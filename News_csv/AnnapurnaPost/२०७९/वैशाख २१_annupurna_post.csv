शीर्षक,विवरण
निर्वाचन आचारसंहिता उल्लङ्घन गर्नेलाई कारबाही,"मकवानपुर : यही वैशाख ३० गते हुने स्थानीय तहको निर्वाचनका लागि निर्वाचन आयोगले जारी गरेको निर्वाचन आचारसंहिता विपरीत काम गर्ने १० जनामाथि मकवानपुरमा कारबाही प्रक्रिया अगाडि बढाएको छ। हेटौँडाको मुख्य निर्वाचन अधिकृतको कार्यालयमा निर्वाचन आचारसंहिता उल्लङ्घन गरेको लिखत उजुरी परेपछि कारबाही सुरु गरिएको जनाइएको छ। निर्वाचन आचारसंहिता विपरीत निर्वाचन प्रचारप्रसार गर्नेमा निजामती कर्मचारी, शिक्षक, सांसद र मन्त्रीसमेत रहेको बताइएको छ। आचारसंहिता विपरीत जानेलाई लिखितरुपमा स्पष्टीकरण माग गरिएको छ। मुख्य निर्वाचन अधिकृतको कार्यालय मकवानपुरका सहायक निर्वाचन अधिकृत एवं सूचना अधिकारी सागर शर्माले हेटौँडाका विभिन्न क्षेत्रका कर्मचारी तथा सार्वजनिक पद धारण गर्ने सांसद र मत्रीले निर्वाचन आचारसंहिता विपरीत राजनीतिक दलको चुनावी अभियानमा हिँडेको र सामाजिक सञ्जालमा भोट माग्ने प्रचार गरेको देखिएको उजुरी परेकाले उनीहरुलाई २४ घण्टाभित्र स्पष्टीकरण माग गरिएको जानकारी दिए। उनीहरुको जवाफ प्राप्त भएपछि जिल्ला निर्वाचन अनुगमन समितिमा कारबाहीका लागि पठाइने उनले जानकारी दिए। आचारसंहिता विपरीत काम गर्ने कर्मचारीलाई निर्वाचनमा नखटाइने उनले बताए। यसै सम्बन्धमा निर्वाचन आचारसंहिता पालना गर्नका लागि मकवानपुरका प्रमुख जिल्ला अधिकारी भरतमणि पाण्डेको आह्वानमा सोमबार सर्वपक्षीय बैठक बसेको थियो। बैठकमा सबै दलका सहभागी प्रतिनिधिले आचारसंहिता पूर्णरुपले पालना गर्ने प्रतिबद्धता जनाएका थिए। शिक्षक तथा कर्मचारी र सार्वजनिक पद धारण गर्ने व्यक्तिले आचारसंहिताको बेवास्ता गरेको र मतदातालाई प्रभावित पार्ने काम गरेकाले प्रमाणका आधारमा कारबाही गरिने उनले बताए। रासस"
निर्वाचनलाई लक्षितगर्दै भारतसहित ४ जिल्लाका सुरक्षा अधिकारीको बैठक,"परासी : खुला सीमानाका कारण स्थानीय तह निर्वाचनमा हुन सक्ने अपराधिक कृयाकलापलाई नियन्त्रण गर्न भारतसहित ४ जिल्लाका सुरक्षा अधिकारीहरुको बैठक बुधबार पश्चिम नवलपरासीको सुनवलमा सम्पन्न भएको छ। नेपालभारत सीमा क्षेत्रमा पर्ने जिल्लाका सुरक्षा अधिकारीहरुको बैठक विशेषगरी स्थानीय निर्वाचनमा केन्द्रित थियो। स्थानीय तह निर्वाचनलाई स्वच्छ, निष्पक्ष, भयरहित र शान्तिपूर्णरुपमा सम्पन्न गर्नका लागि सीमा क्षेत्रमा रहेका भारतीय सुरक्षा अधिकारीहरुको पनि सहयोग आवश्यक रहेकाले बैठक आयोजना गरिएको पश्चिम नवलपरासीका प्रमुख जिल्ला अधिकारी श्रवणकुमार पोखरेलले बताए। निर्वाचनमा सीमा क्षेत्रबाट अवैध हातहतियार भित्रिन सक्ने र त्यसले निर्वाचनलाई बिथोल्न सक्ने भएकाले त्यसको नियन्त्रणका सीमा क्षेत्रमा गस्ती बढाएर निगरानी गर्ने निर्णय भएको छ। त्यसबाहेक सीमा क्षेत्रबाट भित्रिने लागुऔषध, मानव बेचविखन र तस्करी नियन्त्रणका विषयमा पनि गम्भिर छलफल भएको प्रमुख जिल्ला अधिकारी पोखरेलले जानकारी दिए। दुई देशका अधिकारीहरुबीच निर्वाचनलाई मध्यनजर गर्दै निर्वाचन सुरु हुनुभन्दा ७२ घण्टाअघि सीमा शिल गर्ने निर्णय भएको छ। बैशाख २७ गते साँझ ७ बजेदेखि बैशाख ३० गते साँझ ७ बजेसम्म सीमा शिल हुने छ। सीमा शिल भएपनि वैवाहिक कार्यक्रम र एम्बुलेन्सलाई भने आवतजावत गर्न दिइने छ। निर्वाचनका बेला सीमा क्षेत्रबाट हुन सक्ने अपराधिक गतितिविधिसँगै अन्य कृयाकलापलाई नियन्त्रणमा सहयोग गर्नु आफूहरुको पनि कर्तव्य भएकाले गस्ती बढाएर निगरानी बढाउने भारत पश्चिम चम्पारनका प्रमुख जिल्ला अधिकारी(डिएम) कुन्दन कुमारले बताए। बैठकमा चितवन, पूर्वी नवलपरासी, पश्चिम नवलपरासी र भारत बिहार प्रदेशअन्तरगत पर्ने पश्चिम चम्पारनका सुरक्षा अधिकारीहरुको सहभागिता रहेको थियो। पूर्वी नवलपरासी र चितवन जिल्ला भारतको बिहार प्रदेशसँग जोडिएको छ। भने पश्चिम नवलपरासी बिहारसँगै उत्तर प्रदेशसँग सीमाना जोडिएको छ। निर्वाचनलाई लक्षितगर्दै यसअघि कपिलवस्तु, पश्चिम नवलपरासी, रुपन्देही र भारत उत्तर प्रदेशअन्तरगतको महाराजगञ्ज जिल्लाका सुरक्षा अधिकारीहरुको बैठक रुपन्देहीमा सम्पन्न भएको थियो।"
कर्ण मल्लप्रति आरजुको आक्रोश : स्वार्थ पूरा भएपछि पार्टी छोडे,डडेल्धुरा : डडेल्धुरा अमरगढी नगरपालिकाद्धारा आयोजित चुनावीसभा सम्वोधन गर्न जिल्ला पुगेकी नेपाली कांग्रेस सभापती शेरबहादुर देउवाकी पत्नी तथा कांग्रेस केन्द्रीय सदस्य आर्जु देउवा राणाले समृद्धि नेपाली कांग्रेसले मात्रै ल्याउने बताएकी छन्। बुधबार जिल्ला सदरमुकाममा आयोजित सभालाई सम्वोधन गर्दै डा देउवाले विकास निर्माण बेरोजगारी समस्या समाधान कांग्रेसले मात्रै गर्न सक्ने भन्दै रुखमा मतदान गर्न मतदातालाई आग्रह गरेकी हुन्। नेपाली कांग्रेसका सभापतिसमेत रहेका प्रधानमन्त्री शेरबहादुर देउवा पत्नी डा देउवा गृह जिल्ला डडेल्धुरा बुधबार पुगेकी हुन्। जिल्लामा पार्टी २ फ्याक भएपछि उनी मतदाता रिझाउन गृह जिल्ला डडेल्धुरा पुगेकी हुन्। जिल्लामा पूर्व सभापति कर्णबहादुर मल्ल पक्ष नेपाली कांग्रेस विपीमा गएपछि डा देउवालेसमेत आक्रोश पोखेकी छिन्। फाइदाका लागि कांग्रेस भएका र स्वार्थ पूरा भएपश्चात पार्टी छोडेको उनले भनिन्। मल्लको समूह एमालेसँग तालमेलगरी चुनाव चिह्न करुवा बोकेर स्थानीय चुनावमा होमिएको छ। अमरगढी नगरपालिकामा स्थानीय निर्वाचनका लागि कांग्रेसले प्रमुखमा डिल्लीराज जोशी र उपप्रमुखमा पार्वती झुकाललाई प्रत्याशीकारुपमा अगाडि सारेको कुरा उल्लेख गदै दुवैजनाले अमरगढी नगरपालिकामा विकास र समृद्धी हुने भन्दै रुखमा भोटहाल्नका निमित्त अनुरोधसमेत गरेकी छन्।
कांग्रेसका बागी उम्मेदवार साहको घोषणापत्र : फोहर व्यवस्थापनदेखि रोजगारीसम्म,"जनकपुरधाम : नेपाली कांग्रेसबाट बिद्रोहगरी जनकपुरधाम उपमहानगरपालिकामा बागी उम्मेदवार बनेका मनोज साहले आफ्नो पाँच वर्षे कार्यकालको घोषणापत्र सार्वजनिक गरेका छन्। सत्तागठबन्धनको भागमा जनकपुरधाम उपमहानगरपालिका जनता समाजवादी पार्टीका निवर्तमान मेयर लालकिशोर साहको भागमा परेपछि स्वतन्त्र उम्मेदवार बनेका साहले आफ्नो घोषणापत्र सार्वजनिक गरेका हुन्। स्वतन्त्र उम्मेदवारी दिएका साहले आफ्नो घोषणापत्रमा फोहर व्यवस्थापनका लागि ल्याण्डफिल साईट निर्माण गरी उर्जा तथा कम्पोष्ट मल तयार गरी कृषि कार्यमा प्रोत्साहनको नीति लिईने जनाएको छ। उनले प्रत्येक वडामा सुरक्षित फोहर संकलन केन्द्र तथा नीजि क्षेत्रको सहभागितामा फोहर ल्याण्डफिल साईटसम्म पुर्याउने योजना अघि सारेको छ। घोषणापत्रमा भनिएको छ, जनकपुरको सडकपेटी पर्यटन मैत्री बनाउँदै धार्मिक तथा सांस्कृतिक सम्पदाको मर्मत सम्भार तथा सौन्दर्यीकरणमा ध्यान दिईनेछ। त्यस्तै ऐतिहासिकस्थल बाह्रविघा रङ्गभूमी मैदानलाई सफा, स्वच्छ, सुन्दर र हराभरा बनाईनेछ। जनकपुरलाई सुरक्षाको दृष्टिकोणले सिसिटिभी जडान र फ्रि वाईफाईको व्यवस्था गरिने जनाएका छन्। जनकपुरको रिङ्गरोड बनाउने तथा जनगुनासो डेस्क सञ्चालन गर्नुको साथै सूचनाको हकलाई प्रभावकारी रुपमा कार्यान्वयन गर्ने र पत्रकार मैत्री डेस्क सञ्चालन गर्ने घोषणापत्रमा उल्लेख छ। ग्रामीण वडाहरुमा मलखाद, बीउँ बिजन, सिंचाईसेवा, कृषि उपज बजार व्यवस्थापन तथा फलफुलमण्डीको व्यवस्थापन गर्नेछ। अतिविपन्न नागरिकको हकमा आवासबाट बञ्चित रहेका व्यक्ति, परिवारलाई घर बनाई हस्तान्तरण गर्ने भएको छ। घोषणापत्रमा सिपमुलक तालिमका साथै साना तथा मझौला उद्योग स्थापनामा ऋण अनुदानको व्यवस्थापन गरिने जनाएको छ। स्वतन्त्र उम्मेदवार साहले २५ वडामा सडक सञ्जाल र परिवहन सेवाका साथै अत्याधुनिक बस स्टेण्डसमेत निर्माण गरिने भएको जानकारी दिए। उनले भने, जनकपुरमा अहिले अस्वस्थ्यकर बद्यशालालाई व्यवस्थित गरिनेछ साथै तरकारी बजारलाईसमेत फुटपाथबाट हटाएर निश्चित ठाउँमा व्यवस्थित गर्ने योजना छ।"
तस्बिरमा हेर्नुस् रातो मछिन्द्रनाथको रथ जात्रा,काठमाडौं : वर्षा र सहकालका देवता मानिने रातो मच्छिन्द्रनाथको जात्राअन्तर्गत बुधबार पुल्चोकबाट मच्छिन्द्रनाथको रथ तान्न सुरू गरिएको छ। चार दिन पहिले रथारोहण भएपछि आज रथलाई तानेर गाबहाल लैजाने साइतअनुसार रथ तानिएको हो। उपत्यकाको सबैभन्दा लामो जात्राका रूपमा रहेको रातो मच्छिन्द्रनाथको जात्रा ललितपुरमा धुमधामका साथ मनाइँदै आएको छ आज रथलाई तानेर गाबहाल पुर्याइने छ। तस्बिरहरु : सुनिता डंगोल
आईजीपी नियुक्ति विवाद : वरियता मिचेको निवेदकको जिकिरमा सरकारी पक्षको पाँच काउन्टर तर्क,"काठमाडौं : प्रहरी महानिरीक्षक (आईजीपी) नियुक्तिसम्बन्धी मुद्दामा निवेदक र सरकारी पक्षले आआफ्नो धारणा राखेका छन्। न्यायाधीश सुष्मालता माथेमाको इजलासमा निवेदक पक्षले वरियता मिचेको विषयलाई प्रमुखताका साथ उठायो भने सरकारी पक्षले पाँचवटा तर्कले प्रतिवाद गर्यो। सरकारले वैशाख १८ गते एआईजी धीरजप्रताप सिंहलाई आईजीपी नियुक्त गरेको थियो। नियुक्तिमा एआईजीद्वय विश्वराज पोखरेल र सहकुल थापा असन्तुष्ट थिए। थापा काममा फर्किन तयार भएका बेला पोखरेलले भने सोमबार सर्वोच्चमा रिट निवेदन दर्ता गराएका छन्। निवेदनमा उनले सिंहको नियुक्ति बदर गर्न परमादेश माग गरेका छन्। मुद्दाको टुंगो नलागेसम्म आफूलाई कायममुकायम आईजीपीका रुपमा काम गर्न दिन अन्तरिम आदेश माग गरेका छन्। निवेदक पक्षको तर्क सर्वोच्चमा बुधबार भएको प्रारम्भिक सुनुवाइमा निवेदक पक्षले मुख्यत: वरियता मिचिएको, मनोमानीरुपमा आइजीपी नियुक्ति गरिएको जिकिर गरेको थियो। निवेदक पक्षबाट बहस गरेका सर्वोच्च बार एसोसिएसनका अध्यक्षसमेत रहेका वरिष्ठ अधिवक्ता पूर्णमान शाक्यकाअनुसार सिंहको नियुक्ति वरियता मिचेर मनोगत आधारमा गरिएकाले बदर गर्न माग गरिएको थियो। आईजीपीको नियुक्ति व्यक्तिगत र मनगडन्ते आधारमा गर्ने कुरा होइन। वस्तुगत तथ्यको आधारमा गरिनुपर्छ। त्यसका सम्भावित उम्मेदवारहरु सिनियारिटी, कार्यक्षमता, नेतृत्व प्रदान गर्ने क्षमतालगायत ६ वटा आधारको वस्तुगत मूल्यांकन गरेर चार्ट बनाउनुपर्छ। त्यसमा जो अब्बल छ उसैलाई नियुक्ति गर्ने कानुनी व्यवस्था छ। तर त्यसअनुसार सिंहको नियुक्ति भएको देखिँदैन। निर्णय मनोमानी भयो। कानुनी राजको सिद्धान्तअनुसार भएन। मनोगत आधारमा भयो। असमान भयो। समानताको अधिकारको बर्खिलाप भएकाले सिंहको नियुक्ति बदर गर्नुपर्छ। पोखरेललाई आईजीपीमा निरन्तरता दिने आदेश दिनुपर्छ भन्ने तर्क निवेदक पक्षको थियो। त्यसैगरी निवेदक पक्षले सिंह एआईजी नियुक्तविरुद्धकै मुद्दा सर्वोच्चमा विचाराधीन रहेको भन्दै आईजीपी नियुक्त गर्न नमिल्ने तर्क गरेका थिए। सिंहसहित वसन्त पन्त र रविन्द्र धानुकलाई सरकारले चैत १६ गते गरेको एआईजी बढुवामा मापदण्ड लागू नगरिएको र वरिष्ठताको मापदण्ड मिचिएको भन्दै डीआईजीहरू ईश्वरबाबु कार्की, घनश्याम अर्याल र प्रकाशजंग कार्कीले सर्वोच्चमा रिट दायर गरेका थिए। यो मुद्दा किनारा नलाग्दै आईजीपीमा बढुवा गर्न नमिल्ने तर्क पनि निवेदक पक्षको थियो। निवेदकका तर्फबाट वरिष्ठ अधिवक्ता मेघराज पोखरेल, पूर्णमान शाक्य, हरिहर दाहाल, शतीशकृष्ण खरेल र महादेव यादवले बहस गरेका थिए। माधव बस्नेत, ललितबहादुर बस्नेत, रमेश बडाल र सुनिल पोखरेललगायतले भोलि जवाफी बहस गर्नेछन्। अर्यालको नियुक्तिविरुद्ध गएका सिलवालको दोस्रो मुद्दामा नियुक्ति भइसकेको र काम सम्पन्न भइसकेको भनेर सर्वोच्चले अन्तरिम आदेश दिएन। यो आधारमा अन्तरिम आदेश दिन मिल्दैन भन्ने सरकारी पक्षको तर्क थियो। सरकारी पक्षको पाँच तर्क आईजीपीको पक्षमा बहस गरेका अधिवक्ता भीमार्जुन आचार्यका अनुसार सरकारीले पक्षले इजलासमा पाँच वटा तर्क गरेको छ। जसमा नियुक्तिमा ज्येष्ठताले मात्रै निर्णायक भूमिका नखेल्ने, पोखरेलले पनि वरियता मिचेको, संसदीय समितिले एआईजी बढुवा गैरकानुनी ठहर गरेको, नवराज सिलवालको नजिर र निर्वाचनलाई देखाएका छन्। प्रहरी नियमावली २०७१ को नियम ४१ मा महानिरीक्षक नियुक्तिका लागि ६ वटा आधार छन्। ज्येष्ठता एउटा आधार हो। कार्यकुशलता, कार्यक्षमता, उत्तरदायित्व बहन गर्नसक्ने क्षमता, नेतृत्व प्रदान गर्न सक्ने कुशलता र आफूभन्दा मुनिको प्रहरीलाई प्रोत्साहन गर्न सक्ने सामर्थ्यका आधारमा उपयुक्त देखेको व्यक्तिलाई सरकारले नियुक्त गर्ने हो। पहिले पनि नेपाल प्रहरी इतिहासमा भएको छ। त्यसैले सिंह उपयुक्त हुन भन्ने तर्क सरकारी पक्षले गरेको छ। ज्येष्ठता हेर्दा पनि इन्सपेक्टर, डीएसपी, एसपी हुँदा सिंह एक नम्बरमा थिए। पछि डीआईजी हुँदा विश्वराज पोखरेलले दुई ब्याचलाई पछाडि पारेर बढुवा भएका छन्। आफैं दुइटा ब्याचलाई पछाडि पारेर अगाडि बढे। जुन नेपाल प्रहरीको इतिहासमा कहिले पनि भएको छैन। त्यस्तो मान्छेले ज्येष्ठताको कुरा गर्न कानुनत: नमिल्ने तर्क सरकारी पक्षको थियो। बहसका क्रममा सरकारी पक्षले एसपी भएपछि पोखरेल आफैँ कर्मचारी प्रशासन शाखाको प्रमुख भएर नम्बर घटबढ गरेर बढुवा समितिलाई प्रभावमा पारी एसएसपीमा अगाडि आएको तर्क गरेको थियो। आफूभन्दा एक ब्याच अघिका आईजीपी शैलेश थापा क्षेत्री ब्याची घनश्याम अर्याल, ईश्वरबाबु कार्की, बसन्त पन्त, गणेश ऐरलगायत आफूभन्दा ११ महिना सिनियरलाई पछाडि पारेको र दुई ब्याचअघिका आईजीपी ठाकुर ज्ञवाली ब्याची एसएसपीलाई समेत रोकेर दुई ब्याचलाई पछि पारेर रिक्त एक डीआईजी पदमा बढुवा भएको सरकारी पक्षले इजलासमा उल्लेख गरेको थियो। आफूभन्दा १६ महिना सिनियर ठाकुर ज्ञवाली ब्याची एसएसपी वीरेन्द्र श्रेष्ठलाई समेत पछाडि पारेर दुर्घटनामा निधन भएका डीआईजी सुशील भण्डारीको ठाउँमा पोखरेल बढुवा भएको फेहरिस्त सरकारी पक्षले इजलासमा सुनाएको थियो। एआईजीमा पनि आफूभन्दा सिनियर प्रद्युम्न कार्की र निरज शाहीलाई छुटाएर एक दरबन्दी थपेर एकल बढुवा गरिएको सरकारी पक्षको दाबी थियो। सरकारी पक्षले प्रतिनिधिसभाको राज्यव्यवस्था तथा सुशासन समितिले एआईजीमा पोखरेललाई बढुवाका लागि गरिएको सिफारिस कार्यान्वयन नगर्न गृह मन्त्रालय र प्रहरी प्रधान कार्यालयलाई निर्देशन दिएको स्मरण गराएको थियो। बढुवा गैरकानुनी भएको भन्दै परेको उजुरीमा छलफल गर्दै समितिले बढुवा प्रक्रिया स्थगन गर्न भनेको थियो। तर सरकारले निर्देशन लत्याउँदै पोखरेललाई एआईजीमा बढुवा गरेको कुरा सरकारी पक्षले उठाएको थियो। प्रहरी नियमावली २०७१ को नियम ३० मा व्यवस्था भएको वरिष्ठता, कार्यसम्पादन मूल्यांकनलगायत आधारमा डीआईजीमध्येबाट एआईजीमा बढुवा गर्नुपर्नेमा त्यतिबेलै प्रक्रिया मिचिएको तर्क सरकारी पक्षको थियो। यी आधारमा पोखरेलले ज्येष्ठताको कुरा गर्नु गैरकानुनी हुने सरकारी पक्षीय कानुन व्यवसायीको तर्क थियो। सरकारी पक्षले नवराज सिलवालको पालाको नजिर पनि प्रस्तुत गरेको थियो। सिलवालको पालामा दुईटा मुद्दा थियो। पछिल्लो मुद्दामा ७ जनाको इजलासले फैसला गरेको थियो। फैसला गर्दा प्रकाश अर्याललाई नियुक्त गरिसकेको थियो। अर्यालको नियुक्तिविरुद्ध गएका सिलवालको दोस्रो मुद्दामा नियुक्ति भइसकेको र काम सम्पन्न भइसकेको भनेर सर्वोच्चले अन्तरिम आदेश दिएन। यो आधारमा अन्तरिम आदेश दिन मिल्दैन भन्ने सरकारी पक्षको तर्क थियो। सरकारी पक्षले इजलासमा आसन्न स्थानीय तहको निर्वाचनलाई पनि देखाएर आईजीपी नियुक्ति सदर गर्नुपर्ने जिकिर गरेको थियो। वैशाख ३० गते चुनाव रहेको र चुनावका बेला कार्यक्षेत्रमा खटिनुपर्ने बेला पोखरेल एक महिना बिदामा बसेको, काममा नआएको र भएको आईजीपीलाई अन्तरिम आदेशबाट रोक्यो भने निर्वाचनलाई पनि असर पर्ने तर्क गरेका थिए। सरकारी पक्षबाट महान्यायाधिवक्ता खम्मबहादुर खाती, नायव महान्यायाधिवक्ता डा टेकबहादुर घिमिरे र सहन्यायाधिवक्ता सञ्जीवराज रेग्मीले प्रतिरक्षा बहस गरेका थिए। त्यसैगरी आईजीपी सिंहको पक्षमा वरिष्ठ अधिवक्ता सुशील पन्त, अधिवक्ताहरु भीमार्जुन आचार्य, टीकाराम भट्टराईलगायत निजी कानुन व्यवसायीले प्रतिरक्षा बहस गरेका थिए। इजलासले औपचारिक सूचना नदिएरै सरकारी पक्ष महान्यायाधिवक्ताको नेतृत्वमा प्रतिरक्षा बहस गर्न पुगेको थियो। इजलासले मुद्दा परेको सूचना दिएर बोलाएपछि सरकारी पक्ष प्रतिरक्षा बहसमा आउने प्रचलन भए पनि यो मुद्दामा आफैं सुनुवाइमा सहभागी हुन पाउँ भन्ने निवेदन लिएर पुगेको थियो। यद्यपि आफूविरुद्ध मुद्दा परेको थाहा पाएमा कतिपय अवस्थामा विपक्षी वा सरकारी पक्ष आफै निवेदन लिएर आफ्ना कुरा राख्न जाने प्रचलन पनि विद्यमान छ। प्रतिनिधिसभा विघटन मुद्दामा पनि सरकारी पक्ष नबोलाएरै इजलासमा पुगेको थियो। जवाफी बहस भोलि बुधबार निवेदक र सरकारी पक्षको बहस सकिएको मुद्दामा बिहीबार जवाफी बहस हुनेछ। निवेदकको जवाफी बहस बाँकी रहेकाले मुद्दालाई हेर्दाहेर्दैमा राखिएको छ। न्यायाधीश माथेमाको इजलासमा भोलि जवाफी बहस सकिएपछि आईजीपीमा सिंहको नियुक्ति कार्यान्वयन नगर्न अन्तरिम आदेश दिएर पोखरेललाई कायममुकायम आईजीपी तोक्ने वा सिंहको नियुक्तिलाई नै सदर गर्ने फैसला आउने छ। जवाफी बहसमा कानुन व्यवसायीहरु माधव बस्नेत, ललितबहादुर बस्नेत, रमेश बडाल र सुनिल पोखरेललगायतले भोलि सरकारी पक्षको तर्क खण्डन गर्नेछन्।"
"प्युठानमा गठबन्धन र एमालेका कार्यकर्ताबीच झडप, ९ जना घाइते",प्युठान : सरुमारानी गाउँपालिका वडा नम्बर ६ बुढीचौरमा सत्तारुढ गठवन्धन र नेकपा एमालेका कार्यकर्ताबीच झडप भएको छ। झडपमा परी गठवन्धनका नौ जना युवाहरु घाइते भएको जिल्ला प्रहरी कार्यालय प्युठानका सूचना अधिकारी सुशील थापाले जानकारी दिए। घाइतेहरुलाई उपचारका लागि जिल्ला अस्पताल विजुवारमा लगिँदै छ। घटनास्थलमा प्रहरी पुगेको छ। अवस्था अहिले सामान्य भइसकेको प्रहरीले जनाएको छ।
नेप्से परिसूचकको गिरावट जारी,"काठमाडौं : धितोपत्र बजारमा शेयर कारोबार मापक नेप्से परिसूचक आज पनि ओरालो लागेको छ। नेपाल स्टक एक्सचेञ्जका अनुसार नेप्से परिसूचक ३१७६ अङ्कले ओरालो लागेर दुई हजार २७५६८ मा पुगेको छ। यस्तै, ठूला कम्पनीको शेयर कारोबार मापन गर्ने सेन्सेटिभ परिसूचक ४९० अङ्कले ओरालो लागेर ४३६८८ मा ओर्लेको छ। कूल २३३ कम्पनीको ३६ लाख दुई हजार ८४८ कित्ता शेयर रु एक अर्ब २६ करोड ९२ लाख १९ हजार ४२१ मूल्यमा खरिद बिक्री भए। बुधबारको कारोबारपछि बजार पूँजीकरण रु ३२ खर्ब ३७ अर्ब ४९ करोड सात लाख ३० हजार बराबर रहेको छ। नेप्सेका अनुसार कारोबार भएका १३ वटै उपसमूहको शेयर ओरालो लागेको छ। बैंकिङ १३२३, व्यापार ४३०७, होटल तथा पर्यटन ४०९८, विकास बैंक ८७६३, जलविद्युत् ५९९३, वित्त ३४१९, निर्जीवन बीमा २१०८२, उत्पादन ४४५७, अन्य ३१३९, लघुवित्त ५३५९, जीवन बीमा २८६८२, सामूहिक लगानी कोष ००७ र लगानी १०७ अङ्कले ओरालो लागेको छ। कारोबारका आधारमा आज अरुण भ्याली हाइड्रोपावर कम्पनी शीर्षस्थानमा छ। सो कम्पनीको रु चार करोड ५८ लाख ९६ हजार ६५९ बराबरको कारोबार भयो। हिमालयन डिष्टिलरी रु तीन करोड ५२ लाख ३३ हजार ४०४, नबिल बैंक रु तीन करोड ४२ लाख ५० हजार ३०६, नेपाल दूरसञ्चार प्राधिकरण रु तीन करोड ४० लाख ३४ हजार ७८९ र नेपाल पूर्वाधार बैंक रु दुई करोड ९२ लाख ८२ हजार ८५३ बराबरको कारोबार भई शीर्ष पाँचभित्र पर्न सफल भए। नेप्सेका अनुसार जालपा सामुदायिक लघुवित्तको शेयर मूल्य ९९९ प्रतिशतले वृद्धि हुँदा सकारात्मक सर्किट लाग्यो। त्यस्तै बरुण हाइड्रोपावर ४४५, एनआइसी एशिया सेलेक्ट फण्ड २३५, सानिमा बैंकको ऋणपत्र १९१, सिद्धार्थ इन्भेस्टमेन्ट ग्रोथ फण्ड दोस्रोका लगानीकर्ताले १८८ प्रतिशतले कमाए। त्यस्तै ग्रीन भेञ्चर लिमिटेड ९३६, युनियन हाइड्रोपावर ५७७, सप्तकोशी डेभलपमेन्ट बैंक ५३८, नेशनल हाइड्रोपावर ५३६ र बुद्धभूमि नेपाल हाइड्रोपावरका लगानीकर्ताले ५३५ प्रतिशतले गुमाए। रासस"
वित्तीय क्षेत्रलाई सुदृढ बनाउन विश्व बैंकले १५ करोड डलर दिने,"काठमान्डौं : विश्व बैंकले १५ करोड अमेरिकी डलर सहयोग गर्ने भएको छ। बुधबार सरकार र विश्व बैंकबीच नेपालको वित्तीय क्षेत्रलाई सुदृढ बनाउन १५ करोड अमेरिकी डलर बराबरको आयोजनामा हस्ताक्षर भएको हो। वित्तीय क्षेत्रको स्थायित्व सुदृढ गर्न, वित्तीय समाधानको विविधीकरण गर्न र नेपालमा वित्तीय सेवामा पहुँच बढाउनका लागि वृद्धिका लागि वित्त विकास नीति ऋण सम्झौतापत्रमा हस्ताक्षर भएको हो। सम्झौतामा नेपाल सरकारका तर्फबाट अर्थ सचिव मधुकुमार मरासिनी र विश्व बैंकका तर्फबाट मल्दिभ्स, नेपाल र श्रीलंकाका लागि विश्व बैंकका राष्ट्रिय निर्देशक फारिस हदाद जर्भोसले हस्ताक्षर गरे। अर्थ सचिव मधुकुमार मरासिनीले दीगो र समावेशी वृद्धि हासिल गर्ने उद्देश्यलार्इ सघाउन योगदान पुग्ने बताए। वित्तीय क्षेत्र विकास रणनीति ९२०७८२०८२० मा कोभिड१९ र जलवायु परिवर्तनका उदीयमान जोखिमहरूको सम्बोधन गर्नका लागि डिजिटल भुक्तानी र वित्तीय समावेशीकरणलाई मूल प्रवाहमा ल्याउन सहज हुने उनले बताए। यो दोस्रो वृद्धिका लागि वित्त आयोजनालाई विश्व बैंकको कार्यकारी निर्देशक बोर्डले गत चैत १० मा अनुमोदन गरेको थियो। कोभिड१९ महामारीको परिप्रेक्ष्यमा वित्तीय स्थायित्वका जोखिमहरूलाई सम्बोधन गर्न बैंकिङ क्षेत्रको परिष्कृत पर्यवेक्षणलाई यस कार्यक्रमले सघाउने छ। यसले पुँजी, बीमा र प्रकोप जोखिम वित्तिय बजार खोल्न र नवीनतम वित्तीय सेवाहरूलाई प्रवर्द्धन गर्न मद्दत गर्नेछ। यसले बाह्य व्यावसायिक उधारोमा पहुँच, वित्तीय डिजिटलीकरण र महिलाका लागि वित्तीय साक्षरताको माध्यमबाट अर्थतन्त्रको तरलता र समावेशीता बढाउने पहलहरूलाई पनि सघाउने छ। निजी क्षेत्रको नेतृत्वमा हुनसक्ने वृद्धिलाई सहयोग पुर्याउने गरी वित्तीय क्षेत्रको कार्यशैली सुधार गर्न पनि यस परियोजनाले मद्दत गर्ने छ। यस आयोजनाले नेपालको हरित, उत्थानशील र समावेशी विकासलाई समर्थन गर्नुका साथै विभिन्न क्षेत्रमा जलवायु वित्तिय उत्थानशीलताका नीतिहरूलाई सघाउँदै नयाँ जलवायु एजेन्डाको पनि सुरूवात गर्ने जनाइएको छ। मल्दिभ्स, नेपाल र श्रीलंकाका लागि विश्व बैंकका राष्ट्रिय निर्देशक रिस हदाद जर्भोसले नेपाल हरित, पुनरूत्थानशील र समावेशी विकासलाई राष्ट्रिय रणनीतिक विकास दृष्टिकोणको रूपमा अनुमोदन गर्ने पहिलो देशहरूमध्येको एक भएको बताए। 'सबै वित्तीय बजारहरूमा विस्तारित जलवायु उत्थानशीलता एजेन्डाको शुरूवात गर्नुका साथै रूपान्तरणकारी वित्तीय क्षेत्र सुधारका कार्यक्रमहरूलाई सघाउने छ,' उनले भने, 'यो आयोजनाले उत्थानशील पुनर्लाभमा समर्थन गर्दै महामारीको प्रतिकूल प्रभावहरूलाई न्युनीकरण गर्ने सरकारको नीति तथा प्राथमिकताहरूमा थप योगदान पुर्याउने छ।'"
स्याउका बिरुवा बिक्री नहुँदा जलाएर नष्ट,"जुम्ला : जुम्लामा स्याउका बिरुवा बिक्री नहुँदा किसानले जलाएर नष्ट गरेका छन्। पातारासी गाउँपालिका६ का खड्कबहादुर बुढा २०५७ सालदेखि स्याउको बेर्ना उत्पादन गर्दै आएका छन्। बिरुवा बेचेरै वर्षमा रु २४ लाखसम्म आम्दानी गरेको उनको अनुभव छ। यस वर्ष बिरुवा बिक्री नभएपछि झण्डै ६ हजार बिरुवा उखेलेर जलाएको बुढाले बताए। बुढालाई जस्तै तातोपानी गाउँपालिकाका जीवलाल न्यौपानेलाई पनि स्याउको बिरुवा बिक्री नहुँदा समस्या भएको छ। नौ हजार बिरुवा उत्पादन गरे, हालसम्म एउटा पनि बिक्री भएन, उनले भने। कृषि विकास कार्यालयका निमित्त प्रमुख गणेश अधिकारीका अनुसार जिल्लाभरि ११० स्याउका नर्सरी दर्ता छन्। केही किसानले दर्ता नगरेरै पनि नर्सरीमा स्याउका बिरुवा उत्पादन गरिरहेका छन्। अधिकांश किसानले उत्पादन गरेको बिरुवा बिक्री हुन नसकेको उनी बताउछन्। यसअघि जिल्लामा उत्पादित स्याउका बिरुवा मुगु, बझाङ, बाजुरा, डोल्पा, अछाम, हुम्लालगायत जिल्लामा बिक्री गर्ने गरिएको थियो। जुम्लामा तीन हजार ४५० हेक्टरमा स्याउ खेती भइरहेको छ। रासस"
"रामेछापमा माइक्रो दुर्घटना : १० जना घाइते, २ जना काठमाडौं रेफर","रामेछाप : काठमाडौंबाट मन्थली आउँदै गरेको माइक्रो (हायस) दुर्घटना हुँदा १० जना घाइते भएका छन्। बुधबार दिउँसो साढे १ बजेतिर मन्थली नगरपालिका६ सेलेघाटमा बा २ ख ४१८० नं को माइक्रो दुर्घटना हुँदा १० जना घाइते भएको जिल्ला प्रहरी कार्यालय रामेछापका प्रवक्ता एवम् प्रहरी निरीक्षक राजुप्रसाद ढकालले जानकारी दिए। माईक्रोमा सवार १२ जनामध्ये १० जनालाई प्रहरीले तत्कालै उद्दार गरी उपचारको लागी शुभ जिवन अस्पताल र सुनकोसी सामुदायीक अस्पताल खुर्कोटमा पठाइएको थियो। ढकालका अनुसार गम्भीर घाइते भएका रामेछाप खाँडादेवी गाउँपालिका१ कि ३७ वर्षीया सविना मोक्तानको टाउको र दाहिने हातमा चोट र उनकै ६ वर्षीय छोरा सिजन मोक्तान दाहिने आँखामाथी चोट लागेकाले शुभ जीवन अस्पताल खुर्कोटमा उपचार गरी थप उपचारको लागि हेलिकोप्टरमार्फत ग्राण्डि अस्पताल काठमाडौं पठाइएको हो। घाइतेमध्ये लिखुतामाकोसी गाउँपालिका ६ का केशवबहादुर कार्की र उनकै १६ वर्षीय छोरा अनिस कार्कीको सुनकोशी सामुदायिक अस्पतालमा उपचार भइरहेको छ। यसैगरी मन्थली नगरपालिका ५ का सिताराम कार्कीको शुभ जीवन अस्पतालमा उपचार भइरहेको छ। ढकालका अनुसार दोलखा विगु गाउँपालिका१ की स्वस्तिका श्रेष्ठ, उनकै छोरा १० महिनाको आनन्द श्रेष्ठ, सिन्धुली कमलामाई नगरपालिका११ शिवहरी बुढाथोकी, रामेछाप नगरपालिका४ की यमुना तामाङ र मन्थली नगरपालिका १ का कुमार थापाको शुभ जिवन अस्पतालमा उपचार पश्चात डिस्चार्ज भएको ढकालले जानकारी दिए। थापा गाडी साहु भएकोले जिल्ला प्रहरी कार्यालय रामेछापको नियन्त्रणमा लिएको छ। प्रहरीले माईक्रोको चालक मन्थली नगरपालिकास्थित सालुका ३५ वर्षीय नारद खड्का फरार रहेकाले खोजी कार्य जारी रहेको जनाएको छ। माइक्रो सडकबाट करिब २० मिटर तल खसेको छ।"
सशस्त्रमा आईजीपी अर्याल निरीह : रिक्त दुई एआईजी पदमा डीआईजी पौडेलमात्रै बढुवा सिफारिस,"काठमाडौं : सशस्त्र प्रहरी बलका नायव महानिरीक्षक (डीआईजी) नारायणदत्त पौडेल एआईजीमा बढुवा सिफारिस भएका छन्। गृह मन्त्रालयको बढुवा सिफारिस समितिले बुधबार पौडेललाई सशस्त्र प्रहरी नियमावली २०७२ को नियम ३९ को उपनियम (१) को (क) बमोजिम एआईजीमा बढुवा सिफारिस गरेको हो। सशस्त्रमा दुई वटा एआईजी पद रिक्त भए पनि पौडेललाई आईजीपीको एकल दाबेदार बनाउन र सिनियारिटी देखाउन एकल बढुवा सिफारिस गरिएपछि उच्च अधिकारी असन्तुष्ट बनेका छन्। वैशाख १८ गते आईजीपी नियुक्त भएका राजु अर्यालले संगठनमा विधिपद्धती कायम गर्न भूमिका खेल्ने आंकलन गरिए पनि उनी राजनीतिक नेतृत्वसामु निरीह देखिएका छन्। संगठन सुदृढीकरण गर्ने र विधिसम्मत सरुवा बढुवा गर्ने प्रतिबद्धता जनाएका अर्याल सुरुवातमै वेथितिको साझेदार बनेका छन्। उनी सदस्य सचिव रहेको बढुवा सिफारिस समितिले अमूक अधिकारीको फाइदाका लागि योजनाबद्धरुपमा एकल बढुवा सिफारिस गरेको हो। सशस्त्रमा रिक्त दुई एआईजीमा बढुवाका लागि चार जना डीआईजीले आवदेन दिएका थिए। पौडेलसहित चन्द्रप्रकाश गौतम, वंशी दाहाल र किशोर प्रधानको आवेदन परेको थियो। प्रधानले एआईजी बढुवाका लागि निवेदन दिए पनि आवेदकमध्ये कनिष्ठ भएका कारण उनको सम्भावना कम थियो। तत्कालीन आईजीपी शैलेन्द्र खनालले अवकाश पाएपछि पुष्पराम केसी आईजीपी भएका थिए। आईजीपी हुनेवित्तिकै केसीले राजु अर्याललाई एआईजीमा सिफारिस गरे। आइतबार केसीसँगै एआईजी रामशरण पौडेलसमेत अवकाश भए। आइतबार नै अर्याललाई सरकारले सशस्त्रको आईजीपीमा नियुक्त गर्यो। अर्याल आइजीपीमा नियुक्ति भएको र पौडेलले अनिवार्य अवकाश पाएपछि सशस्त्र प्रहरीमा दुईवटा पद रिक्त भएको थियो। वरियतामासमेत अघि रहेका डीआईजीहरु पौडेल र गौतम एआईजीमा सहजै बढुवा हुने अवस्था थियो। वरियता र कार्यक्षमतामा पनि अगाडि उनीहरु आईजीपी अर्यालका व्याची हुन्। एआईजी बढुवाका लागि आवदेन दिएका कनिष्ट दाहाल विभागीय कारवाहीमा परेका विवादित भएकाले उनको सम्भावना थिए। सबै हिसाबले पौडेल र गौतम रिक्त दुई पदमा स्वभाविक दाबेदार भएपछि ब्याची आईजीपी अर्यालले पौडेललाई बढुवा सिफारिस गर्दा गौतमलाई छुटाए। अर्यालको नेतृत्वमा सशस्त्रमा रिक्त पदमै विभेद गरियो।"
भरतपुर आएका प्रधानमन्त्री देउवालाई स्वागत गर्न माओवादी नेता पुगे विमानस्थल,चितवन : नेपाली कांग्रेसका सभापति एवं प्रधानमन्त्री शेरबहादुर देउवा चितवन आएका छन्। निर्वाचन आचारसंहिता अनुरुप उनले चितवनमा पार्टी सभापतिको रुपमा निजी गाडी प्रयोग गरेका छन्। प्रधानमन्त्री कार्यालयका राज्यमन्त्री उमेश श्रेष्ठको निजी गाडी चढेर उनी भरतपुर विमानस्थलबाट भरतपुर हाइटको होटल सिराइचुली पुगेका थिए। बिहीबार आयोजना हुने चुनावी सभालाई सम्बोधन गर्न देउवासँगै वरिस्ठ नेता रामचन्द्र पौडेल चितवन आएका छन्। देउवाको स्वागतमा केन्द्रीय सदस्यहरु जिल्लाका कांग्रेस र माओवादीका नेताहरु विमानस्थल पुगेका थिए। गठबन्धनको तर्फबाट भरतपुर महानगरपालिकाको प्रमुख पदको उम्मेदवार रेनु दाहाल र उपप्रमुख उम्मेदवार चित्रशेन अधिकारी पनि थिए। देउवा पुगेपछि भरतपुरको सिराइचुली होटलमा कांग्रेस र माओवादी नेताहरुको भीड लागेको छ।
रसुवाको आमामोदिङ्मोमा माओवादी केन्द्र र एकीकृत समाजवादीबीच गठबन्धन,"रसुवा : रसुवाको आमाछोदिङ्मो गाउँपालिकामा नेकपा (माओवादी केन्द्र) र नेकपा (एकीकृत समाजवादी) बीच चुनावी तालमेल गर्ने सहमति भएको छ। दुई पार्टीबीच बुधबार भएको संयुक्त बैठकले चुनावी गठबन्धन गर्ने सहमति गरेको हो। बैठकले गाउँपालिकामा नेकपा एकीकृत समाजवादीका आसोम तामाङले माओवादी केन्द्रका फुर्पू तेन्जेन तामाङलाई समर्थन गर्ने निर्णय गरेको छ। यस्तै वडा नम्बर ३ गत्लाङमा वडा सदस्यमा माओवादी केन्द्रका पास्कल तामाङले एकीकृत समाजवादीका नुर्पू तामाङलाई समर्थन गर्ने निर्णय गरेको माओवादी केन्द्रले जनाएको छ। केन्द्रका अनुसार बैठकले गाउँपालिकामा नेकपा (माओवादी केन्द्र) का अध्यक्ष र उपाध्यक्षलाई विजयी गराउन तथा वडा नम्बर ३ मा वडाध्यक्ष विवेक तामाङ र केन्द्रका वडा सदस्यहरू कामी नाक्पो तामाङ, महिला सदस्य फुर्पु देजी तामाङ, दलित सदस्य परि विक र समाजवादीको तर्फबाट वडा सदस्यका उम्मेदवार नुर्पू तामाङलाई विजयी गराउन संयुक्त चुनावी परिचालन गर्ने निर्णय गरेको छ।"
पाँच दलीय गठबन्धन हाम्रो इच्छाले गरिएको हैन : नारायणकाजी,"मादी : नेकपा माओवादी केन्द्रका वरिष्ठ नेता तथा पूर्व उपप्रधानमन्त्री नारायणकाजी श्रेष्ठ प्रकाशले संघीयता र लोकतन्त्र रक्षाका निम्ति पाँचदलीय गठबन्धन निर्माण भएको बताए। बुधबार संखुवासभाको मादीमा भएको जनसभालाई सम्बोधन गर्न आएका श्रेष्ठले यस्तो बताएका हुन्। पाँच दलीय गठबन्धन हाम्रो कामनाले इच्छाले गरिएको गठबन्धन नभएको बताए। उनले भने नेपालमा ६ दशक लामो संघर्ष गरेर, जनयुद्ध र जनआन्दोलनको संयोजनमा ल्याइएको परिवर्तन र लोकतन्त्रलाई उल्ट्याउने कदम चालिन थालेपछि त्यो प्रतिगमनलाई असफल पार्न र त्यसबेलाको माग बमोजिम पाँचदलीय गठबन्धन गरिएको हो। नेपाली जनताले रगत पसिना बगाएर प्राप्त गरेको उपलब्धिलाई रक्षा गर्न गठबन्धन बनेको बताए। मादी नरपालिकामा मेयरमा नेकपा माओवादी केन्द्रका दावा क्षेत्री शेर्पा र उपमेयरमा नेपाली कांग्रेसका पासाङ शेर्पाले उम्मेद्वारी दिएका छन्। त्यसैगरी एमालेबाट मेयरमा जीवन लिंथेप र उपमेयरमा शुनिता दाहालले उम्मेद्वारी दिएका छन्। चुनावी मिति नजिकिदै जाँदा दलहरु घरदैलो अभियान र आमसभामामार्फत मतदातालाई आफ्नो पक्षमा पार्ने प्रयासमा लागेका छन्। चुनावीसभाका लागि आएका कांग्रेसका सहमहामन्त्री बद्री पाण्डेले केपी ओलीको निरंकुशताको विकल्पमा गठबन्धन गरिएको बताए। उनले भने ओलीले प्रतिनिधिसभालाई दुई पटक भंग गरे। जसलाई अदालतले पुस्थापना गर्यो र हामी के निचोडमा पुग्यौं भने यदि ओलिलाई यसरी नै छोडिदिने हो भने यो देशमा न संविधान जोगाउन सक्छौं न संघीय लोकतन्त्र जोगाउन सक्छौं। त्यसकारण ओलीको विकल्पमा नेकपा एमालेको विकल्पमा हामीले संघीय लोकतान्त्रिक पक्षधर शक्तिहरु एक ठाउँमा उभिनुपर्छ भनेर गठबन्धन गरेका हौं।"
इलाममा भएका दुई हत्यामा संलग्न ३ जना सार्वजनिक,ईलाम : इलाममा भएका दुईवटा हत्यामा सम्लग्न अभियुक्तहरुलाई जिल्ला प्रहरी कार्यालय इलामले पक्राउगरी सार्वजनिक गरेको छ। इलाम नगरपालिका८ सिङफिरिङकी ३१ वर्षिय बिनिता काफ्ले र देउमाई नगरपालिका७ का सन्तोष वाला राईका हत्यारालाई प्रहरीले पक्राउ गरी सार्वजनिक गरेको हो। जिल्ला प्रहरी कार्यालय इलामले पत्रकार सम्मेलनगरी दुईवटा घटनाका हत्यारालाई सार्वजनिक गरेको हो। इलाम नगरपालिका८ सिङफ्रिङकी बिनिता काफ्लेको हत्यामा संलग्न रहेको भन्दै सोही ठाउँका देवेन्द्र रिमाललाई पक्राउ गरी सार्वजनिक गरेको छ। हत्यापछि शव गाडेको अवस्थामा फेला पारेपछि बिनिताका दाजु दिनेश काफ्लेले जिल्ला प्रहरी कार्यालय इलाममा किटानी उजुरी दर्ता गराएका थिए। किटानी जाहेरी परेपछि स्थानीय र प्रहरीको टोलीले खोजी गर्ने क्रममा २० गते महाभिरको जंगलबाट पक्राउ गरेको जनाइएको छ। जिल्ला प्रहरी कार्यालय इलामका सूचना अधिकारी गंगाबहादुर थापाका अनुसार मृतक बिनिता र अभियुक्त रिमालबीच विगत १० वर्षदेखि चिनजान रहेको र ३ वर्षयता घनिष्ट सम्वन्ध रहेको बताइएको छ। मृतक बिनिता र रिमालबीच शारिरिक सम्वन्धसमेत रहेका कारण महिलाले बिहे नै गरेर लैजानुपर्ने बताएपछि रिमालले बिनिताको हत्या गरेको प्रारम्भिक बयानबाट खुलेको प्रहरी सूचना अधिकारी थापाको भनाई छ। बिनिताको श्रीमानको दुईवर्ष अघि मात्र बिदेशमा मृत्यु भएको परिवाको भनाई छ। उनीहरुको चार वर्षिय एक छोरी रहेको बताईको छ। मृतक र अभियुक्तबीच आर्थिक लेनदेनसमेत हुने गरेको थियो। बिनिता १५ गते माइत जाने तयारी भएपछि अघिल्लो दिन नै रिमालले उनको ज्यान लिएको बताइएको छ। इलाम देउमाई नगरपालिका७ का सन्तोसवाला राईको हत्या अभियोगमा सोहि ठाउँका भूपेन राई र चन्द्र राईलाई प्रहरीले नियन्त्रणमा लिएको छ। गएको १६ गते शुक्रबार देउमाई ७ चुली गाउँस्थीत पूर्ण बहादुर दहालको भिरालो जमिनमा सन्तोष वाला राईको शव फेला परेको थियो। खोजी गर्ने क्रममा प्रहरीले सन्तोषवालाको हत्यामा सम्लग्न भएको भन्दै भुपेन र चन्द राई दाजुभाईलाई पक्राउ गरेको छ। उनीहरुलाई पनि आज नै सार्वजनिक गरिएको छ। जिल्ला प्रहरी कार्यालय इलामका सूचना अधिकारी थापाका अनुसार मदिरा सेवन गरेर सन्तोषको हत्या भएको प्रारम्भिक अनुसन्धानबाट खुलेको छ। सन्तोषको भूपेन र चन्द्रले ढुंगा प्रहारगरी हत्या गरेको बताइएको छ। दुई ब्यक्तिसहित हत्यामा प्रयोग भएको ढुंगासमेत जिल्ला प्रहरी कार्यालय इलाममा ल्याइएको छ। मृतककी श्रमिती सिता राईले बैशाख १७ गते घटनामा सम्लग्न भएको भन्दै कर्तब्य ज्यान सम्वन्धी किटानी समेत दिएपछि प्रहरीलाई पनि अनुसन्धानमा सहज भएको थियो। दुबै घटनामा सम्लग्नहरुलाई म्याद थपगरी अनुसन्धान सुरु गरिएको इलामका प्रहरी प्रमुख महेन्द श्रेष्ठले जानकारी दिए।
एकै चरणमा स्थानीय चुनाव गर्नु चुनौती भए पनि भोलिका लागि अवसर : गृहमन्त्री खाण,"विराटनगर : गृहमन्त्री बालकृष्ण खाणले स्थानीय तह निर्वाचनका लागि भर्ना गरिएका म्यादी प्रहरी राज्यको अभिन्न अंग भएको बताएका छन्। बुधबार साँझ विराटनगरमा भएको सुरक्षा गोष्ठीमा गृहमन्त्री खाणले भर्ना भएका एक लाख म्यादी प्रहरीलाई नेपाल प्रहरी, सशस्त्र प्रहरी र नेपाली सेनाप्रति विश्वास जगाउने वातावरण निर्माण गर्नुपर्ने बताएका हुन्। म्यादी प्रहरी राज्यको अभिन्न अंग हुन्। स्थानीय तह निर्वाचनसम्म उनीहरूले सुरक्षा निकायमाथि विश्वास गर्ने वातावरण निर्माण गर्न सक्ने बनाउनुपर्छ, गृहमन्त्री खाणले भने, म्यादी प्रहरीको विश्वास जित्न सकियो भने उनीहरू सुरक्षा निकायमा प्रवेश गर्ने चाहना राख्छन्। तसर्थ यो युवालाई सुरक्षा निकायप्रति आकर्षण, विश्वास र भरोसा दिलाउने उपयुक्त अवसर हो। गृहमन्त्री खाणले सुरक्षा निकायलाई आगामी दिनमा नयाँ भर्नामा म्यादी प्रहरीलाई प्राथमिकतामा राख्नसमेत निर्देशन दिए। म्यादी प्रहरीले राष्ट्रका लागि सुरक्षा प्रदान गर्ने भएकाले उनीहरूलाई सम्मान गर्न सुरक्षा निकायलाई गृहमन्त्रीले निर्देशन दिए। सरकारले उपलब्ध गराएको सीमित स्रोत र साधनको उपयोग गरेर असीमित सुरक्षासम्बन्धी काम गरेकोमा गृहमन्त्री खाणले सुरक्षा निकायको प्रशंसा गरे। राज्यले सीमित स्रोत र साधन सुरक्षा निकायलाई उपलब्ध गराएको छ। तर, असीमित काम सुरक्षा निकायले गरिरहनु भएको छ। स्रोत साधन पुगेन भनेर उहाँहरूले आफूले बहन गर्नुपर्ने जिम्मेवारीमा कुनै कमी हुन नदिएर सराहनीय काम गरिरहनु भएको छ। त्यो कार्य निरन्तर रहिरहोस्, उनले भने। एकै चरणमा स्थानीय तह निर्वाचन सम्पन्न गर्नु अहिलेका लागि चुनौती भए पनि भोलिका लागि अवसर भएको उनको भनाइ थियो। लोकतान्त्रिक शासन व्यवस्थामा निर्वाचन अपरिहार्य रहेको भन्दै मन्त्री खाणले आवधिक रूपमा निर्वाचन सम्पन्न भएपछि जनताले आफ्ना प्रतिनिधि छानेर सरकार निर्माण गर्ने प्रक्रिया अझ मजबुद् बन्ने बताए। गोष्ठीमा स्थानीय तह निर्वाचनका लागि अहिलेसम्म गरिएको सुरक्षा व्यवस्था र आगामी दिनमा शान्तिपूर्ण तरिकाले स्वच्छ, निष्पक्ष र धाधलीरहित रूपमा निर्वाचन सम्पन्न गर्न अपनाउने रणनीतिबारे छलफल भएको थियो।"
रोशी दुर्घटनाको अनुसन्धान गर्न डिएसपी खतिवडाको नेतृत्वमा समिति,"काठमाडौं : गृहमन्त्री बालकृष्ण खाणले काभ्रेको रोशी गाउँपालिका११ मा पर्ने डाला बेशीमा भारतीय पर्यटक बोकेको मिनी बस र जीप ठोक्किँदा ५ जनाको मृत्यु र १९ जना घाइते हुनेगरी भएको घटनाको अनुसन्धान गर्न निर्देशन दिएका छन्। काभ्रेका प्रमुख जिल्ला अधिकारी हुमकला पाण्डे र जिल्ला प्रहरी प्रमुख प्रहरी उपरीक्षक चक्रराज जोशीलाई टेलिफोन गरेर घटनाबारे अनुसन्धान गर्न छानबिन समिति बनाउन निर्देशन दिएका हुन्। काभ्रेका प्रमुख जिल्ला अधिकारी पाण्डेले गृहमन्त्री खाणको निर्देशनपछि प्रहरी नायब उपरीक्षक(डिएसपी) हरि खतिवडाको नेतृत्वमा घटनाको अनुसन्धानका लागि तीन सदस्यीय समिति बनाइएको जानकारी दिए। उनका अनुसार समितिमा जिल्ला प्रशासन कार्यालयका प्रशासकीय अधिकृत र प्रहरी निरीक्षक सदस्य छन्। गृहमन्त्री खाणले घटनाका घाइतेलाई तत्काल उचित उपचारका लागि अस्पतालसम्म पुर्याउने व्यवस्था गर्न पनि निर्देशन दिएको प्रजिअ पाण्डेले जानकारी दिए। बुधबार मध्यान्ह काठमाडौंबाट सिन्धुलीतर्फ जाँदै गरेको मिनी बस र विपरीत दिशाबाट आउँदै गरेको ना १ ज ४२१० नम्बरको सुमो ठक्कर खाँदा दुई महिला, दुई पुरुष र एक बालकगरी ५ जनाको मृत्यु भएको छ। दुर्घटनामा घाइते भएकाहरूको उपचार धुलिखेल अस्पतालमा भइरहेको छ।"
प्यूठानमा मतदाताले फेरि रोज्लान त पुरानै अनुहार ?,"प्यूठान : प्यूठानका पाँच वटा गाउँपालिकामा पुरानै अनुहार पूनः अध्यक्ष बन्ने दौडमा छन्। नेकपा एमालेबाट जितेका दुई र नेपाली कांग्रेसले जितेका तीनवटै गाउँपालिका अध्यक्ष पूनः दोहोरिने दौडमा लागेका हुन्। उनीहरु घरदैलोमा पुगेर फेरि मतदान गर्न मतदातासँग आग्रह गरिरहेका छन्। एमालेले जितेको सरुमारानी गाउँपालिकामा अध्यक्ष झग बहादुर विश्वकर्मा, माण्डवी गाउँपालिमा श्रीधर रोका अध्यक्ष पदमा उम्मेदवार छन्। जिल्लाका दुई वटै गाउँपालिकामा पहिलो कार्यकालमा गरेको राम्रो कामका आधारमा फेरि टिकट दिइएको एमाले प्यूठानले जनाएको छ। सरुमारानीमा उम्मेदवार बनेका विश्वकर्मा एमाले प्यूठानका उपाध्यक्ष र माण्डवीका रोका पार्टीका जिल्ला उपसचिव हुन्। जिल्लामै राम्रो काम गरेको भन्दै माण्डवी अहिले पनि विवादरहित पालिकाभित्र पर्ने गरेको छ। एमालेले यी दुवै गाउँपालिका आफूले जित्ने सूचीमा पारेको छ। त्यस्तै कांग्रेसले यसअघि जितेको गौमुखी गाउँपालिकामा विष्णुकुमार गिरी अध्यक्षमा पूनः उम्मेदवार बनेका छन्। कांग्रेसका जिल्ला सभापतीसमेत रहेका गिरी माओवादीसँग मिलेर चुनाव लडेका छन्। सत्ता गठवन्धनमा रहेको राष्ट्रिय जनमोर्चालाई गौमुखीमा कांग्रेस, माओवादीले सहभागी गराएनन्। कांग्रेसका नेता एवं निर्माण व्यवसायी शोभाराम न्यौपानेले टिकट पाउने चर्चा भएपनि पार्टीले गिरीलाई उठाएको छ। गौमुखीका कांग्रेस चुनावी मैदानमा दुई धुव्रमा विभाजित भएको देखिएको छ। ऐरावती गाउँपालिका अध्यक्ष नविलविक्रम शाह पनि फेरि अध्यक्षका उम्मेदवार बनेका छन्। यहाँ राष्ट्रिय जनमोर्चासँग कांग्रेसको तालमेल छ। मिठो बोलीले मतदाताको मन जित्ने शाहसँग खुबी देखिन्छ। नौवहिनी गाउँपालिका बाहानेमा शिव रिजाल अध्यक्ष उम्मेदवार बनेका हुन्। यहाँ यसअघिकै उम्मेदवारहरुबीच चुनावी प्रतिस्पर्धा छ। माओवादीसँग कांग्रेसको तालमेल भएको छ। रिजाल नेपाली कांग्रेसका जिल्ला सदस्य हुन्। उनी जिल्ला सभापतीमा दुई पटकसम्म उठेर पराजय भएका थिए।"
माटोमा पुरिएर जुम्लामा दुई बालकको मृत्यु,खलंगा : जुम्लाको तिला गाउँपालिका२ मा घरको जग लगाउँदै गर्दा आएको सुक्खा पहिरोले दुई बालकको मृत्यु भएको छ। जिल्ला प्रहरी कार्यालयका प्रहरी नायब उपरीक्षक नरेन्द्र चन्दका अनुसार तिला२ लिहीका स्थानीयवासी रणबहादुर बोहोराको घरको जग लगाउँदै गर्दा खेलिरहेका दुई बालकको सुक्खा पहिराले च्यापिएर मृत्यु भएको जानकारी दिए। लगाउँदै गरेको घरको माथिबाट सुक्खा माटो आएपछि तीन वर्षीय बालक शिशिर बोहोरा र हिमिश रावलको घटनास्थलमै मृत्यु भएको प्रहरी नायब उपरीक्षक चन्दले जानकारी दिए। पहिरोसँगै च्यापिएर काम गर्न गएकी रणबहादुर बोहोराकी पत्नी लक्ष्मी बोहोरा घाइते भएकी छन्। घाइते बोहोरालाई थप उपचारका लागि कर्णाली स्वास्थ्य विज्ञान प्रतिष्ठानमा ल्याइएको प्रहरीले जनाएको छ। मृतक शिशिर रणबहादुरका छोरा हुन्। घाइते लक्ष्मी बोहोरासँगै ती बालक सो स्थानमा गएका र खेलिरहेका थिए। अर्का बालक हिमिश भने नजिकै नातेदारको छोरा रहेका र घर बनाउने स्थानमा खेल्न गएका थिए। गत वैशाख ९ गते राति सो गाउँपालिका३ सार्कीबाडामा मानसिंह सार्कीको घर आगलागी हुँदा चार बालबालिकाको जलेर मृत्यु भएको थियो। सो घटना नसेलाउँदै आज डण्डेलीमा माटोबाट दुई बालकको मृत्यु भएको छ।
उम्मेदवारको भड्किलो प्रचारले वीरगन्जबासी तनावमा,"वीरगन्ज : वीरगन्जका अधिवक्ता रामनारायण कुर्मीले फेसबुकमा लेखेका छन् चर्को आवाजमा लाउड स्पीकर बजाउँदै भोट माग्ने उम्मेदवारलाई मत नदिने मेरो विचार। उनको स्टाट्समा प्रदीप साहले कमेन्ट गर्छन्, 'चर्को लाउड स्पीकर बजाएर भोट माग्ने काम गलत भइरहेको छ, सीडीओले यसलाई तुरुन्तै रोक्नुपर्छ।' सोमबार बिहान वीरगन्ज १० घडीहर्वामा भेटिएका नरेन्द्र प्रताप साहले थपे, उम्मेदवारहरुको भोट माग्ने यो भड्किलो शैलीले जनता आजित भइसकेका छन्। यसले भोट बढाउने होइन, बरु भोट काटिरहेको छ।' अधिवक्ता कुर्मी र युवा साहले जस्तै वीरगन्जबासी यतिबेला चुनावी प्रचारका लागि भइरहेको ध्वनी प्रदुषणले आजित भएका छन्। निर्वाचन अचारसंहिता ठाडै उल्लंघन गरेर राजनीतिक दल र उम्मेदवारहरुले रिक्सा र अटोमा आफ्नो चुनावी पोष्टर र ब्यानर टाँसेर ठूल्ठूला लाउडस्पीकर बजाएर घुमाइरहे पनि न निर्वाचन कार्यालयले रोकटोक गरेको छ, न स्थानीय प्रशासनले नै कुनै कदम उठाएको छ। बैशाख ३० गते हुने निर्वाचनका लागि मनोनयन दर्ता हुनुभन्दा दुई हप्ता पहिलेदेखि नै दल र उम्मेदवारहरुले रिक्सा र अटोमा ठूल्ठूला लाउड स्पीकर र हर्नबाट चुनावी गीत र नारा बजाएर भोट मागिरहेका छन्। एउटै वडामा दलगत र स्वतन्त्र गरी आधा दर्जन उम्मेदवार छन्। हरेक उम्मेदवारले कम्तिमा ५६ वटा रिक्सा र अटोबाट चर्को ध्वनी बजाएर प्रचार गरिरहेका छन्। वीरगन्जमा करिब २ हजार रिक्सा र अटोमा यस्तैखाले भड्किलो प्रचार भइरहेको छ। वीरगन्ज३ का एक उम्मेदवार भन्छन्, एउटा टाटासुमो वा स्कार्पियो एक दिनका लागि भाडामा लियो भने तेलसमेत गरेर कम्तीमा १० हजार रुपैँया लिन्छ। रिक्साले १५ देखि १७ सयमात्र लिन्छ। त्यसैले मैले ६ वटा रिक्सामा चुनावी प्रचार गरिरहेको छु।' अटोरिक्साहरु बिहानदेखि अबेर रातमसम् वीरगन्जका टोल र गल्लीहरुमा घन्काउँदै हिँडिरहेका हुन्छन्। जसका कारण चर्को ध्वनी प्रदुषण भएको वीरगन्जबासीहरुको भनाइ छ। बिहान ७ नबज्दै बेडरुमसम्म कानै फुट्नेगरी चुनावी प्रचारको गीत बज्छ। सबैभन्दा बढी यसले केटाकेटीको पढाइमा डिस्टर्ब गरिरहेको छ,' नरेन्द्र भन्छन्। अर्का स्थानीय सुरेश थप्छन्, सानो स्वरमा बजाइदिए आपति हुन्थेन। तर प्रत्येक दस मिनेटमा यस्तै घन्किरहेका अटोरिक्सा आउँछन्। जसका कारण पूरै टोलबासी हैरान छौं।' वीरगन्ज महानगरपालिकाको प्रमुख निर्वाचन अधिकृत धर्मराज पौडेलले ध्वनी प्रदुषणबारे मौखिक गुनासो आएको बताए। एक ध्वनी प्रदुषण गर्नै पाइँदैन। अर्को कुरा यसरी प्रचार गर्नु निर्वाचन आचारसंहिताको ठाडो उल्लंघन पनि हो।' आचारसंहिता उल्लंघन गर्नेहरुलाई कारबाहीका लागि निर्वाचन आयोगमा सिफारिस गरिने उनले बताए। त्यस्तै पर्साका प्रमुख जिल्ला अधिकारी उमेश ढकालले ध्वनी प्रदुषण गरेका दल वा उम्मेदवारविरुद्ध कसैले लिखित जाहेरी दिए प्रहरीले तुरुन्तै मुद्दा चलाउने बताए। ध्वनी प्रदुषण गर्नु फौज्दारी संहिताविरुद्ध हो। कसैले जाहेरी दिए प्रहरीले मुद्दा चलाउँछ,' ढकालले भने।"
संविधानको रक्षा र सुशासनका लागि तालमेल : महामन्त्री शर्मा,"विराटनगर : नेपाली कांग्रेसका महामन्त्री विश्वप्रकाश शर्माले मुलुकमा संविधानको रक्षा र सुशासनका लागि आसन्न स्थानीय तह निर्वाचनमा तालमेल गरिएको बताएका छन्। कांग्रेसले विराटनगरमा बुधबार आयोजना गरेको निर्वाचन केन्द्रित आमसभालाई सम्बोधन गर्दै उनले संविधानलाई ठीक ठाउँमा ल्याउन आवश्यक देखिएपछि राष्ट्रिय राजनीतिको जगमा उभिएर दलहरुबीच चुनावी तालमेल गरिएको स्पष्ट पारेका छन्। संविधानको रक्षा र सुशासनका लागि मुलुकका ७ सय ५३ स्थानीय तहमध्ये ६ सय २४ वटामा तालमेल गरिएको उनले बताए। चुनावी वातावरण सहज बनाउन तालमेल गरिएको हो। पार्टी एकीकरण हैन, शर्माले भने, चिया बन्न चिनी र पानीलगायतको आवश्यकता परेजस्तै एउटा शक्ति निर्माण गर्न फरकफरक विचार र सोचको संयोजन जरुरी देखियो। कांग्रेस अहिले राष्ट्रिय आवश्यकता बनिसकेको छ। सभालाई सम्बोधन गर्दै उनले गठबन्धनको बचाउँ गरेका थिए। शर्माले स्थानीय निर्वाचनमा बलियो बनेर कांग्रेसले अरु निर्वाचन पनि सजिलै जित्ने वातावरण बनाउन चाहेको बताए। निर्वाचन सजिलै जित्न तालमेलको आवश्यक परेको हो। देशको मुहार फेर्न कांग्रेसले बहुमत ल्याउनैपर्छ, उनले भने, गठबन्धन र तालमेल मुलुकको आवश्यकता हो। मुलुकको समृद्धिका लागि कुन बाटो रोज्ने भन्नलाई दलहरुको घोषणापत्र पढ्दा प्रष्ट हुन्छ। कांग्रेसको घोषणापत्रको कभरले नै सबै कुरा प्रष्ट पार्ने भन्दै शर्माले स्थानीय निर्वाचनमा कांग्रेसको जित आवश्यक रहेको बताए। अहिलेको मुलुकको आवश्यकतालाई बुझेर एउटा बाध्यताको जडमा उभिएको कांग्रेसले अरु दलसँग मिल्नुपर्ने अवस्था आएको संकेत उनले गरेका छन्। कांग्रेस तालमेलको जगबाट मजबुत बन्न चाहन्छ। कांग्रेस अरु निर्वाचनमा पनि जितेर मुलुकको मुहार फेर्न चाहन्छ, शर्माले भने, घोषणापत्र पढ्नेबित्तिकै कुन दलले मुलुकमा समृद्धि ल्याउन चाहेको छ भन्ने प्रष्ट हुन्छ। घोषणा पत्रबाटै कुन दल रोज्नेभन्ने निर्णय सबैले लिन सकिन्छ। एमालेको घोषणापत्रको कभरमा मान्छेको चित्रसमेत नअटाएको उनको तर्क छ। तपाईं कांग्रेस र एमालेको घोषणापत्र पढ्नुस्। कांग्रेसको कभरमै मान्छेको अनुहार देख्नुहुनेछ। तर एमालेकोमा मान्छेको अनुसार देख्नुहुन्न। एमालेले भौतिक संरचना भवनदेखि भ्यूटावरलाई घोषणापत्रको कभरमा प्राथमिकतामा राखेको छ। मानिसको चित्रसमेत घोषणा पत्रको कभरमा राख्न सकेको छैन। भ्यूटावरबाट टाढाटाढाका सुकुम्बासी त देखिएलान्। तर कांग्रेस सुकुम्बासीदेखि आम जनताको मुद्दा बोकेर आएको छ, शर्माले भने।"
आईपीएल : चेन्नाई र बेंगलोर भिड्दै,काठमाडौं : इन्डियन प्रिमियर लिग(आईपीएल) अन्तर्गत आज चेन्नाई सुपर किंग्स र रोयल्स च्यालेन्जर्स बेंगलोरबीच खेल हुँदैछ। खेल साझ ७:४५ बजेदेखि महाराष्ट्र क्रिकेट स्टेडियममा हुनेछ। यसअघि भएको चेन्नाई र बेंगलोरको खेलमा चेन्नाई विजयी भएको थियो। चेन्नाई ९ खेलमा ६ अंक जोड्दै तालिकाको ९औं स्थानमा रहेको छ भने बेंगलोर १० खेलमा ५ अंक जोड्दै छैठौं स्थानमा रहेको छ।
आईजीपी नियुक्तिविरुद्धको मुद्दा हेर्दाहेर्दैमा,काठमाडौं : प्रहरी महानिरीक्षक (आईजीपी) नियुक्तिविरुद्ध परेको मुद्दा हेर्दाहेर्दैमा राखिएको छ। बुधबार न्यायाधीश सुष्मालता माथेमाको इजलासमा सुरु भएको प्रारम्भिक सुनुवाइ नसकिएपछि मुद्दा हेर्दाहेर्दैमा राखिएको हो। माथेमाको इजलासमा निवेदक पक्ष अधिवक्ताहरुले बहस गरेका थिए। आइतबार मन्त्रिपरिषद्ले एआईजी धीरजप्रताप सिंहलाई आईजीपी नियुक्त गरेको छ। वरियतामा जुनियरलाई आईजीपी नियुक्त गरिएको भन्दै एआईजी विश्वराज पोखरेलले सर्वोच्चमा सोमबार रिट निवेदन दायर गरेका थिए। रिटमा उनले सिंहको नियुक्ति बदर र मुद्दाको किनारा नलागेसम्म आफूलाई कायम मुकायम आईजीपी तोक्न माग गरेका छन्।
छायाँनाथ राराका प्रमुख प्रशासकीय अधिकृतसहित पाँच जनाविरुद्ध भ्रष्टाचार मुद्दा दायर,"काठमाडौं : मुगुको छायाँनाथ रारा नगरपालिकाका प्रमुख प्रशासकीय अधिकृत पिताम्बर सारुसहित पाँच जनाविरुद्ध भ्रष्टाचारसम्बन्धी आरोपपत्र दायर भएको छ। प्रमुख प्रशासकीय अधिकृत सारुसहित इन्जिनियर, सवइन्जिनियर तथा उपभोक्ता समितिका अध्यक्षसमेत पाँच जनाविरुद्ध गैरकानूनी लाभ तथा हानी पुर्याई भ्रष्टाचार गरेको सम्बन्धी आरोपपत्र दायर भएको हो। आरोपपत्रमा भनिएको छ, नगरपालिकाले वडा नं २ मा पर्ने पैदल बाटोमा पक्की सिँढी निर्माण गर्ने गरी आव २०७४०७५ मा विनियोजन भएको रकम हिनामिना गरेको भन्ने उजुरी निवेदन सम्बन्धमा अनुसन्धान हुँदा छायाँनाथ रारा, नगरपालिका २ स्थित अदालत चोकदेखि प्रशासनसम्मको सडक निर्माणको कार्यमा सवइन्जिनियर तथा इन्जिनियरले वास्तविक कार्यभन्दा बढी कार्य भएको देखाई तयार पारेको देखिन्छ। नापी किताबमा प्रमुख प्रशासकीय अधिकृत सारुले सही गरी नापीको विवरणमा सहमति जनाई, प्रतिवादीद्वय असिस्टेन्ट सवइञ्जिनियर हस्तबहादुर मल्ल र इञ्जिनियर महेश सिंह कठायतले फिल्डमा कम काम भएकोमा बढी काम भएको भनी नापी किताबमा मूल्यांकन गरी झुठ्ठा नापजाँच विवरण चढाई गलत सिफारिस गरी रकम २९ लाख ७७ हजार ८२१ रुपैंया सरकारी हानिनोक्सानी पुर्याएको आरोपपत्रमा उल्लेख छ। आयोगले गैरकानूनी लाभहानी पुर्याउने बदनियतले वास्तविक रुपमा भएको कार्यभन्दा बढी मूल्याङ्कन गराई भुक्तानी माग गरी बिगो २९ लाख ७७ हजार ८२१ रुपैयाँ हानिनोक्सानी पुर्याई भ्रष्टाचार निवारण ऐन, २०५९ को दफा ८ को उपदफा (४) को कसुर गरेकाले ऐनको दफा ८ को उपदफा (४) बमोजिम सजाय हुन एवं प्रतिवादीहरुबाट असुल तथा जफत गरिएको बिगो छायाँनाथ रारा नगरपालिकालाई उपलब्ध गराई पाउन मागदाबी लिई बिशेष अदालत काठमाडौंमा आरोपपत्र दायर गरिएको उल्लेख छ।"
गाउँमा मतदाता नपुग्दा छिमेकी जिल्लामै पुग्न थाले उम्मेदवार,"मुगु : जिल्लाका चार स्थानीय तह मध्ये पूर्वी क्षेत्रमा पर्ने मुगुम कार्मारोङ गाँउपालिका२ मुगुम गाँउमा चुनाव नजिकीदैँ गर्दा मतदाताहरु गाँउमा अहिलेसम्म नआएपछि मतदाता बस्ने छिमेकी जिल्लामै आफ्नो मत माग्नका लागि उम्मेदवारहरु सदरमुकाम र छिमेकी जिल्लामै पुग्न थालेका छन्। मुगुम कार्मारोङ गाँउपालिका२ मुगुम गाँउमा २ सय ९७ घरधुरी छन्। गाँउमा ५ सय ५२ मतदाता रहेका छन्। प्राय मतदाताहरु सदरमुकाम गमगढी, छिमेकी जिल्ला जुम्ला र काठमाडौंको बौद्धमा बसोबास गर्दै आएका भएपनि निर्वाचन नजिकीँदै गर्दा अहिलेसम्म मतदाताहरु गाँउमा नआएपछि निर्वाचनमा भाग लिएका उम्मेदवारहरु मतदाता बसेका स्थानमा दुई दिन लगाएर पुग्न थालेका हुन्। गाउँका स्थानीयहरु हिउँदे सिजनसुरु हुने बित्तिकै घर बन्द गरेर सदरमुकाम गमगढी, छिमेकी जिल्ला जुम्ला र काठमाडौंतिर झर्ने गर्छन। हिउँदेयाममा झरेका स्थानीयहरु बैशाखको दोस्रो सातादेखि गाँउमा पुग्ने भएपनि हालसम्म स्थानीयहरु गाँउमा फर्कन कुनै सुर गरेको नदेखिएपछि मतदाता बसेको स्थानमा मत माग्न र मत खसाल्न आउनकालागि आग्रह गर्न उनीहरु बसेको स्थानमै पुग्नु परेको नेकपा एमालेबाटवडा अध्यक्ष उम्मेदवार भएका कार्मा तामङ्गले बताए।"
जिम्बावेविरुद्ध नेपाल विजयी,"काठमाडौं : जिम्बावेविरुद्ध अन्तिम तथा तेस्रो तेस्रो टी२० खेलमा नेपाल विजयी भएको छ। टस हारेर ब्याटिङ्को निम्तो पाएको जिम्बावेले निर्धारित २० ओभरमा ७ विकेट गुमाउँदै १३६ रन जोडेको थियो। जवाफि ब्याटिङ्मा उत्रेको नेपालले १५५ ओभरमा २ विकेट गुमाउँदै १३८ रन जोड्यो। जिम्बावेलाई १३६ रनमा रोक्नका लागि कप्तानसन्दिप लामिछानेले २ विकेट, सोमपाल कामी र बशिर अहमदले समान ११ विकेट लिए। यस्तै नेपालका लागि कुल भुर्तेलले २६ बल खेल्दै ३४ रनमा आउट भए भने बाशिर अहमद १५ बलमा १० रन जोड्दै आउट भए। आशिफ शेख ५४ बल खेल्दै अवजित ८७ रन जोडे। जिम्बावेसँगको पहिलो टी२० खेलमा नेपाल ७ बल अगावै ६ विकेटले पराजित भएको थियो भने दोस्रो खेल वर्षाका कारण स्थगित भएको थियो। यस्तै जिम्बावेसँगको एकदिवसीय खेल वैशाख २३, २४ र २५ गते हुनेछ।"
प्रहरीलाई स्थानीय तह निर्वाचन सुरक्षा तालिम,"गुलरिया : जिल्ला प्रहरी कार्यालय बर्दियाले प्रहरीलाई स्थानीय तह निर्वाचन सुरक्षा तालिम दिएको छ। आसन्न वैशाख ३० गते हुने स्थानीय तहको निर्वाचन शान्तिपूर्णरुपमा सम्पन्न गर्न जिल्लाका प्रहरीहरुलाई दुई दिने तालिम दिईएको छ। जिल्ला प्रहरी कार्यालय बर्दिया मातहत प्रहरी ईकाइहरुमा कार्यरत प्रहरी वरिष्ठ नायव निरिक्षकदेखि प्रहरी जवान दर्जासम्मका सम्पूर्ण प्रहरी कर्मचारीहरुलाई दुई दिने निर्वाचन सुरक्षा सम्बन्धी तालिम दिईएको जिल्ला प्रहरी कार्यालय बर्दियाका प्रहरी नायव उपरिक्षक प्रकाश सापकोटाले जानकारी दिए। उनीहरुलाई दक्ष प्रशिक्षकले तालिम दिएका छन्। तालिममा स्थानीय तहको निर्वाचन शान्तिपूर्णरुपमा सम्पन्न गर्न प्रहरी कर्मचारीले निभाउनुपर्ने भूमिका, उनीहरुको काम, कर्तब्य, अधिकारलगायतका बारेमा सचेत पारिएको डिएसपी सापकोटाले प्रष्ट्याए। निर्वाचन नजिकिँदै गर्दा प्रहरीले नियमित पैदल, पट्रोल गस्तीसँगै दलहरुका प्रचारप्रसार क्षेत्रहरुमा सुरक्षालगायत आचारसंहिता उल्लंघनमा निगरानी बढाएको जनाईएको छ।"
"परीक्षाको दुई दिनअघि विद्यार्थीबाट मागियो अतिरिक्त शुल्क, नदिए सामेल नगराउने धम्की","काठमाडौं : काठमाडौंस्थित नेपाल मेडिकल कलेजले एमबीबीएस प्रथम सेमेस्टरका विद्यार्थीबाट पुनः गैरकानुनी शुल्क माग गरेको छ। शुक्रबारदेखि तोकिएको परीक्षामा सामेल हुन सय जना विद्यार्थीबाट २५ हजार रुपैँया अतिरिक्त शुल्क माग गरेको हो। परीक्षाको दुई दिनअघि मात्र यस्तो शुल्क माग गर्दा विद्यार्थीहरु तनावमा परेका छन्। अतिरिक्त शुल्क नदिए परीक्षामा सामेल नगराउने नेपाल मेडिकल कलेजले धम्की दिएको पीडित विद्यार्थीले अन्नपूर्णलाई बताए। कलेजले रजिष्ट्रेशन र नेपाल मेडिक काउन्सिल शुल्क शीर्षकमा २५ हजार मागेको हो। चिकित्सा शिक्षा ऐन २०७५ मा मेडिकल कलेजले रजिष्ट्रेशन र नेपाल मेडिकल काउन्सील शुल्क माग्नु गैरकानुनी भएको उल्लेख छ। 'परीक्षा पर्सी (शुक्रबार)देखि तोकिएको छ। पैसा नदिए परीक्षामा बस्न नदिने कलेज प्रशासनले धम्की दिएको छ। अब हामी के गर्ने?,' ती विद्यार्थीले भने, 'यसबारे चिकित्सा शिक्षा आयोगलाई ध्यानाकर्षण गराउँदा आश्वासनमात्रै दिनुभयो। मेडिकल कलेजहरुले पटकपटक विद्यार्थीहरुबाट अतिरिक्त शुल्क असुल गर्दापनि सरकार संवेदनशिल हुन सकेको छैन।"
कार्यकर्तालाई देउवाले भने कांग्रेसले धोकादिँदैन भन्ने सन्देश दिनुस्,"विराटनगर : प्रधानमन्त्री शेरबहादुर देउवाले आसन्न स्थानीय तह निर्वाचनका लागि राष्ट्रिय आवश्यकताका आधारमा गठबन्धन बनेको बताएका छन्। स्थानीय तह निर्वाचनलाई केन्द्रित गरेर विराटनगरमा नेपाली कांग्रेसले बुधबार आयोजना गरेको आमासभालाई सम्बोधन गर्दै कांग्रेसका सभापतिसमेत रहेका देउवाले गठबन्धनमा आँच आउने खालका गतिविधि नगर्न नेता कार्यकर्तालाई आग्रहसमेत गरे। कांग्रेस कमजोर भएर हैन। राष्ट्रिय आवश्यकताले गठबन्धन बनेको हो, उनले भने, गठबन्धनमा आँच आउने गरी काम गर्नु हुँदैन। संविधानलाई ठीक ठाउँमा ल्याउन पनि गठबन्धनले चुनाव जित्न आवश्यक छ। उनले कांग्रेसले गठबन्धनमा धोका दिँदैन भन्ने सन्देश दिनपनि आवश्यक रहेको बताए। उचाल्ने र पछार्ने धेरै हुन्छन्। त्यस्ताको पछि लाग्न आवश्यक छैन, देउवाले नेता कार्यकर्तालाई भने, चुनावमा गठबन्धनलाई जिताउनुपर्ने छ। कांग्रेसले धोका दिँदैनभन्ने सन्देश दिनुस्। उनले गठबन्धनका उम्मेदवारलाई विजयी गराउन र गठबन्धनविरुद्ध नजान पनि आग्रह गरे। गठबन्धनलाई धोका दिँदा राम्रो सन्देश नजाने उनको तर्क छ। कांग्रेस नेतृत्वको सरकारले ६५ वर्ष उमेर पूरा भएदेखि नै वृद्ध भत्ताको प्रबन्ध गर्ने पनि देउवाले बताए। उनले विराट राजाको दरबार क्षेत्रको विकासका लागि संघीय सरकारले सहयोग गर्ने प्रतिवद्धता पनि जनाए। आमसभालाई सम्बोधन गर्दै वरिष्ठ नेता रामचन्द्र पौडेलले लोकतन्त्र र संविधानको रक्षाका लागि गठबन्धन बनेको बताए। एमाले अध्यक्ष केपी शर्मा ओली नेतृत्वको सरकारले मुलुकमा अस्थिरता ल्याएका कारण परिवर्तनको रक्षाका लागि गठबन्धन आवश्यक बनेको उनको भनाइ छ। विराटनगर राजनीतिको राम्रो सन्देश दिने ठाउँ भएकाले गठबन्धनका उम्मेदवारलाई विजयी गराउनुपर्नेमा पौडेलको जोड छ। कांग्रेसले जितेका स्थानीय तहमा राम्रो काम भएको बताउँदै उनले आगामी निर्वाचनमा गठबन्धनका उम्मेदवारलाई सबैले सहयोग गर्नुपर्ने धारणा राखे। नेता शेखर कोइरालाले एमाले नेतृत्वको सरकारले जनतालाई दुःख दिएको बताए। उनले भने, एमालेले संविधान मास्ने काम गरेको छ। कोइरालाले स्थानीय तहको निर्वाचनले संघ र प्रदेशको निर्वाचनलाई बल पुग्ने पनि बताए। लोकतन्त्रको रक्षाका लागि गठबन्धनका उम्मेदवार विजयी बन्नुपर्ने तर्क उनको छ। विराटनगरमा चक्रपथ, विमानस्थल, बाढीलगायतको समस्या रहेको र गठबन्धन विजयी भएपछि सबै समस्या समाधान गर्नतर्फ लाग्ने कोइरालाको भनाइ छ। चुनावी सभालाई कांग्रेस महामन्त्री विश्वप्रकाश शर्मा, नेताहरु महेश आचार्य, मिनेन्द्र रिजाल, सहमहामन्त्री डिना उपाध्याय, केन्द्रीय सदस्य अमृत अर्याल, भीम पराजुलीलगायतले सम्बोधन गरेका थिए।"
"महानगरभित्र टोल टोलमा पार्क र अस्पताल बनाउँछु, व्यापरिक कम्पलेक्स बन्दैन : सिर्जना सिंह","काठमाडौं : काठमाडौं महानगरपालिकाको मेयर उम्मेदवार सिर्जना सिंहले काठमाडौं महानगरमा शिक्षा, स्वास्थ्य र स्वच्छ सफा काठमाडौंनै प्रमुख एजेन्डा भएको बताएकी छन्। शिक्षक संघको महानगर समितिले आयोजना गरेको छलफल कार्यक्रममा महानगरवासीमा सबैलाई शिक्षा र स्वास्थ्यको पहुँचमा पुर्याउने नै आफ्नो ध्येय रहेको बताइन्। शिक्षक पेसा भनेको मानिसलाई असल नागरिक बनाउने पेसा भएकाले अब जनताबाट पनि असल नागरिक निर्वाचित गराउने अभिभारा शिक्षकको रहेको बताइन्। म मेयर हुँदै गर्दा सार्वजनिक शिक्षाको समस्या समाधान गर्न अभिभावक भएर काम गर्छु। सामुदायिक शिक्षामा सुधार नगरेसम्म देश बन्दैन, महानगरमा सबैले भर्ना गर्न लायक र पढ्न जाउ जाउ बनाउने छौं, सिंहले भनिन्। काठमाडौंमा सुविधासम्बन्न अस्पताल खोलेर महानगरवासीलाई सहुलियतमा स्वास्थ्य सेवा दिनेसमेत सिंहले घोषणा गरिन्। महानगरमा अस्पताल खोलेर दिनदु:खी र जेष्ठ नागरिकलाई निशुल्क उपचार दिनेछौं, सिंहले भनिन्। महानगरले अस्पताल खोलेपछि सरकारी अस्पतालमा हुने चापसमेत कम हुने र अन्य अस्पतालको सेवा पनि सुधारिने सिंहले बताइन्। महानगरको आगामी मेयरका रुपमा एकीकृत समाजवादी, नेकपा माओवादी केन्द्र र जसपाकोसमेत साझा उम्मेदवार सिंहले काठमाडौं मुलुकको राजधानी पनि भएकोले सफा काठमाडौं बनाउनुको विकल्प नरहेको बताइन्। अहिलेको नेतृत्वले फोहोरोसमेत व्यवस्थापन गर्न नसक्नु दुर्भाग्य भएको बताइन्। हामी काठमाडौंलाई फोहोर हुन दिने छैनौ, विदेशी आउँदा नाक खुम्च्याउने छैनन्, सम्पदाको संरक्षण गर्ने छौं, सिंहले भनिन्। भ्रष्टाचारमुक्त काठमाडौं बनाउने हो, डिजिटल प्रविधिको प्रयोग गरेर घरबाटै सेवा दिने हो, सिंहले भनिन्। घरघरबाटै सबैलाई महानगरले सेवा दिनेसमेत बताइन। सुरक्षित काठमाडौं बनाउने र मध्यरातमा हिड्ने वातावरण बनाउनेसमेत सिंहले बताइन्। काठमाडौंभित्र बस्ने सबैप्रति आफू उत्तरदायी हुने विश्वास दिलाइन्। यहाँ ७७ जिल्लाबाट आएर बस्नु भएको छ। कसैप्रति विभेद हुदैन। सबैलाई समान व्यवहार गर्नेछौं, सिंहले भनिन्। ३२ वडामा जेष्ठ नागरिक भवन बनाउने पार्क बनाउने तर व्यापारी कम्लेक्स नबनाउने र त्यो निजी क्षेत्रले बनाउन दिनेसमेत बताइन्। यहाँ महानगरको जग्गा व्यापारिक कम्लेक्स बनाएर सकाउने काम भएको बइताइन्। कांग्रेसका काठमाडौं जिल्ला सभापति सबुजकृष्ण बानियाँले पार्टी र पेशामा आवद्व रहेका शिक्षकहरुको भूमिका महत्त्वपूर्ण हुने भएकाले महिला नेतृत्व ल्याउन अभियान चलाउन आग्रह गरेका छन्। सबै अग्रजहरुले सिंह जिताउने अभियान अभुतपूर्व ढंगले आगाडि बढाउनु भएकाले पनि जितनजिक रहेको दाबी सभापति बाँनियाले गरेका छन्। बाँनियाले एमालेले अगाडि सारेका मेयर उम्मेदवार केशव स्थापितमा मानसिक विचलन आएको बताएका छन्। नौंटकी र नाटक अहिले स्थापितलले देखाएका छन्, उनले भने, उनी आउ भने महानगर थप अस्तव्यस्त हुन्छ। कांग्रेसले महानगरको रुपमा आगाडि सारेका उम्मेद्वार सिर्जना सिंहसँग शिक्षक संघको महानगर समितिले आयोजना गरेको कार्यक्रममा बाँनियाले केशव स्थापित विगतमा मेयर भए पनि अहिले मानसिक विचलन देखिएको बताए। कांग्रेसका काठमाडौं महानगर सभापति निलकाजी शाक्यले शिक्षक नै राजनीति गोरेटो देखाउने पहरेदार भएकाले शिक्षकले सोहीअनुसार लाग्नुपर्ने बताए। राजनीति लडाइँमा सिंहको भूमिका ठूलो भएकाले कांग्रेसले सोहीअनुसार उम्मेदवार दिएकाले हार्ने छुट नरहेको उनको भनाइ छ।"
१९ जना कोरोना संक्रमित थपिँदा १८ जना संक्रमण मुक्त,काठमाडौं : देशभर पछिल्लो २४ घन्टामा १९ जना कोरोना संक्रमित थपिएका छन्। स्वास्थ्य तथा जनसंख्या मन्त्रालयका अनुसार देशभर पछिल्लो २४ घन्टामा ३ हजार ८ सय २१ जनामा कोरोना परिक्षण गर्दा थप १९ जना संक्रमित थपिएका हुन्। यस्तै १८ जना संक्रमणमुक्त भएका छन्। देशभर पछिल्लो २४ घन्टामा ३० हजार ६ सय ५६ जनाले कोरोनाविरुद्धको खोप लगाएका छन् भने १ जना संक्रमितको मृत्यु भएको छ। हालदेशभर २ सय १७ जना कोरोना संक्रमित रहेका छन्।
सुब्बाको जागिर त्यागेर वडाध्यक्षका उम्मेदवार,"भोजपुर : यतिबेला पनि चुनावको माहोलले गाउँघरदेखि शहरबजार तातेको छ। चुनावी एजेन्डा लिएर उम्मेदवारहरु घरदैलोमा व्यस्त देखिन्छन्। उनीहरु सकेसम्म आफूलाई जनताप्रति उत्तरदायित्व बनाएका छन्। तीमध्ये यसपटकको चुनावमा पुराना अनुहारभन्दा नयाँ अनुहार धेरै छ। आफ्नो पेशा र जागिर छोडेर चुनावी मैदानमा होमिएका उदाहरणहरु आएका छन्। गाउँघरको विकास र जनताको सेवा गर्ने दृढ ईच्छाले आफ्नो सरकारी जागिर त्यागेर उम्मेदवार बनेका एक उदाहरण युवा हुन्, हतुवागढी गाउँपालिका९ का सञ्जाल राई। हतुवागढी गाउँपालिका कार्यालयको पञ्जीकरण प्रशासन फाँटका नायब सुब्बा रहेका राईले यो निर्वाचनमा आफ्नो ९ नम्बर वडाबाट उम्मेदवारी दिएका छन्। जागिर नै छाडेर चुनावी मैदानमा होमिएका राईको सपना नै गाउँको विकास गर्ने छ। भौगोलिक रुपले विकट क्षेत्र मानिने भोजपुरको हतुवागढी क्षेत्रका धेरै ग्रामीण भेगमा अझै पनि विकासको लहर पुग्न सकेको छैन। आफ्नो गाउँलाई समृद्ध बनाउने अठोट बोकेका राईले नेकपा एमालेकोतर्फबाट वडा अध्यक्षको पदमा उम्मेदवार दिएका हुन्। जागिरभन्दा पनि गाउँको विकास ठूलो हो, त्यसैले जागिरको मोह छोडेर जनताको घरदैलोमा पुगेको छु उनले भने, गाउँमा अझै दुःख छ, विगत ५ वर्षमा सोचेजति विकास हुन सकेन, नागरिकको कष्ट उस्तै छ, केही परिवर्तन ल्याउने प्रबल मनसायले उम्मेदवारी दिएँ अघिल्लो स्थानीय तहको निर्वाचनपछि विकासको लहर ल्याउने काममा जनप्रतिनिधिहरुमध्ये केही सफल भए, केही असफल बने। तर राईको भने ती अधुरा कामलाई सार्थकता दिने पहिलो प्राथमिकता रहेको बताए। सडक पुगेपनि राम्रो पहुँच नहुँदा अझैपनि यस क्षेत्रका नागरिकहरु घण्टौं लगाएर सदरमुकाम आउने गरेका छन्। सडकको दिगो स्तरोन्नती गरेर योजनाहरुलाई अघि बढाउने उनको एजेन्डा छ। खानेपानी पहुँचलाई पनि विशेष ग्राह्यता दिएर सिँचाई र खेतीपातीबाट आर्थिकस्तर उकास्ने उनको लक्ष्य छ। शैक्षिक गुणस्तर उकास्ने र शिक्षित दक्ष जनशक्ति उत्पादनमूलक बनाउने उनले विश्वास व्यक्त गरे। यो स्थानीय तहको निर्वाचनमा विशेषगरी वडातहको उम्मेदवारीमा सबैभन्दा बढी युवापुस्ताको बर्चस्व देखिन्छ। नयाँ सोच, जोस, जाँगरहितको विकासे एजेन्डा लिएर नागरिक रिझाउनमा उनी व्यस्त छन्।"
पुलिस क्लबको तेस्रो जित,"काठमाडौं : नेपाल पुलिस क्लबले छैटौं संस्करणको आरबीबीएनभीए राष्ट्रिय महिला तथा पुरुष क्लब भलिबल लिग प्रतियोगिताको पुरुषतर्फ लगातार तेस्रो जित निकालेको छ। त्रिपुरेश्वरस्थित राखेपको कभर्डहलमा बुधबार गण्डकी प्रदेशलाई ३० को सेटमा हराउँदै पुलिसले तेस्रो जित निकालेको हो। तेस्रो जित निकाल्ने क्रममा पुलिसले गण्डकीमाथि २५२३, २५१६ र ३२३० को सेटमा जित निकाल्यो। जितसँगै पुलिसले ३ खेलमा ९ अंक जोडेको छ। गण्डकीले ३ खेलमा ५ अंक जोडेको छ। त्यस्तै बुधबार नै न्यु डायमण्ड त्रिभुवन आर्मी क्लबसँग तीन शून्यको सोझो सेटमा पराजत भयो। न्यु डायमण्ड आर्मीसँग २५१६, २५१२ र २५१२ ले पराजित भएको हो। त्यस्तै नेपाल पुलिस क्लबले महिलातर्फ लगातार दोस्रो जित निकालेको छ। त्रिपुरेश्वरस्थित राखेपको कभर्डहलमा बुधबार एभरेस्ट भलिबल क्लबलाई ३० को सेटमा हराउँदै पुलिसले दोस्रो जित निकालेको हो। पुलिसले एभरेस्टमाथि २५१८,२५१९ र २५१४ को सेटमा जित निकाल्यो। जितसँगै पुलिसले २ खेलमा ६ अंक जोडेको छ। पुलिस शीर्ष स्थानमा छ। महिलाकै दोस्रो खेलमा त्रिभुवन आर्मी क्लबले न्यु डायमण्ड स्पोर्ट्स क्लबलाई ३० को सेटमा हराएको छ। आर्मीले न्यु डायमण्डमाथि २५१६, २५१२ र २५१२ ले हराएको हो। लिगमा पुरुषतर्फ ७ टिम र महिलातर्फ ५ टिमको सहभागिता रहेको छ। पुरुषतर्फ त्रिभुवन आर्मी क्लब, नेपाल पुलिस क्लब, एपीएफ क्लब, हेल्प नेपाल, गण्डकी प्रदेश, गल्कोट स्पोर्ट्स क्लब र ढोरपाटन क्लब रहेको छ। महिलातर्फ त्रिभुवन आर्मी क्लब, नेपाल पुलिस क्लब, एपीएफ क्लब, न्यु डायमण्ड र एभरेस्ट मावि रहेको छ। विजेताले ६ लाख, उपविजेताले ३ लाख, तेस्रोले १ लाख ५० हजार र चौथोले ७५ हजार प्राप्त गर्ने छन्।"
प्रधानमन्त्री देउवाविरुद्ध भरतपुरमा उजुरी,"भरतपुर : निर्वाचन आचारसंहिता विपरित कार्यक्रममा सहभागी हुन खोजेको भन्दै प्रधानमन्त्री शेरबहादुर देउवाविरुद्ध मुख्य निर्वाचन अधिकृतको कार्यालय भरतपुरमा उजुरी परेको छ। बिहीबारर भरतपुरमा हुने चुनावी सभालाई सम्बोधन गर्न चितवन आउन लागेका देउवाविरुद्ध उजुरी दर्ता भएको हो। मुख्य निर्वाचन अधिकृतको कार्यालय भरतपुरका सूचना अधिकारी पुरुषोत्तम पौडेलले अधिवक्ता सुनिता अधिकारीले देउवाविरुद्ध उजुरी दिएको बताए। भोलि (बिहीबार)को आमसभालाई लिएर उजुरी दर्ता भएको छ। यो विषयमा निर्वाचन आयोगलाई जानकारी गराइएको छ, उनले भने। नेपाली कांग्रेस चितवनले पार्टी सभापतिकको हैसिएतमा देउवा चितवन आउन लागेको जनाएको छ। जिल्ला सभापति राजेश्वर खनालले पार्टी सभापति देउवालगायतका नेताहरु चितवन आउन लागेको बताए। निर्वाचन आचारसंहिता २०७८ को दफा ५ ले निर्वाचनमा आफैँ उम्मेदवार भएका अवस्थामा बाहेक नेपाल सरकार, प्रदेश सरकारका मन्त्रीले कुनै राजनीतिक दल वा उम्मेद्वारको पक्ष विपक्षमा प्रचार प्रसारमा खेल्न हुन वा प्रचार प्रसार गर्न नहुने स्पष्ट व्यवस्था गरेको छ। तर, प्रधानमन्त्रीले नेताको मात्र हैसियतमा सरकारी सम्पत्तिको प्रयोग नगरी प्रचारप्रसारमा सहभागी हुन पाउने आयोगका अधिकारीले बताए।"
संस्कृति इन्टरनेशनल स्कूलको सिकाइ सुधार सम्बन्धी गोष्ठी,"वैशाख : संस्कृति इन्टरनेशनल स्कूलले अन्तर्राष्ट्रिय पाठ्यक्रम संघ(आईसीए)सँगको साझेदारीमा शैक्षिक गोष्ठी आयोजना गर्ने भएको छ। गोष्ठी ठमेलको अलफ्ट काठमाडौं होटलमा वैशाख १४ गते शनिबार र १५ गते आइतबार हुनेछ। गोष्ठी फिल्डवर्क एजुकेशन युकेद्वारा अक्टोबर २०२२ मा गरिने अन्तर्राष्ट्रिय पाठ्यक्रम सम्मेलनको एक हिस्सा रहेको जनाएको छ। यस कार्यक्रमले किन्डरगार्टन, प्राथमिक र निम्न माध्यमिक तहको पाठ्यक्रमलाई समेट्छ। अन्तर्राष्ट्रिय पाठ्यक्रमहरूको प्रभावकारी कार्यान्वयनले शिक्षा क्षेत्रको गुणस्तरमा कसरी सकारात्मक प्रभाव पार्न सक्छ भन्नेबारे बुझ्न चाहने शिक्षक, प्रशासक, लगानीकर्ता र सम्बन्धित सबैको लागि यो गोष्ठी फलदायी हुने आयोजकले जनाएको छ। संस्कृति इन्टरनेशनल स्कूलकि निर्देशिका दिप्ती आचार्यले हालका वर्षहरूमा बेलायतको फिल्डवर्क एजुकेशनले प्रदान गरेको पाठ्यक्रम नेपालका विभिन्न विद्यालयहरूले अपनाएकाे बताइन् । संस्कृति इन्टरनेशनल स्कुलका अध्यक्ष रञ्जित आचार्य भने, यस कार्यशालामा अन्तर्राष्ट्रिय पाठ्यक्रममा काम गरिरहेका शिक्षकहरूको अनुभव बाँड्दै विभिन्न कक्षागत अभ्यासहरू गरिनेछ । दुई दिनको अवधिमा सहभागी शिक्षकहरूले विभिन्न विद्यालयका शिक्षकहरूको साथसाथै अन्तर्राष्ट्रिय पाठ्यक्रम संघका सहकर्मीहरूसँग भेट्ने र शैक्षिक सुधार गर्ने विषयमा केन्द्रित छलफल र सहकार्यमा संलग्न हुने अवसर पाउनेछन् । मलाई आशा छ कि सबै सहभागीहरूले गोष्ठीको पूर्ण लाभ उठाउनुहुनेछ। अन्तर्राष्ट्रिय पाठ्यक्रमको कार्यान्वयनको प्रभावकारिताको बारेमा इच्छुक सम्पूर्ण विद्यालयहरू यस गोष्ठीमा सहभागी हुन सक्नेछन्।"
जाजरकोटका तीन पालिकामा प्रदेश संयन्त्रको निर्णय विपरीत नयाँ गठबन्धन,"जाजरकोट : जाजरकोटमा सत्तारुढ दलको प्रदेशस्तरीय संयन्त्रले स्थानीय तहमा गरेको भागबण्डा विपरीत तीन पालिकामा नयाँ गठबन्धन भएको छ। प्रदेश संयन्त्रले कुशे, बारेकोट र छेडागाँड कांग्रेसलाई, नलगाँड, जुनीचाँदे र शिवालय माओवादी केन्द्रलाई र भेरी नगरपालिका नेकपा एकीकृत समाजवादीलाई दिने निर्णय गरेको थियो। जिल्लाका चार पालिकामा प्रदेश संयन्त्र अनुसार गठबन्धन कायम भएपनि भेरी, शिवालय र कुशेमा भने फरक ढंगले गठबन्धन भएको छ। कुशे गाँउपालिकामा कांग्रेस एक्लै चुनावी प्रतिस्पर्धामा छ। कुशेमा कांग्रेसबाट अध्यक्षमा हरिचन्द्र बस्नेत र उपाध्यक्षमा देविकासिंह चुनावी मैदानमा उत्रिएका छन्। कुशेमा समाजवादी र माओवादीको गठबन्धन भएको छ। अध्यक्षमा समाजवादीका तप्त हमाल र उपाध्यक्षमा माओवादी केन्द्रका विकास रोकायसहितको नयाँ गठबन्धन भएको छ। भेरीमा समाजवादीले पाएको भाग खोसेर कांग्रेस र माओवादी केन्द्रको गठबन्धन भएको छ। माओवादी केन्द्रका गगनबहादुर खड्का नगरप्रमुख र कांग्रेसकी सिता जैसी उपप्रमुख हुनेगरी गठबन्धन भित्रको गठबन्धन भएको छ। समाजवादीका अध्यक्ष कमानबहादुर खड्का एक्लै चुनावी मैदानमा उत्रिएका छन्। उनले प्रदेश संयन्त्रले गरेको निर्णय कार्यान्वयन गराउन पहल भैरहेको बताए। भेरीमा कांग्रेसले माओवादीलाई मेयरमा सघाएपछि माओवादीको भागमा परेको शिवालय गाँउपालिका कांग्रेसको भागमा परेको छ। कांग्रेसका शेरबहादुर शाहीलाई अध्यक्षमा माओवादीले सघाउने छ। भने उपाध्यक्षमा माओवादीका गिता शाहीलाई कांग्रेसले सघाउनेगरी गठबन्धन गरिएको छ। अन्य पालिकामा भने प्रदेश संयन्त्रले गरेको निर्णय कार्यान्वयन भएको छ। छेडागाँडमा कांग्रेसका रत्नबहादुर खड्का नगरप्रमुख र उपप्रमुखमा माओवादी केन्द्रका चन्द्रबहादुर थापा, नलगाँडमा माओवादी केन्द्रका डम्बर बहादुर रावत नगरप्रमुखमा र उपप्रमुखमा कांग्रेसबाट सरिता सिंह, बारेकोटमा कांग्रेसबाट अध्यक्षमा महेन्द्रबहादुर शाह र माओवादी केन्द्रबाट नरबहादुर गिरी उपाध्यक्षमा, जुनीचाँदेमा माओवादी केन्द्रकी शिवा आचार्य अध्यक्ष र कांग्रेसका विरेन्द्र शाही उपाध्यक्षमा मनोनयन परेको छ। यी पालिकामा सत्ता गठबन्धनकोसहमति अनुसार नै उम्मेदवारी परेको हो। एमालेले भने सबै पालिकामा एकल उम्मेदवारी दर्ता गराएको छ।"
"भाइरल बनेका रेग्मी 'म्यादी प्रहरी' नै नभएको खुलासा, पोसाक दिने पनि नियन्त्रणमा","कपिलवस्तु : प्रहरीले नियन्त्रणमा लिएको 'म्यादी प्रहरी' भनिएका नवराज रेग्मीले अर्काको पोसाकबाट भिडियो बनाएर खुलेको छ। कपिलवस्तु जिल्ला प्रहरी कार्यालयको नियन्त्रणमा रहेका रेग्मीलाई सोधुपुछ गर्ने क्रममा उनी म्यादी नै नभएको खुलेको हो। जिल्ला प्रहरी कार्यालयका एसपी दानबहादुर कार्कीले म्यादी प्रहरीको ड्रेस उपलब्ध गराउने पुरन भट्टराई रहेको बताए। प्रहरीले दुवै जनालाई नियन्त्रणमा लिएको छ। 'दुई जनाले सल्लाह गरेरै भिडियो बनाएको देखियो। म्यादी प्रहरी रहेका पुरनले नवराजलाई ड्रेस उपलब्ध गराएर उक्त भिडियो बनाएका रहेछन्,' उनले भने। कानुनले बर्जित गरेका शब्दहरु उच्चारण गर्दै भिडियो बनाएका रेग्मीलाई प्रहरीले मंगलबार नियन्त्रणमा लिएको थियो। सोधपुछको क्रममा उनी म्यादी नै नभएको खुलेको थियो। सार्वजनिक अपराध र अभद्र व्यवहार गरेको कसुरमा उनीहरुविरुद्ध मुद्द चलाइने प्रहरीले जनाएको छ।"
"सशस्त्रमा पौडेल र गौतम एआईजीका स्वभाविक दाबेदार, छिर्के हान्ने दाउमा दाहाल","काठमाडौं : सशस्त्र प्रहरी बलमा रिक्त दुई अतिरिक्त महानिरीक्षक(एआईजी) बढुवाका लागि चार जना डिआईजीले आवदेन दिएका छन्। सशस्त्र प्रहरी बलमा अहिले दुई एआईजीका पद रिक्त छन्। डिआइजीहरु नारायणदत्त पौडेल, चन्द्रप्रकाश गौतम, वंशी दाहाल र किशोर प्रधानले एआईजी बढुवाका लागि आवेदन दिएका छन्। प्रधानले एआईजी बढुवाका लागि निवेदन दिए पनि आवेदकमध्ये कनिष्ठ भएका कारण उनको सम्भावना छैन। तत्कालीन महानिरीक्षक(आइजीपी) शैलेन्द्र खनालले अवकाश पाएपछि पुष्पराम केसी आइजीपी भएका थिए। आईजीपी हुनेवित्तिकै केसीले राजु अर्याललाई एआईजीमा सिफारिस गरे। आइतबार केसीसँगै एआईजी रामशरण पौडेलसमेत अवकाश भए। आइतबार नै अर्याललाई सरकारले सशस्त्र प्रहरी बलको आईजीपीमा नियुक्त गर्यो। अर्याल आइजीपीमा नियुक्ति भएको र पौडेलले अनिवार्य अवकाश पाएपछि सशस्त्र प्रहरीमा दुईवटा पद रिक्त छन्। वरियतामासमेत अघि रहेका डीआईजीहरु पौडेल र गौतम एआईजीमा सहजै बढुवा हुने देखिन्छ। वरियता र कार्यक्षमता दुवैमा उनीहरु अगाडि छन्। पौडेल र गौतम आईजीपी अर्यालका व्याची हुन्। एआईजी बढुवाका लागि आवदेन दिएका दाहाल छिर्के हान्ने दाउमा छन्। दाहाल पौडेल र गौतमभन्दा कनिष्ट हुन्। दाहाल विवादित प्रहरी अधिकृत हुन्। तत्कालीन आईजीपी कोषराज वन्तले दाहाललाई विभागीय कारवाही गरेका थिए। एआईजीका स्वाभाविक दावेदार पौडेल र गौतममध्ये कुनै एकलाई रोकेर आफ्नो बढुवा गराउन दाहाल राजनीतिक लबिङमा छन्।"
'कुशासन र सनकको भरमा निर्णय गर्ने प्रवृतिले अर्थतन्त्र संकटमा',"काठमाडौं : कुशासन र सनकको भरमा निर्णय गर्ने प्रवृतिले नेपाली अर्थतन्त्र पनि संकटतर्फ जाने सम्भावना बढेको अर्थविद्हरुले औल्याएका छन्। ठूला घटना परिघटनाका कारणले भन्दा पनि कुशासन, नीतिगत कच्चापन, वित्तीय अपारदर्शीतालगायत कारण श्रींलका अहिलेको अवस्थामा पुगेकाले त्यसतर्फ नेपाल पनि सचेत बन्नुपर्नेमा उनीहरुको जोड थियो। नेपाली अर्थतन्त्रको आगामी दिशा विषयमा आर्थिक पत्रकार समाज (सेजन)ले बुधबार आयोजना गरेको अर्थसंवादमा अर्थविद्हरुले यस्तो बताएका हुन्। नेपालमा पनि अर्थतन्त्र विगार्ने खालको प्रवृति शासकहरुमा देखिन थालेको राष्ट्रिय योजना आयोगका पूर्वउपाध्यक्ष एवं राष्ट्रसंघीय विकास कार्यक्रम (यूएनडीपी) एसिया प्रशान्त क्षेत्रका प्रमुख आर्थिक सल्लाहकार स्वर्णिम वाग्लेले बताए। मुलुकमा मौलाउदै गएको कुशासन र हचुवाको भरमा निर्णय गर्ने प्रवृतिले दुर्घटना निम्त्याउन सक्नेतर्फ उनले सचेत गराए। अहिले नेपालको अर्थतन्त्र र सूचकहरुको अवस्था श्रीलंकाभन्दा राम्रो रहे पनि कुशासन र हचुवाको भरमा निर्णय गर्ने प्रवृति उस्तै देखिएकाले मुलुक संकटको अवस्थामा जाने जोखिम कायमै रहेको उनले बताए। नेपालमा अर्थ मन्त्रालय लगायतका आर्थिक संस्थाको व्यावसायिकतामा क्षयीकरण भएको छ, उनले भने, नीतिगत पृष्ठपोषणका संस्थाहरूलाई पनि अध्ययनअनुसन्धान, संयोजन, समन्वयकारी भूमिका केन्द्रीत गर्नुपर्नेमा त्यहाँ पनि क्रमशः क्षयीकरण हुँदै गएको छ। शोधकेन्द्रहरू, तथ्यांक विभाग र विश्वविद्यालयहरूदेखि लिएर वित्त आयोग र योजना आयोगसम्मको भूमिका पनि थप सशक्त हुन सकेको देखिँदैन। श्रीलंकाको अहिलेको समस्या तिर्न नसकिने ऋण र पुर्न नसकिने शोधनान्तर घाटा हो। तिर्न नसकिने ऋण र पुर्न नसकिने शोधनान्तर घाटाको आर्थिक समस्या हामीकहाँ नभएको वाग्लेले बताए। तर, ऋण र शोधनान्तर घाटा दुवैको मामिलामा सामान्य चिन्ताजनक संकेतहरू अर्थतन्त्रमा छ। महालेखा नियन्त्रक कार्यालयको पछिल्लो प्रतिवेदनअनुसार भूकम्पको समय सन् २०१५ ताका कुल अर्थतन्त्रको आकार (जीडीपी) को अनुपातमा सार्वजनिक ऋण साढे २२ प्रतिशत बराबर मात्रै थियो। अहिले नेपालको सार्वजनिक ऋण जीडीपीको अनुपातमा ४० प्रतिशत कटिसकेको छ, उनले भने, पछिल्ला ६ वर्षमा १७ प्रतिशत बिन्दुले ऋणको भार बढ्नु गम्भीर विषय हो। ऋणको तह र स्वरूप हेर्दा अहिलेको श्रीलंका नभएर, सन् १९७० को दशकको श्रीलंकासँग नेपालको अहिलेको अवस्था मिल्ने पनि वाग्लेले बताए। जीडीपीको अनुपातमा करिब ४० प्रतिशत ऋण र लगभग बाह्य ऋण सबै द्विपक्षीय वा बहुपक्षीय सहुलियतपूर्ण छ। त्यसैले सार्वभौम ऋण तिर्नै नसकेर टाट पल्टिने अवस्थामा हामी छैनौं, उनले थपे, हामीकहाँ इन्टरनेसनल सोभरेन लोन नै छैन। हामी त्यस्तो ऋण लिनका लागि विश्वसनीय नै छैनौं। त्यस्तो ऋण लिनका लागि हाम्रो सार्वभौम साख मूल्यांकन (सोभरेन क्रेडिट रेटिङ) नै भएको छैन। नेपालमा हरेक वर्ष बढ्दै गएको चालु खर्च घटाउनुपर्नेमा उनले जोड दिएका थिए। चालु आर्थिक वर्षमा मुलुकको आर्थिक वृद्धि केन्द्रीय तथ्यांक विभागले प्रक्षेपण गरेकोभन्दा थप बढी हुनसक्ने दाबी सरकारले गरेको छ। पछिल्ला महिनाहरुमा आर्थिक गतिविधि उल्लेख्य रुपमा बढेकाले वार्षिक आर्थिक वृद्धि विभागको प्रक्षेपणभन्दा धेरै हुनसक्ने अर्थ मन्त्रालयका वरिष्ठ आर्थिक सल्लाहकार सुरेन्द्र उप्रेतीले बताए। यद्यपि अहिलेको वेमौसमी बाढी मूल्यवृद्धि र बाह्य क्षेत्र दबाब चुनौतीकै रुपमा रहेको उनले स्वीकार गरे। यति हुँदा पनि आर्थिक वृद्धि विभागले प्रक्षेपण ५८ प्रतिशतभन्दा बढी हुने उनको दाबी छ। कोभिडको कारणले लामो समय आयात ठप्प रहेकाले त्यसपछि खुल्दा एकैपटक आयात उच्च भएकाले बाह्रय क्षेत्र दबाबमा रहेको हुनसक्ने उनले बताए। मुलुकको आर्थिक अवस्था अहिले मात्र आएको विग्रिएको नभइ त्यसको सुरुवात विकागका वर्ष देखि नै भएको हो, उनले भने। यद्यपि अवस्था सुधारका लागि सरकारले सरोकार निकायहरुसँग प्रभावकारी रुपमा समन्वय गरेर नीतिगत पहल गरिरहेको उनले दाबी गरे। अवस्था सुधारका लागि पछिल्लो समय केही वस्तुको प्रतितपत्र (एलसी) खोल्नमा कडाइ र केही वस्तुको आयातमा रोकिएको उनले बताए। सरकारद्वारा गरिएका नीतिगत व्यवस्थाले आयात घटेको, रेमिट्यान्स र निर्यातमा सुधारको संकेत देखिएको लगायत कारण आउदा दिनमा अर्थतन्त्रको अवस्थामा अनुभव हुने गरी सुधार आउनेमा उनको दाबी थियो। कार्यक्रममा तरलता संकट र वित्तीय स्थायीत्व र अर्थतन्त्रको बाह्य क्षेत्र विषयमा छुट्टा छुट्टै कार्यपत्र प्रस्तुत र सरोकारवालाहरुसँग छलफल गरिएको थियो। तरलता संकट र वित्तीय स्थायीत्व विषयमा अर्थशास्त्री विश्वास गौचनले कार्यपत्र प्रस्तुत गर्दै विस २०७२ एकै पटक बैंकहरुको चार गुणा पुँजी वृद्धि गरेदेखिबाट तरलताको अवस्था सृजना भएको बताए। विगतका वर्षहरुमा लगानीयोग्य रकमको अभाव मात्र रहदै आएको थियो। अहिलेको अवस्था हेर्दा लिक्विडिटी क्रन्च नै रहेको देखिन्छ, उनले भने, बैंक तथा वित्तीय क्षेत्रले उच्च दरले कर्जा विस्तार गरे पनि आर्थिक वृद्धिमा त्यसले योगदान गर्न सकेको देखिँदैन। उच्च कर्जा विस्तारले आयात र घरजग्गा कारोबारलाई विस्तार गर्न मात्र योगदान गरेको उनले बताए। तरलता संकट र वित्तीय स्थायीत्व शत्रको अध्यक्षता गरेका बैंकर्स संघका पूर्वअध्यक्ष भुवन दाहालले तरलताको समस्या आउदा आर्थिक वर्षमा समाधान हुन नसक्ने बताएका थिए। सोही कार्यक्रममा अर्थतन्त्रको यो अवस्था आउनुमा निजी क्षेत्र दोषी र्छैन। सोही सत्रमा बोल्दै उद्योग वाणिज्य महासंघका अध्यक्ष शेखर गोल्छाले अर्थतन्त्रको अवस्था विग्रनुमा निजी क्षेत्रको कुनै भूमिका नरहेको दाबी गरे। निजी क्षेत्रले उत्पादनमुलक क्षेत्रमा लगानी केन्द्रीत गर्न नसक्दा यो अवस्था आइरहेको भनेर आरोप लागिरहेको समयमा महासंघका अध्यक्ष गोल्छाले यस्तो बताएका हुन्। विश्वभरका निजी क्षेत्रकोको एउटै उद्देश्य नाफा भएकाले आफूहरुले त्यही अनुसार सोच्ने बताउदै उनले भने, कर्जा कता गइरहेको छ? सहि दिशामा गयो वा गएन भन्ने कुरा नियामक निकायले हेर्नु पर्थ्यो, उनले भने, समयमा जिम्मेवार निकायले उक्त विषय नहेर्ने अहिले आएर निजी क्षेत्रलाई दोष दिनु राम्रो होइन। यद्यपि अवस्था सुधार गर्न सरकारसँग हातेमालो गरेर अघि बढ्न आफूहरु तयार रहेको उनले बताए। यस्तै, कार्यक्रममा चालु आर्थिक वर्षको अन्त्यमा पनि तरलता अवस्थामा सुधार नआउने चर्चा चलिरहेको समयमा बैंकरहरुले आगामी वर्षमा पनि यो समस्या यथावत रहने संकेत देखिएको बैंकर्स संघका उपाध्यक्ष सुनिल केसीले बताए। चालु आर्थिक वर्षको ९ महिनामा बैंक तथा वित्तीय संस्थाले करिब साढे ४ खर्ब रुपैयाँ बराबर कर्जा प्रवाह गरिसकेको अवस्थामा करिब १ खर्ब ६० अर्ब रुपैयाँ मात्र निक्षेप संकलन भएका उनले बताए। आगामी आर्थिक वर्षका लागि करिब १५ प्रतिशतको मात्र कर्जा विस्तारको लक्ष्य राख्दा पनि वित्तीय क्षेत्रलाई करिब साढे ७ खर्ब रुपैयाँ चाहिन्छ, उनले भने त्यो सबै स्रोत बैंकले जुटाउन सक्दैन। यसका लागि राज्य स्तरबाटै विशेष पहल जरुरी छ। चालु आर्थिक वर्षमा पनि आफूहरुले कुल कर्जाको करिब ५० प्रतिशत प्राथमिकता प्राप्त क्षेत्रमा प्रवाह गरेको उनले दाबी गरे। बैंकहरुलाई विदेशी मुद्रामा ऋण लिन सक्ने सुविधा भए पनि आफूहरुले ल्याउन नसकेको स्वीकार गरे। विश्व बैंककी वरिष्ठ अर्थशास्त्री एलिस जोन ब्रुक्सले नेपालमा जलविद्युत उत्पादन र बायोग्यासको प्रयोग बढ्दै गएकाले चर्चामा आएजस्तो मूल्यवृद्धि उच्च तहमा नजाने बताइन्। जीडीपीको तुलनामा नेपालमा सार्वजनिक ऋणको अवस्था सन्तोषजनक छ। यसकारण अर्थतन्त्रको अवस्थालाई लिएर आत्तिहाल्नुपर्ने अवस्था छैन, उनले भनिन, तर, संवेदनशील भएर नीतिगत निर्णय भने गर्नुपर्छ। अर्थतन्त्रको अहिलेको अवस्था कति लामो समयसम्म जाला र त्यसले के कस्तो असर पार्ला भन्ने विषयमा चिन्तन गरेर नीति बनाउनुपर्ने उनले सुझाइन्। सरकारले नीतिगत व्यवस्थामार्फत मूल्यवृद्धि, आयात र उच्च कर्जा विस्तार नियन्त्रण गर्न सक्ने पनि उनले बताइन्। यस्तै, राष्ट्र बैंकका पूर्वकार्यकारी निर्देशक नरबहादुर थापाले अध्यक्षता गरेको अर्थतन्त्रको बाह्य क्षेत्र विषयको संवादमा अन्तरराष्ट्रिय मुद्रा कोष (आईएमएफ)का पूर्व तंथ्याक विभाग प्रमुख डा मानिकलाल श्रेष्ठले कार्यपत्र प्रस्तुत गरेका थिए। पछिल्लो समय आयात बढीरहेको र रेमिट्यान्समार्फत भित्रिएको विदेशी मुद्राले त्यसलाई धान्न नसकेकाले समस्या आएको बताएका थिए। यद्यपि अहिले उच्च दरले बढेको आयातमध्ये करिब २० प्रतिशत अन्तर्राष्ट्रिय बजारमा भएको मूल्यवृद्धिको कारण भएको उनले बताए। सोही सत्रको सम्बादमा बोल्दै नेपाल चेम्बर अफ कमर्सका अध्यक्ष राजेन्द्र मल्ल सरकार परिवर्तन हुनासाथ नीति परिवर्तन हुने प्रवृति हाबी भएकाले समस्या भएको बताएका थिए। तत्काल कृषि क्षेत्रमा यान्त्रिकरण, विविधिकरण गर्नुपर्छ, उनले भने, कृषि क्षेत्रमा इजरायलले गरेको प्रगतीको अनुसरण गर्नुपर्छ। विदेशी मुद्राको सञ्चिति ६ महिनालाई पुग्ने भन्दा भन्दा कम हुन दिनु हुँदैन। विद्यमान अवस्था समाधानका लागि सरकारले निर्यात प्रबद्र्धन गर्ने खालको नीति ल्याउन उनले सुझाब दिए। ट्रेडिङ्ग कम्पनी र पर्यटन उद्योगलाई फरक ढंगले हेर्नुपर्छ, ब्याजदर फरक हुनुपर्छ, उनले भने, नीति बनाएर पनि त्यसको कार्यान्वयन सरकारले नै गरेन। यस्तै, सन् १९९१९२ मा भारतमा पनि नेपालमा जस्तै तरलता संकटको समस्या रहेको र त्यो समस्यालाई भारतले सुझबुझ ढंगले अवसरमा परिणत गरेको नेपाल उद्योग परिसंघका अध्यक्ष विष्णु अग्रवालले बताए। त्यसपछि भारमा भारतमा विदेशी लगानी औद्योगिकरण बढेको स्मरण गर्दै उनले भने अहिलेको तरलता समस्यालाई नेपालले पनि अवसरका रुपमा लिएर प्रभावकारी रुपमा समाधान गर्नुपर्छ। नीति निर्माता तहमा अझै पनि रुढीवादी सोंच रहेकाले अब त्यसबाछ बाहिर आउन सक्नुपर्ने उनको भनाइ थियो। मुलुकलाई औद्योगिकरणमा लैजानुको विकल्प छैन । औद्योगिकरण १२ वर्षमै सम्भव छैन, समय लाग्छ, उनले भने, त्यसैले अब स्वदेशी दशक घोषणा गरौं, औद्योगिकरणमा जाऔं।"
काभ्रेमा तीर्थयात्री बोकेको बस र टाटासुमो ठोक्किँदा एक बालकसहित पाँच जनाको मृत्यु,काभ्रे : काभ्रेमा बस र टाटासुमो ठोक्किँदा एक बालकसहित पाँच जनाको मृत्यु भएको छ। काठमाडौँबाट भारततर्फ जाँदै गरेको तीर्थयात्री बोकेको यात्रुवाहक बस र सिन्धुलीबाट काठमाडौँतर्फ आइरहेको टाटासुमो ठोक्किँदा ठक्कर खाइ रोशी गाउँपालिका ११ मा दुर्घटना हुँदा एक जना बच्चासहित पाँच जनाको ज्यान गएको जिल्ला प्रहरी कार्यालयका प्रवक्ता डीएसपी हरि खतिवडाले जानकारी दिए। भारतीय यूपी ५८३ बी ८१८१ नम्बरको गाडी र ब१च ४२१० नम्बरको टाटा सुमो वीपी राजमार्ग ढालबे मा एकआपसमा ठोक्किँदा ५ जना सुमोमा सवारको मृत्यु भएको एसपी चक्रराज जोशीले जानकारी दिए। घाइतेलाई थप उपचारका लागि धुलिखेल अस्पतालमा लगिएको उनले बताए। घाइते १८ जनाको धुलिखेलमा उपचार भइरहेको छ।
नवलपरासीका वडा वडामा पुग्न थाले रक्सीमासु,"परासी : स्थानीय तहको निर्वाचन नजिकिंदै गर्दा पश्चिम नवलपरासीका वडा तहहरुमा उमेदवारहरुले रक्सी र मासु पुर्याउन थालेका छन्। अरु समयभन्दा चुनावको ४५ दिनअघिबाट अन्य दलहरुले एक अर्काको चुनावी रणनीतिलाई नजिकबाट निहाल्ने भएकाले अहिलेदेखि नै स्टकका रुपमा रक्सी पठाउन थालिएको हो। चुनाव सुरु हुनुभन्दा ३ दिनअघि (७२ घण्टाअघि) बाट मौन अवधि सुरु हुन्छ। मासु भने कुपन काटेर दिन थालिएको छ। त्यसरी कुपन काटेर दिइएका मतदाताहरु अहिलेदेखि नै पसलमा पुगेर मासु लिने गरेको देखिएको छ। अधिकांश टोलमा अहिलेदेखि नै मासुरक्सी खुवाएर मतदाताहरुलाई आफ्नो पक्षमा ल्याउने प्रयास सुरु गरिएको छ। कुपन ल्याएकालाई मासु दिनु भनेर नेताहरुले भनेका छन्। अहिलेबाटै कुपन ल्याएर मासु लैजान सुरु छ।, कुखुरा मासु पसलका एक व्यवसायीले भने, 'कुपन लिएर आउनेले १ देखि ८ केजीसम्म लैजाने गरेका छन्।' पसलमा भएको कुपनको फोटो खिच्न माग्दा ती व्यवसायीले व्यवसायमा असर पर्ने भन्दै दिन मानेनन्। उमेदवारहरुले कार्यकर्तामाफर्त वडा तहका मतदातालाई प्रलोभनमा पार्न रक्सी र मासु पठाउन थालेका हुन्। त्यसरी रक्सी र मासु पठाउनेमा ठूला दलका उमेदवार बढी छन्। पठाइएका रक्सी कार्यकर्ताका घरमा राखिएको छ। एकै ठाउँमा राखे छापा मार्न सक्ने भएकाले ७८ जना कार्यकर्ताको घरमा बाँडेर राखिएको बताइएको छ। पेटीका पेटी पुर्याइएका रक्सी महङ्गा नभइ ४० देखि ५० रुपैयाँका सिसीहरु छन्। पैसा हुने उमेदवारहरुले अहिलेदेखि धमाधम रक्सीमासु पुर्याउन थालेपछि आर्थिक अवस्था कमजोर भएका उमेदवारहरुलाई दबाब थपिएको छ। त्यसको जोहोको लागि उनीहरु आफ्ना राजनीतिक दलका नेताहरुको घरमै पुगेर व्यवस्था गर्न अनुरोध गर्न थालेको पाइएको छ। निर्वाचन आचारसंहिता विपरीत हुने यस्ता कृयाकलापमा अनुगमन समिति भने मौन जस्तै छ। आचारसंहिता जिल्ला अनुगमन समितिका संयोजक एंव मुख्य निर्वाचन अधिकृत धु्रबकुमार शाहले अहिलेसम्म एउटा मात्र लिखित उजुरी परेको बताए। ठूला दलविरुद्ध उजुरी परेको हो। उजुरीमा धेरै गाडी प्रयोग भएको, तोकिएको भन्दा बढी झण्डा र माइक प्रयोग गरेको उजुरीमा उल्लेख छ। ठाउँ नतोकिकन आएको उजुरीविरुद्ध सम्बन्धित दललाई सजग र जवाफदेहिता बनाइएको शाहले बताए। अन्य कृयाकलापका उजुरी भने नआएको उनले बताए। अनुगमनका लागि टोली नै बनाएर बाहिर ननिस्के पनि नजिकबाट निहाली रहेको शाहको भनाइ छ।"
'जनअपेक्षा अनुसार विकास गर्न अध्यक्षमा मेरो उम्मेदवारी',"धनुषा : आसन्न स्थानीय तहको निर्वाचनको मिति नजिकिंदो छ। उम्मेदवारहरुले बैशाख २७ गतेसम्म मात्र चुनाव प्रचार प्रसार गर्न पाउने समयाअवधि तोकिएको छ। वैशाख २७ गते राति १२ बजेपछि मौन अवधि सुरु हुने छ। त्यस अवधिमा कुनै दल वा उम्मेदवारले प्रचारप्रसार गर्न पाउँदैनन्। बैशाख ३० गते शुक्रबार बिहान ७ बजेदेखि साँझ ५ बजेसम्म मतदाताहरुले मतदान गर्न पाउने निर्वाचन आयोगको तालिका छ। चुनावी मैदानमा उम्मेदवारहरु अन्तिम कसरत गरिरहेका छन्। गाउँगाउँ र टोलटोलमा मतदाता फकाउन उम्मेदवारहरुको तछाडमछाड भइरहेको छ। मतदाताहरुलाई आफ्नो पक्षमा पार्न विभिन्न एजेण्डाहरु लिएर उम्मेदवारहरुले घरदैलो अभियानलाई तीव्र पारेका छन्। यसैक्रममा धनुषाको बटेश्वर गाउँपालिकामा ज्येष्ठ मतदाताहरुसँग आशीर्वाद थाप्दै व्यस्त भेटिन्छन्, गाउँपालिका अध्यक्ष पदका उम्मेदवार ३८ वर्षीय श्याम शुन्दर महतो। महतो, नेकपा एमालेको तर्फबाट बटेश्वर गाउँपालिकाको अध्यक्ष पदका उम्मेदवार हुन्। उनको उम्मेदवारी, एजेण्डासहित चुनावी विषयमा केन्द्रित रहेर गाउँपालिका अध्यक्ष पदका उम्मेदवार महतोसँग अन्नपूर्णकर्मी विजय कुमार सिंहले गरेको कुराकानीको सम्पादित अंश प्रस्तुत छ : श्यामजी, तपाईंले अध्यक्षमा उम्मेदवारी दिनुभएको छ। अनि कस्तो छ त तयारी ? निश्चित रुपमा मैले गाउँपालिका अध्यक्ष पदमा उम्मेदवारी दिएको हुँ। अहिले हामी घरदैलो अभियानमा लागेका छौं। समय थोरै छ, प्रचारप्रसार भइरहेको छ। मतदाता भेटेर मत माग्ने र उहाँहरुको गुनासो, दुखेसो सुन्ने काम गरिरहेका छौं। तपाईंको उम्मेदवारी किन ? श्यामजी। जनताको चाहना र बटेश्वरवासीले मेरो आवश्यक्ता महसुस गरेपछि उम्मेदवारी दिएको हुँ। उहाँहरुले यहाँको नेतृत्वका लागि मलाई रुचाएपछि चुनावी मैदानमा आएको हुँ। जनचाहना र बटेश्वरवासीको सल्लाह, सुझाव अनुसार समग्र गाउँपालिकाको विकास गर्न नै मुख्यत मेरो उम्मेदवारी हो। तपाईं निर्वाचित भएपछि के गर्नुहुन्छ ? थोरै बताइदिनुस् न। यहाँ त हरेक क्षेत्रमा विकासको आवश्यक्ता छ। शिक्षा क्षेत्रलाई फोकस गरेर विकास निर्माणको कार्यलाई अगाडि बढाउने मेरो प्लान छ। शिक्षा विकासको एउटा मेरुदण्ड हो। अहिले पालिकाभित्रका विद्यालयहरुको व्यवस्थापन राम्रो हुनसकेको छैन। सर्वप्रथम त विद्यालयहरुलाई व्यवस्थित बनाएर यहाँ गुणस्तरीय शिक्षा पाउनुपर्ने व्यवस्था मिलाउँछु। बटेश्वरमा स्वास्थ्य क्षेत्रमा पनि समस्या देखिइरहेको छ। त्यतातिर पनि मेरो ध्यान केन्द्रित हुन्छ। स्थानीय स्तरमै भरपर्दो र राम्रो स्वास्थ्य सेवा उपलब्ध गराउने वातावरण निर्माण गर्छु। यहाँका जनतालाई जनकपुरलगायत ठुलठुला सहरका अस्पताल धाउनु पर्ने बाध्यतालाई अन्त्य गर्छु। किसानका निम्ति पनि कृषि क्षेत्रमा व्यापक सुधारको आवश्यकता छ। यी विषयहरु मेरो पहिलो प्राथमिकतामा छन्। बटेश्वरको लागि धेरै सोचेको छु। यहाँ भनेर साध्य छैन। काम गरेर देखाउँछु। घरदैलो अभियानमा हुनुहुन्छ। मतदाताले तपाईंलाई कतिको पत्याइरहेका छन् ? मतदाताहरुले हामीबाट ठुलो अपेक्षा राखेका छन्। हामीमाथि उहाँहरुको भरोसा छ, विश्वास छ। हामी अहिले मतदातामाझ छौं। उहाँहरुकै घरदैलामा पुगिरहेका छौं। समस्या र गुनासो सुनिरहेका छौं। यहाँका जनताकै समस्या र गुनासाहरु समाधान गर्ने हाम्रो प्रतिबद्धता छ। उहाँहरुले हामीलाई विश्वास दिनुभएको छ। आउने दिनमा उहाँहरुको मन जित्ने छौं भन्ने म विश्वास दिलाउन चाहन्छु। यसअघि बटेश्वरमा एमाले नेतृत्वकै सरकार थियो। फेरि पनि यहाँका जनताले एमालेलाई नै जिताउनु पर्ने कारण के त ? अघिल्लो चुनावमा यहाँका जनताले बटेश्वर गाउँपालिकामा एमाले नेतृत्वको सरकारलाई जनसमर्थन दिएकै हो। यहाँ थुप्रै विकास निर्माणको कामहरु भएकै हुन्। धेरै कामहरु गर्न बाँकी पनि छन्। जनप्रतिनिधिबाट जनअपेक्षा बढी हुन्छ। त्यो स्वभाविक हो। जनअपेक्षा अनुसार बाँकी रहेका विकासका काम नयाँ ढंगले अघि बढाउन आफ्नो काँधमा जिम्मेवारी लिन खोजिरहेका छौं। त्यसका लागि पार्टीले पनि जनचाहना अनुसार हामीजस्ता युवालाई खटाएको छ। तपाईंको मुख्य प्रतिस्पर्धा कुन पार्टी वा उम्मेदवारसँग हुन्छ जस्तो लाग्छ ? हाम्रो मुख्य प्रतिस्पर्धा भनेको अलिकति नेपाली कांग्रेससँग छ। तर कांग्रेस पनि हामीभन्दा धेरै पछाडि छ। हामी उहाँहरुभन्दा धेरै नै अगाडि छौं। मतदाताहरुको माया, आशीर्वाद र रेस्पोन्स देख्दा त हामी विजयी हुन्छौं भन्नेमा म पूरै विश्वस्त छु। अन्त्यमा, गाउँवासीको लागि तपाईंको केही सन्देश छ ? समृद्ध र सुन्दर बटेश्वर निर्माणका लागि नेतृत्व लिन हामी युवा टिम चुनावी मैदानमा आएका छौं। बटेश्वरलाई राम्रो, समुन्नत र समृद्ध बनाउन यहाँ हाम्रो विकल्प छ जस्तो मलाई लाग्दैन। मसहित मेरो टिमलाई विजयी गराएर बटेश्वरको विकासको सम्पूर्ण अभिभारा हामीलाई दिन सम्पूर्ण गाउँवासी मतदातालाई आग्रह गर्दछु। बटेश्वर गाउँपालिकालाई अब गाउँपालिका मात्रै नभइ डिजिटल स्मार्ट सिटी बनाउने मेरो चाहना छ। त्यो म बनाउँछु।"
प्रधानमन्त्री देउवा विराटनगरमा,"काठमाडौं : प्रधानमन्त्री समेत रहेका नेपाली कांग्रेस सभापति शेरबहादुर देउवा विराटनगर पुगेका छन्। चुनावी आमसभालाई सम्बोधन गर्न देउवा विराटनगर पुगेका हुन्। विराटनगरमा नेता रामचन्द्र पौडेल, महामन्त्री विश्वप्रकाश शर्मालगायतका नेताले सम्बोधन गर्ने कार्यक्रम छ। विराटनगर महानगरपालिकामा सत्ता गठबन्धनबाट कांग्रेस नेता नागेश कोइराला मेयरका उम्मेदवार छन्। देउवा भोलि विहीवार चितवनमा हुने चुनावीसभा सम्बोधनमा सहभागी हुनेछन्।"
डाक्टर थपिँदा सेवामा सुधार,"गोरखा : भौतिक पूर्वाधार, साधनस्रोत, जनशक्ति र गुणस्तरीय सेवाले बिरामीको मन जित्न थालेपछि गोरखा अस्पतालमा बिरामी खचाखच हुन थालेका छन्। २ महिनाअघिको अवस्थासँग तुलना गर्दा अहिले बिरामीको संख्या दोब्बर बढेको मेडिकल सुपरिटेन्डेन्ट डा हरिकुमार श्रेष्ठ बताउँछन्। फागुनमा बिरामीको संख्या दैनिक सरदर एक सय जना हुन्थे। अहिले दुई सयभन्दा धेरै छन्। कहिलेकहीँ २ सय ९७ जना पुगेको रेकर्ड पनि छ, उनी भन्छन्, त्यतिबेला पाँचजना मात्र कन्सल्ट्यान्ट डाक्टरहरू हुनुहुन्थ्यो। अहिले १० जना कन्सल्ट्यान्ट हुनुहुन्छ। गुणस्तरीय सेवाले बिरामी सन्तुष्ट हुन थालेपछि अहिले बिरामी रिफर दर पनि घटेको छ। कुनै बेला रिफर कार्ड बनाउन मात्र डेस्कमा बसेको जस्तो लाग्थ्यो। तर, अहिले दैनिक सरदर एक जनामात्र रिफर हुने गरेका छन्। त्यो पनि घटाउने प्रयासमा छौं, उनले भने। स्वास्थ्य मन्त्रालय, पाटन स्वास्थ्य विज्ञान प्रतिष्ठान र गोरखा अस्पतालको त्रिपक्षीय सम्झौतामा अहिले अस्पतालमा छात्रवृत्ति करारका चिकित्सकले सेवा दिइरहेका छन्। मेडिकल अधिकृतको संख्या भने दयनीय छ। सुखद मात्र छैन, अस्पतालको केही पक्ष दुखद पनि छ, उनी भन्छन्, मेडिकल अधिकृतको जनशक्ति कम्तिमा ६ जना आवश्यक छ। तर, जम्मा दुई जना मात्र हुनुहुन्छ। दुईमध्ये पनि एक जना कोभिड करारका हुन्। गोरखा अस्पतालमा अहिले शल्यक्रिया गराएर सुत्केरी गराउने सेवा पनि सुचारु भएको छ। भौतिक तथा जनशक्ति अभावले केही वर्ष रोकिएको यो सेवाले फेरि निरन्तरता पाउन थालेको छ। सुत्केरी गराउन इलेक्टिभ अपरेसन सेवा सुरु भएको छ, बुधबार आयोजित पत्रकार सम्मेलनमा अस्पतालका सूचना अधिकारी कृष्ण ढकालले भने, सुत्केरीका आफन्तलाई मिल्दो समूहको रगतको व्यवस्था गर्न लगाएर अपरेसन गर्छौँ। अब सुत्केरी गराउनकै लागि चितवन, काठमाडौँ, पोखरा रिफर गर्न पर्दैन। नौ वर्षअघि मासिक करिब १३० जना सुत्केरी सेवा लिन आउँथे। तर, आर्थिक वर्ष २०७७७८ मा मासिक करिब ३० जना मात्र आए। यो संख्या बढेर २ महिनायता मासिक करिब ४५ जना महिला सुत्केरी सेवा लिन यहाँ आउँछन्। अपेक्षाकृत नभए पनि यो संख्या प्रगतिन्मुख हो, ढकालले भने। अहिले अस्पतालमा प्रसूति तथा स्त्रीरोग विशेषज्ञ ३ जना, फिजिसियन १ जना, सर्जन २ जना, बालरोग विशेषज्ञ १ जना, मानसिक रोग विशेषज्ञ १ जना, एमडीजीपी १ जना र १ जना एनेस्थेसियोलोजिस्टले सेवा दिइरहेको उनले बताए। गोरखा अस्पतालमा अपरेसन सेवा सुरु अस्पतालले १० वर्षसम्म रोकिएको एपेन्डिसाइटिसको अपरेसन सेवा पुनः सुरु गरेको छ। स्तरीय अपरेसन थिएटर, दक्ष सर्जन र एनेस्थेस्थियासिस्टको जनशक्तिबाट सेवा सुरु भएपछि हर्निया, हाइड्रोसिलको पनि शल्यक्रिया सेवा सुरु भएको मेसु श्रेष्ठले बताए। पाठेघरसम्बन्धी, लेप्रोस्कोपी, भ्यासेक्टोमी, बायोप्सी झिकेर परीक्षण गर्न पठाउने सेवा पनि छिट्टै सुरु गर्ने उनले बताए। धेरै मिहिनेत गरेका छौं, उनले भने। अस्पतालले अहिले फिजियोथेरापी र मानसिक रोगको पनि उपचार सेवा सुरु गरेको छ। नियमित सेवा समयभन्दा पछि पनि अस्पतालले विशेषज्ञ चिकित्सकद्वारा सेवा दिन सुरु गरेको छ।"
चीनको स्मार्टफोन बजारमा भिभो शीर्ष स्थानमा,काठमाडौं : काउन्टर पोइन्ट रिसर्चको मासिक मार्केट पल्स सर्भिसका अनुसार भिभो पहिलो त्रैमासिक २०२२ मा चीनको स्मार्टफोन बजारमा पहिलो स्थानमा रहन सफल भएको छ। उक्त अवधिमा चीनको स्मार्टफोन बजारमा आएको गिरावटलाई ध्यानमा राख्दै २० प्रतिशत बजार हिस्साका साथ भिभोले पहिलो स्थान ओगटेको हो। यस त्रैमासिक अवधिमा भिभोको भी र वाई सिरिजको उत्पादन लाइनअपबाट प्राप्त भएका सकारात्मक बजार प्रतिक्रियाले यसस्थान हासिल गर्न सहयोग पुर्याएको छ। स्मार्ट उपकरणहरू र इन्टेलिजेन्ट सेवाहरूमार्फत भिभोले बलियो गति कायम राखेको छ। काउन्टरपोइन्ट रिसर्चका अनुसार २०२१ मा चीनको स्मार्टफोन बजारमा भिभोले २२ प्रतिशतको बजार हिस्सा ओगटेको थियो। विश्वव्यापी विस्तारको साथ हालसम्म भिभोले ६० भन्दाबढी देश र क्षेत्रहरूमा आफ्नो बिक्री नेटवर्कको शाखा विस्तार गरिसकेको छ र विश्वभरका ४०० मिलियनभन्दा बढी प्रयोगकर्ताहरूले मन पराएका छन्।
एनसेलले ल्यायो एसईई विद्यार्थीका लागि पहिलो सिमयोजना,"काठमाडौं : एनसेल आजियाटा लिमिटेडले २०७९ सालको माध्यामिक शिक्षा परीक्षा (एसईई) दिएका विद्यार्थीका लागि विषेश अफर पहिलो सिम ल्याएको छ। यो योजनामा एसईईका विद्यार्थीले प्रिपेड सिमको खरिदमा सोसल मिडिया प्रयोग गर्नक लागि ४ जीबी डेटाका साथै रिचार्जमा बोनस लगायतका विभिन्न फाइदा लिन सक्छन्। यो योजना शुक्रबार वैशाख १६ देखि संचालनमा आएको हो। एसईई २०७९ को परीक्षाको प्रवेश पत्र भएका सबै विद्यार्थीले आफ्नो वा आफ्नो आमा वा बाबुको नागरिकताको फोटोकपि, एक प्रति पासपोर्ट साइज फोटो सहित नजिकैको एनसेल सेन्टरबाट र डाइरेक्ट सेलिङ प्वाईन्टहरुबाट यो पहिलो सिम लिन सक्छन्। करसहित मात्र ४८ मा लिन सकिने यो सिम कार्डमा विद्यार्थीले रु १० को मेन ब्यालेन्स सहित सामाजिक सञ्जाल (फेसबुक, यूट्यूब र टिकटक) प्रयोग गर्नका लागि ४ जीबी डेटा (हरेक हप्ता १ जीबी डेटा गरि ४ हप्ता सम्म) को फाइदा लिन सक्छन्। यसका साथै पहिलो सिम प्रयोग गर्ने विद्यार्थीले रिचार्जमा बोनसको पनि फाइदा लिन सक्छन्। जसअन्तर्गत विद्यार्थीले ६ महिनासम्म हरेक रु ५० वा सोभन्दा बढीको रिचार्जमा सामाजिक सञ्जाल चलाउनका लागि १ जीबी डेटा बोनस स्वरुप प्राप्त गर्नेछन्। प्राप्त बोनस डेटा ७ दिनको लागि मान्य रहनेछ। सामाजिक सञ्जालको प्रयोगको लागि निश्चित डेटा भोलुभ सहित एसईई दिएका विद्यार्थीका लागि पहिलो सिम योजनालाई निरन्तरतादिन पाएकोमा कम्पनी खुसी रहेको एनसेलले जनाएको छ। विद्यार्थीहरुलाई यस सिम कार्डले नयाँ सम्भावना तथा अवसरहरुसंग सहजै जोडिन सहयोग गर्नुका साथै साथीभाइ, परिवारजनसँग सम्पर्कमा सही रहन मद्त पुर्याउने विश्वास एनसेलले लिएको छ।"
एमाले रामेछापको २७ बुँदे प्रतिबद्धता : कृषक परिचय पत्र वितरणदेखि घरदैलोमा डाक्टर,"काठमाडौं : नेकपा एमाले रामेछापले २७ बुँदे प्रतिबद्धता पत्र सार्वजनिक गरेको छ। एमाले रामेछापले बुधबार मन्थलीमा पत्रकार सम्मेलन गरेर एमालेले २७ बुँदामा पार्टी तत्कालिक र दीर्घकालीन कार्यक्रम समेटिएको प्रतिबद्धतापत्र सार्वजनिक गरेको हो। प्रतिबद्धता पत्रमा एमालेले विगतको समीक्षा गर्दै थप कार्ययोजना बनाएको हो। एमालेका उम्मेदवारलाई मतदान गरेमा समृद्ध जिल्ला बनाउन सकिने परिकल्पना समेत गरेको छ। एमालेले प्रतिबद्धता पत्रमार्फत भनेको छ,सभ्य, सक्षम, समृद्ध रामेछाप निर्माणको अभियानमा सरिक हुन अनुरोध गर्दछौँ। प्रतिबद्धता पत्रमा एक गाउँपालिका एक क्याम्पस र प्रत्येक वडामा स्थानीय विशेषतामा आधारित व्यावसायिक शिक्षा, विद्यालय उमेर समूहका सबै विद्यार्थीलाई विद्यालय ल्याउने र विद्यालय छाडेकाहरुका लागि वैकल्पिक कक्षा सञ्चालन गर्ने एमालेले जनाएको छ। एमालेले विद्युतीकरण र आधुनिक ऊर्जा : विद्युतीकरण हुन बाँकी रहेका बस्तीमा विद्युतिकरण गर्ने प्रतिबद्धता व्यक्त गरेको छ। यसैगरी ठोसेसिवालय १७५० मेघावाटको जलासययुक्त विद्युत आयोजना सुरु गर्न पहल गर्ने एमालेले जनाएको छ। प्रतिबद्धता पत्रमा भनिएको छ, नियमित र दीगो विद्युत सेवाको लागि आवश्यक उपकरण, ट्रान्सफरमर, गुणस्तीय तार र पोलको व्यवस्था गर्ने। सहरी क्षेत्रमा अण्डरग्राउण्ड केवलिङ्गलागि पहल गर्ने। खिम्ती खोला, तामाकोसी, सुनकोसी, मिल्ती र लिखु खोलाबाट संघीय, प्रदेश सरकार, स्थानीय तह र निजी क्षेत्रसँग समन्वय र सहकार्यमा थप ५०० मेघावाट विद्युत उत्पादन गरी स्थानीय प्रदेश र राज्यको आन्तरिक श्रोत वृद्धि गर्ने। ठोसेसिवालय १७५० मेघावाटको जलासययुक्त विद्युत आयोजना सुरु गर्न पहल गर्ने। विद्युतीय यातायातको साधन तथा चार्जिङ्ग स्टेसन, चुलो, हिटर, किट्ली, विद्युतीय डस्ना र एयर कन्डिस्नर लगायत सामाग्रीको प्रयोग मार्फत विद्युत खपतमा बढवा दिने नीति बनाई आवश्यक अनुदान तथा प्रोत्साहनको व्यवस्था गर्ने। एमालेले घरदैलोमा डाक्टर, घरघरमै उपचार अभियानमार्फत स्वास्थ्य परीक्षण तथा उपचार गर्ने, सेवा केन्द्र स्थापना र सञ्चालनको व्यवस्था मिलाउने तयारी गरेको छ। जेष्ठ नागरिक, बालबालिका, अपाङ्गता भएका लगायतको सामाजिक सुरक्षा भत्तालाई क्रमशः वृद्धि गर्दै सहज रुपमा पाउने व्यवस्था मिलाउने एमालेले प्रतिबद्धता जनाएको छ। स्वच्छ खानेपानीको लागि एक घर एक धारा,सिँचाई सुविधा नपुगेको क्षेत्रमा आधुनिक प्रविधिको प्रयोग गरी सिँचाई सुविधा पुर्याउने, पानीका स्रोत र जलाधार संरक्षणको लागि आवश्यक नीति बनाई कार्यान्वयन गराउने प्रतिबद्धतापत्रमा उल्लेख छ। एमाले रामेछापले कृषिलाई प्राथमिकता दिएको छ। एमालेले मौसम अनुसारको बीउ बिजन, मल तथा आधुनिक यान्त्रीकरणको व्यवस्थाको लागि सहयोग गर्ने कृषक परिचय पत्रको व्यवस्था गर्ने घोषणा गरेको छ। प्रतिबद्धता पत्रमा भनिएको छ, उत्पादन एवं उत्पादकत्व वृद्धिका लागि स्थान विशेषको सम्भाव्यता र तुलनात्मक लाभका आधारमा पकेट क्षेत्रको पहिचान गरी कृषि तथा पशुपन्छी विकास सम्बन्धी कार्यक्रम संचालन गर्ने, कृषि तथा पशुपन्छी पालन सम्बन्धी उन्नत प्रविधिको विस्तार, उत्पादन भएका वस्तुको उचित मूल्य निर्धारण गरी सहकारी मार्फत बजारीकरण एवं बेचबिखनको व्यवस्था मिलाउने। कृषक समूह, कृषि सहकारी दर्ता तथा नवीकरणमा सरलीकृत गरी कृषक समूह तथा सहकारीको संस्थागत क्षमता विकास साथै आवश्यक अनुदान, प्रोत्साहनको व्यवस्था गर्ने। एक स्थानीय तह, एक औद्योगिक ग्राम सञ्चालन गर्ने। एक स्थानीय तह एक सूचना तथा सञ्चार गृहको अवधारणा एमालेले अघि सारेको छ। सूचना प्रविधिको अधिक उपयोगको वातावरण मिलाउनको लागि सार्वजनिक स्थलमा निःशुल्क इन्टरनेट सेवाको घोषणा पनि गरिएको छ। एमालेले खेलकुदको विकासको लागि एक वडा एक खेल मैदान, एक पालिका एक बहुउद्देश्यीय कवर्ड हल निर्माण गर्ने एमालेले घोषणा गरेको छ। एमाले रामेछापका प्रतिबद्धताहरूः गुणस्तरीय शिक्षाको आधार : प्राविधिक शिक्षाको विस्तार र सामुदायिक विद्यालयमा सुधार निरोगी नेपाल, स्वस्थ नेपाली स्वच्छ खानेपानी : सफा वस्ती र राम्रो आनीबानी आधुनिक ऊर्जा : उज्यालो पालिका उन्नत कृषि : किसानको समृद्धि सहज आवागमनको आधार : दिगो यातायात पूर्वाधार एकीकृत बस्ती, योजनाबद्ध सहरी विकास : विकसित पालिका, सुरक्षित आवास औद्योगीकरण र आर्थिक वृद्धि : स्वदेश मै रोजगारी सम्मान र समृद्धि उद्यमशीलता र रोजगारी : समृद्धिका लागि सहकारी मौलिक कला र संस्कृति : पर्यटनबाट समृद्धि सबल राष्ट्रका लागि स्वस्थ र सिर्जनात्मक युवा समानतातर्फको महिला यात्रा : समाजवादउन्मुख राज्यको विशेषता खुसी ज्येष्ठ नागरिक, सुखी बालबालिका : अपाङ्गमैत्री सबै पालिका जलवायु अनुकूलन र विपद् व्यवस्थापन : विकास र वातावरणबिच सन्तुलन समुन्नत लोकतन्त्रको आधार : मेलमिलाप, न्याय र मानव अधिकार संरचनागत तथा कानुनी सुधार र प्रभावकारी समन्वय संस्थागत सुदृढीकरण : योजनाबद्ध विकास एक गाउँपालिका, एक क्याम्पस र प्रत्येक वडामा स्थानीय विशेषता अनुरुपको व्यवसायिक शिक्षा एक गाउँपालिका, एक आधारभूत अस्पताल पालिका केन्द्रमा व्यवस्थित सहर वडा केन्द्रमा व्यवस्थित बजार एक स्थानीय तह, एक पर्यटन गन्तव्य क्षेत्र एक वडा एक खेल मैदान, एक पालिका एक बहुद्देश्यीय कभर्ड हल घरदैलोमा डाक्टर, घरमै उपचार वातावरणमैत्री स्थानीय शासन प्रारुप एक स्थानीय तह, एक दमकल एक स्थानीय तह, एक औद्योगिक ग्राम एक स्थानीयत तह, सूचना तथा सञ्चार गृह"
सामाजिक सञ्जालमा भाइरल बनेका म्यादी प्रहरी रेग्मी पक्राउ,"कपिलवस्तु : पदको दुरुपयोग गर्दै सामाजिक सञ्जालमार्फत् अपराध गर्न उक्साएको भन्दै म्यादी प्रहरी नवराज रेग्मी पक्राउ परेका छन्। सामाजिक सञ्जालमार्तफ् कानुनले बर्जित गरेका कुराहरु गर्दै केही दिनदेखि उनी भाइरल बनेका थिए। उनको भिडियो भाइरल भएपछि प्रहरीले नियन्त्रणमा लिएर अनुसन्धान थालेको कपिलवस्तुका जिल्ला प्रहरी प्रमुख दानबहादुर कार्कीले जानकारी दिए। उनका अनुसार म्यादी प्रहरी रेग्मीलाई अभद्र व्यवहार गरेको कसुरमा मुद्द चलाइने छ। 'निज नवराज रेग्मीलाई मंगलबार नै नियन्त्रणमा लिएका हौं। अभद्र व्यवहार कसुरमा मुद्दा चलाउने तयारी छ,' एसपी कार्कीले भने। केही दिनअघि म्यादी प्रहरीको पहिरनमा टिकटक बनाएकी एक युवतीलाई प्रहरीले कारबाही गरेको थियो।"
बम रहेको अफवाहले यात्रुले पाए सास्ती (फोटोफिचर),काठमाडौं : त्रिभुवन अन्तर्राष्ट्रिय विमानस्थलको आन्तरिक टर्मिनलमा बम रहेको टेलिफोन आएपछि बुधबार आन्तरिक उडान प्रभावित बनेका छन्। बिहान शंकास्पद वस्तु रहेको टेलिफोनमा जानकारी आएपछि यात्रुहरुलाई आन्तरिक टर्मिनलबाट बाहिर निकालिएको थियो । विदेशबाट २ पटक आन्तरिक टर्मिनलमा बम रहेको टेलिफोन आएपछि अनुसन्धान गरिएको हो। बम डिस्पोजल सेनाको टोलीसहित सुरक्षाकर्मीले आन्तरिक टर्मिनलभित्र सर्च अप्रेसन गरेको थियो । आन्तरिक टर्मिनलभित्र सर्च अप्रेसन गरेपनि त्यहाँ कुनै शंकास्पद वस्तु फेला नपरेपछि उडान सुचारु गरिएको छ। सरोज बैजुको क्यामरामा कैद भएका तस्बिर
समाजवादीको ठाटीकाँध गाउँ कमिटी एमालेमा समाहित,"दैलेख : जिल्लाको ठाटीकाँध गाउँपालिकामा नेकपा(एकीकृत समाजवादी) को गाउँ कमिटी नै नेकपा एमालेमा समाहित भएको छ। बुधबार एक संयुक्त विज्ञप्ती जारी गर्दै नेकपा(एकीकृत समाजवादी) पार्टीको ठाटीकाँध गाउँ कमिटी नै एमालेमा समाहित भएको हो। नेकपा एमाले ठाटीकाँध गाउँपालिका कमिटीका अध्यक्ष कुमारविक्रम शाही र नेकपा(एकीकृत समाजवादी) ठाटीकाँध गाउँपालिकाका अध्यक्ष नारायणप्रसाद जैसीले संयुक्त विज्ञप्ती जारी गरेका हुन्। विज्ञप्तीमा ठाटीकाँध गाउँपालिकाको समृद्धि, उन्नती, प्रगती र नमूना गाउँपालिका निर्माणका लागि तथा भावीपुस्ताको सुन्दर भविष्यको लागि पार्टी एकताको विकल्प नभएको ठहर गरिएको उल्लेख छ। स्थानीयतह सदस्य निर्वाचन २०७९ अन्तर्गत नेकपा(एकीकृत समाजवादी) पार्टीबाट उम्मेदवारी दिएका उम्मेदवारहरुको उम्मेदवारी निस्किृय रहने र नेकपा एमालेकातर्फबाट उम्मेदवारी दिएका उम्मेदवारहरुलाई विजयी गराउने र परिणाममुखी भूमिका निर्वाह गर्ने जानकारी गराउँदै नेकपा (एकीकृत समाजवादी) नेकपा एमाले ठाटीकाँध गाउँपालिका कमिटिमा पार्टी एकतासहित समाहित भएको छ, विज्ञप्तीमा भनिएको छ। एमालेमा समाहित भएका नेकपा (एकीकृत समाजवादी)का नेताहरुलाई एमाले केन्द्रीय सदस्य राजबहादुर बुढा, कर्णाली प्रदेश कमिटी अध्यक्ष विनोदकुमार शाह, एमाले नेताहरु सुर्यबहादुर शाही, धीरबहादुर शाही, एमालेकोतर्फबाट ठाटीकाँध गाउँपालिकाको अध्यक्षको उम्मेदवार लक्ष्मीदेवी शाहलगायतको उपस्थितीमा स्वागत गरिएको छ।"
भ्रातृ तथा शुभेच्छुक संस्थालाई अधिवेशन स्थगन गर्न कांग्रेसको निर्देशन,"काठमाडौं : नेपाली कांग्रेसले भ्रातृ तथा शुभेच्छुक संस्थालाई अधिवेशन तथा महाधिवेशन स्थगन गर्न निर्देशन दिएको छ। कांग्रेसका मुख्य सचिव कृष्णप्रसाद पौडेलले स्थानीय तहको निर्वाचनमा खटिनुपर्ने भएकाले अहिले अधिवेशन तथा महाधिवेशन नगर्न निर्देशन दिइएको बताए। विज्ञप्तिमा भनिएको छ, पार्टी आवद्व भ्रातृ संघ र शुभेच्छुक संस्थाहरूको अधिवेशन र महाधिवेशन स्थानीय तहको निर्वाचनको अन्तिम परिणाम प्राप्त भएलगत्तै आआफ्नो कार्यसमितिको बैठक बसी अधिवेशन र महाधिवेशनको कार्यतालिका यथाशीघ्र तय गर्ने गरी पूर्व निर्धारित अधिवेशन र महाधिवेशन हाललाई स्थगित गर्नुहुन सम्बन्धित भातृ संघ र शुभेच्छुक संस्थाहरूलाई निर्देशानुसार जानकारी गराइएको छ।"
"महासचिव विप्लव नेकपाबाट निष्काशित, संयोजकमा धर्मेन्द्र बास्तोला","काठमाडौं : नेकपाले पार्टी महासचिव नेत्रविक्रम चन्द विप्लवलाई कारवाही गरेको छ। बुधबारदेखि चितवनमा जारी विशेष राष्ट्रिय भेलाले महासचिव विप्लवसहित प्रवक्ता खड्गबहादुर विश्वकर्माप्रकाण्डलाई हटाउने निर्णय गरेको हो। पार्टीका सचिवालय सदस्य हेमन्तप्रकाश ओलीसुदर्शन, धर्मेन्द्र बास्तोलाकञ्चनलगायतका पक्षको भेलाले विप्लवलाई महासचिववाट हटाउने निर्णय गरेको पार्टीका बास्तोला पक्षका एक केन्द्रिय नेताले जानकारी दिए। पार्टीको बहुमत केन्द्रिय सदस्यहरुको बैठकले बास्तोलालाई संयोजक तोकेको छ। पार्टीका सल्लाहकार समिति अध्यक्ष असारे काकाले विप्लवलाई महासचिवबाट निष्कासन गर्ने प्रस्ताव पेश गरेका थिए। यसअघि विप्लवले वक्तव्य वाजी गरेको भन्दै बास्तोला र ओलीलाई पार्टीको साधारण सदस्य समेत नरहने गरी निष्कासन गरेको थियो। गत बैशाख १२ मा धर्मेन्द्रले पार्टीको नीति विपरीत केन्द्रीय नेताहरूले नै चुनावमा उम्मेदवारी दिएको भन्दै त्यो फिर्ता लिन आहृवान गरेका थिए। त्यसपछि विवाद चर्किदै गएको हो। बास्तोला र ओली स्थानीय चुनाव बहिष्कार गर्नुपर्ने पक्षमा छन् भने विप्लव स्वतन्त्र र देशभक्त उम्मेदवारलाई समर्थन गर्नुपर्ने रणनीतिमा छन्। विप्लव नेतृत्वको नेकपाको कपिलवस्तुमा फागुनमा भएको भेलाबाट सो पार्टी विभाजन उन्मुख छ। विप्लव नेकपाले भन्यो पार्टी निर्णय विपरित उम्मेदवारी दिएको भए फिर्ता गर्नू विप्लव नेतृत्वको नेकपा पनि चुनावी मैदानमा, केन्द्रीय सदस्य नै स्वतन्त्र उम्मेदवार विप्लवका नेता धर्मेन्द्र बास्तोला र हेमन्तप्रकाश ओली निलम्बित विप्लव नेकपा फुटको संघारमा : कञ्चन र सुदर्शन अराजकता र विचलनवादी चुनावले चर्कियो विप्लवको पार्टी"
रसुवामा क्यापासिटर बैंक राख्ने काम अझै सुरु भएन,"रसुवा : रसुवामा क्यापासिटर बैंक राख्ने काम अझै सुरु भएको छैन। भोल्टेजको गुणस्तर कायम गर्न र उद्योगमा विद्युत् लोडको मागलाई सन्तुलन बनाउनका लागि क्यापासिटर राख्नुपर्ने हुन्छ। जिल्लामा क्यापासिटर बैंक नराख्ने ग्राहकको संख्या तीन सयको हाराहारीमा छ। विद्युत मोटर र वेल्डिङ मेसिन जडान गर्ने ग्राहकले क्यापासिटर बैंक राख्नुपर्ने भएपनि धेरैले नराखेको पाइएको नेपाल विद्युत् प्राधिकरण धुन्चे वितरण केन्द्रले जनाएको छ। नेपाल विद्युत् प्राधिकरणले क्यापासिटर बैंक नराख्ने ग्राहकको लाइन काट्न केही समयअघि कार्यालयहरूलाई परिपत्र गरेको थियो। तर जिल्लामा क्यापासिटर नपाइने भएकाले अहिलेसम्म लाइन नकाटिएको केन्द्रका प्रशासन प्रमुख एवं सूचना अधिकारी दीपरमण अधिकारीले बताए। अहिले हामीले यसको कार्यान्वयनका लागि काम अघि बढाएका छौं, उनले भने, तर जिल्लामा क्यापासिटर नपाइने भएकाले समस्या छ। नेपाल विद्युत् प्राधिकरण विद्युत् वितरण विनियमावली २०७८ का अनुसार प्राधिकरणले ५ किलोवाटभन्दा बढी क्षमताको विद्युत् मोटर वा वेल्डिङ मेसिन भएका ग्राहककोमा मिटर जडान गर्दा शन्ट क्यापासिटर अनिवार्यरूपमा जडान गर्न लगाउनुपर्ने उल्लेख छ। तर नियमअनुसार जिल्लामा सञ्चालित धेरै उद्योगले क्यापासिटर नराखेकाले राख्नका लागि प्रक्रिया अघि बढाइएको हो। ग्राहकले प्राधिकरणलाई क्यापासिटर ल्याएर जडान गरिदिन आग्रह गरेका छन्। कुन क्षमताको क्यापासिटर ल्याउने र कसरी जडान गर्ने बारे अन्योल भएकाले ग्राहकले क्यापासिटर जडान नगरिएको ग्राहक बताउँछन्।"
नेपाललाई जितका लागि १३७ रनको लक्ष्य,"काठमाडौं : जिम्बावेविरुद्ध तेस्रो टी२० खेलिरहको नेपाले जितका लागि १३७ रनको लक्ष्य पाएको छ। टस हारेर ब्याटिङ्को निम्तो पाएको जिम्बावेले निर्धारित २० ओभरमा ७ विकेट गुमाउँदै १३६ रन जोडन सक्यो। जिम्बावेलाई १३६ रनमा रोक्नका लागि कप्तानसन्दिप लामिछानेले २ विकेट, सोमपाल कामी र बशिर अहमदले समान ११ विकेट लिए। यस्तै जिम्बावेसँगको एकदिवसीय खेल वैशाख २३, २४ र २५ गते हुनेछ।"
धवलागिरीमा एमाले र कांग्रेसमाओवादी गठबन्धनबीच प्रतिस्पर्धा,"बेनी : बैशाख ३० गते हुन लागेको स्थानीय तह चुनावमा म्याग्दीको धवलागिरी गाउँपालिकामा नेकपा एमाले र नेपाली कांग्रेसनेकपा (माओवादी केन्द्र) को गठबन्धनका उम्मेदवारहरुबीच तीव्र प्रतिस्पर्धा हुने देखिएको छ। नेकपा एमालेका उम्मेदवारसँग कांग्रेसमाओवादीले साझा उम्मेदवार बनाएर प्रतिस्पर्धामा उत्रिएका छन्। धवलागिरीमा कांग्रेस र नेकपा माओवादी केन्द्रले वडा तहसम्म तालमेल गरेका छन्। अन्य दलका उम्मेदवार भएपनि मुख्य प्रतिप्रर्धा एमाले र गठबन्धनका उम्मेदवारबीच हुने आँकलन गरिएको छ। गाउँपालिका अध्यक्ष, उपाध्यक्ष, वडा अध्यक्ष र सदस्यको ३७ वटा पदका लागि ८४ जना उम्मेदवार छन्। अध्यक्षमा ५, उपाध्यक्षमा ३, वडा अध्यक्षमा ३१, खुल्ला वडा सदस्यमा ३३, महिला सदस्यमा १४ र दलित महिला सदस्यमा ११ जना उम्मेदवार छन्। गूर्जाको वडाध्यक्ष र चार जना सदस्य पदमा कांग्रेसमाओवादी गठबन्धन र स्वतन्त्र उम्मेदवार निर्बिरोध भएका छन्। वडा अध्यक्ष दलित महिला सदस्य र महिला सदस्यमा क्रमश: नेकपा माओवादी केन्द्रका झकबहादुर छन्त्याल, सतमाया विक र सिता छन्त्याल निर्बिरोध भएका हुन्। यसैगरी माओवादी केन्द्रकै चुनाव चिन्हबाट मनोनयन दर्ता गराउनुभएका नेपाली कांग्रेसका वडा सभापति केआइसिङ छन्त्याल पनि निर्बिरोध भएका छन्। स्वतन्त्र उम्मेदवारी दर्ता गराएका गुनराम छन्त्याल पनि निर्बिरोध भएको निर्वाचन अधिकृतको कार्यालयले जनाएको छ। १० हजार ९४० जना मतदाता रहेको धवलागिरीमा १२ वटा मतदान स्थल र १६ वटा मतदान केन्द्र छन्। गाउँपालिका अध्यक्षमा नेकपा एमालेका थमसरा पुन, नेपाली कांग्रेसका प्रेमप्रसाद पुन, नेकपा एकिकृत समाजवादीका बमबहादुर पाईजा, राप्रपाका होमबहादुर थापा र नेशनल मंगोल अर्गनाइजेशनका सकबहादुर पुन मगर उम्मेदवार बनेका छन्। उपाध्यक्षमा एमालेका प्रगति कार्की, नेकपा (माओवादी केन्द्रका रेशम पुन र मंगोल नेशनल अर्गनाइजेशनका खममाया रोका प्रतिस्पर्धामा उत्रिएका छन्। वडा नम्बर ४ खिवाङकी ५० वर्षीया थमसरा एमालेबाट दोस्रो पटक धवलागिरीको अध्यक्षमा उम्मेदवार बनेका हुन्। नेकपा एमालेका जिल्ला उपसचिव समेत रहेकी पुन गत स्थानीय तह चुनावमा पनि एमालेबाट गाउँपालिका अध्यक्षमा निर्वाचित भएकी थिइन्। गठबन्धनको तर्फबाट गाउँपालिका अध्यक्षको उम्मेदवार बनेका वडा नम्बर ७ हिलापोखरीका ४० वर्षीय प्रेमप्रसाद कांग्रेसको धवलागिरी गाउँपालिका सभापति हुन्। गाँउपालिका अध्यक्षमा एमालेबाट आकाक्षी रहेका होमबहादुर थापाले राप्रपाबाट टिकट लिएर अध्यक्षमा उम्मेदवार बनेका छन्। एमालेको धवलागिरी गाउँपालिका कमिटीको अध्यक्ष धारापानीका थापा मनोनयन दर्ताका दिन राप्रपा प्रवेश गरेका थिए। एमालेबाट फुटेको नेकपा एकीकृत समाजवादीले वडा नम्बर ३ दरका बमबहादुर पाइजालाई गाउँपालिका अध्यक्षको उम्मेदवार बनाएको छ। एमालेका उपाध्यक्षका उम्मेदवार बनेका वडा नम्बर ७ ताकमका ३५ वर्षीय कार्की अस्थायी शिक्षकबाट राजनीतिमा आएका हुन्। उनी एमालेको जिल्ला कमिटि सदस्य हुन्। गठबन्धनकोतर्फबाट उपाध्यक्षको उम्मेदवार बनेका मुनाका ३६ वर्षीय रेशम माओवादी केन्द्रका गाउँपालिका कमिटिको सचिव हुन्। जनयुद्धकालदेखि माओवादीमा आवद्ध पुन सेना समायोजनका क्रममा तत्कालीन जनमुक्ति सेनाबाट स्वच्छिक अवकास लिएर पार्टी राजनीतिमा आएका हुन्। एमालेले वडा नम्बर २ मा अकप्रसाद बिक, ३ मा मदन मल्ल, ४ मा यामप्रसाद घर्ति, ५ मा गिरप्रसाद छन्त्याल, ६ मा राजाराम उपाध्याय र ७ मा खुमबहादुर थापा (राजु)लाई वडा अध्यक्षको उम्मेदवार बनाएको छ। गठबन्धनको तर्फबाट वडा न २ मा कांग्रेसका ज्ञानबहादुर पाइजा, ३ मा कांग्रेसका देवेन्द्र रोका, ४ मा कांग्रेसका धनबहादुर रोका, ५ मा कांग्रेसका अमर छन्त्याल, ६ मा माओवादीका चक्रबहादुर पुन र ७ मा माओवादीका अशोक खत्रीलाई उम्मेदवार बनाएका छन्। वडा अध्यक्षका उम्मेदवार जुन पार्टीका हुन अन्य सदस्यहरु पनि सोही पार्टीको चिन्ह लिएर मनोनयन दर्ता गराएका छन्। सर्वसम्मत उम्मेदवार छनौट हुन नसक्नु, अन्तिम अवस्थामा टिकट आउनु, पार्टीका पालिका कमिटिका अध्यक्षनै राप्रपाबाट उम्मेदवार बन्नु, जिल्लाका अन्य ठाउँमा उम्मेदवारी फिर्ता लिएको एमालेबाट फुटेको एकिकृत समाजवादीले धवलागिरीमा उम्मेदवारी कायमै राख्नु र कांग्रेसमाओवादीले वडा तहसम्मै तालमेल गर्नु एमालेलाई बिरासत जोगाउन चुनौति बनेको छ। गत चुनावमा पनि तालमेल गरेपनि सफल नभएका कांग्रेसमाओवादीका उम्मेदवारलाई मतदाता शिक्षाको अभावमा बदर हुने मतको दर घटाउने, तालमेलका कारण अवसर नपाएर असन्तुष्ट भएका नेता कार्यकर्तालाई फकाउदै, कार्यकर्ता तहमा मनोवैज्ञानिक एकता कायम गरेर एमालेसँग प्रतिस्पर्धा गर्नुपर्ने चुनौति छ। एमालेका अध्यक्षका उम्मेदवार थमसरा पुनले पहिलो कार्यकालमा शुरुवात गरेका कामलाई पुर्णता दिन, महिला आन्दोलनलाई सार्थक बनाउन तथा गाउँपालिकालाई थप योजनाका साथ अघि बढाउन उम्मेदवार बनेको बताइन्। अनुभव, कानुन र कर्मचारी अभावका वावजुद पहिलो कार्यकालमा ६ वटा वडालाई सडकले जोड्न र पुरै पालिकाभर विद्युत विस्तार गर्न लगायत धेरै काम गर्न सफल भएका छौ, उनले भनिन् बाढी पहिरो र कोरोना महामारीका कारण पहिलो कार्यकालमा भनेजति काम गर्न सकेनौ। शुरु गरेका कामलाई पुर्णता दिन, घोषणापत्र अनुसार नयाँ योजना तथा कार्यक्रम सञ्चालन गर्न र महिला आन्दोलनलाई अघि बढाउन मेरो उम्मेदवारी हो। गठबन्धनका तर्फबाट कांग्रेसका अध्यक्षका उम्मेदवार प्रेमप्रसाद पुनले भौगोलिक रुपमा विकट रहेको धवलागिरीको सम्भावनालाई विकासमा रुपान्तरण गर्ने, रोजगारी सिर्जना गराउने, विकास निर्माणलाई पारदर्शी र जनसहभागिता मुलक बनाउदै शुसासन कायम गर्ने मुद्दामा जोड दिने बताए। विकट भएपनि जलविद्युत, पर्यटन, जडिवुटी, पशुपालन र कृषि क्षेत्रमा यस पालिकाको सभावना छ, उनले भने युवा परिचालन गरेर यहाँको सम्भावनालाई विकासमा रुपान्तरण गर्ने मेरो लक्ष्य छ। एमालेका उपाध्यक्षका उम्मेदवार प्रगति कार्कीले सामाजिक रुपान्तरण, शिक्षा, स्वास्थ्यको गुणस्तर सुधार, पर्यटन प्रर्वद्धन, जडिवुटी, खनिज लगायतका सम्भावनाको अध्ययन गरि रोजगारी सिर्जना गराउन प्राथमिकता दिने बताए। गठबन्धनबाट उपाध्यक्षको उम्मेदवार बनेका माओवादीका रेशम पुनले युवा जागरण र परिचालन मार्फत सामाजिक रुपान्तरण, दिगो विकास, सेवा प्रवाहमा विभेदको अन्त्य, रोजगारी सिर्जना गराउन प्राथमिकता दिने वताए। युवालाई चाहना र क्षमता अनुसार सिप, पुँजी र प्रविधिमा सघाएर स्वरोजगार बनाउने योजना सुनाए। गत चुनावमा धवलागिरीमा एमालेले गाउँपालिका अध्यक्ष, उपाध्यक्ष सहित ५, कांग्रेस र माओवादीले एक, एक वटा वडा जितेका थिए। कांग्रेस र माओवादी केन्द्रको अध्यक्ष उपाध्यक्ष, २ र ६ नम्बर वडामा तालमेल भएको थियो। गाउँपालिका अध्यक्षमा माओवादीका रिमप्रकाश थापाले २१६८ मत ल्याउँदा वडा अध्यक्षका उम्मेदवारले ७७८ मत ल्याएका थिए। उपाध्यक्षमा कांग्रेसका डम्मरबहादुर भण्डारीले २०२९ मत ल्याउँदा वडा अध्यक्षका उम्मेदवारहरुले १७७२ मत ल्याएका थिए। एमालेका थमसरा पुनले २४९० मत र उपाध्यक्षमा रेशम छन्त्यालले २४८८ मत ल्याउँदा वडा अध्यक्षका उम्मेदवारहरुले २४७८ मत पाएका थिए। कुल मतदाता माध्य ६३ प्रतिशत मत खसेको धवलागिरीमा एक हजार १६१ मत बदर भएको थियो।"
समृद्ध नेपालका आयाम,"सारा प्रयास र समय लगाएर हामी स्थानीय निर्वाचनको परिणाम नेकपा एमालेको पक्षमा ल्याउन क्रियाशील छौं। हामी यस चुनावमा प्रतिस्पर्धीहरूलाई एक्लै परास्त गर्ने क्षमता राख्छौं। विगतमा हामीले निर्वाचन पछि दीर्घकालमा एउटै पार्टी बनाउन सकिन्छ भन्ने हिसाबले चुनावी तालमेल गरी अगाडि बढ्यौं। यसबाट राजीनितक स्थिरता, विकासको गतिमा तीब्रता, आर्थिक वृद्धि र समग्रमा सामाजिकआर्थिक रूपान्तरणको एजेन्डा लागू गरी मुलुकलाई रूपान्तरण गर्न सकिन्छ भन्ने उद्देश्यका साथ अघि बढ्यौं। २०७४ सालको चुनावको परिणाम आएपछि तालमेलमा रहेका तत्कालीन माओवादी केन्द्रका अध्यक्ष पुष्पकमल दाहाल प्रचण्डको दृष्टिकोण फेरियो। प्रचण्ड आफैं प्रधानमन्त्री हुने दौडमा लाग्नुभयो। घोषणापत्र एउटा, लक्ष्य एउटा तर उहाँ त्यो जनादेशलाई अर्को ढंगले व्याख्या गर्न थाल्नुभयो। मंसिरको अन्त्यमा चुनाव सकियो। तर फागुनको ३ गतेसम्म सरकार बन्न सकेन, निर्वाचन आयोगलाई समेत गलत ढंगले प्रयोग गरियो। निर्वाचन आयोगका तत्कालीन प्रमुख आयुक्तले संघीय संसदमा एक तिहाइ महिला ग्यारेन्टी गर्न राष्ट्रिय सभाको निर्वाचन नभई दलको औपचारिक परिणाम घोषणा गर्न नमिल्ने तर्क दिनु भयो। जबकि प्रतिनिधिसभा कै परिणाममा पहिले नै एक तिहाइ महिला निर्वाचित भईसक्नु भएको थियो, अपर हाउसको चुनावबाट जे परिणाम आए पनि एक तिहाइ महिला सहभागितामा तलमाथि नहुने स्थिति थियो। तर निर्वाचन आयोगले राष्ट्रिय सभाको निर्वाचन नभएसम्म राष्ट्रपतिलाई निर्वाचन परिणाम नबुझाउने अडान राख्यो। अलिकति चिसो त्यतिखेरै पसेको थियो, यसबाट प्रचण्डजीको नियतमाथि प्रश्न उठ्ने स्थिति हुन गयो। हामीले २०७४ फागुनको ३ गते सरकार बनाउन पाउने भयौं। त्यस दिन र छरितो आकारको सरकार बनाउने भन्ने योजना थियो। त्यस दिन तत्कालीन वामलोकतान्त्रिक तालमेलका दुईजना नेताहरु हाम्रो पार्टीका अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहाल दुवैजना शीतल निवासमा भेट हुने भन्ने सल्लाह थियो। तर अन्तिम समयमा पुष्पकमल दाहालले विचार फेर्नु भयो। मलाई पाँच वर्षको लागि प्रधानमन्त्री बन्ने अफर आएको छ त्यसकारण आज नगरौं सल्लाह गर्नुपर्छ भन्ने कुरा गर्नुभयो। त्यसदिन योजना अनुरुपको सरकार बन्न सकेन, लालबाबु पण्डित र थममाया थापालाई समावेश गरी साँकेतिक सरकार बनाउन प्रधानमन्त्री विवश हुनुभयो। त्यसपछिका हरेक घटनामा आमनेपाली स्पष्ट छन्। केपी शर्मा ओलीले प्रचण्डजीसँग एक किसिमको तमसुक नै गरिसकेपछि बल्ल २०७४ चैत्र २ गते सरकारले पूर्णता पायो। कम्युनिस्ट पार्टीमा प्रायस् नहुने एउटा प्रयोग दुई जना अध्यक्ष राखेर २०७५ जेठ ३ मा नेपाल कम्युनिस्ट पार्टी गठन गर्यौं। यसले मुलुकमा राजनिितक स्थिरता दिने राष्ट्रिय शक्ति निर्माण गर्न बल पुर्याउने अपेक्षा राख्यौं। तर त्यो चलेन, २ बर्ष पुग्दा नपुग्दै चर्को गुटबन्दी, दाउपेच र जालझेल शुरु भयो। एकातिर माधव नेपालको कुण्ठा र महत्वकांक्षा अर्कोतिर उहाँहरुको त्यस्तै असन्तुष्टिमा टेकेर प्रचण्डको पार्टीभित्रको गडबढी। यसले नेपालमा वामपन्थी भनेर गठबन्धन बनाउने काम मूस्लत गलत हो भन्ने निस्कर्षमा पुर्यायो। अहिले एमाले मुलुकमा एउटा भरपर्दो राष्ट्रिय शक्ति बन्नुपर्छ भन्ने मान्यता राख्छ। जसले सामाजिकआर्थिक रुपान्तरणका एजेन्डाहरू अगाडि बढाउनु पर्छ। अहिले गठबन्धन खेतिमा नलागी हाम्रो चुनाव चिह्न सूर्यलाई स्वीकार्ने सबैलाई समेटेर अगाडि बढ्ने नीतिमा हामी छौं। नयाँ साझा, न्यूनतम कार्यक्रम जस्ता झमेलामा नलागी एमालेको एजेण्डामा सहमत सबै शक्ति समावेश गरेर अगाडि बढ्ने, त्यसो भयो भने मुलुकलाई फेर्न सक्छौं भन्नेमा हामी छौं। हामीले बेरोजगारलाई भत्ता दिएर बेकामे नबनाऔं भनेका छौं। त्यसैले रोजगारी दिन प्रधानमन्त्री रोजगार कार्यक्रम ल्याएका थियौं। स्थानीय तहमा रोजगार सूचना केन्द्र स्थापना गर्नुको कारण पनि त्यही थियो। माओवादी हिंसात्मक द्वन्द्वका कारण मुलुक २० वर्षपछि फर्किने स्थिति बन्यो। विकास निर्माणका प्रक्रियाहरू जम्मै अवरुद्ध हुन पुगे। मनमोहन अधिकारीको नेतृत्वको सरकारले प्रणाली नै बसाल्ने प्रकृतिको काम सुरु गर्यो र प्रशंसा पनि हुन थाल्यो। २०५१ मा गाउँमा बजेट पठाउनुपर्छ भन्दा त्यसलाई कनिका छरेको आरोप लगाइयो। तर आफ्नो गाउँ आफैं बनाऔं अभियानले जनताले तिरेको कर केन्द्रीय कोषमा जममा हुने मात्र हैन त्यो केन्द्र हुँदै फेरी गाउँमै फकिन्छ भन्ने सन्देश सहित नयाँ अभ्यास सुरु भयो। त्यस बेलासम्म केन्द्रीय कोषबाट तल बजेट जाने परिपाटी नै थिएन। गाउँमा स्रोतको अभाव हुन्थ्यो। सहरमा स्रोतको दुरुपयोग हुन्थ्यो। आफ्नो गाउँ, आफैं बनाउँ अभियानका नाममा थोरै रकम पठाउनासाथ गाउँलाई सहरीकरण एवम् बजारीकरण गर्न मद्दत पुग्यो। अहिले न्यून स्रोत भएको पालिकामा समेत कम्तिमा पनि २० करोडभन्दा माथि बजेट छ। अर्बौंको बजेट हुने थुप्रै पालिका भइसके। त्यसले स्थानीय सुशासनको जग बसाइदियो। नागरिकप्रति राज्यको दायित्व हुन्छ भन्ने बुझाउन ७५ नाघेका ज्येष्ठ नागरिकलाई महिनाको एक सय दिन थालियो। वितरणमखी भनिए पनि सामाजिक सुरक्षाको नयाँ प्रणाली विकास भयो। उमेर ढल्यो, काल पर्खदै भन्ने निरास मान्यतामाथि उमेर नाघेपछि बसीबसी भत्ता आउँछ भन्ने आशा एमालेले जगाउन त्यही बेलादेखि थाल्यो। हामीले त्यसमाथि एकपछि अर्को शृंखला थप्दै गयौं। अझ २०७५ मंसिरमा ११ गते प्रधानमन्त्री केपी शर्मा ओलीले योगदानमा आधारित सामाजिक सुरक्षा प्रणालीको थालनी गरी एउटा नयाँ युगको सुरुआत नै गर्नुभयो। हामीले अहिले निर्वाचन घोषणापत्र तयार गर्दा केही प्रश्न आफैंलाई पनि सोधेका छौं। र, त्यहींबाट हामीले जित्ने स्थानीय तहलाई कामको योजना थाल्न निर्देश गरेका छौं। जस्तो कि, सामुदायिक विद्यालयमा राज्य कोषबाट लाखौं, करोडौं जान्छ। त्यसले अपेक्षित परिणाम दिन किन सकिरहेको छैन ? निजी विद्यालयबाट गुणस्तरीय जनशक्ति उत्पादन हुन्छ, सामुदायिकबाट हुँदैन किन ? अहिले पालिकाहरुले शिक्षा हेर्छन्। त्यसैले सामुदायिक विद्यालयहरू निजीभन्दा कसरी बलियो बनाउने भनेर हामी लागेका छौं। शिक्षामा सामुदायिक विद्यालयहरू यति आकर्षक बनुन् जसले निजी क्षेत्रमा छोराछोरी पठाउनै नपरोस्। विद्यालयको ब्रान्ड हेरेर अभिभावक दौडनु पर्ने स्थिति अहिले छ। दुनियाँमा कहीँ पनि शिक्षा यसरी चल्दैन। वडामा भएका विद्यालयलाई नगरपालिकाले बलियो बनाउने हो। बसमा आधा दिन खर्चिएर सहरको अर्को कुनामा कहीँ पनि विद्यार्थी पठाइँदैन। अरू मुलुकहरुमा जस्तै शिक्षक बन्नेहरू सबैभन्दा ट्यालेन्टेड हुनुपर्यो। टपरहरू शिक्षक बन्नु पर्यो। त्यसबाट छाँटिएर बाँकी रहेका लोकसेवामा जानु पर्यो। लोकसेवा फेलहरु मात्र शिक्षक बन्ने स्थिति अन्त्य हुनुपर्यो भन्ने मान्यता एमालेले राखिरहेको छ। शिक्षाको गुणस्तर बढाउने, भौतिक संरचनालाई बलियो बनाउने र शिक्षालाई अनिवार्य बनाउने हो भने मुलुकमा हामीले भनेजस्तो परिवर्तन सम्भव छ। यसमा एमाले बहस गर्न चाहन्छ। संविधानले ग्यारेन्टी गरेको मौलिक हकमा शिक्षा र स्वास्थ्यको ग्यारेन्टी छ। त्यसैले शिक्षापछिको नीतिगत प्राथमिकता हामीले स्वास्थ्यलाई राखेका छौं। यसलाई पनि शृंखलामा बुझि दिन आग्रह गरिरहेका छौं। जस्तो कि, पहिलो कुरा मान्छेलाई निरोगी बन्नलाई सचेत बनाउनु पर्छ। निरोगी नेपाल अभियान त्यही उद्देश्यले राखिएको हो। तैपनि मान्छे बिरामी त हुन्छ, बिरामी हुँदा उपचार गर्न पैसा हुँदैन। कसरी उपचार गर्ने ? यसैले हामीले स्वास्थ्य बिमाको कुरा गर्यौं। बिमालाई पुँजीवाद कि समाजवादी भन्ने बेकारको बहस पनि सुनिने गरिएको छ। नेपालको बहुआयामिक गरिबीको सुचकाङ्क हेर्दा विपन्न वर्ग सयमा १७ जनाभन्दा बढी छन्। तिनिहरुले बिमाको प्रिमियम पनि तिर्न सक्दैनन्। पहिचान भएका त्यस्ता समूहहरूलाई निस्शुल्क बिमामा व्यवस्था गर्यौं। एउटा उदाहरण हेरौं बिमा मार्फत् वर्षमा एक लाखसम्मको उपचार गर्छौं पनि भनौंला। तर कालीकोटको नागरिक आफ्नो रोगको उपचार हुन सक्ने काठमाडौंको महंगो अस्पतालमा आउनु पर्दा त त्यो एक लाखले पुग्दैन। यस्तो स्थितिमा घरछेउमै सुविधासम्पन्न अस्पताल बन्नु परेन ? हामी सरकारमा रहँदा ३ सय ९६ वटा आधारभूत तहको ५ बेड, १० बेड, १५ बेडको अस्पतालको शिलान्यास यसैकारण गरेका थियौं। सरकार फेर्ने कसरत त जारी थियो नै। सरकार परिवर्तन भएपछि गडबड गर्लान् भनेर स्रोतलाई पहिले नै स्थानीय तहमा पठाएका थियौं। हामीले भन्दै आएका छौं, अस्पताल र ट्याबलेट मात्र स्वास्थ्य हैन। त्यहाँ स्रोतसाधन, स्वास्थ्यकर्मी, चिकित्सक, विशेषज्ञ डाक्टर सबै चाहिन्छ। यति सबै भएपछि किन कोही काठमाडौं दौडन्छ ? किन खर्चिएर दिल्ली र बैंकक जान्छ ? हामीले बेरोजगारलाई भत्ता दिएर बेकामे नबनाऔं भनेका छौं। त्यसैले रोजगारी दिन प्रधानमन्त्री रोजगार कार्यक्रम ल्याएका थियौं। स्थानीय तहमा रोजगार सूचना केन्द्र स्थापना गर्नुको कारण पनि त्यही थियो। त्यहाँ सूचिकृत बेरोजगारलाई पालिकाहरूमै रोजगारी सिर्जना गर्ने भनेर काम थाल्यौं। सूचिकृतहरुलाई सामाजिक सुरक्षा कोषसंग जोडी श्रमिकको काम र भविष्य संरक्षण गर्ने नीति लियौं। आफ्नो स्थानीय तहमा काम नभए अरू ठाउँमा स्थानान्तरण गर्ने, न्यूनतम सय दिनको रोजगारी पनि दिन नसके बेरोजगार भत्ता सुनिश्चित गर्ने शृंखला बनायौं। स्वास्थ्यसंगै आउँछ सरसफाइको विषय। नेपाल दक्षिण एसियामा पहिलो खुला दिसामुक्त मुलुक बन्छ भनेर कसैले कल्पना गरेको थिएन। तराईको कतिपय ठाउँमा ढल र शौचालय बनाउने भनेर कसैले सोचेको थिएन। त्यो काम सुरु भयो। ढल र सौचालय नै नभएका मधेसका ठाँउमा एमालेले सरकार चलाएको दुई वर्षमै ४२० किलोमिटरभन्दा लामा ढलहरू बने। घरभित्र सौचालय बनाउने अभियान सुरु भए। भुकम्पबाट प्रभावित ३२ जिल्लामा आठ लाखभन्दा बढी घर बनायौं। त्यहाँ घरभित्रै शौचालयको प्राबधान नभएका निजी भवनहरुको नक्सा नै पास गरिएन। स्वभाव र सोचाइमा यसले फरक ल्यायो। यो आफैंमा एउटा नयाँ अभियान हो। अघिल्लो चुनावमा एमालेसित विकासको आकांक्षा थियो, सपना थियो। हामीले आकाक्षा र सपनालाई अन्तरघुलन गरेका थियौं। अहिलेको चुनावमा हाम्रो प्रतिवद्धतामा अनुभव र आकांक्षाको फ्युजन छ। अनुभवमा हामी खारिएका छौं। सपना र आकांक्षा एमालेसित ज्युँका त्युँ छ। यस निर्वाचनमा एमालेको पाँचौं नीतिगत प्राथमिकता कृषि छ। भूमिहीनहरूलाई कृषि कर्ममा जोड्ने र कृषिलाई कसरी लाभदायी र आकर्षक बनाउने भन्ने योजना हामीसंग छ। दुनियाँका विकसित मुलुक हेर्दा जनसंख्याको ठूलो अंश कृषिमा आश्रित छैन। इजरायललाई हेरौं, दुई प्रतिशतले ९८ प्रतिशतलाई धानेको छ। त्यहाँको कृषि उत्पादन नीजि उपभोगबाट सकिदैन, निर्यात हुने गर्छ। नेपालमा अझै ६० प्रतिशतभन्दा बढी कृषिमा जोडिएका छन्। त्यसको जिडिपीमा योगदान ३०३५ प्रतिशत होला। कृषिमा संलग्न हुनेको संख्या २०२५ प्रतिशतमा सीमित गर्नुपर्छ। त्यसो गर्न कृषिमा आधुनिकीकरण गर्नुपर्छ। व्यावसायिक बनाउने र बजार व्यवस्थापन गर्नुपर्छ। एमालेले अनुपस्थित जमिनका मालिकको जग्गालाई अधिकाधिक उपयोग गर्न भूमि बैंकको अबधारणा अघि सार्यो। मालिक नभएका जमिनलाई पालिकाले भूमि बैंकमा ल्याएर राख्नुपर्यो। बैंकमा राखेको पैसाको जसरी ब्याज पाइन्छ त्यसरी नै जमिनका मालिकलाई तोकिएको अबधिसम्म जमिनको मुनाफा दिने, उनीहरु पनि खुसी जमिन नहुनेले खेती गर्न पायो उनीहरुपनि लाभान्वीत। उत्पादनलाई हाल सञ्चालित प्रधानमन्त्री कृषि आधुनिकीकरण कार्यक्रममा जोड्ने र त्यसमा व्यवस्था गरिए अनुरुप पकेट, ब्लक, जोन वा सुपर जोन के हो तय गरी व्यापक मात्रामा उत्पादन गर्ने अबधारण अघि सारेका छौं। इसको साथै ल्यान्ड पुलिङ अर्थात् जग्गाको एकीकरण गर्ने र त्यसलाई विकास गर्ने विधि अर्को हो। जमिनलाई खण्डीकरण हुनबाट जोगाएर खेतीको सामूहिकीकरण गर्ने। नगरपालिकाले मिनी ट्रिलर, पावर ट्रिलर, थ्रेसर आदि मेसिन औजार र गुणस्तरीय मलखाद अनि बिउबिजन उपलब्ध गराउनुपर्छ। त्यसपछि कृषि उत्पादनलाई सहकारीसँग जोड्दिने। ऋण बचत सहकारीबाट ऋण लिन लगाएर उत्पादन गराउने। त्यसपछि बजारको व्यवस्था सहकारीले गर्छ। त्यसबाट नाफा आउँछ, त्यसलाई बचतको रूपमा जोगायो। यो तरिकाले गाउँगाउँमै उत्पादन, व्यापार जोगावट र लगानीको नयाँ शृंखला सुरु गर्न सक्छौं भन्ने अबधारणा अघि सारेका छौं। एमालेले घोषणापत्रमार्फत यस्तै १९ वटा प्राथमिकता सूची तयार गरेको छ। ती प्रत्येक सूची समाजवादका आधार तयार गर्ने कार्य अन्तरगतका हुन्। शृंखलाबद्ध योजनासहित पालिकाहरूलाई भनेका छौं, विकास होस् तर वातावरण विनाश नहोस्। यसरी अगाडि बढ्दा मुलुक फेरिन्छ भन्ने हाम्रो विश्वास छ। एमालेसित तुलनामा प्रतिष्पर्धामा आएका गठबन्धनवालाहरूमा यो खालको सोच छैन। कांग्रेसले आफ्नो घोषणापत्रमा आधाभन्दा बढी हिस्सा त एमाले र हाम्रा अध्यक्षलाई गाली गर्नमै खर्चिएको छ। यसरी मुलुक फेरिँदैन। यही कारणले हुँदोखाँदो बलियो भनिएको काँग्रेस पार्टी अहिले एक्लै प्रतिस्पर्धा गर्न नसक्ने हालतमा पुगेको छ। झिनामसिना पार्टीहरुको भारी बोकेर चुनावी मैदानमा स्याँस्याँ फ्याँफ्याँ गरिरहेको छ। त्यसले ल्याउने परिणाम पनि भागबन्डाकै हो। कांग्रेसका एकजना महामन्त्रीको विरक्ति पनि सुनिँदै थियो। युवा भएर जोश देखाउने हैन विरक्ती पोख्दै हुनुहुन्छ। जनतालाई विकासको एजेन्डा दिनुभन्दा एमालेअध्यक्षलाई गाली निन्दा गरेर चर्चामा आउँछु भन्ने उहाँको मान्यता देखिंदै छ। विगतमा गरेका जम्मै कुकामलाई अहिले पर्दाभित्रै छोपेको छ कांग्रेसले। र, भन्दैछ, पाँच वर्ष कम्युनिस्ट पार्टीले जितेर खेर गयो। काँग्रेस कै कुरा मान्ने हो भने पनि जसको कारणले बर्ष खेर गयो तिनै पात्रहरुलाई परम सहयोगी बनाएर चुनावी मैदानमा छ। त्यसैले अहिलेको गठबन्धन, मुलुक विगार्ने काँग्रेस र बिग्रेका कम्युनिस्ट नेताहरूको गठबन्धन हुन पुगेको छ। बहुदल आएपछि देश बर्बाद हुनुमा कांग्रेसनेतृत्वको सरकारको हात छ। मुलुकको महत्वपूर्ण ३० वर्ष खेर फ्याँक्नेले अहिले ओलीको नेतृत्वमा मुलुकको पाँच वर्ष खेर गयो भन्दैछ। ४१ महिनामा केपी ओलीले दुई वर्ष मात्रै काम गर्नु पाउनु भयो। पछिल्लो बाँकी अबधि त काँग्रेस आफैंले भद्रगोल गर्न मद्दत गर्यो। दुई वर्ष गरेका कामको तुलना कांग्रेसले ३० वर्ष गरेको कामको तुलनामा धेरै छ। अनि त्यो चाहिँ उहाँहरूले भन्ने आँट गर्नुहुन्न। काँग्रेस नेतृत्वको सरकारले हरिसिद्धि इँटा कारखाना, भृकुटी कागज कारखाना, छाला जुत्ता कारखाना सबैलाई निजीकरण गरेर कौडीको मोलमा बेच्यो। त्यसबाट मुलुकलाई लाभ के भयो भन्ने जवाफ दिने कोही छैन। आफूले गरेका भद्रगोलबारे उहाँ केही भनिरहनु भएको छैन। यता एमालेले दुई वर्ष नेतृत्व गर्दा अध्यक्ष ओलीले मुलुक बर्बाद बनाए भन्ने उहाँहरूको कुतर्क छ। कुनै समय एक आर्थिक बर्षमा जति सडक कालोपत्रे गरियो, ओली नेतृत्वको सरकारले एकै दिनमा गर्यो। काठमाडोंको चक्रपथ २७र२८ किमी छ। मित्र राष्ट्रको सहयोगमा त्यसलाई मरितरी बनाइयो। एमालेको केन्द्र सरकारले हैन, लुम्बिनीको एउटा पालिकाले आफ्नो कार्यकालमा ५७ किमी चौंडा चक्रपथ बनाएको छ। यसको उहाँहरुलाई हेक्का त छरु हामीले चलाएको पालिका र काँक्रेसले नेतृत्व गरेको पालिकाको समेत तुलना हुन सक्दैन। समग्र देशको त कुरा परै जाओस। हामीले सार्वभौम समानताको कुरा गर्यौं। छिमेकी मुलुकहरू उत्तरको होस् वा दक्षिणको, सार्वभौम समानताका आधारमा व्यवहार हुनुपर्छ। भूगोल वा जनसंख्याको आधारमा मुलुक सानो ठूलो होलान्। सार्वभौमसत्ता बराबर हो। बराबरीको हकमा दुई देशका प्रधानमन्त्रीको दुई देशको राष्ट्राध्यक्षको व्यवहार हुनुपर्छ हामीले भन्यौं। उहाँहरूले त्यसलाई दम्भ बढेका कारण छिमेकी चिढाएको भनेर अपव्याख्या गर्नुभयो। आफ्नो नम्रता पुष्टि गर्न होला सायद, मर्यादा विर्सेर एउटा दूतावासको भोजमा झण्डै सिंगो क्याबिनेट नै लाइन लाग्न पुग्यो। यस खालको दृष्टिकोणले मुलुकलाई नै अप्ठ्यारो परिरहेको छ। एमालेको स्थानीय तह निर्वाचन घोषणापत्रमा सात भाग छन्। पहिलो भागमा स्थानीय तहको महत्वका बारेमा व्याख्या गरिएको छ। संविधान निर्माणको समयमा नेकाँ लगायतका दलहरुले स्थानीय तहलाई कमजोर बनाउन चाहेका थिए। २०५५ अघि हेर्ने हो भने पनि स्थानीय तहको स्वायत्तताको विपक्षमा नेपाली कांग्रेस थियो। एमालेले स्थानीय स्वायत्त शासन ऐनको टेबल गराउँदा उहाँहरूले बहिस्कार समेत गर्नुभयो। हाम्रै बलबुताले त्यो ऐन आयो। जसले त्यतिबेलै स्थानीय तहलाई बलियो बनाउन खोजेको थियो, संविधान बनाउने क्रममा स्थानीय तह स्वायत्त सरकारको रूपमा क्रियाशील हुन पाउनुपर्छ भन्यो। एमालेबाहेक अधिकांश दलहरुले स्थानीय तहलाई प्रदेश मातहतको इकाइको रूपमा व्याख्या गरेका थिए। अहिले स्थानीय सरकार क्रमश : बलियो हुँदैछ। दोस्रोमा, जनादेशलाई विस्थापित गरी परमादेशबाट बनेको सरकारका बारेमा चर्चा गरेका छौं। तेस्रोमा, गठबन्धनले मुलुकलाई चौतर्फी संकटमा पुर्याउने गरेका गडबडीका बारेमा चर्चा गरेका छौं। त्यसपछि पाँच वर्षका अनुभव र उपलब्धि राखेका छौं। पाँचौ भागमा स्थानीय विकाससम्बन्धी हाम्रो दृष्टिकोण राखेका छौं। सारमा, अघिल्लो चुनावमा एमालेले आकांक्षा र सपनाको संयोजन गरेको थियो। अहिलेको चुनावमा अनुभव र आकांक्षाको फ्युजन गरेको छ। अहिले हामी अनुभवमा खारिएका छौं। सपना र आकांक्षा एमालेसित ज्यूँका त्यूँ छ। यी अनुभवका आधारमा अब राष्ट्रिय आकांक्षा समृद्ध नेपाल, सुखी नेपालीलाई व्यवहारमा रूपान्तरण गर्न सकिन्छ। समाजवादको आधार तयार गर्ने कुनै अमूर्त कुरा हैन, हाम्रो सन्दर्भमा यो, नेपाललाई समृद्ध र नेपालीलाई सुखी बनाउने योजना हो।  रिमाल नेकपा एमालेका उपमहासचिव हुन्।"
घरदैलोमा व्यवसायिक सेवा सजिलै उपलब्ध गराउँदै 'भेटायो',"काठमाडौं : छिटो र सजिलो तरिकाले घरेलु तथा व्यवसायिक सेवा प्रदान गर्न भेटायो एप सञ्चालनमा आएको छ। २०२१ को नोभेम्बरबाट सुरु भएको उक्त एपले हाल काठमाडौं उपत्यकामा आफ्नो सेवा सञ्चालनमा ल्याएको छ। भेटायो इन्क प्रालि ले समयमै कुनै पनि सेवा पाउन धेरै गाह्रो हुनेलाई कम्पनीले उत्कृष्ट सेवा प्रदायकहरुलाई एकीकृत गर्ने र उनीहरुलाई ग्राहकसँग सजिलै जोड्नका लागि सहयोग गर्ने छ। ग्राहककै घरदैलोमा व्यावसायिक सेवा सजिलै उपलब्ध गराउनका लागि यो अनलाइन प्लेटफर्म निर्माण गर्ने निर्णय गरिएकको कम्पनीले जनाएको छ। जहाँ प्रयोगकर्ताले भरपर्दो र व्यावसायिक सेवा प्रदायकहरूसँग सजिलै जोडिन सक्ने कम्पनीले दाबी छ। भेटायो एप प्रयोग गर्नुपर्ने कारण १ उचित र पारदर्शी मूल्य प्राप्त गर्न २ अनुभवी सेवा प्रदायक छनोट गर्न ३ सेवामा ३० दिनको ग्यारेन्टी पाउन ४ विविध प्रकारका सेवाहरु सजिलै पाउन अर्डर गर्ने तरिका ? १ दर्ता हाम्रो एप डाउनलोड गर्नुहोस् र आवश्यक विवरणहरुको साथ दर्ता फारम भर्नुहोस्। जसमा नाम, ठेगाना, ईमेल आईडी र सम्पर्क विवरणहरु आदि भर्ने वा आफ्नो फेसबुक खाताबाट पनि लगइन गर्न सक्नेछन्। २ सेवा लिन एकचोटि प्रयोगकर्तांले दर्ता गरिसकेपछि प्रयोगकर्ताले खोजेका कुनै पनि आवश्यक सेवा खोज्न र आफ्नो सेवा प्रदायकको मूल्यांकन र विगतका ग्राहक विवरण हेरेर छनौट गर्ने। ३ निश्चितता ग्राहकले सुविधाअनुसार समय तालिका मिलाएर बुक गर्न सक्छन्। सेवा प्रदायक सोहीअनुसार ग्राहकको स्थानमा आइपुग्ने छन्। छोटो समयमै भेटायोले आफ्नो सञ्चालनको पहिलो महिनामा १ हजारभन्दा बढी प्रयोगकर्ता र १०० भन्दा बढी सेवा प्रदायक प्राप्त गर्न सफल भएको छ। तिनीहरुको सेवा क्षेत्र हाल काठमाण्डौ उपत्यकामा सीमित छ। निकट भविष्यमा अन्य सहरमा विस्तार गर्ने योजना कम्पनीको छ।"
वडा बनुन् सिंहदरबार,"हामी जनता मालिक हौं। हामीले रोजेको राजनीतिक नेतृत्व पाउँछौं जुन असल वा खराब हुन सक्छ। अमेरिकाका ३५औं राष्ट्रपति जोन एफ केनडीले लोकतान्त्रिक व्यवस्थाका सन्दर्भमा भने जस्तै हामी नेपाली जनता मालिक बनेका छौं। अनि हामीले दिएको मतबाट राजनीतिक व्यक्तित्व नेतृत्वमा पाइरहेका छौं। तर, ती निर्वाचित नेतृत्व सबै असल हुन्छन् भन्ने छैन। असल नेतृत्वले जनतालाई मालिक बनाउँछ। खराब नेतृत्वले मालिकलाई समेत दास बनाउँछ। संघीयता कार्यान्वयनको पहिलो पाँच वर्षले मिश्रित दृष्टान्त छोडेर जाँदैछ। हामी जनता पुनः गाउँका सिंहदरबार भनिएका स्थानीय सरकारका लागि जनप्रतिनिधि छनोट गर्दैछौं। पञ्चायतदेखि प्रजातन्त्र, शाहीशासन, लोकतन्त्र हुँदै गणतन्त्रसम्म आइपुग्दा हजारौं नेतृत्व देखिभोगी सकेका छौं। पाँचपाँच वर्षमा आउने असल नेतृत्व छान्ने अवसर अहिले सामुन्नेमा छ। स्थानीय सरकार जनताको सरकार हो। ढोका उघार्दा होस् वा झ्याल खोल्दा, स्थानीय सरकार देखिनुपर्छ। बाटोमा कतै ठेस लागेर लड्दा उठाउने व्यक्ति जनप्रतिनिधि हुनुपर्छ। सुखदुःखमा साथ दिने नेता पालिकाभित्रै हुनुपर्छ। सरकारलाई जनताले चिन्छ नै, सरकारले पनि जनता चिन्नुपर्छ। जनताको साथ पाएको सरकार र सरकारको काख पाएको जनताको सम्बन्ध हुनुपर्छ। ताकि भ्वाइस भएकालाई मात्र होइन, भ्वाइसलेस को पनि सुनुवाइ हुन सकोस्। जसले जनतालाई सपना देख्न सिकाओस्। कर्म गरेर सपना पूरा गर्न सिकाओस्। छिमेकी देश चीनको गरिब गाउँ ख्वासी बदल्न जसरी ऊ रनपाओले दसकौं संघर्ष गरेगराए। त्यस्तै हाम्रा नेता पनि गाउँ र बस्ती बदल्ने होऊन्। अमेरिकी राजनीतिक एवं कानुनकर्मी काल्भिन कुलिजले भनेका छन्, हामीलाई संघीय सरकार होइन, राम्रो स्थानीय सरकार चाहिन्छ। यो भनाइले हाम्रा नेताको आँखा उघार्न सक्नुपर्छ। सपनाको देश भनिने अमेरिकामा किन स्थानीय सरकारको वकालत हुन्छ ? समग्र विकास बुझ्ने र महसुस गर्ने जो कोहीले यसको मर्म सहजै बुझ्न सक्छ। अमेरिकन राजनीतिकर्ता एवं लेखक राल्फ नादेरलाई पनि जोड्न चाहन्छु, नेतृत्वको कार्य धेरै नेता उत्पादन गर्नु हो, धेरै अनुयायी होइन। संघीय सरकारदेखि प्रदेश हुँदै स्थानीय सरकारसम्म एरियल भ्युको चस्माले हेरौं। छर्लंग देखिनेछ कि हाम्रा नेताले यो पाँचवर्षे अवधिमा धेरै अनुयायी बनाए, थोरै पनि नेता बनाएनन्। यतै कतै चुक्यौं कि हामी ? मेयरअध्यक्ष त प्लानर बन्नुपर्छ, सेवा दिने वडाध्यक्षले हो। इमान्दारले वडाध्यक्ष सम्हाले हो भने वडास्तरबाटै आधारभूत विकास हुनेमा दुईमत छैन। सरकार चलाउने मान्छे पहिले आफू ज्ञान, सीप र सोचमा अब्बल हुनुपर्छ। चरित्र र निष्ठामा निर्मल हुनुपर्छ। समयको सदुपयोग गर्न र मेहनत गर्न जाँगरिलो हुनुपर्छ। स्थानीय तहको पहिलो कार्यकालमा त्यो आंशिक रूपमा मात्र सम्भव भयो। सरकार चलाउनेहरू आँधीहुरी आउँदा पनि टसको मस हुनु हुँदैन। मेयर र उपमेयरबीच खटपट भएर काम गर्न पाएनौं, अध्यक्ष र उपाध्यक्षबीच कुरा नमिलेर कामहरू लथालिंग भए जस्ता बहाना देखाएको पाइयो। वास्तवमा विश्वव्यापी महामारी कोरोना संक्रमणका कारण उत्पन्न असहज परिस्थितिलाई अवसरमा ढाल्ने पालिका औंलामा गनिए। मुलुकभर ७ सय ५३ पालिकामा नजिकका सिंहदरबार बनेर स्थानीय सरकार सञ्चालन गरिरहेका छन्। धेरै अपेक्षा नगरौं, पाँच वर्षमा एक एक उदाहरणीय काम गर्दिएको भए नेपालमा ७ सय ५३ नयाँ विकास देख्न पाइन्थ्यो। एउटा सरकारले पाँच वर्षमा एउटा गज्जबको काम गर्न कसले रोकेको थियो ? मेयर र अध्यक्षज्यूहरूलाई पंक्तिकारको प्रश्न। नेपालको संविधानले २२ एकल अधिकार पालिका सरकारलाई ग्यारेन्टी गरेको छ। कतिले त्यसको प्रयोग गरे ? उम्मेदवार बनेर निर्वाचनमा भोट माग्दा जनप्रतिनिधि हुँ भन्दै घरघर पुगेर देखाएका आफ्नो दलका घोषणापत्रमा लेखिएका कतिवटा बुँदा पूरा गरे ? मेयर वा अध्यक्ष बनें भनें यो गर्छु त्यो गर्छु भनकोमा कति प्रतिशत पूरा गरे ? घोषणा र प्रतिबद्धतापत्र छापेर काम गर्दिएजस्तो गर्ने जनप्रतिनिधिलाई फेरि भोट हाल्ने कि नहाल्ने ? सस्तो लोकप्रियताका लागि घोषणापत्रमा सक्ने नसक्ने सबै खालका बुँदा हाल्ने चलन छ। त्यसलाई तल पठाउने अनि आफू केन्द्रमा बसेर सत्ताको कुर्सी दौडको खेलाडी भइरहने नेतालाई अब कसरी मूल्यांकन गर्ने ? पालिका के के कुराले धनी छ र के के नभएर गरिब छ। अब निर्वाचित भएर नेतृत्व सम्हाल्न आउने जनप्रतिनिधिको पहिलो काम हुनुपर्छ यो। आन्तरिक स्रोत बढाउँदै आत्मनिर्भर हुने बाटोको खोजी गर्नुपर्छ। अर्को पालिका वा जिल्लामा के के निर्यात गर्न सकिन्छ त्यसको लेखाजोखा गर्नुपर्छ। उत्पादन वृद्धिलाई बढावा दिनुपर्छ। विकासका प्राथमिकता के हुन् ? निर्धारण गर्न सक्नुपर्छ। जनसंख्याको बनोट र स्थान विशेषका आधारमा योजना बनाउनु बेस हुन्छ। आयोजनाको आकार र बजेट विनियोजनमा तालमेल मिल्नुपर्छ। मेयर, उपमेयर वा अध्यक्ष, उपाध्यक्षले चिनेका व्यक्तिले हालेका (अझ हाल्न लगाइएका) निवेदनका भरमा अब विकास हुँदैन भनेर दोस्रो कार्यकालको जिम्मेवारी लिन लागेका जनप्रतिनिधिले बुझ्नुपर्छ। विगतजस्तो लहैलहैको विकास दिगो हुँदैन, अब त मनन् गर्ने कि ? यसले त केवल अनुयायी बढाउँछ। उत्पादन बढाउँदैन। पहिलो कार्यकालमा केहीले राम्रो कामको सुरुआत गरेका छन्। जस्तो कर्णालीको रास्कोट नगरपालिकाले श्रम बैंक स्थापना गर्यो। झापाको कन्काई नगरपालिकाले मजदुर हित कोष तथा बिमा कार्यक्रम ल्यायो। पर्वतको महाशिला गाउँपालिकाले एक घर ः एक रोजगार कार्यक्रम चलायो। कसैले बालविवाहमुक्त, कसैले अभिलेख व्यवस्थापन, कसैले शिक्षा त कसैले स्वास्थ्यमा उदाहरणीय काम गरेका छन्। कत्ति पनि नभएको अवस्था त होइन, ७ सय ५३ ले नै राम्रो गर्न सक्थे। तर, अधिकांशले गरेनन् भन्ने प्रश्न हो। पाँच वर्षमा प्रत्येक पालिका सरकारले तीनदेखि पाँचवटासम्म उदाहरणीय काम गर्न सकेको भए आज स्याबासीका तालीहरू जताततै बजिरहेका हुन्थे। अब निर्वाचित हुनेहरूले ताली खाने काम गर्नु पर्छ। अनुसूची ८ मा स्थानीय तहका २२ अधिकार र अनुसूची ९ मा संघ, प्रदेश र स्थानीय सरकारका १५ साझा सूची उल्लेख छन्। विगतले गरेन, वर्तमान नेतृत्वले संविधानले दिएका यी अधिकार कार्यान्वयनमा ल्याए नागरिक लाभान्वित हुन्थे कि ? तटस्थ भएर भन्नुपर्दा साझा सूचीमा संविधानको मर्मअनुरूप तीनै तहबाट काम हुन सकेन। सो काम अबको नेतृत्वले गर्नुपर्छ। सिमाना जोडिएका गाउँ वा नगरपालिकाबीच सम्भावित सहकार्य गर्न सक्नुपथ्र्यो। यसले विकासमा सहजता भई परिणाम पनि नयाँ दिनेछ। जिल्लाभित्रका पालिकाबीचको साझेदारीले नयाँ विकल्प दिन सक्छ। सहकार्यको संस्कृति खै ? विकास निर्माणका लागि अनुसन्धानमा खर्च गर्ने र त्यसमा आधारित नयाँ योजना बनाउने काम सबै पालिकाले गर्नुपर्छ। अनि मात्र देशको मुहार बदल्न सकिन्छ। यसतर्फ स्थानीय सरकारहरूले समूल सोच बनाउन सकेनन्। पालिकाभित्रका विविधता बुझेनन्, विविधतालाई एकतामा जोड्न सकेनन्। संघीय संरचना भए पनि स्थानीय सरकार न नागरिकमैत्री भए न सेवामैत्री। एकात्मकबाट संघात्मक शासन प्रणाली फेरिए पनि पात्र र प्रवृत्तिको निरन्तरताले नयाँ अनुभूति दिन सकेन। अब यो दोहरिन हुँदैन। सिंगापुर, दक्षिण कोरिया, चीन आदिकै मात्र उदाहरण हेरे नेतृत्व भिजनसहितको भए विकासमा कति फरक पर्छ थाहा हुन्छ। त्यस्ता नेतृत्व पालिका सरकारमा चाहिएको छ। जसले नेतृत्व लिएसँगै मान्छेको सोच र ठाउँका स्वरूप बदलुन्। विकासको जग शिक्षा र स्वास्थ्यमा अडिएको हुन्छ। दोस्रो कार्यकालमा नेतृत्वले सामुदायिक विद्यालयहरूको पढाइस्तर निजीसरह मात्र बनाइदिए पुग्छ। स्वास्थ्यका लागि रोग नलाग्ने चेतना व्यक्ति व्यक्तिमा पुर्याउन आवश्यक छ। कोभिडले यही पाठ सिकाएको छ। यसका लागि सामुदायिक ढाँचामा हरेक टोलमा योगध्यान केन्द्र बनाइदिए पुग्छ। यसले रोग लागेर उपचार गर्नुभन्दा रोग लाग्नै नदिनु बुद्धिमानी हो भन्ने भनाइलाई सार्थक तुल्याउँछ। नकारात्मक सोच भएकालाई सकारात्मक बनाइदिन्छ। जो सिर्जनशील पनि बन्नेछन्। रोगको प्राथमिक उपचार बस्तीबस्तीमा हुने प्रबन्ध गर्नुपर्छ। पालिका केन्द्रमा आधुनिक अस्पतालको सुविधा हुनुपर्छ। गएको पाँच वर्षमा भौतिक पूर्वाधार विकासको काम तुलनात्मक रूपले बढी भएको छ। अब त्यस प्रकारको विकासलाई उत्पादनमा जोड्नुपर्छ। जसले रोजगारी र आयआर्जन बढाओस्। समग्र आर्थिक विकास अबको आवश्यकता हो। त्यसैले ७ सय ५३ पालिका हाँक्ने नेतृत्वले अब विकासको प्राथमिकता बदल्नुपर्छ। हरेक गाउँ संस्कृतिको जीवन्तता, प्रकृतिको सुन्दरता र आधारभूत सुविधाको उपलब्धताले सजिनुपर्छ। जसले व्यवस्थित, उत्पादनशील, आत्मनिर्भर र सम्पन्न गाउँको रूपमा विकास गर्छ। यसले ग्रामीण पर्यटनको विकास भई स्थानीय अर्थतन्त्रसमेत चलायमान हुनेछ। सरकारलाई जनताले चिन्छ नै, सरकारले पनि जनता चिन्नुपर्छ। जनताको साथ पाएको सरकार र सरकारको काख पाएको जनताको सम्बन्ध हुनुपर्छ। तथ्यांक केलाउँदा ७ सय ५३ मध्ये आधा अर्थात् चार सय जति स्थानीय तहले सञ्चालन गरेका ८८ हजार २ सय २१ योजना अधिकांश पाँच लाखमुनिका छन्। आर्थिक वर्ष २०७६०७७ मा यी योजनामा पाँच लाख माथिका योजनाको ३० प्रतिशत मात्र भेटिएको छ। साना टुक्रे योजनाका कारण फलदायी परिणाम पाउने सम्भावना रहन्न। सोही आवमा ४ सय ४७ तहले बाह्य परामर्शदाताको नाममा १ अर्ब ४० लाखको हाराहारीमा खर्च गरेका छन्। के यो परिणाममुखी छ ? विज्ञ र सल्लाहकार हावी हुँदा क्षमता विकास र तालिमलगायतका नाममा खर्च हुने र कर्मकाण्डी दस्तावेज बन्ने परम्पराको अब अन्त्य हुनैपर्छ। मेयरअध्यक्षदेखि वडासदस्यसम्म भ्रष्टाचारमा मुछिनुले पनि सही संकेत गरेको छैन। आव २०७५०७६ मा ७ सय ५३ तहको कुल बेरुजु ६९ अर्ब ८१ करोड देखिनुले के बताउँला ? आव २०७७०७८ मा १ सय ९३ तहले एकमुष्ठ रकम अबन्डामा राखी आठ अर्ब ९ करोड कार्यपालिकामार्फत हालिमुहाली गरेको भेटिनुले जनप्रतिनिधिको मूल्यांकन कसरी गर्ने ? ७ सय ५३ मध्ये दुई सय स्थानीय तहले मात्र दीर्घकालीन योजना तयार पारेको देखिन्छ। त्यो पनि संस्थागत संरचना नहुँदा अलमलमै छन्। एकातर्फ अनुत्पादक लगानीमा होडबाजी गरी भड्किलो प्रवृत्तिमा रमाउने अर्कोतर्फ हामीले जे गरे पनि हुन्छ भन्ने जनप्रतिनिधि पनि देखिए। सम्भवतः नयाँ नेतृत्वमा यी कुनै गलत प्रवृत्तिले प्रश्रय पाउने छैनन्। विगतमा गाउँ विकास समितिको अधिकार अहिले वडा तहमा छ। स्थानीय सरकार सञ्चालन ऐनले वडाध्यक्षलाई दिएको अधिकार हेर्दा लाग्छ, वडा नै एउटा सिंहदरबारको हैसियत राख्न सक्षम छ। स्थानीय सरकारको पहिलो पाँच वर्षको रौनक देखेर कतिपय नेताले सांसद पद छोडेर मेयर पदमा आकांक्षी बने। भोलिका दिनमा मेयरको अनुभव लिइसकेकाहरू वडामा उठ्दैनन् भन्ने के ग्यारेन्टी ? वास्तवमा वडाध्यक्षले दिने सेवा सुविधा महानगरपालिकाको सन्दर्भमा हेर्ने हो भने त विगतको गाविसभन्दा माथि छ। त्यसैले पनि वडा कार्यालयहरूको महत्त्व बढेको छ। सेवामा हुने पहुँचले घरआँगनमा भेटिने सरकार वडा कार्यालय भएको छ। मेयरअध्यक्ष त प्लानर बन्नुपर्छ, सेवा दिने वडाध्यक्षले हो। सबै अधिकार वडामा दिएपछि दैनन्दीय कार्य वडाध्यक्षबाटै हुन्छ। इमान्दारले वडाध्यक्ष सम्हाले हो भने वडास्तरबाटै आधारभूत विकास हुनेमा दुई मत छैन। अब वडाध्यक्ष डोजराध्यक्ष नहोऊन्। अहिले स्थानीय तहको आर्थिक विकासमा बिग पुस चाहिएको छ। यसको आरम्भ वडाबाटै जरुरी छ। वडामा स्थानीय किसान, उद्यमी र व्यवसायीका योजना सुन्ने र सघाउने वडाध्यक्ष भएपछि अर्थतन्त्र अवश्य सल्बलाउँछ। उत्पादन र रोजगारी बढ्छ। मुख्य कुरा वडाध्यक्ष जनसेवी हुनैपर्छ। जिम्मेवार, पारदर्शी र उत्तरदायी बन्नैपर्छ। वडाध्यक्ष जनताको प्रत्यक्ष नजरमा रहने भएकाले उनीहरूमा त्यो सम्भावना छ पनि। स्थानीय सरकारबाट एक स्टेप अघि बढेर ६ हजार ७ सय ४३ वडा सिंहदरबार बनुन्।"
मुस्ताङमा नमूना मतदान,"जोमसोम : यही बैशाख ३० गते हुने स्थानीय तह निर्वाचन २०७९ को लागि हिमाली जिल्ला मुस्ताङमा नमूना मतदान अभ्यास गरिएको छ। जिल्ला निर्वाचन कार्यालय मुस्ताङले घरपझोङ गाउँपालिका जोमसोम स्थित कभर्ड हलको कम्पाउण्डमा मतदातालाई नमूना मतदान अभ्यास गराइएको हो। मुख्य निर्वाचन अधिकृत एवं जिल्लाका माननीय न्यायधीश रोमाकान्त ज्ञवाली, प्रमुख जिल्ला अधिकारी नेत्रप्रसाद शर्माको उपस्थितिमा जिल्ला निर्वाचन कार्यालयले बैशाख ३० गते हुने निर्वाचन सहजताका लागि नमूना मतदान अभ्यास गराइएको जिल्ला निर्वाचन अधिकारी मदन अर्यालले जानकारी दिए। नमूना मतदान अभ्यासमा मतदाताले आफ्नो मताधिकार सुरक्षित र सावधानी तरिकाले उपयोग गर्न सकुन् भन्ने उद्देश्यले मतदानका सम्पूर्ण क्रियाकलापको बारेमा स्थानीय मतदातालाई जानकारी गराइएको जिल्ला निर्वाचन अधिकारी अर्यालले बताए।मतदाताको मताधिकारको प्रयोग सही रुपमा गर्न, बदर मतको संख्या कम गर्न र स्थानीय तह निर्वाचनको सूचना सन्देश सम्प्रेषणका लागि नमूना मतदान गराइएको हो', जिल्ला निर्वाचन अधिकारीले भने,यस प्रकारको नमूना मतदानको क्रियाकलापले मतदातामा सकारात्क सन्देश प्रवाह गर्ने हाम्रो विश्वाश छ। नमूना मतदान प्रक्रियामा मुख्य निर्वाचन अधिकृत रोमाकान्त ज्ञवाली, जिल्ला निर्वाचन अधिकारी मदन अर्याल लगायतका सहजीकरण गरेका थिए। मतपत्रमा निर्वाचन चिन्ह ठुलो भएको र मतदान कार्यमा सरिक हुँदा मतदातालाई आवश्यक सावधानी अपनाएर मतदान गर्न नमूना मतदानमा खटिएका कर्मचारीले सहजीकरण गरेका थिए। उनीहरुले मतपत्र लिने, मतदान गर्ने, मतपत्र पट्याउनेदेखि बाकसमा खसाउने र मतदान स्थलबाट बाहिर निस्कनेसम्मको क्रियाकलापको बारेमा मतदातालाई सुसुचित गराएका थिए। नमूना मतदानअघि जिल्ला निर्वाचन कार्यालयले मतदान स्थलको पूर्वाधार तयार पारेको थियो। निर्वाचनमा ज्येष्ठ नागरिक र अपाङ्गता भएका ब्यक्तिलाई कसरी मतदान स्थलमा ल्याइ पर्याउने र उनीहरुलाई कसरी मतदान प्रक्रियामा सामेल गराउने भन्ने विषयमा नमूना अभ्यास गराएको जिल्ला निर्वाचन कार्यालयका सूचना अधिकारी समिर थापाले जानकारी दिए। स्थानीय तह निर्वाचनको दौरान जिल्ला निर्वाचन कार्यालयले गरेको नमूना मतदान अभ्यासमा सुरक्षाकर्मी र म्यादी प्रहरीको परिचालन तथा व्यवस्थापन सम्वन्धी पनि नमूना अभ्यास गराइएको थियो। नमूना मतदानमा भाग लिन आएका घरपझोङ ३ स्याङका वडाध्यक्ष पदका उम्मेदवार फणिन्द्र थकालीले नमूना मतदान अभ्यासले मतदातालाई मताधिकार सुरक्षित उपयोग गर्न सहयोग पुगेको बताए। नमूना मतदानमा झन्डै ५५ जना स्थानीयले भाग लिएका थिए। बैशाख ३० गते हुने स्थानीय तह निर्वाचन अन्तर्गत जिल्लाको ५ वटै स्थानीय तहको ३८ मतदान केन्द्रमा कुल १०४८५ मतदाताले मत खसाल्ने छन्।"
होस्टाइल बकपत्रको अर्को पाटो,"केही समयपहिले १८ वर्ष पूरा नभएकी बालिका आफूमाथि आफ्नै ४५ वर्षका गणित शिक्षकबाट यौन दुव्यर्वहार हुँदै बलात्कारमा परिन्। उजुरी गर्न मकहाँ आइन्। उनले घटनासँग सम्बन्धित आधार, प्रमाणहरू दिएपछि उनीमाथि बलात्कार भएको कुरामा शतप्रतिशत विश्वास लाग्यो। नाबालिका भएकाले उजुरी गर्न संरक्षकको आवश्यकता पर्छ। उनकी आमालाई बोलाउँदा यस घटना र कानुनी प्रक्रिया थाहा नभएको बताइन्। जे गर्नु छ तिमी आफैं गर भनी मुद्दामा संरक्षक बस्न नमानेपछि सम्झाइबुझाइ गरें। आमा जबरजस्ती करणी मुद्दामा संरक्षक बस्न राजी भइन्। मुद्दा दर्ता गर्न जाँदा अनुसन्धान अधिकृतले जाहेरी हेर्नुभयो। त्यसपछि उनलाई विषयवस्तुप्रति गम्भीरता नलागेर हो वा पछि पीडित होस्टाइल हुन्छ भन्ने लागेर होला। जुनै कारणले भए पनि जाहेरी दरखास्त दर्ता गर्न गाह्रो मान्नु भयो। पीडितलाई कार्यालय प्रमुख कहाँ लिएर गएँँ। उहाँले जाहेरी दरखास्त पढेपछि पीडितलाई केही सोध्न सक्नु भएन। केवल आँखाले पीडितलाई हेर्दै तिमीलाई न्याय दिलाउँछु भनेको आभास पाएँ। मुद्दा दर्ता भयो। पीडकलाई पक्राउ गर्न गाह्रो, पीडितले पीडकको सबै विस्तृत सूचना दिएपछि निकै दुःख गरी पीडकलाई पक्राउ गरियो। अनुसन्धान अगाडि बढ्यो। पीडक राजनीतिक दलको कार्यकर्ता, समाजसेवी हुँ भनी हिँड्ने व्यक्ति रहेछन्। पीडक पक्राउ भएपछि उनको तर्फबाट पीडितलाई कहिले विवाह गर्छु त कहिले तीनचार लाख दिन्छु भनी प्रलोभन दिन थाले। पीडितले यी सबै कुरा मलाई सुनाउँथिन्। पीडितलाई असुरक्षा भएमा सेल्टर होममा बस्न आग्रह गर्दा पीडित मानिनन्। बकपत्रभन्दा तीनचार दिन अघिदेखि पीडितले मेरो मोबाइल नम्बर ब्लक गरेको थियो। बकपत्रको दिनमा अर्को सिमबाट फोन गर्दा पीडितले फोन उठाए। पीडितलाई बकपत्रको बारेमा कुरा गर्दा म त आज जान भ्याउन्न भन्ने जवाफ पाएँ। जिल्ला अदालत पुग्दा पीडित अगाडि नै अदालत पुगी बकपत्रका लागि तयार भइसकेको दृश्य देखें। मेरो अवस्था के भयो होला ? बकपत्रको क्रममा पीडितको मुख सुकी बोल्न नसकेको, घरीघरी रुँदै मलाई सरले जबरजस्ती करणी र यौन दुव्यवहार गर्नु भएको होइन, म म्याथमा कमजोर भएकाले सरले गाली गर्नुभएको रिसले गर्दा मात्र मैले झुठा उजुरी दिएकी हुँ भनिन्। पीडितले बकपत्र गर्दा बोल्न नसकेका कारणले प्रतिवादीको कानुन व्यवसायीले धेरै सहानुभूतिका साथ पीडितलाई पानी ल्याएर दिए, आराम गर्न दिए। यही बकपत्रको आधारमा पीडकले सफाइ पाए। यो एउटा उदाहरण मात्र हो। बकपत्र होस्टाइल हुने घटनाहरू अहिले मात्र भएका होइनन्, अहिले त शृंखलाको रूपमा बढ्दै गएको र सञ्चारमाध्यममा आएपछि अझै चर्चाले चुलिएको मात्र हो। बकपत्र होस्टाइल हुँदा पीडित र पीडकका बारेमा पक्षविपक्षमा अड्कलबाजी गर्ने गर्छन्। अझ हालैको अछामको घटना, कलाकारको घटनाले गर्दा माहोल तातेको छ। मुद्दा दर्ता गर्दा त्यसको पछाडि अन्य के कसको भूमिका छ भन्ने पर्दा पछाडिको कसैले ख्यालै गर्दैन। पीडितले प्रहरी कार्यालयमा गई मुद्दा दर्ता गरेपछि अनुसन्धान सुरु हुन्छ। सीमित स्रोतसाधन कार्य व्यस्तताको बाबजुद पनि प्रहरीले निकै मेहनत गरी अनुसन्धान गर्छन्। यसरी सरकारी वकिलले अभियोजन गरी अभियोगपत्र तयार पार्छन्। यसरी होस्टाइल हुँदा त्यो मुद्दामा लागिपरेका अनुसन्धानकर्ता, अभियोजनकर्ता र सहयोगीको आत्मामा कति ठेस पुग्ला ? पीडितलाई साथमा लिएर जाँदा अदालत परिसरभित्रै म स्वयंलाई अभियुक्तले म कति वर्ष जेल बसुँला र ? तेरो बालबच्चा छैन र ? जस्ता धम्की पाएकी छु। यसरी बकपत्र होस्टाइल हुँदा पीडितलाई बिचरा भन्नु वा गाली गर्नुभन्दा के कसो कारणले बकपत्र होस्टाइल भयो भनी केलाउन अति आवश्यक छ। सरकारवादी फौजदारी मुद्दा नेपाल सरकार बादी हुने हुँदा यसमा राज्यले धेरै आर्थिक र जनस्रोत खर्च गरेको हुन्छ। मुलुकी फौजदारी कार्यविधि संहिता २०७४ मा झुटा उजुरी दिएमा तीन महिना कैद पाँच हजार जरिबाना वा दुवै सजाय हुने व्यवस्था गरेको छ। यौनहिंसासम्बन्धी अध्यादेश २०७८ मा बलात्कारको हकमा झुटा मुद्दा दिनेलाई साढे १२ वर्षसम्म कैद हुन सक्ने व्यवस्था छ। के यो व्यवस्था पर्याप्त छ त ? कहाँ चुक्यो राज्य ? कानुनको अज्ञानता क्षम्य हुँदैन भन्ने फौजदारी कानुनको सिद्धान्त हो। तथापि आमनागरिकले कानुन जानेको हुँदैन। कुनै पनि पीडितले अपराध हुनेबित्तिकै प्रहरीमा उजुरी गर्छ। त्यसपछि पीडितलाई राज्यले एकैपटक बकपत्रमा मात्र खोजी गर्छ। त्यो बीचको समयमा पीडितको अवस्था के कस्तो छ ? राज्यले चासो राख्दैन। त्यसबीचको समयमा पीडकको तर्फबाट चलखेल हुन यसर्थ सम्भावना हुन्छ। पीडित भन्नेबित्तिकै पीडामा परेको भन्ने बुझिन्छ। आत्मबल गिरेकाले नैतिक समर्थन आवश्यकता पर्छ। पीडितलाई अदालतसम्म जान र आउन मात्र सुरक्षा दिने सकिने कानुनी व्यवस्था उचित होइन। बीचमा समस्या आइपरे कसरी सामना गर्ने भनी परामर्श दिनुपर्छ। कानुन मात्र कडा बनाउँदैमा अपराध न्यून हुँदैन। बकपत्र होस्टाइल नहुन पीडितलाई परामर्श दिँदा पनि होस्टाइल भएमा मात्र पीडितलाई सजाय दिनुपर्छ। सञ्चारको विकासले कोठामै बसेर संसार हेर्न सक्ने भइसकेका छौं। हाम्रो अनुसन्धान प्रक्रिया भने अहिले पनि पुरानै पद्धतिमा छ। अनुसन्धानकर्ता, अभियोजनकर्ताहरूलाई तालिम र स्रोत साधनको पहुँचमा वृद्धि गर्नु आवश्यक छ। पीडितलाई बकपत्र अघि पूर्वतयारी गराउन आवश्यक छ। जसबाट अदालतमा सोधिएको प्रश्नको जवाफ कसरी दिने भन्ने सिकिन्छ। महान्यायाधिवक्ता कार्यालयको २०७७७८ को वार्षिक प्रतिवेदनमा गत वर्षको बाँकी र यस वर्षको दर्ता मुद्दाको संख्या ४ हजार ९ सय ७२ छ। जसमा फैसला भएको मुद्दाको संख्यामा कसुर कायम भएको मुद्दाको संख्या १ हजार ६६ र सफाइ पाएको मुद्दाको संख्या ८ सय ७७ छ। जाहेरी दरखास्त, पीडितको शारीरिक परीक्षण, बकपत्रको आधारमा मुद्दाको किनारा लगाउने सिस्टमलाई हटाई वैज्ञानिक तवरले मुद्दाको अनुसन्धान तथा अभियोजन गरी मुद्दा किनारा लगाउन ढिला गरे समस्या विकराल नहोला भन्न सकिन्न। जोशी अधिवक्ता हुन्।"
"त्रिभुवन विमानस्थलमा शंकाष्पद वस्तु भेटिएन, आन्तरिक टर्मिनलमा यात्रु बोलाइयो","काठमाडौं : त्रिभुवन अन्तर्राष्ट्रिय विमानस्थलको आन्तरिक टर्मिनलमा शंकास्पद केही वस्तु नभेटिएको विमानस्थलले जनाएको छ। बुधबार बिहान त्रिभुवन अन्तर्राष्ट्रिय विमानस्थलको आन्तरिक टर्मिनलमा बम रहेको भन्दै अज्ञात व्यक्तिले विदेशबाट २ पटक टेलिफोन आएपछि विमानस्थलमा पुगेका यात्रुहरुलाई बाहिर निकालिएको थियो। नेपाल प्रहरी, नेपाली सेनाको टोलीले आन्तरिक टर्मिनलभित्र सर्च अप्रेसन गरेपनि त्यहाँ कुनै शंकास्पद वस्तु फेला नपरेको हो। अज्ञात व्यक्तिको टेलिफोन आएपछि बिहान आन्तरिक उडान प्रभावित बनेका थिए। अहिले यात्रुहरु विमानस्थलमा प्रस्थान गर्न सुरु भएको त्यहाँ रहेका अन्नपूर्णका फोटो पत्रकार सरोज बैंजुले जानकारी दिए। त्रिभुवन विमानस्थलको आन्तरिक टर्मिनलभित्र बम रहेको अज्ञात व्यक्तिको टेलिफोन"
चुनावका बेला घरमा ताला लगाएर लेकतिर,"गोरखा : गाउँगाउँसम्म यति बेला चुनाव लागिसक्नुपर्ने हो। तर, चुमनुब्री गाउँपालिका७ छेकम्पारका बासिन्दा घरमा भोटे ताल्चा ठोकेर यार्सागुम्बा खोज्न लेकतिर लागेका छन्। करिब ३ सय घरधुरीका स्थानीयवासीमा चुनावको कुनै परवाह देखिँदैन। महिना दिन पुग्ने गरी खाद्यान्न याकचौंरीमा बोकाएर गाउँले अस्ति नै लेकतिर हिँडिसके, किमोलुङ फाउन्डेसनका अध्यक्ष वाङचुक राप्तेन लामा भन्छन्, बालबच्चा, याकचांैरी, घरपालुवा जनावर सबै लेकतिरै लागे। उनीहरू अब असारतिर मात्र गाउँ फर्किन्छन्। रासन सिद्धिए एकदुई जना दुईतीन सातामा एकफेर आउने गर्छन्। त्यही पनि राति अबेर आइपुग्छन्। बिहान झिसमिसेमै गइहाल्छन्, अध्यक्ष लामा भन्छन्, कुनै घरमा हिँड्डुल गर्न नसक्ने बुढापाका होलान्, नत्र प्रायः गाउँ सुनसान छ। यार्सागुम्बा बेचेर कमाएको आम्दानीले यहाँका बासिन्दा वर्षभरि पुग्ने खाद्यान्न तथा लत्ताकपडा किन्छन्। बालबच्चा पढाउने गर्छन्। उनका अनुसार गाउँपालिका अध्यक्ष, उपाध्यक्षमा उठेका उम्मेदवार गाउँमा आइपुगेका छन्। तर, गाउँमा मान्छे छैनन्। भन्छन्, उहाँहरू पनि भोट माग्न कि लेकतिरै जानुपर्यो। तर, लेकमै गए पनि गाउँलेहरू भोट हाल्न आउँदैनन्। किनभने, आउनजान र भोट हाल्न गरेर तीन दिन बिथोलिन्छ। एक दिनमा कम्तीमा १० वटा यार्सागुम्बा पाइयो भने पनि तीन दिनमा ३० वटा नोक्सान हुने अध्यक्ष लामा बताउँछन्। स्थानीयवासीले दैनिक रोजिरोटीका लागि चुनावभन्दा यार्सागुम्बालाई प्राथमिकता दिएको उनको भनाइ छ। सदरमुकामबाट चार दिन पैदल यात्रापछि मात्रै पुगिन्छ छेकम्पार। यो ठाउँमा चुनावलाई यार्सागुम्बा मात्र समस्या होइन। यहाँका अधिकांश बासिन्दासित मतदाता परिचयपत्र छैन। धेरै पहिले मतदाता परिचयपत्र बनाउन कर्मचारी गाउँमा आएका बेला यार्सागुम्बाकै सिजन परेको रहेछ। गाउँलेहरू लेकमा थिए। कर्मचारीहरू लेकमा गएनन्। गाउँलेहरू घरमा आएनन्। घरमा जति बुढाबूढीहरू भेटिएका थिए, उनीहरूको मात्र परिचयपत्र बनाएर फर्किए, उनी भन्छन्, पछि गाउँपालिका केन्द्र फिलिममा परिचयपत्र बनाउने शिविर राखिएको थियो। त्यति बेला पनि दुईतीन दिन हिँडेर परिचयपत्र बनाउन कोही गएनन्। चुमनुब्री६ साविक चुम्चेत गाविसका बासिन्दा पनि यार्सागुम्बाकै खोजीमा लेकतिर हिँडिसके। हाम्रो वडामा यार्सागुम्बा पाइने आफ्नै लेक छैन। कोही प्रोकको, कोही न्याकको, कोही उहियाँको र कोही तिब्बती लेकतिर पनि जानुपर्छ, स्थानीय सेराप गुरुङ भन्छन्, धेरै टाढाटाढा जानुपर्ने भएकाले गाउँलेहरू धेरैजसो हिँडिसके। गोरखाको चुमनुब्री २ ल्हो गाउँका बासिन्दा घरधन्दा गर्दै । तस्बिर : शिव उप्रेती पढ्न र व्यवसाय गर्न काठमाडौं, पोखरालगायत सहरतिर गएकाहरू पनि चुनावका बेला फर्किंदैनन्। चुनावको महत्वबारे पर्याप्त जानकारी नभएका कारण चुनाव भनेर धाएर नआउने उनको भनाइ छ। गाउँमा मोटर आउँदैन। दुईतीन दिन हिँड्नुपर्छ। भोट हाल्नकै लागि भनेर एक साता समय खेरा फालेर सितिमिति मान्छेहरू आउन मान्दैनन्, उनी भन्छन्। आफ्नै प्रतिनिधि छान्न गाउँभेला अब ९ दिनपछि देशभर स्थानीय तह निर्वाचन हुँदै छ। तर, चुमनुब्री गाउँपालिका१ सामागाउँमा मंगलबार गाउँभेला सुरु भएको छ। बुधबार सकिने गाउँभेलाले एक वर्षका लागि जनप्रतिनिधि चुन्नेछ। आज (मंगलबार) कचहरी सुरु भयो। भोलि (बुधबार) चार जना लेजेन र चार जना घ्यापो चुन्छ, स्थानीय कर्मा छेवाङ लामा भन्छन्, लेजेन र घ्यापोले परम्परादेखि चलिआएको नीतिनियम कार्यान्वयन गर्नेगराउने गर्छन्। लेजेन र घ्यापोले गाउँघरमा प्रथाजनित कानुन कार्यान्वयन गर्छन्, गराउँछन्। उनीहरूले समाधान गर्न नसक्ने अवस्थामा गाउँकै मुख्य लामाकहाँ जान्छ। स्थानीय चुनावबाट आउने जनप्रतिनिधिले त सरकारी बजेटबाट विकासको काम मात्र गर्छन्। उत्तरी गोरखाका प्रायः गाउँमा स्थानीयस्तरमा चुनिएका लेजेन, घ्यापो हुन्छन्। हाम्रो वडाभित्र ९ वटा टोल छन्। सबै टोलमा बर्सेनि खेतीबाली भित्र्याइसकेपछि गाउँलेले लेजेन चुन्छन्, वडा नम्बर २ का अध्यक्ष पेम्बारेता लामा भन्छन्, लेजेनले गाउँमा झैझगडा मिलाउने, न्याय, निसाफ गर्ने, दण्ड, जरिवाना तोक्ने, बाली लगाउने, भित्र्याउने, मेलाजात्राको तिथिमिति जुराउने, रीतिथिति चलाउँछन्। सरकारको बजेट र योजनाका काम मात्र वडाध्यक्ष, सदस्यले गर्छन्। गाउँभेला गरेर जनप्रतिनिधि चुन्ने सयौं वर्षदेखिको चलन भएकाले तल्लो भेगतिर जस्तो यहाँ स्थानीय तथा आम चुनावको उस्तो रौनक हुँदैन। चुनाव ? के हो यो भनेको ? चुमनुब्री२ ल्ही गाउँका ४८ वर्षीय ल्हाक्पा वाङ्दीलाई चुनाव के हो भन्ने थाहा छैन। यसबारे बुझाउन न कोही कर्मचारी गाउँ आए न त राजनीतिक दलका नेताले बुझाउन सके। चुनाव  ? के हो यो भनेको ?, अलमलमा परेर भुइँतिर नजर डुलाउँदै उनी भन्छन्, खै ? चुनाव मात्र होइन, उनलाई चुनावसम्बन्धी अरू कुरा पनि थाहा छैन। भोट भनेको पनि थाहा छैन। भोट माग्न कोही आएका छैनन्। अहँ, कोही पनि आएको छैन माग्न। हामीसित किन माग्ने ? हामीसित कहाँ छ र भोट ?, छक्क पर्दै उनी प्रश्न गर्छन्। तिब्बतसँग सीमानामा रहेका यी गाउँबस्तीबाट गाउँपालिका केन्द्र धोदाङ पुग्न दुई दिन पैदल हिँड्नुपर्छ। सदरमुकाम पुग्न चारदेखि पाँच दिन हिँड्नुपर्छ। घरायसी काम गरेर यत्तिका उमेर गुजारेका उनी र उनीजस्तै स्थानीयवासीलाई प्रशासनिक काम पनि खासै पर्दैन। त्यसैले जति दिन लागे पनि त्यसको चिन्ता छैन। वडा नम्बर ३ को धोदाङतिर अलिअलि चुनावी रौनक छ। पालिकाभरमा सबैभन्दा धेरै मतदाता संख्या पनि त्यहीँ छ। त्यसैले गाउँपालिका अध्यक्ष पदका उम्मेदवार धनबहादुर गुरुङ, निमा लामा, गणेश कार्की, सुकबहादुर गुरुङलगायतले त्यतै भोट माग्न, घरदैलो गर्न धेरै समय खर्चन्छन्। त्यहाँका वडाध्यक्ष रामकुमार गुरुङले पुनः उम्मेदवारी दिएका छन्। वडा नम्बर १ का वडाध्यक्ष वीरबहादुर लामा, वडा २ का वडाध्यक्ष पेम्बारेता लामा, ४ का वडाध्यक्ष पेमाडुण्डुप लामा, ५ का वडाध्यक्ष सोनाम ग्याल्जेन लामा, ६ का वडाध्यक्ष लोप्साङ फुञ्जो लामा र ७ का वडाध्यक्ष पासाङ फुञ्जो लामा कसैले पनि पुनः उम्मेदवारी मनोनयन गर्न चासो देखाएनन्। कांग्रेस र माओवादीले गठबन्धन गरेर वडा नम्बर ६ मा वडाध्यक्ष ल्हाक्पा छिरिङ (सरोज) लामाको टिम निर्विरोध गराएका छन्। अन्य वडामा चुनावी चर्चा छैन। यो भेगका वडाहरूमा दलित समुदायको बसोबास नभएकाले उनीहरूको पद नै खालि छ। प्रत्येक वडामा एक जना दलित महिला सदस्यको व्यवस्था कानुनले नै गरेको छ। तर, उम्मेदवारी नपरेकाले पाँच वडामा चार सदस्यीय वडा समिति बन्ने भएको छ। वडा नं २ र ३ मा मात्र दलित महिलाको उम्मेदवारी परेको छ, निर्वाचन अधिकृत नानीबाबु पोखरेल भन्छन्, अरू पाँच वडाबाट दलित महिलाको पदमा उम्मेदवारी नै परेको छैन। वडा नम्बर १, ४, ५, ६ र ७ को दलित महिला सिट खाली रहेको पोखरेलको भनाइ छ। चुनावभन्दा यार्सागुम्बा खोजीलाई प्राथमिकता धेरै स्थानीयवासीसँग छैन मतदाता परिचयपत्र चुनावको महत्व बुझाउन न आउँछन् कर्मचारी न त नेता नै वडा नम्बर २ बाट ल्हाक्पा डिकी कामीको मात्र उम्मेदवारी परेको छ। एकल उम्मेदवारी परेकाले उनी निर्विरोध भइसकेकी छन्। वडा नम्बर ३ मा कांग्रेसबाट निरमाया बिक, माओवादी केन्द्रबाट फुतानी कमिनी र जसपाबाट निमा कामीको उम्मेदवारी परेको छ। मकै गोड्दै बिहीका बासिन्दा र जोखिमपूर्ण बाटोमा खच्चडबाट खाद्यान्न ढुवानी गर्दै। दुर्गममा न उम्मेदवार बन्नेलाई तीव्र चासो, न भोट माग्ने दौडधुप, न मतदातालाई उत्साह। वडाध्यक्ष पदसम्म अलिअलि प्रतिस्पर्धा हुन्छ। तर, सदस्य पदमा उम्मेदवार पाउनै हम्मेहम्मे हुन्छ। त्यसैले यहाँका विभिन्न वडाका आठ सदस्य निर्विरोध भइसकेका छन्। एउटा पार्टीबाट मनोनयन दर्ता गर्न भनेर घरबाट तारतम्य मिलाएर ल्याएको व्यक्ति उम्मेदवार मनोनयन दर्ता गर्ने बेलासम्म अर्को पार्टीले खोसिदिन्छ, वडा नं ३ का चन्द्र गुरुङ भन्छन्, यहाँ पार्टीप्रति कटिबद्ध भन्ने नै हुँदैनन्। सबै मिलाएर गर्ने हो। भोट नदिएको व्यक्तिले जिते आफ्नो ठाउँलाई नहेर्ने सम्भावना हुने हुँदा जित्ने सक्ने सबै प्रतिस्पर्धी उम्मेदवारलाई मिलाएर भोट बाँडेर दिने गरिएको अर्का स्थानीयवासीको भनाइ छ। वडा नम्बर २ हिनाङका ७० वर्षका छिरिङ नुर्बु लामा भन्छन्, हामी मानेघुम्ने मान्छेलाई चुनाव के काम ? हाम्रो पार्टी पनि छैन। हामी माने घुम्ने मान्छेको कहाँको पार्टी हुन्छ ? यो त ठिटाहरूको काम हो। चुनाव, जनप्रतिनिधि, राजनीति भीरपाखामा काम गर्नेका लागि नभएको उनको अभिव्यक्ति छ। चुनावका बेला यार्सागुम्बा खोज्न लेकतिर जान गोरखाको चुमनुब्री गाउँपालिका७ छेकम्पारमा ताला लगाइएका घर। चुनावअघि आफूले राम्रो काम गर्ने भन्ने कसैले पनि प्रतिबद्धता पूरा नगरेको सोनाम ल्हामोको भनाइ छ। एउटा आउँछ। म राम्रो गर्छ भन्छ। अर्को आउँछ। हामी यसो गर्छ, उसो गर्छ भन्छ। जित्छ अनि हामीलाई माटो हानेर जान्छ। बुझेन ?, उनी भन्छन्, जनता सबैलाई राम्रो गर्नुपर्छ नि ! जितेर गएपछि आफैंलाई मात्र राम्रो गर्छ। हामीलाई राम्रो गर्दैन। पाँच वर्षअघि त भोट हाल्न गयौं। तर, अब जाँदैनौं। छोड्दे, सबै त्यस्तै हो। गाउँमा शिक्षा, स्वास्थ्य, मोटरबाटो त परको कुरा, हिँड्ने सुरक्षित बाटोसमेत नभएको हिमाली भेगका बासिन्दाको गुनासो छ। सडक सञ्जालले नछोएका यी गाउँबस्तीमा खच्चडले खाद्यान्नलगायत सामग्री ढुवानी गरेर गुजारा चलाउनुपर्ने बाध्यता छ। हरेक वर्ष बाढीपहिरोले गाउँबस्ती लैजान्छ। बाटो, बिजुली, सञ्चारका उपकरणमा क्षति पुर्याएर सदरमुकामलगायत तल्लो भेगसित सम्बन्ध, सम्पर्क बिच्छेद गराउँछ। असारदेखि असोजसम्मका बर्खाका चार महिना खाद्यान्न संकट हुन्छ। चुनावमा भोट दिएर जिताएका गाउँदेखि केन्द्रसम्मका कुनै पनि नेताले आफूहरूको जटिल समस्या समाधान नगरिदिएको त्यस भेगका बासिन्दाको गुनासो छ। त्यसैले पनि उनीहरू जनप्रतिनिधि चुन्ने यस्ता चुनावप्रति मरिहत्ते गरेर लागि नपर्ने तर्क गर्छन्। २ हजार ३६ घरधुरी रहेको चुमनुब्री गाउँपालिकामा ६ हजार ७ सय जनसंख्या र ५ हजार १ सय २ जना मतदाता छन्। मतदाता यसै कम भएको, भएका मतदाता पनि भोट हाल्न नजाने गरेका कारण दुर्गम गाउँका लागि पर्याप्त बजेट विनियोजन नहुने गरेको वाङचुक राप्तेन लामाको भनाइ छ।"
विराटनगरमा आज चुनावी सभा : कांग्रेस सभापति देउवालगायत शीर्ष नेता सहभागी,"विराटनगर : आसन्न स्थानीय तह निर्वाचनलाई लक्षित गरेर नेपाली कांग्रेसले आज (बुधबार) प्रदेश १ को राजधानी विराटनगरमा चुनावी सभा गर्दै छ। विराटनगरबाट कांग्रेसले देशव्यापी चुनावी सभाको सुरुवात गर्न लागेको हो। मुलुकका ७ वटै प्रदेशमा चुनावी सभा गर्ने कांग्रेसको तयारी छ। विराटनगरमा हुने सभालाई प्रधानमन्त्री एवं कांग्रेस सभापति शेरबहादुर देउवा, वरिष्ठ नेता रामचन्द्र पौडेल, महामन्त्री विश्वप्रकाश शर्मा लगायतले सम्बोधन गर्ने छन्। कांग्रेस मोरङका उपसभापति भक्तिनाथ माझीले विराटनगरको पुष्पलाल चोकमा चुनावी सभा राखिएको जानकारी दिए। सभाका लागि मञ्च व्यवस्थापनदेखि लिएर सबै तयारी पूरा भइसकेको उनको भनाइ छ। माझीका अनुसार चुनावी सभा कांग्रेस एक्लैले गर्न लागेको हो। स्थानीय निर्वाचनमा गठबन्धन गरेर गए पनि चुनावी सभा भने कांग्रेस एक्लैले गर्ने भएको छ। गठबन्धनबाट विराटनगर महानगरपालिकाको मेयरमा कांग्रेसका नागेश कोइराला र उपमेयरमा जनता समाजवादी पार्टी (जसपा)का अमरेन्द्र यादवको उम्मेदवारी परेको छ। गठबन्धन गरेर निर्वाचनमा होमिए पनि चुनाव लक्षित कार्यक्रम भने कांग्रेस एक्लैले अघि बढाइरहेको छ। माझीले पार्टी सभापतिसहितको उपस्थितिमा कांग्रेस एक्लैले कार्यक्रम गर्न लागे पनि सभामा मेयर र उपमेयर पदका दुवै उम्मेदवार उपस्थित हुने बताए।"
"अब ट्विटर चलाउन पैसा तिर्नुपर्ने, हेर्नुहोस् कस्ता प्रयोगकर्ताले तिर्नुपर्छ पैसा ?","वासिङटन डिसी : गत हप्ता ट्विटर किनेर विश्वकै धनी व्यक्ति एलन मस्क र ट्विटर कम्पनी चर्चामा आएको थियो। यो हप्ता पनि मस्क र ट्विटर चर्चामा छन् । यस पटक चर्चाको विषय ट्विटर प्रयोगकर्तासँग सम्बन्धित छ। एलन मस्कले यसलाई खरिद गरेपछि प्रयोगकर्ताले भविष्यमा ट्विटर प्रयोग गर्दा शुल्क तिर्नुपर्ने स्पष्ट पारेका छन् । एलन मस्कले ट्वीट गर्दै यो जानकारी दिएका हुन् । यद्यपि, उनले आफ्ना क्याजुअल प्रयोगकर्ताका लागि सधैं झैं निःशुल्क रहने पनि स्पष्ट पारेका छन् । एलन मस्कले आफ्नो ट्विटमा भनेका छन्, 'ट्विटर अनौपचारिक प्रयोगकर्ताका लागि सधैं निःशुल्क हुनेछ। तर व्यावसायिक र सरकारी प्रयोगकर्ताहरूले यसको लागि थोरै शुल्क तिर्नु पर्ने छ।'        ,           ()  ,  ट्विटर खरिद गरेपछि एलन मस्कले यसको व्यवस्थापन पूर्ण रूपमा परिवर्तन गर्न सक्छन्। उनले ट्विटरका वर्तमान सीईओ पराग अग्रवाल र नीति प्रमुख विजया गड्डेलाई निकाल्ने चर्चा चलिरहेको छ । एलन मस्क कम्पनीमा धेरै ठूला परिवर्तनहरू गर्न चाहन्छन् भन्ने धेरै मिडिया रिपोर्टहरूमा खुलासा भएको छ। पराग अग्रवाल र विजया गड्डेलाई हटाउने भनिए पनि अहिलेसम्म यसको पुष्टि भएको छैन। एलन मस्क लामो समयदेखि ट्विटर किन्न खोज्दै थिए तर उनको कुरा मिलिरहेको थिएन। २५ अप्रिलमा मस्क र ट्विटरबीच एउटा सम्झौता भयो। अन्तत टेस्लाका सीईओ एलन मस्क सफल भए। उनले ४४ बिलियन डलरमा ट्विटर किनेका थिए । यो सम्झौतापछि ट्विटरमा धेरै परिवर्तन हुन सक्ने चर्चा चलेको छ । कम्पनीले धेरै नयाँ नीति ल्याउन सक्छ। एबीपी न्युज"
झापाका पाँच पालिकाका प्रमुखमा महिलाको उमेद्वारी,"झापा : दुई ठूला राजनीतिक दल नेकपा एमाले र नेपाली काङ्ग्रेसले झापाका पाँचवटा पालिकामा महिलाको नेतृत्वमा उमेद्वार उठाएका छन्। स्थानीय राजनीतिमा प्रभाव राख्न सक्ने महिलालाई दुई ठूला दलले नेतृत्वमा अवसर दिँदै चुनावी मैदानमा उतारेका हुन्। नेकपा एमालेले तीनवटा र काङ्ग्रेसले दुई वटा पालिकामा महिलाको नेतृत्वमा चुनावी तयारी गरेको जिल्ला निर्वाचन कार्यालय झापाले जनाएको छ। झापाको राजनीतिका दुई महत्वपूर्ण केन्द्र बिर्तामोड र दमकमा नेकपा एमालेले दुईजना प्रभावशाली महिलालाई नगर प्रमुखको उम्मेदवार बनाएको छ। इलामसँग साँधसीमा जोडिएको झापाको बुद्धशान्ति गाउँपालिकामा पनि महिलाको नेतृत्वमा नेकपा एमाले चुनावी अभियानमा होमिएको छ। जिल्लादेखि केन्द्रसम्म राजनीतिक चहलपहल र सक्रियताका हिसाबले झापाको दमक र बिर्तामोड महत्वपूर्ण केन्द्र मानिन्छन्। सानादेखि ठूला राजनीतिक दलका जिल्ला कार्यालय बिर्तामोडमा केन्द्रित छन्। राजनीतिक दलको मिटिङ, बैठक र सभासम्मेलन बिर्तामोडमा हुँदै आएका छन्। राजनीतिक तथा व्यवसायिक चहलपहल र सक्रियताका हिसाबले पनि झापाको बिर्तामोड प्रमुख केन्द्र मानिन्छ। यही केन्द्रको नेतृत्वका लागि नेकपा एमालेले महिला नेतृ पवित्रा महतरा प्रसाईंलाई नगर प्रमुखको उमेद्वार बनाएको छ। पति वियोगको पीडामा पनि जनसेवाका काममा आफूलाई अविच्छिन्न सक्रिय गराएकी प्रसाई दोस्रो कार्यकालका लागि स्थानीय तहको निर्वाचनमा उमेद्वार बन्न तयार भएकी हुन्। नेकपा एमाले बिर्तामोड नगर कमिटीका अध्यक्ष रहेका प्रसाईका श्रीमान् ज्ञानुरामको गत असार २५ गते सवारी दुर्घटनामा मृत्यु भएको थियो। लामो समयदेखि पार्टी राजनीतिमा सक्रिय हुँदै संगठन विस्तारको काममा खटिएकी प्रसाई यसअघि २०७४ को स्थानीय तह निर्वाचनमा बिर्तामोड नगरपालिकामा उपप्रमुखका रूपमा निर्वाचित भएकी थिइन्। आफ्नो पाँचवर्षे कार्यकाल विवादरहित ढंगले बिताएकी प्रसाईले न्यायिक समितिमार्फत् पनि झापामा उत्कृष्ट काम गरिन्। नगर प्रमुखका अन्य तीन पुरुष आकांक्षीलाई छोडेर एमालेले प्रसाईंलाई टिकट दिएको हो। पार्टीका नेता, कार्यकर्ताको साथ, समर्थन र नगरवासी जनताको मतले नगर प्रमुखमा जितेर विकास र समृद्धिको अभियानमा समर्पित हुने मेरो लक्ष्य हो, प्रसाईले भनिन्। प्रसाईसँग गठबन्धनका तर्फबाट नेपाली काङ्ग्रेसका उमेद्वार भोजराज सिटौला प्रतिस्पर्धा गर्दैछन्। सिटौला यसअघि वडाध्यक्ष थिए। झापाली राजनीतिको अर्को केन्द्र भनेको दमक हो। नेकपा एमालेका अध्यक्ष केपी शर्मा ओलीको गृहनगर भएका कारण पनि दमकले जिल्लाको राजनीतिमा महत्वपूर्ण स्थान राख्छ। अध्यक्ष ओलीको आगमनले मात्रै होइन, विकासमा फड्को मार्दै गरेको नवीनतम् शहरका रूपमा दमकले आफ्नो परिचय फराकिलो बनाउँदै गएको छ। नगरको नेतृत्व गर्न नेकपा एमालेले गीता अधिकारीलाई नगर प्रमुखको उमेद्वार बनाएको छ। प्राध्यापन पृष्ठभूमिबाट एकाएक राजीनामा गरेर २०७४ को स्थानीय तह निर्वाचनमा उपप्रमुखमा अत्याधिक मतले निर्वाचित भएकी अधिकारी यसपटक मेयरको सशक्त दावेदारका रुपमा चुनावी मैदानमा ओर्लिएकी छन्। काङ्ग्रेस नेतृत्वको गठबन्धनले राष्ट्रिय प्रजातन्त्र पार्टीलाई समेत साथमा लिएर अधिकारीविरुद्ध निर्वाचनको तयारी गरेको छ। दमकका पूर्व मेयर राप्रपा नेता राम थापासँग अधिकारी चुनावी मैदानमा उत्रिएकी छन्। जस्तोसुकै गठबन्धन बने पनि हिजो गरेको कामलाई जनताले मूल्याङ्कन गरेर आफूलाई मतदान गर्नेमा अधिकारी ढुक्क देखिएकी छन्। जनताका लागि मैले हिजो के गरेकी थिएँ भन्ने सबैलाई थाहा छ, अधिकारीले भनिन्, अधुरा रहेका कामलाई पूर्णता दिन पनि मेरो नेतृत्वमा जनताले एमालेलाई बिजयी गराउने छन्। एमालेले झापाको बुद्धशान्ति गाउँपालिकामा महिला नेतृ मीरा भूर्तेललाई उमेद्वार बनाएको छ। यसअघि भूर्तेल गाउँपालिकामा उपाध्यक्ष थिइन्। काङ्ग्रेस सहितको गठबन्धनसँग प्रतिस्पर्धा गर्न सक्ने उमेद्वारका रुपमा एमालेले भूर्तेललाई अगाडि सारेको हो। उनी काङ्ग्रेसका मनोज प्रसाईसँग प्रतिस्पर्धा गर्दैछिन्। नेकपा एमालेका स्थायी कमिटी सदस्य एवम् झापा जिल्ला इञ्चार्ज अग्नि खरेल जिल्लाको राजनीतिमा पुरुष प्रतिस्पर्धीसँग लड्ने राजनीतिक सामर्थ्य राखेर पार्टीले तीन जना महिलालाई पालिकाको नेतृत्वमा अवसर दिएको बताउँछन्। पाँच दलीय गठबन्धनका नाममा एमालेविरुद्ध मोर्चाबन्दी गरेको काङ्ग्रेसले झापाको अर्जुनधारा नगरपालिका र गौरीगञ्ज गाउँपालिकामा महिलालाई उमेद्वार बनाएको जिल्ला सचिव कृष्ण हुमागाईले बताए। अर्जुनधारामा काङ्ग्रेसका तर्फबाट रञ्जिता कार्की नगर प्रमुखका रुपमा चुनावी मैदानमा छिन्। कानून व्यवसायीको पृष्ठभूमिबाट स्थानीय राजनीतिमा सक्रियता बढाएकी कार्कीसँग एमालेका युवा नेता बलदेव गोम्देन प्रतिस्पर्धा गर्दैछन्। वडाध्यक्षमा पाँचवर्षे कार्यकाल बिताएका गोम्देन नगरको नेतृत्वका लागि पार्टीको पहिलो रोजाईमा परेका हुन्। स्थानीय क्षेत्रमा गोम्देन लोकप्रिय छन्। झापाको गौरीगञ्ज गाउँपालिकामा एक्लै चुनावी प्रतिस्पर्धामा उत्रिएको काङ्ग्रेसले फूलवती राजवंशीलाई अध्यक्षको उमेद्वार बनाएको छ। आदिवासी बाहुल्य क्षेत्रमा काङ्ग्रेस दोस्रोपटक राजवंशीको नेतृत्वमा एक्लै चुनाव लड्न तयार भएको हो। २०७४ को स्थानीय तह निर्वाचनमा पनि राजवंशी उठेकी थिइन्। राष्ट्रिय प्रजातन्त्र पार्टीका बाबुराजा श्रेष्ठसँग हारेकी राजवंशीसँग यसपटक एमालेका तर्फबाट पुराना नेता बिजय अग्रवाल चुनावी मैदानमा छन्। राप्रपाका तर्फबाट दोस्रो कार्यकालका लागि श्रेष्ठ आफैँ चुनावी मैदानमा खडा भएका छन्। नेकपा माओवादी केन्द्रबाट अध्यक्षमा उठेका मेनुका राजवंशी र जसपाबाट उठेका घनश्याम रिजाल पनि उनका प्रतिस्पर्धी हुन्।"
आईजीपी नियुक्तिमा बारम्बार किन विवाद ?,"काठमाडौं : सरकारले गत आइतबार नेपाल प्रहरीको महानिरीक्षकमा धीरजप्रताप सिंहलाई नियुक्ति गरेपछि यो विषयले चर्चा पाएको छ। आईजीपी नियुक्तिको विषय अदालतमा पुगेपछि सरकारको निर्णय विवादमा परेको हो। आईजीपी नियुक्तिमा असहमती जनाउँदै एआईजी विश्वराज पोखरेलले सर्वोच्चमा रिट निवेदन दर्ता गराएको सर्वोच्च अदालतका सहप्रवक्ता देवेन्द्र ढकालले जानकारी दिए। ढकालका अनुसार रिट निवेदनउपर बुधबारका लागि पेसी तोकिएको छ। एआईजी पोखरेलले दर्ता गराएको रिट निवेदनमा बरियता मिचेर आईजीपी नियुक्ति निर्णय बदरको माग गरेका छन्। आफूभन्दा कनिष्ठलाई आईजीपी बनाएको भन्दै एआईजी पोखरेल सर्वोच्च गएका हुन्। नयाँ आईजीपी नियुक्तिका विषयमा एआईजी विश्वराज पोखरेल र सहकुल थापाले असन्तुष्टि जनाउँदै आएका थिए। पोखरेलले प्रधानमन्त्री तथा मन्त्रिपरिषद्को कार्यालय, प्रहरी प्रधान कार्यालय, गृह मन्त्रालय तथा नवनियुक्त आईजीपी धीरज सिंहविरुद्ध रिट दर्ता गराएका हुन्। वारेस सुनिता राउतमार्फत दर्ता गराएको रिटमा पोखरेलले संविधानको धारा ४६ तथा १३३ को उपधारा २ र ३ बमोजिम परमादेशसमेतको माग दावी गरिएको छ। उनले आफू नै वरिष्ठ एआईजी रहेको हुँदा परमादेशमार्फत् आफुलाई आईजीपी बनाउन माग दावी लिएका छन्। साथै, उनले आफू वरिष्ठ हुँदाहुँदै सिंहलाई आईजीपी नियुक्त गर्ने मन्त्रिपरिषद्को निर्णय प्रहरी नियमावली २०७१ को नियम ३०, ४१ र ५३ विपरित रहेको जिकीर गरेका छन्। यो निर्णय नेपालको संविधानको धारा ३३ विपरीत रहेको पनि रिटमा उल्लेख गरेका छन्। आईजीपी नियुक्तिको विषय अदालतसम्म पुगेको घटना यो नौलो भने होइन। २०७३ सालमा वरीयताको आधारमा १ नम्बरमा रहेका नवराज सिलवाललाई पन्छाउँदै चौथो नम्बरमा रहेका जयबहादुर चन्दलाई तत्कालीन शेरबहादुर देउवा सरकारले आईजीपी बनाउने निर्णय गरेको थियो। यो निर्णयविरुद्ध नवराज सिलवालले सर्वोच्च अदालतमा रिट निवेदन दर्ता गरेका थिए। सुशीला कार्कीको नेतृत्वमा रहेको सर्वोच्च अदालतले निर्णय कार्यान्वयन नगर्नका लागि अन्तरिम आदेश जारी गरेको थियो। त्यतिबेला २ महिनासम्म सरकारले आईजीपी नियुक्ति गर्न सकेको थिएन। पछि प्रकाश अर्याल आईजीपी बनेका थिए। आईजीपी नियुक्ति विषय अदालतमा पुगेपछि अहिले प्रहरी संगठनभित्र नै विवाद देखिएको छ। एक पक्षले आईजीपी नियुक्तिको निर्णय ठीक छ भनेका छन् भने अर्काथरीले वरीयता मिचेर नियुक्ति गर्नु सरकारको गलत निर्णय भनेका छन्। एआईजी पोखरेलले दर्ता गराएको रिट निवेदनमा वरीयता मिचेर आईजीपी नियुक्ति निर्णय बदरको माग गरेका छन्। नेपाल प्रहरीका पूर्वएआईजी राजेन्द्र सिंह भण्डारीका अनुसार देशभर रहेका करिब १ लाख नेपाल प्रहरीलाई नेतृत्व गर्ने आईजीपी नियुक्तिका विषयमा भएको विवाद लामो समय रहिरहनु ठीक होइन। सरकारले पनि निश्चित ऐन नियमलाई टेकेर निर्णय गरेको छ। वरीयता मिचियो भन्ने जुन हल्ला छ, यो विषय अदालतले छिटो निक्र्योल गर्न आवश्यक छ। नेपाल प्रहरीका पूर्वडीआईजी हेमन्त मल्ल ठकुरी आईजीपी नियुक्तिमा बालुवाटारको सिधै हस्तक्षेप हुनु गलत भएको तर्क गर्छन्। भन्छन्, प्रहरी संगठन भित्र राजनीतिक दलको सिधा हस्तक्षेप हुनु गलत हो। संगठनभन्दा व्यक्ति दह्रो भए। प्रहरीभित्र पनि स्वार्थ भएका व्यक्ति छन्, राजनीतिक कर्मीहरूलाई प्रोफेसनल क्षमता भएको व्यक्तिभन्दा उनीहरूले भनेको मान्ने दास आवश्यक छ। स्वार्थी समूहले जहिले पनि राजनीतिक पावर बनाउन चाहन्छ। वरिष्ठ अधिवक्ता बाबुराम दाहाल आइजीपी नियुक्तिको निर्णय पटकपटक विवादमा आउँदा प्रहरी संगठनभित्र राम्रो छाप नजाने बताउँछन्। उनका अनुसार आईजीपी नियुक्तिको कानुनी पाटोमा दुवै पक्षको अधिकार देखिन्छ। कानुनअनुसार उम्मेदवारमध्ये नेपाल सरकारले चाहेको जसलाई पनि आईजीपी बनाउन पाउने अधिकार छ। ज्येष्ठता, नेतृत्व, कार्यसम्पादन तथा मूल्यांकनको आधारमा सरकारले उपयुक्त लागेकालाई बनाउन सक्छ। विश्वराज पोखरेल र सहकुल थापालाई अघिल्लो सरकारले एआईजीमा नियुक्ति गर्दा पनि वरीयता मिचेको थियो भन्ने प्रश्नमा उनको जवाफ छ, एउटै लाइनमा भएका एआईजी कसरी बने भनेर विवाद उठाउनु तर्कसंगत छैन। उनी भन्छन्, आइजीपी बन्ने लाइनमा सिनियर हुँदाहुँदै जुनियरलाई बनाउनुपर्ने बाध्यात्मक कारण के हो ? वरीयता मिचेकै देखिएको छ नि ! यसमा शंकै छैन। प्रहरीको आईजीपी सरकारको फेबरकै मानिसलाई बनाउने प्रचलन यहाँ मात्रै हैन। संसारभर रहेको बताउँदै यो निर्णय पनि तर्कसंगत र विवादरहित हुनुपर्ने उनले दाबी गरे। नेपाल प्रहरीका पूर्वएसएसपी यादवराज खनाल प्रहरी संगठनभित्र राजनीति पस्नु गलत भएको बताउँछन्। उनका अनुसार अहिलेको आईजीपी नियुक्ति मात्रै होइन अन्य बेला डीआईजी, एआईजीलगायतका पदमा बढुवा गर्दा पनि राजनीतिक दलको ठाडो हस्तक्षेप देखिन्छ। प्रहरी संगठनभित्र राजनीतिले जरो गाडेर बसेको छ। खनाल भन्छन्, पहिलेदेखि नै यस्तै भएको देखिन्छ। हुनतः एआईजीमध्ये सबैलाई आईजीपी बनाउन सम्भव पनि छैन। नियमावलीमा ज्येष्ठताको विषय पनि छ। जसलाई पनि बनाउन मिल्ने भए ज्येष्ठता भन्ने शब्दै हटाउन पर्यो नि ! विश्वराज पोखरेल र सहकुल थापालाई एआईजी बनाउँदा पनि यस्तो भएको थियो। पद थपेर वरीयता मिचिएको थियो। यो जरैदेखि बिग्रँदै आएको छ। यसलाई सुधार्न आवश्यक छ। अहिलेको निर्णय कहिल्यै नभएको जस्तो नयाँ पनि होइन। संगठनभित्र यसरी नै चलिरहेकै छ। अदालतमा रिट परिसकेको हुनाले यस विषयमा अब अदालतले नै खास निर्णय गर्नुपर्नेमा उनले जोड दिए। विशेष नजिर बन्यो भने अर्को पटकलाई सजिलो होला। आइतबार बसेको मन्त्रिपरिषद्को बैठकले तेस्रो वरीयतामा रहेका एआईजी सिंहलाई आईजीपी बनाउने निर्णय गरेको थियो। आईजीपीको रोलक्रममा पहिलो नम्बरमा विश्वराज पोखरेल, दोस्रो नम्बरमा सहकुल थापा रहेका थिए। प्रहरी नियमावली २०७१ को नियम ४१ मा एआईजीमध्येबाट सरकारले उपयुक्त देखेका उम्मेदवारलाई प्रहरी महानीरिक्षकमा बढुवा गर्न सक्ने व्यवस्था छ। यही व्यवस्थासँगै ज्येष्ठता, कार्यकुशलता, कार्यक्षमता, उत्तरदायित्व बहन गर्न सक्ने क्षमता, नेतृत्व प्रदान गर्न सक्ने कुशलता तथा आफूभन्दा मुनिका प्रहरीलाई प्रोत्साहन र परिचालन गर्न सक्ने सामथ्र्यलगायतलाई आधार बनाएर निर्णय लिने भनिएको छ।"
रोजगार नदिने नारा,"सुनिँदै छ देश बेचिएको खबर स्कुले बालबालिकाका कानमा पुर्याइयो रे। मैले पनि २०५० को दशकमा देश बेचिएको खबर सुनेको थिएँ। त्यतिबेला कलेजमा पढ्ने गर्थें। उसबेला महाकाली नदी बेचिएको थियो। हामीले पनि देशका खोला बेच्न पाइँदैन भनेर नारा लगायौं। जो नेताका लागि नारा लगाइयो, उसको जीवनमा चिट्ठा पर्यो। उसले मान पायो, पद पायो, पजेरो पायो। उसका सन्तति विदेशी कलेजमा पढ्न गए। उनीहरू काठमाडौंमा आफ्नै घरमा बस्ने भए। तर म र मजस्तै कक्षा छोडेर नारा लगाउन जानेको जीवनमा के भयो ? जेनतेन परीक्षामा पास भइयो। जागिर खोजियो तर पाइएन किनकि काम गरेको अनुभव थिएन। नारा लगाएको अनुभवका आधारमा कसैले जागिर दिएन। अनि फेरि एमए पढेपछि जागिर पाइन्छ भन्ने हल्ला सुनियो। पढ्न गइयो। पढी सकेपछि जागिर खोजियो। फेरि पनि अनुभव थिएन। सयौं स्कुल र प्लस टुमा जागिर खोजियो। सय ठाउँमा दरखास्त दिइयो। एक दुई ठाउँमा बोलायो। कति ठाउँमा पढाउन नजानेर फायर भइयो। सरकारी कलेजका सीमित अवसरहरू पहुँचवालाहरूका लागि संरक्षित थिए। अनि सपना देखियो विदेशको। यसरी सुरु भयो विदेशतिरको अमिलो यात्रा। अनि म जस्तै एमए पढ्न नसक्ने साथीहरूको जीवनले नसोचेको मोड लियो। कसैले बिहे गरे र थप नारा लगाउने जनसंख्या बढाउनतिर लागे, कोही कतार र मलेसियातिर भासिए। ऋणको पोको बोकेर बिदेसिएका केही नौजवान बाकसमा बन्द भएर फर्किए। देशलाई मुक्ति दिन अनि बेचिएको देश जोगाउन भनेर किताब छोडेर बन्दुक बोक्नेहरू अनि नारा घोक्नेहरू आखिरमा बिरानो देशका बाकसमा आफैं मुक्तिग्रहण गर्न विवश भए। अनि बेचिएको खोलाको चाहिँ के भयो ? आज महाकाली नदी नेपालतिर भन्दा भारततिर धेरै बग्छ रे ! नदीमा बाढी नआउँदा भारततिर बग्छ बाढी आउँदा नेपालतिर बग्छ रे ! महाकाली बेचिएको नाराले कसलाई फाइदा पुग्यो ? सर्वसाधारण नेपाली जो बनिबुतो गरेर अनि आफ्नो सुकेको हाड घोटेर दुःखको दलदलबाट उक्सिने सपना बोकेर छोराछोरीलाई स्कुल पठाउँछन्, तिनलाई फाइदा पुग्यो ? महाकाली बेचिएको नारा सबैभन्दा घनिभूत रूपमा लगाउनेमध्येका एक नेता सरकारी ढुकुटीको पैसा बोकेर विदेश उपचार गर्न जाँदै थिए। जबकि त्यही बेला उनकै जिल्लामा कोरोना महामारीको समय भएकाले बिमारी बोक्ने एम्बुलेन्ससमेत थिएन। आज फेरि अर्को पटक देश बेचिएको खबर युवाका कानमा पुर्याइएको छ। देशमा चुनाव नजिकिँदै छ। अचम्म छ, हाम्रो देश फेरि चुनावकै समयमा बढी बिक्ने गर्छ। एक जना शिक्षक साथीले भन्नुभयो सर, केटाकेटी पढ्न मान्दैनन्। देश बेचियो सर के पढ्नु, भन्छन्। अब हामी सहजै आकलन गर्न सक्छौं ती नौ कक्षामा पढ्ने बालबालिकाको भविष्य के होला ? अनि त्यो खबर लाने नेताका अनि उनका अघिपछि हिँड्ने भरौटे र तिनका बच्चाका जीवनमा के कायापलट होला ? देश बेचिनु नबेचिनु एउटा कुरा हो। तर जसले आज हिसाबका साध्य जान्नु छ, आइन्स्टाइनको विज्ञानको सिद्धान्त सिक्नु छ। संसारमा बिक्ने अंग्रेजी भाषा सिक्नु छ। तिनका बुवाआमालाई दुःखको दलदलबाट उकास्नु छ। त्यसैलाई कसैको राजनीतिक अभीष्ट पूरा गर्न सहयोग गर्ने खेताला बनाउनु एउटा के अपराध होइन ? प्रत्येक देशको आफ्नो स्वार्थ हुन्छ। आफ्नो देशलाई फाइदा नपुग्ने गरी कसैले पनि कसैलाई सहयोग गर्दैन। एमसीसीमा अमेरिकाको स्वार्थ होला। तर त्यसलाई नेपालले आफ्नो देशको हित हुने नहुने कुरा यकिन गरेर स्वीकार वा अस्वीकार गर्नपर्ने हो। तर, विडम्बना हामीसँग राष्ट्रिय नीति छैन। पार्टी चलाउने केही सीमित व्यक्तिको सनकमा काम गरिन्छ। राष्ट्रियता जस्तो विषयलाई राजनीतिक भविष्य सुनिश्चित गर्ने साधन बनाइन्छ। माफियागिरीलाई प्रश्रय दिइन्छ, बौद्धिक वर्गलाई पाखा लगाइन्छ। अनि खबर लगिन्छ, एउटा दूधेबालकको कानमा देश बेचियो रे ! जसले जुन बेलामा जे जान्नुपर्ने हो त्यही जान्नुपर्छ। मजस्तै आज झन्डै तीन दशकपछि फेरि मेरो छोराछोरी समान बालकले देश बेचिएको खबरका कारण आफ्नो भविष्य अल्मलिएको भोग्नु नपरोस्। कृपया नेताजी हामीजस्ता सर्वसाधारण नेपालीलाई सधैं तपाईंको स्वार्थको गुलाम नबनाउनुहोस्। भनिदिनुस्, त्यो नौ कक्षामा पढ्ने बालकलाई देश बेचिएको कुरा अहिले तिमीले जान्नु पर्दैन।"
"हेडमास्टर छाडेर राजनीतिमा सन्तोष सर : भन्छन्, पाँच वर्षभित्र नमूना वडा बनाउँछु","काठमाडौं : रामेछापको लिखु तामाकोशी गाउँपालिका२ सैपुका सन्तोष पौडेलले चकडस्टर समाएको लामो समय भयो। १३ वर्षअघि पौडेल अरुणोदयमा निम्न माध्यमिक विद्यालयको राहत दरबन्दीको शिक्षक भएर गएका हुन्। तर सन्तोष अब अब शिक्षक छैनन्। किनभने वैशाख ३० गते हुने स्थानीय तह निर्वाचनका लागि यतिबेला उनी सैपुको अध्यक्षमा उम्मेदवार बनेका छन्। देशभरी आन्तरिक रुपमा स्थानीय तहमा उम्मेदवार को बन्ने, कसलाई बनाउने रस्साकस्सी चलिरहेको समयमा सैपुमा पनि पार्टीमा आवद्ध अग्रजहरुबीच छलफल जारी थियो। एमालेले यसपटक धेरै स्थानीय तहमा युवालाई अगाडि सारेको छ, यहि बीचमा पार्टीले सर्वसम्मत रुपमा सन्तोषको नाम वडा अध्यक्षका सिफारिस गर्यो र उनले शिक्षकबाट राजीनामा दिएको घोषणा गरे। शिक्षण पेशामा संलग्न रहँदा पनि सामाजिक काममा सक्रिय सन्तोषको विजय यात्रा सुनिश्चित रहेको सैपुका युवादेखि वृद्धसम्म बताउँछन्। नेपालमा ग्रामीण क्षेत्रको राजनीतिमा प्रायः शिक्षण पृष्ठभूमिकै नेताहरुको हालीमुहाली रहेको छ। उनीसँगै वडाअध्यक्षको प्रतिस्पर्धामा उत्रिएका रेखबहादुर पौडेल र पदम तामाङको पृष्ठभूमी पनि शिक्षण पेशा नै हो। समाज परिवर्तन गर्नुपर्छ भन्ने अन्तरप्रेरणाले बेलैमा शिक्षण कार्य रोजेको उनी बताउँछन्। उनले यति लामो समय अध्यापन गरेपनि समाज र शिक्षा क्षेत्रको सुधारका लागि नीति निर्माण गर्न राजनीति नै आवश्यकता भएकाले उम्मेदवार बनेको उनको भनाई छ। शिक्षण पेसामा संलग्न रहँदा एउटा विद्यालयबाट शिक्षा संख्यात्मक र गुणात्मक विकास गर्न त सकिदो रहेछ तर समग्र शिक्षा सुधार सम्भव रहेनछ, पौडेलले अन्नपूर्ण पोस्ट्सँग भने,त्यसैले राजनीतिबाट नै शिक्षा, स्वास्थ्य लगायत जनअपेक्षा अनुरुप धेरै पक्ष सुधार गर्न सक्छु, सम्भव छ भन्ने लागेर यता आएँ। विद्यालय बनाए, अब गाउँ मन्थलीहलेदेधोवी हुँदै सैपुको ढाँडेसम्म सडक पुगेपछि गाउँबाट विस्तारै ढाँडे र फेदीतर्फ बस्ती बेँसीमा झरे। सुरुमा साविक वडा नम्बर ४ ढाँडेमा लिखु प्रावि मात्रै थियो। बस्ती बाक्लिँदै गएपछि स्थानीयले निमाविमाविको आवश्यकता महसुस गरे। समुदाय र अभिभावकको छलफलपछि साविकको वडा नम्बर ५ बेलौरीमा रहेको अरुणोदय निमाविलाई फेदीमा ल्याएर मावि बनाउने र लिखु आधारभूत प्राविलाई बेलौरीमा लैजान सहमत भए र प्रक्रिया अगाडि बढ्यो। विद्यालय स्थापनाका लागि स्थानीय उद्धव पौडेलले जग्गा दिन तयार भए। जग्गादाता उद्धव अहिले यो संसारमा छैनन्, तर लिखु करिडोरमा नै उनले दिएको जग्गामा उत्कृष्ट विद्यालय स्थापना भएको छ। पूर्वाधारबिनाको विद्यालयलाई शहीद उज्ज्वन गणेश स्मृति प्रतिष्ठानलगायत विभिन्न दातृनिकायसँग समन्वय गर्न तत्कालीन प्रधानाध्यापक हितकुमार कार्की, शिक्षक सन्तोष पौडेल, स्थानीय लालप्रसाद पौडेल, टीका पौडेल लगायतको टिमले लागि पर्यो। जसले गर्दा विद्यालयमा पक्की भवन बन्न सफल भयो । सोही टीमका टीका पौडेल पनि अहिले माओवादी केन्द्रबाट वडा सदस्यको उम्मेदवार बनेका छन्। २०६६ सालमा निमाविको राहत दरबन्दीमा नियुक्ति लिएका सन्तोषलाई २०७४ सालमा विद्यालयको प्रधानाध्यापकको जिम्मेवारी दिइयो। त्यसपश्चात उनी झन् सक्रिय बने जसका कारण विद्यालयमा थप पक्की भवन निर्माण हुनुका साथै शिक्षामा गुणस्तर देखिएको छ। उनले विभिन्न दातृ निकाय, प्रदेश सरकारमा प्रस्ताव लगेर परेका योजनालाई कार्यान्वयनमा महत्वपूर्ण भूमिका खेले। उनी टहराबाट पठनपाठन सूरु भएको विद्यालयको अवस्था दयनिय भएकाले विभिन्न दाताहरुसँग सहकार्य गर्दै पूर्वाधारको कार्य अगाडि बढाएको स्मरण गर्छन्। टीममा काम गर्यो भने सफलता मिल्दो रहेछ। म वडा अध्यक्षमा निर्वाचित भएपछि पनि टिममा रहेर नै अगाडि बढ्छु, उनी भन्छन् । उनले लिखु गाउँपालिका भित्रबाट अघिल्लो वर्ष अरुणोदयका एक जना विद्यार्थीले मात्रै एसइइमा ए ग्रेट ल्याउन सफल भएको स्मरण गरे। शिक्षा क्षेत्रमा देखिएको समस्या समाधानका लागि आफूले विशेष भूमिका खेल्ने पौडेलको भनाइ छ। उनी भन्छन्,शिक्षा क्षेत्रमा केकस्ता समस्या छन्, त्यो भोगेको छु अब नीति निर्माण गरेर सुधारको तर्फ लाग्छु, शिक्षक दरबन्दीको समस्या समाधान गर्न पहल गर्छु, विद्यालय छाडेको होइन, अझ जिम्मेवारी लिन खोजेको हो । उनी प्राविधिक शिक्षाको लागि पनि आफूले जोड दिने योजना रहेको बताउँछन्। पछिल्लो समय अरुणोदय मावि लिखु क्षेत्रकै आकर्षणको केन्द्र बनेको छ। उनको टिमको गरेको मेहनतले टहराबाट आधुनिक भवन, कम्युटरबाटै कक्षा सञ्चालन हुने अवस्थामा पुगेको छ। पौडेलले विभिन्न क्षेत्रसँग समन्वय गरेर शिक्षकलाई समेत प्रविधिमैत्रि बनाउन एक शिक्षक एक ल्यापटप अवधारणा ल्याएर वितरण गरेका थिए। उनी र उनको टीमको मेहनतले बनेको विद्यालय देखेर समेत गाउँका मतदाताले वडा अध्यक्षमा निर्वाचित गराउनुपर्नेमा जोड दिन्छन्। सन्तोषको उम्मेदवारीलाई कसरी लिनुहुन्छ भन्ने प्रश्नमा धेरैको उत्तर आउँछ, पार्टीले युवा पुस्तालाई नेतृत्व गर्ने अवसर दिएको छ। त्यो विश्वास पूरा हुन्छ। छाप्रोबाट सुरु भएको विद्यालयमा महल बनाउन भूमिका खेलेको देखेका छौं। सामाजिक संघसंस्थाको नेतृत्व पाउँदा पनि देखिने गरि काम गरेको छ, वडा तथा पालिकाको विकास पक्का गर्छन्। यसपटक अवसर दिनुपर्छ। शिक्षकबाट राजीनामा दिएर आएको छु, अब वडा र पालिकालाई समृद्ध बनाउने मेरो एक मात्र लक्ष्य छ।, वडा अध्यक्षका उम्मेदवार सन्तोष पनि भन्छन्। विषय विज्ञको सल्लाहमा कार्ययोजना बनाएर काम गर्छु अहिले वडामा शुन्य तहबाट नै काम सुरु गर्नुपर्ने अवस्था रहेको वडा अध्यक्षका उम्मेदवार पौडेल बताउँछन्। वडामा शुन्य तहबाट नै सुरु गर्नुपर्ने अवस्था छ। पहिले निर्वाचित भएका वडाअध्यक्षले कार्यालय सञ्चालन गर्ने भवनसमेत बनाउन सकेनन्। क्लबको भवनबाट ५ वर्षे कार्यकाल बिताए। अध्यक्ष जित्न सकिएन भने सदस्यहरु पेलानमा पर्दा रहेछन्, सैपुमा त्यहि भयो।उनी थप्छन्, मैले जितेँ भने, सैपुको पूर्वाधार विकास, शिक्षा, स्वास्थ्य, रोजगारको ठोस योजना निर्माण गर्छु। वडा कार्यालय भवन पनि निर्माण गर्छु। पालिकाभित्र सैपुलाई पाँच वर्षभित्र नमूना वडा बनाउँछु। वडा अध्यक्षका उम्मेदवार सन्तोषले जितेपछि हरेक क्षेत्रमा विषय विज्ञ टीम गठन गरेर काम अगाडि बढाउने बताउँछन्। उनले पालिका भित्र र जिल्ला बाहिर रहेका व्यक्तिहरुसहित हरेक विषयको विज्ञसँग परामर्श गरेर मात्र अगाडि बढ्ने स्पष्ट पारेका छन्। पौडेलले विजयी भएर गएपछि पनि घरदैलोको सरकार हो भन्ने अनुभूति गराउने गरी काम गर्ने प्रतिबद्धता जनाएका छन् । उनले वडागाउँपालिकाबाट अध्ययनका लागि काठमाडौं आउनुपर्ने बाध्यता हटाउन समेत भूमिका खेल्ने बताउँछन्। शिक्षा सुधारका लागि शिक्षामा देखिएका समस्या पहिचान गर्ने र समाधानका लागि विज्ञको सुझाव लिएर मात्र अगाडि बढ्छु त्यसैगरी कृषि,पर्यटन, स्वास्थ्य, पूर्वाधार विकास सैपुको विकास र समृद्धिका लागि हरेक क्षेत्रमा विषय विज्ञ, राजनीतिज्ञ र सरोकालावालासँग परामर्श गरेर योजना बनाउँछु र कार्यान्वयन गर्छु। त्यसमा तपाईहरुको साथ आवश्यकता छ। उनी भन्छन् ,भूगोल र घोषणा पत्रअनुसार बजेट कम भएको खण्डमा प्रदेश, केन्द्र सरकार र अन्य दातृ निकायसँग समन्वय गरेर सैपुलाई समृद्ध बढाउँछु। आफूले जितेपछि आफूले आगामी निर्वाचनमा व्यक्तिभन्दा पनि पार्टी जिताउन मुख्य भूमिका निर्वाह गर्ने बताउँछन्। राजनीतिक यात्रा २०५८ सालबाट अनेरास्वियूबाट विद्यार्थी राजनीतिमा प्रवेश गरेका पौडेल २०६० सालमा जिल्ला कमिटीमा आवद्ध भएका थिए। उनले २०६४ सालमा एमालेको संगठित सदस्यता लिएका हुन्। २०६६ सालमा शिक्षण पेशामा संलग्न भएका उनी एमाले निकट नेपाल राष्ट्रिय शिक्षक संगठनको जिल्ला संगठन सदस्य, कोषाध्यक्ष हुँदै हाल जिल्ला सचिव रहेका छन्। पौडेल भन्छन्, राजनीतिप्रति झुकाव भएकाले संघसंगठनमा आवद्ध भएर काम गरे। देशमा दिगो विकास गर्नका लागी राजनीति नै गर्नपर्ने लागेर उम्मेदवारी दिएको हुँ। एमालेले लिएको नीतिबाट मुलुकको परिवर्तन, विकास र समृद्धिका लागि अवसर पाएको छु। त्यो पूरा गर्छु। समृद्ध नेपाल, सुखी नेपालीको राष्ट्रिय आकांक्षा पूरा गर्न स्थानीय तहमा सक्षम नेतृत्व आउनुपर्ने भएकाले त्यो आधार तयार गर्न आफू सक्षम रहेको उनको दाबी छ।"
गृहमन्त्री खाणले गरे गौतमबुद्ध अन्तर्राष्ट्रिय विमानस्थलको निरीक्षण,"भैरहवा : गृहमन्त्री बालकृष्ण खाणले गौतमबुद्ध अन्तर्राष्ट्रिय विमानस्थलको निरीक्षण गरेका छन्। बुधबार बिहान निरीक्षण गरी गृहमन्त्री खाणले अन्तर्राष्ट्रिय फ्लाइटबारे जानकारी लिएको गौतमबुद्ध अन्तर्राष्ट्रिय विमानस्थल अध्यागमन कार्यालयका निमित्त प्रमुख अनुप केसीले जानकारी दिए। खाणले विमानस्थलको प्राविधिक पक्षबारे पनि जानकारी लिए। गृह मन्त्रालय अन्तर्गत गर्नु पर्ने काम पूरा भए नभएकोबारे पनि निरीक्षणका क्रममा गृहमन्त्री खाणले अध्यागमन कार्यालयसँग जानकारी लिएका हुन्। विमानस्थलमा आगामी जेठ २ गते बुद्ध जयन्तीको अवसर पारेर पहिलो अन्तर्राष्ट्रिय फ्लाइट गर्ने तयारी भइरहेको छ। जजिरा एयरलाइन्सले आफूले पहिलो फ्लाइट गर्न सहमति जनाइसकेको अध्यागमन कार्यालय प्रमुख केसीले जानकारी दिए। मन्त्री खाणले विमानस्थलमा अध्यागमनको तयारी, एराइभल र डिपार्चर कसरी गर्ने तयारीबारे जानकारी लिए। निरीक्षणमा विमानस्थल अध्यागमन कार्यालयमा काम गरिरहेका कर्मचारीलाई उनले अन्तर्राष्ट्रिय फ्लाइट आयो भने, काम गर्न सक्ने अवस्था भइसक्यो ? भनेर प्रश्न गरेका थिए। जवाफमा अध्यागमनका कर्मचारीहरूले आफूहरू पूर्ण तयारी अवस्थामा रहेको बताए।"
प्रशिक्षणमा फर्किए गोपाल,"काठमाडौं : तेक्वान्दोका अन्तर्राष्ट्रिय खेलाडी, प्रशिक्षक एवं निर्णायक गोपाल भण्डारी प्रशिक्षणमा फर्किएका छन्। उनी गत नोभेम्बरमा अन्तर्राष्ट्रिय मास्टर्स एक्जामिनर कोर्सका लागि उनी गत नोभेम्बरमा अमेरिका गएका थिए। अमेरिका बसाइँका क्रममा विभिन्न प्रतियोगितामा प्रतिस्पर्धा गर्नुका साथै अफिसियल जर्जरेफ्रीको भूमिका निर्वाह गरेका भण्डारी स्वदेश फर्किएर पुनः प्रशिक्षणमा फर्किएका हुन्। स्वदेश फर्किएपछि उनी सीतापाइला तेक्वान्दो डोजाङमा नियमित प्रशिक्षणमा फर्किएका हुन्। उनले सीतापाइला तेक्वान्दो डोजाङका खेलाडीलाई बिहान र बेलुका प्रशिक्षण गराउँदै आएका छन्। विगत लामो समयदेखि सीतापाइला तेक्वान्दो डोजाङमा प्रशिक्षकको भूमिका निर्वाह गर्दै आएका गोपालले अमेरिका बसाइँका क्रममा टेक्सास राज्यमा आयोजना भएको डालस फोर्ट वर्थ ओपन इन्टरनेसनल तेक्वान्दो च्याम्पियनसिपमा स्वर्ण पदक जितेका थिए। यसैगरी ४३औं क्यापिटल नेसनल ओपन तेक्वान्दो च्याम्पियनसिपमा भने रजत पदक जितेका थिए। यसैगरी गत नोभेम्बर १६ देखि २२ सम्म भएको ८०औं अन्तर्राष्ट्रिय मास्टर्स तथा एक्जामिनर कोर्स उतीर्ण गरेका उनले विभिन्न प्रतियोगितामा अफिसियल रेफ्रीजर्जको भूमिका निर्वाह गरेका थिए। गत डिसेम्बरमा अमेरिकाकै न्यु जर्सीमा भएको मेट्रो इन्टरनेसनल तेक्वान्दो च्याम्पियनसिप, टेक्सास राज्यको हुस्टनमा जनवरी १४ र १५ मा भएको यूएस मास्टर्स कप, फ्रेब्रअरी १९ मा भर्जिनिया राज्यमा भएको भर्जिनिया स्टेट तेक्वान्दो च्याम्पियनसिप र अप्रिल ३ न्युजर्सीमा भएको स्टेट च्याम्पियनसिपमा पनि अफिसियल जर्जरेफ्रीको भूमिका निर्वाह गरेका थिए।"
महेन्द्रनगरको होटेलमा एक युवक मृत फेला,महेन्द्रनगर : महेन्द्रनगर स्थित गल्ली नम्बर ४ मा रहेको होटेल ९११ मा एक युवक मृत फेला परेका छन्। भीमदत्त नगरपालिका१५ निम्बुखेडाका २१ वर्षीय मुकुल पाण्डेय होटेलको बेडमै सुतिरहेको अवस्थामा मृत फेला परेका प्रहरीले जनाएको छ। अहिले होटेल परिसर प्रहरीले सिल गरेर घटनाको अनुसन्धन गरिरहेको जिल्ला प्रहरी कार्यालय कञ्चनपुरले जनाएको छ।
नवलपुरमा एमालेका कार्यकर्ताद्वारा कांग्रेस उमेदवारको गाडी तोडफोड : अध्यक्ष र उपाध्यक्ष घाइते,नवलपुर : पूर्वी नवलपरासीको हुप्सेकोट गाउँपालिकाका कांग्रेसका अध्यक्ष र उपाध्यक्षका उमेदवार चढेको गाडीमाथि एमालेका कार्यकर्ताले तोडफोड गरेका छन्। त्यसक्रममा अध्यक्षका उमेदवार लक्ष्मी पाण्डे र उपाध्यक्षका उमेदवार पूर्णसिंह राना घाइते भएका जिल्ला प्रहरी कार्यालयका सूचना अधिकारी नायव उपरीक्षक सन्तोष पाठकले बताए। घाइतेलाई उपचारका लागि चितवन पठाइएको छ। उनीहरुको टाउकोमा चोट लागेको छ। वडा नं ३ बाट चुनाव प्रचारप्रसार गरेर घर फर्कने क्रममा एमालेका कार्यकर्तासँग जम्काभेट भएको थियो। त्यस क्रममा भनाभन हुँदा दुवै पक्षबीच झडप भएको प्रहरीले जनाएको छ। झडप भएपछि नजिकै रहेको घरमा लगेर राखेको गाडीमाथि एमालेका कार्यकर्ताले तोडफोड गरेको नायब उपरीक्षक पाठकले बताए। झपडमा एमालेका ३ कार्यकर्ता पनि घाइते भएका प्रहरीले जनाएको छ। उनीहरुको मध्यविन्दु अस्पतालमा उपचार भइरहेको छ।
बढे विदेशी पर्यटक,"काठमाडौं : कोरोना महामारीका कारण थलिएको पर्यटन क्षेत्र तग्रिँदै गएको छ। सन् २०२२ को पहिलो चौमासिकमा पर्यटक आवागमन अघिल्लो वर्षको सोही अवधिभन्दा १६० प्रतिशतले बढेको छ। अप्रिलमा मात्रै हवाइमार्गबाट ५८ हजार ३ सय पर्यटक नेपाल भित्रिएका छन्। यो सन् २०१९ को तुलनामा ५३ प्रतिशत बढी हो। कोभिड महामारी नियन्त्रणतिर जानु, करिब ९० प्रतिशत नेपालीले कोरोनाविरुद्धको खोप लगाइसक्नु जस्ता कारणले गर्दा पर्यटनमा सुधार भएको पर्यटन बोर्डले जनाएको छ। २०२० देखि अड्किएका पर्यटक आउन थालेको पर्यटन बोर्डका प्रवक्ता मणिराज लामिछानेले बताए। उनका अनुसार अहिले विश्व बजारमा रिभेन्च टुरिजम (प्रतिशोध भ्रमण) को प्रवृत्ति देखिन्छ। दुई वर्ष घरमा थुनिएका पर्यटक बाहिर निस्किन आतुर भएकाले पर्यटनमा थप सुधार हुँदै जाने लामिछानेको भनाइ छ। हालकै अवस्थामा पर्यटक आए २०२३ सम्ममा पर्यटन क्षेत्र पुरानै अवस्थामा फर्कने बोर्डले जनाएको छ। अप्रिलमा २२ हजार ४ सय ७७ भारतीय पर्यटक नेपाल आएका छन्। चीनबाट आउनेको संख्या २ सय ३१ मा सीमित भएको छ। भारत, अमेरिका, क्यानडा, फ्रान्स, बेलायत, अस्ट्रेलियाबाट धेरै पर्यटक आएका छन्। यी नेपालका पुरानै गन्तव्य मुलुक हुन्। बोर्डले आयोजना गरेका मेला, गोष्ठी, सामाजिक प्लाटफर्ममा प्रचारप्रसारका कार्यक्रमले पर्यटन सुधार्न ठूलो भूमिका खेलेको छ, लामिछानेले भने। पर्यटक संख्या बढेसँगै होटल पनि भरिभराउ हुन थालेको छन्। आन्तरिक पर्यटनले धानेको होटल उद्योगमा अहिले आन्तरिक र बाह्य पर्यटक ५०५० प्रतिशतको अनुपातमा रहेको होटल संघ नेपालका वरिष्ठ उपाध्यक्ष विनायक शाहले बताए। सगरमाथा आरोहण गर्नका लागि २०२२ को पहिलो सिजनमा ३ सय १२ जनाले अनुमति लिएका छन्। वसन्त ऋतुमा करिब नौ सय जनाले विभिन्न हिमाल आरोहणका लागि अनुमति लिएको र त्यसबाट करिब ४७ करोड रुपैयाँ रोयल्टी उठेको पर्यटन विभागका पर्वतारोहण शाखाका निर्देशक सूर्यप्रसाद उपाध्यायले जानकारी दिए। २०२१ को अप्रिलसम्म भने ५३ करोड उठेको थियो। डेढ खर्ब विदेशी मुद्रा गुम्यो कोभिडका कारण दुई वर्षमा पर्यटन क्षेत्रबाट करिब डेढ खर्ब रुपैयाँ विदेशी मुद्रा गुमेको छ। पर्यटन क्षेत्र विदेशी मुद्रा आर्जनको प्रमुख स्रोतमध्येमा पर्छ। वार्षिक करिब ८६ अर्ब डलर विदेशी मुद्रा पर्यटनबाट भित्रन्छ। पर्यटन क्षेत्रले कुल गार्हस्थ्य उत्पादनमा ७५ प्रतिशत योगदान गर्ने सरकारी तथ्यांक छ। कोभिडका कारण पाँच लाख पर्यटन मजदुर विस्थापित भएको पर्यटन पुनरोत्थान प्राविधिक समितिका संयोजक राजाराम गिरीले जानकारी दिए।"
अघोषित रूपमा दुई दलीय व्यवस्था,"झापा : नेकपा एमालेका अध्यक्ष केपी शर्मा ओलीले मुलुक अघोषित रूपमा दुई दलीय व्यवस्थामा गइसकेको बताएका छन्। झापाको विभिन्न स्थानमा मंगलबार आयोजित चुनावी सभालाई सम्बोधन गर्दै एमाले अध्यक्ष ओलीले एकातिर गठबन्धनमा आवद्ध सत्तारुढ दलहरू र अर्कातिर एमाले एक्लै चुनावी प्रतिस्पर्धामा उत्रिएको बताएका हुन्। अरू दल जोडजाड गरेर गठबन्धनका नाममा एमालेविरुद्ध लागेका छन्, अध्यक्ष ओलीले भने, अरु सबै एकातिर उभिएर चुनौती दिए पनि एमाले आफ्नै शक्तिको बलमा उभिएको छ। उसलाई कसैले हल्लाउन पनि सक्दैन । पाँचदलीय गठबन्धनका नाममा जतिसुकै घेराबन्दी भए पनि स्थानीय तह निर्वाचनमा एमालेको बिजय यात्रालाई कसैले रोक्न नसक्ने अध्यक्ष ओलीले बताए। उनले पाँच दलीय गठबन्धन टुटोस भन्ने आफूहरूको चाहना नभए पनि यसले लुतोको जस्तो लक्षण देखाइरहेको टिप्पणी गरे। देश विकासको अभियानमा होमिएको एमालेलाइे छेक्न गरिएका प्रयास स्थानीय तह निर्वाचन परिणामले असफल पारिदिने बताउँदै अध्यक्ष ओलीले पाँच दलीय गठबन्धन आत्तिसकेको दाबी गरे। ओलीले पारिवारिक भागबन्डाको हिसाब मिलाउँदा मिलाउँदै नेकपा माओवादी केन्द्रले घोषणापत्र ल्याउन बिर्सिएको टिप्पणी गरे। व्यस्त कार्यतालिकाबीच गृह जिल्ला आएका ओलीले झापाको भद्रपुर, हल्दीबारी, धुलाबारी, बिर्तामोडलगायतका स्थानमा आयोजित चुनावी सभालाई सम्बोधन गर्दै एमालेको पक्षमा मतदान गर्न सार्वजनिक अपिल पनि गरेका छन्।"
आईजीपी नियुक्ति विवादको मुद्दा न्यायाधीश सुष्मालता माथेमाको इजलासमा,"काठमाडौं : प्रहरी महानिरीक्षक नियुक्त विवादको मुद्दा न्यायाधीश सुष्मालता माथेमाको एकल इजलासमा परेको छ। सरकारले आइतबार धीरजप्रताप सिंहलाई आइजीपीमा नियुक्त गर्ने निर्णयप्रति असन्तुष्ट जनाउँदै एआइजी विश्वराज पोखरेलले सर्वोच्च अदालतमा रिट निवेदन दर्ता गराएका थिए। आइतबारको मन्त्रिपरिषद्को बैठकले तेस्रो वरियतामा रहेका सिंहलाई प्रहरी महानिरीक्षकमा नियुक्त गर्ने निर्णय गरेको थियो। पहिलो वरियतामा रहेका पोखरेल र दोस्रो वरियतामा रहेका सहकुल थापाले आईजीपी नियुक्तिप्रति असन्तुष्ट व्यक्त गरेका थिए। एआईजी पोखरेलले दर्ता गराएको रिट निवेदनमा बरियता मिचेर आईजीपी नियुक्ति निर्णय बदरको माग गरेका छन्। आफूभन्दा कनिष्ठलाई आईजीपी बनाएको भन्दै एआईजी पोखरेल सर्वोच्च गएका हुन्। नयाँ आईजीपी नियुक्तिका विषयमा एआईजी विश्वराज पोखरेल र सहकुल थापाले असन्तुष्टि जनाउँदै आएका थिए। पोखरेलले प्रधानमन्त्री तथा मन्त्रिपरिषद्को कार्यालय, प्रहरी प्रधान कार्यालय, गृह मन्त्रालय तथा नवनियुक्त आईजीपी धीरज सिंहविरुद्ध रिट दर्ता गराएका हुन्। वारेस सुनिता राउतमार्फत दर्ता गराएको रिटमा पोखरेलले संविधानको धारा ४६ तथा १३३ को उपधारा २ र ३ बमोजिम परमादेशसमेतको माग दावी गरिएको छ। उनले आफू नै वरिष्ठ एआईजी रहेको हुँदा परमादेशमार्फत् आफुलाई आईजीपी बनाउन माग दावी लिएका छन्। उनले आफू वरिष्ठ हुँदाहुँदै सिंहलाई आईजीपी नियुक्त गर्ने मन्त्रिपरिषद्को निर्णय प्रहरी नियमावली २०७१ को नियम ३०, ४१ र ५३ विपरित रहेको जिकीर गरेका छन्। यो निर्णय नेपालको संविधानको धारा ३३ विपरीत रहेको पनि रिटमा उल्लेख गरेका छन्। परमादेशबाट आफूलाई आइजीपीमा नियुक्त गरियोस् भन्दै सोमबार पोखरेलले सर्वोच्चमा रिट निवेदन दिएका थिए। रिट निवेदक एआईजी विश्वराज पोखरेलकोतर्फबाट कांग्रेस र एमालेनिकट वरिष्ठ अधिवक्ताहरुले बहस गर्दैछन्। स्रोतका अनुसार वरिष्ठ अधिवक्ता राधेश्याम अधिकारी, युवराज संग्रौला, पूर्णमान शाक्य, हरिहर दाहाल, रमेश बडाल, महादेव यादव , सतिशकृष्ण खरेल, सुनिल पोखरेल, सानुराजा पोखरेल, माधव बस्नेत, सुनिल पोखरेल, मेघराज काफ्ले लगायतले वकालत गर्दैछन्। रिट निवेदक पोखरेलले वरियता मिचेर आफूभन्दा कनिष्ठ धीरजप्रताप सिंहलाई आईजीपी बनाएको दावी गर्दै निर्णय बदरको माग गरेका छन्। उनले वारेस सुनिता राउतमार्फत रिट निवेदन दर्ता गराएका थिए। अर्का एआइजी थापाले भने सोमबार साँझ गृहमन्त्री बालकृष्ण खाणलाई भेटेर आफू नियमित काममा फर्कने बचन दिएका थिए। विवादमा आईजीपी नियुक्ति, एआईजी पोखरेल सर्वोच्चमा आईजीपी नियुक्तिविरुद्धको रिट सर्वोच्चमा दर्ता, बुधबारलाई पेशी तोकियो आईजीपी नियुक्तिमा असन्तुष्ट एआईजी थापा काममा फर्कन सहमत आईजीपी नियुक्तिमा बारम्बार किन विवाद ?"
प्रदेश १ मा १७ हजार बढी म्यादी परिचालन गरिँदै,"विराटनगर : आसन्न स्थानीय तह निर्वाचनका लागि प्रदेश १ मा १७ हजारभन्दा बढी म्यादी प्रहरी परिचालन गरिँदै छ। आगामी ३० गते हुने निर्वाचनका दिन मतदानस्थलको सुरक्षाका लागि नेपाल प्रहरीसँगै म्यादी परिचालन गरिने छ। १४ जिल्ला रहेको प्रदेश १ मा १ सय ३७ वटा स्थानीय तह छन्। प्रदेशमा १७ हजार ४ सय ४ जना म्यादी परिचालन गरिने प्रदेश १ प्रहरी कार्यालय विराटनगरका प्रवक्ता एसपी नवीनराज राईले जानकारी दिए। उनका अनुसार निर्वाचनमा खटाइनेमध्ये ४ हजार ५ सय ३१ महिला र १२ हजार ८ सय ७३ जना पुरुष म्यादी छन्। सबैभन्दा धेरै (३ हजार १ सय २३ जना) मोरङमा र कम तेह्रथुममा (४ सय ४६ जना) म्यादी प्रहरी परिचालन गरिने राईले बताए। उनका अनुसार झापामा २ हजार ९ सय १६, सुनसरीमा २ हजार ६५, इलाममा १ हजार ३ सय ७, खोटाङमा १ हजार ८६, उदयपुरमा १ हजार ५, पाँचथरमा ९ सय ३, धनकुटामा ८ सय ५७, संखुवासभामा ८ सय ५१, सोलुखुम्बुमा ७ सय ९९, भोजपुरमा ७ सय ६०, ताप्लेजुङमा ६ सय ५३ र ओखलढुंगामा ६ सय ३३ जना म्यादी खटाइने छ। प्रदेश १ प्रहरी प्रमुख डीआईजी अरुणकुमार बीसीले निर्वाचनमा लक्षित गरेर भर्ना र तालिम सकिएकाले म्यादी प्रहरी परिचालनको अन्तिम तयारी भइरहेको जानकारी दिए। उनका अनुसार एउटा मतदान केन्द्रमा कम्तीमा १ जना महिलासहित ५ जना म्यादी प्रहरी परिचालन गरिने छ। निर्वाचनको सुरक्षाका लागि म्यादी प्रहरी भर्ना गरेर तालिम दिइसकिएको छ, बीसीले भने, अब कार्यक्षेत्रमा खटाउने तयारी हुँदै छ। म्यादी प्रहरीले नेपाल प्रहरीका जवानको जति सेवा सुविधा पाउने छन्। ४० दिनको सुविधा दिने गरी म्यादी प्रहरी परिचालन गरिएको हो। १ जनाले तलब ३० हजार २ सय ४०, रासनवापत ७ हजार २ सय, पोसाक तथा अन्य सामग्रीका लागि ६ हजार र मतदान केन्द्रमा खटिँदा यातायात खर्च १ हजार गरेर जम्मा ४४ हजार ४ सय ४० रुपैयाँ पाउने छन्।"
कर्णाली प्रदेशले आठ दिन थप्यो सार्वजनिक बिदा,"कर्णाली : कर्णाली प्रदेश सरकारले विसं २०७९ सालमा राष्ट्रियबाहेक प्रदेशभर थप आठ दिन सार्वजनिक बिदा दिने भएको छ। प्रदेश सरकारको विसं २०७८ चैत्र २९ गते बसेको मन्त्रिपरिषद् बैठकले सार्वजनिक बिदा दिने निर्णय गरेको बताइएको छ। सरकारले सार्वजनिक बिदा गरेको निर्णय यही वैशाख ७ गते प्रदेशको राजपत्रमा प्रकाशित गरेको छ। राजपत्रका अनुसार धान दिवसका अवसरमा दुई दिन सार्वजनिक बिदा दिने भएको हो। ऐतिहासिक दिनका रुपमा चैत्र १२ गते जुम्लालाई मात्र र असार १५ गते जुम्लाबाहेक नौ जिल्लामा धान दिवसका अवसरमा बिदा दिने सरकारले निर्णय गरेको छ। त्यस्तै, साउन १ गतेलाई साउने सङ्क्रान्ति तथा देउडा पर्व भनेर सार्वजनिक बिदा दिने निर्णय भएको आन्तरिक मामिला तथा कानुन मन्त्रालयका सचिव दिनेशसागर भुसालले जानकारी दिउ। साउन १७ गते साउन शुक्ल पञ्चमी (नाग पञ्चमी), भदौ ४ गते प्रदेश स्थापना तथा सहिद दिवस, असोज २३ गते शुक्ल (कोजाग्रत) पूर्णिमा, चैत्र १६ गते चैत्र शुक्ल नवमी (रामनवमी) प्रदेशभर बिदा दिइने सचिव भुसालले बताए। उनका अनुसार असोज कृष्ण त्रयोदशीका दिन भने चन्दननाथ बाबा मेलाको सार्वजनिक बिदा दिने निर्णय भएको छ। यस दिनमा जुम्ला जिल्लामा प्रादेशिक तथा स्थानीय तहका कार्यालयहरुमा बिदा हुने प्रदेश आन्तरिक मामिला तथा कानुन मन्त्रालयले जनाएको छ। रासस"
उम्मेदवार हात जोड्दै घरघरमा : 'नमस्ते फर्काउन भ्याउँदै हुनुहुन्छ कि नाइँ ?',"इलाम : आज छुट्टीको दिन, साथीहरु नमस्ते फर्काउन भ्याउँदै हुनुहुन्छ कि नाइँ ? मंगलबारको बिदा सदुपयोग गर्दै सूर्यादय नगरपालिका ११ का भवानी आधारभुत विद्यालयकी प्रधानअध्यापक रचना देवानले निर्वाचन केन्द्रित व्यङ्ग सामाजिक सञ्जालमा पोष्ट गरिन्। जवाफमा धेरैले उनकै लयमा उम्मेदवारहरुलाई गिज्याए। देवानले भने जस्तै अहिले गाउँमा जनताको घरघरमा उम्मेदवारको लर्को लागेको छ। कोभिड १९ को त्रास पछि गाउँमा दसैं आए जस्तै भएको ठान्छन् मतदाताहरु। गाउँ पुग्दा जनताका मनमा विकासको आशा पाएँ।, माईजोगमाई गाउँपालिका ४ मा नेपाली कांग्रेसको तर्फबाट वडा अध्यक्षका उम्मेदवार सुरेश भट्टराईले सुनाए,घरमै पुग्ने सडक होस्, आधारभुत स्वास्य, शिक्षाको आवश्यकता पूरा होस् भन्ने चाहना छ गाउँमा। पहिलो पटक चुनावी मैदानमा उत्रिएका ३२ वर्षीय भट्टराईले भने, ठुलो अपेक्षा छैन नागरिकमा तर सानो अपेक्षा पनि अघिल्लो नेतृत्वले पूरा गर्न सकेको रहेनछ। अहिले चुनावी मैदानमा उनी जस्ता नौजवानदेखि उमेर ढल्केका पुस्तासमेत जनताको घरघरमा पुग्दै छन्। पाँच वर्ष सूर्योदय नगरपालिकाको मेयरको अनुभव लिएका रणबहादुर राई र उपमेयरको अनुभव लिएकी दुर्गा देवी भट्टराई पनि जनताको घरदैलोमा छन्। नेकपा एमालेबाट अघिल्लोपटक चुनाव जितेका उनीहरु यसपटक भने दुई दलका उम्मेदार भएका छन्। राई नेकपा एकीकृत समाजवादीबाट मेयरमा भिड्दै छन् भने भट्टराई नेकपा एमालेबाट उपमेयरमा भिड्दै छन्। मेयरका प्रत्यासी राई भन्छन्, धेरै काम सुरु गरेका छौं, पूरा गर्न बाँकी छ, त्यही भएर जनताको घर घरमा पुग्दै छु। प्रदेश सांसदबाट राजीनाम दिएर सूर्योदय नगरपालिकामा मेयरका लागि प्रतिष्पर्धामा उत्रिएका काजिमान कागते पनि नागरिकका आशा र गुनासा सुन्दै गाउँ घरमै व्यस्त छन्। उनी भन्छन्, जनताका आवशयकता बुझ्दै अघि बढेको छु, नागरिकमा उत्साह देख्दा हौसला जागेको छ। उपमेयरकी प्रत्यासी भट्टराई पनि समृद्ध नगरको सपना लिएर गाउँमा छन्। उनले भनिन्, अझै नगरमा मेरो आवश्यकता नागरिकले महसुस गरेकाले जनताको माग अनुसार नै चुनावी मैदानमा छु।उनले गठबन्धनका नाममा पाँच दलीय गठबन्धनले प्रमुख र उपप्रमुखमा पुरुष उम्मेदवार उभ्याएकाले पनि समावेसी सिद्धान्तको रक्षाका लागि आफू जनता माझ गएको बताइन्। देउमाई नगरपालिकाका प्रमुख सूर्य पोख्रेल पनि पदबाट राजीनाम दिएर नेकपा एमालेको तर्फबाट चुनावी मैदानमा होमिएका छन्। उनले यसपटक सडक चौडा बनाउनेदेखि डिजिटल नगर बनाउने लगायतका नयाँ योजना थपेर घोषणा पत्र सार्वजनिक गरेका छन्। उनीसँग नेपाली कांग्रेसका नेता होम दुलाल प्रतिष्प्रधार्मा छन्। दुलाललाई नेकपा माओवादीको साथ रहेको छ। इलाम नगरपालिकामा गठबन्धनबाट मेयरका प्रत्यासी नेपाली कांगेसका केदार थापा र नेकपा एमालेको तर्फबाट धिरेन चेम्जोङसहित चुनावी मैदानमा छन्। थापा भष्ट्राचार मुक्त नगर बनाउने घोषणासहित चुनावी मैदानमा छन्। उनी भन्छन्,अघिल्लो पाँच वर्ष नगरको नेतृत्वले करको बोझ दियो, हामी त्यसलाई अन्त्य गर्ने छौं। जनताको अपेक्षा पनि त्यही छ। एमालेका चेम्जोङ पनि संवृद्ध नगरका योजनासहित जनताको घरघरमा पुगिरहेको बताउँछन्। उनले जनताको चाहना अनुसार योजनवद्ध विकासलाई अघि बढाउने उद्घोषका साथ जनताको घरमा पुगिरहेका छन्। मांसेबुङ गाउँपालिकाका अध्यक्ष डिकेन्द्र इदिंगो चुनावी मैदानमा छन्। जनचाहाना अनुसारका योजना सम्पन्न गर्ने लक्षसहित उनी चुनावी मैदानमा छन्। बैशाख ३० को स्थानीय तह निर्वाचनका लागि इलाममा एक हजार तीन सय २० उम्मेदार चुनावी मैदानमा छन्। यीमध्ये जिल्लाका १० वटै पालिका गरी ४ सय २० उम्मेदवार निर्वाचित हुने छन्।"
त्रिभुवन विमानस्थलको आन्तरिक टर्मिनलभित्र बम रहेको अज्ञात व्यक्तिको टेलिफोन,"काठमाडौं : त्रिभुवन अन्तर्राष्ट्रिय विमानस्थलको आन्तरिक टर्मिनलमा बम रहेको भन्दै अज्ञात व्यक्तिको टेलिफोन आएको छ। जसका कारण बुधबार बिहान आन्तरिक उडानहरु प्रभावित बनेका छन् । शंकास्पद बस्तु भेटिएको भन्दै यात्रुहरुलाई आन्तरिक टर्मिनलबाट बाहिर निकालिएको छ। विमानस्थलस्थित नागरिक उड्डयन कार्यालयका प्रवक्ता टेकनाथ सिटौलाले आन्तरिक टर्मिनलभित्र बम रहेको भन्दै अज्ञात व्यक्तिले टेलिफोन गरेको बताए। उनले अन्नपूर्णसँग भने, 'विदेशबाट २ पटक आन्तरिक टर्मिनलमा बम रहेको टेलिफोन आयो। हामी अनुसन्धान गर्दैछौं।' अहिले नेपाल प्रहरी, नेपाली सेनाको टोलीले आन्तरिक टर्मिनलभित्र सर्च अप्रेसन गरिरहेको छ।"
एनभीए भलिबल क्लब लिग : एपीएफको जित,"काठमाडौं : विभागीय टोली नेपाल एपीएफ क्लबले छैटौं एनभीए राष्ट्रिय महिला तथा पुरुष भलिबल क्लब लिगमा पहिलो जित निकालेको छ। मंगलबार भएको महिलातर्फको खेलमा एपीएफले पहिलो जित निकालेको हो। त्रिपुरेश्वरस्थित राष्ट्रिय खेलकुद परिषद्को कभर्डहलमा एपीएफले अर्को विभागीय टोली त्रिभुवन आर्मी क्लबलाई २७२५, १३२५, २५२१, २५२३ को सेटमा पराजित गरेको हो। महिलातर्फकै अर्को खेलमा बुटबलको एभरेष्ट क्लबले न्यु डायमन्ड एकेडेमीलाई २६२४, १३२५, २०२५, २५२१ र १५१३ ले पराजित गर्यो। नेपाल भलिबल संघद्वारा आयोजित प्रतियोगिताको पुरुषतर्फको खेलमा हेल्प नेपाल स्पोर्ट्स क्लबले गण्डकी प्रदेशलाई १३२५, २७२५, २८२६, १४२५, १५१३ ले पराजित गर्यो। अर्को खेलमा आर्मीले गल्कोट स्पोर्ट्स क्लबलाई २५१२, २५११, २५२२ ले हरायो। नौ अंकसहित लिगको शीर्ष स्थानमा रहेको आर्मीको तेस्रो जित हो। प्रतियोगिताको विजेताले ६ लाख रुपैयाँ पुरस्कार पाउने छ। यसैगरी उपविजेताले तीन लाख, तेस्रोले एक लाख ५० हजार र चौथो हुने टोलीले ७५ हजार रुपैयाँ पाउने छन्।"
उहिलेका मतदाताले हुलाक माग्थे,"मतदातादेखि उम्मेदवारसम्म। पत्रकारदेखि लेखकसम्म। २००४ सालको चुनाव सुनेका, २०१५ सालमा भोट हालेका र २०४८ सालमा उम्मेदवार भएका वरिष्ठ पत्रकार भैरव रिसाल सँगको कुराकानी २००४ सालको चुनाव कस्तो थियो ? त्यतिबेला म करिब १९ वर्षको थिएँ। भक्तपुरको दधिकोटबाट पढ्न काठमाडौंको प्रधान पाठशाला रानीपोखरी आउँथेँ। चुनाव भन्ने सुनेको थिएँ। चुनावमा खासै चासो थिएन। स्कुल जान्थेँ। परिवर्तन चाहन्थेँ। तर, चुनावी नारा र जुलुसमा सहभागी हुन डराउँथेँ। किन डराउनुहुन्थ्यो ? पुलिसले पक्रन्छ भनेर। अहिले जस्तो प्रहरी मेरो साथी कहाँ हुन्थ्यो र ! त्यो बेला त पुलिसले खुब कुट्थ्यो नि। पहिला त पुलिसको बर्दी देखेर मान्छेहरू थर्कमान हुन्थे। चुनाव आएको कसरी थाहा हुन्थ्यो ? कुपण्डोलमा डेरा थियो । पढेर घर जान भ्याउँदैनथ्यो। चुनावको र्यालि पनि सानो हुन्थ्यो। त्यो देखेपछि चुनाव आएको थाहा पाइन्थ्यो। अहिलेजस्तो रेडियो, टिभी र अखबार कहाँ थियो र ? २००४ मा चुनावी र्याली हुनु त गाह्रो थियो। त्यो बेलामा चुनाव आएको गएको थाहै हुँदैनथ्यो। मैले त सुने, अलिअलि देखें। अहिले जस्तो चुनाव बुझ्ने मान्छे नै कहाँ थियो र ? त्यो बेला भोट माग्ने चलन कस्तो थियो ? घरघरमा उम्मेदवार जान्थे। खुसुखुसु भोट माग्थे। चुनावको दिन सबै जम्मा हुन्थे। अनि चुनाव सकिन्थ्यो। काठमाडौंबाटै स्थानीय चुनाव देशैभर फैलिएको हो। पहिला मतदान केन्द्र कति टाढा हुन्थे ? ३४ घण्टा लाग्थ्यो। बिहान भात खाएर मतदाता भोट हाल्न बुथमा पुग्थे। बाटामा खाजा खाने चलन थिएन। चुनावमा ककसले मतदान गर्न पाउँथे ? २००४ मा महिलालाई भोट हाल्ने अधिकार थिएन। प्रजातन्त्र आएपछि पहिलोपटक २०१० सालमा काठमाडौं नगरपालिकाकोे चुनावमा महिलाले भोट हालेका हुन्। राणाहरूले महिलाहरूलाई भोट हाल्न किन नदिएको होला ? राणाहरूले महिलालाई मान्छे नै गन्दैनथे। हुन त त्यतिबेला महिलाले भोट हाल्ने चलन अन्यत्र पनि थिएन। स्वीटरल्यान्डमा पनि महिलाहरूले मतदान गर्न थालेको धेरै भएको छैन। २००४ सालमा काठमाडौं कस्तो थियो ? काठमाडौं धोबीखोला पश्चिम थियो। बस्ती नै थिएन। कोटेश्वर चोकमा पहिला दिउँसै स्याल कराउँथ्यो। त्यहाँ नर्कट र सिस्नुघारी थियो। सहर भनेको त असन्नको गल्ली र इन्द्रचोक मात्रै थियो। केके पाइन्थ्यो त्यहाँ ? काठमाडौंमा पुस्तक पसल जम्मा दुइटा थिए। पुस्तक बनारसमा छापिन्थे। कपि, कलम पनि उतैबाट ल्याइन्थे। २००४ सालमा संस्कृति प्रधानपाठशाला रानीपोखरीमा कक्षा ८ पास गरेँ। अनि के पढ्ने भन्दाखेरी ? किताब जे पायो त्यही पढ्ने। अघिल्लो पुस्ताले पढेको किताब हुन्थ्यो। किताब जोगाएर पढ्ने चलन थियो। अनि मैले साहित्यको किताब पाएँ। त्यसपछि म साहित्यमै रमाएँ। त्यतिबेला मतपत्र कहाँ छापिन्थे होलान् ? ठ्याक्कै भन्न सकिनँ। सायद इन्डिया (भारत)बाट छापेरर ल्याए होलान्। इन्द्रचोकमा साँझतिर चारै गाउँका मान्छेहरू जम्मा हुन्थे। गाउँमा ढ्वाङ (माइक) राखेर प्रचार हुन्थ्यो। माइकलाई पहिला गाउँमा ढ्वाङ भन्ने चलन थियो। मतदाताले के माग्थे ? २०१४ सालमा राजा महेन्द्रको सुदूरपश्चिम भ्रमणमा म गएको थिएँ। त्यतिबेला जनताले हुलाक माग्थे। स्कुल नमाग्ने। पुल नमाग्ने। खानेपानी नमाग्ने। मात्रै हुलाक माग्ने। किन हुलाक माग्थे ? विकास के हो ? जनतालाई पत्तै थिएन। हुलाक माग्नुको कारण त्यताका मान्छे काम गर्न भारत जान्थे। चिठ्ठीपत्रका लागि हुलाक माग्थे। त्यो समाजका लागि हुलाकै ठूलो थियो। म राजा सवारी हुनुभन्दा अगाडि नै गएको थिएँ। त्यहाँका जनतालाई मैले सरकारसँग स्कुल, पुल, बाटो माग्नुस् भन्थें। तर, धेरैले हुलाक मागे।"
पुरुषले मात्रै मताधिकार पाएको त्यो पहिलो चुनाव,"काठमाडौं : सहरी क्षेत्रका जनताले २००४ जेठ २९ गते मताधिकार पाएका थिए। त्यो बेला काठमाडौं महानगर नभई म्युनिसिपालिटी थियो। रोचक पक्ष, जनताको मतबाट निर्वाचित पहिलो जनप्रतिनिधिले म्युनिसिपालिटीको सभापति बन्ने अवसर पाएनन्। राणा शासकले चुनेकालाई म्युनिसिपालिटीको सभापति बनाइएको थियो। प्रधानमन्त्री पद्म शमशेर राणाले आफ्ना प्रतिनिधि आफैं छनोट गर्ने अधिकार २००४ मा जनतालाई दिएका थिए। त्यो बेला निर्वाचनको अघिल्लो दिन मतपत्र घरघर पुर्याइएको थियो। प्रत्येक उम्मेदवारका लागि अलगअलग रङका मतपेटिका हुन्थे। मतपेटिकाको रङअनुसार आफूलाई मनपर्ने उम्मेदवारलाई मतपेटिकामा मत खसाल्नुपथ्र्यो। कसलेकुन उम्मेदवारलाई मत दियो भन्ने प्रष्टै हुन्थ्यो। निर्वाचनको अघिल्लो दिन घरघरमा मतपत्र पठाइएको थियो, नेपालको निर्वाचन इतिहास नामक पुस्तकमा पहिलो निर्वाचनबारे उल्लेख छ, काठमाडौंमा मात्र निर्वाचित म्युनिसिपालिटी खडा भएको थियो। यो निर्वाचन इतिहासमा हालसम्मकै पहिलो र ऐतिहासिक निर्वाचन हो । त्यो निर्वाचनबाट गेहेन्द्रशमशेर थापा काठमाडौं म्युनिसिपालिटीको पहिलो सभापति बने। र, शंकरदेव पन्त उपसभापतिमा छानिए। सभापति बनेका पन्त जननिर्वाचित थिएनन। उनी राणा शासकबाट वडा सदस्य बनाइएका थिए। पछि, उनैलाई सभापति बनाइएको थियो। राणा शासकले निर्वाचितलाई उपसभापति र मनोनीतलाई सभापति बनाएका थिए। उक्त निर्वाचनमा पुरुषलाई मात्रै मताधिकार दिइएको थियो। महिलाहरू मतदानबाट वञ्चित गरिएको थियो। पूर्वनिर्वाचन आयुक्त प्राडा वीरेन्द्रप्रसाद मिश्र ७५ वर्षअघि अर्थात् २००४ सालमै काठमाडौंमा स्थानीय निकायको निर्वाचन भएको बताउँछन्। निर्वाचन इतिहास पुस्तकमा गोरखापत्रको हवाला दिँदै भनिएको छ, राणा प्रधानमन्त्री पद्मशमशेरको पालादेखि नेपालमा निर्वाचनको सुरुआत भएको देखिन्छ। जुन काठमाडौं म्युनिसिपालिटी पहिलो स्थानीय निकायको निर्वाचन थियो। उक्त निर्वाचनपछि नगरपालिकाको संरचना खडा गर्ने निर्णय भएको थियो। पूर्वनिर्वाचन आयुक्त मिश्र भन्छन्, राणा प्रधानमन्त्री पद्म शमशेरले दरबारमा केही मानिसहरू बोलाएर शासन सुधारका नाममा म्युनिसिपालिटी स्थापना गर्ने घोषणा गरे। त्यसपछि नेपालमा औपचारिक रूपमा निर्वाचन सुरु भएको थियो। तत्कालीन प्रधानमन्त्री पद्म शमशेरले विवेकको प्रयोग गरेर मात्रै प्रतिनिधि छान्न जनतालाई आदेश जारी गरेका थिए। जनप्रतिनिधि छान्दा सोच, विचारपूर्वक असल, अनुभवी र लायक प्रतिनिधि छानी मुलुकको समग्र उत्थानमा सहयोगी हुन आवश्यक छ, २००३ फागुन २ मा पद्मशमशेरको निर्देशन थियो। सफाइ अड्डा बन्यो, म्युनिसिपालिटी विसं १९७६ पुस २ गते राणा प्रधानमन्त्री चन्द्र शमशेरले उच्च वर्गीय व्यक्तिहरू हिँड्ने बाटो सफाइ गर्ने योजना बनाए। त्यसका लागि काठमाडौंमा सफाइ अड्डा स्थापना गरे। १९८७ सालमा काठमाडौं उपत्यकाको नौं स्थानमा पञ्चायतको स्थापना गरियो। चुनावको दिन सबै जम्मा हुन्थे। मन परेको उम्मेदवारलाई भोट दिन्थे। त्यहीँ मतगणना हुन्थ्यो। को जित्यो, को हार्यो सुनेर घर फर्किन्थे। भैरव रिसाल, वरिष्ठ पत्रकार जनताबाट सात जना र सरकारबाट एक जना गरी ८ जनाको एक पञ्चायत समितिको संरचना खडा गरियो। तर, त्यसबेला जनतालाई मताधिकार प्रयोग गर्न दिइएन। राणा शासकका एस म्यानहरूलाई मात्रै पञ्चायत समितिमा राखियो। २००३ सालमा राणा प्रधानमन्त्री पद्म शमशेरले सफाइ अड्डा लाई काठमाडौं म्युनिसिपालिटी बनाउने निर्णय गरे। सफाइ अड्डाको संस्थागत स्वरूप नै परिवर्तन भयो। जनता र सरकारबाट छानिएका प्रतिनिधिहरूले बाटाघाटा, खानेपानी, बजार व्यवस्थापन, सरसफाइ जस्ता काम गर्न भनियो। म्युनिसिपालिटी निर्वाचनको अघिल्लो दिन नै पुरुष मतदाताको संख्याअनुसार घरघरमै मतपत्र पुर्याइएको थियो, पूर्वआयुक्त प्राडा मिश्र सम्झन्छन्, प्रत्येक उम्मेदवारको अलगअलग रङका छुट्टाछुट्टै ढवाङ (मतपेटिका) हुन्थे। आफूलाई मनपरेका उम्मेदवारको मतको रङअनुसार मतदान गर्नुपर्दथ्यो। कसले कुन उम्मेदवारलाई मत दियो भन्ने प्रष्टै देखिन्थ्यो। त्यतिबेला न चुनावी तामझाम हुन्थ्यो, न त उम्मेदवारको खर्च नै। ९४ वर्षीय वरिष्ठ पत्रकार भैरव रिसाल भन्छन्, त्यो बेला घरघरमा उम्मेदवार जान्थे। खुसुखुसु कुरा गर्थे। भोट माग्थे। चुनावको दिन सबै जम्मा हुन्थे। मन परेकोे उम्मेदवारलाई भोट दिन्थे। त्यहीँ मतगणना हुन्थ्यो। को जित्यो, को हार्यो सुनेर घर फर्किन्थे। मिश्रका अनुसार १९४७ सालमा भारत स्वतन्त्र भयो। त्यसको असर अन्य देशमा पनि पर्न थाल्यो। नेपालमा पनि राणा शासकविरुद्ध आवाज उठिरहेको थियो। त्यसैले राणा शासकले भारतबाट २ जना विज्ञलाई बोलाएर संविधान लेख्न लगाए। र, औपचारिक रूपमा निर्वाचन प्रक्रिया सुरु गरेका थिए। प्राध्यापक तथा इतिहासकार दिनेशराज पन्त भन्छन्, विसं १६१६ मा राजा द्रव्य शाहको पालामा गोरखाको लिगलिगे कोटको फेदिदेखि टुप्पोसम्म जो दौडेर अगाडि पुग्थ्यो। उही राजा हुथ्यो। प्राचीन कालदेखि नै प्रतिस्पर्धा गर्ने र जित्ने इतिहास छ। २००४ पछि धेरै मत ल्याउनेले जितेको ठान्न औपचारिकबाटै मुलुकमा चुनावी प्रक्रिया सुरु भएको हो। कर्मचारी पनि जित्थे अनौठो कुरा, त्यतिबेला निर्वाचनमा खटिएका कर्मचारी पनि वडाको उम्मेदवार बन्न पाउँथे। प्रो यदुनाथ खनाललाई वडा११ को निर्वाचनको रेखदेख गर्ने जिम्मेवारी दिइएको थियो। उनी वडा१५ बाट उम्मेदवार बने। विजयी पनि भए। असल, लायक, अनुभवी कर्मचारीहरू मात्रै निर्वाचनमा खटिन्थे। २००४ सालमा काठमाडौं म्यूनिसिपालिटीमा घरको संख्या १३ हजार ५५३ थियो। ६८ हजार ११८ मतदाता संख्या थियो। २१ वडाहरूमध्ये ५, ९, १०, ११ मा एक जनाले मात्रै उम्मेदवारी दिएका थिए। एकमात्रै उम्मेदवारी परेका ठाउँमा मतपेटिका राखिएको थिएन। एकभन्दा बढी उम्मेदवार खडा भएका वडाहरूमा मतदाता र भौगोलिकताका आधारमा मतपेटिका राखिएका थिए, निर्वाचन इतिहास पुस्तकमा उल्लेख छ। त्यो बेला काठमाडौंका २२ ठाउँमा मतदान केन्द्र राखिएका थिए। प्रत्येक उम्मेदवारका अलग अलग मतपेटिका हुन्थे। सरकारले छान्थ्यो सभापति पहिलो निर्वाचनमै मतदाताहरूले अत्यन्तै उत्साह देखाएका थिए। त्योबेला ६०६५ प्रतिशतसम्म मत खसेको अनुमान गरिएको थियो। २१ वडाबाट २१ जना सदस्य निर्वाचित हुन्थे। सरकारले १० जना मनोनित गर्ने व्यवस्था थियो। त्यसअनुसार ३१ जनाको नगरपालिका बोर्ड गठन गरिएको थियो। मनोनित सदस्यबाट सरकारले सभापति चुनेको थियो। गेहेन्द्र शमशेर थापाले पहिलो सभापति बन्ने मौका पाएका थिए। शंकरदेव पन्त उपसभापतिमा बनाइए। पन्त जननिर्वाचित थिए। वडा सदस्यका लागि प्रत्येक वर्ष पद त्याग गर्नुपर्ने गोलाप्रथाद्वारा नियम बनाइएको थियो। पद त्याग्नेमा बहालवाला कर्मचारीहरू पर्थे। उनीहरूको सदस्य खारेज हुन्थ्यो। २००४ मा निर्वाचित प्रतिनिधि २००७ फागुनसम्म कार्यरत थिए। त्यसबीचमा निर्वाचित र मनोनित सदस्यहरूबीच मतभेद पनि भयो। १६ जना निर्वाचित सदस्यहरूले पदबाटै राजीनामा पनि दिए उहिलेका मतदाताले हुलाक माग्थे का थिए। ती पदमा चुनाव भने हुन सकेन। उपचुनाव गराउने सरकारी योजना त्यसै खेर गयो। २००७ सालमा प्रजातन्त्र स्थापना हुने बेलासम्म निर्वाचित र मनोनित गरी १५ जना पदाधिकारी थिए। भक्तपुर र ललितपुर नगरपालिकाको निर्वाचन पनि २००४ सालमै सम्पन्न भएको थियो। भक्तपुरमा १० र ललितपुरमा १२ जना निर्वाचित भएका थिए। राणा शासकले ४४ जना मनोनित गरेर पठाएका थियो। महिलालाई मतदानमा रोक काठमाडौं म्युनिसिपालिटीको निर्वाचनका लागि चार किल्ला र २१ वटा वडा विभाजन गरिएको थियो। उत्तरमा महाराजगन्ज, दक्षिण बागमती, पूर्व धोबीखोला र पश्चिम विष्णुमतिलाई चार किल्ला मानिएको थियो। प्रत्येक वडाबाट एकएक जना सदस्य चुन्ने अधिकार मतदातालाई थियो। राणा प्रधानमन्त्री पद्म शमशेरले दरबारमा केही मानिसहरू बोलाएर शासन सुधारका नाममा म्युनिसिपालिटी स्थापना गर्ने घोषणा गरे। त्यसपछि नेपालमा औपचारिक रूपमा निर्वाचन सुरु भएको थियो। प्राडा वीरेन्द्रप्रसाद मिश्र,पूर्वनिर्वाचन आयुक्त त्यो बेला सबैलाई मतदान अधिकार थिएन। जमिन्दारलाई बढी प्राथमिकता राखिन्थ्यो, मिश्र भन्छन्, २१ वर्ष पुगेका पुरुषले मात्रै भोट हाल्न पाउँथे। महिलाहरूले पनि भोट हाल्न पाउनुपर्छ भनी श्री ३ पद्म शमशेर समक्ष महिलाहरूले माग राखेका थिए। तर, दिइएन। राणाहरूले महिलालाई मान्छेमै गन्दैनथे, वरिष्ठ पत्रकार रिसालले भने, मान्छे नै नगनेपछि केको भोट हाल्न अधिकार दिन्थे ? राणाहरू छोरालाई पढाउँथे। छोरीलाई पढाउँदैनथे। राणाहरूले छोरीलाई पढाउँदा पनि शिक्षकलाई कोठा बाहिरै राख्ने र कोठाभित्र छोरी राखेर पढाउने गरेको रिसाल बताउँछन्। प्रजातन्त्र आएपछि मात्रै महिलाले मताधिकार उपभोग गर्न पाएको उनी बताउँछन्। उम्मेदवारले तिरो तिरेको हुनुपर्ने त्यतिबेला पनि उम्मेदवार बन्न केही सर्त (आचारसंहिता) हुन्थे। सरकारी तिरो नबुझाएकाहरू उम्मेदवार बन्न अयोग्य हुन्थे। सक्षम, इमान्दार र देशलाई सेवा गर्ने उम्मेदवारका योग्यतामा पर्थे। २५ वर्ष पुगेकाले उम्मेदवार बन्न पाउँथे। आजभोलि स्थानीय तहमा उम्मेदवारको उमेर २१ वर्ष तोकिएको छ। २००४ सालको निर्वाचनमा २१ वर्ष पूरा भएका पुरुषलाई मात्रै मतदातामा राखिथ्यो। अहिले १८ वर्ष पुगेकालाई मताधिकार दिइएको छ। महिलालाई मतदाता नामावलीमा नाम दर्ता गराउन, उम्मेदवार बन्न र मतदान गर्न निषेध गरिएको थियो। म्युनिसिपालिटी, स्थानीय निकाय हुँदै मुलुक स्थानीय तहको निर्वाचनको सम्मुखमा छ। अब चुनाव आउन मात्र ९ दिन बाँकी छ। ३५ हजार २२१ पदका लागि १ लाख ४५ हजार २७५ उम्मेदवार चुनावी मैदानमा छन्। १ करोड ७७ लाख ३३ हजार ७२३ जना मतदाता मनपरेका उम्मेदवारलाई मतदान गर्न व्यग्र प्रतीक्षामा रहेको निर्वाचन आयोगका सहप्रवक्ता सूर्यप्रसाद अर्याल बताउँछन्। १६१६ मा राजा द्रव्य शाहको पालामा गोरखाको लिगलिगे कोटको फेदिदेखि टुप्पोसम्म जो दौडेर अगाडि पुग्थ्यो। उही राजा हुन्थ्यो। २००४ पछि धेरै मत ल्याउनेले जितेको ठान्न औपचारिकबाटै मुलुकमा चुनावी प्रक्रिया सुरु भएको हो।  दिनेशराज पन्त, प्राध्यापक तथा इतिहासकार"
राउटेलाई मताधिकार दिऊँ,"लोकतन्त्र भनेकै जनताको सहभागिताको शासन व्यवस्था हो। जनता आफैं शासन व्यवस्थामा सहभागी हुन्छन्, आफ्ना प्रतिनिधिमार्फत। आफूमाथि शासन चलाउने प्रतिनिधि आफैंले चुन्ने व्यवस्था नै लोकतन्त्रको सबैभन्दा सुन्दर पक्ष हो। त्यसैले नै यो व्यवस्थामा जनताले अपनत्व महसुस गर्न पाउँछन्। त्यसमाथि नेपालको संविधानले समानुपातिक र समावेशी सिद्धान्त अँगालेको छ। सबै वर्ग र भूगोललाई समावेश गरी राज्य सत्तामा सबैको प्रतिनिधि गराउने भन्ने संविधानको मर्म हो। त्यही मर्मले नै राष्ट्रिय अखण्डता र एकतालाई बलियो बनाएको छ। तर, नेपाल भूमिमै एउटा यस्तो समूह छ जसले मत हाल्ने अधिकार पाएको छैन। न नागरिकता छ न मतदाता परिचयपत्र। बल्लतल्ल व्यक्तिगत परिचयपत्रको खोस्टो चाहिँ हात परेको छ। त्यस्तो समूह हो राउटे। जो वन जंगलका स्रोतमा भर परेर जीवन बिताउँदै आएको छ। राउटे समुदाय जो विस्तारै अरू समुदायसँग घुलमिल हुँदैछ। शिक्षा र स्वास्थ्यका आधारभूत सेवा र सुविधाबाट विमुख छ। कर्णाली प्रदेशका दैलेख, सुर्खेत, सल्यान र जाजरकोटलगायत जिल्लाका राउटे समुदाय बस्छन्। कर्णालीमै यो समुदायको जनसंख्या १ सय ४५ मात्रै छ। त्यसमा १८ वर्ष पूरा भएका र मतदाता हुन योग्य ६९ जना छन्। ती कसैले अहिलेसम्मका चुनावमा भोट हालेका छैनन्। कारण त्यही हो न उनीहरूसँग नागरिकता छ, न मतदाता परिचयपत्र। स्थानीय तह र प्रदेश सरकारको स्थापनापछि राउटेमाथि ती सरकारले नीतिगत रूपमा सम्बोधनको प्रयास पनि गरेका हुन्। तर देशको नागरिक हुने परिचय दिलाउन ती सरकार पनि असफल हुनु निकै लज्जाजनक कुरा हो। नेपाल धर्तीको मौलिक र आदिवासी नै हो, राउटे। यो जातिले नेपाली नागरिकता पाउन नपर्ने कुनै कारण कतैबाट पनि पुष्टि हुँदैन। स्थानीय तहले नै राउटेका लागि नागरिकता प्राप्त हुने चाँजो मिलाउन सक्नुपथ्र्यो। उमेर पुगेको नेपाली नागरिक मतदाता बन्न सक्ने प्रष्ट व्यवस्था गरेको छ। विडम्बना नागरिकता नै राउटेहरूसँग छैन। जो आवाजविहीन छ, जो निमुखो छ, जसको कुनै पहुँच छैन। त्यसैको हित गर्नु राजनीतिक दल र नेताहरूको कर्तव्य हो। झन् जनप्रतिनिधि भइसकेपछि त्यसैमा समर्पित हुनुपर्नेमा अहिलेसम्म एउटा परिचयपत्रका भरमा राउटेलाई राखिनु ठूलो अन्याय हो। राउटे नागरिकताविहीन नागरिक हुनु उनीहरूको दोष होइन। राज्यकै ठूलो कमजोरी हो। यस्तो विशेष जातिका लागि विशेष व्यवस्था गर्न नसक्नु राज्यका लागि सुहाउने कुरा होइन। वास्तवमा नागरिकतामा उल्लेखित उमेर अर्थात् १८ वर्ष पूरा भएको नेपालीले मतदान गर्न पाउने व्यवस्था हुनुपर्छ। नागरिकता राज्यले दिलाउने र निर्वाचन आयोगले नागरिकताकै आधारमा मतदानको अधिकार दिनुपर्ने हो। तर, मतदाता परिचयपत्र बनाउन नपाएकैले अरु पनि थुप्रै बालिग नेपाली नागरिक पनि मतदानबाट बञ्चित छन्। मतदाता नामावलीमा समेट्नका लागि आयोगले निर्वाचन घोषणाअघिको समय दिन्छ। तर सबै बालिग नेपालीकहाँ त्यो सूचना पुग्न सक्दैन। पालिकाहरू, प्रशासन र आयोगकै कार्यालयहरूमा पनि मतदाता नामावलीमा नाम समेट्न सकिने व्यवस्था हुन्छ। तर, त्यति गरेर आयोग चुप बस्नु हुँदैनथ्यो। आयोगकै कर्तव्य हो कि सक्दो कुनै पनि बालिग नेपाली मतदानबाट बञ्चित नहोस् भनेर व्यवस्था मिलाउने। त्यस उद्देश्यका लागि राजनीतिक दलहरूले पनि आयोगलाई सघाउनुपर्छ। तर दलहरू भने पूर्वाग्रही छन्। आफूलाई मतदान गर्ने हो होइन भन्ने यकिन गरेरमात्रै मतदाता बन्ने प्रक्रियामा सामेल हुन प्रेरित गर्छन्, नत्र बेवास्ता। निर्वाचनमा सय प्रतिशतै मतदाताको सहभागिता व्यावहारिक रूपमा पनि कठिन होला। तर, धेरै मतदाताको सहभागिता नै निर्वाचनको सफलताको कडी हो। यो मान्यतालाई शिरोधार्य गर्दै निर्वाचन आयोगले मतदाताको सहभागिता बढीभन्दा बढी बनाउन जोड दिनुपर्छ। धेरैभन्दा धेरै मतदाताको सहभागिताको निर्णयबाट चुनिएका जनप्रतिनिधि नै वास्तविक जनप्रतिनिधि हुन्छन्।"
"रोजगारी, घोषणापत्रमै सीमित","काठमाडौं : दलहरूले रोजगारी सिर्जनालाई चुनावी घोषणापत्रमा समेट्छन्। तर, कार्यान्वयनमा चासो दिँदैनन्। जसकारण स्वदेशमा अवसर नपाएपछि वैदेशिक रोजगारीमा जानेको लर्को उस्तै छ। एमाले, कांग्रेसलगायतले स्थानीय चुनावको घोषणापत्र ल्याए पनि रोजगारीमा गम्भीर देखिँदैनन्। माओवादी केन्द्रले त घोषणापत्र ल्याएको छैन। श्रमविज्ञ डा गणेश गुरुङ कुनै पनि दलका सरकारले रोजगारीलाई प्राथमिकता नदिएको बताउँछन्। नीति तथा कार्यक्रममा समेटेजस्तो गरे पनि रोजगारीका विषय कार्यान्वयनमा कसैको प्राथमिकता परेको छैन, डा गुरुङ भन्छन्। ५ लाखभन्दा बढी युवा बर्सेनि श्रम बजारमा आउँछन्। तीनतिहाइ जनशक्ति वैदेशिक रोजगारीमा जान बाध्य छन्। सशस्त्र द्वन्द्व अन्त्यपछि नागरिकले स्वदेशमै रोजगारी पाउने आशा गरेका थिए। तर, डेढ दशकसम्म कुनै पनि दल नेतृत्वका सरकारले रोजगारी सिर्जनामा तदारुकता देखाएनन्। एमालेले पालिकाहरूमा रोजगार सूचना केन्द्र स्थापना र बेरोजगारको तथ्यांक संकलनलाई दोहोर्याएको छ। प्रधानमन्त्री रोजगार कार्यक्रमअन्तर्गत न्यूनतम १०० दिनको रोजगारी वा बेरोजगार भत्ताको सुरुवात गर्ने भनेको छ। प्रधानमन्त्री रोजगार कार्यक्रम भने २०७५ देखि सञ्चालन भइरहे पनि प्रभावकारी हुन सकेको छैन। पुनर्निर्माणको क्रममा रोजगारी सिर्जना, १ लाख दक्ष र १० लाख अर्धदक्ष जनशक्तिलाई रोजगारी प्रदान गर्ने घोषणा एमालेले गरेको छ। सहुलियतपूर्ण ऋणमार्फत डेढ लाख रोजगारी सिर्जना गर्ने उसले भनेको छ। यसका साथै उद्यमशीलता विकास गरी रोजगारी सिर्जना गर्ने, वैदेशिक रोजगारीबाट फर्केका जनशक्ति परिचालन गर्ने, सीपमूलक तालिम दिनेलगायत विषय एमालेले समेटेको छ। कांग्रेसले उद्यमशीलता र रोजगारीमा केन्द्रित भएको जनाएको छ। देशमा आवश्यक उत्पादन नभएर निरन्तर बढ्दै गएको आयात र बेरोजगारी घटाउन स्थानीय तहको अहं भूमिका रहेको स्वीकार उसले गरेको छ। उद्यम विकास केन्द्र र रोजगार बैंक हरेक स्थानीय तहमा खोल्ने घोषणापत्रमा उल्लेख छ। रोजगार बैंक स्थापना, सीपमूलक तालिम, उद्योग व्यवसायसम्बन्धी बेसलाइन सर्भे गरी रोजगारी र स्वरोजगारीको सम्भावना पहिचान गर्ने जनाइएको छ। रोजगारी सिर्जना बापतको सुविधा स्थानीय तहमा सञ्चालन हुने उद्योगहरूमा निश्चित प्रतिशत स्थानीय रोजगारी दिनुपर्ने व्यवस्था गरिने भनिएको छ। रोजगारी सिर्जनाबापत स्थानीय कर छुटको व्यवस्था गरिने घोषणापत्रमा कांग्रेसले समेटेको छ। एकीकृत समाजवादीले हरेक स्थानीय तहमा श्रम विभाग गठन गर्ने जनाएको छ। श्रमिकका समस्या समाधानका लागि राष्ट्रिय श्रम आयोग गर्न पहल गर्ने उल्लेख गरेको छ। तर, स्थानीय स्तरमा रोजगारी बढाउने भन्ने विषयमा खासै समेटिएको छैन। आर्थिक क्रियाकलाप र लगानीको वातावरण बनाउन सके स्थानीय स्तरमै पर्याप्त रोजगारी सिर्जना गर्न सकिने श्रमविज्ञ गुरुङ बताउँछन्। औसतमा एउटा स्थानीय तहमा पाँच वर्षमा ५ हजारभन्दा बढीलाई रोजगारी दिलाउन सकिने उनको भनाइ छ। कृषि उत्पादन तथा कृषिजन्य व्यापार, सीपमूलक कामलगायत, पूर्वाधार तथा निर्माणलगायत विविध क्षेत्रमा बेरोजगार युवालाई स्थानीयस्तरमै परिचालन गर्न सकिने श्रम विज्ञहरू बताउँछन्। अर्थविद् ज्ञानेन्द्र अधिकारी उद्यमशीलता र रोजगारी, सीपमूलक तालिम र सहुलियत ऋण दिने व्यवस्था गर्न सके ठूलो बेरोजगार समूहलाई रोजगारी दिलाउन, स्वरोजगार तथा उद्यमी बनाउन सकिने बताउँछन्। औसतमा एउटा स्थानीय तहमा पाँच वर्षमा ५ हजारभन्दा बढीलाई रोजगारी दिलाउन सकिन्छ। डा गणेश गुरुङ, श्रमविज्ञ रोजगारीप्रति दलहरू उदासीन भएकै कारण राष्ट्रिय योजना आयोग, श्रम, रोजगार तथा सामाजिक सुरक्षा मन्त्रालयले हालसम्म ठोस कार्यक्रम ल्याउन सकेका छैनन्। रोजगारी सिर्जनाको योजना राजनीतिक दलहरूले नै ल्याउन चासो देखाएमात्रै आयोग र मन्त्रालयले रोजगारीसम्बन्धी अध्ययन, अनुसन्धान गर्न सक्छन्, अधिकारी भन्छन्। २०७४ को स्थानीय तह निर्वाचनका क्रममा माओवादीले मुलुकमा युवा बेरोजगार समस्या तीव्रतर रूपमा बढ्दै गइरहेको भन्दै देशभित्र रोजगार विस्तारका लागि श्रम र रोजगारमूलक कार्यक्रम सञ्चालन गर्ने भनेको थियो। श्रम बैंकमार्फत जनशक्ति परिचालन गरिने उसको घोषणापत्रमा उल्लेख थियो। प्रत्येक गाउँमा युवा स्वरोजगार र गरिबी निवारण कोष खडा गरी रोजगारको व्यवस्था गरिने, उत्पादनमूलक रोजगारको व्यवस्था सुनिश्चित नहुँदासम्म बेरोजगार भत्ताको व्यवस्था गरिने उल्लेख भए पनि कुनै पनि कार्यान्वयन भएका छैनन्। सीपमूलक तालिम र सहुलियत ऋण दिने व्यवस्था गर्न सके ठूलो बेरोजगार समूहलाई रोजगारी दिलाउन, स्वरोजगार तथा उद्यमी बनाउन सकिन्छ। ज्ञानेन्द्र अधिकारी, अर्थविद् एमालेले गाउँगाउँमा सहकारीः घरघरमा रोजगारी नारा अघि सारेको थियो। तर, त्यसअनुरूप एमालेले काम गर्न सकेको देखिँदैन। धेरैजसो स्थानीय तह एमालेले जिते पनि रोजगारी सिर्जना गर्न ध्यान दिएको पाइँदैन। सहकारीलाई रोजगारी सिर्जनाको महत्वपूर्ण कडीको रूपमा राख्ने घोषणापत्रमा उल्लेख गरिए पनि सहकारीबाट रोजगारी सिर्जना हुनै सकेको छैन। सहकारी विभागका अनुसार ३० हजार सहकारीमा ८८ हजारले रोजगारी गर्छन्। सहकारीमा पछिल्लो समयमा केही हजार रोजगारी बढे पनि खासै बढ्न सकेको छैन। एमालेको सरकार बनेको तीन वर्षमै एक घरः एक रोजगारी सुनिश्चित गरिने, १० वर्षभित्रमा १८ वर्ष पुगेका प्रत्येक नागरिकले रोजगारी पाउने गरी कार्ययोजना सुरु गरिने उल्लेख गरे पनि हालसम्म कार्ययोजना बन्न सकेको छैन। प्रत्येक गाउँनगरपालिकामा कृषि, पशुपन्छी पालन, फोहोरमैला व्यवस्थापन, जैविक ऊर्जा, घरेलु, लघु र मझौला उद्योगहरू, शीतभण्डारहरू सञ्चालनका माध्यमबाट ठूलो मात्रामा रोजगारी एवं स्वरोजगारी सिर्जना गरिने २०७४ को घोषणापत्रमा उल्लेख थियो। बेरोजगार व्यक्तिहरूलाई उत्पादक सहकारीमा आबद्ध गरी स्वरोजगारमूलक व्यवसाय सञ्चालन गर्न प्रेरित गरिने उल्लेख गरिए पनि कार्यान्वयन हुन सकेको छैन। अनौपचारिक क्षेत्रका श्रमिकलाई समेत दर्ता प्रक्रियामा लगी उनीहरूलाई सामाजिक सुरक्षाको दायरामा ल्याइने घोषणा गरे पनि अझै कार्यान्वयन सुरु भएको छैन। विदेशबाट फर्किएका श्रमिकलाई दक्ष जनशक्तिको प्रमाणपत्र दिई राष्ट्र निर्माणमा उपयोग गर्न प्रोत्साहित गरिने उल्लेख भए पनि अझै कार्यान्वयन हुन सकेको छैन। कांग्रेसले गाउँ र नगरका युवाहरूलाई प्रोत्साहन दिई स्वरोजगारको प्रवद्र्धन गर्न एक युवा उद्यम चुनौती कोष कार्यान्वयन गर्ने घोषणा गरेको थियो। नवीन सोच सहितको युवा जाँगर र उद्यमशीलता प्रयोग गर्न सहुलियतपूर्ण वित्तीय कार्यक्रम ल्याउने घोषणा गरेको थियो तर, कार्यान्वयन हुन सकेन। वैदेशिक रोजगारमा रहेका वा फर्केका युवाहरूको सीप, दक्षता, पुँजी र विप्रेषण आयलाई उत्पादनमूलक प्रयोजनमा लगानी गर्दै निवृत्तिभरण सरहको लाभांश पाउने गरी रेमिट हाइड्रो, रेमिट पूर्वाधार, रेमिट आवास जस्ता नवीन आयोजनाहरू स्थानीय तहमै कार्यान्वयन गर्ने कांग्रेसले उल्लेख गरेको थियो। यससम्बन्धी केही काम हुन सकेको छैन। निर्वाचन आयोगका अनुसार २०७४ को स्थानीय तहमा एमालेले २ सय ९४ प्रमुख, ३ सय ३१ उपप्रमुख र २ हजार ५ सय ६० वडा अध्यक्ष जितेको थियो। त्यस्तै कांग्रेसले २ सय ६६ प्रमुख, २ सय २३ उपप्रमुख र २ हजार २ सय ८६ वडा अध्यक्ष जितेको थियो। नेकपा माओवादी केन्द्रले १ सय ६ प्रमुख, १ सय ११ उपप्रमुख र १ हजार १ सय २ वडा अध्यक्ष जितेको थियो। तत्कालीन संघीय समाजवादी फोरमले प्रमुख ३४, उपप्रमुख ३२ र तत्कालीन राष्ट्रिय जनता पार्टी नेपालले प्रमुख २५ र उपप्रमुख ३० पद जितेको थियो।"
राउटेलाई मताधिकार दिऊँ,"लोकतन्त्र भनेकै जनताको सहभागिताको शासन व्यवस्था हो। जनता आफैं शासन व्यवस्थामा सहभागी हुन्छन्, आफ्ना प्रतिनिधिमार्फत। आफूमाथि शासन चलाउने प्रतिनिधि आफैंले चुन्ने व्यवस्था नै लोकतन्त्रको सबैभन्दा सुन्दर पक्ष हो। त्यसैले नै यो व्यवस्थामा जनताले अपनत्व महसुस गर्न पाउँछन्। त्यसमाथि नेपालको संविधानले समानुपातिक र समावेशी सिद्धान्त अँगालेको छ। सबै वर्ग र भूगोललाई समावेश गरी राज्य सत्तामा सबैको प्रतिनिधि गराउने भन्ने संविधानको मर्म हो। त्यही मर्मले नै राष्ट्रिय अखण्डता र एकतालाई बलियो बनाएको छ। तर, नेपाल भूमिमै एउटा यस्तो समूह छ जसले मत हाल्ने अधिकार पाएको छैन। न नागरिकता छ न मतदाता परिचयपत्र। बल्लतल्ल व्यक्तिगत परिचयपत्रको खोस्टो चाहिँ हात परेको छ। त्यस्तो समूह हो राउटे। जो वन जंगलका स्रोतमा भर परेर जीवन बिताउँदै आएको छ। राउटे समुदाय जो विस्तारै अरू समुदायसँग घुलमिल हुँदैछ। शिक्षा र स्वास्थ्यका आधारभूत सेवा र सुविधाबाट विमुख छ। कर्णाली प्रदेशका दैलेख, सुर्खेत, सल्यान र जाजरकोटलगायत जिल्लाका राउटे समुदाय बस्छन्। कर्णालीमै यो समुदायको जनसंख्या १ सय ४५ मात्रै छ। त्यसमा १८ वर्ष पूरा भएका र मतदाता हुन योग्य ६९ जना छन्। ती कसैले अहिलेसम्मका चुनावमा भोट हालेका छैनन्। कारण त्यही हो न उनीहरूसँग नागरिकता छ, न मतदाता परिचयपत्र। स्थानीय तह र प्रदेश सरकारको स्थापनापछि राउटेमाथि ती सरकारले नीतिगत रूपमा सम्बोधनको प्रयास पनि गरेका हुन्। तर देशको नागरिक हुने परिचय दिलाउन ती सरकार पनि असफल हुनु निकै लज्जाजनक कुरा हो। नेपाल धर्तीको मौलिक र आदिवासी नै हो, राउटे। यो जातिले नेपाली नागरिकता पाउन नपर्ने कुनै कारण कतैबाट पनि पुष्टि हुँदैन। स्थानीय तहले नै राउटेका लागि नागरिकता प्राप्त हुने चाँजो मिलाउन सक्नुपथ्र्यो। उमेर पुगेको नेपाली नागरिक मतदाता बन्न सक्ने प्रष्ट व्यवस्था गरेको छ। विडम्बना नागरिकता नै राउटेहरूसँग छैन। जो आवाजविहीन छ, जो निमुखो छ, जसको कुनै पहुँच छैन। त्यसैको हित गर्नु राजनीतिक दल र नेताहरूको कर्तव्य हो। झन् जनप्रतिनिधि भइसकेपछि त्यसैमा समर्पित हुनुपर्नेमा अहिलेसम्म एउटा परिचयपत्रका भरमा राउटेलाई राखिनु ठूलो अन्याय हो। राउटे नागरिकताविहीन नागरिक हुनु उनीहरूको दोष होइन। राज्यकै ठूलो कमजोरी हो। यस्तो विशेष जातिका लागि विशेष व्यवस्था गर्न नसक्नु राज्यका लागि सुहाउने कुरा होइन। वास्तवमा नागरिकतामा उल्लेखित उमेर अर्थात् १८ वर्ष पूरा भएको नेपालीले मतदान गर्न पाउने व्यवस्था हुनुपर्छ। नागरिकता राज्यले दिलाउने र निर्वाचन आयोगले नागरिकताकै आधारमा मतदानको अधिकार दिनुपर्ने हो। तर, मतदाता परिचयपत्र बनाउन नपाएकैले अरु पनि थुप्रै बालिग नेपाली नागरिक पनि मतदानबाट बञ्चित छन्। मतदाता नामावलीमा समेट्नका लागि आयोगले निर्वाचन घोषणाअघिको समय दिन्छ। तर सबै बालिग नेपालीकहाँ त्यो सूचना पुग्न सक्दैन। पालिकाहरू, प्रशासन र आयोगकै कार्यालयहरूमा पनि मतदाता नामावलीमा नाम समेट्न सकिने व्यवस्था हुन्छ। तर, त्यति गरेर आयोग चुप बस्नु हुँदैनथ्यो। आयोगकै कर्तव्य हो कि सक्दो कुनै पनि बालिग नेपाली मतदानबाट बञ्चित नहोस् भनेर व्यवस्था मिलाउने। त्यस उद्देश्यका लागि राजनीतिक दलहरूले पनि आयोगलाई सघाउनुपर्छ। तर दलहरू भने पूर्वाग्रही छन्। आफूलाई मतदान गर्ने हो होइन भन्ने यकिन गरेरमात्रै मतदाता बन्ने प्रक्रियामा सामेल हुन प्रेरित गर्छन्, नत्र बेवास्ता। निर्वाचनमा सय प्रतिशतै मतदाताको सहभागिता व्यावहारिक रूपमा पनि कठिन होला। तर, धेरै मतदाताको सहभागिता नै निर्वाचनको सफलताको कडी हो। यो मान्यतालाई शिरोधार्य गर्दै निर्वाचन आयोगले मतदाताको सहभागिता बढीभन्दा बढी बनाउन जोड दिनुपर्छ। धेरैभन्दा धेरै मतदाताको सहभागिताको निर्णयबाट चुनिएका जनप्रतिनिधि नै वास्तविक जनप्रतिनिधि हुन्छन्।"
चुनावका बेला घरमा ताला लगाएर लेकतिर,"गोरखा : गाउँगाउँसम्म यति बेला चुनाव लागिसक्नुपर्ने हो। तर, चुमनुब्री गाउँपालिका७ छेकम्पारका बासिन्दा घरमा भोटे ताल्चा ठोकेर यार्सागुम्बा खोज्न लेकतिर लागेका छन्। करिब ३ सय घरधुरीका स्थानीयवासीमा चुनावको कुनै परवाह देखिँदैन। महिना दिन पुग्ने गरी खाद्यान्न याकचौंरीमा बोकाएर गाउँले अस्ति नै लेकतिर हिँडिसके, किमोलुङ फाउन्डेसनका अध्यक्ष वाङचुक राप्तेन लामा भन्छन्, बालबच्चा, याकचांैरी, घरपालुवा जनावर सबै लेकतिरै लागे। उनीहरू अब असारतिर मात्र गाउँ फर्किन्छन्। रासन सिद्धिए एकदुई जना दुईतीन सातामा एकफेर आउने गर्छन्। त्यही पनि राति अबेर आइपुग्छन्। बिहान झिसमिसेमै गइहाल्छन्, अध्यक्ष लामा भन्छन्, कुनै घरमा हिँड्डुल गर्न नसक्ने बुढापाका होलान्, नत्र प्रायः गाउँ सुनसान छ। यार्सागुम्बा बेचेर कमाएको आम्दानीले यहाँका बासिन्दा वर्षभरि पुग्ने खाद्यान्न तथा लत्ताकपडा किन्छन्। बालबच्चा पढाउने गर्छन्। उनका अनुसार गाउँपालिका अध्यक्ष, उपाध्यक्षमा उठेका उम्मेदवार गाउँमा आइपुगेका छन्। तर, गाउँमा मान्छे छैनन्। भन्छन्, उहाँहरू पनि भोट माग्न कि लेकतिरै जानुपर्यो। तर, लेकमै गए पनि गाउँलेहरू भोट हाल्न आउँदैनन्। किनभने, आउनजान र भोट हाल्न गरेर तीन दिन बिथोलिन्छ। एक दिनमा कम्तीमा १० वटा यार्सागुम्बा पाइयो भने पनि तीन दिनमा ३० वटा नोक्सान हुने अध्यक्ष लामा बताउँछन्। स्थानीयवासीले दैनिक रोजिरोटीका लागि चुनावभन्दा यार्सागुम्बालाई प्राथमिकता दिएको उनको भनाइ छ। सदरमुकामबाट चार दिन पैदल यात्रापछि मात्रै पुगिन्छ छेकम्पार। यो ठाउँमा चुनावलाई यार्सागुम्बा मात्र समस्या होइन। यहाँका अधिकांश बासिन्दासित मतदाता परिचयपत्र छैन। धेरै पहिले मतदाता परिचयपत्र बनाउन कर्मचारी गाउँमा आएका बेला यार्सागुम्बाकै सिजन परेको रहेछ। गाउँलेहरू लेकमा थिए। कर्मचारीहरू लेकमा गएनन्। गाउँलेहरू घरमा आएनन्। घरमा जति बुढाबूढीहरू भेटिएका थिए, उनीहरूको मात्र परिचयपत्र बनाएर फर्किए, उनी भन्छन्, पछि गाउँपालिका केन्द्र फिलिममा परिचयपत्र बनाउने शिविर राखिएको थियो। त्यति बेला पनि दुईतीन दिन हिँडेर परिचयपत्र बनाउन कोही गएनन्। चुमनुब्री६ साविक चुम्चेत गाविसका बासिन्दा पनि यार्सागुम्बाकै खोजीमा लेकतिर हिँडिसके। हाम्रो वडामा यार्सागुम्बा पाइने आफ्नै लेक छैन। कोही प्रोकको, कोही न्याकको, कोही उहियाँको र कोही तिब्बती लेकतिर पनि जानुपर्छ, स्थानीय सेराप गुरुङ भन्छन्, धेरै टाढाटाढा जानुपर्ने भएकाले गाउँलेहरू धेरैजसो हिँडिसके। गोरखाको चुमनुब्री २ ल्हो गाउँका बासिन्दा घरधन्दा गर्दै । तस्बिर : शिव उप्रेती पढ्न र व्यवसाय गर्न काठमाडौं, पोखरालगायत सहरतिर गएकाहरू पनि चुनावका बेला फर्किंदैनन्। चुनावको महत्वबारे पर्याप्त जानकारी नभएका कारण चुनाव भनेर धाएर नआउने उनको भनाइ छ। गाउँमा मोटर आउँदैन। दुईतीन दिन हिँड्नुपर्छ। भोट हाल्नकै लागि भनेर एक साता समय खेरा फालेर सितिमिति मान्छेहरू आउन मान्दैनन्, उनी भन्छन्। अब ९ दिनपछि देशभर स्थानीय तह निर्वाचन हुँदै छ। तर, चुमनुब्री गाउँपालिका१ सामागाउँमा मंगलबार गाउँभेला सुरु भएको छ। बुधबार सकिने गाउँभेलाले एक वर्षका लागि जनप्रतिनिधि चुन्नेछ। आज (मंगलबार) कचहरी सुरु भयो। भोलि (बुधबार) चार जना लेजेन र चार जना घ्यापो चुन्छ, स्थानीय कर्मा छेवाङ लामा भन्छन्, लेजेन र घ्यापोले परम्परादेखि चलिआएको नीतिनियम कार्यान्वयन गर्नेगराउने गर्छन्। लेजेन र घ्यापोले गाउँघरमा प्रथाजनित कानुन कार्यान्वयन गर्छन्, गराउँछन्। उनीहरूले समाधान गर्न नसक्ने अवस्थामा गाउँकै मुख्य लामाकहाँ जान्छ। स्थानीय चुनावबाट आउने जनप्रतिनिधिले त सरकारी बजेटबाट विकासको काम मात्र गर्छन्। उत्तरी गोरखाका प्रायः गाउँमा स्थानीयस्तरमा चुनिएका लेजेन, घ्यापो हुन्छन्। हाम्रो वडाभित्र ९ वटा टोल छन्। सबै टोलमा बर्सेनि खेतीबाली भित्र्याइसकेपछि गाउँलेले लेजेन चुन्छन्, वडा नम्बर २ का अध्यक्ष पेम्बारेता लामा भन्छन्, लेजेनले गाउँमा झैझगडा मिलाउने, न्याय, निसाफ गर्ने, दण्ड, जरिवाना तोक्ने, बाली लगाउने, भित्र्याउने, मेलाजात्राको तिथिमिति जुराउने, रीतिथिति चलाउँछन्। सरकारको बजेट र योजनाका काम मात्र वडाध्यक्ष, सदस्यले गर्छन्। गाउँभेला गरेर जनप्रतिनिधि चुन्ने सयौं वर्षदेखिको चलन भएकाले तल्लो भेगतिर जस्तो यहाँ स्थानीय तथा आम चुनावको उस्तो रौनक हुँदैन।चुनाव ? के हो यो भनेको ? चुमनुब्री२ ल्ही गाउँका ४८ वर्षीय ल्हाक्पा वाङ्दीलाई चुनाव के हो भन्ने थाहा छैन। यसबारे बुझाउन न कोही कर्मचारी गाउँ आए न त राजनीतिक दलका नेताले बुझाउन सके। चुनाव  ? के हो यो भनेको ?, अलमलमा परेर भुइँतिर नजर डुलाउँदै उनी भन्छन्, खै ? चुनाव मात्र होइन, उनलाई चुनावसम्बन्धी अरू कुरा पनि थाहा छैन। भोट भनेको पनि थाहा छैन। भोट माग्न कोही आएका छैनन्। अहँ, कोही पनि आएको छैन माग्न। हामीसित किन माग्ने ? हामीसित कहाँ छ र भोट ?, छक्क पर्दै उनी प्रश्न गर्छन्।तिब्बतसँग सीमानामा रहेका यी गाउँबस्तीबाट गाउँपालिका केन्द्र धोदाङ पुग्न दुई दिन पैदल हिँड्नुपर्छ। सदरमुकाम पुग्न चारदेखि पाँच दिन हिँड्नुपर्छ। घरायसी काम गरेर यत्तिका उमेर गुजारेका उनी र उनीजस्तै स्थानीयवासीलाई प्रशासनिक काम पनि खासै पर्दैन। त्यसैले जति दिन लागे पनि त्यसको चिन्ता छैन। वडा नम्बर ३ को धोदाङतिर अलिअलि चुनावी रौनक छ। पालिकाभरमा सबैभन्दा धेरै मतदाता संख्या पनि त्यहीँ छ। त्यसैले गाउँपालिका अध्यक्ष पदका उम्मेदवार धनबहादुर गुरुङ, निमा लामा, गणेश कार्की, सुकबहादुर गुरुङलगायतले त्यतै भोट माग्न, घरदैलो गर्न धेरै समय खर्चन्छन्। त्यहाँका वडाध्यक्ष रामकुमार गुरुङले पुनः उम्मेदवारी दिएका छन्। वडा नम्बर १ का वडाध्यक्ष वीरबहादुर लामा, वडा २ का वडाध्यक्ष पेम्बारेता लामा, ४ का वडाध्यक्ष पेमाडुण्डुप लामा, ५ का वडाध्यक्ष सोनाम ग्याल्जेन लामा, ६ का वडाध्यक्ष लोप्साङ फुञ्जो लामा र ७ का वडाध्यक्ष पासाङ फुञ्जो लामा कसैले पनि पुनः उम्मेदवारी मनोनयन गर्न चासो देखाएनन्। कांग्रेस र माओवादीले गठबन्धन गरेर वडा नम्बर ६ मा वडाध्यक्ष ल्हाक्पा छिरिङ (सरोज) लामाको टिम निर्विरोध गराएका छन्। अन्य वडामा चुनावी चर्चा छैन। यो भेगका वडाहरूमा दलित समुदायको बसोबास नभएकाले उनीहरूको पद नै खालि छ। प्रत्येक वडामा एक जना दलित महिला सदस्यको व्यवस्था कानुनले नै गरेको छ। तर, उम्मेदवारी नपरेकाले पाँच वडामा चार सदस्यीय वडा समिति बन्ने भएको छ। वडा नं २ र ३ मा मात्र दलित महिलाको उम्मेदवारी परेको छ, निर्वाचन अधिकृत नानीबाबु पोखरेल भन्छन्, अरू पाँच वडाबाट दलित महिलाको पदमा उम्मेदवारी नै परेको छैन। वडा नम्बर १, ४, ५, ६ र ७ को दलित महिला सिट खाली रहेको पोखरेलको भनाइ छ। वडा नम्बर २ बाट ल्हाक्पा डिकी कामीको मात्र उम्मेदवारी परेको छ। एकल उम्मेदवारी परेकाले उनी निर्विरोध भइसकेकी छन्। वडा नम्बर ३ मा कांग्रेसबाट निरमाया बिक, माओवादी केन्द्रबाट फुतानी कमिनी र जसपाबाट निमा कामीको उम्मेदवारी परेको छ। मकै गोड्दै बिहीका बासिन्दा र जोखिमपूर्ण बाटोमा खच्चडबाट खाद्यान्न ढुवानी गर्दै। दुर्गममा न उम्मेदवार बन्नेलाई तीव्र चासो, न भोट माग्ने दौडधुप, न मतदातालाई उत्साह। वडाध्यक्ष पदसम्म अलिअलि प्रतिस्पर्धा हुन्छ। तर, सदस्य पदमा उम्मेदवार पाउनै हम्मेहम्मे हुन्छ। त्यसैले यहाँका विभिन्न वडाका आठ सदस्य निर्विरोध भइसकेका छन्। एउटा पार्टीबाट मनोनयन दर्ता गर्न भनेर घरबाट तारतम्य मिलाएर ल्याएको व्यक्ति उम्मेदवार मनोनयन दर्ता गर्ने बेलासम्म अर्को पार्टीले खोसिदिन्छ, वडा नं ३ का चन्द्र गुरुङ भन्छन्, यहाँ पार्टीप्रति कटिबद्ध भन्ने नै हुँदैनन्। सबै मिलाएर गर्ने हो। भोट नदिएको व्यक्तिले जिते आफ्नो ठाउँलाई नहेर्ने सम्भावना हुने हुँदा जित्ने सक्ने सबै प्रतिस्पर्धी उम्मेदवारलाई मिलाएर भोट बाँडेर दिने गरिएको अर्का स्थानीयवासीको भनाइ छ। वडा नम्बर २ हिनाङका ७० वर्षका छिरिङ नुर्बु लामा भन्छन्, हामी मानेघुम्ने मान्छेलाई चुनाव के काम ? हाम्रो पार्टी पनि छैन। हामी माने घुम्ने मान्छेको कहाँको पार्टी हुन्छ ? यो त ठिटाहरूको काम हो। चुनाव, जनप्रतिनिधि, राजनीति भीरपाखामा काम गर्नेका लागि नभएको उनको अभिव्यक्ति छ। चुनावका बेला यार्सागुम्बा खोज्न लेकतिर जान गोरखाको चुमनुब्री गाउँपालिका७ छेकम्पारमा ताला लगाइएका घर। चुनावअघि आफूले राम्रो काम गर्ने भन्ने कसैले पनि प्रतिबद्धता पूरा नगरेको सोनाम ल्हामोको भनाइ छ। एउटा आउँछ। म राम्रो गर्छ भन्छ। अर्को आउँछ। हामी यसो गर्छ, उसो गर्छ भन्छ। जित्छ अनि हामीलाई माटो हानेर जान्छ। बुझेन ?, उनी भन्छन्, जनता सबैलाई राम्रो गर्नुपर्छ नि ! जितेर गएपछि आफैंलाई मात्र राम्रो गर्छ। हामीलाई राम्रो गर्दैन। पाँच वर्षअघि त भोट हाल्न गयौं। तर, अब जाँदैनौं। छोड्दे, सबै त्यस्तै हो। गाउँमा शिक्षा, स्वास्थ्य, मोटरबाटो त परको कुरा, हिँड्ने सुरक्षित बाटोसमेत नभएको हिमाली भेगका बासिन्दाको गुनासो छ। सडक सञ्जालले नछोएका यी गाउँबस्तीमा खच्चडले खाद्यान्नलगायत सामग्री ढुवानी गरेर गुजारा चलाउनुपर्ने बाध्यता छ। हरेक वर्ष बाढीपहिरोले गाउँबस्ती लैजान्छ। बाटो, बिजुली, सञ्चारका उपकरणमा क्षति पुर्याएर सदरमुकामलगायत तल्लो भेगसित सम्बन्ध, सम्पर्क बिच्छेद गराउँछ। असारदेखि असोजसम्मका बर्खाका चार महिना खाद्यान्न संकट हुन्छ। चुनावमा भोट दिएर जिताएका गाउँदेखि केन्द्रसम्मका कुनै पनि नेताले आफूहरूको जटिल समस्या समाधान नगरिदिएको त्यस भेगका बासिन्दाको गुनासो छ। त्यसैले पनि उनीहरू जनप्रतिनिधि चुन्ने यस्ता चुनावप्रति मरिहत्ते गरेर लागि नपर्ने तर्क गर्छन्। २ हजार ३६ घरधुरी रहेको चुमनुब्री गाउँपालिकामा ६ हजार ७ सय जनसंख्या र ५ हजार १ सय २ जना मतदाता छन्। मतदाता यसै कम भएको, भएका मतदाता पनि भोट हाल्न नजाने गरेका कारण दुर्गम गाउँका लागि पर्याप्त बजेट विनियोजन नहुने गरेको वाङचुक राप्तेन लामाको भनाइ छ।"
समृद्ध नेपालका आयाम,"सारा प्रयास र समय लगाएर हामी स्थानीय निर्वाचनको परिणाम नेकपा एमालेको पक्षमा ल्याउन क्रियाशील छौं। हामी यस चुनावमा प्रतिस्पर्धीहरूलाई एक्लै परास्त गर्ने क्षमता राख्छौं। विगतमा हामीले निर्वाचन पछि दीर्घकालमा एउटै पार्टी बनाउन सकिन्छ भन्ने हिसाबले चुनावी तालमेल गरी अगाडि बढ्यौं। यसबाट राजीनितक स्थिरता, विकासको गतिमा तीब्रता, आर्थिक वृद्धि र समग्रमा सामाजिकआर्थिक रूपान्तरणको एजेन्डा लागू गरी मुलुकलाई रूपान्तरण गर्न सकिन्छ भन्ने उद्देश्यका साथ अघि बढ्यौं। २०७४ सालको चुनावको परिणाम आएपछि तालमेलमा रहेका तत्कालीन माओवादी केन्द्रका अध्यक्ष पुष्पकमल दाहाल प्रचण्डको दृष्टिकोण फेरियो। प्रचण्ड आफैं प्रधानमन्त्री हुने दौडमा लाग्नुभयो। घोषणापत्र एउटा, लक्ष्य एउटा तर उहाँ त्यो जनादेशलाई अर्को ढंगले व्याख्या गर्न थाल्नुभयो। मंसिरको अन्त्यमा चुनाव सकियो। तर फागुनको ३ गतेसम्म सरकार बन्न सकेन, निर्वाचन आयोगलाई समेत गलत ढंगले प्रयोग गरियो। निर्वाचन आयोगका तत्कालीन प्रमुख आयुक्तले संघीय संसदमा एक तिहाइ महिला ग्यारेन्टी गर्न राष्ट्रिय सभाको निर्वाचन नभई दलको औपचारिक परिणाम घोषणा गर्न नमिल्ने तर्क दिनु भयो। जबकि प्रतिनिधिसभा कै परिणाममा पहिले नै एक तिहाइ महिला निर्वाचित भईसक्नु भएको थियो, अपर हाउसको चुनावबाट जे परिणाम आए पनि एक तिहाइ महिला सहभागितामा तलमाथि नहुने स्थिति थियो। तर निर्वाचन आयोगले राष्ट्रिय सभाको निर्वाचन नभएसम्म राष्ट्रपतिलाई निर्वाचन परिणाम नबुझाउने अडान राख्यो। अलिकति चिसो त्यतिखेरै पसेको थियो, यसबाट प्रचण्डजीको नियतमाथि प्रश्न उठ्ने स्थिति हुन गयो। हामीले २०७४ फागुनको ३ गते सरकार बनाउन पाउने भयौं। त्यस दिन र छरितो आकारको सरकार बनाउने भन्ने योजना थियो। त्यस दिन तत्कालीन वामलोकतान्त्रिक तालमेलका दुईजना नेताहरु हाम्रो पार्टीका अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहाल दुवैजना शीतल निवासमा भेट हुने भन्ने सल्लाह थियो। तर अन्तिम समयमा पुष्पकमल दाहालले विचार फेर्नु भयो। मलाई पाँच वर्षको लागि प्रधानमन्त्री बन्ने अफर आएको छ त्यसकारण आज नगरौं सल्लाह गर्नुपर्छ भन्ने कुरा गर्नुभयो। त्यसदिन योजना अनुरुपको सरकार बन्न सकेन, लालबाबु पण्डित र थममाया थापालाई समावेश गरी साँकेतिक सरकार बनाउन प्रधानमन्त्री विवश हुनुभयो। त्यसपछिका हरेक घटनामा आमनेपाली स्पष्ट छन्। केपी शर्मा ओलीले प्रचण्डजीसँग एक किसिमको तमसुक नै गरिसकेपछि बल्ल २०७४ चैत्र २ गते सरकारले पूर्णता पायो। अहिले एमाले मुलुकमा एउटा भरपर्दो राष्ट्रिय शक्ति बन्नुपर्छ भन्ने मान्यता राख्छ। जसले सामाजिकआर्थिक रुपान्तरणका एजेन्डाहरू अगाडि बढाउनु पर्छ। अहिले गठबन्धन खेतिमा नलागी हाम्रो चुनाव चिह्न सूर्यलाई स्वीकार्ने सबैलाई समेटेर अगाडि बढ्ने नीतिमा हामी छौं। नयाँ साझा, न्यूनतम कार्यक्रम जस्ता झमेलामा नलागी एमालेको एजेण्डामा सहमत सबै शक्ति समावेश गरेर अगाडि बढ्ने, त्यसो भयो भने मुलुकलाई फेर्न सक्छौं भन्नेमा हामी छौं। हामीले बेरोजगारलाई भत्ता दिएर बेकामे नबनाऔं भनेका छौं। त्यसैले रोजगारी दिन प्रधानमन्त्री रोजगार कार्यक्रम ल्याएका थियौं। स्थानीय तहमा रोजगार सूचना केन्द्र स्थापना गर्नुको कारण पनि त्यही थियो। माओवादी हिंसात्मक द्वन्द्वका कारण मुलुक २० वर्षपछि फर्किने स्थिति बन्यो। विकास निर्माणका प्रक्रियाहरू जम्मै अवरुद्ध हुन पुगे। मनमोहन अधिकारीको नेतृत्वको सरकारले प्रणाली नै बसाल्ने प्रकृतिको काम सुरु गर्यो र प्रशंसा पनि हुन थाल्यो। २०५१ मा गाउँमा बजेट पठाउनुपर्छ भन्दा त्यसलाई कनिका छरेको आरोप लगाइयो। तर आफ्नो गाउँ आफैं बनाऔं अभियानले जनताले तिरेको कर केन्द्रीय कोषमा जममा हुने मात्र हैन त्यो केन्द्र हुँदै फेरी गाउँमै फकिन्छ भन्ने सन्देश सहित नयाँ अभ्यास सुरु भयो। त्यस बेलासम्म केन्द्रीय कोषबाट तल बजेट जाने परिपाटी नै थिएन। गाउँमा स्रोतको अभाव हुन्थ्यो। सहरमा स्रोतको दुरुपयोग हुन्थ्यो। आफ्नो गाउँ, आफैं बनाउँ अभियानका नाममा थोरै रकम पठाउनासाथ गाउँलाई सहरीकरण एवम् बजारीकरण गर्न मद्दत पुग्यो। अहिले न्यून स्रोत भएको पालिकामा समेत कम्तिमा पनि २० करोडभन्दा माथि बजेट छ। अर्बौंको बजेट हुने थुप्रै पालिका भइसके। त्यसले स्थानीय सुशासनको जग बसाइदियो। नागरिकप्रति राज्यको दायित्व हुन्छ भन्ने बुझाउन ७५ नाघेका ज्येष्ठ नागरिकलाई महिनाको एक सय दिन थालियो। वितरणमखी भनिए पनि सामाजिक सुरक्षाको नयाँ प्रणाली विकास भयो। उमेर ढल्यो, काल पर्खदै भन्ने निरास मान्यतामाथि उमेर नाघेपछि बसीबसी भत्ता आउँछ भन्ने आशा एमालेले जगाउन त्यही बेलादेखि थाल्यो। हामीले त्यसमाथि एकपछि अर्को शृंखला थप्दै गयौं। अझ २०७५ मंसिरमा ११ गते प्रधानमन्त्री केपी शर्मा ओलीले योगदानमा आधारित सामाजिक सुरक्षा प्रणालीको थालनी गरी एउटा नयाँ युगको सुरुआत नै गर्नुभयो। हामीले अहिले निर्वाचन घोषणापत्र तयार गर्दा केही प्रश्न आफैंलाई पनि सोधेका छौं। र, त्यहींबाट हामीले जित्ने स्थानीय तहलाई कामको योजना थाल्न निर्देश गरेका छौं। जस्तो कि, सामुदायिक विद्यालयमा राज्य कोषबाट लाखौं, करोडौं जान्छ। त्यसले अपेक्षित परिणाम दिन किन सकिरहेको छैन ? निजी विद्यालयबाट गुणस्तरीय जनशक्ति उत्पादन हुन्छ, सामुदायिकबाट हुँदैन किन ? अहिले पालिकाहरुले शिक्षा हेर्छन्। त्यसैले सामुदायिक विद्यालयहरू निजीभन्दा कसरी बलियो बनाउने भनेर हामी लागेका छौं। शिक्षामा सामुदायिक विद्यालयहरू यति आकर्षक बनुन् जसले निजी क्षेत्रमा छोराछोरी पठाउनै नपरोस्। विद्यालयको ब्रान्ड हेरेर अभिभावक दौडनु पर्ने स्थिति अहिले छ। दुनियाँमा कहीँ पनि शिक्षा यसरी चल्दैन। वडामा भएका विद्यालयलाई नगरपालिकाले बलियो बनाउने हो। बसमा आधा दिन खर्चिएर सहरको अर्को कुनामा कहीँ पनि विद्यार्थी पठाइँदैन। अरू मुलुकहरुमा जस्तै शिक्षक बन्नेहरू सबैभन्दा ट्यालेन्टेड हुनुपर्यो। टपरहरू शिक्षक बन्नु पर्यो। त्यसबाट छाँटिएर बाँकी रहेका लोकसेवामा जानु पर्यो। लोकसेवा फेलहरु मात्र शिक्षक बन्ने स्थिति अन्त्य हुनुपर्यो भन्ने मान्यता एमालेले राखिरहेको छ। शिक्षाको गुणस्तर बढाउने, भौतिक संरचनालाई बलियो बनाउने र शिक्षालाई अनिवार्य बनाउने हो भने मुलुकमा हामीले भनेजस्तो परिवर्तन सम्भव छ। यसमा एमाले बहस गर्न चाहन्छ। संविधानले ग्यारेन्टी गरेको मौलिक हकमा शिक्षा र स्वास्थ्यको ग्यारेन्टी छ। त्यसैले शिक्षापछिको नीतिगत प्राथमिकता हामीले स्वास्थ्यलाई राखेका छौं। यसलाई पनि शृंखलामा बुझि दिन आग्रह गरिरहेका छौं। जस्तो कि, पहिलो कुरा मान्छेलाई निरोगी बन्नलाई सचेत बनाउनु पर्छ। निरोगी नेपाल अभियान त्यही उद्देश्यले राखिएको हो। तैपनि मान्छे बिरामी त हुन्छ, बिरामी हुँदा उपचार गर्न पैसा हुँदैन। कसरी उपचार गर्ने ? यसैले हामीले स्वास्थ्य बिमाको कुरा गर्यौं। बिमालाई पुँजीवाद कि समाजवादी भन्ने बेकारको बहस पनि सुनिने गरिएको छ। नेपालको बहुआयामिक गरिबीको सुचकाङ्क हेर्दा विपन्न वर्ग सयमा १७ जनाभन्दा बढी छन्। तिनिहरुले बिमाको प्रिमियम पनि तिर्न सक्दैनन्। पहिचान भएका त्यस्ता समूहहरूलाई निस्शुल्क बिमामा व्यवस्था गर्यौं। एउटा उदाहरण हेरौं बिमा मार्फत् वर्षमा एक लाखसम्मको उपचार गर्छौं पनि भनौंला। तर कालीकोटको नागरिक आफ्नो रोगको उपचार हुन सक्ने काठमाडौंको महंगो अस्पतालमा आउनु पर्दा त त्यो एक लाखले पुग्दैन। यस्तो स्थितिमा घरछेउमै सुविधासम्पन्न अस्पताल बन्नु परेन ? हामी सरकारमा रहँदा ३ सय ९६ वटा आधारभूत तहको ५ बेड, १० बेड, १५ बेडको अस्पतालको शिलान्यास यसैकारण गरेका थियौं। सरकार फेर्ने कसरत त जारी थियो नै। सरकार परिवर्तन भएपछि गडबड गर्लान् भनेर स्रोतलाई पहिले नै स्थानीय तहमा पठाएका थियौं। हामीले भन्दै आएका छौं, अस्पताल र ट्याबलेट मात्र स्वास्थ्य हैन। त्यहाँ स्रोतसाधन, स्वास्थ्यकर्मी, चिकित्सक, विशेषज्ञ डाक्टर सबै चाहिन्छ। यति सबै भएपछि किन कोही काठमाडौं दौडन्छ ? किन खर्चिएर दिल्ली र बैंकक जान्छ ? हामीले बेरोजगारलाई भत्ता दिएर बेकामे नबनाऔं भनेका छौं। त्यसैले रोजगारी दिन प्रधानमन्त्री रोजगार कार्यक्रम ल्याएका थियौं। स्थानीय तहमा रोजगार सूचना केन्द्र स्थापना गर्नुको कारण पनि त्यही थियो। त्यहाँ सूचिकृत बेरोजगारलाई पालिकाहरूमै रोजगारी सिर्जना गर्ने भनेर काम थाल्यौं। सूचिकृतहरुलाई सामाजिक सुरक्षा कोषसंग जोडी श्रमिकको काम र भविष्य संरक्षण गर्ने नीति लियौं। आफ्नो स्थानीय तहमा काम नभए अरू ठाउँमा स्थानान्तरण गर्ने, न्यूनतम सय दिनको रोजगारी पनि दिन नसके बेरोजगार भत्ता सुनिश्चित गर्ने शृंखला बनायौं। स्वास्थ्यसंगै आउँछ सरसफाइको विषय। नेपाल दक्षिण एसियामा पहिलो खुला दिसामुक्त मुलुक बन्छ भनेर कसैले कल्पना गरेको थिएन। तराईको कतिपय ठाउँमा ढल र शौचालय बनाउने भनेर कसैले सोचेको थिएन। त्यो काम सुरु भयो। ढल र सौचालय नै नभएका मधेसका ठाँउमा एमालेले सरकार चलाएको दुई वर्षमै ४२० किलोमिटरभन्दा लामा ढलहरू बने। घरभित्र सौचालय बनाउने अभियान सुरु भए। भुकम्पबाट प्रभावित ३२ जिल्लामा आठ लाखभन्दा बढी घर बनायौं। त्यहाँ घरभित्रै शौचालयको प्राबधान नभएका निजी भवनहरुको नक्सा नै पास गरिएन। स्वभाव र सोचाइमा यसले फरक ल्यायो। यो आफैंमा एउटा नयाँ अभियान हो। अघिल्लो चुनावमा एमालेसित विकासको आकांक्षा थियो, सपना थियो। हामीले आकाक्षा र सपनालाई अन्तरघुलन गरेका थियौं। अहिलेको चुनावमा हाम्रो प्रतिवद्धतामा अनुभव र आकांक्षाको फ्युजन छ। अनुभवमा हामी खारिएका छौं। सपना र आकांक्षा एमालेसित ज्युँका त्युँ छ। यस निर्वाचनमा एमालेको पाँचौं नीतिगत प्राथमिकता कृषि छ। भूमिहीनहरूलाई कृषि कर्ममा जोड्ने र कृषिलाई कसरी लाभदायी र आकर्षक बनाउने भन्ने योजना हामीसंग छ। दुनियाँका विकसित मुलुक हेर्दा जनसंख्याको ठूलो अंश कृषिमा आश्रित छैन। इजरायललाई हेरौं, दुई प्रतिशतले ९८ प्रतिशतलाई धानेको छ। त्यहाँको कृषि उत्पादन नीजि उपभोगबाट सकिदैन, निर्यात हुने गर्छ। नेपालमा अझै ६० प्रतिशतभन्दा बढी कृषिमा जोडिएका छन्। त्यसको जिडिपीमा योगदान ३०३५ प्रतिशत होला। कृषिमा संलग्न हुनेको संख्या २०२५ प्रतिशतमा सीमित गर्नुपर्छ। त्यसो गर्न कृषिमा आधुनिकीकरण गर्नुपर्छ। व्यावसायिक बनाउने र बजार व्यवस्थापन गर्नुपर्छ। एमालेले अनुपस्थित जमिनका मालिकको जग्गालाई अधिकाधिक उपयोग गर्न भूमि बैंकको अबधारणा अघि सार्यो। मालिक नभएका जमिनलाई पालिकाले भूमि बैंकमा ल्याएर राख्नुपर्यो। बैंकमा राखेको पैसाको जसरी ब्याज पाइन्छ त्यसरी नै जमिनका मालिकलाई तोकिएको अबधिसम्म जमिनको मुनाफा दिने, उनीहरु पनि खुसी जमिन नहुनेले खेती गर्न पायो उनीहरुपनि लाभान्वीत। उत्पादनलाई हाल सञ्चालित प्रधानमन्त्री कृषि आधुनिकीकरण कार्यक्रममा जोड्ने र त्यसमा व्यवस्था गरिए अनुरुप पकेट, ब्लक, जोन वा सुपर जोन के हो तय गरी व्यापक मात्रामा उत्पादन गर्ने अबधारण अघि सारेका छौं। इसको साथै ल्यान्ड पुलिङ अर्थात् जग्गाको एकीकरण गर्ने र त्यसलाई विकास गर्ने विधि अर्को हो। जमिनलाई खण्डीकरण हुनबाट जोगाएर खेतीको सामूहिकीकरण गर्ने। नगरपालिकाले मिनी ट्रिलर, पावर ट्रिलर, थ्रेसर आदि मेसिन औजार र गुणस्तरीय मलखाद अनि बिउबिजन उपलब्ध गराउनुपर्छ। त्यसपछि कृषि उत्पादनलाई सहकारीसँग जोड्दिने। ऋण बचत सहकारीबाट ऋण लिन लगाएर उत्पादन गराउने। त्यसपछि बजारको व्यवस्था सहकारीले गर्छ। त्यसबाट नाफा आउँछ, त्यसलाई बचतको रूपमा जोगायो। यो तरिकाले गाउँगाउँमै उत्पादन, व्यापार जोगावट र लगानीको नयाँ शृंखला सुरु गर्न सक्छौं भन्ने अबधारणा अघि सारेका छौं। एमालेले घोषणापत्रमार्फत यस्तै १९ वटा प्राथमिकता सूची तयार गरेको छ। ती प्रत्येक सूची समाजवादका आधार तयार गर्ने कार्य अन्तरगतका हुन्। शृंखलाबद्ध योजनासहित पालिकाहरूलाई भनेका छौं, विकास होस् तर वातावरण विनाश नहोस्। यसरी अगाडि बढ्दा मुलुक फेरिन्छ भन्ने हाम्रो विश्वास छ। एमालेसित तुलनामा प्रतिष्पर्धामा आएका गठबन्धनवालाहरूमा यो खालको सोच छैन। कांग्रेसले आफ्नो घोषणापत्रमा आधाभन्दा बढी हिस्सा त एमाले र हाम्रा अध्यक्षलाई गाली गर्नमै खर्चिएको छ। यसरी मुलुक फेरिँदैन। यही कारणले हुँदोखाँदो बलियो भनिएको काँग्रेस पार्टी अहिले एक्लै प्रतिस्पर्धा गर्न नसक्ने हालतमा पुगेको छ। झिनामसिना पार्टीहरुको भारी बोकेर चुनावी मैदानमा स्याँस्याँ फ्याँफ्याँ गरिरहेको छ। त्यसले ल्याउने परिणाम पनि भागबन्डाकै हो। कांग्रेसका एकजना महामन्त्रीको विरक्ति पनि सुनिँदै थियो। युवा भएर जोश देखाउने हैन विरक्ती पोख्दै हुनुहुन्छ। जनतालाई विकासको एजेन्डा दिनुभन्दा एमालेअध्यक्षलाई गाली निन्दा गरेर चर्चामा आउँछु भन्ने उहाँको मान्यता देखिंदै छ। विगतमा गरेका जम्मै कुकामलाई अहिले पर्दाभित्रै छोपेको छ कांग्रेसले। र, भन्दैछ, पाँच वर्ष कम्युनिस्ट पार्टीले जितेर खेर गयो। काँग्रेस कै कुरा मान्ने हो भने पनि जसको कारणले बर्ष खेर गयो तिनै पात्रहरुलाई परम सहयोगी बनाएर चुनावी मैदानमा छ। त्यसैले अहिलेको गठबन्धन, मुलुक विगार्ने काँग्रेस र बिग्रेका कम्युनिस्ट नेताहरूको गठबन्धन हुन पुगेको छ।बहुदल आएपछि देश बर्बाद हुनुमा कांग्रेसनेतृत्वको सरकारको हात छ। मुलुकको महत्वपूर्ण ३० वर्ष खेर फ्याँक्नेले अहिले ओलीको नेतृत्वमा मुलुकको पाँच वर्ष खेर गयो भन्दैछ। ४१ महिनामा केपी ओलीले दुई वर्ष मात्रै काम गर्नु पाउनु भयो। पछिल्लो बाँकी अबधि त काँग्रेस आफैंले भद्रगोल गर्न मद्दत गर्यो। दुई वर्ष गरेका कामको तुलना कांग्रेसले ३० वर्ष गरेको कामको तुलनामा धेरै छ। अनि त्यो चाहिँ उहाँहरूले भन्ने आँट गर्नुहुन्न। काँग्रेस नेतृत्वको सरकारले हरिसिद्धि इँटा कारखाना, भृकुटी कागज कारखाना, छाला जुत्ता कारखाना सबैलाई निजीकरण गरेर कौडीको मोलमा बेच्यो। त्यसबाट मुलुकलाई लाभ के भयो भन्ने जवाफ दिने कोही छैन। आफूले गरेका भद्रगोलबारे उहाँ केही भनिरहनु भएको छैन। यता एमालेले दुई वर्ष नेतृत्व गर्दा अध्यक्ष ओलीले मुलुक बर्बाद बनाए भन्ने उहाँहरूको कुतर्क छ। कुनै समय एक आर्थिक बर्षमा जति सडक कालोपत्रे गरियो, ओली नेतृत्वको सरकारले एकै दिनमा गर्यो। काठमाडोंको चक्रपथ २७र२८ किमी छ। मित्र राष्ट्रको सहयोगमा त्यसलाई मरितरी बनाइयो। एमालेको केन्द्र सरकारले हैन, लुम्बिनीको एउटा पालिकाले आफ्नो कार्यकालमा ५७ किमी चौंडा चक्रपथ बनाएको छ। यसको उहाँहरुलाई हेक्का त छरु हामीले चलाएको पालिका र काँक्रेसले नेतृत्व गरेको पालिकाको समेत तुलना हुन सक्दैन। समग्र देशको त कुरा परै जाओस। हामीले सार्वभौम समानताको कुरा गर्यौं। छिमेकी मुलुकहरू उत्तरको होस् वा दक्षिणको, सार्वभौम समानताका आधारमा व्यवहार हुनुपर्छ। भूगोल वा जनसंख्याको आधारमा मुलुक सानो ठूलो होलान्। सार्वभौमसत्ता बराबर हो। बराबरीको हकमा दुई देशका प्रधानमन्त्रीको दुई देशको राष्ट्राध्यक्षको व्यवहार हुनुपर्छ हामीले भन्यौं। उहाँहरूले त्यसलाई दम्भ बढेका कारण छिमेकी चिढाएको भनेर अपव्याख्या गर्नुभयो। आफ्नो नम्रता पुष्टि गर्न होला सायद, मर्यादा विर्सेर एउटा दूतावासको भोजमा झण्डै सिंगो क्याबिनेट नै लाइन लाग्न पुग्यो। यस खालको दृष्टिकोणले मुलुकलाई नै अप्ठ्यारो परिरहेको छ। एमालेको स्थानीय तह निर्वाचन घोषणापत्रमा सात भाग छन्। पहिलो भागमा स्थानीय तहको महत्वका बारेमा व्याख्या गरिएको छ। संविधान निर्माणको समयमा नेकाँ लगायतका दलहरुले स्थानीय तहलाई कमजोर बनाउन चाहेका थिए। २०५५ अघि हेर्ने हो भने पनि स्थानीय तहको स्वायत्तताको विपक्षमा नेपाली कांग्रेस थियो। एमालेले स्थानीय स्वायत्त शासन ऐनको टेबल गराउँदा उहाँहरूले बहिस्कार समेत गर्नुभयो। हाम्रै बलबुताले त्यो ऐन आयो। जसले त्यतिबेलै स्थानीय तहलाई बलियो बनाउन खोजेको थियो, संविधान बनाउने क्रममा स्थानीय तह स्वायत्त सरकारको रूपमा क्रियाशील हुन पाउनुपर्छ भन्यो। एमालेबाहेक अधिकांश दलहरुले स्थानीय तहलाई प्रदेश मातहतको इकाइको रूपमा व्याख्या गरेका थिए। अहिले स्थानीय सरकार क्रमश : बलियो हुँदैछ। दोस्रोमा, जनादेशलाई विस्थापित गरी परमादेशबाट बनेको सरकारका बारेमा चर्चा गरेका छौं। तेस्रोमा, गठबन्धनले मुलुकलाई चौतर्फी संकटमा पुर्याउने गरेका गडबडीका बारेमा चर्चा गरेका छौं। त्यसपछि पाँच वर्षका अनुभव र उपलब्धि राखेका छौं। पाँचौ भागमा स्थानीय विकाससम्बन्धी हाम्रो दृष्टिकोण राखेका छौं। सारमा, अघिल्लो चुनावमा एमालेले आकांक्षा र सपनाको संयोजन गरेको थियो। अहिलेको चुनावमा अनुभव र आकांक्षाको फ्युजन गरेको छ। अहिले हामी अनुभवमा खारिएका छौं। सपना र आकांक्षा एमालेसित ज्यूँका त्यूँ छ। यी अनुभवका आधारमा अब राष्ट्रिय आकांक्षा समृद्ध नेपाल, सुखी नेपालीलाई व्यवहारमा रूपान्तरण गर्न सकिन्छ। समाजवादको आधार तयार गर्ने कुनै अमूर्त कुरा हैन, हाम्रो सन्दर्भमा यो, नेपाललाई समृद्ध र नेपालीलाई सुखी बनाउने योजना हो।  रिमाल नेकपा एमालेका उपमहासचिव हुन्।"
बढे विदेशी पर्यटक,"काठमाडौं : कोरोना महामारीका कारण थलिएको पर्यटन क्षेत्र तग्रिँदै गएको छ। सन् २०२२ को पहिलो चौमासिकमा पर्यटक आवागमन अघिल्लो वर्षको सोही अवधिभन्दा १६० प्रतिशतले बढेको छ। अप्रिलमा मात्रै हवाइमार्गबाट ५८ हजार ३ सय पर्यटक नेपाल भित्रिएका छन्। यो सन् २०१९ को तुलनामा ५३ प्रतिशत बढी हो। कोभिड महामारी नियन्त्रणतिर जानु, करिब ९० प्रतिशत नेपालीले कोरोनाविरुद्धको खोप लगाइसक्नु जस्ता कारणले गर्दा पर्यटनमा सुधार भएको पर्यटन बोर्डले जनाएको छ। २०२० देखि अड्किएका पर्यटक आउन थालेको पर्यटन बोर्डका प्रवक्ता मणिराज लामिछानेले बताए। उनका अनुसार अहिले विश्व बजारमा रिभेन्च टुरिजम (प्रतिशोध भ्रमण) को प्रवृत्ति देखिन्छ। दुई वर्ष घरमा थुनिएका पर्यटक बाहिर निस्किन आतुर भएकाले पर्यटनमा थप सुधार हुँदै जाने लामिछानेको भनाइ छ। हालकै अवस्थामा पर्यटक आए २०२३ सम्ममा पर्यटन क्षेत्र पुरानै अवस्थामा फर्कने बोर्डले जनाएको छ। अप्रिलमा २२ हजार ४ सय ७७ भारतीय पर्यटक नेपाल आएका छन्। चीनबाट आउनेको संख्या २ सय ३१ मा सीमित भएको छ। भारत, अमेरिका, क्यानडा, फ्रान्स, बेलायत, अस्ट्रेलियाबाट धेरै पर्यटक आएका छन्। यी नेपालका पुरानै गन्तव्य मुलुक हुन्। बोर्डले आयोजना गरेका मेला, गोष्ठी, सामाजिक प्लाटफर्ममा प्रचारप्रसारका कार्यक्रमले पर्यटन सुधार्न ठूलो भूमिका खेलेको छ, लामिछानेले भने। पर्यटक संख्या बढेसँगै होटल पनि भरिभराउ हुन थालेको छन्। आन्तरिक पर्यटनले धानेको होटल उद्योगमा अहिले आन्तरिक र बाह्य पर्यटक ५०५० प्रतिशतको अनुपातमा रहेको होटल संघ नेपालका वरिष्ठ उपाध्यक्ष विनायक शाहले बताए। सगरमाथा आरोहण गर्नका लागि २०२२ को पहिलो सिजनमा ३ सय १२ जनाले अनुमति लिएका छन्। वसन्त ऋतुमा करिब नौ सय जनाले विभिन्न हिमाल आरोहणका लागि अनुमति लिएको र त्यसबाट करिब ४७ करोड रुपैयाँ रोयल्टी उठेको पर्यटन विभागका पर्वतारोहण शाखाका निर्देशक सूर्यप्रसाद उपाध्यायले जानकारी दिए। २०२१ को अप्रिलसम्म भने ५३ करोड उठेको थियो। कोभिडका कारण दुई वर्षमा पर्यटन क्षेत्रबाट करिब डेढ खर्ब रुपैयाँ विदेशी मुद्रा गुमेको छ। पर्यटन क्षेत्र विदेशी मुद्रा आर्जनको प्रमुख स्रोतमध्येमा पर्छ। वार्षिक करिब ८६ अर्ब डलर विदेशी मुद्रा पर्यटनबाट भित्रन्छ। पर्यटन क्षेत्रले कुल गार्हस्थ्य उत्पादनमा ७५ प्रतिशत योगदान गर्ने सरकारी तथ्यांक छ। कोभिडका कारण पाँच लाख पर्यटन मजदुर विस्थापित भएको पर्यटन पुनरोत्थान प्राविधिक समितिका संयोजक राजाराम गिरीले जानकारी दिए।"
आईजीपी नियुक्तिमा बारम्बार किन विवाद ?,"काठमाडौं : सरकारले गत आइतबार नेपाल प्रहरीको महानिरीक्षकमा धीरजप्रताप सिंहलाई नियुक्ति गरेपछि यो विषयले चर्चा पाएको छ। आईजीपी नियुक्तिको विषय अदालतमा पुगेपछि सरकारको निर्णय विवादमा परेको हो। आईजीपी नियुक्तिमा असहमती जनाउँदै एआईजी विश्वराज पोखरेलले सर्वोच्चमा रिट निवेदन दर्ता गराएको सर्वोच्च अदालतका सहप्रवक्ता देवेन्द्र ढकालले जानकारी दिए। ढकालका अनुसार रिट निवेदनउपर बुधबारका लागि पेसी तोकिएको छ। एआईजी पोखरेलले दर्ता गराएको रिट निवेदनमा बरियता मिचेर आईजीपी नियुक्ति निर्णय बदरको माग गरेका छन्। आफूभन्दा कनिष्ठलाई आईजीपी बनाएको भन्दै एआईजी पोखरेल सर्वोच्च गएका हुन्। नयाँ आईजीपी नियुक्तिका विषयमा एआईजी विश्वराज पोखरेल र सहकुल थापाले असन्तुष्टि जनाउँदै आएका थिए। पोखरेलले प्रधानमन्त्री तथा मन्त्रिपरिषद्को कार्यालय, प्रहरी प्रधान कार्यालय, गृह मन्त्रालय तथा नवनियुक्त आईजीपी धीरज सिंहविरुद्ध रिट दर्ता गराएका हुन्। वारेस सुनिता राउतमार्फत दर्ता गराएको रिटमा पोखरेलले संविधानको धारा ४६ तथा १३३ को उपधारा २ र ३ बमोजिम परमादेशसमेतको माग दावी गरिएको छ। उनले आफू नै वरिष्ठ एआईजी रहेको हुँदा परमादेशमार्फत् आफुलाई आईजीपी बनाउन माग दावी लिएका छन्। साथै, उनले आफू वरिष्ठ हुँदाहुँदै सिंहलाई आईजीपी नियुक्त गर्ने मन्त्रिपरिषद्को निर्णय प्रहरी नियमावली २०७१ को नियम ३०, ४१ र ५३ विपरित रहेको जिकीर गरेका छन्। यो निर्णय नेपालको संविधानको धारा ३३ विपरीत रहेको पनि रिटमा उल्लेख गरेका छन्। आईजीपी नियुक्तिको विषय अदालतसम्म पुगेको घटना यो नौलो भने होइन। २०७३ सालमा वरीयताको आधारमा १ नम्बरमा रहेका नवराज सिलवाललाई पन्छाउँदै चौथो नम्बरमा रहेका जयबहादुर चन्दलाई तत्कालीन शेरबहादुर देउवा सरकारले आईजीपी बनाउने निर्णय गरेको थियो। यो निर्णयविरुद्ध नवराज सिलवालले सर्वोच्च अदालतमा रिट निवेदन दर्ता गरेका थिए। सुशीला कार्कीको नेतृत्वमा रहेको सर्वोच्च अदालतले निर्णय कार्यान्वयन नगर्नका लागि अन्तरिम आदेश जारी गरेको थियो। त्यतिबेला २ महिनासम्म सरकारले आईजीपी नियुक्ति गर्न सकेको थिएन। पछि प्रकाश अर्याल आईजीपी बनेका थिए। आईजीपी नियुक्ति विषय अदालतमा पुगेपछि अहिले प्रहरी संगठनभित्र नै विवाद देखिएको छ। एक पक्षले आईजीपी नियुक्तिको निर्णय ठीक छ भनेका छन् भने अर्काथरीले वरीयता मिचेर नियुक्ति गर्नु सरकारको गलत निर्णय भनेका छन्। एआईजी पोखरेलले दर्ता गराएको रिट निवेदनमा वरीयता मिचेर आईजीपी नियुक्ति निर्णय बदरको माग गरेका छन्। नेपाल प्रहरीका पूर्वएआईजी राजेन्द्र सिंह भण्डारीका अनुसार देशभर रहेका करिब १ लाख नेपाल प्रहरीलाई नेतृत्व गर्ने आईजीपी नियुक्तिका विषयमा भएको विवाद लामो समय रहिरहनु ठीक होइन। सरकारले पनि निश्चित ऐन नियमलाई टेकेर निर्णय गरेको छ। वरीयता मिचियो भन्ने जुन हल्ला छ, यो विषय अदालतले छिटो निक्र्योल गर्न आवश्यक छ। नेपाल प्रहरीका पूर्वडीआईजी हेमन्त मल्ल ठकुरी आईजीपी नियुक्तिमा बालुवाटारको सिधै हस्तक्षेप हुनु गलत भएको तर्क गर्छन्। भन्छन्, प्रहरी संगठन भित्र राजनीतिक दलको सिधा हस्तक्षेप हुनु गलत हो। संगठनभन्दा व्यक्ति दह्रो भए। प्रहरीभित्र पनि स्वार्थ भएका व्यक्ति छन्, राजनीतिक कर्मीहरूलाई प्रोफेसनल क्षमता भएको व्यक्तिभन्दा उनीहरूले भनेको मान्ने दास आवश्यक छ। स्वार्थी समूहले जहिले पनि राजनीतिक पावर बनाउन चाहन्छ। वरिष्ठ अधिवक्ता बाबुराम दाहाल आइजीपी नियुक्तिको निर्णय पटकपटक विवादमा आउँदा प्रहरी संगठनभित्र राम्रो छाप नजाने बताउँछन्। उनका अनुसार आईजीपी नियुक्तिको कानुनी पाटोमा दुवै पक्षको अधिकार देखिन्छ। कानुनअनुसार उम्मेदवारमध्ये नेपाल सरकारले चाहेको जसलाई पनि आईजीपी बनाउन पाउने अधिकार छ। ज्येष्ठता, नेतृत्व, कार्यसम्पादन तथा मूल्यांकनको आधारमा सरकारले उपयुक्त लागेकालाई बनाउन सक्छ। विश्वराज पोखरेल र सहकुल थापालाई अघिल्लो सरकारले एआईजीमा नियुक्ति गर्दा पनि वरीयता मिचेको थियो भन्ने प्रश्नमा उनको जवाफ छ, एउटै लाइनमा भएका एआईजी कसरी बने भनेर विवाद उठाउनु तर्कसंगत छैन। उनी भन्छन्, आइजीपी बन्ने लाइनमा सिनियर हुँदाहुँदै जुनियरलाई बनाउनुपर्ने बाध्यात्मक कारण के हो ? वरीयता मिचेकै देखिएको छ नि ! यसमा शंकै छैन। प्रहरीको आईजीपी सरकारको फेबरकै मानिसलाई बनाउने प्रचलन यहाँ मात्रै हैन। संसारभर रहेको बताउँदै यो निर्णय पनि तर्कसंगत र विवादरहित हुनुपर्ने उनले दाबी गरे। नेपाल प्रहरीका पूर्वएसएसपी यादवराज खनाल प्रहरी संगठनभित्र राजनीति पस्नु गलत भएको बताउँछन्। उनका अनुसार अहिलेको आईजीपी नियुक्ति मात्रै होइन अन्य बेला डीआईजी, एआईजीलगायतका पदमा बढुवा गर्दा पनि राजनीतिक दलको ठाडो हस्तक्षेप देखिन्छ। प्रहरी संगठनभित्र राजनीतिले जरो गाडेर बसेको छ। खनाल भन्छन्, पहिलेदेखि नै यस्तै भएको देखिन्छ। हुनतः एआईजीमध्ये सबैलाई आईजीपी बनाउन सम्भव पनि छैन। नियमावलीमा ज्येष्ठताको विषय पनि छ। जसलाई पनि बनाउन मिल्ने भए ज्येष्ठता भन्ने शब्दै हटाउन पर्यो नि ! विश्वराज पोखरेल र सहकुल थापालाई एआईजी बनाउँदा पनि यस्तो भएको थियो। पद थपेर वरीयता मिचिएको थियो। यो जरैदेखि बिग्रँदै आएको छ। यसलाई सुधार्न आवश्यक छ। अहिलेको निर्णय कहिल्यै नभएको जस्तो नयाँ पनि होइन। संगठनभित्र यसरी नै चलिरहेकै छ। अदालतमा रिट परिसकेको हुनाले यस विषयमा अब अदालतले नै खास निर्णय गर्नुपर्नेमा उनले जोड दिए। विशेष नजिर बन्यो भने अर्को पटकलाई सजिलो होला। आइतबार बसेको मन्त्रिपरिषद्को बैठकले तेस्रो वरीयतामा रहेका एआईजी सिंहलाई आईजीपी बनाउने निर्णय गरेको थियो। आईजीपीको रोलक्रममा पहिलो नम्बरमा विश्वराज पोखरेल, दोस्रो नम्बरमा सहकुल थापा रहेका थिए। प्रहरी नियमावली २०७१ को नियम ४१ मा एआईजीमध्येबाट सरकारले उपयुक्त देखेका उम्मेदवारलाई प्रहरी महानीरिक्षकमा बढुवा गर्न सक्ने व्यवस्था छ। यही व्यवस्थासँगै ज्येष्ठता, कार्यकुशलता, कार्यक्षमता, उत्तरदायित्व बहन गर्न सक्ने क्षमता, नेतृत्व प्रदान गर्न सक्ने कुशलता तथा आफूभन्दा मुनिका प्रहरीलाई प्रोत्साहन र परिचालन गर्न सक्ने सामथ्र्यलगायतलाई आधार बनाएर निर्णय लिने भनिएको छ।"
राउटेलाई मताधिकार दिऊँ,"लोकतन्त्र भनेकै जनताको सहभागिताको शासन व्यवस्था हो। जनता आफैं शासन व्यवस्थामा सहभागी हुन्छन्, आफ्ना प्रतिनिधिमार्फत। आफूमाथि शासन चलाउने प्रतिनिधि आफैंले चुन्ने व्यवस्था नै लोकतन्त्रको सबैभन्दा सुन्दर पक्ष हो। त्यसैले नै यो व्यवस्थामा जनताले अपनत्व महसुस गर्न पाउँछन्। त्यसमाथि नेपालको संविधानले समानुपातिक र समावेशी सिद्धान्त अँगालेको छ। सबै वर्ग र भूगोललाई समावेश गरी राज्य सत्तामा सबैको प्रतिनिधि गराउने भन्ने संविधानको मर्म हो। त्यही मर्मले नै राष्ट्रिय अखण्डता र एकतालाई बलियो बनाएको छ। तर, नेपाल भूमिमै एउटा यस्तो समूह छ जसले मत हाल्ने अधिकार पाएको छैन। न नागरिकता छ न मतदाता परिचयपत्र। बल्लतल्ल व्यक्तिगत परिचयपत्रको खोस्टो चाहिँ हात परेको छ। त्यस्तो समूह हो राउटे। जो वन जंगलका स्रोतमा भर परेर जीवन बिताउँदै आएको छ। राउटे समुदाय जो विस्तारै अरू समुदायसँग घुलमिल हुँदैछ। शिक्षा र स्वास्थ्यका आधारभूत सेवा र सुविधाबाट विमुख छ। कर्णाली प्रदेशका दैलेख, सुर्खेत, सल्यान र जाजरकोटलगायत जिल्लाका राउटे समुदाय बस्छन्। कर्णालीमै यो समुदायको जनसंख्या १ सय ४५ मात्रै छ। त्यसमा १८ वर्ष पूरा भएका र मतदाता हुन योग्य ६९ जना छन्। ती कसैले अहिलेसम्मका चुनावमा भोट हालेका छैनन्। कारण त्यही हो न उनीहरूसँग नागरिकता छ, न मतदाता परिचयपत्र। स्थानीय तह र प्रदेश सरकारको स्थापनापछि राउटेमाथि ती सरकारले नीतिगत रूपमा सम्बोधनको प्रयास पनि गरेका हुन्। तर देशको नागरिक हुने परिचय दिलाउन ती सरकार पनि असफल हुनु निकै लज्जाजनक कुरा हो। नेपाल धर्तीको मौलिक र आदिवासी नै हो, राउटे। यो जातिले नेपाली नागरिकता पाउन नपर्ने कुनै कारण कतैबाट पनि पुष्टि हुँदैन। स्थानीय तहले नै राउटेका लागि नागरिकता प्राप्त हुने चाँजो मिलाउन सक्नुपथ्र्यो। उमेर पुगेको नेपाली नागरिक मतदाता बन्न सक्ने प्रष्ट व्यवस्था गरेको छ। विडम्बना नागरिकता नै राउटेहरूसँग छैन। जो आवाजविहीन छ, जो निमुखो छ, जसको कुनै पहुँच छैन। त्यसैको हित गर्नु राजनीतिक दल र नेताहरूको कर्तव्य हो। झन् जनप्रतिनिधि भइसकेपछि त्यसैमा समर्पित हुनुपर्नेमा अहिलेसम्म एउटा परिचयपत्रका भरमा राउटेलाई राखिनु ठूलो अन्याय हो। राउटे नागरिकताविहीन नागरिक हुनु उनीहरूको दोष होइन। राज्यकै ठूलो कमजोरी हो। यस्तो विशेष जातिका लागि विशेष व्यवस्था गर्न नसक्नु राज्यका लागि सुहाउने कुरा होइन। वास्तवमा नागरिकतामा उल्लेखित उमेर अर्थात् १८ वर्ष पूरा भएको नेपालीले मतदान गर्न पाउने व्यवस्था हुनुपर्छ। नागरिकता राज्यले दिलाउने र निर्वाचन आयोगले नागरिकताकै आधारमा मतदानको अधिकार दिनुपर्ने हो। तर, मतदाता परिचयपत्र बनाउन नपाएकैले अरु पनि थुप्रै बालिग नेपाली नागरिक पनि मतदानबाट बञ्चित छन्। मतदाता नामावलीमा समेट्नका लागि आयोगले निर्वाचन घोषणाअघिको समय दिन्छ। तर सबै बालिग नेपालीकहाँ त्यो सूचना पुग्न सक्दैन। पालिकाहरू, प्रशासन र आयोगकै कार्यालयहरूमा पनि मतदाता नामावलीमा नाम समेट्न सकिने व्यवस्था हुन्छ। तर, त्यति गरेर आयोग चुप बस्नु हुँदैनथ्यो। आयोगकै कर्तव्य हो कि सक्दो कुनै पनि बालिग नेपाली मतदानबाट बञ्चित नहोस् भनेर व्यवस्था मिलाउने। त्यस उद्देश्यका लागि राजनीतिक दलहरूले पनि आयोगलाई सघाउनुपर्छ। तर दलहरू भने पूर्वाग्रही छन्। आफूलाई मतदान गर्ने हो होइन भन्ने यकिन गरेरमात्रै मतदाता बन्ने प्रक्रियामा सामेल हुन प्रेरित गर्छन्, नत्र बेवास्ता। निर्वाचनमा सय प्रतिशतै मतदाताको सहभागिता व्यावहारिक रूपमा पनि कठिन होला। तर, धेरै मतदाताको सहभागिता नै निर्वाचनको सफलताको कडी हो। यो मान्यतालाई शिरोधार्य गर्दै निर्वाचन आयोगले मतदाताको सहभागिता बढीभन्दा बढी बनाउन जोड दिनुपर्छ। धेरैभन्दा धेरै मतदाताको सहभागिताको निर्णयबाट चुनिएका जनप्रतिनिधि नै वास्तविक जनप्रतिनिधि हुन्छन्।"
"रोजगारी, घोषणापत्रमै सीमित","काठमाडौं : दलहरूले रोजगारी सिर्जनालाई चुनावी घोषणापत्रमा समेट्छन्। तर, कार्यान्वयनमा चासो दिँदैनन्। जसकारण स्वदेशमा अवसर नपाएपछि वैदेशिक रोजगारीमा जानेको लर्को उस्तै छ। एमाले, कांग्रेसलगायतले स्थानीय चुनावको घोषणापत्र ल्याए पनि रोजगारीमा गम्भीर देखिँदैनन्। माओवादी केन्द्रले त घोषणापत्र ल्याएको छैन। श्रमविज्ञ डा गणेश गुरुङ कुनै पनि दलका सरकारले रोजगारीलाई प्राथमिकता नदिएको बताउँछन्। नीति तथा कार्यक्रममा समेटेजस्तो गरे पनि रोजगारीका विषय कार्यान्वयनमा कसैको प्राथमिकता परेको छैन, ५ लाखभन्दा बढी युवा बर्सेनि श्रम बजारमा आउँछन्। तीनतिहाइ जनशक्ति वैदेशिक रोजगारीमा जान बाध्य छन्। सशस्त्र द्वन्द्व अन्त्यपछि नागरिकले स्वदेशमै रोजगारी पाउने आशा गरेका थिए। तर, डेढ दशकसम्म कुनै पनि दल नेतृत्वका सरकारले रोजगारी सिर्जनामा तदारुकता देखाएनन्। एमालेले पालिकाहरूमा रोजगार सूचना केन्द्र स्थापना र बेरोजगारको तथ्यांक संकलनलाई दोहोर्याएको छ। प्रधानमन्त्री रोजगार कार्यक्रमअन्तर्गत न्यूनतम १०० दिनको रोजगारी वा बेरोजगार भत्ताको सुरुवात गर्ने भनेको छ। प्रधानमन्त्री रोजगार कार्यक्रम भने २०७५ देखि सञ्चालन भइरहे पनि प्रभावकारी हुन सकेको छैन। पुनर्निर्माणको क्रममा रोजगारी सिर्जना, १ लाख दक्ष र १० लाख अर्धदक्ष जनशक्तिलाई रोजगारी प्रदान गर्ने घोषणा एमालेले गरेको छ। सहुलियतपूर्ण ऋणमार्फत डेढ लाख रोजगारी सिर्जना गर्ने उसले भनेको छ। यसका साथै उद्यमशीलता विकास गरी रोजगारी सिर्जना गर्ने, वैदेशिक रोजगारीबाट फर्केका जनशक्ति परिचालन गर्ने, सीपमूलक तालिम दिनेलगायत विषय एमालेले समेटेको छ। कांग्रेसले उद्यमशीलता र रोजगारीमा केन्द्रित भएको जनाएको छ। देशमा आवश्यक उत्पादन नभएर निरन्तर बढ्दै गएको आयात र बेरोजगारी घटाउन स्थानीय तहको अहं भूमिका रहेको स्वीकार उसले गरेको छ। उद्यम विकास केन्द्र र रोजगार बैंक हरेक स्थानीय तहमा खोल्ने घोषणापत्रमा उल्लेख छ। रोजगार बैंक स्थापना, सीपमूलक तालिम, उद्योग व्यवसायसम्बन्धी बेसलाइन सर्भे गरी रोजगारी र स्वरोजगारीको सम्भावना पहिचान गर्ने जनाइएको छ। रोजगारी सिर्जना बापतको सुविधा स्थानीय तहमा सञ्चालन हुने उद्योगहरूमा निश्चित प्रतिशत स्थानीय रोजगारी दिनुपर्ने व्यवस्था गरिने भनिएको छ। रोजगारी सिर्जनाबापत स्थानीय कर छुटको व्यवस्था गरिने घोषणापत्रमा कांग्रेसले समेटेको छ। एकीकृत समाजवादीले हरेक स्थानीय तहमा श्रम विभाग गठन गर्ने जनाएको छ। श्रमिकका समस्या समाधानका लागि राष्ट्रिय श्रम आयोग गर्न पहल गर्ने उल्लेख गरेको छ। तर, स्थानीय स्तरमा रोजगारी बढाउने भन्ने विषयमा खासै समेटिएको छैन। आर्थिक क्रियाकलाप र लगानीको वातावरण बनाउन सके स्थानीय स्तरमै पर्याप्त रोजगारी सिर्जना गर्न सकिने श्रमविज्ञ गुरुङ बताउँछन्। औसतमा एउटा स्थानीय तहमा पाँच वर्षमा ५ हजारभन्दा बढीलाई रोजगारी दिलाउन सकिने उनको भनाइ छ। कृषि उत्पादन तथा कृषिजन्य व्यापार, सीपमूलक कामलगायत, पूर्वाधार तथा निर्माणलगायत विविध क्षेत्रमा बेरोजगार युवालाई स्थानीयस्तरमै परिचालन गर्न सकिने श्रम विज्ञहरू बताउँछन्। अर्थविद् ज्ञानेन्द्र अधिकारी उद्यमशीलता र रोजगारी, सीपमूलक तालिम र सहुलियत ऋण दिने व्यवस्था गर्न सके ठूलो बेरोजगार समूहलाई रोजगारी दिलाउन, स्वरोजगार तथा उद्यमी बनाउन सकिने बताउँछन्। औसतमा एउटा स्थानीय तहमा पाँच वर्षमा ५ हजारभन्दा बढीलाई रोजगारी दिलाउन सकिन्छ। डा गणेश गुरुङ, श्रमविज्ञ रोजगारीप्रति दलहरू उदासीन भएकै कारण राष्ट्रिय योजना आयोग, श्रम, रोजगार तथा सामाजिक सुरक्षा मन्त्रालयले हालसम्म ठोस कार्यक्रम ल्याउन सकेका छैनन्। रोजगारी सिर्जनाको योजना राजनीतिक दलहरूले नै ल्याउन चासो देखाएमात्रै आयोग र मन्त्रालयले रोजगारीसम्बन्धी अध्ययन, अनुसन्धान गर्न सक्छन्, अधिकारी भन्छन्। २०७४ को स्थानीय तह निर्वाचनका क्रममा माओवादीले मुलुकमा युवा बेरोजगार समस्या तीव्रतर रूपमा बढ्दै गइरहेको भन्दै देशभित्र रोजगार विस्तारका लागि श्रम र रोजगारमूलक कार्यक्रम सञ्चालन गर्ने भनेको थियो। श्रम बैंकमार्फत जनशक्ति परिचालन गरिने उसको घोषणापत्रमा उल्लेख थियो। प्रत्येक गाउँमा युवा स्वरोजगार र गरिबी निवारण कोष खडा गरी रोजगारको व्यवस्था गरिने, उत्पादनमूलक रोजगारको व्यवस्था सुनिश्चित नहुँदासम्म बेरोजगार भत्ताको व्यवस्था गरिने उल्लेख भए पनि कुनै पनि कार्यान्वयन भएका छैनन्। सीपमूलक तालिम र सहुलियत ऋण दिने व्यवस्था गर्न सके ठूलो बेरोजगार समूहलाई रोजगारी दिलाउन, स्वरोजगार तथा उद्यमी बनाउन सकिन्छ। ज्ञानेन्द्र अधिकारी, अर्थविद् एमालेले गाउँगाउँमा सहकारीः घरघरमा रोजगारी नारा अघि सारेको थियो। तर, त्यसअनुरूप एमालेले काम गर्न सकेको देखिँदैन। धेरैजसो स्थानीय तह एमालेले जिते पनि रोजगारी सिर्जना गर्न ध्यान दिएको पाइँदैन। सहकारीलाई रोजगारी सिर्जनाको महत्वपूर्ण कडीको रूपमा राख्ने घोषणापत्रमा उल्लेख गरिए पनि सहकारीबाट रोजगारी सिर्जना हुनै सकेको छैन। सहकारी विभागका अनुसार ३० हजार सहकारीमा ८८ हजारले रोजगारी गर्छन्। सहकारीमा पछिल्लो समयमा केही हजार रोजगारी बढे पनि खासै बढ्न सकेको छैन। एमालेको सरकार बनेको तीन वर्षमै एक घरः एक रोजगारी सुनिश्चित गरिने, १० वर्षभित्रमा १८ वर्ष पुगेका प्रत्येक नागरिकले रोजगारी पाउने गरी कार्ययोजना सुरु गरिने उल्लेख गरे पनि हालसम्म कार्ययोजना बन्न सकेको छैन। प्रत्येक गाउँनगरपालिकामा कृषि, पशुपन्छी पालन, फोहोरमैला व्यवस्थापन, जैविक ऊर्जा, घरेलु, लघु र मझौला उद्योगहरू, शीतभण्डारहरू सञ्चालनका माध्यमबाट ठूलो मात्रामा रोजगारी एवं स्वरोजगारी सिर्जना गरिने २०७४ को घोषणापत्रमा उल्लेख थियो। बेरोजगार व्यक्तिहरूलाई उत्पादक सहकारीमा आबद्ध गरी स्वरोजगारमूलक व्यवसाय सञ्चालन गर्न प्रेरित गरिने उल्लेख गरिए पनि कार्यान्वयन हुन सकेको छैन। अनौपचारिक क्षेत्रका श्रमिकलाई समेत दर्ता प्रक्रियामा लगी उनीहरूलाई सामाजिक सुरक्षाको दायरामा ल्याइने घोषणा गरे पनि अझै कार्यान्वयन सुरु भएको छैन। विदेशबाट फर्किएका श्रमिकलाई दक्ष जनशक्तिको प्रमाणपत्र दिई राष्ट्र निर्माणमा उपयोग गर्न प्रोत्साहित गरिने उल्लेख भए पनि अझै कार्यान्वयन हुन सकेको छैन। कांग्रेसले गाउँ र नगरका युवाहरूलाई प्रोत्साहन दिई स्वरोजगारको प्रवद्र्धन गर्न एक युवा उद्यम चुनौती कोष कार्यान्वयन गर्ने घोषणा गरेको थियो। नवीन सोच सहितको युवा जाँगर र उद्यमशीलता प्रयोग गर्न सहुलियतपूर्ण वित्तीय कार्यक्रम ल्याउने घोषणा गरेको थियो तर, कार्यान्वयन हुन सकेन। वैदेशिक रोजगारमा रहेका वा फर्केका युवाहरूको सीप, दक्षता, पुँजी र विप्रेषण आयलाई उत्पादनमूलक प्रयोजनमा लगानी गर्दै निवृत्तिभरण सरहको लाभांश पाउने गरी रेमिट हाइड्रो, रेमिट पूर्वाधार, रेमिट आवास जस्ता नवीन आयोजनाहरू स्थानीय तहमै कार्यान्वयन गर्ने कांग्रेसले उल्लेख गरेको थियो। यससम्बन्धी केही काम हुन सकेको छैन। निर्वाचन आयोगका अनुसार २०७४ को स्थानीय तहमा एमालेले २ सय ९४ प्रमुख, ३ सय ३१ उपप्रमुख र २ हजार ५ सय ६० वडा अध्यक्ष जितेको थियो। त्यस्तै कांग्रेसले २ सय ६६ प्रमुख, २ सय २३ उपप्रमुख र २ हजार २ सय ८६ वडा अध्यक्ष जितेको थियो। नेकपा माओवादी केन्द्रले १ सय ६ प्रमुख, १ सय ११ उपप्रमुख र १ हजार १ सय २ वडा अध्यक्ष जितेको थियो। तत्कालीन संघीय समाजवादी फोरमले प्रमुख ३४, उपप्रमुख ३२ र तत्कालीन राष्ट्रिय जनता पार्टी नेपालले प्रमुख २५ र उपप्रमुख ३० पद जितेको थियो।"
पुरुषले मात्रै मताधिकार पाएको त्यो पहिलो चुनाव,"काठमाडौं : सहरी क्षेत्रका जनताले २००४ जेठ २९ गते मताधिकार पाएका थिए। त्यो बेला काठमाडौं महानगर नभई म्युनिसिपालिटी थियो। रोचक पक्ष, जनताको मतबाट निर्वाचित पहिलो जनप्रतिनिधिले म्युनिसिपालिटीको सभापति बन्ने अवसर पाएनन्। राणा शासकले चुनेकालाई म्युनिसिपालिटीको सभापति बनाइएको थियो। प्रधानमन्त्री पद्म शमशेर राणाले आफ्ना प्रतिनिधि आफैं छनोट गर्ने अधिकार २००४ मा जनतालाई दिएका थिए। त्यो बेला निर्वाचनको अघिल्लो दिन मतपत्र घरघर पुर्याइएको थियो। प्रत्येक उम्मेदवारका लागि अलगअलग रङका मतपेटिका हुन्थे। मतपेटिकाको रङअनुसार आफूलाई मनपर्ने उम्मेदवारलाई मतपेटिकामा मत खसाल्नुपथ्र्यो। कसलेकुन उम्मेदवारलाई मत दियो भन्ने प्रष्टै हुन्थ्यो। निर्वाचनको अघिल्लो दिन घरघरमा मतपत्र पठाइएको थियो, नेपालको निर्वाचन इतिहास नामक पुस्तकमा पहिलो निर्वाचनबारे उल्लेख छ, काठमाडौंमा मात्र निर्वाचित म्युनिसिपालिटी खडा भएको थियो। यो निर्वाचन इतिहासमा हालसम्मकै पहिलो र ऐतिहासिक निर्वाचन हो । उक्त निर्वाचनमा पुरुषलाई मात्रै मताधिकार दिइएको थियो। महिलाहरू मतदानबाट वञ्चित गरिएको थियो। पूर्वनिर्वाचन आयुक्त प्राडा वीरेन्द्रप्रसाद मिश्र ७५ वर्षअघि अर्थात् २००४ सालमै काठमाडौंमा स्थानीय निकायको निर्वाचन भएको बताउँछन्। निर्वाचन इतिहास पुस्तकमा गोरखापत्रको हवाला दिँदै भनिएको छ, राणा प्रधानमन्त्री पद्मशमशेरको पालादेखि नेपालमा निर्वाचनको सुरुआत भएको देखिन्छ। जुन काठमाडौं म्युनिसिपालिटी पहिलो स्थानीय निकायको निर्वाचन थियो। उक्त निर्वाचनपछि नगरपालिकाको संरचना खडा गर्ने निर्णय भएको थियो। पूर्वनिर्वाचन आयुक्त मिश्र भन्छन्, राणा प्रधानमन्त्री पद्म शमशेरले दरबारमा केही मानिसहरू बोलाएर शासन सुधारका नाममा म्युनिसिपालिटी स्थापना गर्ने घोषणा गरे। त्यसपछि नेपालमा औपचारिक रूपमा निर्वाचन सुरु भएको थियो। तत्कालीन प्रधानमन्त्री पद्म शमशेरले विवेकको प्रयोग गरेर मात्रै प्रतिनिधि छान्न जनतालाई आदेश जारी गरेका थिए। जनप्रतिनिधि छान्दा सोच, विचारपूर्वक असल, अनुभवी र लायक प्रतिनिधि छानी मुलुकको समग्र उत्थानमा सहयोगी हुन आवश्यक छ, २००३ फागुन २ मा पद्मशमशेरको निर्देशन थियो। विसं १९७६ पुस २ गते राणा प्रधानमन्त्री चन्द्र शमशेरले उच्च वर्गीय व्यक्तिहरू हिँड्ने बाटो सफाइ गर्ने योजना बनाए। त्यसका लागि काठमाडौंमा सफाइ अड्डा स्थापना गरे। १९८७ सालमा काठमाडौं उपत्यकाको नौं स्थानमा पञ्चायतको स्थापना गरियो। चुनावको दिन सबै जम्मा हुन्थे। मन परेको उम्मेदवारलाई भोट दिन्थे। त्यहीँ मतगणना हुन्थ्यो। को जित्यो, को हार्यो सुनेर घर फर्किन्थे। भैरव रिसाल, वरिष्ठ पत्रकार जनताबाट सात जना र सरकारबाट एक जना गरी ८ जनाको एक पञ्चायत समितिको संरचना खडा गरियो। तर, त्यसबेला जनतालाई मताधिकार प्रयोग गर्न दिइएन। राणा शासकका एस म्यानहरूलाई मात्रै पञ्चायत समितिमा राखियो। २००३ सालमा राणा प्रधानमन्त्री पद्म शमशेरले सफाइ अड्डा लाई काठमाडौं म्युनिसिपालिटी बनाउने निर्णय गरे। सफाइ अड्डाको संस्थागत स्वरूप नै परिवर्तन भयो। जनता र सरकारबाट छानिएका प्रतिनिधिहरूले बाटाघाटा, खानेपानी, बजार व्यवस्थापन, सरसफाइ जस्ता काम गर्न भनियो। म्युनिसिपालिटी निर्वाचनको अघिल्लो दिन नै पुरुष मतदाताको संख्याअनुसार घरघरमै मतपत्र पुर्याइएको थियो, पूर्वआयुक्त प्राडा मिश्र सम्झन्छन्, प्रत्येक उम्मेदवारको अलगअलग रङका छुट्टाछुट्टै ढवाङ (मतपेटिका) हुन्थे। आफूलाई मनपरेका उम्मेदवारको मतको रङअनुसार मतदान गर्नुपर्दथ्यो। कसले कुन उम्मेदवारलाई मत दियो भन्ने प्रष्टै देखिन्थ्यो। त्यतिबेला न चुनावी तामझाम हुन्थ्यो, न त उम्मेदवारको खर्च नै। ९४ वर्षीय वरिष्ठ पत्रकार भैरव रिसाल भन्छन्, त्यो बेला घरघरमा उम्मेदवार जान्थे। खुसुखुसु कुरा गर्थे। भोट माग्थे। चुनावको दिन सबै जम्मा हुन्थे। मन परेकोे उम्मेदवारलाई भोट दिन्थे। त्यहीँ मतगणना हुन्थ्यो। को जित्यो, को हार्यो सुनेर घर फर्किन्थे। मिश्रका अनुसार १९४७ सालमा भारत स्वतन्त्र भयो। त्यसको असर अन्य देशमा पनि पर्न थाल्यो। नेपालमा पनि राणा शासकविरुद्ध आवाज उठिरहेको थियो। त्यसैले राणा शासकले भारतबाट २ जना विज्ञलाई बोलाएर संविधान लेख्न लगाए। र, औपचारिक रूपमा निर्वाचन प्रक्रिया सुरु गरेका थिए। प्राध्यापक तथा इतिहासकार दिनेशराज पन्त भन्छन्, विसं १६१६ मा राजा द्रव्य शाहको पालामा गोरखाको लिगलिगे कोटको फेदिदेखि टुप्पोसम्म जो दौडेर अगाडि पुग्थ्यो। उही राजा हुथ्यो। प्राचीन कालदेखि नै प्रतिस्पर्धा गर्ने र जित्ने इतिहास छ। २००४ पछि धेरै मत ल्याउनेले जितेको ठान्न औपचारिकबाटै मुलुकमा चुनावी प्रक्रिया सुरु भएको हो। अनौठो कुरा, त्यतिबेला निर्वाचनमा खटिएका कर्मचारी पनि वडाको उम्मेदवार बन्न पाउँथे। प्रो यदुनाथ खनाललाई वडा११ को निर्वाचनको रेखदेख गर्ने जिम्मेवारी दिइएको थियो। उनी वडा१५ बाट उम्मेदवार बने। विजयी पनि भए। असल, लायक, अनुभवी कर्मचारीहरू मात्रै निर्वाचनमा खटिन्थे। २००४ सालमा काठमाडौं म्यूनिसिपालिटीमा घरको संख्या १३ हजार ५५३ थियो। ६८ हजार ११८ मतदाता संख्या थियो। २१ वडाहरूमध्ये ५, ९, १०, ११ मा एक जनाले मात्रै उम्मेदवारी दिएका थिए। एकमात्रै उम्मेदवारी परेका ठाउँमा मतपेटिका राखिएको थिएन। एकभन्दा बढी उम्मेदवार खडा भएका वडाहरूमा मतदाता र भौगोलिकताका आधारमा मतपेटिका राखिएका थिए, निर्वाचन इतिहास पुस्तकमा उल्लेख छ। त्यो बेला काठमाडौंका २२ ठाउँमा मतदान केन्द्र राखिएका थिए। प्रत्येक उम्मेदवारका अलग अलग मतपेटिका हुन्थे। पहिलो निर्वाचनमै मतदाताहरूले अत्यन्तै उत्साह देखाएका थिए। त्योबेला ६०६५ प्रतिशतसम्म मत खसेको अनुमान गरिएको थियो। २१ वडाबाट २१ जना सदस्य निर्वाचित हुन्थे। सरकारले १० जना मनोनित गर्ने व्यवस्था थियो। त्यसअनुसार ३१ जनाको नगरपालिका बोर्ड गठन गरिएको थियो। मनोनित सदस्यबाट सरकारले सभापति चुनेको थियो। गेहेन्द्र शमशेर थापाले पहिलो सभापति बन्ने मौका पाएका थिए। शंकरदेव पन्त उपसभापतिमा बनाइए। पन्त जननिर्वाचित थिए। वडा सदस्यका लागि प्रत्येक वर्ष पद त्याग गर्नुपर्ने गोलाप्रथाद्वारा नियम बनाइएको थियो। पद त्याग्नेमा बहालवाला कर्मचारीहरू पर्थे। उनीहरूको सदस्य खारेज हुन्थ्यो। २००४ मा निर्वाचित प्रतिनिधि २००७ फागुनसम्म कार्यरत थिए। त्यसबीचमा निर्वाचित र मनोनित सदस्यहरूबीच मतभेद पनि भयो। १६ जना निर्वाचित सदस्यहरूले पदबाटै राजीनामा पनि दिए काठमाडौं म्युनिसिपालिटीको निर्वाचनका लागि चार किल्ला र २१ वटा वडा विभाजन गरिएको थियो। उत्तरमा महाराजगन्ज, दक्षिण बागमती, पूर्व धोबीखोला र पश्चिम विष्णुमतिलाई चार किल्ला मानिएको थियो। प्रत्येक वडाबाट एकएक जना सदस्य चुन्ने अधिकार मतदातालाई थियो। राणा प्रधानमन्त्री पद्म शमशेरले दरबारमा केही मानिसहरू बोलाएर शासन सुधारका नाममा म्युनिसिपालिटी स्थापना गर्ने घोषणा गरे। त्यसपछि नेपालमा औपचारिक रूपमा निर्वाचन सुरु भएको थियो।प्राडा वीरेन्द्रप्रसाद मिश्र,पूर्वनिर्वाचन आयुक्त त्यो बेला सबैलाई मतदान अधिकार थिएन। जमिन्दारलाई बढी प्राथमिकता राखिन्थ्यो, मिश्र भन्छन्, २१ वर्ष पुगेका पुरुषले मात्रै भोट हाल्न पाउँथे। महिलाहरूले पनि भोट हाल्न पाउनुपर्छ भनी श्री ३ पद्म शमशेर समक्ष महिलाहरूले माग राखेका थिए। तर, दिइएन। राणाहरूले महिलालाई मान्छेमै गन्दैनथे, वरिष्ठ पत्रकार रिसालले भने, मान्छे नै नगनेपछि केको भोट हाल्न अधिकार दिन्थे ? राणाहरू छोरालाई पढाउँथे। छोरीलाई पढाउँदैनथे। राणाहरूले छोरीलाई पढाउँदा पनि शिक्षकलाई कोठा बाहिरै राख्ने र कोठाभित्र छोरी राखेर पढाउने गरेको रिसाल बताउँछन्। प्रजातन्त्र आएपछि मात्रै महिलाले मताधिकार उपभोग गर्न पाएको उनी बताउँछन्। त्यतिबेला पनि उम्मेदवार बन्न केही सर्त (आचारसंहिता) हुन्थे। सरकारी तिरो नबुझाएकाहरू उम्मेदवार बन्न अयोग्य हुन्थे। सक्षम, इमान्दार र देशलाई सेवा गर्ने उम्मेदवारका योग्यतामा पर्थे। २५ वर्ष पुगेकाले उम्मेदवार बन्न पाउँथे। आजभोलि स्थानीय तहमा उम्मेदवारको उमेर २१ वर्ष तोकिएको छ। २००४ सालको निर्वाचनमा २१ वर्ष पूरा भएका पुरुषलाई मात्रै मतदातामा राखिथ्यो। अहिले १८ वर्ष पुगेकालाई मताधिकार दिइएको छ। महिलालाई मतदाता नामावलीमा नाम दर्ता गराउन, उम्मेदवार बन्न र मतदान गर्न निषेध गरिएको थियो। म्युनिसिपालिटी, स्थानीय निकाय हुँदै मुलुक स्थानीय तहको निर्वाचनको सम्मुखमा छ। अब चुनाव आउन मात्र ९ दिन बाँकी छ। ३५ हजार २२१ पदका लागि १ लाख ४५ हजार २७५ उम्मेदवार चुनावी मैदानमा छन्। १ करोड ७७ लाख ३३ हजार ७२३ जना मतदाता मनपरेका उम्मेदवारलाई मतदान गर्न व्यग्र प्रतीक्षामा रहेको निर्वाचन आयोगका सहप्रवक्ता सूर्यप्रसाद अर्याल बताउँछन्। १६१६ मा राजा द्रव्य शाहको पालामा गोरखाको लिगलिगे कोटको फेदिदेखि टुप्पोसम्म जो दौडेर अगाडि पुग्थ्यो। उही राजा हुन्थ्यो। २००४ पछि धेरै मत ल्याउनेले जितेको ठान्न औपचारिकबाटै मुलुकमा चुनावी प्रक्रिया सुरु भएको हो।  दिनेशराज पन्त, प्राध्यापक तथा इतिहासकार"
उहिलेका मतदाताले हुलाक माग्थे,"२००४ सालको चुनाव कस्तो थियो ? त्यतिबेला म करिब १९ वर्षको थिएँ। भक्तपुरको दधिकोटबाट पढ्न काठमाडौंको प्रधान पाठशाला रानीपोखरी आउँथेँ। चुनाव भन्ने सुनेको थिएँ। चुनावमा खासै चासो थिएन। स्कुल जान्थेँ। परिवर्तन किन डराउनुहुन्थ्यो ? पुलिसले पक्रन्छ भनेर। अहिले जस्तो प्रहरी मेरो साथी कहाँ हुन्थ्यो र ! त्यो बेला त पुलिसले खुब कुट्थ्यो नि। पहिला त पुलिसको बर्दी देखेर मान्छेहरू थर्कमान हुन्थे। चुनाव आएको कसरी थाहा हुन्थ्यो ? कुपण्डोलमा डेरा थियो । पढेर घर जान भ्याउँदैनथ्यो। चुनावको र्यालि पनि सानो हुन्थ्यो। त्यो देखेपछि चुनाव आएको थाहा पाइन्थ्यो। अहिलेजस्तो रेडियो, टिभी र अखबार कहाँ थियो र ? २००४ मा चुनावी र्याली हुनु त गाह्रो थियो। त्यो बेलामा चुनाव आएको गएको थाहै हुँदैनथ्यो। मैले त सुने, अलिअलि देखें। अहिले जस्तो चुनाव बुझ्ने मान्छे नै कहाँ थियो र ? त्यो बेला भोट माग्ने चलन कस्तो थियो ? घरघरमा उम्मेदवार जान्थे। खुसुखुसु भोट माग्थे। चुनावको दिन सबै जम्मा हुन्थे। अनि चुनाव सकिन्थ्यो। काठमाडौंबाटै स्थानीय चुनाव देशैभर फैलिएको हो। पहिला मतदान केन्द्र कति टाढा हुन्थे ? ३४ घण्टा लाग्थ्यो। बिहान भात खाएर मतदाता भोट हाल्न बुथमा पुग्थे। बाटामा खाजा खाने चलन थिएन। चुनावमा ककसले मतदान गर्न पाउँथे ? २००४ मा महिलालाई भोट हाल्ने अधिकार थिएन। प्रजातन्त्र आएपछि पहिलोपटक २०१० सालमा काठमाडौं नगरपालिकाकोे चुनावमा महिलाले भोट हालेका हुन्। राणाहरूले महिलाहरूलाई भोट हाल्न किन नदिएको होला ? राणाहरूले महिलालाई मान्छे नै गन्दैनथे। हुन त त्यतिबेला महिलाले भोट हाल्ने चलन अन्यत्र पनि थिएन। स्वीटरल्यान्डमा पनि महिलाहरूले मतदान गर्न थालेको धेरै भएको छैन। २००४ सालमा काठमाडौं कस्तो थियो ? काठमाडौं धोबीखोला पश्चिम थियो। बस्ती नै थिएन। कोटेश्वर चोकमा पहिला दिउँसै स्याल कराउँथ्यो। त्यहाँ नर्कट र सिस्नुघारी थियो। सहर भनेको त असन्नको गल्ली र इन्द्रचोक मात्रै थियो। केके पाइन्थ्यो त्यहाँ ? काठमाडौंमा पुस्तक पसल जम्मा दुइटा थिए। पुस्तक बनारसमा छापिन्थे। कपि, कलम पनि उतैबाट ल्याइन्थे। २००४ सालमा संस्कृति प्रधानपाठशाला रानीपोखरीमा कक्षा ८ पास गरेँ। अनि के पढ्ने भन्दाखेरी ? किताब जे पायो त्यही पढ्ने। अघिल्लो पुस्ताले पढेको किताब हुन्थ्यो। किताब जोगाएर पढ्ने चलन थियो। अनि मैले साहित्यको किताब पाएँ। त्यसपछि म साहित्यमै रमाएँ। त्यतिबेला मतपत्र कहाँ छापिन्थे होलान् ? ठ्याक्कै भन्न सकिनँ। सायद इन्डिया (भारत)बाट छापेरर ल्याए होलान्। इन्द्रचोकमा साँझतिर चारै गाउँका मान्छेहरू जम्मा हुन्थे। गाउँमा ढ्वाङ (माइक) राखेर प्रचार हुन्थ्यो। माइकलाई पहिला गाउँमा ढ्वाङ भन्ने चलन थियो। मतदाताले के माग्थे ? २०१४ सालमा राजा महेन्द्रको सुदूरपश्चिम भ्रमणमा म गएको थिएँ। त्यतिबेला जनताले हुलाक माग्थे। स्कुल नमाग्ने। पुल नमाग्ने। खानेपानी नमाग्ने। मात्रै हुलाक माग्ने। किन हुलाक माग्थे ? विकास के हो ? जनतालाई पत्तै थिएन। हुलाक माग्नुको कारण त्यताका मान्छे काम गर्न भारत जान्थे। चिठ्ठीपत्रका लागि हुलाक माग्थे। त्यो समाजका लागि हुलाकै ठूलो थियो। म राजा सवारी हुनुभन्दा अगाडि नै गएको थिएँ। त्यहाँका जनतालाई मैले सरकारसँग स्कुल, पुल, बाटो माग्नुस् भन्थें। तर, धेरैले हुलाक मागे।"
कर्ण मल्लप्रति आरजुको आक्रोश : स्वार्थ पूरा भएपछि पार्टी छोडे,डडेल्धुरा : डडेल्धुरा अमरगढी नगरपालिकाद्धारा आयोजित चुनावीसभा सम्वोधन गर्न जिल्ला पुगेकी नेपाली कांग्रेस सभापती शेरबहादुर देउवाकी पत्नी तथा कांग्रेस केन्द्रीय सदस्य आर्जु देउवा राणाले समृद्धि नेपाली कांग्रेसले मात्रै ल्याउने बताएकी छन्। बुधबार जिल्ला सदरमुकाममा आयोजित सभालाई सम्वोधन गर्दै डा देउवाले विकास निर्माण बेरोजगारी समस्या समाधान कांग्रेसले मात्रै गर्न सक्ने भन्दै रुखमा मतदान गर्न मतदातालाई आग्रह गरेकी हुन्। नेपाली कांग्रेसका सभापतिसमेत रहेका प्रधानमन्त्री शेरबहादुर देउवा पत्नी डा देउवा गृह जिल्ला डडेल्धुरा बुधबार पुगेकी हुन्। जिल्लामा पार्टी २ फ्याक भएपछि उनी मतदाता रिझाउन गृह जिल्ला डडेल्धुरा पुगेकी हुन्। जिल्लामा पूर्व सभापति कर्णबहादुर मल्ल पक्ष नेपाली कांग्रेस विपीमा गएपछि डा देउवालेसमेत आक्रोश पोखेकी छिन्। फाइदाका लागि कांग्रेस भएका र स्वार्थ पूरा भएपश्चात पार्टी छोडेको उनले भनिन्। मल्लको समूह एमालेसँग तालमेलगरी चुनाव चिह्न करुवा बोकेर स्थानीय चुनावमा होमिएको छ।
आईजीपी नियुक्ति विवाद : वरियता मिचेको निवेदकको जिकिरमा सरकारी पक्षको पाँच काउन्टर तर्क,"काठमाडौं : प्रहरी महानिरीक्षक (आईजीपी) नियुक्तिसम्बन्धी मुद्दामा निवेदक र सरकारी पक्षले आआफ्नो धारणा राखेका छन्। न्यायाधीश सुष्मालता माथेमाको इजलासमा निवेदक पक्षले वरियता मिचेको विषयलाई प्रमुखताका साथ उठायो भने सरकारी पक्षले पाँचवटा तर्कले प्रतिवाद गर्यो। सरकारले वैशाख १८ गते एआईजी धीरजप्रताप सिंहलाई आईजीपी नियुक्त गरेको थियो। नियुक्तिमा एआईजीद्वय विश्वराज पोखरेल र सहकुल थापा असन्तुष्ट थिए। थापा काममा फर्किन तयार भएका बेला पोखरेलले भने सोमबार सर्वोच्चमा रिट निवेदन दर्ता गराएका छन्। निवेदनमा उनले सिंहको नियुक्ति बदर गर्न परमादेश माग गरेका छन्। मुद्दाको टुंगो नलागेसम्म आफूलाई कायममुकायम आईजीपीका रुपमा काम गर्न दिन अन्तरिम आदेश माग गरेका छन्। निवेदक पक्षको तर्क सर्वोच्चमा बुधबार भएको प्रारम्भिक सुनुवाइमा निवेदक पक्षले मुख्यत: वरियता मिचिएको, मनोमानीरुपमा आइजीपी नियुक्ति गरिएको जिकिर गरेको थियो। निवेदक पक्षबाट बहस गरेका सर्वोच्च बार एसोसिएसनका अध्यक्षसमेत रहेका वरिष्ठ अधिवक्ता पूर्णमान शाक्यकाअनुसार सिंहको नियुक्ति वरियता मिचेर मनोगत आधारमा गरिएकाले बदर गर्न माग गरिएको थियो। आईजीपीको नियुक्ति व्यक्तिगत र मनगडन्ते आधारमा गर्ने कुरा होइन। वस्तुगत तथ्यको आधारमा गरिनुपर्छ। त्यसका सम्भावित उम्मेदवारहरु सिनियारिटी, कार्यक्षमता, नेतृत्व प्रदान गर्ने क्षमतालगायत ६ वटा आधारको वस्तुगत मूल्यांकन गरेर चार्ट बनाउनुपर्छ। त्यसमा जो अब्बल छ उसैलाई नियुक्ति गर्ने कानुनी व्यवस्था छ। तर त्यसअनुसार सिंहको नियुक्ति भएको देखिँदैन। निर्णय मनोमानी भयो। कानुनी राजको सिद्धान्तअनुसार भएन। मनोगत आधारमा भयो। असमान भयो। समानताको अधिकारको बर्खिलाप भएकाले सिंहको नियुक्ति बदर गर्नुपर्छ। पोखरेललाई आईजीपीमा निरन्तरता दिने आदेश दिनुपर्छ भन्ने तर्क निवेदक पक्षको थियो। त्यसैगरी निवेदक पक्षले सिंह एआईजी नियुक्तविरुद्धकै मुद्दा सर्वोच्चमा विचाराधीन रहेको भन्दै आईजीपी नियुक्त गर्न नमिल्ने तर्क गरेका थिए। सिंहसहित वसन्त पन्त र रविन्द्र धानुकलाई सरकारले चैत १६ गते गरेको एआईजी बढुवामा मापदण्ड लागू नगरिएको र वरिष्ठताको मापदण्ड मिचिएको भन्दै डीआईजीहरू ईश्वरबाबु कार्की, घनश्याम अर्याल र प्रकाशजंग कार्कीले सर्वोच्चमा रिट दायर गरेका थिए। यो मुद्दा किनारा नलाग्दै आईजीपीमा बढुवा गर्न नमिल्ने तर्क पनि निवेदक पक्षको थियो। निवेदकका तर्फबाट वरिष्ठ अधिवक्ता मेघराज पोखरेल, पूर्णमान शाक्य, हरिहर दाहाल, शतीशकृष्ण खरेल र महादेव यादवले बहस गरेका थिए। माधव बस्नेत, ललितबहादुर बस्नेत, रमेश बडाल र सुनिल पोखरेललगायतले भोलि जवाफी बहस गर्नेछन्। अर्यालको नियुक्तिविरुद्ध गएका सिलवालको दोस्रो मुद्दामा नियुक्ति भइसकेको र काम सम्पन्न भइसकेको भनेर सर्वोच्चले अन्तरिम आदेश दिएन। यो आधारमा अन्तरिम आदेश दिन मिल्दैन भन्ने सरकारी पक्षको तर्क थियो। सरकारी पक्षको पाँच तर्क आईजीपीको पक्षमा बहस गरेका अधिवक्ता भीमार्जुन आचार्यका अनुसार सरकारीले पक्षले इजलासमा पाँच वटा तर्क गरेको छ। जसमा नियुक्तिमा ज्येष्ठताले मात्रै निर्णायक भूमिका नखेल्ने, पोखरेलले पनि वरियता मिचेको, संसदीय समितिले एआईजी बढुवा गैरकानुनी ठहर गरेको, नवराज सिलवालको नजिर र निर्वाचनलाई देखाएका छन्। प्रहरी नियमावली २०७१ को नियम ४१ मा महानिरीक्षक नियुक्तिका लागि ६ वटा आधार छन्। ज्येष्ठता एउटा आधार हो। कार्यकुशलता, कार्यक्षमता, उत्तरदायित्व बहन गर्नसक्ने क्षमता, नेतृत्व प्रदान गर्न सक्ने कुशलता र आफूभन्दा मुनिको प्रहरीलाई प्रोत्साहन गर्न सक्ने सामर्थ्यका आधारमा उपयुक्त देखेको व्यक्तिलाई सरकारले नियुक्त गर्ने हो। पहिले पनि नेपाल प्रहरी इतिहासमा भएको छ। त्यसैले सिंह उपयुक्त हुन भन्ने तर्क सरकारी पक्षले गरेको छ। ज्येष्ठता हेर्दा पनि इन्सपेक्टर, डीएसपी, एसपी हुँदा सिंह एक नम्बरमा थिए। पछि डीआईजी हुँदा विश्वराज पोखरेलले दुई ब्याचलाई पछाडि पारेर बढुवा भएका छन्। आफैं दुइटा ब्याचलाई पछाडि पारेर अगाडि बढे। जुन नेपाल प्रहरीको इतिहासमा कहिले पनि भएको छैन। त्यस्तो मान्छेले ज्येष्ठताको कुरा गर्न कानुनत: नमिल्ने तर्क सरकारी पक्षको थियो। बहसका क्रममा सरकारी पक्षले एसपी भएपछि पोखरेल आफैँ कर्मचारी प्रशासन शाखाको प्रमुख भएर नम्बर घटबढ गरेर बढुवा समितिलाई प्रभावमा पारी एसएसपीमा अगाडि आएको तर्क गरेको थियो। आफूभन्दा एक ब्याच अघिका आईजीपी शैलेश थापा क्षेत्री ब्याची घनश्याम अर्याल, ईश्वरबाबु कार्की, बसन्त पन्त, गणेश ऐरलगायत आफूभन्दा ११ महिना सिनियरलाई पछाडि पारेको र दुई ब्याचअघिका आईजीपी ठाकुर ज्ञवाली ब्याची एसएसपीलाई समेत रोकेर दुई ब्याचलाई पछि पारेर रिक्त एक डीआईजी पदमा बढुवा भएको सरकारी पक्षले इजलासमा उल्लेख गरेको थियो। आफूभन्दा १६ महिना सिनियर ठाकुर ज्ञवाली ब्याची एसएसपी वीरेन्द्र श्रेष्ठलाई समेत पछाडि पारेर दुर्घटनामा निधन भएका डीआईजी सुशील भण्डारीको ठाउँमा पोखरेल बढुवा भएको फेहरिस्त सरकारी पक्षले इजलासमा सुनाएको थियो। एआईजीमा पनि आफूभन्दा सिनियर प्रद्युम्न कार्की र निरज शाहीलाई छुटाएर एक दरबन्दी थपेर एकल बढुवा गरिएको सरकारी पक्षको दाबी थियो। सरकारी पक्षले प्रतिनिधिसभाको राज्यव्यवस्था तथा सुशासन समितिले एआईजीमा पोखरेललाई बढुवाका लागि गरिएको सिफारिस कार्यान्वयन नगर्न गृह मन्त्रालय र प्रहरी प्रधान कार्यालयलाई निर्देशन दिएको स्मरण गराएको थियो। बढुवा गैरकानुनी भएको भन्दै परेको उजुरीमा छलफल गर्दै समितिले बढुवा प्रक्रिया स्थगन गर्न भनेको थियो। तर सरकारले निर्देशन लत्याउँदै पोखरेललाई एआईजीमा बढुवा गरेको कुरा सरकारी पक्षले उठाएको थियो। प्रहरी नियमावली २०७१ को नियम ३० मा व्यवस्था भएको वरिष्ठता, कार्यसम्पादन मूल्यांकनलगायत आधारमा डीआईजीमध्येबाट एआईजीमा बढुवा गर्नुपर्नेमा त्यतिबेलै प्रक्रिया मिचिएको तर्क सरकारी पक्षको थियो। यी आधारमा पोखरेलले ज्येष्ठताको कुरा गर्नु गैरकानुनी हुने सरकारी पक्षीय कानुन व्यवसायीको तर्क थियो। सरकारी पक्षले नवराज सिलवालको पालाको नजिर पनि प्रस्तुत गरेको थियो। सिलवालको पालामा दुईटा मुद्दा थियो। पछिल्लो मुद्दामा ७ जनाको इजलासले फैसला गरेको थियो। फैसला गर्दा प्रकाश अर्याललाई नियुक्त गरिसकेको थियो। अर्यालको नियुक्तिविरुद्ध गएका सिलवालको दोस्रो मुद्दामा नियुक्ति भइसकेको र काम सम्पन्न भइसकेको भनेर सर्वोच्चले अन्तरिम आदेश दिएन। यो आधारमा अन्तरिम आदेश दिन मिल्दैन भन्ने सरकारी पक्षको तर्क थियो। सरकारी पक्षले इजलासमा आसन्न स्थानीय तहको निर्वाचनलाई पनि देखाएर आईजीपी नियुक्ति सदर गर्नुपर्ने जिकिर गरेको थियो। वैशाख ३० गते चुनाव रहेको र चुनावका बेला कार्यक्षेत्रमा खटिनुपर्ने बेला पोखरेल एक महिना बिदामा बसेको, काममा नआएको र भएको आईजीपीलाई अन्तरिम आदेशबाट रोक्यो भने निर्वाचनलाई पनि असर पर्ने तर्क गरेका थिए। सरकारी पक्षबाट महान्यायाधिवक्ता खम्मबहादुर खाती, नायव महान्यायाधिवक्ता डा टेकबहादुर घिमिरे र सहन्यायाधिवक्ता सञ्जीवराज रेग्मीले प्रतिरक्षा बहस गरेका थिए। त्यसैगरी आईजीपी सिंहको पक्षमा वरिष्ठ अधिवक्ता सुशील पन्त, अधिवक्ताहरु भीमार्जुन आचार्य, टीकाराम भट्टराईलगायत निजी कानुन व्यवसायीले प्रतिरक्षा बहस गरेका थिए। इजलासले औपचारिक सूचना नदिएरै सरकारी पक्ष महान्यायाधिवक्ताको नेतृत्वमा प्रतिरक्षा बहस गर्न पुगेको थियो। इजलासले मुद्दा परेको सूचना दिएर बोलाएपछि सरकारी पक्ष प्रतिरक्षा बहसमा आउने प्रचलन भए पनि यो मुद्दामा आफैं सुनुवाइमा सहभागी हुन पाउँ भन्ने निवेदन लिएर पुगेको थियो। यद्यपि आफूविरुद्ध मुद्दा परेको थाहा पाएमा कतिपय अवस्थामा विपक्षी वा सरकारी पक्ष आफै निवेदन लिएर आफ्ना कुरा राख्न जाने प्रचलन पनि विद्यमान छ। प्रतिनिधिसभा विघटन मुद्दामा पनि सरकारी पक्ष नबोलाएरै इजलासमा पुगेको थियो। जवाफी बहस भोलि बुधबार निवेदक र सरकारी पक्षको बहस सकिएको मुद्दामा बिहीबार जवाफी बहस हुनेछ। निवेदकको जवाफी बहस बाँकी रहेकाले मुद्दालाई हेर्दाहेर्दैमा राखिएको छ। न्यायाधीश माथेमाको इजलासमा भोलि जवाफी बहस सकिएपछि आईजीपीमा सिंहको नियुक्ति कार्यान्वयन नगर्न अन्तरिम आदेश दिएर पोखरेललाई कायममुकायम आईजीपी तोक्ने वा सिंहको नियुक्तिलाई नै सदर गर्ने फैसला आउने छ। जवाफी बहसमा कानुन व्यवसायीहरु माधव बस्नेत, ललितबहादुर बस्नेत, रमेश बडाल र सुनिल पोखरेललगायतले भोलि सरकारी पक्षको तर्क खण्डन गर्नेछन्।"
भरतपुर आएका प्रधानमन्त्री देउवालाई स्वागत गर्न माओवादी नेता पुगे विमानस्थल,चितवन : नेपाली कांग्रेसका सभापति एवं प्रधानमन्त्री शेरबहादुर देउवा चितवन आएका छन्। निर्वाचन आचारसंहिता अनुरुप उनले चितवनमा पार्टी सभापतिको रुपमा निजी गाडी प्रयोग गरेका छन्। प्रधानमन्त्री कार्यालयका राज्यमन्त्री उमेश श्रेष्ठको निजी गाडी चढेर उनी भरतपुर विमानस्थलबाट भरतपुर हाइटको होटल सिराइचुली पुगेका थिए। बिहीबार आयोजना हुने चुनावी सभालाई सम्बोधन गर्न देउवासँगै वरिस्ठ नेता रामचन्द्र पौडेल चितवन आएका छन्। देउवाको स्वागतमा केन्द्रीय सदस्यहरु जिल्लाका कांग्रेस र माओवादीका नेताहरु विमानस्थल पुगेका थिए। गठबन्धनको तर्फबाट भरतपुर महानगरपालिकाको प्रमुख पदको उम्मेदवार रेनु दाहाल र उपप्रमुख उम्मेदवार चित्रशेन अधिकारी पनि थिए। देउवा पुगेपछि भरतपुरको सिराइचुली होटलमा कांग्रेस र माओवादी नेताहरुको भीड लागेको छ।
कार्यकर्तालाई देउवाले भने कांग्रेसले धोकादिँदैन भन्ने सन्देश दिनुस्,"विराटनगर : प्रधानमन्त्री शेरबहादुर देउवाले आसन्न स्थानीय तह निर्वाचनका लागि राष्ट्रिय आवश्यकताका आधारमा गठबन्धन बनेको बताएका छन्। स्थानीय तह निर्वाचनलाई केन्द्रित गरेर विराटनगरमा नेपाली कांग्रेसले बुधबार आयोजना गरेको आमासभालाई सम्बोधन गर्दै कांग्रेसका सभापतिसमेत रहेका देउवाले गठबन्धनमा आँच आउने खालका गतिविधि नगर्न नेता कार्यकर्तालाई आग्रहसमेत गरे। कांग्रेस कमजोर भएर हैन। राष्ट्रिय आवश्यकताले गठबन्धन बनेको हो, उनले भने, गठबन्धनमा आँच आउने गरी काम गर्नु हुँदैन। संविधानलाई ठीक ठाउँमा ल्याउन पनि गठबन्धनले चुनाव जित्न आवश्यक छ। उनले कांग्रेसले गठबन्धनमा धोका दिँदैन भन्ने सन्देश दिनपनि आवश्यक रहेको बताए। उचाल्ने र पछार्ने धेरै हुन्छन्। त्यस्ताको पछि लाग्न आवश्यक छैन, देउवाले नेता कार्यकर्तालाई भने, चुनावमा गठबन्धनलाई जिताउनुपर्ने छ। कांग्रेसले धोका दिँदैनभन्ने सन्देश दिनुस्। उनले गठबन्धनका उम्मेदवारलाई विजयी गराउन र गठबन्धनविरुद्ध नजान पनि आग्रह गरे। गठबन्धनलाई धोका दिँदा राम्रो सन्देश नजाने उनको तर्क छ। कांग्रेस नेतृत्वको सरकारले ६५ वर्ष उमेर पूरा भएदेखि नै वृद्ध भत्ताको प्रबन्ध गर्ने पनि देउवाले बताए। उनले विराट राजाको दरबार क्षेत्रको विकासका लागि संघीय सरकारले सहयोग गर्ने प्रतिवद्धता पनि जनाए। आमसभालाई सम्बोधन गर्दै वरिष्ठ नेता रामचन्द्र पौडेलले लोकतन्त्र र संविधानको रक्षाका लागि गठबन्धन बनेको बताए। एमाले अध्यक्ष केपी शर्मा ओली नेतृत्वको सरकारले मुलुकमा अस्थिरता ल्याएका कारण परिवर्तनको रक्षाका लागि गठबन्धन आवश्यक बनेको उनको भनाइ छ। विराटनगर राजनीतिको राम्रो सन्देश दिने ठाउँ भएकाले गठबन्धनका उम्मेदवारलाई विजयी गराउनुपर्नेमा पौडेलको जोड छ। कांग्रेसले जितेका स्थानीय तहमा राम्रो काम भएको बताउँदै उनले आगामी निर्वाचनमा गठबन्धनका उम्मेदवारलाई सबैले सहयोग गर्नुपर्ने धारणा राखे। नेता शेखर कोइरालाले एमाले नेतृत्वको सरकारले जनतालाई दुःख दिएको बताए। उनले भने, एमालेले संविधान मास्ने काम गरेको छ। कोइरालाले स्थानीय तहको निर्वाचनले संघ र प्रदेशको निर्वाचनलाई बल पुग्ने पनि बताए। लोकतन्त्रको रक्षाका लागि गठबन्धनका उम्मेदवार विजयी बन्नुपर्ने तर्क उनको छ। विराटनगरमा चक्रपथ, विमानस्थल, बाढीलगायतको समस्या रहेको र गठबन्धन विजयी भएपछि सबै समस्या समाधान गर्नतर्फ लाग्ने कोइरालाको भनाइ छ। चुनावी सभालाई कांग्रेस महामन्त्री विश्वप्रकाश शर्मा, नेताहरु महेश आचार्य, मिनेन्द्र रिजाल, सहमहामन्त्री डिना उपाध्याय, केन्द्रीय सदस्य अमृत अर्याल, भीम पराजुलीलगायतले सम्बोधन गरेका थिए।"
सशस्त्रमा आईजीपी अर्याल निरीह : रिक्त दुई एआईजी पदमा डीआईजी पौडेलमात्रै बढुवा सिफारिस,"काठमाडौं : सशस्त्र प्रहरी बलका नायव महानिरीक्षक (डीआईजी) नारायणदत्त पौडेल एआईजीमा बढुवा सिफारिस भएका छन्। गृह मन्त्रालयको बढुवा सिफारिस समितिले बुधबार पौडेललाई सशस्त्र प्रहरी नियमावली २०७२ को नियम ३९ को उपनियम (१) को (क) बमोजिम एआईजीमा बढुवा सिफारिस गरेको हो। सशस्त्रमा दुई वटा एआईजी पद रिक्त भए पनि पौडेललाई आईजीपीको एकल दाबेदार बनाउन र सिनियारिटी देखाउन एकल बढुवा सिफारिस गरिएपछि उच्च अधिकारी असन्तुष्ट बनेका छन्। वैशाख १८ गते आईजीपी नियुक्त भएका राजु अर्यालले संगठनमा विधिपद्धती कायम गर्न भूमिका खेल्ने आंकलन गरिए पनि उनी राजनीतिक नेतृत्वसामु निरीह देखिएका छन्। संगठन सुदृढीकरण गर्ने र विधिसम्मत सरुवा बढुवा गर्ने प्रतिबद्धता जनाएका अर्याल सुरुवातमै वेथितिको साझेदार बनेका छन्। उनी सदस्य सचिव रहेको बढुवा सिफारिस समितिले अमूक अधिकारीको फाइदाका लागि योजनाबद्धरुपमा एकल बढुवा सिफारिस गरेको हो। सशस्त्रमा रिक्त दुई एआईजीमा बढुवाका लागि चार जना डीआईजीले आवदेन दिएका थिए। पौडेलसहित चन्द्रप्रकाश गौतम, वंशी दाहाल र किशोर प्रधानको आवेदन परेको थियो। प्रधानले एआईजी बढुवाका लागि निवेदन दिए पनि आवेदकमध्ये कनिष्ठ भएका कारण उनको सम्भावना कम थियो। तत्कालीन आईजीपी शैलेन्द्र खनालले अवकाश पाएपछि पुष्पराम केसी आईजीपी भएका थिए। आईजीपी हुनेवित्तिकै केसीले राजु अर्याललाई एआईजीमा सिफारिस गरे। आइतबार केसीसँगै एआईजी रामशरण पौडेलसमेत अवकाश भए। आइतबार नै अर्याललाई सरकारले सशस्त्रको आईजीपीमा नियुक्त गर्यो। अर्याल आइजीपीमा नियुक्ति भएको र पौडेलले अनिवार्य अवकाश पाएपछि सशस्त्र प्रहरीमा दुईवटा पद रिक्त भएको थियो। वरियतामासमेत अघि रहेका डीआईजीहरु पौडेल र गौतम एआईजीमा सहजै बढुवा हुने अवस्था थियो। वरियता र कार्यक्षमतामा पनि अगाडि उनीहरु आईजीपी अर्यालका व्याची हुन्। एआईजी बढुवाका लागि आवदेन दिएका कनिष्ट दाहाल विभागीय कारवाहीमा परेका विवादित भएकाले उनको सम्भावना थिए। सबै हिसाबले पौडेल र गौतम रिक्त दुई पदमा स्वभाविक दाबेदार भएपछि ब्याची आईजीपी अर्यालले पौडेललाई बढुवा सिफारिस गर्दा गौतमलाई छुटाए। अर्यालको नेतृत्वमा सशस्त्रमा रिक्त पदमै विभेद गरियो।"
एकै चरणमा स्थानीय चुनाव गर्नु चुनौती भए पनि भोलिका लागि अवसर : गृहमन्त्री खाण,"विराटनगर : गृहमन्त्री बालकृष्ण खाणले स्थानीय तह निर्वाचनका लागि भर्ना गरिएका म्यादी प्रहरी राज्यको अभिन्न अंग भएको बताएका छन्। बुधबार साँझ विराटनगरमा भएको सुरक्षा गोष्ठीमा गृहमन्त्री खाणले भर्ना भएका एक लाख म्यादी प्रहरीलाई नेपाल प्रहरी, सशस्त्र प्रहरी र नेपाली सेनाप्रति विश्वास जगाउने वातावरण निर्माण गर्नुपर्ने बताएका हुन्। म्यादी प्रहरी राज्यको अभिन्न अंग हुन्। स्थानीय तह निर्वाचनसम्म उनीहरूले सुरक्षा निकायमाथि विश्वास गर्ने वातावरण निर्माण गर्न सक्ने बनाउनुपर्छ, गृहमन्त्री खाणले भने, म्यादी प्रहरीको विश्वास जित्न सकियो भने उनीहरू सुरक्षा निकायमा प्रवेश गर्ने चाहना राख्छन्। तसर्थ यो युवालाई सुरक्षा निकायप्रति आकर्षण, विश्वास र भरोसा दिलाउने उपयुक्त अवसर हो। गृहमन्त्री खाणले सुरक्षा निकायलाई आगामी दिनमा नयाँ भर्नामा म्यादी प्रहरीलाई प्राथमिकतामा राख्नसमेत निर्देशन दिए। म्यादी प्रहरीले राष्ट्रका लागि सुरक्षा प्रदान गर्ने भएकाले उनीहरूलाई सम्मान गर्न सुरक्षा निकायलाई गृहमन्त्रीले निर्देशन दिए। सरकारले उपलब्ध गराएको सीमित स्रोत र साधनको उपयोग गरेर असीमित सुरक्षासम्बन्धी काम गरेकोमा गृहमन्त्री खाणले सुरक्षा निकायको प्रशंसा गरे। राज्यले सीमित स्रोत र साधन सुरक्षा निकायलाई उपलब्ध गराएको छ। तर, असीमित काम सुरक्षा निकायले गरिरहनु भएको छ। स्रोत साधन पुगेन भनेर उहाँहरूले आफूले बहन गर्नुपर्ने जिम्मेवारीमा कुनै कमी हुन नदिएर सराहनीय काम गरिरहनु भएको छ। त्यो कार्य निरन्तर रहिरहोस्, उनले भने। एकै चरणमा स्थानीय तह निर्वाचन सम्पन्न गर्नु अहिलेका लागि चुनौती भए पनि भोलिका लागि अवसर भएको उनको भनाइ थियो। लोकतान्त्रिक शासन व्यवस्थामा निर्वाचन अपरिहार्य रहेको भन्दै मन्त्री खाणले आवधिक रूपमा निर्वाचन सम्पन्न भएपछि जनताले आफ्ना प्रतिनिधि छानेर सरकार निर्माण गर्ने प्रक्रिया अझ मजबुद् बन्ने बताए। गोष्ठीमा स्थानीय तह निर्वाचनका लागि अहिलेसम्म गरिएको सुरक्षा व्यवस्था र आगामी दिनमा शान्तिपूर्ण तरिकाले स्वच्छ, निष्पक्ष र धाधलीरहित रूपमा निर्वाचन सम्पन्न गर्न अपनाउने रणनीतिबारे छलफल भएको थियो।"
प्यूठानमा मतदाताले फेरि रोज्लान त पुरानै अनुहार ?,"प्यूठान : प्यूठानका पाँच वटा गाउँपालिकामा पुरानै अनुहार पूनः अध्यक्ष बन्ने दौडमा छन्। नेकपा एमालेबाट जितेका दुई र नेपाली कांग्रेसले जितेका तीनवटै गाउँपालिका अध्यक्ष पूनः दोहोरिने दौडमा लागेका हुन्। उनीहरु घरदैलोमा पुगेर फेरि मतदान गर्न मतदातासँग आग्रह गरिरहेका छन्। एमालेले जितेको सरुमारानी गाउँपालिकामा अध्यक्ष झग बहादुर विश्वकर्मा, माण्डवी गाउँपालिमा श्रीधर रोका अध्यक्ष पदमा उम्मेदवार छन्। जिल्लाका दुई वटै गाउँपालिकामा पहिलो कार्यकालमा गरेको राम्रो कामका आधारमा फेरि टिकट दिइएको एमाले प्यूठानले जनाएको छ। सरुमारानीमा उम्मेदवार बनेका विश्वकर्मा एमाले प्यूठानका उपाध्यक्ष र माण्डवीका रोका पार्टीका जिल्ला उपसचिव हुन्। जिल्लामै राम्रो काम गरेको भन्दै माण्डवी अहिले पनि विवादरहित पालिकाभित्र पर्ने गरेको छ। एमालेले यी दुवै गाउँपालिका आफूले जित्ने सूचीमा पारेको छ। त्यस्तै कांग्रेसले यसअघि जितेको गौमुखी गाउँपालिकामा विष्णुकुमार गिरी अध्यक्षमा पूनः उम्मेदवार बनेका छन्। कांग्रेसका जिल्ला सभापतीसमेत रहेका गिरी माओवादीसँग मिलेर चुनाव लडेका छन्। सत्ता गठवन्धनमा रहेको राष्ट्रिय जनमोर्चालाई गौमुखीमा कांग्रेस, माओवादीले सहभागी गराएनन्। कांग्रेसका नेता एवं निर्माण व्यवसायी शोभाराम न्यौपानेले टिकट पाउने चर्चा भएपनि पार्टीले गिरीलाई उठाएको छ। गौमुखीका कांग्रेस चुनावी मैदानमा दुई धुव्रमा विभाजित भएको देखिएको छ। ऐरावती गाउँपालिका अध्यक्ष नविलविक्रम शाह पनि फेरि अध्यक्षका उम्मेदवार बनेका छन्। यहाँ राष्ट्रिय जनमोर्चासँग कांग्रेसको तालमेल छ। मिठो बोलीले मतदाताको मन जित्ने शाहसँग खुबी देखिन्छ। नौवहिनी गाउँपालिका बाहानेमा शिव रिजाल अध्यक्ष उम्मेदवार बनेका हुन्। यहाँ यसअघिकै उम्मेदवारहरुबीच चुनावी प्रतिस्पर्धा छ। माओवादीसँग कांग्रेसको तालमेल भएको छ। रिजाल नेपाली कांग्रेसका जिल्ला सदस्य हुन्। उनी जिल्ला सभापतीमा दुई पटकसम्म उठेर पराजय भएका थिए।"
"परीक्षाको दुई दिनअघि विद्यार्थीबाट मागियो अतिरिक्त शुल्क, नदिए सामेल नगराउने धम्की","काठमाडौं : काठमाडौंस्थित नेपाल मेडिकल कलेजले एमबीबीएस प्रथम सेमेस्टरका विद्यार्थीबाट पुनः गैरकानुनी शुल्क माग गरेको छ। शुक्रबारदेखि तोकिएको परीक्षामा सामेल हुन सय जना विद्यार्थीबाट २५ हजार रुपैँया अतिरिक्त शुल्क माग गरेको हो। परीक्षाको दुई दिनअघि मात्र यस्तो शुल्क माग गर्दा विद्यार्थीहरु तनावमा परेका छन्। अतिरिक्त शुल्क नदिए परीक्षामा सामेल नगराउने नेपाल मेडिकल कलेजले धम्की दिएको पीडित विद्यार्थीले अन्नपूर्णलाई बताए। कलेजले रजिष्ट्रेशन र नेपाल मेडिक काउन्सिल शुल्क शीर्षकमा २५ हजार मागेको हो। चिकित्सा शिक्षा ऐन २०७५ मा मेडिकल कलेजले रजिष्ट्रेशन र नेपाल मेडिकल काउन्सील शुल्क माग्नु गैरकानुनी भएको उल्लेख छ। 'परीक्षा पर्सी (शुक्रबार)देखि तोकिएको छ। पैसा नदिए परीक्षामा बस्न नदिने कलेज प्रशासनले धम्की दिएको छ। अब हामी के गर्ने?,' ती विद्यार्थीले भने, 'यसबारे चिकित्सा शिक्षा आयोगलाई ध्यानाकर्षण गराउँदा आश्वासनमात्रै दिनुभयो। मेडिकल कलेजहरुले पटकपटक विद्यार्थीहरुबाट अतिरिक्त शुल्क असुल गर्दापनि सरकार संवेदनशिल हुन सकेको छैन।"
"प्युठानमा गठबन्धन र एमालेका कार्यकर्ताबीच झडप, ९ जना घाइते",प्युठान : सरुमारानी गाउँपालिका वडा नम्बर ६ बुढीचौरमा सत्तारुढ गठवन्धन र नेकपा एमालेका कार्यकर्ताबीच झडप भएको छ। झडपमा परी गठवन्धनका नौ जना युवाहरु घाइते भएको जिल्ला प्रहरी कार्यालय प्युठानका सूचना अधिकारी सुशील थापाले जानकारी दिए। घाइतेहरुलाई उपचारका लागि जिल्ला अस्पताल विजुवारमा लगिँदै छ। घटनास्थलमा प्रहरी पुगेको छ। अवस्था अहिले सामान्य भइसकेको प्रहरीले जनाएको छ।
पाँच दलीय गठबन्धन हाम्रो इच्छाले गरिएको हैन : नारायणकाजी,मादी : नेकपा माओवादी केन्द्रका वरिष्ठ नेता तथा पूर्व उपप्रधानमन्त्री नारायणकाजी श्रेष्ठ प्रकाशले संघीयता र लोकतन्त्र रक्षाका निम्ति पाँचदलीय गठबन्धन निर्माण भएको बताए। बुधबार संखुवासभाको मादीमा भएको जनसभालाई सम्बोधन गर्न आएका श्रेष्ठले यस्तो बताएका हुन्। मादी नरपालिकामा मेयरमा नेकपा माओवादी केन्द्रका दावा क्षेत्री शेर्पा र उपमेयरमा नेपाली कांग्रेसका पासाङ शेर्पाले उम्मेद्वारी दिएका छन्। त्यसैगरी एमालेबाट मेयरमा जीवन लिंथेप र उपमेयरमा शुनिता दाहालले उम्मेद्वारी दिएका छन्। चुनावी मिति नजिकिदै जाँदा दलहरु घरदैलो अभियान र आमसभामामार्फत मतदातालाई आफ्नो पक्षमा पार्ने प्रयासमा लागेका छन्। चुनावीसभाका लागि आएका कांग्रेसका सहमहामन्त्री बद्री पाण्डेले केपी ओलीको निरंकुशताको विकल्पमा गठबन्धन गरिएको बताए। उनले भने ओलीले प्रतिनिधिसभालाई दुई पटक भंग गरे। जसलाई अदालतले पुस्थापना गर्यो र हामी के निचोडमा पुग्यौं भने यदि ओलिलाई यसरी नै छोडिदिने हो भने यो देशमा न संविधान जोगाउन सक्छौं न संघीय लोकतन्त्र जोगाउन सक्छौं। त्यसकारण ओलीको विकल्पमा नेकपा एमालेको विकल्पमा हामीले संघीय लोकतान्त्रिक पक्षधर शक्तिहरु एक ठाउँमा उभिनुपर्छ भनेर गठबन्धन गरेका हौं।
कांग्रेसका बागी उम्मेदवार साहको घोषणापत्र : फोहर व्यवस्थापनदेखि रोजगारीसम्म,"जनकपुरधाम : नेपाली कांग्रेसबाट बिद्रोहगरी जनकपुरधाम उपमहानगरपालिकामा बागी उम्मेदवार बनेका मनोज साहले आफ्नो पाँच वर्षे कार्यकालको घोषणापत्र सार्वजनिक गरेका छन्। सत्तागठबन्धनको भागमा जनकपुरधाम उपमहानगरपालिका जनता समाजवादी पार्टीका निवर्तमान मेयर लालकिशोर साहको भागमा परेपछि स्वतन्त्र उम्मेदवार बनेका साहले आफ्नो घोषणापत्र सार्वजनिक गरेका हुन्। स्वतन्त्र उम्मेदवारी दिएका साहले आफ्नो घोषणापत्रमा फोहर व्यवस्थापनका लागि ल्याण्डफिल साईट निर्माण गरी उर्जा तथा कम्पोष्ट मल तयार गरी कृषि कार्यमा प्रोत्साहनको नीति लिईने जनाएको छ। उनले प्रत्येक वडामा सुरक्षित फोहर संकलन केन्द्र तथा नीजि क्षेत्रको सहभागितामा फोहर ल्याण्डफिल साईटसम्म पुर्याउने योजना अघि सारेको छ। घोषणापत्रमा भनिएको छ, जनकपुरको सडकपेटी पर्यटन मैत्री बनाउँदै धार्मिक तथा सांस्कृतिक सम्पदाको मर्मत सम्भार तथा सौन्दर्यीकरणमा ध्यान दिईनेछ। त्यस्तै ऐतिहासिकस्थल बाह्रविघा रङ्गभूमी मैदानलाई सफा, स्वच्छ, सुन्दर र हराभरा बनाईनेछ। जनकपुरलाई सुरक्षाको दृष्टिकोणले सिसिटिभी जडान र फ्रि वाईफाईको व्यवस्था गरिने जनाएका छन्। जनकपुरको रिङ्गरोड बनाउने तथा जनगुनासो डेस्क सञ्चालन गर्नुको साथै सूचनाको हकलाई प्रभावकारी रुपमा कार्यान्वयन गर्ने र पत्रकार मैत्री डेस्क सञ्चालन गर्ने घोषणापत्रमा उल्लेख छ। ग्रामीण वडाहरुमा मलखाद, बीउँ बिजन, सिंचाईसेवा, कृषि उपज बजार व्यवस्थापन तथा फलफुलमण्डीको व्यवस्थापन गर्नेछ। अतिविपन्न नागरिकको हकमा आवासबाट बञ्चित रहेका व्यक्ति, परिवारलाई घर बनाई हस्तान्तरण गर्ने भएको छ। घोषणापत्रमा सिपमुलक तालिमका साथै साना तथा मझौला उद्योग स्थापनामा ऋण अनुदानको व्यवस्थापन गरिने जनाएको छ। स्वतन्त्र उम्मेदवार साहले २५ वडामा सडक सञ्जाल र परिवहन सेवाका साथै अत्याधुनिक बस स्टेण्डसमेत निर्माण गरिने भएको जानकारी दिए। उनले भने, जनकपुरमा अहिले अस्वस्थ्यकर बद्यशालालाई व्यवस्थित गरिनेछ साथै तरकारी बजारलाईसमेत फुटपाथबाट हटाएर निश्चित ठाउँमा व्यवस्थित गर्ने योजना छ।"
आईजीपी नियुक्तिविरुद्धको मुद्दा हेर्दाहेर्दैमा,काठमाडौं : प्रहरी महानिरीक्षक (आईजीपी) नियुक्तिविरुद्ध परेको मुद्दा हेर्दाहेर्दैमा राखिएको छ। बुधबार न्यायाधीश सुष्मालता माथेमाको इजलासमा सुरु भएको प्रारम्भिक सुनुवाइ नसकिएपछि मुद्दा हेर्दाहेर्दैमा राखिएको हो। माथेमाको इजलासमा निवेदक पक्ष अधिवक्ताहरुले बहस गरेका थिए। आइतबार मन्त्रिपरिषद्ले एआईजी धीरजप्रताप सिंहलाई आईजीपी नियुक्त गरेको छ। वरियतामा जुनियरलाई आईजीपी नियुक्त गरिएको भन्दै एआईजी विश्वराज पोखरेलले सर्वोच्चमा सोमबार रिट निवेदन दायर गरेका थिए। रिटमा उनले सिंहको नियुक्ति बदर र मुद्दाको किनारा नलागेसम्म आफूलाई कायम मुकायम आईजीपी तोक्न माग गरेका छन्।
रसुवाको आमामोदिङ्मोमा माओवादी केन्द्र र एकीकृत समाजवादीबीच गठबन्धन,"रसुवा : रसुवाको आमाछोदिङ्मो गाउँपालिकामा नेकपा (माओवादी केन्द्र) र नेकपा (एकीकृत समाजवादी) बीच चुनावी तालमेल गर्ने सहमति भएको छ। दुई पार्टीबीच बुधबार भएको संयुक्त बैठकले चुनावी गठबन्धन गर्ने सहमति गरेको हो। बैठकले गाउँपालिकामा नेकपा एकीकृत समाजवादीका आसोम तामाङले माओवादी केन्द्रका फुर्पू तेन्जेन तामाङलाई समर्थन गर्ने निर्णय गरेको छ। यस्तै वडा नम्बर ३ गत्लाङमा वडा सदस्यमा माओवादी केन्द्रका पास्कल तामाङले एकीकृत समाजवादीका नुर्पू तामाङलाई समर्थन गर्ने निर्णय गरेको माओवादी केन्द्रले जनाएको छ। केन्द्रका अनुसार बैठकले गाउँपालिकामा नेकपा (माओवादी केन्द्र) का अध्यक्ष र उपाध्यक्षलाई विजयी गराउन तथा वडा नम्बर ३ मा वडाध्यक्ष विवेक तामाङ र केन्द्रका वडा सदस्यहरू कामी नाक्पो तामाङ, महिला सदस्य फुर्पु देजी तामाङ, दलित सदस्य परि विक र समाजवादीको तर्फबाट वडा सदस्यका उम्मेदवार नुर्पू तामाङलाई विजयी गराउन संयुक्त चुनावी परिचालन गर्ने निर्णय गरेको छ।"
अघोषित रूपमा दुई दलीय व्यवस्था,"झापा : नेकपा एमालेका अध्यक्ष केपी शर्मा ओलीले मुलुक अघोषित रूपमा दुई दलीय व्यवस्थामा गइसकेको बताएका छन्। झापाको विभिन्न स्थानमा मंगलबार आयोजित चुनावी सभालाई सम्बोधन गर्दै एमाले अध्यक्ष ओलीले एकातिर गठबन्धनमा आवद्ध सत्तारुढ दलहरू र अर्कातिर एमाले एक्लै चुनावी प्रतिस्पर्धामा उत्रिएको बताएका हुन्। अरू दल जोडजाड गरेर गठबन्धनका नाममा एमालेविरुद्ध लागेका छन्, अध्यक्ष ओलीले भने, अरु सबै एकातिर उभिएर चुनौती दिए पनि एमाले आफ्नै शक्तिको बलमा उभिएको छ। उसलाई कसैले हल्लाउन पनि सक्दैन । पाँचदलीय गठबन्धनका नाममा जतिसुकै घेराबन्दी भए पनि स्थानीय तह निर्वाचनमा एमालेको बिजय यात्रालाई कसैले रोक्न नसक्ने अध्यक्ष ओलीले बताए। उनले पाँच दलीय गठबन्धन टुटोस भन्ने आफूहरूको चाहना नभए पनि यसले लुतोको जस्तो लक्षण देखाइरहेको टिप्पणी गरे। देश विकासको अभियानमा होमिएको एमालेलाइे छेक्न गरिएका प्रयास स्थानीय तह निर्वाचन परिणामले असफल पारिदिने बताउँदै अध्यक्ष ओलीले पाँच दलीय गठबन्धन आत्तिसकेको दाबी गरे। ओलीले पारिवारिक भागबन्डाको हिसाब मिलाउँदा मिलाउँदै नेकपा माओवादी केन्द्रले घोषणापत्र ल्याउन बिर्सिएको टिप्पणी गरे। व्यस्त कार्यतालिकाबीच गृह जिल्ला आएका ओलीले झापाको भद्रपुर, हल्दीबारी, धुलाबारी, बिर्तामोडलगायतका स्थानमा आयोजित चुनावी सभालाई सम्बोधन गर्दै एमालेको पक्षमा मतदान गर्न सार्वजनिक अपिल पनि गरेका छन्।"
प्रधानमन्त्री देउवाविरुद्ध भरतपुरमा उजुरी,"भरतपुर : निर्वाचन आचारसंहिता विपरित कार्यक्रममा सहभागी हुन खोजेको भन्दै प्रधानमन्त्री शेरबहादुर देउवाविरुद्ध मुख्य निर्वाचन अधिकृतको कार्यालय भरतपुरमा उजुरी परेको छ। बिहीबारर भरतपुरमा हुने चुनावी सभालाई सम्बोधन गर्न चितवन आउन लागेका देउवाविरुद्ध उजुरी दर्ता भएको हो। मुख्य निर्वाचन अधिकृतको कार्यालय भरतपुरका सूचना अधिकारी पुरुषोत्तम पौडेलले अधिवक्ता सुनिता अधिकारीले देउवाविरुद्ध उजुरी दिएको बताए। भोलि (बिहीबार)को आमसभालाई लिएर उजुरी दर्ता भएको छ। यो विषयमा निर्वाचन आयोगलाई जानकारी गराइएको छ, उनले भने। नेपाली कांग्रेस चितवनले पार्टी सभापतिकको हैसिएतमा देउवा चितवन आउन लागेको जनाएको छ। जिल्ला सभापति राजेश्वर खनालले पार्टी सभापति देउवालगायतका नेताहरु चितवन आउन लागेको बताए। निर्वाचन आचारसंहिता २०७८ को दफा ५ ले निर्वाचनमा आफैँ उम्मेदवार भएका अवस्थामा बाहेक नेपाल सरकार, प्रदेश सरकारका मन्त्रीले कुनै राजनीतिक दल वा उम्मेद्वारको पक्ष विपक्षमा प्रचार प्रसारमा खेल्न हुन वा प्रचार प्रसार गर्न नहुने स्पष्ट व्यवस्था गरेको छ। तर, प्रधानमन्त्रीले नेताको मात्र हैसियतमा सरकारी सम्पत्तिको प्रयोग नगरी प्रचारप्रसारमा सहभागी हुन पाउने आयोगका अधिकारीले बताए।"
गृहमन्त्री खाणले गरे गौतमबुद्ध अन्तर्राष्ट्रिय विमानस्थलको निरीक्षण,"भैरहवा : गृहमन्त्री बालकृष्ण खाणले गौतमबुद्ध अन्तर्राष्ट्रिय विमानस्थलको निरीक्षण गरेका छन्। बुधबार बिहान निरीक्षण गरी गृहमन्त्री खाणले अन्तर्राष्ट्रिय फ्लाइटबारे जानकारी लिएको गौतमबुद्ध अन्तर्राष्ट्रिय विमानस्थल अध्यागमन कार्यालयका निमित्त प्रमुख अनुप केसीले जानकारी दिए। खाणले विमानस्थलको प्राविधिक पक्षबारे पनि जानकारी लिए। गृह मन्त्रालय अन्तर्गत गर्नु पर्ने काम पूरा भए नभएकोबारे पनि निरीक्षणका क्रममा गृहमन्त्री खाणले अध्यागमन कार्यालयसँग जानकारी लिएका हुन्। विमानस्थलमा आगामी जेठ २ गते बुद्ध जयन्तीको अवसर पारेर पहिलो अन्तर्राष्ट्रिय फ्लाइट गर्ने तयारी भइरहेको छ। जजिरा एयरलाइन्सले आफूले पहिलो फ्लाइट गर्न सहमति जनाइसकेको अध्यागमन कार्यालय प्रमुख केसीले जानकारी दिए। मन्त्री खाणले विमानस्थलमा अध्यागमनको तयारी, एराइभल र डिपार्चर कसरी गर्ने तयारीबारे जानकारी लिए। निरीक्षणमा विमानस्थल अध्यागमन कार्यालयमा काम गरिरहेका कर्मचारीलाई उनले अन्तर्राष्ट्रिय फ्लाइट आयो भने, काम गर्न सक्ने अवस्था भइसक्यो ? भनेर प्रश्न गरेका थिए। जवाफमा अध्यागमनका कर्मचारीहरूले आफूहरू पूर्ण तयारी अवस्थामा रहेको बताए।"
नवलपरासीका वडा वडामा पुग्न थाले रक्सीमासु,"परासी : स्थानीय तहको निर्वाचन नजिकिंदै गर्दा पश्चिम नवलपरासीका वडा तहहरुमा उमेदवारहरुले रक्सी र मासु पुर्याउन थालेका छन्। अरु समयभन्दा चुनावको ४५ दिनअघिबाट अन्य दलहरुले एक अर्काको चुनावी रणनीतिलाई नजिकबाट निहाल्ने भएकाले अहिलेदेखि नै स्टकका रुपमा रक्सी पठाउन थालिएको हो। चुनाव सुरु हुनुभन्दा ३ दिनअघि (७२ घण्टाअघि) बाट मौन अवधि सुरु हुन्छ। मासु भने कुपन काटेर दिन थालिएको छ। त्यसरी कुपन काटेर दिइएका मतदाताहरु अहिलेदेखि नै पसलमा पुगेर मासु लिने गरेको देखिएको छ। अधिकांश टोलमा अहिलेदेखि नै मासुरक्सी खुवाएर मतदाताहरुलाई आफ्नो पक्षमा ल्याउने प्रयास सुरु गरिएको छ। कुपन ल्याएकालाई मासु दिनु भनेर नेताहरुले भनेका छन्। अहिलेबाटै कुपन ल्याएर मासु लैजान सुरु छ।, कुखुरा मासु पसलका एक व्यवसायीले भने, 'कुपन लिएर आउनेले १ देखि ८ केजीसम्म लैजाने गरेका छन्।' पसलमा भएको कुपनको फोटो खिच्न माग्दा ती व्यवसायीले व्यवसायमा असर पर्ने भन्दै दिन मानेनन्। उमेदवारहरुले कार्यकर्तामाफर्त वडा तहका मतदातालाई प्रलोभनमा पार्न रक्सी र मासु पठाउन थालेका हुन्। त्यसरी रक्सी र मासु पठाउनेमा ठूला दलका उमेदवार बढी छन्। पठाइएका रक्सी कार्यकर्ताका घरमा राखिएको छ। एकै ठाउँमा राखे छापा मार्न सक्ने भएकाले ७८ जना कार्यकर्ताको घरमा बाँडेर राखिएको बताइएको छ। पेटीका पेटी पुर्याइएका रक्सी महङ्गा नभइ ४० देखि ५० रुपैयाँका सिसीहरु छन्। पैसा हुने उमेदवारहरुले अहिलेदेखि धमाधम रक्सीमासु पुर्याउन थालेपछि आर्थिक अवस्था कमजोर भएका उमेदवारहरुलाई दबाब थपिएको छ। त्यसको जोहोको लागि उनीहरु आफ्ना राजनीतिक दलका नेताहरुको घरमै पुगेर व्यवस्था गर्न अनुरोध गर्न थालेको पाइएको छ। निर्वाचन आचारसंहिता विपरीत हुने यस्ता कृयाकलापमा अनुगमन समिति भने मौन जस्तै छ। आचारसंहिता जिल्ला अनुगमन समितिका संयोजक एंव मुख्य निर्वाचन अधिकृत धु्रबकुमार शाहले अहिलेसम्म एउटा मात्र लिखित उजुरी परेको बताए। ठूला दलविरुद्ध उजुरी परेको हो। उजुरीमा धेरै गाडी प्रयोग भएको, तोकिएको भन्दा बढी झण्डा र माइक प्रयोग गरेको उजुरीमा उल्लेख छ। ठाउँ नतोकिकन आएको उजुरीविरुद्ध सम्बन्धित दललाई सजग र जवाफदेहिता बनाइएको शाहले बताए। अन्य कृयाकलापका उजुरी भने नआएको उनले बताए। अनुगमनका लागि टोली नै बनाएर बाहिर ननिस्के पनि नजिकबाट निहाली रहेको शाहको भनाइ छ।"
"महासचिव विप्लव नेकपाबाट निष्काशित, संयोजकमा धर्मेन्द्र बास्तोला","काठमाडौं : नेकपाले पार्टी महासचिव नेत्रविक्रम चन्द विप्लवलाई कारवाही गरेको छ। बुधबारदेखि चितवनमा जारी विशेष राष्ट्रिय भेलाले महासचिव विप्लवसहित प्रवक्ता खड्गबहादुर विश्वकर्माप्रकाण्डलाई हटाउने निर्णय गरेको हो। पार्टीका सचिवालय सदस्य हेमन्तप्रकाश ओलीसुदर्शन, धर्मेन्द्र बास्तोलाकञ्चनलगायतका पक्षको भेलाले विप्लवलाई महासचिववाट हटाउने निर्णय गरेको पार्टीका बास्तोला पक्षका एक केन्द्रिय नेताले जानकारी दिए। पार्टीको बहुमत केन्द्रिय सदस्यहरुको बैठकले बास्तोलालाई संयोजक तोकेको छ। पार्टीका सल्लाहकार समिति अध्यक्ष असारे काकाले विप्लवलाई महासचिवबाट निष्कासन गर्ने प्रस्ताव पेश गरेका थिए। यसअघि विप्लवले वक्तव्य वाजी गरेको भन्दै बास्तोला र ओलीलाई पार्टीको साधारण सदस्य समेत नरहने गरी निष्कासन गरेको थियो। गत बैशाख १२ मा धर्मेन्द्रले पार्टीको नीति विपरीत केन्द्रीय नेताहरूले नै चुनावमा उम्मेदवारी दिएको भन्दै त्यो फिर्ता लिन आहृवान गरेका थिए। त्यसपछि विवाद चर्किदै गएको हो। बास्तोला र ओली स्थानीय चुनाव बहिष्कार गर्नुपर्ने पक्षमा छन् भने विप्लव स्वतन्त्र र देशभक्त उम्मेदवारलाई समर्थन गर्नुपर्ने रणनीतिमा छन्। विप्लव नेतृत्वको नेकपाको कपिलवस्तुमा फागुनमा भएको भेलाबाट सो पार्टी विभाजन उन्मुख छ।"
एमाले रामेछापको २७ बुँदे प्रतिबद्धता : कृषक परिचय पत्र वितरणदेखि घरदैलोमा डाक्टर,"काठमाडौं : नेकपा एमाले रामेछापले २७ बुँदे प्रतिबद्धता पत्र सार्वजनिक गरेको छ। एमाले रामेछापले बुधबार मन्थलीमा पत्रकार सम्मेलन गरेर एमालेले २७ बुँदामा पार्टी तत्कालिक र दीर्घकालीन कार्यक्रम समेटिएको प्रतिबद्धतापत्र सार्वजनिक गरेको हो। प्रतिबद्धता पत्रमा एमालेले विगतको समीक्षा गर्दै थप कार्ययोजना बनाएको हो। एमालेका उम्मेदवारलाई मतदान गरेमा समृद्ध जिल्ला बनाउन सकिने परिकल्पना समेत गरेको छ। एमालेले प्रतिबद्धता पत्रमार्फत भनेको छ,सभ्य, सक्षम, समृद्ध रामेछाप निर्माणको अभियानमा सरिक हुन अनुरोध गर्दछौँ। प्रतिबद्धता पत्रमा एक गाउँपालिका एक क्याम्पस र प्रत्येक वडामा स्थानीय विशेषतामा आधारित व्यावसायिक शिक्षा, विद्यालय उमेर समूहका सबै विद्यार्थीलाई विद्यालय ल्याउने र विद्यालय छाडेकाहरुका लागि वैकल्पिक कक्षा सञ्चालन गर्ने एमालेले जनाएको छ। एमालेले विद्युतीकरण र आधुनिक ऊर्जा : विद्युतीकरण हुन बाँकी रहेका बस्तीमा विद्युतिकरण गर्ने प्रतिबद्धता व्यक्त गरेको छ। यसैगरी ठोसेसिवालय १७५० मेघावाटको जलासययुक्त विद्युत आयोजना सुरु गर्न पहल गर्ने एमालेले जनाएको छ। प्रतिबद्धता पत्रमा भनिएको छ, नियमित र दीगो विद्युत सेवाको लागि आवश्यक उपकरण, ट्रान्सफरमर, गुणस्तीय तार र पोलको व्यवस्था गर्ने। सहरी क्षेत्रमा अण्डरग्राउण्ड केवलिङ्गलागि पहल गर्ने। खिम्ती खोला, तामाकोसी, सुनकोसी, मिल्ती र लिखु खोलाबाट संघीय, प्रदेश सरकार, स्थानीय तह र निजी क्षेत्रसँग समन्वय र सहकार्यमा थप ५०० मेघावाट विद्युत उत्पादन गरी स्थानीय प्रदेश र राज्यको आन्तरिक श्रोत वृद्धि गर्ने। ठोसेसिवालय १७५० मेघावाटको जलासययुक्त विद्युत आयोजना सुरु गर्न पहल गर्ने। विद्युतीय यातायातको साधन तथा चार्जिङ्ग स्टेसन, चुलो, हिटर, किट्ली, विद्युतीय डस्ना र एयर कन्डिस्नर लगायत सामाग्रीको प्रयोग मार्फत विद्युत खपतमा बढवा दिने नीति बनाई आवश्यक अनुदान तथा प्रोत्साहनको व्यवस्था गर्ने। एमालेले घरदैलोमा डाक्टर, घरघरमै उपचार अभियानमार्फत स्वास्थ्य परीक्षण तथा उपचार गर्ने, सेवा केन्द्र स्थापना र सञ्चालनको व्यवस्था मिलाउने तयारी गरेको छ। जेष्ठ नागरिक, बालबालिका, अपाङ्गता भएका लगायतको सामाजिक सुरक्षा भत्तालाई क्रमशः वृद्धि गर्दै सहज रुपमा पाउने व्यवस्था मिलाउने एमालेले प्रतिबद्धता जनाएको छ। स्वच्छ खानेपानीको लागि एक घर एक धारा,सिँचाई सुविधा नपुगेको क्षेत्रमा आधुनिक प्रविधिको प्रयोग गरी सिँचाई सुविधा पुर्याउने, पानीका स्रोत र जलाधार संरक्षणको लागि आवश्यक नीति बनाई कार्यान्वयन गराउने प्रतिबद्धतापत्रमा उल्लेख छ। एमाले रामेछापले कृषिलाई प्राथमिकता दिएको छ। एमालेले मौसम अनुसारको बीउ बिजन, मल तथा आधुनिक यान्त्रीकरणको व्यवस्थाको लागि सहयोग गर्ने कृषक परिचय पत्रको व्यवस्था गर्ने घोषणा गरेको छ। प्रतिबद्धता पत्रमा भनिएको छ, उत्पादन एवं उत्पादकत्व वृद्धिका लागि स्थान विशेषको सम्भाव्यता र तुलनात्मक लाभका आधारमा पकेट क्षेत्रको पहिचान गरी कृषि तथा पशुपन्छी विकास सम्बन्धी कार्यक्रम संचालन गर्ने, कृषि तथा पशुपन्छी पालन सम्बन्धी उन्नत प्रविधिको विस्तार, उत्पादन भएका वस्तुको उचित मूल्य निर्धारण गरी सहकारी मार्फत बजारीकरण एवं बेचबिखनको व्यवस्था मिलाउने। कृषक समूह, कृषि सहकारी दर्ता तथा नवीकरणमा सरलीकृत गरी कृषक समूह तथा सहकारीको संस्थागत क्षमता विकास साथै आवश्यक अनुदान, प्रोत्साहनको व्यवस्था गर्ने। एक स्थानीय तह, एक औद्योगिक ग्राम सञ्चालन गर्ने। एक स्थानीय तह एक सूचना तथा सञ्चार गृहको अवधारणा एमालेले अघि सारेको छ। सूचना प्रविधिको अधिक उपयोगको वातावरण मिलाउनको लागि सार्वजनिक स्थलमा निःशुल्क इन्टरनेट सेवाको घोषणा पनि गरिएको छ। एमालेले खेलकुदको विकासको लागि एक वडा एक खेल मैदान, एक पालिका एक बहुउद्देश्यीय कवर्ड हल निर्माण गर्ने एमालेले घोषणा गरेको छ।"
धवलागिरीमा एमाले र कांग्रेसमाओवादी गठबन्धनबीच प्रतिस्पर्धा,"बेनी : बैशाख ३० गते हुन लागेको स्थानीय तह चुनावमा म्याग्दीको धवलागिरी गाउँपालिकामा नेकपा एमाले र नेपाली कांग्रेसनेकपा (माओवादी केन्द्र) को गठबन्धनका उम्मेदवारहरुबीच तीव्र प्रतिस्पर्धा हुने देखिएको छ। नेकपा एमालेका उम्मेदवारसँग कांग्रेसमाओवादीले साझा उम्मेदवार बनाएर प्रतिस्पर्धामा उत्रिएका छन्। धवलागिरीमा कांग्रेस र नेकपा माओवादी केन्द्रले वडा तहसम्म तालमेल गरेका छन्। अन्य दलका उम्मेदवार भएपनि मुख्य प्रतिप्रर्धा एमाले र गठबन्धनका उम्मेदवारबीच हुने आँकलन गरिएको छ। गाउँपालिका अध्यक्ष, उपाध्यक्ष, वडा अध्यक्ष र सदस्यको ३७ वटा पदका लागि ८४ जना उम्मेदवार छन्। अध्यक्षमा ५, उपाध्यक्षमा ३, वडा अध्यक्षमा ३१, खुल्ला वडा सदस्यमा ३३, महिला सदस्यमा १४ र दलित महिला सदस्यमा ११ जना उम्मेदवार छन्। गूर्जाको वडाध्यक्ष र चार जना सदस्य पदमा कांग्रेसमाओवादी गठबन्धन र स्वतन्त्र उम्मेदवार निर्बिरोध भएका छन्। वडा अध्यक्ष दलित महिला सदस्य र महिला सदस्यमा क्रमश: नेकपा माओवादी केन्द्रका झकबहादुर छन्त्याल, सतमाया विक र सिता छन्त्याल निर्बिरोध भएका हुन्। यसैगरी माओवादी केन्द्रकै चुनाव चिन्हबाट मनोनयन दर्ता गराउनुभएका नेपाली कांग्रेसका वडा सभापति केआइसिङ छन्त्याल पनि निर्बिरोध भएका छन्। स्वतन्त्र उम्मेदवारी दर्ता गराएका गुनराम छन्त्याल पनि निर्बिरोध भएको निर्वाचन अधिकृतको कार्यालयले जनाएको छ। १० हजार ९४० जना मतदाता रहेको धवलागिरीमा १२ वटा मतदान स्थल र १६ वटा मतदान केन्द्र छन्। गाउँपालिका अध्यक्षमा नेकपा एमालेका थमसरा पुन, नेपाली कांग्रेसका प्रेमप्रसाद पुन, नेकपा एकिकृत समाजवादीका बमबहादुर पाईजा, राप्रपाका होमबहादुर थापा र नेशनल मंगोल अर्गनाइजेशनका सकबहादुर पुन मगर उम्मेदवार बनेका छन्। उपाध्यक्षमा एमालेका प्रगति कार्की, नेकपा (माओवादी केन्द्रका रेशम पुन र मंगोल नेशनल अर्गनाइजेशनका खममाया रोका प्रतिस्पर्धामा उत्रिएका छन्। वडा नम्बर ४ खिवाङकी ५० वर्षीया थमसरा एमालेबाट दोस्रो पटक धवलागिरीको अध्यक्षमा उम्मेदवार बनेका हुन्। नेकपा एमालेका जिल्ला उपसचिव समेत रहेकी पुन गत स्थानीय तह चुनावमा पनि एमालेबाट गाउँपालिका अध्यक्षमा निर्वाचित भएकी थिइन्। गठबन्धनको तर्फबाट गाउँपालिका अध्यक्षको उम्मेदवार बनेका वडा नम्बर ७ हिलापोखरीका ४० वर्षीय प्रेमप्रसाद कांग्रेसको धवलागिरी गाउँपालिका सभापति हुन्। गाँउपालिका अध्यक्षमा एमालेबाट आकाक्षी रहेका होमबहादुर थापाले राप्रपाबाट टिकट लिएर अध्यक्षमा उम्मेदवार बनेका छन्। एमालेको धवलागिरी गाउँपालिका कमिटीको अध्यक्ष धारापानीका थापा मनोनयन दर्ताका दिन राप्रपा प्रवेश गरेका थिए। एमालेबाट फुटेको नेकपा एकीकृत समाजवादीले वडा नम्बर ३ दरका बमबहादुर पाइजालाई गाउँपालिका अध्यक्षको उम्मेदवार बनाएको छ। एमालेका उपाध्यक्षका उम्मेदवार बनेका वडा नम्बर ७ ताकमका ३५ वर्षीय कार्की अस्थायी शिक्षकबाट राजनीतिमा आएका हुन्। उनी एमालेको जिल्ला कमिटि सदस्य हुन्। गठबन्धनकोतर्फबाट उपाध्यक्षको उम्मेदवार बनेका मुनाका ३६ वर्षीय रेशम माओवादी केन्द्रका गाउँपालिका कमिटिको सचिव हुन्। जनयुद्धकालदेखि माओवादीमा आवद्ध पुन सेना समायोजनका क्रममा तत्कालीन जनमुक्ति सेनाबाट स्वच्छिक अवकास लिएर पार्टी राजनीतिमा आएका हुन्। एमालेले वडा नम्बर २ मा अकप्रसाद बिक, ३ मा मदन मल्ल, ४ मा यामप्रसाद घर्ति, ५ मा गिरप्रसाद छन्त्याल, ६ मा राजाराम उपाध्याय र ७ मा खुमबहादुर थापा (राजु)लाई वडा अध्यक्षको उम्मेदवार बनाएको छ। गठबन्धनको तर्फबाट वडा न २ मा कांग्रेसका ज्ञानबहादुर पाइजा, ३ मा कांग्रेसका देवेन्द्र रोका, ४ मा कांग्रेसका धनबहादुर रोका, ५ मा कांग्रेसका अमर छन्त्याल, ६ मा माओवादीका चक्रबहादुर पुन र ७ मा माओवादीका अशोक खत्रीलाई उम्मेदवार बनाएका छन्। वडा अध्यक्षका उम्मेदवार जुन पार्टीका हुन अन्य सदस्यहरु पनि सोही पार्टीको चिन्ह लिएर मनोनयन दर्ता गराएका छन्। सर्वसम्मत उम्मेदवार छनौट हुन नसक्नु, अन्तिम अवस्थामा टिकट आउनु, पार्टीका पालिका कमिटिका अध्यक्षनै राप्रपाबाट उम्मेदवार बन्नु, जिल्लाका अन्य ठाउँमा उम्मेदवारी फिर्ता लिएको एमालेबाट फुटेको एकिकृत समाजवादीले धवलागिरीमा उम्मेदवारी कायमै राख्नु र कांग्रेसमाओवादीले वडा तहसम्मै तालमेल गर्नु एमालेलाई बिरासत जोगाउन चुनौति बनेको छ। गत चुनावमा पनि तालमेल गरेपनि सफल नभएका कांग्रेसमाओवादीका उम्मेदवारलाई मतदाता शिक्षाको अभावमा बदर हुने मतको दर घटाउने, तालमेलका कारण अवसर नपाएर असन्तुष्ट भएका नेता कार्यकर्तालाई फकाउदै, कार्यकर्ता तहमा मनोवैज्ञानिक एकता कायम गरेर एमालेसँग प्रतिस्पर्धा गर्नुपर्ने चुनौति छ। एमालेका अध्यक्षका उम्मेदवार थमसरा पुनले पहिलो कार्यकालमा शुरुवात गरेका कामलाई पुर्णता दिन, महिला आन्दोलनलाई सार्थक बनाउन तथा गाउँपालिकालाई थप योजनाका साथ अघि बढाउन उम्मेदवार बनेको बताइन्। अनुभव, कानुन र कर्मचारी अभावका वावजुद पहिलो कार्यकालमा ६ वटा वडालाई सडकले जोड्न र पुरै पालिकाभर विद्युत विस्तार गर्न लगायत धेरै काम गर्न सफल भएका छौ, उनले भनिन् बाढी पहिरो र कोरोना महामारीका कारण पहिलो कार्यकालमा भनेजति काम गर्न सकेनौ। शुरु गरेका कामलाई पुर्णता दिन, घोषणापत्र अनुसार नयाँ योजना तथा कार्यक्रम सञ्चालन गर्न र महिला आन्दोलनलाई अघि बढाउन मेरो उम्मेदवारी हो। गठबन्धनका तर्फबाट कांग्रेसका अध्यक्षका उम्मेदवार प्रेमप्रसाद पुनले भौगोलिक रुपमा विकट रहेको धवलागिरीको सम्भावनालाई विकासमा रुपान्तरण गर्ने, रोजगारी सिर्जना गराउने, विकास निर्माणलाई पारदर्शी र जनसहभागिता मुलक बनाउदै शुसासन कायम गर्ने मुद्दामा जोड दिने बताए। विकट भएपनि जलविद्युत, पर्यटन, जडिवुटी, पशुपालन र कृषि क्षेत्रमा यस पालिकाको सभावना छ, उनले भने युवा परिचालन गरेर यहाँको सम्भावनालाई विकासमा रुपान्तरण गर्ने मेरो लक्ष्य छ। एमालेका उपाध्यक्षका उम्मेदवार प्रगति कार्कीले सामाजिक रुपान्तरण, शिक्षा, स्वास्थ्यको गुणस्तर सुधार, पर्यटन प्रर्वद्धन, जडिवुटी, खनिज लगायतका सम्भावनाको अध्ययन गरि रोजगारी सिर्जना गराउन प्राथमिकता दिने बताए। गठबन्धनबाट उपाध्यक्षको उम्मेदवार बनेका माओवादीका रेशम पुनले युवा जागरण र परिचालन मार्फत सामाजिक रुपान्तरण, दिगो विकास, सेवा प्रवाहमा विभेदको अन्त्य, रोजगारी सिर्जना गराउन प्राथमिकता दिने वताए। युवालाई चाहना र क्षमता अनुसार सिप, पुँजी र प्रविधिमा सघाएर स्वरोजगार बनाउने योजना सुनाए। गत चुनावमा धवलागिरीमा एमालेले गाउँपालिका अध्यक्ष, उपाध्यक्ष सहित ५, कांग्रेस र माओवादीले एक, एक वटा वडा जितेका थिए। कांग्रेस र माओवादी केन्द्रको अध्यक्ष उपाध्यक्ष, २ र ६ नम्बर वडामा तालमेल भएको थियो। गाउँपालिका अध्यक्षमा माओवादीका रिमप्रकाश थापाले २१६८ मत ल्याउँदा वडा अध्यक्षका उम्मेदवारले ७७८ मत ल्याएका थिए। उपाध्यक्षमा कांग्रेसका डम्मरबहादुर भण्डारीले २०२९ मत ल्याउँदा वडा अध्यक्षका उम्मेदवारहरुले १७७२ मत ल्याएका थिए। एमालेका थमसरा पुनले २४९० मत र उपाध्यक्षमा रेशम छन्त्यालले २४८८ मत ल्याउँदा वडा अध्यक्षका उम्मेदवारहरुले २४७८ मत पाएका थिए। कुल मतदाता माध्य ६३ प्रतिशत मत खसेको धवलागिरीमा एक हजार १६१ मत बदर भएको थियो।"
गाउँमा मतदाता नपुग्दा छिमेकी जिल्लामै पुग्न थाले उम्मेदवार,"मुगु : जिल्लाका चार स्थानीय तह मध्ये पूर्वी क्षेत्रमा पर्ने मुगुम कार्मारोङ गाँउपालिका२ मुगुम गाँउमा चुनाव नजिकीदैँ गर्दा मतदाताहरु गाँउमा अहिलेसम्म नआएपछि मतदाता बस्ने छिमेकी जिल्लामै आफ्नो मत माग्नका लागि उम्मेदवारहरु सदरमुकाम र छिमेकी जिल्लामै पुग्न थालेका छन्। मुगुम कार्मारोङ गाँउपालिका२ मुगुम गाँउमा २ सय ९७ घरधुरी छन्। गाँउमा ५ सय ५२ मतदाता रहेका छन्। प्राय मतदाताहरु सदरमुकाम गमगढी, छिमेकी जिल्ला जुम्ला र काठमाडौंको बौद्धमा बसोबास गर्दै आएका भएपनि निर्वाचन नजिकीँदै गर्दा अहिलेसम्म मतदाताहरु गाँउमा नआएपछि निर्वाचनमा भाग लिएका उम्मेदवारहरु मतदाता बसेका स्थानमा दुई दिन लगाएर पुग्न थालेका हुन्। गाउँका स्थानीयहरु हिउँदे सिजनसुरु हुने बित्तिकै घर बन्द गरेर सदरमुकाम गमगढी, छिमेकी जिल्ला जुम्ला र काठमाडौंतिर झर्ने गर्छन। हिउँदेयाममा झरेका स्थानीयहरु बैशाखको दोस्रो सातादेखि गाँउमा पुग्ने भएपनि हालसम्म स्थानीयहरु गाँउमा फर्कन कुनै सुर गरेको नदेखिएपछि मतदाता बसेको स्थानमा मत माग्न र मत खसाल्न आउनकालागि आग्रह गर्न उनीहरु बसेको स्थानमै पुग्नु परेको नेकपा एमालेबाटवडा अध्यक्ष उम्मेदवार भएका कार्मा तामङ्गले बताए।"
'जनअपेक्षा अनुसार विकास गर्न अध्यक्षमा मेरो उम्मेदवारी',"धनुषा : आसन्न स्थानीय तहको निर्वाचनको मिति नजिकिंदो छ। उम्मेदवारहरुले बैशाख २७ गतेसम्म मात्र चुनाव प्रचार प्रसार गर्न पाउने समयाअवधि तोकिएको छ। वैशाख २७ गते राति १२ बजेपछि मौन अवधि सुरु हुने छ। त्यस अवधिमा कुनै दल वा उम्मेदवारले प्रचारप्रसार गर्न पाउँदैनन्। बैशाख ३० गते शुक्रबार बिहान ७ बजेदेखि साँझ ५ बजेसम्म मतदाताहरुले मतदान गर्न पाउने निर्वाचन आयोगको तालिका छ। चुनावी मैदानमा उम्मेदवारहरु अन्तिम कसरत गरिरहेका छन्। गाउँगाउँ र टोलटोलमा मतदाता फकाउन उम्मेदवारहरुको तछाडमछाड भइरहेको छ। मतदाताहरुलाई आफ्नो पक्षमा पार्न विभिन्न एजेण्डाहरु लिएर उम्मेदवारहरुले घरदैलो अभियानलाई तीव्र पारेका छन्। यसैक्रममा धनुषाको बटेश्वर गाउँपालिकामा ज्येष्ठ मतदाताहरुसँग आशीर्वाद थाप्दै व्यस्त भेटिन्छन्, गाउँपालिका अध्यक्ष पदका उम्मेदवार ३८ वर्षीय श्याम शुन्दर महतो। महतो, नेकपा एमालेको तर्फबाट बटेश्वर गाउँपालिकाको अध्यक्ष पदका उम्मेदवार हुन्। उनको उम्मेदवारी, एजेण्डासहित चुनावी विषयमा केन्द्रित रहेर गाउँपालिका अध्यक्ष पदका उम्मेदवार महतोसँग अन्नपूर्णकर्मी विजय कुमार सिंहले गरेको कुराकानीको सम्पादित अंश प्रस्तुत छ : श्यामजी, तपाईंले अध्यक्षमा उम्मेदवारी दिनुभएको छ। अनि कस्तो छ त तयारी ? निश्चित रुपमा मैले गाउँपालिका अध्यक्ष पदमा उम्मेदवारी दिएको हुँ। अहिले हामी घरदैलो अभियानमा लागेका छौं। समय थोरै छ, प्रचारप्रसार भइरहेको छ। मतदाता भेटेर मत माग्ने र उहाँहरुको गुनासो, दुखेसो सुन्ने काम गरिरहेका छौं। तपाईंको उम्मेदवारी किन ? श्यामजी। जनताको चाहना र बटेश्वरवासीले मेरो आवश्यक्ता महसुस गरेपछि उम्मेदवारी दिएको हुँ। उहाँहरुले यहाँको नेतृत्वका लागि मलाई रुचाएपछि चुनावी मैदानमा आएको हुँ। जनचाहना र बटेश्वरवासीको सल्लाह, सुझाव अनुसार समग्र गाउँपालिकाको विकास गर्न नै मुख्यत मेरो उम्मेदवारी हो। तपाईं निर्वाचित भएपछि के गर्नुहुन्छ ? थोरै बताइदिनुस् न। यहाँ त हरेक क्षेत्रमा विकासको आवश्यक्ता छ। शिक्षा क्षेत्रलाई फोकस गरेर विकास निर्माणको कार्यलाई अगाडि बढाउने मेरो प्लान छ। शिक्षा विकासको एउटा मेरुदण्ड हो। अहिले पालिकाभित्रका विद्यालयहरुको व्यवस्थापन राम्रो हुनसकेको छैन। सर्वप्रथम त विद्यालयहरुलाई व्यवस्थित बनाएर यहाँ गुणस्तरीय शिक्षा पाउनुपर्ने व्यवस्था मिलाउँछु। बटेश्वरमा स्वास्थ्य क्षेत्रमा पनि समस्या देखिइरहेको छ। त्यतातिर पनि मेरो ध्यान केन्द्रित हुन्छ। स्थानीय स्तरमै भरपर्दो र राम्रो स्वास्थ्य सेवा उपलब्ध गराउने वातावरण निर्माण गर्छु। यहाँका जनतालाई जनकपुरलगायत ठुलठुला सहरका अस्पताल धाउनु पर्ने बाध्यतालाई अन्त्य गर्छु। किसानका निम्ति पनि कृषि क्षेत्रमा व्यापक सुधारको आवश्यकता छ। यी विषयहरु मेरो पहिलो प्राथमिकतामा छन्। बटेश्वरको लागि धेरै सोचेको छु। यहाँ भनेर साध्य छैन। काम गरेर देखाउँछु। घरदैलो अभियानमा हुनुहुन्छ। मतदाताले तपाईंलाई कतिको पत्याइरहेका छन् ? मतदाताहरुले हामीबाट ठुलो अपेक्षा राखेका छन्। हामीमाथि उहाँहरुको भरोसा छ, विश्वास छ। हामी अहिले मतदातामाझ छौं। उहाँहरुकै घरदैलामा पुगिरहेका छौं। समस्या र गुनासो सुनिरहेका छौं। यहाँका जनताकै समस्या र गुनासाहरु समाधान गर्ने हाम्रो प्रतिबद्धता छ। उहाँहरुले हामीलाई विश्वास दिनुभएको छ। आउने दिनमा उहाँहरुको मन जित्ने छौं भन्ने म विश्वास दिलाउन चाहन्छु। यसअघि बटेश्वरमा एमाले नेतृत्वकै सरकार थियो। फेरि पनि यहाँका जनताले एमालेलाई नै जिताउनु पर्ने कारण के त ? अघिल्लो चुनावमा यहाँका जनताले बटेश्वर गाउँपालिकामा एमाले नेतृत्वको सरकारलाई जनसमर्थन दिएकै हो। यहाँ थुप्रै विकास निर्माणको कामहरु भएकै हुन्। धेरै कामहरु गर्न बाँकी पनि छन्। जनप्रतिनिधिबाट जनअपेक्षा बढी हुन्छ। त्यो स्वभाविक हो। जनअपेक्षा अनुसार बाँकी रहेका विकासका काम नयाँ ढंगले अघि बढाउन आफ्नो काँधमा जिम्मेवारी लिन खोजिरहेका छौं। त्यसका लागि पार्टीले पनि जनचाहना अनुसार हामीजस्ता युवालाई खटाएको छ। तपाईंको मुख्य प्रतिस्पर्धा कुन पार्टी वा उम्मेदवारसँग हुन्छ जस्तो लाग्छ ? हाम्रो मुख्य प्रतिस्पर्धा भनेको अलिकति नेपाली कांग्रेससँग छ। तर कांग्रेस पनि हामीभन्दा धेरै पछाडि छ। हामी उहाँहरुभन्दा धेरै नै अगाडि छौं। मतदाताहरुको माया, आशीर्वाद र रेस्पोन्स देख्दा त हामी विजयी हुन्छौं भन्नेमा म पूरै विश्वस्त छु। अन्त्यमा, गाउँवासीको लागि तपाईंको केही सन्देश छ ? समृद्ध र सुन्दर बटेश्वर निर्माणका लागि नेतृत्व लिन हामी युवा टिम चुनावी मैदानमा आएका छौं। बटेश्वरलाई राम्रो, समुन्नत र समृद्ध बनाउन यहाँ हाम्रो विकल्प छ जस्तो मलाई लाग्दैन। मसहित मेरो टिमलाई विजयी गराएर बटेश्वरको विकासको सम्पूर्ण अभिभारा हामीलाई दिन सम्पूर्ण गाउँवासी मतदातालाई आग्रह गर्दछु। बटेश्वर गाउँपालिकालाई अब गाउँपालिका मात्रै नभइ डिजिटल स्मार्ट सिटी बनाउने मेरो चाहना छ। त्यो म बनाउँछु।"
उम्मेदवारको भड्किलो प्रचारले वीरगन्जबासी तनावमा,"वीरगन्ज : वीरगन्जका अधिवक्ता रामनारायण कुर्मीले फेसबुकमा लेखेका छन् चर्को आवाजमा लाउड स्पीकर बजाउँदै भोट माग्ने उम्मेदवारलाई मत नदिने मेरो विचार। उनको स्टाट्समा प्रदीप साहले कमेन्ट गर्छन्, 'चर्को लाउड स्पीकर बजाएर भोट माग्ने काम गलत भइरहेको छ, सीडीओले यसलाई तुरुन्तै रोक्नुपर्छ।' सोमबार बिहान वीरगन्ज १० घडीहर्वामा भेटिएका नरेन्द्र प्रताप साहले थपे, उम्मेदवारहरुको भोट माग्ने यो भड्किलो शैलीले जनता आजित भइसकेका छन्। यसले भोट बढाउने होइन, बरु भोट काटिरहेको छ।' अधिवक्ता कुर्मी र युवा साहले जस्तै वीरगन्जबासी यतिबेला चुनावी प्रचारका लागि भइरहेको ध्वनी प्रदुषणले आजित भएका छन्। निर्वाचन अचारसंहिता ठाडै उल्लंघन गरेर राजनीतिक दल र उम्मेदवारहरुले रिक्सा र अटोमा आफ्नो चुनावी पोष्टर र ब्यानर टाँसेर ठूल्ठूला लाउडस्पीकर बजाएर घुमाइरहे पनि न निर्वाचन कार्यालयले रोकटोक गरेको छ, न स्थानीय प्रशासनले नै कुनै कदम उठाएको छ। बैशाख ३० गते हुने निर्वाचनका लागि मनोनयन दर्ता हुनुभन्दा दुई हप्ता पहिलेदेखि नै दल र उम्मेदवारहरुले रिक्सा र अटोमा ठूल्ठूला लाउड स्पीकर र हर्नबाट चुनावी गीत र नारा बजाएर भोट मागिरहेका छन्। एउटै वडामा दलगत र स्वतन्त्र गरी आधा दर्जन उम्मेदवार छन्। हरेक उम्मेदवारले कम्तिमा ५६ वटा रिक्सा र अटोबाट चर्को ध्वनी बजाएर प्रचार गरिरहेका छन्। वीरगन्जमा करिब २ हजार रिक्सा र अटोमा यस्तैखाले भड्किलो प्रचार भइरहेको छ। वीरगन्ज३ का एक उम्मेदवार भन्छन्, एउटा टाटासुमो वा स्कार्पियो एक दिनका लागि भाडामा लियो भने तेलसमेत गरेर कम्तीमा १० हजार रुपैँया लिन्छ। रिक्साले १५ देखि १७ सयमात्र लिन्छ। त्यसैले मैले ६ वटा रिक्सामा चुनावी प्रचार गरिरहेको छु।' अटोरिक्साहरु बिहानदेखि अबेर रातमसम् वीरगन्जका टोल र गल्लीहरुमा घन्काउँदै हिँडिरहेका हुन्छन्। जसका कारण चर्को ध्वनी प्रदुषण भएको वीरगन्जबासीहरुको भनाइ छ। बिहान ७ नबज्दै बेडरुमसम्म कानै फुट्नेगरी चुनावी प्रचारको गीत बज्छ। सबैभन्दा बढी यसले केटाकेटीको पढाइमा डिस्टर्ब गरिरहेको छ,' नरेन्द्र भन्छन्। अर्का स्थानीय सुरेश थप्छन्, सानो स्वरमा बजाइदिए आपति हुन्थेन। तर प्रत्येक दस मिनेटमा यस्तै घन्किरहेका अटोरिक्सा आउँछन्। जसका कारण पूरै टोलबासी हैरान छौं।' वीरगन्ज महानगरपालिकाको प्रमुख निर्वाचन अधिकृत धर्मराज पौडेलले ध्वनी प्रदुषणबारे मौखिक गुनासो आएको बताए। एक ध्वनी प्रदुषण गर्नै पाइँदैन। अर्को कुरा यसरी प्रचार गर्नु निर्वाचन आचारसंहिताको ठाडो उल्लंघन पनि हो।' आचारसंहिता उल्लंघन गर्नेहरुलाई कारबाहीका लागि निर्वाचन आयोगमा सिफारिस गरिने उनले बताए। त्यस्तै पर्साका प्रमुख जिल्ला अधिकारी उमेश ढकालले ध्वनी प्रदुषण गरेका दल वा उम्मेदवारविरुद्ध कसैले लिखित जाहेरी दिए प्रहरीले तुरुन्तै मुद्दा चलाउने बताए। ध्वनी प्रदुषण गर्नु फौज्दारी संहिताविरुद्ध हो। कसैले जाहेरी दिए प्रहरीले मुद्दा चलाउँछ,' ढकालले भने।"
प्रधानमन्त्री देउवा विराटनगरमा,"काठमाडौं : प्रधानमन्त्री समेत रहेका नेपाली कांग्रेस सभापति शेरबहादुर देउवा विराटनगर पुगेका छन्। चुनावी आमसभालाई सम्बोधन गर्न देउवा विराटनगर पुगेका हुन्। विराटनगरमा नेता रामचन्द्र पौडेल, महामन्त्री विश्वप्रकाश शर्मालगायतका नेताले सम्बोधन गर्ने कार्यक्रम छ। विराटनगर महानगरपालिकामा सत्ता गठबन्धनबाट कांग्रेस नेता नागेश कोइराला मेयरका उम्मेदवार छन्। देउवा भोलि विहीवार चितवनमा हुने चुनावीसभा सम्बोधनमा सहभागी हुनेछन्।"
मुस्ताङमा नमूना मतदान,"जोमसोम : यही बैशाख ३० गते हुने स्थानीय तह निर्वाचन २०७९ को लागि हिमाली जिल्ला मुस्ताङमा नमूना मतदान अभ्यास गरिएको छ। जिल्ला निर्वाचन कार्यालय मुस्ताङले घरपझोङ गाउँपालिका जोमसोम स्थित कभर्ड हलको कम्पाउण्डमा मतदातालाई नमूना मतदान अभ्यास गराइएको हो। मुख्य निर्वाचन अधिकृत एवं जिल्लाका माननीय न्यायधीश रोमाकान्त ज्ञवाली, प्रमुख जिल्ला अधिकारी नेत्रप्रसाद शर्माको उपस्थितिमा जिल्ला निर्वाचन कार्यालयले बैशाख ३० गते हुने निर्वाचन सहजताका लागि नमूना मतदान अभ्यास गराइएको जिल्ला निर्वाचन अधिकारी मदन अर्यालले जानकारी दिए। नमूना मतदान अभ्यासमा मतदाताले आफ्नो मताधिकार सुरक्षित र सावधानी तरिकाले उपयोग गर्न सकुन् भन्ने उद्देश्यले मतदानका सम्पूर्ण क्रियाकलापको बारेमा स्थानीय मतदातालाई जानकारी गराइएको जिल्ला निर्वाचन अधिकारी अर्यालले बताए।मतदाताको मताधिकारको प्रयोग सही रुपमा गर्न, बदर मतको संख्या कम गर्न र स्थानीय तह निर्वाचनको सूचना सन्देश सम्प्रेषणका लागि नमूना मतदान गराइएको हो', जिल्ला निर्वाचन अधिकारीले भने,यस प्रकारको नमूना मतदानको क्रियाकलापले मतदातामा सकारात्क सन्देश प्रवाह गर्ने हाम्रो विश्वाश छ। नमूना मतदान प्रक्रियामा मुख्य निर्वाचन अधिकृत रोमाकान्त ज्ञवाली, जिल्ला निर्वाचन अधिकारी मदन अर्याल लगायतका सहजीकरण गरेका थिए। मतपत्रमा निर्वाचन चिन्ह ठुलो भएको र मतदान कार्यमा सरिक हुँदा मतदातालाई आवश्यक सावधानी अपनाएर मतदान गर्न नमूना मतदानमा खटिएका कर्मचारीले सहजीकरण गरेका थिए। उनीहरुले मतपत्र लिने, मतदान गर्ने, मतपत्र पट्याउनेदेखि बाकसमा खसाउने र मतदान स्थलबाट बाहिर निस्कनेसम्मको क्रियाकलापको बारेमा मतदातालाई सुसुचित गराएका थिए। नमूना मतदानअघि जिल्ला निर्वाचन कार्यालयले मतदान स्थलको पूर्वाधार तयार पारेको थियो। निर्वाचनमा ज्येष्ठ नागरिक र अपाङ्गता भएका ब्यक्तिलाई कसरी मतदान स्थलमा ल्याइ पर्याउने र उनीहरुलाई कसरी मतदान प्रक्रियामा सामेल गराउने भन्ने विषयमा नमूना अभ्यास गराएको जिल्ला निर्वाचन कार्यालयका सूचना अधिकारी समिर थापाले जानकारी दिए। स्थानीय तह निर्वाचनको दौरान जिल्ला निर्वाचन कार्यालयले गरेको नमूना मतदान अभ्यासमा सुरक्षाकर्मी र म्यादी प्रहरीको परिचालन तथा व्यवस्थापन सम्वन्धी पनि नमूना अभ्यास गराइएको थियो। नमूना मतदानमा भाग लिन आएका घरपझोङ ३ स्याङका वडाध्यक्ष पदका उम्मेदवार फणिन्द्र थकालीले नमूना मतदान अभ्यासले मतदातालाई मताधिकार सुरक्षित उपयोग गर्न सहयोग पुगेको बताए। नमूना मतदानमा झन्डै ५५ जना स्थानीयले भाग लिएका थिए। बैशाख ३० गते हुने स्थानीय तह निर्वाचन अन्तर्गत जिल्लाको ५ वटै स्थानीय तहको ३८ मतदान केन्द्रमा कुल १०४८५ मतदाताले मत खसाल्ने छन्।"
झापाका पाँच पालिकाका प्रमुखमा महिलाको उमेद्वारी,"झापा : दुई ठूला राजनीतिक दल नेकपा एमाले र नेपाली काङ्ग्रेसले झापाका पाँचवटा पालिकामा महिलाको नेतृत्वमा उमेद्वार उठाएका छन्। स्थानीय राजनीतिमा प्रभाव राख्न सक्ने महिलालाई दुई ठूला दलले नेतृत्वमा अवसर दिँदै चुनावी मैदानमा उतारेका हुन्। नेकपा एमालेले तीनवटा र काङ्ग्रेसले दुई वटा पालिकामा महिलाको नेतृत्वमा चुनावी तयारी गरेको जिल्ला निर्वाचन कार्यालय झापाले जनाएको छ। झापाको राजनीतिका दुई महत्वपूर्ण केन्द्र बिर्तामोड र दमकमा नेकपा एमालेले दुईजना प्रभावशाली महिलालाई नगर प्रमुखको उम्मेदवार बनाएको छ। इलामसँग साँधसीमा जोडिएको झापाको बुद्धशान्ति गाउँपालिकामा पनि महिलाको नेतृत्वमा नेकपा एमाले चुनावी अभियानमा होमिएको छ। जिल्लादेखि केन्द्रसम्म राजनीतिक चहलपहल र सक्रियताका हिसाबले झापाको दमक र बिर्तामोड महत्वपूर्ण केन्द्र मानिन्छन्। सानादेखि ठूला राजनीतिक दलका जिल्ला कार्यालय बिर्तामोडमा केन्द्रित छन्। राजनीतिक दलको मिटिङ, बैठक र सभासम्मेलन बिर्तामोडमा हुँदै आएका छन्। राजनीतिक तथा व्यवसायिक चहलपहल र सक्रियताका हिसाबले पनि झापाको बिर्तामोड प्रमुख केन्द्र मानिन्छ। यही केन्द्रको नेतृत्वका लागि नेकपा एमालेले महिला नेतृ पवित्रा महतरा प्रसाईंलाई नगर प्रमुखको उमेद्वार बनाएको छ। पति वियोगको पीडामा पनि जनसेवाका काममा आफूलाई अविच्छिन्न सक्रिय गराएकी प्रसाई दोस्रो कार्यकालका लागि स्थानीय तहको निर्वाचनमा उमेद्वार बन्न तयार भएकी हुन्। नेकपा एमाले बिर्तामोड नगर कमिटीका अध्यक्ष रहेका प्रसाईका श्रीमान् ज्ञानुरामको गत असार २५ गते सवारी दुर्घटनामा मृत्यु भएको थियो। लामो समयदेखि पार्टी राजनीतिमा सक्रिय हुँदै संगठन विस्तारको काममा खटिएकी प्रसाई यसअघि २०७४ को स्थानीय तह निर्वाचनमा बिर्तामोड नगरपालिकामा उपप्रमुखका रूपमा निर्वाचित भएकी थिइन्। आफ्नो पाँचवर्षे कार्यकाल विवादरहित ढंगले बिताएकी प्रसाईले न्यायिक समितिमार्फत् पनि झापामा उत्कृष्ट काम गरिन्। नगर प्रमुखका अन्य तीन पुरुष आकांक्षीलाई छोडेर एमालेले प्रसाईंलाई टिकट दिएको हो। पार्टीका नेता, कार्यकर्ताको साथ, समर्थन र नगरवासी जनताको मतले नगर प्रमुखमा जितेर विकास र समृद्धिको अभियानमा समर्पित हुने मेरो लक्ष्य हो, प्रसाईले भनिन्। प्रसाईसँग गठबन्धनका तर्फबाट नेपाली काङ्ग्रेसका उमेद्वार भोजराज सिटौला प्रतिस्पर्धा गर्दैछन्। सिटौला यसअघि वडाध्यक्ष थिए। झापाली राजनीतिको अर्को केन्द्र भनेको दमक हो। नेकपा एमालेका अध्यक्ष केपी शर्मा ओलीको गृहनगर भएका कारण पनि दमकले जिल्लाको राजनीतिमा महत्वपूर्ण स्थान राख्छ। अध्यक्ष ओलीको आगमनले मात्रै होइन, विकासमा फड्को मार्दै गरेको नवीनतम् शहरका रूपमा दमकले आफ्नो परिचय फराकिलो बनाउँदै गएको छ। नगरको नेतृत्व गर्न नेकपा एमालेले गीता अधिकारीलाई नगर प्रमुखको उमेद्वार बनाएको छ। प्राध्यापन पृष्ठभूमिबाट एकाएक राजीनामा गरेर २०७४ को स्थानीय तह निर्वाचनमा उपप्रमुखमा अत्याधिक मतले निर्वाचित भएकी अधिकारी यसपटक मेयरको सशक्त दावेदारका रुपमा चुनावी मैदानमा ओर्लिएकी छन्। काङ्ग्रेस नेतृत्वको गठबन्धनले राष्ट्रिय प्रजातन्त्र पार्टीलाई समेत साथमा लिएर अधिकारीविरुद्ध निर्वाचनको तयारी गरेको छ। दमकका पूर्व मेयर राप्रपा नेता राम थापासँग अधिकारी चुनावी मैदानमा उत्रिएकी छन्। जस्तोसुकै गठबन्धन बने पनि हिजो गरेको कामलाई जनताले मूल्याङ्कन गरेर आफूलाई मतदान गर्नेमा अधिकारी ढुक्क देखिएकी छन्। जनताका लागि मैले हिजो के गरेकी थिएँ भन्ने सबैलाई थाहा छ, अधिकारीले भनिन्, अधुरा रहेका कामलाई पूर्णता दिन पनि मेरो नेतृत्वमा जनताले एमालेलाई बिजयी गराउने छन्। एमालेले झापाको बुद्धशान्ति गाउँपालिकामा महिला नेतृ मीरा भूर्तेललाई उमेद्वार बनाएको छ। यसअघि भूर्तेल गाउँपालिकामा उपाध्यक्ष थिइन्। काङ्ग्रेस सहितको गठबन्धनसँग प्रतिस्पर्धा गर्न सक्ने उमेद्वारका रुपमा एमालेले भूर्तेललाई अगाडि सारेको हो। उनी काङ्ग्रेसका मनोज प्रसाईसँग प्रतिस्पर्धा गर्दैछिन्। नेकपा एमालेका स्थायी कमिटी सदस्य एवम् झापा जिल्ला इञ्चार्ज अग्नि खरेल जिल्लाको राजनीतिमा पुरुष प्रतिस्पर्धीसँग लड्ने राजनीतिक सामर्थ्य राखेर पार्टीले तीन जना महिलालाई पालिकाको नेतृत्वमा अवसर दिएको बताउँछन्। पाँच दलीय गठबन्धनका नाममा एमालेविरुद्ध मोर्चाबन्दी गरेको काङ्ग्रेसले झापाको अर्जुनधारा नगरपालिका र गौरीगञ्ज गाउँपालिकामा महिलालाई उमेद्वार बनाएको जिल्ला सचिव कृष्ण हुमागाईले बताए। अर्जुनधारामा काङ्ग्रेसका तर्फबाट रञ्जिता कार्की नगर प्रमुखका रुपमा चुनावी मैदानमा छिन्। कानून व्यवसायीको पृष्ठभूमिबाट स्थानीय राजनीतिमा सक्रियता बढाएकी कार्कीसँग एमालेका युवा नेता बलदेव गोम्देन प्रतिस्पर्धा गर्दैछन्। वडाध्यक्षमा पाँचवर्षे कार्यकाल बिताएका गोम्देन नगरको नेतृत्वका लागि पार्टीको पहिलो रोजाईमा परेका हुन्। स्थानीय क्षेत्रमा गोम्देन लोकप्रिय छन्। झापाको गौरीगञ्ज गाउँपालिकामा एक्लै चुनावी प्रतिस्पर्धामा उत्रिएको काङ्ग्रेसले फूलवती राजवंशीलाई अध्यक्षको उमेद्वार बनाएको छ। आदिवासी बाहुल्य क्षेत्रमा काङ्ग्रेस दोस्रोपटक राजवंशीको नेतृत्वमा एक्लै चुनाव लड्न तयार भएको हो। २०७४ को स्थानीय तह निर्वाचनमा पनि राजवंशी उठेकी थिइन्। राष्ट्रिय प्रजातन्त्र पार्टीका बाबुराजा श्रेष्ठसँग हारेकी राजवंशीसँग यसपटक एमालेका तर्फबाट पुराना नेता बिजय अग्रवाल चुनावी मैदानमा छन्। राप्रपाका तर्फबाट दोस्रो कार्यकालका लागि श्रेष्ठ आफैँ चुनावी मैदानमा खडा भएका छन्। नेकपा माओवादी केन्द्रबाट अध्यक्षमा उठेका मेनुका राजवंशी र जसपाबाट उठेका घनश्याम रिजाल पनि उनका प्रतिस्पर्धी हुन्।"
सुब्बाको जागिर त्यागेर वडाध्यक्षका उम्मेदवार,"भोजपुर : यतिबेला पनि चुनावको माहोलले गाउँघरदेखि शहरबजार तातेको छ। चुनावी एजेन्डा लिएर उम्मेदवारहरु घरदैलोमा व्यस्त देखिन्छन्। उनीहरु सकेसम्म आफूलाई जनताप्रति उत्तरदायित्व बनाएका छन्। तीमध्ये यसपटकको चुनावमा पुराना अनुहारभन्दा नयाँ अनुहार धेरै छ। आफ्नो पेशा र जागिर छोडेर चुनावी मैदानमा होमिएका उदाहरणहरु आएका छन्। गाउँघरको विकास र जनताको सेवा गर्ने दृढ ईच्छाले आफ्नो सरकारी जागिर त्यागेर उम्मेदवार बनेका एक उदाहरण युवा हुन्, हतुवागढी गाउँपालिका९ का सञ्जाल राई। हतुवागढी गाउँपालिका कार्यालयको पञ्जीकरण प्रशासन फाँटका नायब सुब्बा रहेका राईले यो निर्वाचनमा आफ्नो ९ नम्बर वडाबाट उम्मेदवारी दिएका छन्। जागिर नै छाडेर चुनावी मैदानमा होमिएका राईको सपना नै गाउँको विकास गर्ने छ। भौगोलिक रुपले विकट क्षेत्र मानिने भोजपुरको हतुवागढी क्षेत्रका धेरै ग्रामीण भेगमा अझै पनि विकासको लहर पुग्न सकेको छैन। आफ्नो गाउँलाई समृद्ध बनाउने अठोट बोकेका राईले नेकपा एमालेकोतर्फबाट वडा अध्यक्षको पदमा उम्मेदवार दिएका हुन्। जागिरभन्दा पनि गाउँको विकास ठूलो हो, त्यसैले जागिरको मोह छोडेर जनताको घरदैलोमा पुगेको छु उनले भने, गाउँमा अझै दुःख छ, विगत ५ वर्षमा सोचेजति विकास हुन सकेन, नागरिकको कष्ट उस्तै छ, केही परिवर्तन ल्याउने प्रबल मनसायले उम्मेदवारी दिएँ अघिल्लो स्थानीय तहको निर्वाचनपछि विकासको लहर ल्याउने काममा जनप्रतिनिधिहरुमध्ये केही सफल भए, केही असफल बने। तर राईको भने ती अधुरा कामलाई सार्थकता दिने पहिलो प्राथमिकता रहेको बताए। सडक पुगेपनि राम्रो पहुँच नहुँदा अझैपनि यस क्षेत्रका नागरिकहरु घण्टौं लगाएर सदरमुकाम आउने गरेका छन्। सडकको दिगो स्तरोन्नती गरेर योजनाहरुलाई अघि बढाउने उनको एजेन्डा छ। खानेपानी पहुँचलाई पनि विशेष ग्राह्यता दिएर सिँचाई र खेतीपातीबाट आर्थिकस्तर उकास्ने उनको लक्ष्य छ। शैक्षिक गुणस्तर उकास्ने र शिक्षित दक्ष जनशक्ति उत्पादनमूलक बनाउने उनले विश्वास व्यक्त गरे। यो स्थानीय तहको निर्वाचनमा विशेषगरी वडातहको उम्मेदवारीमा सबैभन्दा बढी युवापुस्ताको बर्चस्व देखिन्छ। नयाँ सोच, जोस, जाँगरहितको विकासे एजेन्डा लिएर नागरिक रिझाउनमा उनी व्यस्त छन्।"
"सशस्त्रमा पौडेल र गौतम एआईजीका स्वभाविक दाबेदार, छिर्के हान्ने दाउमा दाहाल","काठमाडौं : सशस्त्र प्रहरी बलमा रिक्त दुई अतिरिक्त महानिरीक्षक(एआईजी) बढुवाका लागि चार जना डिआईजीले आवदेन दिएका छन्। सशस्त्र प्रहरी बलमा अहिले दुई एआईजीका पद रिक्त छन्। डिआइजीहरु नारायणदत्त पौडेल, चन्द्रप्रकाश गौतम, वंशी दाहाल र किशोर प्रधानले एआईजी बढुवाका लागि आवेदन दिएका छन्। प्रधानले एआईजी बढुवाका लागि निवेदन दिए पनि आवेदकमध्ये कनिष्ठ भएका कारण उनको सम्भावना छैन। तत्कालीन महानिरीक्षक(आइजीपी) शैलेन्द्र खनालले अवकाश पाएपछि पुष्पराम केसी आइजीपी भएका थिए। आईजीपी हुनेवित्तिकै केसीले राजु अर्याललाई एआईजीमा सिफारिस गरे। आइतबार केसीसँगै एआईजी रामशरण पौडेलसमेत अवकाश भए। आइतबार नै अर्याललाई सरकारले सशस्त्र प्रहरी बलको आईजीपीमा नियुक्त गर्यो। अर्याल आइजीपीमा नियुक्ति भएको र पौडेलले अनिवार्य अवकाश पाएपछि सशस्त्र प्रहरीमा दुईवटा पद रिक्त छन्। वरियतामासमेत अघि रहेका डीआईजीहरु पौडेल र गौतम एआईजीमा सहजै बढुवा हुने देखिन्छ। वरियता र कार्यक्षमता दुवैमा उनीहरु अगाडि छन्। पौडेल र गौतम आईजीपी अर्यालका व्याची हुन्। एआईजी बढुवाका लागि आवदेन दिएका दाहाल छिर्के हान्ने दाउमा छन्। दाहाल पौडेल र गौतमभन्दा कनिष्ट हुन्। दाहाल विवादित प्रहरी अधिकृत हुन्। तत्कालीन आईजीपी कोषराज वन्तले दाहाललाई विभागीय कारवाही गरेका थिए। एआईजीका स्वाभाविक दावेदार पौडेल र गौतममध्ये कुनै एकलाई रोकेर आफ्नो बढुवा गराउन दाहाल राजनीतिक लबिङमा छन्।"
भ्रातृ तथा शुभेच्छुक संस्थालाई अधिवेशन स्थगन गर्न कांग्रेसको निर्देशन,"काठमाडौं : नेपाली कांग्रेसले भ्रातृ तथा शुभेच्छुक संस्थालाई अधिवेशन तथा महाधिवेशन स्थगन गर्न निर्देशन दिएको छ। कांग्रेसका मुख्य सचिव कृष्णप्रसाद पौडेलले स्थानीय तहको निर्वाचनमा खटिनुपर्ने भएकाले अहिले अधिवेशन तथा महाधिवेशन नगर्न निर्देशन दिइएको बताए। विज्ञप्तिमा भनिएको छ, पार्टी आवद्व भ्रातृ संघ र शुभेच्छुक संस्थाहरूको अधिवेशन र महाधिवेशन स्थानीय तहको निर्वाचनको अन्तिम परिणाम प्राप्त भएलगत्तै आआफ्नो कार्यसमितिको बैठक बसी अधिवेशन र महाधिवेशनको कार्यतालिका यथाशीघ्र तय गर्ने गरी पूर्व निर्धारित अधिवेशन र महाधिवेशन हाललाई स्थगित गर्नुहुन सम्बन्धित भातृ संघ र शुभेच्छुक संस्थाहरूलाई निर्देशानुसार जानकारी गराइएको छ।"
जाजरकोटका तीन पालिकामा प्रदेश संयन्त्रको निर्णय विपरीत नयाँ गठबन्धन,"जाजरकोट : जाजरकोटमा सत्तारुढ दलको प्रदेशस्तरीय संयन्त्रले स्थानीय तहमा गरेको भागबण्डा विपरीत तीन पालिकामा नयाँ गठबन्धन भएको छ। प्रदेश संयन्त्रले कुशे, बारेकोट र छेडागाँड कांग्रेसलाई, नलगाँड, जुनीचाँदे र शिवालय माओवादी केन्द्रलाई र भेरी नगरपालिका नेकपा एकीकृत समाजवादीलाई दिने निर्णय गरेको थियो। जिल्लाका चार पालिकामा प्रदेश संयन्त्र अनुसार गठबन्धन कायम भएपनि भेरी, शिवालय र कुशेमा भने फरक ढंगले गठबन्धन भएको छ। कुशे गाँउपालिकामा कांग्रेस एक्लै चुनावी प्रतिस्पर्धामा छ। कुशेमा कांग्रेसबाट अध्यक्षमा हरिचन्द्र बस्नेत र उपाध्यक्षमा देविकासिंह चुनावी मैदानमा उत्रिएका छन्। कुशेमा समाजवादी र माओवादीको गठबन्धन भएको छ। अध्यक्षमा समाजवादीका तप्त हमाल र उपाध्यक्षमा माओवादी केन्द्रका विकास रोकायसहितको नयाँ गठबन्धन भएको छ। भेरीमा समाजवादीले पाएको भाग खोसेर कांग्रेस र माओवादी केन्द्रको गठबन्धन भएको छ। माओवादी केन्द्रका गगनबहादुर खड्का नगरप्रमुख र कांग्रेसकी सिता जैसी उपप्रमुख हुनेगरी गठबन्धन भित्रको गठबन्धन भएको छ। समाजवादीका अध्यक्ष कमानबहादुर खड्का एक्लै चुनावी मैदानमा उत्रिएका छन्। उनले प्रदेश संयन्त्रले गरेको निर्णय कार्यान्वयन गराउन पहल भैरहेको बताए। भेरीमा कांग्रेसले माओवादीलाई मेयरमा सघाएपछि माओवादीको भागमा परेको शिवालय गाँउपालिका कांग्रेसको भागमा परेको छ। कांग्रेसका शेरबहादुर शाहीलाई अध्यक्षमा माओवादीले सघाउने छ। भने उपाध्यक्षमा माओवादीका गिता शाहीलाई कांग्रेसले सघाउनेगरी गठबन्धन गरिएको छ। अन्य पालिकामा भने प्रदेश संयन्त्रले गरेको निर्णय कार्यान्वयन भएको छ। छेडागाँडमा कांग्रेसका रत्नबहादुर खड्का नगरप्रमुख र उपप्रमुखमा माओवादी केन्द्रका चन्द्रबहादुर थापा, नलगाँडमा माओवादी केन्द्रका डम्बर बहादुर रावत नगरप्रमुखमा र उपप्रमुखमा कांग्रेसबाट सरिता सिंह, बारेकोटमा कांग्रेसबाट अध्यक्षमा महेन्द्रबहादुर शाह र माओवादी केन्द्रबाट नरबहादुर गिरी उपाध्यक्षमा, जुनीचाँदेमा माओवादी केन्द्रकी शिवा आचार्य अध्यक्ष र कांग्रेसका विरेन्द्र शाही उपाध्यक्षमा मनोनयन परेको छ। यी पालिकामा सत्ता गठबन्धनकोसहमति अनुसार नै उम्मेदवारी परेको हो। एमालेले भने सबै पालिकामा एकल उम्मेदवारी दर्ता गराएको छ।"
संविधानको रक्षा र सुशासनका लागि तालमेल : महामन्त्री शर्मा,"विराटनगर : नेपाली कांग्रेसका महामन्त्री विश्वप्रकाश शर्माले मुलुकमा संविधानको रक्षा र सुशासनका लागि आसन्न स्थानीय तह निर्वाचनमा तालमेल गरिएको बताएका छन्। कांग्रेसले विराटनगरमा बुधबार आयोजना गरेको निर्वाचन केन्द्रित आमसभालाई सम्बोधन गर्दै उनले संविधानलाई ठीक ठाउँमा ल्याउन आवश्यक देखिएपछि राष्ट्रिय राजनीतिको जगमा उभिएर दलहरुबीच चुनावी तालमेल गरिएको स्पष्ट पारेका छन्। संविधानको रक्षा र सुशासनका लागि मुलुकका ७ सय ५३ स्थानीय तहमध्ये ६ सय २४ वटामा तालमेल गरिएको उनले बताए। चुनावी वातावरण सहज बनाउन तालमेल गरिएको हो। पार्टी एकीकरण हैन, शर्माले भने, चिया बन्न चिनी र पानीलगायतको आवश्यकता परेजस्तै एउटा शक्ति निर्माण गर्न फरकफरक विचार र सोचको संयोजन जरुरी देखियो। कांग्रेस अहिले राष्ट्रिय आवश्यकता बनिसकेको छ। सभालाई सम्बोधन गर्दै उनले गठबन्धनको बचाउँ गरेका थिए। शर्माले स्थानीय निर्वाचनमा बलियो बनेर कांग्रेसले अरु निर्वाचन पनि सजिलै जित्ने वातावरण बनाउन चाहेको बताए। निर्वाचन सजिलै जित्न तालमेलको आवश्यक परेको हो। देशको मुहार फेर्न कांग्रेसले बहुमत ल्याउनैपर्छ, उनले भने, गठबन्धन र तालमेल मुलुकको आवश्यकता हो। मुलुकको समृद्धिका लागि कुन बाटो रोज्ने भन्नलाई दलहरुको घोषणापत्र पढ्दा प्रष्ट हुन्छ। कांग्रेसको घोषणापत्रको कभरले नै सबै कुरा प्रष्ट पार्ने भन्दै शर्माले स्थानीय निर्वाचनमा कांग्रेसको जित आवश्यक रहेको बताए। अहिलेको मुलुकको आवश्यकतालाई बुझेर एउटा बाध्यताको जडमा उभिएको कांग्रेसले अरु दलसँग मिल्नुपर्ने अवस्था आएको संकेत उनले गरेका छन्। कांग्रेस तालमेलको जगबाट मजबुत बन्न चाहन्छ। कांग्रेस अरु निर्वाचनमा पनि जितेर मुलुकको मुहार फेर्न चाहन्छ, शर्माले भने, घोषणापत्र पढ्नेबित्तिकै कुन दलले मुलुकमा समृद्धि ल्याउन चाहेको छ भन्ने प्रष्ट हुन्छ। घोषणा पत्रबाटै कुन दल रोज्नेभन्ने निर्णय सबैले लिन सकिन्छ। एमालेको घोषणापत्रको कभरमा मान्छेको चित्रसमेत नअटाएको उनको तर्क छ। तपाईं कांग्रेस र एमालेको घोषणापत्र पढ्नुस्। कांग्रेसको कभरमै मान्छेको अनुहार देख्नुहुनेछ। तर एमालेकोमा मान्छेको अनुसार देख्नुहुन्न। एमालेले भौतिक संरचना भवनदेखि भ्यूटावरलाई घोषणापत्रको कभरमा प्राथमिकतामा राखेको छ। मानिसको चित्रसमेत घोषणा पत्रको कभरमा राख्न सकेको छैन। भ्यूटावरबाट टाढाटाढाका सुकुम्बासी त देखिएलान्। तर कांग्रेस सुकुम्बासीदेखि आम जनताको मुद्दा बोकेर आएको छ, शर्माले भने।"
समाजवादीको ठाटीकाँध गाउँ कमिटी एमालेमा समाहित,"दैलेख : जिल्लाको ठाटीकाँध गाउँपालिकामा नेकपा(एकीकृत समाजवादी) को गाउँ कमिटी नै नेकपा एमालेमा समाहित भएको छ। बुधबार एक संयुक्त विज्ञप्ती जारी गर्दै नेकपा(एकीकृत समाजवादी) पार्टीको ठाटीकाँध गाउँ कमिटी नै एमालेमा समाहित भएको हो। नेकपा एमाले ठाटीकाँध गाउँपालिका कमिटीका अध्यक्ष कुमारविक्रम शाही र नेकपा(एकीकृत समाजवादी) ठाटीकाँध गाउँपालिकाका अध्यक्ष नारायणप्रसाद जैसीले संयुक्त विज्ञप्ती जारी गरेका हुन्। एमालेमा समाहित भएका नेकपा (एकीकृत समाजवादी)का नेताहरुलाई एमाले केन्द्रीय सदस्य राजबहादुर बुढा, कर्णाली प्रदेश कमिटी अध्यक्ष विनोदकुमार शाह, एमाले नेताहरु सुर्यबहादुर शाही, धीरबहादुर शाही, एमालेकोतर्फबाट ठाटीकाँध गाउँपालिकाको अध्यक्षको उम्मेदवार लक्ष्मीदेवी शाहलगायतको उपस्थितीमा स्वागत गरिएको छ।"
"महानगरभित्र टोल टोलमा पार्क र अस्पताल बनाउँछु, व्यापरिक कम्पलेक्स बन्दैन : सिर्जना सिंह","काठमाडौं : काठमाडौं महानगरपालिकाको मेयर उम्मेदवार सिर्जना सिंहले काठमाडौं महानगरमा शिक्षा, स्वास्थ्य र स्वच्छ सफा काठमाडौंनै प्रमुख एजेन्डा भएको बताएकी छन्। शिक्षक संघको महानगर समितिले आयोजना गरेको छलफल कार्यक्रममा महानगरवासीमा सबैलाई शिक्षा र स्वास्थ्यको पहुँचमा पुर्याउने नै आफ्नो ध्येय रहेको बताइन्। शिक्षक पेसा भनेको मानिसलाई असल नागरिक बनाउने पेसा भएकाले अब जनताबाट पनि असल नागरिक निर्वाचित गराउने अभिभारा शिक्षकको रहेको बताइन्। म मेयर हुँदै गर्दा सार्वजनिक शिक्षाको समस्या समाधान गर्न अभिभावक भएर काम गर्छु। सामुदायिक शिक्षामा सुधार नगरेसम्म देश बन्दैन, महानगरमा सबैले भर्ना गर्न लायक र पढ्न जाउ जाउ बनाउने छौं, सिंहले भनिन्। काठमाडौंमा सुविधासम्बन्न अस्पताल खोलेर महानगरवासीलाई सहुलियतमा स्वास्थ्य सेवा दिनेसमेत सिंहले घोषणा गरिन्। महानगरमा अस्पताल खोलेर दिनदु:खी र जेष्ठ नागरिकलाई निशुल्क उपचार दिनेछौं, सिंहले भनिन्। महानगरले अस्पताल खोलेपछि सरकारी अस्पतालमा हुने चापसमेत कम हुने र अन्य अस्पतालको सेवा पनि सुधारिने सिंहले बताइन्। महानगरको आगामी मेयरका रुपमा एकीकृत समाजवादी, नेकपा माओवादी केन्द्र र जसपाकोसमेत साझा उम्मेदवार सिंहले काठमाडौं मुलुकको राजधानी पनि भएकोले सफा काठमाडौं बनाउनुको विकल्प नरहेको बताइन्। अहिलेको नेतृत्वले फोहोरोसमेत व्यवस्थापन गर्न नसक्नु दुर्भाग्य भएको बताइन्। हामी काठमाडौंलाई फोहोर हुन दिने छैनौ, विदेशी आउँदा नाक खुम्च्याउने छैनन्, सम्पदाको संरक्षण गर्ने छौं, सिंहले भनिन्। भ्रष्टाचारमुक्त काठमाडौं बनाउने हो, डिजिटल प्रविधिको प्रयोग गरेर घरबाटै सेवा दिने हो, सिंहले भनिन्। घरघरबाटै सबैलाई महानगरले सेवा दिनेसमेत बताइन। सुरक्षित काठमाडौं बनाउने र मध्यरातमा हिड्ने वातावरण बनाउनेसमेत सिंहले बताइन्। काठमाडौंभित्र बस्ने सबैप्रति आफू उत्तरदायी हुने विश्वास दिलाइन्। यहाँ ७७ जिल्लाबाट आएर बस्नु भएको छ। कसैप्रति विभेद हुदैन। सबैलाई समान व्यवहार गर्नेछौं, सिंहले भनिन्। ३२ वडामा जेष्ठ नागरिक भवन बनाउने पार्क बनाउने तर व्यापारी कम्लेक्स नबनाउने र त्यो निजी क्षेत्रले बनाउन दिनेसमेत बताइन्। यहाँ महानगरको जग्गा व्यापारिक कम्लेक्स बनाएर सकाउने काम भएको बइताइन्। कांग्रेसका काठमाडौं जिल्ला सभापति सबुजकृष्ण बानियाँले पार्टी र पेशामा आवद्व रहेका शिक्षकहरुको भूमिका महत्त्वपूर्ण हुने भएकाले महिला नेतृत्व ल्याउन अभियान चलाउन आग्रह गरेका छन्। सबै अग्रजहरुले सिंह जिताउने अभियान अभुतपूर्व ढंगले आगाडि बढाउनु भएकाले पनि जितनजिक रहेको दाबी सभापति बाँनियाले गरेका छन्। बाँनियाले एमालेले अगाडि सारेका मेयर उम्मेदवार केशव स्थापितमा मानसिक विचलन आएको बताएका छन्। नौंटकी र नाटक अहिले स्थापितलले देखाएका छन्, उनले भने, उनी आउ भने महानगर थप अस्तव्यस्त हुन्छ। कांग्रेसले महानगरको रुपमा आगाडि सारेका उम्मेद्वार सिर्जना सिंहसँग शिक्षक संघको महानगर समितिले आयोजना गरेको कार्यक्रममा बाँनियाले केशव स्थापित विगतमा मेयर भए पनि अहिले मानसिक विचलन देखिएको बताए। कांग्रेसका काठमाडौं महानगर सभापति निलकाजी शाक्यले शिक्षक नै राजनीति गोरेटो देखाउने पहरेदार भएकाले शिक्षकले सोहीअनुसार लाग्नुपर्ने बताए। राजनीति लडाइँमा सिंहको भूमिका ठूलो भएकाले कांग्रेसले सोहीअनुसार उम्मेदवार दिएकाले हार्ने छुट नरहेको उनको भनाइ छ।"
आईजीपी नियुक्तिमा बारम्बार किन विवाद ?,"काठमाडौं : सरकारले गत आइतबार नेपाल प्रहरीको महानिरीक्षकमा धीरजप्रताप सिंहलाई नियुक्ति गरेपछि यो विषयले चर्चा पाएको छ। आईजीपी नियुक्तिको विषय अदालतमा पुगेपछि सरकारको निर्णय विवादमा परेको हो। आईजीपी नियुक्तिमा असहमती जनाउँदै एआईजी विश्वराज पोखरेलले सर्वोच्चमा रिट निवेदन दर्ता गराएको सर्वोच्च अदालतका सहप्रवक्ता देवेन्द्र ढकालले जानकारी दिए। ढकालका अनुसार रिट निवेदनउपर बुधबारका लागि पेसी तोकिएको छ। एआईजी पोखरेलले दर्ता गराएको रिट निवेदनमा बरियता मिचेर आईजीपी नियुक्ति निर्णय बदरको माग गरेका छन्। आफूभन्दा कनिष्ठलाई आईजीपी बनाएको भन्दै एआईजी पोखरेल सर्वोच्च गएका हुन्। नयाँ आईजीपी नियुक्तिका विषयमा एआईजी विश्वराज पोखरेल र सहकुल थापाले असन्तुष्टि जनाउँदै आएका थिए। पोखरेलले प्रधानमन्त्री तथा मन्त्रिपरिषद्को कार्यालय, प्रहरी प्रधान कार्यालय, गृह मन्त्रालय तथा नवनियुक्त आईजीपी धीरज सिंहविरुद्ध रिट दर्ता गराएका हुन्। वारेस सुनिता राउतमार्फत दर्ता गराएको रिटमा पोखरेलले संविधानको धारा ४६ तथा १३३ को उपधारा २ र ३ बमोजिम परमादेशसमेतको माग दावी गरिएको छ। उनले आफू नै वरिष्ठ एआईजी रहेको हुँदा परमादेशमार्फत् आफुलाई आईजीपी बनाउन माग दावी लिएका छन्। साथै, उनले आफू वरिष्ठ हुँदाहुँदै सिंहलाई आईजीपी नियुक्त गर्ने मन्त्रिपरिषद्को निर्णय प्रहरी नियमावली २०७१ को नियम ३०, ४१ र ५३ विपरित रहेको जिकीर गरेका छन्। यो निर्णय नेपालको संविधानको धारा ३३ विपरीत रहेको पनि रिटमा उल्लेख गरेका छन्। आईजीपी नियुक्तिको विषय अदालतसम्म पुगेको घटना यो नौलो भने होइन। २०७३ सालमा वरीयताको आधारमा १ नम्बरमा रहेका नवराज सिलवाललाई पन्छाउँदै चौथो नम्बरमा रहेका जयबहादुर चन्दलाई तत्कालीन शेरबहादुर देउवा सरकारले आईजीपी बनाउने निर्णय गरेको थियो। यो निर्णयविरुद्ध नवराज सिलवालले सर्वोच्च अदालतमा रिट निवेदन दर्ता गरेका थिए। सुशीला कार्कीको नेतृत्वमा रहेको सर्वोच्च अदालतले निर्णय कार्यान्वयन नगर्नका लागि अन्तरिम आदेश जारी गरेको थियो। त्यतिबेला २ महिनासम्म सरकारले आईजीपी नियुक्ति गर्न सकेको थिएन। पछि प्रकाश अर्याल आईजीपी बनेका थिए। आईजीपी नियुक्ति विषय अदालतमा पुगेपछि अहिले प्रहरी संगठनभित्र नै विवाद देखिएको छ। एक पक्षले आईजीपी नियुक्तिको निर्णय ठीक छ भनेका छन् भने अर्काथरीले वरीयता मिचेर नियुक्ति गर्नु सरकारको गलत निर्णय भनेका छन्। एआईजी पोखरेलले दर्ता गराएको रिट निवेदनमा वरीयता मिचेर आईजीपी नियुक्ति निर्णय बदरको माग गरेका छन्। नेपाल प्रहरीका पूर्वएआईजी राजेन्द्र सिंह भण्डारीका अनुसार देशभर रहेका करिब १ लाख नेपाल प्रहरीलाई नेतृत्व गर्ने आईजीपी नियुक्तिका विषयमा भएको विवाद लामो समय रहिरहनु ठीक होइन। सरकारले पनि निश्चित ऐन नियमलाई टेकेर निर्णय गरेको छ। वरीयता मिचियो भन्ने जुन हल्ला छ, यो विषय अदालतले छिटो निक्र्योल गर्न आवश्यक छ। नेपाल प्रहरीका पूर्वडीआईजी हेमन्त मल्ल ठकुरी आईजीपी नियुक्तिमा बालुवाटारको सिधै हस्तक्षेप हुनु गलत भएको तर्क गर्छन्। भन्छन्, प्रहरी संगठन भित्र राजनीतिक दलको सिधा हस्तक्षेप हुनु गलत हो। संगठनभन्दा व्यक्ति दह्रो भए। प्रहरीभित्र पनि स्वार्थ भएका व्यक्ति छन्, राजनीतिक कर्मीहरूलाई प्रोफेसनल क्षमता भएको व्यक्तिभन्दा उनीहरूले भनेको मान्ने दास आवश्यक छ। स्वार्थी समूहले जहिले पनि राजनीतिक पावर बनाउन चाहन्छ। वरिष्ठ अधिवक्ता बाबुराम दाहाल आइजीपी नियुक्तिको निर्णय पटकपटक विवादमा आउँदा प्रहरी संगठनभित्र राम्रो छाप नजाने बताउँछन्। उनका अनुसार आईजीपी नियुक्तिको कानुनी पाटोमा दुवै पक्षको अधिकार देखिन्छ। कानुनअनुसार उम्मेदवारमध्ये नेपाल सरकारले चाहेको जसलाई पनि आईजीपी बनाउन पाउने अधिकार छ। ज्येष्ठता, नेतृत्व, कार्यसम्पादन तथा मूल्यांकनको आधारमा सरकारले उपयुक्त लागेकालाई बनाउन सक्छ। विश्वराज पोखरेल र सहकुल थापालाई अघिल्लो सरकारले एआईजीमा नियुक्ति गर्दा पनि वरीयता मिचेको थियो भन्ने प्रश्नमा उनको जवाफ छ, एउटै लाइनमा भएका एआईजी कसरी बने भनेर विवाद उठाउनु तर्कसंगत छैन। उनी भन्छन्, आइजीपी बन्ने लाइनमा सिनियर हुँदाहुँदै जुनियरलाई बनाउनुपर्ने बाध्यात्मक कारण के हो ? वरीयता मिचेकै देखिएको छ नि ! यसमा शंकै छैन। प्रहरीको आईजीपी सरकारको फेबरकै मानिसलाई बनाउने प्रचलन यहाँ मात्रै हैन। संसारभर रहेको बताउँदै यो निर्णय पनि तर्कसंगत र विवादरहित हुनुपर्ने उनले दाबी गरे। नेपाल प्रहरीका पूर्वएसएसपी यादवराज खनाल प्रहरी संगठनभित्र राजनीति पस्नु गलत भएको बताउँछन्। उनका अनुसार अहिलेको आईजीपी नियुक्ति मात्रै होइन अन्य बेला डीआईजी, एआईजीलगायतका पदमा बढुवा गर्दा पनि राजनीतिक दलको ठाडो हस्तक्षेप देखिन्छ। प्रहरी संगठनभित्र राजनीतिले जरो गाडेर बसेको छ। खनाल भन्छन्, पहिलेदेखि नै यस्तै भएको देखिन्छ। हुनतः एआईजीमध्ये सबैलाई आईजीपी बनाउन सम्भव पनि छैन। नियमावलीमा ज्येष्ठताको विषय पनि छ। जसलाई पनि बनाउन मिल्ने भए ज्येष्ठता भन्ने शब्दै हटाउन पर्यो नि ! विश्वराज पोखरेल र सहकुल थापालाई एआईजी बनाउँदा पनि यस्तो भएको थियो। पद थपेर वरीयता मिचिएको थियो। यो जरैदेखि बिग्रँदै आएको छ। यसलाई सुधार्न आवश्यक छ। अहिलेको निर्णय कहिल्यै नभएको जस्तो नयाँ पनि होइन। संगठनभित्र यसरी नै चलिरहेकै छ। अदालतमा रिट परिसकेको हुनाले यस विषयमा अब अदालतले नै खास निर्णय गर्नुपर्नेमा उनले जोड दिए। विशेष नजिर बन्यो भने अर्को पटकलाई सजिलो होला। आइतबार बसेको मन्त्रिपरिषद्को बैठकले तेस्रो वरीयतामा रहेका एआईजी सिंहलाई आईजीपी बनाउने निर्णय गरेको थियो। आईजीपीको रोलक्रममा पहिलो नम्बरमा विश्वराज पोखरेल, दोस्रो नम्बरमा सहकुल थापा रहेका थिए। प्रहरी नियमावली २०७१ को नियम ४१ मा एआईजीमध्येबाट सरकारले उपयुक्त देखेका उम्मेदवारलाई प्रहरी महानीरिक्षकमा बढुवा गर्न सक्ने व्यवस्था छ। यही व्यवस्थासँगै ज्येष्ठता, कार्यकुशलता, कार्यक्षमता, उत्तरदायित्व बहन गर्न सक्ने क्षमता, नेतृत्व प्रदान गर्न सक्ने कुशलता तथा आफूभन्दा मुनिका प्रहरीलाई प्रोत्साहन र परिचालन गर्न सक्ने सामथ्र्यलगायतलाई आधार बनाएर निर्णय लिने भनिएको छ।"
नवलपुरमा एमालेका कार्यकर्ताद्वारा कांग्रेस उमेदवारको गाडी तोडफोड : अध्यक्ष र उपाध्यक्ष घाइते,नवलपुर : पूर्वी नवलपरासीको हुप्सेकोट गाउँपालिकाका कांग्रेसका अध्यक्ष र उपाध्यक्षका उमेदवार चढेको गाडीमाथि एमालेका कार्यकर्ताले तोडफोड गरेका छन्। त्यसक्रममा अध्यक्षका उमेदवार लक्ष्मी पाण्डे र उपाध्यक्षका उमेदवार पूर्णसिंह राना घाइते भएका जिल्ला प्रहरी कार्यालयका सूचना अधिकारी नायव उपरीक्षक सन्तोष पाठकले बताए। घाइतेलाई उपचारका लागि चितवन पठाइएको छ। उनीहरुको टाउकोमा चोट लागेको छ। वडा नं ३ बाट चुनाव प्रचारप्रसार गरेर घर फर्कने क्रममा एमालेका कार्यकर्तासँग जम्काभेट भएको थियो। त्यस क्रममा भनाभन हुँदा दुवै पक्षबीच झडप भएको प्रहरीले जनाएको छ। झडप भएपछि नजिकै रहेको घरमा लगेर राखेको गाडीमाथि एमालेका कार्यकर्ताले तोडफोड गरेको नायब उपरीक्षक पाठकले बताए। झपडमा एमालेका ३ कार्यकर्ता पनि घाइते भएका प्रहरीले जनाएको छ। उनीहरुको मध्यविन्दु अस्पतालमा उपचार भइरहेको छ।
चुनावका बेला घरमा ताला लगाएर लेकतिर,"गोरखा : गाउँगाउँसम्म यति बेला चुनाव लागिसक्नुपर्ने हो। तर, चुमनुब्री गाउँपालिका७ छेकम्पारका बासिन्दा घरमा भोटे ताल्चा ठोकेर यार्सागुम्बा खोज्न लेकतिर लागेका छन्। करिब ३ सय घरधुरीका स्थानीयवासीमा चुनावको कुनै परवाह देखिँदैन। महिना दिन पुग्ने गरी खाद्यान्न याकचौंरीमा बोकाएर गाउँले अस्ति नै लेकतिर हिँडिसके, किमोलुङ फाउन्डेसनका अध्यक्ष वाङचुक राप्तेन लामा भन्छन्, बालबच्चा, याकचांैरी, घरपालुवा जनावर सबै लेकतिरै लागे। उनीहरू अब असारतिर मात्र गाउँ फर्किन्छन्। रासन सिद्धिए एकदुई जना दुईतीन सातामा एकफेर आउने गर्छन्। त्यही पनि राति अबेर आइपुग्छन्। बिहान झिसमिसेमै गइहाल्छन्, अध्यक्ष लामा भन्छन्, कुनै घरमा हिँड्डुल गर्न नसक्ने बुढापाका होलान्, नत्र प्रायः गाउँ सुनसान छ। यार्सागुम्बा बेचेर कमाएको आम्दानीले यहाँका बासिन्दा वर्षभरि पुग्ने खाद्यान्न तथा लत्ताकपडा किन्छन्। बालबच्चा पढाउने गर्छन्। उनका अनुसार गाउँपालिका अध्यक्ष, उपाध्यक्षमा उठेका उम्मेदवार गाउँमा आइपुगेका छन्। तर, गाउँमा मान्छे छैनन्। भन्छन्, उहाँहरू पनि भोट माग्न कि लेकतिरै जानुपर्यो। तर, लेकमै गए पनि गाउँलेहरू भोट हाल्न आउँदैनन्। किनभने, आउनजान र भोट हाल्न गरेर तीन दिन बिथोलिन्छ। एक दिनमा कम्तीमा १० वटा यार्सागुम्बा पाइयो भने पनि तीन दिनमा ३० वटा नोक्सान हुने अध्यक्ष लामा बताउँछन्। स्थानीयवासीले दैनिक रोजिरोटीका लागि चुनावभन्दा यार्सागुम्बालाई प्राथमिकता दिएको उनको भनाइ छ। सदरमुकामबाट चार दिन पैदल यात्रापछि मात्रै पुगिन्छ छेकम्पार। यो ठाउँमा चुनावलाई यार्सागुम्बा मात्र समस्या होइन। यहाँका अधिकांश बासिन्दासित मतदाता परिचयपत्र छैन। धेरै पहिले मतदाता परिचयपत्र बनाउन कर्मचारी गाउँमा आएका बेला यार्सागुम्बाकै सिजन परेको रहेछ। गाउँलेहरू लेकमा थिए। कर्मचारीहरू लेकमा गएनन्। गाउँलेहरू घरमा आएनन्। घरमा जति बुढाबूढीहरू भेटिएका थिए, उनीहरूको मात्र परिचयपत्र बनाएर फर्किए, उनी भन्छन्, पछि गाउँपालिका केन्द्र फिलिममा परिचयपत्र बनाउने शिविर राखिएको थियो। त्यति बेला पनि दुईतीन दिन हिँडेर परिचयपत्र बनाउन कोही गएनन्। चुमनुब्री६ साविक चुम्चेत गाविसका बासिन्दा पनि यार्सागुम्बाकै खोजीमा लेकतिर हिँडिसके। हाम्रो वडामा यार्सागुम्बा पाइने आफ्नै लेक छैन। कोही प्रोकको, कोही न्याकको, कोही उहियाँको र कोही तिब्बती लेकतिर पनि जानुपर्छ, स्थानीय सेराप गुरुङ भन्छन्, धेरै टाढाटाढा जानुपर्ने भएकाले गाउँलेहरू धेरैजसो हिँडिसके। गोरखाको चुमनुब्री २ ल्हो गाउँका बासिन्दा घरधन्दा गर्दै । तस्बिर : शिव उप्रेती पढ्न र व्यवसाय गर्न काठमाडौं, पोखरालगायत सहरतिर गएकाहरू पनि चुनावका बेला फर्किंदैनन्। चुनावको महत्वबारे पर्याप्त जानकारी नभएका कारण चुनाव भनेर धाएर नआउने उनको भनाइ छ। गाउँमा मोटर आउँदैन। दुईतीन दिन हिँड्नुपर्छ। भोट हाल्नकै लागि भनेर एक साता समय खेरा फालेर सितिमिति मान्छेहरू आउन मान्दैनन्, उनी भन्छन्। अब ९ दिनपछि देशभर स्थानीय तह निर्वाचन हुँदै छ। तर, चुमनुब्री गाउँपालिका१ सामागाउँमा मंगलबार गाउँभेला सुरु भएको छ। बुधबार सकिने गाउँभेलाले एक वर्षका लागि जनप्रतिनिधि चुन्नेछ। आज (मंगलबार) कचहरी सुरु भयो। भोलि (बुधबार) चार जना लेजेन र चार जना घ्यापो चुन्छ, स्थानीय कर्मा छेवाङ लामा भन्छन्, लेजेन र घ्यापोले परम्परादेखि चलिआएको नीतिनियम कार्यान्वयन गर्नेगराउने गर्छन्। लेजेन र घ्यापोले गाउँघरमा प्रथाजनित कानुन कार्यान्वयन गर्छन्, गराउँछन्। उनीहरूले समाधान गर्न नसक्ने अवस्थामा गाउँकै मुख्य लामाकहाँ जान्छ। स्थानीय चुनावबाट आउने जनप्रतिनिधिले त सरकारी बजेटबाट विकासको काम मात्र गर्छन्। उत्तरी गोरखाका प्रायः गाउँमा स्थानीयस्तरमा चुनिएका लेजेन, घ्यापो हुन्छन्। हाम्रो वडाभित्र ९ वटा टोल छन्। सबै टोलमा बर्सेनि खेतीबाली भित्र्याइसकेपछि गाउँलेले लेजेन चुन्छन्, वडा नम्बर २ का अध्यक्ष पेम्बारेता लामा भन्छन्, लेजेनले गाउँमा झैझगडा मिलाउने, न्याय, निसाफ गर्ने, दण्ड, जरिवाना तोक्ने, बाली लगाउने, भित्र्याउने, मेलाजात्राको तिथिमिति जुराउने, रीतिथिति चलाउँछन्। सरकारको बजेट र योजनाका काम मात्र वडाध्यक्ष, सदस्यले गर्छन्। गाउँभेला गरेर जनप्रतिनिधि चुन्ने सयौं वर्षदेखिको चलन भएकाले तल्लो भेगतिर जस्तो यहाँ स्थानीय तथा आम चुनावको उस्तो रौनक हुँदैन।चुनाव ? के हो यो भनेको ? चुमनुब्री२ ल्ही गाउँका ४८ वर्षीय ल्हाक्पा वाङ्दीलाई चुनाव के हो भन्ने थाहा छैन। यसबारे बुझाउन न कोही कर्मचारी गाउँ आए न त राजनीतिक दलका नेताले बुझाउन सके। चुनाव  ? के हो यो भनेको ?, अलमलमा परेर भुइँतिर नजर डुलाउँदै उनी भन्छन्, खै ? चुनाव मात्र होइन, उनलाई चुनावसम्बन्धी अरू कुरा पनि थाहा छैन। भोट भनेको पनि थाहा छैन। भोट माग्न कोही आएका छैनन्। अहँ, कोही पनि आएको छैन माग्न। हामीसित किन माग्ने ? हामीसित कहाँ छ र भोट ?, छक्क पर्दै उनी प्रश्न गर्छन्।तिब्बतसँग सीमानामा रहेका यी गाउँबस्तीबाट गाउँपालिका केन्द्र धोदाङ पुग्न दुई दिन पैदल हिँड्नुपर्छ। सदरमुकाम पुग्न चारदेखि पाँच दिन हिँड्नुपर्छ। घरायसी काम गरेर यत्तिका उमेर गुजारेका उनी र उनीजस्तै स्थानीयवासीलाई प्रशासनिक काम पनि खासै पर्दैन। त्यसैले जति दिन लागे पनि त्यसको चिन्ता छैन। वडा नम्बर ३ को धोदाङतिर अलिअलि चुनावी रौनक छ। पालिकाभरमा सबैभन्दा धेरै मतदाता संख्या पनि त्यहीँ छ। त्यसैले गाउँपालिका अध्यक्ष पदका उम्मेदवार धनबहादुर गुरुङ, निमा लामा, गणेश कार्की, सुकबहादुर गुरुङलगायतले त्यतै भोट माग्न, घरदैलो गर्न धेरै समय खर्चन्छन्। त्यहाँका वडाध्यक्ष रामकुमार गुरुङले पुनः उम्मेदवारी दिएका छन्। वडा नम्बर १ का वडाध्यक्ष वीरबहादुर लामा, वडा २ का वडाध्यक्ष पेम्बारेता लामा, ४ का वडाध्यक्ष पेमाडुण्डुप लामा, ५ का वडाध्यक्ष सोनाम ग्याल्जेन लामा, ६ का वडाध्यक्ष लोप्साङ फुञ्जो लामा र ७ का वडाध्यक्ष पासाङ फुञ्जो लामा कसैले पनि पुनः उम्मेदवारी मनोनयन गर्न चासो देखाएनन्। कांग्रेस र माओवादीले गठबन्धन गरेर वडा नम्बर ६ मा वडाध्यक्ष ल्हाक्पा छिरिङ (सरोज) लामाको टिम निर्विरोध गराएका छन्। अन्य वडामा चुनावी चर्चा छैन। यो भेगका वडाहरूमा दलित समुदायको बसोबास नभएकाले उनीहरूको पद नै खालि छ। प्रत्येक वडामा एक जना दलित महिला सदस्यको व्यवस्था कानुनले नै गरेको छ। तर, उम्मेदवारी नपरेकाले पाँच वडामा चार सदस्यीय वडा समिति बन्ने भएको छ। वडा नं २ र ३ मा मात्र दलित महिलाको उम्मेदवारी परेको छ, निर्वाचन अधिकृत नानीबाबु पोखरेल भन्छन्, अरू पाँच वडाबाट दलित महिलाको पदमा उम्मेदवारी नै परेको छैन। वडा नम्बर १, ४, ५, ६ र ७ को दलित महिला सिट खाली रहेको पोखरेलको भनाइ छ। वडा नम्बर २ बाट ल्हाक्पा डिकी कामीको मात्र उम्मेदवारी परेको छ। एकल उम्मेदवारी परेकाले उनी निर्विरोध भइसकेकी छन्। वडा नम्बर ३ मा कांग्रेसबाट निरमाया बिक, माओवादी केन्द्रबाट फुतानी कमिनी र जसपाबाट निमा कामीको उम्मेदवारी परेको छ। मकै गोड्दै बिहीका बासिन्दा र जोखिमपूर्ण बाटोमा खच्चडबाट खाद्यान्न ढुवानी गर्दै। दुर्गममा न उम्मेदवार बन्नेलाई तीव्र चासो, न भोट माग्ने दौडधुप, न मतदातालाई उत्साह। वडाध्यक्ष पदसम्म अलिअलि प्रतिस्पर्धा हुन्छ। तर, सदस्य पदमा उम्मेदवार पाउनै हम्मेहम्मे हुन्छ। त्यसैले यहाँका विभिन्न वडाका आठ सदस्य निर्विरोध भइसकेका छन्। एउटा पार्टीबाट मनोनयन दर्ता गर्न भनेर घरबाट तारतम्य मिलाएर ल्याएको व्यक्ति उम्मेदवार मनोनयन दर्ता गर्ने बेलासम्म अर्को पार्टीले खोसिदिन्छ, वडा नं ३ का चन्द्र गुरुङ भन्छन्, यहाँ पार्टीप्रति कटिबद्ध भन्ने नै हुँदैनन्। सबै मिलाएर गर्ने हो। भोट नदिएको व्यक्तिले जिते आफ्नो ठाउँलाई नहेर्ने सम्भावना हुने हुँदा जित्ने सक्ने सबै प्रतिस्पर्धी उम्मेदवारलाई मिलाएर भोट बाँडेर दिने गरिएको अर्का स्थानीयवासीको भनाइ छ। वडा नम्बर २ हिनाङका ७० वर्षका छिरिङ नुर्बु लामा भन्छन्, हामी मानेघुम्ने मान्छेलाई चुनाव के काम ? हाम्रो पार्टी पनि छैन। हामी माने घुम्ने मान्छेको कहाँको पार्टी हुन्छ ? यो त ठिटाहरूको काम हो। चुनाव, जनप्रतिनिधि, राजनीति भीरपाखामा काम गर्नेका लागि नभएको उनको अभिव्यक्ति छ। चुनावका बेला यार्सागुम्बा खोज्न लेकतिर जान गोरखाको चुमनुब्री गाउँपालिका७ छेकम्पारमा ताला लगाइएका घर। चुनावअघि आफूले राम्रो काम गर्ने भन्ने कसैले पनि प्रतिबद्धता पूरा नगरेको सोनाम ल्हामोको भनाइ छ। एउटा आउँछ। म राम्रो गर्छ भन्छ। अर्को आउँछ। हामी यसो गर्छ, उसो गर्छ भन्छ। जित्छ अनि हामीलाई माटो हानेर जान्छ। बुझेन ?, उनी भन्छन्, जनता सबैलाई राम्रो गर्नुपर्छ नि ! जितेर गएपछि आफैंलाई मात्र राम्रो गर्छ। हामीलाई राम्रो गर्दैन। पाँच वर्षअघि त भोट हाल्न गयौं। तर, अब जाँदैनौं। छोड्दे, सबै त्यस्तै हो। गाउँमा शिक्षा, स्वास्थ्य, मोटरबाटो त परको कुरा, हिँड्ने सुरक्षित बाटोसमेत नभएको हिमाली भेगका बासिन्दाको गुनासो छ। सडक सञ्जालले नछोएका यी गाउँबस्तीमा खच्चडले खाद्यान्नलगायत सामग्री ढुवानी गरेर गुजारा चलाउनुपर्ने बाध्यता छ। हरेक वर्ष बाढीपहिरोले गाउँबस्ती लैजान्छ। बाटो, बिजुली, सञ्चारका उपकरणमा क्षति पुर्याएर सदरमुकामलगायत तल्लो भेगसित सम्बन्ध, सम्पर्क बिच्छेद गराउँछ। असारदेखि असोजसम्मका बर्खाका चार महिना खाद्यान्न संकट हुन्छ। चुनावमा भोट दिएर जिताएका गाउँदेखि केन्द्रसम्मका कुनै पनि नेताले आफूहरूको जटिल समस्या समाधान नगरिदिएको त्यस भेगका बासिन्दाको गुनासो छ। त्यसैले पनि उनीहरू जनप्रतिनिधि चुन्ने यस्ता चुनावप्रति मरिहत्ते गरेर लागि नपर्ने तर्क गर्छन्। २ हजार ३६ घरधुरी रहेको चुमनुब्री गाउँपालिकामा ६ हजार ७ सय जनसंख्या र ५ हजार १ सय २ जना मतदाता छन्। मतदाता यसै कम भएको, भएका मतदाता पनि भोट हाल्न नजाने गरेका कारण दुर्गम गाउँका लागि पर्याप्त बजेट विनियोजन नहुने गरेको वाङचुक राप्तेन लामाको भनाइ छ।"
आईजीपी नियुक्ति विवादको मुद्दा न्यायाधीश सुष्मालता माथेमाको इजलासमा,"काठमाडौं : प्रहरी महानिरीक्षक नियुक्त विवादको मुद्दा न्यायाधीश सुष्मालता माथेमाको एकल इजलासमा परेको छ। सरकारले आइतबार धीरजप्रताप सिंहलाई आइजीपीमा नियुक्त गर्ने निर्णयप्रति असन्तुष्ट जनाउँदै एआइजी विश्वराज पोखरेलले सर्वोच्च अदालतमा रिट निवेदन दर्ता गराएका थिए। आइतबारको मन्त्रिपरिषद्को बैठकले तेस्रो वरियतामा रहेका सिंहलाई प्रहरी महानिरीक्षकमा नियुक्त गर्ने निर्णय गरेको थियो। पहिलो वरियतामा रहेका पोखरेल र दोस्रो वरियतामा रहेका सहकुल थापाले आईजीपी नियुक्तिप्रति असन्तुष्ट व्यक्त गरेका थिए। एआईजी पोखरेलले दर्ता गराएको रिट निवेदनमा बरियता मिचेर आईजीपी नियुक्ति निर्णय बदरको माग गरेका छन्। आफूभन्दा कनिष्ठलाई आईजीपी बनाएको भन्दै एआईजी पोखरेल सर्वोच्च गएका हुन्। नयाँ आईजीपी नियुक्तिका विषयमा एआईजी विश्वराज पोखरेल र सहकुल थापाले असन्तुष्टि जनाउँदै आएका थिए। पोखरेलले प्रधानमन्त्री तथा मन्त्रिपरिषद्को कार्यालय, प्रहरी प्रधान कार्यालय, गृह मन्त्रालय तथा नवनियुक्त आईजीपी धीरज सिंहविरुद्ध रिट दर्ता गराएका हुन्। वारेस सुनिता राउतमार्फत दर्ता गराएको रिटमा पोखरेलले संविधानको धारा ४६ तथा १३३ को उपधारा २ र ३ बमोजिम परमादेशसमेतको माग दावी गरिएको छ। उनले आफू नै वरिष्ठ एआईजी रहेको हुँदा परमादेशमार्फत् आफुलाई आईजीपी बनाउन माग दावी लिएका छन्। उनले आफू वरिष्ठ हुँदाहुँदै सिंहलाई आईजीपी नियुक्त गर्ने मन्त्रिपरिषद्को निर्णय प्रहरी नियमावली २०७१ को नियम ३०, ४१ र ५३ विपरित रहेको जिकीर गरेका छन्। यो निर्णय नेपालको संविधानको धारा ३३ विपरीत रहेको पनि रिटमा उल्लेख गरेका छन्। परमादेशबाट आफूलाई आइजीपीमा नियुक्त गरियोस् भन्दै सोमबार पोखरेलले सर्वोच्चमा रिट निवेदन दिएका थिए। रिट निवेदक एआईजी विश्वराज पोखरेलकोतर्फबाट कांग्रेस र एमालेनिकट वरिष्ठ अधिवक्ताहरुले बहस गर्दैछन्। स्रोतका अनुसार वरिष्ठ अधिवक्ता राधेश्याम अधिकारी, युवराज संग्रौला, पूर्णमान शाक्य, हरिहर दाहाल, रमेश बडाल, महादेव यादव , सतिशकृष्ण खरेल, सुनिल पोखरेल, सानुराजा पोखरेल, माधव बस्नेत, सुनिल पोखरेल, मेघराज काफ्ले लगायतले वकालत गर्दैछन्। रिट निवेदक पोखरेलले वरियता मिचेर आफूभन्दा कनिष्ठ धीरजप्रताप सिंहलाई आईजीपी बनाएको दावी गर्दै निर्णय बदरको माग गरेका छन्। उनले वारेस सुनिता राउतमार्फत रिट निवेदन दर्ता गराएका थिए। अर्का एआइजी थापाले भने सोमबार साँझ गृहमन्त्री बालकृष्ण खाणलाई भेटेर आफू नियमित काममा फर्कने बचन दिएका थिए।"
विराटनगरमा आज चुनावी सभा : कांग्रेस सभापति देउवालगायत शीर्ष नेता सहभागी,"विराटनगर : आसन्न स्थानीय तह निर्वाचनलाई लक्षित गरेर नेपाली कांग्रेसले आज (बुधबार) प्रदेश १ को राजधानी विराटनगरमा चुनावी सभा गर्दै छ। विराटनगरबाट कांग्रेसले देशव्यापी चुनावी सभाको सुरुवात गर्न लागेको हो। मुलुकका ७ वटै प्रदेशमा चुनावी सभा गर्ने कांग्रेसको तयारी छ। विराटनगरमा हुने सभालाई प्रधानमन्त्री एवं कांग्रेस सभापति शेरबहादुर देउवा, वरिष्ठ नेता रामचन्द्र पौडेल, महामन्त्री विश्वप्रकाश शर्मा लगायतले सम्बोधन गर्ने छन्। कांग्रेस मोरङका उपसभापति भक्तिनाथ माझीले विराटनगरको पुष्पलाल चोकमा चुनावी सभा राखिएको जानकारी दिए। सभाका लागि मञ्च व्यवस्थापनदेखि लिएर सबै तयारी पूरा भइसकेको उनको भनाइ छ। माझीका अनुसार चुनावी सभा कांग्रेस एक्लैले गर्न लागेको हो। स्थानीय निर्वाचनमा गठबन्धन गरेर गए पनि चुनावी सभा भने कांग्रेस एक्लैले गर्ने भएको छ। गठबन्धनबाट विराटनगर महानगरपालिकाको मेयरमा कांग्रेसका नागेश कोइराला र उपमेयरमा जनता समाजवादी पार्टी (जसपा)का अमरेन्द्र यादवको उम्मेदवारी परेको छ। गठबन्धन गरेर निर्वाचनमा होमिए पनि चुनाव लक्षित कार्यक्रम भने कांग्रेस एक्लैले अघि बढाइरहेको छ। माझीले पार्टी सभापतिसहितको उपस्थितिमा कांग्रेस एक्लैले कार्यक्रम गर्न लागे पनि सभामा मेयर र उपमेयर पदका दुवै उम्मेदवार उपस्थित हुने बताए।"
उहिलेका मतदाताले हुलाक माग्थे,"२००४ सालको चुनाव कस्तो थियो ? त्यतिबेला म करिब १९ वर्षको थिएँ। भक्तपुरको दधिकोटबाट पढ्न काठमाडौंको प्रधान पाठशाला रानीपोखरी आउँथेँ। चुनाव भन्ने सुनेको थिएँ। चुनावमा खासै चासो थिएन। स्कुल जान्थेँ। परिवर्तन किन डराउनुहुन्थ्यो ? पुलिसले पक्रन्छ भनेर। अहिले जस्तो प्रहरी मेरो साथी कहाँ हुन्थ्यो र ! त्यो बेला त पुलिसले खुब कुट्थ्यो नि। पहिला त पुलिसको बर्दी देखेर मान्छेहरू थर्कमान हुन्थे। चुनाव आएको कसरी थाहा हुन्थ्यो ? कुपण्डोलमा डेरा थियो । पढेर घर जान भ्याउँदैनथ्यो। चुनावको र्यालि पनि सानो हुन्थ्यो। त्यो देखेपछि चुनाव आएको थाहा पाइन्थ्यो। अहिलेजस्तो रेडियो, टिभी र अखबार कहाँ थियो र ? २००४ मा चुनावी र्याली हुनु त गाह्रो थियो। त्यो बेलामा चुनाव आएको गएको थाहै हुँदैनथ्यो। मैले त सुने, अलिअलि देखें। अहिले जस्तो चुनाव बुझ्ने मान्छे नै कहाँ थियो र ? त्यो बेला भोट माग्ने चलन कस्तो थियो ? घरघरमा उम्मेदवार जान्थे। खुसुखुसु भोट माग्थे। चुनावको दिन सबै जम्मा हुन्थे। अनि चुनाव सकिन्थ्यो। काठमाडौंबाटै स्थानीय चुनाव देशैभर फैलिएको हो। पहिला मतदान केन्द्र कति टाढा हुन्थे ? ३४ घण्टा लाग्थ्यो। बिहान भात खाएर मतदाता भोट हाल्न बुथमा पुग्थे। बाटामा खाजा खाने चलन थिएन। चुनावमा ककसले मतदान गर्न पाउँथे ? २००४ मा महिलालाई भोट हाल्ने अधिकार थिएन। प्रजातन्त्र आएपछि पहिलोपटक २०१० सालमा काठमाडौं नगरपालिकाकोे चुनावमा महिलाले भोट हालेका हुन्। राणाहरूले महिलाहरूलाई भोट हाल्न किन नदिएको होला ? राणाहरूले महिलालाई मान्छे नै गन्दैनथे। हुन त त्यतिबेला महिलाले भोट हाल्ने चलन अन्यत्र पनि थिएन। स्वीटरल्यान्डमा पनि महिलाहरूले मतदान गर्न थालेको धेरै भएको छैन। २००४ सालमा काठमाडौं कस्तो थियो ? काठमाडौं धोबीखोला पश्चिम थियो। बस्ती नै थिएन। कोटेश्वर चोकमा पहिला दिउँसै स्याल कराउँथ्यो। त्यहाँ नर्कट र सिस्नुघारी थियो। सहर भनेको त असन्नको गल्ली र इन्द्रचोक मात्रै थियो। केके पाइन्थ्यो त्यहाँ ? काठमाडौंमा पुस्तक पसल जम्मा दुइटा थिए। पुस्तक बनारसमा छापिन्थे। कपि, कलम पनि उतैबाट ल्याइन्थे। २००४ सालमा संस्कृति प्रधानपाठशाला रानीपोखरीमा कक्षा ८ पास गरेँ। अनि के पढ्ने भन्दाखेरी ? किताब जे पायो त्यही पढ्ने। अघिल्लो पुस्ताले पढेको किताब हुन्थ्यो। किताब जोगाएर पढ्ने चलन थियो। अनि मैले साहित्यको किताब पाएँ। त्यसपछि म साहित्यमै रमाएँ। त्यतिबेला मतपत्र कहाँ छापिन्थे होलान् ? ठ्याक्कै भन्न सकिनँ। सायद इन्डिया (भारत)बाट छापेरर ल्याए होलान्। इन्द्रचोकमा साँझतिर चारै गाउँका मान्छेहरू जम्मा हुन्थे। गाउँमा ढ्वाङ (माइक) राखेर प्रचार हुन्थ्यो। माइकलाई पहिला गाउँमा ढ्वाङ भन्ने चलन थियो। मतदाताले के माग्थे ? २०१४ सालमा राजा महेन्द्रको सुदूरपश्चिम भ्रमणमा म गएको थिएँ। त्यतिबेला जनताले हुलाक माग्थे। स्कुल नमाग्ने। पुल नमाग्ने। खानेपानी नमाग्ने। मात्रै हुलाक माग्ने। किन हुलाक माग्थे ? विकास के हो ? जनतालाई पत्तै थिएन। हुलाक माग्नुको कारण त्यताका मान्छे काम गर्न भारत जान्थे। चिठ्ठीपत्रका लागि हुलाक माग्थे। त्यो समाजका लागि हुलाकै ठूलो थियो। म राजा सवारी हुनुभन्दा अगाडि नै गएको थिएँ। त्यहाँका जनतालाई मैले सरकारसँग स्कुल, पुल, बाटो माग्नुस् भन्थें। तर, धेरैले हुलाक मागे।"
"हेडमास्टर छाडेर राजनीतिमा सन्तोष सर : भन्छन्, पाँच वर्षभित्र नमूना वडा बनाउँछु","काठमाडौं : रामेछापको लिखु तामाकोशी गाउँपालिका२ सैपुका सन्तोष पौडेलले चकडस्टर समाएको लामो समय भयो। १३ वर्षअघि पौडेल अरुणोदयमा निम्न माध्यमिक विद्यालयको राहत दरबन्दीको शिक्षक भएर गएका हुन्। तर सन्तोष अब अब शिक्षक छैनन्। किनभने वैशाख ३० गते हुने स्थानीय तह निर्वाचनका लागि यतिबेला उनी सैपुको अध्यक्षमा उम्मेदवार बनेका छन्। देशभरी आन्तरिक रुपमा स्थानीय तहमा उम्मेदवार को बन्ने, कसलाई बनाउने रस्साकस्सी चलिरहेको समयमा सैपुमा पनि पार्टीमा आवद्ध अग्रजहरुबीच छलफल जारी थियो। एमालेले यसपटक धेरै स्थानीय तहमा युवालाई अगाडि सारेको छ, यहि बीचमा पार्टीले सर्वसम्मत रुपमा सन्तोषको नाम वडा अध्यक्षका सिफारिस गर्यो र उनले शिक्षकबाट राजीनामा दिएको घोषणा गरे। शिक्षण पेशामा संलग्न रहँदा पनि सामाजिक काममा सक्रिय सन्तोषको विजय यात्रा सुनिश्चित रहेको सैपुका युवादेखि वृद्धसम्म बताउँछन्। समाज परिवर्तन गर्नुपर्छ भन्ने अन्तरप्रेरणाले बेलैमा शिक्षण कार्य रोजेको उनी बताउँछन्। उनले यति लामो समय अध्यापन गरेपनि समाज र शिक्षा क्षेत्रको सुधारका लागि नीति निर्माण गर्न राजनीति नै आवश्यकता भएकाले उम्मेदवार बनेको उनको भनाई छ। शिक्षण पेसामा संलग्न रहँदा एउटा विद्यालयबाट शिक्षा संख्यात्मक र गुणात्मक विकास गर्न त सकिदो रहेछ तर समग्र शिक्षा सुधार सम्भव रहेनछ, पौडेलले अन्नपूर्ण पोस्ट्सँग भने,त्यसैले राजनीतिबाट नै शिक्षा, स्वास्थ्य लगायत जनअपेक्षा अनुरुप धेरै पक्ष सुधार गर्न सक्छु, सम्भव छ भन्ने लागेर यता आएँ। मन्थलीहलेदेधोवी हुँदै सैपुको ढाँडेसम्म सडक पुगेपछि गाउँबाट विस्तारै ढाँडे र फेदीतर्फ बस्ती बेँसीमा झरे। सुरुमा साविक वडा नम्बर ४ ढाँडेमा लिखु प्रावि मात्रै थियो। बस्ती बाक्लिँदै गएपछि स्थानीयले निमाविमाविको आवश्यकता महसुस गरे। समुदाय र अभिभावकको छलफलपछि साविकको वडा नम्बर ५ बेलौरीमा रहेको अरुणोदय निमाविलाई फेदीमा ल्याएर मावि बनाउने र लिखु आधारभूत प्राविलाई बेलौरीमा लैजान सहमत भए र प्रक्रिया अगाडि बढ्यो। विद्यालय स्थापनाका लागि स्थानीय उद्धव पौडेलले जग्गा दिन तयार भए। जग्गादाता उद्धव अहिले यो संसारमा छैनन्, तर लिखु करिडोरमा नै उनले दिएको जग्गामा उत्कृष्ट विद्यालय स्थापना भएको छ। पूर्वाधारबिनाको विद्यालयलाई शहीद उज्ज्वन गणेश स्मृति प्रतिष्ठानलगायत विभिन्न दातृनिकायसँग समन्वय गर्न तत्कालीन प्रधानाध्यापक हितकुमार कार्की, शिक्षक सन्तोष पौडेल, स्थानीय लालप्रसाद पौडेल, टीका पौडेल लगायतको टिमले लागि पर्यो। जसले गर्दा विद्यालयमा पक्की भवन बन्न सफल भयो । सोही टीमका टीका पौडेल पनि अहिले माओवादी केन्द्रबाट वडा सदस्यको उम्मेदवार बनेका छन्। २०६६ सालमा निमाविको राहत दरबन्दीमा नियुक्ति लिएका सन्तोषलाई २०७४ सालमा विद्यालयको प्रधानाध्यापकको जिम्मेवारी दिइयो। त्यसपश्चात उनी झन् सक्रिय बने जसका कारण विद्यालयमा थप पक्की भवन निर्माण हुनुका साथै शिक्षामा गुणस्तर देखिएको छ। उनले विभिन्न दातृ निकाय, प्रदेश सरकारमा प्रस्ताव लगेर परेका योजनालाई कार्यान्वयनमा महत्वपूर्ण भूमिका खेले। उनी टहराबाट पठनपाठन सूरु भएको विद्यालयको अवस्था दयनिय भएकाले विभिन्न दाताहरुसँग सहकार्य गर्दै पूर्वाधारको कार्य अगाडि बढाएको स्मरण गर्छन्। टीममा काम गर्यो भने सफलता मिल्दो रहेछ। म वडा अध्यक्षमा निर्वाचित भएपछि पनि टिममा रहेर नै अगाडि बढ्छु, उनी भन्छन् । उनले लिखु गाउँपालिका भित्रबाट अघिल्लो वर्ष अरुणोदयका एक जना विद्यार्थीले मात्रै एसइइमा ए ग्रेट ल्याउन सफल भएको स्मरण गरे। शिक्षा क्षेत्रमा देखिएको समस्या समाधानका लागि आफूले विशेष भूमिका खेल्ने पौडेलको भनाइ छ। उनी भन्छन्,शिक्षा क्षेत्रमा केकस्ता समस्या छन्, त्यो भोगेको छु अब नीति निर्माण गरेर सुधारको तर्फ लाग्छु, शिक्षक दरबन्दीको समस्या समाधान गर्न पहल गर्छु, विद्यालय छाडेको होइन, अझ जिम्मेवारी लिन खोजेको हो । उनी प्राविधिक शिक्षाको लागि पनि आफूले जोड दिने योजना रहेको बताउँछन्। पछिल्लो समय अरुणोदय मावि लिखु क्षेत्रकै आकर्षणको केन्द्र बनेको छ। उनको टिमको गरेको मेहनतले टहराबाट आधुनिक भवन, कम्युटरबाटै कक्षा सञ्चालन हुने अवस्थामा पुगेको छ। पौडेलले विभिन्न क्षेत्रसँग समन्वय गरेर शिक्षकलाई समेत प्रविधिमैत्रि बनाउन एक शिक्षक एक ल्यापटप अवधारणा ल्याएर वितरण गरेका थिए। उनी र उनको टीमको मेहनतले बनेको विद्यालय देखेर समेत गाउँका मतदाताले वडा अध्यक्षमा निर्वाचित गराउनुपर्नेमा जोड दिन्छन्। सन्तोषको उम्मेदवारीलाई कसरी लिनुहुन्छ भन्ने प्रश्नमा धेरैको उत्तर आउँछ, पार्टीले युवा पुस्तालाई नेतृत्व गर्ने अवसर दिएको छ। त्यो विश्वास पूरा हुन्छ। छाप्रोबाट सुरु भएको विद्यालयमा महल बनाउन भूमिका खेलेको देखेका छौं। सामाजिक संघसंस्थाको नेतृत्व पाउँदा पनि देखिने गरि काम गरेको छ, वडा तथा पालिकाको विकास पक्का गर्छन्। यसपटक अवसर दिनुपर्छ। शिक्षकबाट राजीनामा दिएर आएको छु, अब वडा र पालिकालाई समृद्ध बनाउने मेरो एक मात्र लक्ष्य छ।, वडा अध्यक्षका उम्मेदवार सन्तोष पनि भन्छन्। अहिले वडामा शुन्य तहबाट नै काम सुरु गर्नुपर्ने अवस्था रहेको वडा अध्यक्षका उम्मेदवार पौडेल बताउँछन्। वडामा शुन्य तहबाट नै सुरु गर्नुपर्ने अवस्था छ। पहिले निर्वाचित भएका वडाअध्यक्षले कार्यालय सञ्चालन गर्ने भवनसमेत बनाउन सकेनन्। क्लबको भवनबाट ५ वर्षे कार्यकाल बिताए। अध्यक्ष जित्न सकिएन भने सदस्यहरु पेलानमा पर्दा रहेछन्, सैपुमा त्यहि भयो।उनी थप्छन्, मैले जितेँ भने, सैपुको पूर्वाधार विकास, शिक्षा, स्वास्थ्य, रोजगारको ठोस योजना निर्माण गर्छु। वडा कार्यालय भवन पनि निर्माण गर्छु। पालिकाभित्र सैपुलाई पाँच वर्षभित्र नमूना वडा बनाउँछु। वडा अध्यक्षका उम्मेदवार सन्तोषले जितेपछि हरेक क्षेत्रमा विषय विज्ञ टीम गठन गरेर काम अगाडि बढाउने बताउँछन्। उनले पालिका भित्र र जिल्ला बाहिर रहेका व्यक्तिहरुसहित हरेक विषयको विज्ञसँग परामर्श गरेर मात्र अगाडि बढ्ने स्पष्ट पारेका छन्। पौडेलले विजयी भएर गएपछि पनि घरदैलोको सरकार हो भन्ने अनुभूति गराउने गरी काम गर्ने प्रतिबद्धता जनाएका छन् । उनले वडागाउँपालिकाबाट अध्ययनका लागि काठमाडौं आउनुपर्ने बाध्यता हटाउन समेत भूमिका खेल्ने बताउँछन्। शिक्षा सुधारका लागि शिक्षामा देखिएका समस्या पहिचान गर्ने र समाधानका लागि विज्ञको सुझाव लिएर मात्र अगाडि बढ्छु त्यसैगरी कृषि,पर्यटन, स्वास्थ्य, पूर्वाधार विकास सैपुको विकास र समृद्धिका लागि हरेक क्षेत्रमा विषय विज्ञ, राजनीतिज्ञ र सरोकालावालासँग परामर्श गरेर योजना बनाउँछु र कार्यान्वयन गर्छु। त्यसमा तपाईहरुको साथ आवश्यकता छ। उनी भन्छन् ,भूगोल र घोषणा पत्रअनुसार बजेट कम भएको खण्डमा प्रदेश, केन्द्र सरकार र अन्य दातृ निकायसँग समन्वय गरेर सैपुलाई समृद्ध बढाउँछु। आफूले जितेपछि आफूले आगामी निर्वाचनमा व्यक्तिभन्दा पनि पार्टी जिताउन मुख्य भूमिका निर्वाह गर्ने बताउँछन्। २०५८ सालबाट अनेरास्वियूबाट विद्यार्थी राजनीतिमा प्रवेश गरेका पौडेल २०६० सालमा जिल्ला कमिटीमा आवद्ध भएका थिए। उनले २०६४ सालमा एमालेको संगठित सदस्यता लिएका हुन्। २०६६ सालमा शिक्षण पेशामा संलग्न भएका उनी एमाले निकट नेपाल राष्ट्रिय शिक्षक संगठनको जिल्ला संगठन सदस्य, कोषाध्यक्ष हुँदै हाल जिल्ला सचिव रहेका छन्। पौडेल भन्छन्, राजनीतिप्रति झुकाव भएकाले संघसंगठनमा आवद्ध भएर काम गरे। देशमा दिगो विकास गर्नका लागी राजनीति नै गर्नपर्ने लागेर उम्मेदवारी दिएको हुँ। एमालेले लिएको नीतिबाट मुलुकको परिवर्तन, विकास र समृद्धिका लागि अवसर पाएको छु। त्यो पूरा गर्छु। समृद्ध नेपाल, सुखी नेपालीको राष्ट्रिय आकांक्षा पूरा गर्न स्थानीय तहमा सक्षम नेतृत्व आउनुपर्ने भएकाले त्यो आधार तयार गर्न आफू सक्षम रहेको उनको दाबी छ।"
उम्मेदवार हात जोड्दै घरघरमा : 'नमस्ते फर्काउन भ्याउँदै हुनुहुन्छ कि नाइँ ?',"इलाम : आज छुट्टीको दिन, साथीहरु नमस्ते फर्काउन भ्याउँदै हुनुहुन्छ कि नाइँ ? मंगलबारको बिदा सदुपयोग गर्दै सूर्यादय नगरपालिका ११ का भवानी आधारभुत विद्यालयकी प्रधानअध्यापक रचना देवानले निर्वाचन केन्द्रित व्यङ्ग सामाजिक सञ्जालमा पोष्ट गरिन्। जवाफमा धेरैले उनकै लयमा उम्मेदवारहरुलाई गिज्याए। देवानले भने जस्तै अहिले गाउँमा जनताको घरघरमा उम्मेदवारको लर्को लागेको छ। कोभिड १९ को त्रास पछि गाउँमा दसैं आए जस्तै भएको ठान्छन् मतदाताहरु। गाउँ पुग्दा जनताका मनमा विकासको आशा पाएँ।, माईजोगमाई गाउँपालिका ४ मा नेपाली कांग्रेसको तर्फबाट वडा अध्यक्षका उम्मेदवार सुरेश भट्टराईले सुनाए,घरमै पुग्ने सडक होस्, आधारभुत स्वास्य, शिक्षाको आवश्यकता पूरा होस् भन्ने चाहना छ गाउँमा। पहिलो पटक चुनावी मैदानमा उत्रिएका ३२ वर्षीय भट्टराईले भने, ठुलो अपेक्षा छैन नागरिकमा तर सानो अपेक्षा पनि अघिल्लो नेतृत्वले पूरा गर्न सकेको रहेनछ। अहिले चुनावी मैदानमा उनी जस्ता नौजवानदेखि उमेर ढल्केका पुस्तासमेत जनताको घरघरमा पुग्दै छन्। पाँच वर्ष सूर्योदय नगरपालिकाको मेयरको अनुभव लिएका रणबहादुर राई र उपमेयरको अनुभव लिएकी दुर्गा देवी भट्टराई पनि जनताको घरदैलोमा छन्। नेकपा एमालेबाट अघिल्लोपटक चुनाव जितेका उनीहरु यसपटक भने दुई दलका उम्मेदार भएका छन्। राई नेकपा एकीकृत समाजवादीबाट मेयरमा भिड्दै छन् भने भट्टराई नेकपा एमालेबाट उपमेयरमा भिड्दै छन्। मेयरका प्रत्यासी राई भन्छन्, धेरै काम सुरु गरेका छौं, पूरा गर्न बाँकी छ, त्यही भएर जनताको घर घरमा पुग्दै छु। प्रदेश सांसदबाट राजीनाम दिएर सूर्योदय नगरपालिकामा मेयरका लागि प्रतिष्पर्धामा उत्रिएका काजिमान कागते पनि नागरिकका आशा र गुनासा सुन्दै गाउँ घरमै व्यस्त छन्। उनी भन्छन्, जनताका आवशयकता बुझ्दै अघि बढेको छु, नागरिकमा उत्साह देख्दा हौसला जागेको छ। उपमेयरकी प्रत्यासी भट्टराई पनि समृद्ध नगरको सपना लिएर गाउँमा छन्। उनले भनिन्, अझै नगरमा मेरो आवश्यकता नागरिकले महसुस गरेकाले जनताको माग अनुसार नै चुनावी मैदानमा छु।उनले गठबन्धनका नाममा पाँच दलीय गठबन्धनले प्रमुख र उपप्रमुखमा पुरुष उम्मेदवार उभ्याएकाले पनि समावेसी सिद्धान्तको रक्षाका लागि आफू जनता माझ गएको बताइन्। देउमाई नगरपालिकाका प्रमुख सूर्य पोख्रेल पनि पदबाट राजीनाम दिएर नेकपा एमालेको तर्फबाट चुनावी मैदानमा होमिएका छन्। उनले यसपटक सडक चौडा बनाउनेदेखि डिजिटल नगर बनाउने लगायतका नयाँ योजना थपेर घोषणा पत्र सार्वजनिक गरेका छन्। उनीसँग नेपाली कांग्रेसका नेता होम दुलाल प्रतिष्प्रधार्मा छन्। दुलाललाई नेकपा माओवादीको साथ रहेको छ। इलाम नगरपालिकामा गठबन्धनबाट मेयरका प्रत्यासी नेपाली कांगेसका केदार थापा र नेकपा एमालेको तर्फबाट धिरेन चेम्जोङसहित चुनावी मैदानमा छन्। थापा भष्ट्राचार मुक्त नगर बनाउने घोषणासहित चुनावी मैदानमा छन्। उनी भन्छन्,अघिल्लो पाँच वर्ष नगरको नेतृत्वले करको बोझ दियो, हामी त्यसलाई अन्त्य गर्ने छौं। जनताको अपेक्षा पनि त्यही छ। एमालेका चेम्जोङ पनि संवृद्ध नगरका योजनासहित जनताको घरघरमा पुगिरहेको बताउँछन्। उनले जनताको चाहना अनुसार योजनवद्ध विकासलाई अघि बढाउने उद्घोषका साथ जनताको घरमा पुगिरहेका छन्। मांसेबुङ गाउँपालिकाका अध्यक्ष डिकेन्द्र इदिंगो चुनावी मैदानमा छन्। जनचाहाना अनुसारका योजना सम्पन्न गर्ने लक्षसहित उनी चुनावी मैदानमा छन्। बैशाख ३० को स्थानीय तह निर्वाचनका लागि इलाममा एक हजार तीन सय २० उम्मेदार चुनावी मैदानमा छन्। यीमध्ये जिल्लाका १० वटै पालिका गरी ४ सय २० उम्मेदवार निर्वाचित हुने छन्।"
पुरुषले मात्रै मताधिकार पाएको त्यो पहिलो चुनाव,"काठमाडौं : सहरी क्षेत्रका जनताले २००४ जेठ २९ गते मताधिकार पाएका थिए। त्यो बेला काठमाडौं महानगर नभई म्युनिसिपालिटी थियो। रोचक पक्ष, जनताको मतबाट निर्वाचित पहिलो जनप्रतिनिधिले म्युनिसिपालिटीको सभापति बन्ने अवसर पाएनन्। राणा शासकले चुनेकालाई म्युनिसिपालिटीको सभापति बनाइएको थियो। प्रधानमन्त्री पद्म शमशेर राणाले आफ्ना प्रतिनिधि आफैं छनोट गर्ने अधिकार २००४ मा जनतालाई दिएका थिए। त्यो बेला निर्वाचनको अघिल्लो दिन मतपत्र घरघर पुर्याइएको थियो। प्रत्येक उम्मेदवारका लागि अलगअलग रङका मतपेटिका हुन्थे। मतपेटिकाको रङअनुसार आफूलाई मनपर्ने उम्मेदवारलाई मतपेटिकामा मत खसाल्नुपथ्र्यो। कसलेकुन उम्मेदवारलाई मत दियो भन्ने प्रष्टै हुन्थ्यो। निर्वाचनको अघिल्लो दिन घरघरमा मतपत्र पठाइएको थियो, नेपालको निर्वाचन इतिहास नामक पुस्तकमा पहिलो निर्वाचनबारे उल्लेख छ, काठमाडौंमा मात्र निर्वाचित म्युनिसिपालिटी खडा भएको थियो। यो निर्वाचन इतिहासमा हालसम्मकै पहिलो र ऐतिहासिक निर्वाचन हो । उक्त निर्वाचनमा पुरुषलाई मात्रै मताधिकार दिइएको थियो। महिलाहरू मतदानबाट वञ्चित गरिएको थियो। पूर्वनिर्वाचन आयुक्त प्राडा वीरेन्द्रप्रसाद मिश्र ७५ वर्षअघि अर्थात् २००४ सालमै काठमाडौंमा स्थानीय निकायको निर्वाचन भएको बताउँछन्। निर्वाचन इतिहास पुस्तकमा गोरखापत्रको हवाला दिँदै भनिएको छ, राणा प्रधानमन्त्री पद्मशमशेरको पालादेखि नेपालमा निर्वाचनको सुरुआत भएको देखिन्छ। जुन काठमाडौं म्युनिसिपालिटी पहिलो स्थानीय निकायको निर्वाचन थियो। उक्त निर्वाचनपछि नगरपालिकाको संरचना खडा गर्ने निर्णय भएको थियो। पूर्वनिर्वाचन आयुक्त मिश्र भन्छन्, राणा प्रधानमन्त्री पद्म शमशेरले दरबारमा केही मानिसहरू बोलाएर शासन सुधारका नाममा म्युनिसिपालिटी स्थापना गर्ने घोषणा गरे। त्यसपछि नेपालमा औपचारिक रूपमा निर्वाचन सुरु भएको थियो। तत्कालीन प्रधानमन्त्री पद्म शमशेरले विवेकको प्रयोग गरेर मात्रै प्रतिनिधि छान्न जनतालाई आदेश जारी गरेका थिए। जनप्रतिनिधि छान्दा सोच, विचारपूर्वक असल, अनुभवी र लायक प्रतिनिधि छानी मुलुकको समग्र उत्थानमा सहयोगी हुन आवश्यक छ, २००३ फागुन २ मा पद्मशमशेरको निर्देशन थियो। विसं १९७६ पुस २ गते राणा प्रधानमन्त्री चन्द्र शमशेरले उच्च वर्गीय व्यक्तिहरू हिँड्ने बाटो सफाइ गर्ने योजना बनाए। त्यसका लागि काठमाडौंमा सफाइ अड्डा स्थापना गरे। १९८७ सालमा काठमाडौं उपत्यकाको नौं स्थानमा पञ्चायतको स्थापना गरियो। चुनावको दिन सबै जम्मा हुन्थे। मन परेको उम्मेदवारलाई भोट दिन्थे। त्यहीँ मतगणना हुन्थ्यो। को जित्यो, को हार्यो सुनेर घर फर्किन्थे। भैरव रिसाल, वरिष्ठ पत्रकार जनताबाट सात जना र सरकारबाट एक जना गरी ८ जनाको एक पञ्चायत समितिको संरचना खडा गरियो। तर, त्यसबेला जनतालाई मताधिकार प्रयोग गर्न दिइएन। राणा शासकका एस म्यानहरूलाई मात्रै पञ्चायत समितिमा राखियो। २००३ सालमा राणा प्रधानमन्त्री पद्म शमशेरले सफाइ अड्डा लाई काठमाडौं म्युनिसिपालिटी बनाउने निर्णय गरे। सफाइ अड्डाको संस्थागत स्वरूप नै परिवर्तन भयो। जनता र सरकारबाट छानिएका प्रतिनिधिहरूले बाटाघाटा, खानेपानी, बजार व्यवस्थापन, सरसफाइ जस्ता काम गर्न भनियो। म्युनिसिपालिटी निर्वाचनको अघिल्लो दिन नै पुरुष मतदाताको संख्याअनुसार घरघरमै मतपत्र पुर्याइएको थियो, पूर्वआयुक्त प्राडा मिश्र सम्झन्छन्, प्रत्येक उम्मेदवारको अलगअलग रङका छुट्टाछुट्टै ढवाङ (मतपेटिका) हुन्थे। आफूलाई मनपरेका उम्मेदवारको मतको रङअनुसार मतदान गर्नुपर्दथ्यो। कसले कुन उम्मेदवारलाई मत दियो भन्ने प्रष्टै देखिन्थ्यो। त्यतिबेला न चुनावी तामझाम हुन्थ्यो, न त उम्मेदवारको खर्च नै। ९४ वर्षीय वरिष्ठ पत्रकार भैरव रिसाल भन्छन्, त्यो बेला घरघरमा उम्मेदवार जान्थे। खुसुखुसु कुरा गर्थे। भोट माग्थे। चुनावको दिन सबै जम्मा हुन्थे। मन परेकोे उम्मेदवारलाई भोट दिन्थे। त्यहीँ मतगणना हुन्थ्यो। को जित्यो, को हार्यो सुनेर घर फर्किन्थे। मिश्रका अनुसार १९४७ सालमा भारत स्वतन्त्र भयो। त्यसको असर अन्य देशमा पनि पर्न थाल्यो। नेपालमा पनि राणा शासकविरुद्ध आवाज उठिरहेको थियो। त्यसैले राणा शासकले भारतबाट २ जना विज्ञलाई बोलाएर संविधान लेख्न लगाए। र, औपचारिक रूपमा निर्वाचन प्रक्रिया सुरु गरेका थिए। प्राध्यापक तथा इतिहासकार दिनेशराज पन्त भन्छन्, विसं १६१६ मा राजा द्रव्य शाहको पालामा गोरखाको लिगलिगे कोटको फेदिदेखि टुप्पोसम्म जो दौडेर अगाडि पुग्थ्यो। उही राजा हुथ्यो। प्राचीन कालदेखि नै प्रतिस्पर्धा गर्ने र जित्ने इतिहास छ। २००४ पछि धेरै मत ल्याउनेले जितेको ठान्न औपचारिकबाटै मुलुकमा चुनावी प्रक्रिया सुरु भएको हो। अनौठो कुरा, त्यतिबेला निर्वाचनमा खटिएका कर्मचारी पनि वडाको उम्मेदवार बन्न पाउँथे। प्रो यदुनाथ खनाललाई वडा११ को निर्वाचनको रेखदेख गर्ने जिम्मेवारी दिइएको थियो। उनी वडा१५ बाट उम्मेदवार बने। विजयी पनि भए। असल, लायक, अनुभवी कर्मचारीहरू मात्रै निर्वाचनमा खटिन्थे। २००४ सालमा काठमाडौं म्यूनिसिपालिटीमा घरको संख्या १३ हजार ५५३ थियो। ६८ हजार ११८ मतदाता संख्या थियो। २१ वडाहरूमध्ये ५, ९, १०, ११ मा एक जनाले मात्रै उम्मेदवारी दिएका थिए। एकमात्रै उम्मेदवारी परेका ठाउँमा मतपेटिका राखिएको थिएन। एकभन्दा बढी उम्मेदवार खडा भएका वडाहरूमा मतदाता र भौगोलिकताका आधारमा मतपेटिका राखिएका थिए, निर्वाचन इतिहास पुस्तकमा उल्लेख छ। त्यो बेला काठमाडौंका २२ ठाउँमा मतदान केन्द्र राखिएका थिए। प्रत्येक उम्मेदवारका अलग अलग मतपेटिका हुन्थे। पहिलो निर्वाचनमै मतदाताहरूले अत्यन्तै उत्साह देखाएका थिए। त्योबेला ६०६५ प्रतिशतसम्म मत खसेको अनुमान गरिएको थियो। २१ वडाबाट २१ जना सदस्य निर्वाचित हुन्थे। सरकारले १० जना मनोनित गर्ने व्यवस्था थियो। त्यसअनुसार ३१ जनाको नगरपालिका बोर्ड गठन गरिएको थियो। मनोनित सदस्यबाट सरकारले सभापति चुनेको थियो। गेहेन्द्र शमशेर थापाले पहिलो सभापति बन्ने मौका पाएका थिए। शंकरदेव पन्त उपसभापतिमा बनाइए। पन्त जननिर्वाचित थिए। वडा सदस्यका लागि प्रत्येक वर्ष पद त्याग गर्नुपर्ने गोलाप्रथाद्वारा नियम बनाइएको थियो। पद त्याग्नेमा बहालवाला कर्मचारीहरू पर्थे। उनीहरूको सदस्य खारेज हुन्थ्यो। २००४ मा निर्वाचित प्रतिनिधि २००७ फागुनसम्म कार्यरत थिए। त्यसबीचमा निर्वाचित र मनोनित सदस्यहरूबीच मतभेद पनि भयो। १६ जना निर्वाचित सदस्यहरूले पदबाटै राजीनामा पनि दिए काठमाडौं म्युनिसिपालिटीको निर्वाचनका लागि चार किल्ला र २१ वटा वडा विभाजन गरिएको थियो। उत्तरमा महाराजगन्ज, दक्षिण बागमती, पूर्व धोबीखोला र पश्चिम विष्णुमतिलाई चार किल्ला मानिएको थियो। प्रत्येक वडाबाट एकएक जना सदस्य चुन्ने अधिकार मतदातालाई थियो। राणा प्रधानमन्त्री पद्म शमशेरले दरबारमा केही मानिसहरू बोलाएर शासन सुधारका नाममा म्युनिसिपालिटी स्थापना गर्ने घोषणा गरे। त्यसपछि नेपालमा औपचारिक रूपमा निर्वाचन सुरु भएको थियो।प्राडा वीरेन्द्रप्रसाद मिश्र,पूर्वनिर्वाचन आयुक्त त्यो बेला सबैलाई मतदान अधिकार थिएन। जमिन्दारलाई बढी प्राथमिकता राखिन्थ्यो, मिश्र भन्छन्, २१ वर्ष पुगेका पुरुषले मात्रै भोट हाल्न पाउँथे। महिलाहरूले पनि भोट हाल्न पाउनुपर्छ भनी श्री ३ पद्म शमशेर समक्ष महिलाहरूले माग राखेका थिए। तर, दिइएन। राणाहरूले महिलालाई मान्छेमै गन्दैनथे, वरिष्ठ पत्रकार रिसालले भने, मान्छे नै नगनेपछि केको भोट हाल्न अधिकार दिन्थे ? राणाहरू छोरालाई पढाउँथे। छोरीलाई पढाउँदैनथे। राणाहरूले छोरीलाई पढाउँदा पनि शिक्षकलाई कोठा बाहिरै राख्ने र कोठाभित्र छोरी राखेर पढाउने गरेको रिसाल बताउँछन्। प्रजातन्त्र आएपछि मात्रै महिलाले मताधिकार उपभोग गर्न पाएको उनी बताउँछन्। त्यतिबेला पनि उम्मेदवार बन्न केही सर्त (आचारसंहिता) हुन्थे। सरकारी तिरो नबुझाएकाहरू उम्मेदवार बन्न अयोग्य हुन्थे। सक्षम, इमान्दार र देशलाई सेवा गर्ने उम्मेदवारका योग्यतामा पर्थे। २५ वर्ष पुगेकाले उम्मेदवार बन्न पाउँथे। आजभोलि स्थानीय तहमा उम्मेदवारको उमेर २१ वर्ष तोकिएको छ। २००४ सालको निर्वाचनमा २१ वर्ष पूरा भएका पुरुषलाई मात्रै मतदातामा राखिथ्यो। अहिले १८ वर्ष पुगेकालाई मताधिकार दिइएको छ। महिलालाई मतदाता नामावलीमा नाम दर्ता गराउन, उम्मेदवार बन्न र मतदान गर्न निषेध गरिएको थियो। म्युनिसिपालिटी, स्थानीय निकाय हुँदै मुलुक स्थानीय तहको निर्वाचनको सम्मुखमा छ। अब चुनाव आउन मात्र ९ दिन बाँकी छ। ३५ हजार २२१ पदका लागि १ लाख ४५ हजार २७५ उम्मेदवार चुनावी मैदानमा छन्। १ करोड ७७ लाख ३३ हजार ७२३ जना मतदाता मनपरेका उम्मेदवारलाई मतदान गर्न व्यग्र प्रतीक्षामा रहेको निर्वाचन आयोगका सहप्रवक्ता सूर्यप्रसाद अर्याल बताउँछन्। १६१६ मा राजा द्रव्य शाहको पालामा गोरखाको लिगलिगे कोटको फेदिदेखि टुप्पोसम्म जो दौडेर अगाडि पुग्थ्यो। उही राजा हुन्थ्यो। २००४ पछि धेरै मत ल्याउनेले जितेको ठान्न औपचारिकबाटै मुलुकमा चुनावी प्रक्रिया सुरु भएको हो।  दिनेशराज पन्त, प्राध्यापक तथा इतिहासकार"
निर्वाचन आचारसंहिता उल्लङ्घन गर्नेलाई कारबाही,"मकवानपुर : यही वैशाख ३० गते हुने स्थानीय तहको निर्वाचनका लागि निर्वाचन आयोगले जारी गरेको निर्वाचन आचारसंहिता विपरीत काम गर्ने १० जनामाथि मकवानपुरमा कारबाही प्रक्रिया अगाडि बढाएको छ। हेटौँडाको मुख्य निर्वाचन अधिकृतको कार्यालयमा निर्वाचन आचारसंहिता उल्लङ्घन गरेको लिखत उजुरी परेपछि कारबाही सुरु गरिएको जनाइएको छ। निर्वाचन आचारसंहिता विपरीत निर्वाचन प्रचारप्रसार गर्नेमा निजामती कर्मचारी, शिक्षक, सांसद र मन्त्रीसमेत रहेको बताइएको छ। आचारसंहिता विपरीत जानेलाई लिखितरुपमा स्पष्टीकरण माग गरिएको छ। मुख्य निर्वाचन अधिकृतको कार्यालय मकवानपुरका सहायक निर्वाचन अधिकृत एवं सूचना अधिकारी सागर शर्माले हेटौँडाका विभिन्न क्षेत्रका कर्मचारी तथा सार्वजनिक पद धारण गर्ने सांसद र मत्रीले निर्वाचन आचारसंहिता विपरीत राजनीतिक दलको चुनावी अभियानमा हिँडेको र सामाजिक सञ्जालमा भोट माग्ने प्रचार गरेको देखिएको उजुरी परेकाले उनीहरुलाई २४ घण्टाभित्र स्पष्टीकरण माग गरिएको जानकारी दिए। उनीहरुको जवाफ प्राप्त भएपछि जिल्ला निर्वाचन अनुगमन समितिमा कारबाहीका लागि पठाइने उनले जानकारी दिए। आचारसंहिता विपरीत काम गर्ने कर्मचारीलाई निर्वाचनमा नखटाइने उनले बताए। यसै सम्बन्धमा निर्वाचन आचारसंहिता पालना गर्नका लागि मकवानपुरका प्रमुख जिल्ला अधिकारी भरतमणि पाण्डेको आह्वानमा सोमबार सर्वपक्षीय बैठक बसेको थियो। बैठकमा सबै दलका सहभागी प्रतिनिधिले आचारसंहिता पूर्णरुपले पालना गर्ने प्रतिबद्धता जनाएका थिए। शिक्षक तथा कर्मचारी र सार्वजनिक पद धारण गर्ने व्यक्तिले आचारसंहिताको बेवास्ता गरेको र मतदातालाई प्रभावित पार्ने काम गरेकाले प्रमाणका आधारमा कारबाही गरिने उनले बताए। रासस"
"रामेछापमा माइक्रो दुर्घटना : १० जना घाइते, २ जना काठमाडौं रेफर","रामेछाप : काठमाडौंबाट मन्थली आउँदै गरेको माइक्रो (हायस) दुर्घटना हुँदा १० जना घाइते भएका छन्। बुधबार दिउँसो साढे १ बजेतिर मन्थली नगरपालिका६ सेलेघाटमा बा २ ख ४१८० नं को माइक्रो दुर्घटना हुँदा १० जना घाइते भएको जिल्ला प्रहरी कार्यालय रामेछापका प्रवक्ता एवम् प्रहरी निरीक्षक राजुप्रसाद ढकालले जानकारी दिए। माईक्रोमा सवार १२ जनामध्ये १० जनालाई प्रहरीले तत्कालै उद्दार गरी उपचारको लागी शुभ जिवन अस्पताल र सुनकोसी सामुदायीक अस्पताल खुर्कोटमा पठाइएको थियो। ढकालका अनुसार गम्भीर घाइते भएका रामेछाप खाँडादेवी गाउँपालिका१ कि ३७ वर्षीया सविना मोक्तानको टाउको र दाहिने हातमा चोट र उनकै ६ वर्षीय छोरा सिजन मोक्तान दाहिने आँखामाथी चोट लागेकाले शुभ जीवन अस्पताल खुर्कोटमा उपचार गरी थप उपचारको लागि हेलिकोप्टरमार्फत ग्राण्डि अस्पताल काठमाडौं पठाइएको हो। घाइतेमध्ये लिखुतामाकोसी गाउँपालिका ६ का केशवबहादुर कार्की र उनकै १६ वर्षीय छोरा अनिस कार्कीको सुनकोशी सामुदायिक अस्पतालमा उपचार भइरहेको छ। यसैगरी मन्थली नगरपालिका ५ का सिताराम कार्कीको शुभ जीवन अस्पतालमा उपचार भइरहेको छ। ढकालका अनुसार दोलखा विगु गाउँपालिका१ की स्वस्तिका श्रेष्ठ, उनकै छोरा १० महिनाको आनन्द श्रेष्ठ, सिन्धुली कमलामाई नगरपालिका११ शिवहरी बुढाथोकी, रामेछाप नगरपालिका४ की यमुना तामाङ र मन्थली नगरपालिका १ का कुमार थापाको शुभ जिवन अस्पतालमा उपचार पश्चात डिस्चार्ज भएको ढकालले जानकारी दिए। थापा गाडी साहु भएकोले जिल्ला प्रहरी कार्यालय रामेछापको नियन्त्रणमा लिएको छ। प्रहरीले माईक्रोको चालक मन्थली नगरपालिकास्थित सालुका ३५ वर्षीय नारद खड्का फरार रहेकाले खोजी कार्य जारी रहेको जनाएको छ। माइक्रो सडकबाट करिब २० मिटर तल खसेको छ।"
माटोमा पुरिएर जुम्लामा दुई बालकको मृत्यु,खलंगा : जुम्लाको तिला गाउँपालिका२ मा घरको जग लगाउँदै गर्दा आएको सुक्खा पहिरोले दुई बालकको मृत्यु भएको छ। जिल्ला प्रहरी कार्यालयका प्रहरी नायब उपरीक्षक नरेन्द्र चन्दका अनुसार तिला२ लिहीका स्थानीयवासी रणबहादुर बोहोराको घरको जग लगाउँदै गर्दा खेलिरहेका दुई बालकको सुक्खा पहिराले च्यापिएर मृत्यु भएको जानकारी दिए। लगाउँदै गरेको घरको माथिबाट सुक्खा माटो आएपछि तीन वर्षीय बालक शिशिर बोहोरा र हिमिश रावलको घटनास्थलमै मृत्यु भएको प्रहरी नायब उपरीक्षक चन्दले जानकारी दिए। पहिरोसँगै च्यापिएर काम गर्न गएकी रणबहादुर बोहोराकी पत्नी लक्ष्मी बोहोरा घाइते भएकी छन्। घाइते बोहोरालाई थप उपचारका लागि कर्णाली स्वास्थ्य विज्ञान प्रतिष्ठानमा ल्याइएको प्रहरीले जनाएको छ। मृतक शिशिर रणबहादुरका छोरा हुन्। घाइते लक्ष्मी बोहोरासँगै ती बालक सो स्थानमा गएका र खेलिरहेका थिए। अर्का बालक हिमिश भने नजिकै नातेदारको छोरा रहेका र घर बनाउने स्थानमा खेल्न गएका थिए। गत वैशाख ९ गते राति सो गाउँपालिका३ सार्कीबाडामा मानसिंह सार्कीको घर आगलागी हुँदा चार बालबालिकाको जलेर मृत्यु भएको थियो। सो घटना नसेलाउँदै आज डण्डेलीमा माटोबाट दुई बालकको मृत्यु भएको छ।
स्याउका बिरुवा बिक्री नहुँदा जलाएर नष्ट,"जुम्ला : जुम्लामा स्याउका बिरुवा बिक्री नहुँदा किसानले जलाएर नष्ट गरेका छन्। पातारासी गाउँपालिका६ का खड्कबहादुर बुढा २०५७ सालदेखि स्याउको बेर्ना उत्पादन गर्दै आएका छन्। बिरुवा बेचेरै वर्षमा रु २४ लाखसम्म आम्दानी गरेको उनको अनुभव छ। यस वर्ष बिरुवा बिक्री नभएपछि झण्डै ६ हजार बिरुवा उखेलेर जलाएको बुढाले बताए। बुढालाई जस्तै तातोपानी गाउँपालिकाका जीवलाल न्यौपानेलाई पनि स्याउको बिरुवा बिक्री नहुँदा समस्या भएको छ। नौ हजार बिरुवा उत्पादन गरे, हालसम्म एउटा पनि बिक्री भएन, उनले भने। कृषि विकास कार्यालयका निमित्त प्रमुख गणेश अधिकारीका अनुसार जिल्लाभरि ११० स्याउका नर्सरी दर्ता छन्। केही किसानले दर्ता नगरेरै पनि नर्सरीमा स्याउका बिरुवा उत्पादन गरिरहेका छन्। अधिकांश किसानले उत्पादन गरेको बिरुवा बिक्री हुन नसकेको उनी बताउछन्। यसअघि जिल्लामा उत्पादित स्याउका बिरुवा मुगु, बझाङ, बाजुरा, डोल्पा, अछाम, हुम्लालगायत जिल्लामा बिक्री गर्ने गरिएको थियो। जुम्लामा तीन हजार ४५० हेक्टरमा स्याउ खेती भइरहेको छ। रासस"
तस्बिरमा हेर्नुस् रातो मछिन्द्रनाथको रथ जात्रा,काठमाडौं : वर्षा र सहकालका देवता मानिने रातो मच्छिन्द्रनाथको जात्राअन्तर्गत बुधबार पुल्चोकबाट मच्छिन्द्रनाथको रथ तान्न सुरू गरिएको छ। चार दिन पहिले रथारोहण भएपछि आज रथलाई तानेर गाबहाल लैजाने साइतअनुसार रथ तानिएको हो। उपत्यकाको सबैभन्दा लामो जात्राका रूपमा रहेको रातो मच्छिन्द्रनाथको जात्रा ललितपुरमा धुमधामका साथ मनाइँदै आएको छ आज रथलाई तानेर गाबहाल पुर्याइने छ। तस्बिरहरु : सुनिता डंगोल
"त्रिभुवन विमानस्थलमा शंकाष्पद वस्तु भेटिएन, आन्तरिक टर्मिनलमा यात्रु बोलाइयो","काठमाडौं : त्रिभुवन अन्तर्राष्ट्रिय विमानस्थलको आन्तरिक टर्मिनलमा शंकास्पद केही वस्तु नभेटिएको विमानस्थलले जनाएको छ। बुधबार बिहान त्रिभुवन अन्तर्राष्ट्रिय विमानस्थलको आन्तरिक टर्मिनलमा बम रहेको भन्दै अज्ञात व्यक्तिले विदेशबाट २ पटक टेलिफोन आएपछि विमानस्थलमा पुगेका यात्रुहरुलाई बाहिर निकालिएको थियो। नेपाल प्रहरी, नेपाली सेनाको टोलीले आन्तरिक टर्मिनलभित्र सर्च अप्रेसन गरेपनि त्यहाँ कुनै शंकास्पद वस्तु फेला नपरेको हो। अज्ञात व्यक्तिको टेलिफोन आएपछि बिहान आन्तरिक उडान प्रभावित बनेका थिए। अहिले यात्रुहरु विमानस्थलमा प्रस्थान गर्न सुरु भएको त्यहाँ रहेका अन्नपूर्णका फोटो पत्रकार सरोज बैंजुले जानकारी दिए। त्रिभुवन विमानस्थलको आन्तरिक टर्मिनलभित्र बम रहेको अज्ञात व्यक्तिको टेलिफोन"
महेन्द्रनगरको होटेलमा एक युवक मृत फेला,महेन्द्रनगर : महेन्द्रनगर स्थित गल्ली नम्बर ४ मा रहेको होटेल ९११ मा एक युवक मृत फेला परेका छन्। भीमदत्त नगरपालिका१५ निम्बुखेडाका २१ वर्षीय मुकुल पाण्डेय होटेलको बेडमै सुतिरहेको अवस्थामा मृत फेला परेका प्रहरीले जनाएको छ। अहिले होटेल परिसर प्रहरीले सिल गरेर घटनाको अनुसन्धन गरिरहेको जिल्ला प्रहरी कार्यालय कञ्चनपुरले जनाएको छ।
इलाममा भएका दुई हत्यामा संलग्न ३ जना सार्वजनिक,ईलाम : इलाममा भएका दुईवटा हत्यामा सम्लग्न अभियुक्तहरुलाई जिल्ला प्रहरी कार्यालय इलामले पक्राउगरी सार्वजनिक गरेको छ। इलाम नगरपालिका८ सिङफिरिङकी ३१ वर्षिय बिनिता काफ्ले र देउमाई नगरपालिका७ का सन्तोष वाला राईका हत्यारालाई प्रहरीले पक्राउ गरी सार्वजनिक गरेको हो। जिल्ला प्रहरी कार्यालय इलामले पत्रकार सम्मेलनगरी दुईवटा घटनाका हत्यारालाई सार्वजनिक गरेको हो। इलाम नगरपालिका८ सिङफ्रिङकी बिनिता काफ्लेको हत्यामा संलग्न रहेको भन्दै सोही ठाउँका देवेन्द्र रिमाललाई पक्राउ गरी सार्वजनिक गरेको छ। हत्यापछि शव गाडेको अवस्थामा फेला पारेपछि बिनिताका दाजु दिनेश काफ्लेले जिल्ला प्रहरी कार्यालय इलाममा किटानी उजुरी दर्ता गराएका थिए। किटानी जाहेरी परेपछि स्थानीय र प्रहरीको टोलीले खोजी गर्ने क्रममा २० गते महाभिरको जंगलबाट पक्राउ गरेको जनाइएको छ। जिल्ला प्रहरी कार्यालय इलामका सूचना अधिकारी गंगाबहादुर थापाका अनुसार मृतक बिनिता र अभियुक्त रिमालबीच विगत १० वर्षदेखि चिनजान रहेको र ३ वर्षयता घनिष्ट सम्वन्ध रहेको बताइएको छ। मृतक बिनिता र रिमालबीच शारिरिक सम्वन्धसमेत रहेका कारण महिलाले बिहे नै गरेर लैजानुपर्ने बताएपछि रिमालले बिनिताको हत्या गरेको प्रारम्भिक बयानबाट खुलेको प्रहरी सूचना अधिकारी थापाको भनाई छ। बिनिताको श्रीमानको दुईवर्ष अघि मात्र बिदेशमा मृत्यु भएको परिवाको भनाई छ। उनीहरुको चार वर्षिय एक छोरी रहेको बताईको छ। मृतक र अभियुक्तबीच आर्थिक लेनदेनसमेत हुने गरेको थियो। बिनिता १५ गते माइत जाने तयारी भएपछि अघिल्लो दिन नै रिमालले उनको ज्यान लिएको बताइएको छ। इलाम देउमाई नगरपालिका७ का सन्तोसवाला राईको हत्या अभियोगमा सोहि ठाउँका भूपेन राई र चन्द्र राईलाई प्रहरीले नियन्त्रणमा लिएको छ। गएको १६ गते शुक्रबार देउमाई ७ चुली गाउँस्थीत पूर्ण बहादुर दहालको भिरालो जमिनमा सन्तोष वाला राईको शव फेला परेको थियो। खोजी गर्ने क्रममा प्रहरीले सन्तोषवालाको हत्यामा सम्लग्न भएको भन्दै भुपेन र चन्द राई दाजुभाईलाई पक्राउ गरेको छ। उनीहरुलाई पनि आज नै सार्वजनिक गरिएको छ। जिल्ला प्रहरी कार्यालय इलामका सूचना अधिकारी थापाका अनुसार मदिरा सेवन गरेर सन्तोषको हत्या भएको प्रारम्भिक अनुसन्धानबाट खुलेको छ। सन्तोषको भूपेन र चन्द्रले ढुंगा प्रहारगरी हत्या गरेको बताइएको छ। दुई ब्यक्तिसहित हत्यामा प्रयोग भएको ढुंगासमेत जिल्ला प्रहरी कार्यालय इलाममा ल्याइएको छ। मृतककी श्रमिती सिता राईले बैशाख १७ गते घटनामा सम्लग्न भएको भन्दै कर्तब्य ज्यान सम्वन्धी किटानी समेत दिएपछि प्रहरीलाई पनि अनुसन्धानमा सहज भएको थियो। दुबै घटनामा सम्लग्नहरुलाई म्याद थपगरी अनुसन्धान सुरु गरिएको इलामका प्रहरी प्रमुख महेन्द श्रेष्ठले जानकारी दिए।
रसुवामा क्यापासिटर बैंक राख्ने काम अझै सुरु भएन,"रसुवा : रसुवामा क्यापासिटर बैंक राख्ने काम अझै सुरु भएको छैन। भोल्टेजको गुणस्तर कायम गर्न र उद्योगमा विद्युत् लोडको मागलाई सन्तुलन बनाउनका लागि क्यापासिटर राख्नुपर्ने हुन्छ। जिल्लामा क्यापासिटर बैंक नराख्ने ग्राहकको संख्या तीन सयको हाराहारीमा छ। विद्युत मोटर र वेल्डिङ मेसिन जडान गर्ने ग्राहकले क्यापासिटर बैंक राख्नुपर्ने भएपनि धेरैले नराखेको पाइएको नेपाल विद्युत् प्राधिकरण धुन्चे वितरण केन्द्रले जनाएको छ। नेपाल विद्युत् प्राधिकरणले क्यापासिटर बैंक नराख्ने ग्राहकको लाइन काट्न केही समयअघि कार्यालयहरूलाई परिपत्र गरेको थियो। तर जिल्लामा क्यापासिटर नपाइने भएकाले अहिलेसम्म लाइन नकाटिएको केन्द्रका प्रशासन प्रमुख एवं सूचना अधिकारी दीपरमण अधिकारीले बताए। अहिले हामीले यसको कार्यान्वयनका लागि काम अघि बढाएका छौं, उनले भने, तर जिल्लामा क्यापासिटर नपाइने भएकाले समस्या छ। नेपाल विद्युत् प्राधिकरण विद्युत् वितरण विनियमावली २०७८ का अनुसार प्राधिकरणले ५ किलोवाटभन्दा बढी क्षमताको विद्युत् मोटर वा वेल्डिङ मेसिन भएका ग्राहककोमा मिटर जडान गर्दा शन्ट क्यापासिटर अनिवार्यरूपमा जडान गर्न लगाउनुपर्ने उल्लेख छ। तर नियमअनुसार जिल्लामा सञ्चालित धेरै उद्योगले क्यापासिटर नराखेकाले राख्नका लागि प्रक्रिया अघि बढाइएको हो। ग्राहकले प्राधिकरणलाई क्यापासिटर ल्याएर जडान गरिदिन आग्रह गरेका छन्। कुन क्षमताको क्यापासिटर ल्याउने र कसरी जडान गर्ने बारे अन्योल भएकाले ग्राहकले क्यापासिटर जडान नगरिएको ग्राहक बताउँछन्।"
"भाइरल बनेका रेग्मी 'म्यादी प्रहरी' नै नभएको खुलासा, पोसाक दिने पनि नियन्त्रणमा","कपिलवस्तु : प्रहरीले नियन्त्रणमा लिएको 'म्यादी प्रहरी' भनिएका नवराज रेग्मीले अर्काको पोसाकबाट भिडियो बनाएर खुलेको छ। कपिलवस्तु जिल्ला प्रहरी कार्यालयको नियन्त्रणमा रहेका रेग्मीलाई सोधुपुछ गर्ने क्रममा उनी म्यादी नै नभएको खुलेको हो। जिल्ला प्रहरी कार्यालयका एसपी दानबहादुर कार्कीले म्यादी प्रहरीको ड्रेस उपलब्ध गराउने पुरन भट्टराई रहेको बताए। प्रहरीले दुवै जनालाई नियन्त्रणमा लिएको छ। 'दुई जनाले सल्लाह गरेरै भिडियो बनाएको देखियो। म्यादी प्रहरी रहेका पुरनले नवराजलाई ड्रेस उपलब्ध गराएर उक्त भिडियो बनाएका रहेछन्,' उनले भने। कानुनले बर्जित गरेका शब्दहरु उच्चारण गर्दै भिडियो बनाएका रेग्मीलाई प्रहरीले मंगलबार नियन्त्रणमा लिएको थियो। सोधपुछको क्रममा उनी म्यादी नै नभएको खुलेको थियो। सार्वजनिक अपराध र अभद्र व्यवहार गरेको कसुरमा उनीहरुविरुद्ध मुद्द चलाइने प्रहरीले जनाएको छ।"
डाक्टर थपिँदा सेवामा सुधार,"गोरखा : भौतिक पूर्वाधार, साधनस्रोत, जनशक्ति र गुणस्तरीय सेवाले बिरामीको मन जित्न थालेपछि गोरखा अस्पतालमा बिरामी खचाखच हुन थालेका छन्। २ महिनाअघिको अवस्थासँग तुलना गर्दा अहिले बिरामीको संख्या दोब्बर बढेको मेडिकल सुपरिटेन्डेन्ट डा हरिकुमार श्रेष्ठ बताउँछन्। फागुनमा बिरामीको संख्या दैनिक सरदर एक सय जना हुन्थे। अहिले दुई सयभन्दा धेरै छन्। कहिलेकहीँ २ सय ९७ जना पुगेको रेकर्ड पनि छ, उनी भन्छन्, त्यतिबेला पाँचजना मात्र कन्सल्ट्यान्ट डाक्टरहरू हुनुहुन्थ्यो। अहिले १० जना कन्सल्ट्यान्ट हुनुहुन्छ। गुणस्तरीय सेवाले बिरामी सन्तुष्ट हुन थालेपछि अहिले बिरामी रिफर दर पनि घटेको छ। कुनै बेला रिफर कार्ड बनाउन मात्र डेस्कमा बसेको जस्तो लाग्थ्यो। तर, अहिले दैनिक सरदर एक जनामात्र रिफर हुने गरेका छन्। त्यो पनि घटाउने प्रयासमा छौं, उनले भने। स्वास्थ्य मन्त्रालय, पाटन स्वास्थ्य विज्ञान प्रतिष्ठान र गोरखा अस्पतालको त्रिपक्षीय सम्झौतामा अहिले अस्पतालमा छात्रवृत्ति करारका चिकित्सकले सेवा दिइरहेका छन्। मेडिकल अधिकृतको संख्या भने दयनीय छ। सुखद मात्र छैन, अस्पतालको केही पक्ष दुखद पनि छ, उनी भन्छन्, मेडिकल अधिकृतको जनशक्ति कम्तिमा ६ जना आवश्यक छ। तर, जम्मा दुई जना मात्र हुनुहुन्छ। दुईमध्ये पनि एक जना कोभिड करारका हुन्। गोरखा अस्पतालमा अहिले शल्यक्रिया गराएर सुत्केरी गराउने सेवा पनि सुचारु भएको छ। भौतिक तथा जनशक्ति अभावले केही वर्ष रोकिएको यो सेवाले फेरि निरन्तरता पाउन थालेको छ। सुत्केरी गराउन इलेक्टिभ अपरेसन सेवा सुरु भएको छ, बुधबार आयोजित पत्रकार सम्मेलनमा अस्पतालका सूचना अधिकारी कृष्ण ढकालले भने, सुत्केरीका आफन्तलाई मिल्दो समूहको रगतको व्यवस्था गर्न लगाएर अपरेसन गर्छौँ। अब सुत्केरी गराउनकै लागि चितवन, काठमाडौँ, पोखरा रिफर गर्न पर्दैन। नौ वर्षअघि मासिक करिब १३० जना सुत्केरी सेवा लिन आउँथे। तर, आर्थिक वर्ष २०७७७८ मा मासिक करिब ३० जना मात्र आए। यो संख्या बढेर २ महिनायता मासिक करिब ४५ जना महिला सुत्केरी सेवा लिन यहाँ आउँछन्। अपेक्षाकृत नभए पनि यो संख्या प्रगतिन्मुख हो, ढकालले भने। अहिले अस्पतालमा प्रसूति तथा स्त्रीरोग विशेषज्ञ ३ जना, फिजिसियन १ जना, सर्जन २ जना, बालरोग विशेषज्ञ १ जना, मानसिक रोग विशेषज्ञ १ जना, एमडीजीपी १ जना र १ जना एनेस्थेसियोलोजिस्टले सेवा दिइरहेको उनले बताए। गोरखा अस्पतालमा अपरेसन सेवा सुरु अस्पतालले १० वर्षसम्म रोकिएको एपेन्डिसाइटिसको अपरेसन सेवा पुनः सुरु गरेको छ। स्तरीय अपरेसन थिएटर, दक्ष सर्जन र एनेस्थेस्थियासिस्टको जनशक्तिबाट सेवा सुरु भएपछि हर्निया, हाइड्रोसिलको पनि शल्यक्रिया सेवा सुरु भएको मेसु श्रेष्ठले बताए। पाठेघरसम्बन्धी, लेप्रोस्कोपी, भ्यासेक्टोमी, बायोप्सी झिकेर परीक्षण गर्न पठाउने सेवा पनि छिट्टै सुरु गर्ने उनले बताए। धेरै मिहिनेत गरेका छौं, उनले भने। अस्पतालले अहिले फिजियोथेरापी र मानसिक रोगको पनि उपचार सेवा सुरु गरेको छ। नियमित सेवा समयभन्दा पछि पनि अस्पतालले विशेषज्ञ चिकित्सकद्वारा सेवा दिन सुरु गरेको छ।"
प्रदेश १ मा १७ हजार बढी म्यादी परिचालन गरिँदै,"विराटनगर : आसन्न स्थानीय तह निर्वाचनका लागि प्रदेश १ मा १७ हजारभन्दा बढी म्यादी प्रहरी परिचालन गरिँदै छ। आगामी ३० गते हुने निर्वाचनका दिन मतदानस्थलको सुरक्षाका लागि नेपाल प्रहरीसँगै म्यादी परिचालन गरिने छ। १४ जिल्ला रहेको प्रदेश १ मा १ सय ३७ वटा स्थानीय तह छन्। प्रदेशमा १७ हजार ४ सय ४ जना म्यादी परिचालन गरिने प्रदेश १ प्रहरी कार्यालय विराटनगरका प्रवक्ता एसपी नवीनराज राईले जानकारी दिए। उनका अनुसार निर्वाचनमा खटाइनेमध्ये ४ हजार ५ सय ३१ महिला र १२ हजार ८ सय ७३ जना पुरुष म्यादी छन्। सबैभन्दा धेरै (३ हजार १ सय २३ जना) मोरङमा र कम तेह्रथुममा (४ सय ४६ जना) म्यादी प्रहरी परिचालन गरिने राईले बताए। उनका अनुसार झापामा २ हजार ९ सय १६, सुनसरीमा २ हजार ६५, इलाममा १ हजार ३ सय ७, खोटाङमा १ हजार ८६, उदयपुरमा १ हजार ५, पाँचथरमा ९ सय ३, धनकुटामा ८ सय ५७, संखुवासभामा ८ सय ५१, सोलुखुम्बुमा ७ सय ९९, भोजपुरमा ७ सय ६०, ताप्लेजुङमा ६ सय ५३ र ओखलढुंगामा ६ सय ३३ जना म्यादी खटाइने छ। प्रदेश १ प्रहरी प्रमुख डीआईजी अरुणकुमार बीसीले निर्वाचनमा लक्षित गरेर भर्ना र तालिम सकिएकाले म्यादी प्रहरी परिचालनको अन्तिम तयारी भइरहेको जानकारी दिए। उनका अनुसार एउटा मतदान केन्द्रमा कम्तीमा १ जना महिलासहित ५ जना म्यादी प्रहरी परिचालन गरिने छ। निर्वाचनको सुरक्षाका लागि म्यादी प्रहरी भर्ना गरेर तालिम दिइसकिएको छ, बीसीले भने, अब कार्यक्षेत्रमा खटाउने तयारी हुँदै छ। म्यादी प्रहरीले नेपाल प्रहरीका जवानको जति सेवा सुविधा पाउने छन्। ४० दिनको सुविधा दिने गरी म्यादी प्रहरी परिचालन गरिएको हो। १ जनाले तलब ३० हजार २ सय ४०, रासनवापत ७ हजार २ सय, पोसाक तथा अन्य सामग्रीका लागि ६ हजार र मतदान केन्द्रमा खटिँदा यातायात खर्च १ हजार गरेर जम्मा ४४ हजार ४ सय ४० रुपैयाँ पाउने छन्।"
प्रहरीलाई स्थानीय तह निर्वाचन सुरक्षा तालिम,"गुलरिया : जिल्ला प्रहरी कार्यालय बर्दियाले प्रहरीलाई स्थानीय तह निर्वाचन सुरक्षा तालिम दिएको छ। आसन्न वैशाख ३० गते हुने स्थानीय तहको निर्वाचन शान्तिपूर्णरुपमा सम्पन्न गर्न जिल्लाका प्रहरीहरुलाई दुई दिने तालिम दिईएको छ। जिल्ला प्रहरी कार्यालय बर्दिया मातहत प्रहरी ईकाइहरुमा कार्यरत प्रहरी वरिष्ठ नायव निरिक्षकदेखि प्रहरी जवान दर्जासम्मका सम्पूर्ण प्रहरी कर्मचारीहरुलाई दुई दिने निर्वाचन सुरक्षा सम्बन्धी तालिम दिईएको जिल्ला प्रहरी कार्यालय बर्दियाका प्रहरी नायव उपरिक्षक प्रकाश सापकोटाले जानकारी दिए। उनीहरुलाई दक्ष प्रशिक्षकले तालिम दिएका छन्। तालिममा स्थानीय तहको निर्वाचन शान्तिपूर्णरुपमा सम्पन्न गर्न प्रहरी कर्मचारीले निभाउनुपर्ने भूमिका, उनीहरुको काम, कर्तब्य, अधिकारलगायतका बारेमा सचेत पारिएको डिएसपी सापकोटाले प्रष्ट्याए। निर्वाचन नजिकिँदै गर्दा प्रहरीले नियमित पैदल, पट्रोल गस्तीसँगै दलहरुका प्रचारप्रसार क्षेत्रहरुमा सुरक्षालगायत आचारसंहिता उल्लंघनमा निगरानी बढाएको जनाईएको छ।"
छायाँनाथ राराका प्रमुख प्रशासकीय अधिकृतसहित पाँच जनाविरुद्ध भ्रष्टाचार मुद्दा दायर,"काठमाडौं : मुगुको छायाँनाथ रारा नगरपालिकाका प्रमुख प्रशासकीय अधिकृत पिताम्बर सारुसहित पाँच जनाविरुद्ध भ्रष्टाचारसम्बन्धी आरोपपत्र दायर भएको छ। प्रमुख प्रशासकीय अधिकृत सारुसहित इन्जिनियर, सवइन्जिनियर तथा उपभोक्ता समितिका अध्यक्षसमेत पाँच जनाविरुद्ध गैरकानूनी लाभ तथा हानी पुर्याई भ्रष्टाचार गरेको सम्बन्धी आरोपपत्र दायर भएको हो। आरोपपत्रमा भनिएको छ, नगरपालिकाले वडा नं २ मा पर्ने पैदल बाटोमा पक्की सिँढी निर्माण गर्ने गरी आव २०७४०७५ मा विनियोजन भएको रकम हिनामिना गरेको भन्ने उजुरी निवेदन सम्बन्धमा अनुसन्धान हुँदा छायाँनाथ रारा, नगरपालिका २ स्थित अदालत चोकदेखि प्रशासनसम्मको सडक निर्माणको कार्यमा सवइन्जिनियर तथा इन्जिनियरले वास्तविक कार्यभन्दा बढी कार्य भएको देखाई तयार पारेको देखिन्छ। नापी किताबमा प्रमुख प्रशासकीय अधिकृत सारुले सही गरी नापीको विवरणमा सहमति जनाई, प्रतिवादीद्वय असिस्टेन्ट सवइञ्जिनियर हस्तबहादुर मल्ल र इञ्जिनियर महेश सिंह कठायतले फिल्डमा कम काम भएकोमा बढी काम भएको भनी नापी किताबमा मूल्यांकन गरी झुठ्ठा नापजाँच विवरण चढाई गलत सिफारिस गरी रकम २९ लाख ७७ हजार ८२१ रुपैंया सरकारी हानिनोक्सानी पुर्याएको आरोपपत्रमा उल्लेख छ। आयोगले गैरकानूनी लाभहानी पुर्याउने बदनियतले वास्तविक रुपमा भएको कार्यभन्दा बढी मूल्याङ्कन गराई भुक्तानी माग गरी बिगो २९ लाख ७७ हजार ८२१ रुपैयाँ हानिनोक्सानी पुर्याई भ्रष्टाचार निवारण ऐन, २०५९ को दफा ८ को उपदफा (४) को कसुर गरेकाले ऐनको दफा ८ को उपदफा (४) बमोजिम सजाय हुन एवं प्रतिवादीहरुबाट असुल तथा जफत गरिएको बिगो छायाँनाथ रारा नगरपालिकालाई उपलब्ध गराई पाउन मागदाबी लिई बिशेष अदालत काठमाडौंमा आरोपपत्र दायर गरिएको उल्लेख छ।"
कर्णाली प्रदेशले आठ दिन थप्यो सार्वजनिक बिदा,"कर्णाली : कर्णाली प्रदेश सरकारले विसं २०७९ सालमा राष्ट्रियबाहेक प्रदेशभर थप आठ दिन सार्वजनिक बिदा दिने भएको छ। प्रदेश सरकारको विसं २०७८ चैत्र २९ गते बसेको मन्त्रिपरिषद् बैठकले सार्वजनिक बिदा दिने निर्णय गरेको बताइएको छ। सरकारले सार्वजनिक बिदा गरेको निर्णय यही वैशाख ७ गते प्रदेशको राजपत्रमा प्रकाशित गरेको छ। राजपत्रका अनुसार धान दिवसका अवसरमा दुई दिन सार्वजनिक बिदा दिने भएको हो। ऐतिहासिक दिनका रुपमा चैत्र १२ गते जुम्लालाई मात्र र असार १५ गते जुम्लाबाहेक नौ जिल्लामा धान दिवसका अवसरमा बिदा दिने सरकारले निर्णय गरेको छ। त्यस्तै, साउन १ गतेलाई साउने सङ्क्रान्ति तथा देउडा पर्व भनेर सार्वजनिक बिदा दिने निर्णय भएको आन्तरिक मामिला तथा कानुन मन्त्रालयका सचिव दिनेशसागर भुसालले जानकारी दिउ। साउन १७ गते साउन शुक्ल पञ्चमी (नाग पञ्चमी), भदौ ४ गते प्रदेश स्थापना तथा सहिद दिवस, असोज २३ गते शुक्ल (कोजाग्रत) पूर्णिमा, चैत्र १६ गते चैत्र शुक्ल नवमी (रामनवमी) प्रदेशभर बिदा दिइने सचिव भुसालले बताए। उनका अनुसार असोज कृष्ण त्रयोदशीका दिन भने चन्दननाथ बाबा मेलाको सार्वजनिक बिदा दिने निर्णय भएको छ। यस दिनमा जुम्ला जिल्लामा प्रादेशिक तथा स्थानीय तहका कार्यालयहरुमा बिदा हुने प्रदेश आन्तरिक मामिला तथा कानुन मन्त्रालयले जनाएको छ। रासस"
रोशी दुर्घटनाको अनुसन्धान गर्न डिएसपी खतिवडाको नेतृत्वमा समिति,"काठमाडौं : गृहमन्त्री बालकृष्ण खाणले काभ्रेको रोशी गाउँपालिका११ मा पर्ने डाला बेशीमा भारतीय पर्यटक बोकेको मिनी बस र जीप ठोक्किँदा ५ जनाको मृत्यु र १९ जना घाइते हुनेगरी भएको घटनाको अनुसन्धान गर्न निर्देशन दिएका छन्। काभ्रेका प्रमुख जिल्ला अधिकारी हुमकला पाण्डे र जिल्ला प्रहरी प्रमुख प्रहरी उपरीक्षक चक्रराज जोशीलाई टेलिफोन गरेर घटनाबारे अनुसन्धान गर्न छानबिन समिति बनाउन निर्देशन दिएका हुन्। काभ्रेका प्रमुख जिल्ला अधिकारी पाण्डेले गृहमन्त्री खाणको निर्देशनपछि प्रहरी नायब उपरीक्षक(डिएसपी) हरि खतिवडाको नेतृत्वमा घटनाको अनुसन्धानका लागि तीन सदस्यीय समिति बनाइएको जानकारी दिए। उनका अनुसार समितिमा जिल्ला प्रशासन कार्यालयका प्रशासकीय अधिकृत र प्रहरी निरीक्षक सदस्य छन्। गृहमन्त्री खाणले घटनाका घाइतेलाई तत्काल उचित उपचारका लागि अस्पतालसम्म पुर्याउने व्यवस्था गर्न पनि निर्देशन दिएको प्रजिअ पाण्डेले जानकारी दिए। बुधबार मध्यान्ह काठमाडौंबाट सिन्धुलीतर्फ जाँदै गरेको मिनी बस र विपरीत दिशाबाट आउँदै गरेको ना १ ज ४२१० नम्बरको सुमो ठक्कर खाँदा दुई महिला, दुई पुरुष र एक बालकगरी ५ जनाको मृत्यु भएको छ। दुर्घटनामा घाइते भएकाहरूको उपचार धुलिखेल अस्पतालमा भइरहेको छ।"
त्रिभुवन विमानस्थलको आन्तरिक टर्मिनलभित्र बम रहेको अज्ञात व्यक्तिको टेलिफोन,"काठमाडौं : त्रिभुवन अन्तर्राष्ट्रिय विमानस्थलको आन्तरिक टर्मिनलमा बम रहेको भन्दै अज्ञात व्यक्तिको टेलिफोन आएको छ। जसका कारण बुधबार बिहान आन्तरिक उडानहरु प्रभावित बनेका छन् । शंकास्पद बस्तु भेटिएको भन्दै यात्रुहरुलाई आन्तरिक टर्मिनलबाट बाहिर निकालिएको छ। विमानस्थलस्थित नागरिक उड्डयन कार्यालयका प्रवक्ता टेकनाथ सिटौलाले आन्तरिक टर्मिनलभित्र बम रहेको भन्दै अज्ञात व्यक्तिले टेलिफोन गरेको बताए। उनले अन्नपूर्णसँग भने, 'विदेशबाट २ पटक आन्तरिक टर्मिनलमा बम रहेको टेलिफोन आयो। हामी अनुसन्धान गर्दैछौं।' अहिले नेपाल प्रहरी, नेपाली सेनाको टोलीले आन्तरिक टर्मिनलभित्र सर्च अप्रेसन गरिरहेको छ।"
सामाजिक सञ्जालमा भाइरल बनेका म्यादी प्रहरी रेग्मी पक्राउ,"कपिलवस्तु : पदको दुरुपयोग गर्दै सामाजिक सञ्जालमार्फत् अपराध गर्न उक्साएको भन्दै म्यादी प्रहरी नवराज रेग्मी पक्राउ परेका छन्। सामाजिक सञ्जालमार्तफ् कानुनले बर्जित गरेका कुराहरु गर्दै केही दिनदेखि उनी भाइरल बनेका थिए। उनको भिडियो भाइरल भएपछि प्रहरीले नियन्त्रणमा लिएर अनुसन्धान थालेको कपिलवस्तुका जिल्ला प्रहरी प्रमुख दानबहादुर कार्कीले जानकारी दिए। उनका अनुसार म्यादी प्रहरी रेग्मीलाई अभद्र व्यवहार गरेको कसुरमा मुद्द चलाइने छ। 'निज नवराज रेग्मीलाई मंगलबार नै नियन्त्रणमा लिएका हौं। अभद्र व्यवहार कसुरमा मुद्दा चलाउने तयारी छ,' एसपी कार्कीले भने। केही दिनअघि म्यादी प्रहरीको पहिरनमा टिकटक बनाएकी एक युवतीलाई प्रहरीले कारबाही गरेको थियो।"
निर्वाचनलाई लक्षितगर्दै भारतसहित ४ जिल्लाका सुरक्षा अधिकारीको बैठक,"परासी : खुला सीमानाका कारण स्थानीय तह निर्वाचनमा हुन सक्ने अपराधिक कृयाकलापलाई नियन्त्रण गर्न भारतसहित ४ जिल्लाका सुरक्षा अधिकारीहरुको बैठक बुधबार पश्चिम नवलपरासीको सुनवलमा सम्पन्न भएको छ। नेपालभारत सीमा क्षेत्रमा पर्ने जिल्लाका सुरक्षा अधिकारीहरुको बैठक विशेषगरी स्थानीय निर्वाचनमा केन्द्रित थियो। स्थानीय तह निर्वाचनलाई स्वच्छ, निष्पक्ष, भयरहित र शान्तिपूर्णरुपमा सम्पन्न गर्नका लागि सीमा क्षेत्रमा रहेका भारतीय सुरक्षा अधिकारीहरुको पनि सहयोग आवश्यक रहेकाले बैठक आयोजना गरिएको पश्चिम नवलपरासीका प्रमुख जिल्ला अधिकारी श्रवणकुमार पोखरेलले बताए। निर्वाचनमा सीमा क्षेत्रबाट अवैध हातहतियार भित्रिन सक्ने र त्यसले निर्वाचनलाई बिथोल्न सक्ने भएकाले त्यसको नियन्त्रणका सीमा क्षेत्रमा गस्ती बढाएर निगरानी गर्ने निर्णय भएको छ। त्यसबाहेक सीमा क्षेत्रबाट भित्रिने लागुऔषध, मानव बेचविखन र तस्करी नियन्त्रणका विषयमा पनि गम्भिर छलफल भएको प्रमुख जिल्ला अधिकारी पोखरेलले जानकारी दिए। दुई देशका अधिकारीहरुबीच निर्वाचनलाई मध्यनजर गर्दै निर्वाचन सुरु हुनुभन्दा ७२ घण्टाअघि सीमा शिल गर्ने निर्णय भएको छ। बैशाख २७ गते साँझ ७ बजेदेखि बैशाख ३० गते साँझ ७ बजेसम्म सीमा शिल हुने छ। सीमा शिल भएपनि वैवाहिक कार्यक्रम र एम्बुलेन्सलाई भने आवतजावत गर्न दिइने छ। निर्वाचनका बेला सीमा क्षेत्रबाट हुन सक्ने अपराधिक गतितिविधिसँगै अन्य कृयाकलापलाई नियन्त्रणमा सहयोग गर्नु आफूहरुको पनि कर्तव्य भएकाले गस्ती बढाएर निगरानी बढाउने भारत पश्चिम चम्पारनका प्रमुख जिल्ला अधिकारी(डिएम) कुन्दन कुमारले बताए। बैठकमा चितवन, पूर्वी नवलपरासी, पश्चिम नवलपरासी र भारत बिहार प्रदेशअन्तरगत पर्ने पश्चिम चम्पारनका सुरक्षा अधिकारीहरुको सहभागिता रहेको थियो। पूर्वी नवलपरासी र चितवन जिल्ला भारतको बिहार प्रदेशसँग जोडिएको छ। भने पश्चिम नवलपरासी बिहारसँगै उत्तर प्रदेशसँग सीमाना जोडिएको छ। निर्वाचनलाई लक्षितगर्दै यसअघि कपिलवस्तु, पश्चिम नवलपरासी, रुपन्देही र भारत उत्तर प्रदेशअन्तरगतको महाराजगञ्ज जिल्लाका सुरक्षा अधिकारीहरुको बैठक रुपन्देहीमा सम्पन्न भएको थियो।"
