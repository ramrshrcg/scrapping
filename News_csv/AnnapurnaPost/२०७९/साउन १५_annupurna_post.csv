शीर्षक,विवरण
बाघ संरक्षणमा असाधारण उपलब्धी,"सय वर्षअघिसम्म पनि एसियाभर बाघको संख्या १ लाख हाराहारीमा थियो। तर सन् २००० तिर आइपुग्दा ९५ प्रतिशतले बाघ घटे र ४ हजारमा सीमित भए। सन् २०१० मा आएर बाघको बासस्थान भएका मुलुकका प्रतिनिधिहरू रुसको सेन्ट पिटर्सवर्गमा भेला भएर संकल्प गरेका थिए बाघको संख्या दोब्बर पुर्याउने। भेलाका सहभागी १३ देशमा नेपाल पनि एउटा थियो। दशकभित्र बाघको संख्या दोब्बर बनाउने प्रतिबद्धतामा नेपालले आकर्षक उपलब्धि हासिल गरेको छ। सन् २०१० मा जम्मा १२१ वटा पाटे बाघ भएको नेपालमा अहिले ३५५ वटा पुगेका छन्। बुधबार यो संख्या सार्वजनिक भएको छ। यसबीचमा बाघ संरक्षणमा नेपालले जुन कामहरू गर्यो त्यसैको नतिजा हो यो। चोरी सिकारी रोक्न गस्ती बाक्लो बनाउनु, बाघ हिँड्ने जैविक मार्गहरूको संरक्षण गर्नु, बाघको बासस्थानलाई विस्तार र सुरक्षित पार्नु, क्यामेराबाट निगरानी गर्नु र समुदायलाई संरक्षणको पहरेदार बनाउनुजस्ता कामबाटै यी उपलब्धि हासिल भएका हुन्। जसै बाघ बढेका छन्, स्थानीय समुदायको त्रास पनि वृद्धि भएको छ। जुन बाघको संरक्षणमा बर्दिया, चितवन, कञ्चनपुर, पर्सालगायत जिल्लाका बासिन्दा लागे जोखिममा पनि उनीहरू नै छन्। सन् २०१८ देखि बाघको आक्रमणबाट मात्रै बर्दियामा ३० जनाले ज्यान गुमाएका छन्। जब कि यो अवधिमा पासोमा परेर वा अन्य कारणले मरेका बाघको संख्या भने त्यसको आधाभन्दा कम छ। बाघ संरक्षणमा प्राप्त उपलब्धिसँगै थपिएको चुनौती मानवबाघ द्वन्द्व व्यवस्थापन हो। वनपैदावारमा निर्भर स्थानीयको जीविकोपार्जनको वैकल्पिक व्यवस्था पनि हो। त्यसबाटै प्रकृति, बाघ र मानव जीवनमा सन्तुलन कायम गर्न सकिन्छ। प्रकृति संरक्षण र सुरक्षित मानव जीवनका लागि सरकारी पहल जरुरी छ। सन् ७० को दसकदेखि नेपालमा वन्यजन्तुको संरक्षण थालनी भएको हो, त्यसअघि भने नेपाल सिकार गन्तव्य थियो। बाघ, भालु, हात्ती, गैंडा मार्न देशदेशावरबाट मानिसहरू नेपाल आउँथे। अन्तर्राष्ट्रिय पाहुना आउँदा सिकारको मौका दिएर आतिथ्यता उत्कृष्ट पारिन्थ्यो। राष्ट्रिय निकुञ्जहरूको स्थापना, संरक्षण क्षेत्रको निर्माणसँगै वन्यजन्तुको संरक्षणका पहल भए पनि चोरी सिकारीका कारण संकटापन्न वन्यजन्तुको अस्तित्व खतरामा थियो। पछिल्लो दसक भने गैंडा संरक्षणमा पनि उपलब्धि भएकै छ। बाघ संरक्षणमा लक्ष्यभन्दा धेरै उपलब्धि हुनु निकै सुखद् कुरा हो। वन्यजन्तुको अस्तित्वबिना अन्ततः मानवीय जीवनको अस्तित्व पनि रहन्न नै। पृथ्वी मान्छेको मात्रै नभई वन्यजन्तुसहित सारा प्राणीको साझा घर हो। अरू प्राणीको रक्षा पनि मानवजातिकै कर्तव्य हो। त्यस अर्थमा पनि बाघको संख्या वृद्धि गरेर नेपालले प्राणी जगत्प्रतिको दायित्व निर्वाह गरेको छ। बाघ पाइने अरू देशले नेपालको जत्तिकै उपलब्धि हासिल गर्न सकेनन्। कतिपय देशमा प्राकृतिक रूपमा बाघको प्राकृतिक बासस्थान हराइसक्यो र कृत्रिम तरिकाले संरक्षण गर्नुपरेको छ। तसर्थ अन्तर्राष्ट्रिय रूपमा बाघ संरक्षणका लागि अझै धेरै काम गर्न बाँकी छन्। जसरी नेपालले जुनजुन उपाय लगाएर बाघ वृद्धि गर्यो, देशका लागि गर्वको विषयमात्रै नभई अन्तर्राष्ट्रिय जगत्का लागि सिकाइको गतिलो पाठ पनि हो। बाघको वृद्धिसँगै अब राज्यले निकुञ्जहरूका जैविक मार्गहरूको थप संरक्षणमा ध्यान पुर्याइरहनुपर्छ। बाघको आहार जीवजन्तुको व्यवस्थापनमा ध्यान लगाउनुपर्छ। बाघको बाटोमा राजमार्ग र मान्छे हिँड्ने अरू बाटाहरू बनाउँदा अन्डरपास वा ओभरब्रिज बनाइदिनुपर्छ। वनमा निउरो टिप्न र घाँस काट्न जाने स्थानीयका लागि सुरक्षाका अरू उपायसहित वैकल्पिक व्यवस्था गर्नुपर्छ। त्यसो त स्थानीय बासिन्दाको जीविकोपार्जनका लागि सरकारले अर्बकै कोष खडा गर्ने सुखद् समाचार पनि आएको छ। त्यसको अविलम्व कार्यान्वयन जरुरी छ।"
एमालेले अर्थमन्त्रीविरुद्ध सडक र सदनबाट प्रतिवाद गर्ने,"काठमाडौंः नेकपा एमालेले अर्थमन्त्रीमा नियुक्त भएका जनार्दन शर्माविरुद्ध सडक र सदनबाट विरोध गर्ने भएको छ । एमालेका प्रमुख सचेतक विशाल भट्टराईले संसदीय छानविन समितिको फरकमतलाई बेवास्ता गरेको भन्दै सडक र सदनबाट विरोध गर्ने जानकारी दिए । भट्टराईले अन्नपूर्णसँग भने, 'बहुमतका नाममा अल्पमतलाई पेल्ने काम भयो । फरक मत लिएर जनताका बीचमा जान्छौं । सडक र सदनबाटै आन्दोलन गर्छौं । कडा रुपमा प्रतिवाद गर्छौं । ' आर्थिक वर्ष २०७९०८० को बजेट निर्माणका क्रममा अनधिकृत व्यक्तिलाई अर्थ मन्त्रालयमा प्रवेश गराई राजस्वका दर हेरफेर गरेपछि विवादमा आएका शर्माले असार २२ गते अर्थमन्त्री पदबाट राजीनामा दिएका थिए । शर्मामाथि केही व्यवसायीलाई अनुकूल हुने गरी राजस्वका दरहरू हेरफेर गरेको आरोप लागेको थियो । त्यसपछि सरकारले उनीमाथि छानबिन गर्न संसदीय विशेष समिति गठन गरेको थियो । संसदीय छानबिन विशेष समितिले बजेट निर्माणमा अनधिकृत व्यक्तिको सहभागी भएको नपाइएको निष्कर्ष निकालेको थियो ।"
"एमाले विभाग प्रमुखहरुको बैठक जारी, विभागीय कामको रिपोर्टिङ हुँदै","काठमाडौं : नेकपा एमालेको केन्द्रीय विभागका प्रमुखहरुको बैठक जारी छ। च्यासलस्थित पार्टी मुख्यालयमा बसेको बैठकमा पार्टीका विभिन्न विभागका प्रमुख,उपप्रमुख र सचिवहरुको सहभागी रहेको केन्द्रीय प्रचार विभाग उपप्रमुख विष्णु रिजालले जानकारी दिएका छन्। पार्टी अध्यक्ष केपी शर्मा ओली सहभागी बैठकमा पार्टीका विभिन्न ३३ वटा विभागीय प्रमुखसहितको सहभागीता रहेको छ। बैठकमा विभागीय कामको रिपोर्टिङ र विभागका वार्षिक कार्ययोजना प्रस्तुति भइरहेको छ।"
सभामुखबाट नागरिकता विधेयक प्रमाणीकरण,"काठमाडौं : सभामुख अग्निप्रसाद सापकोटाले 'नेपाल नागरिकता ऐन, २०६३ लाई संशोधन गर्न बनेको विधेयक' २०७९ आज प्रमाणित गरेका छन्। सो विधेयक प्रतिनिधिसभामा उत्पत्ति भई संघीय संसद्बाट पारित भएको हो। अब सो विधेयक प्रमाणीकरणका लागि राष्ट्रपतिसमक्ष पेस गरिनेछ। राष्ट्रपतिबाट प्रमाणीकरण भएपछि उक्त संशोधित विधेयक ऐनको रुपमा कार्यान्वयनमा जानेछ।"
निर्मलराज काफ्ले ब्राजिलका लागि राजदूत नियुक्त,"काठमाडौं : निर्मलराज काफ्ले ब्राजिलका लागि नेपालको आवासीय राजदूत नियुक्त भएका छन्। राष्ट्रपति विद्यादेवी भण्डारीले नेपालको संविधानको धारा २८२ को उपधारा (१) बमोजिम नेपाल सरकार, मन्त्रिपरिषद्को सिफारिसमा काफ्लेलाई संघीय गणतन्त्र ब्राजिलका लागि नेपालको आवासीय राजदूत पदमा नियुक्त गरेकी हुन्। राष्ट्रपति कार्यालयका प्रवक्ता सागर आचार्यले विज्ञप्ति जारी गर्दै सोबारे जानकारी दिएका छन्।"
सरकारी कर्मचारी र सार्वजनिक पदमा कायम रहेको व्यक्ति दलको सदस्य हुन नसक्ने,"काठमाडौं : निर्वाचन आयोगले सरकारी कर्मचारी वा सार्वजनिक पदमा रहेको व्यक्ति संविधान र कानूनबमोजिम राजनीतिक दलको सदस्य हुन अयोग्य हुने पुनः स्पष्ट गरेको छ। आयोगले आज आइतबार विज्ञप्ति जारी गरी नेपाल सरकार, प्रदेश सरकार वा स्थानीय तहको स्वामित्व वा नियन्त्रणमा रहेको स्वशासित संस्थाको बहालवाला प्राध्यापक, शिक्षक वा कर्मचारीको पदमा बहाल रहेको व्यक्ति तथा कुनै सार्वजनिक पद धारण गरेको कारणबाट संविधान तथा कानूनबमोजिम राजनीतिक दलको सदस्य हुन अयोग्य रहेको व्यक्ति कुनै राजनीतिक दलको सदस्य हुन नसक्ने स्पष्ट गरेको हो। केही दिनयता विभिन्न आम सञ्चारमाध्यमबाट सार्वजनिकरूपमा समेत राजनीतिक दलको सदस्यता वितरणका सम्बन्धमा विभिन्न टीकाटिप्पणी, बहस, छलफल, जिज्ञासा, चासो र चिन्ता व्यक्त भइरहेको प्रति आयोगको आफ्नो गम्भीर ध्यानाकर्षण भएको जनाएको छ। आयोगले सोही व्यहोराको जानकारी गराई उपरोक्तअनुसार भए गरेको पाइएमा प्रचलित कानूनबमोजिम कारबाही गर्न नेपाल सरकार, प्रधानमन्त्री तथा मन्त्रिपरिषद्को कार्यालयमार्फत नेपाल सरकार, प्रदेश सरकार तथा स्थानीय तहलाई निर्देशन दिएको छ। त्यसैगरी नेपालको संविधान तथा राजनीतिक दलसम्बन्धी ऐन, २०७३ बमोजिम दर्ता भएका राजनीतिक दलहरुले दलको विधानबमोजिम सदस्यता वितरण गर्दा राजनीतिक दलसम्बन्धी ऐन, २०७३ को दफा १४ (२) को पूर्णरूपले पालना गर्न गराउन र यसरी वितरण गरिएको सदस्यतासम्बन्धी विवरण निर्वाचन आयोगबाट माग गरिएको बखत उपलब्ध गराउन सक्ने गरी स्थानीय तह, प्रदेश तह र केन्द्रीय तहमा नेपाली नागरिकताको प्रमाणपत्र तथा निर्वाचन आयोगद्वारा जारी गरिएको मतदाता परिचयपत्रको आधारमा व्यवस्थित र अद्यावधिक गरी राख्ने व्यवस्था मिलाउन राजनीतिक दलसम्बन्धी ऐन, २०७३ को दफा ५७ बमोजिम सबै राजनीतिक दलहरुलाई निर्देशन दिएको छ। राजनीतिक दलसम्बन्धी ऐन, २०७३ को दफा १४ ले दलको सदस्यता वितरण गर्ने सम्बन्धमा स्पष्ट व्यवस्था गरेको छ र उक्त दफाको उपदफा (१) ले दलको विधानबमोजिम अधिकार प्राप्त पदाधिकारीले दलको सदस्यता वितरण गर्न सक्नेछ भनी व्यवस्था गरेको साथै उपदफा (२) ले सदस्यता वितरण गर्दा १८ वर्ष उमेर पूरा भएको, भ्रष्टाचार, जबर्जस्ती करणी, मानव बेचबिखन तथा ओसारपसार, लागूऔषध बिक्री वितरण तथा निकासी वा पैठारी, सम्पत्ति शुद्धीकरण, अपहरणसम्बन्धी कसुर वा नैतिक पतन देखिने अन्य फौजदारी कसुरमा कैदको सजाय नपाएको पनि हुनुपर्ने आयोगले जनाएको छ। यसरी सदस्यता वितरण गर्ने र कुनै पनि व्यक्ति सम्बन्धित दलको सदस्यताका लागि योग्य भएनभएको यकिन गर्ने जिम्मेवारी स्वयं राजनीतिक दलकै हुने र आफूले वितरण गरेको सदस्यको विवरण अद्यावधिक गरी दलको विधानबमोजिम स्थानीय तह, प्रदेश तह र केन्द्रीय तहमा राख्नुपर्ने दायित्व पनि सम्बन्धित राजनीतिक दलकै भएकाले राजनीतिक दलको सदस्यता वितरण तथा अद्यावधिक सम्बन्धमा आयोगले सबै राजनीतिक दलहरुलाई कानूनबमोजिम गर्नगराउन स्मरण गराएको छ।"
अर्थमन्त्रीमा फेरि शर्मा,काठमाडौं : अर्थमन्त्रीमा जनार्दन शर्मा पुन: नियुक्त भएका छन् । आइतबार राष्ट्रपति विद्यादेवी भण्डारीले प्रधानमन्त्री शेरबहादुर देउवाको सिफारिसमा अर्थमन्त्रीमा शर्मालाई नियुक्त गरेकी हुन् । आर्थिक वर्ष २०७९०८० को बजेट निर्माणका क्रममा अनधिकृत व्यक्तिलाई अर्थ मन्त्रालयमा प्रवेश गराई राजस्वका दर हेरफेर गरेपछि विवादमा आएका शर्माले असार २२ गते अर्थमन्त्री पदबाट राजीनामा दिएका थिए । शर्मामाथि केही व्यवसायीलाई अनुकूल हुने गरी राजस्वका दरहरू हेरफेर गरेको आरोप लागेको थियो । त्यसपछि सरकारले उनीमाथि छानबिन गर्न संसदीय विशेष समिति गठन गरेको थियो। संसदीय छानबिन विशेष समितिले बजेट निर्माणमा अनधिकृत व्यक्तिको सहभागी भएको नपाइएको निष्कर्ष निकालेको थियो। अर्थमन्त्री शर्माले पूर्वनासु रघुनाथ घिमिरे र व्यापारिक घरानाका एक फाइनान्स डाइरेक्टरलाई जेठ १४ गते मध्यराति मन्त्रालयमा प्रवेश गराएर बजेटमा राजस्व र करका दर तलमाथि गरेको उनीमाथि आरोप थियो।
माओवादी केन्द्रको स्थायी कमिटी बैठक स्थगित,काठमाडौंः नेकपा माओवादी केन्द्रको स्थायी कमिटी बैठक स्थगित भएको छ । आइतबार तीन बजे बस्ने भनिएको स्थायी कमिटी बैठक स्थगित भएको हो । आजको बैठकमा पदाधिकारी चयन र पोलिट ब्युरोपूर्णतालगायतका विषयमा छलफल हुने जनाइएको थियो। बैठक कहिले बस्ने भन्नेबारे टुंगो लागेको छैन ।
माओवादी केन्द्रको स्थायी कमिटी बैठक बस्दै,काठमाडौं : नेकपा माओवादी केन्द्रको स्थायी कमिटी बैठक बस्दैछ। पार्टी कार्यालय परिसडाँडामा आइतबार दिउँसो ३ बजे बस्ने बैठकमा पदाधिकारी चयन र पोलिट ब्युरोपूर्णतालगायतका विषयमा छलफल हुने जनाइएको छ। यसअघि शुक्रबार बसेको स्थायी कमिटी बैठकले पार्टी अध्यक्ष प्रचण्ड जापान जाने भएपछि पूर्वनिर्धारित प्रदेशका बैठकहरुको तालिका परिवर्तन गरेको थियो।
राजनीतिले कसरी खायो जनकपुर चुरोट कारखाना ?,"जनकपुरधाम : बिहानको ठीक ६ बजे जनकपुर चुरोट कारखाना लिमिटेडमा साइरन बज्थ्यो। कर्मचारी र कामदार जर्याकजुरुक उठ्थे र कामका लागि तयार हुन्थे। पाँच सयभन्दा बढी कर्मचारीलाई कामको सिफ्टका बारेमा जानकारी दिन बजाइने यो साइरनले जनकपुरवासीलाई पनि उज्यालो भएको संकेत मिल्थ्यो। बिहान ६ बजे, अपराह्न ३ बजे र राति १० बजे बजाइने कारखानाको साइरनले सबैलाई समयसँगै दौडाएको पनि थियो। १५ वर्षअघिसम्म नियमित चल्ने यो प्रक्रिया अहिले कथा जस्तो बनेको छ। अब न साइरन बज्छ, नत कारखानामा काम गर्न कर्मचारी र कामदार नै तयार हुन्छन्। मात्रै यो स्थान जनकपुर चुरोट कारखाना लिमिटेडको संक्षेप जचुकालीको नाममा सीमित छ। कुनै समय यसले राष्ट्रलाई सबैभन्दा धेरै कर र जनकपुर क्षेत्रलाई सबैभन्दा धेरै रोजगारी दिएको थियो। खेलकुद क्षेत्रलाई सबैभन्दा धेरै खेलाडी दिने संस्थाको रूपमा पनि आफ्नो परिचय स्थापित गरेको थियो। वार्षिक २ अर्ब ३६ करोड खिल्ली चुरोट उत्पादन गर्नसक्ने यो उद्योग राजनीतिक प्रभाव, व्यवस्थापनको अभाव र संक्रमणकालको चपेटमा परी बन्द नै भयो। जानकारहरूका अनुसार, दरबारको लगानी रहेको सूर्य नेपाललाई चम्काउन जचुकालीलाई कमजोर बनाउने नीतिले धराशायी बनाइयो। ११ वर्षदेखि पूर्णरूपमा बन्द रहेको जनकपुर चुरोट कारखानाका करोडौं मूल्यका मेसिन र उपकरणहरू रेखदेखको अभावमा कामै नलाग्ने बन्दै छन्। प्रजातन्त्रको पुनःस्थापनापछिका शासकहरूले आफ्नो र आफ्ना कार्यकर्ताको व्यक्तिगत लाभलाई मात्र महत्व दिने नियतले जचुकालीलाई प्रयोग गरिँदै गयो। र, अन्त्यमा हजारौंलाई रोजगारी दिएको यो संस्था शून्यमा झर्यो। गत बुधबार उद्योग वाणिज्य तथा आपूर्तिमन्त्री दिलेन्द्रप्रसाद बडूले जचुकालीको स्थलगत अवलोकन पनि गरेका थिए। उनले कारखाना निरीक्षण गर्दै सरकारले राष्ट्रिय उत्पादन बढाउनका लागि भएका उद्योगहरूको क्षमता वृद्धि गर्ने, पूर्ण क्षमतामा चलाउने, नयाँ उद्योग खोल्ने र रुग्न उद्योग सञ्चालनमा ल्याउने योजना रहेको बताए। बडूको स्थलगत अवलोकन पछि जचुकाली सञ्चालनको सम्भावनाबारे स्थानीय स्तरमा छलफल र बहस सुरु भएको छ। तत्कालीन सोभियत संघको प्राविधिक सहयोगमा स्थापित जचुकालीको उद्घाटन २०२१ साल पुस २९ गते राजा महेन्द्रबाट भएको थियो। सुरुमा अधिकृत पुँजी ८ करोड र जारी तथा चुक्ता पुँजी ४ करोड ८ लाख ३७ हजार रहेको यस कारखानाले दैनिक २ अर्ब खिल्ली चुरोट उत्पादन गथ्र्याे। सो बेला कारखानामा ३ सय ६६ जनाले प्रत्यक्ष रोजगार पाएका थिए। ३३ बिघा ९ कट्ठा क्षेत्रफलमा फैलिएको यस कारखानाको कुल क्षेत्रफललाई तीन भागमा छुट्ट्याइएको थियो। कारखानाको भवन ८ बिघामा र आवास २० बिघामा बनाइएको थियो भने ५ बिघा जग्गा गोदाम राख्नका लागि छुट्ट्याइएको थियो। कारखाना सञ्चालनमा रहेको बेला कर्मचारीहरूको आवासका लागि २५ वटा भवन निर्माण गरिएका थिए। ती भवनहरूमा सयवटाभन्दा बढी कोठा छन्। हाल मधेस प्रदेश सरकारको सम्पूर्ण मन्त्रालयहरू र प्रशासनिक कार्यालयहरू यसै जचुकालीकै परिसरमा रहेका भवनहरूबाट सञ्चालन भइरहेका छन्। निकै चर्चित देउराली, याक र गैंडा गरी तीन प्रकारका चुरोट उत्पादन गर्ने यो कारखानामा उत्पादन २०६८ चैतबाट बन्द भयो भने २०७० असार २० गतेबाट कारखाना पूर्णरूपमा बन्द भयो। २०७० असार २० गते मन्त्रिपरिषद्का अध्यक्ष खिलराज रेग्मीको नेतृत्वको सरकारले जचुकालीमा कार्यरत रहेका कर्मचारीहरूलाई अवकाश दिने निर्णय गरेको थियो। रेग्मी सरकारको उद्योग तथा अर्थमन्त्रीसमेत रहेका शंकर कोइरालाले मन्त्रिपरिषद्को निर्णयबाट कारखानामा कार्यरत तत्कालीन स्थायी कर्मचारी ७ सय ५८ जना र करिब २ सय जतिको संख्यामा रहेका ज्यालादारी तथा करारका कर्मचारीहरूलाई एक साथ अवकाश गरेको थियो। तत्कालीन सञ्चालक समितिका अध्यक्ष राजेश पटेलको ६ सदस्यीय बोर्ड र तत्कालीन महाप्रबन्धक रामस्वार्थ यादवलाई समेत अवकाश दिइएको थियो। मन्त्रिपरिषद्को बैठकले जचुकाली सञ्चालक समिति विघटन गरेर यसलाई बन्द गर्ने निर्णय गरेदेखि कारखानामा ताल्चा लगाइयो। कारखामा रहेका मेसिनहरूको सुरक्षा र निगरानीका लागि तीन जना सुरक्षाकर्मी राखिएका छन् तीन जना कर्मचारी पनि कार्यरत छन्। २०२१ सालमा रूस र नेपालबीचको दौत्य सम्बन्धलाई अझै प्रगाढ बनाउने उद्देश्यका साथ रूस सरकारले आफ्नै अनुदानमा नेपालमा २ वटा ठूला परियोजनाहरू निर्माण गर्ने निधो गर्यो। सोहीअनुरूप नेपालमा चिनी फ्याक्ट्री र चुरोट कारखाना निर्माण गर्न सरकारले तत्परता देखायो। २०१५ साल फागुनको संसदीय चुनावमा १ सय ९ सिटमा नेपाली कांग्रेसले ७४ सिट ल्याएर दुईतिहाइ मतको साथ विजय प्राप्त गरेको थियो। मधेसमा पनि प्रायः स्थानमा कांग्रेस नै विजयी भएको थियो। जसमा प्रमुख योगदान थियो रामनारायण मिश्रको। खिया लाग्न थालेका जनकपुर चुरोट कारखानाका मेसिन र उपकरणहरू। तस्बिर : मनिका झा २०१६ सालमा बीपी कोइरालाको नेतृत्वमा गठित नेपाली कांग्रेसको सरकारमा उद्योग तथा वाणिज्य मन्त्रीको रूपमा मिश्रलाई नियुक्त गरियो। मन्त्रालय सम्हालेपछि १६ महिनामा बडो लगन र कडा परिश्रमले जनकपुर चुरोट कारखाना, वीरगन्ज र भैरहवामा चिनी कारखाना स्थापना गराउन मिश्रले सफल भए। चिनी कारखाना वीरगन्जमा सञ्चालन गर्ने भए पनि चुरोट कारखानाका लागि सिरहाको लहानमा सञ्चालन गरिने लगभग तय भएको थियो। तर, मिश्रले चुरोट कारखाना जनकपुरमा नै स्थापना गर्ने मन बनाइसकेका थिए। २०१७ सालदेखि जचुकालीको निर्माण कार्य प्रारम्भ गराइयो। जचुकाली स्थापना गराउन मिश्रलाई पार्टीभित्रै पनि ठूलो संघर्ष गर्नुपरेको थियो। यहाँसम्म कि उनले जचुकालीकै लागि मन्त्री पदबाट राजीनामा समेत दिएका थिए। सोभियत रूस सरकारको आर्थिक तथा प्राविधिक सहायता र तत्कालीन श्री ५ को सरकारको संयुक्त सहयोगअन्तर्गत २०१९ साल ८ मंसिरमा तत्कालीन उद्योग वाणिज्यमन्त्री वेदानन्द झाले चुरोट कारखानाको शिलान्यास गरेका थिए। २९ पुस २०२१ का दिन तत्कालीन राजा महेन्द्रको हातबाट जचुकालीको उद्घाटन भएको थियो। सुरुमा भारतबाट बनेको मोटर छाप, पनामा नाम चुरोटहरू नेपालमा भित्रिने गरे पनि त्यसलाई विस्थापन गर्ने उद्देश्यका साथ जचुकालीको स्थापना भएपछि भारतीय मुद्राको समेत ठूलो रकममा बचन हुन थाल्यो। तत्कालीन सरकारले विश्व शंकर शुक्लालाई कारखानाको पहिलो महाप्रबन्धक बनाएको थियो भने कर्नेल नरबहादुर कार्की पहिलो प्रोजेक्ट म्यानेजर रहेका थिए। जचुकालीसँगै धराशायी मधेसको खेलकुद प्रजातन्त्र आएको केही वर्षसम्म राम्ररी नै सञ्चालन भएको जचुकालीले आफ्नो प्रभाव हरेक क्षेत्रमा पारेको थियो। खेलकुदतर्फ यसको प्रभाव निकै बढी थियो। जचुकालीको फुटबल टिमले वीरेन्द्र कप फुटबल प्रतियोगिताको उपाधिसमेत चुमेको थियो भने जचुकालीकै क्रिकेट टिमका कैयौं खेलाडीहरू राष्ट्रिय टिमका सदस्यहरूसमेत बन्न सफल भए। तर, जचुकालीको अवसानसँगै यस क्षेत्रमा खेलकुद पनि धराशायी बन्दै गएको छ। जचुकालीको फुटबल टिममा राजु शाक्य, अन्तर्राष्ट्रिय स्तरका खेलाडीहरू सुरेश बस्नेत, बिरु राय, चन्देश्वर मण्डल, गणेश पाण्डे, मदनकुमार नेवार, विश्वामित्र राय, दीपक खाती, जीवन बल लामा, पुष्प केसी, पुनम थापा, ललित थापा, राजेश थापा, सुनील गिरी, शम्भु बास्तोला, कुमार सुब्बा, नरसिंहप्रसाद दासलगायतका खेलाडीहरू थिए। यी खेलाडीहरूले जनकपुरको नाम राष्ट्रिय र अन्तर्राष्ट्रिय खेल मैदानमा फैलाएका थिए। तर, कारखाना बन्द भए पनि जनकपुरमा खेलाडीहरूले आर्थिक जीविकोपार्नजन गर्ने अवसरसमेत नपाउँदा विस्तारै खेलक्षेत्र ओरालो लाग्दै गयो। कारखानालाई सञ्चालनमा नल्याउने हो भने पनि यसका मेसिन र उपकरणहरूलाई संग्रहालयमा परिणत गरी नयाँ पुस्ताका लागि प्रदर्शनी गर्न सकिए निकै उपयोगी हुने कारखानका पूर्वकर्मचारी ज्ञानु झाको तर्क छ। झा भन्छन्, सरकारले सुर्तीजन्य पदार्थको उत्पादनमा प्रतिबन्ध लगाएको हुँदा कारखाना चल्ने सम्भावना न्यून नै छ। तर, हामीसँग भएका एतिधेरै उपकरण र निकै पुराना मेसिनहरूलार्ई कम्तीमा नयाँ पुस्तालाई संग्रहालयको रूपमा देखाउन पाए पनि निकै राम्रो हुन्थ्यो। हरेक पटक सरकार फेरिएसँगै नयाँ उद्योगमन्त्रीहरू कारखानाको निरीक्षणमा आउने गर्छन्। कारखाना सञ्चालनको आश्वासनसमेत बाँडेर जान्छन्। तर, कारखाना सञ्चालन हालको अवस्थामा हुने सम्भावना नै नरहेको प्रदेशका मन्त्रीहरूको धारणा छ। पछिल्लो पटक कारखाना अनुगमनमा आइपुगेका उद्योगमन्त्री दिलेन्द्रप्रसाद बडूले वैकल्पिक व्यवस्थापन गरेर भए पनि जचुकाली पुनः सञ्चालन गर्नुपर्ने र यसले मुलुकको अर्थतन्त्रमा ठूलो योगदान दिन सक्ने सम्भावना रहेको बताएका थिए। तर, मन्त्री बडूको कुरालाई मधेस प्रदेशका भौतिक पूर्वाधार तथा विकासमन्त्री रामसरोज यादव अस्वीकार गर्छन्। उनी भन्छन्, केही व्यक्तिहरू आफ्नो जागिर सुरक्षित राख्नका लागि कारखाना फेरि चल्छ भन्ने हल्ला फिजाउँछन् तर, यसको कुनै सम्भावनानै छैन, चुरोटको सेवनले प्राणघातक रोगहरू लाग्ने सम्भावना हुँदा यस्ता उद्योग चलाउनु नहुने यादवको तर्क छ। औद्योगिक विकास क्षेत्र बनाउन माग जनकपुर चुरोट कारखानाको परिसरलाई औद्योगिक विकास क्षेत्रको रूपमा परिणत गर्नुपर्ने तराई मधेस लोकतान्त्रिक पार्टीका अध्यक्ष वृषेशचन्द्र लालको माग छ। जचुकालीको परिसरलाई प्रदेश सरकारलाई हस्तान्तरण गर्न संघीय सरकारलाई अनुरोध गरिएको प्रतितमलोपाले आपत्ति जनाएको छ। गत बुधबार अध्यक्ष लालले एक विज्ञप्ति जारी गर्दै यसको विरोध गरे। जचुकाली परिसर देशको प्रथम निर्वाचित प्रधानमन्त्री स्व विशेश्वरप्रसाद कोइराला नेतृत्वमा गठित सरकारको उद्योगमन्त्री रामनारायण मिश्रद्वारा नेपालको औद्योगिक करणको निमित्त भएको प्रयासहरू मध्येको उत्कृष्ट उदाहरण रहेको विज्ञप्तिमा उल्लेखित छ। विज्ञप्तिमा भनिएको छ, आवश्यक पूर्वाधार सम्पन्न रहेकाले जचुकाली परिसरलाई साना मझौला उद्योगहरूको केन्द्रको रूपमा विकसित गरिनुपर्ने र यसो गर्दा यस क्षेत्रमा उद्योग स्थापना गर्ने र उत्पादनको क्षेत्रमा कार्य गर्ने उद्यमीहरू प्रोत्साहित हुनेछन्। जनकपुर रेल्वे र अन्य सुविधाले गर्दा उत्पादकलाई बजार पहुँच पनि सजिलै प्राप्त हुनुका साथै मधेस प्रदेश सरकार स्थापित हुँदा तत्कालको आवश्यकता हेरेर जचुकाली परिसरको उपयोग गरिए पनि यसलाई सदाका लागि प्रदेश सरकारको प्रशासनिक भवनमा परिणत गर्नुले यसको ऐतिहासिक महत्व गुमेर जाने तमलोपाको ठहर छ।  सुनील मिश्र, पूर्वकर्मचारी २०३३ सालमा ज्यालादारीमा नियुक्ति पाएर जचुकालीको कर्मचारी बनेका सुनील मिश्र २०६६ सालमा कारखानाको उपप्रबन्धक पदबाट अवकाश पाए। निकै नजिकबाट कारखाना भित्रका परिवर्तनहरूको साक्षी बनेका मिश्र कारखाना धराशायी हुनु पछाडि राजनीतिक अराजकता मुख्य कारक रहेको बताउँछन्। प्रजातन्त्रको स्थापनाले देशमा आमूल परिवर्तन ल्याए पनि जचुकालीका लागि यो परिवर्तन घातक बन्न गयो, अनुभव साट्दै मिश्रले भने, कुनै बेला यस कारखानामा काम गर्नु निकै सानको कुरा हुन्थ्यो। तर, देशमा आएको राजनीतिक परिवर्तनले यसलाई डुबाउँदै गयो। सरकार फेरिएसँगै कारखानाका महाप्रबन्धक फेरिन थाले। राजनीतिक आस्थामा जोडिएर आएका महाप्रबन्धकहरू कर्मचारीहरूलाई आस्थाका आधारमा काखापाखा गर्थे। सबै राजनीतिक दलका भ्रातृ मजदुर संगठनहरू कारखानाभित्र सञ्चालन हुन थाल्यो। ती संगठनहरूमा आबद्ध भएका कर्मचारीहरू कामभन्दा राजनीति बढी गर्न थाले। पार्टीको धाक देखाएर बढी बिदा बस्ने र कामै नगरी तलब लिने प्रवृत्ति बढ्दै गयो। राजनीतिमा आबद्ध कर्मचारीहरूको पहुँच सोझै मन्त्रीहरूसँग हुन्थ्यो। कारखाना प्रशासनले कामका लागि दबाब दिँदा सोझै सम्बन्धित मन्त्रीले कर्मचारीहरूको पक्षधर भएर बोल्न थाल्थे। विस्तारै यहाँ काम बन्द हुँदै गयो र राजनीति उत्कर्षमा पुग्यो। हुँदाहुँदै कारखाना घाटामा गएर उत्पादन नै ठप्प गर्नुपर्यो। वर्षौंदेखि बन्द रहेको कारखानको मेसिनहरू अब काम नलाग्ने अवस्थामा पुगेको मिश्रको ठम्याइ छ। उनी भन्छन्, फलामको सामान प्रयोगविहीन बन्यो भने खिया लागेर कामै नलाग्ने हुन्छ। यदि सरकारले पुनः चुरोट नै उत्पादन गर्नका लागि कारखाना सञ्चालन गर्ने हो भने यी सबै मेसिनहरू फेरेर नयाँ जडान गर्नुपर्ने हुन्छ र नयाँ प्रविधिबाट उत्पादन सुरु गर्नुपर्छ नत्र भने जस्ताको तस्तै अवस्थामा कारखाना सञ्चालनको कुरा गर्नु बेकार हो। बन्द रहेको जनकपुर चुरोट कारखानाको परिसर र यसका भवनहरूलाई हाल मधेस प्रदेश सरकारले आफ्नो प्रशासनिक प्रयोजनमा प्रयोग गरिरहेको छ। जचुकालीको बोर्ड हटाएर मधेस प्रदेश सरकारले आफ्नै बोर्ड राखेको छ। यस परिसरको नाम अहिले मधेस भवन राखिएको छ। कारखानाका भवनहरूलाई रंगरोगन र मर्मत सम्भार गरी मधेस प्रदेशका प्रदेश प्रमुख, मुख्यमन्त्री, मन्त्रीहरू र प्रदेश सरकारको कार्यालय र मन्त्री निवासकोे रूपमा प्रयोग गरिएको छ। अहिले यस परिसरमा मुख्यमन्त्री कार्यालय, प्रदेश प्रमुखको कार्यालय तथा आवास, मुख्यमन्त्रीको आवास, आन्तरिक मामिला तथा गृह मन्त्रालय, वन, पर्यटन, उद्योग तथा वातावरण मन्त्रालय, सामाजिक विकास मन्त्रालय, भौतिक पूर्वाधार मन्त्रालय, सामाजिक विकास मन्त्रालय, मुख्य न्यायाधिवक्ताको कार्यालयसहित प्रशासनिक कार्यालयहरू सञ्चालनमा छन्। १६ वटा आवास भवन र ४ वटा ठूलो भवन तथा एउटा कबर्ड हललाई मधेस सरकारले जीर्णोद्धार गरी प्रयोगमा ल्याए। १३ बिघामा फैलिएको कारखाना र गोदाम क्षेत्रलाई औद्योगिक ग्रामको रूपमा सुरक्षित राखिएको छ। संघीय सरकारको उद्योग मन्त्रालय मातहत रहेको यस कारखाना परिसरलाई आफ्नो मातहत ल्याउनका लागि मधेस प्रदेश सरकारले पहल थालेको छ। मुख्यमन्त्री लालबाबु राउतसहित मन्त्रीहरूले प्रधानमन्त्री शेरबहादुर देउवालाई भेटेर बन्द रहेको जचुकालीको भवन र जग्गालाई हस्तान्तरण गरेर यसमा प्रदेश सरकारको प्रशासनीय भवनको प्रयोजनको लागि उपलब्ध गराउन आग्रह गरेका थिए। मधेस प्रदेश राजधानीको भौतिक संरचना निर्माणका लागि सम्भाव्यता अध्ययन गर्न प्रदेश सरकारले गठन गरेको समितिले प्रतिवेदन बुझाइसकेको ध्यानाकर्षणपत्रमा उल्लेख गरिएको छ। समितिले मधेस प्रदेशको सरकारी संरचना रहेको जचुकाली र प्रदेश सभा रहेको स्थल लगायतका स्थानहरूमा स्थायी संरचना निर्माणका लागि सिफारिस गरिएका जग्गाहरू प्रदेश सरकारको नाममा हस्तान्तरण गर्न मधेस प्रदेश सरकारको तर्फबाट आग्रह गरिएको छ।"
एमाले विभाग प्रमुखहरूको बैठक जारी,"काठमाडौं : नेकपा एमाले केन्द्रीय विभागको बैठक केन्द्रीय कार्यालयमा सुरु भएको छ । आइतबार दिउँसो एमालेका अध्यक्ष कमरेड केपी शर्मा ओलीको उपस्थितिमा केन्द्रीय विभागका प्रमुख, उपप्रमुख र सचिवहरूको बैठक पार्टी कार्यालय च्यासलमा बसेको प्रचार विभाग उपप्रमुख विष्णु रिजालले जानकारी दिए। एमालेले ३३ वटा विभाग गठन गरेको छ। बैठकमा विभागीय कामको रिपोर्टिङ र विभागका वार्षिक कार्ययोजना प्रस्तुति भइरहेको रिजालले बताए।"
बढ्दै सम्बन्ध विच्छेद : मुख्य कारण वैदेशिक रोजगार र प्रेम विवाह,"सन्धिखर्क : अपरिपक्व उमेर विवाह, प्रेम विवाह र वैदेशिक रोजगारी जस्ता कारण अर्घाखाँचीमा सम्बन्धविच्छेद गर्ने दम्पतीको संख्यामा वृद्धि भएको पाइएको छ । सम्बन्धविच्छेद गर्नेमा ८० प्रतिशत बढि ४० वर्षमुनिका रहेका छन् । अर्घाखाँची जिल्ला अदालतमा दर्ता भएका मुद्दामध्ये सबैभन्दा बढी सम्बन्ध विच्छेदका हरेका छन् । गत आर्थिक वर्ष २०७८७९ मा जिल्ला अदालत अर्घाखाँचीमा ३ सय ४९ वटा मुद्दा दर्ता भएका छन् । जसमा २ सय ६ वटा मुद्दा सम्बन्ध विच्छेदका रहेका जिल्ला अदालतका श्रेस्तेदार महेश खनालले जानकारी दिए। उनका अनुसार अदलतमा आएका मुद्दामध्ये झण्डै ६० प्रतिशत मुद्धा सम्बन्ध विच्छेदका रहेका छन् । अपरिपक उमेर, बैदेशिक रोजगारी, पारिवारिक असन्तुलन, श्रीमान श्रीमतीबी असझमदारी ,घरेलु हिंसा, यौन सन्तुष्टि, महिला शसक्तिकरणलगायतका कारणले सम्बन्ध विच्छेदका मुद्दा बढ्दै गएको श्रेस्तेदार खनालको भनाइ छ । गत आर्थिक वर्षमा २ सय ६ वटा सम्बन्ध विच्छेदका मुद्दा दर्ता भएकोमा १ सय ६१ वटा मुद्धा फर्छ्यौट भएका छन् । ४५ वटा मुद्दा फर्छयौटका लागि बाँकी रहेको जिल्ला अदालत अर्घाखाँचीका न्यायधीश बासुदेव न्यौपानेले बताए। अघिल्लो वर्षबाट बाँकी रहेका तथा यस वर्षका गरी ४ सय ७४ मुद्दामध्ये ३ सय ४८ वटा मुद्दा फर्छयौट गरिएको जिल्ला न्यायाधीश न्यौपानेले जानकारी दिए। सूचना प्रविधिको बढि प्रयोग, समाजमा बढ्दै गएको खुल्ला यौन सम्बन्ध , छोरी छोराको चाहना विपरित घर परिवारले विवाह गरिदिनु, आफूले चाहेको र आफूले माया गरेको मानिससँग विवाह गर्न परिवार तथा समाज बाधक बन्नु , घरपरिबार र श्रीमानले श्रीमती तथा बुहारीको ख्याल नगर्नु जस्ता कारणले पनि सम्बन्ध विच्छेदका घटनामा वृद्धि भएको छ । उनकाअनुसार सूचना र प्रविधिको पहुँच बढि हुनु र बिलासिताको जीवनयापन गर्ने चाहना राख्नुले पनि बढि सम्बन्ध विच्छेदका घटना बढेका हुन् । सम्बन्ध विच्छेद गर्नेमा अधिकांश ३० वर्ष भित्रका रहेका छन् । जिल्लाको अवस्था हेर्दा अन्य धेरै कारण भए पनि प्रेम विवाह र वैदेशिक रोजगारीका कारणलेनै बढि सम्बन्ध विच्छेदका घटना बढि हुने गरेको दखिएको छ ।"
भूकम्पले भोजपुरमा एक घर क्षति,"भोजपुर : खोटाङको मात्तिमविर्तालाई केन्द्रविन्दु बनाएर गएको भूकम्पले भोजपुरका धेरै स्थानमा धक्का महसुस गरिएको छ। आइतबार बिहान करिब ८ बजेर १३ मिनेट जाँदा खोटाङको साकेला गाउँपालिका ५, मात्तिमविर्तालाई केन्द्र बनाएर गएको ६ रेक्टरस्केलको भूकम्पको धक्काले खोटाङ र भोजपुरका विभिन्न स्थानमा सामान्य क्षति भएको छ। भूकम्पले भोजपुर सदरमुकाम नजिकै रहेको टक्सारस्थित एक घर पूर्ण रुपमा क्षति पुगेको छ। भोजपुर नगरपालिका १२, टक्सारस्थित स्थानीय प्रमोद हलुवाईको घरमा क्षति पुगेको हो। हलुवाईको परिवार २१ वर्षअघि काठमाडौँ बसाईं गरेका कारण घरबाहेक कुनै पनि क्षति हुन नपाएको स्थानीय विमल रणपहेँलीले जानकारी दिए। ९ वटै स्थानीय तहका प्रभावित क्षेत्र केकति क्षति पुगेको भन्ने पूर्ण विवरण आइनसकेको प्रमुख जिल्ला अधिकारी हरिप्रसाद घिमिरेले जानकारी दिए। क्षति भएको विवरण आउनसाथ आवश्यक सामग्री र सुरक्षाको व्यवस्थामा आवश्यक पूर्वतयारीमा रहन सबै स्थानीय तहलाई जानकारी गराइएको प्रजिअ घिमिरेले बताए।"
सघन उपचार नपाउँदा सर्पले टोकेका ३२ वर्षीय युवाको मृत्यु,"महोत्तरी : सर्पले टोकेका ३२ वर्षीय युवाको समयमै भ्यान्टिलेटरको सघन उपचार नपाउँदा मृत्यु भएको छ। सिन्धुली घर भइ बर्दिबास४ माइस्थानमा निजी विद्यालय सञ्चालन गर्दै आएका युवराज श्रेष्ठको शनिबार राति सर्पले डसेपछि लगत्तै भ्यान्टिलेटरको सघन उपचार नपाउँदा मृत्यु भएको परिवारजनले बताएका छन्। श्रेष्ठ बर्दिबास४ स्थित माइस्थान पब्लिक स्कुलको संस्थापक प्रधानाध्यापक थिए। करिब मध्यराततिर सर्पले डसेको थाहा पाउनासाथ परिवारजनले बर्दिबास३ गौरीडाँडास्थित सर्पदंश उपचार केन्द्र पुर्याएका थिए। गम्भीर अवस्थाका श्रेष्ठलाई भ्यान्टिलेटरको सघन उपचार आवश्यक भएको केन्द्रका प्राविधिकले बताएपछि जनकपुर पुर्याइएको थियो। झुल (मच्छरदानी) नलगाइ सुतेका श्रेष्ठलाई घरको छानाबाट झरेको गोमन सर्पले घाँटीमै डसेको थियो। गोमनको डसाइले गम्भीर बनेका श्रेष्ठलाई भ्यान्टिलेटरमा सघन उपचारको आवश्यकता दर्शाउँदै सर्पदंश उपचार केन्द्रका प्राविधिकले जनकपुर लैजान सुझाएपछि उनलाई जनकपुर पुर्याइए पनि उपचार हुन भ्याएन। प्रादेशिक अस्पताल जनकपुरका चिकित्सकले श्रेष्ठलाई मृत घोषित गरेका हुन् । 'सर्पदंशको घटनालगत्तै बर्दिबासमै भेन्टिलेटरको सघन उपचार पाएको भए ज्यानको आशा रहने थियो', सर्पदंश उपचार केन्द्र बर्दिबास३ गौरीडाँडा सञ्चालक बोर्डका अध्यक्ष कृष्ण देवकोटा भन्छन्, 'दुःखका साथ भन्नुपर्छ, हामीले भेन्टिलेटरको प्रबन्ध गर्न सकेनौँ।' विगतदेखि बर्दिबास नगरपालिका नेतृत्व र मन्त्रालयसम्म यो सुविधाको माग कैयौँ पटक गरिए पनि कसैले चासो नदिएका अध्यक्ष देवकोटाको गुनासो छ। सर्पदंशका बाक्लै घटना हुने बर्दिबास क्षेत्रमा पछिल्लो घटनासहित एक महिनाभित्रै तीन जनाको मृत्यु सघन उपचार नपाएरै भइसकेको छ। तीन दिन पहिले एक जना र गत असारको तेस्रो साताको अन्त्यतिर एक गरी दुई जनाको भ्यान्टिलेटरको सघन उपचार नपाएरै मृत्यु भएको थियो। यसैबीच बर्दिबासमा नागरिक समाजका प्रतिनिधिले भ्यान्टिलेटर व्यवस्थापनका लागि नगर नेतृत्व र आफ्ना क्षेत्रका सङ्घीय सांसद (प्रतिनिधिसभा सदस्य) गिरिराजमणि पोखरेलको ध्यानाकर्षण गराएका छन्। रासस"
काँकडभिट्टामा लत्ताकपडा र जुत्ता बरामद,"झापा : झापा प्रहरीले काँकडभिट्टाबाट डेढ लाख मूल्यभन्दा बढीको लत्ताकपडा र जुत्ता बरामद गरेको छ। इलाका प्रहरी कार्यालय काँकडभिट्टाबाट खटिएको प्रहरी टोलीले मेचीनगर नगरपालिका६ स्थित गैरीगाँउमा आइतबार बिहान साढे १० बजे भारतबाट भन्सार छलेर नेपाल ल्याउँदै गरेको साडी, कुर्था सुरुवाल, कुर्थी, लेगिज, सटको थान कपडा गरी एक लाख ६ हजार मूल्य बराबरको सामान बरामद गरेको जिल्ला प्रहरी कार्यालय झापाका डीएसपी वसन्त पाठकले जानकारी दिए। त्यस्तै जिल्ला प्रहरी कार्यालय झापाबाट खटिएको प्रहरी टोलीले बेलुका ५ बजे मेचीनगर६ मा भारतबाट भन्सार छलेर ल्याएको ६० हजारको स्पोर्टस जुत्ता बरामद गरेको छ। बरामद गरिएको लत्ताकपडा र जुत्तालाई आवश्यक कारबाहीको लागि मेची भन्सार कार्यालय काँकडभिट्टा बुझाउने तयारी भइरहेको डीएसपी पाठकले बताए।"
बैतडीबाट तीन वर्षमा २ सय जना हराए,"बैतडी : भारतसँग सीमा जोडिएको यस जिल्लाबाट पछिल्लो तीन वर्षमा करिब दुई सय जना हराएका छन्। आर्थिक वर्ष २०७६७७ देखि २०७८७९ सम्म एक सय ८९ जना हराएका प्रहरी प्रवक्ता, प्रहरी निरीक्षक लोकराज जोशीले जानकारी दिए। उनका अनुसार आव २०७६७७ मा ४५, २०७७७८ मा ६०, आव २०७८७९ मा ८४ जना हराएका हुन्। सो अवधिमा हराएकामध्ये अधिकांश महिला तथा बालबालिका रहेका छन्। हराएकामध्ये आव २०७६७७ मा ३८, २०७७७८ मा ३९, आव २०७८७९ मा ५३ जना फेला परिसकेका छन्। उनसाठी जना अझै सम्पर्कविहीन रहेका छन्। हराएकाको अझै पनि जिल्लास्थित मातहतका प्रहरी चौकी तथा छिमेकी जिल्लामा हुलिया एवं तस्वीरसहित पत्राचार गरिएको र खोजी भइरहेको छ। हराउने महिला तथा बालबालिकामध्ये केही प्रहरीको सक्रियतामा भेटिन्छन् भने केही आफन्तकै पहलमा भेटिने गरेका छन्। हराउने बेला प्रहरीलाई खबर गर्ने गरेका भए पनि धेरै जना भेट्टिएका भए पनि प्रहरीमा खबर नगर्ने पनि गरेका छन्। पछिल्ला केही वर्षदेखि बैतडीबाट महिला तथा बालबालिका हराउनेक्रम बढिरहेको प्रहरी प्रमुख, प्रहरी नायब उपरीक्षक रमेश पालले बताए। रासस"
समन्वय नगरी आएको भन्दै गाउँपालिकाले प्रमुख प्रशासकीय अधिकृत फर्कायो,"बेनी : म्याग्दीको मंगला गाउँपालिकाले सरुवा भएर आएका प्रमुख प्रशासकीय अधिकृतलाई फिर्ता पठाएको छ। संघीय मामिला तथा सामान्य प्रशासन मन्त्रालयले सरुवा गरेर पठाएका प्रशासकीय अधिकृतलाई फिर्ता गरेको हो। स्थानीय तहमा प्रमुख प्रशासकीय अधिकृत संघीय सरकारका प्रतिनिधिको भूमिकामा हुन्छन्। मन्त्रालयबाट सरुवा भएर आएका प्रमुख प्रशासकीय अधिकृत चुर्णबहादुर कार्की हाजिर हुनका लागि शुक्रबार बाबियाचौर स्थित कार्यालयमा पुगेका थिए। '५ गतेको निर्णयअनुसार मंगला गाउँपालिकामा सरुवा भएको रमना पत्र लिएर हाजिर हुन गएको थिएँ,' कार्कीले भने 'मन्त्रालयले समन्वय नगरी सरुवा गरेर पठाएकाले हाजिर गराउन नसक्ने पत्र दिएर पठाउनुभयो।' मंगलाका प्रशासकीय अधिकृत मनोहर ढुङ्गानाको हालै अन्यत्र सरुवा भएको थियो। बागलुङको काठेखोला गाउँपालिकाका प्रशासकीय अधिकृत कार्कीलाई मन्त्रालयले मंगलामा सरुवा गरेर पठाएको हो। पालिकाले हाजिर नगराएपछि बागलुङ फर्किएका कार्कीले मन्त्रालयमा जानकारी गराउने बताए। मंगला गाउँपालिकाका अध्यक्ष सतप्रसाद रोकाले 'मन्त्रालयले एक जनालाई भनेर अर्कालाई सरुवा गरेर पठाएकाले हाजिर नगरी फिर्ता गरेको' प्रतिक्रिया दिए। 'उहाँ (कार्की) पनि सल्लाह समन्वय नगरी सरुवा भएर आउनुभयो,' अध्यक्ष रोकाले भने 'मन्त्रालयले एउटालाई भनेर अर्कालाई सरुवा गरेर पठाएछ।' काम गर्नलाई सहज र सहयोग गर्ने प्रशासकीय अधिकृत चाहिने अध्यक्ष रोकाले बताए।"
बसबाट ओर्लने क्रममा लडेर मृत्यु,सर्लाही : सर्लाहीको मलंगवा नगरपालिका२ झण्डा बजारमा आज बसबाट ओर्लने क्रममा लडेर एक जनाको मृत्यु भएको छ। मृत्यु हुनेमा सर्लाहीकै कौडेना गाउँपालिका३ बस्ने ४० वर्षीय चन्दन चौधरी रहेका छन्। आज बिहान पौने ११ बजे ग १ ख ९४५२ नम्बरको बसबाट ओर्लने क्रममा लडेर गम्भीर घाइते भएका चौधरीको उपचारको क्रममा प्रादेशिक अस्पताल मलंगवामा मृत्यु भएको हो। बस चालक फरार रहेकाले खोजी भइरहेको जिल्ला प्रहरी कार्यालय सर्लाहीले जनाएको छ।
सेनाद्वारा निर्मित विद्यालय भवन हस्तान्तरण,"झापा : नेपाली सेनाले झापा गाउँपालिका७ मदरगाछस्थित जनकल्याण माध्यमिक विद्यालयको भवन निर्माण गरिदिएको छ। नेपाली सेना पूर्वी कमान्ड हेडक्वाटरको बजेटबाट निर्मित विद्यालय भवनको आइतबार एक कार्यक्रमका बीच कमान्डका सेनापति उपरथी सहदेव खड्काले उद्घाटन गरेका हुन्। उद्घाटनपश्चात् उपरथी खड्काले विद्यालयका प्रधानाध्यापक पदमप्रसाद अधिकारीलाई भवन हस्तान्तरण गरेका थिए। उद्घाटन कार्यक्रममा बोल्दै उपरथी खड्काले भने, 'नेपाली सेना जनश्रमदानको लागि सधैं तयार छ, नागरिकसैनिक सम्बन्ध विस्तार योजनाअन्तर्गत नै विद्यालय भवन बनाइएको हो।' उनले युद्द बाहेकका सैन्य गतिविधिहरूलाई थप प्रभावकारी बनाउने लक्ष्य अनुसार नागरिक र सैनिकबीचको सम्बन्ध अभिवृद्धि गर्नलाई वातावरण सुधार तथा संरक्षण, प्रकोप व्यवस्थापन, धार्मिक र सांस्कृतिक क्षेत्र र भौतिक पूर्वाधार निर्माणलगायतको क्षेत्रमा विभिन्न कार्यक्रम गर्दै आइरहेको बताए। ३२ लाख १८ हजार ८५५ रुपैयाँको लागतमा निर्मित सो विद्यालयमा भवनमा एउटा कक्षा कोठा, एउटा सभा हल र दुई वटा शौचालय निर्माण गरिएको छ।"
"पूर्वी पहाडी क्षेत्रमा भूकम्पः चार घर भत्किए, दुई दर्जन बढीमा क्षति","ओखलढुंगाः खोटाङको मात्तिम विर्तालाई केन्द्रविन्दु बनाएर आइतबार बिहान गएको भूकम्पले विभिन्न जिल्लामा क्षति पुर्याएको छ। पछिल्लो विवरणअनुसार विभिन्न जिल्लामा ४ घर भत्किएका छन् भने दुई दर्जन बढी घरहरूमा क्षति पुगेको छ। आइतबार बिहान करिब ८ बजेर १३ मिनेट जाँदा खोटाङको साकेला गाउँपालिका५, मात्तिम विर्तालाई केन्द्र बनाएर गएको ६ रेक्टर स्केलको भूकम्पको धक्काले खोटाङ, ओखलढुंगा र भोजपुरका विभिन्न स्थानमा सामान्य क्षति भएको छ। भूकम्पको केन्द्रमा दुई घर भत्किएका छन्। दुई दर्जन बढी घरमा क्षति पुगेको प्रारम्भिक विवरण प्राप्त भएको जिल्ला प्रहरी कार्यालय खोटाङका प्रहरी नायव उपरीक्षक उमेश लम्सालले बताए। उनले भने, 'दुई दर्जन घरमा क्षति पुगेको प्रारम्भिक विवरण आएको छ, कति घरका छानाका टायल खसेका छन् कतिका गाह्रो चर्केर क्षति भएको छ।' मानवीय र पशुधन क्षति नभएको लम्सालको भनाइ छ। ओखलढुंगामा भूकम्पको ठूलै धक्का महशुस भएपनि पनि एक घरमा मात्र क्षति पुगेको छ। चिशंखुगढी२ मा पुरानो एक घर भत्किएको प्रहरीले जनाएको छ। ओखलढुंगाका प्रहरी नायव उपरीक्षक सुकदेव खनालले एक घरको गाह्रो भत्केको अन्य विवरण हालसम्म अध्यावधिक नभएको अन्नपूर्णलाई बताए। भोजपूरमा पनि भूकम्पका कारणले सामान्य क्षति देखिएको छ। भोजपुर नगरपालिका१२, टक्सारको एक घरमा क्षति पुगेको बताइएको छ। उक्त घरमा मानिसको बसोबास नभएकाले मानवीय क्षति नभएको स्थानीयले बताए। भूकम्पको धक्का छोटो समय महसुस भएकाले क्षति कम भएको स्थानीयको भनाइ छ। पहाडी जिल्लाका सुरक्षा प्रमुखहरूले क्षतिको विवरण यकिन गर्ने काम भइरहेको र सबैलाई सुरक्षित रूपमा बस्न आग्रह गरेका छन्। विगतका भूकम्पले धेरै क्षति पुगेकाले नागरिकमा धेरै सचेतना आएको भए पनि नेपाल भूकम्पको उच्च जोखिममा रहेकाले सधैं सतर्क नै रहनुपर्ने ओखलढुंगा क्याम्पसका समाजशास्त्रका उप प्राध्यापक डा भेषनाथ खनालले बताए। जिल्लाबासीलाई भूकम्पबाट हुने जोखिमबारे सतर्क रहन जिल्ला प्रहरी तथा प्रशासन कार्यालयले अपिल समेत गरेका छन्। मात्तिम विर्तालाई केन्द्रविन्दु बनाएर गएको भूकम्पबाट पूर्वी पहाडका सबै जिल्लाहरूमा तराईका जिल्लाभन्दा बढी धक्का महशुस गरिएको छ।"
अन्तर्वार्ता सञ्चालनको माग गर्दै त्रिवि सेवा आयोग अगाडि प्रदर्शन,काठमाडौंः त्रिभुवन विश्वविद्यालय सेवा आयोगले तोकेको प्राध्यापक र सहप्राध्यापकको अन्तर्वार्ता सञ्चालनको माग गर्दै अनेरास्ववियुले प्रदर्शन गरेको छ। अखिलका त्रिवि इन्चार्ज मदन विष्टले आइतबारदेखि सुरु हुने भनिएको अन्तर्वार्ता सञ्चालन गर्न माग गरेको बताए। निर्धारित अन्तर्वार्ता तुरुन्त गर्न भन्दै अनेरास्ववियुले प्रदर्शन गरेको हो । नेविसंघले त्रिवी सेवा आयोगमा ताला लगाएको छ । त्रिवि सेवा आयोगको ताला तत्काल खोल्न र निर्धारित प्राध्यापकको अन्तर्वार्ता सुरु गर्न माग गर्दै प्रदर्शन भएको हो।
नागपञ्चमीमा सार्वजनिक विदा,दैलेख : कर्णाली प्रदेश सरकारले साउन १७ गते सार्वजनिक विदा दिएको छ। साउन शुक्ल पञ्चमी (नागपञ्चमी) मा प्रदेश सरकारले प्रदेशभर सार्वजनिक विदा दिएको हो। कर्णाली प्रदेश सरकारको गत चैत्र २९ गते बसेको मन्त्री परिषद् बैठकले साउन शुक्ल पञ्चमी (नाग पञ्चमी) मा सार्वजनिक विदा दिने निर्णय गरेको आन्तरिक मामिला तथा कानून मन्त्रालयका प्रवक्ता निधि राज न्यौपानेले बताए। मन्त्रालयद्वरा जारी सार्वजनिक बिदा सम्बन्धी सूचनामा भनिएको छ 'मिति २०७९ साउन १७ गते मंगलवार साउन शुक्ल पञ्चमी (नागपञ्चमी) को अवसरमा कर्णाली प्रदेशस्थित सबै सरकारी तथा सार्वजनिक संघ संस्थाहरूमा सार्वजनिक विदा दिने निर्णय मन्त्रीपरिषद् बैठकले गरेको छ।'
पर्वतमा करेन्ट लागेर एक युवाको मृत्यु,पर्वत : पर्वतको पैंयु गाउँपालिका६ भोर्लेमा करेन्ट लागेर एक युवाको मृत्यु भएको छ। स्थानीय काहुँ गाउँका ३० वर्षीय केशवबहादुर थापा मगरको आइतबार बिहान साढे ९ बजे करेन्ट लागेर घटनास्थलमै मृत्यु भएको हो। आफ्नै कुखुरा फार्ममा बिजुलीको बल्व फेर्ने क्रममा करेन्ट लागेको जिल्ला प्रहरी कार्यालय पर्वतले जनाएको छ। शव पोष्टमार्टमका लागि स्याङ्जाको वालिङतर्फ लगिएको प्रहरी नायब उपरीक्षक शिवराज बुढाथोकीले जानकारी दिए। बल्ब फेर्ने क्रममा बिजुलीको तारमा चिसोले सर्ट भएकाले करेन्ट लागेको हुनसक्ने प्रहरीको अनुमान छ।
सर्पदंश उपचार केन्द्रमा भेन्टिलेटरको व्यवस्थापन गरिने,"महोत्तरी : बर्दिबासस्थित सर्पदंश उपचार केन्द्रलाई व्यवस्थित बनाउनका लागि यहाँबाट नेतृत्व गर्ने जनप्रतिनिधीहरू अगाडि बढेका छन्। गएराति सर्पदंशका कारण घाइते भएका वर्दिवास नगरपालिका४ का युवराज श्रेष्ठको सर्पदंश उपचार केन्द्रमा भेन्टिलेटरको अभावमा मृत्यु भएपछि जनप्रतिनिधीहरूको ध्यानाकर्षण भएको हो। प्रतिनिधिसभा सदस्य एवम् पूर्वमन्त्री गिरीराजमणि पोखरेल र मधेश प्रदेशकी प्रदेशसभा सदस्य शारदादेवी थापाले बर्दिबासस्थित सर्पदंश उपचार केन्द्रलाई व्यवस्थित बनाउनका लागि तत्परता देखाएका छन्। आइतबार अन्नपूर्णपोष्ट्सँग कुराकानी गर्दै पूर्वस्वास्थ्यमन्त्री समेत रहेका गिरीराजमणि पोखरेलले संघीय सरकारको स्वास्थ्य सेवा विभागको पहलमा सर्पदंश उपचार केन्द्रमा भेन्टिलेटरको व्यवस्थापनमा जुटेको बताएका छन्। महोत्तरी क्षेत्र नं १ का प्रतिनिधिसभा सदस्य समेत रहेका नेता पोखरेलले भने, 'भेन्टिलेटरको अभावमा बर्दिबासस्थित सर्पदंश उपचार केन्द्रमा सर्पको टोकाइबाट घाइते भएका बिरामीहरूको उपचारमा समस्या भइरहेको छ। बर्दिबासक्षेत्रको समग्र स्वास्थ्य सेवालाई प्रभावकारी बनाउन भेन्टिलेटरको आवश्यक रहेको छ। सर्पदंशबाट नागरिकहरूले ज्यान गुमाएको घटना सुन्दा आफूलाई पनि दुःख लागिरहेको छ। यसप्रति म संवेदनशील छु।' यसभन्दा अगाडि पनि सर्पदंश उपचार केन्द्रलाई व्यवस्थित बनाउन लागिपरेको जानकारी दिँदै नेता पोखरलले भने, 'यसभन्दा अगाडि पनि धुलिखेल अस्पतालसँगको समन्वयमा बर्दिबासमा निर्माण भएको १५ सैय्याको अस्पताललाई व्यवस्थित गर्ने तयारीमा रहेका थियौं। तत्काल कोरोनाको कारण सो व्यवस्थापन गर्नका असफल भएको थियौं। अब पुनः सो अस्पताललाई व्यवस्थिततर्फ लाग्नेछु।' मधेश प्रदेशसभा सदस्य शारदादेवी थापाले बर्दिबासस्थित सर्प दंश उपचार केन्द्रमा भेन्टिलेटर खरिदका लागि आवश्यक बजेट छुट्टयाउने बताएकी छिन्। उनले आर्थिक वर्ष २०७९८० को संसदीय विकास कोषबाट भेन्टिलेटर खरिदका लागि रकम छुट्टयाउने बताएकी हुन्। भेन्टिलेटर खरिदका लागि जति बजेट चाहिन्छ सोही अनुसार बजेट छुट्टयाउने उनको भनाइ छ। '२५ देखि ३५ लाखसम्म भेन्टिलेटर खरिद गर्न बजेट चाहिन्छ भन्ने कुरा सुनेको छु, जति बजेट लाग्छ त्यति दिन म तयार छु।' विषालु सर्पको राजधानी बर्दिबास विषालु सर्पको राजधानी भनेर महोत्तरीको बर्दिबासलाई चिनिने गरिन्छ। गर्मी एवम् वर्षायाममा यस क्षेत्रमा विषालु सर्प गोमन, करेतको विगविगी हुँदै आएको छ। जसको कारण सर्प टोकाइका कारण बर्सेनि यसक्षेत्रका कैयौंले ज्यान गुमाउनुपर्ने बाध्यता रहेको छ। यहाँ सर्पदंश उपचार केन्द्र सञ्चालनमा आएपनि भरपर्दो उपचारको व्यवस्थापन हुन सकेको छैन। आवश्यक मात्रामा दक्ष जनशक्ति एवम् प्रविधिको व्यवस्थापन नहुँदा स्थानियहरू समय समयमा आक्रोशित हुँदै आएका छन्।"
झापामा एम्बुलेन्सको ठक्करबाट घाइते स्कुटर चालकको मृत्यु,झापा : झापामा एम्बुलेन्सको ठक्करबाट घाइते भएका स्कुटर चालकको उपचारको क्रममा मृत्यु भएको छ। मृत्यु हुनेमा झापा गाउँपालिका ६ निवासी २३ वर्षीय राजेश कार्की रहेको प्रहरी कार्यालय झापाका डिएसपी वसन्त पाठकले जानकारी दिए। घाइते कार्कीको नोबेल अस्पताल विराटनगरमा उपचार क्रममा आइतबार बिहान ६ बजे मृत्यु भएको डिएसपी पाठकले बताए। प्रहरीका अनुसार साउन ४ गते दिउँसो २ बजे कनकाई नगरपालिका३ स्थित सुरुङ्गा कुमरखोद सडक खण्डमा दक्षिणबाट उत्तरतर्फ गई रहेको मे १ च १६५४ नम्बरको एम्बुलेन्सले विपरीत दिशाबाट आइरहेको प्र १०१०१५ प २१४८ नम्बरको स्कुटरलाई ठक्कर दिँदा दुर्घटना भएको थियो। दुर्घटनामा परी स्कुटर चालक कार्की र सोही स्कुटरको पछाडि उनकी श्रीमती २० वर्षीया शर्मिला कार्की घाइते भएका थिए। घाइतेमध्ये चालक कार्कीलाई बिर्तासिटि अस्पताल बिर्तामोडमा उपचारका लागि पठाएको र त्यहाँ उपचार सम्भव नभएपछि थप उपचारका लागि नोबेल अस्पताल विराटनगर पठाइएको थियो। यता एम्बुलेन्स र एम्बुलेन्स चालक बिर्तामोड १० निवासी ४६ वर्षीय चन्द्र बहादुर बिकलाई प्रहरीलाई नियन्त्रणमा लिएको छ।
खोटाङ केन्द्रविन्दु भएर ६ रेक्टर स्केलको भूकम्प,काठमाडौं : आइतबार बिहानै भूकम्पको धक्का महसुस गरिएको छ । राष्ट्रिय भूकम्प मापन केन्द्रका अनुसार बिहान ८ : १३ बजे खोटाङ आसपास केन्द्रबिन्दु भएर भूकम्प गएको हो। राष्ट्रिय भूकम्प मापन केन्द्रका अनुसार ६ रेक्टर स्केलको भूकम्प गएको हो। खोटाङ केन्द्रविन्दु भएर आएको भूकम्पको धक्का उपत्यका आपसपासका स्थानीयवासीले समेत महसुस गरेको बताएका छन् । भूकम्पबाट अहिलेसम्म क्षति भएको विवरण नआएको प्रहरीले जनाएको छ।
विवाहेत्तर सम्बन्धले टुट्दै परिवार,"काठमाडौं : गत असार ११ गते गायिका दिलमाया सुनार आफ्नै कोठामा मृत भेटिइन्। प्रहरी वृत्त बालाजुका डीएसपी गौतम मि श्रका अनुसार उनका प्रेमी भनिएका सिन्धुपाल्चोक साँगाचोकगढीका सूर्य भन्ने खिलबहादुर श्रेष्ठले नै हत्या गरेको प्रहरीको प्रारम्भिक निष्कर्ष छ। श्रेष्ठ पुर्पक्षका लागि कारागार चलान भएका छन्। प्रहरीका अनुसार मृतक सुनार र श्रेष्ठको २ वर्षदेखि प्रेम सम्बन्ध थियो। विवाहित सूर्य र सम्बन्ध विच्छेद गरेर एक्लै बस्दै आएकी गायिका सुनारबीचको घनिष्टताले श्रेष्ठ परिवारमा समस्या आइरहेको थियो। श्रेष्ठको घरमा श्रीमती र ४ जना छोराछोरी छन्। मृतकका आफन्तका अनुसार श्रेष्ठ श्रीमान्कै परिचयमा सुनारको कोठामा आउजाउ गर्थे। घटनाको दिन पनि उनीहरू सँगै थिए। परिवारका अनुसार श्रेष्ठलाई सुनारले विहे गर्न दबाब दिएपछि हत्या भएको हो। त्यस्तै, गत असार २६ गते अन्नपूर्ण गाउँपालिका७ कास्कीको जंगलमा बनेपाको दिवाकर थापा र सुदिना कर्माचार्य एउटै रूखमा झुण्डिएको अवस्थामा फेला परे। बनेपाका उनीहरू कास्की गएर आत्महत्या गर्नुपर्ने एउटै कारण थियो। उनीहरूबीचको विवाहेत्तर सम्बन्ध। घटनाको अनुसन्धानका क्रममा दिवाकर र सुदिना प्रेम सम्बन्धमा रहेको खुल्न आएको थियो। दिवाकरको श्रीमती अस्टेलियामा छन् भने सुदिनाको श्रीमान् बनेपामै व्यापार व्यवसाय गर्ने गर्छन्। त्यस्तै, गत फागुनमा पाँचथर मिक्लाजुङ१ की ३९ वर्षीया सुमित्रा तामाङ धरानको एक होटलमा मृत भेटिइन्। इटहरी५ जनता बस्तीमा डेरा गरी बस्ने उनको हत्या भएको प्रहरीको दाबी छ। वैदेशिक रोजगारीका लागि उनका श्रीमान् बु्रनाइमा रहेको र उनी भूपू इन्डियन आर्मीसमेत भएको खुलेको छ। छोराछोरी पढाउन इटहरी झरेकी तामाङ परपुरुषसँग सम्बन्ध राखेकै कारण मारिइन्। हत्या आरोपमा उनका प्रेमी प्रहरी हिरासतमा छन्। यस्तै, गत फागुनमा इलाम चुलाचुलीका दिनेश सिग्देलको शव धरान, धनकुटा सडकखण्डको जंगलमा फेला परेको थियो। हत्या आरोपमा उनको श्रीमती अनिता केसी र अनिताको प्रेमी सरोज भण्डारी प्रक्राउ परेका छन्। रोजगारीको शिलशिलामा बिदेसिएका दिनेश अनितासँग १० वर्षअघि विवाह बन्धनमा बाँधिएका थिए। उनको हत्या भने पुस २२ गते नै गरिएको थियो। विदेशबाट फर्किएकै दिन पैसाको विषयमा श्रीमतीसँग विवाद भएको र अर्को दिन अनिताले प्रेमीलाई बोलाएर हत्या गरेको प्रहरी अनुसन्धानबाट खुलेको छ। यी केही प्रतिनिधि घटना मात्रै हुन्। पछिल्लो समय बढ्दै गएको विवाहेत्तर सम्बन्धले समाजमा अपराध बढाउँदै गएको छ। सम्पत्ति हिनामिनादेखि बालबच्चाको विचल्ली, परिवार टुट्ने र टुटाउने, परिवारै सखाप बन्नेदेखि ठगी, ब्ल्याकमेल जस्ता अपराध बढ्दै गएका छन्। यसले आत्महत्याको दर पनि बढेको देखिन्छ। सम्बन्ध विच्छेद गर्ने संख्या वृद्धि भएको छ। सम्बन्ध विच्छेदको मुख्य कारण जिल्ला अदालत काठमाडौंका सूचना अधिकारी दीपक दाहालका अनुसार सम्बन्ध विच्छेद गर्ने संख्या उल्लेख्य वृद्धि भएको छ। आव २०७६७७ मा २ हजार ७९ जनाले सम्बन्ध विच्छेद मुद्दा दर्ता गराएका थिए। आव २०७७७८ मा २ हजार ४९२ र आव २०७८७९ मा ३ हजार ८७७ जनाले सम्बन्ध विच्छेदको मुद्दा दर्ता गराएका थिए। अदालतमा सबैभन्दा बढी आउने मुद्दा नै यही हो। सम्बन्ध विच्छेद हुने अधिकांश कारणमा पतिपत्नीको एक्स्ट्रा अफेयर नै हो, दाहाल भन्छन्, ८० प्रतिशत जस्तो मुद्दामा विवाहेत्तर सम्बन्ध प्रमुख कारण देखिएको छ। केही जोडीले त साथमा प्रेमी वा प्रेमीका लिएर पनि सम्बन्ध तोड्न आउनुहुन्छ। उपत्यका अपराध महाशाखाका प्रवक्ता कृष्ण कोइरालाका अनुसार बढ्दै गएको वैदेशिक रोजगारीले दम्पतीबीचको सम्बन्धमा समस्या देखिन थालेको छ। लामो समयसम्म भेटघाट नहुने, एक्लो बसाई, परिवारको आर्थिक तथा सामाजिक जिम्मेवारीले पनि पतिपत्नी विवाहेत्तर सम्बन्धमा रहने गरेका छन्। दम्पतीबीचका समस्याहरू शेयर नगर्ने, इगो बढ्ने, अनावश्यक महŒवाकांक्षा र एकअर्काबीच अनावश्यक शंकाले गर्दा बाहिरी मान्छेसँग नजिकिएको देखिन्छ। कोइराला भन्छन्, आपसी सम्बन्धमा असमझदारी हुनु र एक अर्कामा आशंका उत्पन्न हुनु नै विवाहेत्तर सम्बन्धको प्रमुख कारण हो। यसले गर्दा एक परिवार मात्रै हैन पूरै समाजमा असर देखापर्छ। पछिल्लो समय समाजमा नैतिक तथा धार्मिक अनुशासन घट्दै गएको कोइरालाको भनाइ छ। अपराध किन बढ्यो ? मनोविद् करुणा कुँवर सामान्य मानिसले अपराध गर्न नसक्ने बताउँछिन्। अपराध गर्ने व्यक्तिमा असामान्य परिस्थिति वा कारण देखिएकै हुन्छ। मानसिक रूपमा विच्छिप्त मानिस अपराध कर्ममा जोडिएको देखिन्छ। हत्या वा आत्महत्यासम्म पुग्ने मानिसले यसअघि धेरै संकेतहरू देखाएका हुन्छन्। परिवारले बुझ्ने र समस्या समाधान गर्नेतिर लाग्नुपर्छ, उनले भनिन्। समाजशास्त्री डाडम्बर चेम्जोङका अनुसार समाजको स्वरूप हरेक दिनजसो परिवर्तन भइरहेको छ। पछिल्लो समय समाजमा संयुक्त परिवार कम र एकल परिवारको संख्या बढ्दो छ। मानिस हामी भन्न छाडेर म र मेरो भन्नेमा महŒव दिन थालेका छन्। उनी भन्छन्, जकडिएको पितृसत्तामा अल्मलिएको समाजले विस्तारै स्वतन्त्रता खोजिरहेको छ। यसको संकेत स्वरूप परिवारमा विविध समस्या देखापर्न थालेको छ ।"
दुष्टमाथि दया !,"गाउँमा धेरै किसान थिए। तर, पछिल्लो समय केही किसान खेतीपाती छोडेर सहरतिर पसे। त्यही गाउँमा एकजना किसान पनि बस्थे। उनी स्वभावले अत्यन्त दयालु थिए। गाउँ भएर सायद कहिले पनि कसैलाई संकटमा परेको देखिदैन थियो। एकदिन बिहान किसान खेतबाट घरतर्फ आइरहेका थिए। जाडोको मौसम भएका कारण ठिहिर्याउने चिसो थियो। यस्तो लाग्थ्यो कि हरेक चीजहरू जमेको जस्तो आभास भइरहेको थियो। अचानक किसानको दृष्टि बाटोमा रहेको एक विषालु सर्पमाथि पर्यो। चिसोका कारणले सर्प अधमरो जस्तो अवस्थामा देखे उनले। दयालु स्वभाव भएकाले किसानले सर्पको सहायता गर्ने निश्चय गरे। किसानले चिसोले शून्यजस्तै भएको सर्पलाई घर लिएर आए। घर ल्याएपछि उनले सर्पलाई आगोको छेउमा राखे। केही समयमै सर्प चलमलायो। हेर्दा हेर्दै सर्प गुडुल्किन थाल्यो। आगोको तापले सर्प जीवित भयो। तर, जब सर्पमा शक्ति आयो, तब त्यसले किसानमाथि अचानक आक्रमण गर्यो। सर्पले किसानलाई डस्यो। फलतः किसानको त्यही समयमा मृत्यु भयो। मर्ने समयमा किसानले पश्चाताप गर्यो। मनमनै उनले भने, मैले यस दुष्ट जीवमाथि दया नगरेको भए मेरो असमयमा मृत्यु हुँदैनथ्यो। नैतिक शिक्षा : दुष्टले आफ्नो दुष्टता कहिले पनि छोड्दैन। त्यसैले दुष्टमाथि कहिले पनि दया गर्नु हुँदैन।"
कांग्रेस महिला नेताको माग२ भन्दा बढी निर्वाचन क्षेत्र भएका ठाउँमा महिला उम्मेदवार अनिवार्य गरियोस्,"काठमाडौँ : नेपाली कांग्रेसका महिला नेताहरुले आगामी प्रतिनिधिसभा र प्रदेशसभा सदस्यको निर्वाचनमा महिलालाई पनि प्रत्यक्षतर्फ उम्मेदवार बनाउन माग गरेका छन्। उनीहरुले अब महिलाहरु पनि निर्वाचन लड्न सक्षम रहेका भन्दै वर्तमान कानुन संशोधन गरेर भए पनि प्रत्यक्षतर्फसमेत उल्लेख्य महिलाको उम्मेदवारी हुने र जित्ने मानसिकताको सिर्जना गरिनुपर्ने माग गरे। अहिलेको कानुनमा संशोधन गरेर दुई वा सोभन्दा निर्वाचन क्षेत्र भएका ठाउँमा दलहरुले अनिवार्य महिला उम्मेदवार बनाइनुपर्ने माग गरे। पूर्वराज्यमन्त्री एवम् केन्द्रीय सदस्य सीता गुरुङको संयोजनमा काठमाडौंमा भएको निर्वाचन प्रणाली र महिलाको प्रतिनिधित्व विषयक कार्यक्रममा बोल्दै नेताहरुले नेपालमा सबै क्षेत्रमा महिलाको प्रतिनिधित्व बढाउन आवश्यक रहेकोमा जोड दिए। पार्टीहरुले उम्मेदवारी दिँदा एक तिहाई महिला उम्मेदवार हुनुपर्ने उनीहरुको माग छ। सहमहामन्त्री महालक्ष्मी उपाध्यायले आगामी निर्वाचनमा पार्टीले उम्मेदवारी दिने पदमध्य एक तिहाईमा महिला उम्मेदवार बनाउनुपर्ने माग गरिन्। महिलाहरु हिजो चुनावमा जान डराउँथे होला। तर अहिले त्यस्तो छैन। महिलाहरु पनि चुनाव लड्न तयार छन्। हामी तयार छौं, उनले भनिन्, दलहरूमा महिलाप्रतिको पुरानो सोच कायम छ, त्यो हटाइनुपर्छ। उपसभामुख पुष्पा भुसालले राजनीतिक दलहरुले चुनावमा प्रत्यक्षतर्फ नै महिलालाई उम्मेदवार बनाउने र कार्यकारी पदहरुमा समेत महिलालाई अवसर दिने अभ्यास गर्नुपर्ने बताइन्। उनले अब महिलाहरु पनि मुलुकको कार्यकारी प्रधानमन्त्री बन्न सक्षम भइसकेका बताइन्। महिला बालबालिका तथा ज्येष्ठ नागरिकमन्त्री उमा रेग्मीले महिलालाई उम्मेदवार बनाउने र जिताउनेबारेमा कानुनमै व्यवस्था हुनुपर्ने बताइन्। महिला सक्षम छन्। तर चुनावमा अस्वभाविक खर्च गर्न महिलालाई स्रोत साधनको अभाव छ। त्यहीकारण महिलालाई उम्मेदवार नै नबनाउने चलन छ, उनले भनिन्, त्यसको सट्टा वर्तमान कानुनमै संशोधन गरेर महिला अनिवार्य उम्मेदवार बन्ने र चुनाव खर्चकालागि सरकारले सहयोग गर्ने कानुनी व्यवस्था हुनु आवश्यक छ। उनले महिला उम्मेदवारलाई पार्टीले समेत विशेष व्यवस्था गरिदिनुपर्ने माग गरिन्। प्रमुख सचेतक चित्रलेखा यादवले पार्टीले महिलालाई मौका दिएर हेर्नुपर्ने बताइन्। कानुनले महिलालाई आरक्षण दिएको छ। तर हामी कहाँ अझैपनि कानुनले दिएभन्दा अरु ठाउँ नदिने अभ्यास छ। अब महिलालाई दलहरुले अवसर दिनुपर्छ, उनले भनिन्। कार्यक्रममा उपसभामुख पुष्पा भुसालले नागरिकता विधेयकमा भएका विषय र सवल पक्षहरुका विषयमा धारणा राखेकी थिइन् भने नेता मिनेन्द्र रिजालले निर्वाचनमा महिला सहभागिता र महिलाको प्रतिनिधित्वबारे धारणा राखेका थिए। केन्द्रीय सदस्य गुरुङले राज्यका विभिन्न तहमा महिला प्रतिनिधित्व बढाउन दलहरुले इच्छाशक्ति बढाउन आवश्यक रहेको सुझाव प्राप्त भएको बताइन्। दलहरुको इच्छाशक्ति नहुँदा महिलाको प्रतिनिधित्व कमजोर बनेको समीक्षा भयो। अब आउने चुनावमा महिलाहरुले प्रत्यक्षमा नै धेरै उम्मेदवारी दिनुपर्ने र त्यसो भएमा मात्रै समानुपातिकतर्फ पुरुषहरु पनि निर्वाचित हुने अवस्था आउने सुझाव छन्, उनले भनिन्। उनले पार्टीमा बंशाणुगत राजनीति हाबी भएको र तल्लो तहका महिलालाई संघर्ष गरेर राज्यको माथिल्लो तहमा पुग्न सकस हुने अवस्था रहेकोबारे गम्भीर समीक्षा हुनुपर्ने आवश्यक रहेको बताइन्। कार्यक्रममा नेपाली कांग्रेसको विधानमा महिला प्रतिनिधित्वको व्यवस्था र १४ औँ महाधिवेशनमा महिला सहभागिता गायत विषयमा समेत छलफल भएको थियो। अघिल्लो निर्वाचनमा कांग्रेसले ६ सिटमा मात्रै महिलालाई उम्मेदवार बनाएको थियो।"
"छुट्टाछुट्टै दुर्घटनामा दुईजनाको मृत्यु, ७ घाइते",मुगु : छुट्टाछुट्टै दुर्घटनामा दुईजनाको मृत्यु भएको छ भने ७ जना घाइते भएका छन्। छाँयानाथ रारा नगरपालिका१३ रुगाबाट आउँदै गरेको टयाक्टर र जुम्लाबाट मुगु आउँदै गरेको जीप दुर्घटना हुँदा दुईजनाको मृत्यु भएको छ । छाँयानाथ रारा नगरपालिका१३ रुगा गाउँबाट कर्णालीतिर आउँदै गरेको लु ४ च ६७६२ नम्बरको टयाक्टर दुर्घटना हुँदा टक्याक्टरमा सवार छाँयानाथ रारा नगरपालिका१३ का २५ वर्षीय मुकुन्द लावतको मृत्यु भएको प्रहरीले जनाएको छ। बिहान ९ बजे रुगाबाट कर्णालीतिर आउँदै गरेको ट्याक्टर सडकबाट २५ मिटर तल खसेरको थियो। दुर्घटनामा टयाक्टरका चालकसहित अन्य पाँचजना घाइते भएका छन्। उनीहरुको जिल्ला अस्पतालमा उपचार भइरहेको र स्वास्थ्य अवस्था सामान्य रहेको जिल्ला प्रहरी कार्यालयका डीसपी सुभाष हमालले जानकारी दिए। जुम्लाबाट मुगु आउँदै गरेको लु १ ज ३७५४ नम्बरको जीप जुम्लाको कनकासुन्दरी गाउँपालिका१ बुलबुलेमा दुर्घटना हुँदा छाँयानाथ रारा नगरपालिका२ का २५ वर्षीय दिपक तिरुवाको घटनास्थलमै मृत्यु भएको छ । उक्त जीपका चालक र अन्य एकजना घाइते भएका छन्। उनीहरुलाई उपचारका लागि कर्णाली स्वास्थ्य विज्ञान प्रतिष्ठान जुम्ला लगिएको छ।
पाणिनी गाउँपालिकामा बेवारिसे शव फेला,"सन्धिखर्क : पाणिनी गाउँपालिकामा एउटा बेवारिसे शव फेला परेको छ । पाणिनी गाउँपालिका२, पोखराथोकको जंंगलमा एक पुरुषको शव फेला परेको जिल्ला प्रहरी कार्यालय अर्घाखाँचीले जनाएको छ । डाँडाकटेरी जंगलमा फेला परेको शवको सनाखन गर्न लागिएको जिल्ला प्रहरी कार्यालयका सूचना अधिकारी अर्जुन पौडेलले जानकारी दिए । सोही ठाउँबाट आजभन्दा ३ दिन पहिले दुई जना हराएका थिए ।"
प्रेमप्रकाश मल्ल पुरस्कार रेग्मीलाई,"नेपालगन्ज : नेपाल प्रज्ञा प्रतिष्ठानका पूर्वसदस्यसचिव आख्यानकार सनत रेग्मीलाई यस वर्षको प्रेमप्रकाश मल्ल मधुकर पुुरस्कार प्रदान गरिएको छ। गीतकार, गायक, संगीतकार स्वप्रेमप्रकाश मल्ल मधुकरको ८७औं जन्मजयन्तीका अवसरमा शनिबार नेपालगन्जमा आयोजित कार्यक्रममा भेरी साहित्य समाज केन्द्रीय समिति नेपालगन्जले कथाकार रेग्मीलाई पुरस्कार प्रदान गरेको हो। नेपालगन्ज उपमहानगरपालिकाका प्रमुख प्रशान्त विष्ट र भेरी साहित्य समाज केन्द्रीय समिति सदस्य हरि तिमिल्सैनाले नगद ५० हजार एक सय ११ रुपैयाँ, सम्मानपत्र र दोसल्ला ओढाएर सम्मान गरेका थिए। यसैगरी प्रेमप्रकाश मल्ल मधुकर सम्मान नेपालगन्जका सायर सैयद नेपाली र कलाकार राजविक्रम चन्दलाई प्रदान गरिएको थियो। तिमीले पनि बितायौं, मैले पनि बिताएँ। जसले जसरी बितायो, बित्दो रहेछ जीवन, स्व प्रेमप्रकाशको रचना स्मरण गर्दै लेखकविश्लेषक नरेन्द्रजंग पिटरले नेपालगन्जको माटोले कला, गला, गीत, संगीतको बहुप्रतिभाशाली व्यक्तित्व गुमाएको बताए। जनजीवनका कुरा टपक्क टिप्नेदेखि दर्शनलाई गीत, संगीत र साहित्यमा समेट्न सक्ने दशौं व्यक्ति बराबरको खुवी प्रेमप्रकाशमा थियो। मैले अत्यन्तै श्रद्धा र सम्मान गर्ने व्यक्तिलाई नमन गर्छु, उनले मधुकरबारे भने। नेपालगन्ज उपमहानगरपालिकाका प्रमुख प्रशान्त विष्टले पनि विद्यार्थी राजनीति गर्दा मधुकरलाई भेटेको स्मरण गरे। उनले नेपालगन्जको कला, साहित्यको विकासका लागि उपमहानगरपालिकाले बजेट विनियोजन गरेकाले साहित्यिक संघसंस्थासँग सहकार्य गरेर काम गर्ने बताए। कार्यक्रममा बहुभाषी कवि गोष्ठीमा आठ जना साहित्यकारले नेपाली, उर्दूलगायतका विभिन्न भाषाभाषी साहित्यिक रचना वाचन गर्नुका साथै प्रेमप्रकाश मल्ल मधुकरका गीत गाएका थिए। प्रेमप्रकाशले राष्ट्रिय भावनाका जनजिब्रोमा झुन्डिएका माछापुच्छे फेवातालमा पौडी खेल्दो रैछ, पोखरा त साँच्चिकै को पोखरा नै रैछ, वनकी म चरी कठै बरी कसले सुन्ला मेरो मनको बिलौना, बोलका गीत गाएका थिए। उनले लेखेको म मरे पनि मेरो देश बाँचिरहोस् गीतलाई शिवशंकर मानन्धरले गाएका थिए। रुकुममा जन्मिएका प्रेमप्रकाशले नेपालगन्जमा कर्मथलो बनाएका थिए। लामो समय पक्षघातबाट पीडित उनको ७९ वर्षको उमेरमा ११ वैशाख २०७२ मा निधन भएको थियो। उनको सम्झनामा भेरी साहित्य समाजले २०७२ सालदेखि हरेक वर्ष प्रेमप्रकाश मल्ल मधुकर पुरस्कार र सम्मान प्रदान गर्दै आएको छ।"
झापामा एक वर्षमा ३१ हजार बढीले बनाए नागरिकता,"झापा : जिल्ला प्रशासन कार्यालयबाट आर्थिक वर्ष २०७८७९ मा नागरिकता लिनेको सङ्ख्या गत आर्थिक वर्षको तुलनामा दोब्बर भएको प्रशासनले जनाएको छ। सहायक प्रमुख जिल्ला अधिकारी चोमेन्द्र न्यौपानेले गत असार मसान्तसम्ममा ३१ हजार ३१ जनाले नागरिकताको प्रमाणपत्र लिएको जानकारी दिए। नागरिकता लिनेमध्ये वंशजका आधारमा २० हजार २४१, वैवाहिक अङ्गीकृतका आधारमा पाँच सय ४९ र प्रतिलिपि १० हजार दुई सय ४१ जनाले लिएको उनले बताए। अघिल्लो आव २०७७७८ मा १३ हजार २४ जनाले मात्र नेपाली नागरिकता प्रमाणपत्र लिएका थिए। सो अवधिमा कोभिड१९ का कारण लामो समय सार्वजनिक सेवा बन्द गर्दा नागरिकतालगायतका कार्यसमेत प्रभावित भएको थियो।"
अमेरिकी राष्ट्रपति बाइडेनलाई फेरि कोरोना संक्रमण,वासिङटन डिसी : अमेरिकी राष्ट्रपति जो बाइडेन एकपटक फेरि कोरोना संक्रमित भएका छन्। उनका निजी चिकित्सकले 'रिबाउन्ड इन्फेक्सन' भएको बताएका छन्। बाइडेनलाई यसअघि जुलाई २१ मा कोरोना संक्रमण पुष्टि भएको थियो। संक्रमित भएपछि आफ्नो सम्पर्कमा आउने मानिसको सुरक्षाको लागि आइसोलेसनमा रहेको बताए। बाइडेनका फिजिसियन डा कोविन ओ कोनोरले उनलाई फेरि उपचारको जरुरी नभए पनि निगरानीमा राखिने बताएका छन्। बाइडेनले कोरोनाबाट सुरक्षित रहनका लागि पैक्सलोविड नामको एन्टिबाइटिक दबाइ लिइरहेका छन्। बीबीसी
नगद लुटपाट भएको भनी झुटो सूचना दिने व्यक्ति पक्राउ,"महोत्तरी : बैंकमा जम्मा गर्न दिएको रकम हजम गर्ने उद्देश्यले प्रहरीलाई गलत सुचना प्रवाह गर्ने एक व्यक्तिलाई महोत्तरी प्रहरीले पक्राउ गरेको छ। पक्राउ पर्नेमा रामगोपालपुर नगरपालिका ७ का ३६ वर्षीय अरुण चौधरी रहेका छन्। साउन १३ गते साँझको समयमा गौशला नपा२ रेडक्रस नजिक अज्ञात व्यक्तिले आफूसँग रहेको ५ लाख रुपैयाँ लुटेको भन्दै अरुण चौधरीले प्रहरीलाई गलत सुचना दिएका थिए। सोही सुचनाको आधारमा ईलाका प्रहरी कार्यालय गौशालाबाट सुक्ष्म अनुसन्धान गरी प्राप्त भएको सिसिटिभी फुटेजहरु, सो वारदात स्थानको सडक हुँदै आवतजावत गर्ने स्थानीयसँगको सोधपुछ तथा पीडित भनिएका अरुण चौधरीसँग समेत सोधपुछ गर्दा सो रहस्य खुलासा भएको हो। प्रहरी स्रोतका अनुसार अरुण चौधरीलाई उनका भाइ अनिल चौधरीले खातामा जम्मा गर्नका लागि ५ लाख नगद दिएको थियो। अनिलले सो रकम भाइको खातामा जम्मा नगरी आफैँले तिघ्रामा चक्कु प्रहारसमेत गरेर पैसा हजम गर्न खोजेको रहस्य सार्वजानिक भएको जिल्ला प्रहरी कार्यालय महोत्तरीले जनाएको छ। भाइले दिएको ५ लाख रकममध्ये अरुणले सरपल्लोकी चाँदनी देवीलाई १ लाख ५६ हजार सापटी फिर्ता, ४९ हजार मनि ट्रान्सफरमा काम चलाउँदै गर्नु भनी श्रीमतीलाई छाडेको र बाँकी २ लाख ९५ हजार रकम मनी ट्रान्सफरको फण्डमा जम्मा गरेको अनुसन्धानको क्रममा प्रहरीले तथ्य फेला पारेको महोत्तरीका प्रहरी प्रवक्ता डिएसपी प्रकाश विष्टले जानकारी दिए। प्रदेश २०२००४ प३३४७ नको मोटरसाइकलमा सवार अरुण चौधरीले नं प्लेट नखूलेको मोटरसाइकलमा आएका अपरिचित ३ जना मानिसहरुले मोटरसाइकलले बाटो छेकी छुरा प्रहार गरी घाइते बनाएर आफूले पछाडी भिरेको कालो रंगको झोला खोसी लगेको भन्दै प्रहरीमा उजुरी गरेका थिए। त्यस्तै सो झोलामा रहेको भाइ अनिल चौधरीले आफ्नो खातामा जम्मा गर्न भनी पठाएको नगद रु ५ लाख लुटिएको भन्दै ईलाका प्रहरी कार्यालय गौशालामा बयान दिएका थिए। पक्राउ परेका अरुण चौधरीउपर थप अनुसन्धान भइरहेको जिल्ला प्रहरी कार्यालय महोत्तरीले जनाएको छ।"
आगामी ३ दिन देशको अधिकांश भागमा पानी पर्ने,"काठमाडौं : आगामी ३ दिन अर्थात मङ्गलबारसम्म देशको अधिकांश स्थानमा पानी पर्ने भएको छ। मनसुनी प्रणाली सक्रिय रहेकाले आगामी मङ्गलबारसम्म देशभर सामान्यदेखि पूर्ण बदली रही देशका धेरै स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको जल तथा मौसम विज्ञान विभागका मौसमविद् हीरा भट्टराईले बताए। उनका अनुसार प्रदेश नं १, बागमती, गण्डकी र लुम्बिनी प्रदेशका एकदुई स्थानमा भारी वर्षाको सम्भावनासमेत रहेको छ। हाल मनसुनको न्यूनचापीय रेखा पश्चिममा सरदर स्थानको आसपासमा रहेको छ भने पूर्वमा सरदर स्थानभन्दा केही उत्तरतिर अवस्थित रहेको छ। यी तीन दिन पूर्वमा मनसुन बढी सक्रिय हुने सम्भावना रहेको बताइएको छ। विभागले देशभर सामान्यदेखि पूर्ण बदली रही देशका धेरै स्थानमा मेघगर्जनचट्याङसहित हल्कादेखि मध्यम वर्षाको सम्भावना तथा प्रदेश नं १, मधेस, बागमती, गण्डकी र लुम्बिनी प्रदेशका एकदुई स्थानमा भारी वर्षाको सम्भावना रहेकाले उक्त भूभागमा भूक्षय, पहिरो तथा गेग्रान बहावको जोखिम रहनुका साथै नदीनाला तथा खहरे खोलाहरूमा पानीको सतह बढ्नसक्ने र दैनिक जनजीवनयातायात क्षेत्रसमेत प्रभावित हुनसक्ने भएकाले आवश्यक सतर्कता अपनाउन सबैमा अनुरोध गरेको छ। अहिले देशभर आंशिकदेखि सामान्य बदली रही प्रदेश नं १ का थोरै स्थानमा र बागमती, गण्डकी र लुम्बिनी प्रदेशका एकदुई स्थानमा मेघगर्जनचट्याङसहित हल्कादेखि मध्यम वर्षा भइरहेको छ। रातको समयमा देशका पहाडी भूभागमा सामान्यदेखि पूर्ण बदली रही बाँकी भूभागमा आंशिकदेखि सामान्य बदली रही देशका पहाडी भूभागका केही स्थानमा र बाँकी भूभागका थोरै स्थानमा मेघगर्जनचट्याङसहित हल्कादेखि मध्यम वर्षाको सम्भावनाका प्रदेश नं १ र मधेस प्रदेशका एकदुई स्थानमा भारी वर्षाको सम्भावना रहेको विभागले जनाएको छ।"
बुवाको हत्यापछि एक्ली रमिता,"बैतडी : बिहानको झिससिमसे। शुक्रबारको दिन। करिब ५ बजेको थियो। बैतडीको डिलाशैनी गाउँपालिका५ सेराका ६८ वर्षीय अन्तराम जोशी मही बनाउने ठेकी धुँदै थिए। बुवा उठेर काममा लागे भन्ने थाहा पाएर २४ वर्षीय छोरा लोकेन्द्र पनि उठे। ढोकाको माथि अड्याइएको बञ्चरो निकाले। लोकेन्द्रले एकसुरमा पारो धोइरहेका अन्तरामको टाउकोमा बञ्चरोले हाने। अन्तरामको घटनास्थल मै मृत्यु भयो। दाइ र बुवा उठिसकेको थाहा पाएपछि रमिता पनि उठिन्। बुवाको टाउकोबाट बगिरहेको रगत आँगनमामा खोला झै बगिरहेको देखेर उनी बुवा भन्न नपाउँदै बेहोस भइन्। लोकेन्द्र भने धारामा हातमुख धोइरहेका थिए। अन्तरामको मृत्युपछि वरपरका छिमेकी, आफन्तहरू जम्मा भए। गाउँलेले प्रहरीलाई खबर गरे र लोकेन्द्रलाई प्रहरीले नियन्त्रणमा लियो। रमिता ४ वर्षकै उमेरमा आमा गुमाएकी थिइन्। घरमा सहाराका रूपमा रहेका दाजुले नै बुवाको हत्या गरेपछि अहिले उनी विक्षिप्त भएकी छन्। हत्या गरेका दाइलाई सजाय भएपछि रमिता घरमा एक्ली हुने भएकी छन्। ४ वर्षमै आमा गुमाएकी उनी बुवा गुमाएर अनाथ भएकी छन्। १३ वर्ष भयो आमा बितेको, रमिताले रुँदै भनिन्। दाइ छ सहारा भनेर हिम्मत आउँथ्यो। तर, दाइले नै बुवाको हत्या गरेपछि म कहाँ जाऊँ ? रमिताले भनिन्। आमाको पनि अकस्मात मृत्यु भएको थियो। मृतक पनि राम्ररी आँखा देख्नु हुन्थेन। जेनतेन गुजारा चलेको थियो। यस्तो घटना भयो, स्थानीय गीता जोशीले भनिन्। रमिताको पनि बिचल्ली हुने भयो। रमिताको अब सम्पत्तिका नाममा एउटा चुहिने घर र एउटा गाई मात्रै। गाउँकै सबैभन्दा गरिब परिवार उनकै हो। स्थानीय राजेन्द्र जोशी भन्छन्, जेठी छोरीको सबै गाउँलेहरूले मिलेर बिहे गरी दिएका हुन्, कसैले चामल कसैले पीठो दिए। थोरै जमिन र वस्तुभाउ रहेको रमिताको परिवारलाई खान लाउनै मुस्किल हुने गरेको जोशीले बताए। गरिब परिवारमा हुर्केकी १७ वर्षीया रमिताले नजिकैको विद्याललयमा कक्षा १२ सम्म अध्ययन गरेकी छन्। लोकेन्द्रले किन हत्या गरे भन्ने पनि खुलेको छैन। स्थानीयका अनुसार उनी, विगतमा झैझगडा तथा अन्य हिंसात्मक गतिविधिमा संलग्न थिएनन्। एसईईमा राम्रो ग्रेड ल्याउन नसकेका लोकेन्द्र २ वर्ष कामका लागि भारत बसे। केही महिनाअघि मात्रै घर आएका उनले २ वर्षमा ९ हजार रुपैयाँ मात्रै ल्याएका सथनीय बताउँछन्। लोकेन्द्र डिप्रेसन मा गएको संकेतहरू देखिएको स्थानीयको भनाइ छ। केही देनिदेखि एकोहोरो टोलाइरहने, कसैसँग नबोल्ने गरेको आफन्तहरूले बताए। अहिले लोकेन्द्र प्रहरी नियन्त्रणमा छन्। घटनाबारे अनुसन्धान भइरहेको जिल्ला प्रहरी कार्यालय बैतडीका प्रवक्ता प्रहरी निरीक्षक लोकराज जोशीले जनाए।"
जुम ब्युटीको शाखा विस्तार,"काठमाडौं : जुम ब्युटी एकेडेमीले आफ्नो नवौं शाखा बालाजुमा विस्तार गरेको छ। गायक सुगम पोखरेल र नायिका सुरक्षा पन्तले उक्त शाखाको शनिबार उद्घाटन गरेका छन्। उद्घाटन कार्यक्रमा गायक पोखरेलले उक्त ब्युटी एकेडेमीको उन्नति र प्रगतिको कामना गरे। उनले ब्युटी एकेडेमी सञ्चालनले नेपाली दिदीबहिनीलाई रोजगारीका लागि विदेश जानु नपर्ने र स्वदेशमै रोजगारी सिर्जना गर्न मद्दत पुर्याएको बताए। यसैगरी नायिका पन्तले पनि ब्युटी एकेडेमीले सौन्दर्य र सीपको क्षेत्रमा महत्वपूर्ण योगदान पुर्याएको बताउँदै सफलताको कामना गरिन्। जुमकी सञ्चालक जुनु चक्रधरले नेपालमा उद्यमशीलताको विकास गरी हजारौं महिलालाई सीप सिकाएर महिला सशक्तिकरणमा टेवा पुर्याउने उद्देश्यले ब्युटी एकेडेमीको विस्तार गरेको जानकारी दिइन्। आफूहरूले २० वर्ष अगाडि देखेको सपना मूर्तरुप लिएको बताइन्। जुममार्फत सौन्दर्य क्षेत्रका हरेक विषयलाई विस्तारमा प्रशिक्षण दिने र हरेक सौन्दर्य सेवालाई विशेष रुपमा प्रदान गर्नु आफ््नो उद्देश्य रहेको उनले जानकारी दिइन्। जुममार्फत सौन्दर्यका विविध प्रशिक्षण प्याकेज तथा सेवाहरू उपलब्ध गराइने उनले जानकारी दिइन्। अबको दुई सातामा गोंगबु बसपार्क र एक महिनाभित्र ग्वार्कोमा पनि सेवा विस्तार गछौं, उनले भनिन्, भविष्यमा नेपालभर शाखा विस्तार गर्ने योजना छ। जुमको यसअघि कुपन्डोल, कलंकी, महाराजगञ्ज, चुच्चेपाटी, बनेपा, तीनकुने, भक्तपुरलगायतका स्थानमा शाखा विस्तार भइसकेका छन्। जुममा गुणस्तरीय सीप र सेवा विस्तारका लागि यसका निर्देशक कृषप त्वानाबासुले पाँच वर्ष जापानको विश्वविद्यालयमा सौन्दर्य र नेल आर्टको अध्ययन गरेका थिए। दुबईबाट पाँचदेखि १० वर्षको लामो अनुभव संगालेका प्रशिक्षकहरूले पनि जुममा सेवा दिँदै आएको निर्देशक त्वानाबासुले बताए। उनका अनुसार जुम ब्युटी एकेडेमीमा मेकअप, मास्टर इन नेल्स टेक्निसियन, माइक्रोब्लेडिङ, पर्मानेन्ट मेकअप, मास्टर इन हेयर लगायतका अन्य विशेष कोर्स उलपब्ध छन्।"
महिला आयोग बन्यो झगडाको थलो,"काठमाडौं : महिला आयोगकी अध्यक्ष कमला पराजुलीले शनिबार सामाजिक सञ्जालमा लेखिन्, सरकार मलाई शान्ति सुरक्षा चाहियो। मउपर कुनै पनि समय कुनै पनि घटना हुन सक्ने संभावना यो परिदृश्यले संकेत गरेको छ। आज दिउँसो ५:३० बजे तस्बिरमा भएका पेसेवर व्यक्तिहरू मेरो घर र बस्तीमा आएर मेराविरुद्ध मनपरी तथानाम नारावाजी गरेर आंतक मच्चाएका छन्। यी व्यक्ति किन र कसरी कोबाट परिचालित छन् ? सरकारको गम्भीरतापूर्वक ध्यानाकर्षण होस्। तस्बिरमा उनका घरअगाडि सडकमा प्लेकार्ड बोकेको समूह देखिन्छ। यो कतै महिला आयोगको विवादको प्रतिबिम्ब त होइन भन्ने यसले देखाउँछ। तर, पराजुलीले ती व्यक्ति को हुन् भन्ने जानकारी र पहिचान नभएको बताइन्। के हो आयोगको विवाद ? राष्ट्रिय महिला आयोग महिलाको हक, हित र अधिकारलाई संरक्षण गर्दै महिलाविरुद्ध हुने भेदभावलाई निर्मूल गरी लैंगिक न्याय सुनिश्चित गर्ने संवैधानिक निकाय हो। तर, यही आयोगका अध्यक्ष कमला पराजुली र सदस्य कृष्णकुमारी पौडेल खतिवडा आरोप प्रत्यारोप गर्दै आएका छन्। आयोगका पदाधिकारीबीच मुख्य रूपमा कोभन्दा को ठूलो भन्ने विवाद देखिन्छ। केही दिनअघि प्रतिनिधिसभाको महिला तथा सामाजिक समितिको बैठकमा आयोगका पदाधिकारीबीचको विवादबारे प्रश्न उठ्यो। पीडितलाई न्याय दिनुभन्दा आयोग आफैंभित्र समन्वय र सहकार्य गर्न नसक्दा प्रभावकारी बन्न नसकेको समितिको निष्कर्ष थियो। अध्यक्ष पराजुली आफू अध्यक्ष भएर आएको महिना दिन नबित्दै प्रोटोकलको होडबाजीले विवाद हुँदै आएको बताउँछिन्। सदस्य पौडेलले आफू वरिष्ठ सदस्य भएको भन्दै मनोमानी गर्न चाहेको, अध्यक्षका निर्णयमा अटेर गरेको उनले आरोप लगाइन्। समितिको बैठकमा पराजुलीले यसबारे असन्तुष्टि पोखेकी थिइन्। उनले आयोगको छवि धमिल्याउन सामाजिक रूपमा आफूलाई बदमान गर्न झुटो समाचार लेखाउने र सेयर गर्न लगाउने गरेको आरोप लगाइन्। नीतिगत काम गर्नभन्दा पनि अध्यक्षलाई धम्काउने, अध्यक्षको निर्णयविपरीत गएर कर्मचारीलाई दबाब दिने खालका काम सदस्य पौडेलले गरेको उनको भनाइ छ।उनले आफ्नो मौनताको गलत फाइदा उठाउँदै झुटो आरोप लगाएको बताइन्। मेराबारे जे बाहिर आएको छ यो सबै झुटो हो। चरित्रहत्या गरेका छन्। तर, पनि यस्ता चुनौतीका बीचमा काम गरेको छु, उनले भनिन्, भ्रष्टाचारविरुद्ध लगाएको लाञ्छना पुष्टि गर्न चुनौती दिन्छु। सदस्य पौडेलले भने अध्यक्ष पराजुलीले आयोगमा भ्रष्टाचारको रोग लिएर आएको आरोप लगाइन्। भ्रष्टाचारको रोगको कारण महिला आयोगमाथि प्रश्न उठेको छ, उनी भन्छिन्, संकल्प नेपाल भन्ने संस्थाबाट ज्येष्ठ नागरिक भवन बनाउने कुरामा अनियमितता भेटेपछि पत्रिकाले लेखेको छ। लेखेको कुरा मैले सेयर गरेँ। यसमा मेरो के दोष ? यस विषयमा बाहिर हामीमाथि पनि प्रश्न गर्छन्। म नै आयोग, आयोग नै म भन्ने भनेपछि कसरी चल्छ ? पौडेलले थपिन्। पराजुलीले आयोगमा सबैलाई वशमा राख्न खोजेको पौडेलले बताइन्। म थिइन् भने आयोग एनजीओ बन्थ्यो। उहाँले त स्वतन्त्र रूपमा काम गर्न दिनुभएन, पौडेलले भनिन्, अध्यक्षका कारण काम गर्न केही असहज भए पनि आआफ्नो जिम्मेवारीका काम गरेकै छौं। जिल्लाजिल्लामा पुगेर महिलाका समस्या र समाधानका उपाय खोजेकै छौं। आयोगमा काम नभएका होइनन्। धेरै भएका छन्। धेरैले न्याय पाएका छन्। आयोगका अन्य सदस्य भने आयोग गठनपछि महिला हिंसाका विषयमा थुप्रै काम गरेको दाबी गर्छन्। सदस्य विद्याकुमारी सिन्हाले अध्यक्ष पराजुलीको निर्देशनमा सहज रूपमा काम गर्दै आएको बताइन्। उनले भनिन् ,हाम्रो काममा कुनै अवरोध भएको छैन। महिला आयोगले काम गर्दै आएको छ। सदस्य र अध्यक्षको खटपटले काममा अवरोध नभएको उनको भनाइ छ। सदस्य सावित्राकुमारी शर्माले सदस्य पौडेल म वरिष्ठ सदस्य हुँ भन्दै हिँड्ने गरेको बताइन्। हामी ४ जना सदस्य सबै बराबर हो। उहाँले म वरिष्ठ सदस्य हो भन्नुहुन्छ। सबै सदस्य बराबर हो। आआफ्नो क्षेत्रमा जिम्मेवारीपूर्वक सबैले काम गर्दै आएका छौं,उनले भनिन्। अर्का सदस्य जया घिमिरेले आयोगको कामले राष्ट्रिय तथा अन्तर्राष्ट्रिय क्षेत्रमा चिनाउन सफल भएको बताइन्। अध्यक्षको नेतृत्वमा राम्रो काम भएको छ, पराजुली र पौडेलको विवादको विषयमा उनले घर भित्रको विवाद भनेर सामान्य रूपमा लिने गरेको बताइन्। ३ करोड १२ लाख बजेट फ्रिज आयोगका सचिव कविराज पौडेल भने आयोगले अपेक्षा अनुसारको काम गर्न नसकेको स्वीकार गर्छन्। उनले भने, हामीले धेरै काम गरेका छौं तर पनि जति अपेक्षा थियो त्यति गर्न सकेनौं। आयोगमा ९ करोड ८ लाख बजेटमा ३ करोड १२ लाख फ्रिज भएको हो। सचिव पौडेलले भने, होटलहरूमा हुने कार्यक्रम सरकारी हलमा गरिएको छ। यससँगै उनले धेरै पटक कर्मचारी तथा सचिवको सरुवा हुनु, स्थानीय चुनावका कारण वैशाख र जेठ दुई महिना काम गर्न नपाएकाले पनि थप काम हुन नसकेको बताए। प्रवक्ता तथा उजुरी तथा मुद्दा शाखाका उपसचिव चमिला भट्टराई महिला आयोगले अहोरात्र खटिएर काम गरेको बताउँछिन्। उनका अनुसार आयोगमा दिनमा २५ देखि ३० वटा उजुरी आउने गर्छन्। वर्षभरिमा आयोगले १४ देखि १५ सय उजुरी परेको भट्टराईले जानकारी दिइन्। रातभरि खटिएर काम गरेका छौं। तर, महिला आयोगको औचित्यमाथि प्रश्न उठ््दा दुःख लाग्छ, उनले भनिन्। मेराबारे जे बाहिर आएको छ यो सबै झुटो हो। चरित्रहत्या गरेका छन्। तर, पनि यस्ता चुनौतीका बीचमा काम गरेको छु। भ्रष्टाचारविरुद्ध लगाएको लाञ्छना पुष्टि गर्न चुनौती दिन्छु। कमला पराजुली, अध्यक्ष राष्ट्रिय महिला आयोग भ्रष्टाचारको रोगको कारण महिला आयोगमाथि प्रश्न उठेको छ। संकल्प नेपाल भन्ने संस्थाबाट ज्येष्ठ नागरिक भवन बनाउने कुरामा अनियमितता भेटेपछि पत्रिकाले लेखेको छ। मैले सेयर गरेँ। यसमा मेरो के दोष ? कृष्णकुमारी पौडेल, सदस्य, राष्ट्रिय महिला आयोग"
