शीर्षक,विवरण
"अन्ततः फुट्यो विप्लव नेकपा, धर्मेन्द्रको संयोजकत्वमा नेकपा (बहुमत)",काठमाडौं : नेत्रविक्रम चन्द विप्लव नेतृत्वको नेकपा अन्ततः विभाजन भएको छ। पार्टीको चितवनमा सम्पन्न विशेष राष्ट्रिय भेलाले पार्टी नाम नेकपा (बहुमत) तय गरेको छ। स्थानीय तह निर्वाचनलाई लिएर विप्लव नेकपाभित्र दुई धार भएको थियो। नेकपाको कपिलवस्तु शिवगढीमा सम्पन्न १२औँ केन्द्रीय समिति बैठकले तत्कालीन महासचिव नेत्रविक्रम चन्द विप्लवद्वारा प्रस्तुत चुनावपरस्त संसद्वादी नीति खारेज गर्ने निर्णय गरेको छ। धर्मेन्द्र वास्तोलाको संयोजकत्वमा ८१ सदस्यीय महाधिवेशन आयोजक समिति पनि चयन गरेको छ। विशेष राष्ट्रिय भेलाले ईश्वरीप्रसाद दाहाल (असारे काका) अध्यक्ष र चित्रबहादुर आले (पवन) सचिव रहेको ११ सदस्यीय सल्लाहकार समिति गठन गरेको छ। विशेष राष्ट्रिय भेला समापन समारोहलाई सम्बोधन गर्दै नेकपा (बहुमत)का संयोजक बास्तोलाले एकीकृत जनयुद्ध कार्यदिशामार्फत् क्रान्ति पूरा गर्ने र वैज्ञानिक समाजवाद स्थापना गरिने बताए। नेकपाका महासचिव विप्लव र प्रवक्ता खड्गबहादुर विश्वकर्मा प्रकाण्ड निर्वाचन उपयोग गर्ने पक्षमा थिए भने धर्मेन्द्र र हेमन्त प्रकाश वली सुदर्शन निर्वाचन बहिष्कार गर्ने लाइनमा थिए। यही कारण नेकपामा वक्तव्यवाजीमार्फत् विवाद छताछुल्ल भएको थियो।
"मन परे पनि, नपरे पनि कांग्रेसलाई भोट दिनुस् : गगन थापा","रौतहट : नेपाली कांग्रेसका महामन्त्री गगन थापाले स्थानीय सरकार बलियो बनाउन कांग्रेसलाई भोट दिनुपर्ने बताएका छन्। शुक्रबार नेता थापाले रौतहटको सन्तपुरमा आयोजित चुनावी सभामा बोल्दै मतदातासँग नेता डराउनुपर्ने बताए। उनले वैशाख ३० गतेको निवार्चनका लागि मन परे पनि, मन नपरे पनि कसैको मुख नहेरी रुख हेरेर मत दिनुपर्ने बताएका छन्। महामन्त्री थापाले अबको ५ वर्षसम्म कांग्रेस नेपाली जनताको साथै रहन चाहेको बताए। जितेर पाँच वर्षसम्म केके काम गर्यौं भनेर मतदाताले हिसाब किताब माग्ने हुदा मतदातासँग नेता डराउनुपर्ने उनको तर्क थियो। कांग्रेसले जितेर जिम्मेवारी पूरा गर्यो भने फेरि मत माग्न आउँला गर्न सकेनौं भने अर्को चुनावमा मत माग्न आउँदैनौं,' उनले भने।"
"७७ जिल्लामै पठाइयो मतपत्र, चुनावको अन्तिम तयारी गरिँदै","काठमाडौं : स्थानीय तह निर्वाचनका लागि ७७ वटै जिल्लाका मुख्य निर्वाचन अधिकृतको कार्यालयमा मतपत्र ढुवनी कार्य सम्पन्न भएको छ। निर्वाचन आयोगका विभिन्न प्रदेश र जिल्ला निर्वाचन कार्यलय तथा मुख्य निर्वाचन अधिकृत र निर्वाचन अधिकृतका कार्यालयले तयारीलाई तीव्रता दिएका छन्। आयोगले मतपत्र छपाइ भएको स्थान भक्तपुरस्थित जनक शिक्षा सामग्री केन्द्र लिमिटेडबाट यही वैशाख १३ गतेदेखि विभिन्न जिल्लाका लागि ट्रकमा लोड गराइ सुरक्षा प्रबन्धका साथ मतपत्र पठाएको हो। सडकमार्ग सहज नहुने जिल्लामा हवाइ मार्गबाट ढुवानी गरिएको थियो। मुख्य निर्वाचन अधिकृतको कार्यालयले जिल्लाका सम्बन्धित पालिकाका लागि प्याकिङ गराई चाँडै स्थानीयरूपमा मतपत्र ढुवानी गराउने आयोगका मुद्रण अधिकृत बाबुराम कोइरालाले जानकारी दिए। उम्मेदवारी मनोनयनपत्र दर्ताको विवरण र निर्वाचन चिह्न प्रदानका आधारमा थप छपाइ गर्नुपर्नेसहित कूल दुई करोड सात लाख ४६ हजार मतपत्र छपाइ भएको थियो। आयोगले वैशाख १२ गतेसम्ममै आवश्यक निर्वाचन सामग्री ढुवानी सम्पन्न गरेको थियो। आयोगका विभिन्न प्रदेश निर्वाचन कार्यालय, जिल्ला निर्वाचन कार्यालय, मुख्य निर्वाचन अधिकृत र निर्वाचन अधिकृतका कार्यालयले मतदान अधिकृत र सहायक मतदान अधिकृतलाई आयोगले निर्धारण गरेको विषयवस्तुका आधारमा तालिम दिएका छन्। कतिपय जिल्लामा तालिम जारी रहेको छ भने कतिपय जिल्लामा तालिम सम्पन्न भएको छ। कार्यालयले आयोगबाट प्राप्त भएका निर्वाचन सामग्री र मतपत्रलाई व्यवस्थापन गर्दै प्याकिङ र वितरणको तयारी गरेका छन्। ती सामग्री चाँडै मतदानस्थल र केन्द्रमा लगिनेछन्। सुरक्षाको प्रबन्ध, आचारसंहिता कार्यान्वयनको अनुगमन, नमूना मतदान कार्यक्रमलगायत काममा पनि ति कार्यालय जुटिरहेका छन्। प्रदेश निर्वाचन कार्यालयले प्रदेशका मुख्यालय भएका जिल्लाभरका निर्वाचन गतिविधिको नेतृत्व लिन्छन् भने जिल्ला निर्वाचन कार्यालयले सम्बन्धित जिल्लाको जिम्मेवारी पाएका छन्। सबै जिल्ला र पालिकामा नेपाली सेना, नेपाल प्रहरी, सशस्त्र प्रहरी, राष्ट्रिय अनुसन्धान र म्यादी प्रहरी गरी आवश्यक सङ्ख्यामा सुरक्षाकर्मी परिचालित गरिएको छ। थप सुरक्षाकर्मीलाई तयारी अवस्थामा राखिने र आवश्यकताको आधारमा तत्काल परिचालन गरिने योजनासहित सुरक्षा योजना तयार पारिएको छ। आयोगले मतदानस्थल पुग्न, मतदान गर्न र घर फर्कनेसम्मको वातावरणलाई सुरक्षित बनाउन प्रबन्ध गरेको छ। निर्वाचनको तीन दिनअघि नै कर्मचारी तथा सुरक्षाकर्मी सम्बन्धित निर्वाचनस्थलमा पुग्नेछन्। त्यसका लागि आवश्यक तयारीका काम भइरहेको मुख्य निर्वाचन अधिकृतको कार्यालयले जनाएका छन्। अहिले मतदाता परिचयपत्र वितरण र मतदाता शिक्षाको गतिविधि पनि सञ्चालन भइरहेका छन्। लुम्बिनी प्रदेशको मुख्यालय रहेको दाङ जिल्लामा प्रदेश निर्वाचन कार्यालयले निर्वाचनको तयारीलाई व्यवस्थित गरेको छ। सो कार्यालयका प्रमुख नारायण भण्डारीका अनुसार सबै मतदान केन्द्रका लागि निर्वाचन सामग्री प्याकिङ भइरहेको छ भने अपुग रहेको ३०० मतपेटिका आज आयोगबाट पठाइएकाले त्यसको व्यवस्थापन गरिने छ। उनले वैशाख २४ गते जिल्लाको बङ्गलामुखी गाउँपालिकाको कमिरेपानीमा नमूना मतदान गराइएको कार्यक्रम रहेको र २६ र २७ गते खटाइएका जनशक्तिलाई निर्वाचन सामग्री वितरण हुने जनाए।"
बैतडीमा २७ वर्षीय युवकको हत्या,बैतडी : जिल्लाको डिलासैनी गाउँपालिका७ मनकुडाका २७ वर्षीय श्यामबहादुर ऐरको हत्या भएको छ। श्यामको कोदालो प्रहारबाट मृत्यु भएको बैतडीका प्रहरी प्रवक्ता लोकराज जोशीले जानकारी दिए। आज दिउँसो १ बजे खानेपानीको विवाद हुँदा सोही गाउँका २९ वर्षीय वीरेन्द्रसिंह ऐरले कोदालोले छातीमा हिर्काएर श्यामको हत्या गरेका हुन्। वीरेन्द्रलाई नियन्त्रणमा लिइएको प्रहरीले जनाएको छ। मृतकको शव परीक्षणका लागि गोकुलेश्वर अस्पतालमा राखी आवश्यक अनुसन्धान गरिरहेको प्रहरीले जनाएको छ।
वसन्तकुमार लामा एआईजी बढुवामा सिफारिस,"काठमाडौं : प्रहरी नायब महानिरीक्षक (डीआईजी) वसन्तकुमार लामालाई प्रहरी अतिरिक्त महानिरीक्षक (एआईजी) मा बढुवाका लागि सिफारिस गरिएको छ। प्रहरी नियमावली, २०७१ (संशोधन सहित) को नियम २७ को उपनियम (४) अनुसार आज बसेको बढुवा सिफारिस समितिको बैठकले जनपद प्रहरी समूहतर्फको प्रहरी अतिरिक्त महानिरीक्षक पदमा बढुवाका लागि उनलाई सिफारिस गरिएको हो। बढुवा समितिका सदस्य सचिव प्रहरी महानिरीक्षक धीरजप्रताप सिंहले आज एक सूचना जारी गरी उनलाई बढुवाका लागि सिफारिस गरिएको जानकारी दिएका छन्।"
जिम्बावेसँग नेपाल पराजित,"काठमाडौं : नेपाल पहिलो एक दिवसिय अभ्यास खेलमा जिम्बावे एसँग पराजित भएको छ। कीर्तिपुरस्थित त्रिवि मैदानमा आज भएको खेलमा नेपाल जिम्बावे ए सँग तीन विकेटले पराजित भएको हो। नेपालले दिएको १३७ रनको सामान्य लक्ष्य जिम्बावे ए ले २६ ओभरमा सात विकेट गुमाउँदै पुरा गर्यो। जिम्बावे ए का लागि इनोसेन्ट कैयाले सर्वाधिक ४८ रनको योगदान दिए। उनी ४८ बलमा चार चौका र एक छक्कासहित ४८ रनमा अविजित रहे। त्यसैगरी चेपाश झुवायाले ३२ रन जोड्दा ब्राड इभान्सले १७ तथा रोय कैयाले १४ रन जोडे। बलिङमा नेपालका सन्दीप लामिछाने र करण केसीले समान २२ विकेट लिए भने सोमपाल कामी र सागर ढकालले ११ विकेट लिए। त्यसअघि टस हारेर पहिले ब्याटिङको निम्तो पाएको नेपाल ३१ दशमलव तीन ओभरमा सबै विकेट गुमाउँदै १३६ रनमा समेटियो। नेपालका लागि सोमपाल कामीले सर्वाधिक ३० रनको योगदान दिए। त्यसैगरी करण केसीले २५ रन बनाए भने कुशल भुर्तेल १९ रनमा आउट भए। दिपेन्द्रसिंह ऐरीले १८, आरिफ शेखले पाँच तथा रोहित पौडेलले तीन रन जोडे। जिम्बावे ए का ब्राड इभान्सले सर्वाधिक चार विकेट लिए भने भिक्टर न्याउची, ब्रेन्डन मभुताले र चेपाश झुवाओले समान २२ विकेट लिए। आइसीसी पुरुष क्रिकेट विश्वकप क्रिकेट लिग दुईअन्तर्गत अमेरिकामा हुने त्रिकोणात्मक एक दिवसीय सिरिजको तयारीस्वरूप नेपालले जिम्बावे एसँग सिरिज खेलिरहेको हो। दोस्रो एकदिवसिय अभ्यास खेल शनिबार हुनेछ। रासस"
केपी ओलीलाई बलियो बनाउन गठबन्धन कमजोर पार्ने खेल भइरहेको छ : नेता पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले गठबन्धनलाई कमजोर बनाउने षड्यन्त्र भइरहेको बताएका छन् । काठमाडौंमा आयोजित चुनावी सभालाई सम्बोधन गर्दै नेता पौडेलले केपी ओलीलाई बलियो बनाउन गठबन्धन कमजोर बनाउने कोसिस भइरहेको बताएका हुन् । 'यो देशले विकास गर्ने अवसर पाएको छैन । देशमा राजनीतिक स्थिरता कायम गराउन सकेका छैनौं । केपी ओलीज्यू प्रधानमन्त्री हुनुभयो । तर, उहाँ निमित्त नायक बनेर मुलुकलाई अस्थिरताको कारक बन्नुभयो । मुलुकको सुशानमाथि प्रहार गनुभएको छ । केपी ओलीलाई बलियो बनाउन गठबन्धन कमजोर बनाउने काम भयो । ' गठबन्धनभित्रैका साथीहरुलाई हामी हँसिया हतौडामा छाप हान्दैनौं, रुखमा छाप हाल्दैनौं भनेर गठबन्धनलाई कमजोर पार्ने खेल भएको उनको भनाइ छ। पौडेलले भने, 'काठमाडौं महानगरमा अरबौंको बजेट छ । तर, लुटतन्त्र चलेको छ । जनताले सेवा सुविधा पाउन सकेनन् । करको सदुपयोग हुन सकेन । अहिलेका मेयर उपमेयरका उम्मेदवारहरुले भन्नुभएका कुरामध्ये शुसासन कायम गर्न सकियो भनेपनि धेरै राम्रो हुन्छ । काठमाडौंमा भूमाफियाले जग्गा खत्तम पारिसके । काठमाडौंमा घरैघरको थुप्रो छ । व्यवस्थित पार्किङ पनि छैन ।'"
माधव नेपालको गृहजिल्ला पुगेर ओलीले भने सर्पको बच्चालाई दुध खुवाएर पालेको रहेछु,"रौतहट : नेकपा एमालेका अध्यक्ष केपी शर्मा ओलीले नेकपा एकीकृत समाजवादीका अध्यक्ष माधव कुमार नेपाल कुलाङ्गार निस्किएकाले निकालेको बताएका छन्। नेता नेपालको गृहनगर गौरमा आयोजित चुनावी सभालाई सम्बोधन गर्दै उनले त्यस्तो संज्ञा दिएका हुन्। उनले पचास वर्षअघि विराटनगरको महेन्द्र मोरङ कलेजमा पढ्दैगर्दा माधव नेपाललाई भेटेको र त्यहीबेला सम्झाएर, बुझाएर राजनीतिमा पूर्णकालीन कार्यकर्ता बनाएको पनि बताए। १५ वर्ष पार्टीको प्रमुख जिम्मेवारीमा राखेको, सांसद, मन्त्री, उपप्रधान मन्त्री, प्रधानमन्त्री बनाउँदा पनि नपुगेको अध्यक्ष ओलीको भनाइ छ। पछिल्लो समय पार्टीविरुद्ध षड्यन्त्र गरेको थाहा पाए पछि नेता नेपाललाई पार्टीबाट हटाएको बताउँदै केपी ओलीले भने, 'मैले सर्पको बच्चालाई दुध खुवाएर पालेको रहेछु।' चितवनमा कांग्रेसको सभामा गएर माओवादी नेता प्रचण्डको छोरीको भोट माग्दै १५ वर्ष आफैँले नेतृत्व गरेको एमालेलाई नेता नेपालले कुहिएको फर्सी भनेकोप्रति उनले आक्रोश पोखे। उनले माधव नेपाल आफैँ कुहिएको फर्सी भएको बताए। 'घरपरिवारमा वा पार्टीमा एउटा कुलाङ्गार निस्कियो भने त्यसले विनास गर्छ,' उनले भने। माधव नेपालले पार्टी ध्वस्त पार्छ भन्ने थाहा पाएपछि पार्टीले सोही बेला सर्तकता अपनाएको ओलीले बताए। 'कूपात्र भनेर चिनेपछि मैले माधव नेपाललाई पार्टीबाट हटाएको हुँ। विकासको सोच र कुनै योग्यता नभएको मान्छे हो माधव नेपाल,' उनले भने। रौतहटको विकास नहुनुको मुख्य दोषी माधव नेपाल नै भएको उनको आरोप छ। एमाले अध्यक्ष ओलीले अहिलेको गठबन्धन सरकारले देश र जनताको हित गर्न नसक्ने बताउँदै गठबन्धनका उम्मेदवारहरुलाई हराउँदै एमालेले स्थानीय निर्वाचनबाटै एमालेको जनमत प्रमाणित गर्ने दाबी गरे। उनले मधेसको विकास एमालेको सरकारले मात्र गर्न सक्ने ठोकुवा गरे। स्थानीय सरकारमा एमालेले जितेपछि विकासको कार्य तीब्र गतिमा अगाडि बढ्ने उनको दाबी छ। एमाले अध्यक्ष त्रिभुवन साहको अध्यक्षतामा भएको कार्यक्रममा एमालेका सचिव रघुबिर महासेठ, स्थायी कमिटी सदस्यल तथा पूर्व मन्त्री प्रभु साहलगायतका नेताहरुले चुनावी सभामा सम्बोधन गरेका थिए।"
निर्वाचन अवधिभर रसुवामा मादकपदार्थ बिक्री वितरण गर्न नपाइने,"रसुवा : रसुवामा निर्वाचन अवधिभर मादक पदार्थ बिक्री वितरण तथा सेवन गर्न नपाइने भएको छ। निर्वाचनलाई स्वच्छ, निश्पक्ष, भयरहित र शान्तिपूर्णरूपमा सम्पन्न गर्नका लागि मादक पदार्थ बिक्री वितरण तथा सेवन गर्न रोक लगाइएको हो। प्रमुख जिल्ला अधिकारी नवराज जैसीका अनुसार यही बैशाख २७ गते राति १२ बजेदेखि मतगणनाको अन्तिम परिणाम घोषणा नभएसम्म मादक पदार्थको बिक्री वितरण तथा सेवन गर्न पाइने छैन। मादक पदार्थ बिक्री वितरण तथा सेवन गर्न निर्वाचन सुरक्षा (व्यवस्था) निर्देशिका २०७८ को दफा ६ (थ) बमोजिम पूर्ण निषेध गरिएको हो। उक्त कार्यलाई बेवास्ता गरी बिक्री वितरण, सेवन गरे वा गराइएको पाइएमा प्रचलित ऐन कानुन बमोजिम कारवाही गरिने जिल्ला प्रशासन कार्यालय रसुवाले सूचनामार्फत जानकारी गराएको छ।"
कसैलाई छोरी र श्रीमतीको रुपमा प्रचार गरेर महिला क्षमताको अवमूल्यन गरिँदैछ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले मेयरमा सीर्जना सिंह र उपमेयरमा रामेश्वर श्रेष्ठलाई वीजयी बनाउन अपील गरेका छन्। काठमाडौंमा आयोजित संयुक्त चुनावी सभालाई सम्बोधन गर्दै प्रचण्डले गठबन्धनका उम्मेदवारलाई विजयी बनाउन आग्रह गरेका हुन्। उहाँहरु (सीर्जना र रामेश्वर)लाई विजयी बनाउनु भनेको परिवर्तन र संविधानको प्रगतिशील पक्षलाई विजयी बनाउनु हो। हुन त भरतपुर र काठमाडौंको मेयरका बारेमा अनावश्यक टिकाटीप्पणी भइरहेका छन्। कसैलाई छोरीको रुपमा कसैलाई श्रीमतीको रुपमा प्रचार गरेर महिलाको क्षमतामा अवमूल्यन गर्ने एक थरी मानिसका कोसिस छन्,' प्रचण्डले भने, 'म त्यो प्रवृत्तिलाई हृदयदेखि विरोध गर्न चाहन्छु। जहाँजहाँ कार्यकारी भूमिकामा महिला रहेका छन्, त्यहाँ राम्रो काम भएको छ। उनले काठमाडौं महानगरमा सिर्जना सिंह मेयरमा उठ्नु सबैका निम्ति खुसी र गर्वको कुरा भएको बताए। 'युद्ध, शान्ति र संविधान निर्माणका बेला महिलालाई प्रोमोट गर्ने विषयमा निकै ठूलो छलफल भएको थियो। व्यहारमा लागू गर्ने कुरामा कहीँ नै कहीँ चुकेका थियौं, उनले भने।"
यूनियन लाइफको चौथो वार्षिक साधारण सभा सम्पन्न,"काठमाडौं : यूनियन लाइफ इन्स्योरेन्स कम्पनी लिमिटेडको चौथो वार्षिक साधारण सभा शुक्रबार भैरहवामा सम्पन्न भएको छ। आर्थिक वर्ष २०७६।७७ को वार्षिक साधारण सभाले महत्वपूर्ण निर्णयहरु गरेको कम्पनीले जनाएको छ। सो साधारण सभाले कम्पनीको नयाँ संचालक चयन गरेको छ। सभाले कम्पनीको संस्थापक समूहतर्फ शुलभ अग्रवाल, संदिप कुमार अग्रवाल, जीवन कुमार अग्रवाल, सिमा गोल्छा र सर्वसाधारण समूह तर्फ सिताराम अग्रवाल र सचिन आचार्यलाई निर्विरोध चयन गरेको र निर्वाचित संचालकहरुको आजै बसेको संचालक समितिको बैठकले संचालक शुलभ अग्रवाललाई अध्यक्षमा चयन गरेको कम्पनीले जनाएको छ।"
बाँकेमा एमाले कार्यकर्तालाई कारबाही,"नेपालगन्ज : नेकपा (एमाले) बाँकेले बागी उम्मेदवारी दिएको भन्दै विभिन्न तहका नौ जनालाई साधारण सदस्यसमेत नरहने गरी कारबाही गरेको छ। पार्टीले उम्मेदवार बनाएका आधिकारिक उम्मेदवारका विरुद्ध बागी उम्मेदवारी दिएका जिल्ला कमिटी सदस्य बैजनाथ१ का विजय चन्द, खजुरा३ का विकास काउचा मगर, राप्तीसोनारी१ का पदम ओली, पूर्वजिल्ला कमिटी सदस्य नेपालगञ्ज महानगरपालिका१० का खुमानन्द काफ्ले, वडा कमिटी अध्यक्ष जानकी५ का मातृका बर्मा, पालिका कमिटी सदस्य खजुरा६ का हिरामान श्रेष्ठलाई कारबाही गरेको एमाले बाँकेका अध्यक्ष किश्मतकुमार कक्षपतिले जानकारी दिए। नेपालगञ्ज५ का वडा कमिटी उपाध्यक्ष रमजान अन्सारी, नेपालगञ्ज६ का वडा कमिटी सदस्य मदनराज शर्मा, नेपालगञ्ज६ का वडा कमिटी सदस्य हितेश भारतीलाई कारबाही गरिएको अध्यक्ष कक्षपतिले बताए।"
रुकुम पश्चिममा माओवादीद्धारा एमाले कार्यकर्ताको दाँतै झर्ने गरी कुटपिट,जाजरकोट : पश्चिम रुकुममा माओवादी कार्यकर्ताले एमालेका एक कार्यकर्तालाई दाँतै झर्ने गरी कुटपिट गरेका छन्। त्रिवेणी गाँउपालिका८ का कृष्णबहादुर खडकालाई रक्ताम्य हुने गरी माओवादी कार्यकर्ताले कुटपिट गरेको जिल्ला प्रहरी प्रमुख डिएसपी विष्णुप्रसाद सोतीले बताए। माओवादीको युवा दस्ता वाइसिएल कार्यकर्ताको मुक्का प्रहारबाट घाइते खड्काको अगाडिको दाँतसमेत झरेको डिएसपी खड्काले बताए। घाइतेको जिल्ला अस्पताल सल्लेमा उपचार भैरहेको छ। बुधबार र बिहीबार सोही ठाँउमा वाइसिएलले कांग्रेस कार्यकर्ता कुटपिट गरेका थिए। कांग्रेस र माओवादी कार्यकर्ताबीच झडप भएको थियो। माओवादीले नेपाली कांग्रेसका त्रिवेणी गाँउपालिकाका उम्मेदवार अमरसिंह खड्काको गाडी तोडफोड गरिदिएपछि झडप भएको हो। त्रिवेणी९ नुवाकोटस्थित प्रहरी चौकीमा कांग्रेस कार्यकर्ता छिरेपछि वाइसिएलले ढुंगामुढा गरेका थिए। कांग्रेस कार्यकर्तालाई वाइसिएलले लखेटेपछि ज्यान जोगाउन चौकीभित्र छिरेका उनीहरुलाई वाइसिएल कार्यकर्ताले बाहिर निकाल्न भनेका थिए। कांग्रेस कार्यकर्तालाई प्रहरीले संरक्षण गरेको भन्दै वाइसिएलले प्रहरी चौकी नै तोडफोड गरेका हुन्। कांग्रेसका १३ जना कार्यकर्ता मद्धतका लागि चौकीमा पुगेका थिए। घटनास्थल सदरमुकाम खलंगा मुसिकोटबाट गाडीमा दुई तिन घण्टाको दूरीमा पर्छ। रुकुम पश्चिममा कांग्रेस र एमालेको तालमेल छ भने माओवादी एक्लै चुनावी मैदानमा उत्रिएको छ।
बसाइँ सरेका वृद्धवृद्धा र सुत्केरी मतदान गर्नबाट वञ्चित हुने,"दार्चुला : व्यास गाउँपालिका१ का शङ्करसिंह ऐतवाल ९४ वर्षको भए। विगतमा गाउँ पञ्चायतको सदस्यसमेत बनेका उनी तिङ्करको डोकाङ खम्पा काण्डका जिउँदा सहिद पनि हुन्। नेपाल प्रहरीको जागिर छोडेका ऐतवाल खम्पाकाण्डमा एक्लै मैदानमा खटिएका थिए। विसं २०७४ को निर्वाचनसम्म निरन्तर मतदानमा सहभागी भएका उनी यो पटक भने मतदान गर्नबाट वञ्चित हुँदैछन्। पहिलो पटक आफूहरुले निर्वाचनमा मतदान गर्नबाट वञ्चित हुनुपरेकामा उनको गुनासो छ। मतदान गर्ने इच्छा हुँदाहुँदै पनि मतदान केन्द्र पायक पर्ने ठाउँमा नहुँदा निर्वाचनबाट वञ्चित हुनुपर्ने अवस्था आएको ऐतवालको भनाइ छ। भोट हाल्ने हाम्रो अधिकार हो तर बसाइँसराइका कारण हामी गाउँ जान नसक्ने भएकाले मतदान केन्द्र खलङ्गामा पनि राखिए सहज हुने थियो। व्यासी सौका समुदायका अधिकांश भर्खरै खलङ्गाबाट छाङ्गरु तिङ्कर बसाइँ सरेको छ। बसाइँ सरेर पुन फर्किन नसकेर खलङ्गामा रहेका व्यासी सौका समुदायका वृद्धवृद्धा र सुत्केरी महिला मतदान गर्नबाट वञ्चित हुने भएका हुन्। मतदानका लागि गाउँ नै पुग्नुपर्ने बाध्यताले उनीहरु मतदानबाट वञ्चित हुने भएका हुन्। स्थानीय तहको यो पटकको निर्वाचनका लागि व्यास गाउँपालिका१को छाङ्गरु र तिङ्करका बासिन्दाका लागि मात्रै मतदान केन्द्र कायम भएकाले पछि सदरमुकाम खलङ्गामा बसेका वृद्धवृद्धा र सुत्केरी महिला मतदानबाट वञ्चित हुने अवस्था आएको स्थानीय अमिता तिङ्करी बताछन्। वृद्धवृद्धा र नवजात शिशु पाएका महिला गाउँ गएर मतदान गर्न सक्दैनन्। वृद्धवृद्धा चिसो ठाउँमा बस्न सक्दैनन्। बसाइँ सर्नुभन्दा अघि नै निर्वाचन भइदिए सबै वृद्धवृद्धा महिलाले मतदानमा आफ्नो मत प्रयोग गर्न सक्थे, उनी भन्छन्, दुवै गाउँका झण्डै १०० मतदाताले निर्वाचनमा भाग लिनसक्ने अवस्था छैन्। महिला वृद्धवृद्धा मात्र हैन, घर हेरालु, बालबच्चा सदरमुकाम खलङ्गामा पढाउने अभिभावक पनि यो पटक मतदानका लागि गाउ नजाने भएका छन्। हामी व्यासीका लागि सदरमुकाम खलङ्गामै एउटा मतदान केन्द्र राखिदिएको भए मतदान गर्न सक्थ्यौँ। अरुको सहारामा भए पनि गोप्य मतको सदुपयोग हुन्थ्यो तर सरकारले यो पटक हाम्राबारेमा सोचेन। म जस्तै कैयौँ वृद्धवृद्धा उच्च हिमाली क्षेत्रमा गएर मतदान गर्न सक्दैनौँ। स्थानीय दानसिंह तिङ्करी सरकारले आफूहरुको बसाइँ सर्ने बेला छाङ्गरु तिङ्करमा मात्रै मतदान केन्द्र राख्दा आधा मतदाताले खलङ्गामा भोट हाल्नबाट वञ्चित हुने अवस्था आएको बताउँछन् । सदरमुकाम खलङ्गाको घर पनि हेर्नैपर्छ उनी भन्छन्। चार पाँच दिन लगाएर गाउँ पुगेर फर्किने अवस्था हुँदैन। नेपालतिर बाटो भएको भए एक दिन मतदान गरेर दोस्रो दिन फर्किन हुन्थ्यो, तिङ्करी सुनाउछन्, भारतीय बाटो हुँदै गाउँ जानुपर्छ। बहत्तर घण्टा सीमानाका बन्द हुन्छ। बन्दका बेला आउजाउ गर्न पाइदैन। यस्तो अवस्थामा दुवै गाउँका १०० बढी मतदाता मतदान गर्नबाट वञ्चित हुने अवस्था पुगेको छ। व्यासको छाङ्गरु तिङ्कर जान भारतीय प्रशासनको अनुमति लिनुपर्छ। अहिले गाउँ जानका लागि २७५ महिला र ५२१ पुरुष गरी ७९६ जनाले अनुमति लिएको सीमा प्रशासन कार्यालयका प्रमुख मोहनसिंह धामी बताउछन्। छाङ्गरु तिङ्कर जान अनुमति लिनेमा यहाँका स्थानीय ४१६, जिल्ला बाहिरका कामको सिलसिलामा जाने ४३, सशस्त्र प्रहरी र नेपाल प्रहरीका ८० जना छन्। सरकारले छाङ्गरुका लागि कैलाशपति आधारभूत विद्यालयमा र तिङ्करका लागि मोती महिला सङ्घ आधारभूत विद्यालयमा मतदान केन्द्र तोकेको छ। निर्वाचनमा खटिने कर्मचारी र मतपेटिका तथा मतपत्र हेलिकप्टरमार्फत ढुवानी गर्ने तयारी गरिएको जिल्ला प्रशासन कार्यालयले जनाएको छ। रासस"
निर्वाचनका दिन सवारी चलाउन आयोगले तोक्यो मापदण्ड,"काठमाडौं : निर्वाचन आयोगले यही वैशाख ३० गते हुने स्थानीय तह सदस्य निर्वाचन, २०७९ को मतदानको दिनका लागि सवारी आवागमन व्यवस्थापनसम्बन्धी मापदण्ड, २०७९ जारी गरेको छ। आयोगबाट यही वैशाख २२ गते स्वीकृत भएको सो मापदण्डमा उम्मेदवार वा उम्मेदवारको निर्वाचन प्रतिनिधिले मतदानको दिन सवारी साधन चलाउनका लागि तोकिएबमोजिमको ढाँचामा सम्बन्धित मुख्य निर्वाचन अधिकृत वा निर्वाचन अधिकृतसमक्ष निवेदन दिनु पर्नेछ। यसरी निवेदन परेमा मुख्य निर्वाचन अधिकृत वा निर्वाचन अधिकृतले उम्मेदवारको विवरण यकिन गरी सोही निवेदनमा सिफारिस गर्नुपर्ने उल्लेख छ । उम्मेदवारबाहेक अन्य निकाय वा संस्थाले सम्बन्धित निकाय वा संस्थाको आधिकारिक लेटरप्याडमा सवारी साधन नम्बर, सवारी साधनको किसिम, सवारी साधन प्रयोगकर्ताको नामसमेत उल्लेख गरी अनुसूची २ बमोजिमको सिफारिस दिने अधिकारीको सिफारिस लिई अनुसूचीबमोजिम सवारी साधनको अनुमतिपत्र जारी गर्ने निकाय वा अधिकारीसमक्ष पत्र पेश गर्नुपर्ने छ। आयोगका अनुसार सवारी साधनका लागि अनुमति माग गर्न निवेदन दिँदा वा पत्र पेश गर्दा यही वैशाख २८ गतेसम्ममा दिइसक्नु पर्नेछ। उक्त मापदण्डको विस्तृत विवरण आयोगको वेबसाइटमा समावेश गरिएको छ। आयोगले निर्वाचनको व्यवस्थापकीय कार्यलाई थप स्वच्छ, स्वतन्त्र, निष्पक्ष, सुरक्षित र भयरहित वातावरणमा सम्पन्न गराउन मतदानको दिनको ४८ घण्टा अगाडिदेखि मतदान कार्य सम्पन्न नभएसम्मका लागि सबै अन्तर्राष्ट्रिय सीमाबाट हुने आवतजावत बन्द गर्न नेपाल सरकारलाई लेखी पठाइसकेको छ। यही वैशाख २७ गते मंगलबार राति १२ बजेदेखि अन्तर्राष्ट्रिय सीमाबाट हुने आवतजावत बन्द गर्न र मतदान हुने दिन आन्तरिकरूपमा सञ्चालन हुने सबै प्रकारका यातायात बन्द गराउन आयोगले निर्णय गरिसकेको छ।"
वीरगन्जमा गठबन्धनको घोषणापत्र : अनियमितताको छानबिन गर्नेदेखि कर घटाउनेसम्म,"वीरगन्ज : स्थानीय निर्वाचनलाइ लक्षितगरी सत्ता गबठन्धनले वीरगन्ज महानगरपालिकाको लागि चुनावी घोषणापत्र सार्वजनिक गरको छ। महानगरको मेयर र उपमेयर पदमा मात्रै सत्तारुढ पाँच दलले गठबन्धनका गरेका छन्। मेयरमा जनता समाजवादी पार्टी (जसपा) का राजेशमान र उपमेयरमा नेपाली काँग्रेसका इम्तियाज आलम उम्मेदवार रहेका छन्। वीरगन्जमा शुक्रबार पत्रकार सम्मेलन गरेर सत्तारुढ पाच दलले गठबन्धनका उम्मेदवारहरुको चुनावी घोषणापत्र सार्वजनिक गरेका हुन्। साझा प्रतिवद्धता शीर्षक दिइएको गठबन्धनको चुनावी घोषणापत्रमा विगतको नेतृत्वले गरेका अनियमितताको छानबिनगरी कारवाही गर्नेदेखि लिएर भ्रष्टाचार सम्बन्धी गुनासो सुन्न मेयरको प्रत्यक्ष निगरानीमा हेल्पलाईनको व्यवस्था गर्नेसम्मका बाचाहरु गरिएका छन्। गठबन्धनको घोषणपत्रमा सुशासनलाई पहिलो प्राथमिकतामा राखेर महानगर विगतको नेतृत्वबाट भएका कामकारवाहीको छानविन गरी कानूनअनुसार कारवाही गरिने उल्लेख छ। महानगरले अहिले लिदैँ आएको सम्पूर्ण करको पुनरावलोकन गर्दै करको दर घटाइने र दायरा बढाइने बाचा पनि गठबन्धनले गरेको छ। गरिब तथा विपन्न नागरिकको बिजुली र पानीको न्यूनतम शुल्क महानगरले व्यहोर्ने, महानगरमा व्यवसाय गरिरहेका विदेशी र स्वदेशी नागरिकलाई डिजीटल आईडेन्टिफिकेसन कार्ड उपलब्ध गराउने, फोहरमैला व्यवस्थापन, नाला सफाइ र लामखुट्टे नियन्त्रण गर्न एक महिने सरसफाइ घरदैलो अभियान चलाइने प्रतिबद्धता गठबन्धले गरेको छ। नयाँ घरको नक्सा पास गर्दा १ घर बराबर कम्तीमा २ बिरुवा अनिवार्य, फुटपाथ व्यवस्थापन गरिने, महानगरलाइ ध्वनी प्रदूषणमुक्त बनाउने, सबैका लागि सुलभ शिक्षा का लागि विद्यालय भर्ना अभियान चलाइने, सरकारी विद्यालयका बेथिती अन्त्य गर्ने, वीरगञ्ज विश्वविद्यालय निर्माणका लागि यसअघि नै उठेको रकमको खोजी गरी यथाशीघ्र विश्वविद्यालय निर्माणको काम अघि बढाउन पहल गरिने बुदाँ पनि गठबन्धनको घोषणपत्रमा उल्लेख छ। प्रत्येक वडामा एकजना स्वास्थ्य सहायक, नर्स र बर्थिङ सेन्टरसहितको स्वास्थ्य चौकी स्थापना, वीरगन्जलाई मेडिकल हबकोरुपमा विकास, चक्रपथ निर्माण गरी वीरगन्जको ३२ वटै वडालाई सडक सञ्जालमा, घण्टाघर चोकमा ट्राफिक व्यवस्थापन गर्न ओभर ब्रिज निर्माण गरिने गठबन्धनले प्रतिबद्धता जनाएको छ। छोरीहरूलाई आत्मनिर्भर बनाउन प्राविधिक शिक्षाको संरचना विकास गर्दै गरीब तथा विपन्न परिवारका छोरीहरूलाई नि:शुल्क प्राविधिक शिक्षाको व्यवस्था, महिलालाई पुरुष समान ज्याला उपलब्ध गराउन अभियान, खाना पकाउन दाउराको चुल्हो प्रयोग गर्ने परिवारका लागि निःशुल्क ग्यास चुल्हो वितरण, ज्येष्ठ नागरिकको निःशुल्क स्वास्थ्य परीक्षण तथा उपचारको व्यवस्था गरिने पनि गठबन्धनले जनाएको छ। यस्तै कृषियोग्य जग्गामा मालपोत बाहेकको कर हटाइने, राष्ट्रियस्तरको खेलकुद प्रशिक्षण संस्थान स्थापना, कमजोर आर्थिक अवस्थाका ज्येष्ठ नागरिकका लागि धार्मिक आस्थाअनुसार तिर्थयात्रा, हजयात्रा तथा अन्य धार्मिक भ्रमणको व्यवस्था गरिने पनि चुनावी घोषणापत्रमा उल्लेख गरिएको छ। चुनावी घोषणापत्र सार्वजनिक कार्यक्रममा गठबन्धनका मेयर उम्मेदवार राजेशमान सिंह, उपमेयरका उम्मेदवार इम्तियाज आलम, नेपाली कांग्रेस पर्साका सभापति जनार्दन सिंह क्षेत्री, जसपा पर्साका अध्यक्ष रामनरेश प्रसाद यादव, जसपा नेता एंव सांसद प्रदीप यादव, नेकपा माओवादी केन्द्र पर्साका संयोजक रामदरश कुशवाहा, नेकपा एकीकृत समाजवादी पर्साका अध्यक्ष बालगोपाल थापालगायतको पनि सहभागीता थियो।"
देउवाको प्रश्न राजधानीमा सिर्जना सिंहलाई हराएपछि अन्तर्राष्ट्रिय जगतले के भन्ला?,"काठमाडौं : नेपाली कांग्रेसका सभापति एवं प्रधानमन्त्री शेरबहादुर देउवाले गठबन्धनलाई देशभरि विजयी बनाउन आग्रह गरेका छन्। काठमाडौंमा आयोजित संयुक्त चुनावी सभालाई सम्बोधन गर्दै उनले सिर्जना सिंह योग्य महिला भएको र उनलाई जिताउन अपील गरे। उनले भने, सिर्जना सिंह योग्य महिला हुन्, राम्रो काम गर्ने बचन दिएकी छन्। काठमाडौंजस्तो राजधानीमा महिलाले हार्नु हुँदैन। महिला हराएपछि काठमाडौंले दोष पाउँछ। राजधानीमा महिला उम्मेदवार हराएपछि राष्ट्रिय अन्तर्राष्ट्रिय जगतले के भन्ला? देउवाले चितवनमा रेणुलाई विजयी बनाउनुपर्ने दोहोर्याएका थिए। उनले भने,भरतपुरमा रेणु दाहाल र काठमाडौंमा सिर्जना सिंहलाई अत्यधिक मतले जिताउनुपर्छ।"
रेणुलाई उम्मेदवार बनाउन मैले भनेको हुँ : देउवा,"काठमाडौं : नेपाली कांग्रेसका सभापति शेरबहादुर देउवाले भरतपुर महानगरको मेयरमा रेणु दाहाललाई उम्मेदवार बनाउन आफूले भनेको बताएका छन्। संयुक्त चुनावी सभालाई सम्बोधन गर्दै देउवाले माओवादी केन्द्रका अध्यक्ष पुष्पकमल दाहालका छोरी रेणु दाहाललाई उम्मेदवार बनाउन आफूले भनेको बताए। उनले भने, प्रचण्डजी त धेरै लचिलो हुनुहुन्छ। हामी सबैले तपाईँ (प्रचण्ड)को छोरी नउठाउनुस् भनेको भए मान्नुहुन्थ्यो। मैले राम्रो काम गरेको छ टिकट दिनुस् भनेको हो। राम्रो काम गरेको महिलालाई उम्मेदवारी दिनुस् भनेर मैले भनेको हो।' चितवनमा विकास हुँदा जग्गा पनि महँगो भएको बताए। उनले काठमाडौंमा सिर्जना सिंहलाई विजयी गराउनुपर्ने धारणा राखे। देउवाले भने, भरतपुरको मेयरमा रेणु दाहाललाई र काठमाडौंको मेयरमा सिर्जना सिंहलाई अत्यधिक मतले जिताऔं। अहिलेको व्यवस्थाअनुसार कुनै एक दलको मात्रै बहुमत आउँदैन।"
जी ७ का नेताहरूले युक्रेनका राष्ट्रपतिसँग छलफल गर्ने,"बर्लिन : विश्वका प्रमुख सात देशका नेताहरूले युक्रेनका राष्ट्रपति भोलोदिमिर जेलेन्स्कीसँग छलफल गर्ने भएका छन्। अर्थतन्त्रमा मजबुत मानिएका ती देशका नेताहरूले युक्रेनलाई गर्न सकिने सहयोगका बारेमा छलफल गर्ने बताइएको छ। जर्मन सरकारका प्रवक्ता क्रिश्चियन होफमानले आगामी आइतबार उनीहरूबीच छलफल हुने जानकारी दिए। अहिले जी७ को अध्यक्षसमेत रहेको जर्मनीले नै बैठकको संयोजन गरेको समाचारमा जनाइएको छ। होफमानले पत्रकारहरुसँग भने, 'जर्मनीका चान्सलर अलाफ सोल्जले नै बैठकको संयोजन गर्नुहुने भएको छ।' उनका अनुसार भर्चुअल बैठकमार्फत् छलफल हुनेछ। दोस्रो विश्वयुद्ध अन्त्य भएको ऐतिहासिक दिनको रुपमा लिइने मे ८ कै दिन यसपटकको बैठक हुन लागेको जनाइएको छ। बैठकमा विश्वव्यापी समसामयिक विविध विषयमा सामान्य छलफल गरी मुख्य छलफल युक्रेन सङ्कटमा केन्द्रीत हुने अधिकारीहरूले जनाएका छन्। बैठकमा युक्रेनका राष्ट्रपति जेलेन्स्कीले देशको अहिलेको अवस्था र आवश्यकताका बारेमा विश्वका प्रभावशाली ती नेताहरूलाई जानकारी दिनेछन्। जी७ का नेताहरू युक्रेनलाई सहयोग गर्ने र रुसलाई आक्रमण अन्त्यका लागि दबाब दिने पक्षमा रहँदै आएका छन्। जी ७ अन्तर्गत क्यानडा, फ्रान्स, जर्मनी, इटाली, जापान, बेलायत र अमेरिका पर्छन्। ती सबै देशले पहिलेदेखि नै युक्रेनको पक्षमा आफ्नो मत जाहेर गरिरहेका छन्।"
मुस्ताङमा मतदान अधिकृत र सहायक अधिकृतलाई तालिम,"जोमसोम : स्थानीय तह निर्वाचनको पूर्व तयारीका लागि मुस्ताङमा मतदान अधिकृत तथा सहायक मतदान अधिकृतलाई शुक्रबार तालिम दिईएको छ। जिल्ला निर्वाचन कार्यालय मुस्ताङको आयोजनामा भएको निर्वाचनमतदान सम्वन्धी तालिममा ८१ जना कर्मचारीको सहभागी रहेको जनाईएको छ। जिल्लाको ५ वटै स्थानीय तहको ३८ मतदान केन्द्रका लागि मतदान अधिकृत ३८ जना, सहायक मतदान अधिकृत ३८ जना र ५ जना जगेडा मतदान अधिकृतको व्यवस्था गरिएको निर्वाचन अधिकारी मदन अर्यालले जानकारी दिए। उनीहरुलाई बैशाख ३० गते हुने स्थानीय तह निर्वाचन स्वतन्त्र, निष्पक्ष, पारदर्शी, भयरहित वातावारणमा सम्पन्न गर्नका लागि सम्बन्धीत सरोकारवाला निकायले तालिम प्रशिक्षण दिईएको उनले बताए। स्थानीय तह निर्वाचनका लागि सञ्चालन गरिएको तालिममा मुख्य निर्वाचन अधिकृत एवं जिल्ला न्यायाधिश रोमाकान्त ज्ञवारी, प्रजिअ नेत्र प्रसाद शर्मा, निर्वाचनमा खटिने विभिन्न कार्यालयका कर्मचारी र सुरक्षा निकायको उपस्थिती रहेको थियो। निर्वाचन तथा मतदान सम्वन्धी तालिममा मतगणना सम्वन्धी प्रारम्भिक कार्य र मतगणना प्रकृयाको विषयमा मुख्य निर्वाचन अधिकृत एवं जिल्ला न्यायधिश रोमाकान्त ज्ञवाली र मतगणना कार्य सम्वन्धी व्यवस्थापकीय पक्ष र मतदान प्रकृयाको बिषयमा प्रजिअ नेत्रप्रसाद शर्माले सहजीकरण गरेका थिए।"
उम्मेदवारको निर्वाचन खर्चबारे आयोगको ध्यानाकर्षण,"काठमाडौं : निर्वाचन आयोगले स्थानीय तह निर्वाचनका क्रममा उम्मेदवारले खर्च गर्न पाउने रकमको सीमा निर्धारण भएकाले सोको पालना गर्न आग्रह गरेको छ। आयोगले निर्वाचन आयोग ऐन, २०७३ को दफा २४ तथा स्थानीय तह निर्वाचन ऐन, २०७३ को दफा ६४ मा निर्वाचनमा दल वा उम्मेदवारले खर्च गर्न पाउने रकमको हद आयोगले नेपाल राजपत्रमा सूचना प्रकाशन गरी तोकिदिएबमोजिम हुने, दल वा उम्मेदवार वा तिनको निर्वाचन प्रतिनिधिले निर्वाचनको अवधिमा निर्वाचनमा भएको सम्पूर्ण खर्चको विवरण तोकिएको ढाँचामा तोकिएबमोजिम राख्नुपर्ने, कुनै दल वा उम्मेदवारले निर्वाचनमा गरेको जम्मा खर्च तोकिएको खर्चको रकमको हदभन्दा बढी हुन नहुने, निर्वाचन खर्चको विवरण दल, उम्मेदवार वा तिनका प्रतिनिधिले निर्वाचन परिणाम घोषणा भएको मितिले ३० दिनभित्र आयोगले तोकेको कार्यालय समक्ष पेश गर्नुपर्ने व्यवस्था रहेको स्मरण गराएको छ। आयोगले आज विज्ञप्ति जारी गरी ऐनको दफा २५ को उपदफा (२) मा त्यस्तो खर्च सम्बन्धमा आयोगले मान्यता प्राप्त लेखा परीक्षकबाट लेखापरीक्षण गराउन सक्ने व्यवस्था रहेको सन्दर्भमा निर्वाचन प्रचार प्रसारको सम्बन्धमा हुने महत्वपूर्ण खर्चको विवरण पहिले नै सङ्कलन गर्दा उम्मेदवारले निर्वाचन परिणाम घोषणा भएपछि पेश गर्ने निर्वाचन खर्चको विवरणको वास्तविकता तथा विश्वसनीयता परीक्षण गर्न सहज हुने स्पष्ट पारेको छ। आयोगका प्रवक्ता शालिग्राम शर्मा पौडेलले जारी गरेको विज्ञप्तिमा सम्बन्धित उम्मेदवारले कानूनबमोजिम बुझाउने निर्वाचन खर्चको विवरण तथा आयोगले खटाएका सूक्ष्म अनुगमनकर्ताले पेश गर्ने प्रतिवेदनसँग समेत भिडाई विश्लेषण गर्ने प्रयोजनका लागि सम्बन्धित स्थानीय तहमा निर्वाचन प्रचार प्रसारका सम्बन्धमा भएका आमसभा, जुलुस, हेलिकप्टरको प्रयोगजस्ता महत्वपूर्ण क्रियाकलापको सम्बन्धमा सूक्ष्मरूपमा अनुगमन गरी वा गर्न लगाई खर्च विवरण अनुमान गर्न सकिने भएमा सो समेत गरी मतदान हुने दिन अगावै गोप्यरूपमा आयोगमा पठाउन मुख्य निर्वाचन अधिकृत तथा निर्वाचन अधिकृतलाई आयोगले निर्देशन दिएको छ। रासस"
प्रतिगामी कित्तालाई मत खसाले तपाइँका सन्तानले दुःख व्यहोर्छन् : माधव नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले प्रगतिशील गठबन्धनलाई जिताउन आग्रह गरेका छन्। काठमाडौंमा आयोजित संयुक्त चुनावी सभालाई सम्बोधन गर्दै नेपालले प्रगतिशील गठबन्धनलाई विजयी गराएमात्रै देश परीवर्तनउन्मुख हुने बताए। उनले भने, देशमा दुइटा गठबन्धन छन्। एउटा प्रगतिशील गठबन्धन र अर्को प्रतिगामी दक्षिणपन्थी गठबन्धन। प्रगतिशील गठबन्धनमा प्राप्त उपलब्ध रक्षा गर्ने, संविधान जोगाउने शक्तिहरु छन्। प्रगिगामी दक्षिणपन्थी गठबन्धनको नेतृत्व केपी शर्मा ओलीले गरेका छन्। यसमा राजावादी शक्तिहरु, विदेशीहरुसामु लम्पसार गर्नेहरु यही गठबन्धनमा छन्। उनले प्रतिगामी कित्तामा उभिएकालाई मत खसाले जनताका सन्ताले दुःख पाउने बताए। 'प्रतिगामी कित्तामा उभिएकालाई मत खसाल्नुभयो भने तपाईँका सन्तानले दुःख व्यहोर्नुपर्ने छ। प्राप्त उपलब्धी जोगाउन पाँच दलीय गठबन्धनको विकल्प छैन, उनले भने। उनले गफ होइन, कामबाट जनताको विश्वास जित्नुपर्ने बताए।"
करण जोहरको शोमा अल्लु अर्जुन र रश्मिका आउने,मुम्बई : बलिउड निर्माता करण जोहरले आफ्नो टेलिभिजन शो 'कफी विथ करण'को सातौं संस्करण सञ्चालन गर्ने भएका छन्। तर यसपटक उनको शो टेलिभिजनमा नभई ओटीटी प्लेटफर्ममा आउने भएको छ। समाचारअनुसार उक्त शो डिजनी प्लस र हटस्टारमा आउने छ। यसपटकको संस्करणमा रणवीर सिंह र आलिया भट्ट आउने निश्चित भएको छ। त्यस्तै पुष्पा फिल्ममार्फत् विश्वव्यापी चर्चा कमाएका अल्लु अर्जुन र रश्मिका मन्दाना पनि शोमा देखिनेछन्। रणवीर र आलियाले आउँदै गरेको फिल्म रानीको प्रमोशन गर्ने बताइएको छ। करणले आफ्नो शोमार्फत् बलिउड सेलिब्रेटीहरुको व्यक्तिगत कुराहरु गरेर चर्चा कमाउने गर्छन्। यही शोमा गरिने अभिव्यक्तिका कारण हिरो हिरोइनहरु विवादीत समेत बन्ने गरेका छन्।
"बाजुरामा एकीकृत समाजवादी र कांग्रेस कार्यकर्ताबीच झडप, प्रहरीद्वारा हवाई फायर","बाजुरा : बुढीनन्दा नगरपालिका९ अगाउपानीमा एकीकृत्त समाजवादी र नेपाली कांग्रेसका कार्यकर्ताबीच दोहोरो झडप भएको छ। अगाउपानीमा एकीकृत समाजवादीका कार्यकर्ता घर दैलो अभियानमा गएको समयमा एउटा कुकुरलाई लात्ताले हिर्काएपछि कांग्रेस समर्थक कार्यकर्ताले कुकुरलाई किन हिर्काएको भन्दै बिवाद सुरु भएकोले दोहोरो झडप भएको जिल्ला प्रहरी कार्यालयका सूचना अधिकारी बिरेन्द्रबहादुर बोगटीले जानकारी दिए। झडपपछि एकीकृत समाजवादीका कार्यकर्ता अगाउपानी प्रहरी चौकीमा सुरक्षाका लागि गएका र पछि नेपाली कांग्रेसका कार्यक्रताले समाजवादीका कार्यकर्तालाई प्रहरीले संरक्षण गरेको भन्दै प्रहरी चौकीसमेत तोडफोड गरेको बोगटीले बताए। झडपमा १६ जना प्रहरी ४ जना अन्य गरी २० जना घाइते भएका छन्। कांग्रेस कार्यकर्ता चौकी आक्रमण गर्न खोज्दा १६ जना प्रहरी घाइते भएको जिल्ला प्रहरी कार्यालय बाजुराका सूचना अधिकारी प्रहरी निरीक्षक बिन्द्र बोगटीले बताएका छन्। त्यस्तै एकीकृत समाजवादीका २ जना र कांग्रेसका २ जना घाइते भएको प्रहरीले जनाएको छ। घटना नियन्त्रणमा लिनका लागि प्रहरीले १४ राउन्ड हवाइ फायरसमेत गरेको जिल्ला प्रहरी कार्यलय बाजुराका प्रमुख डिएसपी चर्तूभुज ओझाले बताए। घाईते सबैको स्थानीय मेडिकलमा उपचार भईरहेको र घाईतेको अवस्था सामान्य रहेको प्रहरीले जनाएको छ। घटनाको थप पुष्टिको लागि सदरमुकाम मार्तडीबाट जिल्ला प्रहरी कार्यालय बाजुराका प्रमुख डिएपी चर्तूभुज ओझा, ससस्त्र प्रहरीलगायत ४० जनाको टोली घटनास्थल गईरहेको प्रहरीले जनाएको छ।"
'सक्षम भएरमात्र पत्रकारिता क्षेत्रमा लाग्न सुझाव',"काठमाडौं : पत्रकारिता क्षेत्रमा अगाडि बढ्न सबै पत्रकारले सक्षम भएरमात्र यस क्षेत्रमा आउनु पर्ने प्रेस काउन्सिलका अध्यक्ष बालकृष्ण बस्नेतले बताए। सञ्चारिका समूहले आयोजना गरेको पत्रकार महिलाको सुरक्षा विषयक भर्चुअल कार्यक्रममा बोल्दै बस्नेतले पत्रकार महिला सक्षम हुँदाहुँदै पनि महिला भएकै कारण हिंसा खेप्नुपर्ने र राम्रो अवसर नपाउनु समस्या भएको बताए। उनले भने, हामीले समस्याको समाधान गर्नैपर्छ। उनका अनुसार प्रेस काउन्सिलमा पर्ने उजुरीमा पनि बढि महिला भएकै कारण आक्रमणमा पर्ने गरेको पाइएको छ। नक्कली फेसबुकबाट र युट्युबबाट गर्ने हिंसामा कारबाही गरेको उनले बताए। त्यसैगरी कार्यक्रममा बोल्दै न्यूनतम पारिश्रमिक निर्धारण समितिका अध्यक्ष संगीता खड्काले कोरोनाबाट जागिर छुट्नेमा पनि पत्रकार महिला रहेको बताइन्। उनले भनिन्, महिलालाई धेरै असर गरेको छ। हामीले यसको सम्बोधन गर्छौं। कार्यक्रममा पत्रकार महिलाले आफ्ना भोगाइ राखेका थिए। यिनै भोगाइलाई सम्बोधन गर्दै पत्रकार महासंघका अध्यक्ष बिपुल पोखरेलले पत्रकार महासंघमा उजुरी नै कम पर्ने बताए। पोखरेलले भने, कति कुरा नभनेका कारण समस्या बनेका छन्। हामी गोपनियता कायम गरेर समाधानको प्रयास गर्छौं। कार्यक्रममा रामकला खड्का, सुधा देव, मेनुका बस्नेत, चाँदनी आचार्य, कविता श्रेष्ठ, बसन्ता भट्टलगायतका पत्रकार महिलाले काम गर्दाका क्रममा हुने समस्या र सुरक्षामा आफ्ना अनुभव सुनाएका थिए। पत्रकार महिलाको समस्या सुनिदै आएको र अब समाधानमा काम गर्नको लागि कार्यक्रमको आयोजना गरिएको सञ्चारिका समूहका महासचिव वसन्ती बास्तोलाले बताइन्। उनले भनिन्, अब समस्या सुनेर समाधान गर्ने उपाए खोज्नेछौं। त्यसैगरि संस्थाकी अध्यक्ष बिमला तुम्खेबाले पत्रकार महिलाले काम गर्ने क्रममा विभिन्न सुरक्षा चुनौतिहरुको सामना गर्नुपर्ने हुनाले यसको समाधानमा सरोकारवाला निकायले पहलकदमी गर्नु जरुरी रहेको औंल्याइन्।"
गल्याङ्का १ सय ११ कुकुरको बन्ध्याकरण,"स्याङ्जा : गल्याङ नगरपालिकाका १ सय ४३ वटा कुकुरलाई रेबिजविरुद्धको खोप र १ सय ११ वटा कुकुरको बन्ध्याकरण गरिएको छ। कुकुरको टोकाइबाट हुने रेविज रोगबाट बच्नका लागि खोप र अनावश्यक कुकुरका संख्या नबढाउन बन्ध्याकरण गरिएको नगरपालिकाले जनाएको छ। घरपालुवा तथा घरभन्दा बाहिर रहेका कुकुरलाई बन्ध्याकरणसहित रेविजविरुद्धको खोप दिइएको हो। भेटेरनरी अस्पताल तथा पशु सेवा विज्ञ केन्द्र स्याङ्जाको आयोजना तथा गल्याङ नगरपालिकाको व्यवस्थापनमा बिहीबार शिविर संचालनगरी खोपसहित बन्ध्याकरण सेवा उपलब्ध गराइएको पशु चिकित्सक डाटंक प्रसाईले जानकारी दिए। शिविरमा ३ जना विशेषज्ञसहितको सर्जन टोलीले बन्ध्याकरणसहित खोप सेवा उपलब्ध गराएको गल्याङ नगर पशु सेवा शाखा प्रमुख सुशिल अर्यालले बताए। उनका अनुसार, गल्याङमा यसअघि रेविज खोप सेवा उपलब्ध गराएता पनि बन्ध्याकरण शिविर भने पहिलोपटक हो।"
'केशव स्थापित मानसिक विचलन भइसकेका व्यक्ति हुन् कि जस्तो लाग्छ',"काठमाडौंः नेपाली कांग्रेस काठमाडौंका सभापति कृष्ण बानियाँले काठमाडौं महानगरको मेयरमा सिर्जना सिंह र उपमेयरमा रामेश्वर श्रेष्ठलाई जिताउने अभियानलाई सफल पार्न कार्यकर्तालाई आग्रह गरेका छन् । काठमाडौंमा आयोजित सत्ता गठबन्धनको संयुक्त चुनावी सभालाई सम्बोधन गर्दै बानियाँले सिंह र श्रेष्ठलाई जिताउनुको विकल्प नरहेको बताए। 'सिर्जना सिंह सक्षम महिला हुनुहुन्छ। एकीकृत समाजवादीका नेता रामेश्वर श्रेष्ठ हुनुहुन्छ । उहाँहरुलाई जिताउन सबै लागौं, 'उनले भने, '२०४९ सालको स्थानीय निर्वाचनमा कांग्रेसले जितेको थियो । पीएल सिंहको नेतृत्वमा महानगर निकै राम्रो बनेको थियो । २०५४ सालमा स्थापितले जिते । उनले काम नै गरेनन् । मानसिक विचलन भइसकेका व्यक्ति हुन कि जस्तो लाग्छ । महिला दिदीबहिनीको आत्मसम्मानमा ठेस पुर्याउने काम गरे ।स्थापितले जनाधिकार लत्याका छन् । उनमा प्रशासनिक दम्ब छ । उनले अहिले काठमाडौंमा शिक्षा, स्वास्थ्य अस्तव्यस्त भएको र विकास निर्माणका काम चुस्त दुरुस्त हुन नसकेको बताए । एमालेप्रति संकेत गर्दै बानियाँले काल्पनिक कुरा मात्रै गर्ने गरेको बताए ।"
आफताब आलमलाई थुनामै राख्न सर्वोच्चको आदेश,काठमाडौं : सर्वोच्च अदालतले पूर्वमन्त्री मोहम्मद अफ्ताव आलमलाई थुनामै राख्न आदेश दिएको छ। सर्वोच्च अदालतका न्यायाधीशद्वय सुष्मालता माथेमा र नहकुल सुवेदीको संयुक्त इजलासले उच्च अदालतको आदेशलाई सदर गर्दै थुनामै राख्न आदेश दिएको हो। आलमले आफूलाई थुनामुक्त गरेर साधारण तारेखमा मुद्दा लड्न पाउ भन्दै निवेदन दर्ता गराएका थिए। यसअघि जिल्ला अदालत रौतहटले आलमलाई पुर्पक्षका लागि थुनामा राख्ने आदेश गरेको थियो। जिल्लाको आदेशलाई उच्च अदालत जनकपुरको वीरगञ्ज इजलासले समेत सदर गरेपछि आलम थुनामुक्त गराउन माग राख्दै सर्वोच्च पुगेका थिए। संविधानसभा निर्वाचनमा धाँधलीका लागि ल्याएको बम २०६४ चैत २७ गते आलमका काका शेष इद्रिसको गोठमा विष्फोट भएको थियो। सोही विष्फोटका घाइते तथा मृतकलाई इँटाभट्टामा लगेर जलाएको आरोपमा असोज २६ गते आलम पक्राउ परेका थिए। मृतक तथा घाइते ओसार्न प्रयोग गरेको भनिएको ट्र्याक्टर तथा घाइतेको उपचार गरिएको भारत मोतिहारीस्थित अस्पतालको रिपोर्ट प्रहरीले संकलन गरेको थियो। सर्वोच्च अदालतको फैसला कार्यान्वयन निर्देशनालयले २०७५ चैत ८ गते पछिल्लो पटक जिल्ला प्रहरी कार्यालयलाई घटनाको अनुसन्धान गर्न पत्राचार गरेको थियो। त्यसपछि उक्त घटनाका मुख्य आरोपित नेता आलम पक्राउ परेका हुन्।
"काठमाडौं उपमेयरका उम्मेदवार रामेश्वर श्रेष्ठले भने : वैशाख ३० गते अहंकारको अन्त्य हुन्छ, गठबन्धनले चुनाव जित्छ","काठमाडौंः काठमाडौं महानगर उपमेयरका उम्मेदवार रामेश्वर श्रेष्ठले गठबन्धनले स्थानीय तह निर्वाचनमा जित्ने दावी गरेका छन्। काठमाडौंमा आयोजित सत्ता गठबन्धनको संयुक्त चुनावी सभालाई सम्बोधन गर्दै श्रेष्ठले वैशाख ३० गते अहंकारबादको अन्त्य हुने र गठबन्धनले चुनाव जित्ने दावी गरेका हुन् । 'अहंकारवाद गलत हो । धेरै अहंकारवाद पलायो भने के हुन्छ भन्ने कुरा वैशाख ३० गतेको चुनावले देखाउँछ । अहंकारबादको अन्त्य हुन्छ,उनले भने,' गठबन्धनले चुनाव जित्छ ।' उनले महानगरमा असल शासन नभएको बताए । श्रेष्ठले भने, 'सिर्जना सिंहको नेतृत्वमा असल शासन स्थापना गर्नेछौं । महानगरमा फोहोर नै फोहर छ । फोहोर प्रशोधन केन्द्र स्थापना गर्ने योजना छ । ' श्रेष्ठले पैंसा बाँडेर मात्रै संस्कृति संरक्षण नहुने बताए ।"
मोटरसाइकल दुर्घटना हुँदा चालकको मृत्यु,धनकुटा(अस) : साँगुरीगढी गाउँपालिकामा मोटरसाइकल दुर्घटना हुँदा मोटरसाईकल चालकको घटनास्थलमै मृत्यु भएको छ। बिहीबार राति पौने १२ बजे साँगुरीगढी गाउँपालिका३ सल्लेनी डाँडास्थित कुशेटारडाँडाबजार सडक खण्डमा को २८ प ७४७१ नम्वरको मोटरसाइकल अनियन्त्रित हुँदा सोही वडाका ३८ वर्षीय इन्द्रबहादुर याखाको घटनास्थलमा नै मृत्यु भएको हो। मोटरसाइकल सडकबाट करिब ५ सय मिटर तल झरेको थियो। दुर्घटनाबारे इलाका प्रहरी कार्यालय राजारानीबाट थप अनुसन्धान भइरहेको प्रहरीले जनाएको छ। घटनास्थलबाट शवको कानुनी प्रक्रिया पूरागरी पोष्टमार्टमको लागि जिल्ला अस्पताल धनकुटा ल्याउँदै गरेको जिल्ला प्रहरी कार्यालयका डिएसपी चिरञ्जीबी दाहालले बताए।
मतदाता भन्छन् : दु:खमा साथ दिने उम्मेदवारको खोजीमा छौं,"मकवानपुर : मकवानपुरको कैलाश गाउँपालिका ३ का रामसिं तामाङको घरमा दुई पार्टीका उम्मेदवार आएर भोट मागिसकेका छन् । तर, उनले अझै कस्लाई मत दिने भन्ने निर्णय गरिसकेका छैनन् । जनप्रतिनिधि आएपछि गाउँघरको विकास भएको उनलाई अनूभुति छ । 'अघिल्लो पटक भोट दिए, नेताहरुले गाउँमा बाटो ल्याए,' उनले भने, 'नेता छानेपछि मात्र विकास हुनेरैछ, यो पटक कस्लाई दिने भनेर बुज्दैछु । उनीजस्तै धेरै स्वतन्त्र मतदाता गाउँको नेतृत्व चयनको लागि राम्रा उम्मेदवारको खाजीमा छन् । उनीहरु क्षमता र योग्यताले पूर्ण भएका व्यक्तिहरुलाई उम्मेदवारका रुपमा खोजिरहेका छन् । स्थानीय चुनावमा योग्य, सक्षम, जनताका हरेक सुख, दुःखमा साथ दिइरहने उम्मेदवार खोजिरहेको हेटौंडा१६ का शिव उप्रेती बताउँछन् । आगामी निर्वाचनमा जनताको हरेक समस्या बुझ्ने र वृद्धवृद्धाहरूको घरघरमा सेवा दिन सक्ने व्यवहारिक उम्मेदवारको खोजि गरिरहेका छौं,' उनले भने, सामाजिक क्षेत्रमा राम्रो छवी बनाएको र जो लामो समयदेखि सामाजिक काममा पनि सक्रिय भूमिकामा रहर जनताको सेवा तथा विकासको काम गर्नसक्ने उम्मेदवार हामीले चाहेका छौं ।' भ्यु टावर बनाउने, बाटो ढलान मात्र गर्ने भन्दा पनि उत्पादनका क्षेत्रमा मात्र काम गर्ने जनप्रतनिधि आवश्यक रहेको उनले बताए । आगामी निर्वाचनमा उम्मेदवार बनेका व्यक्तिहरुले समृद्ध स्थानीय तहको निर्माणको लागि युवा लक्षित कार्यक्रमहरु ल्याउनु पर्ने हेटौंडा१ का रमेश सुवेदीको भनाइ छ । आगामी निर्वाचनमा उम्मेदवारहरूले पुरानै ढर्रामा खानेपानी, बिजुली, बाटो, सिंचाइ, खानेपानी भन्दै एजेण्डा बनाइरहेको मनहरी गाउँपालिकाका सुरेश तामाङले बताए । उनले उम्मेदवारहरुले जग्गा प्लटिङ रोक्ने, कृषिलाई प्राथमिकता दिने र किसानलाई सहुलियत तथा कृषिमा लाग्न प्रेरित गर्ने जस्ता योजनाहरु ल्याएर उद्यमशिलता विकासका काममा लाग्नु पर्ने बताए ।युवाहरूलाई नागरिकलाई आफ्नै ठाउँमा रोजगारीको अवसर सिर्जना गर्ने जनप्रतिनिधि भएन भने देशको अवस्था भयावह हुनसक्छ । हालसम्म स्थानीय तहमा उम्मेदवार बनेकाहरुसँग सो प्रकृतिको यस्तो कार्यक्रम देखिएको छैन,'उनले भने, 'जनताले शिक्षा, स्वास्थ्य र यातायातमा सहज पहुँच, विपन्न तथा गरिब वर्गहरुको लागि हरेक सेवामा छुट गर्ने तथा राजश्व दर कम गरी सेवाप्रवाहलाई समय सापेक्ष विकास गर्दै जानुपर्ने देखिन्छ । आगामी निर्वाचनमा उम्मेदवारहरूले पुरानै ढर्रामा खानेपानी, बिजुली, बाटो, सिंचाइ, खानेपानी भन्दै एजेण्डा बनाइरहेको मनहरी गाउँपालिकाका सुरेश तामाङले बताए । दिगो विकास, रोजगारी, शैक्षिक सुधार,कार्यशैलीमा परिवर्तनका कुरा समावेश हुनुपर्छ । विगतमा निर्वाचित जनप्रतिनिधिहरुले ल्याएका योजनाहरु त्यो उनीहरुको परिकल्पना नभइ जनताको आवश्यकता र मागको आधारमा निर्धारण गरिएको मकवानपुरको थाहा नगरपालिकाका मेयर लवशेर विष्टले बताए पार्टीहरूले स्थानीय सरकारको काम, कर्तव्य र अधिकारलाई बुझेको, जनताको भिजेको उमेद्वारहरुलाई अघि सार्नु उपयुक्त हुन्छ,' उनले भने, 'युवा सोच भएका व्यक्तिहरूलाई अघि बढाउँदा उनीहरूबाट नवीन कार्यशैलीको अपेक्षा गर्न सकिन्छ । उम्मेदवारहरुले उच्चतम खालको दिगो विकासका क्षेत्रमा प्रभाव पार्ने प्रक्रितिको एजेण्डा बनाउनु पर्छ । त्यस्ता योजनाहरुको अभाव देखिन्छ । सामान्य बाटोघाटो निर्माण लगायताका एजेण्डा बनाउँदै आएको देखिन्छ । विगतमा निर्वाचित जनप्रतिनिधिहरुले ल्याएका योजनाहरु त्यो उनीहरुको परिकल्पना नभइ जनताको आवश्यकता र मागको आधारमा निर्धारण गरिएको मकवानपुरको थाहा नगरपालिकाका मेयर लवशेर विष्टले बताए । उनले विगतमा सुरु गरिएका अधुरा योजनाहरुलाई पुरा गर्न निरन्तरता दिने र स्थानीय तहले नयाँ फड्को मार्नको निमित्त रोजगारि सृजनाको कामहरु आगामी निर्वाचनबाट चुनिने नेतृत्वले गर्नुपर्ने बताए । वैदेशिक रोजगारीमा रहेका व्यक्तिहरु पनि स्थानीय तहमा नै फर्किएर आफ्नो सिप क्षमता अनुसारको काम गर्न प्ररित भएको देखिएको छ । उनीहरुलाई सुहाउँदो प्रकृतिको वातावरण मिलाउनु पर्छ,' उनले भने, विगतमा खानेपानी, सडक, पुल, भवन जस्ता पूर्वाधार निर्माणका काममा केन्द्रीत हुनपर्ने अवस्थाले गर्दा रोजगारी सृजनाको काम पछि पर्यो । आगामी दिनमा तालिम प्राप्त व्यक्तिहरुलाई रोजगारिमा जोड्न घरेलु उद्योगहरुको स्थापना गरी उत्पादनमा केन्द्रीत हुनुपर्छ ।' स्थानीय निर्वाचनमा खटिने उम्मेदवारले जनताको लागि काम गर्ने भएकाले पार्टीमा भन्दा फरक ढंगबाट जनप्रतिनिधि जनताको काममा सक्रिय हुनुपने राक्सिराङ गाउँपालिका अध्यक्ष राजकुमार मल्लको भनाइ छ । विष्टले जनताको मागहरु सम्बोधन गर्नु दलहरुको एजेण्डा हुनुपर्छ भनिएपनि अहिले जनताको माग सम्बोधनको रणनीतिभन्दा पनि हाम्रो पार्टीले जित्नुपर्छ भन्ने रणनीति पार्टीमा हावी भएको देखिएको बताए । आफ्ना उमेदवारलाई भोट दिएर जिताउनु पर्ने मात्रै रणनीति छ,'उनले भने, 'अहिले पार्टीहरु भड्किलो चुनावी अभियानतर्फ लागेको छ । यसको सुधार गर्दै पार्टीभित्रको आन्तरिक प्रतिस्पर्धालाई स्वीकार गरेर एकजुट भएर अघिढ्नु नै वर्तमान परिस्थितिको माग हो । यसबाट राम्रो नजिताको अपेक्षा गर्न सकिन्छ । स्थानीय निर्वाचनमा खटिने उम्मेदवारले जनताको लागि काम गर्ने भएकाले पार्टीमा भन्दा फरक ढंगबाट जनप्रतिनिधि जनताको काममा सक्रिय हुनुपने राक्सिराङ गाउँपालिका अध्यक्ष राजकुमार मल्लको भनाइ छ । स्थानीय तहका जनप्रतिनिधिले सरकारको बजेटलाई ठिक ढंगबाट कार्यान्वयन गराउने जिम्मेवारी पाएको हुन्छ भने पार्टीमा रहेका नेता तथा कार्यकर्ताहरुले नीति निर्माण गरेर स्थानीय तहका जनप्रतिनिधिहरुलाई सधाउ पुर्याउने काम गर्नुपर्छ । पार्टीले पनि जनताको हक, अधिकार, सुविधा र विकासका लागि काम गर्न सोही अनुसारको एजेण्डा बोक्नु पर्छ,' उनले भने । विवेकशिल नेपाली साझा पार्टीबाट निर्वाचित बागमती प्रदेशसभा सदस्य रमेश पौड्यालले स्थानीय नेताहरूले चुनावका एजेन्डाहरू तय गर्दा संविधान र कानुनले दिएको अधिकार क्षेत्रमा भित्र रहेर, पुरा गर्न सकिने एजेण्डा मात्रै अघि सार्नु उचित हुने बताए । उम्मेदवारले आफूलाई शासक नभइ सेवकको रूपमा प्रस्तुत गर्न सक्नुपर्ने उनले बताए । मकवानपुर बहुमुखी क्याम्पसका प्रमुख डा शंकर उपाध्यायले आम जनताले अपेक्षा गरेभन्दा विपरित पार्टी, नेता, अभियन्ता र बुद्धिजीवीहरुको भूमिका देखिएको बताए । समग्र गाउँ र नगर विकासको योजना लिएर जाने उत्कृष्ट नेतृत्वको छनौट पार्टी र नेताबाट हुनुपर्छ भन्ने हो । आफू निर्वाचित भएपछि नागरिकका आधारभूत कामहरू सहज ढङ्गले गर्ने प्रत्याभूति दिलाउनुपर्छ । जन्म, मृत्यु, विवाह, बसाइसराई जस्ता विषयको अभिलेख सेवाग्राहीलाई माग गर्ने बित्तिकै उपलब्ध गराउनुपर्छ,' उनले भने, वृद्धवृद्धा, अशक्त, अपाङ्गता भएका व्यक्तिहरूलाई आवश्यक सेवाहरू निजको घर दैलोमा नै उपलब्ध गराउने व्यवस्था गर्नुपर्छ । वडा र पालिकाले गर्ने कार्यहरू पूर्ण पारदर्शी हुनुपर्छ । मकवानपुर बहुमुखी क्याम्पसका प्रमुख डा शंकर उपाध्यायले आम जनताले अपेक्षा गरेभन्दा विपरित पार्टी, नेता, अभियन्ता र बुद्धिजीवीहरुको भूमिका देखिएको बताए । समग्र गाउँ र नगर विकासको योजना लिएर जाने उत्कृष्ट नेतृत्वको छनौट पार्टी र नेताबाट हुनुपर्छ भन्ने हो । नेतृत्वले अरुलाई सही बाटोमा डोहोर्याउन सक्ने आचारण प्रस्तुत गर्नु पर्ने हुन्छ, 'उनले भने, आम नागरिकहरुले विवेकपूर्ण तरिकाबाट नेतृत्व छनौट गर्नु पर्ने हुन्छ । छनौट भएको नेतृत्वलाई साथ सहयोग दिएर अघि बढ्नु पर्नेहुन्छ । गाउँ र नगरपालिका भनेको जनताको जीवन स्तरसंग प्रत्येक्ष सरोकार राख्ने र सबै तहबाट पाएको बजेट कार्यान्वयन गर्ने निकायको रुपमा रहेको हुन्छ । उनले स्थानीय तहको नेतृत्व लिने व्यक्तिहरु प्रक्रिया र संचालनको विज्ञ क्षमताको हुनुपर्ने बताए । यसमा पार्टी नतृत्व, नेता एवम् कार्यकर्ता र आम बौद्धिक वर्गहरुबाट रचनात्मक सुझाव दिनु पर्ने उनको भनाइ छ । बैद्धिक वर्गहरुले पक्ष र विपक्ष भन्दा पनि जनता र स्थानीय तहको विकासलाई मात्र आधार बनाउनुपर्ने हुन्छ । राजनीतिक पार्टीले विकासको योजना, कार्य क्षमता, दिगो विकासको अवधारणा भएका व्यक्तिहरुलाई निर्वाचनमा अघि बढाउनुपर्छ,' उनले भने, जनताको मनोभावना बुझ्ने क्षमता भएका व्यक्तिको पक्षमा पार्टी र नेताहरुले वकालत गर्नुपर्छ । नीति निर्माणमा भन्दा पनि सेवा प्रवाह र विकासका योजनामा काम गर्ने स्थानीय तह भएकाले समग्र विकासका योजनाहरुमा अवधारणा भएका व्यक्तिहरुलाई अघि बढाउनु पर्छ ।' उनले विकास र सुशासनका विषयलाई समानान्तर तरिकाबाट अगाडि लैजानु पर्नेमा जोडदिए । 'निर्वाचनमा विकास र सुशासनको समानता कायम गरेर उम्मेदवारहरुले योजनाहरु ल्याउनुपर्छ । त्यसमा बुद्धिजिवी वर्गले सोही अनुसारको सुझाव दिनसक्नुपर्छ, 'उनले भने, 'नगर र गाउँ कस्तो बनाउने भन्ने बारेको साझा अवधारणा बनाउँदा बुद्धिजिवी वर्गको महत्वपूर्ण भूमिका हुनसक्छ । अनुभव प्राप्त व्यक्तिहरुले स्थानीय तहको निर्वाचनमा रहेका उम्मेदवारहरुलाई विज्ञको रुपमा सहयोग गर्नसक्छन् । युवा, वृद्ध, महिला, शिक्षकहरुको समूह निर्माण गरी त्यसको निचोडलाई समावेश गर्दा उपयुक्त हुन देखिन्छ । विगतको निर्वाचनको विषयमा हेर्दा कतिपय स्थानीय तहमा निर्वाचितहरूले जनताको मन जितेका भएपनि केही व्यक्तिगत सेवा सविधा भन्दा पर बसेर, सदैव जनताको हितका लागि काम गरेका उनले बताए । उपाध्यायले पछिल्लो समयमा निर्वाचन र राजनीतिक दलप्रति जनतामा वितृष्णा पैदा भएको महशुस हुनथालेको बताए । आम मतदाता मत हाल्नको लागि मात्र प्रयोग भएको पनि उदाहरणहरु हाम्रो समाजमा प्रशस्त भेटिने उनले बताए । मत केका लागि किन र कसरी हाल्ने भन्ने बारे उनीहरुमा ज्ञान नै छैन । विगतमा जनप्रतिनिधिहरु विकासभन्दा पनि ५ वर्षे जागीरको रूपमा मात्र लिएर अगाडि बढेका देख्न सकिन्छ । यसको सुधार जरुरी छ । मतदातालाई सचेत बनाउनु मुख्य दायित्व हो,' उपाध्यायले भने, मत, मतदान र जनप्रतिनिधिका बारेमा विद्यालय शिक्षाको विषय बनाउनुपर्छ । कसैले मत दिनुपर्छ भनेको आधारमा मत दिनु, मत पत्र बदर हुनु अशिक्षा र चेतनाको अभावलाई प्रष्ट्याउँछ । यसलाई सुधार गर्न विद्यालय शिक्षाको माध्यमिक तहबाटै पाठ्यक्रममा समावेश गर्न जरुरी हुन्छ । मतदाता शिक्षालाई विद्यालय स्तरमा लागू गर्दा जनप्रतिनिधिहरुको काम कर्तव्य र अधिकारप्रति आम मतदाताहरु जानकार हुनुको साथै सेवा प्रवाहमा पनि सहजता ल्याउन सकिने उनको विश्वास रहेको छ । यसले व्यवहारिकतामा पनि यसले सकारात्मक भूमिका खेल्ने उनले बताए ।"
"पाँचथरमा शिक्षकको शैक्षिक प्रमाणपत्र नक्कली, भ्रष्टाचार मुद्धा दायर","काठमाडौं : पाँचथरमा एक शिक्षकले नक्कली शैक्षिक योग्यताको प्रमाणपत्र पेश गरी शिक्षकको नियुक्ती लिएको अभियोगमा अख्तियार दुरुपयोग अनुसन्धान आयोगले आरोपपत्र दायर गरेको छ। पाँचथरको तुम्वेबा गाउँपालिका४ मा रहेको धुवाखोला आधारभूत विद्यालयका तत्कालीन प्रावि शिक्षक (करार) बिरजुकुमार गच्छदारविरुद्ध आयोगले मुद्दा दायर गरेको हो।उजुरी निवेदन सम्बन्धमा अनुसन्धान हुँदा निज बिरजु कुमार गच्छदारले प्रावि तृतीय श्रेणी अस्थायी करार शिक्षक पदमा दरखास्तको लागि धुवाखोला आधारभूत विद्यालयमा प्रोफीसिएन्सी सर्टीफीगेट लेभलको शौक्षिक योग्यताको नक्कली प्रमाणपत्र पेश गरी नियुक्तिसमेत लिएको माग दावी प्राप्त भएको छ। अख्तियारद्धारा दायर भएको मुद्धामा भनिएको छ। आयोगको विज्ञप्तीमा भनिएको छ, आफूलाई लाभ हुने बदनियत राखी भ्रष्टाचार गरेको पुष्टि हुन आएको देखिँदा निज उपर भ्रष्टाचार निवारण ऐन, २०५९ बमोजिमको कसुरमा सजाय हुन मागदावी लिई अख्तियार दुरुपयोग अनुसन्धान आयोग ऐन, २०४८ को दफा १८ र दफा ३५ एवं भ्रष्टाचार निवारण ऐन, २०५९ को दफा ३६ बमोजिम आज बिशेष अदालत काठमाडौंमा आरोपपत्र दायर गरिएको छ।"
समृद्ध नेपालगन्जका लागि उम्मेदवारबाट साझा प्रतिबद्धता,"नेपालगन्ज : नेपालगन्ज उपमहानगरपालिकामा नगर प्रमुखका ६ जना उम्मेदवारले समृद्ध नेपालगन्जका लागि १२ बुँदे साझा प्रतिबद्धतापत्रमा हस्ताक्षर गरेका छन्। नेपालगन्ज उद्योग वाणिज्य संघले शुक्रबार नेपालगन्जमा नगरप्रमुखका उम्मेदवारसँग गरेको प्रत्यक्ष संवाद कार्यक्रममा दलका ४ र २ स्वतन्त्र उम्मेदवारले साझा प्रतिबद्धतापत्रमा हस्ताक्षर गरेका हुन्। गठबन्धनबाट नेपाली कांग्रेसका प्रशान्त विष्ट, नेकपा (एमाले)का पशुपति दयाल मिश्र, राप्रपाका नन्दलाल वैश्य, राप्रपा नेपालका अभय बस्नेत, स्वतन्त्र दिनेश थापा र विकासबहादुर सिंहले हस्ताक्षर गरेको प्रतिबद्धतापत्रमा उद्योग, वाणिज्य, पर्यटन, शिक्षा, स्वास्थ्य र पूर्वाधार विकास नै समृद्ध नेपालगन्जको आधार मानिएको छ। आयातमा निर्भर कृषि उपज विस्थापन गर्न कृषि क्षेत्रको व्यवसायिकरण गरी नेपालगन्जका लागि स्थानीय उत्पादनलाई बढावा दिन, नेपालगन्ज सहरलाई जडिबुटी प्रशोधन केन्द्रको हबको रुपमा विकास गर्न र स्थानीय आवश्यकतामा आधारित औद्योगिक करिडोर निर्माण गर्ने प्रतिबद्धता जनाइएको छ। त्यसैगरी नगरको विकास योजना तर्जुमा र नीति निर्माणलगायतका विषयमा नेपालगन्ज उद्योग वाणिज्य संघसँग समन्वय र सहकार्य गर्न पनि उम्मेदवारहरुले तयारको भन्दै हस्ताक्षर गरेका छन्। नेपालगन्ज उपमहानगरपालिकाले व्यवसायिक कर वैज्ञानिक वर्गीकरणका आधारमा लिन, नगरको व्यावसायिक उत्थानका लागि तस्करी नियन्त्रणमा विशेष पहल गर्न र नगरभित्र विशेष क्षेत्र पहिचान गरी रात्रिकालीन व्यवसाय सञ्चालन गर्न पनि नगर प्रमुखका उम्मेदवारहरु सहमत भएका छन्। भारतीय पर्यटकलाई सहजरुपमा आवतजावतमा सहजीकरण गर्न, उपमहानगरपालिकाले प्रदान गर्ने सेवा, छरितो र प्रविधिमैत्री बनाउन, नगरमा सामाजिक विकास र आर्थिक सशक्तिकरणलाई विकासमा प्राथमिकता दिन र हरित नेपालगन्ज बनाउन उम्मेदवारहरु सहमत भएका छन्। नेपालगन्ज उद्योग वाणिज्य संघका अध्यक्ष अब्दुल वाहिद मन्सुरी चुन्नाको अध्यक्षतामा सम्पन्न कार्यक्रममा संघका महासचिव चिरञ्जीवी ओलीले सहजीकरण गरेका थिए। कार्यक्रममा ठूलो संख्यामा उद्योगी व्यवसायीहरुले उम्मेदवारहरुसँग प्रश्नोत्तर गरेका थिए।"
युवा घेरामा बालेन शाहको घरदैलो अभियान (फोटो फिचर),"काठमाडौं : युवाहरुमाझ लोकप्रिय बनेका काठमाडौं महानगरपालिकाका मेयर आकांक्षी बालेन शाह घरदैलो अभियानमा जुटेका छन्। सत्ता गठबन्धन र नेकेपा एमालेका उम्मेदवारलाई टक्कर दिन उनी आसन्न स्थानीय तह निर्वाचनमा होमिएका छन्। बिहीबार उनी बिहानैदेखि घरदैलो अभियानमा जुटेका थिए। उनको टोल बिहानै साढे ६ बजे महाकाल पार्क हुँदै भृकुटी चोक, महाकाल, चुच्चेपाटी क्षेत्रमा घरदैलो अभियान सञ्चालन गरेका थिए। बिहीबारै अपरान्ह बलेनको टोलीले नारायणचौर, नागपोखरी, गैरीधारा, सानो गौचरण, ज्ञानेश्वर, मैतिदेवी, पुतलीसडक हुँदै कमलपोखरी क्षेत्रमा घरदैलो अभियान सञ्चालन गरेका थिए। हेर्नुस् दिपेन श्रष्ठको फोटो फिचर"
एमाले र केपी ओलीबाट लोकतन्त्र र संविधानमाथि प्रहार भयोः राजेन्द्र श्रेष्ठ,"काठमाडौंः जनता समाजवादी पार्टीका नेता राजेन्द्र श्रेष्ठले नेकपा एमाले र केपी शर्मा ओलीबाट लोकतन्त्र र संविधानमाथि प्रहार भएको बताएका छन् । काठमाडौंमा आयोजीत चुनावी सभालाई सम्बोधन गर्दै नेता श्रेष्ठले संघीयता कार्यान्वयन र संघीयताको माध्यमबाट सुशासन कायम गर्न गठबन्धनले भूमिका खेल्ने बताए। उनले भने, 'उखानटुक्का, राम्रा राम्रा हास्यव्यंग्य सुनेर केपी ओलीको पार्टीलाई बहुमत दिलायौं । तर, परिस्थिति फरक रह्यो । केपी ओलीबाट लोकतन्त्र र संविधानमाथि प्रहार भयो । उहाँहरुको हातमा सत्ता गएपनि देशलाई प्रतिगमनतर्फ धकेल्ने काम भयो ।' नेता श्रेष्ठले काठमाडौं महानगर सांस्कृतिक सम्पदाको नगरको रुपमा विकास हुन नसकेको बताए ।"
नबिल बैंक युएसडिए एक्सपोर्ट क्रेडिट ग्यारेन्टी कार्यक्रमका लागि सूचीकरण,"काठमाडौं : नबिल बैंकले अमेरिकी कृषि विभाग (युएसडिए)द्वारा संचालित एक्सपोर्ट क्रेडिट ग्यारेन्टी कार्यक्रम जिएसएम १०२ अन्तर्गत बैंकलाई सूचीकरणका लागि युएसडिएसँग सम्झौता गरेको छ। नबिल बैंक युएसडिए कार्यालयबाट गरिएको उच्चस्तरीय मुल्याकंनपछि यस कार्यक्रम अन्तर्गत सूचीकृत हुने नेपालको पहिलो र एकमात्र बैंक बनेको नबिल बैंकले जनाएको छ। यो व्यवस्थासँगै नबिल बैंकले युएसडिएबाट निर्यात क्रेडिट ग्यारेन्टी सीमाको सुविधा प्रयोग गर्न सक्ने र युएसडिए कार्यक्रम अन्तर्गत सामानहरू आयात गर्न नबिल बैंकले आफ्ना ग्राहकहरूको तर्फबाट जारी गरेको प्रतित पत्रमा तेस्रो बैंकहरूबाट प्रमाणीकरण गरिरहनु नपर्ने पनि बैंकले जनाएको छ। यस व्यवस्था अन्तर्गत अमेरिकी निर्यातकर्ताहरूले नबिल बैंकले जारी गरेको अपरिवर्तनीय प्रतितपत्रमार्फत सोझै अमेरिकी बैंकहरूबाट वित्तीय सुविधा प्राप्त गर्न सक्नेछन्। सन् १९८४ देखि आफ्ना ग्राहकहरूलाई समायनुकुल सेवा प्रदान गर्दै आएको यस बैंकको १४८ शाखा, १८७ एटिएम र १५०० भन्दाबढि नबिल रेमिट एजेन्टहरू छन्।"
मतदाताको शीर झुक्ने काम गर्दिनँ : सिर्जना सिंह,"काठमाडौं : काठमाडौं महनगरपालिका मेयरका उम्मेदवार सिर्जना सिंहले महानगरलाई महान घर बनाउने योजना साकार पार्ने बताएकी छिन् । काठमाडौंमा आयोजित चुनावी सभालाई सम्बोधन गर्दै सिंहले महानगरलाई भ्रष्टाचारमुक्त बनाइ असल शासनको स्थापना गर्ने बताइन्। उनले भनिन्, 'महानगरलाई महान घर बनाउने योजना छ । यहाँका संस्कृति सभ्यता जगेर्ना गर्ने सोच छ । महानगरभित्र मेयर भएर गइसकेपछि सुशासन कायम हुन्छ । चुस्तदुरुस्त सेवा प्रवाह हुन्छ ।' उनले समावेशी संविधानको भावनाअनुसार अघि बढ्ने बताइन् । महिलालाई सिपमुलक तालिममा अग्रसर गराउने सिंहले दावी गरिन्। उनले मतदाताको शीर झुक्ने गरी काम नगर्ने बाचा गरिन्। ' स्थानीय चुनाव जिते भने मतदाताको शीर झुक्ने काम गर्दिनँ,'उनले भनिन्,' मतदाताको सल्लाह र सुझावअनुसार अघि बढ्छु।' हरेक आन्दोलनमा युवाको भूमिका अग्रणी रहेको भन्दै बेरोजगारी समस्याको हल गरिने बताइन् । काठमाडौं सहर भनेको भौतिक पूर्वाधारसम्पन्न भएको भन्दै यसको व्यवस्थित परिचालन गरिने बताइन् । प्रत्येक वडामा जेष्ठ नागरिक भवन बनाउने सिंहको योजना छ ।"
काइनेटिक पत्थरसहित युवक पक्राउ,जाजरकोट : जाजरकोटमा काइनेटिक पत्थरसहित एक युवक पक्राउ परेका छन्। जुनीचाँदे गाँउपालिका६ गर्खाकोट निवासी २२ वर्षिय सुरत सिंह काइनेटिक पत्थरसहित पक्राउ परेका हुन्। छेडाचौर प्रहरी चेक प्वाइन्टमा सवारी साधन तथा यात्रुहरु चेकजाँच गर्ने क्रममा सिंहको साथबाट साढे नौ किलोग्राम काईनेटिक पत्थर बरामद भएको प्रहरीले जनाएको छ। बरामद गरिएको पत्थर र पक्राउ परेका सिंहलाई आवश्यक कारवाहीका लागि खानी तथा भूगर्भ विभाग अन्तर्गत भूकम्प मापन केन्द्र विरेन्द्रनगर सुर्खेत पठाईएको प्रहरी निरीक्षक पुस्कर पन्तले बताए।
"द्वन्द्वपीडितको गुनासो : व्यवस्था फेरियो, अवस्था फेरिएन","जनकपुरधाम : स्थानीय तहको निर्वाचन नजिकिँदै जाँदा देशैभरी उम्मेदवार, राजनीतिक दल, नेता तथा कार्यकर्ता सबैमा उल्लास छ । लोकतन्त्रको यो उत्सवले सबैलाई उत्साहित गरेपनि द्वन्द्वपीडितका लागि न त चुनावको कुनै हर्ष छ नत विस्मात नै । १९ वर्ष अगाडि छोरा गुमाएका ६० वर्षीय बौएलाल यादवको लागि विगत झैं यो निर्वाचन पनि खासै उपलब्धीमूलक वा परिवर्तनकारी छैन् । देशमा व्यवस्थाहरु फेरिँदै गएपनि द्वन्द्वपीडितका लागि अवस्था उस्तै छ । सन्तान, श्रीमान् र छोरा गुमाएकाहरुले नत न्याय पाएका छन् नत कुनै सरकारबाट सान्त्वना नै । अब त हाम्रो लागि न्यायनै मरिसक्यो जस्तो लाग्छ, २०६० सालमा राज्यपक्षबाट बेपत्ता पछि हत्या गरिएका संजीव कर्णका भाइ राजीव कर्णले भने, जसको परिवार बिथोलियो, जसको घरको दियो निभ्यो र जसको घर अनाथ भयो उसले मात्रै पीडा बुझ्छ अन्यका लागि कुनै मतलब नै छैन् ।' आसन्न निर्वाचनमा उम्मेदवारी दिएका राजनीतिक दल, स्वतन्त्र उम्मेदवार वा नेता कार्यकर्ताहरुले द्वन्द्वपीडितको न्यायका विषयमा नत कुनै एजेन्डानै बनाएका छन् नत उनीहरुसँग यी परिवारहरुको भरणपोषणका लागि कुनै योजना नै छ। 'देशमा आएको राजनीतिक परिवर्तनका पछाडि हाम्रै दाइभाइहरुको सहादत र बलिदान छ तर, यस देशका राजनीतिक दलहरुले हाम्रो न्यायका लागि कुनै चासो दिएन् । अब त हाम्रो लागि न्यायनै मरिसक्यो जस्तो लाग्छ, २०६० सालमा राज्यपक्षबाट बेपत्ता पछि हत्या गरिएका संजीव कर्णका भाइ राजीव कर्णले भने, जसको परिवार बिथोलियो, जसको घरको दियो निभ्यो र जसको घर अनाथ भयो उसले मात्रै पीडा बुझ्छ अन्यका लागि कुनै मतलब नै छैन् ।' २०६० असोज २१ गते जनकपुरको कटैया चौरीबाट पाँचजना युवकहरुलाई प्रहरीले पक्राउ गरेको थियो । पक्राउ पर्नेहरुमा दिपु भनिने सन्जीव कर्ण, दुर्गेस लाभ, जितेन्द्र झा, प्रमोद नारायण मण्डल र शैलेन्द्र यादव थिए । २०६० असोज २४ मा जिल्लामा पाँच युवाहरुलाई पक्राउ गरेर धारापानी ब्यारेकमा हत्या गरेर उनीहरुको शव नजिकैको कमला नदीको किनारमा गाडिएको हल्ला फैलियो । तर, यसको यथार्थ भने निकै पछि मात्र सार्वजनिक भएको थियो । राज्यद्वारा बेपत्ता पारिएका यी पाँचैजना युवकहरुको खोजि उनीहरुलाई सुरक्षा निकायले गिरफ्तार गरेदेखि नै सुरु भएको थियो । स्वर्गीय जय किशोर लाभ जो पेशागत रुपमा वकिल पनि थिए र बेपत्ता भएका सन्जीव कर्णका बुवा पनि उनको नेतृत्वमा बेपत्ता पारिएका युवाहरुका अभिभावक र अन्य परिवारिक सदस्यहरुले आफ्ना प्रियजनहरुको ज्यान जोगाउन हर सम्भव प्रयास गरेका थिए । तर, प्रयास सफल हुन सकेन् । आफ्ना छोराहरुलाई प्रहरीद्वारा बेपत्ता पारी हत्या गरिएको सन्दर्भमा २०६३ असार २५ गते पीडित सन्जीव कर्णका बुवा जयकिशोर लाभ, प्रमोद नारायण मण्डलकी आमा जिवछी मण्डलद्वारा दुई अलगअलग जाहेरी दरखास्तहरु धनुषा प्रहरीमा दर्ता गराइएको थियो । पीडित परिवारहरुले आफ्ना आफन्तहरुको शव उपलब्ध गराइदिन प्रहरी समक्ष सक्दो अनुनय विनय गरेपनि केही सिप लागेन । निराश हुँदै छोरालाई न्याय दिलाउन बुवा लाभ सर्वोच्च अदालत जाने निर्णय गरे । २०६३ फाल्गुन १६ मा लाभले सर्वोच्च अदालतमा निवेदन हाले । ती जाहेरीहरुको दर्ता नम्बर क्रमशः १२८८ र १२९९ थिए । तत्कालिन वरिष्ठ प्रहरी उपरीक्षक चुडाबहादुर श्रेष्ठ, प्रहरी उपरीक्षक कुवेर सिंघ राणा र नेपाली सेनाका मेजर अनुप अधिकारी र प्रमुख जिल्ला अधिकारी रेवती रमन काफ्लेलाई पीडकमा किटानी जाहेरी गरिएको थियो । निवेदकहरुलाई परिवारका सदस्यहरुको सुरक्षा र पाँच युवाहरुको शव गाडिएको भनिएको संदिग्ध स्थललाई पनि सुरक्षित गर्न अनुरोध गरिएको थियो । पीडित परिवारहरुले आफ्ना आफन्तहरुको शव उपलब्ध गराइदिन प्रहरी समक्ष सक्दो अनुनय विनय गरेपनि केही सिप लागेन । निराश हुँदै छोरालाई न्याय दिलाउन बुवा लाभ सर्वोच्च अदालत जाने निर्णय गरे । २०६३ फाल्गुन १६ मा लाभले सर्वोच्च अदालतमा निवेदन हाले । न्यायको लामो लडाइँ चल्यो र धनुषा जिल्ला प्रहरी कार्यालयको जाहेरी दर्खास्तहरुलाई कानुनअनुसार १० नम्बर डायरीमा दर्ता नगरिएको र त्यसै कारणले उक्त जाहेरी दर्खास्तहरुमा कुनै कारबाही नगरिएको तर्कसहितको जवाफ पश्चात २०६६ मंसिर १७ मा सर्वोच्च अदालतले जिप्रका कार्यालयलाई तत्काल जाहेरी दर्खास्त दर्ता गर्न र अनुसन्धान कार्य अगाडि बढाउन आदेश दिएको थियो। राष्ट्रिय मानवअधिकार आयोगको पहलमा राष्ट्रिय तथा अन्तर्राष्ट्रिय विशेषसज्ञहरुको टोलीले २०६७ भाद्र २१ ग्ते पाँचजना युवाको शव खोज्दै कमला नदीको छेउमा उत्खनन् गरेको थियो । दुई चरणमा गरिएको उत्खनन्को क्रममा मानव अस्थिपंजर, कारतुस, गोलीहरु, च्यातिएका कपडासहित २१ प्रमाणहरु बरामद गरी नेपाल प्रहरीलाई हस्तान्तरण गरिएको थियो । घटनास्थलबाट बरामद गरिएका हतियारजन्य प्रमाणहरु परीक्षणका लागि केन्द्रीय प्रहरी विज्ञान तथा प्रविधि प्रयोगशालामा पठाइयो । त्यसैगरी अस्थिपंजरहरुको परीक्षण विधिविज्ञान चिकित्सा विभाग, शिक्षण अस्पतालमा गरियो । बरामदको समयमा पाँचवटा मध्ये चारवटा खोपडीको आँखामा पट्टी बाँधिएको थियो र विधिविज्ञान प्रतिवेदनले उक्त पाँचजना व्यक्तिको मृत्युको कारण 'भर्टेबल कोलम' र खोपडिमा धेरैवटा गोली हानिएकोबाट भएको चोट हो भनि समेत पत्ता लगायो । हतियारजन्य प्रमाणहरुको परीक्षणबाट उक्त हत्यामा नेपाली सेनाको संलग्नता रहेको पुष्टि गरियो किनकी त्यस समयमा स्वचालित राईफल प्रयोग गर्ने सुरक्षा बल सेना मात्र थियो । प्राप्त मानव कंकालहरुको डीएनए परीक्षण हेलसिन्की विश्वविद्यालय फिनल्याण्डको जेल्ट इन्सिटच्युट, विधिविज्ञान चिकित्सा विभाग, जीवविज्ञान प्रयोगशालामा गरिएको थियो । २०७१ श्रावण ७ का दिन पीडित परिवारलाई तिनका प्रियजनहरुको अवशेष हस्तान्तरण गरी दाहसंस्कार गरियो । यस्तो जघन्य अपराधको सबै प्रमाणहरु हुँदा समेत दोषीलाई राज्यबाट कुनै कारबाही नहुनुले संक्रमणकालिन न्यायको पक्षमा हाम्रो न्यून संवेदनशिलतालाई प्रष्ट गरेको अधिवक्ता राजकुमार महासेठ बताउँछन् । 'द्वन्द्वपीडितलाई न्याय दिलाउन अहिलेसम्म कुनै पनि सरकारले चाँसो देखाएको छैन् । यसले समाजमा न्यायिक प्रक्रियामाथि नै ठूलो प्रश्न खडा गरेको छ, 'अधिवक्ता महासेठ बताउँछन् ।"
सत्ता गठबन्धनको संयुक्त चुनावी सभा सुरु,"काठमाडौं : पाँच दलीय सत्ता गठबन्धनको संयुक्त चुनावी आमसभा सुरु भएको छ। काठमाडौंको शान्तिबाटिकामा सुरु भएको सभामा गठबन्धनका शीर्षनेताले सम्बोधन गर्दैछन्।सभामा प्रधानमन्त्री एवं नेपाली कांग्रेसका सभापति शेरबहादुर देउवा, नेकपा (माओवादी केन्द्र), नेकपा (एकीकृत समाजवादी), जनता समाजवादी पार्टी नेपाल र राष्ट्रिय जनमोर्चाका शीर्षनेताले सम्बोधन गर्ने कार्यक्रम रहेको छ।"
कांग्रेसले रुखबाहेक अन्य चिन्हमा भोट हाल्दैन भनेर भ्रम फैलाउने काम भयो : बानियाँ,"काठमाडौं : नेपाली कांग्रेस बागमती प्रदेश सभापति इन्द्रबहादुर बानियाँले पाँच दलीय गठबन्धन संविधान रक्षा र समृद्धिको यात्रा पूरा गर्न बनेको बताएका छन् । काठमाडौंमा आयोजित चुनावी सभालाई सम्बोधन गर्दै बानियाँले संविधान रक्षाका लागि धेरै मिहिनेतका साथ गठबन्धन बनेको बताए। नेता बानियाँले एमालेले कांग्रेसले रुखबाहेक अन्य चुनाव चिन्हमा भोट हाल्दैन भनेर भ्रम फैलाएको भन्दै आपत्ती जनाए। उनले भने,' नेकपा एमाले र केपी शर्मा ओलीका कार्यकर्ताले भ्रम सृर्जना गरे । कांग्रेसले अन्त भोट हाल्दैन भनेर भ्रम फैलायो।' अहिले गठबन्धनलाई मतदान गर्न आवश्यक छ।' उनले केशव स्थापित हावादारी र उदण्ड व्यक्ति रहेको बताए । बानियाँले गठबन्धनलाई मतदान गर्नुपर्ने अहिलेको आवश्यकता रहेको बताए । जनतालाई न्याय र सेवा दिन नि गठबन्धनलाई जिताउनु पर्ने बानीयाँको भनाइ छ ।"
कांग्रेस गोरखाको संकल्प : भ्रष्टाचारमुक्त स्थानीय सरकार,"गोरखा : नेपाली कांग्रेस गोरखाले आसन्न स्थानीय तहको निर्वाचन जितेमा भ्रष्टाचारमुक्त स्थानीय सरकार गठन गर्ने संकल्प गरेको छ। शुक्रबार कांग्रेसले संकल्पपत्र जारी गर्दै स्वास्थ्य, शिक्षा, कृषि, भौतिक पूर्वाधार, पर्यटन, सामाजिक सुरक्षालगायतका विषयलाई जोड दिने जनाएको छ। शुक्रबार पार्टी कार्यालयमा पत्रकार सम्मेलन गर्दै जारी गरिएको संकल्पपत्रमा हरेक वर्ष सपथ खाएको दिनमा वर्षभरीको प्रगति विवरण सार्वजनिक गर्ने उल्लेख छ। गोरखा अस्पतालमा आइसियू सेवा सञ्चालन गर्ने, मुटु उपचार केन्द्र, डाइलासिस सेवा सञ्चालन गर्ने, संकल्प पत्रमा उल्लेख छ। हाम्रो पार्टीले स्थानीय तहको निर्वाचनमा विजयी गरेको खण्डमा हामीले यो सङ्कल्पपत्र अनुसार काम गर्नेछौँ, सभापति न्यौपानेले भने, स्वास्थ्य, शिक्षा, कृषि, पूर्वाधारका विषयलाई विशेष जोड दिएका छौँ। पाँच वर्षको अवधिमा गर्न सकिने खालका काम मात्रै संकल्प पत्रमा समेटेको बताउँदै उनले सोही अनुसार स्थानीय तहमा विजयी जनप्रतिनिधिले काम गर्ने दावी गरे। गोरखा जिल्लाको हालको अवस्थालाई हेरेर सङ्कल्प पत्र तयार गरेका छौँ, उनले भने, यो सङ्कल्पपत्र सबै नागरिकलाई छुने, कुनै न कुनैरुपमा नागरिकलाई हेर्ने खालको छ। नेपाली कांग्रेसको उपहार, भ्रष्टाचारमुक्त स्थानीय सरकार,लाई कांग्रेसले प्राथमिकतामा राखेको जनाएको छ। चुनावका बेला घोषणा गर्नका लागि मात्र नभएर सङ्कल्पपत्रमा उल्लेख भएअनुसार घोषणपत्रमा लेखे अनुसार जनप्रतिनिधिले काम गरे नगरेको समीक्षासमेत गरिने कांग्रेस जिल्ला सचिव किशोरजंग थापाले बताए। विजयी भएर सपथ खाएको दिनको एक वर्षपछि हरेक वर्ष जनप्रतिनिधिले आफूले गरेको काम जनतालाई जानकारी गराउने, समिक्षा गर्ने गर्नुपर्छ उनले भने पारदर्शिता र सुशासनलाई कांग्रेसले प्राथमिकतामा राखेकाले यो सबैले अनिवार्य गर्नुपर्छ, हामी गराउँछौँ। सङ्कल्प पत्रमा नि:शुल्क उपचार, स्वास्थ्य बिमा प्रभावकारी बनाउने, अनिवार्य शिक्षा, प्रविधिमैत्री शिक्षा, विद्युत र इन्टरनेटको बिस्तार, छात्रामैत्री शौचालय निर्माणलगायतका विषय उल्लेख छन्। कृषि पशुपालन, ब्यवशायिक खेती, कृषि उपजको खरिद बिक्री केन्द्र, किसानलाई सहुलियतमा मल, उत्पादनका आधारमा पकेट क्षेत्र निर्धारण गर्ने विषयलाई कांग्रेसले घोषणा पत्रमा उल्लेख गरेको छ। पर्यटन सूचना केन्द्र संचालन, बूढीगण्डकी आयोजना क्षेत्रलाई पर्यटन क्षेत्रको रुपमा विकास गर्ने, गोरखा पालुङ्टार र मनकामनालाई पर्यटकीय नगरीकोरुपमा विकास गर्ने, गोरखा सदरमुकामलाई ऐतिहासिक पर्यटकीय मूख्य गन्तब्य बनाउने योजना पनि संकल्प पत्रमा रहेको जिल्ला सचिव थापाले बताए। भेदभाव रहित समाज निर्माण, गाउँगाउँमा बैंक, एकल महिला, अपाङ्गता भएका व्यक्ति, वालवालिका, जेष्ठ नागरिक, गर्भवती तथा सुत्केरी महिलाको लागि विशेष सहायता, खानेपानी, संचार, खेलकुद, वन वातावरण, खनिज, मानव अधिकार, सुशासन र पारदर्शिताको विषयलाई पनि संकल्प पत्रमा कांग्रेस गोरखाले समेटेको छ। गठबन्धनका दलबीच चुनावी तालमेल नटुङ्गिदा सङकल्पपत्र ढिलो आएको कांग्रेस सभापति न्यौपानेले बताए। पार्टीको तल्लो तहसम्मका संरचना प्रयोग गरेर जनताको घरघरमा चुनाव अघि नै यो पुर्याउनेछौँ, उनले भने। संकल्पपत्र कार्यान्वयन गर्न सकिने गरी मात्रै ल्याएको कांग्रेसले जनाएको छ।"
नेपाल लाइफ २२ औं वर्षमा प्रवेश,"काठमाडौं : नेपाल लाइफ इन्स्योरेन्स कम्पनी लिमिटेड आफ्नो स्थापनाको २१ वर्ष पूरागरी २२ औं वर्षमा प्रवेश गरेको छ। २०५८ वैशाख २१ गते स्थापना भई बीमित तथा सेवाग्राहीहरुलाई निरन्तर उत्कृष्ठ सेवा प्रदान गर्दै आइरहेको कम्पनीले जनाएको छ। देशका दुरदराज, कुनाकन्दरासम्म बीमाको पुहँच पुर्याउँदै मानिसको जीवनमा आइ पर्ने जोखिममा आर्थिक भार कम गर्दै आम मानिसको मुहारमा मुस्कान छर्न र पीडामा मलम लगाउन सफल भई आज देशको सबैभन्दा सफल र सर्वाधिक विश्वासिलो लाइफ इन्स्योरेन्स कम्पनी बन्न सफल भएको कम्पनीले जनाएको छ। २२ औं वार्षिकोत्सवको अवसरमा नेपाल लाइफले देशभरी विभिन्न ९ ठाउँमा नेपाल रेडक्रस सोसाइटीसँगको सहकार्यमा बृहत रक्तदान कार्यक्रम सम्पन्न गरेको छ। रक्तदान जीवन दान भन्ने अभिप्रायले पे्ररित उक्त कार्यक्रममा अभिकर्ता, कर्मचारी तथा सर्वसाधारण गरी जम्मा ३०२ जनाले रक्तदान गरेको कम्पनीले जनाएको छ। सो अवसरमा कम्पनीमा अविछिन्न रुपमा दुई दशक तथा एक दशक सेवा गर्ने कर्मचारीहरुलाई प्रशंसापत्रका साथ सम्मान गरेको छ। कम्पनीको प्रधान कार्यालय तथा विभिन्न क्षेत्रीय, शाखा, उपशाखा कार्यालयले वार्षिकोत्सवलाई भब्य बनाउन अन्य गतिविधि तथा कार्यक्रमहरु गरिएको कम्पनीले जनाएको छ।"
"'राष्ट्रिय जनमोर्चा अरु पार्टीसँग बिक्यो भनेर अनर्गल प्रचार भयो, यो प्रतिगमनविरुद्धको गठबन्धन हो'","काठमाडौंः राष्ट्रिय जनमोर्चाका अध्यक्ष चित्रबहादुर केसीले देश चुनावमय भएको बताएका छन् । सत्ता गठबन्धनको संयुक्त चुनावी सभालाई सम्बोधन गर्दै केसीले चुनाव नहुने संशय हुँदाहुँदै पनि गठबन्धन र आयोग कस्सिएकै कारण समयमै चुनाव हुन लागेको बताए । 'पाँच दलीय गठबन्धनले हिम्मत गर्यो । चुनाव हुँदैन कि भन्ने थियो । कम्तिमा जनताका प्रतिनिधि चुनिन पाउने भए ।' उनले राष्ट्रिय जनमोर्चा राष्ट्रवादी पार्टी भएको बताए। 'अरु पार्टीसँग विक्यो भनेर अनर्गल प्रचार गरिएको छ । गणतन्त्र, धर्म निरपेक्षता सिद्धिने र हिजोका उपलब्धी सिद्धिने भएपछि हाम्रै पार्टीले प्रतिगमनका विरुद्धमा गठबन्धन गर्नुपर्छ भनेर आवाज उठाएको हो,' उनले भने। नेता केसीले मेयरमा सिर्जना सिंहले विजयी प्राप्त गरेर काठमाडौं महानगरलाई सुशासन कायम गर्ने विश्वास व्यक्त गरे। उनले भने, काठमाडौं देशको महत्वपूर्ण ठाउँ हो । यहाँको मेयर भन्ने कुरा महत्वपूर्ण कुरा हो । सिर्जना जी मेयरमा उठ्नु भएको छ। उहाँले विजयी प्राप्त गरेर काठमाडौंमा राम्रो नेतृत्व गर्नुहुनेछ । '"
स्याङ्जामा मतदान अधिकृत र सहायकलाई प्रशिक्षण,"स्याङ्जा : स्थानीय तह निर्वाचनलाई लक्षित गर्दै निर्वाचन कार्यालयले शुक्रबार मतदान अधिकृत र सहायक मतदान अधिकृतलाई प्रशिक्षण दिएको छ। मतदानको दिन आउन साता दिन मात्र बाँकी रहदा निर्वाचन कार्यालयले मतदान अधिकृत र सहायक मतदान अधिकृतलाई प्रशिक्षण दिएको हो। प्रशिक्षण कार्यक्रमको शुभारम्भ गर्दे मुख्य निर्वाचन अधिकृत एवं जिल्ला न्यायधीश बसन्तराज पौडेलले निष्पक्ष, भयरहित र स्वतन्त्र तरिकाबाट मतदान गर्ने गराउने वातावरणमा बनाउन निर्वाचन अधिकृत र सहायक मतदान अधिकृतहरुलाई सुझाव दिए। चुस्त र स्फूर्त वातावरणमा निर्वाचन सम्पन्न गर्न आआफ्नो इमान्दारिता र जिम्मेवारी बहन गर्न उनले सुझाए। यस गहन जिम्मेवारीलाई संयमतापूर्वक पूरा गर्नका लागि निष्पक्षरही आआफ्नो भूमिकामा रहनसमेत उनले आग्रह गरे। निर्वाचन जस्ता पवित्र कार्यलाई सम्पन्न गर्न र दिइएको काम, कर्तव्य र अधिकारका बन्धनमा बाँधिएर काम गर्नु होला। उनले भने, हाम्रा ब्यवहार, आचरणमा कतै कमीकमजोरी भएमा त्यो क्षम्य हुने छैन। तपाईंहरु ढुक्क र निर्धक्क भएर नियमानुसारका काम गर्नुहोस् तपाईंका साथमा हामी छौं। सोही कार्यक्रममा प्रमुख जिल्ला अधिकारी राजुप्रसाद पौडेलले सहभागीलाई कत्ति पनि नआत्तिकन आ आफना जिम्मेवारी पुरा गर्न सुझाव दिए। उनले भने, कामका शिलशिलामा कहिंकतै समस्या आईपरेमा तपाईंहामी सामूहिकरुपमा छलफल गरेर अघि बढ्नेछौं, ढुक्क हुनुहोस् तपाईंका पक्षमा सिंगो सुरक्षा टिम छ। दिइएको जिम्मेवारी पुरा गर्नुहोस्। सहभागीलाई निर्वाचन सुरुदेखि मतगणना सम्पन्न गर्नेसम्मका विधि, प्रक्रियाका बारेमा प्रशिक्षण दिईने निर्वाचन कार्यालय प्रमुख गुरुप्रसाद मरासीनीले जानकारी दिए। कार्यक्रममा ऋषिराम आचार्य, रामप्रसाद अधिकारी, घनश्याम सुवेदी, डिल्लीराम पौडेल, बिनोद पौडेल, विश्वप्रसाद रेग्मी, गुरुप्रसाद मरासीनीले प्रशिक्षण दिने भएका छन्। स्याङ्जामा ११ पालिकामा १ मुख्य निर्वाचन अधिकृतसहित १० निर्वाचन अधिकृत छन्। जिल्लाभर ३ सय १८ मतदान केन्द्र र १ सय ९९ वटा मतदानस्थल तोकिएका छन्। ती केन्द्रमा ३ सय १८ मतदान अधिकृत र ३ सय १८ सहायक मतदानअधिकृत खटाइएका छन्। जिल्लाभर २ लाख ४० हजार ५३५ मतदाता छन्। ती मध्ये १ लाख २३ हजार ८६८ महिला हुन भने १ लाख १६ हजार ६६६ पुरुष र एक अन्य छन्।"
चुनावमा स्वास्थ्य सतर्कता,"नेपालमा स्थानीय तहको निर्वाचनले हरेक कार्यकर्ता, जनप्रतिनिधि मात्र नभई सचेत मतदातामा समेत सरगर्मी चढिसकेको छ। यसै पनि वैशाखजेठको मौसम, गर्मी नै छ। जलवायु परिवर्तन, जनसंख्या वृद्धि, वातावरण प्रदूषण, बाक्लो बस्ती तथा फोहोरमैलाका कारण तराई क्षेत्रमा निकै गर्मी छ। पहाडी भूभागमा पनि गर्मीले समस्या उत्पन्न गर्दैछ। बाह्रैमहिना सिरक ओढ्नुपर्ने काठमाडौंमा समेत अहिले गर्मी निकै बढेको छ। घामको पोलाइले घमौरा आई सताउँछ तथा पसिनाले शरीरलाई दुर्गन्धित बनाउँछ। बढ्दो गर्मीसँगै जार तथा बोतलको पानी सेवन गर्नेमा पनि त्यतिकै समस्या छ। त्यसैमा सरसफाइको कमी, बासी, सडेगलेका फोहोर खानेकुरा, फोहोर बानी व्यहोरा, सडेगलेका फलफूल, जथाभावी खाना र पानीमा ध्यान नदिँदा रोगहरूले आक्रमण नगर्ने कुरै भएन। टाइफाइड, झाडापखाला, भाइरल फ्लु, पेटको दुखाइ, रुघाखोकी, बान्ता हुने, जन्डिस, हेपाटाइटिस ए, आँखा सुक्खा हुने, चिलाउने, धागोजस्ता चिरा आउने, एलर्जिक कन्जङटाइभाइटिस तथा आँखाको संक्रमणका बिरामीहरू बढिरहेका छन्। सर्पदंश, उच्च ज्वरो, छालाको रोग, बढी पसिना जाँदा शरीरमा हुने पानी अभावको कारण जल वियोजन, पिसाब र मिर्गौलामा समस्या तथा लु बढ्दै छ। गर्मी मौसममा टाउको दुख्ने, आलस्य हुने, बान्ता आउने, पानीको मात्रा कम हुने, बिरामी पर्ने आदि सम्भावना बढी हुन्छ। गर्मी मौसममा हुने सरुवा रोगहरू केही श्वासप्रश्वास र धेरैजसो पाचन प्रणालीसँग सम्बन्धित हुन्छन्। गर्मी मौसममा धेरैजसो रोग फोहोर खाना र पानीबाट लाग्ने भएकाले पाचन प्रणालीमा असर पुर्याउँछ। गर्मी तथा वर्षायाममा बढी मात्रामा देखिने समस्या खाना विषाक्त हो। विशेषगरी काँचो र नपाकेको मासु, बासी खाना, खाना बढी खाने, गह्रौं पचाउन नसकिने खाद्य पदार्थ प्रमुखतः चिल्लोले फुड प्वाइजनिङ हुने हुन्छ। पटकपटक तीन पटकभन्दा बढी पातलो दिसा हुनुलाई झाडापखाला भनिन्छ। बान्ता र पखालासँगै भयो भने स्वास्थ्यका दृष्टिले खतरनाक मानिन्छ। स्मरण रहोस्, रोग हाम्रो शत्रु हो । सावधानीको जरुरत पर्छ। झिंगा, संक्रमित माटो र फोहोर हातले खानेकुरा बनाउँदा टाइफाइड रोग सर्न सक्छ। यसमा ज्वरो बेस्सरी आउँछ, पाचन प्रणालीसँग सम्बन्धित लक्षणका साथ। बढी देखिने अर्को रोग आउँ हो। आउँ परेको बेलामा बिरामीलाई पटकपटक पातलो चिप्लो दिसासँगै रगत लाग्छ। ज्वरो आउने तथा पेट दुख्ने हुन्छ। बिरामीको दिसामा रगत मिसिएको सेतोमासी देखा पर्छ। पखाला, झाडा बान्ता, आउँ, टाइफाइड, हैजामा जति पानी खेर जान्छ त्यति नै पानी र लवण दिनु पर्छ। अधिक पसिना आउने, बालबालिकालाई घमौरा आउने तथा ठूला मानिसमा समेत छालामा विभिन्न प्रकारका संक्रमण तथा समस्या देखा पर्छन्। बालबालिकामा घमौरा आउने बढी नै देखिन्छ। त्यसैमा बाक्ला कपडा लगाएर गुम्साउने चलनले पसिना आउने ग्रन्थीहरू थुनिन्छ। अनि घमौरा धेरै आई, बढ्दै जान्छ र पाक्छ। शरीरबाट पसिना बढी निस्कँदा तर सरसफाइमा ध्यान नदिँदा, गुम्सिँदा, धुँवाधुँलो टाँसिएर डण्डीफोर र फंगस संक्रमण हुन्छ। छालाबाट चिल्लो बढी निस्कन्छ। घाम कडा हुने भएकाले अल्ट्राभाइलेट ए र बी किरणले छाला चिलाउने र डढाउने गर्छ। लु अत्यधिक गर्मीमा वायु मण्डलले तातो हावा फ्याँक्छ। जसले लु लाग्न सक्छ। लु लाग्दा शरीरबाट पसिना धेरै निस्केर पानीको कम हुन जान्छ। जसले समस्या उत्पन्न हुने र अंगहरूले तापक्रमलाई व्यवस्थित राख्न नसकी कमजोरी हुने, सिर्जित नकारात्मक असर हुन्छ। लुबाट बच्न पर्याप्त पानी पिउनुपर्छ। बिहान ११ बजेदेखि दिउँसो ३ बजेको समयमा घाममा निस्कनु हुँदैन। निस्कनै परेमा छाताको प्रयोग गर्नुपर्छ। पानीको बोतल साथैमा राखी पटकपटक पिउनु पर्छ। कडा घाममा नशालु पदार्थ सेवन गर्नु हुँदैन। गर्मीमा तराईमा लामखुट्टे धेरै लाग्छन्। जसले उच्च र तीव्र ज्वरो हुने डेंगु, फिलेरिया, इन्सेफलाइटिस, मेनिन्जाइटिस हुने सम्भावना रहन्छ। सेन्डफ्लाइले बिरामीको छाला कालो हुने, कलेजो सुन्निने र कालाजर लगाउने हुन्छ। लामखुट्टेजन्य रोगबाट बच्न लामखुट्टेको विकास र जीवनचक्र पूरा हुन दिनु हुँदैन। रोग लागेर उपचार गर्नुभन्दा रोग लाग्न नदिनु नै उत्तम हुन्छ। जसका लागि जुनसुकै उमेर र वर्गका मानिस पनि स्वास्थ्यप्रति सचेत हुनुपर्छ। भोजनमा सतर्कता, सफा शुद्ध वा पोटासियम परम्याग्नेटले धोएको खाना खानुपर्छ। जथाभावी दिसापिसाब नगर्ने, बासी सडेगलेका र अपच हुने गरी खाना खानु हुँदैन। स्मरण रहोस्, रोग हाम्रो शत्रु हो । सावधानीको जरुरत पर्छ।"
प्रम देउवा भोलि बुटवल जाने,"काठमाडौं : प्रधानमन्त्री तथा नेपाली कांग्रेसका सभापति शेरबहादुर देउवा भोलि शनिबार बुटवल जाने भएका छन्। प्रधानमन्त्री देउवा यही वैशाख ३० गतेको स्थानीय निर्वाचनको प्रचारप्रसार कार्यक्रमअन्तर्गत पाँच दलीय गठबन्धनद्वारा शनिबार बुटवलमा आयोजित चुनावी सभालाई सम्बोधन गर्न बुटवल जान लागेका नेपाली कांग्रेस रुपन्देही क्षेत्र नं २ का सचिव प्रजापाल गिरीले जानकारी दिए। निर्वाचन कार्यक्रमअन्तर्गत शनिबार बिहान १० बजे बुटवलको देवीनगर चौपारीमा आयोजना हुने चुनावी सभामा प्रधानमन्त्री देउवालगायत गठबन्धन दलका नेताले सम्बोधन गर्ने कार्यक्रम तय भएको गिरीले जानकारी दिए। उनका अनुसार निर्वाचनमा गठबन्धनलाई एकताबद्ध बनाउन र कार्यकर्तालाई उत्साहित बनाउन सबै दलका नेताले सम्बोधन गर्ने गरी कार्यक्रम तय गरिएको हो। कार्यक्रममा प्रधानमन्त्री देउवा, गृहमन्त्री बालकृष्ण खाँण, पूर्वप्रधानमन्त्री तथा नेकपा (एकीकृत समाजवादी)का अध्यक्ष माधवकुमार नेपाल, कांग्रेस नेता रामचन्द्र पौडेल तथा महामन्त्री गगनकुमार थापा, नेकपा (माओवादी केन्द्र)का स्थायी कमिटी सदस्य एवं लुम्बिनी प्रदेश इञ्चार्ज चक्रपाणि खनाल बलदेवलगायतका नेताहरुले सम्बोधन गर्ने कार्यक्रम रहेको जनाइएको छ । रासस"
१९ औं एसियाली खेलकुद स्थगित,काठमाडौं : १९ औं एसियाली खेलकुद अनिश्चित समयका लागि स्थगित भएको छ । चीनको होङझोउ सहरमा सेप्टेम्बरका लागि निर्धारण गरिएको एसियाली खेलकुद अनिश्चितकालका लागि स्थगित भएको हो । ओलम्पिक काउन्सिल अफ एसियाले शुक्रबार सूचना जारी गर्दै सेप्टेम्बर १० देखि २५ सम्म चीनको होङझोउ सहरमा आयोजना हुने १९ औं एसियाली खेलकुद स्थगित भएको जनाएको छ। खेलकुद स्थगितको कारण नखुलाइए पनि हाल चीनमा कोरोना संक्रमण बढिरहेको छ। यसै कारण पनि एसियाली खेलकुद स्थगित भएको हुनसक्ने आंकलन गरिएको छ।
स्थानीय तह निर्वाचनका दिन बुद्ध एयरका सबै उडान बन्द हुने,काठमाडौं : बुद्ध एयरले स्थानीय तह निर्वाचन (वैशाख ३० गते) का दिन कुनै पनि उडान नभर्ने जनाएको छ। बुद्ध एयरले शुक्रबार सूचना जारी गर्दै वैशाख ३० गते हुने स्थानीय तह निर्वाचनका दिन कुनै पनि उडान नहुने जानकारी गराएको हो।
ह्वाइट हाउसकी पहिलो अश्वेत प्रवक्ता बनिन् क्यारिन जीनपियरे,"वासिङटन डिसी : अमेरिकी राष्ट्रपति जो बाइडेनले नयाँ मुख्य प्रवक्तामा क्यारिन जीन पियरेलाई नियुक्त गरेका छन्। यस पदमा अश्वेत व्यक्तिको मनोनयन भएको पहिलो पटक हो। साथै, उनी समलिङ्गी घोषित हुने पहिलो व्यक्ति हुन्। तर ४४ वर्षीया क्यारिनले बाइडेन राष्ट्रपति भएदेखि नै उनीसँग काम गरिरहेकी छन्। अहिलेसम्म उनी बाइडेन प्रशासनको प्रमुख उपप्रेस सचिवको रूपमा काम गरिरहेकी थिइन्। उनले निवर्तमान प्रेस सचिव जेन साकीलाई प्रतिस्थापन गर्दै ह्वाइट हाउसकी पवक्ता बनेकी हुन्। ह्वाइट हाउसका प्रेस सेक्रेटरीले हरेक दिन प्रशासनसँग सम्बन्धित कदम र घोषणाहरूको बारेमा पत्रकारहरूलाई जानकारी दिन्छन्। यो धेरै जिम्मेवारीपूर्ण पद हो। जेन साकीले ट्विटरमा क्यारिनलाई बधाई दिएकी छन्। उनले लेखेका छन्, 'म अमेरिकी राष्ट्रपतिप्रति धेरै आभारी छु र यसबारे धेरै कुरा भन्नु छ। म प्रेस सेक्रेटरीको रूपमा मलाई विश्वास गरेकोमा आभारी छु। भन्ने कुरा धेरै छन् तर आज यो करिनको बारेमा हो  उनी एक महिला हुन्। असाधारण प्रतिभा भएकी महिला। उनी छिट्टै पोडियम पछाडिबाट हरेक दिन सम्बोधन गर्दै गरेको देखिनेछिन्।' साकीले क्यारिनको बारेमा उनी यो पद धारण गर्ने पहिलो अश्वेत महिला र पहिलो खुला एलजीबीटीक्यु पनि हुने बताइन्। प्रतिनिधित्व धेरै महत्त्वपूर्ण हुन्छ र यसले धेरै मानिसहरूलाई ठूला सपना देख्ने साहस पनि दिन्छ। बीबीसी"
पोखरीया नगरपालिकामा कांग्रेसको चुनावी घोषणापत्र : बालविवाह मुक्तदेखि निशुल्क एम्बुलेन्स सेवा,"वीरगन्ज :पर्साको पोखरीया नगरपालिकामा नेपाली कांग्रेसले आफ्ना प्रतिबद्धतासहितको चुनावी घोषणापत्र सार्वजनिक गरेको छ । पोखरीयामा चुनावी सभा गरेर पर्साका शीर्ष कांग्रेस नेता र उम्मेदवारहरुको उपस्थितिमा कांग्रेसले आफ्नो चुनावी घोषणापत्र सार्वजनिक गरेको हो । कांग्रेस पोखरीयाको चुनावी घोषणापत्रमा पोखरीया नगरपालिकालाई बालविवाह मुक्त बनाउनेदेखि फ्री वाइफाइ सेवासम्मका प्रतिबद्धताहरु समावेश गरिएको छ । नगरको विकास र समृद्धिलाई प्राथमिकतामा राखेको भन्दै कांग्रेसले चुनावी घोषणापत्रमा बेरोजगारी अन्त्य , कृषिमा आधुनिकीकरण , स्वास्थ्य , शिक्षा , सुशासनका बुँदाहरु समेटेको छ । हाम्रो संकल्प हाम्रो योजना नाम दिइएको चुनावी घोषणापत्रमा बालविवाह मुक्त नगरपालिका बनाउने, २० वर्ष उमेर पुगेर विवाह गर्ने युवतीको २५ हजार रुपैयाँको बिमा गर्ने, हरेक वडालाई एक आपसमा जोड्न रिङ रोड निर्माण गर्ने उल्लेख छ । यस्तै, रक्तदान कार्यक्रम आयोजना गर्ने संस्थालाइ १० देखि ५० हजार रुपैयाँ नगद सहयोग गर्ने , पोखरीयादेखि वीरगन्जसम्म निशुल्क एम्बुलेन्स सेवा उपलब्ध गराउने , सामाजिक सुरक्षा भत्ता पाउने नागरिकको निशुल्क स्वास्थ्य बीमा गर्ने , प्राविधिक शिक्षा उत्तीण गरेका युवायुवतीलाई रोजगारी उपलब्ध गराउने , हरेक वडामा फ्री वाइवाइ सेवाको प्रबन्ध मिलाउने पनि कांग्रेसले वाचा गरेको छ । कार्यक्रमलाई सम्बोधन गर्दै कांग्रेस केन्द्रीय सदस्य रमेश रिजालले कांग्रेसले जे बोल्ने त्यहि गर्ने भएकाले पोखरीयाको चुनावी घोषणापत्रमा गरिएका वाचाहरु कांग्रेसका जनप्रतिनिधिहरुले कार्यान्वयनमा ल्याएरै छाड्ने बताए । रिजालले भने,अरुजस्तो झुठको पुलिन्दा बाँध्ने पार्टी कांग्रेस होइन, यसले जे बोल्छ त्यहि गर्छ, गर्न सक्ने काम मात्रै बोल्छ , जनतालाई भ्रममा राख्दैन । ' रिजालले मुलुकमा भएका हरेक राजनीतिक संकटको निकास कांग्रेसले नै दिएको भन्दै पोखरीयामा पनि युवा नेतृत्व मन्टुलाई चुनावी मैदानमा उतारकोले कांग्रेसका उम्मेदवारलाई बहुमतका साथ जिताउन अपिल गरे । चुनावी घोषणापत्र सभालाइ कांग्रेस पर्साका सभापति जनार्दन सिंह क्षेत्री , जिल्ला प्रवक्ता रमेशनाथ पाण्डे , क्षेत्रीय सभापति श्रीकृष्ण चौहान , मेयरका उम्मेदवार दिपनारायण रौनीयार (मन्टु ) लगायतले पनि सम्बोधन गरेका थिए । कार्यक्रममा पोखरीया नगरपालिकाको कांग्रेसका उपमेयरकी उम्मेदवार रेहाना खातुन , कांग्रेस जिल्ला सभापति जनार्दन सिंह क्षेत्री , क्षेत्रीय सभापति श्रीकृष्ण चौहान, पार्टी प्रवक्ता रमेशनाथ पाण्डे लगायतको पनि उपस्थिति थियो ।"
'तुलसीपुरलाई औद्योगिक सहरको रुपमा विकास गर्ने योजना छ',"काठमाडौंः स्थानीय तह निर्वाचन आउन अब ७ दिन मात्रै बाँकी छ । देशभर उम्मेदवारहरु मत माग्न घरदैलोमा व्यस्त छन् । आफ्ना योजनासहित उम्मेदवारहरुले भोट मागीरहेका छन् । यसैक्रममा तुलसीपुर उपमहानगरपालिकामा एमालेको तर्फबाट टीकाराम खड्का मेयरमा भिड्दैछन् । खड्का किसान नेताका रुपमा पनि जिल्लामा परिचित छन् । २०२३ सालमा दाङमा जन्मिएका खड्काले २०३६ सालदेखि विद्यार्थी आन्दोलनबाट राजनीतिमा होमिएका हुन्। लामो समय किसान महासंघको केन्द्रीय तहमा नेतृत्व गरेका खड्का लालपुर्जा प्राप्ति आन्दोलनको नेताका रुपमा परिचित छन् । मेयरका प्रत्यासी खड्कासँग अन्नपूर्णले गरेको कुराकानीको सारसंक्षेपः तपाईंको पृष्ठभूमि बताइदिनुस् न ? म किसानको छोरो हुँ । भूमिहीनको छोरो हुँ । ४० वर्ष नेपाली राजनीतिमा समय व्यतित गरे । २०४५२०५६ तथा २०७२२०७८ गरि करिब १४ वर्ष पार्टिको प्रमुखको भूमिका निर्वाह गरेँ । राजनीति गरेको थोरै समयमा नै कयौं नेताहरुको स्वरुप परिवर्तन हुन्छ। उनीहरुको जीवनशैली र आर्थिक हैसियत बढ्दो हुन्छ । घरबंगला पुस्ता पुग्ने सम्पत्ति कमाएको प्रवृति देखिन्छ। तर, १४ वर्ष पार्टी प्रमुख र १० वर्षको राजनीतिक यात्रामा पनि म नितान्त राजनीति सेवा हो भन्ने अभिप्रायले अघि बढेको छुँ। मेयरमा उम्मेदवारी कसरी पाउनुभयो ? म निरन्तर राजनीतिमा क्रियाशिल छु । राजनीति कमाइ खाने भाँडो होइन समाज सेवाको माध्यम हो । मेरो निरन्तरताको लगाव, पार्टीमा क्रियाशीलतालाई मुल्याकंन गरेर नै मेयरमा उम्मेदवारी पाएको हुँ । जितेपछि के गर्नुहुन्छ ? मैले स्मार्ट छोरी कार्यक्रमलाई निरन्तरता दिई महिला रोजगारमा, आसनमा, शासनमा र भाषणमा पहिला भन्ने नीतिलाई प्रभावकारी रुपमा कार्यान्वयन गर्नेछु । यस्तै, विउको अभावलाई पूर्ति गर्न नगरस्तरमा तीनवटा विउ स्रोत केन्द्र स्थापना गरी एक सय ५० टन विउ उत्पादन गर्ने सोच बनाएको छुँ । स्थानीय तहमा वित्तीय सुशासन कायम गर्दै असल शासन स्थापना गर्न पनि मेरो उम्मेदवारी हो । जनताको सेवा गर्ने रहर छ। तुलसीपुरलाई सुन्दर सहर निर्माण गर्ने योजना छ । श्रमजीवी,सर्वहारा वर्गको मुक्तिका लागि पनि म कटिवद्ध भएर लाग्नेछु । भ्रष्टाचार शून्य अवस्थामा पुर्याउने सोच छ । साथै, गरीब जनताले निशुल्क शिक्षा उपलब्ध गराउन पनि मेरो उम्मेदवारी हो । तुलसीपुरको विकासमा तपाईंको प्रतिवद्धता के हो ? तुलसीपुरलाई औद्योगिक सहरको विकास गर्न आवश्यक छ । त्यसका लागि म लागि पर्नेछु । तुलसीपुरमै कृषि,बनसहित प्राविधिक शिक्षा पढ्ने वातावरण सृजना गर्नुपर्छ । तुलसीपुर सहरभित्र खानेपानीको जुन विकराल समस्या छ । पानीका स्रोतहरु थपेर सहरभित्र आवश्यक पर्ने पानीलाई सहज पूर्ति गर्न पनि योजना बनाएर अघि बढ्ने मेरो प्रतिवद्धता छ । त्यसका लागि बबइ नदीको पानीलाई लिप्टिङ गर्न सकिन्छ । प्राकृतिक स्रोत साधनको संरक्षण र उपयोग गरी खानेपानीलाई सहज र सरल ढंगले सबै जनताले उपभोग गर्ने व्यवस्था मिलाउन लागि पर्नेछु । सडकका सहरलाई मापदण्डअनुरुप व्यवस्थापन गर्ने योजना छ । तुलसीपुरलाई सफा र हराभरा सहरको रुपमा विकास गर्ने सोच छ । तुलसीपुरमा अहिले जुन दुर्घटना बढिरहेका छन् । सल्यान रोल्पा जाने गाडीहरु हप्तामै दुर्घटनामा परेका छन् । यसलाई कम गर्न वैकल्पिक व्यवस्था गर्ने सोच छ। पातुखोलाबाट श्रीनगरसम्म र अमेलीयादेखि तुलसीपुरलाई सुरुङमार्गका रुपमा विकास गर्न पनि मेरो उम्मेदवारी हो ।"
मोहम्मद अफ्ताव आलमको मुद्दामा सुनुवाइ जारी,काठमाडौंः पूर्वमन्त्री मोहम्मद अफ्ताव आलमको बन्दी प्रत्यक्षीकरणको मुद्दाको सुनुवाइ जारी छ । सर्वोच्च अदालतका न्यायाधीशद्वय सुष्मालता माथेमा र नहकुल सुवेदीको संयुक्त इजलासमा उक्त मुद्दामा सुनुवाइ भइरहेको छ । गत शुक्रबार यो मुद्धा हेर्दाहेर्दैमा राखिएको थियो । जिल्ला अदालत रौतहटले आलमलाई पुर्पक्षका लागि थुनामा राख्ने आदेश गरेको थियो । जिल्लाको आदेशलाई उच्च अदालत जनकपुरको वीरगञ्ज इजलासले समेत सदर गरेपछि आलम थुनामुक्त गराउन माग राख्दै सर्वोच्च पुगेका हुन् । संविधानसभा निर्वाचनमा धाँधलीका लागि ल्याएको बम २०६४ चैत २७ गते आलमका काका शेष इद्रिसको गोठमा विष्फोट भएको थियो । सोही विष्फोटका घाइते तथा मृतकलाई इँटाभट्टामा लगेर जलाएको आरोपमा असोज २६ गते आलम पक्राउ परेका हुन् । मृतक तथा घाइते ओसार्न प्रयोग गरेको भनिएको ट्र्याक्टर तथा घाइतेको उपचार गरिएको भारत मोतिहारीस्थित अस्पतालको रिपोर्ट प्रहरीले संकलन गरेको थियो । सर्वोच्च अदालतको फैसला कार्यान्वयन निर्देशनालयले २०७५ चैत ८ गते पछिल्लो पटक जिल्ला प्रहरी कार्यालयलाई घटनाको अनुसन्धान गर्न पत्राचार गरेको थियो। त्यसपछि उक्त घटनाका मुख्य आरोपित नेता आलम पक्राउ परेका हुन् ।
समृद्ध राष्ट्रको लागि सूचनाको हक महत्त्वपूर्ण : उपराष्ट्रपति पुन,"काठमाडौं : राष्ट्रिय सूचना आयोगको १५ औं स्थापना दिवस बिहीबार काठमाडौंमा आयोजित एक कार्यक्रमबीच भब्य रुपमा मनाइएको छ । कार्यक्रममा प्रमुख अतिथि उपराष्ट्रपति नन्दबहादुर पुनले सुशासन, लोकतन्त्र र राष्ट्रको समृद्धका लागि नागरिक सूचनाको हकको ज्यादै महत्व रहेको बताए । जहाँ नागरिकले राज्य तथा सार्वजनिक निकायले गर्ने कामकारबाही बारे सूचना राख्छन् त्यो राज्यमा सुशासन हुने बताउँदै उनले भने, जबसम्म राज्यले जनतालाई सुचना दिँदैन, जनताले राज्यबाट सूचना पाउँदैनन्, तबसम्म त्यो राज्य र जनता दुबै अन्धकारमा रहन्छन् र अन्धकारमा यात्रा गर्न सकिँदैन । राज्यको नीति सबैले कार्यान्वयन गर्नुपर्ने र संविधानले दिएको अधिकार सबैले प्रयोग गर्नुपर्र्ने उनले बताए । आजको युग सूचना प्रविधिको युग भएकाले विश्वमा सूचना त्यस्तो शक्ति बनेको छ जुन शक्ति अरुसँग तुलना गर्न नसुहाउने उनको धारणा छ । जुन राष्ट्रसँग सूचना छ त्यही बलियो हुन्छ । जुन राष्ट्रले सुचना दिएर आफ्ना जनतालाई सूसुचित बनाउँछ त्यही राष्ट्रमा सुसासन हुन्छ, उनले भने । सूचनाको हकको क्षेत्रमा पछिल्ला वर्षमा केही आश लाग्दा उपलब्धी भएको बताउँदै उपराष्ट्रपति पुनले विशेष गरी पत्रकारले सूचनाको हकको प्रयोग गरेर लुकाएर राखिएका सूचना बाहिर ल्याइ जनतालाई सुसूचित बनाएको भन्दै प्रशंसा गरे । कार्यक्रममा प्रमुख सूचना आयुक्त महेन्द्रमान गुरुङले जनआन्दोलनबाट प्राप्त लोकतन्त्रलाई समृद्ध बनाउन र नागरिकको हक अधिकार सुनिश्चित गर्न आयोगले काम गरिरहेको बताए । उनले विश्वका एक सय २७ भन्दा बढी देशमा सूचनाको हकसम्बन्धी कानुन बनी कार्यान्वयनमा रहेको जानकारी दिए । प्रमुख सूचना आयुक्त गुरुङले आर्थिक वर्ष २०७७०७८ मा सम्पादीत प्रमुख कार्यमध्ये आयोगमा दर्ता भएका सबै ७५३ पुनरावेदन उपर कारवाही गरेको जानकारी दिए । आयोगका सदस्यहरु कमला ओली, रत्नप्रसाद मैनालीलगायतको उपस्थिति रहेको कार्यक्रममा उपराष्ट्रपति पुनले सूचना अभियान्ता उमीदप्रसाद वागचन्द, दुर्गा आचार्य, कैलाश माझि, मनोज रौनियारलाई विनय कसजु उत्कृष्ट अभियान्ता पुरस्कार२०७९ प्रदान गरे । त्यसैगरी विभिन्न सरकारी कार्यालयमा कार्यरत कर्मचारी (सूचना अधिकारी) ई निर्मला लामा, दुर्गाप्रासद शर्मा, राजु आचार्य, सत्य नारायण हुजदार र गोकर्णराज वाग्लेलाई उत्कृष्ट सूचना अधिकारी पुरस्कार२०७९ प्रदान गरे । त्यस्तै आयोगका कर्मचारी उपसचिव विश्ववन्धु पौडेल, शाखा अधिकृत डिल्लीराम भट्ट र नायवसुब्बा हेमन्त रिज्याललाई पनि आयोगले उत्कृष्ट कर्मचारी पुरस्कार प्रदान गरेको छ । पुरस्कारको राशि नगद ३५ हजार रुपैयाँ रहेको छ ।"
नीति कथा : झुटले तोडेको विश्वास,"एकजना युवक पहाडी गाउँमा बस्थे। उनलाई पहाडका ती गाउँमा भेडाहरू चरिरहेको देख्दा दिक्क लाग्यो। उनले आफ्नो मनोरञ्जनका लागि अत्तालिएको स्वरमा कराए, ब्वाँसो ! ब्वाँसो ! ब्वाँसोले भेडालाई खेदिरहेको छ ! उनी रुन थाले। रोएको आवाज सुनेर गाउँलेहरू ब्वाँसोलाई धपाउन डाँडातिर दौडिए। तर, जब तिनीहरू आइपुगे तब तिनीहरूले ब्वाँसो देखेनन्। उनीहरूको रिसाएको अनुहार देखेर युवक रमाइलो गर्न थाले। अनावश्यक ठट्टा नगर, गाउँलेहरूले युवकलाई चेतावनी दिए, जब त्यहाँ ब्वाँसो नै छैन तर तिमी किन नभएको कुरा गर्छौ ? तिनीहरू क्रोधित हुँदै पहाडबाट ओर्लिए। पछि गोठालो युवकले फेरि चिच्याए, ब्वाँसो ! ब्वाँसो ! ब्वाँसोले भेडालाई लखेटिरहेको छ ! आफ्नो मनोरञ्जनका लागि उसले फेरि गाउँलेहरूलाई दौडाएको थियो। अब त होला भन्ठानेर फेरि गाउँले ब्वाँसोलाई लखेट्न पहाडतिर दौडिएका थिए। गोठालो भने रमाइलो मानिरहेको थियो। त्यहाँ कुनै ब्वाँसो नभएपछि तिनीहरूले युवकछेउ आएर कडा रूपमा भने, यसरी अनावश्यक हल्ला गर्यौं भने कुनै पनि बेला ब्वाँसो आए रोएर बस्नुपर्ला। तर गोठालो गाउँलेहरूको कुरा सुनेर मुस्कुराए। अझ पनि गम्भीर भएनन्। जब तिनीहरू फेरि पहाडबाट ओरालो लागे तब उसले फेरि चिच्याउने सोच बनाइसकेका थिए। गोठालो आफू बसेको ढुंगोबाट तल जमिनमा ओर्लिए। उनले आफ्नो वरिपरि साँच्चै ब्वाँसो लुकेको देखे। उनी डराएर लगलग काम्न थाले। तलको खोल्सामा हामफाले। सकेसम्म ठूलो स्वरले कराए, ब्वाँसो ! ब्वाँसो ! तर गाउँलेहरूले सोचे कि उसले फेरि आफूहरूलाई मूर्ख बनाइरहेको छ। त्यसैले तिनीहरू मद्दत गर्न आएनन्। सूर्यास्तमा गाउँलेहरू भेडाहरू लिएर घर आए। तर, त्यो गोठालोलाई घरमा देखेनन्। जब तिनीहरू पहाडमा खोज्न गए तब तिनीहरूले उनलाई रोइरहेको भेट्टाए। यहाँ साँच्चै एउटा ब्वाँसो थियो। म रोएँ, चिच्याएँ तर तिमीहरू कोही आएनौ गोठालोले गम्भीर भएर सुनाए। समूहमध्ये एकजना वृद्ध सान्त्वना दिन नजिक गए। गोठालोलाई धाप मार्दै उनले भने, कसैले झुटोलाई विश्वास गर्दैन, त्यसैले आजदेखि तिमी सत्य बोल। नैतिक शिक्षा : झुटले विश्वास तोड्छ। यदि तपाईं सत्य बोल्नुहुन्न भने कसैले पनि साँचो बोलेका बेला विश्वास गर्दैन।"
वागी उम्मेदवारी दिने जिल्ला कमिटी सदस्यलाई एमाले रामेछापले गर्यो कारबाही,"रामेछाप : नेकपा एमाले रामेछापले स्थानीय तह निर्वाचनमा स्वतन्त्रवागी उम्मेदवारी दर्ता गर्ने जिल्ला कमिटी सदस्यलाई कारबाही गरेको छ। शुक्रबार विज्ञप्ति जारी गर्दै पार्टीको निर्देशन विपरीत मन्थली नगरपालिका१३ को वडा सदस्य पदमा स्वतन्त्र उम्मेदवारी दर्ता गर्ने जिल्ला कमिटी सदस्य भगवती चौहान र जिल्ला सल्लाहकार कृष्ण पौडेललाई कारबाही गरेको एमाले रामेछापले जनाएको छ। पार्टी अध्यक्ष आनन्द श्रेष्ठले जारी गरेको विज्ञप्तिमा भनिएको छ, जिल्ला कमिटी सदस्य भगवती चौहान र जिल्ला सल्लाहकार परिषद् सदस्य कृष्ण पौडेललाई पार्टीको विधान अनुसार आजकै मितिदेखि लागु हुने गरी पार्टीको साधारण सदस्य समेत नरहने गरी पार्टीका सबै जिम्मेवारीबाट निष्कासन गरिएको ब्यहोरा यस विज्ञप्ति मार्फत जानकारी गराइन्छ। स्थानीय तहको निर्वाचनमा एमालेको पक्षमा जनताको उत्साहपूर्ण समर्थन रहेको दाबी गर्दै उनले सिंगो पार्टी पंक्ति निर्वाचनको अभियानमा सूर्य ध्वजावाहक उम्मेदवारहरुलाई विजय गराउन आह्वान गरेका छन्। अध्यक्ष श्रेष्ठले एमालेका पार्टी नेता तथा कार्यकर्तालाई भ्रममा नपरी पार्टीका आधिकारिक उम्मेदवारहरुको विजय सुनिश्चित गर्ने अभियानमा एकताबद्ध भएर जुट्न निर्देशन दिएका छन्।"
हाम्रो राजनीतिक संस्कार,"आजकल सामाजिक सञ्जाल, भेटघाट, समारोह, चिया पसल, चौतारी जहाँसुकै एउटै भनाइ सुनिन्छ, देश खत्तम पारे, बर्वादै पारे। त्यो पनि नेता र कर्मचारीहरूले। आफूमात्रै इमान्दार, देशभक्त, राष्ट्रप्रेमी र राष्ट्रसेवक। के देश नेता र कर्मचारीहरूले मात्रै बिगारेका छन् त ? यसमा आमजनताको कुनै भूमिका छैन ? सन्दर्भ विगतदेखि नै अनुत्तरित छ। अझ कहिलेसम्म रहिरहने हो थाहा छैन। सामाजिक सञ्जाल हेर्ने हो भने यस्तो देखिन्छ कि मुलुक खत्तमै हुँदैछ अथवा भइसकेको छ। यसलाई बचाउन कि त उनीहरू वा उनीहरूले समर्थन गरेको दल र त्यसकै नेता आउनु पर्छ भन्ने देखिन्छ। कि त भएका नेता र कर्मचारी सबै सखापै हुनुपर्छ भन्ने धारणा प्रत्यक्षपरोक्ष रूपमा व्यक्त गरेको पाइन्छ। हाम्रो पुस्ता नै होला थोरै समयमा धेरै राजनीतिक व्यवस्था अनुभव गर्न पाएको। विडम्बना, राजनीतिक व्यवस्था परिवर्तन भए पनि नेता र नेतृत्व भने कहिल्यै परिवर्तन भएको छैन। पञ्चायत, प्रजातन्त्र, राजतन्त्र, लोकतन्त्र हुँदै गणतन्त्रसम्म पनि खासमा कुन शासन व्यवस्था चाहिएको हो भन्ने यकिन हुन सकेको छैन। अर्कोतर्फ हाम्रो राजनीतिक संस्कार र विचार पनि परिवर्तन हुन सकेको छैन। हामीले बनाएको नेतृत्व परिवर्तन हुन नसके झैं हाम्रो संस्कार र विचारमा पनि परिवर्तन नआएको कुरा स्वीकार्न सकेका छैनौं। बरु अरूलाई दोषारोपण गर्न लालायित देखिन्छौं। अरूका कमजोरी कोट्याउन अग्रसर हुन्छौं। आन्दोलन गरेर फ्याँकेका राजा अहिले फेरि चाहिएको देखिन्छ। कतिपय त गणतन्त्रभन्दा राजतन्त्र प्यारो भन्ने अभिव्यक्ति प्रत्यक्षपरोक्ष रूपमा भन्न थालेका छन्। कतिपयले यी सबैभन्दा एकदलीय पञ्चायत नै ठीकसम्म भन्न पछि परेका छैनन्। आफू समर्पित दल र नेतृत्वमा सरकारमा जाँदा मात्र सबै सही हुन्छ होइन भने केही राम्रो हुँदैन। अनुकूलको राज्य व्यवस्था भए सबै काम यसले नै गर्यो त्यो पनि भव्य। अर्को जानेबित्तिकै यसले केही गर्दैन भनेर माहोल नै बिगार्ने परिपाटी पनि छ। अथवा गइहाले त्यसले गरेका काम गतिलै भएन भन्ने हुइम फैलाइन्छ। त्यति मात्रै नभएर अन्य मुलुकका तमाम उदाहरण र नेतृत्वको बखान पनि गर्न भ्याएकै हुन्छौं। तर, त्यहाँका जनतासँग हाम्रो तुलना भने कदापि गरेका छैनौं। हाम्रो राजनीतिक संस्कार कस्तो छ त ? यसैमा निर्भर भएको छ हाम्रो राजनीतिक व्यवस्था र नेतृत्व। अहिलेका पर्यटनमन्त्री प्रेम आलेको चर्चा परिचर्चा छताछुल्ल भएको छ। त्यस्तै, उहाँसँगै पूर्व पर्यटनमन्त्री योगेश भट्टराई पनि चर्चामै हुनुहुन्छ। यसैगरी रेणु यादव, सीके राउत, विप्लवका कार्यकर्ता र उनीहरूको कार्बाही केही सञ्चारमाध्यमको उदाहरण मात्रै लिँदा पनि हाम्रो राजनीतिक संस्कार प्रष्ट हुन्छ। सन्दर्भ केलाउनु मात्र पर्छ, अचम्म लाग्छ। कहिले फलानो त कहिले फलानो मन पर्छ। कहिले राजा ज्ञानेन्द्र, कहिले डा गोविन्द केसी अनि कहिले रञ्जु दर्शना ! तिनको दिगोपन वा तिनले खेलेका भूमिका कति र कस्ता छन् ? समयले न निष्पक्ष जवाफ दिइसकेकै छ। केही समयपछि फेरि यीलगायत उल्लेख्यनीय पात्रहरू मन पर्दैन। मन किन पर्दैन ? यसको छोटो उत्तर हुन सक्ला, आफ्नो अनुकूलको समर्थन नगरेको, आफ्नो दल निकट नेतृत्वको विपक्षमा बोलेको वा होहल्लाको पछि लागेर नबुझी समर्थन गरिएको आदि। अहिलेसम्म खोट्ट्याएका छैनौं कि उनीहरू कति ठिक हुन्, कस्तो पृष्ठभूमिबाट आएका हुन्, बोल्ने मात्रै हुन् कि गर्ने पनि हुन् वा सत्य बोल्ने र असत्यको विरोध गर्ने हुन्होइनन् ? केही थाहा छैन। हामीले कहिल्यै राम्रोलाई राम्रो र नराम्रोलाई नराम्रो भन्न सकेनौं। वर्तमान समाज जे देखिन्छ, यसका पछाडि हाम्रा यिनै प्रवृत्ति कारक छन्। यसलाई हामी आत्मसात् गर्न भने असमर्थ छौं। राजनीतिक समर्थन यसरी आँखै देख्न नसक्ने भयो कि आफूले समर्थन गरेको बाहेक कुनै पनि ठीक छैन। अरूले गरेका राम्रा कुरासमेतलाई नराम्रो भन्ने र नराम्रोलाई होइन वा ढाकछोप गर्नेतर्फ सधैं अग्रसर रहने नियतले समस्या छ। हामीले न चाहेजस्तो नेतृत्व परिवर्तन गर्न सकेका छौं न त शासन व्यवस्थामा सुधार नै गर्न सकेका छौं। राजनीतिक समर्थन नै बुझेर वा पढेर भएको छैन। अर्कोतर्फ, नेता र नेतृत्वले पनि आम जनतालाई राजनीति, शासनव्यवस्था वा कार्यशैली बुझाउन सकेका छैनन्। कारण उनीहरू पनि अनभिज्ञ भएर हो वा जनता हुँदाहुँदै नेता भएर हो ? त्यो उनीहरूलाई मात्रै थाहा होला। पछिल्लो पुस्तालाई कांग्रेस, कम्युनिस्ट, माओवादी, मधेसवादी, राप्रपालगायत कुनै पनि दल कसरी भए ? यिनमा के छ ? यी बीच तात्विक अन्तर के छ ? विगतमा के गरे अनि वर्तमानमा के गर्दैछन् ? केही थाहा छैन। हजुरबुवा, हजुरआमा, बुवा, आमा, काका, काकी, मामा, माइजू जुन पार्टीमा लागे, पछिल्लो पुस्ता उतै लाग्यो। अर्को कुनै आधार र प्रमाण देखिँदैन। अर्कोतिर नेपाली जनतामा बढी नै विचार अभिव्यक्तिको स्वतन्त्रता प्राप्त गरेको भान हुन्छ। विचार अभिव्यक्तिको स्वतन्त्रता छ भन्दैमा सधैं नेता र नेतृत्वलाई मात्रै गाली गर्ने कि हामी जनता पनि सुध्रने ? अब यसमा खासगरी युवा पुस्ता अग्रसर हुनैपर्छ। होइन भने अवस्था भयावह हुँदै जानेछ।"
कांग्रेस रामेछाप नगरको ७० बुँदे प्रतिबद्धता : केके छन् प्राथमिकता ?,"रामेछाप : नेपाली कांग्रेस रामेछाप नगरले ७० बुँदे घोषणा पत्र सार्वजनिक गरेको छ। रामेछाप नगरपालिकामा कांग्रेसले लबश्री न्यौपानेलाई मेयर र बालकुमारी कार्की थापालाई उपमेयरको उम्मेदवार बनाएको छ। रामेछाप नगरपालिकामा त्रिपक्षीय प्रतिस्पर्धा हुने देखिएको छ। रामेछापमा एमाले एक्लै निर्वाचनमा होमिएपनि देशभर सत्ता गठबन्धनबीच तालमेल हुँदा रामेछाप नगरपालिका कांग्रेस बिना नै नेकपा माओवादी केन्द्र र एकीकृत समाजवादीले तालमेल गरेका छन्। कांग्रेस रामेछाप नगरले पाँच वर्षभित्र स्रोत भएका ठाउँमा स्रोतबाट र नभएका ठाउँमा वोरिङ र वोरिङ पनि नभएका ठाउँमा सुनकोशी तथा लिखुको पानी पम्पिङ गरि खानेपानीको दीर्घकालिन समाधान गरिने प्रतिबद्धता गरेको छ। कांग्रेसले ६० वर्षभन्दा माथिका वृद्धवृद्धाका लागि मासिक रुपमा घरमै स्वास्थ्य जाँचको व्यवस्था मिलाइने उल्लेख गरेको छ। हरेक वडाको स्वास्थ्य चौकीमा कम्तिमा २ नर्स र १ हेल्थ असिस्टेन्ट, १ ल्याव असिस्टेन्ट र कम्तिमा महिनाको एक पटक स्वास्थ्य विशेषज्ञकोव्यवस्था गरिने, अक्सिजन सहितको ५ वेडको शैया व्यवस्था गरिने, एक वडा एक प्रसुति सेवा संचालन गरिनेछ भने हरेक वडामा प्याथालोजी ल्याव संचालन गरिने प्रतिबद्धता पत्रमा उल्लेख छ। एमाले रामेछाप नगरको प्रतिबद्धता : खुल्ला कृषि पाठशाला सञ्चालन, प्रदेशस्तरीय रंगशाला निर्माण व्यवसायिक पशुपालन तथा कृषि कार्यका लागि अनुदान उपलब्ध गराइने, नगरभित्र उत्पादन हुने दुध तथा तरकारीको बजार ग्यारेन्टी गरिने कांग्रेस रामेछाप नगरले जनाएको छ। नगरपालिकाभित्र रहेका सबै वडाबाट नगरपालिका केन्द्र तथा जिल्ला सदरमुकाम मन्थली जोड्ने सडकहरुको निर्माण तथा सुधार गरिने प्रतिबद्धतामा उल्लेख छ। पर्यटन प्रवर्द्धनका लागि उच्च स्थानमा रहेका गाउँहरुमा होमस्टे संचालन र प्रवर्द्धन गरिने घोषणा पत्रमा उल्लेख छ। नगर भित्र बस्ने विभिन्न जातजातिहरुको लगायत पहिचान झल्कने संग्रहालयहरुको स्थापना गरिने कांग्रेसले घोषणा गरेको छ। नगरपालिकामा सेवा लिन आउने सेवाग्राहीको सुविधाका लागि वडादेखि नगरपालिका सम्म आउन जानका लागि नगरको लगानीमा रामेछाप नगर बस संचालन गरिने पत्रमा उल्लेख छ। नगरको दिर्घकालीन विकासकालागि खानेपानी, सडक ,गुणस्तरिय शिक्षा,स्वास्थ रोजगारी,कृषि तथा पर्यटनको विषयलाई मुख्य एजेण्डा बनाएको छ।"
"हामी मालिक होइनौं, जनताका सेवक हौं","पनौती नगरपालिकामा मेयरका उम्मेदवार हुन्, भीम न्यौपाने। उनले दोस्रो पटक मेयरमा उम्मेदवारी दिएका हुन्। पहिलो पटक उनले भैंसी सुत्केरी भत्ताको व्यवस्था गरेर चर्चा कमाएका थिए। सुरुआतमा धेरै आलोचना पनि खेपे । यो कार्यक्रम सफल भएपछि अन्य स्थानीय तहले पनि सञ्चालन गर्न थालेका छन्। उनी आफूलाई जनताको सेवक भन्न रुचाउँछन्। भोट माग्न सुनस्थान गाउँ पुगेका न्यौपानेसँग अन्नपूर्ण पोस्ट्का सुरेन्द्र काफ्ले र रोजन तामाङले लिएको अन्तर्वार्ता : दोस्रो पटक पनौतीमा प्रमुख पदमा उम्मेदवार हुनु भयो नि ? स्थानीय तहको पहिलो जनप्रतिनिधि भएर हामी आयौं। पनौतीमा बसोबास गर्ने ५६ हजार नागरिकलाई स्थानीय सरकारको महसुस गराएका छौं, त्यो कामलाई अगाडि बढाउँछौं। ससाना योजनालाई पनि हामीले व्यवस्थित ढंगले अगाडि बढाएका छौं। केही ठूला योजना सुरुआत गरेका छौं। पनौतीमा रंगशाला बनाउँदैछौं। पनौती सम्पदाको सहर हो। यसलाई मन्त्रिपरिषद्ले २२२४ वर्ष पहिला नै विश्व सम्पदा सूचीमा सूचीकृत गर्ने निर्णय गरेको थियो। स्थानीय सरकार नभएकाले अगाडि बढ्न सकेको थिएन, कागजपत्र पनि भेटिएनन्। हामीले सबै कागजात तयार गर्र्यौं। पुरातत्त्व विभाग, मन्त्रालय हुँदै मुख्यसचिवको कार्यालयमा दर्ता गरेका छौं। त्यो सरकारले यो प्रस्तावलाई मन्त्रिपरिषद्मा लगेको छैन। पनौतीलाई विश्व सम्पदा सूचीमा राख्ने विषय के हुँदैछ ? निर्वाचित भएर आएपछि नै विश्व सम्पदा सूचीमा राख्ने विषयमा काम भयो। विगतमा भएका कामको अध्ययन गर्यौं तर कागजात नै फेला पारेनौं। फेरि सम्पूर्ण कागजात संकलन गरेर मुख्यसचिवको कार्यालयमा दर्ता भएको छ। सम्बन्धित मन्त्रालयले यसलाई अगाडि बढाएको छैन। निकट भविष्यमै अगाडि बढाउँछौं। विश्व सम्पदाका लागि आधार के के छन् ? पनौती पुरानो सहर हो। पुराना मठमन्दिर धेरै छन्। इन्द्रेश्वर मन्दिर पशुपतिनाथको मन्दिरभन्दा पुरानो हो भन्ने ऐतिहासिक दस्तावेजमा छ। घरहरू पनि धेरै पुराना छन्। डेढ दुई वर्ष पुराना घर पनि यहाँ छन्। २०५६ सालमा १४ ठाउँमा प्रस्ताव विश्व सम्पदा सूचीमा राख्ने विषयमा मन्त्रिपरिषद्ले निर्णय गरेको थियो। १४ ठाउँमध्ये पनौती एक हो। तर यसबीचमा फाइल अगाडि बढेन। जसले गर्दा सूचीकृत हुन सकेनौं। निर्वाचित भएपछि प्रयत्न गर्र्यौं। तर पुरानो फाइल नै पाएनौं। नयाँ प्रस्ताव गरेर पठाएका छौं। मुख्यसचिवको कार्यालयमा दर्ता भएर बसेको छ। नगरपालिका भए पनि गाउँ नै बढी छ। काम कसरी गर्नु भएको छ ? पनौती नगरपालिका हो तर यसको आधार गाउँ नै हो। किसानको बाहुल्य भएको नगरपालिका हो यो। सामूहिक कृषि, पशुपालन, वैज्ञानिक कृषि प्रणालीलगायतलाई ध्यानमा राखेर अघि बढाएका छौं । हामीले स्थानीय तहको जग हालेका छौं। यसलाई पूरा गर्न बाँकी छ। मैले थालेका धेरै योजना निरन्तर चलिरहेका छन्। ती योजना पूरा गर्न पनि मेरो उम्मेदवारी आवश्यक भएको हो। लामो समय जनप्रतिनिधिविहीन रहेका कारण स्थानीय तह अस्तव्यस्त थियो। २०७२ भूकम्पले थिलथिलो बनाएको थियो। नागरिकका घर बनाउन पनि समय खर्चिनु पर्यो। कोभिडले नराम्ररी आक्रमण गरेको थियो। दुई वर्ष मात्रै स्थानीय सरकारले आफ्नो योजनामा काम गर्न पायो। अबका पाँच वर्ष के गर्नुहुन्छ ? जति काम गरेका छौं, जग मात्र बसाएका हौं। छानो हाल्न बाँकी छ। छानो हालेर व्यवस्थित घर पूरा गर्न यो उम्मेदवारी हो। हामीलाई दोस्रो पटक सेवा गर्ने मौका प्रदान गर्नु हुनेछ। हामी मालिक होइनौं। जनताको सेवक हौं, हुँदै आएका छौं। हरेक सुखदुःख र विकास निर्माण सवालमा साथ हुनेछौं। धेरै काम यो पाँच वर्षमा गर्छौं। नागरिकलाई काम हस्तान्तरण गर्छौं। यस अर्थमा हामी पनौतीमा पुनः निर्वाचन जित्छौं। अर्को कुरा, पार्टी अध्यक्ष केपी शर्मा ओलीले राष्ट्रियता, सार्वभौमसत्ता पक्षमा देखाएको साहस, २०७२ असोज ३ मै संविधान जारी गर्न राखेको चट्टानी अडान, समृद्ध नेपाल, सुखी नेपाली बनाउन अघि सारेका लोकप्रिय कार्यक्रमले एमाले नै अब्बल पार्टी हो भनेर प्रमाणित भएको छ। त्यो पनि हाम्रो जितको आधार हो।अर्कोतिर, एमाले पार्टी चोइटिएको पनि साँचो हो। पार्टीभित्र टन्न खानपिन गरिसकेर, डकार्नेहरू मात्रै लाखापाखा लागेका हुन्। काठमाडौंमा अलग हुनुभएको हो। त्यसको असर गाउँमा छैन। गाउँका एमाले एकीकृत एमालेका पक्षमा छन्। एमालेका कार्यकर्ता एक छन्। कार्यकर्तामा निराशा छैन। हाम्रो प्रतिस्पर्धा कांग्रेससँग नै हो। यहाँ एमाले एक्लै छ अरू एक ठाउँमा। तर पनि जित्छौं। तपाईंको जितको आधार यिनै हुन् ? भनिसकेें, धेरै कुरा यही हुन् हाम्रो जितको आधार। पार्टीले राष्ट्रियतामा लिएको अडान, पार्टीको स्पष्ट सोच, कार्यक्रम र कार्यदिशा, हामी कार्यकर्ताको इमान्दारिता र पाँच वर्षमा हामीले गरेका काम नै हाम्रो जितको आधार हो। पाँच वर्षमा हामी पनौतीमा जे जति काम गरेका छौं, त्यसको जस, अपजस त मैले नै लिने हो। पनौतीमा गरेका काम कुनै विवादमा छैनन्। हामीले गरेका काममा प्रतिपक्षमा पनि असन्तुष्टि छैन। जनता सन्तुष्ट छन्। त्यसकारण हामी निर्वाचन जित्छौं। गठबन्धनको प्रभाव त छैन ? गठबन्धन अस्तव्यस्त छ। त्यो गठबन्धन काठमाडौंबाट बनेको छ। गाउँबाट बनेको होइन। त्यो गाउँमा छैन, यहाँ आई पनि पुग्दैन। यसले गाउँमा केही असर पार्दैन। पनौतीलाई कृषि हब बनाएको कुरा गर्नुभयो, त्यो के हो ? बेमौसमी तरकारी खेतीपाती गर्नेदेखि सामूहिक कृषि प्रणालीसम्म विकास गरेका छौं। यसको विशेष उद्देश्य छ। धेरै नागरिक खाडी मुलुकमा छन्। त्यसले गर्दा गाउँ शून्य छ, परिवार अस्तव्यस्त छ। छोराछोरी पढाउन परिवार सहर जानु भएको छ। बाआमा अठ्यारोमा गाउँमै हुनुहुन्छ। सामूहिक कृषि प्रणालीको लक्ष्य यहाँका नागरिकले वैदेशिक रोजगारीको खाडीमा जानु नपरोस्, आर्थिक उत्पादनको स्रोत बढाउन सकियोस् भन्ने नै हो। पल्लो गाउँमा पनि यसको प्रभाव परोस् भन्ने उद्देश्य हो। हामीले कानुन नै बनाएर सामूहिक कृषि प्रणालीको सञ्चालन गरेका छौं। न्यूनतम पाँच जनाको समूह बनाएर के गर्ने भन्ने प्रस्ताव ल्याए प्राविधिक टोली खटाएर माटोको जाँच गराउँछौं। यो प्राविधिक सहयोग नगरपालिकाले नै गर्छ। मलखाद, बिउबिजन, एक वर्षको भाडा पनि हामी नै तिरिदिन्छौं। प्राविधिक सहयोग वर्षभरि दिन्छौं। सामूहिक कृषि प्रणालीका लागि पशुपालनसँगै अगाडि बढाएका छौं। भैंसी प्रबन्धन कार्यक्रम कानुन नै बनाएर अगाडि बढाएका छौं। ९ सय ६ वटा पाडी वितरण गरेका छौं। यीमध्ये दुई सयभन्दा बढी ब्याइसकेका छन्। वितरण गरिएका ८० प्रतिशत ब्याउने खालका छन्। नब्याउने २० प्रतिशतको सट्टपट्टा गर्छौं। अर्को किनाउँछौं। २०७४ मा निर्वाचित भएपछि हामीले तथ्यांक लियौं। यसभन्दा अगाडि पनौतीमा १२ सय भैंसी आउँथ्यो। सरदर आर्थिक हिसाब आठ करोड रकम बाहिर जाँदो रहेछ। लैनो किन्यो, बकेर्नो बाहिर पठायो। त्यसपछि हामीले कानुन नै बनाएर भैंसीको सुत्केरी भत्ता व्यवस्था गर्यौं। बकेर्नो बाहिर नपठाउने काम भयो। पहिलो बेतमा पाँच हजार दिन्छौं। पछिल्ला बेतहरूमा दुईदुई हजार दिन्छौं। त्यसका लागि बिमाको व्यवस्था गरेका छौं। त्यो चाहिँ अनिवार्य हो। के भैंसी सुत्करी कार्यक्रम सुरुआत भएपछि भैंसीको आयात घट्यो त ? हो, त्यसपछि भैंसी आयात घटेको छ। पहिलो वर्ष १२ सय भैंसी आएका थिए भने दोस्रो वर्ष सात सयमा झरेको थियो। गत वर्ष तीन सयको हाराहारीमा मात्रै आयात भएको तथ्यांक छ। गाउँभरि भैंसी ब्याएका छन्। अहिले संकटमा परेका छौं। किसानहरू भैंसी बेच्न पर्यो भन्न थाल्नु भएको छ। बेच्ने विषयमा पनौतीमा सहकारी एवं वित्तीय संस्था सम्झौता गरेका छौं। भैंसी धितो राखेर सहकारीबाट ऋण दिन्छौं। ब्याज नगरपालिकाले बेहोरिदिन्छ। भैंसीपालनबाट कति लाभ हुन्छ ? मेरा पनि दुईवटा भैंसी र गाई छन्। सम्पूर्ण श्रमको हिसाबमा धेरै नाफा त हुँदैन। साउनमा भकारो सोर्न गाह्रो हुन्छ। बाहिरका मान्छेले पाँच हजार दिए पनि सोर्दैन। आफैं पाडी हुर्काउनु हुन्छ। मूल पुँजी गए पनि। अनि त्यो पुँजीको रूपमा विकास हुन्छ। गाउँमा किसान दैनिक रोजगारी छैनन्। गाउँमा आत्मसन्तुष्टि लिएर काम गरेका किसान घाटामा जानु हुन्न। त्यसका लागि सिंगो श्रम हिसाब धेरै नाफा हँुदैन। यसका लागि घाँसेबारीको पनि विकास गर्नु पर्यो। यो कार्यक्रममा कत्तिको आकर्षण छ त ? आकर्षण क्रमशः बढ्दै छ। अहिले गाउँबस्तीमा एउटा पाल्नेले दुई, दुई पाल्ने तीन, तीन पाल्नेले चार वटा पाल्न थालेका छन्। भैंसीपालनमा व्यावसायिक रूपमा फर्म विकास भइरहेको छ। वैदेशिक रोजगारीमा फर्केर फर्म बनाएर व्यावसायिक भैंसीपालनमा लाग्नु भएको छ। किसानलाई राम्रो गर्छ। मध्यपहाडी भूगोलमा राम्रो भैंसी कहाँ पाइन्छ ? पनौतीमा भन्ने सन्देश दिन चाहन्छौं। अहिले भैंसी तराई मधेसबाट ल्याउनुपर्ने अवस्था छ। हामी यहाँबाट बाहिर पठाउँछौं। विदेशबाट आएका युवालाई सामूहिक वा व्यक्तिगत रूपमा कृषि एवं पशुपालन कार्य गर्न आवश्यक अनुदान तथा सहुलियत ऋणको व्यवस्था गर्नेछौं। भैंसी सुत्केरी भत्तालाई निरन्तरता दिनेछौं। गाई सुत्केरी भत्ताको सुरुआत गर्नेछौैं। पनौती नगर भैंसी र गाईको स्रोत केन्द्रको रूपमा विकास हुनेछ। ७ सय ५३ तहभन्दा पनौतीले के फरक काम गर्यो ? ७ सय ५३ वटै स्थानीय तहमध्ये बिल्कुुलै नौलो काम थालेको छु। भैंसी प्रवद्र्धन कार्यक्रम बिल्कुलै भिन्न कार्यक्रम हो। जब हामीले भैंसी प्रवद्र्धन कार्यक्रमअन्तर्गत भैंसीलाई सुत्केरी भत्ताको सुरुआत गर्यौं, त्यसका लागि कानुन नै बनायौं। तब धेरै आलोचना पनि खेप्यौं। सुत्केरी भत्ता महिलाले नै नपाएको देशमा भैंसीको सुत्केरी भत्ता भन्ने कुरा बिल्कुलै नयाँ र अनौठो थियो। आलोचना सहेर यस कार्यक्रमलाई निरन्तरता दिएँ। जब यसबाट लाभ हुन थाल्यो, किसान पनि यो कार्यक्रममा सहभागी हुन थाले। आलोचना मत्थर मात्रै भएन। हामीसँग अन्य स्थानीय तहसमेत यो विषयमा सल्लाह लिन आउन थाले। अहिले त तीन सयभन्दा बढी स्थानीय तहले यो कार्यक्रम अगाडि बढाएका छन्। भैंसी नै छान्नुपर्ने कारण ? हो, यसको विशेष कारण छ। हाम्रा तीन वटा वडा भैंसीका निमित्त राम्रो छ। किसान पहिला पनि भैंसी पाल्थे। काठमाडौं ३७ किलोमिटर टाढा छ। त्यो हाम्रो बजार हो। काठमाडौंमा देखिएको दूधको अभाव यहाँबाट पूर्ति हुन्छ। ६७ हजार लिटर दूध यहाँबाट काठमाडौं जान्छ। काभ्रेका १३ स्थानीय तहमा सबैभन्दा बढी दूध उत्पादन गर्ने पनौती हो। भैंसी पालेर कोही घाटामा जाँदैन। लैनो बनाए क्यासमा जाने हो। त्यसैले यो छान्यौं। नागरिकको रुचि पनि थियो। बाहिर जाने ८१० करोड रोक्न सकेका छौं। बेरोजगार भएपछि मान्छे बिग्रिन्छ। दुईतीन वटा भैंसी पाल्यो भने त्यसैमा व्यस्त हुन्छ, आम्दानी पनि हुन्छ। १२ वडालाई सर्भेक्षणका आधारमा विभाजन गरेका छौं।"
भत्ता नपाउँदा समस्यामा राउटे,"दैलेख : लोपोन्मुख जाती राउटे समुदायले सामाजिक सुरक्षा भत्ता पाउन सकेका छैनन्। राउटे नागरिकहरुले सरकारले उपलब्ध गराउँदै आएको मासिक भत्ता तीन महिनादेखि पाउन नसकेका हुन्। उनीहरु अहिले जाजरकोटको छेडागाड नगरपालिका५ थलह बजार क्षेत्रमा बसोबास गरिरहेका छन्। दैलेखको गुराँस गाउँपालिकाले भत्ता वितरण नगर्दा बस्तीमा खाद्य संकट खेप्नु परेको राउटे मुखिया सुर्यनारायण शाहीले बताए। उनले भत्ता नपाउँदा खाद्यान्नको अभाव झेल्नुपरेको बताए। गुराँस गाउँपालिकाबाट प्रत्येक तीन महिनामा राउटेलाई भत्ता वितरण गरिँदै आएको थियो। अघिल्लो माघदेखिको भत्ता नपाएको राउटे मुखिया शाहीको भनाई छ। तीन तीन महिनामा भत्ता पाउँथ्यौ, अहिले चार महिना बित्न लागिसक्यो भत्ता पाउन सकेका छैनौ, मुखिया शाहीले भने। राउटे समुदायका नागरिकहरुले संघीय सरकारले मासिक तीन हजार र कर्णाली प्रदेश सरकारले मासिक दुई हजारगरी पाँच हजार रुपैयाँ पाउँछन्। भत्ता नआउँदा बस्तीसमेत सर्न नसकेको राउटे नागरिकहरुले बताएका छन्। गुराँस गाउँपालिकाले भत्ता पठाउछौं भनेर ढाटिरहेको राउटे युवा प्रकाश शाहीले बताए। उनले भत्ता नपाउँदा खाद्यान्नको जोहो गर्न हम्मेहम्मे परेको बताए। अहिले बस्ती रहेको वरिपरी काठ पाईदैन्, काठका भाँडाकुडा बनाउन पनि सकेका छैनौ, खाद्यान्न किन्ने पैसा पनि छैन्, उनले भने। उनीहरु हाल बसोबास गरिरहेको क्षेत्रबाट बैशाख १४ गते बस्ती सार्ने योजना बनाएपनि भत्ता नआउँदा सर्न सकेका छैनन्। गुराँस गाउँपालिकाका प्रमुख प्रशासकीय अधिकृत ललितकुमार थापाले आफूले राउटे नागरिकलाई तत्काल भत्ता वितरण गर्न कर्मचारीलाई निर्देशन दिएको बताए। उनले आसन्न निर्वाचनका कारण पनि भत्ता वितरण प्रभावित भएको बताए। गाउँपालिकाका लेखा अधिकृत दिनेश दाहालले पञ्जीकरण शाखाबाट आवश्यक कागजात नआउँदा भत्ता वितरणमा ढिलाई भएको बताए। हाल राउटे समुदायको जनसंख्या एक सय ४४ रहेको छ।"
कांग्रेसले जिते निराश हुनुपर्दैन : महामन्त्री थापा,"काठमाडौं : नेपाली कांग्रेसका महामन्त्री गगनकुमार थापाले जिते अबको पाँच वर्ष बितेको पाँच वर्षजस्तो निराशाजनक परिस्थिति नआउने बताएका छन् । प्रजातान्त्रिक विचार समाजले शुक्रबार आयोजना गरेको स्थानीय तह निर्वाचन२०७९ नेपाली कांग्रेसको सङ्कल्पः प्रस्ताव र बहसविषयक कार्यक्रममा नेता थापाले अबको पाँच वर्ष विगतको जस्तो हुन नदिने जिकिर गरे। 'अबको पाँच वर्ष विगतको जस्तो हुन दिँदैनौँ । स्रोत साधनको दुरुपयोग हुन नदिन तथा सुशासन, पारदर्शिता अपनाउन मूलभूत ११ वटा मापदण्डका आधारमा स्थानीय संयन्त्र परिचालनको अवधारणा अघि सारिएको छ । यसले अबको पाँच वर्ष के गर्ने भन्ने प्रष्ट खाका तयार गरेको छ,'उनले भने। समुन्नत नेपालको राष्ट्रिय सङ्कल्प पूरा गर्न कांग्रेसको जित आवश्यक रहेको उनको भनाइ छ। थापाले संविधानले सुनिश्चित गरेका मौलिक अधिकारको व्यावहारिक कार्यान्वयनसँगै विधिको शासन स्थापित गरी स्रोतसाधनको भरपुर सदुपयोग गरेर जनतालाई अनुभूत हुने गरी सेवा दिन कांग्रेस नेतृत्वको खाँचो रहेको औंल्याए। महामन्त्री थापाले संविधानको मौलिक हकमार्फत जनतामा गरेको वाचाको पूर्ण कार्यान्वयन गर्न कांग्रेसले स्थानीय सरकारको नेतृत्व गर्नुपर्ने आवश्यकता रहेको उल्लेख गरे। उनले अबको दशक रोजगारीको दशक हुने र प्रत्येक वर्ष पाँच लाख रोजगारी सिर्जना हुने गरी कृषि, पर्यटन, ऊर्जा आदि उपलब्ध स्रोत साधनको भरपुर उपयोग गरेर अघि बढ्ने मार्गचित्रसहित कांग्रेसले सङ्कल्प लिएको बताए। प्रजातान्त्रिक विचार समाजका अध्यक्ष डा, केदारनरसिंह केसीले स्थानीय तह निर्वाचनको सङ्कल्प प्रस्ताव पार्टीको मार्गदर्शक हो भन्दै पार्टीले निष्पक्ष र प्रजातान्त्रिक पद्धतिको अवलम्बन गर्दै विचार अभिमत प्रकट गर्ने वातावरण सुनिश्चित गर्नुपर्नेमा जोड दिए।"
वर्षायाममा २०० मेगावाट विद्युत् भारतलाई बेच्न टेन्डर आह्वान,काठमाडौंः नेपाल विद्युत् प्राधिकरणले वर्षायाममा नेपालमा खपत गरी जगेडा भएको विद्युत् भारतमा बिक्री गर्न टेन्डर आह्वान गरेको छ। प्राधिकरणले शुक्रबार सूचना जारी गर्दै नेपालमा खपत गरी जगेडा भएको विद्युत् भारतमा प्रतिस्पर्धी दरमा बिक्री गर्न टेन्डर आह्वान गरेको हो । नेपालका जलविद्युत् आयोजनाहरुबाट उत्पादित २०० मेगावाट विद्युत् बिक्रीका लागि भारतीय कम्पनीहरुसँग प्रस्ताव माग गरेको हो । सूचनाअनुसार प्राधिकरणले देशभित्र खपत गरी जगेडा भएको विद्युत् असार १७ देखि कात्तिक २९ गतेसम्म बिक्री गर्नेछ । नेपालबाट विद्युत् खरिद गर्न इच्छुक कम्पनीहरुले जेठ १३ गतेसम्ममा प्रस्ताव पेस गर्न सक्नेछन् । सोही दिन दिउँसो १ बजे प्रस्ताव खोलिने छ । इच्छुक कम्पनीले ५० मेगावाटभन्दा कम खरिदका लागि प्रस्ताव पेस गर्न नसक्ने व्यवस्था गरिएको छ । भारतले नेपालका ६ वटा विद्युत् गृहबाट उत्पादित विद्युतला भारतीय बजारमा बिक्रीका लागि प्राधिकरणलाई स्वीकृति दिएको छ ।
रसुवाको कालिकामा एमालेको घोषणापत्र : जेष्ठ नागरिकलाई निशुल्क दाँतदेखि घरघरमा इन्डक्सन चुलो,"रसुवा : स्थानीय तहको निर्वाचन आउन अब ७ दिन मात्र बाँकी छ । अहिले जिल्लामा उम्मेदवारहरू घरदैलो अभियानमा जुटेका छन् । बिहान उठेदेखि रातिसम्म उम्मेदवारहरू चुनावी अभियानमा नै केन्द्रित देखिन्छन् । सबै उम्मेदवारले आआफ्ना घोषणपत्र र प्रतिवद्धतापत्र बोकेर घरघरमा पुगिरहेका छन् । यस्तै, जिल्लाको कालिका गाउँपालिकामा नेकपा एमालेको घोषणापत्र अलि भिन्नै खालको छ । २०७४ सालको निर्वाचनमा कालिकामा ११ सिट जितेको एमालेले पाँच वर्ष अवधिमा पूरा हुन नसकेका योजनालाई निरन्तता दिएको छ भने केही योजना नयाँ खालका छन् । टोलटोलमा फ्री वाइफाइ, पकेट क्षेत्र निर्माण, खेलकुद सेन्टरको निर्माण, सुकुम्बासीहरूको व्यवस्थापनलगायत गरिने घोषणा पत्रमा उल्लेख छ । यस्तै एक विद्यालय एक नर्स कार्यक्रम सबै विद्यालयमा लैजाने, 'एक गाउँ एक उद्योग एक घर एक उद्यमीको अवधारणा लैजाने, 'एक शिक्षक एक ल्यापट' कार्यक्रम कार्यान्वयनमा ल्याइ कक्षाकोठाको शिक्षण सिकाई कार्यलाई डिजिटलाइज गरिनेलगायतका कार्यक्रम अघि सारिएका छन् । घोषणापत्रअनुसार कृषि क्षेत्रलाई विशेष प्राथमिकता दिइएको छ । कृषि उत्पादनलाई बजारीकरण गर्न उत्पादित वस्तु गाउँपालिकाले खरिद गरि बजारसम्म बिक्री गर्ने वातावरण बनाउने तथा वितरणमुखी कार्यक्रमलाई निरुत्साहित गर्दै उत्पादनमुखी तथा उत्पादनमा आधारित अनुदान वितरण गर्ने योजना देखिन्छ । स्वास्थ्य क्षेत्रका कार्यक्रम हेर्दा पाँचवटै वडामा आधारभूत स्वास्थ्य सेवाको लागि ल्यावको ब्यवस्था, पालिकाभित्रका सबै परिवारलाई स्वास्थ्य विमामा लाग्ने रकमको ५० प्रतिशत गाउँपालिकाबाट व्यवस्था , जिवजिवे ग्रामिण अस्पताललाई सुविधा सम्पन्न बनाइ चौबिसै घण्टा सेवा सञ्चालन गर्ने, घर घरमा इन्डक्सन चुलो निःशुल्क उपलब्ध गरिने उल्लेख छ । किसानको मागमा आधारित कार्यक्रम निर्माण गर्ने, साना तथा ठुला सिंचाई कार्यक्रम सञ्चालन गर्ने, राम्चेमा मौसम अनुसार विउ उत्पादन गर्ने पकेट क्षेत्रको रूपमा विकास गर्ने, कृषिको आधुनिकीकरण र औद्योगिकरणमा विशेष जोड् दिँदै 'गाउँ एक उत्पादन अनेक' को अभियान सञ्चालन गर्ने घोषणा पत्रमा उल्लेख छ । स्वास्थ्य क्षेत्रका कार्यक्रम हेर्दा पाँचवटै वडामा आधारभूत स्वास्थ्य सेवाको लागि ल्यावको ब्यवस्था, पालिकाभित्रका सबै परिवारलाई स्वास्थ्य विमामा लाग्ने रकमको ५० प्रतिशत गाउँपालिकाबाट व्यवस्था, जिवजिवे ग्रामिण अस्पताललाई सुविधा सम्पन्न बनाइ चौबिसै घण्टा सेवा सञ्चालन गर्ने, घर घरमा इन्डक्सन चुलो निःशुल्क उपलब्ध गरिने उल्लेख छ । गाउँपालिका भित्रका बर्थिङ सेन्टरहरुमा सुत्केरी गराउन निःशुल्क एम्बुलेन्सको व्यवस्था गर्ने योजना अघि सारेको छ। जेष्ठ नागरिक कार्यक्रमअन्तर्गत जेष्ठ नागरिकहरुलाई दाँत झरेकाहरुलाई दाँतहाल्ने, कान नसुन्नेलाई श्रवणयन्त्र दिने र आँखा नदेख्नेहरुलाई आँखा उपचार सेवा तथा चस्मा वितरण कार्यक्रम लागू गर्ने, वडास्तरमा ज्येष्ठनागरिक मिलन केन्द्रको स्थापना गर्ने, उनीहरुको अनुभव र ज्ञान नयाँ पुस्तालाई हस्तान्तरण गर्ने तथा अशक्त अवस्थामा रहेका ज्येष्ठ नागरिकलाई घरमा भत्ता उपलब्ध गराउने कार्यक्रम छ । विगतको इतिहास २०७४ सालमा भएको स्थानीय तहको निर्वाचनमा कालिका गाउँपालिकामा एमालेले ११ सिट जितेको थियो । जसमा पालिका अध्यक्ष, उपाध्यक्ष, वडाध्यक्षमा २, महिला सदस्यमा २, दलित महिला सदस्यमा २ र सदस्यमा ३ सिट जितेको देखिन्छ । अध्यक्ष पदमा नेकपा एमालेको उम्मेदवार सिता कुमारी पौडल अधिकारीले १४५८ मत ल्याएर विजयी भइन् । उनका प्रतिद्वन्द्वी नेपाली कांग्रेसका साधुराम पौडेलले १२२५ मत ल्याए । उपाध्यक्षमा नेकपा एमालेका भवानी प्रसाद न्यौपानेले १७०२ मत ल्याएर विजयी हुँदा प्रतिद्वन्द्वी नेकपा माओवादीका शिला मगरले १४११ मत ल्याइन् । यस पालिकामा एमालेले अध्यक्ष र उपाध्यक्षमा नयाँ उम्मेदवार उठाएको छ । वडा नम्बर २ र ५ मा पुरानै उम्मेदवार उठाएको छ । यी वडामा नेकपा एमालेले जित हाँसिल गरेको थियो । पहिले अध्यक्ष जितेकी पौडेलले यसपटक महिला सदस्य पदमा उम्मेदवारी दिएकी छिन् भने उपाध्यक्ष जितेका न्यौपानेले टिकट लिएनन् । २०७४ सालमा भएको निर्वाचनमा यस पालिकामा अध्यक्ष, उपाध्यक्ष र २ वटा वडामा वडाध्यक्ष जितेको एमालेले जितेकोमा २ वटा वडामा नेकपा माओवादी र एउटा वडामा नेपाली कांग्रेसले वडाध्यक्ष पद जितेको थियो ।"
युक्रेनको मारियुपोलबाट ५ सय सर्वसाधारण विस्थापित,"किभ : संयुक्त राष्ट्रसंघको नेतृत्वमा उद्धार अभियान सुरु भएदेखि मारिउपोल सहर र यसको घेरामा परेको अजोभस्टल स्टिल प्लान्टबाट झण्डै ५०० नागरिकलाई बाहिर ल्याइएको युक्रेनको राष्ट्रपति कार्यालयका प्रमुखले शुक्रबार उल्लेख गरेका छन् । 'हामीले झण्डै ५०० नागरिकलाई त्यहाँबाट बाहिर निकाल्न सफल भएका छौँ,' एन्ड्री येर्माकले टेलिग्राममा उल्लेख गरेका छन् । उनले किभले विनाशकारी सहरमा फसेका आफ्ना सबै नागरिक र सेनालाई बचाउनको लागि सबै उपाय अवलम्बन गर्नेछ र फसेका नागरिकलाई बाहिर ल्याउने बताए।"
भारतमा कोरोनाको चौथो लहरको खतरा,"नयाँ दिल्ली : पछिल्लो ४ सातादेखि भारतमा कोरोना संक्रमितको संख्या लगातार बढिरहेको छ । दिल्ली कोरोनाको हटस्पट बनेको छ । अप्रिल २५ देखि मे १ सम्ममा देशमा २२ हजारभन्दा बढी नयाँ बिरामी फेला परेका छन् । अघिल्लो हप्तामाभन्दा १५ हजार संक्रमित फेला परेका थिए। अहिले संक्रमितको संख्या ४१ प्रतिशत बढेको हो। संक्रमित देखिएका मध्ये भारतका ३ राज्यहरू दिल्ली, हरियाणा र यूपीमा मात्र ६८ रहेका छन्। दिल्लीमा संक्रमितको संख्या ७ भन्दा बढी छ। डब्ल्यूएचओको नजरमा भारतमा संक्रमण अनियन्त्रित भइसकेको छ । यस्तो अवस्थामा देशमा कोरोनाको चौथो लहर आउने खबर पनि आइरहेका छन्। तर के भारतमा चौथो छाल आउनुको कारण दिल्ली हुनेछ ? भारतका थप दुई राज्य राजस्थान र मध्य प्रदेशमा कोरोना संक्रमितको संख्या तीव्र गतिमा बढिरहेको छ । गत हप्ताको तुलनामा राजस्थानमा १५५ र मध्यप्रदेशमा १३२ ले कोरोना संक्रमित बढेका छन्। यसले नयाँ खतराको सङ्केत गरेको छ। विश्व स्वास्थ्य संगठन (डब्ल्यूएचओ) का प्रमुख टेड्रोस गेब्रेयससले ओमिक्रोनको उप भेरियन्ट बीए४, बीए५ अझै पनि उत्परिवर्तन भइरहेको बताए। यस्तो अवस्थामा अहिले नै के हुने हो भन्न छिटो भएको उनले बताए। उनले भने, 'नयाँ सबभ्यारिएन्टहरू अन्य ओमिक्रोन सबभ्यारिएन्टहरूको तुलनामा कति खतरनाक छन् भन्ने अझै अनुसन्धानको विषय हो। ओमिक्रोनको बीए२ भेरियन्ट अझै पनि विश्वव्यापी नयाँ कोरोना केसहरूको सबैभन्दा ठूलो कारण हो। यसका बीए४ र बीए५ को सब भेरियन्टका कारण दक्षिण अफ्रिकामा पनि कोरोनाका केसहरू बढिरहेका छन्। धेरै देशमा कोरोना भाइरस उत्परिवर्तन हुँदैछ। त्यसैले अब के हुन्छ थाहा छैन।' एबीपी लाइभ"
आर्थिक रूपमा महिला सक्रिय,"धेरै राष्ट्रहरू अहिले आर्थिक चपेटामा परेका छन्। कोरोना महामारी र त्यसपछि सुरु भएको युक्रेन र रुस युद्धका कारण विश्वकै अर्थतन्त्र संकटमा छ। नेपालको अर्थतन्त्र पनि केही समययता धेरै खस्किएको छ। तर श्रीलंका जस्तो टाट पल्टिएको त छैन नि। महँगो शुल्क तिरेर भए पनि हामीले खान त पाइरहेका छौं नि। तर, आर्थिक अवस्था धेरै बिग्रियो भने नेपाल पनि कुनै दिन श्रीलंका नबन्ला भन्न सकिन्न। त्यसैले देश चलाउने व्यक्ति सचेत र सजग हुनु अति आवश्यक छ। म त्यो जमानाको मान्छे हुँ जसको भोगाइ सुन्दा सबैलाई अचम्म लाग्न सक्छ। एक रुपैयाँको १० पाथी धानको चामल खाएकी मान्छे म। ६ पैसा मानाको घिउ खाएकी मान्छे म। एक रुपैयाँको एउटा भाले खाएकी मान्छे म। एक पैसाको एउटा अन्डा खाएकी मान्छे म। त्यस्तो सत्य जुग थियो हाम्रो देशमा। गाउँमा पैसा देख्न पाइँदैनथ्यो। चिजबिज नै साटासाट गरेर खाइन्थ्यो। खाँडी लिएर आउँथे, अन्नपात लिएर जान्थे। त्यस्तो युगमा हामी विदेशबाट ल्याएर खाँदैनथ्यौं। स्वदेशकै उत्पादनले परिपूर्ण हुन्थ्यो। हामी आफ्नै भ्याङ्ग्रा लगाएर बस्थ्यौं। आफ्नै देशमा रंग्याएका लुगाफाटा लगाउन पाउँदा खुसी लाग्थ्यो। घरघरमा चर्खा थियो। यस्तो युग देखेकी मान्छे म। अहिले आफ्नो देशमा केही उब्जनी हुँदैन। त्यसैले सबैले मेहनत गर्नुपर्यो नि। नेताहरूले पनि मेहनत गर्न सिक्नुपर्यो। देशमा कृषि उब्जनी बढाउन र आर्थिक स्थिति सुधार गर्न सरकारमा बसेकाको महत्त्वपूर्ण हात हुन्छ। देशको आर्थिक व्यवस्थालाई सुधार्न नेताहरूले नै ध्यान दिनुपर्छ। जनताले त आफ्नो समाज र देशप्रति सद्भावना र शत्चरित्र मात्र राख्ने हो। म राजा महेन्द्रलाई नेता मान्छु। किनभने राजा महेन्द्रले पूर्वपश्चिम राजमार्ग बनाए। सभा भवन, भृकुटीमण्डप बनाए। प्रत्येक घरदैलोमा एउटा नेताले घुम्नुपर्ने मर्मका साथ उनले ७५ वटै जिल्ला घुमे। प्रत्येक जनताको घरदैलोमा पुगे। एउटा असल नेताले यसरी काम गर्नुपर्छ भनेर उनैले सिकाएका छन्। अहिले त चुनावमा भोट माग्न जाने, अघिपछि जनतालाई वास्तै नगर्ने चलन छ। योग्यता र क्षमता भएका र देश बुझेका मानिसलाई उठाए मात्र आर्थिक समृद्धि सम्भव छ। हामी जनताले त बिदेसिने बाहेक देशका लागि केही गरेकै छैन। श्रीमान् बिदेसिएपछि महिला भने आत्मनिर्भर आर्थिक रूपमा सक्षम हुन थालेका छन्। त्यसमा म धेरै खुसी छु । किनभने आज हाम्रा महिलाले गोरु जोतेका छन्। मरेका मान्छेलाई घाटमा जलाउन लगेका छन्। डकर्मी, सिकर्मी भएर काम गरेका छन्। बाटो खनेका छन्। यसरी महिला सक्रिय हुँदा उनीहरूको आर्थिक सशक्तीकरणमा पनि टेवा पुग्छ। तिनका श्रीमान् नेपालमै बसे पनि जुरुक्क उठेर दुकानमा गई चिया खाने र गफ छाड्ने मात्र गर्छन्। त्यसपछि घर आएर श्रीमतीले पकाएको भात खान्छन्। भद्राकुमारी घले, समाजसेवी"
"नेपालभारत सुरक्षा बैठक सम्पन्न, निर्वाचनमा नाका शील गर्ने, सीमामा सुरक्षा उपस्थिति बढाउने","विराटनगर : नेपाल र भारतका सुरक्षा अधिकारीको संयुक्त बैठक मोरङको सुन्दरहरैँचा नगरपालिकाको विराटचोकमा सम्पन्न भएको छ। वैशाख ३० गते हुने स्थानीय तह निर्वाचनलाई लक्षित गरेर दुई देशीय सुरक्षा अधिकारीको बैठक बसेको हो। बिहीबार राति सम्पन्न बैठकमा नेपालको मोरङ र सुनसरी तथा भारतको अररिया जिल्लाका सुरक्षा अधिकारी सहभागी थिए। बैठकमा नेपालका तर्फबाट मोरङका प्रमुख जिल्ला अधिकारी काशीराज दाहाल, प्रहरी प्रमुख एसपी शान्तिराज कोइराला, सशस्त्र प्रहरी प्रमुख एसपी राजकुमार लामिछाने, राष्ट्रिय अनुसन्धानका प्रमुख बासु सिग्देल, सहायक प्रमुख जिल्ला अधिकारीहरु शरदकुमार पोखरेल र महेशराज तिम्सिना तथा सुनसरीका प्रमुख जिल्ला अधिकारी इन्द्रदेव यादव, प्रहरी प्रमुख एसपी सञ्जयसिंह थापा, सशस्त्र प्रहरी प्रमुख एसपी विक्रम हुमागाईं र राष्ट्रिय अनुसन्धानका प्रमुख कुलचन्द्र नेपाल सहभागी थिए। भारतका तर्फबाट अररिया जिल्लाका डिएम (डिस्ट्रिक मजिस्टेट) प्रशान्त कुमार, वीरगन्जस्थित भारतीय राजदूतावासको सम्पर्क कार्यालयका प्रमुख नितेश कुमार लगायत १३ जना भारतीय सुरक्षा अधिकारीहरु बैठकमा सहभागी भए। मोरङका प्रजिअ दाहालले स्थानीय निर्वाचनको ७२ घण्टाअघि दुई देशीय सीमा नाका शील गर्ने, सीमा क्षेत्रमा दुवै देशका सुरक्षाकर्मीले संयुक्त गस्ती गर्ने तथा सुरक्षा उपस्थिति बढाउने, आपसी समन्वयबाट लागुऔषध एवं हतियारको ओसारपसार नियन्त्रणमा लिने, सूचना आदानप्रदान गरेर अपराधिक गतिविधि नियन्त्रणमा लिने सहमति बैठकमा भएको जानकारी दिए। त्यस्तै निर्वाचनको समाचार प्रसारण र प्रकासनका लागि भारतीय सञ्चार माध्यमलाई सहज बनाउन निर्वाचन आयोगसँग सहजीकरण गर्ने तथा वर्षा र बाढीका समयमा सूचना आदानप्रदान गर्दै समन्वयात्मक हिसाबमा काम गर्ने लगायतका विषयमा बैठकमा छलफल भएको उनले बताए। उनका अनुसार वैशाख २७ गते राति १२ बजेदेखि मतदान सम्पन्न नभएसम्म नेपालभारत सीमा नाका शील गरिने छ। सवारीसाधन र मानिसको आवतजावतमा पूर्ण रूपमा रोक लगाउँदै नाका शील गरिने उनको भनाइ छ। बैठकमा नेपालका सुरक्षा अधिकारीले सीमा क्षेत्रमा भारतीय सुरक्षाकर्मीको उपस्थिति बढाउन, गैरकानुनी गतिविधि रोक्न, निर्वाचनका बेला आकस्मिक समस्यामा परेकालाई आपसी समन्वयमा सहजीकरण गरिदिन र भारतबाट नेपालतिर हुने लागुऔषधको ओसारपसार नियन्त्रणमा सहयोग गर्न आग्रह गरेका छन्। भारतीय अधिकारीले पनि सिमावर्ती क्षेत्रमा मदिरामा कडाइ गर्न नेपाली सुरक्षा अधिकारीलाई आग्रह गरेका थिए।"
मुख्यमन्त्री राउतले गरे उल्लंघन,"वीरगन्ज : मधेस प्रदेशका मुख्यमन्त्री लालबाबु राउतले निर्वाचन आचारसंहिताको ठाडै उल्लंघन गरेका छन्। उनी गृह जिल्ला पर्सामा जसपाका उम्मेदवारका लागि चुनावी प्रचारमा व्यस्त छन्। लालबाबु राउत जसपा आबद्ध हुन्। वीरगन्ज१५ लक्ष्मणवामा जसपाले बिहीबार आयोजना गरेको पार्टी प्रवेश कार्यक्रममा मुख्यमन्त्री राउतले आफ्ना उम्मेदवारका लागि भोट माग्दै भाषण पनि गरे। बिहीबार नै दिउँसो गृहगाउँ पर्साको जगरनाथपुर गाउँपालिका१ मा जसपाले आयोजना गरेको कोणसभामा सहभागी भई सम्बोधन गरे। जसपाको चुनावी कार्यक्रममा जाँदा मुख्यमन्त्री राउत सरकारी गाडी मै जाने गरेका छन्। नेपाली सेनासहितका सुरक्षाकर्मीलाई पनि उनले सँगै लैजाने गरेका छन्। मुख्यमन्त्री राउतले सरकारी सेवा सुविधाको दुरुपयोग गरेर आचारसंहिता उल्लंघन गरिरहँदा पनि सम्बन्धित निकाय भने मौन छ। पर्साका मुख्य निर्वाचन अधिकृत धर्मराज पौडेलले नेपाल सरकारको सार्वजनिक लाभको पदमा बसेका जोसुकैलाई पनि निर्वाचन आचारसंहिता लाग्ने भएकाले मुख्यमन्त्री राउतको हकमा पनि त्यो लागू हुने बताए। पौडेलले भने, मुख्यमन्त्रीलाई पनि आचारसंहिता लाग्छ। यदि कुनै कार्यक्रममा जाने हो भने निर्वाचन आयोगबाट पूर्वअनुमति लिनुपर्छ। तर, मुख्यमन्त्री राउतले चुनावी आचारसंहिता उल्लंघन गरेको लिखित उजुरी अहिलेसम्म नपरेकाले आफूहरूले मुख्यमन्त्रीविरुद्ध कुनै कारबाही प्रक्रिया अगाडि नबढाएको पौडेलले बताए। यदि कसैले लिखित उजुरी दियो भने हामीले त्यो उजुरी कारबाही प्रक्रियाका लागि निर्वाचन आयोगमा सिफारिस गरिदिन्छौं। आयोग कराइरहन्छ, आचारसंहिता मिचिइरहन्छ"
कांग्रेसकम्युनिस्ट गठबन्धन भएको त्यो चुनाव,"काठमाडौं : २०१४ सालमा काठमाडौंसहित विभिन्न नगरपालिकाको निर्वाचन भएको थियो। काठमाडौं नगरपालिकामा कांग्रेस र कम्युनिस्टबीच गठबन्धन नै बनेको थियो। निर्वाचन आयोगद्वारा प्रकाशित नेपालको निर्वाचन इतिहास पुस्तकका अनुसार काठमाडौं नगरपालिका बोर्डमा कांग्रेसका सभापति र नेपाल कम्युनिस्ट पार्टी (नेकपा)का नेता उपसभापतिमा निर्वाचित भएका थिए। नगरपालिका सदस्य जनताबाट निर्वाचित हुन्थे भने बोर्डका सभापति र उपसभापतिलाई नगरपालिका सदस्यले चुन्थे। निर्वाचित नगरपालिकाका सदस्यहरूमध्येबाट नगरपालिका सभापति र उपसभापतिको गुप्त मतदानबाट चुनिने व्यवस्थाअनुसार यस निर्वाचनमा काठमाडौं नगरपालिका बोर्डमा गठबन्धनबाट सभापतिमा कांग्रेसका प्रयोगराज सिंह सुवाल र उपसभापतिमा नेकपाका कृष्णलाल श्रेष्ठ चुनिएका थिए, पुस्तकमा उल्लेख छ। २००७ सालमा प्रजातन्त्रको स्थापनापछि स्थानीय शासनलाई जनमुखी बनाउन नगरपालिका कानुन बनाइएको थियो। कानुनअनुसार २०१० सालमा नगरपालिका नामकरण गरिएको थियो। त्यसअघि २००४ मा म्युनिसिपालिटी भनिन्थ्यो। त्यसकै लागि चुनाव गरिएको थियो। नगरपालिका कानुनले प्रत्येक ४ वर्षमा नगरपालिका निर्वाचन गर्ने व्यवस्था गरेको थियो। त्यसैअनुसार २०१४ मा नगरपालिकाको चुनाव भएको आयोगद्वारा प्रकाशित पुस्तकमा उल्लेख छ। त्यस बेलाको राजनीतिमा राणा र राजाको प्रभावकै कारण कांग्रेस र कम्युनिस्टबीच गठबन्धन बनेको बताउँछन्, कांग्रेसका पुराना नेता देवेन्द्रराज कँडेल। उनका अनुसार २०१४ मा ५ वटा दल र अन्य केही स्वतन्त्र दलले पनि भाग लिएका थिए। त्यति बेला कांग्रेस र नेपाल कम्युनिस्ट पार्टीका साथीहरू एक भएर चुनाव लड्नुमा विविध कारण थिए, कँडेल भन्छन्, त्यो बेला राणा र राजाको प्रभाव थियो। उनीहरूविरूद्ध भूमिगत भएका कम्युनिस्ट पार्टीहरू पनि सक्रिय थिए। कांग्रेसका केही नेता र कम्युनिस्टका नेताबीच वार्ता भयो। आपसमा लडेर प्रतिस्पर्धा गर्दा राजालाई बल पुग्ने निष्कर्ष आएपछि सभापति कांग्रेसलाई र उपसभापति कम्युनिस्टलाई दिने गरी गठबन्धन बनेको थियो। पूर्वनिर्वाचन आयुक्त नरेन्द्र दाहाल २०१४ सालको नगरपालिका चुनाव व्यवस्थित ढंगबाट सम्पन्न भएको बताउँछन्। काठमाडौं र बाहिरका करिब ४ वटा स्थानीय तहमा चुनाव भएको थियो, दाहाल भन्छन्, जतिमा भयो व्यवस्थित नै भयो भन्ने लेख रचना र पुस्तकबाट थाहा पाएका हौं। काठमाडौंमा ४९ को उम्मेदवारी २०१४ माघ ७ मा काठमाडौं नगरको चुनाव भयो। जहाँ १८ वडा कायम गरिए। प्रत्येक वडाबाट एकएक जना सदस्य चुनिन्थे। वडा सदस्यका लागि ४९ जनाको उम्मेदवारी परेको थियो। त्यो निर्वाचनमा भोट हालेका ८२ वर्षीय माधव पराजुली भन्छन्, चुनावमा उठेको छु है भन्दै २३ जना भोट माग्न आउँथे। कांग्रेस कम्युनिस्टसँगै भोट माग्न आएको भने थाहा पाइएन। म भने प्रजातन्त्रवादी नै थिए। पछि २०४६ सालको चुनावमा वडाध्यक्षमा उठेँ। जित्न भने सकिनँ। उनका अनुसार त्यो बेला पराजुलीको वडा६ थियो। २०१० सालको चुनावबाट महिलाले भोट हाल्ने अधिकार पाए। त्यसकै प्रभावले २०१४ को निर्वाचनमा भोट हाल्ने महिलाको संख्या निकै धेरै थियो। २०१४ को निर्वाचनमा भद्रपुर नगरपालिकाको चर्चा पनि उत्तिकै थियो। सो चुनावबाट नगर प्रमुखमा पदमबहादुर गिरी चयन भएका थिए। प्रदेश १ का भूमि व्यवस्था, सहकारी तथा गरिबी निवारणमन्त्री ओमप्रसाद सरावगीले भद्रपुर नगरपालिकाको वडा सदस्यमा बुवा पनि निर्वाचित भएको बताए। त्यतिबेला देशभरिका नगरपालिकाभन्दा भद्रपुर नगरपालिका सशक्त थियो, सरावगीले भने, अन्य नगरपालिकामा चुनावको रौनक खासै सुनिएको थिएन। उम्मेदवार नै पुगेनन् भन्ने सुनिन्थ्यो। भद्रपुरमा भने उम्मेदवारहरू खचाखच थिए। सरावगीका अनुसार भद्रपुरमा त्यसबेला कांग्रेस बलियो पार्टी थियो। व्यापारिक र औद्योगिक दृष्टिकोणले अहिलेको विराटनगर जस्तै भद्रपुर थियो। पूर्वकै सबैभन्दा ठूलो व्यापारिक केन्द्र पनि थियो। त्यसैले भद्रपुरले नगरपालिकाको मान्यता पहिला पाएको सरावगी बताउँछन्। ट्रिबुनल गठन २०१४ मा काठमाडौं नगरपालिकाको निर्वाचन सम्पन्न गर्न ट्रिबुनल गठन गरिएको थियो। त्यतिबेला निर्वाचन आयोग थिएन। आयोगद्वारा प्रकाशित निर्वाचनको इतिहास पुस्तकका अनुसार ट्रिबुनल मा मजिस्ट्रेट काठमाडौं मजिस्ट्रेट अफिसलगायत अन्य दुई सरकारी कर्मचारी थिए। निर्वाचनको रेखदेख र सञ्चालन गर्ने जिम्मा त्यसले पाएको थियो। निर्वाचनका लागि नगरपालिकाका कर्मचारी, सरकारी कर्मचारी र प्रहरी पनि खटाइएका थिए। भोट हाल्ने महिलाको संख्यामा वृद्धि २०१० मा भोट हाल्ने अधिकार पाएका महिला २०१४ को चुनावमा निकै उत्साहित देखिएका थिए। मूलपानीकी ८६ वर्षीया जानकी पोख्रेल त्यो बेलाको चुनाव सम्झिँदै भन्छिन्, महिलाले अधिकार पाए भनेर २०१० सालमा बिगुलै फुकियो। २०१४ सालमा धेरै महिलाले भोट हालेका थिए। २०१४ को चुनावमा आफू चाबहिलबाट वडा सदस्यमा उठेको पोख्ररेल बताउँछिन्। मेरा ससुराबुवाले वडा सदस्यमा उठ भनेर मलाई उम्मेदवार बनाउनुभएको थियो, उनले भनिन्, त्यतिबेला हाम्रो घर चाबहिलमा थियो। वडा नम्बर भने अहिले मेरो सम्झनामा छैन। बिर्सिएँ। त्यतिबेला सबै वडाबाट महिलाहरू सदस्यमा उठेको र आफूले चुनावै जितेको पोख्ररेलको दाबी छ। उनका अनुसार महिलाहरू चुनावमा उठ्थे। र चुनाव पनि जित्थे। तर, महिलाले जिते पनिसबै कामकाज भने पुरुषले नै गर्थे। हामी राजाका नजिकका मान्छे थियौं, पोख्ररेल भन्छिन्, मैले वडा सदस्यमा जिते पनि मेरो ससुराबुवा नै बैठकमा जाने र अरू काम गर्नुहुन्थ्यो। उम्मेदवार बनिदिन त्यो बेला कांग्रेस, कम्युनिस्ट र दरबारबाट आफूलाई खबर आएको पोखरेलको भनाइ छ। त्यतिबेला पनि पढेलेखेका मान्छे खोज्ने प्रचलनको सुरुआत भइसकेको थियो, उनले भनिन्। २०४६ सालमा प्रजातन्त्रको पुनर्बहालीपछि मात्रै महिलाले साँचो अर्थमा अधिकार पाएको पोखरेलको भनाइ छ। माओवादी केन्द्रका नेता देव गुरुङ यो बेला पार्टीहरूलाई एकल रूपमा चुनाव लडने वातावरणको अभाव रहेको तर्क गर्छन्। त्यतिबेलाको चुनाव प्रशासनिक इकाइको रूपमा मात्रै सीमित थियो, गुरुङ भन्छन्, राणाविरूद्ध कांग्रेस र कम्युनिस्ट अघोषित अथवा एक भएर लडेका थिए। २०१४ को स्थानीय चुनावमा पनि घोषणा गरेर गठबन्धन गरेको हैन। गुरुङका अनुसार त्यो बेला राजा र कांग्रेसबीच सम्बन्ध सुमधुर थियो। कम्युनिस्ट पार्टीमा डा केशरजंग रायमाझी र पुष्पलाल श्रेष्ठबीच मतभेद थिए। तर, पनि २०१४ को नगरपालिका चुनावमा भाग लिने उम्मेदवार तय गरिएका थिए। २०१० कै निर्वाचनमा कम्युनिस्टले चुनावमा भाग लिएको गुरुङ बताउँछन्। कम मत खस्यो, अन्य नगरपालिकामा चरणबद्ध चुनाव तुलनात्मक रूपमा हेर्दा २०१० भन्दा २०१४ को निर्वाचनमा मत निकै कम खसेको थियो। निर्वाचन पुस्तकका अनुसार त्यो बेला ५०१८ प्रतिशत मात्रै मत खसेको थियो। जुन अघिल्लो २०१० को निर्वाचन भन्दा ३ १८ प्रतिशत कम थियो। २०१४ सालमा काठमाडौंपछि अरू नगरपालिकामा पनि चरणबद्ध निर्वाचन गरिएको थियो। त्यो बेला ललितपुरमा १० वडा कायम गरिएको थियो। निर्वाचनका दिन ललितपुर नगरक्षेत्रका सबै अड्डाखानाहरू बन्द गरिएका थिए। त्यस क्षेत्रमा बस्ने सरकारी कर्मचारीहरूलाई पनि बिदा दिइएको थियो। यसै गरी वीरगन्ज नगरपालिकाको निर्वाचन फागुन ३० गते गरिएको थियो। यस्तै, फागुन ३० मा भद्रपुर नगरपालिकामा चुनाव भएको थियो। त्यसपछि तानसेन र विराटनगरमा चुनाव भएको थियो। यसैगरी, भक्तपुर नगरपालिकामा पनि निर्वाचन गरिएको थियो। निर्वाचन गर्न मेजिस्ट्रेड भक्तपुर सहितको ३ सदस्यीय एक ट्रिबुनल गठन गरिएको थियो। उक्त चुनावमा १८ हजार ८ सय १७ जना मतदाता थिए। तीमध्ये ११ हजार ६ सय ८४ ले मतदान गरेका थिए। भक्तपुरमा ६२३ प्रतिशत मतदान भएको थियो। २०१४ मा काठमाडौं बाहिरका नगरमा पनि चुनाव गरिएको थियो। त्यसपछि नै २०१५ फागुन ७ गते संसद्को निर्वाचन पनि भयो। २०१५ को चुनाव नै बालिग मताधिकारको आधारमा भएको पहिलो आमनिर्वाचन थियो। नेपालको निर्वाचन इतिहास नामक पुस्तकमा उल्लेख भएअनुसार २०१५ भन्दा अगाडि नै निर्वाचनको प्रक्रिया नेपालमा प्रयोगमा आए पनि संविधानसम्मत निर्वाचन प्रणाली भने २०१५ मा मात्रै संसद्को चुनावबाट आरम्भ भएको हो। यो संसदीय निर्वाचन २००७ सालमा राजा महेन्द्रले घोषणा गरेको संविधानसभाकै निर्वाचन गर्ने कि संसद्को गर्ने भन्नेमा विवाद थियो। राजा त्रिभुवनले संसद्को निर्वाचन घोषणा गरेका थिए। २००७ को घोषणामा त्रिभुवनले जनताले चुनेको वैधानिकसभाले बनाएको विधानअनुसार देशको शासन चलाउने कुरा व्यक्त गरे पनि उनको समयमा संविधानसभाको निर्वाचन हुन सकेन। महेन्द्र राजाले २०१४ आश्विन पूर्णिमाका दिन निर्वाचन हुने मिति तय गरे। तर, यो निर्वाचन केका लागि गर्ने भन्ने विषयमा कुनै स्पष्टता थिएन। डा केआई सिंहले प्रधानमन्त्री हुँदा एउटा चुनाव बोर्ड गठन गर्ने प्रयास गरेका थिए। उक्त बोर्डको रिपार्ट पाएपछि दुई महिनाभित्र चुनाव गर्ने प्रतिबद्धता पनि जाहेर गरेका थिए। त्यति बेला कांग्रेस र नेपाल कम्युनिस्ट पार्टीका साथीहरू एक भएर चुनाव लडेका थिए। यसका विविध कारण थिए। त्यो बेला राणा र राजाको प्रभाव थियो। उनीहरूविरूद्ध भूमिगत भएका कम्युनिस्ट पार्टीहरू पनि सक्रिय थिए। कांग्रेसका केही नेता र कम्युनिस्टका नेताबीच वार्ता भयो।  देवेन्द्रराज कँडेल, कांग्रेस नेता त्यतिबेला देशभरिका नगरपालिकाभन्दा भद्रपुर नगरपालिका सशक्त थियो। अन्य नगरपालिकामा चुनावको रौनक खासै सुनिएको थिएन। अरूतिर उम्मेदवार नै पुगेनन् भन्ने सुनिन्थ्यो। भद्रपुरमा भने उम्मेदवारहरू खचाखच थिए।  ओमप्रसाद सरावगी, भूमि व्यवस्था, सहकारी तथा गरिबी निवारणमन्त्री, प्रदेश १ २०१४ को चुनावमा उठेको छु है भन्दै २३ जना भोट माग्न आउँथे। कांग्रेस कम्युनिस्टसँगै भोट माग्न आएको भने थाहा पाइएन। म भने प्रजातन्त्रवादी नै थिए। पछि २०४६ सालको चुनावमा वडाध्यक्षमा उठेँ। जित्न भने सकिनँ। माधव पराजुली, निर्वाचनमा भोट हालेका ८२ वर्षीय वृद्ध महिलाले अधिकार पाए भनेर २०१० सालमा बिगुलै फुकियो। २०१४ सालमा धेरै महिलाले भोट हाले। महिलाहरू चुनावमा उठ्थे। चुनाव पनि जित्थे। तर, कामकाज भने पुरुषले नै गर्थे। मैले वडा सदस्यमा जिते तर, बैठकमा मेरो ससुराबुवा जानुहुन्थ्यो। जानकी पोख्रेल, ८६ वर्षीया वृद्धा (२०१४ सालकी उम्मेदवार) टंकराज आचार्यले प्रधानमन्त्री भएपछि संविधानसभाको लागि चुनाव गर्ने कुरा अझै टुंगो लागेको छैन भन्ने कुरा अगाडि ल्याएर थप अन्योल सिर्जना गराइ दिए। उनको भनाइमा यस्तो चुनावबाट दुईवटा सार्वभौमसत्ता बन्नेछन् भन्ने थियो। तर, राजनीतिक दलहरूले उनको कडा विरोध गरे। उनको अभिव्यक्तिविरुद्ध सर्वोच्चमा मुद्दासमेत पर्यो। अन्त्यमा मुद्दाको पैसला भने प्रधानमन्त्रीको पक्षमा गयो। यस्तो खिचातानीबीच राजा महेन्द्रले २०१५ फागुन ७ गतेका दिन चुनाव हुने भनी निर्वाचनको दिन तोकिदिए। साथै निर्वाचन संसद्का लागि हुने कुरा पनि स्पष्ट पारिदिए।। वरिष्ठ अधिवक्त कृष्णप्रसाद भण्डारीले २०१४ को स्थानीय तहको चुनाव व्यवस्थित रूपले सम्पन्न भएपछि राजा महेन्द्रलाई २०१५ सालको निर्वाचनको मिति तोक्न सहज पनि भएको बताए। वरिष्ठ अधिवक्ता भण्डारी भन्छन्, २०१४ सालको स्थानीय चुनाव सीमित ठाउँमा केन्द्रित थियो। बाजागाजा केही थिएन। म २०१० सालदेखि काठमाडौंको चुनावी माहोल देखेको मान्छे हो। २०१० मा चुनावी रौनक अलिकति बढी थियो। जनप्रतिनिधिका जनताका घरघर पुगेका थिए। तर, २०१४ सालमा एकदमै नगन्य मात्रामा मात्र चर्चा भयो। त्यो बेला वीरगन्ज नगरमा पनि चुनाव भएको थियो। तर, एकदमै सट्याकसुटुक शैलीमा चुनाव भएको वरिष्ठ अधिवक्ता भण्डारी सम्झन्छन्, यतिसम्म कि हाम्रो उमेरका १२ जनाबाहेक अरूलाई २०१४ को चुनावबारे अवगतै छैन। उनका अनुसार त्यो चुनावमा २००४ र २०१० साल जत्तिको पनि रौनक थिएन। २०१४ को चुनाव राजा महेन्द्र र कांग्रेसको इच्छामा भएको उनको भनाइ छ। २०१५ सालको संसदीय चुनावमा भने कांग्रेस र कम्युनिस्ट प्रतिस्पर्धात्मक ढंगले अगाडि आएका थिए। कांग्रेस नेता अर्जुननरसिंह केसीले २०१४ को स्थानीय तहमा पार्टीगत रूपमा गठबन्धन नभएको बताए। मैले थाहा पाएसम्म पार्टीले गठबन्धन गर्ने भनेर निर्णय गरेको भनेको २०४६४७ सालको आन्दोलन नै हो, केसीले भने, त्योभन्दा अगाडि त्यस्तो केन्द्रीय स्तरको गठबन्धन भएको सम्झना छैन। उनका अनुसार केसीले २०१४ मा कुनै सीमित स्थानमा पार्टीको निर्णयबाट नभई आवश्यकताका आधारमा उम्मेदवारबीच गठबन्धन भएको हुनसक्ने बताए। २०१४ सालमा नगरपालिका निर्वाचन समापनपछि राजा महेन्द्रबाट चैत ३ गते नयाँ संविधान निर्माण गर्न लोक सेवा आयोगका कायममुकायम अध्यक्ष भगवतीप्रसाद सिंहको अध्यक्षतामा संविधान मस्यौदा समिति गठन गरिएको थियो। समितिमा कांग्रेसका सूर्यप्रसाद उपाध्याय, गोर्खा परिषद्का रणधीर सुब्बा, नेपाल ल क्याम्पसका प्रिन्सिपल रामराज पन्त सदस्य छानिएका थिए। कांग्रेसका होराप्रसाद जोशीलाई समितिको सदस्य सचिवको जिम्मा दिइएको थियो।"
सत्ता गठबन्धनले आज काठमाडौंमा संयुक्त चुनावी सभा गर्दै,"काठमाडौं : पाँच दलीय सत्ता गठबन्धनले शुक्रबार काठमाडौंमा संयुक्त चुनावी आमसभा गर्दैछ । आज दिउँसो १ बजे काठमाडौंको शान्तिबाटिकामा हुने सभामा गठबन्धनका शीर्षनेताले सम्बोधन गर्नेछन्। सभामा प्रधानमन्त्री एवं नेपाली कांग्रेसका सभापति शेरबहादुर देउवा, नेकपा (माओवादी केन्द्र), नेकपा (एकीकृत समाजवादी), जनता समाजवादी पार्टी नेपाल र राष्ट्रिय जनमोर्चाका शीर्षनेताले सम्बोधन गर्ने कार्यक्रम रहेको कांग्रेस काठमाडौंका सभापति कृष्ण बानियाँ (सवुज)ले जानकारी दिए। यसअघि रामचन्द्र पौडेल नेतृत्वको पाँच दलीय आन्तरिक तयारी र अनुगमन गर्ने संयन्त्रको बैठकले गठबन्धनको संयुक्त चुनावी सभा वैशाख २३ गते काठमाडौंमा गर्ने निर्णय गरेको थियो। यही वैशाख ३० गते हुने स्थानीय तहको निर्वाचनमा गठबन्धन दलहरूले स्थानीय आवश्यकतानुसार चुनावी तालमेल गरेका छन् । निर्वाचनको तयारीका लागि गठबन्धन दलले बिहीबार चितवनमा आमसभा गरेका थिए ।"
ताप्लेजुङमा छोराले गरे बृद्ध बाआमाको हत्या,ताप्लेजुङ : ताप्लेजुङको लेलेपमा छोराले आफ्नै बृद्ध बुवा आमाको हत्या गरेका छन्। फक्ताङ्लुङ गाउँपालिका ६ लेलेपको गोटीछाँगाका २५ वर्षीय आईतराज लिम्बूले बिहीबार साँझ हत्या गरेका हुन्। जिल्ला प्रहरी कार्यालय ताप्लेजुङका प्रहरी नायव उपरीक्षक कैलाश राईका अनुसार आइतराज बुबा बृखबहादुर लिम्बू र आमा फिपरानी लिम्बूको हत्या गरेका हुन्। मादक पदार्थ सेवनका कारण घटना भएको प्रारम्भिक जानकारी आएको राईले बताए। स्थानीयका अनुसार एकान्तस्थलमा यहाँ २ वटा मात्रै घर रहेका छन्। घटनाको जानकारी पनि स्थानीयले लेलेप प्रहरी चौकीमा खबर गरेका थिए। आइतराज भेडाको गोठमा बस्ने गर्थे। एकसाता अघिमात्रै पारिवारिक झगडा लेलेप प्रहरी चौकीमा मिलाएको स्थानीयले बताएका छन्।
खर्च सीमा निर्धारणका आधार,"लोकतन्त्रको पुनर्बहाली २०४७ सालमा भएपछि २०४८ को संसदीय निर्वाचनमा निर्वाचन प्रचारप्रसारको खर्चमा सीमा तोक्ने दायित्व ऐनअनुसार निर्वाचन आयोगको काँधमा आएको थियो। त्यस्तै, स्थानीय निकाय निर्वाचनका लागि पनि यो काम निर्वाचन आयोगको जिम्मामा आएको थियो। संविधानसभा निर्वाचन हुँदै यो कानुनी प्रावधान वर्तमान प्रतिनिधिसभा सदस्य निर्वाचन र अहिले हुन लागेको स्थानीय तहको निर्वाचनसम्म कायम छ। निर्वाचन आयोगको अधिकार यसको विपरीत भारत, पाकिस्तान र बंगलादेशलगायत अन्य मुलुकमा खर्चको सीमा तोक्ने काम त्यहाँका सरकारले ऐन बनाएर गर्दै आएका छन्। पाकिस्तानमा केही समयका लागि खर्च सीमा निर्धारणको प्रावधान ऐनबाट झिकिएको थियो। पछि यसलाई पुनस्र्थापित गरियो। नेपालमा प्रसंगमा एउटा रोचक प्रसंग के छ भने निर्वाचनमा सहभागी हुने उम्मेदवारहरूले राख्ने धरौटीको सानो र नगण्य रकमको निर्धारण ऐनबाट हुँदै आएको छ। प्रचारप्रसारको खर्चको सीमाको निर्धारणको अधिकार निर्वाचन आयोगलाई दिइएको छ। सम्भवतः निर्वाचन खर्चको सीमालाई समयसापेक्ष बनाउनका लागि प्रचारप्रसारमा उपयोग हुने साधन र सामग्रीहरूको मूल्य परिवर्तन हुने सम्भावना छ। त्यसैले संसद्बाट ऐन बनाई लागू गर्न बढी समय लाग्न सक्ने सम्भावना हुन्छ। त्यही कारणले सो अधिकार आयोगलाई दिइएको हुनुपर्छ। पुनः सरकार संसद्को बहुमत प्राप्त दलको रहेकाले अल्पमतको उचित कदर रहोस् भन्ने सोचले यो अधिकार निर्वाचन आयोगलाई सुम्पिएको हुनुपर्छ। साथै निर्वाचन आयोग एउटा संवैधानिक निकाय भएकाले र यसको गठन विशेष संवैधानिक व्यवस्थाअनुसार भएकाले आयुक्तहरूले स्वतन्त्र र निष्पक्ष हुनुपर्छ। त्यसरी निर्वाचन गराउन सक्ने विचारले यो दायित्व आयोगलाई प्रदान गरिएको हुनुपर्छ। यस्तो अधिकारको प्रयोग आयुक्तले कसरी गरी रहन्छन् ? त्यो विचारपूर्ण प्रश्न छ। निर्वाचन प्रचारप्रसार खर्च सीमा निर्धारणको आधार मतदान प्रक्रियामा दुईवटा मुख्य अंग हुन्छन् मतदाता र उम्मेदवार। मतदाताले आफ्नो सर्वाधिक प्रतिनिधिको चयन गर्नुपर्ने भएकोमा प्रत्येक उम्मेदवारले आफ्नो योग्यता र क्षमतालाई मतदाता समक्ष प्रस्तुत गर्नु पर्ने हुन्छ। ती मध्येबाटै निश्चित संख्यामा आफ्नो प्रतिनिधि छान्छ। अतः प्रचारप्रसारको खर्चको सीमा निर्धारणको पहिलो र मुख्य आधार मतदाताको संख्या हुन आउँछ। खर्च सीमाको निर्धारणको दोस्रो आधार प्रचारमा प्रयोग हुने सवारीसाधन र अन्य उपकरणहरूको संख्या निर्धारण हो। एउटा उम्मेदवार समक्ष प्रत्येक मतदातासम्म कसरी पुग्ने भन्ने चुनौती रहन्छ। त्यसका लागि उपयुक्त साधन र उपकरणहरूको निर्धारण हुनु पनि खर्च सीमा निर्धारणको आधार हुन्छ। साथै मतदाताको स्थान वा बस्ने स्थानको सुगमता र असुगमता पनि खर्चको निर्धारणको आधार हुन जान्छ। तराई मधेसको समथर भूभाग र पहाड र उच्च पहाडी भेगको विकटता पनि खर्चको सीमा निर्धारण गर्छ। तराई मधेस र उपत्यकाका समथर भूभागमा उम्मेदवार सजिलोसित मतदाता समक्ष पुग्छन्। जबकि पहाडमा यो असहज छ, बढी खर्चिलो हुन जान्छ। यी ठाउँहरूमा प्रयोग हुने सवारीसाधन पनि भिन्न हुन्छन्। अतः यी सबै कुरालाई खर्चको सीमा निर्धारणको आधार बनाउन उचित हुन्छ। वर्तमान खर्च सीमाको मूल्यांकन निर्वाचन आयोगले महानगरका मेयर र उपमेयरले बढीमा ७ लाख ५० हजार रुपैयाँसम्म खर्च गर्न पाउने सीमा निर्धारण गरेको छ। जुन सीमाहरू २०७४ सालको निर्वाचनमा थियो। विगत पाँच वर्षमा भएको वस्तुहरूको मूल्यवृद्धिले पनि खर्च सीमालाई छोएन। यसको अर्थ हो गत निर्वाचनको खर्च सीमा वैज्ञानिक र व्यावहारिक थिएन। किनकि त्यसको आधार ठोस थिएन। काठमाडौं महानगरको मतदाता संख्या करिब तीन लाख छ। काठमाडौं जिल्लाका १० वटा संसदीय क्षेत्रको मतदाताको संख्या र (गत निर्वाचनताका) सबैभन्दा बढी दुई नम्बर क्षेत्रमा थियो। त्यस क्षेत्रको कुल मतदाता संख्या ७४ हजार ७ सय ५६ थियो र सबैभन्दा कम संख्या क्षेत्र नं १ को थियो। जुन ४२ हजार ४ सय ९० थियो। गत संसदीय निर्वाचनमा आयोगले प्रचारप्रसार खर्च सीमा २५ लाख तोकेको थियो। मतदाताको संख्याको आधारमा महानगरको मेयर पदका लागि खर्चको सीमा बढीमा ७ गुणा र घटीमा ४ गुणा बढी हुनु पथ्र्यो। प्रचारप्रसारको खर्चको सीमा निर्धारणको पहिलो र मुख्य आधार मतदाताको संख्या हुन आउँछ। दोस्रो आधार प्रचारमा प्रयोग हुने सवारीसाधन र अन्य उपकरणहरूको संख्या निर्धारण हो। तर प्रचारप्रसार गर्ने दिनको संख्या संसदीय क्षेत्र निर्वाचन र स्थानीय निर्वाचनमा तीन गुणाले कम भएकाले (संसद्का लागि ३० दिन र स्थानीयका लागि १० दिन) यो सीमा तीन गुणा कम हुनु पथ्र्यो। सात गुणा अर्को आधारमा यो सीमा १ करोड ७५ लाख नभई एक तिहाइको दरले खर्च सीमा ५८ लाख पथ्र्यो। अथवा, चार गुणाको आधारमा यो सीमा एक करोड नभई एक तिहाइले खर्च कम हुनुपर्ने हिसाबले यो सीमा ३३ लाख हुनु पथ्र्यो। उपरोक्त दुवै निर्वाचनको खर्चको सीमा निर्धारणले स्पष्ट पार्छ कि सीमा निर्धारण प्रक्रियाबिना कुनै निश्चित आधारमा भएको थियो। वर्तमान निर्धारित सीमा पनि कुनै ठोस आधाररहित छ कि ? यस्तो किसिमको हचुवा खर्च निर्धारणले उम्मेदवारलाई खर्चको विवरण ढाँट्ने झुक्याउन बाध्य पार्छ कि ? खर्च सीमाका सन्दर्भमा यसको निर्धारणबाट के लाग्छ भने निर्वाचन आयोगले त्यसका लागि उचित गृहकार्य गर्दैन कि ? गाउँपालिकाका वडाध्यक्ष र वडा सदस्यहरूका लागि यो सीमा १ लाख ५० हजार भएको छ। के तराई मधेसको वडाको मतदाता संख्या बढीमा दुई वा तीन हजार हुन्छ। जुन दुई वा तीन टोलमा बस्छन्। के वडाका उम्मेदवारहरूले यस सीमित संख्याका मतदाताहरू जोसित सधैंभरि भेट भइरहने अवस्था रहन्छ, त्यसका लागि यति खर्च सीमा किन ? वडामा न त ठूलो सभा गर्नुपर्छ, न लाउडस्पिकरकै धेरै प्रयोग। एउटा हातेमाइकले पनि हुन सक्छ। उम्मेदवारको खर्च धरौटीको रकम, मतदाता नामावली खरिद र केही कार्यकर्तालाई प्रचारप्रसार र मतदानको दिनमा गर्नु पर्ने हुन्छ। यसबाहेक अरू कुन पारदर्शी खर्च हुन सक्छ ? तर, पहाडी भेगमा यो रकम उचित लाग्छ। किनकि त्यहाँका वडाहरू टाढाटाढा पनि छन्। निर्वाचन आयोगलाई सुझावहरू निर्वाचन आयोगले जिल्ला समन्वय समितिका प्रमुख र उपप्रमुख तथा सदस्यहरूको पदका लागि खर्चको सीमा घटाएको छ। यो काम प्रशंसनीय हो, तर के यी सीमाहरू घटाउनका लागि उचित र पारदर्शी आधार छन् त ? आयोगले उम्मेदवारलाई एउटा निश्चित रूपको फाँटवारी शीर्षकमा बुझाउने व्यवस्था गरेको छ। के यी बुँदाहरूको पनि छुट्टाछुट्टै सीमा निर्धारण गरिएको छ ? यदि तोकिएको छ भने त्यो बढी प्रभावकारी हुन्छ। निर्वाचन खर्चको सीमामा परिवर्तन हुन सक्दैन। तर, यसै वर्ष हुने प्रदेश र संघीय संसद्को निर्वाचनताका खर्चको सीमा निर्धारण हचुवा किसिमले नगरी निश्चित ठोस आधारमा होस्। यस लेखको उद्देश्य पनि यही हो। यदि आयोगले निर्वाचन आचारसंहिता २०५२ र स्थानीय निकाय निर्वाचन आचार संहिता २०५४ लाई पनि अध्ययन गरी आचारसंहिता तयार पारेको भए सायद यो सीमा बढी वस्तुनिष्ठ हुन्थ्यो। भविष्यमा पनि बढी वस्तुनिष्ठ हुन्छ जस्तो लाग्छ।  मिश्र, पूर्वनिर्वाचन आयुक्त हुन्।"
"तोलामा ६ सयले घट्यो सुनको मूल्य, चाँदी पनि सस्तियो","काठमाडौं : सुनको मूल्य आज प्रतितोला ६ सय रुपैयाँले घटेको छ। नेपाल सुन चाँदी व्यवसायी महासंघका अनुसार शुक्रबार सुनको मूल्य ६ सयले घटेर प्रतितोला ९८ हजार रुपैयाँ निर्धारण गरिएको हो। यसअघि बिहीबार प्रतितोला सुनको मूल्य ९८ हजार ६ सय कायम गरिएको थियो। यस्तै, तेजावी सुनको मूल्य ९७ हजार ५०० रुपैयाँ तोकिएको छ। सुनको मूल्य घटेसँगै चाँदी पनि सस्तिएको छ। महासंघका अनुसार आज चाँदी प्रतितोला १२ सय ८० रुपैयाँमा खरिदबिक्री भइरहेको छ। बिहीबार चाँदी प्रतितोलाको १३ सय ०५ रुपैयाँमा किनबेच भएको थियो।"
"आयोग कराइरहन्छ, आचारसंहिता मिचिइरहन्छ","जनकपुरधाम : स्थानीय निर्वाचनलाई लक्षित गरी निर्वाचन आयोगले निर्वाचन आचारसंहिता, २०७८ लागू गरेको छ। निर्वाचनलाई स्वच्छ, निष्पक्ष, पारदर्शी र भयमुक्त वातावरण कायम राख्न निर्वाचन आयोग ऐन, २०७३ को दफा २२ ले दिएको अधिकार प्रयोग गरी आचारसंहिता जारी गरिएको हो। तर, निर्वाचनको मिति नजिकिँदै जाँदा आचारसंहिता दस्तावेजमा मात्रै सीमित बन्दैछ। यसको पालन गर्नुपर्ने कुनै पनि पक्ष संवेदनशील बनेका छैनन्। पालना गराउन सहयोग गर्ने सरकारका मन्त्री आफैं आचारसंहिताविपरीत चुनावी कार्यक्रममा छन्। आयोगले पनि विज्ञप्ति निकाल्ने र सचेत गराउने क्रमलाई उपत्यका बाहिरसम्म पुर्याउन सकेको छैन। आचारसंहिता एकातर्फ छ भने उम्मेदवारको कार्य अर्कै छ। आचारसंहिताको परिच्छेद२ मा सबैले पालना गर्नुपर्ने आचरणबारे स्पष्ट पारिएको छ। आयोगले दललाई जानकारी गराएको छ। तर, अहिलेको चुनावी माहोलले ती आचारसंहितालाई औपचारिकतामा सीमित गराएको महसुस सबैलाई हुन्छ। परिच्छेद ३ दफा (५) नेपाल सरकार, प्रदेश सरकार, मन्त्री, स्थानीय कार्यपालिका तथा स्थानीय कार्यपालिकाका पदाधिकारीहरूले पालना गर्नुपर्ने आचरण अन्तर्गतको (क) मा कुनै राजनीतिक दल वा उम्मेदवारको पक्ष वा विपक्षमा प्रचारप्रसारमा संलग्न हुन वा प्रचारप्रसार गर्न नहुने। मधेस प्रदेशका मुख्यमन्त्री लालबाबु राउत हाल चुनावी अभियानमा छन्। उनी जनता समाजवादी पार्टी नेपालको तर्फबाट पर्सा वीरगन्ज महानगरपालिकाको मेयर पदका उम्मेदवार राजेशमान सिंहको पक्षमा खुलेरै चुनावी प्रचार गरिरहेका छन्। मुख्यमन्त्री राउत उम्मेदवार सिंहसँगै घरदैलो र प्रचारप्रसारको क्रममा भोट माग्दै गरेको भेटिन्छन्। प्रदेशका अन्य मन्त्री पनि निर्वाचन प्रचारप्रसारमा दलकै पछिपछि लागेका छन्। आर्थिक मामिलामन्त्री शैलेन्द्र साह निरन्तर घरदैलो अभियानमा छन्। उनी जसपालाई मतदान गर्न आफ्नो सामाजिक सञ्जालबाट समेत मतदातालाई आग्रह गर्छन्। यस्तै अन्य मन्त्रीहरू पनि मन्त्रालयको कामकाज छाडेर चुनावी प्रचारप्रसारमा लागेका छन्। परिच्छेद ४ को दफा १२ (घ) जुलुस वा आमसभामा भाग लिने वा प्रचारप्रसार गर्ने व्यक्तिले राजनीतिक दल वा उम्मेदवारको निर्वाचन चिह्न अंकित ज्याकेट, कमिज, भेष्ट, टिसर्ट, टोपी वा क्याप, गम्छा, मास्क लकेट वा अन्य कुनै पनि किसिमको पहिरन वा स्टिकर, लोगो, झोला, व्याच, ट्याटु जस्ता सांकेतिक सामग्री उत्पादन गर्न, प्रयोग गर्न, बिक्री वितरण गर्न वा प्रदर्शन गर्न वा गराउन नहुने। मधेस प्रदेशको राजधानी जनकपुरधाममा अहिले अफसेट प्रिन्ट, छापाखाना र कलर प्रिन्ट सञ्चालकलाई झन्डा, ब्यानर भेष्ट र टिसर्ट छाप्न भ्याइनभ्याइ छ। दैनिक माग पनि अत्याधिक रहेको ती सञ्चालक बताउँछन्। प्रमुख पदका उम्मेदवारहरूले एकपल्टमा लाख, दुई लाखसम्मको प्रचार सामग्रीहरू पनि छाप्न लगाउँछन्। वडास्तरमा उठेका उम्मेदवारहरू कसैले ५० त कसैले २५ हजारको पोस्टर पम्पलेट छाप्न लगाउँछन्, जनकपुर माला अफसेट प्रिन्टस्का सञ्चालक शंकर साह भन्छन्। उम्मेदवारको आर्थिक अवस्था हेरीहेरी आफूले पनि बढाउनघटाउन लगाउने गरेको साहको भनाइ छ। आपूलाई व्यवसायसँग मतलब भएको बताउने उनी आचारसंहिताको विषयमा धेरै जानकार नरहेको बताउँछन्। भन्छन्, हामी त जानेबमोजिम निर्वाचन आचारसंहिताअनुसार कागज र पोस्टरमा छाप्नुस् भन्छौं। तर, यहाँ भेष्ट, टोपी, झोला र अन्य आचारसंहिता विपरीतका प्रचार सामग्री छाप्नेहरू पनि थुप्रै आउँछन्। परिच्छेद ४ को दफा १२ (ज) घर वा जग्गा धनीको अनुमति नलिई कसैको निजी घर वा जग्गामा वा सार्वजनिक भवन, सार्वजनिक उद्यान, सार्वजनिक सडकका पोल वा कुनै पनि सार्वजनिक स्थानमा दलको झन्डा, दल वा उम्मेदवारको निर्वाचन चिह्न राख्न वा टाँस्न नहुने उल्लेख छ। मधेस प्रदेशका प्रत्येक जिल्लामा सर्वसाधारणको घर र पर्खालको भित्ता दलका प्रचार सामग्रीले रंगिएका छन्। प्रचारप्रसारको पर्चाले हरेक क्षेत्र कुरुप बनाइएको छ। घरधनीको आँखा छलेर कार्यकर्ता र प्रचारकहरूले बिना स्वीकृति पर्चा पम्पलेट टाँस्ने गरेका छन्। यसै महिनामा नयाँ घर बनाएर गृह प्रवेश गरेका छौं। घरको भित्ता र बाहिरी पर्खालहरू रंगाउन निकै रकम खर्चिनु पर्यो अहिले निर्वाचनको बेला उम्मेदवारहरूले भित्ता फोहोर पार्ने गरी पर्चा टाँसेर जान्छन्, जनकपुरधाम उपमहानगरपालिका४ का रजनीश सिंह भन्छन्, यो त तरिका नै भएन नि ! उम्मेदवार भएपछि अझ सभ्य हुनुको साटो उल्टै जनतालाई दुःख दिने काम गरिरहेका छन्। मेरो पर्खालमा लुकिछिपी पोस्टर टाँस्नेहरूलाई त कुनै पनि हालतमा भोट दिन्नौं। कारबाही हुनुपर्यो। परिच्छेद ४ को दफा १२ (ट) निर्वाचन प्रचारप्रसार, आमसभा तथा जुलुसमा १८ वर्ष उमेर पूरा नभएका बालबालिकाको प्रयोग गर्न वा गराउन नहुने लेखिएको छ। १५ वर्षीय दिलिप र उनका साथीहरू चुनावी प्रचार सामग्री टाँस्नमा व्यस्त छन्। धनुषाको नगराइन गाउँमा स्वास्थ्यचौकीको भित्तामा निर्वाचनको प्रचारप्रसारको पर्चा टाँस्दै गर्दा उनीहरू भेटिए। उनीहरूको हातमा एक मुठ्ठा पर्चा थियो। उनीहरूलाई कुनै दलले पर्चा टाँस्न लगाएको रहेछ। गाउँभरि नै डुलेर यी पर्चाहरू ठाउँठाउँमा टाँस्ने योजना दिलिप र उनका साथीहरूले बनाएका थिए। यो त हाम्रो पार्टी हो। त्यसैले सहयोग गरिरहेका छौं, दिलिपले भने, हामी त आफ्नो मनले यसरी प्रचार गर्छौ। तर, दिलिप जस्ता ससाना बालबालिकाहरूलाई फ्रुटी, चाउचाउ, बिस्कुट र केही रकमको लोभ दिएर विभिन्न दलका उम्मेदवारहरूले निर्वाचन प्रचारप्रसारमा प्रयोग गरिरहेका छन्। यस्ता बालबालिकाहरूलाई विद्यालय छाड्न लगाएर दलको प्रचारमा झन्डा बोकेर टोलटोल डुलाउने काम अझै धेरै छ। परिच्छेद ४ को दफा १२ (छ) प्रचलित कानुन वा स्थानीय प्रशासनले निशेध गरेको सामग्री लिई जुलुस, आमसभा, कोणसभा, बैठक वा भेलामा प्रदर्शन वा प्रयोग गर्न नहुने। अहिले ठुल्ठूला आवजाजमा जुलुस र आमसभा गर्ने दलहरूको नित्य कर्म नै बनेको छ। सार्वजनिक यातायात अवरुद्ध हुने गरी आमसभा र जुलुसको आयोजना भइरहेका छन्। दल र उम्मेदवारहरूको जुलुसमा चारजना मान्छे बसाएर नगरभरि घुमायो भने दिनको एक हजार पाइन्छ। बिना मान्छे अटोमा उम्मेदवारको पोस्टर टाँसेर, साउन्ड बक्स राखी निर्वाचन प्रचारको गीत बजाउँदै टोलटोलमा गाडी घुमायो भने दिनको २५ सय रुपैयाँ उम्मेदवारहरूले दिने गर्छन्, निर्वाचनका बेला प्रचारप्रसारमा व्यस्त अटो चालक महावीर चौधरीले भने, हामी गरिब मान्छेलाई त राम्रै छ। दिनभरि गाडीमा बाजा बजाउँदै दलको प्रचारमा घुम्यो साँझमा २५ सय रुपैयाँ हातको हात पाइन्छ यो त राम्रो मौका भयो नि ! अब फलानो ठाउँमा उल्लंघनको घटना भएको हो भनी किटेर उजुरी आयो भने हामी नियन्त्रण गर्न प्रहरी पठाउँछौं, होइन भने एक ठाउँमा बाजा बजायो भनेर भन्छन् हेर्न जाँदासम्म अर्को ठाउँमा गइसक्या हुन्छ अनि कसरी कारबाही प्रक्रिया अघि बढाउने ? ब्रजेश प्याकुरेल  मुख्य निर्वाचन अधिकृत, धनुषा मधेस प्रदेशको राजधानी जनकपुरधाम अहिले प्रतिदिन ट्राफिक जामको समस्याले अस्तव्यस्त बनेको हुन्छ। निर्वाचन नजिकिँदै जाँदा उम्मेदवारहरूले प्रचारप्रसारका लागि सडकमा आआफ्नो पार्टीको ब्यानर र झन्डा टाँगेर सयौं ट्याम्पु र अटोरिक्साहरूलाई जथाभावि प्रचारमा ओहोरदोहोर गराउन थालेपछि सडकमा आवागमन अवरोधका कुरा सामान्य भएको छ। परिच्छेद ४ को दफा १२ (ड) उम्मेदवारको कार्यालयमा तुल (कपडा) मा बनाईएको ३३ फिटको दलको झन्डा र सोही नापको चुनाव चिह्न बाहेक दलको प्रचारप्रसार गर्ने उद्देश्यले कुनै किसिमको डिजिटल बोर्ड, फ्लेक्स, ग्लुसाइन बोर्ड, श्रव्य सामग्री बजाउन र श्रव्यदृश्य सामग्रीहरू प्रदर्शन गर्न नहुने। घरधनीको अनुमति नलिई महोत्तरी बलवा नगरपालिका १०को मुसहर बस्तीका झोपडी भित्तामा र बाटोमा टाँसिएका पोस्टरहरू । तस्बिर : मनिका झा ठुल्ठूला हर्न र डिजे साउन्ड बक्स चारपांग्रे गाडीमा बाँधेर राजनीतिक दल र उम्मेदवारहरूको प्रचारप्रसारमा थरीथरीका गीत बजाउँदै अहिले टोलटोल घुमाइएका छन्। निकै चर्को स्वरमा बज्ने यस्ता चुनावी प्रचार गीतहरूले सर्वसाधारणलाई आकर्षित गर्नुभन्दा पनि ध्वनि प्रदूषण र दिक्क लगाउने काम मात्रै गरेको स्थानीय कमलेश साह बताउँछन्। जनतालाई दिक्क लगाउने र अनावश्यक हो हल्ला गरी मत माग्नेहरूले मत पाउनुभन्दा पनि गाली पाउँछन्, साहले भने, यस्ता क्रियाकलापहरू रोक्न न त प्रशासनले केही गरेको छ, न निर्वाचन आयोगले नै। निर्वाचन आयोग मुकदर्शक निर्वाचन आचारसंहिता चैत २५ गतेदेखिनै लागू भइसके पनि यसको पालना गर्न र गराउनतर्फ कसैले ध्यान दिएका छैनन्। निर्वाचन आचारसंहिता विपरीतका क्रियाकलापमा संलग्न रहेका उम्मेदवारलाई पहिलो चरणमा सचेत गराउने र आदेशको बर्खिलाफ गर्ने राजनीतिक दल, उम्मेदवार, व्यक्ति, संस्था, पदाधिकारी वा निकायलाई आयोगले एक लाख रुपैयाँसम्म जरिवाना गर्ने व्यवस्था छ। निर्वाचन आयोगका प्रवक्ता सहसचिव शालिग्राम शर्मा पौडेलले विज्ञप्तिमार्फत ती नियम र कानुन सार्वजनिक गरेका छन् तर, कार्यान्वयन फितलो छ। मन्त्री यादवसँग आयोगले सोध्यो स्पष्टीकरण आचारसंहिता उल्लघंन गरेको भन्दै एकीकृत समाजवादीलाई आयोगले सोध्यो स्पष्टीकरण कुलमान घिसिङलाई आयोगले सोध्यो स्पष्टीकरण विवादास्पद अभिव्यक्ति दिएको भन्दै निर्वाचन आयोगले सोध्यो स्थापितलाई स्पष्टीकरण सुदूरपश्चिम प्रदेशका मुख्यमन्त्री भट्टलाई निर्वाचन आयोगले सोध्यो २४ घण्टे स्पष्टीकरण म्याग्दीको मंगलामा त्रिपक्षीय प्रतिस्पर्धा मन्त्रीदेखि मुख्यमन्त्रीसम्म ३७ जनालाई सोधियो २४ घन्टे स्पष्टीकरण कुनै उम्मेदवारले आयोगले बनाएको आचारसंहिताको उल्लंघन गरेको कारणबाट निर्वाचन स्वतन्त्र, स्वच्छ र धाँधलीरहित तवरबाट हुन नसक्ने कुरामा आयोग विश्वस्त भएमा त्यसको स्पष्ट आधार र कारण खोली त्यस्तो उम्मेदवारको उम्मेदवारी रद्दसमेत गर्ने प्रावधान छ। तर, जिल्ला स्तरमा निर्वाचन अनुगमन कर्ता नै मुकदर्शक बनेपछि आचारसंहिता उल्लंघन गर्नेहरूको मनोबल झनै बढेको छ। हामीकहाँ आचारसंहिता उल्लंघनको लिखित उजुरीहरू हालसम्म एकदुईवटा मात्रै आएको छ। त्यो पनि तुल ब्यानरहरूको विषयमा थियो अनि हामीले त्यस्ता तुल ब्यानरहरू प्रहरीलाई भनेर हटाउन लगाएका छौं, धनुषा जिल्लाका मुख्य निर्वाचन अधिकृत ब्रजेश प्याकुरेल भन्छन्, अब फलानो ठाउँमा उल्लंघनको घटना भएको हो भनी किटेर उजुरी आयो भने हामी नियन्त्रण गर्न प्रहरी पठाउँछौं होइन भने एक ठाउँमा बाजा बजायो भनेर भन्छन् हेर्न जाँदासम्म अर्को ठाउँमा गइसक्या हुन्छ अनि कसरी कारबाही प्रक्रिया अघि बढाउने ? दलहरूलाई आचारसंहिता पालनाका लागि सम्झाउने बुझाउने काम गरिरहेको उनको भनाइ छ। तर, दलहरूले कतिको पालना गरिरहेका छन् भन्ने कुरा ठ्याक्कै भन्न सकिँदैन्, मुख्यनिर्वाचन अधिकृत प्याकुरेलले थपे, आचारसंहिता भनेको तिमीले पालना गर भनेर कर लगाउनुभन्दा पनि आफैंले अनुशरण गर्ने विषय पनि हो। मुख्यमन्त्री र मन्त्रीलाई पनि आचारसंहिता लाग्छ। यदि कुनै कार्यक्रममा जाने हो भने निर्वाचन आयोगबाट पूर्वअनुमति लिनुपर्छ। तर, आचारसंहिता उल्लंघन गरेको लिखित उजुरी अहिलेसम्म नपरेकाले कुनै कारबाही प्रक्रिया अगाडि बढाएका छैनौं। धर्मराज पौडेल मुख्य निर्वाचन अधिकृत, पर्सा"
४८ घण्टाअघि सीमा नाका बन्द : आयोग,"काठमाडौं : निर्वाचन आयोगले निर्वाचनको ४८ घण्टाअघिदेखि मतदान सम्पन्न नभएसम्म सबै अन्तर्राष्ट्रिय सीमा नाकाबाट हुने आवतजावत बन्द गर्न सरकारलाई आग्रह गरेको छ। आयोगको बिहीबारको बैठकले वैशाख २७ गते मंगलबार राति १२ बजेदेखि अन्तर्राष्ट्रिय सीमाबाट हुने आवतजावत बन्द गर्न गृह मन्त्रालयलाई लेखी पठाउने निर्णय गरेको हो। र, मतदान हुने दिन आन्तरिक रूपमा सञ्चालन हुने सबै प्रकारका यातायात बन्द गर्न पनि उसले भनेको छ । यही वैशाख ३० गते स्थानीय तह निर्वाचन हुँदै छ । स्थानीय तह निर्वाचनका लागि मतपत्र छपाइ सम्पन्न भएको आयोगले पत्रकार सम्मेलनमार्फत बिहीबार जानकारी दिएको छ। शुक्रबारसम्म सबै जिल्लामा ढुवानी गरिसकिने जानबारी प्रवक्ता शालिग्राम शर्मा पौडेलले दिए। उनका अनुसार मधेसबाहेक प्रदेशका सबै जिल्लामा मतपत्र ढुवानी भइसकेको छ। यस्तै, निर्वाचन अवधिभर मादक पदार्थ निषेधलाई प्रभावकारी बनाइने भएको छ। स्थानीय तह निर्वाचन निर्देशिका २०७८ को दफा ७१ मा मादक पदार्थ निषेध गर्ने व्यवस्था छ। यो व्यवस्थाको प्रभावकारी कार्यान्वयनका लागि वैशाख २७ गते राति १३ बजेदेखि मतदान सम्पन्न नभएसम्म तोकिएको क्षेत्रमा मादक पदार्थ बिक्री वितरण र सेवन निषेध गर्न गृहलाई लेखी पठाउने निर्णय भएको आयोगले विज्ञप्तिमार्फत जनाएको छ।"
किन दिए प्रचण्डले चितवनवासीलाई धम्की ?,"काठमाडौं : तपाईं चितवनवासी जनताले अनावश्यक दबाब दिनुुभयो, राष्ट्रिय आवश्यकतालाई नजरअन्दाज गर्नुभयो भने दुर्घटनामा जान सक्छ। हालिँदैन हँसियाहथौडामा भोट भन्नुुभयो भने देश दुर्घटनामा जान सक्छ। उत्साहपूर्ण ढंगले भोट हालेर रेणु दाहाल र चित्रसेन अधिकारीको टिमलाई विजयी गराउनुभयो भने म निकै उत्साहित हुनेछु र यो गठबन्धनलाई १०, १५, २० वर्ष लाने मेरो प्रतिबद्धता छ। जबजब संकटमा परेको अनुुभूत गर्छन्, माओवादी अध्यक्ष पुष्पकमल दाहाल प्रचण्ड सर्वसाधारणलाई धम्क्याउन थाल्छन्। भरतपुर महानगरपालिकामा छोरी रेणु दाहाल नेतृत्वको गठबन्धन टिमलाई मत माग्न आएका दाहालले सार्वजनिक समारोहमै मतदातालाई धम्की दिए। कसैले हँसियाहथौडामा भोट हालिँदैन भन्यो भने देश दुर्घटनामा जाने चेतावनी दिए। निर्वाचन र कानुनका विज्ञहरूले यसलाई गम्भीर आपत्तिजनक धम्की भनेका छन्। नेताका यस्ता अभिव्यक्तिले लोकतन्त्र र निर्वाचनमा नकारात्मक असर पर्छ। यस्ता वरिष्ठ नेताले अरूलाई सिकाउनु पर्ने आफैं यस्ता अभिव्यक्ति दिन्छन्। सुन्दा पनि कति नराम्रो, पूर्वप्रमुख निर्वाचन आयुुक्त नीलकण्ठ उप्रेतीले यसमा प्रतिक्रिया दिँदै भने, कसैलाई धम्क्याएर, डराएर, बल प्रयोग गरेर मत लिन खोज्नुले लोकतन्त्र बलियो हुँदैन। स्वतन्त्र, निष्पक्ष निर्वाचनमा असर पर्छ। भयरहित वातावरणमा निर्वाचन हुने वातावरण नै खलबलिन सक्छ। रेणु दाहाललाई नजिताए देश दुर्घटनामा जान सक्छ : प्रचण्ड गठबन्धनलाई २० वर्षसम्म लैजान सकिन्छ : प्रचण्ड प्रचण्ड भिजेको विरालो होइन, मुसोजस्ता भएका छन् : केपी ओली (फोटो फिचरसहित) प्रचण्डलाई निन्द्रा लाग्न छोडिसक्यो : ओली उप्रेतीले यस्ता दम्भले लोकतन्त्रमा हानिनोक्सानी पुर्याउने बताए। भने, विधि प्रक्रियामा असर पार्छ। त्यति मात्रै होइन, विधि प्रक्रियालाई चुनौती पनि दिन्छ। यसले लोतकन्त्रविपरीत दिशामा गएको आभास हुन्छ। अहिले उहाँहरूले दम्भ देखाउने बेला होइन। राजनीतिक विश्लेषक लोकराज बरालको मूल्यांकनमा पनि यो अनौपचारिक रूपमा जनतालाई धक्याएको हो। भोट नदिएमा गठबन्धनमा असर पर्छ भनेर बोलेको भए पनि अप्रत्यक्ष रूपमा यो धम्क्याएकै हो। उहाँ (दाहाल) ले गठबन्धनलाई भोट नदिँदा नचाहिने प्रवृत्ति हावी हुन्छ, प्रतिगामीको जित हुन्छ भन्न खोज्नुभएको होला, बरालले भने, तर यो अभिव्यक्तिले जनता धम्क्याएको जस्तो अप्रत्यक्ष आभास हुन्छ। राजनीतिक शास्त्रका प्राडा जनार्दन आचार्यले यसलाई दाहालले संयम गुमाएको अभिव्यक्ति दिए। मनोवैज्ञानिक रूपमा दाहाल डराएर यस्तो अभिव्यक्ति ओकलेका हुन्। यो डरको मानसिकता हो। जे भए पनि जनता यसरी धम्क्याउनु हुँदैन, उनले भने, निर्वाचनमा बत्ती निभाएर, मतपत्र च्यातेर बाहेक आफूले नजितिने भन्ने रिपोर्ट आएका कारणले उनको यो अभिव्यक्ति आएको हुन सक्छ। आचार्यले एउटा शीर्ष नेताले जनता धम्क्याएर भोट लिन खोज्नु अधिनायकवादी सोच रहेको अवधारणा राखे। भने, निर्वाचनमा एजेन्डाबीच हुने हो। पार्टीपार्टीबीच हुने हो। पहिलापहिला दरबार आउँछ भनेर जनतालाई धम्क्याउँथे। अब प्राप्त उपलब्धि गुम्छ भन्दै धम्क्याइरहेका छन्। यो ठीक होइन।"
निर्वाचनपछि अर्थतन्त्र चलायमान,"नेपाली अर्थतन्त्रमा पछिल्लो समय समस्या भएको भन्ने कुरा आएको छ। आयात बढेको छ। तरलताको समस्या देखिएको छ। व्यापार घाटा बढेको छ। शोधनान्तर घाटा बढेको छ र विदेशी विनिमय सञ्चिति घटिरहेको छ। अर्कातिर सरकारले पुँजीगत खर्च पनि गर्न सकेको छैन। आयात बढ्दा विदेशी विनिमय सञ्चिति घटेको भन्दै राष्ट्र बैंकले केही दिनदेखि केही वस्तुको आयातमा कडाइ गरेको छ। तर, आयातमा कडाइ गर्दा त्यसका सकारात्मक नकारात्मक दुवै असर पर्ने कुराहरू पनि चर्चामा आइरहेका छन्। पछिल्लो समय राष्ट्र बैंकले जुन नियन्त्रणको कुरा गरिरहेको छ, त्यो नियन्त्रण सबै वस्तुहरूमा छैन। औद्योगिक कच्चा पदार्थहरूमा त झनै छैन। त्यसैले आयात नियन्त्रण त्यो स्थितिमा पुगेको होइन। अहिले सतर्क हुनुपर्ने कुरा आयात बढेका कारण विदेशी मुद्राको सञ्चिति घट्दै गएको छ। भोलिका दिनमा त्यसले पार्ने असरका विषयमा सतर्क हुनु जरुरी छ। नियन्त्रणका केही उपाय अवलम्बन गर्नुपर्छ। यसमा राष्ट्र बैंकको कदमलाई सकारात्मक नै मान्नुपर्छ। हुन त आयात नियन्त्रणका सरकारले सात प्रतिशतको आर्थिक वृद्धिदर हासिल गर्ने लक्ष्य लिएको छ। तर, सरकारले आफ्नै पुँजीगत खर्च गर्न सकेको छैन। खर्च गर्न नसक्नुको अर्थ यसले आर्थिक वृद्धिलाई असर गर्छ। वृद्धिलाई असर गर्नु भनेको अर्थतन्त्रका समग्र सूचकहरूमा असर पर्नु हो। बजार होस्, पुँजीबजार होस् या श्रमबजार। यी सबै क्षेत्र चलायमान हुनुपर्ने हो। तर, यो चलायमान हुन सकेको छैन। यसले अर्थतन्त्रमा नकारात्मक असर परेको देखिन्छ। अहिले मुलुक त्यही दिशामा गइरहेको छ। अर्थतन्त्रमा अहिलेको अवस्था आउनुको कारण सरकारले आफूसँग भएको पैसा ढुकुटीमा थन्क्याएर राख्नु नै हो। गर्छु भनेको खर्च गर्न नसक्ने, ऋण लिएको दायित्व बढ्दै जाने तर त्यसको सदुपयोग गरेर प्रतिफल निकाल्नुपर्नेमा खर्च नै गर्न नसकेपछि कसरी अर्थतन्त्र सकारात्मक हुन सक्छ ? सरकारले त्यसतर्फ सोच्नु जरुरी छ। कोरोनालगायतका कारणहरूले नेपालका निजी क्षेत्र चलायमान हुन सकेका छैनन्। अब कोरोनापछिको समयमा निजी क्षेत्र राम्रोसँग सञ्चालन हुन सकेनन् भने अर्थतन्त्र ओरालो लाग्छ। त्यसैले सरकारले निजी क्षेत्रलाई प्रोत्साहन गर्नुपर्छ। कुल अर्थतन्त्रमा सरकारको सेयर २० प्रतिशत जति होला, बाँकी सबै निजी क्षेत्रको छ। अहिलेको अर्थतन्त्रमा देखिएको समस्याको एकमात्र समाधान उत्पादन बढाउनु नै हो। अर्को पाटो नेपालमा इन्धनको खपत बढिरहेको अवस्था छ। मुलुकभित्र कति विद्युतीय साधन चलिरहेका छन्। सार्वजनिक यातायात कत्तिको प्रभावकारी छन्। त्यता पनि हेर्नुपर्छ। अब हाम्रो उत्पादकत्व बढाउनका लागि पहिलो कुरा त गुणस्तरीय मानव स्रोत उत्पादन गर्नुपर्छ। प्रविधिको विकास गर्नुपर्छ। नेपालको आयात निर्यातमा रेमिट्यान्सको ठूलो प्रभाव पर्छ। रेमिट्यान्स धेरै आउँदा माग बढ्छ। त्यसले आयात बढाउँछ। अहिले रेमिट्यान्स घटेको छ। पहिले ३५४० प्रतिशत पुँजीगत बजेट विनियोजन हुने गथ्र्यो। अहिले त्यो घटेर पछिल्लो समय २५ प्रतिशतको हाराहारीमा झरेको छ। त्यसले गर्दा पनि हामीहरू दीर्घकालीन समस्यामा छौं । महेश आचार्य, पूर्वअर्थमन्त्री"
महोतरीमा डकैती,"महोतरी : महोत्तरीको गौशालामा गए राति अज्ञात समुहले डकैती गरेको छ। गौशाला नगरपालिका १० जलिलटोलमा जयकिशोर महतोको घरमा आएको एक समुहले मानिसलाई कुटपिट गरी लुटेको हो। त्यो समुहले निजकी बुहारी निरादेवीलाई कुटपिट गरी घाइते बनाएर नगद १ लाख १० हजार, गरगहना, टिभी, मोबाइल गरी करिव ३ लाख बराबरको लुटेको हो। घरका अन्य कोठामा बाहिरबाट चुकुल लगाएर कुटपिट गर्दै लुटपाट गरिएको पीडित परिवारले जनाएको छ। निराको टाउकोमा खुकुरी प्रहार गर्दा गम्भीर चोट लागेको छ। टाउकोमा ४ वटा टाका लगाएको उपचारमा संलग्न चिकित्सकले जनाएका छन्। निजको उपचार प्राथमिक स्वास्थ्यकेन्द्र गौशालामा भइरहेको ईलाका प्रहरी कार्यालय गौशालाले जनाएको छ। घटनाको सम्बन्धमा थप अनुसन्धान भइरहेको प्रहरी निरीक्षक रन्जन मिश्रले बताए।"
कांग्रेस कमजोर भएर होइन संविधान रक्षाका लागि गठबन्धन गरिएको हो : विश्वप्रकाश शर्मा,"रुपन्देही : नेपाली कांग्रेसका महामन्त्री विश्वप्रकाश शर्माले स्थानीय तह निर्वाचनमा पाँच दलबीच भएको तालमेलको इमान्दारीपूर्वक पालना गर्न आग्रह गरेका छन्। कांग्रेस कमजोर भएर होइन संविधान रक्षाका लागि गठबन्धन गरिएको उनले स्पष्ट पारे। रुपन्देहीको तिलोत्तमा नगरपालिकामा बिहीबार कांग्रेस र नेकपा (माओवादी केन्द्र)को नगरस्तरीय संयुक्त आमसभामा महामन्त्री शर्माले तालमेल गरेका उम्मेदवारलाई जिताउन आग्रह गरे। तालमेल भनेको विविधतामा एकता रहेको उल्लेख गर्दै उनले जीवन विविधताकै कारणले चल्ने उल्लेख गरे। 'जीवन विविधताकै कारणले चल्छ, चिन्दै नचिनेको सँग बिहे भएर जीवन बित्छ, यहाँ त सँगै सहकार्य गर्ने साथीलाई मतदान गर्ने कुरा छ, ढुक्कले गर्नुहोस्', महामन्त्री शर्माले भने। अहिलेको समयमा कांग्रेस र एमाले दुवैको घोषणापत्र पढेर विवेक पुर्याएर मतदान गर्न उनले मतदातासामु आग्रह गरे। तिलोत्तमामा गठबन्धनका उम्मेदवारले जारी गरेको प्रतिबद्धतापत्रको समेत उनले प्रशंसा गरे। तिलोत्तममा चक्रपथ निर्माण गर्ने योजना उत्कृष्ट रहेको उल्लेख गर्दै महामन्त्री शर्माले तिलोत्तमाको प्रशासनिक भवनलाई अस्पतालमा रुपान्तरण गर्ने योजनाको तारिफयोग्य भएको बताए। 'जनताको स्वास्थ्यभन्दा ठूलो जनप्रतिनिधि बस्ने भवन हुँदैन्', उनले भने। माओवादी केन्द्रका केन्द्रीय सदस्य एवं लुम्बिनी प्रदेश योजना आयोगका उपाध्यक्ष वामदेव क्षेत्रीले संविधान बचाउनका लागि गठबन्धन गरिएको बताए। कांग्रेस केन्द्रीय सदस्य पुष्पा भुसालले अझै पनि नेपाली समाजमा महिलालाई माथि उठ्न नदिइएको उल्लेख गर्दै यसको अन्त्यका लागि कांग्रेसलाई तीनवटै तहमा विजयी गराउन आग्रह गरे। कांग्रेस नेता चन्द्र भण्डारीले एमाले सरकारले सपना बाँड््नेबाहेक अन्य केही काम नगरेको बताए। कोरोना महामारीमा जनताले सिटामोल, अक्सिजन र भेन्टिलेटर खोजेको बेला एमाले सरकार भ्रष्टाचारमा लिप्त भएको उनको आरोप थियो। प्रदेशसभा सदस्य रमा अर्यालले महिलाका समस्या समाधान गर्न नेतृत्वमा महिला आउनुपर्ने बताए। कांग्रेसबाट नगरप्रमुखका उम्मेदवार एवं कांग्रेस रुपन्देहीका सभापति रामकृष्ण खाणले तिलोत्तमालाई भ्रष्टाचारमुक्त बनाउन उम्मेदवार बनेको धारणा राखे। रासस"
स्थानीय तह निर्वाचन : प्रमुख पदमा दलित उम्मेदवार न्यून,"दैलेख : संविधानको बाध्यकारी व्यवस्था छ, वडा सदस्यमा दलित उम्मेदवार अनिवार्य । त्यही संवैधानिक व्यवस्थामा टेकेर दलहरूले दलित प्रतिनिधित्व गराउनैपर्छ । तर, गाउँपालिका र नगरपालिकाका प्रमुख पदहरूमा दलित समुदायका उम्मेदवार न्यून छन् । यहि वैशाख ३० गते हुने स्थानीय तहको निर्वाचनका लागि प्रतिस्पर्धी उम्मेदवारहरुको सूची हेर्दा प्रमुख पदमा दलित समुदायको प्रतिनिधित्व निराशाजनक देखिन्छ । जिल्लामा केही दलहरूले देखाउनका लागि मात्र नगण्य संख्यामा उम्मेदवार बनाएका छन् । दलहरूले जित्ने सम्भावना कम भएको, कमजोर मानिएको स्थानमा मात्र दलितलाई उम्मेदवार बनाएको गुनासो दलित अधिकारकर्मीहरूको छ । दलित समुदायलाई निर्वाचनमा आकर्षित गर्न सरकारी आरक्षण मात्र नभई राजनीतिक दलहरुले प्राथमिकता दिनुपर्ने अधिकारकर्मी बताउँछन् । ११ स्थानीय तह रहेको दैलेखमा नेकपा एमालेले एउटा स्थानीय तहमा मात्र प्रमुखमा उम्मेदवार बनाएको छ । एमालेले नौमूले गाउँपालिकाको अध्यक्षमा शसिराम विश्वकर्मालाई उम्मेदवार बनाएको छ । नेपाली कांग्रेस, नेकपा (माओवादी केन्द्र) र नेकपा (एकीकृत समाजवादी) पार्टीले जिल्लाका ११ वटै तहको प्रमुख पदमा दलित समुदायबाट उम्मेदवार बनाउन सकेनन् । नेपाल मजदुर किसान पार्टीले दुल्लु नगरपालिकामा लक्ष्मी कुमार विकलाई मेयरको उम्मेदवार बनाएको छ । आठबीस नगरपालिकाको मेयरमा उदयराम विश्वकर्मा स्वतन्त्र उम्मेदवार हुन् । जिल्लामा ११ जना प्रमुख पदमा ६३ जनाको उम्मेदवारी परेको छ । नेकपा एमाले र नेपाली काँग्रेसले ११ वटै तहमा दलित उम्मेदवार शुन्य छ । नेकपा (माओवादी केन्द्र) ले डुङ्गेश्वर गाउँपालिकाको उपाध्यक्षमा कृष्णा शाही विकलाई र भगवतीमाई गाउँपालिकाको उपाध्यक्षमा मनिषा सोनी विकलाई उम्मेदवार बनाएको छ । नेकपा (एकीकृत समाजवादी) पार्टीले दुल्लु नगरपालिकाको उपप्रमुखमा खजुरा सुजीलाई उम्मेदवार बनाएको छ । आठबीस नगरपालिकाको उपमेयरमा सन्दिप कुमार विक स्वतन्त्र उम्मेदवार हुन् । गुराँस गाउँपालिकामा सम्झना कुमारी विक उपाध्यक्षको स्वतन्त्र उम्मेदवार हुन् । ९० वटा वडा रहेको दैलेखमा दलहरुबाट वडाध्यक्षको उम्मेदवार समेत न्यून संख्यामा छन् । नेकपा एमालेले ३ वटा वडाको वडाध्यक्षमा दलित समुदायका उम्मेदवार बनाएको छ । नेपाली काँग्रेसले ४, नेकपा माओवादी केन्द्रले ६ र एकीकृत समाजवादी पार्टीले ७ वटा वडामा दलित समुदायबाट वडाध्यक्षको उम्मेदवार बनाएको छ । ९० वटा वडामध्ये ७ दल र स्वतन्त्रतर्फकागरी २९ वटा वडामा दलित समुदायका नेता वडाध्यक्षको उम्मेदवार छन् । नेकपा एमालेबाट यी हुन् वडाध्यक्षका उम्मेदवार १ कलम कामीआठबीस नगरपालिका२ २ दिनेश बहादुर विकचामुण्डाविन्द्रासैनी नगरपालिका३ ३ सर्वराज सार्कीमहाबु गाउँपालिका१ नेपाली काँग्रेसबाट यी हुन वडाध्यक्षका उम्मेदवार १पदमसिं विश्वकर्माआठबीस नगरपालिका१ २बजिरसिंह विक आठबीस नगरपालिका५ ३ चक्र कामीठाटीकाँध गाउँपालिका१ ४ प्रेमबहादुर विकनौमूले गाउँपालिका७ नेकपा माओवादी केन्द्रबाट १ महेश नेपाली आठबीस नगरपालिका२ २ रामबहादुर विक आठबीस नगरपालिका७ ३ टिकाराम विक चामुण्डाविन्द्रासैनी नगरपालिका४ ४ जगतबहादुर विश्वकर्मा नारायण नगरपालिका९ ५ दिपक विकभैरबी गाउँपालिका४ ६ दलबहादुर सुनार महाबु गाउँपालिका१ एकीकृत समाजवादीबाट १रामबहादुर सुनारचामुण्डाविन्द्रासैनी नगरपालिका३ २ हर्कबहादुर नेपालीनारायण नगरपालिका३ ३ गोपाल नेपाली नारायण नगरपालिका५ ४ नन्दबहादुर विश्वकर्मा नारायण नगरपालिका९ ५ मनकुमारी सुनार नारायण नगरपालिका११ ६ अर्जुनबहादुर विकभैरबी गाउँपालिका५ ७ रुपेश विश्वकर्मा भैरबी गाउँपालिका७ नेपाल मजदुर किसान पार्टीबाट १ मोती कामीआठबीस नगरपालिका१ २ पुरे कामी चामुण्डाविन्द्रासैनी नगरपालिका४ ३हर्कबहादुर विकठाटीकाँध गाउँपालिका३ ४ देवे कामीदुल्लु नगरपालिका७ राष्ट्रिय प्रजातन्त्र पार्टीबाट १भीमबहादुर विश्वकर्माआठबीस नगरपालिका८ नेपाल मजदुर किसान पार्टीबाट १उदे कामीचामुण्डाविन्द्रासैनी नगरपालिका१ स्वतन्त्रतर्फ १चेत कामीआठबीस नगरपालिका१ २ प्रकाश विश्वकर्माआठबीस नगरपालिका६ ३ बलबहादुर सुनारभैरबी गाउँपालिका१"
सबैको मताधिकार सुनिश्चित गर,"वैशाख ३० गते हुने स्थानीय तह निर्वाचनमा मतदान गर्न नपाउने नेपाली नागरिक थुप्रै हुनेछन्। विदेशमा भएर आउन नपाउनाले मात्र होइन। स्वदेशमै भएका नेपाली नागरिक पनि मताधिकारबाट वञ्चित हुनुपर्ने कारणले बढी हो। अर्थात्, मतदाता परिचयपत्र नहुनु। सुन्दा अचम्म लाग्न सक्छ, नागरिकताविहीन नागरिक पनि छन् यो मुलुकमा। लोकतन्त्रको महायज्ञ अर्थात् निर्वाचन गरिरहँदा ती नागरिकहरू छुट्नु कुनै पनि दृष्टिमा न्यायिक मान्न सकिन्न। लोकतन्त्रले मतदानबाट छुट्ने कल्पना गर्दैन। निर्वाचन त मुलुकमा पहिलोपटक राणा प्रधानमन्त्री पद्मशमशेर राणाले २००४ सालमै काठमाडौंमा गरेका थिए। निर्वाचन गरी जनप्रतिनिधि चुनेका थिए। अन्तर्राष्ट्रिय जगत्मा आएको स्वतन्त्रता र स्वाधीनताको लहरबाट उम्कन राणाले गरेको बाध्य भएर त्यो निर्वाचन गरे। काठमाडौं म्युनिसिप्यालिटी गठन गरेर भएको निर्वाचनमा ठूलो खोट थियो। निर्वाचनमा महिलाले भोट हाल्न पाएनन्। २०१५ सालको निर्वाचनमा महिलालाई मताधिकार प्राप्त भयो। प्रजातन्त्रले त्यो समानता कायम गर्यो। जतिबेला विश्वका थुप्रै देशमा महिलालाई मताधिकार थिएन। नेपाली प्रजातन्त्र त्यसमानेमा गर्व गर्न लायक र प्रगतिशील थियो। आजसम्म आइपुग्दा स्थानीय र प्रतिनिधिसभाका गरी झन्डै १० वटा निर्वाचन नेपालमा भएका छन्। पञ्चायती निर्वाचनलाई भने निर्वाचन मान्न सकिने अवस्था थिएन। त्यसको ज्वलन्त उदाहरण २०३७ सालको धाँधलीपूर्ण जनमतसंग्रह थियो। तर आजसम्मका निर्वाचनमा आइपुग्दा पनि अझै पनि थुप्रै नेपाली नागरिक मताधिकारबाट वञ्चित छन् भन्ने तथ्य बाँकी छ। जुन हाम्रो लोकतन्त्रको ठूलो कमजोरी हो। आसन्न स्थानीय तह निर्वाचनमा १ करोड ७७ लाख ३३ हजार ७ सय २३ मतदाता छन्। निर्वाचन आयोगले नामावली दर्ता लिएकाहरूको संख्या हो यो। नागरिकता छ तर नामावलीमा नाम छैन भने भोट हाल्न नपाइने व्यवस्था छ। बालिग भइसकेको नेपालीलाई कुनै पनि हालतमा मताधिकार प्रदान गर्नु राज्यको दायित्व हो। त्यसको उपाय खोज्ने कर्तव्य आयोगको हो। राज्यको हो। अर्काथरी छन्, नागरिकता नभएका। तिनलाई नागरिकता दिलाउने र मताधिकार पनि प्रदान गर्नु अर्काे कर्तव्य छँदैछ। राजनीतिक अधिकार नभएको नागरिक पूर्ण नागरिक हुन नपाउनु हो। लोकतन्त्र भनेकै राजनीतिक अधिकार पनि प्रदान गर्ने व्यवस्था हो। नागरिकता भएर पनि मतदाता नभएकाहरूको अवस्था कस्तो भने न घरपरिवारले चासो राख्ने न दलहरूले। जस्तो कि मकवानपुरको मनहरी डिल्लीपुरकी ८९ वर्षीया बिमाकुमारी सुवेदी। उनीजस्ता ज्येष्ठ नागरिकलाई मताधिकारबाट वञ्चित गर्नु ज्येष्ठ नागरिक वर्गकै उपेक्षा र अपमान हो। यसबाट नेपाल देश स्वयं र यहाँका दलहरू ज्येष्ठ नागरिकप्रति संवेदनशील नभएको ठहर्छ। ज्येष्ठ नागरिक अनुभवी र पाका हुन्छन्। तिनको ज्ञान र सीपको उपयोग राष्ट्रका लागि सदुपयोग गर्नुपर्छ। मताधिकारबाट बञ्चित अर्काथरी मकवानपुरको राक्सिराङका ६५ वर्षे सूर्यबहादुर चेपाङ जस्तै नागरिक हुन्। जसको नागरिकता छैन। नागरिकता नभएकाको मतदाता बन्ने योग्यतै पुग्दैन। तर कसैले भन्न सक्दैन कि चेपाङ नेपाल धर्तीको नागरिक होइन। यस्तो छर्लंग सत्यलाई कानुनी रूपमा सच्चाइदिन अगुवाइ गर्नुपर्ने त राजनीतिक दल र तिनका नेताले हो। आवाजविहीन नागरिकको आवाज उठाउन नसक्ने, न्याय नपाएको नागरिकलाई न्यायको पहुँच दिन कसरत नगर्ने राजनीति आखिर के का लागि ? आफूलाई शक्ति केन्द्रित गर्न र पहुँचको भारी आफैंले मात्रै बोक्ने गर्नु बिल्कुल स्वार्थी काम हो। राजनीति त सेवाको अर्काे नाम हो। निमुखो वर्गलाई पाखा र शक्ति सम्पन्नहरूलाई काखा गर्ने परिपाटी मौलाएकै कारण राजनीतिप्रति वितृष्णा पैदा भएको हो। जनतातिर नफर्किएको राजनीति वास्तविक अर्थमा राजनीति या राज्य हुन सक्दैन। लोकतन्त्र त झनै हुन सक्दैन। त्यसैले बालिगदेखि ज्येष्ठ सबै नेपालीको मताधिकार सुनिश्चित गरौं।"
आज काठमाडौंमा सत्ता गठबन्धनको चुनावी सभा : ककसले गर्दैछन् सम्बोधन?,"काठमाडौं : पाँच दलीय सत्ता गठबन्धनले शुक्रबार काठमाडौंमा संयुक्त चुनावी आमसभा गर्दैछ। आज दिउँसो १ बजे काठमाडौंको शान्तिबाटिकामा हुने सभामा गठबन्धनका शीर्षनेताले सम्बोधन गर्नेछन्। सभामा प्रधानमन्त्री एवं नेपाली कांग्रेसका सभापति शेरबहादुर देउवा, नेकपा (माओवादी केन्द्र), नेकपा (एकीकृत समाजवादी), जनता समाजवादी पार्टी नेपाल र राष्ट्रिय जनमोर्चाका शीर्षनेताले सम्बोधन गर्ने कार्यक्रम रहेको कांग्रेस काठमाडौंका सभापति कृष्ण बानियाँ (सवुज)ले जानकारी दिए। यही वैशाख ३० गते हुने स्थानीय तहको निर्वाचनमा गठबन्धन दलहरूले स्थानीय आवश्यकतानुसार चुनावी तालमेल गरेका छन्। निर्वाचनको तयारीका लागि गठबन्धन दलले बिहीबार चितवनमा आमसभा गरेका थिए। रासस"
५ खर्ब घाटाको बजेट बन्दै,"काठमाडौं : सरकारले चालू आर्थिक वर्षको ९ महिनामा आधा बजेट पनि खर्च गर्न सकेको छैन। तर, २०७९८० का लागि ५ खर्ब (अनुदान र ऋण) समेटेर घाटाको बजेट तयार गर्दै छ। राष्ट्रिय योजना आयोगले १७ खर्ब ४५ अर्बको बजेट बनाउन अर्थ मन्त्रालयलाई सिलिङ तोकेको छ। मन्त्रालय स्रोतका अनुसार यहीबमोजिम बजेट निर्माण भइरहेको छ। ५१ अर्ब वैदेशिक अनुदानको अपेक्षा राखेर बजेट बनाउन लागिएको मन्त्रालय स्रोतले बतायो। संवैधानिक व्यवस्थाअनुसार जेठ १५ गते संसद्मा बजेट सार्वजनिक गर्नुपर्छ। अर्थविद् केशव आचार्य खर्च गर्ने क्षमता नबढाएर सरकारले १७ खर्ब ४५ अर्बको महत्वकांक्षी बजेट ल्याउन लागेको बताउँछन्। अहिलेको बजेट सरकारले रोगी मान्छेलाई डोजभन्दा बढी औषधि दिएजस्तै हो, आचार्य अन्नपूर्ण पोस्ट्सित भन्छन्। हालका सरकारी संरचना र राजनीतिक अस्थिरताका कारण सरकारले वार्षिक १४१५ खर्बभन्दा बढी खर्च गर्न नसक्ने आचार्यको भनाइ छ। आवश्यकता धेरैको भए पनि सरकारको खर्च गर्न सक्ने क्षमता नै छैन, आचार्य भन्छन्। सरकारले नयाँ बजेटमा २ खर्ब २८ अर्ब वैदेशिक ऋण र २ खर्ब ५७ अर्ब आन्तरिक ऋण उठाउने लक्ष्य राख्ने तयारी गरेको छ। सरकारले चालू २०७८७९ का लागि १६ खर्ब ३२ अर्बको बजेट ल्याएको थियो। बिहीबारसम्म ५००८ प्रतिशत अर्थात् ८ खर्ब ८३ अर्ब मात्रै खर्च भएको छ। ३ खर्ब ७८ अर्ब पुँजीगत बजेट रहेकोमा बिहीबारसम्म २९८३ प्रतिशत अर्थात् (१ खर्ब १२ अर्ब) मात्रै खर्च भएको महालेखा नियन्त्रक कार्यालयले जनाएको छ। संघीयता कार्यान्वयनपछि मन्त्री भएका विष्णु पौडेल, डा युवराज खतिवडा र जनार्दन शर्माले ल्याएका कुनै पनि बजेट पूर्णरूपमा कार्यान्वयन हुन सकेनन्। संघीयता आएपछि बजेटको मध्यावधि समीक्षामा घटाइने गरिएको छ, अर्थविद् आचार्य भन्छन्, संशोधित बजेट पनि खर्च हुन सकेनन्। बजेट सार्वजनिक गर्दा मन्त्रालयगत बजेट विनियोजन हुने (रातो किताब) मा एउटा आयोजना राख्ने, फागुनचैतमा नयाँ आयोजना थप्ने र जेठअसारमा मात्रै खर्च गर्ने असारे विकास प्रवृत्ति रोक्न नसकिएको उनी बताउँछन्। पुँजीगत खर्च गर्न समस्या छ, उनी भन्छन्, खर्च गर्ने हो भने संरचना दह्रो हुनुपर्छ। यही संरचनाले खर्च गर्न सकिँदैन। अर्का अर्थविद् ज्ञानेन्द्र अधिकारी सहयोगी मुलुक र दातृ निकायबाट अनुदानको हिस्सा घट्दो क्रममा रहे पनि बजेट बनाउँदा आकार बढाउने गरिएको बताउँछन्। बजेटको आकार जे जस्तो भए पनि ५० प्रतिशत मात्रै कार्यान्वयन हुने गरेका छन्, अर्थविद् अधिकारी भन्छन्, आकार मात्रै ठूलो बनाएर केही हुँदैन। बजेट खर्च गर्ने क्षमता बढाउँदै जानुपर्छ। आर्थिक वर्ष सकिन अब साढे २ महिना मात्रै बाँकी छ। यो अवधिमा पुँजीगततर्फ साढे २ खर्ब अर्थात् (झन्डै ७० प्रतिशत) रकम खर्च गर्नुपर्ने अवस्था छ। पूर्वअर्थसचिव कृष्णहरि बाँस्कोटा सरकारको खर्च गर्न सक्ने क्षमतामा ह्रास आइरहेको बताउँछन्। सरकारले अनुदान पनि खर्च गर्न नसक्ने स्थिति रहेको बाँस्कोटाको भनाइ छ। अनुदानबाट बनाइने आयोजनामा पहिला नै संभाव्यता अध्ययन, जग्गा व्यवस्थापन मिलाइसकेको हुनुपर्छ, उनी भन्छन्, वनबाट अनुमति लिनुपर्ने र ठेक्कापट्टा पनि गर्न बेलैमै गर्न सके समयमै खर्च गर्न सकिन्छ। त्यस्तै लाभान्वित हुने वर्गको मन जितेर काम गर्ने वातावरण बनाउनुपर्ने, सरकारले म्याचिङ फन्डको व्यवस्था गर्ने, आयोजना प्रमुख तोक्ने, समयमै साइटमा कार्यालय खोल्ने, आवश्यक तालिम दिने, करार सम्झौता गर्न ध्यान दिए बजेट कार्यान्वयन हुने बाँस्कोटाको भनाइ छ। सरकारले चालू बजेटमा उल्लेखित लक्ष्यअनुसार वैदेशिक ऋण र अनुदान पनि ल्याउन सकेन। ५९ अर्ब ९१ करोड अनुदान पाउने अपेक्षा थियो। तर, २३१७ प्रतिशत अर्थात् १३ अर्ब ८८ करोड मात्रै अनुदान आएको छ। पूर्वअर्थसचिव बाँस्कोटा सरकारले खर्च गर्न क्षमता बढाउँदै लैजानुपर्ने बताउँछन्। आउँदो वर्ष खर्च गर्ने क्षमता बढ्न सक्छ, उनी भन्छन्, नेपालमा अहिलेसम्म बजेट घाटामै बनेका छन्। ऋण नलिइकन देश चल्दैन। ऋण लिनु भनेको विदेशी दाताको विश्वास जितिरहेको छ भन्ने अर्थ पनि लाग्छ। सरकारले २०७९८० मा १३ खर्ब ५९ अर्ब राजस्व उठाउने लक्ष्य राख्दै छ। सरकारले परिचालन गर्ने राजस्व १२ खर्ब ९ अर्ब र संघीय विभाज्य कोषबाट प्रदेश र स्थानीय तहमा बाँडफाँट हुने राजस्व १ खर्ब ४९ अर्ब गरी उक्त मात्रामा राजस्व उठाउने लक्ष्य लिएको हो। चालू आर्थिक वर्ष ११ खर्ब ८० अर्ब राजस्व संकलन गर्ने लक्ष्य थियो। हालसम्म ७०२३ प्रतिशत अर्थात् ८ खर्ब २९ अर्ब राजस्व संकलन भएको छ। भुक्तानी सन्तुलनमा समस्या आएपछि उद्योग, वाणिज्य तथा आपूर्ति मन्त्रालयले १० वस्तु आयातमा रोक लगाएको छ। त्यस्तै नेपाल राष्ट्र बैंकले अन्य ४० वटा वस्तु आयात गर्न एलसी खोल्दा शतप्रतिशत र ६ वटा वस्तुमा ५० प्रतिशत नगद मार्जिन राख्नुपर्नेे नियम ल्याएको छ। विकास खर्च बढाउनका लागि सरकारले विशेष ध्यान दिनुपर्ने अर्थविद् बताउँछन्। प्रधानमन्त्रीकै तहबाट तुरुन्तै समाधान गर्न पहल गर्नुपर्ने, राष्ट्रिय योजना आयोगले पनि दाताले दिएको अनुदान रकमको समयमै कार्यान्वयन गर्न सम्बन्धित निकायलाई निर्देशन दिने गरेमा पुँजीगत खर्च बढ्ने पूर्वसचिव बाँस्कोटा बताउँछन्। अर्थविद् आचार्य २ दर्जन राष्ट्रिय गौरबका आयोजनामध्ये केहीलाई मात्रै यस वर्ष पर्याप्त बजेट विनियोजन गर्नुपर्ने बताउँछन्। मेलम्ची खानेपानी आयोजना, पोखरा र भैरहवा क्षेत्रीय अन्तर्राष्ट्रिय विमानस्थल, मध्य पहाडी लोकमार्गलगायत एकडेढ वर्षभित्र सम्पन्न हुने आयोजनामा मात्रै पर्याप्त बजेट छुट्याउनुपर्ने आचार्य बताउँछन्। यी आयोजना समयमै सम्पन्न भए यसबाट राजस्व र जीडीपी बढ्ने उनको भनाइ छ।"
"घोषणामा फ्री, छैन स्रोत","काठमाडौं : स्थानीय निर्वाचनलाई लक्षित गर्दै प्रमुख दलले घोषणापत्र सार्वजनिक गरेका छन्। घोषणापत्रमा मेलम्ची, रेल, ठूला जलविद्युत् आयोजना बनाउने नभने पनि भत्ता, छुट, निःशुल्कजस्ता विषयले प्राथमिकता पाएका छन्। दलहरूले पालिकाको स्रोतको आकारले नभ्याउने एजेन्डा तय गरेको अर्थविद् रामेश्वर खनालले बताए। स्थानीय तहमा जाने स्रोत संविधानबमोजिम संघीय सरकारबाट समानुपातिक अनुदान, विशेष अनुदान, ससर्त अनुदान र समपूरक अनुदान हो। त्यसबाट बचाएर वा डाइभर्ट गरेर यी अनुदान तथा भत्ता दिन सक्ने अवस्था नरहेको खनालको भनाइ छ। स्थानीय सरकारले केन्द्र सरकारभन्दा बढी जनतासँग साक्षात्कार गर्ने हुँदा केन्द्रबाट निर्दिष्ट भएर चल्न नसक्ने अर्का अर्थविद् डा रमेश पौडेल बताउँछन्। प्रमुख प्रतिपक्षी नेकपा एमालेले प्रत्येक नागरिकको अनिवार्य स्वास्थ्य बिमा गर्ने, ज्येष्ठ नागरिक, विपन्न, दलित, एकल महिला र अपांगतासहितका व्यक्तिको स्वास्थ्य बिमा निःशुल्क गर्ने, विद्युत् निःशुल्क उपलब्ध गराउने विषय घोषणापत्रमा समेटेको छ। घरमै निःशुल्क स्वस्थ्य परीक्षण सेवा उपलब्ध गराउने जस्ता पक्षलाई प्राथमिकता राखेको छ। कांग्रेसले दिवा खाजा कार्यक्रम, छात्रालाई निःशुल्क गुणस्तरीय स्यानिटरी प्याड, उत्कृष्ट शिक्षक पुरस्कार, एक शिक्षक एक ल्यापटप, ६५ वर्ष माथिका ज्येष्ठ नागरिक, महिला स्वास्थ्य स्वयंसेविका, अति विपन्न, दलित, एकल महिला, अति अशक्त र अपांगता भएका व्यक्तिलाई निःशुल्क बिमा, सुत्केरी महिलालाई पाँच हजार सुत्केरी सहायताजस्ता सामाजिक भत्तामा केन्द्रित गरी घोषणापत्र जारी गरेको छ। सार्वजनिक खर्च बढाउने र कल्याणकारी कार्यक्रम घोषणा गर्ने प्रतिस्पर्धाको नै निरन्तरता नेकपा एकीकृत समाजवादीले पनि स्थानीय अस्पतालबाट निःशुल्क जटिल खालका शल्यक्रिया, घरघरमा स्वास्थ्य सेवा, माध्यमिक तहसम्मको शिक्षा निःशुल्क, एक पालिका एक प्राविधिक शिक्षालय, स्यानेटरी प्याड निःशुल्क, विद्युत् महसुल छुटजस्ता लोकप्रिय सामाजिक कार्यक्रम अघि सारेको छ। माओवादीले घोषणापत्र नै ल्याएको छैन। अन्य दलका घोषणापत्रले पनि स्वास्थ्य, शिक्षा, खानेपानी, विद्युत्लगायतमा अनुदान तथा छुटको व्यवस्था भनिएको छ। तर, तिनका स्रोत खुलाइएको छैन। कार्यान्वयन कसरी गर्ने पनि उल्लेख नभएको अर्थविद् पौडेल बताउँछन्। सार्वजनिक खर्च बढाउने र कल्याणकारी कार्यक्रम घोषणा गर्ने प्रतिस्पर्धाको नै निरन्तरता भएको उनले बताए। नेपालका आर्थिक नीति र विकासका कार्यक्रम राजनीतिक लहडमा तयार हुने गरेका छन्, पौडेलले भने, यसमा कुनै अनुसन्धान, अध्ययन, मुलुकले पुयाउने योगदानजस्ता पक्षहरूलाई ध्यान दिने गरेको देखिँदैन। अहिलेका घोषणापत्र पनि अध्ययनको आधारमा ल्याइएको छैन। आर्थिक समृद्धि र विकासका कुरा गर्दा अर्थशास्त्रका विश्व प्रचलित सिद्धान्तले यसो भन्छ, नेपालको परिवेशअनुसार कुन सिद्धान्त उपयोग हुन्छ ? के गर्न हुँदैन ? भन्ने आधार घोषणापत्रमा प्रस्तुत नगरिएको पौडेलको भनाइ छ। युवाको क्षमता वृद्धि र रोजगारी सिर्जना गरेर युवालाई गाउँमा नै राख्नका निम्ति ठोस योजना देखिँदैनन्, अर्थविद् खनालले भने। घोषणापत्रले बिजुली प्रयोगमा छुटलाई विशेष प्राथमिकतामा राखेको छ। बिजुली छुटका कुरालाई चुनावी एजेन्डा बनाउनुले पनि हामी यसमा आत्मनिर्भर बन्दैछौं भन्ने संकेत गरेको एक कार्यक्रममा विद्युत् प्राधिकरणका कार्यकारी निर्देशक कुलमान घिसिङले बताएका थिए। तर, छुट तथा सुविधाको घोषणा गर्दा संस्थालाई पर्ने त्यसको आर्थिक भार र त्यसको व्यवस्थापनको योजना पनि दिन पर्ने उनको भनाइ थियो। घोषणापत्रमा उल्लेख भएका विषय पुरानै कार्यक्रमका निरन्तरता भएकाले आर्थिक रूपमा कार्यान्वयन हुन सक्ने एमाले नेता तथा पूर्वअर्थमन्त्री डायुवराज खतिवडा बताउँछन्। संघ र प्रदेशको स्रोतलाई बढीभन्दा बढी स्थानीय तहमा केन्द्रित गर्ने योजना अनुरूप घोषणापत्र आएको उनको भनाइ छ। कांग्रेस केन्द्रीय सदस्य डा गोविन्दराज पोखरेलले स्थानीय सरकार स्वतन्त्र सरकार भएकाले आफ्नै स्रोत परिचालन गरी आर्थिक गतिविधि बढाउने, रोजगार सिर्जना गर्ने, स्रोतको परिचालन गरेर आत्मनिर्भर बन्ने गरी घोषणापत्र आएको बताए। पोखरेलले २०६८ सालयता हरेक दलका घोषणापत्र वितरणमुखी भएको स्वीकार्दै भने, अहिले पनि यसलाई नै निरन्तरता दिइएको छ।"
विराटनगरमा स्वतन्त्रको संयोग,"विराटनगर : २०७४ सालको स्थानीय तह निर्वाचनमा उमेश यादव र नमिता न्यौपाने विराटनगर महानगरपालिकाको मेयर र उपमेयरका उम्मेदवार थिए। अलगअलग दल भए पनि गठबन्धन गरेर उनीहरु चुनावी मैदानमा ओर्लिएका यादव तत्कालीन संघीय समाजवादी फोरम र न्यौपाने नेकपा (माओवादी केन्द्र)का हुन्। गठबन्धन हुँदा फोरमलाई मेयर र माओवादीलाई उपमेयर पयो। विजयी हुन नसके पनि यादव र न्यौपानेले सम्माजनक मत ल्याए। मधेसी समुदायमा निक्कै लोकप्रिय रहेका यादव १४ हजार ९ सय ५८ मत ल्याउँदै तेस्रो स्थानमा रहे। २८ वर्षदेखि राजनीतिमा सक्रिय न्यौपाने ११ हजार ५ सय २४ मत ल्याउँदै निकटतम प्रतिद्वन्द्वी बनिन्। उनीहरुका लागि आसन्न स्थानीय तह निर्वाचन पनि एउटा संयोजक बनेको छ। उनै यादव र न्यौपानेले विराटनगरको मेयर र उपमेयरमा स्वतन्त्र उम्मेदवारी दिएका छन्। प्रभावशाली उम्मेदवार मानिएका उनीहरुले चुनाव चिन्ह पनि एउटै पाएका छन्। लालटिन चुनाव चिन्ह पाएर चुनावी प्रचारप्रसारमा व्यस्त रहेका दुवै जना आआफ्ना एजेण्ड बोकेर मतदाता समक्ष पुग्दै छन्। दुवै जना चुनाव केन्द्रित भएर मतदाता भेटघाट, घरदैलो लगायतका कार्यक्रममामा व्यस्त छन्। एउटै चुनाव चिन्हका कारण उनीहरुलाई गठबन्धन र एमालेपछिको तेस्रो दलका रूपमा हेर्न थालिएको छ। मेयरका आकांक्षी रहेका यादवले जनता समाजवादी पार्टी (जसपा) र न्यौपानेले माओवादी परित्याग गर्दै स्वतन्त्र उम्मेदवारी दिएका हुन्। यादव जसपाको संघीय परिषद् सदस्य र न्यौपाने माओवादीको विराटनगर महानगर कमिटीकी सचिव थिए। विराटनगर महानगरपालिकाको आगामी स्थानीय तह निर्वाचनमा स्वतन्त्रबाट उम्मेदवारी दिएका ४४ मध्ये २४ जना स्वतन्त्र उम्मेदवारहरु लालटिन चुनाव चिन्ह लिएर मैदानमा उत्रिएका छन्। स्वतन्त्र रुपमा चुनावी मैदानमा उत्रिएका मेयर, उपमेयर, वडाध्यक्ष र सदस्यहरुले एउटै चिन्ह पाएपछि उनीहरु अघोषित रुपमा सहकार्य गरेर प्रचार अभियानमा जुटेका छन्। लालटिन रोज्नेमध्ये १३ जना वडाअध्यक्षका उम्मेदवार छन्। विराटनगर१४ मा स्वतन्त्र उम्मेदवार बनेर लालटिन चिन्ह लिएका बबुवा तामाङले आफूसहित मेयरका उम्मेदवार यादव र उपमेयर उम्मेदवार न्यौपानेको प्रचार सामग्री बनाएर चुनावी अभियान चलाइरहेका छन्। पार्टीबाट विद्रोह गरेर उम्मेदवार बनेका यादव र न्यौपानेसँगै धेरै स्वतन्त्र उम्मेदवारको रोजाइमा लालटिन परेको हो। दलबाट उम्मेदवार बनेकाले आफ्नो पार्टीको झण्डा बोकेर चुनावको प्रचार गरिरहँदा स्वतन्त्रहरु भने लालटिननै बोकेर चुनाव प्रचारमा हिँड्ने गरेका छन्। उनीहरु एकले अर्कालाई सहयोग गर्ने तहसम्मको सहकार्यमा जुटेको बताइन्छ। गठबन्धन दल त्यागेर उम्मेदवारी दिएकाहरुलाई विराटनगरमा गठबन्धनकै बागी भन्ने गरिएको छ। विराटनगरमा गठबन्धनका लागि स्वतन्त्रको उम्मेदवारी हाबी हुनसक्ने देखिएको छ। मेयर र उपमेयरका दुवै उम्मेदवारले गठबन्धनको मत काट्ने अनुमान गरिएको छ। गठबन्धनबाट मेयरमा कांग्रेसका नागेश कोइराला र उपमेयरमा जसपाका अमरेन्द्र यादवको उम्मेदवारी परेको छ। गठबन्धनले प्रतिस्पर्धी ठानेको एमालेबाट मेयरमा सागर थापा र उपमेयरमा शिल्पा कार्की उम्मेदवार छन्। तर गठबन्धनका लागि स्वतन्त्र उम्मेदवारी टाउको दुखाईको विषय बनेको छ। प्रमुख र उप्रमुख पदमा गठबन्धन भए पनि महानगरको १९ वटै वडामा गठबन्धन बन्न सकेन। कांग्रेस तयार नभएको भनेर वडामा माओवादी, जसपा, नेकपा (एकीकृत समाजवादी) लगायतका दलले छुट्टाछुट्टै उम्मेदवारी दिएका छन्। प्रमुख र उपप्रमुखमा भने गठबन्धनका उम्मेदवारलाई नै सघाउने उनीहरुको तयारी छ। यद्यपि कांग्रेस र जसपा गठबन्धनको मर्म अनुसार अघि नबढेको गुनासो अरु दलको छ। चुनावी अभियानसमेत संयुक्त रूपमा हुन सकिरहेको छैन। गठबन्धनका मेयर र उपमेयरका उम्मेदवार आआफ्नै हिसाबले चुनावी प्रचारमा हिँडिरहेका छन्। गठबन्धनभित्रको सहकर्मी दल जसपालाई छाडेर मेयरका उम्मेदवार कोइरालाले चुनावी प्रतिवद्धता पनि एकल हिसाबमा सार्वजनिक गरे। तर गठबन्धन छाडेर स्वतन्त्र उम्मेदवार बनेकाहरु भने अघोषित रूपमा सहकार्य गरेर अघि बढिरहेका छन्। सार्वजनिक रूपमा मोर्चाबन्दीको घोषणा नगरे पनि चुनावी अभियान अघि बढाउँदै जाँदा उनीहरु सहकार्य गर्ने तहसम्ममा पुगेका हुन्। मेयरका उम्मेदवार यादव स्वतन्त्र उम्मेदवारबीच सहकार्यको सम्भावना रहेको बताउँछन्। दल नै त्यागेर स्वतन्त्र भइसकेपछि कसको सहयोग कसले लिने भन्ने हुँदैन, उनी भन्छन्, त्यसैले सबैको सहयोग लिएर अघि बढ्ने हो। उपमेयरकी उम्मेदवार न्यौपानेले पनि स्वतन्त्रको भागमा चुनाव चिन्ह लालटिन पर्नु संयोग भएको बताउँछिन्। स्वतन्त्रबीच गठबन्धन भने भइनसकेको र हुनसक्ने उनको भनाइ छ। मतदातालाई पनि सजिलो हुने भएकाले सल्लाह गरेर नै स्वतन्त्रले एकै खालको चुनाव चिन्ह रोजेको वडाअध्यक्षमा स्वतन्त्र उम्मेदवारी दिएका देशबन्धु ढकालले बताए। यद्यपि महानगरभित्र गठबन्धन, एमाले र स्वतन्त्र उम्मेदवारबीच त्रिपक्षीय भीडन्त हुने अनुमान गरिएको छ। उपमेयरकी उम्मेदवार न्यौपानेले महानगरपालिकाबाट तलवभत्ता लगायतका कुनै पनि सेवा सुविधा नलिने र गाडी पनि आफ्नै प्रयोग गर्ने बताइन्। प्रतिबद्धता पत्र सार्वजनिक गर्ने क्रममा उनले महानगरको गाडी इन्धन लगायत कुनै पनि आर्थिक सुविधा नलिने र सुशासन कायम गर्न पहिलो दिनबाटै क्रियाशील हुने उद्घोष गरिन्। भ्रष्टाचार नगर्ने एवं गर्न नदिने तथा महानगरलाई राजनीतिक भर्ति केन्द्र हुनबाट रोक्ने र बेथितीको अन्त्य गर्ने उनको प्रतिवद्धता छ। गठबन्धनको नाममा भाग खोस्ने काम भएको र लैंगिक सन्तुलन नमिलाइकन गठबन्धनबाट पुरुषमात्रै उम्मेदवार बनाएपछि आफूले स्वतन्त्र उम्मेदवारी दिएको न्यौपानेले बताइन्। उनले पार्टीबाट आफू अलग भइसकेको बताइन्। ५५ प्रतिशत महिला मतदाता रहेको विराटनगरमा गठबन्धनका नाममा महिलामाथि नै विभेद गरिएको उनको भनाइ छ। महानगरको न्यायिक समिति र इजलासलाई प्रभावकारी बनाउने, महानगर सुधारका लागि आवश्यक कानुन बनाउने, शिक्षामा सुधार गर्ने, पूर्वाधार विकास गरी सरकारी विद्यालयहरुको स्तरवृद्धि गर्ने तथा कोसी अस्पताललाई व्यवस्थित बनाउने र महानगरको समग्र विकासमा समय खर्चिने न्यौपानेले बताइन्। विराटनगरको फोहोर व्यवस्थापनको दीर्घकालीन समाधान खोज्ने, महिलाहरुलाई उद्यमशील बनाउने, रोजगारी सिर्जना गर्ने र महिला तथा किशोरी स्वास्थ्य आदि विषयमा विशेष कार्यक्रम बनाएर काम गर्ने उनको प्रतिवद्धता छ। मेयरका उम्मेदवार यादवले पनि बुधबार प्रतिवद्धता पत्र सार्वजनिक गर्दै आफ्नो जितको आधार जनता भएको बताए। विराटनगरको पूर्वाधार, स्वास्थ्य, शिक्षा, यातायात क्षेत्रको विकास तथा फोहर व्यवस्थापनको विषय प्राथमिकतामा रहेको उनको भनाइ छ। ८० बुँदे प्रतिवद्धता सार्वजनिक गर्दै यादवले जसपा नातावादमा रुमलिएकाले आफू जनतासँग गठबन्धन गरेर चुनावमा होमिएको बताए। गठबन्धनबाट उपमेयरको उम्मेदवार बनेका अमरेन्द्रप्रति लक्षित गर्दै उनले नव राजाहरुले छोराछोरीलाई नव राजकुमार र नवराजकुमारी बनाउन खोजेपछि आफू जसपामा बस्न नसकेको बताए। उपमेयरका उम्मेदवार अमरेन्द्र जसपा अध्यक्ष उपेन्द्र यादवका छोरा हुन्। विगतको निर्वाचनमा प्राविधिक रूपले हार बेहोरेको र त्यसपछि आफू जनतामाझ नै रहेको यादवले बताए। २०७४ सालको निर्वाचनमा ८० हजार मत खसेको प्रदेश १ को एउटा मात्रै महानगर विराटनगरमा ६७ हजार ९ सय ६२ मत सदर भएको थियो। मेयरमा २३ हजार ३१ मत ल्याउँदै कांग्रेसका भीम पराजुली र उपमेयरमा २० हजार १ सय ४६ मत ल्याउँदै कांग्रेसकै इन्दिरा कार्की निर्वाचित भएका थिए। अरु दलले गठबन्धन गरे पनि कांग्रेस एक्लै चुनावमा होमिएको थियो। मेयरमा पराजुलीका प्रतिद्वन्द्वी नेकपा (एमाले) र तत्कालीन फोरम लोकतान्त्रिक गठबन्धनका उम्मेदवार एमाले नेता विनोद ढकालले १७ हजार ३ सय २१ मत ल्याएका थिए। अहिले फोरम लोकतान्त्रिक कांग्रेसमा समाहित भइसकेको छ। आसन्न निर्वाचनका लागि विराटनगरमा ९७ पदका लागि ७ सय २३ जनाको उम्मेदवारी परेको छ। २०७४ सालमा विराटनगरमा १ लाख १३ हजार ७ सय ६१ मतदाता थिए। अहिले मतदाता बढेर १ लाख ३३ हजार १ सय ४२ पुगेका छन्। पछिल्लो समय बढेको राजनीतिक वितृष्णाका कारण धेरै मतदाताको रोजाइमा स्वतन्त्र उम्मेदवार पर्नसक्ने अनुमान गरिएको छ।"
भरतपुरमा गठबन्धन टुटाउन षड्यन्त्र,"चितवन : भरतपुर महानगरपालिकाको निर्वाचनले केन्द्रको ध्यान तानिएको छ। गठबन्धनलाई जिताउन पाँच दलीय शीर्ष नेता चितवन आए। गठबन्धनको आवश्यकताबारे आफ्ना कार्यकर्तालाई सम्झाउन लागिपरे। चुनाव जिताउन नेताहरूले एकै स्वरमा कार्यकर्तालाई आग्रह गरे । भरतपुरको प्रमुख आफ्नो भागमा नपरेपछि कांग्रेसका शीर्ष नेताहरू नै चितवन आएर आफ्ना मतदातालाई माहोल बनाउन आग्रह गरेका थिए। भरतपुरमा चुनावी सभा गरेर गठबन्धनको उद्देश्यमा लाग्न आग्रह गरे। बिहीबार केन्द्रीय बस ट्रमिनलमा चुनावी सभा गरेका थिए। कांग्रेसका सभापति शेरबहादुर देउवाले संविधान र लोकतन्त्रको रक्षाका लागि गठबन्धन गरिएको स्पष्ट पारे। गठबन्धन भत्काउन षड्यन्त्र भएकोसमेत उनले बताए। गठबन्धनप्रति विश्वास गरेर मेचीदेखि महाकालीसम्मका जनताको भरोसा भएरै ८२ प्रतिशत प्रतिनिधिले आफूलाई सभापतिमा जिताएको बताए। गठबन्धनको अन्त कतै विरोध हुँदैन । यहीँ मात्र किन भयो ?, उनले भने, यहाँ गठबन्धन टुटाउने ठूलो षड्यन्त्र छ। यो षड्यन्त्रमा फस्यो भने हाम्रो पार्टी पनि खतरम हुन्छ। त्यसकारण रेणुदाहाल जी कुनै शंका नगरी जिताउनुपर्छ। जिल्लामा देखिएको असहमतिलाई सहमति गराउन नेताहरूले कसरत गरे। पटकपटक नेतृत्व छाड्दाको आक्रोस कांग्रेसी कार्यकर्तामा छ। उनीहरूलाई सम्हाल्न पनि नेताहरू चितवन केन्द्रित छन्। नेकपा माओवादी केन्द्रका अध्यक्ष पुष्पकमल दाहाल (प्रचण्ड)ले गठबन्धन दिगो बनाउने प्रतिबद्धता गरे। अहिले पनि यो गठबन्धन राष्ट्र र जनताको आवश्यकता हो। यो गठबन्धन लोकतन्त्रको आवश्यकता हो। समृद्धि र विकासको आवश्यकता हो भन्ने नबुझेर मत हालिँदैन हँसिया हतौडामा भनेर भन्नुभयो भने देश दुर्घटनामा जान सक्छ, उनले भने, होइन यो राष्ट्रको आवश्यकता हो भनेर गठबन्धनले जिते यो १०१५२० वर्ष लैजाने मेरो प्रतिबद्धता हुनेछ। तपाईंहरूले नेताहरू मात्रै नहेर्नुस्। तपाईंहरूको पनि फैसला गर्ने अधिकार छ। नेकपा समाजवादीका अध्यक्ष माधव कुमार नेपालले केपी शर्मा ओली बयलगाडा दर्शन का प्रवर्तक रहेको बताए । उनी महागफाडी हुन्। गफमा केपी ओलीले विद्यावारिधि गरेका छन्। मान्छेलाई भुलाउन सक्छन्। होस् गर्नुहोला, उनले भने, ओली गणतन्त्रविरोधी व्यक्ति। आज गणतन्त्र विरोधीसँग साँठगाँठ गर्दैछन्। त्यसकारण केपी ओली बयलगाडाका दार्शनिक हुन्। कांग्रेसका वरिष्ठ नेता रामचन्द्र पौडेलले गठबन्धनका कारण कांग्रेसलाई फाइदा पुगेको बताए। केन्द्र सरकारदेखि प्रदेश सरकारसम्म कांग्रेसले बनाउन नसक्ने बताए। कांग्रेसको प्रतिपस्र्धी माओवादी होइन, एमाले हो, उनले भने, त्यसैले माओवादीसँग सहकार्य आवश्यक छ। सभालाई जनता समाजवादी पार्टीका नेता सामान्य प्रशासनमन्त्री राजेन्द्र श्रेष्ठ, कांग्रेस सहमहामन्त्री डीना उपाध्याय, केन्द्रीय सदस्य शंकर भण्डारी, टेकप्रसाद गुरुङलगायतले बोलेका थिए। तीव्र असन्तुष्टि देखिएको चितवनका कार्यकर्ता सम्हाल्न बुधबार सभापति देउवा आफैं आएका हुन्। २ दिनसम्म देउवा जिल्लाका नेता र कार्यकर्तासँगको भेटमा व्यस्त भए। गठबन्धनको विरोध गर्नेलाई स्पष्ट पार्न नेकपा माओवादी केन्द्रका अध्यक्ष पुष्पकमल दाहाल , नेकपा समाजवादीका अध्यक्ष माधव नेपाल पनि चितवन आएका हुन्।"
गठबन्धन एमालेसित त्रसित,"धनगढी : नेकपा एमालेका अध्यक्ष केपी शर्मा ओलीले पाँच दलीय गठबन्धन सिंगो एमालेसँग त्रसित भएको बताएका छन्। उनले गठबन्धनको हालत चुनावपछि हेर्न आग्रह गरे। कैलालीको धनगढीमा बुधबार आयोजित चुनावी सभालाई सम्बोधन गर्दै ओलीले प्रधानमन्त्री देउवाको विराटनगरको भाषण उधृत गर्दै भने शेरबहादुर जीले भनेछन्, गठबन्धन गर्ने इच्छा थिएन। एमालेसँग नसकिने भयो। तपाईंलाई गठबन्धनमा भोट दिने मन त नहोला तर मन नभए पनि भोट दिनुस्। कसैले भोट दिने मन नभए पनि दिन्छ ?। गठबन्धन एमालेका बलिया पाखुरा देखेर डराएको ओलीको भनाइ थियो। गठबन्धन हामीभन्दा पाँच गुणा कमजोर छ। कांग्रेसको घोषणापत्रमा देउवाको नाम ८ ठाउँमा छ। केपी ओलीको नाम ४२ ठाउँमा छ। गठबन्धन हामीभन्दा पाँच गुणा सानो रहेछ। २० प्रतिशत पनि छैन, ओलीले कटाक्ष गरे। उनले चुनावपछि गठबन्धन विनाश हुने, विघटन हुने र सर्वनाश हुने दाबी गरे। उनले सत्ता गठबन्धनका तीनवटै नेताहरूलाई कटाक्ष गर्दै भने, प्रचण्ड र माधवकुमार नेपालको स्पेसल दिन हो। उनीहरूलाई आज चितवनमा मञ्चमा जान दिइएयो। बोल्न दिइयो। छोरीका लागि भोट माग्न दिइयो। ओलीले सत्ता गठबन्धन भने पनि प्रचण्ड र नेपाललाई कांग्रेसले वास्ता नगरेको आरोप लगाए। उनले माधवकुमार नेपाललाई १५ वर्षसम्म एमाले चुसेको भन्दै व्यंग्य गरे। एमालेले १५ वर्ष प्रमुख नेता बनाएर एमाले चुसेका, २१ महिना एमालेले नै प्रधानमन्त्री बनाएर एमाले चुसेका नेताले भनेछन्, एमालेलाई त अब टर्च बालेर खोज्नुपर्छ भनेर। टर्च बाल्नुपर्दैन, एमाले खोज्ने भए धनगढी आएर हेर, ओलीले भने, वैशाख ३० गतेपछिको परिणाम कुर्नुस्। कसलाई टर्च बालेर खोज्नुपर्छ। त्यस्तै, प्रधानमन्त्री पत्नी आरजु देउवा र प्रचण्डकी बुहारी बीना मगरप्रति लक्षित गर्दै ओलीले भने, झुटा आश्वासन दिन कसैका श्रीमती आउलान्, कसैका बुहारी आउलान्, उनका झुटा आश्वासन नपत्याउनुस्। देशमा समृद्धि ल्याउन एमाले मात्रै बलियो शक्ति भएको ओलीको भनाइ थियो। मैले प्रधानमन्त्रीबाट छोडदा १२ महिनाका लागि पुग्ने आर्थिक स्रोत थियो। अहिले देश कंगाल बनाइसक्यो, १० महिनामै गठबन्धनको अवस्था थाहा भइसक्यो उनले भने। यसअघि कैलालीकै बौनियाँमा आयोजित चुनावी सभालाई सम्बोधन गर्दै ओलीले प्रचण्ड अहिले मुसो जस्तो भएको आरोप लगाएका थिए। कैलालीको थारू बाहुल्य भएको क्षेत्र बौनियाँमा पुगेर ओलीले रेशम चौधरीलाई जेल हाल्ने कुनै कारण नभएको बताए। कति जना मारिएका छन्, कस्ताकस्ता आन्दोलन भएका छन। तर, थारूका एकजना नेता जेल परे। उनलाई जेल हाल्ने कारण नै थिएन। मैले थारूहरूसँग ७ बुँदे सहमति गरेको मात्रै थिएँ। सरकार ढालिदियो। अहिले १० महिनासम्म पनि सरकारले रेशम चौधरीको बारेमा केही बोलेको छैन, ओलीले भने। अध्यक्ष ओलीले नेकपा एमालेले जसरी पनि स्थानीय सरकार जित्नुपर्ने बताए। संसदीय निर्वाचनमा एमालेको सरकार बन्छ। देशभरी एमालेको जनलहर छ। त्यसैले अहिलेदेखि नै गाउँगाउँमा एमालेलाई जिताउनुस्। भोलि केन्द्रले बजेट दिए पनि स्थानीय सरकार आफ्नो भएन भने कार्यान्वयनमा समस्या हुन्छ, ओलीले भने। त्यस्तै, नेकपा एमालेका केन्द्रीय सचिव तथा सुदूरपश्चिम इञ्चार्ज लेखराज भट्टले अहिले देशैभरी एमालेको लहर चलेको बताएका छन्। ओलीसँगै भट्टले पनि तीनवटै चुनावी सभालाई सम्बोधन गरे।"
मेयरका उम्मेदवारको गाडीमा आगजनी,"विराटनगर : स्थानीय तह निर्वाचनमा मोरङको बेलबारी नगरपालिकाको मेयर पदमा उम्मेदवारी दिएका खेमप्रसाद गौतमको गाडीमा शुक्रबार बिहानका राति आगजनी गरिएको छ। बेलबारी नगरपालिका२ घर भएका गौतम राष्ट्रिय प्रजातन्त्र पार्टी (राप्रपा)बाट मेयरका उम्मेदवार हुन्। उनले चुनाव प्रचारप्रसारमा प्रयोग गर्दै आएको बा १२ च ९३८४ नम्बरको कारमा बिहानका राति १:४० बजेतिर आगजनी गरिएको प्रहरीले जनाएको छ। घरमा पार्किङ गरेर राखेको कारमा आगो लागेको देखेपछि छिमेकीले खबर गरेको गौतमले बताए। उनका अनुसार पार्टीको झण्डा तथा मेयर र उपमेयरका उम्मेदवारको फोटोसहितको ब्यानर राखेर चुनावको प्रचारमा कार प्रयोग गरिँदै आएको थियो। पार्वती पौडेली(विक) उपमेयरकी उम्मेदवार छन्। आगजनीबाट झण्डासहित कारको अगाडि र पछाडिको केही भाग जलेको जानकारी गौतमले दिए। बेलैमा घटना थाहा नपाएको भए कार पूर्ण रूपमा जल्ने थियो। आगोले घरमा पनि क्षति गर्ने थियो, उनले भने, छिमेकीले घटनाको जानकारी गराएपछि तत्काल आगो निभाउन सम्भव भएकाले ठूलो घटना हुन पाएन। राजनीतिक चलखेल गरेर सुनियोजित तरिकाले घटना गराएको देखिन्छ। गौतमले राप्रपाप्रतिको जनलहर देखेर आत्तिएकाहरु र प्रतिस्पर्धामा आउन नसक्नेहरुले घटना गराएको बताए। बेलबारीमा सामाजिक अभियन्ताको छवि बनाएका गौतम होटल व्यवसायी पनि हुन्। एक जना नियन्त्रणमा इलाका प्रहरी कार्यालय बेलबारीका प्रहरी निरीक्षक खगेन्द्र धमला नेतृत्वको टोलीले घटनाको अनुसन्धान सुरु गरेको छ। मोरङ प्रहरी प्रमुख एसपी शान्तिराज कोइरालाका अनुसार घटनाको जानकारी प्रहरीलाई बिहानका राति २ बजेतिर आएको हो। तत्काल घटनास्थलमा प्रहरी परिचालन गर्दै आगजनी गरेको आरोपमा एक जना युवालाई नियन्त्रणमा लिएर घटनाको अनुसन्धान सुरु गरिएको उनले बताए। प्रहरीले सुन्दरहरैँचा नगरपालिका१२ का अन्दाजी २८ वर्षीय सुवास पाण्डेलाई नियन्त्रणमा लिएको हो। पाण्डे नेपाली कांग्रेसनिकट रहेको स्थानीयले बताए। पेट्रोल छर्किएर लाइटरले कारको अगाडि र पछाडि आगो लगाएको सीसी टिभी फुटेजमा प्रष्टसँग देखिएसँगै उनलाई नियन्त्रणमा लिएर घटनाको अनुसन्धान थालिएको प्रहरीको भनाइ छ। एसपी कोइरालाले अनुसन्धानबाट घटनाको थप कुरा र वास्तविकता खुल्दै जाने बताए।"
सशस्त्रको एआईजीे बढुवामा चलखेल,"काठमाडौं : सशस्त्र प्रहरी बलका एआईजी राजु अर्याललाई सरकारले यही वैशाख १८ गते आईजीपीमा नियुक्त गर्यो। त्यससँगै सशस्त्रको एआईजीका लागि २ पद रिक्त भए। गृह मन्त्रालयको बढुवा सिफारिस समितिले बुधबार सशस्त्र प्रहरी नियमावली २०७२ को नियम ३९ को उपनियम (१) को (क) बमोजिम डीआईजी नारायणदत्त पौडेललाई एआईजीमा बढुवाका लागि सिफारिस गरेको छ। रिक्त दुई पदका लागि अन्य उम्मेदवारलाई पाखा लगाउँदै पौडेललाई मात्रै बढुवा सिफारिस गरेपछि अहिले यो विषय पेचिलो बनेको छ। समान क्षमताका अन्यलाई पछि पार्ने नियतले पौडेललाई भावी आईजीपीका लागि उम्मेदवार बनाउने हिसावले एक पदमा मात्रै बढुवा गरिएको सरोकारवालाहरू बताउँछन्। नाम नबताउने शर्तमा सशस्त्र प्रहरीका पूर्वउच्च अधिकारी भन्छन्, यहाँ त सिधै चलखेल भएको छ। खाली भएका दुइटा ठाउँमा एउटाको मात्रै बढुवा सिफारिस गर्ने कारण के हो ? सम्बन्धित पक्षले जवाफ दिनुपर्छ। नियतबस पौडेललाई एआईजी बनाएर भावी आईजीपीका लागि तयार गरिएको हो। सशस्त्रमा दुई एआईजी पद रिक्त भए पनि पौडेललाई आईजीपीको एकल दाबेदार बनाउन र सिनियारिटी देखाउन एकल बढुवा सिफारिस गरिएपछि उच्च अधिकारी असन्तुष्ट बनेका हुन्। वैशाख १८ गते आईजीपी नियुक्त भएका राजु अर्यालले संगठनमा विधि पद्धति कायम गर्न भूमिका खेल्ने आंकलन गरिए पनि उनी राजनीतिक नेतृत्वसामू निरीह देखिएका छन्। पौडेललाई आईजीपीको एकल दाबेदार बनाउन र सिनियारिटी देखाउन एकल बढुवा सिफारिस गरिएपछि उच्च अधिकारी असन्तुष्ट संगठन सुदृढीकरण गर्ने र विधिसम्मत सरुवा बढुवा गर्ने प्रतिबद्धता जनाएका अर्याल सुरुवातमै बेथितिको साझेदार बनेका छन्। गृह मन्त्रालयको बढुवा समितिमा सशस्त्रका आईजीपी अर्याल सदस्य सचिवको जिम्मेवारीमा छन्। उनले व्यक्ति विशेषको फाइदाका लागि समितिले योजनाबद्ध रूपमा एकल बढुवा सिफारिस गरेको हो। बहालवाला एक प्रहरी अधिकृत भन्छन्, संगठनको हितका लागि नियुक्त भएका आईजीपीले नै बढुवाका लागि राजनैतिक चलखेल सुरु गर्नु संगठनको हित विपरित हो। व्यक्ति विशेषको भलाइका लागि लाग्नु गलत हो। यसले अन्य प्रहरी अधिकृतहरूमा निरासा छाउँछ। संगठन र कामभन्दा पनि व्यक्तिको गुणगान गाउने प्रचलन बढ्छ। रिक्त पद नै थिएन भने एउटा कुरा, कि बढुवाका लागि उम्मेदवार नै नभए हो। अन्य उम्मेदवारको बेवास्ता गर्दै एकलौटी बढुवा सिफारिस गर्नु गलत नै हो। नियतबस नै विभेद गर्न भएन नी। सशस्त्रमा रिक्त दुई एआईजीमा बढुवाका लागि चार जना डीआईजीले आवेदन दिएका थिए। पौडेलसहित चन्द्रप्रकाश गौतम, वंशी दाहाल र किशोर प्रधानको आवेदन परेको थियो। प्रधानले एआईजी बढुवाका लागि निवेदन दिए पनि आवेदकमध्ये उनी जुनियर भएकाले एआईजीमा बढुवा हुने संभावना कम थियो। सशस्त्रको एआईजीमा राजु अर्याल बढुवा सिफारिस, १५ दिनपछि आईजीपी बन्ने सशस्त्र एआईजी अर्याललाई दर्ज्यानी चिन्ह प्रदान प्रहरी र सशस्त्रका नवनियुक्त महानिरीक्षक सिंह र अर्याललाई दर्ज्यानी चिह्न प्रदान सशस्त्रमा पौडेल र गौतम एआईजीका स्वभाविक दाबेदार, छिर्के हान्ने दाउमा दाहाल सशस्त्रमा आईजीपी अर्याल निरीह : रिक्त दुई एआईजी पदमा डीआईजी पौडेलमात्रै बढुवा सिफारिस"
सबैको मताधिकार सुनिश्चित गर,"वैशाख ३० गते हुने स्थानीय तह निर्वाचनमा मतदान गर्न नपाउने नेपाली नागरिक थुप्रै हुनेछन्। विदेशमा भएर आउन नपाउनाले मात्र होइन। स्वदेशमै भएका नेपाली नागरिक पनि मताधिकारबाट वञ्चित हुनुपर्ने कारणले बढी हो। अर्थात्, मतदाता परिचयपत्र नहुनु। सुन्दा अचम्म लाग्न सक्छ, नागरिकताविहीन नागरिक पनि छन् यो मुलुकमा। लोकतन्त्रको महायज्ञ अर्थात् निर्वाचन गरिरहँदा ती नागरिकहरू छुट्नु कुनै पनि दृष्टिमा न्यायिक मान्न सकिन्न। लोकतन्त्रले मतदानबाट छुट्ने कल्पना गर्दैन। निर्वाचन त मुलुकमा पहिलोपटक राणा प्रधानमन्त्री पद्मशमशेर राणाले २००४ सालमै काठमाडौंमा गरेका थिए। निर्वाचन गरी जनप्रतिनिधि चुनेका थिए। अन्तर्राष्ट्रिय जगत्मा आएको स्वतन्त्रता र स्वाधीनताको लहरबाट उम्कन राणाले गरेको बाध्य भएर त्यो निर्वाचन गरे। काठमाडौं म्युनिसिप्यालिटी गठन गरेर भएको निर्वाचनमा ठूलो खोट थियो। निर्वाचनमा महिलाले भोट हाल्न पाएनन्। २०१५ सालको निर्वाचनमा महिलालाई मताधिकार प्राप्त भयो। प्रजातन्त्रले त्यो समानता कायम गर्यो। जतिबेला विश्वका थुप्रै देशमा महिलालाई मताधिकार थिएन। नेपाली प्रजातन्त्र त्यसमानेमा गर्व गर्न लायक र प्रगतिशील थियो। आजसम्म आइपुग्दा स्थानीय र प्रतिनिधिसभाका गरी झन्डै १० वटा निर्वाचन नेपालमा भएका छन्। पञ्चायती निर्वाचनलाई भने निर्वाचन मान्न सकिने अवस्था थिएन। त्यसको ज्वलन्त उदाहरण २०३७ सालको धाँधलीपूर्ण जनमतसंग्रह थियो। तर आजसम्मका निर्वाचनमा आइपुग्दा पनि अझै पनि थुप्रै नेपाली नागरिक मताधिकारबाट वञ्चित छन् भन्ने तथ्य बाँकी छ। जुन हाम्रो लोकतन्त्रको ठूलो कमजोरी हो। आसन्न स्थानीय तह निर्वाचनमा १ करोड ७७ लाख ३३ हजार ७ सय २३ मतदाता छन्। निर्वाचन आयोगले नामावली दर्ता लिएकाहरूको संख्या हो यो। नागरिकता छ तर नामावलीमा नाम छैन भने भोट हाल्न नपाइने व्यवस्था छ। बालिग भइसकेको नेपालीलाई कुनै पनि हालतमा मताधिकार प्रदान गर्नु राज्यको दायित्व हो। त्यसको उपाय खोज्ने कर्तव्य आयोगको हो। राज्यको हो। अर्काथरी छन्, नागरिकता नभएका। तिनलाई नागरिकता दिलाउने र मताधिकार पनि प्रदान गर्नु अर्काे कर्तव्य छँदैछ। राजनीतिक अधिकार नभएको नागरिक पूर्ण नागरिक हुन नपाउनु हो। लोकतन्त्र भनेकै राजनीतिक अधिकार पनि प्रदान गर्ने व्यवस्था हो। नागरिकता भएर पनि मतदाता नभएकाहरूको अवस्था कस्तो भने न घरपरिवारले चासो राख्ने न दलहरूले। जस्तो कि मकवानपुरको मनहरी डिल्लीपुरकी ८९ वर्षीया बिमाकुमारी सुवेदी। उनीजस्ता ज्येष्ठ नागरिकलाई मताधिकारबाट वञ्चित गर्नु ज्येष्ठ नागरिक वर्गकै उपेक्षा र अपमान हो। यसबाट नेपाल देश स्वयं र यहाँका दलहरू ज्येष्ठ नागरिकप्रति संवेदनशील नभएको ठहर्छ। ज्येष्ठ नागरिक अनुभवी र पाका हुन्छन्। तिनको ज्ञान र सीपको उपयोग राष्ट्रका लागि सदुपयोग गर्नुपर्छ। मताधिकारबाट बञ्चित अर्काथरी मकवानपुरको राक्सिराङका ६५ वर्षे सूर्यबहादुर चेपाङ जस्तै नागरिक हुन्। जसको नागरिकता छैन। नागरिकता नभएकाको मतदाता बन्ने योग्यतै पुग्दैन। तर कसैले भन्न सक्दैन कि चेपाङ नेपाल धर्तीको नागरिक होइन। यस्तो छर्लंग सत्यलाई कानुनी रूपमा सच्चाइदिन अगुवाइ गर्नुपर्ने त राजनीतिक दल र तिनका नेताले हो। आवाजविहीन नागरिकको आवाज उठाउन नसक्ने, न्याय नपाएको नागरिकलाई न्यायको पहुँच दिन कसरत नगर्ने राजनीति आखिर के का लागि ? आफूलाई शक्ति केन्द्रित गर्न र पहुँचको भारी आफैंले मात्रै बोक्ने गर्नु बिल्कुल स्वार्थी काम हो। राजनीति त सेवाको अर्काे नाम हो। निमुखो वर्गलाई पाखा र शक्ति सम्पन्नहरूलाई काखा गर्ने परिपाटी मौलाएकै कारण राजनीतिप्रति वितृष्णा पैदा भएको हो। जनतातिर नफर्किएको राजनीति वास्तविक अर्थमा राजनीति या राज्य हुन सक्दैन। लोकतन्त्र त झनै हुन सक्दैन। त्यसैले बालिगदेखि ज्येष्ठ सबै नेपालीको मताधिकार सुनिश्चित गरौं।"
किन दिए प्रचण्डले चितवनवासीलाई धम्की ?,"काठमाडौं : तपाईं चितवनवासी जनताले अनावश्यक दबाब दिनुुभयो, राष्ट्रिय आवश्यकतालाई नजरअन्दाज गर्नुभयो भने दुर्घटनामा जान सक्छ। हालिँदैन हँसियाहथौडामा भोट भन्नुुभयो भने देश दुर्घटनामा जान सक्छ। उत्साहपूर्ण ढंगले भोट हालेर रेणु दाहाल र चित्रसेन अधिकारीको टिमलाई विजयी गराउनुभयो भने म निकै उत्साहित हुनेछु र यो गठबन्धनलाई १०, १५, २० वर्ष लाने मेरो प्रतिबद्धता छ। जबजब संकटमा परेको अनुुभूत गर्छन्, माओवादी अध्यक्ष पुष्पकमल दाहाल प्रचण्ड सर्वसाधारणलाई धम्क्याउन थाल्छन्। भरतपुर महानगरपालिकामा छोरी रेणु दाहाल नेतृत्वको गठबन्धन टिमलाई मत माग्न आएका दाहालले सार्वजनिक समारोहमै मतदातालाई धम्की दिए। कसैले हँसियाहथौडामा भोट हालिँदैन भन्यो भने देश दुर्घटनामा जाने चेतावनी दिए। निर्वाचन र कानुनका विज्ञहरूले यसलाई गम्भीर आपत्तिजनक धम्की भनेका छन्। नेताका यस्ता अभिव्यक्तिले लोकतन्त्र र निर्वाचनमा नकारात्मक असर पर्छ। यस्ता वरिष्ठ नेताले अरूलाई सिकाउनु पर्ने आफैं यस्ता अभिव्यक्ति दिन्छन्। सुन्दा पनि कति नराम्रो, पूर्वप्रमुख निर्वाचन आयुुक्त नीलकण्ठ उप्रेतीले यसमा प्रतिक्रिया दिँदै भने, कसैलाई धम्क्याएर, डराएर, बल प्रयोग गरेर मत लिन खोज्नुले लोकतन्त्र बलियो हुँदैन। स्वतन्त्र, निष्पक्ष निर्वाचनमा असर पर्छ। भयरहित वातावरणमा निर्वाचन हुने वातावरण नै खलबलिन सक्छ। उप्रेतीले यस्ता दम्भले लोकतन्त्रमा हानिनोक्सानी पुर्याउने बताए। भने, विधि प्रक्रियामा असर पार्छ। त्यति मात्रै होइन, विधि प्रक्रियालाई चुनौती पनि दिन्छ। यसले लोतकन्त्रविपरीत दिशामा गएको आभास हुन्छ। अहिले उहाँहरूले दम्भ देखाउने बेला होइन। राजनीतिक विश्लेषक लोकराज बरालको मूल्यांकनमा पनि यो अनौपचारिक रूपमा जनतालाई धक्याएको हो। भोट नदिएमा गठबन्धनमा असर पर्छ भनेर बोलेको भए पनि अप्रत्यक्ष रूपमा यो धम्क्याएकै हो। उहाँ (दाहाल) ले गठबन्धनलाई भोट नदिँदा नचाहिने प्रवृत्ति हावी हुन्छ, प्रतिगामीको जित हुन्छ भन्न खोज्नुभएको होला, बरालले भने, तर यो अभिव्यक्तिले जनता धम्क्याएको जस्तो अप्रत्यक्ष आभास हुन्छ। राजनीतिक शास्त्रका प्राडा जनार्दन आचार्यले यसलाई दाहालले संयम गुमाएको अभिव्यक्ति दिए। मनोवैज्ञानिक रूपमा दाहाल डराएर यस्तो अभिव्यक्ति ओकलेका हुन्। यो डरको मानसिकता हो। जे भए पनि जनता यसरी धम्क्याउनु हुँदैन, उनले भने, निर्वाचनमा बत्ती निभाएर, मतपत्र च्यातेर बाहेक आफूले नजितिने भन्ने रिपोर्ट आएका कारणले उनको यो अभिव्यक्ति आएको हुन सक्छ। आचार्यले एउटा शीर्ष नेताले जनता धम्क्याएर भोट लिन खोज्नु अधिनायकवादी सोच रहेको अवधारणा राखे। भने, निर्वाचनमा एजेन्डाबीच हुने हो। पार्टीपार्टीबीच हुने हो। पहिलापहिला दरबार आउँछ भनेर जनतालाई धम्क्याउँथे। अब प्राप्त उपलब्धि गुम्छ भन्दै धम्क्याइरहेका छन्। यो ठीक होइन।"
कांग्रेसकम्युनिस्ट गठबन्धन भएको त्यो चुनाव,"काठमाडौं : २०१४ सालमा काठमाडौंसहित विभिन्न नगरपालिकाको निर्वाचन भएको थियो। काठमाडौं नगरपालिकामा कांग्रेस र कम्युनिस्टबीच गठबन्धन नै बनेको थियो। निर्वाचन आयोगद्वारा प्रकाशित नेपालको निर्वाचन इतिहास पुस्तकका अनुसार काठमाडौं नगरपालिका बोर्डमा कांग्रेसका सभापति र नेपाल कम्युनिस्ट पार्टी (नेकपा)का नेता उपसभापतिमा निर्वाचित भएका थिए। नगरपालिका सदस्य जनताबाट निर्वाचित हुन्थे भने बोर्डका सभापति र उपसभापतिलाई नगरपालिका सदस्यले चुन्थे। निर्वाचित नगरपालिकाका सदस्यहरूमध्येबाट नगरपालिका सभापति र उपसभापतिको गुप्त मतदानबाट चुनिने व्यवस्थाअनुसार यस निर्वाचनमा काठमाडौं नगरपालिका बोर्डमा गठबन्धनबाट सभापतिमा कांग्रेसका प्रयोगराज सिंह सुवाल र उपसभापतिमा नेकपाका कृष्णलाल श्रेष्ठ चुनिएका थिए, पुस्तकमा उल्लेख छ। २००७ सालमा प्रजातन्त्रको स्थापनापछि स्थानीय शासनलाई जनमुखी बनाउन नगरपालिका कानुन बनाइएको थियो। कानुनअनुसार २०१० सालमा नगरपालिका नामकरण गरिएको थियो। त्यसअघि २००४ मा म्युनिसिपालिटी भनिन्थ्यो। त्यसकै लागि चुनाव गरिएको थियो। नगरपालिका कानुनले प्रत्येक ४ वर्षमा नगरपालिका निर्वाचन गर्ने व्यवस्था गरेको थियो। त्यसैअनुसार २०१४ मा नगरपालिकाको चुनाव भएको आयोगद्वारा प्रकाशित पुस्तकमा उल्लेख छ। त्यस बेलाको राजनीतिमा राणा र राजाको प्रभावकै कारण कांग्रेस र कम्युनिस्टबीच गठबन्धन बनेको बताउँछन्, कांग्रेसका पुराना नेता देवेन्द्रराज कँडेल। उनका अनुसार २०१४ मा ५ वटा दल र अन्य केही स्वतन्त्र दलले पनि भाग लिएका थिए। त्यति बेला कांग्रेस र नेपाल कम्युनिस्ट पार्टीका साथीहरू एक भएर चुनाव लड्नुमा विविध कारण थिए, कँडेल भन्छन्, त्यो बेला राणा र राजाको प्रभाव थियो। उनीहरूविरूद्ध भूमिगत भएका कम्युनिस्ट पार्टीहरू पनि सक्रिय थिए। कांग्रेसका केही नेता र कम्युनिस्टका नेताबीच वार्ता भयो। आपसमा लडेर प्रतिस्पर्धा गर्दा राजालाई बल पुग्ने निष्कर्ष आएपछि सभापति कांग्रेसलाई र उपसभापति कम्युनिस्टलाई दिने गरी गठबन्धन बनेको थियो। पूर्वनिर्वाचन आयुक्त नरेन्द्र दाहाल २०१४ सालको नगरपालिका चुनाव व्यवस्थित ढंगबाट सम्पन्न भएको बताउँछन्। काठमाडौं र बाहिरका करिब ४ वटा स्थानीय तहमा चुनाव भएको थियो, दाहाल भन्छन्, जतिमा भयो व्यवस्थित नै भयो भन्ने लेख रचना र पुस्तकबाट थाहा पाएका हौं। २०१४ माघ ७ मा काठमाडौं नगरको चुनाव भयो। जहाँ १८ वडा कायम गरिए। प्रत्येक वडाबाट एकएक जना सदस्य चुनिन्थे। वडा सदस्यका लागि ४९ जनाको उम्मेदवारी परेको थियो। त्यो निर्वाचनमा भोट हालेका ८२ वर्षीय माधव पराजुली भन्छन्, चुनावमा उठेको छु है भन्दै २३ जना भोट माग्न आउँथे। कांग्रेस कम्युनिस्टसँगै भोट माग्न आएको भने थाहा पाइएन। म भने प्रजातन्त्रवादी नै थिए। पछि २०४६ सालको चुनावमा वडाध्यक्षमा उठेँ। जित्न भने सकिनँ। उनका अनुसार त्यो बेला पराजुलीको वडा६ थियो। २०१० सालको चुनावबाट महिलाले भोट हाल्ने अधिकार पाए। त्यसकै प्रभावले २०१४ को निर्वाचनमा भोट हाल्ने महिलाको संख्या निकै धेरै थियो। २०१४ को निर्वाचनमा भद्रपुर नगरपालिकाको चर्चा पनि उत्तिकै थियो। सो चुनावबाट नगर प्रमुखमा पदमबहादुर गिरी चयन भएका थिए। प्रदेश १ का भूमि व्यवस्था, सहकारी तथा गरिबी निवारणमन्त्री ओमप्रसाद सरावगीले भद्रपुर नगरपालिकाको वडा सदस्यमा बुवा पनि निर्वाचित भएको बताए। त्यतिबेला देशभरिका नगरपालिकाभन्दा भद्रपुर नगरपालिका सशक्त थियो, सरावगीले भने, अन्य नगरपालिकामा चुनावको रौनक खासै सुनिएको थिएन। उम्मेदवार नै पुगेनन् भन्ने सुनिन्थ्यो। भद्रपुरमा भने उम्मेदवारहरू खचाखच थिए। सरावगीका अनुसार भद्रपुरमा त्यसबेला कांग्रेस बलियो पार्टी थियो। व्यापारिक र औद्योगिक दृष्टिकोणले अहिलेको विराटनगर जस्तै भद्रपुर थियो। पूर्वकै सबैभन्दा ठूलो व्यापारिक केन्द्र पनि थियो। त्यसैले भद्रपुरले नगरपालिकाको मान्यता पहिला पाएको सरावगी बताउँछन्। २०१४ मा काठमाडौं नगरपालिकाको निर्वाचन सम्पन्न गर्न ट्रिबुनल गठन गरिएको थियो। त्यतिबेला निर्वाचन आयोग थिएन। आयोगद्वारा प्रकाशित निर्वाचनको इतिहास पुस्तकका अनुसार ट्रिबुनल मा मजिस्ट्रेट काठमाडौं मजिस्ट्रेट अफिसलगायत अन्य दुई सरकारी कर्मचारी थिए। निर्वाचनको रेखदेख र सञ्चालन गर्ने जिम्मा त्यसले पाएको थियो। निर्वाचनका लागि नगरपालिकाका कर्मचारी, सरकारी कर्मचारी र प्रहरी पनि खटाइएका थिए। २०१० मा भोट हाल्ने अधिकार पाएका महिला २०१४ को चुनावमा निकै उत्साहित देखिएका थिए। मूलपानीकी ८६ वर्षीया जानकी पोख्रेल त्यो बेलाको चुनाव सम्झिँदै भन्छिन्, महिलाले अधिकार पाए भनेर २०१० सालमा बिगुलै फुकियो। २०१४ सालमा धेरै महिलाले भोट हालेका थिए। २०१४ को चुनावमा आफू चाबहिलबाट वडा सदस्यमा उठेको पोख्ररेल बताउँछिन्। मेरा ससुराबुवाले वडा सदस्यमा उठ भनेर मलाई उम्मेदवार बनाउनुभएको थियो, उनले भनिन्, त्यतिबेला हाम्रो घर चाबहिलमा थियो। वडा नम्बर भने अहिले मेरो सम्झनामा छैन। बिर्सिएँ। त्यतिबेला सबै वडाबाट महिलाहरू सदस्यमा उठेको र आफूले चुनावै जितेको पोख्ररेलको दाबी छ। उनका अनुसार महिलाहरू चुनावमा उठ्थे। र चुनाव पनि जित्थे। तर, महिलाले जिते पनिसबै कामकाज भने पुरुषले नै गर्थे। हामी राजाका नजिकका मान्छे थियौं, पोख्ररेल भन्छिन्, मैले वडा सदस्यमा जिते पनि मेरो ससुराबुवा नै बैठकमा जाने र अरू काम गर्नुहुन्थ्यो। उम्मेदवार बनिदिन त्यो बेला कांग्रेस, कम्युनिस्ट र दरबारबाट आफूलाई खबर आएको पोखरेलको भनाइ छ। त्यतिबेला पनि पढेलेखेका मान्छे खोज्ने प्रचलनको सुरुआत भइसकेको थियो, उनले भनिन्। २०४६ सालमा प्रजातन्त्रको पुनर्बहालीपछि मात्रै महिलाले साँचो अर्थमा अधिकार पाएको पोखरेलको भनाइ छ। माओवादी केन्द्रका नेता देव गुरुङ यो बेला पार्टीहरूलाई एकल रूपमा चुनाव लडने वातावरणको अभाव रहेको तर्क गर्छन्। त्यतिबेलाको चुनाव प्रशासनिक इकाइको रूपमा मात्रै सीमित थियो, गुरुङ भन्छन्, राणाविरूद्ध कांग्रेस र कम्युनिस्ट अघोषित अथवा एक भएर लडेका थिए। २०१४ को स्थानीय चुनावमा पनि घोषणा गरेर गठबन्धन गरेको हैन। गुरुङका अनुसार त्यो बेला राजा र कांग्रेसबीच सम्बन्ध सुमधुर थियो। कम्युनिस्ट पार्टीमा डा केशरजंग रायमाझी र पुष्पलाल श्रेष्ठबीच मतभेद थिए। तर, पनि २०१४ को नगरपालिका चुनावमा भाग लिने उम्मेदवार तय गरिएका थिए। २०१० कै निर्वाचनमा कम्युनिस्टले चुनावमा भाग लिएको गुरुङ बताउँछन्। तुलनात्मक रूपमा हेर्दा २०१० भन्दा २०१४ को निर्वाचनमा मत निकै कम खसेको थियो। निर्वाचन पुस्तकका अनुसार त्यो बेला ५०१८ प्रतिशत मात्रै मत खसेको थियो। जुन अघिल्लो २०१० को निर्वाचन भन्दा ३ १८ प्रतिशत कम थियो। २०१४ सालमा काठमाडौंपछि अरू नगरपालिकामा पनि चरणबद्ध निर्वाचन गरिएको थियो। त्यो बेला ललितपुरमा १० वडा कायम गरिएको थियो। निर्वाचनका दिन ललितपुर नगरक्षेत्रका सबै अड्डाखानाहरू बन्द गरिएका थिए। त्यस क्षेत्रमा बस्ने सरकारी कर्मचारीहरूलाई पनि बिदा दिइएको थियो। यसै गरी वीरगन्ज नगरपालिकाको निर्वाचन फागुन ३० गते गरिएको थियो। यस्तै, फागुन ३० मा भद्रपुर नगरपालिकामा चुनाव भएको थियो। त्यसपछि तानसेन र विराटनगरमा चुनाव भएको थियो। यसैगरी, भक्तपुर नगरपालिकामा पनि निर्वाचन गरिएको थियो। निर्वाचन गर्न मेजिस्ट्रेड भक्तपुर सहितको ३ सदस्यीय एक ट्रिबुनल गठन गरिएको थियो। उक्त चुनावमा १८ हजार ८ सय १७ जना मतदाता थिए। तीमध्ये ११ हजार ६ सय ८४ ले मतदान गरेका थिए। भक्तपुरमा ६२३ प्रतिशत मतदान भएको थियो। २०१४ मा काठमाडौं बाहिरका नगरमा पनि चुनाव गरिएको थियो। त्यसपछि नै २०१५ फागुन ७ गते संसद्को निर्वाचन पनि भयो। २०१५ को चुनाव नै बालिग मताधिकारको आधारमा भएको पहिलो आमनिर्वाचन थियो। नेपालको निर्वाचन इतिहास नामक पुस्तकमा उल्लेख भएअनुसार २०१५ भन्दा अगाडि नै निर्वाचनको प्रक्रिया नेपालमा प्रयोगमा आए पनि संविधानसम्मत निर्वाचन प्रणाली भने २०१५ मा मात्रै संसद्को चुनावबाट आरम्भ भएको हो। यो संसदीय निर्वाचन २००७ सालमा राजा महेन्द्रले घोषणा गरेको संविधानसभाकै निर्वाचन गर्ने कि संसद्को गर्ने भन्नेमा विवाद थियो। राजा त्रिभुवनले संसद्को निर्वाचन घोषणा गरेका थिए। २००७ को घोषणामा त्रिभुवनले जनताले चुनेको वैधानिकसभाले बनाएको विधानअनुसार देशको शासन चलाउने कुरा व्यक्त गरे पनि उनको समयमा संविधानसभाको निर्वाचन हुन सकेन। महेन्द्र राजाले २०१४ आश्विन पूर्णिमाका दिन निर्वाचन हुने मिति तय गरे। तर, यो निर्वाचन केका लागि गर्ने भन्ने विषयमा कुनै स्पष्टता थिएन। डा केआई सिंहले प्रधानमन्त्री हुँदा एउटा चुनाव बोर्ड गठन गर्ने प्रयास गरेका थिए। उक्त बोर्डको रिपार्ट पाएपछि दुई महिनाभित्र चुनाव गर्ने प्रतिबद्धता पनि जाहेर गरेका थिए। त्यति बेला कांग्रेस र नेपाल कम्युनिस्ट पार्टीका साथीहरू एक भएर चुनाव लडेका थिए। यसका विविध कारण थिए। त्यो बेला राणा र राजाको प्रभाव थियो। उनीहरूविरूद्ध भूमिगत भएका कम्युनिस्ट पार्टीहरू पनि सक्रिय थिए। कांग्रेसका केही नेता र कम्युनिस्टका नेताबीच वार्ता भयो। देवेन्द्रराज कँडेल, कांग्रेस नेता २०१४ को चुनावमा उठेको छु है भन्दै २३ जना भोट माग्न आउँथे। कांग्रेस कम्युनिस्टसँगै भोट माग्न आएको भने थाहा पाइएन। म भने प्रजातन्त्रवादी नै थिए। पछि २०४६ सालको चुनावमा वडाध्यक्षमा उठेँ। जित्न भने सकिनँ।माधव पराजुली, निर्वाचनमा भोट हालेका ८२ वर्षीय वृद्ध महिलाले अधिकार पाए भनेर २०१० सालमा बिगुलै फुकियो। २०१४ सालमा धेरै महिलाले भोट हाले। महिलाहरू चुनावमा उठ्थे। चुनाव पनि जित्थे। तर, कामकाज भने पुरुषले नै गर्थे। मैले वडा सदस्यमा जिते तर, बैठकमा मेरो ससुराबुवा जानुहुन्थ्यो। जानकी पोख्रेल, ८६ वर्षीया वृद्धा (२०१४ सालकी उम्मेदवार) टंकराज आचार्यले प्रधानमन्त्री भएपछि संविधानसभाको लागि चुनाव गर्ने कुरा अझै टुंगो लागेको छैन भन्ने कुरा अगाडि ल्याएर थप अन्योल सिर्जना गराइ दिए। उनको भनाइमा यस्तो चुनावबाट दुईवटा सार्वभौमसत्ता बन्नेछन् भन्ने थियो। तर, राजनीतिक दलहरूले उनको कडा विरोध गरे। उनको अभिव्यक्तिविरुद्ध सर्वोच्चमा मुद्दासमेत पर्यो। अन्त्यमा मुद्दाको पैसला भने प्रधानमन्त्रीको पक्षमा गयो। यस्तो खिचातानीबीच राजा महेन्द्रले २०१५ फागुन ७ गतेका दिन चुनाव हुने भनी निर्वाचनको दिन तोकिदिए। साथै निर्वाचन संसद्का लागि हुने कुरा पनि स्पष्ट पारिदिए।। वरिष्ठ अधिवक्त कृष्णप्रसाद भण्डारीले २०१४ को स्थानीय तहको चुनाव व्यवस्थित रूपले सम्पन्न भएपछि राजा महेन्द्रलाई २०१५ सालको निर्वाचनको मिति तोक्न सहज पनि भएको बताए। वरिष्ठ अधिवक्ता भण्डारी भन्छन्, २०१४ सालको स्थानीय चुनाव सीमित ठाउँमा केन्द्रित थियो। बाजागाजा केही थिएन। म २०१० सालदेखि काठमाडौंको चुनावी माहोल देखेको मान्छे हो। २०१० मा चुनावी रौनक अलिकति बढी थियो। जनप्रतिनिधिका जनताका घरघर पुगेका थिए। तर, २०१४ सालमा एकदमै नगन्य मात्रामा मात्र चर्चा भयो। त्यो बेला वीरगन्ज नगरमा पनि चुनाव भएको थियो। तर, एकदमै सट्याकसुटुक शैलीमा चुनाव भएको वरिष्ठ अधिवक्ता भण्डारी सम्झन्छन्, यतिसम्म कि हाम्रो उमेरका १२ जनाबाहेक अरूलाई २०१४ को चुनावबारे अवगतै छैन। उनका अनुसार त्यो चुनावमा २००४ र २०१० साल जत्तिको पनि रौनक थिएन। २०१४ को चुनाव राजा महेन्द्र र कांग्रेसको इच्छामा भएको उनको भनाइ छ। २०१५ सालको संसदीय चुनावमा भने कांग्रेस र कम्युनिस्ट प्रतिस्पर्धात्मक ढंगले अगाडि आएका थिए। कांग्रेस नेता अर्जुननरसिंह केसीले २०१४ को स्थानीय तहमा पार्टीगत रूपमा गठबन्धन नभएको बताए। मैले थाहा पाएसम्म पार्टीले गठबन्धन गर्ने भनेर निर्णय गरेको भनेको २०४६४७ सालको आन्दोलन नै हो, केसीले भने, त्योभन्दा अगाडि त्यस्तो केन्द्रीय स्तरको गठबन्धन भएको सम्झना छैन। उनका अनुसार केसीले २०१४ मा कुनै सीमित स्थानमा पार्टीको निर्णयबाट नभई आवश्यकताका आधारमा उम्मेदवारबीच गठबन्धन भएको हुनसक्ने बताए। २०१४ सालमा नगरपालिका निर्वाचन समापनपछि राजा महेन्द्रबाट चैत ३ गते नयाँ संविधान निर्माण गर्न लोक सेवा आयोगका कायममुकायम अध्यक्ष भगवतीप्रसाद सिंहको अध्यक्षतामा संविधान मस्यौदा समिति गठन गरिएको थियो। समितिमा कांग्रेसका सूर्यप्रसाद उपाध्याय, गोर्खा परिषद्का रणधीर सुब्बा, नेपाल ल क्याम्पसका प्रिन्सिपल रामराज पन्त सदस्य छानिएका थिए। कांग्रेसका होराप्रसाद जोशीलाई समितिको सदस्य सचिवको जिम्मा दिइएको थियो।"
गठबन्धन एमालेसित त्रसित,"धनगढी : नेकपा एमालेका अध्यक्ष केपी शर्मा ओलीले पाँच दलीय गठबन्धन सिंगो एमालेसँग त्रसित भएको बताएका छन्। उनले गठबन्धनको हालत चुनावपछि हेर्न आग्रह गरे। कैलालीको धनगढीमा बुधबार आयोजित चुनावी सभालाई सम्बोधन गर्दै ओलीले प्रधानमन्त्री देउवाको विराटनगरको भाषण उधृत गर्दै भने शेरबहादुर जीले भनेछन्, गठबन्धन गर्ने इच्छा थिएन। एमालेसँग नसकिने भयो। तपाईंलाई गठबन्धनमा भोट दिने मन त नहोला तर मन नभए पनि भोट दिनुस्। कसैले भोट दिने मन नभए पनि दिन्छ ?। गठबन्धन एमालेका बलिया पाखुरा देखेर डराएको ओलीको भनाइ थियो। गठबन्धन हामीभन्दा पाँच गुणा कमजोर छ। कांग्रेसको घोषणापत्रमा देउवाको नाम ८ ठाउँमा छ। केपी ओलीको नाम ४२ ठाउँमा छ। गठबन्धन हामीभन्दा पाँच गुणा सानो रहेछ। २० प्रतिशत पनि छैन, ओलीले कटाक्ष गरे। उनले चुनावपछि गठबन्धन विनाश हुने, विघटन हुने र सर्वनाश हुने दाबी गरे। उनले सत्ता गठबन्धनका तीनवटै नेताहरूलाई कटाक्ष गर्दै भने, प्रचण्ड र माधवकुमार नेपालको स्पेसल दिन हो। उनीहरूलाई आज चितवनमा मञ्चमा जान दिइएयो। बोल्न दिइयो। छोरीका लागि भोट माग्न दिइयो। ओलीले सत्ता गठबन्धन भने पनि प्रचण्ड र नेपाललाई कांग्रेसले वास्ता नगरेको आरोप लगाए। उनले माधवकुमार नेपाललाई १५ वर्षसम्म एमाले चुसेको भन्दै व्यंग्य गरे। एमालेले १५ वर्ष प्रमुख नेता बनाएर एमाले चुसेका, २१ महिना एमालेले नै प्रधानमन्त्री बनाएर एमाले चुसेका नेताले भनेछन्, एमालेलाई त अब टर्च बालेर खोज्नुपर्छ भनेर। टर्च बाल्नुपर्दैन, एमाले खोज्ने भए धनगढी आएर हेर, ओलीले भने, वैशाख ३० गतेपछिको परिणाम कुर्नुस्। कसलाई टर्च बालेर खोज्नुपर्छ। त्यस्तै, प्रधानमन्त्री पत्नी आरजु देउवा र प्रचण्डकी बुहारी बीना मगरप्रति लक्षित गर्दै ओलीले भने, झुटा आश्वासन दिन कसैका श्रीमती आउलान्, कसैका बुहारी आउलान्, उनका झुटा आश्वासन नपत्याउनुस्। देशमा समृद्धि ल्याउन एमाले मात्रै बलियो शक्ति भएको ओलीको भनाइ थियो। मैले प्रधानमन्त्रीबाट छोडदा १२ महिनाका लागि पुग्ने आर्थिक स्रोत थियो। अहिले देश कंगाल बनाइसक्यो, १० महिनामै गठबन्धनको अवस्था थाहा भइसक्यो उनले भने। यसअघि कैलालीकै बौनियाँमा आयोजित चुनावी सभालाई सम्बोधन गर्दै ओलीले प्रचण्ड अहिले मुसो जस्तो भएको आरोप लगाएका थिए। कैलालीको थारू बाहुल्य भएको क्षेत्र बौनियाँमा पुगेर ओलीले रेशम चौधरीलाई जेल हाल्ने कुनै कारण नभएको बताए। कति जना मारिएका छन्, कस्ताकस्ता आन्दोलन भएका छन। तर, थारूका एकजना नेता जेल परे। उनलाई जेल हाल्ने कारण नै थिएन। मैले थारूहरूसँग ७ बुँदे सहमति गरेको मात्रै थिएँ। सरकार ढालिदियो। अहिले १० महिनासम्म पनि सरकारले रेशम चौधरीको बारेमा केही बोलेको छैन, ओलीले भने। अध्यक्ष ओलीले नेकपा एमालेले जसरी पनि स्थानीय सरकार जित्नुपर्ने बताए। संसदीय निर्वाचनमा एमालेको सरकार बन्छ। देशभरी एमालेको जनलहर छ। त्यसैले अहिलेदेखि नै गाउँगाउँमा एमालेलाई जिताउनुस्। भोलि केन्द्रले बजेट दिए पनि स्थानीय सरकार आफ्नो भएन भने कार्यान्वयनमा समस्या हुन्छ, ओलीले भने। त्यस्तै, नेकपा एमालेका केन्द्रीय सचिव तथा सुदूरपश्चिम इञ्चार्ज लेखराज भट्टले अहिले देशैभरी एमालेको लहर चलेको बताएका छन्। ओलीसँगै भट्टले पनि तीनवटै चुनावी सभालाई सम्बोधन गरे।"
४८ घण्टाअघि सीमा नाका बन्द : आयोग,"काठमाडौं : निर्वाचन आयोगले निर्वाचनको ४८ घण्टाअघिदेखि मतदान सम्पन्न नभएसम्म सबै अन्तर्राष्ट्रिय सीमा नाकाबाट हुने आवतजावत बन्द गर्न सरकारलाई आग्रह गरेको छ। आयोगको बिहीबारको बैठकले वैशाख २७ गते मंगलबार राति १२ बजेदेखि अन्तर्राष्ट्रिय सीमाबाट हुने आवतजावत बन्द गर्न गृह मन्त्रालयलाई लेखी पठाउने निर्णय गरेको हो। र, मतदान हुने दिन आन्तरिक रूपमा सञ्चालन हुने सबै प्रकारका यातायात बन्द गर्न पनि उसले भनेको छ । यही वैशाख ३० गते स्थानीय तह निर्वाचन हुँदै छ । स्थानीय तह निर्वाचनका लागि मतपत्र छपाइ सम्पन्न भएको आयोगले पत्रकार सम्मेलनमार्फत बिहीबार जानकारी दिएको छ। शुक्रबारसम्म सबै जिल्लामा ढुवानी गरिसकिने जानबारी प्रवक्ता शालिग्राम शर्मा पौडेलले दिए। यस्तै, निर्वाचन अवधिभर मादक पदार्थ निषेधलाई प्रभावकारी बनाइने भएको छ। स्थानीय तह निर्वाचन निर्देशिका २०७८ को दफा ७१ मा मादक पदार्थ निषेध गर्ने व्यवस्था छ। यो व्यवस्थाको प्रभावकारी कार्यान्वयनका लागि वैशाख २७ गते राति १३ बजेदेखि मतदान सम्पन्न नभएसम्म तोकिएको क्षेत्रमा मादक पदार्थ बिक्री वितरण र सेवन निषेध गर्न गृहलाई लेखी पठाउने निर्णय भएको आयोगले विज्ञप्तिमार्फत जनाएको छ।"
भरतपुरमा गठबन्धन टुटाउन षड्यन्त्र,"चितवन : भरतपुर महानगरपालिकाको निर्वाचनले केन्द्रको ध्यान तानिएको छ। गठबन्धनलाई जिताउन पाँच दलीय शीर्ष नेता चितवन आए। गठबन्धनको आवश्यकताबारे आफ्ना कार्यकर्तालाई सम्झाउन लागिपरे। चुनाव जिताउन नेताहरूले एकै स्वरमा कार्यकर्तालाई आग्रह गरे । भरतपुरको प्रमुख आफ्नो भागमा नपरेपछि कांग्रेसका शीर्ष नेताहरू नै चितवन आएर आफ्ना मतदातालाई माहोल बनाउन आग्रह गरेका थिए। भरतपुरमा चुनावी सभा गरेर गठबन्धनको उद्देश्यमा लाग्न आग्रह गरे। बिहीबार केन्द्रीय बस ट्रमिनलमा चुनावी सभा गरेका थिए। कांग्रेसका सभापति शेरबहादुर देउवाले संविधान र लोकतन्त्रको रक्षाका लागि गठबन्धन गरिएको स्पष्ट पारे। गठबन्धन भत्काउन षड्यन्त्र भएकोसमेत उनले बताए। गठबन्धनप्रति विश्वास गरेर मेचीदेखि महाकालीसम्मका जनताको भरोसा भएरै ८२ प्रतिशत प्रतिनिधिले आफूलाई सभापतिमा जिताएको बताए। गठबन्धनको अन्त कतै विरोध हुँदैन । यहीँ मात्र किन भयो ?, उनले भने, यहाँ गठबन्धन टुटाउने ठूलो षड्यन्त्र छ। यो षड्यन्त्रमा फस्यो भने हाम्रो पार्टी पनि खतरम हुन्छ। त्यसकारण रेणुदाहाल जी कुनै शंका नगरी जिताउनुपर्छ। जिल्लामा देखिएको असहमतिलाई सहमति गराउन नेताहरूले कसरत गरे। पटकपटक नेतृत्व छाड्दाको आक्रोस कांग्रेसी कार्यकर्तामा छ। उनीहरूलाई सम्हाल्न पनि नेताहरू चितवन केन्द्रित छन्। नेकपा माओवादी केन्द्रका अध्यक्ष पुष्पकमल दाहाल (प्रचण्ड)ले गठबन्धन दिगो बनाउने प्रतिबद्धता गरे। अहिले पनि यो गठबन्धन राष्ट्र र जनताको आवश्यकता हो। यो गठबन्धन लोकतन्त्रको आवश्यकता हो। समृद्धि र विकासको आवश्यकता हो भन्ने नबुझेर मत हालिँदैन हँसिया हतौडामा भनेर भन्नुभयो भने देश दुर्घटनामा जान सक्छ, उनले भने, होइन यो राष्ट्रको आवश्यकता हो भनेर गठबन्धनले जिते यो १०१५२० वर्ष लैजाने मेरो प्रतिबद्धता हुनेछ। तपाईंहरूले नेताहरू मात्रै नहेर्नुस्। तपाईंहरूको पनि फैसला गर्ने अधिकार छ। नेकपा समाजवादीका अध्यक्ष माधव कुमार नेपालले केपी शर्मा ओली बयलगाडा दर्शन का प्रवर्तक रहेको बताए । उनी महागफाडी हुन्। गफमा केपी ओलीले विद्यावारिधि गरेका छन्। मान्छेलाई भुलाउन सक्छन्। होस् गर्नुहोला, उनले भने, ओली गणतन्त्रविरोधी व्यक्ति। आज गणतन्त्र विरोधीसँग साँठगाँठ गर्दैछन्। त्यसकारण केपी ओली बयलगाडाका दार्शनिक हुन्। कांग्रेसका वरिष्ठ नेता रामचन्द्र पौडेलले गठबन्धनका कारण कांग्रेसलाई फाइदा पुगेको बताए। केन्द्र सरकारदेखि प्रदेश सरकारसम्म कांग्रेसले बनाउन नसक्ने बताए। कांग्रेसको प्रतिपस्र्धी माओवादी होइन, एमाले हो, उनले भने, त्यसैले माओवादीसँग सहकार्य आवश्यक छ। सभालाई जनता समाजवादी पार्टीका नेता सामान्य प्रशासनमन्त्री राजेन्द्र श्रेष्ठ, कांग्रेस सहमहामन्त्री डीना उपाध्याय, केन्द्रीय सदस्य शंकर भण्डारी, टेकप्रसाद गुरुङलगायतले बोलेका थिए। तीव्र असन्तुष्टि देखिएको चितवनका कार्यकर्ता सम्हाल्न बुधबार सभापति देउवा आफैं आएका हुन्। २ दिनसम्म देउवा जिल्लाका नेता र कार्यकर्तासँगको भेटमा व्यस्त भए। गठबन्धनको विरोध गर्नेलाई स्पष्ट पार्न नेकपा माओवादी केन्द्रका अध्यक्ष पुष्पकमल दाहाल , नेकपा समाजवादीका अध्यक्ष माधव नेपाल पनि चितवन आएका हुन्।"
"हामी मालिक होइनौं, जनताका सेवक हौं","पनौती नगरपालिकामा मेयरका उम्मेदवार हुन्, भीम न्यौपाने। उनले दोस्रो पटक मेयरमा उम्मेदवारी दिएका हुन्। पहिलो पटक उनले भैंसी सुत्केरी भत्ताको व्यवस्था गरेर चर्चा कमाएका थिए। सुरुआतमा धेरै आलोचना पनि खेपे । यो कार्यक्रम सफल भएपछि अन्य स्थानीय तहले पनि सञ्चालन गर्न थालेका छन्। उनी आफूलाई जनताको सेवक भन्न रुचाउँछन्। भोट माग्न सुनस्थान गाउँ पुगेका न्यौपानेसँग अन्नपूर्ण पोस्ट्का सुरेन्द्र काफ्ले र रोजन तामाङले लिएको अन्तर्वार्ता : दोस्रो पटक पनौतीमा प्रमुख पदमा उम्मेदवार हुनु भयो नि ? स्थानीय तहको पहिलो जनप्रतिनिधि भएर हामी आयौं। पनौतीमा बसोबास गर्ने ५६ हजार नागरिकलाई स्थानीय सरकारको महसुस गराएका छौं, त्यो कामलाई अगाडि बढाउँछौं। ससाना योजनालाई पनि हामीले व्यवस्थित ढंगले अगाडि बढाएका छौं। केही ठूला योजना सुरुआत गरेका छौं। पनौतीमा रंगशाला बनाउँदैछौं। पनौती सम्पदाको सहर हो। यसलाई मन्त्रिपरिषद्ले २२२४ वर्ष पहिला नै विश्व सम्पदा सूचीमा सूचीकृत गर्ने निर्णय गरेको थियो। स्थानीय सरकार नभएकाले अगाडि बढ्न सकेको थिएन, कागजपत्र पनि भेटिएनन्। हामीले सबै कागजात तयार गर्र्यौं। पुरातत्त्व विभाग, मन्त्रालय हुँदै मुख्यसचिवको कार्यालयमा दर्ता गरेका छौं। त्यो सरकारले यो प्रस्तावलाई मन्त्रिपरिषद्मा लगेको छैन। पनौतीलाई विश्व सम्पदा सूचीमा राख्ने विषय के हुँदैछ ? निर्वाचित भएर आएपछि नै विश्व सम्पदा सूचीमा राख्ने विषयमा काम भयो। विगतमा भएका कामको अध्ययन गर्यौं तर कागजात नै फेला पारेनौं। फेरि सम्पूर्ण कागजात संकलन गरेर मुख्यसचिवको कार्यालयमा दर्ता भएको छ। सम्बन्धित मन्त्रालयले यसलाई अगाडि बढाएको छैन। निकट भविष्यमै अगाडि बढाउँछौं। विश्व सम्पदाका लागि आधार के के छन् ? पनौती पुरानो सहर हो। पुराना मठमन्दिर धेरै छन्। इन्द्रेश्वर मन्दिर पशुपतिनाथको मन्दिरभन्दा पुरानो हो भन्ने ऐतिहासिक दस्तावेजमा छ। घरहरू पनि धेरै पुराना छन्। डेढ दुई वर्ष पुराना घर पनि यहाँ छन्। २०५६ सालमा १४ ठाउँमा प्रस्ताव विश्व सम्पदा सूचीमा राख्ने विषयमा मन्त्रिपरिषद्ले निर्णय गरेको थियो। १४ ठाउँमध्ये पनौती एक हो। तर यसबीचमा फाइल अगाडि बढेन। जसले गर्दा सूचीकृत हुन सकेनौं। निर्वाचित भएपछि प्रयत्न गर्र्यौं। तर पुरानो फाइल नै पाएनौं। नयाँ प्रस्ताव गरेर पठाएका छौं। मुख्यसचिवको कार्यालयमा दर्ता भएर बसेको छ। नगरपालिका भए पनि गाउँ नै बढी छ। काम कसरी गर्नु भएको छ ? पनौती नगरपालिका हो तर यसको आधार गाउँ नै हो। किसानको बाहुल्य भएको नगरपालिका हो यो। सामूहिक कृषि, पशुपालन, वैज्ञानिक कृषि प्रणालीलगायतलाई ध्यानमा राखेर अघि बढाएका छौं । हामीले स्थानीय तहको जग हालेका छौं। यसलाई पूरा गर्न बाँकी छ। मैले थालेका धेरै योजना निरन्तर चलिरहेका छन्। ती योजना पूरा गर्न पनि मेरो उम्मेदवारी आवश्यक भएको हो। लामो समय जनप्रतिनिधिविहीन रहेका कारण स्थानीय तह अस्तव्यस्त थियो। २०७२ भूकम्पले थिलथिलो बनाएको थियो। नागरिकका घर बनाउन पनि समय खर्चिनु पर्यो। कोभिडले नराम्ररी आक्रमण गरेको थियो। दुई वर्ष मात्रै स्थानीय सरकारले आफ्नो योजनामा काम गर्न पायो। अबका पाँच वर्ष के गर्नुहुन्छ ? जति काम गरेका छौं, जग मात्र बसाएका हौं। छानो हाल्न बाँकी छ। छानो हालेर व्यवस्थित घर पूरा गर्न यो उम्मेदवारी हो। हामीलाई दोस्रो पटक सेवा गर्ने मौका प्रदान गर्नु हुनेछ। हामी मालिक होइनौं। जनताको सेवक हौं, हुँदै आएका छौं। हरेक सुखदुःख र विकास निर्माण सवालमा साथ हुनेछौं। धेरै काम यो पाँच वर्षमा गर्छौं। नागरिकलाई काम हस्तान्तरण गर्छौं। यस अर्थमा हामी पनौतीमा पुनः निर्वाचन जित्छौं। अर्को कुरा, पार्टी अध्यक्ष केपी शर्मा ओलीले राष्ट्रियता, सार्वभौमसत्ता पक्षमा देखाएको साहस, २०७२ असोज ३ मै संविधान जारी गर्न राखेको चट्टानी अडान, समृद्ध नेपाल, सुखी नेपाली बनाउन अघि सारेका लोकप्रिय कार्यक्रमले एमाले नै अब्बल पार्टी हो भनेर प्रमाणित भएको छ। त्यो पनि हाम्रो जितको आधार हो।अर्कोतिर, एमाले पार्टी चोइटिएको पनि साँचो हो। पार्टीभित्र टन्न खानपिन गरिसकेर, डकार्नेहरू मात्रै लाखापाखा लागेका हुन्। काठमाडौंमा अलग हुनुभएको हो। त्यसको असर गाउँमा छैन। गाउँका एमाले एकीकृत एमालेका पक्षमा छन्। एमालेका कार्यकर्ता एक छन्। कार्यकर्तामा निराशा छैन। हाम्रो प्रतिस्पर्धा कांग्रेससँग नै हो। यहाँ एमाले एक्लै छ अरू एक ठाउँमा। तर पनि जित्छौं। तपाईंको जितको आधार यिनै हुन् ? भनिसकेें, धेरै कुरा यही हुन् हाम्रो जितको आधार। पार्टीले राष्ट्रियतामा लिएको अडान, पार्टीको स्पष्ट सोच, कार्यक्रम र कार्यदिशा, हामी कार्यकर्ताको इमान्दारिता र पाँच वर्षमा हामीले गरेका काम नै हाम्रो जितको आधार हो। पाँच वर्षमा हामी पनौतीमा जे जति काम गरेका छौं, त्यसको जस, अपजस त मैले नै लिने हो। पनौतीमा गरेका काम कुनै विवादमा छैनन्। हामीले गरेका काममा प्रतिपक्षमा पनि असन्तुष्टि छैन। जनता सन्तुष्ट छन्। त्यसकारण हामी निर्वाचन जित्छौं। गठबन्धनको प्रभाव त छैन ? गठबन्धन अस्तव्यस्त छ। त्यो गठबन्धन काठमाडौंबाट बनेको छ। गाउँबाट बनेको होइन। त्यो गाउँमा छैन, यहाँ आई पनि पुग्दैन। यसले गाउँमा केही असर पार्दैन। पनौतीलाई कृषि हब बनाएको कुरा गर्नुभयो, त्यो के हो ? बेमौसमी तरकारी खेतीपाती गर्नेदेखि सामूहिक कृषि प्रणालीसम्म विकास गरेका छौं। यसको विशेष उद्देश्य छ। धेरै नागरिक खाडी मुलुकमा छन्। त्यसले गर्दा गाउँ शून्य छ, परिवार अस्तव्यस्त छ। छोराछोरी पढाउन परिवार सहर जानु भएको छ। बाआमा अठ्यारोमा गाउँमै हुनुहुन्छ। सामूहिक कृषि प्रणालीको लक्ष्य यहाँका नागरिकले वैदेशिक रोजगारीको खाडीमा जानु नपरोस्, आर्थिक उत्पादनको स्रोत बढाउन सकियोस् भन्ने नै हो। पल्लो गाउँमा पनि यसको प्रभाव परोस् भन्ने उद्देश्य हो। हामीले कानुन नै बनाएर सामूहिक कृषि प्रणालीको सञ्चालन गरेका छौं। न्यूनतम पाँच जनाको समूह बनाएर के गर्ने भन्ने प्रस्ताव ल्याए प्राविधिक टोली खटाएर माटोको जाँच गराउँछौं। यो प्राविधिक सहयोग नगरपालिकाले नै गर्छ। मलखाद, बिउबिजन, एक वर्षको भाडा पनि हामी नै तिरिदिन्छौं। प्राविधिक सहयोग वर्षभरि दिन्छौं। सामूहिक कृषि प्रणालीका लागि पशुपालनसँगै अगाडि बढाएका छौं। भैंसी प्रबन्धन कार्यक्रम कानुन नै बनाएर अगाडि बढाएका छौं। ९ सय ६ वटा पाडी वितरण गरेका छौं। यीमध्ये दुई सयभन्दा बढी ब्याइसकेका छन्। वितरण गरिएका ८० प्रतिशत ब्याउने खालका छन्। नब्याउने २० प्रतिशतको सट्टपट्टा गर्छौं। अर्को किनाउँछौं। २०७४ मा निर्वाचित भएपछि हामीले तथ्यांक लियौं। यसभन्दा अगाडि पनौतीमा १२ सय भैंसी आउँथ्यो। सरदर आर्थिक हिसाब आठ करोड रकम बाहिर जाँदो रहेछ। लैनो किन्यो, बकेर्नो बाहिर पठायो। त्यसपछि हामीले कानुन नै बनाएर भैंसीको सुत्केरी भत्ता व्यवस्था गर्यौं। बकेर्नो बाहिर नपठाउने काम भयो। पहिलो बेतमा पाँच हजार दिन्छौं। पछिल्ला बेतहरूमा दुईदुई हजार दिन्छौं। त्यसका लागि बिमाको व्यवस्था गरेका छौं। त्यो चाहिँ अनिवार्य हो। के भैंसी सुत्करी कार्यक्रम सुरुआत भएपछि भैंसीको आयात घट्यो त ? हो, त्यसपछि भैंसी आयात घटेको छ। पहिलो वर्ष १२ सय भैंसी आएका थिए भने दोस्रो वर्ष सात सयमा झरेको थियो। गत वर्ष तीन सयको हाराहारीमा मात्रै आयात भएको तथ्यांक छ। गाउँभरि भैंसी ब्याएका छन्। अहिले संकटमा परेका छौं। किसानहरू भैंसी बेच्न पर्यो भन्न थाल्नु भएको छ। बेच्ने विषयमा पनौतीमा सहकारी एवं वित्तीय संस्था सम्झौता गरेका छौं। भैंसी धितो राखेर सहकारीबाट ऋण दिन्छौं। ब्याज नगरपालिकाले बेहोरिदिन्छ। भैंसीपालनबाट कति लाभ हुन्छ ? मेरा पनि दुईवटा भैंसी र गाई छन्। सम्पूर्ण श्रमको हिसाबमा धेरै नाफा त हुँदैन। साउनमा भकारो सोर्न गाह्रो हुन्छ। बाहिरका मान्छेले पाँच हजार दिए पनि सोर्दैन। आफैं पाडी हुर्काउनु हुन्छ। मूल पुँजी गए पनि। अनि त्यो पुँजीको रूपमा विकास हुन्छ। गाउँमा किसान दैनिक रोजगारी छैनन्। गाउँमा आत्मसन्तुष्टि लिएर काम गरेका किसान घाटामा जानु हुन्न। त्यसका लागि सिंगो श्रम हिसाब धेरै नाफा हँुदैन। यसका लागि घाँसेबारीको पनि विकास गर्नु पर्यो। यो कार्यक्रममा कत्तिको आकर्षण छ त ? आकर्षण क्रमशः बढ्दै छ। अहिले गाउँबस्तीमा एउटा पाल्नेले दुई, दुई पाल्ने तीन, तीन पाल्नेले चार वटा पाल्न थालेका छन्। भैंसीपालनमा व्यावसायिक रूपमा फर्म विकास भइरहेको छ। वैदेशिक रोजगारीमा फर्केर फर्म बनाएर व्यावसायिक भैंसीपालनमा लाग्नु भएको छ। किसानलाई राम्रो गर्छ। मध्यपहाडी भूगोलमा राम्रो भैंसी कहाँ पाइन्छ ? पनौतीमा भन्ने सन्देश दिन चाहन्छौं। अहिले भैंसी तराई मधेसबाट ल्याउनुपर्ने अवस्था छ। हामी यहाँबाट बाहिर पठाउँछौं। विदेशबाट आएका युवालाई सामूहिक वा व्यक्तिगत रूपमा कृषि एवं पशुपालन कार्य गर्न आवश्यक अनुदान तथा सहुलियत ऋणको व्यवस्था गर्नेछौं। भैंसी सुत्केरी भत्तालाई निरन्तरता दिनेछौं। गाई सुत्केरी भत्ताको सुरुआत गर्नेछौैं। पनौती नगर भैंसी र गाईको स्रोत केन्द्रको रूपमा विकास हुनेछ। ७ सय ५३ तहभन्दा पनौतीले के फरक काम गर्यो ? ७ सय ५३ वटै स्थानीय तहमध्ये बिल्कुुलै नौलो काम थालेको छु। भैंसी प्रवद्र्धन कार्यक्रम बिल्कुलै भिन्न कार्यक्रम हो। जब हामीले भैंसी प्रवद्र्धन कार्यक्रमअन्तर्गत भैंसीलाई सुत्केरी भत्ताको सुरुआत गर्यौं, त्यसका लागि कानुन नै बनायौं। तब धेरै आलोचना पनि खेप्यौं। सुत्केरी भत्ता महिलाले नै नपाएको देशमा भैंसीको सुत्केरी भत्ता भन्ने कुरा बिल्कुलै नयाँ र अनौठो थियो। आलोचना सहेर यस कार्यक्रमलाई निरन्तरता दिएँ। जब यसबाट लाभ हुन थाल्यो, किसान पनि यो कार्यक्रममा सहभागी हुन थाले। आलोचना मत्थर मात्रै भएन। हामीसँग अन्य स्थानीय तहसमेत यो विषयमा सल्लाह लिन आउन थाले। अहिले त तीन सयभन्दा बढी स्थानीय तहले यो कार्यक्रम अगाडि बढाएका छन्। भैंसी नै छान्नुपर्ने कारण ? हो, यसको विशेष कारण छ। हाम्रा तीन वटा वडा भैंसीका निमित्त राम्रो छ। किसान पहिला पनि भैंसी पाल्थे। काठमाडौं ३७ किलोमिटर टाढा छ। त्यो हाम्रो बजार हो। काठमाडौंमा देखिएको दूधको अभाव यहाँबाट पूर्ति हुन्छ। ६७ हजार लिटर दूध यहाँबाट काठमाडौं जान्छ। काभ्रेका १३ स्थानीय तहमा सबैभन्दा बढी दूध उत्पादन गर्ने पनौती हो। भैंसी पालेर कोही घाटामा जाँदैन। लैनो बनाए क्यासमा जाने हो। त्यसैले यो छान्यौं। नागरिकको रुचि पनि थियो। बाहिर जाने ८१० करोड रोक्न सकेका छौं। बेरोजगार भएपछि मान्छे बिग्रिन्छ। दुईतीन वटा भैंसी पाल्यो भने त्यसैमा व्यस्त हुन्छ, आम्दानी पनि हुन्छ। १२ वडालाई सर्भेक्षणका आधारमा विभाजन गरेका छौं।"
"आयोग कराइरहन्छ, आचारसंहिता मिचिइरहन्छ","जनकपुरधाम : स्थानीय निर्वाचनलाई लक्षित गरी निर्वाचन आयोगले निर्वाचन आचारसंहिता, २०७८ लागू गरेको छ। निर्वाचनलाई स्वच्छ, निष्पक्ष, पारदर्शी र भयमुक्त वातावरण कायम राख्न निर्वाचन आयोग ऐन, २०७३ को दफा २२ ले दिएको अधिकार प्रयोग गरी आचारसंहिता जारी गरिएको हो। तर, निर्वाचनको मिति नजिकिँदै जाँदा आचारसंहिता दस्तावेजमा मात्रै सीमित बन्दैछ। यसको पालन गर्नुपर्ने कुनै पनि पक्ष संवेदनशील बनेका छैनन्। पालना गराउन सहयोग गर्ने सरकारका मन्त्री आफैं आचारसंहिताविपरीत चुनावी कार्यक्रममा छन्। आयोगले पनि विज्ञप्ति निकाल्ने र सचेत गराउने क्रमलाई उपत्यका बाहिरसम्म पुर्याउन सकेको छैन। आचारसंहिता एकातर्फ छ भने उम्मेदवारको कार्य अर्कै छ। आचारसंहिताको परिच्छेद२ मा सबैले पालना गर्नुपर्ने आचरणबारे स्पष्ट पारिएको छ। आयोगले दललाई जानकारी गराएको छ। तर, अहिलेको चुनावी माहोलले ती आचारसंहितालाई औपचारिकतामा सीमित गराएको महसुस सबैलाई हुन्छ। नेपाल सरकार, प्रदेश सरकार, मन्त्री, स्थानीय कार्यपालिका तथा स्थानीय कार्यपालिकाका पदाधिकारीहरूले पालना गर्नुपर्ने आचरण अन्तर्गतको (क) मा कुनै राजनीतिक दल वा उम्मेदवारको पक्ष वा विपक्षमा प्रचारप्रसारमा संलग्न हुन वा प्रचारप्रसार गर्न नहुने। मधेस प्रदेशका मुख्यमन्त्री लालबाबु राउत हाल चुनावी अभियानमा छन्। उनी जनता समाजवादी पार्टी नेपालको तर्फबाट पर्सा वीरगन्ज महानगरपालिकाको मेयर पदका उम्मेदवार राजेशमान सिंहको पक्षमा खुलेरै चुनावी प्रचार गरिरहेका छन्। मुख्यमन्त्री राउत उम्मेदवार सिंहसँगै घरदैलो र प्रचारप्रसारको क्रममा भोट माग्दै गरेको भेटिन्छन्। प्रदेशका अन्य मन्त्री पनि निर्वाचन प्रचारप्रसारमा दलकै पछिपछि लागेका छन्। आर्थिक मामिलामन्त्री शैलेन्द्र साह निरन्तर घरदैलो अभियानमा छन्। उनी जसपालाई मतदान गर्न आफ्नो सामाजिक सञ्जालबाट समेत मतदातालाई आग्रह गर्छन्। यस्तै अन्य मन्त्रीहरू पनि मन्त्रालयको कामकाज छाडेर चुनावी प्रचारप्रसारमा लागेका छन्। जुलुस वा आमसभामा भाग लिने वा प्रचारप्रसार गर्ने व्यक्तिले राजनीतिक दल वा उम्मेदवारको निर्वाचन चिह्न अंकित ज्याकेट, कमिज, भेष्ट, टिसर्ट, टोपी वा क्याप, गम्छा, मास्क लकेट वा अन्य कुनै पनि किसिमको पहिरन वा स्टिकर, लोगो, झोला, व्याच, ट्याटु जस्ता सांकेतिक सामग्री उत्पादन गर्न, प्रयोग गर्न, बिक्री वितरण गर्न वा प्रदर्शन गर्न वा गराउन नहुने। मधेस प्रदेशको राजधानी जनकपुरधाममा अहिले अफसेट प्रिन्ट, छापाखाना र कलर प्रिन्ट सञ्चालकलाई झन्डा, ब्यानर भेष्ट र टिसर्ट छाप्न भ्याइनभ्याइ छ। दैनिक माग पनि अत्याधिक रहेको ती सञ्चालक बताउँछन्। प्रमुख पदका उम्मेदवारहरूले एकपल्टमा लाख, दुई लाखसम्मको प्रचार सामग्रीहरू पनि छाप्न लगाउँछन्। वडास्तरमा उठेका उम्मेदवारहरू कसैले ५० त कसैले २५ हजारको पोस्टर पम्पलेट छाप्न लगाउँछन्, जनकपुर माला अफसेट प्रिन्टस्का सञ्चालक शंकर साह भन्छन्। उम्मेदवारको आर्थिक अवस्था हेरीहेरी आफूले पनि बढाउनघटाउन लगाउने गरेको साहको भनाइ छ। आपूलाई व्यवसायसँग मतलब भएको बताउने उनी आचारसंहिताको विषयमा धेरै जानकार नरहेको बताउँछन्। भन्छन्, हामी त जानेबमोजिम निर्वाचन आचारसंहिताअनुसार कागज र पोस्टरमा छाप्नुस् भन्छौं। तर, यहाँ भेष्ट, टोपी, झोला र अन्य आचारसंहिता विपरीतका प्रचार सामग्री छाप्नेहरू पनि थुप्रै आउँछन्। घर वा जग्गा धनीको अनुमति नलिई कसैको निजी घर वा जग्गामा वा सार्वजनिक भवन, सार्वजनिक उद्यान, सार्वजनिक सडकका पोल वा कुनै पनि सार्वजनिक स्थानमा दलको झन्डा, दल वा उम्मेदवारको निर्वाचन चिह्न राख्न वा टाँस्न नहुने उल्लेख छ। मधेस प्रदेशका प्रत्येक जिल्लामा सर्वसाधारणको घर र पर्खालको भित्ता दलका प्रचार सामग्रीले रंगिएका छन्। प्रचारप्रसारको पर्चाले हरेक क्षेत्र कुरुप बनाइएको छ। घरधनीको आँखा छलेर कार्यकर्ता र प्रचारकहरूले बिना स्वीकृति पर्चा पम्पलेट टाँस्ने गरेका छन्। यसै महिनामा नयाँ घर बनाएर गृह प्रवेश गरेका छौं। घरको भित्ता र बाहिरी पर्खालहरू रंगाउन निकै रकम खर्चिनु पर्यो अहिले निर्वाचनको बेला उम्मेदवारहरूले भित्ता फोहोर पार्ने गरी पर्चा टाँसेर जान्छन्, जनकपुरधाम उपमहानगरपालिका४ का रजनीश सिंह भन्छन्, यो त तरिका नै भएन नि ! उम्मेदवार भएपछि अझ सभ्य हुनुको साटो उल्टै जनतालाई दुःख दिने काम गरिरहेका छन्। मेरो पर्खालमा लुकिछिपी पोस्टर टाँस्नेहरूलाई त कुनै पनि हालतमा भोट दिन्नौं। कारबाही हुनुपर्यो। निर्वाचन प्रचारप्रसार, आमसभा तथा जुलुसमा १८ वर्ष उमेर पूरा नभएका बालबालिकाको प्रयोग गर्न वा गराउन नहुने लेखिएको छ। १५ वर्षीय दिलिप र उनका साथीहरू चुनावी प्रचार सामग्री टाँस्नमा व्यस्त छन्। धनुषाको नगराइन गाउँमा स्वास्थ्यचौकीको भित्तामा निर्वाचनको प्रचारप्रसारको पर्चा टाँस्दै गर्दा उनीहरू भेटिए। उनीहरूको हातमा एक मुठ्ठा पर्चा थियो। उनीहरूलाई कुनै दलले पर्चा टाँस्न लगाएको रहेछ। गाउँभरि नै डुलेर यी पर्चाहरू ठाउँठाउँमा टाँस्ने योजना दिलिप र उनका साथीहरूले बनाएका थिए। यो त हाम्रो पार्टी हो। त्यसैले सहयोग गरिरहेका छौं, दिलिपले भने, हामी त आफ्नो मनले यसरी प्रचार गर्छौ। तर, दिलिप जस्ता ससाना बालबालिकाहरूलाई फ्रुटी, चाउचाउ, बिस्कुट र केही रकमको लोभ दिएर विभिन्न दलका उम्मेदवारहरूले निर्वाचन प्रचारप्रसारमा प्रयोग गरिरहेका छन्। यस्ता बालबालिकाहरूलाई विद्यालय छाड्न लगाएर दलको प्रचारमा झन्डा बोकेर टोलटोल डुलाउने काम अझै धेरै छ। प्रचलित कानुन वा स्थानीय प्रशासनले निशेध गरेको सामग्री लिई जुलुस, आमसभा, कोणसभा, बैठक वा भेलामा प्रदर्शन वा प्रयोग गर्न नहुने। अहिले ठुल्ठूला आवजाजमा जुलुस र आमसभा गर्ने दलहरूको नित्य कर्म नै बनेको छ। सार्वजनिक यातायात अवरुद्ध हुने गरी आमसभा र जुलुसको आयोजना भइरहेका छन्। दल र उम्मेदवारहरूको जुलुसमा चारजना मान्छे बसाएर नगरभरि घुमायो भने दिनको एक हजार पाइन्छ। बिना मान्छे अटोमा उम्मेदवारको पोस्टर टाँसेर, साउन्ड बक्स राखी निर्वाचन प्रचारको गीत बजाउँदै टोलटोलमा गाडी घुमायो भने दिनको २५ सय रुपैयाँ उम्मेदवारहरूले दिने गर्छन्, निर्वाचनका बेला प्रचारप्रसारमा व्यस्त अटो चालक महावीर चौधरीले भने, हामी गरिब मान्छेलाई त राम्रै छ। दिनभरि गाडीमा बाजा बजाउँदै दलको प्रचारमा घुम्यो साँझमा २५ सय रुपैयाँ हातको हात पाइन्छ यो त राम्रो मौका भयो नि ! अब फलानो ठाउँमा उल्लंघनको घटना भएको हो भनी किटेर उजुरी आयो भने हामी नियन्त्रण गर्न प्रहरी पठाउँछौं, होइन भने एक ठाउँमा बाजा बजायो भनेर भन्छन् हेर्न जाँदासम्म अर्को ठाउँमा गइसक्या हुन्छ अनि कसरी कारबाही प्रक्रिया अघि बढाउने ? ब्रजेश प्याकुरेल  मुख्य निर्वाचन अधिकृत, धनुषा मधेस प्रदेशको राजधानी जनकपुरधाम अहिले प्रतिदिन ट्राफिक जामको समस्याले अस्तव्यस्त बनेको हुन्छ। निर्वाचन नजिकिँदै जाँदा उम्मेदवारहरूले प्रचारप्रसारका लागि सडकमा आआफ्नो पार्टीको ब्यानर र झन्डा टाँगेर सयौं ट्याम्पु र अटोरिक्साहरूलाई जथाभावि प्रचारमा ओहोरदोहोर गराउन थालेपछि सडकमा आवागमन अवरोधका कुरा सामान्य भएको छ। उम्मेदवारको कार्यालयमा तुल (कपडा) मा बनाईएको ३३ फिटको दलको झन्डा र सोही नापको चुनाव चिह्न बाहेक दलको प्रचारप्रसार गर्ने उद्देश्यले कुनै किसिमको डिजिटल बोर्ड, फ्लेक्स, ग्लुसाइन बोर्ड, श्रव्य सामग्री बजाउन र श्रव्यदृश्य सामग्रीहरू प्रदर्शन गर्न नहुने। घरधनीको अनुमति नलिई महोत्तरी बलवा नगरपालिका १०को मुसहर बस्तीका झोपडी भित्तामा र बाटोमा टाँसिएका पोस्टरहरू । तस्बिर : मनिका झा ठुल्ठूला हर्न र डिजे साउन्ड बक्स चारपांग्रे गाडीमा बाँधेर राजनीतिक दल र उम्मेदवारहरूको प्रचारप्रसारमा थरीथरीका गीत बजाउँदै अहिले टोलटोल घुमाइएका छन्। निकै चर्को स्वरमा बज्ने यस्ता चुनावी प्रचार गीतहरूले सर्वसाधारणलाई आकर्षित गर्नुभन्दा पनि ध्वनि प्रदूषण र दिक्क लगाउने काम मात्रै गरेको स्थानीय कमलेश साह बताउँछन्। जनतालाई दिक्क लगाउने र अनावश्यक हो हल्ला गरी मत माग्नेहरूले मत पाउनुभन्दा पनि गाली पाउँछन्, साहले भने, यस्ता क्रियाकलापहरू रोक्न न त प्रशासनले केही गरेको छ, न निर्वाचन आयोगले नै। निर्वाचन आचारसंहिता चैत २५ गतेदेखिनै लागू भइसके पनि यसको पालना गर्न र गराउनतर्फ कसैले ध्यान दिएका छैनन्। निर्वाचन आचारसंहिता विपरीतका क्रियाकलापमा संलग्न रहेका उम्मेदवारलाई पहिलो चरणमा सचेत गराउने र आदेशको बर्खिलाफ गर्ने राजनीतिक दल, उम्मेदवार, व्यक्ति, संस्था, पदाधिकारी वा निकायलाई आयोगले एक लाख रुपैयाँसम्म जरिवाना गर्ने व्यवस्था छ। निर्वाचन आयोगका प्रवक्ता सहसचिव शालिग्राम शर्मा पौडेलले विज्ञप्तिमार्फत ती नियम र कानुन सार्वजनिक गरेका छन् तर, कार्यान्वयन फितलो छ। कुनै उम्मेदवारले आयोगले बनाएको आचारसंहिताको उल्लंघन गरेको कारणबाट निर्वाचन स्वतन्त्र, स्वच्छ र धाँधलीरहित तवरबाट हुन नसक्ने कुरामा आयोग विश्वस्त भएमा त्यसको स्पष्ट आधार र कारण खोली त्यस्तो उम्मेदवारको उम्मेदवारी रद्दसमेत गर्ने प्रावधान छ। तर, जिल्ला स्तरमा निर्वाचन अनुगमन कर्ता नै मुकदर्शक बनेपछि आचारसंहिता उल्लंघन गर्नेहरूको मनोबल झनै बढेको छ। हामीकहाँ आचारसंहिता उल्लंघनको लिखित उजुरीहरू हालसम्म एकदुईवटा मात्रै आएको छ। त्यो पनि तुल ब्यानरहरूको विषयमा थियो अनि हामीले त्यस्ता तुल ब्यानरहरू प्रहरीलाई भनेर हटाउन लगाएका छौं, धनुषा जिल्लाका मुख्य निर्वाचन अधिकृत ब्रजेश प्याकुरेल भन्छन्, अब फलानो ठाउँमा उल्लंघनको घटना भएको हो भनी किटेर उजुरी आयो भने हामी नियन्त्रण गर्न प्रहरी पठाउँछौं होइन भने एक ठाउँमा बाजा बजायो भनेर भन्छन् हेर्न जाँदासम्म अर्को ठाउँमा गइसक्या हुन्छ अनि कसरी कारबाही प्रक्रिया अघि बढाउने ? दलहरूलाई आचारसंहिता पालनाका लागि सम्झाउने बुझाउने काम गरिरहेको उनको भनाइ छ। तर, दलहरूले कतिको पालना गरिरहेका छन् भन्ने कुरा ठ्याक्कै भन्न सकिँदैन्, मुख्यनिर्वाचन अधिकृत प्याकुरेलले थपे, आचारसंहिता भनेको तिमीले पालना गर भनेर कर लगाउनुभन्दा पनि आफैंले अनुशरण गर्ने विषय पनि हो। मुख्यमन्त्री र मन्त्रीलाई पनि आचारसंहिता लाग्छ। यदि कुनै कार्यक्रममा जाने हो भने निर्वाचन आयोगबाट पूर्वअनुमति लिनुपर्छ। तर, आचारसंहिता उल्लंघन गरेको लिखित उजुरी अहिलेसम्म नपरेकाले कुनै कारबाही प्रक्रिया अगाडि बढाएका छैनौं। धर्मराज पौडेल मुख्य निर्वाचन अधिकृत, पर्सा"
निर्वाचनपछि अर्थतन्त्र चलायमान,"नेपाली अर्थतन्त्रमा पछिल्लो समय समस्या भएको भन्ने कुरा आएको छ। आयात बढेको छ। तरलताको समस्या देखिएको छ। व्यापार घाटा बढेको छ। शोधनान्तर घाटा बढेको छ र विदेशी विनिमय सञ्चिति घटिरहेको छ। अर्कातिर सरकारले पुँजीगत खर्च पनि गर्न सकेको छैन। आयात बढ्दा विदेशी विनिमय सञ्चिति घटेको भन्दै राष्ट्र बैंकले केही दिनदेखि केही वस्तुको आयातमा कडाइ गरेको छ। तर, आयातमा कडाइ गर्दा त्यसका सकारात्मक नकारात्मक दुवै असर पर्ने कुराहरू पनि चर्चामा आइरहेका छन्। पछिल्लो समय राष्ट्र बैंकले जुन नियन्त्रणको कुरा गरिरहेको छ, त्यो नियन्त्रण सबै वस्तुहरूमा छैन। औद्योगिक कच्चा पदार्थहरूमा त झनै छैन। त्यसैले आयात नियन्त्रण त्यो स्थितिमा पुगेको होइन। अहिले सतर्क हुनुपर्ने कुरा आयात बढेका कारण विदेशी मुद्राको सञ्चिति घट्दै गएको छ। भोलिका दिनमा त्यसले पार्ने असरका विषयमा सतर्क हुनु जरुरी छ। नियन्त्रणका केही उपाय अवलम्बन गर्नुपर्छ। यसमा राष्ट्र बैंकको कदमलाई सकारात्मक नै मान्नुपर्छ। हुन त आयात नियन्त्रणका सरकारले सात प्रतिशतको आर्थिक वृद्धिदर हासिल गर्ने लक्ष्य लिएको छ। तर, सरकारले आफ्नै पुँजीगत खर्च गर्न सकेको छैन। खर्च गर्न नसक्नुको अर्थ यसले आर्थिक वृद्धिलाई असर गर्छ। वृद्धिलाई असर गर्नु भनेको अर्थतन्त्रका समग्र सूचकहरूमा असर पर्नु हो। बजार होस्, पुँजीबजार होस् या श्रमबजार। यी सबै क्षेत्र चलायमान हुनुपर्ने हो। तर, यो चलायमान हुन सकेको छैन। यसले अर्थतन्त्रमा नकारात्मक असर परेको देखिन्छ। अहिले मुलुक त्यही दिशामा गइरहेको छ। अर्थतन्त्रमा अहिलेको अवस्था आउनुको कारण सरकारले आफूसँग भएको पैसा ढुकुटीमा थन्क्याएर राख्नु नै हो। गर्छु भनेको खर्च गर्न नसक्ने, ऋण लिएको दायित्व बढ्दै जाने तर त्यसको सदुपयोग गरेर प्रतिफल निकाल्नुपर्नेमा खर्च नै गर्न नसकेपछि कसरी अर्थतन्त्र सकारात्मक हुन सक्छ ? सरकारले त्यसतर्फ सोच्नु जरुरी छ। कोरोनालगायतका कारणहरूले नेपालका निजी क्षेत्र चलायमान हुन सकेका छैनन्। अब कोरोनापछिको समयमा निजी क्षेत्र राम्रोसँग सञ्चालन हुन सकेनन् भने अर्थतन्त्र ओरालो लाग्छ। त्यसैले सरकारले निजी क्षेत्रलाई प्रोत्साहन गर्नुपर्छ। कुल अर्थतन्त्रमा सरकारको सेयर २० प्रतिशत जति होला, बाँकी सबै निजी क्षेत्रको छ। अहिलेको अर्थतन्त्रमा देखिएको समस्याको एकमात्र समाधान उत्पादन बढाउनु नै हो। अर्को पाटो नेपालमा इन्धनको खपत बढिरहेको अवस्था छ। मुलुकभित्र कति विद्युतीय साधन चलिरहेका छन्। सार्वजनिक यातायात कत्तिको प्रभावकारी छन्। त्यता पनि हेर्नुपर्छ। अब हाम्रो उत्पादकत्व बढाउनका लागि पहिलो कुरा त गुणस्तरीय मानव स्रोत उत्पादन गर्नुपर्छ। प्रविधिको विकास गर्नुपर्छ। नेपालको आयात निर्यातमा रेमिट्यान्सको ठूलो प्रभाव पर्छ। रेमिट्यान्स धेरै आउँदा माग बढ्छ। त्यसले आयात बढाउँछ। अहिले रेमिट्यान्स घटेको छ। पहिले ३५४० प्रतिशत पुँजीगत बजेट विनियोजन हुने गथ्र्यो। अहिले त्यो घटेर पछिल्लो समय २५ प्रतिशतको हाराहारीमा झरेको छ। त्यसले गर्दा पनि हामीहरू दीर्घकालीन समस्यामा छौं । महेश आचार्य, पूर्वअर्थमन्त्री"
वीरगन्जमा गठबन्धनको घोषणापत्र : अनियमितताको छानबिन गर्नेदेखि कर घटाउनेसम्म,"वीरगन्ज : स्थानीय निर्वाचनलाइ लक्षितगरी सत्ता गबठन्धनले वीरगन्ज महानगरपालिकाको लागि चुनावी घोषणापत्र सार्वजनिक गरको छ। महानगरको मेयर र उपमेयर पदमा मात्रै सत्तारुढ पाँच दलले गठबन्धनका गरेका छन्। मेयरमा जनता समाजवादी पार्टी (जसपा) का राजेशमान र उपमेयरमा नेपाली काँग्रेसका इम्तियाज आलम उम्मेदवार रहेका छन्। वीरगन्जमा शुक्रबार पत्रकार सम्मेलन गरेर सत्तारुढ पाच दलले गठबन्धनका उम्मेदवारहरुको चुनावी घोषणापत्र सार्वजनिक गरेका हुन्। साझा प्रतिवद्धता शीर्षक दिइएको गठबन्धनको चुनावी घोषणापत्रमा विगतको नेतृत्वले गरेका अनियमितताको छानबिनगरी कारवाही गर्नेदेखि लिएर भ्रष्टाचार सम्बन्धी गुनासो सुन्न मेयरको प्रत्यक्ष निगरानीमा हेल्पलाईनको व्यवस्था गर्नेसम्मका बाचाहरु गरिएका छन्। गरिब तथा विपन्न नागरिकको बिजुली र पानीको न्यूनतम शुल्क महानगरले व्यहोर्ने, महानगरमा व्यवसाय गरिरहेका विदेशी र स्वदेशी नागरिकलाई डिजीटल आईडेन्टिफिकेसन कार्ड उपलब्ध गराउने, फोहरमैला व्यवस्थापन, नाला सफाइ र लामखुट्टे नियन्त्रण गर्न एक महिने सरसफाइ घरदैलो अभियान चलाइने प्रतिबद्धता गठबन्धले गरेको छ। नयाँ घरको नक्सा पास गर्दा १ घर बराबर कम्तीमा २ बिरुवा अनिवार्य, फुटपाथ व्यवस्थापन गरिने, महानगरलाइ ध्वनी प्रदूषणमुक्त बनाउने, सबैका लागि सुलभ शिक्षा का लागि विद्यालय भर्ना अभियान चलाइने, सरकारी विद्यालयका बेथिती अन्त्य गर्ने, वीरगञ्ज विश्वविद्यालय निर्माणका लागि यसअघि नै उठेको रकमको खोजी गरी यथाशीघ्र विश्वविद्यालय निर्माणको काम अघि बढाउन पहल गरिने बुदाँ पनि गठबन्धनको घोषणपत्रमा उल्लेख छ। प्रत्येक वडामा एकजना स्वास्थ्य सहायक, नर्स र बर्थिङ सेन्टरसहितको स्वास्थ्य चौकी स्थापना, वीरगन्जलाई मेडिकल हबकोरुपमा विकास, चक्रपथ निर्माण गरी वीरगन्जको ३२ वटै वडालाई सडक सञ्जालमा, घण्टाघर चोकमा ट्राफिक व्यवस्थापन गर्न ओभर ब्रिज निर्माण गरिने गठबन्धनले प्रतिबद्धता जनाएको छ। छोरीहरूलाई आत्मनिर्भर बनाउन प्राविधिक शिक्षाको संरचना विकास गर्दै गरीब तथा विपन्न परिवारका छोरीहरूलाई नि:शुल्क प्राविधिक शिक्षाको व्यवस्था, महिलालाई पुरुष समान ज्याला उपलब्ध गराउन अभियान, खाना पकाउन दाउराको चुल्हो प्रयोग गर्ने परिवारका लागि निःशुल्क ग्यास चुल्हो वितरण, ज्येष्ठ नागरिकको निःशुल्क स्वास्थ्य परीक्षण तथा उपचारको व्यवस्था गरिने पनि गठबन्धनले जनाएको छ। यस्तै कृषियोग्य जग्गामा मालपोत बाहेकको कर हटाइने, राष्ट्रियस्तरको खेलकुद प्रशिक्षण संस्थान स्थापना, कमजोर आर्थिक अवस्थाका ज्येष्ठ नागरिकका लागि धार्मिक आस्थाअनुसार तिर्थयात्रा, हजयात्रा तथा अन्य धार्मिक भ्रमणको व्यवस्था गरिने पनि चुनावी घोषणापत्रमा उल्लेख गरिएको छ। चुनावी घोषणापत्र सार्वजनिक कार्यक्रममा गठबन्धनका मेयर उम्मेदवार राजेशमान सिंह, उपमेयरका उम्मेदवार इम्तियाज आलम, नेपाली कांग्रेस पर्साका सभापति जनार्दन सिंह क्षेत्री, जसपा पर्साका अध्यक्ष रामनरेश प्रसाद यादव, जसपा नेता एंव सांसद प्रदीप यादव, नेकपा माओवादी केन्द्र पर्साका संयोजक रामदरश कुशवाहा, नेकपा एकीकृत समाजवादी पर्साका अध्यक्ष बालगोपाल थापालगायतको पनि सहभागीता थियो।"
"मन परे पनि, नपरे पनि कांग्रेसलाई भोट दिनुस् : गगन थापा","रौतहट : नेपाली कांग्रेसका महामन्त्री गगन थापाले स्थानीय सरकार बलियो बनाउन कांग्रेसलाई भोट दिनुपर्ने बताएका छन्। शुक्रबार नेता थापाले रौतहटको सन्तपुरमा आयोजित चुनावी सभामा बोल्दै मतदातासँग नेता डराउनुपर्ने बताए। उनले वैशाख ३० गतेको निवार्चनका लागि मन परे पनि, मन नपरे पनि कसैको मुख नहेरी रुख हेरेर मत दिनुपर्ने बताएका छन्। महामन्त्री थापाले अबको ५ वर्षसम्म कांग्रेस नेपाली जनताको साथै रहन चाहेको बताए। जितेर पाँच वर्षसम्म केके काम गर्यौं भनेर मतदाताले हिसाब किताब माग्ने हुदा मतदातासँग नेता डराउनुपर्ने उनको तर्क थियो। कांग्रेसले जितेर जिम्मेवारी पूरा गर्यो भने फेरि मत माग्न आउँला गर्न सकेनौं भने अर्को चुनावमा मत माग्न आउँदैनौं,' उनले भने।"
कसैलाई छोरी र श्रीमतीको रुपमा प्रचार गरेर महिला क्षमताको अवमूल्यन गरिँदैछ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले मेयरमा सीर्जना सिंह र उपमेयरमा रामेश्वर श्रेष्ठलाई वीजयी बनाउन अपील गरेका छन्। काठमाडौंमा आयोजित संयुक्त चुनावी सभालाई सम्बोधन गर्दै प्रचण्डले गठबन्धनका उम्मेदवारलाई विजयी बनाउन आग्रह गरेका हुन्। उहाँहरु (सीर्जना र रामेश्वर)लाई विजयी बनाउनु भनेको परिवर्तन र संविधानको प्रगतिशील पक्षलाई विजयी बनाउनु हो। हुन त भरतपुर र काठमाडौंको मेयरका बारेमा अनावश्यक टिकाटीप्पणी भइरहेका छन्। कसैलाई छोरीको रुपमा कसैलाई श्रीमतीको रुपमा प्रचार गरेर महिलाको क्षमतामा अवमूल्यन गर्ने एक थरी मानिसका कोसिस छन्,' प्रचण्डले भने, 'म त्यो प्रवृत्तिलाई हृदयदेखि विरोध गर्न चाहन्छु। जहाँजहाँ कार्यकारी भूमिकामा महिला रहेका छन्, त्यहाँ राम्रो काम भएको छ। उनले काठमाडौं महानगरमा सिर्जना सिंह मेयरमा उठ्नु सबैका निम्ति खुसी र गर्वको कुरा भएको बताए। 'युद्ध, शान्ति र संविधान निर्माणका बेला महिलालाई प्रोमोट गर्ने विषयमा निकै ठूलो छलफल भएको थियो। व्यहारमा लागू गर्ने कुरामा कहीँ नै कहीँ चुकेका थियौं, उनले भने।"
"बाजुरामा एकीकृत समाजवादी र कांग्रेस कार्यकर्ताबीच झडप, प्रहरीद्वारा हवाई फायर","बाजुरा : बुढीनन्दा नगरपालिका९ अगाउपानीमा एकीकृत्त समाजवादी र नेपाली कांग्रेसका कार्यकर्ताबीच दोहोरो झडप भएको छ। अगाउपानीमा एकीकृत समाजवादीका कार्यकर्ता घर दैलो अभियानमा गएको समयमा एउटा कुकुरलाई लात्ताले हिर्काएपछि कांग्रेस समर्थक कार्यकर्ताले कुकुरलाई किन हिर्काएको भन्दै बिवाद सुरु भएकोले दोहोरो झडप भएको जिल्ला प्रहरी कार्यालयका सूचना अधिकारी बिरेन्द्रबहादुर बोगटीले जानकारी दिए। झडपपछि एकीकृत समाजवादीका कार्यकर्ता अगाउपानी प्रहरी चौकीमा सुरक्षाका लागि गएका र पछि नेपाली कांग्रेसका कार्यक्रताले समाजवादीका कार्यकर्तालाई प्रहरीले संरक्षण गरेको भन्दै प्रहरी चौकीसमेत तोडफोड गरेको बोगटीले बताए। झडपमा १६ जना प्रहरी ४ जना अन्य गरी २० जना घाइते भएका छन्। कांग्रेस कार्यकर्ता चौकी आक्रमण गर्न खोज्दा १६ जना प्रहरी घाइते भएको जिल्ला प्रहरी कार्यालय बाजुराका सूचना अधिकारी प्रहरी निरीक्षक बिन्द्र बोगटीले बताएका छन्। त्यस्तै एकीकृत समाजवादीका २ जना र कांग्रेसका २ जना घाइते भएको प्रहरीले जनाएको छ। घटना नियन्त्रणमा लिनका लागि प्रहरीले १४ राउन्ड हवाइ फायरसमेत गरेको जिल्ला प्रहरी कार्यलय बाजुराका प्रमुख डिएसपी चर्तूभुज ओझाले बताए। घाईते सबैको स्थानीय मेडिकलमा उपचार भईरहेको र घाईतेको अवस्था सामान्य रहेको प्रहरीले जनाएको छ। घटनाको थप पुष्टिको लागि सदरमुकाम मार्तडीबाट जिल्ला प्रहरी कार्यालय बाजुराका प्रमुख डिएपी चर्तूभुज ओझा, ससस्त्र प्रहरीलगायत ४० जनाको टोली घटनास्थल गईरहेको प्रहरीले जनाएको छ।"
माधव नेपालको गृहजिल्ला पुगेर ओलीले भने सर्पको बच्चालाई दुध खुवाएर पालेको रहेछु,"रौतहट : नेकपा एमालेका अध्यक्ष केपी शर्मा ओलीले नेकपा एकीकृत समाजवादीका अध्यक्ष माधव कुमार नेपाल कुलाङ्गार निस्किएकाले निकालेको बताएका छन्। नेता नेपालको गृहनगर गौरमा आयोजित चुनावी सभालाई सम्बोधन गर्दै उनले त्यस्तो संज्ञा दिएका हुन्। उनले पचास वर्षअघि विराटनगरको महेन्द्र मोरङ कलेजमा पढ्दैगर्दा माधव नेपाललाई भेटेको र त्यहीबेला सम्झाएर, बुझाएर राजनीतिमा पूर्णकालीन कार्यकर्ता बनाएको पनि बताए। १५ वर्ष पार्टीको प्रमुख जिम्मेवारीमा राखेको, सांसद, मन्त्री, उपप्रधान मन्त्री, प्रधानमन्त्री बनाउँदा पनि नपुगेको अध्यक्ष ओलीको भनाइ छ। पछिल्लो समय पार्टीविरुद्ध षड्यन्त्र गरेको थाहा पाए पछि नेता नेपाललाई पार्टीबाट हटाएको बताउँदै केपी ओलीले भने, 'मैले सर्पको बच्चालाई दुध खुवाएर पालेको रहेछु।' चितवनमा कांग्रेसको सभामा गएर माओवादी नेता प्रचण्डको छोरीको भोट माग्दै १५ वर्ष आफैँले नेतृत्व गरेको एमालेलाई नेता नेपालले कुहिएको फर्सी भनेकोप्रति उनले आक्रोश पोखे। उनले माधव नेपाल आफैँ कुहिएको फर्सी भएको बताए। 'घरपरिवारमा वा पार्टीमा एउटा कुलाङ्गार निस्कियो भने त्यसले विनास गर्छ,' उनले भने। माधव नेपालले पार्टी ध्वस्त पार्छ भन्ने थाहा पाएपछि पार्टीले सोही बेला सर्तकता अपनाएको ओलीले बताए। 'कूपात्र भनेर चिनेपछि मैले माधव नेपाललाई पार्टीबाट हटाएको हुँ। विकासको सोच र कुनै योग्यता नभएको मान्छे हो माधव नेपाल,' उनले भने। रौतहटको विकास नहुनुको मुख्य दोषी माधव नेपाल नै भएको उनको आरोप छ। एमाले अध्यक्ष ओलीले अहिलेको गठबन्धन सरकारले देश र जनताको हित गर्न नसक्ने बताउँदै गठबन्धनका उम्मेदवारहरुलाई हराउँदै एमालेले स्थानीय निर्वाचनबाटै एमालेको जनमत प्रमाणित गर्ने दाबी गरे। उनले मधेसको विकास एमालेको सरकारले मात्र गर्न सक्ने ठोकुवा गरे। स्थानीय सरकारमा एमालेले जितेपछि विकासको कार्य तीब्र गतिमा अगाडि बढ्ने उनको दाबी छ। एमाले अध्यक्ष त्रिभुवन साहको अध्यक्षतामा भएको कार्यक्रममा एमालेका सचिव रघुबिर महासेठ, स्थायी कमिटी सदस्यल तथा पूर्व मन्त्री प्रभु साहलगायतका नेताहरुले चुनावी सभामा सम्बोधन गरेका थिए।"
रेणुलाई उम्मेदवार बनाउन मैले भनेको हुँ : देउवा,"काठमाडौं : नेपाली कांग्रेसका सभापति शेरबहादुर देउवाले भरतपुर महानगरको मेयरमा रेणु दाहाललाई उम्मेदवार बनाउन आफूले भनेको बताएका छन्। संयुक्त चुनावी सभालाई सम्बोधन गर्दै देउवाले माओवादी केन्द्रका अध्यक्ष पुष्पकमल दाहालका छोरी रेणु दाहाललाई उम्मेदवार बनाउन आफूले भनेको बताए। उनले भने, प्रचण्डजी त धेरै लचिलो हुनुहुन्छ। हामी सबैले तपाईँ (प्रचण्ड)को छोरी नउठाउनुस् भनेको भए मान्नुहुन्थ्यो। मैले राम्रो काम गरेको छ टिकट दिनुस् भनेको हो। राम्रो काम गरेको महिलालाई उम्मेदवारी दिनुस् भनेर मैले भनेको हो।' चितवनमा विकास हुँदा जग्गा पनि महँगो भएको बताए। उनले काठमाडौंमा सिर्जना सिंहलाई विजयी गराउनुपर्ने धारणा राखे। देउवाले भने, भरतपुरको मेयरमा रेणु दाहाललाई र काठमाडौंको मेयरमा सिर्जना सिंहलाई अत्यधिक मतले जिताऔं। अहिलेको व्यवस्थाअनुसार कुनै एक दलको मात्रै बहुमत आउँदैन।"
"अन्ततः फुट्यो विप्लव नेकपा, धर्मेन्द्रको संयोजकत्वमा नेकपा (बहुमत)",काठमाडौं : नेत्रविक्रम चन्द विप्लव नेतृत्वको नेकपा अन्ततः विभाजन भएको छ। पार्टीको चितवनमा सम्पन्न विशेष राष्ट्रिय भेलाले पार्टी नाम नेकपा (बहुमत) तय गरेको छ। स्थानीय तह निर्वाचनलाई लिएर विप्लव नेकपाभित्र दुई धार भएको थियो। नेकपाको कपिलवस्तु शिवगढीमा सम्पन्न १२औँ केन्द्रीय समिति बैठकले तत्कालीन महासचिव नेत्रविक्रम चन्द विप्लवद्वारा प्रस्तुत चुनावपरस्त संसद्वादी नीति खारेज गर्ने निर्णय गरेको छ। धर्मेन्द्र वास्तोलाको संयोजकत्वमा ८१ सदस्यीय महाधिवेशन आयोजक समिति पनि चयन गरेको छ। विशेष राष्ट्रिय भेलाले ईश्वरीप्रसाद दाहाल (असारे काका) अध्यक्ष र चित्रबहादुर आले (पवन) सचिव रहेको ११ सदस्यीय सल्लाहकार समिति गठन गरेको छ। विशेष राष्ट्रिय भेला समापन समारोहलाई सम्बोधन गर्दै नेकपा (बहुमत)का संयोजक बास्तोलाले एकीकृत जनयुद्ध कार्यदिशामार्फत् क्रान्ति पूरा गर्ने र वैज्ञानिक समाजवाद स्थापना गरिने बताए। नेकपाका महासचिव विप्लव र प्रवक्ता खड्गबहादुर विश्वकर्मा प्रकाण्ड निर्वाचन उपयोग गर्ने पक्षमा थिए भने धर्मेन्द्र र हेमन्त प्रकाश वली सुदर्शन निर्वाचन बहिष्कार गर्ने लाइनमा थिए। यही कारण नेकपामा वक्तव्यवाजीमार्फत् विवाद छताछुल्ल भएको थियो।
देउवाको प्रश्न राजधानीमा सिर्जना सिंहलाई हराएपछि अन्तर्राष्ट्रिय जगतले के भन्ला?,"काठमाडौं : नेपाली कांग्रेसका सभापति एवं प्रधानमन्त्री शेरबहादुर देउवाले गठबन्धनलाई देशभरि विजयी बनाउन आग्रह गरेका छन्। काठमाडौंमा आयोजित संयुक्त चुनावी सभालाई सम्बोधन गर्दै उनले सिर्जना सिंह योग्य महिला भएको र उनलाई जिताउन अपील गरे। उनले भने, सिर्जना सिंह योग्य महिला हुन्, राम्रो काम गर्ने बचन दिएकी छन्। काठमाडौंजस्तो राजधानीमा महिलाले हार्नु हुँदैन। महिला हराएपछि काठमाडौंले दोष पाउँछ। राजधानीमा महिला उम्मेदवार हराएपछि राष्ट्रिय अन्तर्राष्ट्रिय जगतले के भन्ला? देउवाले चितवनमा रेणुलाई विजयी बनाउनुपर्ने दोहोर्याएका थिए। उनले भने,भरतपुरमा रेणु दाहाल र काठमाडौंमा सिर्जना सिंहलाई अत्यधिक मतले जिताउनुपर्छ।"
रुकुम पश्चिममा माओवादीद्धारा एमाले कार्यकर्ताको दाँतै झर्ने गरी कुटपिट,जाजरकोट : पश्चिम रुकुममा माओवादी कार्यकर्ताले एमालेका एक कार्यकर्तालाई दाँतै झर्ने गरी कुटपिट गरेका छन्। त्रिवेणी गाँउपालिका८ का कृष्णबहादुर खडकालाई रक्ताम्य हुने गरी माओवादी कार्यकर्ताले कुटपिट गरेको जिल्ला प्रहरी प्रमुख डिएसपी विष्णुप्रसाद सोतीले बताए। माओवादीको युवा दस्ता वाइसिएल कार्यकर्ताको मुक्का प्रहारबाट घाइते खड्काको अगाडिको दाँतसमेत झरेको डिएसपी खड्काले बताए। घाइतेको जिल्ला अस्पताल सल्लेमा उपचार भैरहेको छ। बुधबार र बिहीबार सोही ठाँउमा वाइसिएलले कांग्रेस कार्यकर्ता कुटपिट गरेका थिए। कांग्रेस र माओवादी कार्यकर्ताबीच झडप भएको थियो। माओवादीले नेपाली कांग्रेसका त्रिवेणी गाँउपालिकाका उम्मेदवार अमरसिंह खड्काको गाडी तोडफोड गरिदिएपछि झडप भएको हो। त्रिवेणी९ नुवाकोटस्थित प्रहरी चौकीमा कांग्रेस कार्यकर्ता छिरेपछि वाइसिएलले ढुंगामुढा गरेका थिए। कांग्रेस कार्यकर्तालाई वाइसिएलले लखेटेपछि ज्यान जोगाउन चौकीभित्र छिरेका उनीहरुलाई वाइसिएल कार्यकर्ताले बाहिर निकाल्न भनेका थिए। कांग्रेस कार्यकर्तालाई प्रहरीले संरक्षण गरेको भन्दै वाइसिएलले प्रहरी चौकी नै तोडफोड गरेका हुन्। कांग्रेसका १३ जना कार्यकर्ता मद्धतका लागि चौकीमा पुगेका थिए। घटनास्थल सदरमुकाम खलंगा मुसिकोटबाट गाडीमा दुई तिन घण्टाको दूरीमा पर्छ। रुकुम पश्चिममा कांग्रेस र एमालेको तालमेल छ भने माओवादी एक्लै चुनावी मैदानमा उत्रिएको छ।
"७७ जिल्लामै पठाइयो मतपत्र, चुनावको अन्तिम तयारी गरिँदै","काठमाडौं : स्थानीय तह निर्वाचनका लागि ७७ वटै जिल्लाका मुख्य निर्वाचन अधिकृतको कार्यालयमा मतपत्र ढुवनी कार्य सम्पन्न भएको छ। निर्वाचन आयोगका विभिन्न प्रदेश र जिल्ला निर्वाचन कार्यलय तथा मुख्य निर्वाचन अधिकृत र निर्वाचन अधिकृतका कार्यालयले तयारीलाई तीव्रता दिएका छन्। आयोगले मतपत्र छपाइ भएको स्थान भक्तपुरस्थित जनक शिक्षा सामग्री केन्द्र लिमिटेडबाट यही वैशाख १३ गतेदेखि विभिन्न जिल्लाका लागि ट्रकमा लोड गराइ सुरक्षा प्रबन्धका साथ मतपत्र पठाएको हो। सडकमार्ग सहज नहुने जिल्लामा हवाइ मार्गबाट ढुवानी गरिएको थियो। मुख्य निर्वाचन अधिकृतको कार्यालयले जिल्लाका सम्बन्धित पालिकाका लागि प्याकिङ गराई चाँडै स्थानीयरूपमा मतपत्र ढुवानी गराउने आयोगका मुद्रण अधिकृत बाबुराम कोइरालाले जानकारी दिए। उम्मेदवारी मनोनयनपत्र दर्ताको विवरण र निर्वाचन चिह्न प्रदानका आधारमा थप छपाइ गर्नुपर्नेसहित कूल दुई करोड सात लाख ४६ हजार मतपत्र छपाइ भएको थियो। आयोगले वैशाख १२ गतेसम्ममै आवश्यक निर्वाचन सामग्री ढुवानी सम्पन्न गरेको थियो। आयोगका विभिन्न प्रदेश निर्वाचन कार्यालय, जिल्ला निर्वाचन कार्यालय, मुख्य निर्वाचन अधिकृत र निर्वाचन अधिकृतका कार्यालयले मतदान अधिकृत र सहायक मतदान अधिकृतलाई आयोगले निर्धारण गरेको विषयवस्तुका आधारमा तालिम दिएका छन्। कतिपय जिल्लामा तालिम जारी रहेको छ भने कतिपय जिल्लामा तालिम सम्पन्न भएको छ। कार्यालयले आयोगबाट प्राप्त भएका निर्वाचन सामग्री र मतपत्रलाई व्यवस्थापन गर्दै प्याकिङ र वितरणको तयारी गरेका छन्। ती सामग्री चाँडै मतदानस्थल र केन्द्रमा लगिनेछन्। सुरक्षाको प्रबन्ध, आचारसंहिता कार्यान्वयनको अनुगमन, नमूना मतदान कार्यक्रमलगायत काममा पनि ति कार्यालय जुटिरहेका छन्। प्रदेश निर्वाचन कार्यालयले प्रदेशका मुख्यालय भएका जिल्लाभरका निर्वाचन गतिविधिको नेतृत्व लिन्छन् भने जिल्ला निर्वाचन कार्यालयले सम्बन्धित जिल्लाको जिम्मेवारी पाएका छन्। सबै जिल्ला र पालिकामा नेपाली सेना, नेपाल प्रहरी, सशस्त्र प्रहरी, राष्ट्रिय अनुसन्धान र म्यादी प्रहरी गरी आवश्यक सङ्ख्यामा सुरक्षाकर्मी परिचालित गरिएको छ। थप सुरक्षाकर्मीलाई तयारी अवस्थामा राखिने र आवश्यकताको आधारमा तत्काल परिचालन गरिने योजनासहित सुरक्षा योजना तयार पारिएको छ। आयोगले मतदानस्थल पुग्न, मतदान गर्न र घर फर्कनेसम्मको वातावरणलाई सुरक्षित बनाउन प्रबन्ध गरेको छ। निर्वाचनको तीन दिनअघि नै कर्मचारी तथा सुरक्षाकर्मी सम्बन्धित निर्वाचनस्थलमा पुग्नेछन्। त्यसका लागि आवश्यक तयारीका काम भइरहेको मुख्य निर्वाचन अधिकृतको कार्यालयले जनाएका छन्। अहिले मतदाता परिचयपत्र वितरण र मतदाता शिक्षाको गतिविधि पनि सञ्चालन भइरहेका छन्। लुम्बिनी प्रदेशको मुख्यालय रहेको दाङ जिल्लामा प्रदेश निर्वाचन कार्यालयले निर्वाचनको तयारीलाई व्यवस्थित गरेको छ। सो कार्यालयका प्रमुख नारायण भण्डारीका अनुसार सबै मतदान केन्द्रका लागि निर्वाचन सामग्री प्याकिङ भइरहेको छ भने अपुग रहेको ३०० मतपेटिका आज आयोगबाट पठाइएकाले त्यसको व्यवस्थापन गरिने छ। उनले वैशाख २४ गते जिल्लाको बङ्गलामुखी गाउँपालिकाको कमिरेपानीमा नमूना मतदान गराइएको कार्यक्रम रहेको र २६ र २७ गते खटाइएका जनशक्तिलाई निर्वाचन सामग्री वितरण हुने जनाए।"
'केशव स्थापित मानसिक विचलन भइसकेका व्यक्ति हुन् कि जस्तो लाग्छ',"काठमाडौंः नेपाली कांग्रेस काठमाडौंका सभापति कृष्ण बानियाँले काठमाडौं महानगरको मेयरमा सिर्जना सिंह र उपमेयरमा रामेश्वर श्रेष्ठलाई जिताउने अभियानलाई सफल पार्न कार्यकर्तालाई आग्रह गरेका छन् । काठमाडौंमा आयोजित सत्ता गठबन्धनको संयुक्त चुनावी सभालाई सम्बोधन गर्दै बानियाँले सिंह र श्रेष्ठलाई जिताउनुको विकल्प नरहेको बताए। 'सिर्जना सिंह सक्षम महिला हुनुहुन्छ। एकीकृत समाजवादीका नेता रामेश्वर श्रेष्ठ हुनुहुन्छ । उहाँहरुलाई जिताउन सबै लागौं, 'उनले भने, '२०४९ सालको स्थानीय निर्वाचनमा कांग्रेसले जितेको थियो । पीएल सिंहको नेतृत्वमा महानगर निकै राम्रो बनेको थियो । २०५४ सालमा स्थापितले जिते । उनले काम नै गरेनन् । मानसिक विचलन भइसकेका व्यक्ति हुन कि जस्तो लाग्छ । महिला दिदीबहिनीको आत्मसम्मानमा ठेस पुर्याउने काम गरे ।स्थापितले जनाधिकार लत्याका छन् । उनमा प्रशासनिक दम्ब छ । उनले अहिले काठमाडौंमा शिक्षा, स्वास्थ्य अस्तव्यस्त भएको र विकास निर्माणका काम चुस्त दुरुस्त हुन नसकेको बताए । एमालेप्रति संकेत गर्दै बानियाँले काल्पनिक कुरा मात्रै गर्ने गरेको बताए ।"
"द्वन्द्वपीडितको गुनासो : व्यवस्था फेरियो, अवस्था फेरिएन","जनकपुरधाम : स्थानीय तहको निर्वाचन नजिकिँदै जाँदा देशैभरी उम्मेदवार, राजनीतिक दल, नेता तथा कार्यकर्ता सबैमा उल्लास छ । लोकतन्त्रको यो उत्सवले सबैलाई उत्साहित गरेपनि द्वन्द्वपीडितका लागि न त चुनावको कुनै हर्ष छ नत विस्मात नै । १९ वर्ष अगाडि छोरा गुमाएका ६० वर्षीय बौएलाल यादवको लागि विगत झैं यो निर्वाचन पनि खासै उपलब्धीमूलक वा परिवर्तनकारी छैन् । देशमा व्यवस्थाहरु फेरिँदै गएपनि द्वन्द्वपीडितका लागि अवस्था उस्तै छ । सन्तान, श्रीमान् र छोरा गुमाएकाहरुले नत न्याय पाएका छन् नत कुनै सरकारबाट सान्त्वना नै । अब त हाम्रो लागि न्यायनै मरिसक्यो जस्तो लाग्छ, २०६० सालमा राज्यपक्षबाट बेपत्ता पछि हत्या गरिएका संजीव कर्णका भाइ राजीव कर्णले भने, जसको परिवार बिथोलियो, जसको घरको दियो निभ्यो र जसको घर अनाथ भयो उसले मात्रै पीडा बुझ्छ अन्यका लागि कुनै मतलब नै छैन् ।' आसन्न निर्वाचनमा उम्मेदवारी दिएका राजनीतिक दल, स्वतन्त्र उम्मेदवार वा नेता कार्यकर्ताहरुले द्वन्द्वपीडितको न्यायका विषयमा नत कुनै एजेन्डानै बनाएका छन् नत उनीहरुसँग यी परिवारहरुको भरणपोषणका लागि कुनै योजना नै छ। 'देशमा आएको राजनीतिक परिवर्तनका पछाडि हाम्रै दाइभाइहरुको सहादत र बलिदान छ तर, यस देशका राजनीतिक दलहरुले हाम्रो न्यायका लागि कुनै चासो दिएन् । अब त हाम्रो लागि न्यायनै मरिसक्यो जस्तो लाग्छ, २०६० सालमा राज्यपक्षबाट बेपत्ता पछि हत्या गरिएका संजीव कर्णका भाइ राजीव कर्णले भने, जसको परिवार बिथोलियो, जसको घरको दियो निभ्यो र जसको घर अनाथ भयो उसले मात्रै पीडा बुझ्छ अन्यका लागि कुनै मतलब नै छैन् ।' २०६० असोज २१ गते जनकपुरको कटैया चौरीबाट पाँचजना युवकहरुलाई प्रहरीले पक्राउ गरेको थियो । पक्राउ पर्नेहरुमा दिपु भनिने सन्जीव कर्ण, दुर्गेस लाभ, जितेन्द्र झा, प्रमोद नारायण मण्डल र शैलेन्द्र यादव थिए । २०६० असोज २४ मा जिल्लामा पाँच युवाहरुलाई पक्राउ गरेर धारापानी ब्यारेकमा हत्या गरेर उनीहरुको शव नजिकैको कमला नदीको किनारमा गाडिएको हल्ला फैलियो । तर, यसको यथार्थ भने निकै पछि मात्र सार्वजनिक भएको थियो । राज्यद्वारा बेपत्ता पारिएका यी पाँचैजना युवकहरुको खोजि उनीहरुलाई सुरक्षा निकायले गिरफ्तार गरेदेखि नै सुरु भएको थियो । स्वर्गीय जय किशोर लाभ जो पेशागत रुपमा वकिल पनि थिए र बेपत्ता भएका सन्जीव कर्णका बुवा पनि उनको नेतृत्वमा बेपत्ता पारिएका युवाहरुका अभिभावक र अन्य परिवारिक सदस्यहरुले आफ्ना प्रियजनहरुको ज्यान जोगाउन हर सम्भव प्रयास गरेका थिए । तर, प्रयास सफल हुन सकेन् । आफ्ना छोराहरुलाई प्रहरीद्वारा बेपत्ता पारी हत्या गरिएको सन्दर्भमा २०६३ असार २५ गते पीडित सन्जीव कर्णका बुवा जयकिशोर लाभ, प्रमोद नारायण मण्डलकी आमा जिवछी मण्डलद्वारा दुई अलगअलग जाहेरी दरखास्तहरु धनुषा प्रहरीमा दर्ता गराइएको थियो । पीडित परिवारहरुले आफ्ना आफन्तहरुको शव उपलब्ध गराइदिन प्रहरी समक्ष सक्दो अनुनय विनय गरेपनि केही सिप लागेन । निराश हुँदै छोरालाई न्याय दिलाउन बुवा लाभ सर्वोच्च अदालत जाने निर्णय गरे । २०६३ फाल्गुन १६ मा लाभले सर्वोच्च अदालतमा निवेदन हाले । ती जाहेरीहरुको दर्ता नम्बर क्रमशः १२८८ र १२९९ थिए । तत्कालिन वरिष्ठ प्रहरी उपरीक्षक चुडाबहादुर श्रेष्ठ, प्रहरी उपरीक्षक कुवेर सिंघ राणा र नेपाली सेनाका मेजर अनुप अधिकारी र प्रमुख जिल्ला अधिकारी रेवती रमन काफ्लेलाई पीडकमा किटानी जाहेरी गरिएको थियो । निवेदकहरुलाई परिवारका सदस्यहरुको सुरक्षा र पाँच युवाहरुको शव गाडिएको भनिएको संदिग्ध स्थललाई पनि सुरक्षित गर्न अनुरोध गरिएको थियो । पीडित परिवारहरुले आफ्ना आफन्तहरुको शव उपलब्ध गराइदिन प्रहरी समक्ष सक्दो अनुनय विनय गरेपनि केही सिप लागेन । निराश हुँदै छोरालाई न्याय दिलाउन बुवा लाभ सर्वोच्च अदालत जाने निर्णय गरे । २०६३ फाल्गुन १६ मा लाभले सर्वोच्च अदालतमा निवेदन हाले । न्यायको लामो लडाइँ चल्यो र धनुषा जिल्ला प्रहरी कार्यालयको जाहेरी दर्खास्तहरुलाई कानुनअनुसार १० नम्बर डायरीमा दर्ता नगरिएको र त्यसै कारणले उक्त जाहेरी दर्खास्तहरुमा कुनै कारबाही नगरिएको तर्कसहितको जवाफ पश्चात २०६६ मंसिर १७ मा सर्वोच्च अदालतले जिप्रका कार्यालयलाई तत्काल जाहेरी दर्खास्त दर्ता गर्न र अनुसन्धान कार्य अगाडि बढाउन आदेश दिएको थियो। राष्ट्रिय मानवअधिकार आयोगको पहलमा राष्ट्रिय तथा अन्तर्राष्ट्रिय विशेषसज्ञहरुको टोलीले २०६७ भाद्र २१ ग्ते पाँचजना युवाको शव खोज्दै कमला नदीको छेउमा उत्खनन् गरेको थियो । दुई चरणमा गरिएको उत्खनन्को क्रममा मानव अस्थिपंजर, कारतुस, गोलीहरु, च्यातिएका कपडासहित २१ प्रमाणहरु बरामद गरी नेपाल प्रहरीलाई हस्तान्तरण गरिएको थियो । घटनास्थलबाट बरामद गरिएका हतियारजन्य प्रमाणहरु परीक्षणका लागि केन्द्रीय प्रहरी विज्ञान तथा प्रविधि प्रयोगशालामा पठाइयो । त्यसैगरी अस्थिपंजरहरुको परीक्षण विधिविज्ञान चिकित्सा विभाग, शिक्षण अस्पतालमा गरियो । बरामदको समयमा पाँचवटा मध्ये चारवटा खोपडीको आँखामा पट्टी बाँधिएको थियो र विधिविज्ञान प्रतिवेदनले उक्त पाँचजना व्यक्तिको मृत्युको कारण 'भर्टेबल कोलम' र खोपडिमा धेरैवटा गोली हानिएकोबाट भएको चोट हो भनि समेत पत्ता लगायो । हतियारजन्य प्रमाणहरुको परीक्षणबाट उक्त हत्यामा नेपाली सेनाको संलग्नता रहेको पुष्टि गरियो किनकी त्यस समयमा स्वचालित राईफल प्रयोग गर्ने सुरक्षा बल सेना मात्र थियो । प्राप्त मानव कंकालहरुको डीएनए परीक्षण हेलसिन्की विश्वविद्यालय फिनल्याण्डको जेल्ट इन्सिटच्युट, विधिविज्ञान चिकित्सा विभाग, जीवविज्ञान प्रयोगशालामा गरिएको थियो । २०७१ श्रावण ७ का दिन पीडित परिवारलाई तिनका प्रियजनहरुको अवशेष हस्तान्तरण गरी दाहसंस्कार गरियो । यस्तो जघन्य अपराधको सबै प्रमाणहरु हुँदा समेत दोषीलाई राज्यबाट कुनै कारबाही नहुनुले संक्रमणकालिन न्यायको पक्षमा हाम्रो न्यून संवेदनशिलतालाई प्रष्ट गरेको अधिवक्ता राजकुमार महासेठ बताउँछन् । 'द्वन्द्वपीडितलाई न्याय दिलाउन अहिलेसम्म कुनै पनि सरकारले चाँसो देखाएको छैन् । यसले समाजमा न्यायिक प्रक्रियामाथि नै ठूलो प्रश्न खडा गरेको छ, 'अधिवक्ता महासेठ बताउँछन् ।"
पोखरीया नगरपालिकामा कांग्रेसको चुनावी घोषणापत्र : बालविवाह मुक्तदेखि निशुल्क एम्बुलेन्स सेवा,"वीरगन्ज :पर्साको पोखरीया नगरपालिकामा नेपाली कांग्रेसले आफ्ना प्रतिबद्धतासहितको चुनावी घोषणापत्र सार्वजनिक गरेको छ । पोखरीयामा चुनावी सभा गरेर पर्साका शीर्ष कांग्रेस नेता र उम्मेदवारहरुको उपस्थितिमा कांग्रेसले आफ्नो चुनावी घोषणापत्र सार्वजनिक गरेको हो । कांग्रेस पोखरीयाको चुनावी घोषणापत्रमा पोखरीया नगरपालिकालाई बालविवाह मुक्त बनाउनेदेखि फ्री वाइफाइ सेवासम्मका प्रतिबद्धताहरु समावेश गरिएको छ । नगरको विकास र समृद्धिलाई प्राथमिकतामा राखेको भन्दै कांग्रेसले चुनावी घोषणापत्रमा बेरोजगारी अन्त्य , कृषिमा आधुनिकीकरण , स्वास्थ्य , शिक्षा , सुशासनका बुँदाहरु समेटेको छ । हाम्रो संकल्प हाम्रो योजना नाम दिइएको चुनावी घोषणापत्रमा बालविवाह मुक्त नगरपालिका बनाउने, २० वर्ष उमेर पुगेर विवाह गर्ने युवतीको २५ हजार रुपैयाँको बिमा गर्ने, हरेक वडालाई एक आपसमा जोड्न रिङ रोड निर्माण गर्ने उल्लेख छ । यस्तै, रक्तदान कार्यक्रम आयोजना गर्ने संस्थालाइ १० देखि ५० हजार रुपैयाँ नगद सहयोग गर्ने , पोखरीयादेखि वीरगन्जसम्म निशुल्क एम्बुलेन्स सेवा उपलब्ध गराउने , सामाजिक सुरक्षा भत्ता पाउने नागरिकको निशुल्क स्वास्थ्य बीमा गर्ने , प्राविधिक शिक्षा उत्तीण गरेका युवायुवतीलाई रोजगारी उपलब्ध गराउने , हरेक वडामा फ्री वाइवाइ सेवाको प्रबन्ध मिलाउने पनि कांग्रेसले वाचा गरेको छ । कार्यक्रमलाई सम्बोधन गर्दै कांग्रेस केन्द्रीय सदस्य रमेश रिजालले कांग्रेसले जे बोल्ने त्यहि गर्ने भएकाले पोखरीयाको चुनावी घोषणापत्रमा गरिएका वाचाहरु कांग्रेसका जनप्रतिनिधिहरुले कार्यान्वयनमा ल्याएरै छाड्ने बताए । रिजालले भने,अरुजस्तो झुठको पुलिन्दा बाँध्ने पार्टी कांग्रेस होइन, यसले जे बोल्छ त्यहि गर्छ, गर्न सक्ने काम मात्रै बोल्छ , जनतालाई भ्रममा राख्दैन । ' रिजालले मुलुकमा भएका हरेक राजनीतिक संकटको निकास कांग्रेसले नै दिएको भन्दै पोखरीयामा पनि युवा नेतृत्व मन्टुलाई चुनावी मैदानमा उतारकोले कांग्रेसका उम्मेदवारलाई बहुमतका साथ जिताउन अपिल गरे । चुनावी घोषणापत्र सभालाइ कांग्रेस पर्साका सभापति जनार्दन सिंह क्षेत्री , जिल्ला प्रवक्ता रमेशनाथ पाण्डे , क्षेत्रीय सभापति श्रीकृष्ण चौहान , मेयरका उम्मेदवार दिपनारायण रौनीयार (मन्टु ) लगायतले पनि सम्बोधन गरेका थिए । कार्यक्रममा पोखरीया नगरपालिकाको कांग्रेसका उपमेयरकी उम्मेदवार रेहाना खातुन , कांग्रेस जिल्ला सभापति जनार्दन सिंह क्षेत्री , क्षेत्रीय सभापति श्रीकृष्ण चौहान, पार्टी प्रवक्ता रमेशनाथ पाण्डे लगायतको पनि उपस्थिति थियो ।"
प्रतिगामी कित्तालाई मत खसाले तपाइँका सन्तानले दुःख व्यहोर्छन् : माधव नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले प्रगतिशील गठबन्धनलाई जिताउन आग्रह गरेका छन्। काठमाडौंमा आयोजित संयुक्त चुनावी सभालाई सम्बोधन गर्दै नेपालले प्रगतिशील गठबन्धनलाई विजयी गराएमात्रै देश परीवर्तनउन्मुख हुने बताए। उनले भने, देशमा दुइटा गठबन्धन छन्। एउटा प्रगतिशील गठबन्धन र अर्को प्रतिगामी दक्षिणपन्थी गठबन्धन। प्रगतिशील गठबन्धनमा प्राप्त उपलब्ध रक्षा गर्ने, संविधान जोगाउने शक्तिहरु छन्। प्रगिगामी दक्षिणपन्थी गठबन्धनको नेतृत्व केपी शर्मा ओलीले गरेका छन्। यसमा राजावादी शक्तिहरु, विदेशीहरुसामु लम्पसार गर्नेहरु यही गठबन्धनमा छन्। उनले प्रतिगामी कित्तामा उभिएकालाई मत खसाले जनताका सन्ताले दुःख पाउने बताए। 'प्रतिगामी कित्तामा उभिएकालाई मत खसाल्नुभयो भने तपाईँका सन्तानले दुःख व्यहोर्नुपर्ने छ। प्राप्त उपलब्धी जोगाउन पाँच दलीय गठबन्धनको विकल्प छैन, उनले भने। उनले गफ होइन, कामबाट जनताको विश्वास जित्नुपर्ने बताए।"
केपी ओलीलाई बलियो बनाउन गठबन्धन कमजोर पार्ने खेल भइरहेको छ : नेता पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले गठबन्धनलाई कमजोर बनाउने षड्यन्त्र भइरहेको बताएका छन् । काठमाडौंमा आयोजित चुनावी सभालाई सम्बोधन गर्दै नेता पौडेलले केपी ओलीलाई बलियो बनाउन गठबन्धन कमजोर बनाउने कोसिस भइरहेको बताएका हुन् । 'यो देशले विकास गर्ने अवसर पाएको छैन । देशमा राजनीतिक स्थिरता कायम गराउन सकेका छैनौं । केपी ओलीज्यू प्रधानमन्त्री हुनुभयो । तर, उहाँ निमित्त नायक बनेर मुलुकलाई अस्थिरताको कारक बन्नुभयो । मुलुकको सुशानमाथि प्रहार गनुभएको छ । केपी ओलीलाई बलियो बनाउन गठबन्धन कमजोर बनाउने काम भयो । ' गठबन्धनभित्रैका साथीहरुलाई हामी हँसिया हतौडामा छाप हान्दैनौं, रुखमा छाप हाल्दैनौं भनेर गठबन्धनलाई कमजोर पार्ने खेल भएको उनको भनाइ छ। पौडेलले भने, 'काठमाडौं महानगरमा अरबौंको बजेट छ । तर, लुटतन्त्र चलेको छ । जनताले सेवा सुविधा पाउन सकेनन् । करको सदुपयोग हुन सकेन । अहिलेका मेयर उपमेयरका उम्मेदवारहरुले भन्नुभएका कुरामध्ये शुसासन कायम गर्न सकियो भनेपनि धेरै राम्रो हुन्छ । काठमाडौंमा भूमाफियाले जग्गा खत्तम पारिसके । काठमाडौंमा घरैघरको थुप्रो छ । व्यवस्थित पार्किङ पनि छैन ।'"
कांग्रेस रामेछाप नगरको ७० बुँदे प्रतिबद्धता : केके छन् प्राथमिकता ?,"रामेछाप : नेपाली कांग्रेस रामेछाप नगरले ७० बुँदे घोषणा पत्र सार्वजनिक गरेको छ। रामेछाप नगरपालिकामा कांग्रेसले लबश्री न्यौपानेलाई मेयर र बालकुमारी कार्की थापालाई उपमेयरको उम्मेदवार बनाएको छ। कांग्रेस रामेछाप नगरले पाँच वर्षभित्र स्रोत भएका ठाउँमा स्रोतबाट र नभएका ठाउँमा वोरिङ र वोरिङ पनि नभएका ठाउँमा सुनकोशी तथा लिखुको पानी पम्पिङ गरि खानेपानीको दीर्घकालिन समाधान गरिने प्रतिबद्धता गरेको छ। कांग्रेसले ६० वर्षभन्दा माथिका वृद्धवृद्धाका लागि मासिक रुपमा घरमै स्वास्थ्य जाँचको व्यवस्था मिलाइने उल्लेख गरेको छ। हरेक वडाको स्वास्थ्य चौकीमा कम्तिमा २ नर्स र १ हेल्थ असिस्टेन्ट, १ ल्याव असिस्टेन्ट र कम्तिमा महिनाको एक पटक स्वास्थ्य विशेषज्ञकोव्यवस्था गरिने, अक्सिजन सहितको ५ वेडको शैया व्यवस्था गरिने, एक वडा एक प्रसुति सेवा संचालन गरिनेछ भने हरेक वडामा प्याथालोजी ल्याव संचालन गरिने प्रतिबद्धता पत्रमा उल्लेख छ। व्यवसायिक पशुपालन तथा कृषि कार्यका लागि अनुदान उपलब्ध गराइने, नगरभित्र उत्पादन हुने दुध तथा तरकारीको बजार ग्यारेन्टी गरिने कांग्रेस रामेछाप नगरले जनाएको छ। नगरपालिकाभित्र रहेका सबै वडाबाट नगरपालिका केन्द्र तथा जिल्ला सदरमुकाम मन्थली जोड्ने सडकहरुको निर्माण तथा सुधार गरिने प्रतिबद्धतामा उल्लेख छ। पर्यटन प्रवर्द्धनका लागि उच्च स्थानमा रहेका गाउँहरुमा होमस्टे संचालन र प्रवर्द्धन गरिने घोषणा पत्रमा उल्लेख छ। नगर भित्र बस्ने विभिन्न जातजातिहरुको लगायत पहिचान झल्कने संग्रहालयहरुको स्थापना गरिने कांग्रेसले घोषणा गरेको छ। नगरपालिकामा सेवा लिन आउने सेवाग्राहीको सुविधाका लागि वडादेखि नगरपालिका सम्म आउन जानका लागि नगरको लगानीमा रामेछाप नगर बस संचालन गरिने पत्रमा उल्लेख छ। नगरको दिर्घकालीन विकासकालागि खानेपानी, सडक ,गुणस्तरिय शिक्षा,स्वास्थ रोजगारी,कृषि तथा पर्यटनको विषयलाई मुख्य एजेण्डा बनाएको छ।"
एमाले र केपी ओलीबाट लोकतन्त्र र संविधानमाथि प्रहार भयोः राजेन्द्र श्रेष्ठ,"काठमाडौंः जनता समाजवादी पार्टीका नेता राजेन्द्र श्रेष्ठले नेकपा एमाले र केपी शर्मा ओलीबाट लोकतन्त्र र संविधानमाथि प्रहार भएको बताएका छन् । काठमाडौंमा आयोजीत चुनावी सभालाई सम्बोधन गर्दै नेता श्रेष्ठले संघीयता कार्यान्वयन र संघीयताको माध्यमबाट सुशासन कायम गर्न गठबन्धनले भूमिका खेल्ने बताए। उनले भने, 'उखानटुक्का, राम्रा राम्रा हास्यव्यंग्य सुनेर केपी ओलीको पार्टीलाई बहुमत दिलायौं । तर, परिस्थिति फरक रह्यो । केपी ओलीबाट लोकतन्त्र र संविधानमाथि प्रहार भयो । उहाँहरुको हातमा सत्ता गएपनि देशलाई प्रतिगमनतर्फ धकेल्ने काम भयो ।' नेता श्रेष्ठले काठमाडौं महानगर सांस्कृतिक सम्पदाको नगरको रुपमा विकास हुन नसकेको बताए ।"
मतदाताको शीर झुक्ने काम गर्दिनँ : सिर्जना सिंह,"काठमाडौं : काठमाडौं महनगरपालिका मेयरका उम्मेदवार सिर्जना सिंहले महानगरलाई महान घर बनाउने योजना साकार पार्ने बताएकी छिन् । काठमाडौंमा आयोजित चुनावी सभालाई सम्बोधन गर्दै सिंहले महानगरलाई भ्रष्टाचारमुक्त बनाइ असल शासनको स्थापना गर्ने बताइन्। उनले भनिन्, 'महानगरलाई महान घर बनाउने योजना छ । यहाँका संस्कृति सभ्यता जगेर्ना गर्ने सोच छ । महानगरभित्र मेयर भएर गइसकेपछि सुशासन कायम हुन्छ । चुस्तदुरुस्त सेवा प्रवाह हुन्छ ।' उनले समावेशी संविधानको भावनाअनुसार अघि बढ्ने बताइन् । महिलालाई सिपमुलक तालिममा अग्रसर गराउने सिंहले दावी गरिन्। उनले मतदाताको शीर झुक्ने गरी काम नगर्ने बाचा गरिन्। ' स्थानीय चुनाव जिते भने मतदाताको शीर झुक्ने काम गर्दिनँ,'उनले भनिन्,' मतदाताको सल्लाह र सुझावअनुसार अघि बढ्छु।' हरेक आन्दोलनमा युवाको भूमिका अग्रणी रहेको भन्दै बेरोजगारी समस्याको हल गरिने बताइन् । काठमाडौं सहर भनेको भौतिक पूर्वाधारसम्पन्न भएको भन्दै यसको व्यवस्थित परिचालन गरिने बताइन् । प्रत्येक वडामा जेष्ठ नागरिक भवन बनाउने सिंहको योजना छ ।"
प्रम देउवा भोलि बुटवल जाने,"काठमाडौं : प्रधानमन्त्री तथा नेपाली कांग्रेसका सभापति शेरबहादुर देउवा भोलि शनिबार बुटवल जाने भएका छन्। प्रधानमन्त्री देउवा यही वैशाख ३० गतेको स्थानीय निर्वाचनको प्रचारप्रसार कार्यक्रमअन्तर्गत पाँच दलीय गठबन्धनद्वारा शनिबार बुटवलमा आयोजित चुनावी सभालाई सम्बोधन गर्न बुटवल जान लागेका नेपाली कांग्रेस रुपन्देही क्षेत्र नं २ का सचिव प्रजापाल गिरीले जानकारी दिए। निर्वाचन कार्यक्रमअन्तर्गत शनिबार बिहान १० बजे बुटवलको देवीनगर चौपारीमा आयोजना हुने चुनावी सभामा प्रधानमन्त्री देउवालगायत गठबन्धन दलका नेताले सम्बोधन गर्ने कार्यक्रम तय भएको गिरीले जानकारी दिए। उनका अनुसार निर्वाचनमा गठबन्धनलाई एकताबद्ध बनाउन र कार्यकर्तालाई उत्साहित बनाउन सबै दलका नेताले सम्बोधन गर्ने गरी कार्यक्रम तय गरिएको हो। कार्यक्रममा प्रधानमन्त्री देउवा, गृहमन्त्री बालकृष्ण खाँण, पूर्वप्रधानमन्त्री तथा नेकपा (एकीकृत समाजवादी)का अध्यक्ष माधवकुमार नेपाल, कांग्रेस नेता रामचन्द्र पौडेल तथा महामन्त्री गगनकुमार थापा, नेकपा (माओवादी केन्द्र)का स्थायी कमिटी सदस्य एवं लुम्बिनी प्रदेश इञ्चार्ज चक्रपाणि खनाल बलदेवलगायतका नेताहरुले सम्बोधन गर्ने कार्यक्रम रहेको जनाइएको छ । रासस"
कांग्रेस गोरखाको संकल्प : भ्रष्टाचारमुक्त स्थानीय सरकार,"गोरखा : नेपाली कांग्रेस गोरखाले आसन्न स्थानीय तहको निर्वाचन जितेमा भ्रष्टाचारमुक्त स्थानीय सरकार गठन गर्ने संकल्प गरेको छ। शुक्रबार कांग्रेसले संकल्पपत्र जारी गर्दै स्वास्थ्य, शिक्षा, कृषि, भौतिक पूर्वाधार, पर्यटन, सामाजिक सुरक्षालगायतका विषयलाई जोड दिने जनाएको छ। शुक्रबार पार्टी कार्यालयमा पत्रकार सम्मेलन गर्दै जारी गरिएको संकल्पपत्रमा हरेक वर्ष सपथ खाएको दिनमा वर्षभरीको प्रगति विवरण सार्वजनिक गर्ने उल्लेख छ। गोरखा अस्पतालमा आइसियू सेवा सञ्चालन गर्ने, मुटु उपचार केन्द्र, डाइलासिस सेवा सञ्चालन गर्ने, संकल्प पत्रमा उल्लेख छ। हाम्रो पार्टीले स्थानीय तहको निर्वाचनमा विजयी गरेको खण्डमा हामीले यो सङ्कल्पपत्र अनुसार काम गर्नेछौँ, सभापति न्यौपानेले भने, स्वास्थ्य, शिक्षा, कृषि, पूर्वाधारका विषयलाई विशेष जोड दिएका छौँ। नेपाली कांग्रेसको उपहार, भ्रष्टाचारमुक्त स्थानीय सरकार,लाई कांग्रेसले प्राथमिकतामा राखेको जनाएको छ। चुनावका बेला घोषणा गर्नका लागि मात्र नभएर सङ्कल्पपत्रमा उल्लेख भएअनुसार घोषणपत्रमा लेखे अनुसार जनप्रतिनिधिले काम गरे नगरेको समीक्षासमेत गरिने कांग्रेस जिल्ला सचिव किशोरजंग थापाले बताए। विजयी भएर सपथ खाएको दिनको एक वर्षपछि हरेक वर्ष जनप्रतिनिधिले आफूले गरेको काम जनतालाई जानकारी गराउने, समिक्षा गर्ने गर्नुपर्छ उनले भने पारदर्शिता र सुशासनलाई कांग्रेसले प्राथमिकतामा राखेकाले यो सबैले अनिवार्य गर्नुपर्छ, हामी गराउँछौँ। सङ्कल्प पत्रमा नि:शुल्क उपचार, स्वास्थ्य बिमा प्रभावकारी बनाउने, अनिवार्य शिक्षा, प्रविधिमैत्री शिक्षा, विद्युत र इन्टरनेटको बिस्तार, छात्रामैत्री शौचालय निर्माणलगायतका विषय उल्लेख छन्। कृषि पशुपालन, ब्यवशायिक खेती, कृषि उपजको खरिद बिक्री केन्द्र, किसानलाई सहुलियतमा मल, उत्पादनका आधारमा पकेट क्षेत्र निर्धारण गर्ने विषयलाई कांग्रेसले घोषणा पत्रमा उल्लेख गरेको छ। पर्यटन सूचना केन्द्र संचालन, बूढीगण्डकी आयोजना क्षेत्रलाई पर्यटन क्षेत्रको रुपमा विकास गर्ने, गोरखा पालुङ्टार र मनकामनालाई पर्यटकीय नगरीकोरुपमा विकास गर्ने, गोरखा सदरमुकामलाई ऐतिहासिक पर्यटकीय मूख्य गन्तब्य बनाउने योजना पनि संकल्प पत्रमा रहेको जिल्ला सचिव थापाले बताए। भेदभाव रहित समाज निर्माण, गाउँगाउँमा बैंक, एकल महिला, अपाङ्गता भएका व्यक्ति, वालवालिका, जेष्ठ नागरिक, गर्भवती तथा सुत्केरी महिलाको लागि विशेष सहायता, खानेपानी, संचार, खेलकुद, वन वातावरण, खनिज, मानव अधिकार, सुशासन र पारदर्शिताको विषयलाई पनि संकल्प पत्रमा कांग्रेस गोरखाले समेटेको छ। गठबन्धनका दलबीच चुनावी तालमेल नटुङ्गिदा सङकल्पपत्र ढिलो आएको कांग्रेस सभापति न्यौपानेले बताए। पार्टीको तल्लो तहसम्मका संरचना प्रयोग गरेर जनताको घरघरमा चुनाव अघि नै यो पुर्याउनेछौँ, उनले भने। संकल्पपत्र कार्यान्वयन गर्न सकिने गरी मात्रै ल्याएको कांग्रेसले जनाएको छ।"
सत्ता गठबन्धनको संयुक्त चुनावी सभा सुरु,"काठमाडौं : पाँच दलीय सत्ता गठबन्धनको संयुक्त चुनावी आमसभा सुरु भएको छ। काठमाडौंको शान्तिबाटिकामा सुरु भएको सभामा गठबन्धनका शीर्षनेताले सम्बोधन गर्दैछन्।सभामा प्रधानमन्त्री एवं नेपाली कांग्रेसका सभापति शेरबहादुर देउवा, नेकपा (माओवादी केन्द्र), नेकपा (एकीकृत समाजवादी), जनता समाजवादी पार्टी नेपाल र राष्ट्रिय जनमोर्चाका शीर्षनेताले सम्बोधन गर्ने कार्यक्रम रहेको छ।"
"काठमाडौं उपमेयरका उम्मेदवार रामेश्वर श्रेष्ठले भने : वैशाख ३० गते अहंकारको अन्त्य हुन्छ, गठबन्धनले चुनाव जित्छ","काठमाडौंः काठमाडौं महानगर उपमेयरका उम्मेदवार रामेश्वर श्रेष्ठले गठबन्धनले स्थानीय तह निर्वाचनमा जित्ने दावी गरेका छन्। काठमाडौंमा आयोजित सत्ता गठबन्धनको संयुक्त चुनावी सभालाई सम्बोधन गर्दै श्रेष्ठले वैशाख ३० गते अहंकारबादको अन्त्य हुने र गठबन्धनले चुनाव जित्ने दावी गरेका हुन् । 'अहंकारवाद गलत हो । धेरै अहंकारवाद पलायो भने के हुन्छ भन्ने कुरा वैशाख ३० गतेको चुनावले देखाउँछ । अहंकारबादको अन्त्य हुन्छ,उनले भने,' गठबन्धनले चुनाव जित्छ ।' उनले महानगरमा असल शासन नभएको बताए । श्रेष्ठले भने, 'सिर्जना सिंहको नेतृत्वमा असल शासन स्थापना गर्नेछौं । महानगरमा फोहोर नै फोहर छ । फोहोर प्रशोधन केन्द्र स्थापना गर्ने योजना छ । ' श्रेष्ठले पैंसा बाँडेर मात्रै संस्कृति संरक्षण नहुने बताए ।"
आफताब आलमलाई थुनामै राख्न सर्वोच्चको आदेश,काठमाडौं : सर्वोच्च अदालतले पूर्वमन्त्री मोहम्मद अफ्ताव आलमलाई थुनामै राख्न आदेश दिएको छ। सर्वोच्च अदालतका न्यायाधीशद्वय सुष्मालता माथेमा र नहकुल सुवेदीको संयुक्त इजलासले उच्च अदालतको आदेशलाई सदर गर्दै थुनामै राख्न आदेश दिएको हो। आलमले आफूलाई थुनामुक्त गरेर साधारण तारेखमा मुद्दा लड्न पाउ भन्दै निवेदन दर्ता गराएका थिए। यसअघि जिल्ला अदालत रौतहटले आलमलाई पुर्पक्षका लागि थुनामा राख्ने आदेश गरेको थियो। जिल्लाको आदेशलाई उच्च अदालत जनकपुरको वीरगञ्ज इजलासले समेत सदर गरेपछि आलम थुनामुक्त गराउन माग राख्दै सर्वोच्च पुगेका थिए। संविधानसभा निर्वाचनमा धाँधलीका लागि ल्याएको बम २०६४ चैत २७ गते आलमका काका शेष इद्रिसको गोठमा विष्फोट भएको थियो। सोही विष्फोटका घाइते तथा मृतकलाई इँटाभट्टामा लगेर जलाएको आरोपमा असोज २६ गते आलम पक्राउ परेका थिए। मृतक तथा घाइते ओसार्न प्रयोग गरेको भनिएको ट्र्याक्टर तथा घाइतेको उपचार गरिएको भारत मोतिहारीस्थित अस्पतालको रिपोर्ट प्रहरीले संकलन गरेको थियो। सर्वोच्च अदालतको फैसला कार्यान्वयन निर्देशनालयले २०७५ चैत ८ गते पछिल्लो पटक जिल्ला प्रहरी कार्यालयलाई घटनाको अनुसन्धान गर्न पत्राचार गरेको थियो। त्यसपछि उक्त घटनाका मुख्य आरोपित नेता आलम पक्राउ परेका हुन्।
युवा घेरामा बालेन शाहको घरदैलो अभियान (फोटो फिचर),"काठमाडौं : युवाहरुमाझ लोकप्रिय बनेका काठमाडौं महानगरपालिकाका मेयर आकांक्षी बालेन शाह घरदैलो अभियानमा जुटेका छन्। सत्ता गठबन्धन र नेकेपा एमालेका उम्मेदवारलाई टक्कर दिन उनी आसन्न स्थानीय तह निर्वाचनमा होमिएका छन्। बिहीबार उनी बिहानैदेखि घरदैलो अभियानमा जुटेका थिए। उनको टोल बिहानै साढे ६ बजे महाकाल पार्क हुँदै भृकुटी चोक, महाकाल, चुच्चेपाटी क्षेत्रमा घरदैलो अभियान सञ्चालन गरेका थिए। बिहीबारै अपरान्ह बलेनको टोलीले नारायणचौर, नागपोखरी, गैरीधारा, सानो गौचरण, ज्ञानेश्वर, मैतिदेवी, पुतलीसडक हुँदै कमलपोखरी क्षेत्रमा घरदैलो अभियान सञ्चालन गरेका थिए। हेर्नुस् दिपेन श्रष्ठको फोटो फिचर"
कांग्रेसले रुखबाहेक अन्य चिन्हमा भोट हाल्दैन भनेर भ्रम फैलाउने काम भयो : बानियाँ,"काठमाडौं : नेपाली कांग्रेस बागमती प्रदेश सभापति इन्द्रबहादुर बानियाँले पाँच दलीय गठबन्धन संविधान रक्षा र समृद्धिको यात्रा पूरा गर्न बनेको बताएका छन् । काठमाडौंमा आयोजित चुनावी सभालाई सम्बोधन गर्दै बानियाँले संविधान रक्षाका लागि धेरै मिहिनेतका साथ गठबन्धन बनेको बताए। नेता बानियाँले एमालेले कांग्रेसले रुखबाहेक अन्य चुनाव चिन्हमा भोट हाल्दैन भनेर भ्रम फैलाएको भन्दै आपत्ती जनाए। उनले भने,' नेकपा एमाले र केपी शर्मा ओलीका कार्यकर्ताले भ्रम सृर्जना गरे । कांग्रेसले अन्त भोट हाल्दैन भनेर भ्रम फैलायो।' अहिले गठबन्धनलाई मतदान गर्न आवश्यक छ।' उनले केशव स्थापित हावादारी र उदण्ड व्यक्ति रहेको बताए । बानियाँले गठबन्धनलाई मतदान गर्नुपर्ने अहिलेको आवश्यकता रहेको बताए । जनतालाई न्याय र सेवा दिन नि गठबन्धनलाई जिताउनु पर्ने बानीयाँको भनाइ छ ।"
वागी उम्मेदवारी दिने जिल्ला कमिटी सदस्यलाई एमाले रामेछापले गर्यो कारबाही,"रामेछाप : नेकपा एमाले रामेछापले स्थानीय तह निर्वाचनमा स्वतन्त्रवागी उम्मेदवारी दर्ता गर्ने जिल्ला कमिटी सदस्यलाई कारबाही गरेको छ। शुक्रबार विज्ञप्ति जारी गर्दै पार्टीको निर्देशन विपरीत मन्थली नगरपालिका१३ को वडा सदस्य पदमा स्वतन्त्र उम्मेदवारी दर्ता गर्ने जिल्ला कमिटी सदस्य भगवती चौहान र जिल्ला सल्लाहकार कृष्ण पौडेललाई कारबाही गरेको एमाले रामेछापले जनाएको छ। पार्टी अध्यक्ष आनन्द श्रेष्ठले जारी गरेको विज्ञप्तिमा भनिएको छ, जिल्ला कमिटी सदस्य भगवती चौहान र जिल्ला सल्लाहकार परिषद् सदस्य कृष्ण पौडेललाई पार्टीको विधान अनुसार आजकै मितिदेखि लागु हुने गरी पार्टीको साधारण सदस्य समेत नरहने गरी पार्टीका सबै जिम्मेवारीबाट निष्कासन गरिएको ब्यहोरा यस विज्ञप्ति मार्फत जानकारी गराइन्छ। स्थानीय तहको निर्वाचनमा एमालेको पक्षमा जनताको उत्साहपूर्ण समर्थन रहेको दाबी गर्दै उनले सिंगो पार्टी पंक्ति निर्वाचनको अभियानमा सूर्य ध्वजावाहक उम्मेदवारहरुलाई विजय गराउन आह्वान गरेका छन्। अध्यक्ष श्रेष्ठले एमालेका पार्टी नेता तथा कार्यकर्तालाई भ्रममा नपरी पार्टीका आधिकारिक उम्मेदवारहरुको विजय सुनिश्चित गर्ने अभियानमा एकताबद्ध भएर जुट्न निर्देशन दिएका छन्।"
समृद्ध नेपालगन्जका लागि उम्मेदवारबाट साझा प्रतिबद्धता,"नेपालगन्ज : नेपालगन्ज उपमहानगरपालिकामा नगर प्रमुखका ६ जना उम्मेदवारले समृद्ध नेपालगन्जका लागि १२ बुँदे साझा प्रतिबद्धतापत्रमा हस्ताक्षर गरेका छन्। नेपालगन्ज उद्योग वाणिज्य संघले शुक्रबार नेपालगन्जमा नगरप्रमुखका उम्मेदवारसँग गरेको प्रत्यक्ष संवाद कार्यक्रममा दलका ४ र २ स्वतन्त्र उम्मेदवारले साझा प्रतिबद्धतापत्रमा हस्ताक्षर गरेका हुन्। गठबन्धनबाट नेपाली कांग्रेसका प्रशान्त विष्ट, नेकपा (एमाले)का पशुपति दयाल मिश्र, राप्रपाका नन्दलाल वैश्य, राप्रपा नेपालका अभय बस्नेत, स्वतन्त्र दिनेश थापा र विकासबहादुर सिंहले हस्ताक्षर गरेको प्रतिबद्धतापत्रमा उद्योग, वाणिज्य, पर्यटन, शिक्षा, स्वास्थ्य र पूर्वाधार विकास नै समृद्ध नेपालगन्जको आधार मानिएको छ। आयातमा निर्भर कृषि उपज विस्थापन गर्न कृषि क्षेत्रको व्यवसायिकरण गरी नेपालगन्जका लागि स्थानीय उत्पादनलाई बढावा दिन, नेपालगन्ज सहरलाई जडिबुटी प्रशोधन केन्द्रको हबको रुपमा विकास गर्न र स्थानीय आवश्यकतामा आधारित औद्योगिक करिडोर निर्माण गर्ने प्रतिबद्धता जनाइएको छ। त्यसैगरी नगरको विकास योजना तर्जुमा र नीति निर्माणलगायतका विषयमा नेपालगन्ज उद्योग वाणिज्य संघसँग समन्वय र सहकार्य गर्न पनि उम्मेदवारहरुले तयारको भन्दै हस्ताक्षर गरेका छन्। नेपालगन्ज उपमहानगरपालिकाले व्यवसायिक कर वैज्ञानिक वर्गीकरणका आधारमा लिन, नगरको व्यावसायिक उत्थानका लागि तस्करी नियन्त्रणमा विशेष पहल गर्न र नगरभित्र विशेष क्षेत्र पहिचान गरी रात्रिकालीन व्यवसाय सञ्चालन गर्न पनि नगर प्रमुखका उम्मेदवारहरु सहमत भएका छन्। भारतीय पर्यटकलाई सहजरुपमा आवतजावतमा सहजीकरण गर्न, उपमहानगरपालिकाले प्रदान गर्ने सेवा, छरितो र प्रविधिमैत्री बनाउन, नगरमा सामाजिक विकास र आर्थिक सशक्तिकरणलाई विकासमा प्राथमिकता दिन र हरित नेपालगन्ज बनाउन उम्मेदवारहरु सहमत भएका छन्। नेपालगन्ज उद्योग वाणिज्य संघका अध्यक्ष अब्दुल वाहिद मन्सुरी चुन्नाको अध्यक्षतामा सम्पन्न कार्यक्रममा संघका महासचिव चिरञ्जीवी ओलीले सहजीकरण गरेका थिए। कार्यक्रममा ठूलो संख्यामा उद्योगी व्यवसायीहरुले उम्मेदवारहरुसँग प्रश्नोत्तर गरेका थिए।"
कांग्रेसले जिते निराश हुनुपर्दैन : महामन्त्री थापा,"काठमाडौं : नेपाली कांग्रेसका महामन्त्री गगनकुमार थापाले जिते अबको पाँच वर्ष बितेको पाँच वर्षजस्तो निराशाजनक परिस्थिति नआउने बताएका छन् । प्रजातान्त्रिक विचार समाजले शुक्रबार आयोजना गरेको स्थानीय तह निर्वाचन२०७९ नेपाली कांग्रेसको सङ्कल्पः प्रस्ताव र बहसविषयक कार्यक्रममा नेता थापाले अबको पाँच वर्ष विगतको जस्तो हुन नदिने जिकिर गरे। 'अबको पाँच वर्ष विगतको जस्तो हुन दिँदैनौँ । स्रोत साधनको दुरुपयोग हुन नदिन तथा सुशासन, पारदर्शिता अपनाउन मूलभूत ११ वटा मापदण्डका आधारमा स्थानीय संयन्त्र परिचालनको अवधारणा अघि सारिएको छ । यसले अबको पाँच वर्ष के गर्ने भन्ने प्रष्ट खाका तयार गरेको छ,'उनले भने। समुन्नत नेपालको राष्ट्रिय सङ्कल्प पूरा गर्न कांग्रेसको जित आवश्यक रहेको उनको भनाइ छ। महामन्त्री थापाले संविधानको मौलिक हकमार्फत जनतामा गरेको वाचाको पूर्ण कार्यान्वयन गर्न कांग्रेसले स्थानीय सरकारको नेतृत्व गर्नुपर्ने आवश्यकता रहेको उल्लेख गरे। उनले अबको दशक रोजगारीको दशक हुने र प्रत्येक वर्ष पाँच लाख रोजगारी सिर्जना हुने गरी कृषि, पर्यटन, ऊर्जा आदि उपलब्ध स्रोत साधनको भरपुर उपयोग गरेर अघि बढ्ने मार्गचित्रसहित कांग्रेसले सङ्कल्प लिएको बताए। प्रजातान्त्रिक विचार समाजका अध्यक्ष डा, केदारनरसिंह केसीले स्थानीय तह निर्वाचनको सङ्कल्प प्रस्ताव पार्टीको मार्गदर्शक हो भन्दै पार्टीले निष्पक्ष र प्रजातान्त्रिक पद्धतिको अवलम्बन गर्दै विचार अभिमत प्रकट गर्ने वातावरण सुनिश्चित गर्नुपर्नेमा जोड दिए।"
"'राष्ट्रिय जनमोर्चा अरु पार्टीसँग बिक्यो भनेर अनर्गल प्रचार भयो, यो प्रतिगमनविरुद्धको गठबन्धन हो'","काठमाडौंः राष्ट्रिय जनमोर्चाका अध्यक्ष चित्रबहादुर केसीले देश चुनावमय भएको बताएका छन् । सत्ता गठबन्धनको संयुक्त चुनावी सभालाई सम्बोधन गर्दै केसीले चुनाव नहुने संशय हुँदाहुँदै पनि गठबन्धन र आयोग कस्सिएकै कारण समयमै चुनाव हुन लागेको बताए । 'पाँच दलीय गठबन्धनले हिम्मत गर्यो । चुनाव हुँदैन कि भन्ने थियो । कम्तिमा जनताका प्रतिनिधि चुनिन पाउने भए ।' उनले राष्ट्रिय जनमोर्चा राष्ट्रवादी पार्टी भएको बताए। 'अरु पार्टीसँग विक्यो भनेर अनर्गल प्रचार गरिएको छ । गणतन्त्र, धर्म निरपेक्षता सिद्धिने र हिजोका उपलब्धी सिद्धिने भएपछि हाम्रै पार्टीले प्रतिगमनका विरुद्धमा गठबन्धन गर्नुपर्छ भनेर आवाज उठाएको हो,' उनले भने। नेता केसीले मेयरमा सिर्जना सिंहले विजयी प्राप्त गरेर काठमाडौं महानगरलाई सुशासन कायम गर्ने विश्वास व्यक्त गरे। उनले भने, काठमाडौं देशको महत्वपूर्ण ठाउँ हो । यहाँको मेयर भन्ने कुरा महत्वपूर्ण कुरा हो । सिर्जना जी मेयरमा उठ्नु भएको छ। उहाँले विजयी प्राप्त गरेर काठमाडौंमा राम्रो नेतृत्व गर्नुहुनेछ । '"
मतदाता भन्छन् : दु:खमा साथ दिने उम्मेदवारको खोजीमा छौं,"मकवानपुर : मकवानपुरको कैलाश गाउँपालिका ३ का रामसिं तामाङको घरमा दुई पार्टीका उम्मेदवार आएर भोट मागिसकेका छन् । तर, उनले अझै कस्लाई मत दिने भन्ने निर्णय गरिसकेका छैनन् । जनप्रतिनिधि आएपछि गाउँघरको विकास भएको उनलाई अनूभुति छ । 'अघिल्लो पटक भोट दिए, नेताहरुले गाउँमा बाटो ल्याए,' उनले भने, 'नेता छानेपछि मात्र विकास हुनेरैछ, यो पटक कस्लाई दिने भनेर बुज्दैछु । उनीजस्तै धेरै स्वतन्त्र मतदाता गाउँको नेतृत्व चयनको लागि राम्रा उम्मेदवारको खाजीमा छन् । उनीहरु क्षमता र योग्यताले पूर्ण भएका व्यक्तिहरुलाई उम्मेदवारका रुपमा खोजिरहेका छन् । स्थानीय चुनावमा योग्य, सक्षम, जनताका हरेक सुख, दुःखमा साथ दिइरहने उम्मेदवार खोजिरहेको हेटौंडा१६ का शिव उप्रेती बताउँछन् । आगामी निर्वाचनमा जनताको हरेक समस्या बुझ्ने र वृद्धवृद्धाहरूको घरघरमा सेवा दिन सक्ने व्यवहारिक उम्मेदवारको खोजि गरिरहेका छौं,' उनले भने, सामाजिक क्षेत्रमा राम्रो छवी बनाएको र जो लामो समयदेखि सामाजिक काममा पनि सक्रिय भूमिकामा रहर जनताको सेवा तथा विकासको काम गर्नसक्ने उम्मेदवार हामीले चाहेका छौं ।' भ्यु टावर बनाउने, बाटो ढलान मात्र गर्ने भन्दा पनि उत्पादनका क्षेत्रमा मात्र काम गर्ने जनप्रतनिधि आवश्यक रहेको उनले बताए । आगामी निर्वाचनमा उम्मेदवार बनेका व्यक्तिहरुले समृद्ध स्थानीय तहको निर्माणको लागि युवा लक्षित कार्यक्रमहरु ल्याउनु पर्ने हेटौंडा१ का रमेश सुवेदीको भनाइ छ । आगामी निर्वाचनमा उम्मेदवारहरूले पुरानै ढर्रामा खानेपानी, बिजुली, बाटो, सिंचाइ, खानेपानी भन्दै एजेण्डा बनाइरहेको मनहरी गाउँपालिकाका सुरेश तामाङले बताए । उनले उम्मेदवारहरुले जग्गा प्लटिङ रोक्ने, कृषिलाई प्राथमिकता दिने र किसानलाई सहुलियत तथा कृषिमा लाग्न प्रेरित गर्ने जस्ता योजनाहरु ल्याएर उद्यमशिलता विकासका काममा लाग्नु पर्ने बताए ।युवाहरूलाई नागरिकलाई आफ्नै ठाउँमा रोजगारीको अवसर सिर्जना गर्ने जनप्रतिनिधि भएन भने देशको अवस्था भयावह हुनसक्छ । हालसम्म स्थानीय तहमा उम्मेदवार बनेकाहरुसँग सो प्रकृतिको यस्तो कार्यक्रम देखिएको छैन,'उनले भने, 'जनताले शिक्षा, स्वास्थ्य र यातायातमा सहज पहुँच, विपन्न तथा गरिब वर्गहरुको लागि हरेक सेवामा छुट गर्ने तथा राजश्व दर कम गरी सेवाप्रवाहलाई समय सापेक्ष विकास गर्दै जानुपर्ने देखिन्छ । आगामी निर्वाचनमा उम्मेदवारहरूले पुरानै ढर्रामा खानेपानी, बिजुली, बाटो, सिंचाइ, खानेपानी भन्दै एजेण्डा बनाइरहेको मनहरी गाउँपालिकाका सुरेश तामाङले बताए । दिगो विकास, रोजगारी, शैक्षिक सुधार,कार्यशैलीमा परिवर्तनका कुरा समावेश हुनुपर्छ । विगतमा निर्वाचित जनप्रतिनिधिहरुले ल्याएका योजनाहरु त्यो उनीहरुको परिकल्पना नभइ जनताको आवश्यकता र मागको आधारमा निर्धारण गरिएको मकवानपुरको थाहा नगरपालिकाका मेयर लवशेर विष्टले बताए पार्टीहरूले स्थानीय सरकारको काम, कर्तव्य र अधिकारलाई बुझेको, जनताको भिजेको उमेद्वारहरुलाई अघि सार्नु उपयुक्त हुन्छ,' उनले भने, 'युवा सोच भएका व्यक्तिहरूलाई अघि बढाउँदा उनीहरूबाट नवीन कार्यशैलीको अपेक्षा गर्न सकिन्छ । उम्मेदवारहरुले उच्चतम खालको दिगो विकासका क्षेत्रमा प्रभाव पार्ने प्रक्रितिको एजेण्डा बनाउनु पर्छ । त्यस्ता योजनाहरुको अभाव देखिन्छ । सामान्य बाटोघाटो निर्माण लगायताका एजेण्डा बनाउँदै आएको देखिन्छ । विगतमा निर्वाचित जनप्रतिनिधिहरुले ल्याएका योजनाहरु त्यो उनीहरुको परिकल्पना नभइ जनताको आवश्यकता र मागको आधारमा निर्धारण गरिएको मकवानपुरको थाहा नगरपालिकाका मेयर लवशेर विष्टले बताए । उनले विगतमा सुरु गरिएका अधुरा योजनाहरुलाई पुरा गर्न निरन्तरता दिने र स्थानीय तहले नयाँ फड्को मार्नको निमित्त रोजगारि सृजनाको कामहरु आगामी निर्वाचनबाट चुनिने नेतृत्वले गर्नुपर्ने बताए । वैदेशिक रोजगारीमा रहेका व्यक्तिहरु पनि स्थानीय तहमा नै फर्किएर आफ्नो सिप क्षमता अनुसारको काम गर्न प्ररित भएको देखिएको छ । उनीहरुलाई सुहाउँदो प्रकृतिको वातावरण मिलाउनु पर्छ,' उनले भने, विगतमा खानेपानी, सडक, पुल, भवन जस्ता पूर्वाधार निर्माणका काममा केन्द्रीत हुनपर्ने अवस्थाले गर्दा रोजगारी सृजनाको काम पछि पर्यो । आगामी दिनमा तालिम प्राप्त व्यक्तिहरुलाई रोजगारिमा जोड्न घरेलु उद्योगहरुको स्थापना गरी उत्पादनमा केन्द्रीत हुनुपर्छ ।' स्थानीय निर्वाचनमा खटिने उम्मेदवारले जनताको लागि काम गर्ने भएकाले पार्टीमा भन्दा फरक ढंगबाट जनप्रतिनिधि जनताको काममा सक्रिय हुनुपने राक्सिराङ गाउँपालिका अध्यक्ष राजकुमार मल्लको भनाइ छ । विष्टले जनताको मागहरु सम्बोधन गर्नु दलहरुको एजेण्डा हुनुपर्छ भनिएपनि अहिले जनताको माग सम्बोधनको रणनीतिभन्दा पनि हाम्रो पार्टीले जित्नुपर्छ भन्ने रणनीति पार्टीमा हावी भएको देखिएको बताए । आफ्ना उमेदवारलाई भोट दिएर जिताउनु पर्ने मात्रै रणनीति छ,'उनले भने, 'अहिले पार्टीहरु भड्किलो चुनावी अभियानतर्फ लागेको छ । यसको सुधार गर्दै पार्टीभित्रको आन्तरिक प्रतिस्पर्धालाई स्वीकार गरेर एकजुट भएर अघिढ्नु नै वर्तमान परिस्थितिको माग हो । यसबाट राम्रो नजिताको अपेक्षा गर्न सकिन्छ । स्थानीय निर्वाचनमा खटिने उम्मेदवारले जनताको लागि काम गर्ने भएकाले पार्टीमा भन्दा फरक ढंगबाट जनप्रतिनिधि जनताको काममा सक्रिय हुनुपने राक्सिराङ गाउँपालिका अध्यक्ष राजकुमार मल्लको भनाइ छ । स्थानीय तहका जनप्रतिनिधिले सरकारको बजेटलाई ठिक ढंगबाट कार्यान्वयन गराउने जिम्मेवारी पाएको हुन्छ भने पार्टीमा रहेका नेता तथा कार्यकर्ताहरुले नीति निर्माण गरेर स्थानीय तहका जनप्रतिनिधिहरुलाई सधाउ पुर्याउने काम गर्नुपर्छ । पार्टीले पनि जनताको हक, अधिकार, सुविधा र विकासका लागि काम गर्न सोही अनुसारको एजेण्डा बोक्नु पर्छ,' उनले भने । विवेकशिल नेपाली साझा पार्टीबाट निर्वाचित बागमती प्रदेशसभा सदस्य रमेश पौड्यालले स्थानीय नेताहरूले चुनावका एजेन्डाहरू तय गर्दा संविधान र कानुनले दिएको अधिकार क्षेत्रमा भित्र रहेर, पुरा गर्न सकिने एजेण्डा मात्रै अघि सार्नु उचित हुने बताए । उम्मेदवारले आफूलाई शासक नभइ सेवकको रूपमा प्रस्तुत गर्न सक्नुपर्ने उनले बताए । मकवानपुर बहुमुखी क्याम्पसका प्रमुख डा शंकर उपाध्यायले आम जनताले अपेक्षा गरेभन्दा विपरित पार्टी, नेता, अभियन्ता र बुद्धिजीवीहरुको भूमिका देखिएको बताए । समग्र गाउँ र नगर विकासको योजना लिएर जाने उत्कृष्ट नेतृत्वको छनौट पार्टी र नेताबाट हुनुपर्छ भन्ने हो । आफू निर्वाचित भएपछि नागरिकका आधारभूत कामहरू सहज ढङ्गले गर्ने प्रत्याभूति दिलाउनुपर्छ । जन्म, मृत्यु, विवाह, बसाइसराई जस्ता विषयको अभिलेख सेवाग्राहीलाई माग गर्ने बित्तिकै उपलब्ध गराउनुपर्छ,' उनले भने, वृद्धवृद्धा, अशक्त, अपाङ्गता भएका व्यक्तिहरूलाई आवश्यक सेवाहरू निजको घर दैलोमा नै उपलब्ध गराउने व्यवस्था गर्नुपर्छ । वडा र पालिकाले गर्ने कार्यहरू पूर्ण पारदर्शी हुनुपर्छ । मकवानपुर बहुमुखी क्याम्पसका प्रमुख डा शंकर उपाध्यायले आम जनताले अपेक्षा गरेभन्दा विपरित पार्टी, नेता, अभियन्ता र बुद्धिजीवीहरुको भूमिका देखिएको बताए । समग्र गाउँ र नगर विकासको योजना लिएर जाने उत्कृष्ट नेतृत्वको छनौट पार्टी र नेताबाट हुनुपर्छ भन्ने हो । नेतृत्वले अरुलाई सही बाटोमा डोहोर्याउन सक्ने आचारण प्रस्तुत गर्नु पर्ने हुन्छ, 'उनले भने, आम नागरिकहरुले विवेकपूर्ण तरिकाबाट नेतृत्व छनौट गर्नु पर्ने हुन्छ । छनौट भएको नेतृत्वलाई साथ सहयोग दिएर अघि बढ्नु पर्नेहुन्छ । गाउँ र नगरपालिका भनेको जनताको जीवन स्तरसंग प्रत्येक्ष सरोकार राख्ने र सबै तहबाट पाएको बजेट कार्यान्वयन गर्ने निकायको रुपमा रहेको हुन्छ । उनले स्थानीय तहको नेतृत्व लिने व्यक्तिहरु प्रक्रिया र संचालनको विज्ञ क्षमताको हुनुपर्ने बताए । यसमा पार्टी नतृत्व, नेता एवम् कार्यकर्ता र आम बौद्धिक वर्गहरुबाट रचनात्मक सुझाव दिनु पर्ने उनको भनाइ छ । बैद्धिक वर्गहरुले पक्ष र विपक्ष भन्दा पनि जनता र स्थानीय तहको विकासलाई मात्र आधार बनाउनुपर्ने हुन्छ । राजनीतिक पार्टीले विकासको योजना, कार्य क्षमता, दिगो विकासको अवधारणा भएका व्यक्तिहरुलाई निर्वाचनमा अघि बढाउनुपर्छ,' उनले भने, जनताको मनोभावना बुझ्ने क्षमता भएका व्यक्तिको पक्षमा पार्टी र नेताहरुले वकालत गर्नुपर्छ । नीति निर्माणमा भन्दा पनि सेवा प्रवाह र विकासका योजनामा काम गर्ने स्थानीय तह भएकाले समग्र विकासका योजनाहरुमा अवधारणा भएका व्यक्तिहरुलाई अघि बढाउनु पर्छ ।' उनले विकास र सुशासनका विषयलाई समानान्तर तरिकाबाट अगाडि लैजानु पर्नेमा जोडदिए । 'निर्वाचनमा विकास र सुशासनको समानता कायम गरेर उम्मेदवारहरुले योजनाहरु ल्याउनुपर्छ । त्यसमा बुद्धिजिवी वर्गले सोही अनुसारको सुझाव दिनसक्नुपर्छ, 'उनले भने, 'नगर र गाउँ कस्तो बनाउने भन्ने बारेको साझा अवधारणा बनाउँदा बुद्धिजिवी वर्गको महत्वपूर्ण भूमिका हुनसक्छ । अनुभव प्राप्त व्यक्तिहरुले स्थानीय तहको निर्वाचनमा रहेका उम्मेदवारहरुलाई विज्ञको रुपमा सहयोग गर्नसक्छन् । युवा, वृद्ध, महिला, शिक्षकहरुको समूह निर्माण गरी त्यसको निचोडलाई समावेश गर्दा उपयुक्त हुन देखिन्छ । विगतको निर्वाचनको विषयमा हेर्दा कतिपय स्थानीय तहमा निर्वाचितहरूले जनताको मन जितेका भएपनि केही व्यक्तिगत सेवा सविधा भन्दा पर बसेर, सदैव जनताको हितका लागि काम गरेका उनले बताए । उपाध्यायले पछिल्लो समयमा निर्वाचन र राजनीतिक दलप्रति जनतामा वितृष्णा पैदा भएको महशुस हुनथालेको बताए । आम मतदाता मत हाल्नको लागि मात्र प्रयोग भएको पनि उदाहरणहरु हाम्रो समाजमा प्रशस्त भेटिने उनले बताए । मत केका लागि किन र कसरी हाल्ने भन्ने बारे उनीहरुमा ज्ञान नै छैन । विगतमा जनप्रतिनिधिहरु विकासभन्दा पनि ५ वर्षे जागीरको रूपमा मात्र लिएर अगाडि बढेका देख्न सकिन्छ । यसको सुधार जरुरी छ । मतदातालाई सचेत बनाउनु मुख्य दायित्व हो,' उपाध्यायले भने, मत, मतदान र जनप्रतिनिधिका बारेमा विद्यालय शिक्षाको विषय बनाउनुपर्छ । कसैले मत दिनुपर्छ भनेको आधारमा मत दिनु, मत पत्र बदर हुनु अशिक्षा र चेतनाको अभावलाई प्रष्ट्याउँछ । यसलाई सुधार गर्न विद्यालय शिक्षाको माध्यमिक तहबाटै पाठ्यक्रममा समावेश गर्न जरुरी हुन्छ । मतदाता शिक्षालाई विद्यालय स्तरमा लागू गर्दा जनप्रतिनिधिहरुको काम कर्तव्य र अधिकारप्रति आम मतदाताहरु जानकार हुनुको साथै सेवा प्रवाहमा पनि सहजता ल्याउन सकिने उनको विश्वास रहेको छ । यसले व्यवहारिकतामा पनि यसले सकारात्मक भूमिका खेल्ने उनले बताए ।"
मोहम्मद अफ्ताव आलमको मुद्दामा सुनुवाइ जारी,काठमाडौंः पूर्वमन्त्री मोहम्मद अफ्ताव आलमको बन्दी प्रत्यक्षीकरणको मुद्दाको सुनुवाइ जारी छ । सर्वोच्च अदालतका न्यायाधीशद्वय सुष्मालता माथेमा र नहकुल सुवेदीको संयुक्त इजलासमा उक्त मुद्दामा सुनुवाइ भइरहेको छ । जिल्ला अदालत रौतहटले आलमलाई पुर्पक्षका लागि थुनामा राख्ने आदेश गरेको थियो । जिल्लाको आदेशलाई उच्च अदालत जनकपुरको वीरगञ्ज इजलासले समेत सदर गरेपछि आलम थुनामुक्त गराउन माग राख्दै सर्वोच्च पुगेका हुन् । संविधानसभा निर्वाचनमा धाँधलीका लागि ल्याएको बम २०६४ चैत २७ गते आलमका काका शेष इद्रिसको गोठमा विष्फोट भएको थियो । सोही विष्फोटका घाइते तथा मृतकलाई इँटाभट्टामा लगेर जलाएको आरोपमा असोज २६ गते आलम पक्राउ परेका हुन् । मृतक तथा घाइते ओसार्न प्रयोग गरेको भनिएको ट्र्याक्टर तथा घाइतेको उपचार गरिएको भारत मोतिहारीस्थित अस्पतालको रिपोर्ट प्रहरीले संकलन गरेको थियो । सर्वोच्च अदालतको फैसला कार्यान्वयन निर्देशनालयले २०७५ चैत ८ गते पछिल्लो पटक जिल्ला प्रहरी कार्यालयलाई घटनाको अनुसन्धान गर्न पत्राचार गरेको थियो। त्यसपछि उक्त घटनाका मुख्य आरोपित नेता आलम पक्राउ परेका हुन् ।
गठबन्धन एमालेसित त्रसित,"धनगढी : नेकपा एमालेका अध्यक्ष केपी शर्मा ओलीले पाँच दलीय गठबन्धन सिंगो एमालेसँग त्रसित भएको बताएका छन्। उनले गठबन्धनको हालत चुनावपछि हेर्न आग्रह गरे। कैलालीको धनगढीमा बुधबार आयोजित चुनावी सभालाई सम्बोधन गर्दै ओलीले प्रधानमन्त्री देउवाको विराटनगरको भाषण उधृत गर्दै भने शेरबहादुर जीले भनेछन्, गठबन्धन गर्ने इच्छा थिएन। एमालेसँग नसकिने भयो। तपाईंलाई गठबन्धनमा भोट दिने मन त नहोला तर मन नभए पनि भोट दिनुस्। कसैले भोट दिने मन नभए पनि दिन्छ ?। गठबन्धन एमालेका बलिया पाखुरा देखेर डराएको ओलीको भनाइ थियो। गठबन्धन हामीभन्दा पाँच गुणा कमजोर छ। कांग्रेसको घोषणापत्रमा देउवाको नाम ८ ठाउँमा छ। केपी ओलीको नाम ४२ ठाउँमा छ। गठबन्धन हामीभन्दा पाँच गुणा सानो रहेछ। २० प्रतिशत पनि छैन, ओलीले कटाक्ष गरे। उनले चुनावपछि गठबन्धन विनाश हुने, विघटन हुने र सर्वनाश हुने दाबी गरे। उनले सत्ता गठबन्धनका तीनवटै नेताहरूलाई कटाक्ष गर्दै भने, प्रचण्ड र माधवकुमार नेपालको स्पेसल दिन हो। उनीहरूलाई आज चितवनमा मञ्चमा जान दिइएयो। बोल्न दिइयो। छोरीका लागि भोट माग्न दिइयो। ओलीले सत्ता गठबन्धन भने पनि प्रचण्ड र नेपाललाई कांग्रेसले वास्ता नगरेको आरोप लगाए। उनले माधवकुमार नेपाललाई १५ वर्षसम्म एमाले चुसेको भन्दै व्यंग्य गरे। एमालेले १५ वर्ष प्रमुख नेता बनाएर एमाले चुसेका, २१ महिना एमालेले नै प्रधानमन्त्री बनाएर एमाले चुसेका नेताले भनेछन्, एमालेलाई त अब टर्च बालेर खोज्नुपर्छ भनेर। टर्च बाल्नुपर्दैन, एमाले खोज्ने भए धनगढी आएर हेर, ओलीले भने, वैशाख ३० गतेपछिको परिणाम कुर्नुस्। कसलाई टर्च बालेर खोज्नुपर्छ। त्यस्तै, प्रधानमन्त्री पत्नी आरजु देउवा र प्रचण्डकी बुहारी बीना मगरप्रति लक्षित गर्दै ओलीले भने, झुटा आश्वासन दिन कसैका श्रीमती आउलान्, कसैका बुहारी आउलान्, उनका झुटा आश्वासन नपत्याउनुस्। देशमा समृद्धि ल्याउन एमाले मात्रै बलियो शक्ति भएको ओलीको भनाइ थियो। मैले प्रधानमन्त्रीबाट छोडदा १२ महिनाका लागि पुग्ने आर्थिक स्रोत थियो। अहिले देश कंगाल बनाइसक्यो, १० महिनामै गठबन्धनको अवस्था थाहा भइसक्यो उनले भने। यसअघि कैलालीकै बौनियाँमा आयोजित चुनावी सभालाई सम्बोधन गर्दै ओलीले प्रचण्ड अहिले मुसो जस्तो भएको आरोप लगाएका थिए। कैलालीको थारू बाहुल्य भएको क्षेत्र बौनियाँमा पुगेर ओलीले रेशम चौधरीलाई जेल हाल्ने कुनै कारण नभएको बताए। कति जना मारिएका छन्, कस्ताकस्ता आन्दोलन भएका छन। तर, थारूका एकजना नेता जेल परे। उनलाई जेल हाल्ने कारण नै थिएन। मैले थारूहरूसँग ७ बुँदे सहमति गरेको मात्रै थिएँ। सरकार ढालिदियो। अहिले १० महिनासम्म पनि सरकारले रेशम चौधरीको बारेमा केही बोलेको छैन, ओलीले भने। अध्यक्ष ओलीले नेकपा एमालेले जसरी पनि स्थानीय सरकार जित्नुपर्ने बताए। संसदीय निर्वाचनमा एमालेको सरकार बन्छ। देशभरी एमालेको जनलहर छ। त्यसैले अहिलेदेखि नै गाउँगाउँमा एमालेलाई जिताउनुस्। भोलि केन्द्रले बजेट दिए पनि स्थानीय सरकार आफ्नो भएन भने कार्यान्वयनमा समस्या हुन्छ, ओलीले भने। त्यस्तै, नेकपा एमालेका केन्द्रीय सचिव तथा सुदूरपश्चिम इञ्चार्ज लेखराज भट्टले अहिले देशैभरी एमालेको लहर चलेको बताएका छन्। ओलीसँगै भट्टले पनि तीनवटै चुनावी सभालाई सम्बोधन गरे।"
कांग्रेस कमजोर भएर होइन संविधान रक्षाका लागि गठबन्धन गरिएको हो : विश्वप्रकाश शर्मा,"रुपन्देही : नेपाली कांग्रेसका महामन्त्री विश्वप्रकाश शर्माले स्थानीय तह निर्वाचनमा पाँच दलबीच भएको तालमेलको इमान्दारीपूर्वक पालना गर्न आग्रह गरेका छन्। कांग्रेस कमजोर भएर होइन संविधान रक्षाका लागि गठबन्धन गरिएको उनले स्पष्ट पारे। रुपन्देहीको तिलोत्तमा नगरपालिकामा बिहीबार कांग्रेस र नेकपा (माओवादी केन्द्र)को नगरस्तरीय संयुक्त आमसभामा महामन्त्री शर्माले तालमेल गरेका उम्मेदवारलाई जिताउन आग्रह गरे। तालमेल भनेको विविधतामा एकता रहेको उल्लेख गर्दै उनले जीवन विविधताकै कारणले चल्ने उल्लेख गरे। 'जीवन विविधताकै कारणले चल्छ, चिन्दै नचिनेको सँग बिहे भएर जीवन बित्छ, यहाँ त सँगै सहकार्य गर्ने साथीलाई मतदान गर्ने कुरा छ, ढुक्कले गर्नुहोस्', महामन्त्री शर्माले भने। अहिलेको समयमा कांग्रेस र एमाले दुवैको घोषणापत्र पढेर विवेक पुर्याएर मतदान गर्न उनले मतदातासामु आग्रह गरे। तिलोत्तमामा गठबन्धनका उम्मेदवारले जारी गरेको प्रतिबद्धतापत्रको समेत उनले प्रशंसा गरे। तिलोत्तममा चक्रपथ निर्माण गर्ने योजना उत्कृष्ट रहेको उल्लेख गर्दै महामन्त्री शर्माले तिलोत्तमाको प्रशासनिक भवनलाई अस्पतालमा रुपान्तरण गर्ने योजनाको तारिफयोग्य भएको बताए। 'जनताको स्वास्थ्यभन्दा ठूलो जनप्रतिनिधि बस्ने भवन हुँदैन्', उनले भने। माओवादी केन्द्रका केन्द्रीय सदस्य एवं लुम्बिनी प्रदेश योजना आयोगका उपाध्यक्ष वामदेव क्षेत्रीले संविधान बचाउनका लागि गठबन्धन गरिएको बताए। कांग्रेस केन्द्रीय सदस्य पुष्पा भुसालले अझै पनि नेपाली समाजमा महिलालाई माथि उठ्न नदिइएको उल्लेख गर्दै यसको अन्त्यका लागि कांग्रेसलाई तीनवटै तहमा विजयी गराउन आग्रह गरे। कांग्रेस नेता चन्द्र भण्डारीले एमाले सरकारले सपना बाँड््नेबाहेक अन्य केही काम नगरेको बताए। कोरोना महामारीमा जनताले सिटामोल, अक्सिजन र भेन्टिलेटर खोजेको बेला एमाले सरकार भ्रष्टाचारमा लिप्त भएको उनको आरोप थियो। प्रदेशसभा सदस्य रमा अर्यालले महिलाका समस्या समाधान गर्न नेतृत्वमा महिला आउनुपर्ने बताए। कांग्रेसबाट नगरप्रमुखका उम्मेदवार एवं कांग्रेस रुपन्देहीका सभापति रामकृष्ण खाणले तिलोत्तमालाई भ्रष्टाचारमुक्त बनाउन उम्मेदवार बनेको धारणा राखे। रासस"
कांग्रेसकम्युनिस्ट गठबन्धन भएको त्यो चुनाव,"काठमाडौं : २०१४ सालमा काठमाडौंसहित विभिन्न नगरपालिकाको निर्वाचन भएको थियो। काठमाडौं नगरपालिकामा कांग्रेस र कम्युनिस्टबीच गठबन्धन नै बनेको थियो। निर्वाचन आयोगद्वारा प्रकाशित नेपालको निर्वाचन इतिहास पुस्तकका अनुसार काठमाडौं नगरपालिका बोर्डमा कांग्रेसका सभापति र नेपाल कम्युनिस्ट पार्टी (नेकपा)का नेता उपसभापतिमा निर्वाचित भएका थिए। नगरपालिका सदस्य जनताबाट निर्वाचित हुन्थे भने बोर्डका सभापति र उपसभापतिलाई नगरपालिका सदस्यले चुन्थे। निर्वाचित नगरपालिकाका सदस्यहरूमध्येबाट नगरपालिका सभापति र उपसभापतिको गुप्त मतदानबाट चुनिने व्यवस्थाअनुसार यस निर्वाचनमा काठमाडौं नगरपालिका बोर्डमा गठबन्धनबाट सभापतिमा कांग्रेसका प्रयोगराज सिंह सुवाल र उपसभापतिमा नेकपाका कृष्णलाल श्रेष्ठ चुनिएका थिए, पुस्तकमा उल्लेख छ। २००७ सालमा प्रजातन्त्रको स्थापनापछि स्थानीय शासनलाई जनमुखी बनाउन नगरपालिका कानुन बनाइएको थियो। कानुनअनुसार २०१० सालमा नगरपालिका नामकरण गरिएको थियो। त्यसअघि २००४ मा म्युनिसिपालिटी भनिन्थ्यो। त्यसकै लागि चुनाव गरिएको थियो। नगरपालिका कानुनले प्रत्येक ४ वर्षमा नगरपालिका निर्वाचन गर्ने व्यवस्था गरेको थियो। त्यसैअनुसार २०१४ मा नगरपालिकाको चुनाव भएको आयोगद्वारा प्रकाशित पुस्तकमा उल्लेख छ। त्यस बेलाको राजनीतिमा राणा र राजाको प्रभावकै कारण कांग्रेस र कम्युनिस्टबीच गठबन्धन बनेको बताउँछन्, कांग्रेसका पुराना नेता देवेन्द्रराज कँडेल। उनका अनुसार २०१४ मा ५ वटा दल र अन्य केही स्वतन्त्र दलले पनि भाग लिएका थिए। त्यति बेला कांग्रेस र नेपाल कम्युनिस्ट पार्टीका साथीहरू एक भएर चुनाव लड्नुमा विविध कारण थिए, कँडेल भन्छन्, त्यो बेला राणा र राजाको प्रभाव थियो। उनीहरूविरूद्ध भूमिगत भएका कम्युनिस्ट पार्टीहरू पनि सक्रिय थिए। कांग्रेसका केही नेता र कम्युनिस्टका नेताबीच वार्ता भयो। आपसमा लडेर प्रतिस्पर्धा गर्दा राजालाई बल पुग्ने निष्कर्ष आएपछि सभापति कांग्रेसलाई र उपसभापति कम्युनिस्टलाई दिने गरी गठबन्धन बनेको थियो। पूर्वनिर्वाचन आयुक्त नरेन्द्र दाहाल २०१४ सालको नगरपालिका चुनाव व्यवस्थित ढंगबाट सम्पन्न भएको बताउँछन्। काठमाडौं र बाहिरका करिब ४ वटा स्थानीय तहमा चुनाव भएको थियो, दाहाल भन्छन्, जतिमा भयो व्यवस्थित नै भयो भन्ने लेख रचना र पुस्तकबाट थाहा पाएका हौं। २०१४ माघ ७ मा काठमाडौं नगरको चुनाव भयो। जहाँ १८ वडा कायम गरिए। प्रत्येक वडाबाट एकएक जना सदस्य चुनिन्थे। वडा सदस्यका लागि ४९ जनाको उम्मेदवारी परेको थियो। त्यो निर्वाचनमा भोट हालेका ८२ वर्षीय माधव पराजुली भन्छन्, चुनावमा उठेको छु है भन्दै २३ जना भोट माग्न आउँथे। कांग्रेस कम्युनिस्टसँगै भोट माग्न आएको भने थाहा पाइएन। म भने प्रजातन्त्रवादी नै थिए। पछि २०४६ सालको चुनावमा वडाध्यक्षमा उठेँ। जित्न भने सकिनँ। उनका अनुसार त्यो बेला पराजुलीको वडा६ थियो। २०१० सालको चुनावबाट महिलाले भोट हाल्ने अधिकार पाए। त्यसकै प्रभावले २०१४ को निर्वाचनमा भोट हाल्ने महिलाको संख्या निकै धेरै थियो। २०१४ को निर्वाचनमा भद्रपुर नगरपालिकाको चर्चा पनि उत्तिकै थियो। सो चुनावबाट नगर प्रमुखमा पदमबहादुर गिरी चयन भएका थिए। प्रदेश १ का भूमि व्यवस्था, सहकारी तथा गरिबी निवारणमन्त्री ओमप्रसाद सरावगीले भद्रपुर नगरपालिकाको वडा सदस्यमा बुवा पनि निर्वाचित भएको बताए। त्यतिबेला देशभरिका नगरपालिकाभन्दा भद्रपुर नगरपालिका सशक्त थियो, सरावगीले भने, अन्य नगरपालिकामा चुनावको रौनक खासै सुनिएको थिएन। उम्मेदवार नै पुगेनन् भन्ने सुनिन्थ्यो। भद्रपुरमा भने उम्मेदवारहरू खचाखच थिए। सरावगीका अनुसार भद्रपुरमा त्यसबेला कांग्रेस बलियो पार्टी थियो। व्यापारिक र औद्योगिक दृष्टिकोणले अहिलेको विराटनगर जस्तै भद्रपुर थियो। पूर्वकै सबैभन्दा ठूलो व्यापारिक केन्द्र पनि थियो। त्यसैले भद्रपुरले नगरपालिकाको मान्यता पहिला पाएको सरावगी बताउँछन्। २०१४ मा काठमाडौं नगरपालिकाको निर्वाचन सम्पन्न गर्न ट्रिबुनल गठन गरिएको थियो। त्यतिबेला निर्वाचन आयोग थिएन। आयोगद्वारा प्रकाशित निर्वाचनको इतिहास पुस्तकका अनुसार ट्रिबुनल मा मजिस्ट्रेट काठमाडौं मजिस्ट्रेट अफिसलगायत अन्य दुई सरकारी कर्मचारी थिए। निर्वाचनको रेखदेख र सञ्चालन गर्ने जिम्मा त्यसले पाएको थियो। निर्वाचनका लागि नगरपालिकाका कर्मचारी, सरकारी कर्मचारी र प्रहरी पनि खटाइएका थिए। २०१० मा भोट हाल्ने अधिकार पाएका महिला २०१४ को चुनावमा निकै उत्साहित देखिएका थिए। मूलपानीकी ८६ वर्षीया जानकी पोख्रेल त्यो बेलाको चुनाव सम्झिँदै भन्छिन्, महिलाले अधिकार पाए भनेर २०१० सालमा बिगुलै फुकियो। २०१४ सालमा धेरै महिलाले भोट हालेका थिए। २०१४ को चुनावमा आफू चाबहिलबाट वडा सदस्यमा उठेको पोख्ररेल बताउँछिन्। मेरा ससुराबुवाले वडा सदस्यमा उठ भनेर मलाई उम्मेदवार बनाउनुभएको थियो, उनले भनिन्, त्यतिबेला हाम्रो घर चाबहिलमा थियो। वडा नम्बर भने अहिले मेरो सम्झनामा छैन। बिर्सिएँ। त्यतिबेला सबै वडाबाट महिलाहरू सदस्यमा उठेको र आफूले चुनावै जितेको पोख्ररेलको दाबी छ। उनका अनुसार महिलाहरू चुनावमा उठ्थे। र चुनाव पनि जित्थे। तर, महिलाले जिते पनिसबै कामकाज भने पुरुषले नै गर्थे। हामी राजाका नजिकका मान्छे थियौं, पोख्ररेल भन्छिन्, मैले वडा सदस्यमा जिते पनि मेरो ससुराबुवा नै बैठकमा जाने र अरू काम गर्नुहुन्थ्यो। उम्मेदवार बनिदिन त्यो बेला कांग्रेस, कम्युनिस्ट र दरबारबाट आफूलाई खबर आएको पोखरेलको भनाइ छ। त्यतिबेला पनि पढेलेखेका मान्छे खोज्ने प्रचलनको सुरुआत भइसकेको थियो, उनले भनिन्। २०४६ सालमा प्रजातन्त्रको पुनर्बहालीपछि मात्रै महिलाले साँचो अर्थमा अधिकार पाएको पोखरेलको भनाइ छ। माओवादी केन्द्रका नेता देव गुरुङ यो बेला पार्टीहरूलाई एकल रूपमा चुनाव लडने वातावरणको अभाव रहेको तर्क गर्छन्। त्यतिबेलाको चुनाव प्रशासनिक इकाइको रूपमा मात्रै सीमित थियो, गुरुङ भन्छन्, राणाविरूद्ध कांग्रेस र कम्युनिस्ट अघोषित अथवा एक भएर लडेका थिए। २०१४ को स्थानीय चुनावमा पनि घोषणा गरेर गठबन्धन गरेको हैन। गुरुङका अनुसार त्यो बेला राजा र कांग्रेसबीच सम्बन्ध सुमधुर थियो। कम्युनिस्ट पार्टीमा डा केशरजंग रायमाझी र पुष्पलाल श्रेष्ठबीच मतभेद थिए। तर, पनि २०१४ को नगरपालिका चुनावमा भाग लिने उम्मेदवार तय गरिएका थिए। २०१० कै निर्वाचनमा कम्युनिस्टले चुनावमा भाग लिएको गुरुङ बताउँछन्। तुलनात्मक रूपमा हेर्दा २०१० भन्दा २०१४ को निर्वाचनमा मत निकै कम खसेको थियो। निर्वाचन पुस्तकका अनुसार त्यो बेला ५०१८ प्रतिशत मात्रै मत खसेको थियो। जुन अघिल्लो २०१० को निर्वाचन भन्दा ३ १८ प्रतिशत कम थियो। २०१४ सालमा काठमाडौंपछि अरू नगरपालिकामा पनि चरणबद्ध निर्वाचन गरिएको थियो। त्यो बेला ललितपुरमा १० वडा कायम गरिएको थियो। निर्वाचनका दिन ललितपुर नगरक्षेत्रका सबै अड्डाखानाहरू बन्द गरिएका थिए। त्यस क्षेत्रमा बस्ने सरकारी कर्मचारीहरूलाई पनि बिदा दिइएको थियो। यसै गरी वीरगन्ज नगरपालिकाको निर्वाचन फागुन ३० गते गरिएको थियो। यस्तै, फागुन ३० मा भद्रपुर नगरपालिकामा चुनाव भएको थियो। त्यसपछि तानसेन र विराटनगरमा चुनाव भएको थियो। यसैगरी, भक्तपुर नगरपालिकामा पनि निर्वाचन गरिएको थियो। निर्वाचन गर्न मेजिस्ट्रेड भक्तपुर सहितको ३ सदस्यीय एक ट्रिबुनल गठन गरिएको थियो। उक्त चुनावमा १८ हजार ८ सय १७ जना मतदाता थिए। तीमध्ये ११ हजार ६ सय ८४ ले मतदान गरेका थिए। भक्तपुरमा ६२३ प्रतिशत मतदान भएको थियो। २०१४ मा काठमाडौं बाहिरका नगरमा पनि चुनाव गरिएको थियो। त्यसपछि नै २०१५ फागुन ७ गते संसद्को निर्वाचन पनि भयो। २०१५ को चुनाव नै बालिग मताधिकारको आधारमा भएको पहिलो आमनिर्वाचन थियो। नेपालको निर्वाचन इतिहास नामक पुस्तकमा उल्लेख भएअनुसार २०१५ भन्दा अगाडि नै निर्वाचनको प्रक्रिया नेपालमा प्रयोगमा आए पनि संविधानसम्मत निर्वाचन प्रणाली भने २०१५ मा मात्रै संसद्को चुनावबाट आरम्भ भएको हो। यो संसदीय निर्वाचन २००७ सालमा राजा महेन्द्रले घोषणा गरेको संविधानसभाकै निर्वाचन गर्ने कि संसद्को गर्ने भन्नेमा विवाद थियो। राजा त्रिभुवनले संसद्को निर्वाचन घोषणा गरेका थिए। २००७ को घोषणामा त्रिभुवनले जनताले चुनेको वैधानिकसभाले बनाएको विधानअनुसार देशको शासन चलाउने कुरा व्यक्त गरे पनि उनको समयमा संविधानसभाको निर्वाचन हुन सकेन। महेन्द्र राजाले २०१४ आश्विन पूर्णिमाका दिन निर्वाचन हुने मिति तय गरे। तर, यो निर्वाचन केका लागि गर्ने भन्ने विषयमा कुनै स्पष्टता थिएन। डा केआई सिंहले प्रधानमन्त्री हुँदा एउटा चुनाव बोर्ड गठन गर्ने प्रयास गरेका थिए। उक्त बोर्डको रिपार्ट पाएपछि दुई महिनाभित्र चुनाव गर्ने प्रतिबद्धता पनि जाहेर गरेका थिए। त्यति बेला कांग्रेस र नेपाल कम्युनिस्ट पार्टीका साथीहरू एक भएर चुनाव लडेका थिए। यसका विविध कारण थिए। त्यो बेला राणा र राजाको प्रभाव थियो। उनीहरूविरूद्ध भूमिगत भएका कम्युनिस्ट पार्टीहरू पनि सक्रिय थिए। कांग्रेसका केही नेता र कम्युनिस्टका नेताबीच वार्ता भयो। देवेन्द्रराज कँडेल, कांग्रेस नेता २०१४ को चुनावमा उठेको छु है भन्दै २३ जना भोट माग्न आउँथे। कांग्रेस कम्युनिस्टसँगै भोट माग्न आएको भने थाहा पाइएन। म भने प्रजातन्त्रवादी नै थिए। पछि २०४६ सालको चुनावमा वडाध्यक्षमा उठेँ। जित्न भने सकिनँ।माधव पराजुली, निर्वाचनमा भोट हालेका ८२ वर्षीय वृद्ध महिलाले अधिकार पाए भनेर २०१० सालमा बिगुलै फुकियो। २०१४ सालमा धेरै महिलाले भोट हाले। महिलाहरू चुनावमा उठ्थे। चुनाव पनि जित्थे। तर, कामकाज भने पुरुषले नै गर्थे। मैले वडा सदस्यमा जिते तर, बैठकमा मेरो ससुराबुवा जानुहुन्थ्यो। जानकी पोख्रेल, ८६ वर्षीया वृद्धा (२०१४ सालकी उम्मेदवार) टंकराज आचार्यले प्रधानमन्त्री भएपछि संविधानसभाको लागि चुनाव गर्ने कुरा अझै टुंगो लागेको छैन भन्ने कुरा अगाडि ल्याएर थप अन्योल सिर्जना गराइ दिए। उनको भनाइमा यस्तो चुनावबाट दुईवटा सार्वभौमसत्ता बन्नेछन् भन्ने थियो। तर, राजनीतिक दलहरूले उनको कडा विरोध गरे। उनको अभिव्यक्तिविरुद्ध सर्वोच्चमा मुद्दासमेत पर्यो। अन्त्यमा मुद्दाको पैसला भने प्रधानमन्त्रीको पक्षमा गयो। यस्तो खिचातानीबीच राजा महेन्द्रले २०१५ फागुन ७ गतेका दिन चुनाव हुने भनी निर्वाचनको दिन तोकिदिए। साथै निर्वाचन संसद्का लागि हुने कुरा पनि स्पष्ट पारिदिए।। वरिष्ठ अधिवक्त कृष्णप्रसाद भण्डारीले २०१४ को स्थानीय तहको चुनाव व्यवस्थित रूपले सम्पन्न भएपछि राजा महेन्द्रलाई २०१५ सालको निर्वाचनको मिति तोक्न सहज पनि भएको बताए। वरिष्ठ अधिवक्ता भण्डारी भन्छन्, २०१४ सालको स्थानीय चुनाव सीमित ठाउँमा केन्द्रित थियो। बाजागाजा केही थिएन। म २०१० सालदेखि काठमाडौंको चुनावी माहोल देखेको मान्छे हो। २०१० मा चुनावी रौनक अलिकति बढी थियो। जनप्रतिनिधिका जनताका घरघर पुगेका थिए। तर, २०१४ सालमा एकदमै नगन्य मात्रामा मात्र चर्चा भयो। त्यो बेला वीरगन्ज नगरमा पनि चुनाव भएको थियो। तर, एकदमै सट्याकसुटुक शैलीमा चुनाव भएको वरिष्ठ अधिवक्ता भण्डारी सम्झन्छन्, यतिसम्म कि हाम्रो उमेरका १२ जनाबाहेक अरूलाई २०१४ को चुनावबारे अवगतै छैन। उनका अनुसार त्यो चुनावमा २००४ र २०१० साल जत्तिको पनि रौनक थिएन। २०१४ को चुनाव राजा महेन्द्र र कांग्रेसको इच्छामा भएको उनको भनाइ छ। २०१५ सालको संसदीय चुनावमा भने कांग्रेस र कम्युनिस्ट प्रतिस्पर्धात्मक ढंगले अगाडि आएका थिए। कांग्रेस नेता अर्जुननरसिंह केसीले २०१४ को स्थानीय तहमा पार्टीगत रूपमा गठबन्धन नभएको बताए। मैले थाहा पाएसम्म पार्टीले गठबन्धन गर्ने भनेर निर्णय गरेको भनेको २०४६४७ सालको आन्दोलन नै हो, केसीले भने, त्योभन्दा अगाडि त्यस्तो केन्द्रीय स्तरको गठबन्धन भएको सम्झना छैन। उनका अनुसार केसीले २०१४ मा कुनै सीमित स्थानमा पार्टीको निर्णयबाट नभई आवश्यकताका आधारमा उम्मेदवारबीच गठबन्धन भएको हुनसक्ने बताए। २०१४ सालमा नगरपालिका निर्वाचन समापनपछि राजा महेन्द्रबाट चैत ३ गते नयाँ संविधान निर्माण गर्न लोक सेवा आयोगका कायममुकायम अध्यक्ष भगवतीप्रसाद सिंहको अध्यक्षतामा संविधान मस्यौदा समिति गठन गरिएको थियो। समितिमा कांग्रेसका सूर्यप्रसाद उपाध्याय, गोर्खा परिषद्का रणधीर सुब्बा, नेपाल ल क्याम्पसका प्रिन्सिपल रामराज पन्त सदस्य छानिएका थिए। कांग्रेसका होराप्रसाद जोशीलाई समितिको सदस्य सचिवको जिम्मा दिइएको थियो।"
भरतपुरमा गठबन्धन टुटाउन षड्यन्त्र,"चितवन : भरतपुर महानगरपालिकाको निर्वाचनले केन्द्रको ध्यान तानिएको छ। गठबन्धनलाई जिताउन पाँच दलीय शीर्ष नेता चितवन आए। गठबन्धनको आवश्यकताबारे आफ्ना कार्यकर्तालाई सम्झाउन लागिपरे। चुनाव जिताउन नेताहरूले एकै स्वरमा कार्यकर्तालाई आग्रह गरे । भरतपुरको प्रमुख आफ्नो भागमा नपरेपछि कांग्रेसका शीर्ष नेताहरू नै चितवन आएर आफ्ना मतदातालाई माहोल बनाउन आग्रह गरेका थिए। भरतपुरमा चुनावी सभा गरेर गठबन्धनको उद्देश्यमा लाग्न आग्रह गरे। बिहीबार केन्द्रीय बस ट्रमिनलमा चुनावी सभा गरेका थिए। कांग्रेसका सभापति शेरबहादुर देउवाले संविधान र लोकतन्त्रको रक्षाका लागि गठबन्धन गरिएको स्पष्ट पारे। गठबन्धन भत्काउन षड्यन्त्र भएकोसमेत उनले बताए। गठबन्धनप्रति विश्वास गरेर मेचीदेखि महाकालीसम्मका जनताको भरोसा भएरै ८२ प्रतिशत प्रतिनिधिले आफूलाई सभापतिमा जिताएको बताए। गठबन्धनको अन्त कतै विरोध हुँदैन । यहीँ मात्र किन भयो ?, उनले भने, यहाँ गठबन्धन टुटाउने ठूलो षड्यन्त्र छ। यो षड्यन्त्रमा फस्यो भने हाम्रो पार्टी पनि खतरम हुन्छ। त्यसकारण रेणुदाहाल जी कुनै शंका नगरी जिताउनुपर्छ। जिल्लामा देखिएको असहमतिलाई सहमति गराउन नेताहरूले कसरत गरे। पटकपटक नेतृत्व छाड्दाको आक्रोस कांग्रेसी कार्यकर्तामा छ। उनीहरूलाई सम्हाल्न पनि नेताहरू चितवन केन्द्रित छन्। नेकपा माओवादी केन्द्रका अध्यक्ष पुष्पकमल दाहाल (प्रचण्ड)ले गठबन्धन दिगो बनाउने प्रतिबद्धता गरे। अहिले पनि यो गठबन्धन राष्ट्र र जनताको आवश्यकता हो। यो गठबन्धन लोकतन्त्रको आवश्यकता हो। समृद्धि र विकासको आवश्यकता हो भन्ने नबुझेर मत हालिँदैन हँसिया हतौडामा भनेर भन्नुभयो भने देश दुर्घटनामा जान सक्छ, उनले भने, होइन यो राष्ट्रको आवश्यकता हो भनेर गठबन्धनले जिते यो १०१५२० वर्ष लैजाने मेरो प्रतिबद्धता हुनेछ। तपाईंहरूले नेताहरू मात्रै नहेर्नुस्। तपाईंहरूको पनि फैसला गर्ने अधिकार छ। नेकपा समाजवादीका अध्यक्ष माधव कुमार नेपालले केपी शर्मा ओली बयलगाडा दर्शन का प्रवर्तक रहेको बताए । उनी महागफाडी हुन्। गफमा केपी ओलीले विद्यावारिधि गरेका छन्। मान्छेलाई भुलाउन सक्छन्। होस् गर्नुहोला, उनले भने, ओली गणतन्त्रविरोधी व्यक्ति। आज गणतन्त्र विरोधीसँग साँठगाँठ गर्दैछन्। त्यसकारण केपी ओली बयलगाडाका दार्शनिक हुन्। कांग्रेसका वरिष्ठ नेता रामचन्द्र पौडेलले गठबन्धनका कारण कांग्रेसलाई फाइदा पुगेको बताए। केन्द्र सरकारदेखि प्रदेश सरकारसम्म कांग्रेसले बनाउन नसक्ने बताए। कांग्रेसको प्रतिपस्र्धी माओवादी होइन, एमाले हो, उनले भने, त्यसैले माओवादीसँग सहकार्य आवश्यक छ। सभालाई जनता समाजवादी पार्टीका नेता सामान्य प्रशासनमन्त्री राजेन्द्र श्रेष्ठ, कांग्रेस सहमहामन्त्री डीना उपाध्याय, केन्द्रीय सदस्य शंकर भण्डारी, टेकप्रसाद गुरुङलगायतले बोलेका थिए। तीव्र असन्तुष्टि देखिएको चितवनका कार्यकर्ता सम्हाल्न बुधबार सभापति देउवा आफैं आएका हुन्। २ दिनसम्म देउवा जिल्लाका नेता र कार्यकर्तासँगको भेटमा व्यस्त भए। गठबन्धनको विरोध गर्नेलाई स्पष्ट पार्न नेकपा माओवादी केन्द्रका अध्यक्ष पुष्पकमल दाहाल , नेकपा समाजवादीका अध्यक्ष माधव नेपाल पनि चितवन आएका हुन्।"
स्थानीय तह निर्वाचन : प्रमुख पदमा दलित उम्मेदवार न्यून,"दैलेख : संविधानको बाध्यकारी व्यवस्था छ, वडा सदस्यमा दलित उम्मेदवार अनिवार्य । त्यही संवैधानिक व्यवस्थामा टेकेर दलहरूले दलित प्रतिनिधित्व गराउनैपर्छ । तर, गाउँपालिका र नगरपालिकाका प्रमुख पदहरूमा दलित समुदायका उम्मेदवार न्यून छन् । यहि वैशाख ३० गते हुने स्थानीय तहको निर्वाचनका लागि प्रतिस्पर्धी उम्मेदवारहरुको सूची हेर्दा प्रमुख पदमा दलित समुदायको प्रतिनिधित्व निराशाजनक देखिन्छ । जिल्लामा केही दलहरूले देखाउनका लागि मात्र नगण्य संख्यामा उम्मेदवार बनाएका छन् । दलहरूले जित्ने सम्भावना कम भएको, कमजोर मानिएको स्थानमा मात्र दलितलाई उम्मेदवार बनाएको गुनासो दलित अधिकारकर्मीहरूको छ । दलित समुदायलाई निर्वाचनमा आकर्षित गर्न सरकारी आरक्षण मात्र नभई राजनीतिक दलहरुले प्राथमिकता दिनुपर्ने अधिकारकर्मी बताउँछन् । ११ स्थानीय तह रहेको दैलेखमा नेकपा एमालेले एउटा स्थानीय तहमा मात्र प्रमुखमा उम्मेदवार बनाएको छ । एमालेले नौमूले गाउँपालिकाको अध्यक्षमा शसिराम विश्वकर्मालाई उम्मेदवार बनाएको छ । नेपाली कांग्रेस, नेकपा (माओवादी केन्द्र) र नेकपा (एकीकृत समाजवादी) पार्टीले जिल्लाका ११ वटै तहको प्रमुख पदमा दलित समुदायबाट उम्मेदवार बनाउन सकेनन् । नेपाल मजदुर किसान पार्टीले दुल्लु नगरपालिकामा लक्ष्मी कुमार विकलाई मेयरको उम्मेदवार बनाएको छ । आठबीस नगरपालिकाको मेयरमा उदयराम विश्वकर्मा स्वतन्त्र उम्मेदवार हुन् । जिल्लामा ११ जना प्रमुख पदमा ६३ जनाको उम्मेदवारी परेको छ । नेकपा एमाले र नेपाली काँग्रेसले ११ वटै तहमा दलित उम्मेदवार शुन्य छ । नेकपा (माओवादी केन्द्र) ले डुङ्गेश्वर गाउँपालिकाको उपाध्यक्षमा कृष्णा शाही विकलाई र भगवतीमाई गाउँपालिकाको उपाध्यक्षमा मनिषा सोनी विकलाई उम्मेदवार बनाएको छ । नेकपा (एकीकृत समाजवादी) पार्टीले दुल्लु नगरपालिकाको उपप्रमुखमा खजुरा सुजीलाई उम्मेदवार बनाएको छ । आठबीस नगरपालिकाको उपमेयरमा सन्दिप कुमार विक स्वतन्त्र उम्मेदवार हुन् । गुराँस गाउँपालिकामा सम्झना कुमारी विक उपाध्यक्षको स्वतन्त्र उम्मेदवार हुन् । ९० वटा वडा रहेको दैलेखमा दलहरुबाट वडाध्यक्षको उम्मेदवार समेत न्यून संख्यामा छन् । नेकपा एमालेले ३ वटा वडाको वडाध्यक्षमा दलित समुदायका उम्मेदवार बनाएको छ । नेपाली काँग्रेसले ४, नेकपा माओवादी केन्द्रले ६ र एकीकृत समाजवादी पार्टीले ७ वटा वडामा दलित समुदायबाट वडाध्यक्षको उम्मेदवार बनाएको छ । ९० वटा वडामध्ये ७ दल र स्वतन्त्रतर्फकागरी २९ वटा वडामा दलित समुदायका नेता वडाध्यक्षको उम्मेदवार छन् । नेकपा एमालेबाट यी हुन् वडाध्यक्षका उम्मेदवार १ कलम कामीआठबीस नगरपालिका२२ दिनेश बहादुर विकचामुण्डाविन्द्रासैनी नगरपालिका३३ सर्वराज सार्कीमहाबु गाउँपालिका१नेपाली काँग्रेसबाट यी हुन वडाध्यक्षका उम्मेदवार१पदमसिं विश्वकर्माआठबीस नगरपालिका१२बजिरसिंह विक आठबीस नगरपालिका५३ चक्र कामीठाटीकाँध गाउँपालिका१४ प्रेमबहादुर विकनौमूले गाउँपालिका७ नेकपा माओवादी केन्द्रबाट १ महेश नेपाली आठबीस नगरपालिका२२ रामबहादुर विक आठबीस नगरपालिका७३ टिकाराम विक चामुण्डाविन्द्रासैनी नगरपालिका४४ जगतबहादुर विश्वकर्मा नारायण नगरपालिका९५ दिपक विकभैरबी गाउँपालिका४६ दलबहादुर सुनार महाबु गाउँपालिका१ एकीकृत समाजवादीबाट १रामबहादुर सुनारचामुण्डाविन्द्रासैनी नगरपालिका३२ हर्कबहादुर नेपालीनारायण नगरपालिका३३ गोपाल नेपाली नारायण नगरपालिका५४ नन्दबहादुर विश्वकर्मा नारायण नगरपालिका९५ मनकुमारी सुनार नारायण नगरपालिका११६ अर्जुनबहादुर विकभैरबी गाउँपालिका५७ रुपेश विश्वकर्मा भैरबी गाउँपालिका७ नेपाल मजदुर किसान पार्टीबाट १ मोती कामीआठबीस नगरपालिका१२ पुरे कामी चामुण्डाविन्द्रासैनी नगरपालिका४ ३हर्कबहादुर विकठाटीकाँध गाउँपालिका३४ देवे कामीदुल्लु नगरपालिका७ राष्ट्रिय प्रजातन्त्र पार्टीबाट १भीमबहादुर विश्वकर्माआठबीस नगरपालिका८ नेपाल मजदुर किसान पार्टीबाट१उदे कामीचामुण्डाविन्द्रासैनी नगरपालिका१ स्वतन्त्रतर्फ १चेत कामीआठबीस नगरपालिका१२ प्रकाश विश्वकर्माआठबीस नगरपालिका६३ बलबहादुर सुनारभैरबी गाउँपालिका१"
सशस्त्रको एआईजीे बढुवामा चलखेल,"काठमाडौं : सशस्त्र प्रहरी बलका एआईजी राजु अर्याललाई सरकारले यही वैशाख १८ गते आईजीपीमा नियुक्त गर्यो। त्यससँगै सशस्त्रको एआईजीका लागि २ पद रिक्त भए। गृह मन्त्रालयको बढुवा सिफारिस समितिले बुधबार सशस्त्र प्रहरी नियमावली २०७२ को नियम ३९ को उपनियम (१) को (क) बमोजिम डीआईजी नारायणदत्त पौडेललाई एआईजीमा बढुवाका लागि सिफारिस गरेको छ। रिक्त दुई पदका लागि अन्य उम्मेदवारलाई पाखा लगाउँदै पौडेललाई मात्रै बढुवा सिफारिस गरेपछि अहिले यो विषय पेचिलो बनेको छ। समान क्षमताका अन्यलाई पछि पार्ने नियतले पौडेललाई भावी आईजीपीका लागि उम्मेदवार बनाउने हिसावले एक पदमा मात्रै बढुवा गरिएको सरोकारवालाहरू बताउँछन्। नाम नबताउने शर्तमा सशस्त्र प्रहरीका पूर्वउच्च अधिकारी भन्छन्, यहाँ त सिधै चलखेल भएको छ। खाली भएका दुइटा ठाउँमा एउटाको मात्रै बढुवा सिफारिस गर्ने कारण के हो ? सम्बन्धित पक्षले जवाफ दिनुपर्छ। नियतबस पौडेललाई एआईजी बनाएर भावी आईजीपीका लागि तयार गरिएको हो। सशस्त्रमा दुई एआईजी पद रिक्त भए पनि पौडेललाई आईजीपीको एकल दाबेदार बनाउन र सिनियारिटी देखाउन एकल बढुवा सिफारिस गरिएपछि उच्च अधिकारी असन्तुष्ट बनेका हुन्। वैशाख १८ गते आईजीपी नियुक्त भएका राजु अर्यालले संगठनमा विधि पद्धति कायम गर्न भूमिका खेल्ने आंकलन गरिए पनि उनी राजनीतिक नेतृत्वसामू निरीह देखिएका छन्। पौडेललाई आईजीपीको एकल दाबेदार बनाउन र सिनियारिटी देखाउन एकल बढुवा सिफारिस गरिएपछि उच्च अधिकारी असन्तुष्ट संगठन सुदृढीकरण गर्ने र विधिसम्मत सरुवा बढुवा गर्ने प्रतिबद्धता जनाएका अर्याल सुरुवातमै बेथितिको साझेदार बनेका छन्। गृह मन्त्रालयको बढुवा समितिमा सशस्त्रका आईजीपी अर्याल सदस्य सचिवको जिम्मेवारीमा छन्। उनले व्यक्ति विशेषको फाइदाका लागि समितिले योजनाबद्ध रूपमा एकल बढुवा सिफारिस गरेको हो। बहालवाला एक प्रहरी अधिकृत भन्छन्, संगठनको हितका लागि नियुक्त भएका आईजीपीले नै बढुवाका लागि राजनैतिक चलखेल सुरु गर्नु संगठनको हित विपरित हो। व्यक्ति विशेषको भलाइका लागि लाग्नु गलत हो। यसले अन्य प्रहरी अधिकृतहरूमा निरासा छाउँछ। संगठन र कामभन्दा पनि व्यक्तिको गुणगान गाउने प्रचलन बढ्छ। रिक्त पद नै थिएन भने एउटा कुरा, कि बढुवाका लागि उम्मेदवार नै नभए हो। अन्य उम्मेदवारको बेवास्ता गर्दै एकलौटी बढुवा सिफारिस गर्नु गलत नै हो। नियतबस नै विभेद गर्न भएन नी। सशस्त्रमा रिक्त दुई एआईजीमा बढुवाका लागि चार जना डीआईजीले आवेदन दिएका थिए। पौडेलसहित चन्द्रप्रकाश गौतम, वंशी दाहाल र किशोर प्रधानको आवेदन परेको थियो। प्रधानले एआईजी बढुवाका लागि निवेदन दिए पनि आवेदकमध्ये उनी जुनियर भएकाले एआईजीमा बढुवा हुने संभावना कम थियो।"
सत्ता गठबन्धनले आज काठमाडौंमा संयुक्त चुनावी सभा गर्दै,काठमाडौं : पाँच दलीय सत्ता गठबन्धनले शुक्रबार काठमाडौंमा संयुक्त चुनावी आमसभा गर्दैछ । आज दिउँसो १ बजे काठमाडौंको शान्तिबाटिकामा हुने सभामा गठबन्धनका शीर्षनेताले सम्बोधन गर्नेछन्। यसअघि रामचन्द्र पौडेल नेतृत्वको पाँच दलीय आन्तरिक तयारी र अनुगमन गर्ने संयन्त्रको बैठकले गठबन्धनको संयुक्त चुनावी सभा वैशाख २३ गते काठमाडौंमा गर्ने निर्णय गरेको थियो। यही वैशाख ३० गते हुने स्थानीय तहको निर्वाचनमा गठबन्धन दलहरूले स्थानीय आवश्यकतानुसार चुनावी तालमेल गरेका छन् । निर्वाचनको तयारीका लागि गठबन्धन दलले बिहीबार चितवनमा आमसभा गरेका थिए ।
विराटनगरमा स्वतन्त्रको संयोग,"विराटनगर : २०७४ सालको स्थानीय तह निर्वाचनमा उमेश यादव र नमिता न्यौपाने विराटनगर महानगरपालिकाको मेयर र उपमेयरका उम्मेदवार थिए। अलगअलग दल भए पनि गठबन्धन गरेर उनीहरु चुनावी मैदानमा ओर्लिएका यादव तत्कालीन संघीय समाजवादी फोरम र न्यौपाने नेकपा (माओवादी केन्द्र)का हुन्। गठबन्धन हुँदा फोरमलाई मेयर र माओवादीलाई उपमेयर पयो। विजयी हुन नसके पनि यादव र न्यौपानेले सम्माजनक मत ल्याए। मधेसी समुदायमा निक्कै लोकप्रिय रहेका यादव १४ हजार ९ सय ५८ मत ल्याउँदै तेस्रो स्थानमा रहे। २८ वर्षदेखि राजनीतिमा सक्रिय न्यौपाने ११ हजार ५ सय २४ मत ल्याउँदै निकटतम प्रतिद्वन्द्वी बनिन्। उनीहरुका लागि आसन्न स्थानीय तह निर्वाचन पनि एउटा संयोजक बनेको छ। उनै यादव र न्यौपानेले विराटनगरको मेयर र उपमेयरमा स्वतन्त्र उम्मेदवारी दिएका छन्। प्रभावशाली उम्मेदवार मानिएका उनीहरुले चुनाव चिन्ह पनि एउटै पाएका छन्। लालटिन चुनाव चिन्ह पाएर चुनावी प्रचारप्रसारमा व्यस्त रहेका दुवै जना आआफ्ना एजेण्ड बोकेर मतदाता समक्ष पुग्दै छन्। दुवै जना चुनाव केन्द्रित भएर मतदाता भेटघाट, घरदैलो लगायतका कार्यक्रममामा व्यस्त छन्। एउटै चुनाव चिन्हका कारण उनीहरुलाई गठबन्धन र एमालेपछिको तेस्रो दलका रूपमा हेर्न थालिएको छ। मेयरका आकांक्षी रहेका यादवले जनता समाजवादी पार्टी (जसपा) र न्यौपानेले माओवादी परित्याग गर्दै स्वतन्त्र उम्मेदवारी दिएका हुन्। यादव जसपाको संघीय परिषद् सदस्य र न्यौपाने माओवादीको विराटनगर महानगर कमिटीकी सचिव थिए। विराटनगर महानगरपालिकाको आगामी स्थानीय तह निर्वाचनमा स्वतन्त्रबाट उम्मेदवारी दिएका ४४ मध्ये २४ जना स्वतन्त्र उम्मेदवारहरु लालटिन चुनाव चिन्ह लिएर मैदानमा उत्रिएका छन्। स्वतन्त्र रुपमा चुनावी मैदानमा उत्रिएका मेयर, उपमेयर, वडाध्यक्ष र सदस्यहरुले एउटै चिन्ह पाएपछि उनीहरु अघोषित रुपमा सहकार्य गरेर प्रचार अभियानमा जुटेका छन्। लालटिन रोज्नेमध्ये १३ जना वडाअध्यक्षका उम्मेदवार छन्। विराटनगर१४ मा स्वतन्त्र उम्मेदवार बनेर लालटिन चिन्ह लिएका बबुवा तामाङले आफूसहित मेयरका उम्मेदवार यादव र उपमेयर उम्मेदवार न्यौपानेको प्रचार सामग्री बनाएर चुनावी अभियान चलाइरहेका छन्। पार्टीबाट विद्रोह गरेर उम्मेदवार बनेका यादव र न्यौपानेसँगै धेरै स्वतन्त्र उम्मेदवारको रोजाइमा लालटिन परेको हो। दलबाट उम्मेदवार बनेकाले आफ्नो पार्टीको झण्डा बोकेर चुनावको प्रचार गरिरहँदा स्वतन्त्रहरु भने लालटिननै बोकेर चुनाव प्रचारमा हिँड्ने गरेका छन्। उनीहरु एकले अर्कालाई सहयोग गर्ने तहसम्मको सहकार्यमा जुटेको बताइन्छ। गठबन्धन दल त्यागेर उम्मेदवारी दिएकाहरुलाई विराटनगरमा गठबन्धनकै बागी भन्ने गरिएको छ। विराटनगरमा गठबन्धनका लागि स्वतन्त्रको उम्मेदवारी हाबी हुनसक्ने देखिएको छ। मेयर र उपमेयरका दुवै उम्मेदवारले गठबन्धनको मत काट्ने अनुमान गरिएको छ। गठबन्धनबाट मेयरमा कांग्रेसका नागेश कोइराला र उपमेयरमा जसपाका अमरेन्द्र यादवको उम्मेदवारी परेको छ। गठबन्धनले प्रतिस्पर्धी ठानेको एमालेबाट मेयरमा सागर थापा र उपमेयरमा शिल्पा कार्की उम्मेदवार छन्। तर गठबन्धनका लागि स्वतन्त्र उम्मेदवारी टाउको दुखाईको विषय बनेको छ। प्रमुख र उप्रमुख पदमा गठबन्धन भए पनि महानगरको १९ वटै वडामा गठबन्धन बन्न सकेन। कांग्रेस तयार नभएको भनेर वडामा माओवादी, जसपा, नेकपा (एकीकृत समाजवादी) लगायतका दलले छुट्टाछुट्टै उम्मेदवारी दिएका छन्। प्रमुख र उपप्रमुखमा भने गठबन्धनका उम्मेदवारलाई नै सघाउने उनीहरुको तयारी छ। यद्यपि कांग्रेस र जसपा गठबन्धनको मर्म अनुसार अघि नबढेको गुनासो अरु दलको छ। चुनावी अभियानसमेत संयुक्त रूपमा हुन सकिरहेको छैन। गठबन्धनका मेयर र उपमेयरका उम्मेदवार आआफ्नै हिसाबले चुनावी प्रचारमा हिँडिरहेका छन्। गठबन्धनभित्रको सहकर्मी दल जसपालाई छाडेर मेयरका उम्मेदवार कोइरालाले चुनावी प्रतिवद्धता पनि एकल हिसाबमा सार्वजनिक गरे। तर गठबन्धन छाडेर स्वतन्त्र उम्मेदवार बनेकाहरु भने अघोषित रूपमा सहकार्य गरेर अघि बढिरहेका छन्। सार्वजनिक रूपमा मोर्चाबन्दीको घोषणा नगरे पनि चुनावी अभियान अघि बढाउँदै जाँदा उनीहरु सहकार्य गर्ने तहसम्ममा पुगेका हुन्। मेयरका उम्मेदवार यादव स्वतन्त्र उम्मेदवारबीच सहकार्यको सम्भावना रहेको बताउँछन्। दल नै त्यागेर स्वतन्त्र भइसकेपछि कसको सहयोग कसले लिने भन्ने हुँदैन, उनी भन्छन्, त्यसैले सबैको सहयोग लिएर अघि बढ्ने हो। उपमेयरकी उम्मेदवार न्यौपानेले पनि स्वतन्त्रको भागमा चुनाव चिन्ह लालटिन पर्नु संयोग भएको बताउँछिन्। स्वतन्त्रबीच गठबन्धन भने भइनसकेको र हुनसक्ने उनको भनाइ छ। मतदातालाई पनि सजिलो हुने भएकाले सल्लाह गरेर नै स्वतन्त्रले एकै खालको चुनाव चिन्ह रोजेको वडाअध्यक्षमा स्वतन्त्र उम्मेदवारी दिएका देशबन्धु ढकालले बताए। यद्यपि महानगरभित्र गठबन्धन, एमाले र स्वतन्त्र उम्मेदवारबीच त्रिपक्षीय भीडन्त हुने अनुमान गरिएको छ। उपमेयरकी उम्मेदवार न्यौपानेले महानगरपालिकाबाट तलवभत्ता लगायतका कुनै पनि सेवा सुविधा नलिने र गाडी पनि आफ्नै प्रयोग गर्ने बताइन्। प्रतिबद्धता पत्र सार्वजनिक गर्ने क्रममा उनले महानगरको गाडी इन्धन लगायत कुनै पनि आर्थिक सुविधा नलिने र सुशासन कायम गर्न पहिलो दिनबाटै क्रियाशील हुने उद्घोष गरिन्। भ्रष्टाचार नगर्ने एवं गर्न नदिने तथा महानगरलाई राजनीतिक भर्ति केन्द्र हुनबाट रोक्ने र बेथितीको अन्त्य गर्ने उनको प्रतिवद्धता छ। गठबन्धनको नाममा भाग खोस्ने काम भएको र लैंगिक सन्तुलन नमिलाइकन गठबन्धनबाट पुरुषमात्रै उम्मेदवार बनाएपछि आफूले स्वतन्त्र उम्मेदवारी दिएको न्यौपानेले बताइन्। उनले पार्टीबाट आफू अलग भइसकेको बताइन्। ५५ प्रतिशत महिला मतदाता रहेको विराटनगरमा गठबन्धनका नाममा महिलामाथि नै विभेद गरिएको उनको भनाइ छ। महानगरको न्यायिक समिति र इजलासलाई प्रभावकारी बनाउने, महानगर सुधारका लागि आवश्यक कानुन बनाउने, शिक्षामा सुधार गर्ने, पूर्वाधार विकास गरी सरकारी विद्यालयहरुको स्तरवृद्धि गर्ने तथा कोसी अस्पताललाई व्यवस्थित बनाउने र महानगरको समग्र विकासमा समय खर्चिने न्यौपानेले बताइन्। विराटनगरको फोहोर व्यवस्थापनको दीर्घकालीन समाधान खोज्ने, महिलाहरुलाई उद्यमशील बनाउने, रोजगारी सिर्जना गर्ने र महिला तथा किशोरी स्वास्थ्य आदि विषयमा विशेष कार्यक्रम बनाएर काम गर्ने उनको प्रतिवद्धता छ। मेयरका उम्मेदवार यादवले पनि बुधबार प्रतिवद्धता पत्र सार्वजनिक गर्दै आफ्नो जितको आधार जनता भएको बताए। विराटनगरको पूर्वाधार, स्वास्थ्य, शिक्षा, यातायात क्षेत्रको विकास तथा फोहर व्यवस्थापनको विषय प्राथमिकतामा रहेको उनको भनाइ छ। ८० बुँदे प्रतिवद्धता सार्वजनिक गर्दै यादवले जसपा नातावादमा रुमलिएकाले आफू जनतासँग गठबन्धन गरेर चुनावमा होमिएको बताए। गठबन्धनबाट उपमेयरको उम्मेदवार बनेका अमरेन्द्रप्रति लक्षित गर्दै उनले नव राजाहरुले छोराछोरीलाई नव राजकुमार र नवराजकुमारी बनाउन खोजेपछि आफू जसपामा बस्न नसकेको बताए। उपमेयरका उम्मेदवार अमरेन्द्र जसपा अध्यक्ष उपेन्द्र यादवका छोरा हुन्। विगतको निर्वाचनमा प्राविधिक रूपले हार बेहोरेको र त्यसपछि आफू जनतामाझ नै रहेको यादवले बताए। २०७४ सालको निर्वाचनमा ८० हजार मत खसेको प्रदेश १ को एउटा मात्रै महानगर विराटनगरमा ६७ हजार ९ सय ६२ मत सदर भएको थियो। मेयरमा २३ हजार ३१ मत ल्याउँदै कांग्रेसका भीम पराजुली र उपमेयरमा २० हजार १ सय ४६ मत ल्याउँदै कांग्रेसकै इन्दिरा कार्की निर्वाचित भएका थिए। अरु दलले गठबन्धन गरे पनि कांग्रेस एक्लै चुनावमा होमिएको थियो। मेयरमा पराजुलीका प्रतिद्वन्द्वी नेकपा (एमाले) र तत्कालीन फोरम लोकतान्त्रिक गठबन्धनका उम्मेदवार एमाले नेता विनोद ढकालले १७ हजार ३ सय २१ मत ल्याएका थिए। अहिले फोरम लोकतान्त्रिक कांग्रेसमा समाहित भइसकेको छ। आसन्न निर्वाचनका लागि विराटनगरमा ९७ पदका लागि ७ सय २३ जनाको उम्मेदवारी परेको छ। २०७४ सालमा विराटनगरमा १ लाख १३ हजार ७ सय ६१ मतदाता थिए। अहिले मतदाता बढेर १ लाख ३३ हजार १ सय ४२ पुगेका छन्। पछिल्लो समय बढेको राजनीतिक वितृष्णाका कारण धेरै मतदाताको रोजाइमा स्वतन्त्र उम्मेदवार पर्नसक्ने अनुमान गरिएको छ।"
मुख्यमन्त्री राउतले गरे उल्लंघन,"वीरगन्ज : मधेस प्रदेशका मुख्यमन्त्री लालबाबु राउतले निर्वाचन आचारसंहिताको ठाडै उल्लंघन गरेका छन्। उनी गृह जिल्ला पर्सामा जसपाका उम्मेदवारका लागि चुनावी प्रचारमा व्यस्त छन्। लालबाबु राउत जसपा आबद्ध हुन्। वीरगन्ज१५ लक्ष्मणवामा जसपाले बिहीबार आयोजना गरेको पार्टी प्रवेश कार्यक्रममा मुख्यमन्त्री राउतले आफ्ना उम्मेदवारका लागि भोट माग्दै भाषण पनि गरे। बिहीबार नै दिउँसो गृहगाउँ पर्साको जगरनाथपुर गाउँपालिका१ मा जसपाले आयोजना गरेको कोणसभामा सहभागी भई सम्बोधन गरे। जसपाको चुनावी कार्यक्रममा जाँदा मुख्यमन्त्री राउत सरकारी गाडी मै जाने गरेका छन्। नेपाली सेनासहितका सुरक्षाकर्मीलाई पनि उनले सँगै लैजाने गरेका छन्। मुख्यमन्त्री राउतले सरकारी सेवा सुविधाको दुरुपयोग गरेर आचारसंहिता उल्लंघन गरिरहँदा पनि सम्बन्धित निकाय भने मौन छ। पर्साका मुख्य निर्वाचन अधिकृत धर्मराज पौडेलले नेपाल सरकारको सार्वजनिक लाभको पदमा बसेका जोसुकैलाई पनि निर्वाचन आचारसंहिता लाग्ने भएकाले मुख्यमन्त्री राउतको हकमा पनि त्यो लागू हुने बताए। पौडेलले भने, मुख्यमन्त्रीलाई पनि आचारसंहिता लाग्छ। यदि कुनै कार्यक्रममा जाने हो भने निर्वाचन आयोगबाट पूर्वअनुमति लिनुपर्छ। तर, मुख्यमन्त्री राउतले चुनावी आचारसंहिता उल्लंघन गरेको लिखित उजुरी अहिलेसम्म नपरेकाले आफूहरूले मुख्यमन्त्रीविरुद्ध कुनै कारबाही प्रक्रिया अगाडि नबढाएको पौडेलले बताए। यदि कसैले लिखित उजुरी दियो भने हामीले त्यो उजुरी कारबाही प्रक्रियाका लागि निर्वाचन आयोगमा सिफारिस गरिदिन्छौं।"
आज काठमाडौंमा सत्ता गठबन्धनको चुनावी सभा : ककसले गर्दैछन् सम्बोधन?,"काठमाडौं : पाँच दलीय सत्ता गठबन्धनले शुक्रबार काठमाडौंमा संयुक्त चुनावी आमसभा गर्दैछ। आज दिउँसो १ बजे काठमाडौंको शान्तिबाटिकामा हुने सभामा गठबन्धनका शीर्षनेताले सम्बोधन गर्नेछन्। सभामा प्रधानमन्त्री एवं नेपाली कांग्रेसका सभापति शेरबहादुर देउवा, नेकपा (माओवादी केन्द्र), नेकपा (एकीकृत समाजवादी), जनता समाजवादी पार्टी नेपाल र राष्ट्रिय जनमोर्चाका शीर्षनेताले सम्बोधन गर्ने कार्यक्रम रहेको कांग्रेस काठमाडौंका सभापति कृष्ण बानियाँ (सवुज)ले जानकारी दिए। यही वैशाख ३० गते हुने स्थानीय तहको निर्वाचनमा गठबन्धन दलहरूले स्थानीय आवश्यकतानुसार चुनावी तालमेल गरेका छन्। निर्वाचनको तयारीका लागि गठबन्धन दलले बिहीबार चितवनमा आमसभा गरेका थिए। रासस"
किन दिए प्रचण्डले चितवनवासीलाई धम्की ?,"काठमाडौं : तपाईं चितवनवासी जनताले अनावश्यक दबाब दिनुुभयो, राष्ट्रिय आवश्यकतालाई नजरअन्दाज गर्नुभयो भने दुर्घटनामा जान सक्छ। हालिँदैन हँसियाहथौडामा भोट भन्नुुभयो भने देश दुर्घटनामा जान सक्छ। उत्साहपूर्ण ढंगले भोट हालेर रेणु दाहाल र चित्रसेन अधिकारीको टिमलाई विजयी गराउनुभयो भने म निकै उत्साहित हुनेछु र यो गठबन्धनलाई १०, १५, २० वर्ष लाने मेरो प्रतिबद्धता छ। जबजब संकटमा परेको अनुुभूत गर्छन्, माओवादी अध्यक्ष पुष्पकमल दाहाल प्रचण्ड सर्वसाधारणलाई धम्क्याउन थाल्छन्। भरतपुर महानगरपालिकामा छोरी रेणु दाहाल नेतृत्वको गठबन्धन टिमलाई मत माग्न आएका दाहालले सार्वजनिक समारोहमै मतदातालाई धम्की दिए। कसैले हँसियाहथौडामा भोट हालिँदैन भन्यो भने देश दुर्घटनामा जाने चेतावनी दिए। निर्वाचन र कानुनका विज्ञहरूले यसलाई गम्भीर आपत्तिजनक धम्की भनेका छन्। नेताका यस्ता अभिव्यक्तिले लोकतन्त्र र निर्वाचनमा नकारात्मक असर पर्छ। यस्ता वरिष्ठ नेताले अरूलाई सिकाउनु पर्ने आफैं यस्ता अभिव्यक्ति दिन्छन्। सुन्दा पनि कति नराम्रो, पूर्वप्रमुख निर्वाचन आयुुक्त नीलकण्ठ उप्रेतीले यसमा प्रतिक्रिया दिँदै भने, कसैलाई धम्क्याएर, डराएर, बल प्रयोग गरेर मत लिन खोज्नुले लोकतन्त्र बलियो हुँदैन। स्वतन्त्र, निष्पक्ष निर्वाचनमा असर पर्छ। भयरहित वातावरणमा निर्वाचन हुने वातावरण नै खलबलिन सक्छ। उप्रेतीले यस्ता दम्भले लोकतन्त्रमा हानिनोक्सानी पुर्याउने बताए। भने, विधि प्रक्रियामा असर पार्छ। त्यति मात्रै होइन, विधि प्रक्रियालाई चुनौती पनि दिन्छ। यसले लोतकन्त्रविपरीत दिशामा गएको आभास हुन्छ। अहिले उहाँहरूले दम्भ देखाउने बेला होइन। राजनीतिक विश्लेषक लोकराज बरालको मूल्यांकनमा पनि यो अनौपचारिक रूपमा जनतालाई धक्याएको हो। भोट नदिएमा गठबन्धनमा असर पर्छ भनेर बोलेको भए पनि अप्रत्यक्ष रूपमा यो धम्क्याएकै हो। उहाँ (दाहाल) ले गठबन्धनलाई भोट नदिँदा नचाहिने प्रवृत्ति हावी हुन्छ, प्रतिगामीको जित हुन्छ भन्न खोज्नुभएको होला, बरालले भने, तर यो अभिव्यक्तिले जनता धम्क्याएको जस्तो अप्रत्यक्ष आभास हुन्छ। राजनीतिक शास्त्रका प्राडा जनार्दन आचार्यले यसलाई दाहालले संयम गुमाएको अभिव्यक्ति दिए। मनोवैज्ञानिक रूपमा दाहाल डराएर यस्तो अभिव्यक्ति ओकलेका हुन्। यो डरको मानसिकता हो। जे भए पनि जनता यसरी धम्क्याउनु हुँदैन, उनले भने, निर्वाचनमा बत्ती निभाएर, मतपत्र च्यातेर बाहेक आफूले नजितिने भन्ने रिपोर्ट आएका कारणले उनको यो अभिव्यक्ति आएको हुन सक्छ। आचार्यले एउटा शीर्ष नेताले जनता धम्क्याएर भोट लिन खोज्नु अधिनायकवादी सोच रहेको अवधारणा राखे। भने, निर्वाचनमा एजेन्डाबीच हुने हो। पार्टीपार्टीबीच हुने हो। पहिलापहिला दरबार आउँछ भनेर जनतालाई धम्क्याउँथे। अब प्राप्त उपलब्धि गुम्छ भन्दै धम्क्याइरहेका छन्। यो ठीक होइन।"
रसुवाको कालिकामा एमालेको घोषणापत्र : जेष्ठ नागरिकलाई निशुल्क दाँतदेखि घरघरमा इन्डक्सन चुलो,"रसुवा : स्थानीय तहको निर्वाचन आउन अब ७ दिन मात्र बाँकी छ । अहिले जिल्लामा उम्मेदवारहरू घरदैलो अभियानमा जुटेका छन् । बिहान उठेदेखि रातिसम्म उम्मेदवारहरू चुनावी अभियानमा नै केन्द्रित देखिन्छन् । सबै उम्मेदवारले आआफ्ना घोषणपत्र र प्रतिवद्धतापत्र बोकेर घरघरमा पुगिरहेका छन् । यस्तै, जिल्लाको कालिका गाउँपालिकामा नेकपा एमालेको घोषणापत्र अलि भिन्नै खालको छ । २०७४ सालको निर्वाचनमा कालिकामा ११ सिट जितेको एमालेले पाँच वर्ष अवधिमा पूरा हुन नसकेका योजनालाई निरन्तता दिएको छ भने केही योजना नयाँ खालका छन् । टोलटोलमा फ्री वाइफाइ, पकेट क्षेत्र निर्माण, खेलकुद सेन्टरको निर्माण, सुकुम्बासीहरूको व्यवस्थापनलगायत गरिने घोषणा पत्रमा उल्लेख छ । यस्तै एक विद्यालय एक नर्स कार्यक्रम सबै विद्यालयमा लैजाने, 'एक गाउँ एक उद्योग एक घर एक उद्यमीको अवधारणा लैजाने, 'एक शिक्षक एक ल्यापट' कार्यक्रम कार्यान्वयनमा ल्याइ कक्षाकोठाको शिक्षण सिकाई कार्यलाई डिजिटलाइज गरिनेलगायतका कार्यक्रम अघि सारिएका छन् । घोषणापत्रअनुसार कृषि क्षेत्रलाई विशेष प्राथमिकता दिइएको छ । कृषि उत्पादनलाई बजारीकरण गर्न उत्पादित वस्तु गाउँपालिकाले खरिद गरि बजारसम्म बिक्री गर्ने वातावरण बनाउने तथा वितरणमुखी कार्यक्रमलाई निरुत्साहित गर्दै उत्पादनमुखी तथा उत्पादनमा आधारित अनुदान वितरण गर्ने योजना देखिन्छ । स्वास्थ्य क्षेत्रका कार्यक्रम हेर्दा पाँचवटै वडामा आधारभूत स्वास्थ्य सेवाको लागि ल्यावको ब्यवस्था, पालिकाभित्रका सबै परिवारलाई स्वास्थ्य विमामा लाग्ने रकमको ५० प्रतिशत गाउँपालिकाबाट व्यवस्था , जिवजिवे ग्रामिण अस्पताललाई सुविधा सम्पन्न बनाइ चौबिसै घण्टा सेवा सञ्चालन गर्ने, घर घरमा इन्डक्सन चुलो निःशुल्क उपलब्ध गरिने उल्लेख छ । किसानको मागमा आधारित कार्यक्रम निर्माण गर्ने, साना तथा ठुला सिंचाई कार्यक्रम सञ्चालन गर्ने, राम्चेमा मौसम अनुसार विउ उत्पादन गर्ने पकेट क्षेत्रको रूपमा विकास गर्ने, कृषिको आधुनिकीकरण र औद्योगिकरणमा विशेष जोड् दिँदै 'गाउँ एक उत्पादन अनेक' को अभियान सञ्चालन गर्ने घोषणा पत्रमा उल्लेख छ । स्वास्थ्य क्षेत्रका कार्यक्रम हेर्दा पाँचवटै वडामा आधारभूत स्वास्थ्य सेवाको लागि ल्यावको ब्यवस्था, पालिकाभित्रका सबै परिवारलाई स्वास्थ्य विमामा लाग्ने रकमको ५० प्रतिशत गाउँपालिकाबाट व्यवस्था, जिवजिवे ग्रामिण अस्पताललाई सुविधा सम्पन्न बनाइ चौबिसै घण्टा सेवा सञ्चालन गर्ने, घर घरमा इन्डक्सन चुलो निःशुल्क उपलब्ध गरिने उल्लेख छ । गाउँपालिका भित्रका बर्थिङ सेन्टरहरुमा सुत्केरी गराउन निःशुल्क एम्बुलेन्सको व्यवस्था गर्ने योजना अघि सारेको छ। जेष्ठ नागरिक कार्यक्रमअन्तर्गत जेष्ठ नागरिकहरुलाई दाँत झरेकाहरुलाई दाँतहाल्ने, कान नसुन्नेलाई श्रवणयन्त्र दिने र आँखा नदेख्नेहरुलाई आँखा उपचार सेवा तथा चस्मा वितरण कार्यक्रम लागू गर्ने, वडास्तरमा ज्येष्ठनागरिक मिलन केन्द्रको स्थापना गर्ने, उनीहरुको अनुभव र ज्ञान नयाँ पुस्तालाई हस्तान्तरण गर्ने तथा अशक्त अवस्थामा रहेका ज्येष्ठ नागरिकलाई घरमा भत्ता उपलब्ध गराउने कार्यक्रम छ । विगतको इतिहास २०७४ सालमा भएको स्थानीय तहको निर्वाचनमा कालिका गाउँपालिकामा एमालेले ११ सिट जितेको थियो । जसमा पालिका अध्यक्ष, उपाध्यक्ष, वडाध्यक्षमा २, महिला सदस्यमा २, दलित महिला सदस्यमा २ र सदस्यमा ३ सिट जितेको देखिन्छ । अध्यक्ष पदमा नेकपा एमालेको उम्मेदवार सिता कुमारी पौडल अधिकारीले १४५८ मत ल्याएर विजयी भइन् । उनका प्रतिद्वन्द्वी नेपाली कांग्रेसका साधुराम पौडेलले १२२५ मत ल्याए । उपाध्यक्षमा नेकपा एमालेका भवानी प्रसाद न्यौपानेले १७०२ मत ल्याएर विजयी हुँदा प्रतिद्वन्द्वी नेकपा माओवादीका शिला मगरले १४११ मत ल्याइन् । यस पालिकामा एमालेले अध्यक्ष र उपाध्यक्षमा नयाँ उम्मेदवार उठाएको छ । वडा नम्बर २ र ५ मा पुरानै उम्मेदवार उठाएको छ । यी वडामा नेकपा एमालेले जित हाँसिल गरेको थियो । पहिले अध्यक्ष जितेकी पौडेलले यसपटक महिला सदस्य पदमा उम्मेदवारी दिएकी छिन् भने उपाध्यक्ष जितेका न्यौपानेले टिकट लिएनन् । २०७४ सालमा भएको निर्वाचनमा यस पालिकामा अध्यक्ष, उपाध्यक्ष र २ वटा वडामा वडाध्यक्ष जितेको एमालेले जितेकोमा २ वटा वडामा नेकपा माओवादी र एउटा वडामा नेपाली कांग्रेसले वडाध्यक्ष पद जितेको थियो ।"
"आयोग कराइरहन्छ, आचारसंहिता मिचिइरहन्छ","जनकपुरधाम : स्थानीय निर्वाचनलाई लक्षित गरी निर्वाचन आयोगले निर्वाचन आचारसंहिता, २०७८ लागू गरेको छ। निर्वाचनलाई स्वच्छ, निष्पक्ष, पारदर्शी र भयमुक्त वातावरण कायम राख्न निर्वाचन आयोग ऐन, २०७३ को दफा २२ ले दिएको अधिकार प्रयोग गरी आचारसंहिता जारी गरिएको हो। तर, निर्वाचनको मिति नजिकिँदै जाँदा आचारसंहिता दस्तावेजमा मात्रै सीमित बन्दैछ। यसको पालन गर्नुपर्ने कुनै पनि पक्ष संवेदनशील बनेका छैनन्। पालना गराउन सहयोग गर्ने सरकारका मन्त्री आफैं आचारसंहिताविपरीत चुनावी कार्यक्रममा छन्। आयोगले पनि विज्ञप्ति निकाल्ने र सचेत गराउने क्रमलाई उपत्यका बाहिरसम्म पुर्याउन सकेको छैन। आचारसंहिता एकातर्फ छ भने उम्मेदवारको कार्य अर्कै छ। आचारसंहिताको परिच्छेद२ मा सबैले पालना गर्नुपर्ने आचरणबारे स्पष्ट पारिएको छ। आयोगले दललाई जानकारी गराएको छ। तर, अहिलेको चुनावी माहोलले ती आचारसंहितालाई औपचारिकतामा सीमित गराएको महसुस सबैलाई हुन्छ। नेपाल सरकार, प्रदेश सरकार, मन्त्री, स्थानीय कार्यपालिका तथा स्थानीय कार्यपालिकाका पदाधिकारीहरूले पालना गर्नुपर्ने आचरण अन्तर्गतको (क) मा कुनै राजनीतिक दल वा उम्मेदवारको पक्ष वा विपक्षमा प्रचारप्रसारमा संलग्न हुन वा प्रचारप्रसार गर्न नहुने। मधेस प्रदेशका मुख्यमन्त्री लालबाबु राउत हाल चुनावी अभियानमा छन्। उनी जनता समाजवादी पार्टी नेपालको तर्फबाट पर्सा वीरगन्ज महानगरपालिकाको मेयर पदका उम्मेदवार राजेशमान सिंहको पक्षमा खुलेरै चुनावी प्रचार गरिरहेका छन्। मुख्यमन्त्री राउत उम्मेदवार सिंहसँगै घरदैलो र प्रचारप्रसारको क्रममा भोट माग्दै गरेको भेटिन्छन्। प्रदेशका अन्य मन्त्री पनि निर्वाचन प्रचारप्रसारमा दलकै पछिपछि लागेका छन्। आर्थिक मामिलामन्त्री शैलेन्द्र साह निरन्तर घरदैलो अभियानमा छन्। उनी जसपालाई मतदान गर्न आफ्नो सामाजिक सञ्जालबाट समेत मतदातालाई आग्रह गर्छन्। यस्तै अन्य मन्त्रीहरू पनि मन्त्रालयको कामकाज छाडेर चुनावी प्रचारप्रसारमा लागेका छन्। जुलुस वा आमसभामा भाग लिने वा प्रचारप्रसार गर्ने व्यक्तिले राजनीतिक दल वा उम्मेदवारको निर्वाचन चिह्न अंकित ज्याकेट, कमिज, भेष्ट, टिसर्ट, टोपी वा क्याप, गम्छा, मास्क लकेट वा अन्य कुनै पनि किसिमको पहिरन वा स्टिकर, लोगो, झोला, व्याच, ट्याटु जस्ता सांकेतिक सामग्री उत्पादन गर्न, प्रयोग गर्न, बिक्री वितरण गर्न वा प्रदर्शन गर्न वा गराउन नहुने। मधेस प्रदेशको राजधानी जनकपुरधाममा अहिले अफसेट प्रिन्ट, छापाखाना र कलर प्रिन्ट सञ्चालकलाई झन्डा, ब्यानर भेष्ट र टिसर्ट छाप्न भ्याइनभ्याइ छ। दैनिक माग पनि अत्याधिक रहेको ती सञ्चालक बताउँछन्। प्रमुख पदका उम्मेदवारहरूले एकपल्टमा लाख, दुई लाखसम्मको प्रचार सामग्रीहरू पनि छाप्न लगाउँछन्। वडास्तरमा उठेका उम्मेदवारहरू कसैले ५० त कसैले २५ हजारको पोस्टर पम्पलेट छाप्न लगाउँछन्, जनकपुर माला अफसेट प्रिन्टस्का सञ्चालक शंकर साह भन्छन्। उम्मेदवारको आर्थिक अवस्था हेरीहेरी आफूले पनि बढाउनघटाउन लगाउने गरेको साहको भनाइ छ। आपूलाई व्यवसायसँग मतलब भएको बताउने उनी आचारसंहिताको विषयमा धेरै जानकार नरहेको बताउँछन्। भन्छन्, हामी त जानेबमोजिम निर्वाचन आचारसंहिताअनुसार कागज र पोस्टरमा छाप्नुस् भन्छौं। तर, यहाँ भेष्ट, टोपी, झोला र अन्य आचारसंहिता विपरीतका प्रचार सामग्री छाप्नेहरू पनि थुप्रै आउँछन्। घर वा जग्गा धनीको अनुमति नलिई कसैको निजी घर वा जग्गामा वा सार्वजनिक भवन, सार्वजनिक उद्यान, सार्वजनिक सडकका पोल वा कुनै पनि सार्वजनिक स्थानमा दलको झन्डा, दल वा उम्मेदवारको निर्वाचन चिह्न राख्न वा टाँस्न नहुने उल्लेख छ। मधेस प्रदेशका प्रत्येक जिल्लामा सर्वसाधारणको घर र पर्खालको भित्ता दलका प्रचार सामग्रीले रंगिएका छन्। प्रचारप्रसारको पर्चाले हरेक क्षेत्र कुरुप बनाइएको छ। घरधनीको आँखा छलेर कार्यकर्ता र प्रचारकहरूले बिना स्वीकृति पर्चा पम्पलेट टाँस्ने गरेका छन्। यसै महिनामा नयाँ घर बनाएर गृह प्रवेश गरेका छौं। घरको भित्ता र बाहिरी पर्खालहरू रंगाउन निकै रकम खर्चिनु पर्यो अहिले निर्वाचनको बेला उम्मेदवारहरूले भित्ता फोहोर पार्ने गरी पर्चा टाँसेर जान्छन्, जनकपुरधाम उपमहानगरपालिका४ का रजनीश सिंह भन्छन्, यो त तरिका नै भएन नि ! उम्मेदवार भएपछि अझ सभ्य हुनुको साटो उल्टै जनतालाई दुःख दिने काम गरिरहेका छन्। मेरो पर्खालमा लुकिछिपी पोस्टर टाँस्नेहरूलाई त कुनै पनि हालतमा भोट दिन्नौं। कारबाही हुनुपर्यो। निर्वाचन प्रचारप्रसार, आमसभा तथा जुलुसमा १८ वर्ष उमेर पूरा नभएका बालबालिकाको प्रयोग गर्न वा गराउन नहुने लेखिएको छ। १५ वर्षीय दिलिप र उनका साथीहरू चुनावी प्रचार सामग्री टाँस्नमा व्यस्त छन्। धनुषाको नगराइन गाउँमा स्वास्थ्यचौकीको भित्तामा निर्वाचनको प्रचारप्रसारको पर्चा टाँस्दै गर्दा उनीहरू भेटिए। उनीहरूको हातमा एक मुठ्ठा पर्चा थियो। उनीहरूलाई कुनै दलले पर्चा टाँस्न लगाएको रहेछ। गाउँभरि नै डुलेर यी पर्चाहरू ठाउँठाउँमा टाँस्ने योजना दिलिप र उनका साथीहरूले बनाएका थिए। यो त हाम्रो पार्टी हो। त्यसैले सहयोग गरिरहेका छौं, दिलिपले भने, हामी त आफ्नो मनले यसरी प्रचार गर्छौ। तर, दिलिप जस्ता ससाना बालबालिकाहरूलाई फ्रुटी, चाउचाउ, बिस्कुट र केही रकमको लोभ दिएर विभिन्न दलका उम्मेदवारहरूले निर्वाचन प्रचारप्रसारमा प्रयोग गरिरहेका छन्। यस्ता बालबालिकाहरूलाई विद्यालय छाड्न लगाएर दलको प्रचारमा झन्डा बोकेर टोलटोल डुलाउने काम अझै धेरै छ। प्रचलित कानुन वा स्थानीय प्रशासनले निशेध गरेको सामग्री लिई जुलुस, आमसभा, कोणसभा, बैठक वा भेलामा प्रदर्शन वा प्रयोग गर्न नहुने। अहिले ठुल्ठूला आवजाजमा जुलुस र आमसभा गर्ने दलहरूको नित्य कर्म नै बनेको छ। सार्वजनिक यातायात अवरुद्ध हुने गरी आमसभा र जुलुसको आयोजना भइरहेका छन्। दल र उम्मेदवारहरूको जुलुसमा चारजना मान्छे बसाएर नगरभरि घुमायो भने दिनको एक हजार पाइन्छ। बिना मान्छे अटोमा उम्मेदवारको पोस्टर टाँसेर, साउन्ड बक्स राखी निर्वाचन प्रचारको गीत बजाउँदै टोलटोलमा गाडी घुमायो भने दिनको २५ सय रुपैयाँ उम्मेदवारहरूले दिने गर्छन्, निर्वाचनका बेला प्रचारप्रसारमा व्यस्त अटो चालक महावीर चौधरीले भने, हामी गरिब मान्छेलाई त राम्रै छ। दिनभरि गाडीमा बाजा बजाउँदै दलको प्रचारमा घुम्यो साँझमा २५ सय रुपैयाँ हातको हात पाइन्छ यो त राम्रो मौका भयो नि ! अब फलानो ठाउँमा उल्लंघनको घटना भएको हो भनी किटेर उजुरी आयो भने हामी नियन्त्रण गर्न प्रहरी पठाउँछौं, होइन भने एक ठाउँमा बाजा बजायो भनेर भन्छन् हेर्न जाँदासम्म अर्को ठाउँमा गइसक्या हुन्छ अनि कसरी कारबाही प्रक्रिया अघि बढाउने ? ब्रजेश प्याकुरेल  मुख्य निर्वाचन अधिकृत, धनुषा मधेस प्रदेशको राजधानी जनकपुरधाम अहिले प्रतिदिन ट्राफिक जामको समस्याले अस्तव्यस्त बनेको हुन्छ। निर्वाचन नजिकिँदै जाँदा उम्मेदवारहरूले प्रचारप्रसारका लागि सडकमा आआफ्नो पार्टीको ब्यानर र झन्डा टाँगेर सयौं ट्याम्पु र अटोरिक्साहरूलाई जथाभावि प्रचारमा ओहोरदोहोर गराउन थालेपछि सडकमा आवागमन अवरोधका कुरा सामान्य भएको छ। उम्मेदवारको कार्यालयमा तुल (कपडा) मा बनाईएको ३३ फिटको दलको झन्डा र सोही नापको चुनाव चिह्न बाहेक दलको प्रचारप्रसार गर्ने उद्देश्यले कुनै किसिमको डिजिटल बोर्ड, फ्लेक्स, ग्लुसाइन बोर्ड, श्रव्य सामग्री बजाउन र श्रव्यदृश्य सामग्रीहरू प्रदर्शन गर्न नहुने। घरधनीको अनुमति नलिई महोत्तरी बलवा नगरपालिका १०को मुसहर बस्तीका झोपडी भित्तामा र बाटोमा टाँसिएका पोस्टरहरू । तस्बिर : मनिका झा ठुल्ठूला हर्न र डिजे साउन्ड बक्स चारपांग्रे गाडीमा बाँधेर राजनीतिक दल र उम्मेदवारहरूको प्रचारप्रसारमा थरीथरीका गीत बजाउँदै अहिले टोलटोल घुमाइएका छन्। निकै चर्को स्वरमा बज्ने यस्ता चुनावी प्रचार गीतहरूले सर्वसाधारणलाई आकर्षित गर्नुभन्दा पनि ध्वनि प्रदूषण र दिक्क लगाउने काम मात्रै गरेको स्थानीय कमलेश साह बताउँछन्। जनतालाई दिक्क लगाउने र अनावश्यक हो हल्ला गरी मत माग्नेहरूले मत पाउनुभन्दा पनि गाली पाउँछन्, साहले भने, यस्ता क्रियाकलापहरू रोक्न न त प्रशासनले केही गरेको छ, न निर्वाचन आयोगले नै। निर्वाचन आचारसंहिता चैत २५ गतेदेखिनै लागू भइसके पनि यसको पालना गर्न र गराउनतर्फ कसैले ध्यान दिएका छैनन्। निर्वाचन आचारसंहिता विपरीतका क्रियाकलापमा संलग्न रहेका उम्मेदवारलाई पहिलो चरणमा सचेत गराउने र आदेशको बर्खिलाफ गर्ने राजनीतिक दल, उम्मेदवार, व्यक्ति, संस्था, पदाधिकारी वा निकायलाई आयोगले एक लाख रुपैयाँसम्म जरिवाना गर्ने व्यवस्था छ। निर्वाचन आयोगका प्रवक्ता सहसचिव शालिग्राम शर्मा पौडेलले विज्ञप्तिमार्फत ती नियम र कानुन सार्वजनिक गरेका छन् तर, कार्यान्वयन फितलो छ। कुनै उम्मेदवारले आयोगले बनाएको आचारसंहिताको उल्लंघन गरेको कारणबाट निर्वाचन स्वतन्त्र, स्वच्छ र धाँधलीरहित तवरबाट हुन नसक्ने कुरामा आयोग विश्वस्त भएमा त्यसको स्पष्ट आधार र कारण खोली त्यस्तो उम्मेदवारको उम्मेदवारी रद्दसमेत गर्ने प्रावधान छ। तर, जिल्ला स्तरमा निर्वाचन अनुगमन कर्ता नै मुकदर्शक बनेपछि आचारसंहिता उल्लंघन गर्नेहरूको मनोबल झनै बढेको छ। हामीकहाँ आचारसंहिता उल्लंघनको लिखित उजुरीहरू हालसम्म एकदुईवटा मात्रै आएको छ। त्यो पनि तुल ब्यानरहरूको विषयमा थियो अनि हामीले त्यस्ता तुल ब्यानरहरू प्रहरीलाई भनेर हटाउन लगाएका छौं, धनुषा जिल्लाका मुख्य निर्वाचन अधिकृत ब्रजेश प्याकुरेल भन्छन्, अब फलानो ठाउँमा उल्लंघनको घटना भएको हो भनी किटेर उजुरी आयो भने हामी नियन्त्रण गर्न प्रहरी पठाउँछौं होइन भने एक ठाउँमा बाजा बजायो भनेर भन्छन् हेर्न जाँदासम्म अर्को ठाउँमा गइसक्या हुन्छ अनि कसरी कारबाही प्रक्रिया अघि बढाउने ? दलहरूलाई आचारसंहिता पालनाका लागि सम्झाउने बुझाउने काम गरिरहेको उनको भनाइ छ। तर, दलहरूले कतिको पालना गरिरहेका छन् भन्ने कुरा ठ्याक्कै भन्न सकिँदैन्, मुख्यनिर्वाचन अधिकृत प्याकुरेलले थपे, आचारसंहिता भनेको तिमीले पालना गर भनेर कर लगाउनुभन्दा पनि आफैंले अनुशरण गर्ने विषय पनि हो। मुख्यमन्त्री र मन्त्रीलाई पनि आचारसंहिता लाग्छ। यदि कुनै कार्यक्रममा जाने हो भने निर्वाचन आयोगबाट पूर्वअनुमति लिनुपर्छ। तर, आचारसंहिता उल्लंघन गरेको लिखित उजुरी अहिलेसम्म नपरेकाले कुनै कारबाही प्रक्रिया अगाडि बढाएका छैनौं। धर्मराज पौडेल मुख्य निर्वाचन अधिकृत, पर्सा"
मेयरका उम्मेदवारको गाडीमा आगजनी,"विराटनगर : स्थानीय तह निर्वाचनमा मोरङको बेलबारी नगरपालिकाको मेयर पदमा उम्मेदवारी दिएका खेमप्रसाद गौतमको गाडीमा शुक्रबार बिहानका राति आगजनी गरिएको छ। बेलबारी नगरपालिका२ घर भएका गौतम राष्ट्रिय प्रजातन्त्र पार्टी (राप्रपा)बाट मेयरका उम्मेदवार हुन्। उनले चुनाव प्रचारप्रसारमा प्रयोग गर्दै आएको बा १२ च ९३८४ नम्बरको कारमा बिहानका राति १:४० बजेतिर आगजनी गरिएको प्रहरीले जनाएको छ। घरमा पार्किङ गरेर राखेको कारमा आगो लागेको देखेपछि छिमेकीले खबर गरेको गौतमले बताए। उनका अनुसार पार्टीको झण्डा तथा मेयर र उपमेयरका उम्मेदवारको फोटोसहितको ब्यानर राखेर चुनावको प्रचारमा कार प्रयोग गरिँदै आएको थियो। पार्वती पौडेली(विक) उपमेयरकी उम्मेदवार छन्। आगजनीबाट झण्डासहित कारको अगाडि र पछाडिको केही भाग जलेको जानकारी गौतमले दिए। बेलैमा घटना थाहा नपाएको भए कार पूर्ण रूपमा जल्ने थियो। आगोले घरमा पनि क्षति गर्ने थियो, उनले भने, छिमेकीले घटनाको जानकारी गराएपछि तत्काल आगो निभाउन सम्भव भएकाले ठूलो घटना हुन पाएन। राजनीतिक चलखेल गरेर सुनियोजित तरिकाले घटना गराएको देखिन्छ। गौतमले राप्रपाप्रतिको जनलहर देखेर आत्तिएकाहरु र प्रतिस्पर्धामा आउन नसक्नेहरुले घटना गराएको बताए। बेलबारीमा सामाजिक अभियन्ताको छवि बनाएका गौतम होटल व्यवसायी पनि हुन्। इलाका प्रहरी कार्यालय बेलबारीका प्रहरी निरीक्षक खगेन्द्र धमला नेतृत्वको टोलीले घटनाको अनुसन्धान सुरु गरेको छ। मोरङ प्रहरी प्रमुख एसपी शान्तिराज कोइरालाका अनुसार घटनाको जानकारी प्रहरीलाई बिहानका राति २ बजेतिर आएको हो। तत्काल घटनास्थलमा प्रहरी परिचालन गर्दै आगजनी गरेको आरोपमा एक जना युवालाई नियन्त्रणमा लिएर घटनाको अनुसन्धान सुरु गरिएको उनले बताए। प्रहरीले सुन्दरहरैँचा नगरपालिका१२ का अन्दाजी २८ वर्षीय सुवास पाण्डेलाई नियन्त्रणमा लिएको हो। पाण्डे नेपाली कांग्रेसनिकट रहेको स्थानीयले बताए। पेट्रोल छर्किएर लाइटरले कारको अगाडि र पछाडि आगो लगाएको सीसी टिभी फुटेजमा प्रष्टसँग देखिएसँगै उनलाई नियन्त्रणमा लिएर घटनाको अनुसन्धान थालिएको प्रहरीको भनाइ छ। एसपी कोइरालाले अनुसन्धानबाट घटनाको थप कुरा र वास्तविकता खुल्दै जाने बताए।"
४८ घण्टाअघि सीमा नाका बन्द : आयोग,"काठमाडौं : निर्वाचन आयोगले निर्वाचनको ४८ घण्टाअघिदेखि मतदान सम्पन्न नभएसम्म सबै अन्तर्राष्ट्रिय सीमा नाकाबाट हुने आवतजावत बन्द गर्न सरकारलाई आग्रह गरेको छ। आयोगको बिहीबारको बैठकले वैशाख २७ गते मंगलबार राति १२ बजेदेखि अन्तर्राष्ट्रिय सीमाबाट हुने आवतजावत बन्द गर्न गृह मन्त्रालयलाई लेखी पठाउने निर्णय गरेको हो। र, मतदान हुने दिन आन्तरिक रूपमा सञ्चालन हुने सबै प्रकारका यातायात बन्द गर्न पनि उसले भनेको छ । यही वैशाख ३० गते स्थानीय तह निर्वाचन हुँदै छ । स्थानीय तह निर्वाचनका लागि मतपत्र छपाइ सम्पन्न भएको आयोगले पत्रकार सम्मेलनमार्फत बिहीबार जानकारी दिएको छ। शुक्रबारसम्म सबै जिल्लामा ढुवानी गरिसकिने जानबारी प्रवक्ता शालिग्राम शर्मा पौडेलले दिए। यस्तै, निर्वाचन अवधिभर मादक पदार्थ निषेधलाई प्रभावकारी बनाइने भएको छ। स्थानीय तह निर्वाचन निर्देशिका २०७८ को दफा ७१ मा मादक पदार्थ निषेध गर्ने व्यवस्था छ। यो व्यवस्थाको प्रभावकारी कार्यान्वयनका लागि वैशाख २७ गते राति १३ बजेदेखि मतदान सम्पन्न नभएसम्म तोकिएको क्षेत्रमा मादक पदार्थ बिक्री वितरण र सेवन निषेध गर्न गृहलाई लेखी पठाउने निर्णय भएको आयोगले विज्ञप्तिमार्फत जनाएको छ।"
'तुलसीपुरलाई औद्योगिक सहरको रुपमा विकास गर्ने योजना छ',"काठमाडौंः स्थानीय तह निर्वाचन आउन अब ७ दिन मात्रै बाँकी छ । देशभर उम्मेदवारहरु मत माग्न घरदैलोमा व्यस्त छन् । आफ्ना योजनासहित उम्मेदवारहरुले भोट मागीरहेका छन् । यसैक्रममा तुलसीपुर उपमहानगरपालिकामा एमालेको तर्फबाट टीकाराम खड्का मेयरमा भिड्दैछन् । खड्का किसान नेताका रुपमा पनि जिल्लामा परिचित छन् । २०२३ सालमा दाङमा जन्मिएका खड्काले २०३६ सालदेखि विद्यार्थी आन्दोलनबाट राजनीतिमा होमिएका हुन्। लामो समय किसान महासंघको केन्द्रीय तहमा नेतृत्व गरेका खड्का लालपुर्जा प्राप्ति आन्दोलनको नेताका रुपमा परिचित छन् । मेयरका प्रत्यासी खड्कासँग अन्नपूर्णले गरेको कुराकानीको सारसंक्षेपः तपाईंको पृष्ठभूमि बताइदिनुस् न ? म किसानको छोरो हुँ । भूमिहीनको छोरो हुँ । ४० वर्ष नेपाली राजनीतिमा समय व्यतित गरे । २०४५२०५६ तथा २०७२२०७८ गरि करिब १४ वर्ष पार्टिको प्रमुखको भूमिका निर्वाह गरेँ । राजनीति गरेको थोरै समयमा नै कयौं नेताहरुको स्वरुप परिवर्तन हुन्छ। उनीहरुको जीवनशैली र आर्थिक हैसियत बढ्दो हुन्छ । घरबंगला पुस्ता पुग्ने सम्पत्ति कमाएको प्रवृति देखिन्छ। तर, १४ वर्ष पार्टी प्रमुख र १० वर्षको राजनीतिक यात्रामा पनि म नितान्त राजनीति सेवा हो भन्ने अभिप्रायले अघि बढेको छुँ। मेयरमा उम्मेदवारी कसरी पाउनुभयो ? म निरन्तर राजनीतिमा क्रियाशिल छु । राजनीति कमाइ खाने भाँडो होइन समाज सेवाको माध्यम हो । मेरो निरन्तरताको लगाव, पार्टीमा क्रियाशीलतालाई मुल्याकंन गरेर नै मेयरमा उम्मेदवारी पाएको हुँ । जितेपछि के गर्नुहुन्छ ? मैले स्मार्ट छोरी कार्यक्रमलाई निरन्तरता दिई महिला रोजगारमा, आसनमा, शासनमा र भाषणमा पहिला भन्ने नीतिलाई प्रभावकारी रुपमा कार्यान्वयन गर्नेछु । यस्तै, विउको अभावलाई पूर्ति गर्न नगरस्तरमा तीनवटा विउ स्रोत केन्द्र स्थापना गरी एक सय ५० टन विउ उत्पादन गर्ने सोच बनाएको छुँ । स्थानीय तहमा वित्तीय सुशासन कायम गर्दै असल शासन स्थापना गर्न पनि मेरो उम्मेदवारी हो । जनताको सेवा गर्ने रहर छ। तुलसीपुरलाई सुन्दर सहर निर्माण गर्ने योजना छ । श्रमजीवी,सर्वहारा वर्गको मुक्तिका लागि पनि म कटिवद्ध भएर लाग्नेछु । भ्रष्टाचार शून्य अवस्थामा पुर्याउने सोच छ । साथै, गरीब जनताले निशुल्क शिक्षा उपलब्ध गराउन पनि मेरो उम्मेदवारी हो । तुलसीपुरको विकासमा तपाईंको प्रतिवद्धता के हो ? तुलसीपुरलाई औद्योगिक सहरको विकास गर्न आवश्यक छ । त्यसका लागि म लागि पर्नेछु । तुलसीपुरमै कृषि,बनसहित प्राविधिक शिक्षा पढ्ने वातावरण सृजना गर्नुपर्छ । तुलसीपुर सहरभित्र खानेपानीको जुन विकराल समस्या छ । पानीका स्रोतहरु थपेर सहरभित्र आवश्यक पर्ने पानीलाई सहज पूर्ति गर्न पनि योजना बनाएर अघि बढ्ने मेरो प्रतिवद्धता छ । त्यसका लागि बबइ नदीको पानीलाई लिप्टिङ गर्न सकिन्छ । प्राकृतिक स्रोत साधनको संरक्षण र उपयोग गरी खानेपानीलाई सहज र सरल ढंगले सबै जनताले उपभोग गर्ने व्यवस्था मिलाउन लागि पर्नेछु । सडकका सहरलाई मापदण्डअनुरुप व्यवस्थापन गर्ने योजना छ । तुलसीपुरलाई सफा र हराभरा सहरको रुपमा विकास गर्ने सोच छ । तुलसीपुरमा अहिले जुन दुर्घटना बढिरहेका छन् । सल्यान रोल्पा जाने गाडीहरु हप्तामै दुर्घटनामा परेका छन् । यसलाई कम गर्न वैकल्पिक व्यवस्था गर्ने सोच छ। पातुखोलाबाट श्रीनगरसम्म र अमेलीयादेखि तुलसीपुरलाई सुरुङमार्गका रुपमा विकास गर्न पनि मेरो उम्मेदवारी हो ।"
समृद्ध राष्ट्रको लागि सूचनाको हक महत्त्वपूर्ण : उपराष्ट्रपति पुन,"काठमाडौं : राष्ट्रिय सूचना आयोगको १५ औं स्थापना दिवस बिहीबार काठमाडौंमा आयोजित एक कार्यक्रमबीच भब्य रुपमा मनाइएको छ । कार्यक्रममा प्रमुख अतिथि उपराष्ट्रपति नन्दबहादुर पुनले सुशासन, लोकतन्त्र र राष्ट्रको समृद्धका लागि नागरिक सूचनाको हकको ज्यादै महत्व रहेको बताए । जहाँ नागरिकले राज्य तथा सार्वजनिक निकायले गर्ने कामकारबाही बारे सूचना राख्छन् त्यो राज्यमा सुशासन हुने बताउँदै उनले भने, जबसम्म राज्यले जनतालाई सुचना दिँदैन, जनताले राज्यबाट सूचना पाउँदैनन्, तबसम्म त्यो राज्य र जनता दुबै अन्धकारमा रहन्छन् र अन्धकारमा यात्रा गर्न सकिँदैन । राज्यको नीति सबैले कार्यान्वयन गर्नुपर्ने र संविधानले दिएको अधिकार सबैले प्रयोग गर्नुपर्र्ने उनले बताए । आजको युग सूचना प्रविधिको युग भएकाले विश्वमा सूचना त्यस्तो शक्ति बनेको छ जुन शक्ति अरुसँग तुलना गर्न नसुहाउने उनको धारणा छ । जुन राष्ट्रसँग सूचना छ त्यही बलियो हुन्छ । जुन राष्ट्रले सुचना दिएर आफ्ना जनतालाई सूसुचित बनाउँछ त्यही राष्ट्रमा सुसासन हुन्छ, उनले भने । सूचनाको हकको क्षेत्रमा पछिल्ला वर्षमा केही आश लाग्दा उपलब्धी भएको बताउँदै उपराष्ट्रपति पुनले विशेष गरी पत्रकारले सूचनाको हकको प्रयोग गरेर लुकाएर राखिएका सूचना बाहिर ल्याइ जनतालाई सुसूचित बनाएको भन्दै प्रशंसा गरे । कार्यक्रममा प्रमुख सूचना आयुक्त महेन्द्रमान गुरुङले जनआन्दोलनबाट प्राप्त लोकतन्त्रलाई समृद्ध बनाउन र नागरिकको हक अधिकार सुनिश्चित गर्न आयोगले काम गरिरहेको बताए । उनले विश्वका एक सय २७ भन्दा बढी देशमा सूचनाको हकसम्बन्धी कानुन बनी कार्यान्वयनमा रहेको जानकारी दिए । प्रमुख सूचना आयुक्त गुरुङले आर्थिक वर्ष २०७७०७८ मा सम्पादीत प्रमुख कार्यमध्ये आयोगमा दर्ता भएका सबै ७५३ पुनरावेदन उपर कारवाही गरेको जानकारी दिए । आयोगका सदस्यहरु कमला ओली, रत्नप्रसाद मैनालीलगायतको उपस्थिति रहेको कार्यक्रममा उपराष्ट्रपति पुनले सूचना अभियान्ता उमीदप्रसाद वागचन्द, दुर्गा आचार्य, कैलाश माझि, मनोज रौनियारलाई विनय कसजु उत्कृष्ट अभियान्ता पुरस्कार२०७९ प्रदान गरे । त्यसैगरी विभिन्न सरकारी कार्यालयमा कार्यरत कर्मचारी (सूचना अधिकारी) ई निर्मला लामा, दुर्गाप्रासद शर्मा, राजु आचार्य, सत्य नारायण हुजदार र गोकर्णराज वाग्लेलाई उत्कृष्ट सूचना अधिकारी पुरस्कार२०७९ प्रदान गरे । त्यस्तै आयोगका कर्मचारी उपसचिव विश्ववन्धु पौडेल, शाखा अधिकृत डिल्लीराम भट्ट र नायवसुब्बा हेमन्त रिज्याललाई पनि आयोगले उत्कृष्ट कर्मचारी पुरस्कार प्रदान गरेको छ । पुरस्कारको राशि नगद ३५ हजार रुपैयाँ रहेको छ ।"
५ खर्ब घाटाको बजेट बन्दै,"काठमाडौं : सरकारले चालू आर्थिक वर्षको ९ महिनामा आधा बजेट पनि खर्च गर्न सकेको छैन। तर, २०७९८० का लागि ५ खर्ब (अनुदान र ऋण) समेटेर घाटाको बजेट तयार गर्दै छ। राष्ट्रिय योजना आयोगले १७ खर्ब ४५ अर्बको बजेट बनाउन अर्थ मन्त्रालयलाई सिलिङ तोकेको छ। मन्त्रालय स्रोतका अनुसार यहीबमोजिम बजेट निर्माण भइरहेको छ। ५१ अर्ब वैदेशिक अनुदानको अपेक्षा राखेर बजेट बनाउन लागिएको मन्त्रालय स्रोतले बतायो। संवैधानिक व्यवस्थाअनुसार जेठ १५ गते संसद्मा बजेट सार्वजनिक गर्नुपर्छ। अर्थविद् केशव आचार्य खर्च गर्ने क्षमता नबढाएर सरकारले १७ खर्ब ४५ अर्बको महत्वकांक्षी बजेट ल्याउन लागेको बताउँछन्। अहिलेको बजेट सरकारले रोगी मान्छेलाई डोजभन्दा बढी औषधि दिएजस्तै हो, आचार्य अन्नपूर्ण पोस्ट्सित भन्छन्। हालका सरकारी संरचना र राजनीतिक अस्थिरताका कारण सरकारले वार्षिक १४१५ खर्बभन्दा बढी खर्च गर्न नसक्ने आचार्यको भनाइ छ। आवश्यकता धेरैको भए पनि सरकारको खर्च गर्न सक्ने क्षमता नै छैन, आचार्य भन्छन्। सरकारले नयाँ बजेटमा २ खर्ब २८ अर्ब वैदेशिक ऋण र २ खर्ब ५७ अर्ब आन्तरिक ऋण उठाउने लक्ष्य राख्ने तयारी गरेको छ। सरकारले चालू २०७८७९ का लागि १६ खर्ब ३२ अर्बको बजेट ल्याएको थियो। बिहीबारसम्म ५००८ प्रतिशत अर्थात् ८ खर्ब ८३ अर्ब मात्रै खर्च भएको छ। ३ खर्ब ७८ अर्ब पुँजीगत बजेट रहेकोमा बिहीबारसम्म २९८३ प्रतिशत अर्थात् (१ खर्ब १२ अर्ब) मात्रै खर्च भएको महालेखा नियन्त्रक कार्यालयले जनाएको छ। संघीयता कार्यान्वयनपछि मन्त्री भएका विष्णु पौडेल, डा युवराज खतिवडा र जनार्दन शर्माले ल्याएका कुनै पनि बजेट पूर्णरूपमा कार्यान्वयन हुन सकेनन्। संघीयता आएपछि बजेटको मध्यावधि समीक्षामा घटाइने गरिएको छ, अर्थविद् आचार्य भन्छन्, संशोधित बजेट पनि खर्च हुन सकेनन्। बजेट सार्वजनिक गर्दा मन्त्रालयगत बजेट विनियोजन हुने (रातो किताब) मा एउटा आयोजना राख्ने, फागुनचैतमा नयाँ आयोजना थप्ने र जेठअसारमा मात्रै खर्च गर्ने असारे विकास प्रवृत्ति रोक्न नसकिएको उनी बताउँछन्। पुँजीगत खर्च गर्न समस्या छ, उनी भन्छन्, खर्च गर्ने हो भने संरचना दह्रो हुनुपर्छ। यही संरचनाले खर्च गर्न सकिँदैन। अर्का अर्थविद् ज्ञानेन्द्र अधिकारी सहयोगी मुलुक र दातृ निकायबाट अनुदानको हिस्सा घट्दो क्रममा रहे पनि बजेट बनाउँदा आकार बढाउने गरिएको बताउँछन्। बजेटको आकार जे जस्तो भए पनि ५० प्रतिशत मात्रै कार्यान्वयन हुने गरेका छन्, अर्थविद् अधिकारी भन्छन्, आकार मात्रै ठूलो बनाएर केही हुँदैन। बजेट खर्च गर्ने क्षमता बढाउँदै जानुपर्छ। आर्थिक वर्ष सकिन अब साढे २ महिना मात्रै बाँकी छ। यो अवधिमा पुँजीगततर्फ साढे २ खर्ब अर्थात् (झन्डै ७० प्रतिशत) रकम खर्च गर्नुपर्ने अवस्था छ। पूर्वअर्थसचिव कृष्णहरि बाँस्कोटा सरकारको खर्च गर्न सक्ने क्षमतामा ह्रास आइरहेको बताउँछन्। सरकारले अनुदान पनि खर्च गर्न नसक्ने स्थिति रहेको बाँस्कोटाको भनाइ छ। अनुदानबाट बनाइने आयोजनामा पहिला नै संभाव्यता अध्ययन, जग्गा व्यवस्थापन मिलाइसकेको हुनुपर्छ, उनी भन्छन्, वनबाट अनुमति लिनुपर्ने र ठेक्कापट्टा पनि गर्न बेलैमै गर्न सके समयमै खर्च गर्न सकिन्छ। त्यस्तै लाभान्वित हुने वर्गको मन जितेर काम गर्ने वातावरण बनाउनुपर्ने, सरकारले म्याचिङ फन्डको व्यवस्था गर्ने, आयोजना प्रमुख तोक्ने, समयमै साइटमा कार्यालय खोल्ने, आवश्यक तालिम दिने, करार सम्झौता गर्न ध्यान दिए बजेट कार्यान्वयन हुने बाँस्कोटाको भनाइ छ। सरकारले चालू बजेटमा उल्लेखित लक्ष्यअनुसार वैदेशिक ऋण र अनुदान पनि ल्याउन सकेन। ५९ अर्ब ९१ करोड अनुदान पाउने अपेक्षा थियो। तर, २३१७ प्रतिशत अर्थात् १३ अर्ब ८८ करोड मात्रै अनुदान आएको छ। पूर्वअर्थसचिव बाँस्कोटा सरकारले खर्च गर्न क्षमता बढाउँदै लैजानुपर्ने बताउँछन्। आउँदो वर्ष खर्च गर्ने क्षमता बढ्न सक्छ, उनी भन्छन्, नेपालमा अहिलेसम्म बजेट घाटामै बनेका छन्। ऋण नलिइकन देश चल्दैन। ऋण लिनु भनेको विदेशी दाताको विश्वास जितिरहेको छ भन्ने अर्थ पनि लाग्छ। सरकारले २०७९८० मा १३ खर्ब ५९ अर्ब राजस्व उठाउने लक्ष्य राख्दै छ। सरकारले परिचालन गर्ने राजस्व १२ खर्ब ९ अर्ब र संघीय विभाज्य कोषबाट प्रदेश र स्थानीय तहमा बाँडफाँट हुने राजस्व १ खर्ब ४९ अर्ब गरी उक्त मात्रामा राजस्व उठाउने लक्ष्य लिएको हो। चालू आर्थिक वर्ष ११ खर्ब ८० अर्ब राजस्व संकलन गर्ने लक्ष्य थियो। हालसम्म ७०२३ प्रतिशत अर्थात् ८ खर्ब २९ अर्ब राजस्व संकलन भएको छ। भुक्तानी सन्तुलनमा समस्या आएपछि उद्योग, वाणिज्य तथा आपूर्ति मन्त्रालयले १० वस्तु आयातमा रोक लगाएको छ। त्यस्तै नेपाल राष्ट्र बैंकले अन्य ४० वटा वस्तु आयात गर्न एलसी खोल्दा शतप्रतिशत र ६ वटा वस्तुमा ५० प्रतिशत नगद मार्जिन राख्नुपर्नेे नियम ल्याएको छ। विकास खर्च बढाउनका लागि सरकारले विशेष ध्यान दिनुपर्ने अर्थविद् बताउँछन्। प्रधानमन्त्रीकै तहबाट तुरुन्तै समाधान गर्न पहल गर्नुपर्ने, राष्ट्रिय योजना आयोगले पनि दाताले दिएको अनुदान रकमको समयमै कार्यान्वयन गर्न सम्बन्धित निकायलाई निर्देशन दिने गरेमा पुँजीगत खर्च बढ्ने पूर्वसचिव बाँस्कोटा बताउँछन्। अर्थविद् आचार्य २ दर्जन राष्ट्रिय गौरबका आयोजनामध्ये केहीलाई मात्रै यस वर्ष पर्याप्त बजेट विनियोजन गर्नुपर्ने बताउँछन्। मेलम्ची खानेपानी आयोजना, पोखरा र भैरहवा क्षेत्रीय अन्तर्राष्ट्रिय विमानस्थल, मध्य पहाडी लोकमार्गलगायत एकडेढ वर्षभित्र सम्पन्न हुने आयोजनामा मात्रै पर्याप्त बजेट छुट्याउनुपर्ने आचार्य बताउँछन्। यी आयोजना समयमै सम्पन्न भए यसबाट राजस्व र जीडीपी बढ्ने उनको भनाइ छ।"
"पाँचथरमा शिक्षकको शैक्षिक प्रमाणपत्र नक्कली, भ्रष्टाचार मुद्धा दायर","काठमाडौं : पाँचथरमा एक शिक्षकले नक्कली शैक्षिक योग्यताको प्रमाणपत्र पेश गरी शिक्षकको नियुक्ती लिएको अभियोगमा अख्तियार दुरुपयोग अनुसन्धान आयोगले आरोपपत्र दायर गरेको छ। पाँचथरको तुम्वेबा गाउँपालिका४ मा रहेको धुवाखोला आधारभूत विद्यालयका तत्कालीन प्रावि शिक्षक (करार) बिरजुकुमार गच्छदारविरुद्ध आयोगले मुद्दा दायर गरेको हो।उजुरी निवेदन सम्बन्धमा अनुसन्धान हुँदा निज बिरजु कुमार गच्छदारले प्रावि तृतीय श्रेणी अस्थायी करार शिक्षक पदमा दरखास्तको लागि धुवाखोला आधारभूत विद्यालयमा प्रोफीसिएन्सी सर्टीफीगेट लेभलको शौक्षिक योग्यताको नक्कली प्रमाणपत्र पेश गरी नियुक्तिसमेत लिएको माग दावी प्राप्त भएको छ। अख्तियारद्धारा दायर भएको मुद्धामा भनिएको छ। आयोगको विज्ञप्तीमा भनिएको छ, आफूलाई लाभ हुने बदनियत राखी भ्रष्टाचार गरेको पुष्टि हुन आएको देखिँदा निज उपर भ्रष्टाचार निवारण ऐन, २०५९ बमोजिमको कसुरमा सजाय हुन मागदावी लिई अख्तियार दुरुपयोग अनुसन्धान आयोग ऐन, २०४८ को दफा १८ र दफा ३५ एवं भ्रष्टाचार निवारण ऐन, २०५९ को दफा ३६ बमोजिम आज बिशेष अदालत काठमाडौंमा आरोपपत्र दायर गरिएको छ।"
गल्याङ्का १ सय ११ कुकुरको बन्ध्याकरण,"स्याङ्जा : गल्याङ नगरपालिकाका १ सय ४३ वटा कुकुरलाई रेबिजविरुद्धको खोप र १ सय ११ वटा कुकुरको बन्ध्याकरण गरिएको छ। कुकुरको टोकाइबाट हुने रेविज रोगबाट बच्नका लागि खोप र अनावश्यक कुकुरका संख्या नबढाउन बन्ध्याकरण गरिएको नगरपालिकाले जनाएको छ। घरपालुवा तथा घरभन्दा बाहिर रहेका कुकुरलाई बन्ध्याकरणसहित रेविजविरुद्धको खोप दिइएको हो। भेटेरनरी अस्पताल तथा पशु सेवा विज्ञ केन्द्र स्याङ्जाको आयोजना तथा गल्याङ नगरपालिकाको व्यवस्थापनमा बिहीबार शिविर संचालनगरी खोपसहित बन्ध्याकरण सेवा उपलब्ध गराइएको पशु चिकित्सक डाटंक प्रसाईले जानकारी दिए। शिविरमा ३ जना विशेषज्ञसहितको सर्जन टोलीले बन्ध्याकरणसहित खोप सेवा उपलब्ध गराएको गल्याङ नगर पशु सेवा शाखा प्रमुख सुशिल अर्यालले बताए। उनका अनुसार, गल्याङमा यसअघि रेविज खोप सेवा उपलब्ध गराएता पनि बन्ध्याकरण शिविर भने पहिलोपटक हो।"
मुस्ताङमा मतदान अधिकृत र सहायक अधिकृतलाई तालिम,"जोमसोम : स्थानीय तह निर्वाचनको पूर्व तयारीका लागि मुस्ताङमा मतदान अधिकृत तथा सहायक मतदान अधिकृतलाई शुक्रबार तालिम दिईएको छ। जिल्ला निर्वाचन कार्यालय मुस्ताङको आयोजनामा भएको निर्वाचनमतदान सम्वन्धी तालिममा ८१ जना कर्मचारीको सहभागी रहेको जनाईएको छ। जिल्लाको ५ वटै स्थानीय तहको ३८ मतदान केन्द्रका लागि मतदान अधिकृत ३८ जना, सहायक मतदान अधिकृत ३८ जना र ५ जना जगेडा मतदान अधिकृतको व्यवस्था गरिएको निर्वाचन अधिकारी मदन अर्यालले जानकारी दिए। उनीहरुलाई बैशाख ३० गते हुने स्थानीय तह निर्वाचन स्वतन्त्र, निष्पक्ष, पारदर्शी, भयरहित वातावारणमा सम्पन्न गर्नका लागि सम्बन्धीत सरोकारवाला निकायले तालिम प्रशिक्षण दिईएको उनले बताए। स्थानीय तह निर्वाचनका लागि सञ्चालन गरिएको तालिममा मुख्य निर्वाचन अधिकृत एवं जिल्ला न्यायाधिश रोमाकान्त ज्ञवारी, प्रजिअ नेत्र प्रसाद शर्मा, निर्वाचनमा खटिने विभिन्न कार्यालयका कर्मचारी र सुरक्षा निकायको उपस्थिती रहेको थियो। निर्वाचन तथा मतदान सम्वन्धी तालिममा मतगणना सम्वन्धी प्रारम्भिक कार्य र मतगणना प्रकृयाको विषयमा मुख्य निर्वाचन अधिकृत एवं जिल्ला न्यायधिश रोमाकान्त ज्ञवाली र मतगणना कार्य सम्वन्धी व्यवस्थापकीय पक्ष र मतदान प्रकृयाको बिषयमा प्रजिअ नेत्रप्रसाद शर्माले सहजीकरण गरेका थिए।"
मोटरसाइकल दुर्घटना हुँदा चालकको मृत्यु,धनकुटा(अस) : साँगुरीगढी गाउँपालिकामा मोटरसाइकल दुर्घटना हुँदा मोटरसाईकल चालकको घटनास्थलमै मृत्यु भएको छ। बिहीबार राति पौने १२ बजे साँगुरीगढी गाउँपालिका३ सल्लेनी डाँडास्थित कुशेटारडाँडाबजार सडक खण्डमा को २८ प ७४७१ नम्वरको मोटरसाइकल अनियन्त्रित हुँदा सोही वडाका ३८ वर्षीय इन्द्रबहादुर याखाको घटनास्थलमा नै मृत्यु भएको हो। मोटरसाइकल सडकबाट करिब ५ सय मिटर तल झरेको थियो। दुर्घटनाबारे इलाका प्रहरी कार्यालय राजारानीबाट थप अनुसन्धान भइरहेको प्रहरीले जनाएको छ। घटनास्थलबाट शवको कानुनी प्रक्रिया पूरागरी पोष्टमार्टमको लागि जिल्ला अस्पताल धनकुटा ल्याउँदै गरेको जिल्ला प्रहरी कार्यालयका डिएसपी चिरञ्जीबी दाहालले बताए।
नीति कथा : झुटले तोडेको विश्वास,"एकजना युवक पहाडी गाउँमा बस्थे। उनलाई पहाडका ती गाउँमा भेडाहरू चरिरहेको देख्दा दिक्क लाग्यो। उनले आफ्नो मनोरञ्जनका लागि अत्तालिएको स्वरमा कराए, ब्वाँसो ! ब्वाँसो ! ब्वाँसोले भेडालाई खेदिरहेको छ ! उनी रुन थाले। रोएको आवाज सुनेर गाउँलेहरू ब्वाँसोलाई धपाउन डाँडातिर दौडिए। तर, जब तिनीहरू आइपुगे तब तिनीहरूले ब्वाँसो देखेनन्। उनीहरूको रिसाएको अनुहार देखेर युवक रमाइलो गर्न थाले। अनावश्यक ठट्टा नगर, गाउँलेहरूले युवकलाई चेतावनी दिए, जब त्यहाँ ब्वाँसो नै छैन तर तिमी किन नभएको कुरा गर्छौ ? तिनीहरू क्रोधित हुँदै पहाडबाट ओर्लिए। पछि गोठालो युवकले फेरि चिच्याए, ब्वाँसो ! ब्वाँसो ! ब्वाँसोले भेडालाई लखेटिरहेको छ ! आफ्नो मनोरञ्जनका लागि उसले फेरि गाउँलेहरूलाई दौडाएको थियो। अब त होला भन्ठानेर फेरि गाउँले ब्वाँसोलाई लखेट्न पहाडतिर दौडिएका थिए। गोठालो भने रमाइलो मानिरहेको थियो। त्यहाँ कुनै ब्वाँसो नभएपछि तिनीहरूले युवकछेउ आएर कडा रूपमा भने, यसरी अनावश्यक हल्ला गर्यौं भने कुनै पनि बेला ब्वाँसो आए रोएर बस्नुपर्ला। तर गोठालो गाउँलेहरूको कुरा सुनेर मुस्कुराए। अझ पनि गम्भीर भएनन्। जब तिनीहरू फेरि पहाडबाट ओरालो लागे तब उसले फेरि चिच्याउने सोच बनाइसकेका थिए। गोठालो आफू बसेको ढुंगोबाट तल जमिनमा ओर्लिए। उनले आफ्नो वरिपरि साँच्चै ब्वाँसो लुकेको देखे। उनी डराएर लगलग काम्न थाले। तलको खोल्सामा हामफाले। सकेसम्म ठूलो स्वरले कराए, ब्वाँसो ! ब्वाँसो ! तर गाउँलेहरूले सोचे कि उसले फेरि आफूहरूलाई मूर्ख बनाइरहेको छ। त्यसैले तिनीहरू मद्दत गर्न आएनन्। सूर्यास्तमा गाउँलेहरू भेडाहरू लिएर घर आए। तर, त्यो गोठालोलाई घरमा देखेनन्। जब तिनीहरू पहाडमा खोज्न गए तब तिनीहरूले उनलाई रोइरहेको भेट्टाए। यहाँ साँच्चै एउटा ब्वाँसो थियो। म रोएँ, चिच्याएँ तर तिमीहरू कोही आएनौ गोठालोले गम्भीर भएर सुनाए। समूहमध्ये एकजना वृद्ध सान्त्वना दिन नजिक गए। गोठालोलाई धाप मार्दै उनले भने, कसैले झुटोलाई विश्वास गर्दैन, त्यसैले आजदेखि तिमी सत्य बोल। नैतिक शिक्षा : झुटले विश्वास तोड्छ। यदि तपाईं सत्य बोल्नुहुन्न भने कसैले पनि साँचो बोलेका बेला विश्वास गर्दैन।"
काइनेटिक पत्थरसहित युवक पक्राउ,जाजरकोट : जाजरकोटमा काइनेटिक पत्थरसहित एक युवक पक्राउ परेका छन्। जुनीचाँदे गाँउपालिका६ गर्खाकोट निवासी २२ वर्षिय सुरत सिंह काइनेटिक पत्थरसहित पक्राउ परेका हुन्। छेडाचौर प्रहरी चेक प्वाइन्टमा सवारी साधन तथा यात्रुहरु चेकजाँच गर्ने क्रममा सिंहको साथबाट साढे नौ किलोग्राम काईनेटिक पत्थर बरामद भएको प्रहरीले जनाएको छ। बरामद गरिएको पत्थर र पक्राउ परेका सिंहलाई आवश्यक कारवाहीका लागि खानी तथा भूगर्भ विभाग अन्तर्गत भूकम्प मापन केन्द्र विरेन्द्रनगर सुर्खेत पठाईएको प्रहरी निरीक्षक पुस्कर पन्तले बताए।
बाँकेमा एमाले कार्यकर्तालाई कारबाही,"नेपालगन्ज : नेकपा (एमाले) बाँकेले बागी उम्मेदवारी दिएको भन्दै विभिन्न तहका नौ जनालाई साधारण सदस्यसमेत नरहने गरी कारबाही गरेको छ। पार्टीले उम्मेदवार बनाएका आधिकारिक उम्मेदवारका विरुद्ध बागी उम्मेदवारी दिएका जिल्ला कमिटी सदस्य बैजनाथ१ का विजय चन्द, खजुरा३ का विकास काउचा मगर, राप्तीसोनारी१ का पदम ओली, पूर्वजिल्ला कमिटी सदस्य नेपालगञ्ज महानगरपालिका१० का खुमानन्द काफ्ले, वडा कमिटी अध्यक्ष जानकी५ का मातृका बर्मा, पालिका कमिटी सदस्य खजुरा६ का हिरामान श्रेष्ठलाई कारबाही गरेको एमाले बाँकेका अध्यक्ष किश्मतकुमार कक्षपतिले जानकारी दिए। नेपालगञ्ज५ का वडा कमिटी उपाध्यक्ष रमजान अन्सारी, नेपालगञ्ज६ का वडा कमिटी सदस्य मदनराज शर्मा, नेपालगञ्ज६ का वडा कमिटी सदस्य हितेश भारतीलाई कारबाही गरिएको अध्यक्ष कक्षपतिले बताए।"
बैतडीमा २७ वर्षीय युवकको हत्या,बैतडी : जिल्लाको डिलासैनी गाउँपालिका७ मनकुडाका २७ वर्षीय श्यामबहादुर ऐरको हत्या भएको छ। श्यामको कोदालो प्रहारबाट मृत्यु भएको बैतडीका प्रहरी प्रवक्ता लोकराज जोशीले जानकारी दिए। आज दिउँसो १ बजे खानेपानीको विवाद हुँदा सोही गाउँका २९ वर्षीय वीरेन्द्रसिंह ऐरले कोदालोले छातीमा हिर्काएर श्यामको हत्या गरेका हुन्। वीरेन्द्रलाई नियन्त्रणमा लिइएको प्रहरीले जनाएको छ। मृतकको शव परीक्षणका लागि गोकुलेश्वर अस्पतालमा राखी आवश्यक अनुसन्धान गरिरहेको प्रहरीले जनाएको छ।
बसाइँ सरेका वृद्धवृद्धा र सुत्केरी मतदान गर्नबाट वञ्चित हुने,"दार्चुला : व्यास गाउँपालिका१ का शङ्करसिंह ऐतवाल ९४ वर्षको भए। विगतमा गाउँ पञ्चायतको सदस्यसमेत बनेका उनी तिङ्करको डोकाङ खम्पा काण्डका जिउँदा सहिद पनि हुन्। नेपाल प्रहरीको जागिर छोडेका ऐतवाल खम्पाकाण्डमा एक्लै मैदानमा खटिएका थिए। विसं २०७४ को निर्वाचनसम्म निरन्तर मतदानमा सहभागी भएका उनी यो पटक भने मतदान गर्नबाट वञ्चित हुँदैछन्। पहिलो पटक आफूहरुले निर्वाचनमा मतदान गर्नबाट वञ्चित हुनुपरेकामा उनको गुनासो छ। मतदान गर्ने इच्छा हुँदाहुँदै पनि मतदान केन्द्र पायक पर्ने ठाउँमा नहुँदा निर्वाचनबाट वञ्चित हुनुपर्ने अवस्था आएको ऐतवालको भनाइ छ। भोट हाल्ने हाम्रो अधिकार हो तर बसाइँसराइका कारण हामी गाउँ जान नसक्ने भएकाले मतदान केन्द्र खलङ्गामा पनि राखिए सहज हुने थियो। व्यासी सौका समुदायका अधिकांश भर्खरै खलङ्गाबाट छाङ्गरु तिङ्कर बसाइँ सरेको छ। बसाइँ सरेर पुन फर्किन नसकेर खलङ्गामा रहेका व्यासी सौका समुदायका वृद्धवृद्धा र सुत्केरी महिला मतदान गर्नबाट वञ्चित हुने भएका हुन्। मतदानका लागि गाउँ नै पुग्नुपर्ने बाध्यताले उनीहरु मतदानबाट वञ्चित हुने भएका हुन्। स्थानीय तहको यो पटकको निर्वाचनका लागि व्यास गाउँपालिका१को छाङ्गरु र तिङ्करका बासिन्दाका लागि मात्रै मतदान केन्द्र कायम भएकाले पछि सदरमुकाम खलङ्गामा बसेका वृद्धवृद्धा र सुत्केरी महिला मतदानबाट वञ्चित हुने अवस्था आएको स्थानीय अमिता तिङ्करी बताछन्। वृद्धवृद्धा र नवजात शिशु पाएका महिला गाउँ गएर मतदान गर्न सक्दैनन्। वृद्धवृद्धा चिसो ठाउँमा बस्न सक्दैनन्। बसाइँ सर्नुभन्दा अघि नै निर्वाचन भइदिए सबै वृद्धवृद्धा महिलाले मतदानमा आफ्नो मत प्रयोग गर्न सक्थे, उनी भन्छन्, दुवै गाउँका झण्डै १०० मतदाताले निर्वाचनमा भाग लिनसक्ने अवस्था छैन्। महिला वृद्धवृद्धा मात्र हैन, घर हेरालु, बालबच्चा सदरमुकाम खलङ्गामा पढाउने अभिभावक पनि यो पटक मतदानका लागि गाउ नजाने भएका छन्। हामी व्यासीका लागि सदरमुकाम खलङ्गामै एउटा मतदान केन्द्र राखिदिएको भए मतदान गर्न सक्थ्यौँ। अरुको सहारामा भए पनि गोप्य मतको सदुपयोग हुन्थ्यो तर सरकारले यो पटक हाम्राबारेमा सोचेन। म जस्तै कैयौँ वृद्धवृद्धा उच्च हिमाली क्षेत्रमा गएर मतदान गर्न सक्दैनौँ। स्थानीय दानसिंह तिङ्करी सरकारले आफूहरुको बसाइँ सर्ने बेला छाङ्गरु तिङ्करमा मात्रै मतदान केन्द्र राख्दा आधा मतदाताले खलङ्गामा भोट हाल्नबाट वञ्चित हुने अवस्था आएको बताउँछन् । सदरमुकाम खलङ्गाको घर पनि हेर्नैपर्छ उनी भन्छन्। चार पाँच दिन लगाएर गाउँ पुगेर फर्किने अवस्था हुँदैन। नेपालतिर बाटो भएको भए एक दिन मतदान गरेर दोस्रो दिन फर्किन हुन्थ्यो, तिङ्करी सुनाउछन्, भारतीय बाटो हुँदै गाउँ जानुपर्छ। बहत्तर घण्टा सीमानाका बन्द हुन्छ। बन्दका बेला आउजाउ गर्न पाइदैन। यस्तो अवस्थामा दुवै गाउँका १०० बढी मतदाता मतदान गर्नबाट वञ्चित हुने अवस्था पुगेको छ। व्यासको छाङ्गरु तिङ्कर जान भारतीय प्रशासनको अनुमति लिनुपर्छ। अहिले गाउँ जानका लागि २७५ महिला र ५२१ पुरुष गरी ७९६ जनाले अनुमति लिएको सीमा प्रशासन कार्यालयका प्रमुख मोहनसिंह धामी बताउछन्। छाङ्गरु तिङ्कर जान अनुमति लिनेमा यहाँका स्थानीय ४१६, जिल्ला बाहिरका कामको सिलसिलामा जाने ४३, सशस्त्र प्रहरी र नेपाल प्रहरीका ८० जना छन्। सरकारले छाङ्गरुका लागि कैलाशपति आधारभूत विद्यालयमा र तिङ्करका लागि मोती महिला सङ्घ आधारभूत विद्यालयमा मतदान केन्द्र तोकेको छ। निर्वाचनमा खटिने कर्मचारी र मतपेटिका तथा मतपत्र हेलिकप्टरमार्फत ढुवानी गर्ने तयारी गरिएको जिल्ला प्रशासन कार्यालयले जनाएको छ। रासस"
वसन्तकुमार लामा एआईजी बढुवामा सिफारिस,"काठमाडौं : प्रहरी नायब महानिरीक्षक (डीआईजी) वसन्तकुमार लामालाई प्रहरी अतिरिक्त महानिरीक्षक (एआईजी) मा बढुवाका लागि सिफारिस गरिएको छ। प्रहरी नियमावली, २०७१ (संशोधन सहित) को नियम २७ को उपनियम (४) अनुसार आज बसेको बढुवा सिफारिस समितिको बैठकले जनपद प्रहरी समूहतर्फको प्रहरी अतिरिक्त महानिरीक्षक पदमा बढुवाका लागि उनलाई सिफारिस गरिएको हो। बढुवा समितिका सदस्य सचिव प्रहरी महानिरीक्षक धीरजप्रताप सिंहले आज एक सूचना जारी गरी उनलाई बढुवाका लागि सिफारिस गरिएको जानकारी दिएका छन्।"
स्थानीय तह निर्वाचनका दिन बुद्ध एयरका सबै उडान बन्द हुने,काठमाडौं : बुद्ध एयरले स्थानीय तह निर्वाचन (वैशाख ३० गते) का दिन कुनै पनि उडान नभर्ने जनाएको छ। बुद्ध एयरले शुक्रबार सूचना जारी गर्दै वैशाख ३० गते हुने स्थानीय तह निर्वाचनका दिन कुनै पनि उडान नहुने जानकारी गराएको हो।
भत्ता नपाउँदा समस्यामा राउटे,"दैलेख : लोपोन्मुख जाती राउटे समुदायले सामाजिक सुरक्षा भत्ता पाउन सकेका छैनन्। राउटे नागरिकहरुले सरकारले उपलब्ध गराउँदै आएको मासिक भत्ता तीन महिनादेखि पाउन नसकेका हुन्। उनीहरु अहिले जाजरकोटको छेडागाड नगरपालिका५ थलह बजार क्षेत्रमा बसोबास गरिरहेका छन्। दैलेखको गुराँस गाउँपालिकाले भत्ता वितरण नगर्दा बस्तीमा खाद्य संकट खेप्नु परेको राउटे मुखिया सुर्यनारायण शाहीले बताए। उनले भत्ता नपाउँदा खाद्यान्नको अभाव झेल्नुपरेको बताए। गुराँस गाउँपालिकाबाट प्रत्येक तीन महिनामा राउटेलाई भत्ता वितरण गरिँदै आएको थियो। अघिल्लो माघदेखिको भत्ता नपाएको राउटे मुखिया शाहीको भनाई छ। तीन तीन महिनामा भत्ता पाउँथ्यौ, अहिले चार महिना बित्न लागिसक्यो भत्ता पाउन सकेका छैनौ, मुखिया शाहीले भने। राउटे समुदायका नागरिकहरुले संघीय सरकारले मासिक तीन हजार र कर्णाली प्रदेश सरकारले मासिक दुई हजारगरी पाँच हजार रुपैयाँ पाउँछन्। भत्ता नआउँदा बस्तीसमेत सर्न नसकेको राउटे नागरिकहरुले बताएका छन्। गुराँस गाउँपालिकाले भत्ता पठाउछौं भनेर ढाटिरहेको राउटे युवा प्रकाश शाहीले बताए। उनले भत्ता नपाउँदा खाद्यान्नको जोहो गर्न हम्मेहम्मे परेको बताए। अहिले बस्ती रहेको वरिपरी काठ पाईदैन्, काठका भाँडाकुडा बनाउन पनि सकेका छैनौ, खाद्यान्न किन्ने पैसा पनि छैन्, उनले भने। उनीहरु हाल बसोबास गरिरहेको क्षेत्रबाट बैशाख १४ गते बस्ती सार्ने योजना बनाएपनि भत्ता नआउँदा सर्न सकेका छैनन्। गुराँस गाउँपालिकाका प्रमुख प्रशासकीय अधिकृत ललितकुमार थापाले आफूले राउटे नागरिकलाई तत्काल भत्ता वितरण गर्न कर्मचारीलाई निर्देशन दिएको बताए। उनले आसन्न निर्वाचनका कारण पनि भत्ता वितरण प्रभावित भएको बताए। गाउँपालिकाका लेखा अधिकृत दिनेश दाहालले पञ्जीकरण शाखाबाट आवश्यक कागजात नआउँदा भत्ता वितरणमा ढिलाई भएको बताए। हाल राउटे समुदायको जनसंख्या एक सय ४४ रहेको छ।"
स्याङ्जामा मतदान अधिकृत र सहायकलाई प्रशिक्षण,"स्याङ्जा : स्थानीय तह निर्वाचनलाई लक्षित गर्दै निर्वाचन कार्यालयले शुक्रबार मतदान अधिकृत र सहायक मतदान अधिकृतलाई प्रशिक्षण दिएको छ। मतदानको दिन आउन साता दिन मात्र बाँकी रहदा निर्वाचन कार्यालयले मतदान अधिकृत र सहायक मतदान अधिकृतलाई प्रशिक्षण दिएको हो। प्रशिक्षण कार्यक्रमको शुभारम्भ गर्दे मुख्य निर्वाचन अधिकृत एवं जिल्ला न्यायधीश बसन्तराज पौडेलले निष्पक्ष, भयरहित र स्वतन्त्र तरिकाबाट मतदान गर्ने गराउने वातावरणमा बनाउन निर्वाचन अधिकृत र सहायक मतदान अधिकृतहरुलाई सुझाव दिए। चुस्त र स्फूर्त वातावरणमा निर्वाचन सम्पन्न गर्न आआफ्नो इमान्दारिता र जिम्मेवारी बहन गर्न उनले सुझाए। यस गहन जिम्मेवारीलाई संयमतापूर्वक पूरा गर्नका लागि निष्पक्षरही आआफ्नो भूमिकामा रहनसमेत उनले आग्रह गरे। निर्वाचन जस्ता पवित्र कार्यलाई सम्पन्न गर्न र दिइएको काम, कर्तव्य र अधिकारका बन्धनमा बाँधिएर काम गर्नु होला। उनले भने, हाम्रा ब्यवहार, आचरणमा कतै कमीकमजोरी भएमा त्यो क्षम्य हुने छैन। तपाईंहरु ढुक्क र निर्धक्क भएर नियमानुसारका काम गर्नुहोस् तपाईंका साथमा हामी छौं। सोही कार्यक्रममा प्रमुख जिल्ला अधिकारी राजुप्रसाद पौडेलले सहभागीलाई कत्ति पनि नआत्तिकन आ आफना जिम्मेवारी पुरा गर्न सुझाव दिए। उनले भने, कामका शिलशिलामा कहिंकतै समस्या आईपरेमा तपाईंहामी सामूहिकरुपमा छलफल गरेर अघि बढ्नेछौं, ढुक्क हुनुहोस् तपाईंका पक्षमा सिंगो सुरक्षा टिम छ। दिइएको जिम्मेवारी पुरा गर्नुहोस्। सहभागीलाई निर्वाचन सुरुदेखि मतगणना सम्पन्न गर्नेसम्मका विधि, प्रक्रियाका बारेमा प्रशिक्षण दिईने निर्वाचन कार्यालय प्रमुख गुरुप्रसाद मरासीनीले जानकारी दिए। कार्यक्रममा ऋषिराम आचार्य, रामप्रसाद अधिकारी, घनश्याम सुवेदी, डिल्लीराम पौडेल, बिनोद पौडेल, विश्वप्रसाद रेग्मी, गुरुप्रसाद मरासीनीले प्रशिक्षण दिने भएका छन्। स्याङ्जामा ११ पालिकामा १ मुख्य निर्वाचन अधिकृतसहित १० निर्वाचन अधिकृत छन्। जिल्लाभर ३ सय १८ मतदान केन्द्र र १ सय ९९ वटा मतदानस्थल तोकिएका छन्। ती केन्द्रमा ३ सय १८ मतदान अधिकृत र ३ सय १८ सहायक मतदानअधिकृत खटाइएका छन्। जिल्लाभर २ लाख ४० हजार ५३५ मतदाता छन्। ती मध्ये १ लाख २३ हजार ८६८ महिला हुन भने १ लाख १६ हजार ६६६ पुरुष र एक अन्य छन्।"
उम्मेदवारको निर्वाचन खर्चबारे आयोगको ध्यानाकर्षण,"काठमाडौं : निर्वाचन आयोगले स्थानीय तह निर्वाचनका क्रममा उम्मेदवारले खर्च गर्न पाउने रकमको सीमा निर्धारण भएकाले सोको पालना गर्न आग्रह गरेको छ। आयोगले निर्वाचन आयोग ऐन, २०७३ को दफा २४ तथा स्थानीय तह निर्वाचन ऐन, २०७३ को दफा ६४ मा निर्वाचनमा दल वा उम्मेदवारले खर्च गर्न पाउने रकमको हद आयोगले नेपाल राजपत्रमा सूचना प्रकाशन गरी तोकिदिएबमोजिम हुने, दल वा उम्मेदवार वा तिनको निर्वाचन प्रतिनिधिले निर्वाचनको अवधिमा निर्वाचनमा भएको सम्पूर्ण खर्चको विवरण तोकिएको ढाँचामा तोकिएबमोजिम राख्नुपर्ने, कुनै दल वा उम्मेदवारले निर्वाचनमा गरेको जम्मा खर्च तोकिएको खर्चको रकमको हदभन्दा बढी हुन नहुने, निर्वाचन खर्चको विवरण दल, उम्मेदवार वा तिनका प्रतिनिधिले निर्वाचन परिणाम घोषणा भएको मितिले ३० दिनभित्र आयोगले तोकेको कार्यालय समक्ष पेश गर्नुपर्ने व्यवस्था रहेको स्मरण गराएको छ। आयोगले आज विज्ञप्ति जारी गरी ऐनको दफा २५ को उपदफा (२) मा त्यस्तो खर्च सम्बन्धमा आयोगले मान्यता प्राप्त लेखा परीक्षकबाट लेखापरीक्षण गराउन सक्ने व्यवस्था रहेको सन्दर्भमा निर्वाचन प्रचार प्रसारको सम्बन्धमा हुने महत्वपूर्ण खर्चको विवरण पहिले नै सङ्कलन गर्दा उम्मेदवारले निर्वाचन परिणाम घोषणा भएपछि पेश गर्ने निर्वाचन खर्चको विवरणको वास्तविकता तथा विश्वसनीयता परीक्षण गर्न सहज हुने स्पष्ट पारेको छ। आयोगका प्रवक्ता शालिग्राम शर्मा पौडेलले जारी गरेको विज्ञप्तिमा सम्बन्धित उम्मेदवारले कानूनबमोजिम बुझाउने निर्वाचन खर्चको विवरण तथा आयोगले खटाएका सूक्ष्म अनुगमनकर्ताले पेश गर्ने प्रतिवेदनसँग समेत भिडाई विश्लेषण गर्ने प्रयोजनका लागि सम्बन्धित स्थानीय तहमा निर्वाचन प्रचार प्रसारका सम्बन्धमा भएका आमसभा, जुलुस, हेलिकप्टरको प्रयोगजस्ता महत्वपूर्ण क्रियाकलापको सम्बन्धमा सूक्ष्मरूपमा अनुगमन गरी वा गर्न लगाई खर्च विवरण अनुमान गर्न सकिने भएमा सो समेत गरी मतदान हुने दिन अगावै गोप्यरूपमा आयोगमा पठाउन मुख्य निर्वाचन अधिकृत तथा निर्वाचन अधिकृतलाई आयोगले निर्देशन दिएको छ। रासस"
'सक्षम भएरमात्र पत्रकारिता क्षेत्रमा लाग्न सुझाव',"काठमाडौं : पत्रकारिता क्षेत्रमा अगाडि बढ्न सबै पत्रकारले सक्षम भएरमात्र यस क्षेत्रमा आउनु पर्ने प्रेस काउन्सिलका अध्यक्ष बालकृष्ण बस्नेतले बताए। सञ्चारिका समूहले आयोजना गरेको पत्रकार महिलाको सुरक्षा विषयक भर्चुअल कार्यक्रममा बोल्दै बस्नेतले पत्रकार महिला सक्षम हुँदाहुँदै पनि महिला भएकै कारण हिंसा खेप्नुपर्ने र राम्रो अवसर नपाउनु समस्या भएको बताए। उनले भने, हामीले समस्याको समाधान गर्नैपर्छ। उनका अनुसार प्रेस काउन्सिलमा पर्ने उजुरीमा पनि बढि महिला भएकै कारण आक्रमणमा पर्ने गरेको पाइएको छ। नक्कली फेसबुकबाट र युट्युबबाट गर्ने हिंसामा कारबाही गरेको उनले बताए। त्यसैगरी कार्यक्रममा बोल्दै न्यूनतम पारिश्रमिक निर्धारण समितिका अध्यक्ष संगीता खड्काले कोरोनाबाट जागिर छुट्नेमा पनि पत्रकार महिला रहेको बताइन्। उनले भनिन्, महिलालाई धेरै असर गरेको छ। हामीले यसको सम्बोधन गर्छौं। कार्यक्रममा पत्रकार महिलाले आफ्ना भोगाइ राखेका थिए। यिनै भोगाइलाई सम्बोधन गर्दै पत्रकार महासंघका अध्यक्ष बिपुल पोखरेलले पत्रकार महासंघमा उजुरी नै कम पर्ने बताए। पोखरेलले भने, कति कुरा नभनेका कारण समस्या बनेका छन्। हामी गोपनियता कायम गरेर समाधानको प्रयास गर्छौं। कार्यक्रममा रामकला खड्का, सुधा देव, मेनुका बस्नेत, चाँदनी आचार्य, कविता श्रेष्ठ, बसन्ता भट्टलगायतका पत्रकार महिलाले काम गर्दाका क्रममा हुने समस्या र सुरक्षामा आफ्ना अनुभव सुनाएका थिए। पत्रकार महिलाको समस्या सुनिदै आएको र अब समाधानमा काम गर्नको लागि कार्यक्रमको आयोजना गरिएको सञ्चारिका समूहका महासचिव वसन्ती बास्तोलाले बताइन्। उनले भनिन्, अब समस्या सुनेर समाधान गर्ने उपाए खोज्नेछौं। त्यसैगरि संस्थाकी अध्यक्ष बिमला तुम्खेबाले पत्रकार महिलाले काम गर्ने क्रममा विभिन्न सुरक्षा चुनौतिहरुको सामना गर्नुपर्ने हुनाले यसको समाधानमा सरोकारवाला निकायले पहलकदमी गर्नु जरुरी रहेको औंल्याइन्।"
निर्वाचन अवधिभर रसुवामा मादकपदार्थ बिक्री वितरण गर्न नपाइने,"रसुवा : रसुवामा निर्वाचन अवधिभर मादक पदार्थ बिक्री वितरण तथा सेवन गर्न नपाइने भएको छ। निर्वाचनलाई स्वच्छ, निश्पक्ष, भयरहित र शान्तिपूर्णरूपमा सम्पन्न गर्नका लागि मादक पदार्थ बिक्री वितरण तथा सेवन गर्न रोक लगाइएको हो। प्रमुख जिल्ला अधिकारी नवराज जैसीका अनुसार यही बैशाख २७ गते राति १२ बजेदेखि मतगणनाको अन्तिम परिणाम घोषणा नभएसम्म मादक पदार्थको बिक्री वितरण तथा सेवन गर्न पाइने छैन। मादक पदार्थ बिक्री वितरण तथा सेवन गर्न निर्वाचन सुरक्षा (व्यवस्था) निर्देशिका २०७८ को दफा ६ (थ) बमोजिम पूर्ण निषेध गरिएको हो। उक्त कार्यलाई बेवास्ता गरी बिक्री वितरण, सेवन गरे वा गराइएको पाइएमा प्रचलित ऐन कानुन बमोजिम कारवाही गरिने जिल्ला प्रशासन कार्यालय रसुवाले सूचनामार्फत जानकारी गराएको छ।"
निर्वाचनका दिन सवारी चलाउन आयोगले तोक्यो मापदण्ड,"काठमाडौं : निर्वाचन आयोगले यही वैशाख ३० गते हुने स्थानीय तह सदस्य निर्वाचन, २०७९ को मतदानको दिनका लागि सवारी आवागमन व्यवस्थापनसम्बन्धी मापदण्ड, २०७९ जारी गरेको छ। आयोगबाट यही वैशाख २२ गते स्वीकृत भएको सो मापदण्डमा उम्मेदवार वा उम्मेदवारको निर्वाचन प्रतिनिधिले मतदानको दिन सवारी साधन चलाउनका लागि तोकिएबमोजिमको ढाँचामा सम्बन्धित मुख्य निर्वाचन अधिकृत वा निर्वाचन अधिकृतसमक्ष निवेदन दिनु पर्नेछ। यसरी निवेदन परेमा मुख्य निर्वाचन अधिकृत वा निर्वाचन अधिकृतले उम्मेदवारको विवरण यकिन गरी सोही निवेदनमा सिफारिस गर्नुपर्ने उल्लेख छ । उम्मेदवारबाहेक अन्य निकाय वा संस्थाले सम्बन्धित निकाय वा संस्थाको आधिकारिक लेटरप्याडमा सवारी साधन नम्बर, सवारी साधनको किसिम, सवारी साधन प्रयोगकर्ताको नामसमेत उल्लेख गरी अनुसूची २ बमोजिमको सिफारिस दिने अधिकारीको सिफारिस लिई अनुसूचीबमोजिम सवारी साधनको अनुमतिपत्र जारी गर्ने निकाय वा अधिकारीसमक्ष पत्र पेश गर्नुपर्ने छ। आयोगका अनुसार सवारी साधनका लागि अनुमति माग गर्न निवेदन दिँदा वा पत्र पेश गर्दा यही वैशाख २८ गतेसम्ममा दिइसक्नु पर्नेछ। उक्त मापदण्डको विस्तृत विवरण आयोगको वेबसाइटमा समावेश गरिएको छ। आयोगले निर्वाचनको व्यवस्थापकीय कार्यलाई थप स्वच्छ, स्वतन्त्र, निष्पक्ष, सुरक्षित र भयरहित वातावरणमा सम्पन्न गराउन मतदानको दिनको ४८ घण्टा अगाडिदेखि मतदान कार्य सम्पन्न नभएसम्मका लागि सबै अन्तर्राष्ट्रिय सीमाबाट हुने आवतजावत बन्द गर्न नेपाल सरकारलाई लेखी पठाइसकेको छ। यही वैशाख २७ गते मंगलबार राति १२ बजेदेखि अन्तर्राष्ट्रिय सीमाबाट हुने आवतजावत बन्द गर्न र मतदान हुने दिन आन्तरिकरूपमा सञ्चालन हुने सबै प्रकारका यातायात बन्द गराउन आयोगले निर्णय गरिसकेको छ।"
महोतरीमा डकैती,"महोतरी : महोत्तरीको गौशालामा गए राति अज्ञात समुहले डकैती गरेको छ। गौशाला नगरपालिका १० जलिलटोलमा जयकिशोर महतोको घरमा आएको एक समुहले मानिसलाई कुटपिट गरी लुटेको हो। त्यो समुहले निजकी बुहारी निरादेवीलाई कुटपिट गरी घाइते बनाएर नगद १ लाख १० हजार, गरगहना, टिभी, मोबाइल गरी करिव ३ लाख बराबरको लुटेको हो। घरका अन्य कोठामा बाहिरबाट चुकुल लगाएर कुटपिट गर्दै लुटपाट गरिएको पीडित परिवारले जनाएको छ। निराको टाउकोमा खुकुरी प्रहार गर्दा गम्भीर चोट लागेको छ। टाउकोमा ४ वटा टाका लगाएको उपचारमा संलग्न चिकित्सकले जनाएका छन्। निजको उपचार प्राथमिक स्वास्थ्यकेन्द्र गौशालामा भइरहेको ईलाका प्रहरी कार्यालय गौशालाले जनाएको छ। घटनाको सम्बन्धमा थप अनुसन्धान भइरहेको प्रहरी निरीक्षक रन्जन मिश्रले बताए।"
"नेपालभारत सुरक्षा बैठक सम्पन्न, निर्वाचनमा नाका शील गर्ने, सीमामा सुरक्षा उपस्थिति बढाउने","विराटनगर : नेपाल र भारतका सुरक्षा अधिकारीको संयुक्त बैठक मोरङको सुन्दरहरैँचा नगरपालिकाको विराटचोकमा सम्पन्न भएको छ। वैशाख ३० गते हुने स्थानीय तह निर्वाचनलाई लक्षित गरेर दुई देशीय सुरक्षा अधिकारीको बैठक बसेको हो। बिहीबार राति सम्पन्न बैठकमा नेपालको मोरङ र सुनसरी तथा भारतको अररिया जिल्लाका सुरक्षा अधिकारी सहभागी थिए। बैठकमा नेपालका तर्फबाट मोरङका प्रमुख जिल्ला अधिकारी काशीराज दाहाल, प्रहरी प्रमुख एसपी शान्तिराज कोइराला, सशस्त्र प्रहरी प्रमुख एसपी राजकुमार लामिछाने, राष्ट्रिय अनुसन्धानका प्रमुख बासु सिग्देल, सहायक प्रमुख जिल्ला अधिकारीहरु शरदकुमार पोखरेल र महेशराज तिम्सिना तथा सुनसरीका प्रमुख जिल्ला अधिकारी इन्द्रदेव यादव, प्रहरी प्रमुख एसपी सञ्जयसिंह थापा, सशस्त्र प्रहरी प्रमुख एसपी विक्रम हुमागाईं र राष्ट्रिय अनुसन्धानका प्रमुख कुलचन्द्र नेपाल सहभागी थिए। भारतका तर्फबाट अररिया जिल्लाका डिएम (डिस्ट्रिक मजिस्टेट) प्रशान्त कुमार, वीरगन्जस्थित भारतीय राजदूतावासको सम्पर्क कार्यालयका प्रमुख नितेश कुमार लगायत १३ जना भारतीय सुरक्षा अधिकारीहरु बैठकमा सहभागी भए। मोरङका प्रजिअ दाहालले स्थानीय निर्वाचनको ७२ घण्टाअघि दुई देशीय सीमा नाका शील गर्ने, सीमा क्षेत्रमा दुवै देशका सुरक्षाकर्मीले संयुक्त गस्ती गर्ने तथा सुरक्षा उपस्थिति बढाउने, आपसी समन्वयबाट लागुऔषध एवं हतियारको ओसारपसार नियन्त्रणमा लिने, सूचना आदानप्रदान गरेर अपराधिक गतिविधि नियन्त्रणमा लिने सहमति बैठकमा भएको जानकारी दिए। त्यस्तै निर्वाचनको समाचार प्रसारण र प्रकासनका लागि भारतीय सञ्चार माध्यमलाई सहज बनाउन निर्वाचन आयोगसँग सहजीकरण गर्ने तथा वर्षा र बाढीका समयमा सूचना आदानप्रदान गर्दै समन्वयात्मक हिसाबमा काम गर्ने लगायतका विषयमा बैठकमा छलफल भएको उनले बताए। उनका अनुसार वैशाख २७ गते राति १२ बजेदेखि मतदान सम्पन्न नभएसम्म नेपालभारत सीमा नाका शील गरिने छ। सवारीसाधन र मानिसको आवतजावतमा पूर्ण रूपमा रोक लगाउँदै नाका शील गरिने उनको भनाइ छ। बैठकमा नेपालका सुरक्षा अधिकारीले सीमा क्षेत्रमा भारतीय सुरक्षाकर्मीको उपस्थिति बढाउन, गैरकानुनी गतिविधि रोक्न, निर्वाचनका बेला आकस्मिक समस्यामा परेकालाई आपसी समन्वयमा सहजीकरण गरिदिन र भारतबाट नेपालतिर हुने लागुऔषधको ओसारपसार नियन्त्रणमा सहयोग गर्न आग्रह गरेका छन्। भारतीय अधिकारीले पनि सिमावर्ती क्षेत्रमा मदिरामा कडाइ गर्न नेपाली सुरक्षा अधिकारीलाई आग्रह गरेका थिए।"
ताप्लेजुङमा छोराले गरे बृद्ध बाआमाको हत्या,ताप्लेजुङ : ताप्लेजुङको लेलेपमा छोराले आफ्नै बृद्ध बुवा आमाको हत्या गरेका छन्। फक्ताङ्लुङ गाउँपालिका ६ लेलेपको गोटीछाँगाका २५ वर्षीय आईतराज लिम्बूले बिहीबार साँझ हत्या गरेका हुन्। जिल्ला प्रहरी कार्यालय ताप्लेजुङका प्रहरी नायव उपरीक्षक कैलाश राईका अनुसार आइतराज बुबा बृखबहादुर लिम्बू र आमा फिपरानी लिम्बूको हत्या गरेका हुन्। मादक पदार्थ सेवनका कारण घटना भएको प्रारम्भिक जानकारी आएको राईले बताए। स्थानीयका अनुसार एकान्तस्थलमा यहाँ २ वटा मात्रै घर रहेका छन्। घटनाको जानकारी पनि स्थानीयले लेलेप प्रहरी चौकीमा खबर गरेका थिए। आइतराज भेडाको गोठमा बस्ने गर्थे। एकसाता अघिमात्रै पारिवारिक झगडा लेलेप प्रहरी चौकीमा मिलाएको स्थानीयले बताएका छन्।
"तोलामा ६ सयले घट्यो सुनको मूल्य, चाँदी पनि सस्तियो","काठमाडौं : सुनको मूल्य आज प्रतितोला ६ सय रुपैयाँले घटेको छ। नेपाल सुन चाँदी व्यवसायी महासंघका अनुसार शुक्रबार सुनको मूल्य ६ सयले घटेर प्रतितोला ९८ हजार रुपैयाँ निर्धारण गरिएको हो। यसअघि बिहीबार प्रतितोला सुनको मूल्य ९८ हजार ६ सय कायम गरिएको थियो। यस्तै, तेजावी सुनको मूल्य ९७ हजार ५०० रुपैयाँ तोकिएको छ। सुनको मूल्य घटेसँगै चाँदी पनि सस्तिएको छ। महासंघका अनुसार आज चाँदी प्रतितोला १२ सय ८० रुपैयाँमा खरिदबिक्री भइरहेको छ। बिहीबार चाँदी प्रतितोलाको १३ सय ०५ रुपैयाँमा किनबेच भएको थियो।"
