शीर्षक,विवरण
स्थानीय तह निर्वाचन : मंगलबार रातिदेखि बोर्डर सिल,"इलाम : जिल्ला प्रशासन कार्यालय इलामले मंगलबार राति १२ बजे देखि भारतसँग सिमाना जोडिएका सबै नाका सिल गरेको जनाएको छ। इलामका प्रमुख जिल्ला अधिकारी माधव प्रसाद ढुंगानाले सूचना प्रकाशन गर्दै इलाम जिल्लाका सम्पुर्ण अन्तर्राष्ट्रिय नाकाहरु मंगलबार राति (आज) १२ बजे देखि शुक्रबार राति १२ बजेसम्म बन्द गरेको जानकारी दिएका हुन्। प्रशासनले आज राति १२ बजे देखि शुक्रबार मतदान नसकिए सम्मका लागि मदिराजन्य पदार्थको विक्री वितरण तथा सेवनमा पुर्ण रुपमा निसेध गरेको जनाएको छ। स्थानीय तह निर्वाचन निदेशीका २०७८ को दफा ७१ मा भएको व्यवस्थाको प्रभावकारी कार्यानवायनका लागि मंगलबार राती १२ बजे देखि मतदानकार्य सम्पन्न नभए सम्मका लागि जिल्लाका सबै क्षेत्रमा मदिराजन्य पदार्थको विक्री, वितरण तथा सेवनमा पूर्ण रुपमा निषेध गरिएको प्रमुख जिल्ला अधिकारी माधव प्रसाद ढुंगानाले जानकारी दिए।"
स्थानीय तहको निर्वाचनपछि मुलुकले निर्णायक मोड लिने निश्चित छ : सत्ता गठबन्धन,"काठमाडौं : सत्ता गठबन्धनले स्थानीय तह निर्वाचनले लोकतन्त्र बचाउने जिकिर गरेको छ। मंगलबार साँझ मतदातालाई आफ्नो पक्षमा मतदान गर्न अपिल गर्दै स्थानीय निर्वाचनका माध्यमबाट मुलुकको एकता बलियो बनाउँदै राजनीतिलाई सहि ढंगले लोकतन्त्रको बाटोमा दोहोर्याउने जनाएको छ। गठबन्धनका पाँच शीर्ष नेताले गरेको अपिलमा भनिएको छ, जनताले दिएको जिम्मेवारीलाई अवसरका रुपमा लिँदै मुलुकको वृहत्तर हितका खातिर जनभावना अनुरुप नेतृत्वदायी भूमिका निर्वाह गर्न लागि पर्ने प्रण समेत हामी गर्दछौं। गठबन्धनले मतदानको सन्निकट आइपुग्दै गर्दा मैत्रीपूर्ण प्रतिस्पर्धा मा उत्रेका विभिन्न पालिकाका विभिन्न पदका आफ्ना पार्टीका उम्मेदवारको अवस्था आकंलन गरी विजयको नजिक रहेका गठबन्धन दलका उम्मेदवारलाई मतदान गर्न पार्टी तहमा आह्वान गरेको छ। साथै, उत्साहका साथ निर्वाचनमा सहभागी भई पाँच दलीय गठबन्धनका उम्मेदवारलाई मतदान गरी अत्याधिक बहुमतका साथ विजयी गराउन सम्पूर्ण आमाबुवा, दिदीबहिनी तथा दाजुभाइमा अपील गरेको छ। यस्तो छ अपिल: आदरणीय दिदीबहिनी तथा दाजुभाइहरू, पटकपटकको बलिदानीपूर्ण संघर्ष र त्याग पश्चात निरङ्कुशताको अन्त्य भई मुलुकमा संघीय लोकतान्त्रिक गणतन्त्रात्मक शासन व्यवस्था स्थापना भएको तथ्य सबैमा अवगत नै छ । देशमा निरङ्कुशता विरुद्धको संघर्षमा तेस्रो पुस्तासम्मले रगत र पसिना बगाउनु परेको छ । हामी लोकतन्त्र र स्वतन्त्रताको संघर्षमा होमिदै दिवंगत हुनुभएका प्रातः स्मरणीय महान शहिदहरुप्रति भावपूर्ण हार्दिक श्रद्धाञ्जली व्यक्त गर्दछौं । संविधानसभा मार्फत नेपाली नागरिकले जारी गरेको संविधान र नागरिकले निर्वाचित गरेको संसदमाथि भएको प्रहारलाई परास्त गर्दै आन्दोलनबाट प्राप्त परिवर्तनका उपलब्धीलाई जोगाउन नेपाली कांग्रेस, नेपाल कम्युनिष्ट पार्टी (माओवादी केन्द्र), नेपाल कम्युनिष्ट पार्टी (एकीकृत समाजवादी), जनता समाजवादी पार्टी र राष्ट्रिय जनमोर्चाबीच गठबन्धन भएको विदितै छ । दुई दुईपटक संसद विघटन भएपछिको असहज परिस्थितिमा संकीर्ण र निषेध को राजनीतिकाविरुद्ध सहमति र सहकार्य को जगमा अहिलेको सरकार गठन भएको हो । राजनीतिक स्थिरता कायम राख्दै सुशासन र विकासका प्रक्रियालाई निरन्तरता दिई मुलुकलाई निकास दिनु पर्ने दायित्व बोध गरी पाँच दलीय एकता कायम गरिएको हो । यो एकतालाई अक्षुण राख्दै स्थानीय तहको निर्वाचनमा गठबन्धनमा रहेका पाँच दलबीच तालमेल गरी हामीले उम्मेदवारी दिएका छौं । आजको दिन लोकतन्त्र, मानवअधिकार, कानूनी राज, देशको विकास र समृद्धि, सामाजिक न्याय र स्वतन्त्रताको लागि गठबन्धनका हामी पाँच दल सदा अविचलित रहने प्रण गर्दछौं । संघीय लोकतान्त्रिक गणतन्त्र स्थापनार्थ भएको संघर्षकै परिणाम आज राज्य संरचना बदलिएर समावेशी चरित्रको बन्न सम्भव भएको छ । लोकतान्त्रिक शासन व्यवस्थामा स्थानीय सरकारको विशेष अर्थ र महत्व रहन्छ । संघीय लोकतन्त्रको जग नै स्थानीय तह हुन् । निर्वाचनमार्फत स्थानीय तह बलियो र सुदृढ हुँदा नै लोकतान्त्रिक गणतन्त्रको रक्षा हुने छ । अतः स्थानीय तहको नागरिकसँग प्रत्यक्ष सम्बन्ध अझ सुदृढ गर्न यो निर्वाचनको विशेष महत्व छ । स्थानीय जनप्रतिनिधिले नै जनताका सुखदुःखमा रहेर प्रत्यक्ष रुपमा काम गर्ने हुन् । स्थानीय तहको निर्वाचनले विकासको गतिलाई अघि बढाउने छ । निर्वाचित जनप्रतिनिधिहरु नागरिकका पीरमर्कासँग घुलमिल हुँदा लोकतन्त्र थप मजबुत हुने छ । नागरिक अधिकार सुदृढ पार्न समेत स्थानीय निर्वाचनले विशेष भूमिका निर्वाह गर्ने भएकाले यहाँहरुको अमूल्य मत मुलुकको भाग्य र भविष्य निर्धारणमा निर्णायक रहन्छ । प्रतिगमनविरुद्धको संघर्षको परिणाम नै मुलुकको राजनीतिले निकास पाएको ध्रुब सत्य हो । असंवैधानिक रुपमा संसद विघटन गरिएपछि संघीय लोकतान्त्रिक गणतन्त्र, शक्तिपृथकीकरण, संविधानवादका मूल्य, मान्यता, मुलुकको स्वाभिमान र सुरक्षा जस्ता बिषयमा अनेक प्रश्न खडा भए । कोरोना महाव्याधिका कारण मुलुक यसै पनि मानवीय संकटको अवस्थामा थियो । पटकपटक संसद विघटनपछि दशकौं लडेर ल्याएको लोकतन्त्र संकटमा परी प्रतिगमनले फेरि टाउको उठाउने खतरा थियो । यी सबै परिस्थितिलाई सह्मालेर अघि बढ्नुपर्ने आवश्यकता गठबन्धन सरकारको थियो । स्थानीय निर्वाचन संघारमा आइसकेको अवस्थामा अब यो ऐतिहासिक अभिभारालाई पूरा गरी चुनौतीलाई अवसरमा बदल्ने दायित्व आम मतदाताहरुको काँधमा आएको छ । स्थानीय तहको निर्वाचनपछि मुलुकले निर्णायक मोड र दिशा लिने निश्चित छ । स्थानीय निर्वाचनका माध्यमबाट मुलुकको एकता बलियो बनाउँदै राजनीतिलाई सहि ढंगले लोकतन्त्रको बाटोमा दोहोर्याउन सक्ने हाम्रो ठहर छ । जनताले दिएको जिम्मेवारीलाई अवसरका रुपमा लिँदै मुलुकको वृहत्तर हितका खातिर जनभावना अनुरुप नेतृत्वदायी भूमिका निर्वाह गर्न लागि पर्ने प्रण समेत हामी गर्दछौं । स्थानीय निर्वाचनले लोकतन्त्रको रक्षा गर्ने छ । अर्को अर्थमा स्थानीय तह नै लोकतन्त्रको प्राणवायु हो । गठबन्धनको बलमा मुलुकको विकास, समृद्धि र लोकतन्त्रको जगेर्ना सम्भव छ । यसर्थ गठबन्धनको पक्षमा मतदानका लागि यहाँहरुले विवेकको प्रयोग गर्नुहुने विश्वास लिएका छौं । यस क्षणमा हामी सदैव जनताको सुख, दुःखमा एकसाथ रहने प्रतिबद्धता जाहेर गर्दछौं । हामी सबै क्षेत्र, वर्गको हक अधिकार सुनिश्चित गर्न समर्पित रहने छौं । महिला, दलित, आदिवासी, जनजाति, मधेशी, थारू, मुस्लिम, पिछडिएको क्षेत्र, अपांगता भएका व्यक्ति सबैको हक हित र अधिकारको जगेर्नाका लागि हाम्रो साझा प्रयत्न, संकल्प र प्रतिबद्धता रहने छ । आम मतदाता नागरिक नै हाम्रो शक्तिका स्रोत हुन् । यसर्थ, बैशाख ३० गते हुन लागेको स्थानीय तह निर्वाचन सम्पन्न गर्न सबैलाई एकजुट भएर लाग्न आग्रह गर्दछौं । अन्त्यमा, गठबन्धनमा रहेका दलहरुबीच तालमेलको अधिक प्रयत्नका बावजुद कतिपय पालिकामा मैत्रीपूर्ण प्रतिस्पर्धा गर्ने सहमति भएको विदितै छ । मतदानको सन्निकट आइपुग्दै गर्दा मैत्रीपूर्ण प्रतिस्पर्धा मा उत्रेका विभिन्न पालिकाका विभिन्न पदका आफ्ना पार्टीका उम्मेदवारको अवस्था आकंलन गरी विजयको नजिक रहेका गठबन्धन दलका उम्मेदवारलाई मतदान गर्न पार्टी तहमा आह्वान गर्दछौं । साथै, उत्साहका साथ निर्वाचनमा सहभागी भई पाँच दलीय गठबन्धनका उम्मेदवारलाई मतदान गरी अत्याधिक बहुमतका साथ विजयी गराउन सम्पूर्ण आमाबुवा, दिदीबहिनी तथा दाजुभाइमा हार्दिक अपील गर्दछौं । धन्यवाद ।"
"स्थानीय चुनावमा ठूलो अपेक्षा छैन, संसदीय चुनावबाट राष्ट्रिय पार्टी बनाउँछौं : कमल थापा","काठमाडौं : राप्रपा नेपालका अध्यक्ष कमल थापाले बैशाख ३० गते हुने स्थानीय तहको निर्वाचनमा उत्साहजनक ढंगबाट सहभागी हुन सम्पूर्ण नेपाली मतदाताहरुलाई आह्वान गरेका छन्। आफ्नै घर आँगनमा जनताले आफैले चुनेको सरकारको अनुभूति प्राप्त गर्न पाउने सुदृढ स्थानीय स्वायत्त शासन प्रणाली प्रजातन्त्रको मेरुदण्ड भएकाले राप्रपा नेपालले स्थानीय तहको निर्वाचनलाई महत्वका साथ लिएको उनले उल्लेख गरेका छन्। फागुन ७ गतेमात्रै राप्रपा नेपाल पुनर्जागृत भएको र प्रत्येक पालिकामा पार्टी संगठन निर्माण भइनसकेको तथा चुनावको तयारीको निम्ति समयको अभाव भएको हुँदा स्थानीय चुनावमा राप्रपा नेपालको ठूलो महत्वाकांक्षा वा अपेक्षा नरहेको थापाले उल्लेख गरेका छन्। हामीले संविधान प्रति सहकार्य गर्ने नीति अनुरुप चुनावमा हाम्रो प्रतिकात्मक उपस्थिति रहेको तथ्यप्रति म यहाँहरुलाई अनुरोध गर्दछु, मंगलबार साँझ जारी विज्ञप्तिमा थापाले भनेका छन्। स्थानीय तहको चुनावमा राप्रपा नेपाल र नेकपा (एमाले) का बीचमा केही पालिकाहरुमा सामान्य तालमेल भएको उल्लेख गर्दै थापाले अन्य केही पालिकाहरुमा स्व:स्फूर्तरुपमा राप्रपा नेपालका उमेदवारहरु रहेको बताएका छन्। यो चुनावमा सामान्य भए पनि हाम्रो सहभागिता प्रजातन्त्र, जनसर्वोच्चता र स्थानीय स्वायत्त शासन प्रणाली प्रतिको राप्रपा नेपालको प्रतिवद्धताको धोतक हो, उनले भनेका छन्, राप्रपा नेपाल समयानुकूल नयाँ नीति र नवीन शैलीमा अघि बढ्नेछ। लोकतन्त्र, राष्ट्रियता र हिन्दुराष्ट्रको मान्यतामा आधारित 'सम्वर्द्धनवाद'को धरातलमा सुशासनको माध्यमबाट समृद्ध नेपाल निर्माण गर्ने राप्रपा नेपालको लक्ष्य रहेको उनको भनाइ छ। स्थानीय चुनाव सकिए लगत्तै राप्रपा नेपाल देशव्यापी रुपमा संगठन निर्माण र जनजागरणको महाअभियान लिएर जनताका माझमा जाने उनले घोषणा गरेका छन्। २०७९ सालभित्रै संसदका लागि हुने आम चुनावबाट हामी राप्रपा नेपाललाई राष्ट्रिय पार्टीको रुपमा स्थापित गर्नेछौँ। यो हाम्रो दृढ संकल्प हो, थापाले भने। थापाले राप्रपा नेपाललाई सद्भाव, सहयोग र समर्थनका निम्ति अपिल गरेका छन्।"
मौन अवधिमा उम्मेदवार र मतदाताले के के गर्न पाउँछन् ?,"काठमाडौं : स्थानीय तहको वैशाख ३० गते हुने निर्वाचनका लागि आज राति १२ बजेदेखि मौन अवधि लागु हुँदैछ। मौन अवधिमा निर्वाचनसम्बन्धी कुनै पनि गतिविधि गर्न नपाउने निर्वाचन आयोगले जनाएको छ। यसमा उम्मेदवार र मतदाता के चाहिँ गर्न पाउँछ भन्ने प्रश्न उठेको छ। मंगलबार आयोगको पत्रकार सम्मेलनमा पनि यही प्रश्न उठ्यो। जवाफ दिए प्रमुख निर्वाचन आयुक्त दिनेश थपलियाले। उनले सुरुवात उम्मेदवारले के गर्न पाउने भन्नेबाट गरे। हरेक उम्मेदवारले मनमनै मैले चुनाव जित्छु कि जित्दिन होला? मैले कस्तो प्रचार गरेको छु भनेर स्मरण गर्न र समीक्षा गर्न पाउँछ, उनले व्यंग्यात्मक शैलीमा भने। दोस्रोमा उनले मतदाताहरु परिचय पत्र लिन मतदान केन्द्रमा जान पाउने बताए। परिचयपत्र लिन जाँदा त्यहाँ हामीले दुई दिन मतदाता शिक्षाका लागि स्वयंसेवक र कर्मचारीबाट आवश्यक बन्दोबस्त गरेका छौं। कसरी सही ठाउँमा मतदान गर्ने, स्वस्तिक कसरी लगाउने, मतपत्र कसरी पट्याउने भनेर सिक्न जाने र जानैपर्ने हो, उनले भने। मतदाताले कुन उम्मेदवार ठिक हो भन्ने मूल्यांकन गर्न पनि पाउने उनले बताए। कुन उम्मेदवारले के भने यो बीचमा, उनीहरुको अनुहार सम्झिने, चिह्न सम्झिने र अन्य सबै कुरा सम्झिएर आफ्नो विवेकको ऐनामा त्यसलाई हेर्ने अनि भोलिपल्ट ट्याक्क तयारीका साथ जाने, भटाभट राम्रो मान्छेलाई निर्वाचनमा आफ्नो मत प्रकट गर्ने, मतपेटिकामा मत हाल्ने आउने, उनले भने, गर्न पाउने भनेको यिनै हुन्। यिनै विषयसँग जोडिएका विषय गर्न सकिनेछन्। तर निर्वाचनलाई प्रभाव पार्ने कुनै पनि किसिमका कार्यहरु गर्न सकिन्न्। उनले सञ्चारमाध्यमले के गर्ने भनेरसमेत उल्लेख गरे। आयोग, आयोग मातहत अनुगमन संयन्त्रहरु, सुक्ष्म अनुगमनका निम्ति खटाइएका हाम्रा टोलीहरु, अधिकृतको कार्यालयहरु, मतदानमा खटिएका हाम्रा कर्मचारीहरु, नागरिक समाजका संस्थाहरु र आम सञ्चार क्षेत्रले यो मौन अवधिमा को को मौन बस्दा रहेछन्? को को चलखेल गर्दा रहेछन् भनेर खबरदारी गर्ने, निगरानी गर्ने, सूचना दिने, ठाउँको ठाउँ ठिक लगाउने, उनले भने। निर्वाचनको व्यवस्थापकीय कार्यलाई थप सहज बनाउन, राजनीतिक दल तथा उम्मेदवारबाट हुने अवाञ्छित गतिविधिलाई रोक्न तथा मतदानका लागि सुरक्षित तथा भयरहित वातावरण सिर्जना गर्न आज राति १२ बजेबाट मौन अवधि सुरु हुँदैछ। आयोगले मतदानको समयभन्दा ४८ घन्टा अगाडि मौन अवधि तोकेको हो। के गर्न पाइँदैन? आयोगकाअनुसार यस अवधिमा राजनीतिक दलका पदाधिकारी वा उम्मेदवार तथा दलको भातृ संगठन वा सम्बन्धित व्यक्तिले निर्वाचन प्रचार प्रसारलगायत कुनै पनि प्रकारका छलफल, अन्तरक्रिया, सभा सम्मेलन, कार्यशाला गोष्ठी आदि गर्न पाइँदैन। राजनीतिक दल वा उम्मेदवारका प्रचार प्रसारका सामग्री राखिएको भए तत्काल हटाउन पर्ने, कुनै पनि विधि, प्रक्रिया वा माध्यमबाट मत माग्न वा निर्वाचन प्रचार प्रसार गर्न नहुने, सामाजिक सञ्जाल, अनलाइन, छापा वा अन्य कुनै माध्यमवाट राजनीतिक दल वा उम्मेदवारको पक्ष वा विपक्षमा कुनै सन्देश, सूचना वा प्रचार प्रसारका सामग्री पोष्ट वा शेयर गर्न, गराउन पाइँदैन।"
"मतगणना नहुँदासम्म मतपत्र हाम्रो आँखाबाट ओझेल पर्न दिनुहुँदैन, कब्जा गर्न सक्छन् : ओली","काठमाडौं : नेकपा एमालेका अध्यक्ष केपी शर्मा ओलीले काठमाडौं महानगरको मेयरमा केशव स्थापित र उपमेयरमा सुनिता डंगोलले अत्यधिक मतका साथ विजयी हुने बताएका छन्। काठमाडौंमा आयोजित चुनावी सभालाई सम्बोधन गर्दै ओलीले चुनावमा एमाले काठमाडौं महानगरसहित देशभर विजयी हुने बताएका हुन्। उनले भने, कांग्रेस लगायतले निर्वाचनमा ठक्कर खानुपर्छ। नसोचेको पराजय भोग्नुपर्ने छ। उहाँहरुको काला कर्तुतबारे जनताले देखेका छन्। कांग्रेससहित गठबन्धनले एमालेको विरोध गर्नु नै जित सुनिश्चितताका प्रमाण भएको बताए। ओलीले भने, जित सुनिश्चित भइसकेको छ। एमालेको जित अनिवार्य पनि छ। यो व्यक्ति व्यक्तिहरुका बीचको मात्रै लडाइँ होइन। देश कता जाने, कुन बाटोमा जाने, राष्ट्रियता, स्वाधीनता जोगाउने कि नजोगाउने भन्ने लडाइँ हो। कांग्रेसलगायतले अदालतबाट प्रधानमन्त्रीको नियुक्ति पत्र ल्याएको उनले बताए। ओलीले भने, काठमाडौंलाई स्वच्छ, हराबरा, विकसित, आधुनिक बनाउन आवश्यक छ। खानेपानी, वातावरणको संरक्षण गर्नेछौं। काठमाडौंमा पानी ल्याउन सकेका छैनन्, हामीले ल्याएका हौं। त्यसका लागि स्थापित र डंगोललाई जिताउनुपर्छ। देशमा अलक्षिण पाँच दलीय गठबन्धनबाट पसेको बताए। एमालेको पक्षमा देशभर मतको स्थिती सुदृढ रहेको र त्यसको रक्षा गर्नुपर्ने बताए। उनले भने, जसरी भए पनि कव्जा गरेर भए पनि जित्नुपर्ने अभियानमा छन्। त्यसको सामना गर्नुपर्छ। मतपत्र हाम्रो आँखाबाट ओझेल पर्न दिनुहुँदैन। एमालेले कही पनि धाधली नगर्ने अध्यक्ष ओलीको भनाइ छ। निर्वाचनलाई शान्तिपूर्ण र भयरहित बनाउन कटिबद्ध भएर सहयोग गर्ने बताए।"
"रसुवा : अधिकांश मतदान केन्द्रमा मतदान टोली, दुई दिन हिँडेर लाङटाङमा","रसुवा : शुक्रबार हुने स्थानीय तहको निर्वाचनको लागि मतदान अधिकृतको टोली सोमबार बेलुकी लाङटाङ पुगेका छन्। दुई दिनको पैदलयात्रापछि चार सदस्यीय टोली लाङटाङ पुगेको हो। सोमबार साँझ ७ बजे मतदान केन्द्रमा पुगेको र भोलि सर्वदलीय बैठक बसेर आवश्यक प्रक्रिया अघि बढाउने मतदान अधिकृत गोपी विश्वकर्माले बताए। गोसाइँकुण्ड गाउँपालिका४ स्थित सामुदायिक भवनमा मतदान केन्द्र राखिएको छ। मतदान केन्द्रका लागि मतदान अधिकृत गोपी विश्वकर्मा, सहायक मतदान अधिकृत प्रेम शंकर प्रसाद, सहायक कर्मचारी राजकुमार थापा पहारी र कार्यालय सहयोगीको रूपमा नन्दलाल न्यौपाने खटाइएको छ। यस केन्द्रमा ३ सय ६३ मतदाता रहेका छन्। ५ सय भन्दा कम मतदाता रहेका केन्द्रमा ४ जना कर्मचारी खटाइने प्रावधान अनुसार कर्मचारी खटाइएको हो। मतदान सम्बन्धी आवश्यक ज्ञान तथा सिप प्रदान गर्नका लागि जिल्लाको नौकुण्ड गाउँपालिका र लाङटाङ जाने मतदान अधिकृत र सहायक मतदान अधिकृतलाई शनिबार नै तालिम प्रदान गरिएको थियो। यस्तै निर्वाचनका लागि जिल्लाको अधिकांश मतदान केन्द्रहरूमा मतदान अधिकृतको टोली पुगेको छ। निर्वाचन सामग्रीसहित केन्द्रमा पुगेका टोलीले मंगलबार सूचना टाँस गर्ने, चारकिल्ला तोक्नेलगायतका कार्य गर्ने छन्। बुधबार टोलीले सर्वदलीय बैठक राख्ने छ। टाढा मतदान केन्द्र रहेका स्थानमा टोली सोमबार तथा मंगलबार नै पुगिसकेको छ। केही स्थानमा मंगलबार रातिसम्ममा पुग्ने जिल्ला निर्वाचन अधिकारी श्रीराम थापाले बताए। सोमबारसम्म जिल्लाका १३ वटा मतदान केन्द्रमा निर्वाचन सामाग्री सहित कर्मचारी पुगिसकेका छन्। जिल्लाको मतदान केन्द्रहरूमा २ सय ५५ कर्मचारी खटाइने छ। जिल्लामा यसपटक ३४ वटा मतदानस्थल निर्धारण गरिएको छ। यी स्थलमा ५१ वटा मतदान केन्द्र निर्धारण गरिएको जिल्ला निर्वाचन कार्यालय रसुवाले जनाएको छ। कार्यालयका अनुसार जिल्लाको उत्तरगया गाउँपालिकामा ६ वटा मतदानस्थल र ११ वटा मतदानकेन्द्र, कालिका गाउँपालिकामा ६ वटा मतदानस्थल र ११ वटा मतदानकेन्द्र, गोसाइँकुण्ड गाउँपालिकामा ८ वटा मतदानस्थल र ९ वटा मतदानकेन्द्र, नौकुण्ड गाउँपालिकामा ८ वटा मतदानस्थल र १४ वटा मतदानकेन्द्र तथा आमाछोदिङ्मो गाउँपालिकामा ६ वटा मतदानस्थल र ५ वटा मतदानकेन्द्र तोकिएको छ। जिल्लामा ३८ हजार ५ सय ४५ मतदाता रहेका छन्। जसमा १९ हजार ६ सय ८९ पुरुष र १८ हजार ८ सय ८५ महिला रहेका छन्।"
प्रचण्ड र आरजुलाई निर्वाचन आयोगले सोध्यो २४ घण्टे स्पष्टीकरण,"काठमाडौं : निर्वाचन आयोगले नेकपा माओवादी केन्द्रका अध्यक्ष पुष्पकमल दाहाल प्रचण्ड र नेपाली कांग्रेसकी केन्द्रीय सदस्य डा आरजु राणा देउवालाई २४ घण्टे स्पष्टीकरण सोधेको छ। मतदातालाई दबाब र प्रभावित पार्नेगरी धम्कीपूर्ण अभिव्यक्ति दिएको भन्दै आयोगले मंगलबार साँझ प्रचण्ड र आरजुलाई स्पष्टीकरण सोधेको हो। सत्ता गठबन्धनले वैशाख २३ गते चितवनको भरतपुरमा आयोजना गरेको चुनावी सभामा माओवादी अध्यक्ष दाहालले आफ्नी छोरी रेणु दाहाललाई नजिताए देश दुर्घटनामा जाने आशयको धम्कीपूर्ण अभिव्यक्ति दिएका थिए। त्यसैगरी प्रधानमन्त्री पत्नीसमेत रहेकी आरजुले डडेल्धुरामा कांग्रेस उम्मेदवारलाई नजिताए बजेट नपठाउने धम्की दिएकी थिइन् भने कैलालीमा ५६ जनालाई रोजगारीका लागि मलेसिया पठाइदिने भन्दै प्रलोभन देखाएर मत मागेकी थिइन्। प्रचण्डविरुद्ध नेपाली कांग्रेस (वीपी)ले वैशाख २७ गते मतदातालाई धम्क्याएको भन्दै निर्वाचन (कसूर तथा सजाय) ऐन २०७३ बमोजिम हदैसम्मको कारवाहीको माग गरेर आयोगमा उजुरी दिएको थियो। यसमा आयोगले उक्त अभिव्यक्तिको मनसाय के हो, प्रचलित निर्वाचन कानून विपरीत छ कि छैन? जनताको प्रतिस्पर्धात्मक बहुदलीय लोकतान्त्रिक शासन प्रणालीमा कुनै अमुक उम्मेदवारको हारजितले देश नै दुर्घटनामा पर्ने हुन्छ, हुँदैन? बालिग स्वतन्त्र मताधिकारको प्रयोग गर्न पाउने हकलाई संकुचन गर्छ, गर्दैन? भनेर २४ घण्टाभित्र जवाफ मागेको छ। त्यसैगरी आरजुविरुद्ध स्पष्टीकरण कारवाहीको माग गरी बैतडीका हरिशप्रसाद अवस्थी र नेपाली कांग्रेस (वीपी)ले दर्ता गराएको उजुरीमा आयोगले एक्सन लिँदै २४ घण्टे स्पष्टीकरण सोधेको छ। संघीय सरकारबाट स्थानीय तहहरुलाई के कति बजेट जाने भन्ने सम्बन्धमा संविधान र कानुन बमोजिम संघीय संचित कोषबाट संघ, प्रदेश र स्थानीय सरकारबीच राजस्व बाँडफाँड गर्ने विस्तृत आधार र ढाँचा निर्धारण गर्नेसमेतका कार्य नेपालको संविधानको धारा २५० बमोजिमको प्राकृतिक स्रोत तथा वित्त आयोगको काम कर्तव्य र अधिकारमा पर्ने हुँदा यहाँले बोल्नुभएको विषय संविधानसम्मत छ कि छैन? आयोगले बजेट रोकिदिने अभिव्यक्तिमा आरजुलाई सोधेको छ। त्यस्तै तपाईले बोल्नुभएको विषयले बालिगको स्वतन्त्र रुपमा मतदान गर्न पाउने हकलाई संकुचन गर्छ, गर्दैन? पाईले कांग्रेसको नेताको हैसियतमा यस किसिमका अभिव्यक्ति दिन मिल्छ, मिल्दैन? भन्ने प्रश्न गर्दै २४ घण्टाभित्र स्पष्ट जवाफ पेश गर्न आयोगले भनेको छ। आयोगले प्रचण्ड र आरजुलाई संविधानको धारा ४८, नागरिक कर्व्य अन्तर्गत खण्ड (ख) मा भएको संविधान र कानुनको पालना गर्नु प्रत्येक नागरिकको कर्तव्य भएको व्यवस्था पनि स्मरण गराएको छ। हरेक राजनीतिक दल, यसका नेता तथा कार्यकर्ता र नागरिकको व्यवहार तथा अभिव्यक्ति संविधान र प्रचलित कानून सम्मत हुनुपर्छ भन्नेमा कुनै दुविधा हुन सक्दैन, आयोगले भनेको छ।"
आयोगले भन्यो : मौन अवधिअगावै चुनावी झण्डादेखि फेसबुकमा लेखेकोसम्म निर्वाचन सामग्री हटाउनू,"काठमाडौं : निर्वाचन आयोगले मौन अवधि लागु हुनुअघि नै निर्वाचन सामग्री हटाउन आग्रह गरेको छ। मंगलबार राति १२ बजेदेखि लागु हुने मौन अवधि अगावै चुनाव प्रचारमा प्रयोग गरिएका सम्पूर्ण सामग्री हटाउन आयोगले आग्रह गरेको हो। मौन अवधिमा निर्वाचन सम्बन्धी कुनै गतिविधि गर्न पाइँदैन, प्रमुख निर्वाचन आयुक्त दिनेश थपलियाले भने, भौतिक रुपमा राखिएको पनि हटाउनै पर्यो। १२ बजे पछाडि अभौतिक ठाउँबाट पनि हटाउनुस्। सामाजिक सञ्जालको खाताबाट हटाउनुस्। पूर्ववत् अवस्थामा गइदिनुस्। आयोगले मौन अवधिमा त्यस्ता निर्वाचनसम्बन्धी कार्य कुनै पनि माध्यममा भेटिए कारवाही गर्ने चेतावनी पनि दिएको छ।"
बालिका बलात्कारको आरोपमा युवक पक्राउ,उदयपुर : उदयपुरमा १५ वर्षीया बालिकालाई जबरजस्ती करणी गरेको आरोपमा सोमबार एक युवक पक्राउ परेका छन्। बैशाख ७ गते बेलुकी घरमा कोही नभएको मौकाछोपि जबरजस्तिकरणी गरेको आरोपमा प्रहरीले बेलाका नगरपालिका६ का २६ वर्षीया गणेश राईलाई पक्राउ गरेको हो। पीडित पक्षको जाहेरीका आधारमा प्रहरीले राईलाई लुकीछिपी बस्दै गरेको अवस्थामा सोही नगरपालिका६ फक्टपुरबाट पक्राउ गरेको जिल्ला प्रहरी कार्यालयका डिएसपी सन्तोस आचार्यले बताए। आरोपित राईलाई इलाका प्रहरी कार्यालय रामपुर ठोक्सिलाको हिरासतमा राखि अनुसन्धान सुरु गरिएको उनले बताए।
उदयपुरमा मदिराजन्य पदार्थमा रोक,"उदयपुर : स्थानीय प्रशासनले मंगलबारबाट मदिराजन्य पर्दाथ विक्री वितरणमा रोक लगाएको छ। स्थानीय तह सदस्य निर्वाचनलाई लक्षित गरी जिल्ला प्रशासन कार्यालय उदयपुरले राति १२ बजेदेखि लागू हुने गरी ३० गतेसम्मका लागि रोक लगाएको हो। प्रशासनले एक सूचना प्रकाशन गर्दै निर्वाचनलाई स्वतन्त्र, निष्पक्ष एवं भयरहित वातावरणमा सम्पन्न गर्न निर्वाचन सुरक्षा (व्यवस्थापन) निर्देशिका, २०७८ को परिच्छेद २ को दफा ६ (थ) वमोजिम बिक्री वितरण तथा सेवनमा रोक लगाइएको हो। प्रमुख जिल्ला अधिकारी बिरेन्द्रकुमार यादवले लागू भएको रातिदेखि नै सुरक्षा निकाय परिचालनगरी त्यस्ता बिक्रीवितरण र सेवनमा रोक लगाइएको बताए। उनले आदेशपालना नगरे कानुन बमोजिम कार्वाही गरिने बताए।"
"मौन अवधिमा भोजभतेर गर्ने र पैसा बाँड्नेको भिडियो खिच्न आयोगले खटायो १९ टोली, ठाउँको ठाउँ कारवाही हुने","काठमाडौं : निर्वाचन आयोगले मौन अवधिमा आचारसंहिता उल्लंघन गर्नेहरुलाई कारवाही गर्न १९ वटा उच्चस्तरीय टोली खटाएको छ। मौन अवधिमा भोजभतेरदेखि पैसा बाँड्नेसम्म गतिविधिको भिडियो खिचेर भण्डाफोर गर्न र ठाउँको ठाउँ कारवाही गर्न टोलीलाई अधिकार दिइएको छ। निर्वाचनको व्यवस्थापकीय कार्यलाई थप सहज बनाउन, राजनीतिक दल तथा उम्मेदवारबाट हुने अवाञ्छित गतिविधिलाई रोक्न तथा मतदानका लागि सुरक्षित तथा भयरहित वातावरण सिर्जना गर्न आज राति १२ बजेबाट मौन अवधि सुरु हुँदैछ। आयोगले मतदानको समयभन्दा ४८ घन्टा अगाडि मौन अवधि तोकेको हो। मौन अवधिको पूर्वसन्ध्यामा मंगलबार पत्रकार सम्मेलन गर्दै आयोगले आचारसंहिता उल्लंघनका घटना छानविन गर्न र तत्काल कारवाही गर्न सक्ने अधिकारसमेत दिएर १९ वटा उच्चस्तरीय टोली संवेदनशील स्थानमा परिचालन गरिएको जनाएको छ। आयोगका प्रवक्ता शालिग्राम शर्मा पौडेलले अनुगमन टोलीलाई निर्वाचनको गोपनियतामा असर नपर्नेगरी निर्वाचनका कार्यसँग सम्बन्धित दृश्यको छायांकन गर्न सक्ने अधिकार दिइएको बताए। उनकाअनुसार मौन अवधिमा आमसभा, गोष्ठी सम्मेलन, भोजभतेर पैसा बाँड्ने काम भइरहेको र सामाजिक सञ्जालमा मिथ्या सूचना, दुष्प्रचार र द्वैषपूर्ण अभिव्यक्ति दिने कामको अनुगमन गरी तत्काल आवश्यक कारवाही गरी आयोगलाई जानकारी गराउने अधिकार पनि दिइएको छ। पौडेलले आचारसंहित विपरीत भएका कार्य हटाउने, स्पष्टीकरण सोध्ने, सचेत गराउने कार्य भइरहेको जानकारी दिए। मौन अवधिमा दल र उम्मेदवारबाट कुनैखाले गतिविधि हुन नदिन, मतदातालाई सुरक्षित मतदान केन्द्र पुग्नमा अवरोध हुन नदिन स्थानीय प्रशासनलाई निर्देशन दिइएको बताए। स्थानीय तहसम्मै अनुगमन टोली निर्वाचन आचारसंहिता उल्लंघनको अनुगमनका लागि विभिन्न तहमा संरचना बनाइएको आयोगले जनाएको छ। आयोगका अनुगमन हेर्ने आयुक्तको संयोजकत्वमा केन्द्रीय आचारसंहिता अनुगमन समिति, जिल्लामा मुख्य निर्वाचन अधिकृतको संयोजकत्वमा जिल्ला आचारसंहिता अनुगमन समिति र स्थानीय तहमा निर्वाचन अधिकृतको संयोजकत्वमा स्थानीय तहको आचारसंहिता अनुगमन समितिको प्रबन्ध गरिएको प्रवक्ता पौडेलले जानकारी दिए। उनकाअनुसार यी संरचनाका अतिरिक्त विशेष संवेदनशील मानिएका जिल्ला र पालिकामा विशेष अनुगमनका लागि अधिकार प्रत्यायोजनसहित विशेष अनुगमन टोली खटाइएको छ। सो टोलीले आचारसंहिता विपरीत दल र उम्मेदवारले झण्डा, चिन्ह र गाडी प्रयोग गरेमा, अनधिकृतरुपमा सामानको ओसारपसार वा नगद वा जिन्सी वितरण गरेको पाइएमा कब्जामा लिएर तत्काल कारवाही गर्न सक्ने अधिकार दिइएको छ। निर्वाचनमा सुरक्षाको प्रत्याभूति हुनेगरी आवश्यक व्यवस्था मिलाइएको छ, जस अन्तरगत नेपाली सेना सहित तीन घेराको सुरक्षा प्रबन्ध गरिएको छ। के गर्न पाइँदैन? आयोगकाअनुसार यस अवधिमा राजनीतिक दलका पदाधिकारी वा उम्मेदवार तथा दलको भातृ संगठन वा सम्बन्धित व्यक्तिले निर्वाचन प्रचार प्रसारलगायत कुनै पनि प्रकारका छलफल, अन्तरक्रिया, सभा सम्मेलन, कार्यशाला गोष्ठी आदि गर्न पाइँदैन। राजनीतिक दल वा उम्मेदवारका प्रचार प्रसारका सामग्री राखिएको भए तत्काल हटाउन पर्ने, कुनै पनि विधि, प्रक्रिया वा माध्यमबाट मत माग्न वा निर्वाचन प्रचार प्रसार गर्न नहुने, सामाजिक सञ्जाल, अनलाइन, छापा वा अन्य कुनै माध्यमवाट राजनीतिक दल वा उम्मेदवारको पक्ष वा विपक्षमा कुनै सन्देश, सूचना वा प्रचार प्रसारका सामग्री पोष्ट वा शेयर गर्न, गराउन पाइँदैन। सम्पूर्ण तयारी पूरा आयोगले वैशाख ३० गते निर्वाचनको सम्पूर्ण तयारी पूरा भएको जनाएको छ। मुख्य निर्वाचन अधिवकृत र निर्वाचन अधिकृतबाट सम्पूर्ण तयारी पूरा भएको प्रवक्ता पौडेलले जानकारी दिए। उनकाअनुसार आवश्यक निर्वाचन सामग्रीसहित १ लाख ९ हजार ८८ कर्मचारी र ६५ हजार ८६५ स्यवंसेवक आआफ्नो मतदान केन्द्रमा पुगिसकेका छन्। प्रवक्ता पौडेलले ३५५ जना विभिन्न पदाधिकारी निर्विरोध निर्वाचित भएको बताए। उनकाअनुसार ६ वडाध्यसहित ३५ जना स्वतन्त्र सदस्यहरुसमेत निर्विरोध भएका छन्। आयोगकाअनुसार १० हजार ७५६ मतदान स्थलका २१ हजार ९५५ मतदान केन्द्रबाट १ करोड ७७ लाख ३३ हजार ७२३ मतदाताले ३५ हजार २२१ जनामध्ये निर्विरोध निर्वाचित भएबाहेक पदमा प्रतिनिधि छनोटका लागि मतदान गर्नेछन्। निर्वाचनमा भाग लिन ९९ वटा दल दर्ता भएकोमा जम्मा ६५ वटा दल चुनावी प्रतिस्पर्धामा छन्। ५५ हजार ६५ महिला र ८९ हजार ३१३ पुरुष गरी विभिन्न राजनीतिक दल र स्वतन्त्र उम्मेदवारसमेत जम्मा एक लाख ४५ हजार ११ जना चुनावी प्रतिस्पर्धामा रहेका छन्। आयोगकाअनुसार वैशाख २८ र २९ गते मतदान केन्द्रबाट परिचयपत्र वितरण गरिनेछ। मतदाता शिक्षा टोलीले मतदान गर्ने सही तरिकासम्बन्धी जानकारी दिने कार्यतालिका छ। पहिलोपटक मतदाता नामावलीमा नाम दर्ता गराएका र परिचयपत्र हराएको भनि सम्बन्धी निर्वाचन कार्यालयमा निवेदन दिएका मतदाताहरुलाई वैशाख २८ र २९ गते सम्बन्धी मतदान स्थलबाट परिचयपत्र वितरण गरिने प्रवक्ता पौडैलले बताए।"
भोट हाल्न राजधानी छोड्नेहरुको भीडफोटो फिचर,"काठमाडौं : स्थानीय चुनावको मिति नजिकिएसंगै संघीय राजधानी काठमाडौं छोड्नेहरुको संख्या बढिरहेको छ। यतिबेला काठमाडौंको कोटेश्वर, गोंगबु बसपार्क र कंलकीबाट स्थानीय निर्वाचनमा आफ्नो मत खसाउनका लागि सार्वजनिक सवारी साधनहरुमा आफ्नो गृह पालिका जानेहरुको भिडभाड देख्न सकिन्छ। यसैबीच अन्नपूर्णकर्मी सुनिता डंगोलले कैद गरेका केही तस्बिरहरु :"
स्वतन्त्र उम्मेदवार हाबी जनकपुरमा इतिहास दोहोरिएला ?,"स्थानीय तह निर्वाचन २०७९ को निर्वाचनको परीक्षामा सहभागी हुन राजनीतिक दल र स्वतन्त्र उम्मेदवारहरूलाई अब थोरैमात्र समय बाँकी छ। अबको तीन दिनपछि स्थानीय तहको पाँच वर्षे नेतृत्व चयन गर्न मतदान भइसकेको हुनेछ। मधेस प्रदेशको मुकाम जनकपुरधाम उपमहानगरपालिकाको नेतृत्व लिन सबै राजनीतिक दलका साथै स्वतन्त्र उम्मेदवारहरू लागिपरेका छन्। चुनावी सरगर्मीले जनकपुरको माहोल पुरा तातेको छ। पहिलेको निर्वाचनको समीक्षा गर्दै दलहरू स्थानीय तहको नेतृत्व लिने होडमा छन्। अर्कोतर्फ वैशाख ३० गते हुने स्थानीय तहको निर्वाचनमा स्वतन्त्र उम्मेदवारले जित्दै आएको इतिहास दोहोर्याउने प्रयासमा जनकपुर अघि बढेको देखिएको छ। जनकपुरको इतिहास हेर्दा बागी वा स्वतन्त्र उम्मेदवारहरू जहिले पनि दलगत उम्मेदवारसामु भारी साबित भएको देखिन्छ। सोही इतिहासलाई मध्यनजर गर्दै जनकपुरमा अहिले स्वतन्त्र उम्मेदवारी दिएकाहरु हौसिएका छन्। ०७४ को स्थानीय तह निर्वाचनमा तत्कालीन राजपाले जित हासिल गरेकोलाई अपवाद मान्ने हो भने जनकपुरधाम उपमहानगरपालिकाको नेतृत्वमा दलको उम्मेदवारभन्दा स्वतन्त्र उम्मेदवारहरुले जित्दै आएको देखिन्छ। यस स्थानीय तह निर्वाचनको लागि जनकपुरधाम उपमहानगरपालिकाको नयाँ नेतृत्वका लागि मेयर पदमा २१ र उपमेयर पदमा १० जनाले उम्मेदवारी दिएका छन्। जसमा राजनीतिक दलको तर्फबाट मेयर पदमा १० र ११ जनाले स्वतन्त्र उम्मेदवारी दर्ता गराएका छन्। त्यस्तै उपमेयरमा राजनीतिक दलको तर्फबाट ६ जनाले उम्मेदवारी दिएका छन् भने ४ जना स्वतन्त्र रुपमा उम्मेदवार छन्। यसमध्ये २ जना मेयरका उम्मेदवारले फिर्ता लिएका छन्। उपमहानगरपालिकामा सत्तारूढ गठबन्धनका तर्फबाट मेयर पदका लागि लालकिशोर साह र उपमेयरमा किशोरी साहले उम्मेदवारी दर्ता गराएका छन्। त्यस्तै लोकतान्त्रिक समाजवादी पार्टी नेपालबाट मेयरमा मनोजकुमार चौधरी र उपमेयरमा रीता कुमारी मिश्रले उम्मेदवारी दिएका छन् भने नेकपा एमालेको तर्फबाट मेयरमा शिवशंकर साह (हिरा) र उपमेयरमा कांग्रेस परित्याग गरी एमालेमा प्रवेश गरेकी रुना झाले उम्मेदवारी दर्ता गराएकी छन्। करिब एक साताअघि एमाले प्रवेश गरेका जानकीराम साहले मेयर पदमा स्वतन्त्र उम्मेदवारी दिएका छन् भने एमालेबाट बागी उम्मेदवार बनेर उपमेयरमा सरोज कुमार मिश्रले उम्मेदवारी दर्ता गराएका छन्। त्यसैगरी जनता पार्टी नेपालबाट मेयरमा मुरली मनोहर मिश्र र उपमेयरमा बन्दना पाण्डेयले उम्मेदवारी दिएकी छन् भने जनमत पार्टीबाट मेयरमा अनिता देवी साह र उपमेयरमा सन्तोष कुमार साहले उम्मेदवारी दर्ता गराएका छन्। त्यस्तै लोकतान्त्रिक समाजवादी पार्टी नेपालबाट विद्रोह गरी तराई मधेश लोकतान्त्रिक पार्टी प्रवेश गरेकी विभा ठाकुरले मेयर र ईश्वर पण्डितले उपमेयरमा उम्मेदवारी दर्ता गराएका छन्। जनकपुरधामको मेयर पदमै नेकपा मालेबाट गीता कुमारी मण्डलले उम्मेदवारी दिएकी छन्। यता मेयरमा स्वतन्त्ररुपमा कांग्रेसबाट राजीनामा दिएका मनोजकुमार साह, निर्माण व्यवसायी बलराम महतो, श्यामकिशोर मण्डल, लक्ष्मण साह, रामसेवक यादव, बिक्की यादव, अनिल पँजियार र सुधीर कुमार महतोले उम्मेदवारी दर्ता गराएका छन्। त्यसैगरी एमालेले मेयर पदको टिकट नदिँदा बागी बनेका उमेश चौधरी र कुमारी बनिता यादवले उपमेयरमा स्वतन्त्र उम्मेदवारी दर्ता गराएका छन् भने कांग्रेसले टिकट नदिँदा निर्मलकुमार चौधरीले पनि उपमेयरमा बागी बन्दै उम्मेदवारी दर्ता गराएका छन्। जनकपुरको स्थानीय तहको निर्वाचनको इतिहास हेर्दा स्वतन्त्रहरु हावि भएको देखिन्छ। तत्कालीन पञ्चात सरकारले नेपाल राज्य नगरपालिका ऐन, २००९ बमोजिम ०१७ जेठ १३ मा जनकपुर नगरपालिका गठन गरेको थियो। त्यसबेला श्यामसुन्दर शर्मालाई पञ्च सरकारले सिधै अध्यक्ष बनाएको थियो। त्यसपछि तत्कालीन राजा महेन्द्रले ०१७ साल कै पुस २२ गते नेपालमा पञ्चायती व्यवस्था लागु गरेपछि जनकपुर नगरपालिकाको नाम जनकपुर नगर पञ्चायत राखेका थिए। तर ०१७ सालदेखिको इतिहास हेर्दा जनकपुरमा ०७४ मा बाहेक कुनै दलले नेतृत्व गरेका स्थिती छैन। २०४६ मा प्रजातन्त्रको पुनर्स्थापनापश्चात २०४७ जेठ २८ मा नगरपालिका ऐनअनुसार नगरपालिका बनेको जनकपुरमा २०४९ मा सम्पन्न स्थानीय निर्वाचनमा मेयरका लागि कांग्रेस पार्टीका दुईजना आकांक्षी थिए। दिगम्बर राय र वृषेशचन्द्र लाल। पार्टीले दिगम्बर रायलाई टिकट दिएपछि वृषेशचन्द्र लाल असन्तुष्ट भएर स्वतन्त्ररुपमा उम्मेदवारी दिए। निवर्तमान मेयर लालकिशोर साहले पनि त्यतिबेला कांग्रेसबाट असन्तुष्ट हुँदै उपमेयरमा स्वतन्त्र उम्मेदवारी दिएका थिए। सो निर्वाचनमा दलका उम्मेदवारसामु स्वतन्त्र उम्मेदवार नै भारी साबित भए र मेयरमा बृषेशचन्द्र लाल र उपमेयरमा लालकिशोर साह निर्वाचित भए। पाँच वर्षपछि २०५४ सालमा भएको स्थानीय निर्वाचनमा नेपाली कांग्रेसबाट दामोदरप्रसाद उपाध्यायले मेयरमा टिकट पाए र टिकट नपाएपछि कांग्रेसबाट असन्तुष्ट भएका बजरंगप्रसाद साहले मेयरमा स्वतन्त्र उम्मेदवारी दिए। साहले पञ्चायतकालमा दुईपटक प्रधानपञ्च बनेका उपाध्यायलाई पराजित गर्दै स्वतन्त्रबाट मेयरमा निर्वाचित भए। त्यसपछि दुई दशक देशमा निर्वाचनमा हुन सकेन। ०५४ सालपछि लामो समय स्थानीय तहको निर्वाचन हुन नसक्दा ०७४ सालमा भएको स्थानीय निर्वाचनमा स्वतन्त्रले जितेको ट्रेण्ड भत्कियो। तत्कालीन राजपाका लालकिशोर साह नगर मेयरमा निर्वाचित भए। यो जनकपुरमा पहिलोपटक दलको उम्मेदवारले जित हात पारेको थियो। यसरी हेर्दा ०७४ को स्थानीय तह निर्वाचनमा तत्कालीन राजपाले निकालेको जितलाई अपवाद मान्ने हो भने यहाँ दलको उम्मेदवारभन्दा स्वतन्त्र उम्मेदवारलाई फापेको देखिन्छ। कांग्रेसभित्र रहेका विभिन्न गुट उपगुटले एकअर्कालाई पाखा लगाउने गरेका कारण विगतदेखि नै कांग्रेसबाट असन्तुष्ट रहेकाहरुले बागी उम्मेदवारी दिने गरेको र जनकपुरधाम उपमहानगरमा उनीहरु नै निर्वाचितसमेत हुँदै आएको इतिहासले हौसिएर कांग्रेसबाट असन्तुष्ट भएर बागी उम्मेदवारी दिएका मनोज साहले पनि आफ्नो जित हुने दाबी गरेका छन्। जसपालाई मेयर दिने निर्णयविरूद्ध विद्रोह गरेर उनले उम्मेदवारी दिएका छन्। कांग्रेसले पार्टीबाट बागी उम्मेदवारी फिर्ता लिन निर्देशन दिए पनि उनले मनोनयन फिर्ता लिएनन्। कारबाहीमा पर्न सकिने आंकलन गरेका उनले मनोनयन दर्ता गर्नुअघि नै पार्टी परित्याग गरिसकेका थिए। उनले गठबन्धन (कांग्रेस) भित्रै असन्तुष्ट रहेका कार्यकर्ताले आफूलाई मत हाल्ने आंकलन गर्दै चुनाव जित्ने दाबी गरेका छन्। यसरी विगतको चुनावी ट्रेण्ड, अन्य उम्मेदवारहरुको परीक्षण भइसकेको र गठबन्धनमा रहेका दलहरु भित्रै चर्को असन्तुष्टि भएका कारण मनोज साहको स्थिती बलियो देखिएको बताइन्छ। तसर्थ जनकपुरमा फेरि स्वतन्त्र(बागी) उम्मेदवारले जीत निकाल्दै इतिहास दोहार्याउने अवस्था आउला भन्न सकिन्न। २०७४ मा राजपाले जित्दाको सिनारियो अर्कै भएको र अहिलेको अर्कै रहेको छ। त्यतिबेला मधेस आन्दोलनको ह्युम र सेन्टिमेन्टले काम गरेको थियो। अनि जनताले पनि नयाँ पार्टीलाई एक पटक चान्स दिने भन्ने हिसाबले जनकपुरमामात्र हैन मधेस प्रदेशका अधिकांशमा जिल्लाका स्थानीय तहमा जिताएर पढाएका थिए। तर अहिलेको अवस्था फरक छ। मधेसवादी दलहरु पनि फुटेको छ। एमाले पनि फुटेको छ। जनकपुर गठबन्धनबाट चुनाव लडेपनि स्थानीय नेता कार्यकर्ताहरु असन्तुष्ट छन्। यस्तो अवस्थामा स्वतन्त्र(बागी) उम्मेदवारलाई फाइदा हुने आंकलन छ। तर यसपटक द्विपक्षीय, त्रिपक्षीय वा कस्तो प्रतिस्पर्धा हुन्छ किटान गरेर भन्नसकिने अवस्था छैन। यद्यपि, गठबन्धन वा पार्टीबाट टिकट पाएको भए कांग्रेसका उम्मेदवार जित्ने बढी सम्भावना रहेको थियो। तर, बागी भएर उम्मेदवारी दिँदा मत तितरबितर हुने सम्भावना छ। यद्यपि गठबन्धनबाट उम्मेदवार बनेका लालकिशोर र स्वतन्त्र उम्मेदवारी दिएका मनोजबीच नै मुख्य प्रतिस्पर्धा हुने अवस्था रहेको देखिन्छ। यता निवर्तमान मेयर लालकिशोरप्रति बहुसंख्यक स्थानीयको असन्तुष्टि छ। अघिल्लो चुनावको जस्तो उनको पक्षमा माहोल पनि देखिँदैन। तर, गठबन्धनको उम्मेदवार भएकोले केही न केही प्रभाव रहन्छ नै। यता कांग्रेसबाट बागी भएर उम्मेदवारी दिएका मनोज अघिल्लो चुनावमा पराजित भएको र अहिले पार्टीले टिकट नदिनु, गठबन्धनमा जसपालाई मेयर दिनुजस्ता कारणले सहानुभूति बढी देखिन्छ। यसरी हेर्दा अन्तिम समयसम्म लालकिशोर र मनोजबीच नै मुख्य प्रतिस्पर्धा हुने देखिन्छ। यसका साथै पछिल्लो राजनीतिक घटनाक्रमले पार्टी किता टुटफुट र जुटले कुन दल वा उम्मेदवार कति बलिया छन् भनेर अनुमान लगाउन पनि कठिन छ। यसपटक स्वतन्त्र उम्मेदवार पनि बलिया देखिन्छन्। यद्यपी अहिले नै निक्र्यौल निकाल्न सकिँदैन। राजनीतिक दलका साथै स्वतन्त्र उम्मेदवारहरूको संख्या बढी भएकाले अहिले नै को जित्ने भन्नसक्ने अवस्था पक्कै पनि छैन। लेखक नेपाल पत्रकार महासंघ मधेस प्रदेश समिति बोर्ड सदस्य तथा राजनीति शास्त्रका विद्यार्थी हुन्।"
भोट माग्न हेलिकप्टर चढेर गूर्जा पुगे उम्मेदवार,"बेनी : म्याग्दीको दुर्गम र विकट क्षेत्रमा अवस्थित धवलागिरी गाउँपालिका१ गूर्जामा भोट माग्नका लागि उम्मेदवार हेलिकप्टर चढेर पुगेका छन्। नेकपा एमालेबाट गाउँपालिका अध्यक्षका उम्मेदवार थमसरा पुन र उपाध्यक्षका उम्मेदवार प्रगति कार्की मंगलबार हेलिकप्टरबाट गूर्जा पुगेर फर्किएका हुन्। धवलागिरी गाउँपालिका७ ताकमबाट एयर फिष्टेलको हेलिकप्टर चढेर अपराहन्न करिब चार बजे गूर्जा पुगेका पुन र कार्कीले त्यहाँ करिब एक घण्टा मतदाता भेटघाट र कोणसभा गरेर फर्किएका स्थानीयबासीले बताएका छन्। छिमेकी वडा लुलाङबाट पुरै दिन पैदलयात्रा गरेर पुगिने गूर्जामा ताकमबाट हेलिकप्टरले दुई वटा उडान गरेको थियो। गाउँपालिकाका उपाध्यक्ष रेशम छन्त्याल, नेकपा एमालेका जिल्ला सदस्य इश्वर सुवेदी, एमाले गाउँपालिका कमिटीका उपसचिव विजय घर्ती, नेता दलमान पुन र गूर्जा घर भई हाल पोखरा बस्दै आएका सुवास छन्त्याल गएका थिए। छन्त्याल र सुवेदी मतदान केन्द्रमा पार्टी प्रतिनिधिका लागि गूर्जामै बसेका छन्। अन्य चार जना ताकम फर्किएका छन्। एमालेका जिल्ला सदस्य सुवेदीले भौगोलिकरुपमा विकट र दुर्गम क्षेत्र भएकाले हिँडेर जान सम्भव नभएपछि हेलिकप्टरमा जानुपर्ने बाध्यात्मक अवस्था सिर्जना भएको प्रतिक्रीया दिए। म र सुवास जी एजेन्ट बस्न गूर्जामै छौ, उनले भने मतदाता भेटेर अध्यक्ष, उपाध्यक्षका उम्मेदवार फर्किसक्नुभयो। हेलिकप्टर प्रयोग गर्नुपर्ने बाध्यता भयो। गूर्जाबाट फर्कदा दुई जना बिरामीलाई पनि हेलिकप्टरमा पठाएको सुवेदीले बताए। धवलागिरी गाउँपालिकाका निर्वाचन अधिकृत भोलाराज रेग्मीले हेलिकप्टर प्रयोगका लागि कोही पनि उम्मेदवारले अनुमति नलिएका बताए। चुनाव प्रचारमा उम्मेदवारले हेलिकप्टर प्रयोग गर्न पाउने नपाउने भन्ने आचार संहितामा उल्लेख छैन, उनले भने उम्मेदवारले पेश गर्ने खर्चको सिमाको विषय हो। उम्मेदवारले हेलिकप्टर प्रयोग गरेको हामीलाई जानकारी छैन्। नेपाली कांग्रेसका गाउँपालिका अध्यक्षका उम्मेदवार प्रेमप्रसाद पुनले भने आचारसंहिता उल्लङ्घन विपरित मतदातालाई प्रभावित बनाउन हेलिकप्टर चढेर बाहिरी ब्यक्तिहरु लगिएको र मतदाताले स्वतन्त्र हिसाबले मतदान गर्ने वातावरण बनाउन माग गरेका छन्। यसअघि सोमबार नेपाली कांग्रेस म्याग्दीका सभापति खम्बिर गर्बुजा लगायतका नेताहरु बेनीबाट हेलिकप्टर चढेर मालिका गाउँपालिका२ रुममा भएका चुनावी सभामा गएका थिए। एक वटा मात्र मतदान स्थल र केन्द्र रहेको गूर्जामा ७६४ जना मतदाता छन्। गूर्जाको वडा अध्यक्ष र दुई जना सदस्य नेकपा माओवादी केन्द्रका, एक जना नेपाली कांग्रेसका र एक जना स्वतन्त्र उम्मेदवार निर्बिरोध भएका छन्। धवलागिरी गाउँपालिकामा नेपाली कांग्रेस र नेकपा माओवादी केन्द्रले चुनावी तालमेल गरेका छन्। सात वटा वडा रहेको धवलागिरीमा एमाले र कांग्रेसमाओवादीको प्रतिस्पर्धा छ। गाउँपालिका अध्यक्ष, उपाध्यक्ष, वडा अध्यक्ष र सदस्यको ३७ वटा पदका लागि ८४ जना उम्मेदवार छन्। १० हजार ९४० जना मतदाता रहेको धवलागिरीमा १२ वटा मतदान स्थल र १६ वटा मतदान केन्द्र छन्।"
प्रधानमन्त्रीमा बसिरहनुपर्ने ओली कांग्रेसकांग्रेस भन्दै भाषण गरिरहेका छन् : महामन्त्री थापा,"काठमाडौं : नेपाली कांग्रेसका महामन्त्री गगनकुमार थापाले अहिले पनि प्रधानमन्त्रीमा बसिरहनुपर्ने एमाले अध्यक्ष केपी शर्मा ओलीले कांग्रेसकांग्रेस भन्दै बसिरहेका बताएका छन्। मंगलबार काठमाडौंमा आयोजित चुनावी सभालाई सम्बोधन गर्दै महामन्त्री थापाले ओली कांग्रेसकांग्रेस भन्दै मन्चहरुबाट भाषण गरेर बसिरहेको बताएका हुन्। चुनावी सभालाई सम्बोधन गर्दै महामन्त्री थापाले ओली कांग्रेसकांग्रेस भन्दै मन्चहरुबाट भाषण गरेर बसिरहेको बताएका हुन्। उनले भने, बुढानिलकण्ठमा सुतिरहेको शेरबहादुर देउवालाई तपाईंकै कार्यकर्ताहरुले लिएर दाई प्रधानमन्त्री बन्नु पर्यो भने। नत्र कांग्रेस पाँच वर्षका लागि त प्रतिपक्षमा थियो नि। एमाले र माओवादीले गरेको बामपन्थी गठबन्धनबाट चुनाव जितेर ओलीलाई १९० जनाभन्दा बढीले भोट हालेर बहुमतको प्रधानमन्त्री बनाएको तर उनले तीन वर्षमै संसद भंग गरेर हात उठाएको बताए। थापाले प्रश्न गरे, फेरि तपाईं(ओली)लाई नै प्रधानमन्त्री बनायो भने संसद भंग हुन्न भन्ने आधार के? किन संसद भंग भयो? के कांग्रेसले संसद चलाउन दिएको थिएन्? देउवाको नेतृत्वमा अदालतबाट सरकार बन्ने अवस्थामा देशलाई ओलीले नै पुर्याएको थापाले बताए। परमादेशको सरकार भनिरहने ओलीको पार्टीमा संसद् भंगको बेला अदालतमा निवेदन दिनेमा सबैभन्दा टुप्पोमा त्यही उपाध्यक्ष रहेका सुरेन्द्र पाण्डे, गोकर्ण बिष्ट र योगेश भट्टराई त्यहीँ अहिलेको मन्चमा सचिवको रुपमा हुनुहुन्छ। त्यही पार्टीको अध्यक्ष लगातार भनिराख्नु भएको छ परमादेशको सरकार। यो सरकार अदालतबाट बन्ने अवस्थामा पुगाएको कसले भन्ने प्रश्न काठमाडौंवासीले गर्नुपर्नेछ, उनले भने।"
वीरगन्ज महानगरमा एमालेको शक्ति प्रदर्शन,"वीरगन्ज : बैशाख ३० गते हुने पालिका निर्वाचनलाइ लक्षितगरी वीरगन्ज महानगरमा मङगलबार नेकपा एमालेले शक्ति प्रदर्शन गरेको छ। महानगरको उपमेयरमा लोकतान्त्रिक समाजवादी पार्टी (लोसपा) संग चुनावी तालमेल गरेको एमालेले मङगलबार बृहत र्यालीसहितको रोड शो र चुनावीसभा गरेर शक्ति प्रदर्शन गरेको हो। आदर्शनगरस्थित पुरानो बसपार्कबाटसुरु भएको एमालेको चुनावी रोड शो नगर परिक्रमापछि नगरपालिका चोकमा पुगेर चुनावी सभामा परिणत भएको थियो। वीरगन्जमा मेरो विकल्प छैन : सरावगी चुनावीसभालाई सम्बोधन गर्दै महानगरमा एमालेका मेयर उम्मेदवार विजयकुमार सरावगीले वीरगन्जमा आजको दिनमा आफ्नो विकल्प नभएको बताए। उनले भने,वीरगन्जमा आजको दिनमा मेरो विकल्प कोही छैन किन कि विगतको कार्यकालमा मैले गरेको कामले नगरवासी सन्तुष्ट छन् , खुशी छन्। संघ र प्रदेश सरकारको विभेदका बाबजुद पनि महानगरमा उपलब्ध सिमित श्रोत साधनको भरपुर सदुपयोग गरेर आफूले वीरगन्जको विकास र समृद्धिका लागि काम गरेको दाबी उनले गरे। सरावगीले भने,वीरगन्जलाई न त संघ सरकारले हेर्यो न त प्रदेश सरकारले नै, महानगरको जे जति साधन श्रोत थियो त्यसैबाट मैले सकेको जति काम गरे जसको मुल्यांकन अहिले जनताले गरिरहेका छन्। विकास भनेको केवल सडक र नाला निर्माण मात्र नभई शिक्षा, स्वास्थ्य र समाज शक्तिकरण पनि विकासका सूचक भित्रपर्ने भन्दै सरावगीले भने,दुई दुई पटकको कोभिड महामारीमा वीरगन्जवासीको ज्यान जोगाउन वीरगन्ज महानगरपालिकाले देशभरमै उत्कृष्ट काम गरेको थियो, जसको देशविदेशमा प्रंशसा भयो। तर कोभिडको इपिसेन्टर नै बनेको वीरगन्जवासीको ज्यान जोगाउन प्रदेश र संघ सरकारले कुनै सहयोग नगरेपछि महानगरले भौतिक पूर्वाधार निर्माणको काम रोकेर महामारी व्यवस्थापनमा १२ करोड रुपैयाँ खर्च गरेको उनले बताए। राज्यले अहिलेसम्म वीरगन्जलाई केवल कर उठाउने थलो मात्रै बनाएको तर यहाँको विकास र समृद्धिमा कुनै ठोस योगदान नदिएको गुनासो उनले गरे। सरावगीले भने,वीरगन्जमा अहिले जुन पनि सार्वजनिक भौतिक संरचना छन् ती सबै यहाँका नागरिकले बनाएका हुन्, सरकारले बनाएको केही छैन। एमाले अध्यक्ष एंव पूर्वप्रधानमन्त्री केपी ओलीले वीरगन्जको समृद्धि र विकासका लाागि वचन दिएको सुनाउँदै सरावगीले भने,त्यसैले अब वीरगन्ज महानगरमा मात्र होइन प्रदेश र संघमा पनि एमालेकै सरकार बन्छ, एमालेको सरकारले वीरगन्जको मुहार फेर्छ। चुनावी सभालाई एमालेका वरिष्ठ उपाध्यक्ष इश्वर पोखरेल, केन्द्रीय सदस्यद्वय प्रभु हजरा, राज कुमार गुप्ता, लोसपा नेता एंव सांसद विमल श्रीवास्तव, प्रदेश सभा सदस्य रमेश कुर्मी, लोसपाका उपमेयर उम्मेदवार पुरुषोत्तमलाल झालगायत पनि सम्बोधन गरेका थिए।"
रसुवामा नमुना मतदान : न्यून मत बदर,"रसुवा : रसुवाको गोसाइँकुण्ड गाउँपालिका६ धुन्चेस्थित रसुवा मावि मतदान केन्द्रमा मंगलबार नमुना मतदान गरिएको छ। शुक्रबार हुने स्थानीय तहको निर्वाचनको तयारी तथा मतदान गर्ने प्रक्रियाको बारेमा जानकारी गराउने उद्देश्यले नमुना मतदान गरिएको हो। मतदान गर्ने समयमा हुनसक्ने जोखिम, मतदान गर्ने प्रक्रिया, मत बदर हुने अवस्था, मतदान केन्द्रमा हुने मतदान अधिकृतको टोलीले गर्नेपर्ने कार्य, मतगणनालगायतको बारेमा व्यवहारिक ज्ञान प्रदान गरिएको जिल्ला निर्वाचन अधिकृत श्रीराम थापाले बताए। नमुना मतदानमा ३१ मत खसेकोमा एउटा मतपत्रपूर्ण बदर भएको थियो। अधिकांश मत सदर भएका थिए। नमुना मतदानको नतिजा अनुसार मतदाताले खुलासदस्य पदमा मत दिँदा अलमलिने गरेको देखिन्छ। २०७४ सालमा भएको स्थानीय तह निर्वाचनमा जिल्लामा २२ हजार ६ सय ८९ मत खसेको थियो। यो कुल मतदाताको ८१४५ प्रतिशत हो। २०७४ सालमा जिल्लामा २७ हजार ८ सय ५४ मतदाता थिए। खसेको मतमध्ये ७०५ प्रतिशत अर्थात १ हजार ६ सय २८ मत पूर्ण बदर भएको थियो। उक्त निर्वाचनमा ३४ वटा मतदानस्थल र ४२ वटा मतदान केन्द्र राखिएको थियो। जिल्लामा यसपटक ३४ वटा मतदानस्थल निर्धारण गरिएको छ। यी स्थलमा ५१ वटा मतदान केन्द्र निर्धारण गरिएको जिल्ला निर्वाचन कार्यालय रसुवाले जनाएको छ। जिल्लामा ३८ हजार ५ सय ४५ मतदाता रहेका छन्। जसमा १९ हजार ६ सय ८९ पुरुष र १८ हजार ८ सय ८५ महिला रहेका छन्।"
खोलामा डुबेर दुई बालकको मृत्यु,गुल्मी : गुल्मीमा माछा मार्ने क्रममा खोलामा डुबेर दुई बालकको मृत्यु भएको छ। रेसुंगा नगरपालिका१४ का १७ वर्षीय अनिल सामत र १३ वर्षीय सुधन सामतको छल्दी खोलामा डुबेर मृत्यु भएको प्रहरीले जनाएको छ। दुवै जना बालक हराएपछि परिवारले प्रहरीलाई खबर गरेका थिए।
महानगरपालिका छिर्ने वित्तिकै भ्रष्टाचारको गन्ध आउँछ : उपमेयर उम्मेदवार श्रेष्ठ,"काठमाडौं : काठमाडौं महानगरपालिकाका उपमेयरका उम्मेदवार रामेश्वर श्रेष्ठले निर्वाचनमा विजयी भए सुशासनयुक्त महानगरपालिका बनाउने बताएका छन्। राजधानीमा आयोजित चुनावी सभामा श्रेष्ठले सुशासनयुक्त र भ्रष्टाचारमुक्त महानगर बनाइने बताएका हुन्। उनले भने, महानगरपालिकाभित्र छिर्ने वित्तिकै भ्रष्टाचारको गन्ध आउँछ। आजको कामलाई भोलि आउ, पर्सी आउ भनेर सताउने गर्छ। हामीले जित्ने वित्तिकै भ्रष्टाचारमुक्त महानगर बनाउनेछौं। सुशासनयुक्त महानगरपालिका बनाउँछौ। नेकपा एकीकृत समाजवादीका नेतासमेत रहेका श्रेष्ठले केपी ओलीको तानाशाहीविरुद्ध गठबन्धन बनेको बताए। यो गठबन्धनलाई संसदीय चुनावसम्म कायम गर्ने वातावरणको सिर्जना गर्नुपर्ने उनको जोड दियो।"
ओलीको सामन्ती गठबन्धन : अध्यक्ष प्रचण्ड,"यदुकूहा(धनुषा) : नेपाल कम्युनिष्ट पार्टी माओवादी केन्द्रका अध्यक्ष पुष्पकमल दाहाल प्रचण्डले नेकपा एमालेका अध्यक्ष केपी शर्मा ओली नेतृत्वको समान्ती गठबन्धन भएको बताएका छन्। उनले दुईदुई पटक संविधान र संसद भंग गर्ने खोज्ने केपी ओली सामन्ती र ओलीसंग गठबन्धनको गरेका दलहरुले अझ पुरानो समान्ती भएको बताएका हुन्। केपी ओलीले पटकपटक संसद भंग गरेर अलोकतान्त्रिक, असंवैधानिक, गैरसंवैधानिक र निरङकुश कदम चालेपछि गणतन्त्र, संघीयता र गाउँगाउँमा पुगेको सिंहदरवारको अधिकारको निम्ति सडक संघर्षबाट ओलीलाई परारस्त गरेको बताए। उनले भने, ओली प्रवृतिले देश सिद्धायाउछ, देशलाई अनिर्णयको बन्दी बनाउँछ, त्यसैले समान्ती बिरुद्ध हामीले जहिले पनि लडनुपर्छ। धनुषाको शहिदनगर नगरपालिकामा आयोजना गरिएको चुनावी नगरसभालाई सम्बोधन गर्दै प्रचण्डले क्रान्ति र प्रगतिमा धनुषा जिल्ला र त्यसमा पनि यदुकूहा शहिदनगर अग्रणी स्थानमा छ। उनले भने, यहाँ थुप्रै महान शहिदहरुको रगत बगेको छ। धनुषा जिल्ला नेपाली क्रान्तिको एउटा ईतिहास पनि हो। पञ्चायत देखि राजतन्त्रविरुद्धको आन्दोलनमा होस् वा अन्य आन्दोलनको अग्रमोर्चामा धनुषा जिल्ला रहने गरेको छ। कामेश्वर, कुशेश्वरको प्रतिमा माल्यार्पण गरेका प्रचण्डले शहिदहरुले रगत बगाएको नगर यदुकूहामा आफैंमा गर्विलो ईतिहास बोकेको शहिद रामवृक्ष यादव, कमरेड सुर्यनाथ रानको बलिदानी क्षेत्र भएकोले समेत उनीहरुको बलिदानीलाई सम्झेर उनीहरुले चाँहेको, कल्पना गरेको शहिदनगर बनाउनुपर्नेमा जोड दिए। उनले भने, बलिनीको भूमीलाई शहिदनगर नगरपालिका उचित ढंगले राखिदिएको छ, त्यसैले प्रगति र परिवर्तनको पक्षमा मेयरका उम्मेदवार उदयकुमार बरबरिया (यादव) र उपमेयरका उम्मेदवार रेखा कुमारी मण्डललाई विजयी बनाउन आग्रह गर्दछु। अध्यक्ष प्रचण्डले प्रतिबद्धतापत्र उल्लेख भए बमोजिमको काममा कुनै त्रुटी नहुने र यसमा केन्द्र सरकारको पनि पुरै सहयोग रहने बताए। उनले भने, उदयले आफ्नो भिजन बडो व्यवस्थित रुपमा भिजन प्रस्तुत गरिएको छ त्यसलाई पुरा गर्न हामी सबैको सहयोग हुन्छ। शहिदनगरको विकासमा उदय र रेखा मात्र छैन, त्यसको पछाडि माओवादी केन्द्रको अध्यक्ष नि छ। हाम्रो उम्मेदवार विजयी गराउनुस् विकास र समृद्धिको यात्रामा म तपाईको साथमा हुन्छु। चुनावीसभामा मधेश प्रदेशका सचिव योगकुमार बरबरिया यादव (जीवन)ले शहिदनगरको समग्र विकासका लागि माओवादी केन्द्र निर्वाचनमा विजयी हुन आवश्यक रहेको बताए।"
आचारसंहिता उल्लघंन गरे १२ घण्टे स्पष्टीकरण,"काठमाडौं : निर्वाचन आयोगले मौन अवधिमा आचारसंहिता उल्लघंन गरेको पाइए कारबाही गर्ने भएको छ। यसअघि आचारसंहिता उल्लघंन गर्नेलाई २४ घण्टे स्पष्टीकरण सोध्दै आएकोमा आयोगले मौन अवधिमा १२ घण्टे स्पष्टीकरण सोध्ने भएको हो। मंगलबार आयोगमा आयोजित पत्रकार सम्मेलनमा प्रमुख निर्वाचन आयुक्त दिनेश थपलियाले आचारसंहिता उल्लंघन गर्नेलाई कडा कारवाही गरिने बताए। कडा कारवाहीस्वरुप स्पष्टीकरणलाई १२ घण्टामा झारिएको उनले बताए। थपलियाले उच्च नेताबाट आचारसंहिता उल्लघंन हुने गरेको बताए। उनले भने, आचारसंहिताका उल्लघंनका घटनाहरु निकै कम मात्रामा भएका छन्। सभ्य भनिएको ठाउँमा बढी आचारसंहिता उल्लघंन भएका छन्। गाउँमा कमै मात्रामा आचारसंहिता उल्लघंन भएको सुनिन्छ। जानेबुझेका, उच्च ओहोदामा बसेकाबाट नै आचारसंहिता विपरीतका क्रियाकलाप भएका छन्। उनले आचारसंहिता उल्लघंन गर्नेलाई आयोगले स्पष्टीकरण, सचेत, जरिवाना, ध्यानाकर्षणलगायतका कारबाही गरेको बताए। उनले भने, हामीले गरेको निर्णयउपर अदालतमा प्रश्न उठ्न सक्छ। त्यसकारण सोंच विचार गरी कारबाही गर्नुपर्छ। झण्डै झण्डै २०५ जति शीर्षकमा ५३ वटा व्यक्ति र दललाई कारबाही भएको छ।"
नुवाकोटका मतदान केन्द्रमा पुगे सबै कर्मचारी,"नुवाकोट : स्थानीय तहको निर्वाचनको लागि नुवाकोटमा खटाएका सबै केन्द्रका कर्मचारीहरु मंगलबार मतदान केन्द्र पुगेका छन्। मतदान केन्द्रमा सुरक्षाकर्मीसहित पुगेका कर्मचारीहरुले मतदानका लागि आवश्यक सामग्रीहरुसमेत लिएर पुगेका छन्। मुख्य निर्वाचन अधिकृतको कार्यालयले जिल्लाभरको मतदान केन्द्रको लागि कर्मचारी खटाउने कार्य सम्पन्न गरेसंगै उनीहरु मतदान केन्द्रमा पुगेको जिल्ला निर्वाचन कार्यालयले जनाएको छ। वैशाख ३० गतेको निर्वाचनको लागि कर्मचारीहरु खटाएर ५८ प्रकारका मतदान सामग्रीसहित केन्द्रमा खटाइको जिल्ला निर्वाचन अधिकारी जयप्रसाद गौतमको भनाई छ। स्थानीय तह निर्वाचनको लागि कर्मचारी, म्यादी प्रहरी, नेपाल प्रहरी, सशस्त्र प्रहरी र नेपाली सेनागरी जिल्लाभर चारहजार भन्दा बढी खटिएका छन्। नुवाकोटमा कुल १ सय ३२ मतदानस्थलमा २ सय ८७ मतदान केन्द्र रहेको छ। उक्त मतदान केन्द्रको लागि १ हजार ४ सय ३५ जना कर्मचारी खटाइएको मुख्य निर्वाचन अधिकृतको कार्यालय विदुरले जनाएको छ। नुवाकोटका १२ स्थानीय तहमा छुट्टाछुट्टै निर्वाचन अधिकृतको कार्यालय स्थापना गरेर निर्वाचनको काम गरिए पनि कर्मचारी खटाउने काम मुख्य निर्वाचन अधिकृतको कार्यालयबाट भएको हो। एउटा मतदान केन्द्र बरावर पाँच जना कर्मचारी खटाइएको सहायक निर्वाचन अधिकृत रिता लामिछानेले जानकारी दिइन्। उनका अनुसार एक जना मतदान अधिकृत, एक जना सहायक मतदान अधिकृत, २ जना सहायक कर्मचारी र एक जना सहयोगी गरी पाँच जना कर्मचारी खटाइएको हो। मतदान अधिकृत र सहायक मतदान अधिकृतलाई दुई दिनसम्म प्रशिक्षण दिएर पठाइएको हो। मतदान अधिकृतसहित कर्मचारीहरु मंगलबार मतदानस्थलमा पुगेका हुन्। निर्वाचनमा दुई हजार दुई सय भन्दा बढी सुरक्षाकर्मीहरु खटिएका छन्। नुवाकोटमा १ हजार ३ सय २५ जना म्यादी प्रहरीसमेत खटाइएको छ। म्यादी प्रहरी, नेपाल प्रहरी गरी २ हजार २ सय जना र सशस्त्र र नेपाली सेना चार सयभन्दा बढी परिचालन गरिएको छ। निर्वाचन अधिकृतको कार्यालय स्थापनासँगै सशस्त्र प्रहरीको एकएक टोली पुगिसकेको छ। स्थानीय प्रहरी चौकी कार्यरत प्रहरी परिचालन भई सकेको छ भने म्यादी प्रहरी पनि स्थानीय तहहरुमा पठाइसकिएको छ। मतदान केन्द्रमा सुरक्षाको तेस्रो घेरामा रहने नेपाली सेनाले भने मतदानस्थलको संवेदनशीलताको आधारमा दुई वा दुईभन्दाबढी मतदानस्थलमा असहज अवस्था सिर्जना भएमा तत्काल पुग्न सक्ने गरी रहने जिल्ला प्रशासन कार्यालयले जनाएको छ। मतदान केन्द्रमा पुगेका कर्मचारीहरुले भौतिक सुधारका कार्य, फोटोसहितको मतदाता परिचयपत्र वितरणलगायतका कार्य पहिलो चरणमा गर्नेछन्।"
"कुरुप काठमाडौंको मुहार फेर्छु, अभिभावकको रुपमा प्रस्तुत हुन्छु : सिर्जना सिंह","काठमाडौं : सत्ता गठबन्धनबाट काठमाडौं महानगरपालिकाको मेयर उम्मेदवार सिर्जना सिंहले चुनाव जितिसकेपछि अभिभावकको रुपमा प्रस्तुत हुने बताएकी छन्। काठमाडौंमा आयोजित चुनावी सभालाई सम्बोधन गर्दै सिंहले आफूले सपना बाँड्ने भन्दा पनि काम गरेर देखाउने बताएकी हुन्। उनले भनिन्, जितेपछि अभिभाबकको रुपमा प्रस्तुत हुन्छु। काम गरेर देखाउँछु। कुरुप काठमाडौंको मुहार फेर्ने आफ्नो योजना रहेको बताइन्। उनले भनिन्, मतदाताले हौंसला दिनुभएको छ। एउटा युद्ध जितिसकेको लागिरहेको छ। कांग्रेसले काठमाडौंजस्तो ठाउँमा महिला उम्मेदवारलाई अघि सारेको छ। यो एउटा गौरवशाली विजयी हो। काठमाडौंलाई महान घरका रुपमा स्थापना गर्ने योजना रहेको र सुरक्षित महानगर बनाउने उनको भनाइ छ। महानगरवासीको सेवालाई विशेष ध्यान दिने उनको भनाइ थियो।"
पूर्वाधार निर्माण गरेर सुदूरपश्चिमको राजधानी डडेल्धुरा सार्न सकिन्छ : प्रधानमन्त्री देउवा,"डडेल्धुरा : प्रधानमन्त्री तथा नेपाली कांग्रेसका सभापति शेरबहादुर देउवाले डडेल्धुरालाई प्रदेशको राजधानी बनाउन सकिने बताएका छन्। डडेल्धुरा सदरमुकाममा आयोजित चुनावी सभामा प्रधानमन्त्री देउवाले पूर्वाधार तयार गर्न सकिए अझै प्रदेश राजधानी डडेल्धुरा सार्न सकिने बताएका छन्। सोमवार गृहजिल्ला पुगेका देउवाले मंगलबार जिल्ला सदरमुकाममा आयोजित एक चुनावी सभालाई सम्बोधन गर्दै डडेल्धुराको समग्र विकास र समृद्धिका लागि कांग्रेसले स्थानीय चुनाव जित्न जरुरी रहेकोसमेत बताएका हुन्। बाटोघाटो, सडक कालोपत्रे, बागबजार सडक चौडालगायत खानेपानी र स्वास्थ्य तथा बेरोजगारी हटाउन पहल गर्ने देउवाले जानकारी दिए। पश्चिम सेतीसँगै पञ्चश्वर बहुउद्देश्यीय परियोजना पनि चाडै भारत सरकारसँग समन्वय गरि संचालनमा ल्याउनका लागि कुराकानी भइरहेको उनको भनाइ छ। डडेल्धुरालाई नै प्रदेश राजधानी बनाउन सकिन्छ, देउवाले भने, पहिला डडेल्धुरामा र डोटीमा संरचनाहरु थिएनन्। त्यसकारण राजधानी बनाउन सकिएन। अब संरचनाहरु निर्माण गर्छौं। त्यसपछि प्रदेश राजधानी पनि सार्न सकिन्छ। डडेल्धुरामा विमानस्थल र सिटीहल निर्माण गर्ने बताउँदै प्रदेशको राजधानी पनि डडेल्धुरा नै बनाउने उनको दाबी छ। एक फरक प्रसंगमा प्रधानमन्त्री देउवाले बाटो विर्सेर अन्यन्त्रलागेका नेता तथा कार्यकर्तालाई घर फर्किन आग्रहसमेत गरेका छन्। अझै केही विग्रेको छैन, घर फर्किनुस्, विकास विरोधी तत्व, लोकतन्त्र मास्ने गिरोहसँग नलाग्न नेता तथा कार्यकर्तालाई सुझावसमेत दिएका छन्। त्यसैगरी कांग्रेसका प्रदेश सभापति तथा पूर्वमन्त्री वीरबहादुर बलायरले सच्चा राष्ट्र भक्तमात्रै कांग्रेसमा रहेको जनाएका छन्। हिजोका चुनावमा धोका दिनेमात्रै मुनाफा लिएर अर्को पार्टीमा लागेको दाबी गरे। त्यसैगरी केन्द्रीय सदस्य नैनसिंह महरले चुनावमा अन्तर्घात गर्ने तत्व करुवा नामको कमण्डलु लिएर एमालेको सति गएको आरोप लगाए। सबै किसिमका फाइदा लिएर देउवाको हात समातेर हुर्केका तथा मानसम्मान कमाएकाहरु अघाइसकेपछि पार्टीबाट भागेको उनको आरोप थियो। प्रधानमन्त्री देउवाको आजै परशुराम नगरपालिकाको लालढुगांको चुनावी आमसभालाई सम्बोधन गर्ने कार्यक्रम रहेको छ। साथै प्रधानमन्त्री देउवा मतदानका दिनसम्म जिल्ला सदरमुकाममा बस्ने जनाइएको छ।"
मोरङमा सुरक्षा सतर्कता बढाइयो,"विराटनगर : भारतसँग खुला सीमा जोडिएको मोरङमा स्थानीय तह निर्वाचन लक्षित सुरक्षा सतर्कता बढाइएको छ। निर्वाचन सुरक्षाका दृष्टिले मोरङ अति संवेदनशील जिल्लाभित्र पर्छ। निर्वाचनका समयमा हुनसक्ने सम्भावित चुनौतीलाई मध्यनजर गर्दै सुरक्षाकर्मीको संख्या बढाएर विशेष टोली परिचालन गर्दै सबै ठाउँमा निगरानी बढाउन थालिएको प्रमुख जिल्ला अधिकारी काशीराज दाहालले बताए। उनका अनुसार खुला सीमा, अवैध गतिविधि, सीमा क्षेत्रबाट हुनसक्ने घुसपैठ तथा मतदानस्थलमा हुनसक्ने अवाञ्छित क्रियाकलापलाई नियन्त्रणमा लिन उच्च सुरक्षा सतर्कता अपनाइएको छ। १७ स्थानीय तह रहेको मोरङमा निर्वाचनलाई लक्षित गरेर ६ हजारभन्दा बढी सुरक्षाकर्मी परिचालन गरिने छ। म्यादी र नेपाल प्रहरीलाई सम्बन्धित मतदानस्थल तथा मतदान केन्द्रमा खटाइसकिएको दाहालले बताए। नेपाली सेना र सशस्त्र प्रहरीलाई पनि आआफ्नो जिम्मेवारीसहित चुनाव केन्द्रित गरेर परिचालन गरिएको उनको भनाइ छ। मोरङ प्रहरी प्रमुख एसपी शान्तिराज कोइरालाले निर्वाचन सुरक्षामा कुनै पनि कमजोरी हुन नदिन प्रहरीलाई निर्देशन दिएका छन्। जिल्लाका प्रहरी युनिटको निरीक्षणका क्रममा मंगलबार एसपी कोइरालाले निर्वाचन लक्षित सुरक्षा व्यवस्था चुस्तदुरुस्त र मजबुत बनाउन निर्देशन दिएका हुन्। निर्वाचन सुरक्षाको मुख्य भूमिकामा नेपाल प्रहरी रहन्छ। प्रहरीले मतदानस्थल र मतदान केन्द्रको सुरक्षा गर्नुपर्छ, उनले भने, सबैसंग समन्वय गर्दै आफ्नो जिम्मेवारी पूरा गरेर निर्वाचनलाई शान्तिपूर्ण रूपमा सम्पन्न गर्न प्रहरीले महत्वपूर्ण भूमिका खेल्नुपर्छ। शान्ति सुरक्षाको अवस्था मजबुत बनाउनुपर्छ। निर्वाचन आचारसंहिता उल्लंघनका घटना रोक्न, गस्ती र पेट्रोलिङ तीव्र बनाएर चेकजाँच बढाउन, सवारीसाधन र शंकास्पद व्यक्तिमाथि निगरानी गर्न, चुनाव विरोधी समूहको पहिचान गरेर नियन्त्रणमा लिन, निर्वाचनमा असर पुर्याउनसक्ने सम्भावित खतरालाई रोक्न र मतदानस्थलको सुरक्षा गर्न प्रहरीको भूमिका विशेष रहने एसपी कोइरालाको भनाइ छ। उनले मतदाता, उम्मेदवार र निर्वाचनमा खटिने कर्मचारीको सुरक्षालाई ध्यान दिनुपर्ने बताए। निर्वाचन सम्पन्न गर्न मोरङमा ४ हजार १ सय कर्मचारी परिचालन गरिएको प्रजिअ दाहालले बताए। एउटा मतदान केन्द्रमा ३ जनाका दरले परिचालन गर्ने गरी स्वयंसेवक छनोट गरिएको छ। ३ सय मतदानस्थल र ८ सय २० मतदान केन्द्र रहेको मोरङमा ३ दिनका लागि २ हजार ४ सय ६० स्वयंसेवक खटाइने उनले बताए। उनका अनुसार मतपेटिका, मतपत्र, स्वस्तिक छापलगायतका निर्वाचनलाई आवश्यक पर्ने सामग्री सम्बन्धित निर्वाचन अधिकृतको कार्यालयमा पुगिसकेको छ। मौसमको प्रतिकूलतालाई ध्यानमा राखेर निर्वाचन सामग्रीको सुरक्षाका लागि मतदानस्थलमा आवश्यक पर्ने त्रिपाल र प्लाष्टिक लगायतका सामग्रीको व्यवस्थापन गर्न निर्देशन दिइसकिएको दाहालले बताए। मौन अवधिलाई लक्षित गरेर निर्वाचन सम्पन्न नभएसम्मका लागि सुरक्षा उपस्थिति बढाउँदै गस्ती र पेट्रोलिङ गर्न थालिएको जानकारी उनले दिए। साथै प्रजिअ दाहालकै नेतृत्वमा सुरक्षा अधिकारी सम्मिलित टोलीले रात्रिकालीन गस्ती पनि सुरु गर्ने भएको छ। मतदानका दिन प्रशासन र मुख्य निर्वाचन अधिकृत तथा निर्वाचन अधिकृतको कार्यालयबाट अनुमति प्राप्तबाहेक अन्य सवारीसाधन सञ्चालनमा रोक लगाइने दाहालले बताए। उनका अनुसार एम्बुलेन्स, खानेपानीको ट्यांकर तथा पेट्रोलियम ढुवानीका साधन, फोहोर उठाउने गाडी, दूधका गाडी, तरकारी, फलफूल तथा विद्युत सेवाका सवारीसाधन, दमकल, दूरसञ्चार तथा केवुल सेवा, शववहान, अस्पतालमा कार्यरत परिचयपत्र प्राप्त चिकिसत्कले प्रयोग गर्ने सवारीसाधन र कूटनीतिक नियोगका सवारीका हकमा भने अनुमति लिन नपर्ने व्यवस्था गरिएको छ।"
"पालुङ्टारमा एमाले जसपा, चुमनुब्रीमा माओवादी जसपाबीच तालमेल","गोरखा : निर्वाचन आउनु तीनदिन अघि गोरखाका दुई पालिकामा विभिन्न दलहरुबीच चुनावी तालमेल भएको छ। पालुङ्टार नगरपालिकामा जनता समाजवादी पार्टी र नेकपा एमालेबीच चुनावी तालमेल भएको छ। चुमनुब्री गाउँपालिकामा जनता समाजवादी पार्टी र नेकपा माओवादीबीच तालमेल भएको पार्टीहरुले जानकारी दिएका छन्। नेकपा एमाले र जसपा दुवै पार्टीको जिल्ला समितिले मंगलबार संयुक्त विज्ञप्ति जारी गरी दुई पार्टीबीच मेयर, उपमेयर तथा वडाहरुमा तालमेल गरेको जानकारी गराएका हुन्। नेकपा एमालेका जिल्ला अध्यक्ष प्रेम गुरुङ र जसपा गोरखाका अध्यक्ष यानप्रसाद भट्टद्वारा हस्ताक्षरित विज्ञप्तिमा मेयरमा जसपाका प्रेम गुरुङलाई एमालेले सघाउने र उपमेयरमा एमालेकी पार्वती पाठकलाई जसपाले सघाउने निर्णय भएको उल्लेख छ। त्यस्तै वडा नं ४ र ५ मा एमालेले जसपालाई सघाउने र वडा नं ६, ७ र १० मा एमालेलाई जसपाले सघाउने निर्णय भएको विज्ञप्तिमा उल्लेख छ। अन्य वडामा आपसी सहमतिमा अघि बढ्ने उल्लेख गरिएको छ। त्यस्तै चुमनुब्री गाउँपालिकामा माओवादी र जनता समाजवादी पार्टीबीच चुनावी गठबन्धन गर्ने समझदारी भएको छ। माओवादीका गाउँपालिकाको अध्यक्ष पदका उम्मेद्वार निमा लामा र उपाध्यक्षकी उम्मेद्वार लक्ष्मी गुरुङलाई जसपाले समर्थन गर्ने र वडामा माओवादीले जसपालाई समर्थन गर्ने समझदारी भएको जसपाका पालिका अध्यक्ष गणेश कार्कीले जानकारी दिए। अनौपचारिक रुपमा यसअघिदेखि नै छलफल भइरहे पनि औपचारिक रुपमा मंगलबार यस विषयमा टुंगो लागेको उनले बताए। वडा नं ३ मा दुई सदस्यमा उनीहरुले हामीलाई सहयोग गर्ने र वडा नं ५ मा अध्यक्षसहित चार जना सदस्यमा हामीलाई उनीहरुले समर्थन गर्ने गरी हामीले पालिकाको अध्यक्ष र उपाध्यक्षमा सहयोग गर्नेगरी समझदारी भएको हो, कार्कीले भने। यसअघि जसपाबाट सो पालिकामा गणेश कार्कीले अध्यक्ष पदमा उम्मेद्वारी दिएका थिए।"
सुनवलका निर्वतमान मेयरले जम्मा गरे सुविधाबापतको साढे १८ लाख,"परासी : पश्चिम नवलपरासीको सुनवल नगरपालिकाका निर्वतमान मेयर भीमबहादुर थापा(भरत) ले कार्यकाल अवधिभर पाएको तलबभत्ता र अन्य सुविधाबापतको रकम नगरपालिकामा जम्मा गरेका छन्। मेयर पदमा निर्वाचित भए लगत्तै उनले आफूले नगरपालिकाबाट कुनै पनि सुविधा नलिने घोषणा गरेका थिए। आफ्नो कार्यकालमा नगरपालिकामा भएका कामको प्रशंसा बटुलेका थापाले व्यक्तिगत लगानीबाट पनि अन्य सामाजिक क्षेत्रमा सहयोग गर्दै आएका थिए। तलबभत्ता र अन्य सुविधाबापत पाएको कुल १८ लाख ५१ हजार ४ सय २४ रुपैयाँ मेयर थापाले नगरपालिकाको संचीत कोष र दैविक प्रकोप उद्धार विषेश कोषमा जम्मा गरेको प्रमुख प्रशासकीय अधिकृत अशोक कोइरालाले बताए। जम्मा गरेको रकममा सेवा सुविधाबापतको १४ लाख ८६ हजार, दैनिक भ्रमण भत्ताबापतको १ लाख ४१ हजार ३ सय र बैठक भत्ताबापतको २ लाख २३ हजार रहेको नगरपालिकाले जनाएको छ। थापा नेपाली कांग्रेसबाट निर्वाचित भएका थिए। पार्टीले अहिले मेयरको उमेदवारमा जिल्ला सभापति अर्जुनकुमार पोखरेललाई उठाएको छ।"
पोखरामा अटेरीको चुनावी खर्च २ लाख ७१ हजार,"पोखरा : पोखरा महानगरपालिकाको नगर प्रमुखसहित १७ जनाको अटेरी अभियानमार्फट स्वतन्त्र उम्मेदवारी दिएको अटेरी अभियानका स्वतन्त्र उम्मेद्वारहरुले चुनावी खर्च सार्वजनिक गरेका छन्। स्थानीय चुनावमा राजनीतिक भागबण्डाविरुद्ध स्वतन्त्र उम्मेद्वारी दिएको यस अभियानका उम्मेदवारहरुले चुनावी खर्च सार्वजनिक गरेका हुन्। निर्वाचनको मिति घोषणा भएसंगै पोखरा महानगरपालिकाको मेयर पदमा लेखक गनेश पौडेलले उम्मेदवारीको घोषण गरेका थिए। निर्वाचन घोषणा भएको डेढदेखि दुई हप्तापछि अटेरीले निर्वाचनको तयारी गरेको थियो। उम्मेदवारी दिएपछि पोखरेलीको घरघरमा पुगेर आफ्ना १७ जना उम्मेदवारहरुलाई भोट दिन घरदैलो कार्यक्रम चलाइका थिए। यसैक्रममा मंगलबारसम्म अटेरी अभियान पोखराको प्रचारप्रसारका क्रममा चुनावी खर्च २ लाख ७१ हजार ५ रुपैयाँ खर्च भएको अटेरी अभियानका निर्वाचन अभियान संयोजक हरि कार्कीले बताए। सुरुदेखि नै कम खर्चमा चुनाव लड्ने भनेर हामीले मिनिमाइज गरेका थियौं। सवारी, फोन, इन्टरनेट, कार्ययोजनापत्रमा गरेर हाम्रो २ लाख ७१ हजार रुपैयाँ चुनावमा खर्च भएको छ, उनले भने। मंगलबार राति १२ बजे देखि मौन अवधि सुरु हुने भएकोले हाल सम्मको खर्च सर्वाजनिक गरिएको उनले बताए। खर्चमध्ये १ लाख ३ हजार ७ सय ५० रुपैयाँ कार्ययोजनापत्र बिक्रिबाट उठेको उनले सुनाए। अटेरी अभियानले चुनावी कार्ययोजनापत्र बिक्रि गरेर चुनाव लड्ने सुरुआतदेखि नै बताउँदै आएको थियो। बाँकी १ लाख ६७ हजार २ सय ५५ रुपैयाँ खर्च पनि ८० प्रतिशत सहयोगी दाताबाट प्राप्त भएको संयोजक कार्कीले सुनाए। पोखराबाट नगरप्रमुख सहित १७ जनाले अटेरी अभियानमार्फत स्वतन्त्र उम्मेद्वारी दिएका छन्। निर्वाचनमा चुनाव प्रचारप्रसार पनि विभिन्न व्यवसाय, पेशामा लागेका युवादेखि उम्मेदवारहरुले आफ्नो काम सकेर बचेको समय दिएको अभियानका संयोजक कार्कीले बताए। निर्वाचन नजिकै आएपछि भने अलिबढी समय दिएर पोखरेलीको घरघरमा पुगेको पनि उनले सुनाए।"
"केशव स्थापितले माफी माग्दै भनेः चुनावी युद्ध हो, मेरो बोलीले कसैलाई ठेस पुर्याए माफ पाऊँ","काठमाडौंः काठमाडौं महानगरपालिका मेयरका उम्मेदवार केशव स्थापितले अत्यधिक मतका साथ आफू विजयी हुने दावी गरेका छन् । काठमाडौंमा आयोजित चुनावी सभालाई सम्बोधन गर्दै स्थापितले उनले चुनावमा विजयी हुने र काठमाडौंको मुहार फेर्ने बताए। 'मैले माफ माग्नुपर्छ । चुनावी युद्धमा युद्ध नै हो भने हतियार प्रयोग गरिन्छ । मिसाइल प्रयोग हुन्छ । मैले नाचे होला, गाए हुँला । जितको निश्चित भएको बेला मेयर हुने मान्छेले माफ पाउनुपर्छ । त्यस्तो कसैलाई ठेस परेको भए माफ मागे ।'"
जेठ १ देखि शनिबार र आइतबार बिदा दिने निर्णय राजपत्रमा प्रकाशित,"काठमाडौंः जेठ १ देखि प्रत्येक शनिबार र आइतबार सार्वजनिक बिदा दिने सरकारको निर्णय राजपत्रमा प्रकाशित भएको छ । योसँगै सोमबारदेखि शुक्रबारसम्म कार्यालय समय बिहान ९३० देखि अपरान्ह ५३० बजेसम्म निर्धारण गरिएको छ । सोमबार प्रकाशित राजपत्रमा कात्तिक १६ गतेदेखि माघ १५ गतेसम्म कार्यालय समय बिहान ९३० देखि अपरान्ह ४३० बजेसम्म रहनेछ । राजपत्रमा भनिएको छ, दशैं र तिहारका सार्वजनिक विदाबाहेक अन्य बिदा लगातार दुई दिनभन्दा बढी भएमा सार्वजनिक सेवा प्रवाह गर्ने अस्पताल र स्वास्थ्य चौकी, रोपवे, टेलिफोन, प्रहरी, विद्युत, खानेपानी, अध्यागमन, वारुणयन्त्र टक्सार रेडियो नेपाल, नेपाल टेलिभिजन मुद्रण विभाग कन्सुलर सेवा राहदानी सेवा, हुलाक, जिल्ला प्रशासन कार्यालय इलाका प्रशासन कार्यालय, सीमा प्रशासन कार्यालय, बैंकिङ सेवा, आन्तरिक राजश्व, भूमिसुधार तथा मालपोत कार्यालय मालपोत कार्यालय, नापी कार्यालय, भन्सार कार्यालय र स्थानीय तहले तेस्रो दिनदेखि गृह मन्त्रालयले समय निर्धारण गरे बमोजिम सेवा प्रवाहको व्यवस्था मिलाउने ।"
थप १३ जनामा कोरोना संक्रमण,"काठमाडौं : पछिल्लो २४ घन्टामा थप १३ जनामा कोरोना भाइरस संक्रमण पुष्टि भएको छ। देशभर गरिएको २ हजार ३ सय ७६ पीसीआर परीक्षणमा १२ जना र १ हजार २ सय ५८ एन्टीजेन परीक्षणमा १ जनामा कोरोना संक्रमण पुष्टि भएको हो । कोरोनाबाट मंगलबार कसैको मृत्यु नभएको स्वास्थ्य मन्त्रालयले जनाएको छ । त्यस्तै, आज थप १७ जना कोरोनामुक्त भएका छन्। यो सहित कोरोनाबाट निको हुनेको संख्या ९ लाख ६६ हजार ८ सय २३ पुगेको छ। नेपालमा हाल १ सय ८५ सक्रिय संक्रमित रहेका छन्।"
४४१६ अंकले बढ्यो सेयर बजार : ४ कम्पनीको कारोबारमा सकारात्मक सर्किट,"काठमाडौं : सेयर बजार दोहोरो अंकले वृद्धि भएको छ। आज नेप्से ४४१६ अंकले बढेर २३ सय १३ विन्दुमा अडिएको छ। २२६ कम्पनीको २६ हजार ५६५ पटक सेयर कारोबार भयो। दोहोरो अंकले बढेको सेयर बजारमा १ अर्ब ३५ करोड ६६ लाख ८७ हजार ४६९ रुपैयाँको सेयर कारोबार भयो कारोबारमा आएका १३ वटै समूहको सूचक उकालो लागेको छ। फाइनान्स समूहको सर्वाधिक ३२७ प्रतिशतले सेयर मूल्य बढ्यो। हाइड्रो पावरको ३८ प्रतिशतले बढ्दा डेभलपमेन्ट बैंक,अन्य, लाइफ इन्स्युरेन्स, इन्भेस्टमेन्टको दुई प्रतिशत बढीले सूचक बढ्यो। आज ४ कम्पनीको सेयर सकारात्मक सर्किट लेभलमा कारोबार भयो। कारोबार रकमका आधारमा ङादी ग्रुप पावर अग्रस्थानमा रह्यो। सो कम्पनीको ९ करोड ९८ लाख बढीको सेयर कारोबार भयो।"
"काठमाडौं उपमेयरकी उम्मेदवार सुनिताले भनिन् : जनताको शासक होइन, सेवक बन्नेछु","काठमाडौंः काठमाडौं महानगरपालिकाकी उपमेयर उम्मेदवार सुनिता डंगोलले मतदान गर्न मतदातासँग अपिल गरेकी छिन् । काठमाडौंमा आयोजित चुनावी सभामा बोल्दै डंगोलले जितपछि सेवक बन्न उम्मेदवारी दिएको बताइन्। उनले भनिन्, जितपछि जनताको शासक बन्न यो पाइला चालेको होइन जनताको सेवक बन्न चुनावी मैदानमा होमिएको हुँ । उनले काठमाडौंलाई सांस्कृतिक नगरी बनाउन उम्मेदवारी दिएको बताइन् । उनले जनता, न्याय र समानताको पक्षमा लड्ने बताइन् । काठमाडौंलाई कान्तिपुरी नगरी बनाउने उनको भनाइ छ। एमालेले देशव्यापीरुपमा विकासको अभियान चलाएको उनको भनाइ छ । डंगोलले भनिन्, 'जनताको सेवक बन्ने सौभाग्य प्रदान गर्नुस् । मत खेर जान दिने छैनौं । सूर्यजस्तै चहकिलो बन्न दिन एमाले उम्मेदवारलाई भोट दिनुस्।'"
काठमाडौंले सिर्जना सिंहजस्तो मेयर कहिल्यै पाउँदैन : भीमसेनदास प्रधान,"काठमाडौं : नेपाली कांग्रेसका नेता एवम् पूर्वमन्त्री भीमसेनदास प्रधानले काठमाडौं महानगरमा सिर्जना सिंहलाई मेयरमा मतदान गर्न अपिल गरेका छन् । काठमाडौंमा आयोजित चुनावी सभालाई सम्बोधन गर्दै प्रधानले काठमाडौंको विकासका लागि मेयरमा सिर्जना सिंह र उपमेयरमा रामेश्वर श्रेष्ठलाई मतदान गर्न अपिल गरेका हुन् । 'सिर्जना सिंहजस्तो मेयर कहिलै पाउनुहुन्न । उहाँ संस्कारयुक्त पनि हुनुहुन्छ । उहाँहरुलाई मतदान गर्नुस्,उनले भने, 'उहाँमा कुनैपनि खोट छैन । हाम्रो लागि सबैभन्दा सहज पात्र हो ।' स्थानीय सरकारमा गठबन्धनको बहुमत आए पुनः यहि गठबन्धनले निरन्तरता पाउने दावी गरे।"
"आफ्नै उम्मेदवारबाट उल्लंघन भयो एकीकृत समाजवादीको घोषणापत्र, सम्पत्ति विवरण गफमै सीमित","काठमाडौँ नेकपा (एकीकृत समाजवादी)का उम्मेदवारहरुले आफ्नै पार्टीको घोषणापत्र उल्लंघन गरेका छन्। वैशाख ३० गते हुने स्थानीय तहको निर्वाचनका लागि पार्टीले ६ वैशाखमा स्थानीय निर्वाचन घोषणा पत्र २०७९ सार्वजनिक गरेको थियो। उक्त घोषणापत्रमा उम्मेदवारी दाखिला गर्ने दिनसम्म सम्पत्ति विवरण सार्वजनिक गर्ने कुरा गरेको छ। तर मनोनयन दर्ता भएको १५ दिन वित्दा पनि कुनै उम्मेदवारले सम्पत्ति विवरण सार्वजनिक गरेका छैनन्। आफूलाई विधि, पद्धति र अनुशासनमा कटिबद्ध भएको दाबी गर्ने नेकपा एसले शुरुवातमै आफ्नो चुनावी प्रतिबद्धता उल्लंघन गरेको हो। स्थानीय तह निर्वाचनमा उम्मेदवारी दाखिला गरेकै दिन उम्मेदवारले आफ्नो सम्पत्ति विवरण सार्वजनिक गर्ने र निर्वाचित हुनुअघि आफू संलग्न कारोबार वा व्यावसायको कार्यकारी जिम्मेवारीबाट अलग हुने एकीकृत समाजवादीको प्रतिबद्धता छ। तर यसलाई समाजवादीका उम्मेदवारले कार्यान्वयन गरेका छैनन्। समाजवादीले सार्वजनिक गरेको ४८ पृष्ठको घोषणापत्रको ४२ पेजमा रहेको ३३५१ मा स्थानीय तहको निर्वाचनमा उम्मेदवारी दाखिल गरेकै दिन हाम्रा उम्मेदवारहरुले आफनो सम्पत्ति विवरण सार्वजनिक गर्ने छन् उल्लेख छ। सार्वजनिक भएको पार्टीको घोषणापत्रमा उल्लेख भएअनुसार समाजवादीका तर्फबाट स्थानीय तहका विभिन्न पदमा मनोनयन दर्ता गरेका उम्मेदवारहरुले १२ गतेभित्र आआफनो सम्पत्ति विवरण सार्वजनिक गर्नुपर्ने हो। तर पार्टीका तर्फबाट उम्मेदवार बनेकाहरुले अहिलेसम्म पनि कुनै उम्मेदवारले सम्पत्ति विवरण पेश गरेको छैनन्। देशभर ९ हजार ८४२ उम्मेदवार पार्टीका केन्द्रीय कमिटी सदस्य लक्ष्मण केसीकाअनुसार देशभर नेकपा एसका ९ हजार ८४२ उम्मेदवार छन्। उनी भन्छन्, यो संख्या हजार भन्दा बढ्न सक्छ। सबै डाटा प्राप्त भएको छैन। उम्मेदवारको संख्या ११ हजार पुग्ने उनको दाबी गरे। किन उल्लंघन? यसमा एकीकृत समाजवादीका नेताहरु भने अनविज्ञता देखाउँछन्। पार्टी प्रवक्ता जगन्नाथ खतिवने यस विषयमा आफूलाई कुनै जानकारी नभएको बताए। म धेरै दिनदेखि गाउँमा छु। के गर्या छन्? मैले ठोस निर्णय दिन, जानकारी दिन सकिन, उनले भने, कस्ले सार्वजनिक गरे, गरेनन्? मलाइ केही थाहा छैन। यस विषयमा सचिवालयमा सोध्नुपर्ने खतिवडाको जवाफ रह्यो। कार्यालय सचिव गंगाधर तुलाधार पनि यस विषयमा कुनै जानकारी नभएको बताउँछन्। उम्मेदवारी दिने दिनमै गर्ने भनेका थियौं। कतिपय ठाउँमा गरिएको छ भन्ने सुन्नमा आएको छ। देशभर कति उम्मेदवार छन् र, उनले भने। पार्टीका कति उम्मेदवार सार्वजनिक गरे भन्ने प्रश्नमा उनले कहाँ गरियो भन्ने जानकारी नभएको बताए। एकीन डाटा छैन, पछि भए पनि गर्छौ, प्रतिबद्धता गरेपछि त गर्नेपर्यो, उनले भने। निर्देशन आएको छैन समाजवादीबाट काठमाडौ महानगरपालिका उपमेयर उम्मेदवार रामेश्वर श्रेष्ठले अहिलेसम्म सम्पत्ति विरण सार्वजनिक गरेका छैनन्। उनी भन्छन्, पार्टीले निर्णय गरेर गर्नेपर्छ भन्यो भने हामी गर्छौं। अहिले त कसैले गरेको छ जस्तो मलाइ लाग्दैन। किन गर्नुभएन भन्ने प्रश्नमा उनी थप्छन्, हजुरले सम्झाउनु भयो। म यो विषयमा पार्टीमा कुरा राख्छु। पोखरा महानगरपालिका मेयरका उम्मेदवार धनराज आचार्यले मनोनयन दर्ताको दिनमा सम्पत्ति विवरणको फर्म भरेको उनका भाइ शिवराज आचार्यले जानकारी दिए। उनले भने, सम्पत्ति विवरण सार्वजनिकको फर्म थियो भरेर निर्वाचन आयोगलाइ बुझाएका छौं। बाहिर सार्वजनिक भने गरिएको छैन। बाँके खजुरा गाउँपालिकाका अध्यक्ष उम्मेदवारले पनि अहिलेसम्म आफूले सम्पत्ति सार्वजनिक नगरेको जानकारी दिए। उनी भन्छन्, भोलि तय हुन्छ होला मलाइ निर्वाचन आयोगबाट भनेको पनि थिएन। मैले आफैले गर्नुपर्छ भन्ने लागेर तयारी गर्न लागेको छु, उनले भने। इलामको सूर्योदय नगरपालिकाका मेयर पदका उम्मेदवार रनबहादुर राईले सम्पत्ति सार्वजनिक गर्न कुनै निर्देशन नआएको बताए। उनले भने, पार्टीबाट गर्नैपर्छ भनेर कुनै निर्देशन प्राप्त भएन।"
सिर्जना सिंह प्रतिपक्षीजस्तो लाग्दैन : स्थापित,"काठमाडौंः काठमाडौं महानगरपालिकाका मेयरका उम्मेदवार केशव स्थापितले आफू निर्वाचित भए एक वर्षभित्र काठमाडौंमा फोहोरमैला व्यवस्थापनको दिर्घकालीन समाधान गर्ने दावी गरेका छन् । काठमाडौंमा चुनावी सभामा बोल्दै स्थापितले काठमाडौंमा देखिएको फोहोरको समस्या दिर्घकालीन समाधान गर्ने बताएका हुन्। 'फोहोर मैलाको नाममा कांग्रेसले राजनीति गर्न पाइने छैन । एक वर्षभित्र धूँवा र धूलो नियन्त्रण गर्छु । ठूला खालका पार्कहरु निर्माण गर्नेछु,' उनले भने,' दुई वर्षभित्र साइकलमैत्री हुन्छ काठमाडौं महानगर।' उनले मेयर पदकी उम्मेदवार सिर्जना सिंहप्रति इंगित गर्दै भने, 'प्रतिपक्ष को भन्दा? घुम्टो लगाएर बसेको छ । सिर्जना डंगोलले भाषण गरेको जस्तै कति राम्रो हुन्थ्यो होला मेरो प्रतिपक्षीले। उहाँ त खोइ मञ्चमै आको छैन । मैले सबै मञ्चबाट सोधे प्रतिपक्ष को भनेर ? घुम्टो लाएर बसिरहेको छ । मलाई त प्रतिपक्षी छजस्तो नै लाग्दैन। प्रतिपक्षी दर्शन, पार्टी, नीति, मामिलाको मामलामा काठमाडौंको विकास सन्दर्भमा प्रतिष्पर्धा गर्न आउनुपर्दैन । हाम्रो प्रतिष्पर्धी नै उत्पादन भाछैन ।'"
"अहिले ऋण लगाउनुस्, ५ वर्षभित्र तिरिसक्छु : उम्मेदवार गुरागाईं","विराटनगर : स्थानीय तह निर्वाचनका लागि नेकपा (एमाले)बाट मोरङको सुन्दरहरैँचा नगरपालिकाको मेयर पदमा उम्मेदवारी दिएका केदारप्रसाद गुरागाईं यतिबेला अन्तिम चुनावी प्रचारप्रसारमा छन्। एमालेको प्रतिस्पर्धामा गठबन्धनबाट मेयरमा नेपाली कांग्रेसका शिवप्रसाद ढकाल र उपमेयरमा माओवादीका नवराज चापागाईंको उम्मेदवारी छ । यसअघि नगरपालिकाको मेयर रहेका ढकालले २०७४ सालमा उनै गुरागाईंलाई पराजित गरेका हुन् । यसपटक पनि ढकाल र गुरागाईंबीच घमासान प्रतिस्पर्धा हुने देखिएको छ । यसपटक भने सिंगो सुन्दरहरैँचाको साथ लिएर मेयर जित्दै ढकालसँग बदला लिने तयारीमा गुरागाईं छन् । उनले विदेशमा रहेका सुन्दरहरैँचाका मतदातालाई समेत सम्झिएका छन्। विदेशमा रहेका युवालाई सम्झिँदै गुरागाईंले भने, मुलुक निर्वाचनको महाअभियानमा रहेका बेला तपाईंहरु विदेशमा हुनुहुन्छ। वैशाख ३० गते हुने निर्वाचनमा एमालेका उम्मेदवारलाई विजयी गराउनका लागि परिवारका सदस्यसँग आग्रह गरिदिनुस्। भोट हालेर जिताउनुभयो भने आगामी दिनमा युवाहरुले विदेश जान नपर्ने अवस्थाको सिर्जना गर्छौँ। युवाहरुलाई नगरभित्रै रोजगारीको वातावरण बनाउँछौं। गुरागाईंले आफूलाई चुनाव जिताएर ऋण लगाउन सुन्दरहरैँचाका बासिन्दासँग अपिल पनि गरेका छन्। एमालेका उम्मेदवारलाई जिताउन सबैले भूमिका खेल्नुहोस् । त्यो ऋण वैशाख ३० गतेपछि तिर्दै जाने छु, उनले भने, सुन्दरहरैँचालाई सुन्दर नगरमा परिणत गरेर तपाईंहरुलेलगायतको गुन ५ वर्षभित्रमा तिरिसक्ने योजना बनाएको छु। स्वदेश तथा विदेशमा रहनुहुने सुन्दरहरैँचा निवासी आमा, बुवा, दाजु, भाइ, दिदी, बहिनी सबैमा एमालेलाई नगर बनाउने मौका दिनुहुन अनुरोध गर्दछु। गठबन्धनका उम्मेदवार ढकालले पनि दोस्रो पटक मेयर बन्ने आफ्नो सपना पूरा हुने चरणमा रहेको बताए। मैले ५ वर्षको समय सुन्दरहरैँचाको विकासमा खर्चिएको छु। मेरो कामबाट मतदाता खुसी छन्, उनले भने, फेरि मेयर बनेर बाँकी रहेका अधुरा काम पूरा गर्ने योजना छ। जित निश्चितजस्तै भइसक्यो।"
ओली जनतालाई झुट्टा सपना बाड्न माहिर : संचारमन्त्री कार्की,धरान : सूचना संचार तथा प्रविधी मन्त्री ज्ञानेन्द्र कार्कीले एमाले अध्यक्ष केपी ओली जनतालाइ झुट्टा सपना बाड्न माहिर रहेको आरोप लगाएका छन्। मंगलबार सुनसरीको धरानमा आयोजीत सत्ता साझेदार गठबन्धनको चुनावी सभालाई सम्बोधन गर्दै उनले उक्त आरोप लगाएका हुन्। मन्त्री कार्कीले ओलीको सरकार अहिलेसम्म रहेको भए देश श्रीलंका जस्तै भै सक्ने बताए। ओली संसद विघटन गर्ने प्रतिगामी र जनमतको विरोधी भएकाले उनको विश्वास गर्ने आधार नभएको कार्कीको भनाइ थियो। मन्त्री कार्कीले ओलीका पालामा भएको आर्थिक संकट वर्तमान सरकारले बिस्तारै ट्रयाकमा लिएको बताए। कार्कीले स्थानीय निर्वाचनमा गठबन्धनका उम्मेदवारले जिते मात्र देशको विकास हुने दाबी गरे। कार्कीले धरानमा गत उपनिर्वाचनमा नै कांग्रेसले नेकपालाई पराजित गरेकाले यो निर्वाचनमा गठबन्धनले सहजरुपमा विजय हासिल गर्ने बताए। गठबन्धनकातर्फबाट धरानको मेयर र उपमेयर पदका प्रत्यासी किसोर राई र अइन्द्रबिक्रम बेघाले गठबन्धनका उम्मेदवारलाई जिताए जनताको सेवक बनेर धरानको विकास र जनताको सेवा गर्ने प्रतिबद्धता जनाएका छन्।
उमेर बढाएर बावुलाई भत्ता खुवाएको भन्दै वडाध्यक्षका उम्मेदवारविरुद्ध उजुरी,सन्धिखर्क : अर्घाखाचीको शितंगगा नगरपालिका १३ का वडा अध्यक्ष पदका उम्मेदार दुर्गा बिसीले उमेर बढाएर आफ्ना नजिकाकालाई वृद्धभत्ता खुवाएको भन्दै उजुरी परेको छ । वडाध्यक्ष बिसीले वडा अध्यक्ष भएको समयमा पदको दुरुपयोग गर्दै आफ्ना बुवा केशबहादुर भाट क्षेत्रीलाई नियमविपरित वृद्ध भत्ता खुवाएको भन्दै जिल्ला प्रहरी कार्यालय अर्घाखाँचीमा उजुरी परेको हो। तत्कालिनरुपमा आफू वडा अध्यक्ष भएको समयमा सहोदर बावु र अन्य आफन्तलाई समेत वृद्धभत्ता खुवाएको भन्दै जिल्ला प्रहरी कार्यालय अर्घाखाँचीमा उजुरी परेको जिल्ला प्रहरी कार्यालय अर्घाखाँचीले बताएको छ । सो उजुरीका विषयमा छानविन भइरहेको जिल्ला प्रहरी कार्यालय अर्घाखाँचीले जनाएको छ । २०७४ सालको स्थानीय निर्वाचनमा वडा अध्यक्ष जितेका बिसी स्थानीय तह निर्वाचन २०७९ मा पनि वडा अध्यक्षको उम्मेदार बनेका छन्।
प्राविधिक कार्यालयका प्रमुखसहित ६ जनाविरुद्ध मुद्दा,"काठमाडौं : अख्तियार दुरुपयोग अनुसन्धान आयोगले तत्कालीन जिल्ला प्राविधिक कार्यालय सप्तरीका प्रमुख जिल्ला इन्जिनियर राज कुमार गोईत, लेखापाल र निर्माण व्यवसायीसमेत गरी ६ जनाविरुद्ध मुद्दा दायर गरेको छ । अख्तियारले तत्कालीन जिल्ला प्राविधिक कार्यालय सप्तरीका इन्जिनियर उग्रानन्द पाठक र लेखापाल छत्रबहादुर श्रेष्ठलाई प्रतिवादी बताए । अनुसन्धानमा वास्तविक रुपमा भए गरेको कामभन्दा बढी परिमाणको काम गरेको भनी काम नै नगरेको विवरणसमेत गलत रुपमा उल्लेख गरी सोही गलत विवरण समेतलाई समेटी झुट्टा बिल भरपाई बनाइ सो बिलअनुसार ६६ लाख ६४ हजार ६९९ भुक्तानी दिने र लिने कार्य गरेको पाइएको छ । उनीहरुले माँ जानकी निर्माण सेवा, अन्नपूर्ण कन्स्ट्रक्सन र एभरेष्ट निर्माण सेवासँगको मिलेमतोमा आफूलाई गैरकानुनी लाभ र नेपाल सरकारलाई हानिनोक्सानी पुर्याउने कार्यसमेत गरेको देखिएको पाइएको छ । जिल्ला प्राविधिक कार्यालयका कर्मचारी एवं निर्माण व्यवसायीहरु भष्टाचार निवारण ऐन बमोजिम सजायको मागदावी लिइ विशेष अदालत काठमाडौंमा आरोपपत्र दायर गरिएको छ ।"
निर्धक्क भएर भोटको ऋण लगाउनुहोस् विकास गरेर ब्याजसहित फिर्ता गर्नेछु : उम्मेदवार लबश्री,"रामेछाप : स्थानीय निर्वाचन मिति नजिकिँदैं जाँदा दलहरूले घरदैलो कार्यक्रम छोट्याउँदै गएका छन्। यस्तै नेपाली कांग्रेस रामेछाप नगरपालिकालेपनि मंगलबार घरदैलो कार्यक्रम सकेर आमसभा गरेको छ। नगरपालिका प्रमुखका लागि उम्मेदवार बनेका नेपाली कांग्रेस रामेछापका पूर्व पार्टी सभापति लबश्री न्यौपानेले आम नागरिकले मेरो आवश्यकता महसुस गरेको बताएका छन्। प्रत्येक नागरिकको घरघरमा पुगेका न्यौपानेलाई रामेछाप नगरपालिकाको समृद्धिका लागि तपाईंको आवस्यकता छ जसरीपनि जिताउँछौ भनेर आम नागरिकले भनेको उनको भनाइ रहेकोछ। राजनीतिलाई समाजसेवाको पेशा बनाएर जीवन यसैमा समर्पण गरेको छु मेरो उम्मेदवारीमा आम नगरबासीको उत्साहले आफूलाई धेरै हौसला थपेको न्यौपानेले जानकारी दिए। रामेछाप नगरपालिकालाई देशकै नमूना नगर बनाउने संकल्प गरेर चुनावी मैदानमा उत्रिएका न्यौपाने लामो राजनैतिक इतिहास बोकाका नेता हुन्। उनी सधैं आम नगरिकसंग घुलमिल हुने र हरेक नागरिकको पीडामा मलम लगाउँदै आएका छन्। गत स्थानीय निर्वाचनमापनि रामेछाप नगरपालिका नेपाली कांग्रेसले ३ वटा वडाध्यक्षसहित नगर प्रमुख र उपप्रमुख जितेकाले यो पटक थप वडासहित पलिका आफूहरूले जित्ने न्यौपानेको भनाइ छ। कहिलेपनि लाभको पदमा नपुगेका न्यौपानेले रामेछाप जिल्लाको पुरानो सदरमुकामसमेत रहेको रामेछाप नगरपालिकाको विकासको लागि आफ्नो अहम् भूमिका रहेको बताएका छन्। उनी भन्छन्, एक पटक मलाई जिताएर देखाउनुहोस् रामेछाप नगरलाई समृद्ध नगर र सुखी नगरबासी बनाएर देखाउँछु। रामेछाप नगरपालिका कृषि तथा पर्यटनका लागि नमूना नगर बनाएर नागरिकको आयआर्जनलाई दोब्बर बनाउने र आत्मनिर्भरतातर्फ उन्मुख गराउने लक्ष्य रहेको उनको भनाइ छ। अपाङ्ग, महिला र बालमैत्री नगर बनाउँदै नगरभित्रका जेष्ठ नागरिकको घरमै गएर स्वास्थ्य परिक्षणसमेत गराउने ब्यवस्था मिलाउने न्यौपानेको योजना रहेको बताए। निर्धक्क भएर भोटको ऋण लगाउनुहोस् विकास गरेर ब्याजसहित फिर्ता गर्ने न्यौपानेले बताए।"
घरमुली कै भरमा भोट हाल्छन् मधेसी महिला,"विराटनगर : विगत कयौं पटकको निर्वाचनमा मतदान गरिसकेका अधिकांश मधेसी महिलाहरु स्वेच्छाले मतदान गर्न सकेका छैनन्। मधेसी महिलाहरुलाई मतदाता शिक्षा र राजनीतिक दलबारे जानकारी छैन। मधेसी महिलाहरुले मतदानको अघिल्लो दिन घरमुलीले भनेको चुनाव चिन्हमा मतदान गर्ने गरेको बताउछिन् विराटनगर६की ३८ वर्षीय किरण सहनी। अभिभावकले भनेको पार्टीको चुनाव चिन्हमा मतदात गर्ने गरेको उनले बताईन्। मालिक साहेव(अभिभावक)ले संरक्षण गरेकाले उनीहरुले भनेको चुनाव चिन्हमा मतदान गर्ने गरेको बताईन्। अभिभावकको सहयोग बिना महिलाले केही गर्न नसक्ने भएकोले अभिभावकको सल्लाहमा मतदान गर्ने गरेको बताउँदै कहिले पनि आफैंले छानेको उम्मेदवारलाई मतदान नगरेको सुनाईन्। मतदानको दिन मतदान केन्द्रसम्म घरबाट लगेर जाने मान्छेले भनेको चुनाव चिन्हमा मतदान गर्ने गरेको स्थानीय महिला बताउँछन्। विराटनगर७की ५० वर्षीय सावीत्री सहनीले निर्वाचनको दिन जसले मतदान केन्द्रसम्म लिएर जान्छ र मतदान केन्द्रमा भनेको चुनाव चिन्हमा मतदान गर्ने गरेको बताईन्। अधिकांश मधेसी महिलाले राजनीतिक एजेण्डा, नीतिसहितका राजनीतिक दलको घोषणापत्र महिलाले नपढ्ने गरेको पाईएको छ। निर्वाचनको मिति नजिकिदैं जाँदा प्रमुख दलहरुले आआफ्ना एजेण्डासहितका घोषणापत्र हरु सार्वजनिक गरेका छन्। राजनीतिक दर्शन, कार्यक्रम र योजना जनता समक्ष राख्ने माध्यम घोषणापत्र हुनेगरेकोमा मधेसी महिलाहरु नपढ्ने गरेको पाइएको हो। सरकारले मतदाता शिक्षा टोलटोलमा संचालन गर्ने भएतापनि मधेसी मतदाताहरु त्यसमा सहभागिता जनाउँदैनन्"
एनसेलले ल्यायो चुनावलक्षित रिचार्जमा बोनस डेटा अफर,"काठमाडौं : एनसेलले चुनावलक्षित रिचार्जमा बोनस डेटा अफर ल्याएको छ। एनसेल आजियाटा लिमिटेडले स्थानीय चुनावलाई ध्यानमा राख्दै आकर्षक बोनस डेटा अफर ल्याएको छ। यस अफरमा ग्राहकले एनसेल एपमार्फत आफ्नो ब्यालेन्स रिचार्ज गर्दा बोनस स्वरुप ५० एमबीदेखि ५०० एमबी डेटा प्राप्त गर्न सक्ने एनसेलले जनाएको छ। यो अफर वैशाख २३ गतेबाट लागू भईसकेको र जसअन्तर्गत एनसेल एपबाट ब्यालेन्स रिचार्ज गर्ने प्रत्येक ग्राहकले आफूले रिचार्ज गरेको रकमको आधारमा बोनस डेटा पाउँने एनसेलले बताएको छ। एप मार्फत रु ५० देखि रु ९९ रिचार्ज गर्ने ग्राहकले १ दिनको लागि मान्य हुने ५० एमबी डेटा, १०० देखि १९९ सम्मको रिचार्जमा ३ दिन समयसीमा भएको २०० एमबी डेटा, २०० वा सो भन्दा माथिको रिचार्जमा ग्राहकले ५०० एमबी डेटा पाउँने पनि एनसेलले जनाएको छ।"
महोत्तरीमा शिक्षित युवाहरु राजनीतिमा,"महोत्तरी : राजनीतिमा बेलाबखत पढाईलेखाईको हुने गर्छ। पढाईलेखाईकै कारण कतिपय नेता तथा कार्यकर्ताहरु आलोचितसमेत हुँदै गएको पाइन्छ। नेताहरुको पढाईलेखाईको सवालमा प्रायः प्रोपोगोण्डाले व्यापक चर्चाको विषय बन्दै गएको पाईएको छ। यसैक्रममा पछिल्लो समयमा हुने स्थानीयतहको निर्वाचनको क्रममा उच्च शिक्षा आर्जन गरिएका युवाहरु राजनीतिक्षेत्रतर्फ आईरहेका छन्। महोत्तरीका पालिकाहरुमा बढी पढाईगरी आयआर्जनको बाटोमा लम्किएका युवाहरु राजनीतिमा कदम हालेका छन्। ती मध्ये केही नमुना हामीले तल उल्लेख गरेका छौं। डा दिपेन्द्र महतो (गौशाला नगरपालिकाको मेयरपदको उम्मेदवार) स्वास्थ्य, शिक्षा, सुशासन र पालिकाको समग्र विकासलाई ध्यानमा राख्दै राजनीति पेशा अंगालेका एकपात्र हुन गौशाला नगरपालिका२ का ३८ वर्षिय युवा डा दिपेन्द्र महतो। गौशाला नगरपालिकाको मेयर पदका लागि डा महतोले जनता समाजवादी पार्टीको तर्फबाट मेयर पदका लागि उम्मेदवारी दर्ता गराएका हुन्। डा दिपेन्द्र चिकित्सक पेशालाई तत्कालको लागि स्थगनगरी राजनीतिमा उत्रेका हुन्। हुन त दिपेन्द्र यसभन्दा अगाडिको निर्वाचनमा आफ्ना बुवा लक्ष्मी महतोलाई चुनावमा खुलेर साथ दिएका थिए। जसले गर्दा उनीसँग राजनीति अनुभव सन्तोषजनक रुपमै रहेको उनको भनाई रहेको छ। उनी भन्छन्, गौशालावासीले नै मलाई नेता बनायो। स्वास्थ्य पेशा अंगालेको मैले चाहदैँ नचाहदैँ राजनीतिमा उत्रिएँ। यहाँ चौतर्फीरुपमा विकासको आवश्यकता रहेको छ। ५ वर्षको अवधिमा यहाँको नागरिकले नगरपालिकाबाट सुशासनको अनुभव प्राप्त गर्न सकेको छैन्। गौशालालाई सुध्रानुपर्ने अनेकौ विषयवस्तु रहेको छ। जसलाई मैले नगरवासीको सहयोग र साथ लिएर क्रमिक रुपमा सुधार गर्नेछु। ई शेष मोहम्मद शहवाद हैदर (सम्सी गाँउपालिकाका लागि अध्यक्ष पदका उम्मेदवार) वैदशिक रोजगारको शिलशिलामा १० वर्षे अनुभव बटुलेर स्वदेश फर्किएका सम्सीका ई शेष मोहम्मद शहवाज हैदर राजनीतिक्षेत्रमा उत्रिएका छन्। लामो समय कतारमा रहि सिभिल ईन्जिनियरको काम गरेर फर्किएको हैदर गाँउपालिका अध्यक्ष पदका लागि उम्मेदवारी दिएका छन्। ३२ वर्षिय हैदर नेकपा माओवादी केन्द्रतर्फबाट गाँउपालिका अध्यक्षको रुपमा उम्मेदवारी दिएका हुन्। अन्य पालिकाको तुलनामा सम्सी गाँउपालिकाको विकास अन्त्य न्युन भएकोले यस पालिकामा समय अनुकुल विकास छाउनका लागि आफू राजनीतिमा आएको हैदरले बताए। परिवार नै पूर्ण रुपमा राजनीतिक्षेत्रमा होमिएको बताउँदै हैदरले अगाडि भने, बुवाको राजनीतिले म निकै नै प्रभावित छु। उहाँको राजनीतिक क्रियाकलाप म धेरै नै नजिकबाट अपनाएको छु। उहाँबाट प्रभावित भएर यसपटकको स्थानीय तहको निर्वाचनमा भाग लिने निधो गरेका थिएँ। फलस्वरुप सबैको सहयोगमा म यस पदका लागि चयन भएको छु। विदेशमा लामो समय बिताएकोले त्यहाँ हुने विकास निर्माणको गतिविधीलाई मनन गर्दै यहाँ उपयोग गरिने हैदरले जानकारी दिए। उनले भने, मसँग कार्यालय व्यवस्थापन, काम गराउने नयाँनयाँ तरिका, राजनीति अनुभव रहेको छ। जसले मलाई गाँउपालिका चलाउनका लागि कुनै कठिनाई हुने छैन। विगतको कार्यकालमा विवादको कारण ओझेलमा परेको सम्सी पालिकालाई म देशकै नमुना पालिका बनाउन आफूसँग अनुभव छ। उनले अगाडि थपे, यहाँको विकास गतिविधी, आमनागरिकको समस्या, गाँउपालिकाको अवस्था निकै नै दयनीय अवस्थामा रहेको छ। यस पालिकाको शिक्षा, स्वास्थ्य, रोजगारको अवस्थामा कुनै परिवर्तन हुन सकेको छैन। यहाँ हातहातमा सिप छैन। जसको कारण अनुभव र डिग्री भएतापनि युवाहरु विदेशीनुपर्ने अवस्थाको सिर्जना भएको छ। विदेशमा रहेका युवाहरु पसिना र जवानी गुजार्नुपर्ने बाध्यता रहेको छ। डा रमेश यादव (गौशाला नगरपालिकाको मेयरपदको उम्मेदवार) नेकपा समाजवादीतर्फबाट गौशाला नगरपालिकामा मेयर पदका लागि उम्मेदवार दर्ता गराएका अर्का पात्र हुन डा रमेश यादव। गत स्थानीयतहको निर्वाचनमा तत्कालिन संघीय समाजवादी फोरमको तर्फबाट गौशाला नगरपालिकाको उपमेयरमा पराजित भएका यादव यसपटक पद र पार्टी दुवै परिवर्तन गरेका हुन्। मनोनयन दर्ता गराउने दिन पार्टी परित्यागगरी यादव मेयर पदका लागि उम्मेदवारी दर्ता गराएका हुन्। लामो समयसम्म राजनीति र स्वास्थ्य पेशाको संयुक्त अनुभव बटुलेका यादव अहिले मेयर पदका लागि मत माग्दैछन्।"
मतदाता भन्छन् : दल होइन व्यक्ति हेरेर भोट दिन्छौं,"परासी : प्रतापपुर गाउँपालिका२ का जाकिर हुसेन मियाँ एक राजनीतिक दलमा आस्था राख्छन्। अहिलेको स्थानीय तह निर्वाचनमा भने दलभन्दा पनि व्यक्तिलाई हेरेर भोट दिने सोँचमा उनी छन्। तर कस्लाई भोट दिने भन्नेमा उनी अझै अन्यौलमा छन्। छिमेककै घरका २३ जना एउटै पदमा उठेका छन्। कस्लाई दिने भन्नेमा अन्यौलमा छु, उनले भने। भोट दिने अन्तिम दिनसम्म सोचेर दिने उनले सुनाए। गोपिगञ्जकी मायादेवी चौधरीले पनि अहिलेसम्म भोट कसलाई दिने भन्नेमा निर्णय गरिसकेकी छैनन्। सबैजना आफ्ना जस्तै छन्। गाउँ टोलकै हुन्। ऊ हेर्यो राम्रै लाग्छ। अर्कोलाई हेर्यो उस्तै। आफूसँग भएको एउटा भोट कस्लाई दिने कस्लाई नदिने? दोधारे मन लगाउँदै उनले भनिन्। रामग्राम नगरपालिकाका दीपक शर्माको भने मियाँ र चौधरीको भन्दा फरक प्रतिकृया छ। उनले कुन उमेदवारलाई भोट दिने भन्नेमा निर्णय गरिसेका छन्। भोट दिने उमेदवार योभन्दा अघि चुनाव जितेका र नयाँ अनुहारका पनि रहेकाले विगतको कामको मूल्यांकन हेरेर भोट दिने सोचमा उनी छन्। हिजो विकासदेखि अन्य समस्या परेको बेलामा कस्ले सहयोग गर्यो भन्नेमा बुझेका छौं। नयाँ आएकाको पनि आनीबानी थाहा छ। सबैलाई हेरेर भोट दिने उमेदवारबारे निर्णय गरिसकेको छु, उनले सुनाए। सधैं दलको एउटै चिन्हमा भोट हालेका उनले अहिले भने फरक फरक चिन्हमा दिने बताए। जिल्लामा कुल २१ सय ९ जनाले उमेदवारी दिएका छन्। राजनीतिक दलबाट उठेका बाहेक सबैजसो पालिकामा स्वतन्त्र उमेदवारको संख्या पनि बढी नै छ। स्वतन्त्र उठ्नेमा कोही दलबाट टिकट नपाएर रुष्ट बनेका बागी छन्। केही पालिकामा राजनीतिक दलका उमेदवारभन्दा स्वतन्त्रको माहोल राम्रै देखिएको छ। घरदैलो कार्यक्रममा देखिएको जनलहरले केही स्थानमा स्वतन्त्र उमेदवारले पनि बाजी मार्न सक्ने मतदाताहरुको आँकलन छ। बाजी मार्न सक्ने आकलन गरिएकामा प्रमुखउपप्रमुख नभए पनि वडाअध्यक्ष र सदस्यमा देखिएको मतदाताहरुले बताएका छन्।"
मत बदर हुने संभावना बढी,"परासी : मतदाता शिक्षाबारे जानकारी नदिंदा स्थानीय तहको निर्वाचनमा खस्ने बदर मतको संख्या बढ्ने देखिएको अनुमान गरिएको छ। पश्चिम नवलपरासी जिल्लामा चुनावी प्रचारप्रसारमा हिंडेका उमेदवारहरुले मत कसरी खसाल्ने भन्ने विषयमा धेरै मतदातालाई बुझाएका छैनन्। हरेक मतदाताहरुको घरघरमा पुग्नु पर्ने भएकाले समय अभावमा उनीहरुले आफ्नो चुनाव चिन्ह अंकित मतपत्र मात्र बाँडेर मतदातासँग भोट मागेका छन्। कुन अवस्थामा आफूले दिएको भोट बदर हुन्छ भन्ने विषयमा मतदातालाई सजग गराउन उनीहरुलाई फुर्सद नै भएको देखिएन। भोट पाउने आशमा घरदैलोमा दगुरेका उमेदवारहरुलाई आफैँले पाएको भोट पनि बदर हुन सक्छ भन्नेमा हेक्का राख्न नभ्याएको देखियो। धेरै मतदाताहरु अहिले कसरी भोट हाल्ने, मतपत्र कसरी पट्याउनेजस्ता विषयमा जानकारी पाउन नसकेको प्रतापपुर गाउँपालिकाका२ की मतदाता जाककिर हुसेन मियाँले बताए। स्थानीय तह निर्वाचन भएकाले राजनीतिक दलभन्दा पनि व्यक्ति हेरेर मत दिने मतदाताको संख्या स्वतः धेरै हुने अपेक्षा गरिएको छ। मतपत्रमा भएका लहर र चिन्ह बढी भएकाले मतदाताहरुले विभिन्न चिन्हमा मत हाल्न सक्छन्। एउटै वडामा धेरै उमेदवार छन्। सबै उमेदवार आफ्नै जस्ता छन्। भोट माग्न आउनेले आफूलाई मात्र मागेर जाने तर कसरी खसाल्ने भन्ने विषयमा जानकारी नदिंदा बदर हुने संभावना देखेकी छु, गोपिगञ्जकी मतदाता मायादेवी चौधरीले भनिन्। विगतमा जस्तो अहिले मतदाता शिक्षा कार्यक्रम नरहेकोले मतदान स्थलमा मात्र त्यसबारे जानकारी गराइने मुख्य निर्वाचन अधिकृतको कार्यालय नवलपरासीका सहायक निर्वाचन अधिकृत रुद्र प्रसाद रेग्मीले बताए। उमेदवारले दिएका नमुना मतपत्र हेर्दै रामग्राम नगरपालिकाका मतदाता। तस्बिर : हरि शर्मा।"
मुलुक बनाउने महाअभियानमा सहभागी बनौं : ओली,"विराटनगर : नेकपा (एमाले)का अध्यक्ष केपी शर्मा ओलीले स्थानीय निर्वाचनलाई सफल बनाएर मुलुक बनाउने महाअभियानमा सहभागी बन्न सबैमा आग्रह गरेका छन् । समृद्ध नेपाल र सुखी नेपालीको अभियान एमालेले चलाइरहेको छ, ' उनले भने, 'अभियानलाई सार्थक तुल्याएर मुलुक बनाउने महाअभियानमा सबै सहभागी बनौं । मोरङको मिक्लाजुङ गाउँपालिकामा मंगलबार बिहान एमालेले आयोजना गरेको स्थानीय निर्वाचन लक्षित वृहत चुनावी सभालाई सम्बोधन गर्दै ओलीले नेपाललाई आधुनिक युगमा पुर्याउने जिम्मा एमालेको भएको बताए । 'नेपाललाई आधुनिक युगमा प्रवेश गराउने एमाले हो । आत्मनिर्भर अर्थतन्त्र, उत्पादन वृद्धि, उद्योग धन्दा सञ्चालन, कृषिको आधुनिकीकरणलगायतका सबै काम एमालेकै नेतृत्वमा हुन्छ,' उनले भने, कोही पनि अलमलमा नपरिकन समृद्ध नेपाल र सुखी नेपालीको साझा मुद्दालाई स्थापित गराउने अभियानमा होमिनुपर्छ । युवाहरुलाई विदेश पठाउने हैन, मुलुकमै रोजगारीको अवसर सिर्जना गर्नुपर्छ ।' ओलीले उत्पादन र उत्पादकत्व वृद्धि गरेर मुलुकलाई आत्मनिर्भर बनाउने प्रयास एमाले नेतृत्वको सरकारले गरेको पनि बताए । 'अबको स्थानीय निर्वाचनमा एमालेलाई जिताउनुस् । एमालेका जनप्रतिनिधिले गाउँ, शहर र नगर बनाउने जिम्मा लिएका छन् । एमालेले जनतासँग मुलुक बनाउने बाचा गरेको छ, 'उनले भने, 'जनतासँगका प्रतिवद्धता पूरा गर्ने छौँ । जनतालाई कहिल्यै धोका दिदैनौं । एमालेको सरकार स्थानीय तहमा भएन भने माथिबाट पठाएको बजेट बालुवामा पानी हालेजस्तो हुन्छ । त्यस्ता दुरुपयोग रोक्न पनि तीनै तहमा एमालेको सरकार आवश्यक छ ।' सबैभन्दा पीर मुलुकमा अहिले कांग्रेसका कार्यकर्तालाई परिरहेको पनि ओलीले बताए । भने, 'पोखरा जाउँ, भरतपुर जाउँ तर रुखमा भोट हाल्ने ठाउँ नै छैन । अर्कातिर मेरी छोरीलाई भोट हालेनौ भनेर मुलुकमा दुर्घटना हुन्छ भनेर जनतालाई धम्क्याइँदै छ । कांग्रेसजनले रुखमा भोट हाल्ने कष्ट कहिल्यै गर्नु नपर्ने भयो । आज छोरी जिताउनुपर्छ । भोलि भाइ, भतिजा र अरुको जिम्मा लिनुपर्छ ।' भोट हालेनौं भनेभनेर गठबन्धनका नाममा जनतालाई नधम्क्याउन ओलीको चेतावनी छ । अहंकार पालेका केहीले एमालेलाई चोइट्याएर केही कार्यकर्तालाई अलमल्याइरहेको उनको भनाइ छ । आफूले बनाएको र वर्षौदेखि दुःख गरेको पार्टीलाई छाडेर अन्त भोट नहाल्न म कार्यकर्तालाई आग्रह गर्छु,' ओलीले भने, 'जनतालाई हेर्ने र सेवा सुविधा पुर्याउने पार्टी एमाले नै हो भन्ने तपाई हामी सबैले बुझेकै छौं ।' आफ्नो सुन्दर र सुरक्षित भविष्यका लागि सूर्य चिन्हमा मतदान गरेर स्थानीय तहका जनप्रतिनिधिमा एमालेका उम्मेदवारलाई विजयी गराउन उनले सबैमा आग्रह गरे । 'अरु पार्टीमा रहेका साथीहरु एमालेमा आउनुस् । देश बनाउने महाअभियानमा हातेमालो गरेर अघि बढौं,' ओलीले भने, 'अरुले मुलुकलाई हानी मात्रै पुर्याए । एमालेले ल्याएको मुलुक बनाउने अभियानमा अब सबै सरिक हुनुपर्छ ।' उनले एमालेका उम्मेदवार जिताउने जिम्मा जनताको र मुलुकको विकास गर्ने जिम्मा एमालेको भएको बताए ।"
१८ वर्ष पुगेकालाई मताधिकार दिइएको पहिलो निर्वाचन,"काठमाडौं : २०४९ सालको स्थानीय निर्वाचनमा १८ वर्ष उमेर पुगेकालाई मताधिकार दिइएको थियो। जुन नयाँ व्यवस्था थियो। राणाकालीन समयदेखि २१ वर्ष उमेर पुगेकालाई मात्रै बालिग मानी मताधिकार प्रदान गरिएको थियो। यो व्यवस्थाले युवा मतदातामा निकै ठूलो उत्साह थियो। १ करोड २० लाख मतदाता रहँदा करिब ६५ प्रतिशत मतदान भएको थियो। त्यस समय ३ हजार ९ सय ९५ गाउँविकास समिति र ३६ नगरपालिकाका थिए। ती क्षेत्रका लागि निर्वाचन भएको थियो। चुनावमा मान्यता पाएका पाँच राजनीतिक दल र स्वतन्त्रसमेत गरी करिब ३ लाख ५० हजार उम्मेदवार विभिन्न पदका लागि चुनावी प्रतिस्पर्धामा थिए। बहुदलपछि जनतामा धेरै नै उत्साह थियो। नयाँ संरचनामा चुनाव भयो। सानाठूला सबै चुनावी मैदानमा थिए, २०४९ सालमा महोत्तरीको बर्दिबास गाउँविकास समितिको अध्यक्ष जितेका चिरञ्जीवी हमाल भन्छन्, गाउँभरि घुमेर खुसियाली मनाइन्थ्यो। पहिला जनताले विजयी उम्मेदवारलाई काँधमा बोकिबोकी गाउँ घुमाउँथे, कस्तो रमाइलो हुन्थ्यो। कांग्रेसलाई दुईतिहाइ बहुमत २०४९ सालको चुनावमा नेपाली कांग्रेसले स्थानीय तहमा झन्डै दुईतिहाइ सिट जितेको सुनाउँछन् नेकपा माओवादी केन्द्रका केन्द्रीय सदस्य दीपबहादुर योञ्जन। प्रजातन्त्रको बहालीसँगै नयाँ संविधान बन्यो। २०४८ सालमा आम चुनाव भयो। २०४९ सालमा स्थानीय निकायको चुनावले उत्साह थप्यो, उनी भन्छन्, त्यो चुनावमा नेपाली कांग्रेसले झन्डै दुईतिहाइ सिट जित्यो। जनआन्दोलनले गर्दा जनताहरूको मत कांग्रेसतिर थियो। २०४६ मा संवैधानिक राजतन्त्र र बहुदलीय प्रजातन्त्रको व्यवस्था आयो। तर, प्रजातन्त्रले मात्रै जनताको माग र जनजीविका सम्बोधन नगरेको बताउँछन् राजनीतिकर्मी ७३ वर्षीय योञ्जन। जबसम्म यो देशमा लोकतन्त्र, गणतन्त्र आउँदैन तबसम्म राष्ट्रियता बलियो बन्दैन। नागरिकको जनजीविकाको मुख्य सवाललाई सम्बोधन गर्दैन भनेका थियौं, उनले भने, खुसीको कुरो आज देश संघीयतामा गयो। त्यसै अन्तर्गतको स्थानीय चुनावी माहोलमा छौं। सीडीओ नै निर्वाचन अधिकृत २०४९ सालको स्थानीय चुनाव दुई चरणमा भएको थियो। गाउँविकास समिति र नगरपालिकाको प्रमुख, उपप्रमुख, अध्यक्ष, उपाध्यक्ष, वडा सदस्य गरी ४४ हजार ५ सय ३९ पदका लागि दुई चरणमा निर्वाचन भएको थियो। पहिलो चरणमा २ हजार ३० गाउँविकास समिति र ११ नगरपालिकामा २०४९ वैशाख २४ गतेदेखि सुरु गरी जेठ १५ मा मतदान गराइएको थियो। दोस्रो चरणमा १ हजार ९ सय ६५ गाउँविकास र २५ नगरपालिकामा वैशाख २७ गते निर्वाचन सुरु गरी जेठ १८ गतेका दिन मतदान गराएको थियो। एकै जिल्लामा पनि दुई चरणमा मतदान गर्ने दिन तोकिएको थियो। जिल्लाका सीडीओलाई सो जिल्लाको निर्वाचन सञ्चालन गर्न निर्वाचन अधिकृत नियुक्त गरिएको थियो। निर्वाचनलाई ४० हजार सुरक्षाकर्मी २०४९ सालको निर्वाचनमा एक विकास क्षेत्रभरि एकै पटक निर्वाचन सम्पन्न गराउनुपर्ने बाध्यात्मक व्यवस्था थियो। प्रत्येक जिल्लामा दुई चरणमा निर्वाचन गर्ने परम्परा थियो। मतदानमा खटिने एक टोलीले नजिकैको अर्र्को गाउँविकास समितिका दुई मतदान केन्द्रमा तीन चार दिनको अन्तरालमा निर्वाचन गराउँथे। स्थानीय निकायको निर्वाचनमा देशभरि ५ हजार ७१ मतदान केन्द्र र उपकेन्द्रहरू थिए। ४० हजार सुरक्षाकर्मी र करिब ५५ हजार कर्मचारी दुवै चरणको निर्वाचनका लागि खटिएका निर्वाचन आयोगको तथ्यांकले देखाएको छ। उम्मेदवार बन्न २५ वर्ष उमेर १८ वर्ष उमेर पुगेकाले मतदान गर्न पाउँथे भने २५ वर्ष पूरा गर्नेले उम्मेदवारी दिन। अहिले स्थानीय तहको चुनावमा उम्मेदवार बन्न २१ वर्ष पूरा भएको हुने पर्ने नियम छ। अन्य प्रचलित कानुनले अयोग्य नभएको र सार्वजनिक सम्पत्ति हिनामिना नगरेको व्यक्ति उम्मेदवारका लागि योग्य हुन्थे। कुनै स्थानमा बसाई सरेर आएको एक वर्ष भएपछि मात्रै त्यहाँको चुनावमा भोट हाल्न दिने व्यवस्था थियो। गाउँविकास समितिको अध्यक्ष र उपाध्यक्ष पदमा उम्मेदवारी दिँदा १ सय रुपैयाँ धरौटी राख्नुपथ्र्योे। सदस्य पदका लागि ५० रुपैयाँ भए पुग्थ्यो। नगरपालिकाको प्रमुख र उपप्रमुखका लागि ५ सय धरौटी तोकिएको थियो भने सदस्यहरूका लागि दुई सय मात्रै थियो। खसेको सदर मतको १० प्रतिशत मत प्राप्त नगरेको खण्डमा त्यस्ता उम्मेदवारले राखेको धरौटी जफत हुने व्यवस्था थियो। केन्द्रबाटै निर्वाचन सामग्रीे निर्वाचन आयोगबाटै सबै जिल्लाको गाउँविकास समिति र नगरपालिकाको निर्वाचनमा चाहिने निर्वाचन सामग्री पठाइनथ्यो। निर्वाचन सामग्रीको खरिद तथा छपाइ गरी सम्बन्धित जिल्ला निर्वाचन अधिकृतको कार्यालयमा पठाइन्थ्यो। निर्वाचन हुने दिनभन्दा अगाडि नै सबै मतदान केन्द्रहरूमा ती सामग्री पुर्याइसकेको हुन्थ्यो। तीन पदका लागि चुनाव चिह्न अंकित एउटै मात्र मतपत्रको व्यवस्था गरिएको थियो। बयलगाडी चढेर प्रचार निर्वाचन प्रचारप्रसारका लागि आयोगले गाउँविकास समितिका अध्यक्ष र उपाध्यक्षका लागि अधिकतम १० हजारसम्मको सीमा तोकेको थियो। सदस्यका लागि दुई हजारसम्म खर्च गर्न दिइएको थियो। नगरप्रमुखका र उपमुखका उम्मेदवारले २५ हजारसम्म खर्च गर्न पाउँथे भने सदस्यहरूलाई १० हजारसम्मको हद तोकिएको हुन्थ्यो। उम्मेदवारले निर्वाचन परिणाम घोषणा भएको मितिले ३० दिनभित्र सम्बन्धित निर्वाचन अधिकृत समक्ष बुझाउनु पर्ने व्यवस्था थियो। जनता आफूले चाहेको जनप्रतिनिधि चुन्न उत्साहित थिए। तर, चुनावको प्रचारको शैली पारम्परिक थियो, लेखक चन्द्रकिशोर भन्छन्, बयलगाडी चढेर उम्मेदवारहरू चुनाव प्रचारमा जान्थें। हुनेले मोटरसाइकल पनि प्रयोग गर्थे। त्यो बेला मेयरको उम्मेदवारसँग पनि मोटरसाइकल थिएन। टोलटोलमा चुनाव प्रचारमा हिँडेकाहरू विभाजित भएर घरघरमा खाना खान्थें। कार्यकर्तामा खर्च थिएन। चन्द्रकिशोर थप्छन्, पम्पलेट धेरै कम मात्रामा छापिनथ्यो। तुलानात्मक रूपमा महिला सहभागिता कम हुन्थ्यो। दलहरूले नै बनाउँथे आचारसंहिता स्थानीय निकाय निर्वाचन स्वतन्त्र, निष्पक्ष र शान्तिपूर्ण रूपमा सम्पन्न गराउन दलहरूले नै आचारसंहिता बनाउँथे। राष्ट्रिय राजनीतिक दलहरूले तीन सूत्रीय मूल आचरण तथा २१ सूत्रीय सामान्य आचारण सम्मिलित आचारसंहिता बनाएका थिए। पालनाका लागि प्रतिबद्धतासमेत व्यक्त गरेका थिए। मतदानको समयमा जुनसुकै पक्षबाट बुथ क्याप्चर भएको सूचना प्राप्त भएमा निर्वाचन आयोगबाट तुरुन्त छानबिन गरी पुनः मतदान गराउने दलहरूले सहमति गरेका थिए। त्यसरी बुथ क्याप्चर गर्ने व्यक्तिमाथि कानुनी कारबाही गराउने उनीहरू सम्झौता गर्थें। मतदानको दिन मतदान केन्द्र वरिपरि हातहतियार लिएर घुम्न निषेध गरिन्थ्यो। मादक पदार्थ बिक्री वितरणमा पनि रोक लगाइथ्यो। चुनावको दिन सार्वजनिक बिदा श्री ५ को सरकारले स्थानीय निकाय निर्वाचन हुने दिनहरू २०४९ जेठ १५ र १८ गते दुई दिन निर्वाचनको प्रयोजनका लागि सार्वजनिक बिदा दिएको थियो। त्यसैगरी जिल्लामा प्रत्येक राजनीतिक दललाई चारवटा र स्वतन्त्र उम्मेदवारलाई एउटाका दरले सवारी पासको व्यवस्था गरिनथ्यो। कूटनीतिक नियोग, सरकारी तथा अत्यावश्यक बाहेक लामो तथा छोटो दूरीका सवारी साधन बस, मोटरसाइकलहरू समेत मतदानको दिन बन्द गर्ने व्यवस्था गरिएको थियो। स्थानीय निकायहरूको निर्वाचन शान्तिपूर्ण, स्वतन्त्र र निष्पक्ष रूपले निर्वाध सम्पन्न गर्न निर्वाचनको पूर्वसन्ध्यामा तत्कालीन प्रमुख निर्वाचन आयुक्त सूर्यप्रसाद श्रेष्ठले सम्पूर्ण मतदाताहरू, निर्वाचनमा सहभागी राजनीतिक दल र अन्य उम्मेदवारहरूसित सहयोगका लागि सार्वजनिक अनुराध गरेका थिए। निर्वाचनमा गोली चल्यो २०४९ सालको स्थानीय निर्वाचनमा मुठभेट हुँदा चार जनाको मृत्यु भएको थियो। नेपालको निर्वाचन इतिहासमा उल्लेख भएअनुसार, प्रथम चरणको निर्वाचनमा धनुषा र सप्तरीमा मतदाताबीच झडप भई गोली चल्दा दुई जनाको मृत्यु भयो। रौतहटका ८ गाउँविकास समितिलगायत देशभरिका गाउँविकास तथा नगरपालिकाहरूका समेत आपसी विवादका करण मतदान स्थगित गर्नुपरेको थियो। त्यस्तै दोस्रो चरणको निर्वाचन पनि शान्तिपूर्ण रूपमा अधिकांश ठाउँमा सम्पन्न भए। सिरहा र महोत्तरीमा हिंसात्मक घटनामा परेर दुई जनाको मृत्यु भएको थियो। विभिन्न ३२ गाउँ विकास समिति र केही नगरपालिकाका केही वडाहरूमा मतदान स्थगित भएको थियो। दोलखामा मतदान कार्य सम्पन्न हुन नदिई जबर्जस्ती उम्मेदवारहरूले विजयी भएको घोषणा गर्न लगाई प्रमाणपत्रसमेत लिएका थिए। मतदान भएका मतपेटीका फुटाइदिएको र अन्य कूटपिटका घटनाहरूसमेत भएका थिए। प्रजातन्त्रको बहालीसँगै नयाँ संविधान बन्यो। २०४८ सालमा आम चुनाव भयो। २०४९ सालमा स्थानीय निकायको चुनावले उत्साह थप्यो। त्यो चुनावमा नेपाली कांग्रेसले झन्डै दुईतिहाइ सिट जित्यो।  दीपबहादुर योञ्जन केन्द्रीय सदस्य, माओवादी केन्द्र बयलगाडी चढेर उम्मेदवारहरू चुनाव प्रचारमा जान्थे। हुनेले मोटरसाइकल पनि प्रयोग गर्थे। त्यो बेला मेयरको उम्मेदवारसँग पनि मोटरसाइकल थिएन। टोलटोलमा चुनाव प्रचारमा हिँडेकाहरू घरघरमा बाँडिएर खाना खान्थे। चन्द्रकिशोर, लेखक निर्वाचितलाई काँधमा बोकेर गाउँ घुमाइन्थ्यो प्रजातन्त्रको बहाली भएपछि २०४९ सालको स्थानीय निर्वाचनमा जनतामा उत्साह देखिएको थियो। १८ वर्ष उमेर पुग्नेहरूले पहिलो पटक मतदान गरेका थिए। उक्त निर्वाचनमा महोत्तरीको बर्दिबास गाउँ विकास समिति अध्यक्षमा नेपाली कांग्रेसको तर्फबाट उम्मेदवार बनेका चिरञ्जीवी हमाल विजयी भएका थिए। त्यो समयको चुनावी प्रक्रिया, अवस्थाबारे हमालसँग गरिएको कुराकानी : २०४९ सालमा कसरी चुनाव भएको थियो ? उम्मेदवारहरूले उम्मेदवारी दर्ता गराउँथे। सबै पार्टीका चुनाव चिह्न थियो। कम्युनिस्टहरू लाल झन्डा लिएर चुनावमा हिँड्थे। कांग्रेसहरू गाछी छापको झन्डा लहराउँदै घरघरमा भोट माग्न हिँड्थे। अहिलेको जस्तै पहिले पनि चुनावी माहोल तातिन्थ्यो। साइकल, मोटरसाइकलमा हिँडेर प्रचारप्रसार हुन्थ्यो। अहिले त एक कल गर्दा १० वटा गाडी आउँछ। त्यतिखेर त सबैको पहुँचमा फोन पनि थिएन। गाडी त सपनाकै कुरो हुन्थ्यो। गाडी नै थिएन। चुनावको माहोल कति दिनसम्म चलथ्यो ? त्यतिधेरै दिन हुँदैन्थ्यो। त्यस्तै १०१५ दिन। बहुदलपछिको चुनाव कस्तो थियो ? चुनावप्रति जनतामा धेरै नै उत्साह देखिन्थ्यो। किनभने नयाँनयाँ चुनाव थियो। भनिन्छन् नि लंकामे छोटो ४९ हात। त्यस्तै सानाठूला सबैलाई चुनाव लागेको थियो। स्वतन्त्र उम्मेदवार कति हुन्थ्यो। अहिले जस्तो थिएन। अलि अलि हुन्थें। गाविस अध्यक्ष जितेपछि कस्तो महसुुस भयो त्यतिखेर ? धेरै खुसी लागेको थियो। गाविसको अध्यक्ष हुनु त त्यो समयका लागि ठूलै कुरो हुन्थ्यो। गाउँको सबैभन्दा ठूलो पदमा पाएको महसुस हुन्थ्यो। भोट हाल्न मतदाताहरू कतिको जान्थे ? जान्थे नि, ६०६५ प्रतिशत मतदान हुन्थ्यो। पार्टीहरूले मतदाताहरूलाई मतदान केन्द्रसम्म जाने वातावरण बनाउँथे। स्थानीय चुनावमा वाडवाडबाट सबै मतदाताहरूलाई उम्मेदवाहरूले मतदान गर्न उत्प्रेरित गर्थे। टायर गाडीमा चढेर भोटरहरू मतदान केन्द्रसम्म जान्थे। चुनावको प्रचारप्रसार कसरी हुन्थ्यो ? पोस्टर छपाउँथे। टाँस्थे। चुनाव चिह्नलाई झन्डा बनाएर मतदातालाई चिनाउँथे। त्यतिखेर चुनावमा कतिको खर्च हुन्थ्यो ? धेरै खर्च हुन्थेन। अहिले पो जवाना फेरियो। त्यतिखेर पोस्टर टाँसेपछि चुनावको प्रचार धेरै भयो भन्ने हुन्थ्यो। हात जोडेर घरघरमा गएर भोट मागिन्थ्यो। पहिला भोटर पनि कम हुन्थे। अहिले जस्तो चुनावमा गाडी हुँदैनन्थ्यो। चुनावी प्रचारमा केन्द्रका नेता कतिको आउँथे ? केन्द्रबाट नेता बोलाएर प्रचारप्रसार, भाषण गर्ने चलन थिएन। अहिले मात्रै यस्तो देखिएको हो। पहिले र अहिलेको चुनावमा के फरक छ ? अहिले जस्तो होटल, बार फ्रि, गाडी फ्रि, मोबाइलको रिचार्ज फ्रि, त्यतिखेर केही पनि हुँदैनथ्यो। घुम्यो, घुम्यो अनि आफ्नो घरको घुघनी, मुरही खाइनथ्यो, प्रचारमा मानिसहरू हिँड्थे। पहिला कसरी उम्मेदवारहरूले टिकट पाउँथे। पहिले टिकट किन्ने चलनको नामोनिसान थिएन। पछिल्लो समय टिकट किनबेच भएको सुनिन थालेको छ। अहिले बिकृति बढ्यो। पैसा कमाएपछि शान खोज्नु पर्यो। शान त चुनाव जितेरै हुने हो। पहिला त जनप्रतिनिधिहरूलाई जनताले धेरै माया र समान पनि गर्थें। हाम्रो जनतासँग प्रत्यक्ष सरोकार हुन्थ्यो। अहिले त्यस्तो छैन। चुनाव जितेपछि कस्तो वातावरण बन्थ्यो ? गाउँभरि घुमेर खुसियाली मनाइन्थ्यो। पहिला जनताले विजयी उम्मेदवारलाई काँधमा बोकिबोकी गाउँ घुमाउँथे। कस्तो रमाइलो हुन्थ्यो। पाँच वर्षको कार्यकाल हुन्थ्यो। अहिले जस्तो करोडौं बजेट आउँदैन थियो। १०१२ लाख पनि आउँदैनथ्यो। त्यो बेला जनताले कस्तो विकास माग्थे ? बाटोघाटो, खिचाइ, पैनी, खानेपानीका योजनाहरू धेरै माग हुन्थ्यो। गाउँका सबै जनप्रतिनिधि, बुद्धिजीवीहरू गाविसमा बस्थ्यौं। मेरो कार्यकालमा कहिले पनि मनमुटाव भएन। एमालेको बहुमत हुन्थ्यो। हामी मिलेर सबै काम गथ्यौ। हाम्रो कहिले विवाद भएन। समाजको समस्या कसरी मिलाइन्थ्यो ? गाउँमा कुनै वादविवाद, झैंझगडालाई गाउँमै बसेर पञ्चैती गरेर मिलाइन्थ्यो। पहिला गाउँमा मिलाउने प्रयास हुन्थ्यो। नमिलेको धेरै कम मुद्दाहरू अदालतमा जान्थ्यो।"
हाम्रो अर्थतन्त्र संकटमा छ : पूर्वअर्थमन्त्री पाण्डे,"हाम्रो अर्थतन्त्र संकटमा छ। र, पनि भविष्य अँध्यारो छैन। उज्यालो नै छ। धेरै सम्भावना छन्। हालै राष्ट्रिय तथ्यांक विभागले प्रतिवेदन जारी गर्यो। धेरै सूचकहरूमा सुधार देखिएको छ। प्रतिव्यक्ति आय बढेको छ। माथिल्लो तामाकोसी जलविद्युत् आयोजना सञ्चालनका कारण सुधार देखिएको हो। यो आयोजना निर्माणका लागि म अर्थमन्त्री हुँदा पहल गरेको थिएँ। नेपाली लगानीबाटै बनाउन सकिन्छ भनेर आयोजनामा आँट गरिएको थियो। सञ्चय कोष, नेपाल टेलिकमलगायतको साझा लगानीबाट सुरुवात भएको थियो। अपुग पैसा नेपाल सरकारले लगानी गर्ने प्रबन्ध मिलाइएको थियो। तामाकोसी सञ्चालनमा आएपछि विद्युत् आयातमा कटौती भएको छ। उद्योगधन्दा, उत्पादनमा नेपालकै विद्युत् उपयोग भएको छ। तर यतिमै खुसी भइहाल्ने अवस्था छैन। अर्थतन्त्रमा अझै सुधारको आवश्यकता छ। व्यापार घाटा बढेको छ। आयात उस्तै छ। सरकारले केही वस्तुको आयात नियन्त्रण गर्ने प्रयास त गरेको छ। तर यतिले मात्रै पुग्ने अवस्था छैन। बजेट १६ खर्बको थियो। व्यापार घाटा नै १७१८ खर्ब हुने अवस्था छ। ४२ प्रतिशत वैदेशिक ऋण छ। यो धेरै त होइन। तर बढ्दै गयो भने ऋण तिर्न नसक्ने अवस्था सिर्जना हुन सक्छ। यो हाम्रो लागि गम्भीर प्रश्न हो। नेतृत्वको लागि चुनौती पनि हो। आन्तरिक उत्पादन भएन भने आयातले देशलाई उभो लगाउँदैन। स्वदेशी उद्योगको देन कम छ। रेमिट्यान्सकै पैसाबाट भए पनि हामी धेरै खर्चिलो भएका छौं। बजेटको बनाउने बेला भएको छ। त्यसकारण राष्ट्रिय नीति निर्माणमा ध्यान दिनुपर्छ। वितरणमुखी बजेट भएर मात्रै हुँदैन। उत्पादन नै नभए कसरी बाँड्ने ? आर्जन गर्नेतिर ध्यान जानुपर्छ। अबको युवा शक्ति स्वदेशमै बस्नुपर्छ। विदेशमा गएर देशलाई गाली गरेर मात्रै हुँदैन। अरूले हाम्रो देश बनाई दिँदैनन्। मेरो भूमिका के हो भन्नेतिर ध्यान दिनुपर्छ। देश बनाउने जिम्मेवारी युवाकै काँधमा छ। नयाँलाई नै जिम्मेवारी हस्तान्तरण हुनुपर्छ। अब देश निर्माणको जिम्मेवारी युवाले नै लिने हो। आर्थिक क्षेत्र होस् वा शिक्षा नै किन नहोस्, अब यिनीहरूको नेतृत्व युवाशक्तिले नै लिनुपर्छ। सामूहिक रूपमा देश निर्माणमा लाग्नुपर्छ। देशको भविष्य उज्यालो छ, प्रकृतिले साथ दिएको छ। जमिन, खोलानाला, हिमाल हामीसँग प्रशस्तै छन्। प्रकृतिलाई धनमा रूपान्तरण गर्न सकेमा देश समृद्ध हुन्छ। प्रकृति, स्रोतसाधनको प्रयोग गरेर देशलाई नयाँ र धनी बनाउन सकिन्छ। उच्च शिक्षामा देशको लगानी कम छ। उच्च शिक्षाकै लागि विदेश जाने र फर्किने क्रम बढेको छ। शैक्षिक जनशक्ति पलायनलाई रोक्न उच्च शिक्षामा लगानीसम्बन्धी स्पष्ट नीति ल्याउनुपर्छ। यहाँ बन्द गर्ने, हडताल गर्ने, उच्च शिक्षा क्षणिक प्रशंसाको लागि लगानी नै हुन नदिने प्रवृत्ति बढेको छ। यसले देशलाई ठूलो नोक्सान भएको छ। प्रकान्तरणमा यसले ठूलो क्षति गर्छ। लगानीको पनि यहाँ वातावरण छैन। प्रशासनिक झन्झटदेखि हडताल, चन्दा आतंकले लगानी भित्रिन सकेको छैन। विदेशी लगानीकर्ता पनि उत्साहित छैनन्। गरिखानेको आरिस गर्ने हाम्रो संस्कार नै भएको छ। सुरेन्द्र पाण्डे, पूर्वअर्थमन्त्री"
"अर्थात्, राजनीतिक सिन्डिकेट","स्थानीय तहको चुनावको चर्चा चारैतिर छ। चुनावको मनोनयन दर्ता गर्दैगर्दा विभिन्न दलहरूले गठबन्धन गरेर उम्मेदवारी दिएका छन्। तर, स्थानीय तहमा भइरहेको चुनावी गठबन्धनको वैधानिकता माथि कसैले प्रश्न उठाएको देखिँदैन। जुन बिल्कुलै असान्दर्भिक छ। स्थानीय तहमा गठबन्धन गर्नुको अर्थ के ? जसले चुनाव जित्छ उसैको सरकार हुन्छ। जुन पार्टीबाट चुनाव जिते पनि ऊ सरकारमा हुन्छ। जहाँ प्रतिपक्ष नै हुँदैन, त्यहाँ पनि चुनाव जित्न गठबन्धन ? यो कस्तो प्रणाली हो ? संघ र प्रदेशको निर्वाचनमा गठबन्धन गरिन्थ्यो भने त्यसलाई जायज मान्न सकिन्थ्यो। किनकि अहिलेको व्यवस्थामा कुनै पनि दलले एकल बहुमत ल्याउन सहज छैन। त्यस्तो अवस्थामा चुनावी तालमेल गरेर गठबन्धनबाट बहुमत ल्याएर सरकार गठन गर्न सकिन्छ। त्यसले स्थायित्व कायम गर्न पनि टेवा पुर्याउन सक्छ। तर, जहाँ सरकार बनाउन बहुमत नै चाहिँदैन। जसले जित्यो उही सरकारमा रहन्छ। त्यस्तो ठाउँमा गठबन्धन गर्नु को अर्थ के ? कुरा सत्ता गठबन्धनको मात्र होइन। एमालेले राप्रपासँग गरेको गठबन्धन होस् वा राप्रपाले माओवादी र कांग्रेससँग गरेको गठबन्धन। जुन बिल्कुलै अलोकतान्त्रिक छन्। त्योभन्दा पनि डरलाग्दो कुरा त गठबन्धनले लोकतन्त्र र प्रजातन्त्रमाथि नै हमला गरेको छ। किनकि जित्ने मानिसलाई हराउन गठबन्धन बनाइएको छ। मानौं, कुनै तहबाट लोकतान्त्रिक रूपमा सबै पार्टीहरूले अलगअलग चुनाव लड्दा क भन्ने उम्मेदवारले चुनाव जित्थ्यो। अब, अहिले के भइरहेको छ भने क भन्ने उम्मेदवारले चुनाव जित्ने भयो भनेर विभिन्न पार्टीबीच गठबन्धन हुन्छ। अनि, लोकतान्त्रिक रूपमा जित्ने उम्मेदवारलाई हराउने कोसिस गरिन्छ। योभन्दा अलोकतान्त्रिक अरू कुनै विषय नै हुन सक्दैन। यो त राजनीतिक सिन्डिकेट हो। यस्तो सिन्डिकेटले प्रणालीलाई ध्वस्त पार्नेछ। अब यसरी चुनिएको जनप्रतिनिधिले कसरी जनअपेक्षा अनुरूप काम गर्न सक्ला ? उनीहरूले केवल राज्य स्रोतलाई लुट्ने काम गर्नेछन्। स्थानीय तहमा गठबन्धन गर्नु हाकाहाकी मिलिजुली देश लुटौं भन्नु नै हो। यस्तो अप्रजातान्त्रिक कदमको विरोध न सञ्चार जगत्ले गरेको छ, न त नागरिक समाजले नै। यसलाई विडम्बना नै मान्न सकिन्छ। त्यसमाथि दलहरूले नीति सिद्धान्त र विचारलाई नै भुलेर गठबन्धन गरिरहेका छन्। राष्ट्रिय जनमोर्चा, जसको मुल उद्देश्य नै संघीयताको खारेजी हो। उसले नेकपा माओवादी केन्द्रसँग तालमेल र गठबन्धन गरेको छ। जुन दल संघीयताको बलियो पक्षधर हो। उसले आफ्नो बलबुतामा संघीयता ल्याएको दाबी गर्छ। अर्कोतिर झापामा नेपाली कांग्रेस र माओवादीले राप्रपासँग तालमेल गरेका छन्। राप्रपाको चुनावी एजेन्डा नै हिन्दू राज्यसहितको राजतन्त्र हो। तर, आफूलाई लोकतन्त्र र प्रजातन्त्रको संस्थापक मान्ने दलहरू अर्को पार्टीको उम्मेदवारलाई हराउन राप्रपासँग तालमेल गरेका छन्। उता सत्ता गठबन्धनलाई हराउन नेकपा एमालेले भरतपुरमा राप्रपासँग तालमेल गरेको छ। माओवादी, कांग्रेस र नेकपा एसबीचको गठबन्धन पनि बिल्कुलै असान्दर्भिक छ। कांग्रेस मुलुककै ठूलो प्रजातान्त्रिक पार्टी हो भने माओवादी र नेकपा एस कोर कम्युनिस्ट पार्टी। उनीहरूबीचका नीतिहरू बिल्कुलै अलग छन्। तर, चुनाव जित्नका लागि, जित्ने उम्मेदवारलाई हराउनका लागि हुन्। उनीहरू जुन कुनै हदसम्म पनि गिर्न तयार छन्। स्थानीय तहमा गरिएको गठबन्धन लुटतन्त्रको उदाहरण मात्र हो। यसले भ्रष्टाचार र कुशासनलाई बढाउनेछ। यो विधिको शासनविरुद्ध छ। यसको विरोध नभएको पनि होइन। कांग्रेसका नेता कार्यकर्ताहरूले नै गठबन्धनको विरोध गरिरहेका छन्। विरोधस्वरूप भरतपुर तथा पोखरा महानगरपालिका जस्ता क्षेत्रमा बागी उम्मेदवारी पनि परेका छन्। देशका अन्य ठाउँमा पनि गठबन्धन चित्त नबुझेर त्यसविरुद्ध नाराबाजी भएका छन्। कांग्रेसजस्तो प्रजातान्त्रिक पार्टीले कम्युनिस्टहरूको बहकाउमा लागेर आफ्नै दलका कार्यकर्तालाई पार्टीबाट निस्कासन गरेको छ। स्वतन्त्र रूपमा उम्मेदवार दिएका नेताहरूलाई विभिन्न दबाब, प्रभाव र धम्की दिइएको छ। यसले अब मुलुक कता जान्छ भन्ने कुराको संकेत गर्छ। सत्ता साझेदार दलका नेताहरूको पछिल्लो अभिव्यक्ति सुन्ने हो भने प्रतिगामीहरूलाई परास्त गर्न गठबन्धन गरिएको भन्दै आएका छन्। तर, बहुदलीय व्यवस्थालाई कुल्चिएर, लोकतन्त्र र प्रजातन्त्रको धज्जी उडाउँदै स्थानीय तहको चुनावमा गठबन्धन गर्ने दलहरू नै प्रतिगमनका मतियारहरू हुन् भन्ने कुरा छर्लंग भएको छ। यस्ता अप्राकृतिक तालमेल पार्टीको नीति सिद्धान्त र एजेन्डाभन्दा बिल्कुलै फरक छन्। यसले कसरी लोकतन्त्रको संरक्षण गर्ला ? यसले त केवल प्रणालीलाई भत्काउने काम मात्र गर्छ। नेपालमा ठूलो त्याग र बलिदानपछि मात्र लोकतन्त्रको स्थापना भएको थियो। त्यसका लागि हजारौं योद्धाहरूले प्राणको बली दिएका थिए। तर, आज शासनसत्ता चलाउने दलहरू स्वार्थमा यति लिप्त भए कि उनीहरूको बलिदानलाई बिर्सिए। आफूले गरेका सबै काम अग्रगामी र अन्य दलले गरेको काम प्रतिगामी देख्ने दलहरूले लामो संघर्षपछि प्राप्त प्रणालीलाई नै ध्वस्त पार्ने नियतमा छन्। यसविरुद्ध कुनै पनि व्यक्ति बोलिरहेको छैन। आज किन समाचार माध्यमहरूले यो विषयलाई समाचारको हेडलाइन बनाउन सक्दैनन्। किन सम्पादकीयहरू लेख्न सक्दैनन्। के यो देशमा न्याय मरेको हो ? हाम्रो प्रणालीमाथि अन्याय भएको छ। लोकतन्त्र गणतन्त्रमाथि अन्याय भएको छ। यसलाई न्याय दिन नेपाली जनता पुनः सडकमा ओर्लिन नपरोस्। त्यसैले आफूले के गर्दैछु र त्यसको असर के हुन्छ भन्ने कुरा सबै दलले सोच्नु आवश्यक छ। गठबन्धन गरेर होइन, चुनाव जितेर मैदानमा ओर्लिऔं। काम गर्ने मानिसलाई जनताले दल हेर्दैनन्। दल हेर्ने कार्यकर्ताले मात्र हो। त्यसैले नेताहरूको यस्तो व्यवहारलाई अन्त्य गर्न पनि जनताले चुनावमा तह लगाउनु पर्छ। पार्टी हेरेर होइन, काम हेरेर भोट गरौं। लोकतन्त्र र गणतन्त्रको संरक्षण गरौं। राम्रो एजेन्डा छन्, त्यसलाई पालना गर्न सक्ने कार्यकौशल छ भने अवश्य पनि जनताले विश्वास गर्छन्। यदि यो वर्ष विश्वास गरेनन् भने पनि लोकतान्त्रिक प्रणाली हो, हार स्विकार्न सक्नुपर्छ। फेरि पाँचवर्र्षे मेहनत गर्ने हो। नतिजा सकारात्मक आउन सक्छ। तर, गुटबन्दी गरेर जनताले जुनेको मानिसलाई हराउनु कुनै पनि हालतमा मान्य हुने छैन। अहिलेको गठबन्धन साना दलका नेता र कार्यकर्ता खुसी होलान्। तर, अन्य ठूला दलका नेता कार्यकर्तासमेत खुसी देखिँदैनन्। पार्टीभित्र आन्तरिक कलह सुरु भएको छ। गठबन्धन जोगाउन कांग्रेसले कार्यकर्ताहरूलाई कारबाही गरिरहेको छ। अब के त्यो पार्टीमा आस्था राख्ने मानिस खुसी होलान् ? अवश्य पनि हुने छैनन्। यो त केवल आफ्नै पार्टी टुक्राउने खेल मात्र हो। आज जसरी सत्ताका दलबीच गठबन्धन भइरहेको छ, भोलि भरतपुरमा प्रचण्ड पुत्री रेणु दाहालले चुनाव हारिन् भने कायम रहन सक्ला ? अवश्य सक्दैन। प्रचण्डले भोलि वाम एकता गर्ने भन्दै हिँड्नेछन्। त्यसैले मुलुकका लागि अहिलेको आवश्यकता गठबन्धन होइन, असर प्रवृत्ति हो। त्यसमा पनि स्थानीय तहमा गरिएको गठबन्धन लुटतन्त्रको उदाहरण मात्र हो। यसले भ्रष्टाचार र कुशासनलाई बढाउनेछ। यो विधिको शासनविरुद्ध छ। स्थानीय चुनावमा जनताले यसको मूल्यांकन गर्नेछन्।"
"न उम्मेदवार पुग्छन्, न त विकास नै","अछाम : कर्णाली आफ्नै गतिमा बगिरहेको छ। रहफका जनता त्यही कर्णाली हेरेर घुटुघुुटु पानी तिर्खा मेटाउँछन्। न सडक, न बिजुली, न त खानेपानीकै राम्रो प्रबन्ध। अछामको दुर्गम रहफमा न उम्मेदवार, न त कुनै चुनावी माहोल नै। सदरमुकाम मंगलसेनबाट निकै टाढा रहफका जनताका लागि विकास भनेको कुनै अदृश्य परि झैं लाग्छ। गाडी चढौंला भन्ने त सपना मात्र भयो, रहफका मिनबहादुर बड्थापाले भने, चुनावका बेला नेताहरू फाट्टफुट्ट देखा पर्छन्। अरु बेला त खै ? हाम्रा दुःख जहिल्यै उस्तै। ०७४ को चुनावका बेला गाउँमा सडक ल्याइदिने, गाडी पुर्याइदिने र खानेपानीका धारा जोडिदिने सपना बाँडदै नेताहरूले भोट मागेका थिए। तर, चुनाव जितेपछि ५ वर्षसम्म नेताहरू गाउँमा देखा नै नपरेको बडथापाले गुनासो गरे। यसपटक त भोट माग्न न कुनै उम्मेदवार पुगेका छन्, न त त्यहाँ कुनै चुनावी रौनक नै छ। कर्णाली नदीको छेउमा रहेको रहफ पुग्न तुर्माखाँदबाट गाडी र पैदल यात्रा गर्नुपर्छ। तुर्माखाँद गाउँपालिकाको केन्द्रबाट २ नम्वर वडाको भुलसम्म ३ घण्टाको गाडीमा यात्रा गर्नुपर्छ। त्यसपछि ७ घण्टा पैदल हिँडेपछि मात्रै रहफ आउँछ। सदरमुकाम मंगलसेनबाट रहफ जति टाढा छ, विकासका दृष्टिकोणले त्यति नै पर छ। जनप्रतिनिधिले वेवास्ता गरेपछि स्थानीयले आफ्ना समस्या समाधान गरिदिन प्रमुख जिल्ला अधिकारी विश्वराज मरासेनीसँग आग्रह गरेका छन्। सिडिओ अधिकारी मतदान स्थलको अनुगमनका क्रममा हालै रहफ पुगेका थिए। कर्णाली पारी दैलेख जाने सडक छ। त्यो सडकमा रातदिन गाडी गुड्छन्। पारी गुडेका गाडी हेर्दै रहफका जनताले रमाइलो मान्ने गरेका छन्। स्थानीय वडथापाका अनुसार रहफ आउनेहरू सदरमुकाम मंगलसेन भन्दा पनि दैलेख जाने सडक भएर त्यहाँ पुग्ने गर्छन्। ०७४ सालमा गाउँमा भोट माग्न आउने सबै पार्टी र नेताको प्राथमिकता नै सडक बनाइदिने भन्ने थियो। तर, रहफका जनताका लागि सडक सपना जस्तै छ। भौगोलिक रुपमा पनि रहफ विकट छ। गाउँपालिकाको केन्द्र पुग्न करिब ३६ घण्टाको पैदल यात्रा गर्नुपर्छ। एक वडाबाट अर्काे वडा पुग्न समेत ७ घण्टा बढी समय लाग्छ। रहफका बासिन्दालाई औषधि उपचार गर्न वा दैनिक उपभोग्यका सामाग्री किनमेल गर्न अछाम भन्दा दैलेख र सुर्खेत नजिक पर्छन्। स्थानीय तह निर्वाचनको रहफमा खासै प्रभाव छैन। केही घरमा फाट्टफुट्ट पार्टीका झण्डाहरू मात्रै देखिन्छन्। प्रायःलाई चुनावको मतलव नै छैन। स्थानीय अमृता नेपालीलाई स्थानीय तह चुनावमा कुन पार्टीका को उम्मेदवार बनेका छन् भन्ने जानकारी नै छैन। अमृताका अनसार ०७४ को स्थानीय तहको निर्वाचनमा भोट माग्न आउनेले रहफमा बाटो, खानेपानी र बिजुली पुर्याउने भनेर ठुल्ठुलो स्वरमा भाषण गरेका थिए। त्यही आशामा भोट दियौं, तर, कसैले पनि केही गरेनन, अमृताले भनिन्। ६५ वर्षिया अमृताका छोराबुहारीको मृत्युपछि चार नातिनातिनीको जिम्मेवारी काँधमा छ। गत साउनमा छोराको मृत्यु भयो। गर्भवती अवस्थाकी बुहारीले समयमा उपचार नपाउदा गत असोजमा मृत्यु रोज्नुपर्यो। गाउँमा गाडी पुगेको भए वा नजिकै स्वास्थ चौकी भएको भए बुहारीको ज्यान बच्ने थियो कि ? अमृता भन्छिन्, हाम्रा दुःख कसले बुझने ?"
१६ अर्बले घट्यो निक्षेप संकलन,"काठमाडौं : गत वर्षको तुलनामा वैशाखमा बैंकको निक्षेप संकलन घटेको छ। पहिलो र दोस्रो सातामा २२ अर्बले घटेको निक्षेप समग्रमा चैत्रको तुलनामा १६ अर्बले घटेको हो। यद्यपि वैशाखको अन्तिम साता भने ६ अर्बले सुधार भएको नेपाल बैंकर्स संघले सोमबार सार्वजनिक गरेको तथ्यांकमा उल्लेख छ। यसरी मासिक निक्षेप वृद्धि घट्दा वाणिज्य बैंकको कुल निक्षेप ४३ खर्ब ७३ अर्ब रुपैयाँ पुगेको छ। त्यसमा विदेशी मुद्राको निक्षेप १ खर्ब १० अर्ब रुपैयाँ छ। गत चैत्र मसान्तमा कुल निक्षेप ४३ खर्ब ८९ अर्ब रुपैयाँ संकलन भएको थियो। यसअघिका वैशाखमा सधैं निक्षेप संकलन वृद्धि हुने गरेको थियो। २०७७०७८ वैशाखमा मात्रै मासिक निक्षेप ११ अर्ब रुपैयाँ वृद्धि भएर ३९ खर्ब ५५ अर्ब पुगेको थियो। २०७६०७७ वैशाखमा २५ अर्बले वृद्धि भई कुल ३२ खर्ब १४ अर्ब थियो। यद्यपि यसवर्ष स्थानीय चुनावका कारण पनि बैंकिङ प्रणालीको निक्षेप घटेको नेपाल बैंकर्स संघका अध्यक्ष अनिलकुमार उपाध्याय बताउँछन्। उपाध्यायका अनुसार विगतमा यही अवधिमा निक्षेप बढेको थियो। तर यो वैशाखमा निक्षेप वृद्धि १६ अर्ब रुपैयाँले कम छ। चुनावमा पनि पैसा गयो। यसलाई स्वाभाविक रूपमा लिएका छौं, उनले भने। चुनावपछि बैंकिङ प्रणालीमा निक्षेप बढ्न सक्ने उपाध्यायले बताए। भने, चुनावपछि केही सुधार होला। अहिले सामान्य अवस्थाभन्दा पनि व्यावसायिक तथातरलता अभाव छ। सर्वसाधारणसँग कति पैसा छ? कतिले प्रणालीमा ल्याउँछन्? वा प्रणालीभन्दा बाहिर राख्छन् भन्नेले पनि अर्थ राख्ने उनको भनाइ छ। औपचारिक र अनौपचारिक माध्यमको कारोबार कत्तिको छ भन्नेमा निर्भर हुने उनको तर्क छ। आयातीत वस्तु र राजस्व भुक्तानीका कारण पनि बैंकको निक्षेप घटेको संघका पूर्वअध्यक्ष भुवन दाहालले बताए। हरेक स्थानीय तहमा बैंकको उपस्थिति भएकाले सर्वसाधारणले घरमा भन्दा बैंकमै पैसा जम्मा गर्ने उनको भनाइ छ। बैंकिङ प्रणालीमा चुनावको आसपासमा केही निक्षेप बाहिरिनु स्वाभाविक ठान्छन्। अघिल्लो पटक चुनाव हुँदा पनि निक्षेप केही घटेकै थियो। बैंकले हरेक महिनाको अन्तिम साता निक्षेप बढाउने काम पनि गर्छन्। किनभने ब्याज पुँजीकरण पनि हुदा बढ्ने गर्छ, उनले भने। चालू आवको सुरुआतबाटै वाणिज्य बैंकले खासै निक्षेप बढाउन सकेका छैनन्। समग्रमा निक्षेपको तुलनामा कर्जा प्रवाह भने बढेको छ। तर चैत्र मसान्तको तुलनामा वैशाखमा कर्जा प्रवाह पनि चार अर्बले घटेको छ। हालसम्म वाणिज्य बैंकबाट कुल ४१ खर्ब ९३ अर्ब रुपैयाँ कर्जा प्रवाह भएको संघको तथ्यांक छ। सीडी अनुपात सीमाभित्र ल्याइने कर्जा प्रवाह भने ४ खर्ब ७२ अर्ब रुपैयाँले बढेको छ। स्रोत संकलनका तुलनामा लगानीको माग ह्वात्तै बढ्दा समग्र बैंकिङ प्रणालीमा लगानीयोग्य पुँजी (तरलता) अभावको स्थिति कायमै छ। निक्षेप र कर्जाको असन्तुलनले कर्जानिक्षेप अनुपात (सीडी रेसियो) नियन्त्रणमा छैन। संघको तथ्यांकअनुसार २७ वाणिज्य बैंकको कर्जानिक्षेप अनुपात (सीडी रेसियो) औसत ९०८० प्रतिशत छ। तर अधिकांश बैंकले असार मसान्तसम्ममा ९० प्रतिशतको सीमामा ल्याउनु पर्नेछ।"
रसुवागढी जलविद्युत् निर्माण अन्तिम चरणमा,"रसुवा : रसुवागढी जलविद्युत् आयोजना (१११ मेगावाट) को निर्माण ९० प्रतिशत सकिएको भएको छ। रसुवाको गोसाइँकुण्ड२ टिमुरेमा रहेको आयोजनाले मंसिरभित्र उत्पादन गर्ने लक्ष्य राखेको छ। इलेक्ट्रोमेकानिकलतर्फ उपकरण जडान भइरहेको आयोजना प्रमुख सत्यराम ज्याख्वाले बताए। भने, ४० प्रतिशत उपकरण जडान सकिएको छ। यसैलाई प्राथमिकता दिएका छौं। अन्य कामलाई पनि साथसाथै अघि बढाइरहेको ज्याख्वाले बताए। उपकरण जडानको काममा ढिलाइ भएका कारण उत्पादन समयपछि धकेलिएको आयोजनाले जनाएको छ। कोभिड१९ का कारण देखाएर भारत फर्किएको टोली ढिलो फर्कियो, उनले भने, त्यसैले ढिलो भयो। इलेक्ट्रोमेकानिकलको जिम्मा पाएको भोइठ हाइड्रो इन्डियाले २०७८ कात्तिकदेखि काम सुरु गरेको गरेको थियो। तोकिएको समयमै काम सम्पन्न गर्ने गरी योजना बनाएर काम गरिरहेको उनले बताए। सिभिलतर्फ दुई सय र इलेक्ट्रोमेकानिकलमा ६० जना भन्दा बढी जनशक्ति खटिएका छन्। २०७० माघदेखि आयोजना निर्माण सुरु भएको हो। सुरुमा २०१७ अगस्टमा निर्माण सम्पन्न गर्ने लक्ष्य राखिएकोे थियो। भूकम्प र नाकाबन्दीका कारण ढिला भएको हो। भूकम्पपछि आयोजना क्षेत्रको विभिन्न स्थानमा पहिरो झरेपछि चिनियाँ ठेकेदारले चार महिना काम रोकेका थिए। आयोजनाबाट वार्षिक ६ सय १३८७ गेगावाट विद्युत् उत्पादन हुनेछ। विद्युत् उत्पादन गर्न थालेपछि दैनिक सवा करोड आम्दानी हुनेछ। निर्माणाधीन आयोजनाको कुल लागत १३ अर्ब ६८ करोड ४२ लाख रुपैयाँ छ।"
देश समृद्ध बनाउने प्रतिवद्धतामा कांग्रेसले कसैसँग सम्झौता गर्दैन : देउवा,"काठमाडौं : नेपाली कांग्रेसका सभापति शेरबहादुर देउवाले कांग्रेसका उम्मेदवारलाई अत्यधिक मतका साथ विजयी गराउन आह्वान गरेका छन् । कांग्रेस सभापति एवं प्रधानमन्त्री देउवाले सवल स्थानीय सरकार र समुन्नत गाउँ, नगर स्थापनाका लागि कांग्रेसलाई मतदान गर्न आग्रह गरेका हुन् । स्थानीय तह निर्वाचन आउन तीन दिन बाँकी रहँदा देउवाले मंगलबार अपिल जारी गर्दै कांग्रेसलाई मतदान गर्न आग्रह गरेका हुन् । उनले भने, नेपाली कांग्रेस जे भन्छ, त्यो पूरा गर्छ, मतदातालाई खोक्रो नारा र सस्तो लोकप्रियताको भ्रममा पार्दैन भन्ने प्रमाणित गरेको छ । सन्तुलित विदेश नीतिका कारण अन्तर्राष्ट्रिय समुदाय माझ भरोसा र विश्वास बढेको छ । संसदबाट मिलेनियम च्यालेन्ज कर्पोरेसन (एमसीसी) परियोजना पारित भएसँगै पूर्वाधार विकासमा अन्तर्राष्ट्रिय सहयोग र लगानीका थप सम्भावनाका ढोका खुलेका छन् । भ्रष्टाचारलाई निरुत्साहित गर्दै सुशासनका पक्षमा उल्लेखनीय काम भइरहेका छन् । पहिलो स्थानीय तह निर्वाचनकै बेलादेखि सिंहदरवारबाट शासन र विकास निर्माणका काम तराईमधेशदेखि हिमालपहाडका गाउँ नगरसम्म पुर्याउने अभियानमा कांग्रेस लाग्दै आएको बताए । देउवाले भने,'स्थानीय तहमा उपलब्ध अवसर एवं स्रोत साधनको अधिकतम परिचालन गर्दै संघ र प्रदेशको समन्यायिक सहयोग र समन्वयमा विशेष गरी युवा पुस्ताको सिर्जनशीलता, उद्यमशीलता, रोजगारी र आय आर्जनका माध्यमबाट आर्थिक समुन्नति हाँसिल गर्नेतर्फ नेपाली कांग्रेस क्रियाशील हुनेछ । स्थानीय तहलाई कानुनतः सबल र समृद्ध बनाउने प्रतिवद्धता पूरा गर्न नेपाली कांग्रेस कसैसँग सम्झौता गर्दैन । तर, नीति निर्माण र कानुन बनाउने थलो संसदलाई बन्धक बनाएर राख्ने अराजनीतिक र अलोकतान्त्रिक क्रियाकलाप नै यसका बाधक छन् भन्ने प्रष्टै छ । ' अत्यन्त कठीन साधना र समर्पणको फलस्वरुप प्राप्त भएको संघीय लोकतान्त्रिक गणतन्त्रलाई जगैदेखि संस्थागत र सुदृढ गर्ने स्थानीय तह निर्वाचनको यो महान अभियानमा निर्भिकता साथ सहभागी भई मतदान गर्न आह्वान गरे"
"विराटनगर मेयरका उम्मेदवार सागर थापाले भने : साथ दिनुस्, पछुताउनु पर्दैन","विराटनगर : विराटनगर महानगरपालिकाको मेयरमा उम्मेदवारी दिएका सागर थापाले अहिले आफूलाई साथ दिए विराटनगरबासीले पछुताउन नपर्ने उद्घोष गरेका छन् । थापा स्थानीय तह निर्वाचनका लागि नेकपा (एमाले) बाट विराटनगरमा मेयरका उम्मेदवार हुन् । 'अहिले म सिंगो विराटनगरको साथ खोजिरहेको छु । अमूल्य मत खसालेर सबैले मलाई साथ दिनुस् । विराटनगरले कहिल्यै पछुताउनुपर्ने छैन,' उनले भने, 'यसअघि निर्वाचित गरिएका जनप्रतिनिधिले शासक बनिदिँदा र केही पनि माखो नमार्दा औद्योगिक, ऐतिहासिक र राजनीतिक शहर विराटनगरले शाख गुमाउनु पर्यो । प्रदेश १ को राजधानी रहेको विराटनगरले पश्चताप मान्नु पर् यो । सबैको साथ पाएमा गुमेको शाख फर्काउँदै सुन्दर शहर निर्माणमा अघि बढ्नेछु ।' चुनावी अभियान चलाउँदै मतदाता भेटघाट र घरदैलोमा पुग्ने क्रममा मंगलबार बिहान विराटनगर महानगरपालिका५ को रमाइलो टोलमा भेटिएका थापाले अहिले महानगरका सबै बासिन्दाको साथ आफूलाई आवश्यक परिरहेको बताए । विराटनगरलाई समुन्नत र समृद्ध बनाउने अठोटका साथ म उम्मेदवार बनेर मैदानमा आएको छु । विकास निर्माणदेखि सबै हिसाबले विराटनगर उत्कृष्ट र नमूना शहर बन्नेछ,उनले भने, आम विराटनगरबासीको आशा र उत्साहलाई निराशामा परिणत हुन नदिने कसम खाएको छु । विकासको लहर चलाएर पछाडि फर्कन नपर्ने अवस्थाको सिर्जना गर्छु । जनप्रतिनिधि बनेको ५ वर्षभित्रमा विराटनगरको मुहार फेर्ने आफ्नो महत्वपूर्ण योजना र अभियानमा साथ दिएर हातेमालो गर्न थापाले सबैमा आग्रह गरेका छन् । सधैं आफू जनताको साथमा रहेको उल्लेख गर्दै थापाले विराटनगरको विकासमा हातेमालो गरी सबैको सहयात्री बनेर अघि बढ्ने योजना रहेको बताए । सुकुम्बासी समस्या र डुबान विराटनगरको मुख्य चुनौती रहेको उनको भनाइ छ । साथै लामो समयसम्म विराटनगरका भित्री ठाउँमा विकास निर्माणले फड्को मार्न नसकेकोमा थापाले चिन्ता व्यक्त गरे । जनप्रतिनिधि बनेको ५ वर्षभित्रमा विराटनगरको मुहार फेर्ने आफ्नो महत्वपूर्ण योजना र अभियानमा साथ दिएर हातेमालो गर्न थापाले सबैमा आग्रह गरेका छन् । महानगरको यसअघिको नेतृत्वले चासो नदिँदा विराटनगर विकास निर्माणदेखि भौतिक पूर्वाधारका हिसाबले पछि पर् यो । जनताले विकास खोज्दा जनप्रतिनिधिले वास्ता गरेनन्,'उनले भने, मलाई यतिबेला तपाईंहरुको अमूल्य मतको साथ चाहिएको छ । मैले मत दिएर निर्वाचित गराएको जनप्रतिनिधिले उत्कृष्ट काम गर्यो भनेर तपाईंहरुले सधैँभरि प्रशंसा गरिरहने परिस्थितिको सिर्जना गर्छु ।' आफूलाई भोट हालेर निर्वाचित गराउने जनताले कहिल्यै पनि पछुताउनु नपर्ने उनको भनाइ छ । विराटनगरको माटोमा भिजेको र तल्लो स्तरसम्म परिचित रहेका कारण अब आफूले जनताको सेवक भएर काम गर्न चाहेको पनि उनले बताए । उनले भने, विराटनगरकै बासिन्दा भए पनि म सुकुम्बासी हुँ । परिवार लिएर डेरामा बस्छु । जनप्रतिनिधि बनेपछि सुकुम्बासीलाई जग्गा दिलाएर उनीहरुलाई घर बनाइदिने छु । डुबानमुक्त विराटनगर बनाउने छु । विराटनगरका जनताको समस्या सम्बोधन नगरिकन आफूले घर पनि नबनाउने उद्घोष उनले गरेका छन् । थापाले विराटनगरको शिक्षा, स्वास्थ्य, खानेपानी, सरसफाई लगायतका क्षेत्रमा धेरै काम गर्न बाँकी रहेकाले त्यसमा आफू प्रतिवद्ध भएर अघि बढिरहेको बताए । भने, मैले मेरो जीवन विराटनगरलाई समर्पित गरिसकेको छु । अबको समय विराटनगरलाई सर्वोत्कृष्ट शहर बनाउने अवसरका रूपमा सदुपयोग गर्छु । निर्वाचन जितेपछि सबैको साथ लिएर विराटनगर बनाउने र जनताको आशालाई उत्साहमा परिणत गर्ने अभियानमा होमिने उनको भनाइ छ । मैले प्रतिवद्धता बिर्सिएमा वा वाचा पूरा गर्न नसकेमा जनताले दिएको सजाय भोग्न तयार छु । मलाई जस्तोसुकै कारबाही गरे पनि हुन्छ,' थापाले भने, तपाईंका लागि विराटनगरको भाग्य र भविष्य निर्धारण गर्ने उत्कृष्ट समय वैशाख ३० गतेलाई तोकिएको छ । काम गर्छुभन्ने प्रण गरेर तपाईंहरुको साथ खोज्दै मैदानमा आएको मलाई कुनै पनि अलमलमा नपरिकन सहयोग गर्नुस् । विराटनगर५ का बासिन्दासमेत रहेका पूर्वशिक्षक केशव अधिकारीले मेयरका उम्मेदवार थापालाई जिताउन सिंगो गाउँ नै एकजुट बनेको बताए । सही व्यक्तिलाई ठाउँमा पुर्याउँदा आफ्नो गाउँ सवल, सक्षम र विकसित बन्ने कुराको हेक्का राखेर निर्वाचनमा निर्णय लिन सबै मतदातालाई उनको आग्रह छ । यसअघि चुनाव जितेर कांग्रेसले महानगरको नेतृत्व लिँदा ५ वर्षसम्म केही गर्न सकेन । यो कुरा सिंगो विराटनगरले महसुस गरेको र बुझेको छ,थापाले भने, विराटनगरलाई सही बाटोमा हिँडाउने इच्छा अरु दल र उम्मेदवारमा देखिँदैन । तर म जनतालाई विश्वासमा लिएर चुनाव जित्दै विराटनगरको विकासका निम्ति समर्पित भएर सबै ठाउँमा आमसर्वसाधारणको सहज पहुँच स्थापित गराउन चाहन्छु । विकास निर्माणदेखि सबै कुराले कमजोर बनेर गएको विराटनगरमा जनताको मन जित्दै उत्कृष्ट ढंगले काम गर्ने एउटा महत्वपूर्ण उदेश्य र अभियान लिएर आफू अघि बढिरहेको थापाको भनाइ छ । विराटनगर बनाउने महान अभियानमा सरिक हुन म सबैलाई आग्रह गर्छु, 'उनले भने, काम गर्न सकिन भने जनताले दिएको जस्तोसुकै सजाय भोग्न तयार छु । विराटनगर५ का बासिन्दासमेत रहेका पूर्वशिक्षक केशव अधिकारीले मेयरका उम्मेदवार थापालाई जिताउन सिंगो गाउँ नै एकजुट बनेको बताए । गाउँमा विभिन्न दलमा आवद्ध रहेकाहरुको बसोबास छ । हिजो को कहाँ र कुन दलमा थियौँ भन्ने कुरा अब रहेन,उनले भने, विराटनगरको मेयरमा उम्मेदवारी दिएकामध्ये थापालाई उत्कृष्ट उम्मेदवारका रूपमा पाएका छौँ । सिंगो गाउँ मिलेर उनलाई जनप्रतिनिधि बनाउने अभियान हामीले चलाइरहेका छौँ । माओवादी पृष्ठभूमिका अधिकारी विराटनगरलाई समृद्ध शहर बनाउन थापाको विकल्प आफूहरुले नदेखेको बताउँछन् । राजनीतिक हिसाबले पार्टी आफ्नो ठाउँमा होला । गाउँमा काङ्ग्रेस, एमाले, माओवादी, जसपा सबै दलमा आवद्ध रहेकाहरुको बसोबास छ,पूर्वशिक्षक अधिकारीले भने, अहिले पूरै गाउँ मिलेर सागर थापा जिताउ अभियानको एकसुत्रीय मुद्दा बोकेर हामी हिँडेका छौं । स्थानीय निर्वाचनमा जसरी भए पनि विजयी गराएर गाउँको विकास गरेको हेर्न चाहन्छौँ । परिवार र नातावादमा अल्झिएका कारण सत्तारुढ गठबन्धनले मुलुकका लागि केही पनि गर्न नसक्ने निस्कर्ष सिंगो गाउँले निकालेको स्थानीय बालकृष्ण दाहालले बताए । स्थानीय सुदीप लम्साल थापा जत्तिको युवा उम्मेदवारलाई चुनाव जिताएर विराटनगरले भरपुर फाइदा लिनुपर्ने बताउँछन् । सबैलाई समान व्यवहार गर्ने थापाको स्वभाव छ । राजनीतिक अभियानका क्रममा थापाले आफूलाई विराटनगरभित्र स्थापित गराइसकेका छन्, लम्सालले भने, सबै जनतासँग उत्तिकै सम्बन्ध राख्ने र जनसम्पर्कमा रहिरहने थापाको उम्मेदवारीले सबैलाई उत्साहित बनाएको छ । यो उत्साहलाई यथार्थमा परिणत गर्न हामी युवा सक्रिय भएर लागेका छौँ । परिवार र नातावादमा अल्झिएका कारण सत्तारुढ गठबन्धनले मुलुकका लागि केही पनि गर्न नसक्ने निस्कर्ष सिंगो गाउँले निकालेको स्थानीय बालकृष्ण दाहालले बताए । मुलुक र जनताका लागि काम गर्ने हो भने गठबन्धनका नाममा परिवारका सदस्यलाई किन अघि सारियो ?, प्रश्न गर्दै उनले भने, पहिल्यैदेखि कांग्रेसलाई साथ दिइरहेका हामी युवा अब गठबन्धनको विकल्प खोज्दै छौँ ।मुलुकको पछिल्लो राजनीतिक परिस्थितिले देश बनाउन एमालेबाहेक अरुबाट सम्भव नहुने छाँटकाँट देखिएपछि पार्टी परिवर्तनको अवस्थामा आफूहरु पुगेको दाहाल बताउँछन् । विराटनगरको उपमेयरमा एमालेबाट शिल्पा निराला कार्कीको उम्मेदवारी परेको छ । एमालेको प्रतिस्पर्धी मानिएको सत्तारुढ गठबन्धनबाट मेयरमा कांग्रेसका नागेश कोइराला र उपमेयरमा जसपाका उमरेन्द्र यादव (पार्टी अध्यक्ष उपेन्द्र यादवका छोरा)ले उम्मेदवारी दिएका छन् ।"
"श्रीलंकाका प्रधानमन्त्री राजापाक्षेको राजीनामा स्वीकृत, कर्फ्यु घोषणा",कोलम्बो : श्रीलंकामा केही दिनदेखि सुरु भएको आर्थिक संकट झनै बढेको छ। आर्थिक संकटकै कारण मन्त्री तथा प्रधानमन्त्रीले पनि राजीनामा दिएका छन् । श्रीलंकाका प्रधानमन्त्री महिन्दा राजापाक्षेले सोमबार मात्र आफ्नो पदबाट राजीनामा दिएका छन्। उनको राजीनामा श्रीलंकाका राष्ट्रपति गोटबाया राजपाक्छेले स्वीकृत गरेका छन्। उनको राजीनमा सोमबार मध्यरातिदेखि नै स्वीकृत भएको श्रीलंकाली राष्ट्रपतिको कार्यालयले जनाएको छ। स्थानीय सञ्चारमाध्यमका अनुसार यहाँको सरकारका विरुद्धमा जारी रहेको आन्दोलन थप हिंसात्मक बन्दै गएपछि श्रीलंकाली सरकारले देशव्यापी रुपमा कर्फ्युको घोषणा गरेको छ । यसअघि पनि सोमबार रातिदेखि मंगलबारसम्म लगाइएको कर्फ्यु आदेश बुधबारसम्मलाई थप गरिएको पनि श्रीलंकाली सरकारले जनाएको छ । सोमबार मात्र पनि बिहान प्रदर्शनकारीहरुले यहाँका विभिन्न स्थानमा विरोध प्रदर्शन गरेका छन् । उनीहरुमध्ये धेरैले प्रधानमन्त्री राजपाक्षेलाई पदबाट राजीनामा नदिनु भनेर प्रदर्शन गरेका बताइएको छ । रासस
'चुनावी तालमेल र मतदाता शिक्षा प्रभावकारी नहुँदा बदर मतको संख्या बढ्छ',"काठमाडौं : आम निर्वाचन परिवेक्षण समितिले गठबन्धनका कारण स्थानीय तह निर्वाचन २०७९ मा बदरमतको संख्या बढ्ने निष्कर्ष निकालेको छ । समितिले दलहरूबीच चुनावी तालमेल र मतदाता शिक्षा प्रभावकारी नहुँदा बदर मतको संख्या बढ्ने निष्कर्ष निकालेको हो । कतिपय मतदातामा कसरी चिन्ह लगाउनुपर्छ भन्ने जानकारी नहुँदा मतपत्र बदर हुनसक्ने सम्भावना रहेको औंल्याएको छ । स्थानीय चुनावमा मतदाताले एकै मतपत्रमा सात ठाउँमा चिनो लगाउनुपर्ने व्यवस्था छ । निष्कर्षमा भनिएको छ, 'निर्वाचन आयोगले मतदान प्रक्रियाबारे मिडियामार्फत प्रचार सामग्री राखेको देखिन्छ । मोबाइल रिङ्गटोनमार्फत मतदानका निम्ति उत्साहित गरे पनि मतपत्र बदर हुन नदिन मतदातालाई शिक्षा पर्याप्त नदिँदा यसपाली मतपत्र बदर संख्या बढ्ने सम्भावना देखिन्छ । राजनीतिक दलहरुले पनि मतपत्र बदर नहुने गरी मतदान सिकाउनुपर्ने दायित्व हो । उनीहरुले आफ्नो प्रचारप्रसार गरे पनि मतपत्र बदर हुन नदिनेतिर त्यति चासो दिएको देखिंदैन । अघिल्लो निर्वाचनमा राजनीतिक दलहरूले प्रमुख या उपप्रमुखमध्ये एकमा महिला उम्मेदवार बनाएका थिए । दुई वा दुईभन्दा बढी दलहरु बीच तालमेल गरी उम्मेदवारी दिएका मतदातामा तालमेलबारे जानकारी नहुँदा उम्मेदवार नभएको ठाउँमा मतदान हुन सक्ने र त्यसले बदर मतको संख्या बढाउन सक्ने देखिएको छ ।"
कास्कीमा निर्वाचन सामग्री लिएर मतदानस्थल हिँडे कर्मचारी (फोटो फिचर),"पोखरा : वैशाख ३० गते हुने स्थानीय तह निर्वाचनका लागि मतपेटिका र मतपत्रलगायत आवश्यक समाग्रीसहित कर्मचारीहरु कास्की जिल्लाका ४ गाउँपालिकाका मतदानस्थल तर्फ प्रस्थान गरेका छन् । कास्कीको मादी, अन्नपूर्ण, माछापुच्छ्रे र रुपा गाउँपालिकाका मतदानस्थल तर्फ मंगलबार कर्मचारीहरु निर्वाचनकालागि प्रस्थान गरेका हुन् । पोखरा महानगरपालिकाका मतदानस्थलमा भने बुधबार कर्मचारी खटिने गरी तयारी अवस्थामा रहेको प्रदेश निर्वाचन कार्यालय गण्डकी प्रदेश पोखराका अपरेटर मुक्ति अधिकारीले जानकारी दिए । कास्कीमा ३ सय ३६ मतदान केन्द्र रहेको छ भने १५० मतदान स्थल रहेको अधिकारीले बताए । स्थानीय तहको निर्वाचनकालागि ३ सय ३६ मतदान केन्द्रमा १६ सय ८० कर्मचारी खटिएका छन् । यसै गरी १ सय ५० मतदान स्थलमा एक मतदान स्थलमा ७ जनाको दरले १ हजार ५० जना सुरक्षाकर्मी खटिएको पनि निर्वाचन कार्यालयले जनाएको छ । यही वैशाख ३० गते हुने स्थानीय तहको निर्वाचनकालागि मतपेटिका र मतपत्रलगायत आवश्यक सामग्री भए नभएको गण्डकी प्रदेश निर्वाचन कार्यालय पोखराको परिसरमा रुजु गर्दै कर्मचारी ।"
"टिकट पाउने पुरुष, प्रचारमा महिला","काठमाडौं : देश यतिबेला स्थानीय चुनावमा होमिएको छ। दलहरू प्रचारप्रसारमा व्यस्त छन्। यसपटक गटबन्धनका कारण महिला उम्मेदवारको संख्या विगतको चुनावमा भन्दा घटेको छ। तर, चुनाव प्रचारमा भने महिलाको संख्या बढी छ। टिकट दिने समयमा महिलालाई पाखा लगाएपनि चुनाव प्रचारमा भने अधिकांश महिला प्रयोग भएका छन्। नवलपरासीकी कल्पना चापागाईं चुनावी अभियानमा हरेक दिन खटिन्छिन्। उनले अभियानमा पुरुष भन्दा महिला बढी भएको बताइन्। धेरै महिला नै छौं। छिटोछिटो घरको काम सकेर प्रचारमा निस्कन्छौं। आफनो उम्मेदवार जिताउन निस्कनेमा धेरै महिलाको सहभागिता छ। उनले भनिन्। पोखराकी अञ्जु क्षेत्री पनि निरन्तर चुनावी अभियानमा छिन्। पोखरा महानगरपालिका५ की वडा सदस्य क्षेत्री यसपटक अध्यक्षको दावेरदार थिइन्। उनलाई पार्टीले टिकट दिएन तर पनि उनी निरन्तर चुनावी अभियानमा छन्। उनीसँगै थुप्रै महिलाको टीम अभियानमा खटिएको छ। उनी भन्छिन्, प्रचार प्रसारमा महिला, र्यालीमा महिला, आमसभामा महिला अनि पद पाउने पुरुष। चुनावी अभियानमा पुरुषभन्दा महिला नै बढी रहेको उनले बताइन्। हरेक घरबाट पार्टीलाई सहयोग गर्न चुनावी घरदैलोमा प्रायः महिला नै धेरै हुने गरेको उनको भनाइ छ। प्रचारमा महिला सहभागी बढ्नु सुखद् नेकपा एमालेका उपमहासचिव विष्णु रिमाल भन्छन्, महिला भोटरको संख्या बढी छ, त्यसैले महिला सहभागिता बढ्नु स्वाभाविक हो। पछिल्लो समय महिलाहरू सक्षम र राजनीति बुझने हुनुभएको छ। उनले पुरुषको सहभागिता पनि राम्रै रहेको बताए। जनता समाजवादीका उपेन्द्र यादव भने चुनावमा महिला सहभागिता बढनु भनेको शुभ संकेत भएको बताउँछन्। उनले भने, महिला राजनीतिमा सक्रिय हुनु भनेको खुशीको कुरा हो, यो शुभ संकेत पनि हो। हामीले खोजेकै यही हो। महिला उम्मेदवार घटेको विषयमा उनी भन्छन्, महिला उम्मेदवार घटेका छैनन्, एशिया महादेशमा सबैभन्दा बढी नेपालको राजनीतिमा महिला सहभागिता बढेको छ। माओवादीका प्रमुख सचेतक देव गुरुङ भने पुरुषहरू वैदेशिक रोजगारीमा भएकाले महिलाको सहभागिता बढी भएको हुनसक्ने अनुमान गर्छन्। उनले भने, युवाहरू धेरै विदेशमा हुनुहुन्छ नेपालमा महिला भोटरको सहभागिता पनि बढी छ। पछिल्लो समय राजनीतिमा महिलाले चासो राखेका छन्। पोखरामा एमालेको चुनावी प्रचारका क्रममा। पोखरा महानगरपालिका मेयरका उम्मेदवार कृण्ण थापा महिला उम्मेदवारको संख्या पनि बढी भएका कारण नै महिला सहभागी बढेको अनुमान गर्छन्। उनका अनुसार महिला संख्या बढी भएकै कारण प्रचारमा सहभागिता बढ्यो। अर्को राजनीतिमा महिला सहभागिता बढेकाले पनि यस्तो भएको हुनसक्छ। आफ्नो उम्मेदवार जिताउन महिला आफन्तहरू प्रचारमा निस्किएर पनि हुनसक्छ। अर्को कुरा धेरै महिला घरमै बसिरहने भएकाले केही फ्रिडमका लागि पनि प्रचारप्रसारमा महिला बढी आएको अनुमान छ। ललितपुर महानगरपालिकाका मेयर चिरीबाबु मर्हजन प्रचारमा महिला सहभागिता हुनु भनेको जीतको संकेत भएको बताउँछन्। उनले भने, उम्मेदवार जिताउन जहाँ महिलाको समूह लागिपरेको छ त्यहाँ जीत सुनिश्चित छ। यो जीतको संकेत हो। राष्ट्रिय महिला आयोगका अध्यक्ष कमला पराजुली हरेक काममा महिला अगाडि बढनुपर्ने भएपनि नेतृत्व लिने समय हुँदा पछाडि पारिने बताउँछिन्। उनी भन्छिन्, आन्दोलनमा महिला, प्रचारप्रसारमा महिला तर नेतृत्व लिने बेलामा पुरुष। सबैलाइ बाँडेर महिलालाई अन्तिममा खाने बेलामा भाग नपुगे जस्तो। अनुगमनको क्रममा सुदुरपश्चिम पुगेकी पराजुलीले चुनावी प्रचारमा व्यापक रुपमा महिला सहभागी देखेको बताइन्। पितृसत्ताले महिलाहरूलाई कसरी प्रयोग गरेको छ भन्ने एउटा उदाहारण चुनाव प्रचारमा महिला सहभागिता भएको महिला अधिकारकर्मी डा रेनुराज भण्डारीको भनाइ छ। उनी भन्छिन्, पितृसत्ताले महिलालाई दोस्रो दर्जाको रुपमा स्वीकार्न लगाएको छ। पावरको नजिक पुग्न कि पुरुष रिझाउनु पर्ने, कि पार्टीलाइ खुशी बनाउनुपर्ने।"
पीपीए खुल्ने सम्भावना कम,"काठमाडौं : नदी प्रवाहमा आधारित (आरओआर) आयोजनाको विद्युत् खरिद सम्झौता (पीपीए) को कोटा खुलाउने वा जोखिम व्यवस्थापन गर्ने सम्बन्धमा ऊर्जा मन्त्रालय नै अल्मलिएको छ। मन्त्रालयले रोकिएको पीपीए खुलाउने गरी मन्त्रिपरिषद्मा प्रस्ताव पठाएको थियो। तर पीपीए खोल्न हुने वा नहुने साथै वित्तीय जोखिमको टुंगो लगाउन भन्दै मन्त्रिपरिषद्ले प्रस्ताव फिर्ता पठाएको छ। अहिले भने उत्पादन समिश्रण र परिमार्जन गर्ने सम्बन्धमा अर्थ मन्त्रालयमा प्रस्ताव पठाएको बताइएको छ। आरओआरको पीपीए खुलाउने सम्बन्धमा अर्थ मन्त्रालयमा छलफल भइरहेको प्रवक्ता मधुप्रसाद भेटवाललले जानकारी दिए। प्रस्ताव अर्थ मन्त्रालय पठाएका छौं। त्यहाँको छलफलबाट निष्कर्ष आएपछि यो विषय टुंगिन्छ, भेटवालले भने। यसको सबल, दुर्बल पक्ष, अवसर र चुनौतीका बारेमा छलफल गरिनेछ। पीपीए खुलाउनेभन्दा पनि यसको उचित सम्बोधनका लागि मन्त्रालय अघि सरेको भेटवाल बताउँछन्। सरकारले २०७५ वैशाखमा श्वेतपत्र जारी गर्दै १० वर्षमा १५ हजार मेगावाट विद्युत् उत्पादनको राष्ट्रिय लक्ष्य लिएको थियो। लक्ष्यमध्ये ५ हजार २ सय ५० मेगावाट नदी प्रवाही आयोजना (आरओआर) विद्युत् खरिद सम्झौता (पीपीए) को सीमा निर्धारण भएको हो। त्यसैगरी ५ हजार २ सय ५० मेगावाट क्षमताको जलाशययुक्त आयोजना र ४ हजार ५ सय मेगावाट अर्धजलाशययुक्त आयोजनाको पीपीए गर्ने सीमा तोकेको थियो। आरओआर आयोजनाको निर्धारित कोटा तीन वर्षअघि नै सकिएकाले पीपीए स्वीकृति रोकिएको हो। आरओआर आयोजनाको निर्धारित कोटा सकिएकाले पीपीए स्वीकृति रोकिएको हो स्वतन्त्र ऊर्जा उत्पादकहरूको संस्था, नेपाल (ईपान)को तथ्यांकअनुसार प्राधिकरणमा ९ हजार ९३ मेगावाटका करिब २ सय १५ वटा आयोजनाले सबै प्रक्रिया र मापदण्ड पूरा गरेर पीपीएका लागि आवेदन दिएका छन्। पीपीए नहँुदा तीन वर्षदेखि सर्वेक्षण अनुमतिपत्रको वार्षिक नवीकरण दस्तुर तिरेर बस्नु परेको निजी प्रवद्र्धक बताउँछन्। ९ हजार ९३ मेगावाटमा आधाभन्दा बढी ४ हजार ३ सय ८० मेगावाट हिस्सा आरओआर आयोजनाको छ। पीपीए नगरी वित्तीय व्यवस्थापन नहुने हुँदा ती आयोजना पर्ख र हेरको अवस्थामा छन्। तर, आरओआरको कोटा थप्नेभन्दा पनि यसलाई निरुत्साहित गर्नुपर्ने मन्त्रालय स्रोत बताउँछ। नभए एउटा समूह आरओआरमा नै लगानी गर्न लागिरहने देखिन्छ। आरओर आयोजनाबाट पाँच महिना पूर्ण क्षमतामा उत्पादन भए पनि सात महिना प्रायः आंशिक रूपमा मात्रै हुन्छन्। तर, टेक अर पेमा पीपीए गर्नुपर्ने भएकाले बिजुली खपत भए पनि वा नभए पनि नेपाल विद्युत् प्राधिकरणले निजी प्रवद्र्धकलाई भुक्तानी गर्नैपर्ने हुन्छ। नयाँ विद्युत् ऐनमा निजी क्षेत्रलाई पनि जिम्मेवारी दिने गरी व्यवस्था प्रस्ताव गरिएको छ। ऐन संसद्मा अल्झिएकाले नेपाल कानुनबाट नै यो व्यवस्था लागू गर्न कानुन मन्त्रालयमा प्रस्ताव पठाइएको भेटवाल बताउँछन्। २०८४०८५ सालसम्म १५ हजार मेगावाट पुर्याउने सरकारको योजना छ। यसको कार्यान्वयनमा चुनौती भएको मन्त्रालयको भनाइ छ। अहिलेकै ट्रेन्डमा बिजुलीको डिमान्ड बढ्यो भने २०८५ मा पुग्दा यसको व्यवस्थापन कसरी गर्ने भन्ने समस्या छ, भेटवाल भन्छन्। यातायात, इन्धनमा विद्युत्को प्रयोग बढाउनुपर्ने एवं भारत, बंगलादेशलगायतका देशहरूमा विद्युत् निर्यात गर्ने वातावरण बन्नुपर्छ। भारतमा विजुली निर्यात गर्न पनि समस्या छ। चारपाँच वर्षयता भारतमा थप बिजुली बेच्न सकिने अवस्था नभएको भेटवाल पनि बताउँछन्। यता निजी प्रवद्र्धक भने प्राधिकरणले हिउँदमा अर्बौंकोे विद्युत् आयात गरिरहेको तथ्यलाई बेवास्ता गरेर वर्षायाममा थोरै विद्युत् खेर गयो भन्ने बहानामा पीपीए बन्द गरेको दावी गर्छन्। अहिले पीपीए गरिएका आयोजनाबाट कम्तीमा पाँच वर्षपछिबाट मात्र विद्युत् उत्पादन गर्न सकिने हुँदा प्राधिकरणले बजार व्यवस्थापनमा ध्यान दिनुपर्ने उनीको भनाइ छ।"
गठबन्धनमा तेलमट्टीतेल मिश्रण,"स्थानीय चुनाव नजिकै छ। राजनीतिक दलहरू चुनावी एजेन्डा लिएर जनताको घरआँगनमा छन्। आफ्ना योजना, सोच र कार्यक्रम सुनाएर भोट बटुलिरहेका छन्। चुनावमा साना ठूला दलहरू छाती खोलेर चुनावरूपी पोखरीमा हेलिएका छन्। तर, सत्तामा भएका दलहरू चाहिँ गठबन्धनको छाताभित्र ओत लागेका छन्। सरकारी सुविधा र आश्वासन बाँड्दै, सबै पद जित्ने धम्की दिइरहेका छन् तर यथार्थमा थरथरी कापिरहेका छन्। केन्द्रीय नेतृत्वले गठबन्धनको छाता अढ्याउन खोजे पनि निर्वाचनको दिनसम्म टिकाउन सक्ने सम्भावना छैन। गठबन्धनका उम्मेदवारविरुद्ध गठबन्धनकै दलका उम्मेदवार खडा भएका छन्। कसैले लालटिन बालिरहेका छन्, कोही भुइँकटहर र कलश बोकेर कुदिरहेका छन्। कोही त पार्टीकै चुनाव चिह्न लिएका उम्मेदवार बनेका छन्। यस निर्वाचनमा नेपाली कांग्रेसले सत्ताको ध्याउन्नमा लागेर संगठन कमजोर बनाएको देखिँदैछ। भुइँको टिप्दा गोजीको पोखिएजस्तै। कांग्रेसजस्तो देशव्यापी संगठन भएको दलले टुटेफुटेका र आग्रहबाट बनेका सिद्धान्तविहीन पार्टीलाई बोक्नु नै मुलुकको दुर्भाग्य हो। यसले अहिले कांग्रेसलाई विवादमा फसाएको छ। चुनावपछि यो गलपासो बन्ने खतरा छ। अचम्म कांग्रेसलाई शत्रु देख्ने दलहरू नै गठबन्धनको छाताभित्र अनुहार छिराएर हाँसिरहेका छन्। पार्टी सभापति शेरबहादुर देउवालाई उकासेर गठबन्धन गर्न र कांग्रेसलाई कमजोर बनाउन सक्नु उनीहरूको सफलता हो। सत्ता जोगाउने नाममा गरिएको गठबन्धनले कांग्रेस सांगठनिक रूपमा कमजोर बनेको छ। विवाद, तनाव र आरोप प्रत्यारोपको शृंखला थपिएको छ। भर्खरै भारी मतका साथ सभापतिमा विजयी देउवालाई एकाएक रक्षात्मक बनाइदिएको छ। निर्वाचनको परिणाम कस्तो आउला त्यो भविष्यको गर्भमा छ। तर, गठबन्धनको फन्दामा फसेको कांग्रेस उम्मेदवारीदेखि नै कमजोर बन्यो। परिणाममा बलियो हुने सम्भावना छैन। विगतको चुनावको परिणामले अहिलेको सबैभन्दा ठूलो दल नेकपा एमाले हो। यसले ४१५ प्रतिशत पद हात पारेको थियो। हुन त एमालेको २० प्रतिशत हिस्सा लिएर नेकपा (एकीकृत समाजवादी) नामको नयाँ दल बनेको छ। त्यस आधारमा २० प्रतिशत अंश घटाउने हो भने पनि ३३२ प्रतिशत पदहरू नेकपा एमालेमा हुन्छ। त्यति गर्दा पनि यो सबैभन्दा ठूलो पार्टी हो। तर, स्थानीय तहमा विभाजनको असर पाँच प्रतिशत जति मात्र छ। त्यही पद संख्याका आधारमा कांग्रेस दोस्रो, नेकपा (माके) तेस्रो, एकीकृत समाजवादी चौथो, जनता समाजवादी पाँचौं र लोकतान्त्रिक समाजवादी छैटौं दलका रूपमा थिए। सातौं र आठौं दल क्रमशः राष्ट्रिय प्रजातन्त्र पार्टी र राष्ट्रिय जनमोर्चा थिए। अब यसलाई वर्तमानको उम्मेदवारीसँग तुलना गरौं। उम्मेदवारीमा पनि एमाले पहिलो छ। त्यसको आधारमा आगामी स्थानीय चुनावपछि एमाले पहिलो र नेपाली कांग्रेस दोस्रो दल हुने सम्भावना छ। एमाले अझ सुदृढ र कांग्रेस अझ कमजोर हुने सम्भावना छ। अब उम्मेदवारीको अवस्था विश्लेषण गरौं। यस पटकको स्थानीय चुनावमा विभिन्न दलबीच तालमेल वा गठबन्धन बनेको छ। तसर्थ, प्रमुख दुई पदको विश्लेषण गरिएको छ। नेपालमा ७ सय ५३ स्थानीय तहमा पहिलो र दोस्रो गरी १ हजार ५ सय ६ पद छन्। एमालेले सबैभन्दा धेरै १ हजार ४ सय ६९ अर्थात् ९८ प्रतिशत पदमा उम्मेदवारी दिएको छ। नेपाली कांग्रेसले ८१ प्रतिशत पदमा उम्मेदवारी दिएको छ। एमालेभन्दा २ सय ५१ पद (१७ प्रतिशत) कममा। तेस्रोमा नेकपा (माके) र चौथोमा राष्ट्रिय प्रजातन्त्र पार्टीको उम्मेदवारी छ। उनीहरूले क्रमशः ६६ र ६५ प्रतिशत पदहरूमा दाबी गरेका छन्। एमाले फुटाएर बनाएको एकीकृत समाजवादीले ४६ र जनता समाजवादीले ४३ प्रतिशत पदमा दाबी प्रस्तुत गरेका छन्। राष्ट्रिय राजनीतिमा बेलाबेलाको देखिने लोकतान्त्रिक समाजवादी पार्टी अलि पछि छ। मानिसहरू व्यंग्य गर्दै भन्दैछन्, यो गठबन्धन तोरीतेल र मट्टीतेलको मिश्रण हो। यसबाट न तरकारी पकाउन भुटुन चल्छ, न अँध्यारो भगाउन दियो जल्छ। तराईमा आधारित जनमत पार्टी र पहाडमा सक्रिय मंगोल नेसनल अर्गनाइजेसनले उसलाई उछिनेको छ। जनमत पार्टीले २३, मंगोल नेसनल अर्गनाइजेसनले २२ र लोकतान्त्रिक समाजवादीले २१ प्रतिशत पदहरूमा उम्मेदवारी दिएका छन्। राष्ट्रिय प्रजातन्त्र पार्टी यसपटक निकै आशावादी देखिएको छ। जनमत पार्टी र मंगोल नेसनल अर्गनाइजेसनको पनि उत्साहजनक प्रस्तुति छ। राष्ट्रिय प्रजातन्त्र पार्टीको संगठन र प्रभाव देशभरि छ। उसले उम्मेदवारीमा चौथो हैसियत देखाएको छ। मौका हेरेर विभिन्न ठाउँमा विभिन्न दलसँग तालमेल गरेको छ। विगतभन्दा धेरै स्थानमा जित्ने रणनीतिमा देखिन्छ। विभाजित भएर शक्ति घटेजस्तो देखिएको छैन। अब गरौं, गठबन्धनको गाँठी कुरा। कसैले बोकेर जंघार तारेको बाछो अर्को खोलोमा एक्लै हेलिने हिक्मत गर्दैन। कांग्रेस यस्तै अवस्थामा छ। विगतमा माओवादी केन्द्रसँग हातेमालो गर्दै स्थानीय चुनावको जंघार तरेको कांग्रेसले यसपटक अरू तीनसहित पाँचदलीय गठबन्धन बनाएर चुनावमा उत्रिएको छ। तर, गठबन्धन गरेको पनि त्यो सीमित स्थानमा खासगरी नेताका आफन्त व्यवस्थापन गर्न गठबन्धनको शक्ति प्रयोग गरिएको छ। धेरै ठाउँमा गठबन्धनका दलहरू नै प्रतिस्पर्धामा उत्रिएका छन्। गठबन्धनका चार ठूला दलका ३ हजार ५ सय ५९ र राष्ट्रिय जनमोर्चाका १ सय ३२ उम्मेदवारहरू छन्। यसलाई जोड्दा ३ हजार ६ सय ९१ हुन्छ। यो संख्या निर्धारित पदभन्दा झन्डै अढाइ सय प्रतिशत बढी हो। गठबन्धनका सबैलाई भाग दिँदा उम्मेदवारी कम स्थानमा पाइन्छ। कम स्थानमा उम्मेदवार बनेपछि कम सिट संख्यामा जितिन्छ। महŒवपूर्ण कुरो गठबन्धनका कारण धेरै कार्यकर्ता अवसरबाट वञ्चित भए। अवसर नपाएपछि पलायन भए। तीमध्ये कतिपयले गठबन्धनविरुद्ध नै स्वतन्त्र उम्मेदवारी दिए। यो आफैंमा गठबन्धनको विरोधमा व्यक्त भएको असन्तुष्टि हो। गठबन्धनमा आबद्ध दलबीच गाली गरागरको अवस्था चर्किएको छ। एकअर्काविरुद्ध क्रियाशील छन्। केही दिनअघि विराटनगरमा गठबन्धनको तर्फबाट पत्रकारसँग भेटघाट थियो। हरेकले एकअर्काप्रति आशंका र आरोप प्रत्यारोप गरे। गठबन्धनले पाँच दललाई बलियो होइन, अझ कमजोर बनाएको रहेछ। यसको असर चुनावपछि अझ देखिएला। गठबन्धनविरुद्ध एमाले एक्लै चुनावी मैदानमा छ। कतिपय ठाउँमा विभिन्न दलसँग वा राजनीतिक समूहसँग स्थानीय रूपमा तालमेल गरेको छ। तर, आफ्नै घोषणापत्र लिएर हुंकारका साथ मैदानमा छ। त्यसैले त्यस पार्टीको पक्षमा जनलहर छ। विभिन्न दल त्यागेर कार्यकर्ता एमाले प्रवेश गरिरहेका छन्। संगठनभन्दा पद र कामभन्दा सम्मान खोज्ने माधव नेपालहरू कांग्रेसको गठबन्धनमा गएकाले एमालेलाई झन् खँदिलो बनाएको छ। जताततै उत्साह छ। चुनावपछि अझ सशक्त भएर आउने संकेत देखिँदैछ। अवस्था यस्तो देखिँदैछ, जनताले एमालेसँग मात्र आस गरेका छन्। अरू दल एमालेसँग प्रतिस्पर्धामा आउन सकेनन्। पाँच दल जुटेर बनेको गठबन्धन आफैंमा कमजोर छ। प्रतिस्पर्धामा कांग्रेस र एमाले आमनेसामने हुनुपर्ने हो। जनताले एउटाको विरुद्ध अर्कोलाई छान्न पाउनुपर्ने हो। तर कांग्रेस गठबन्धनको कुम्लो बोकेर सही नसकी चुनावमा घस्रिरहेको छ। छुट्टै अस्तित्व देखाउन सकेन। सत्ता साझेदार दलहरूको लहैलहैमा गठबन्धनको छाता बोक्न पुगेको छ। कार्यकर्ताको आलोचनाको घेरामा छ। आपसी कलहको भुँमरीमा क्रमशः फसेर कमजोर बनिरहेको छ। यो सत्ता गठबन्धन सैद्धान्तिक होइन। मानिसहरू व्यंग्य गर्दै भन्दैछन्, यो गठबन्धन मट्टीतेल र तोरीतेलको मिश्रण हो। यसबाट न तरकारी पकाउन भुटुन चल्छ, न अँध्यारो भगाउन दियो जल्छ। हुन पनि हिजो एक समयमा टाउकाको मोल तोक्ने र तोकिने यहीँ छन्। वर्तमान संविधान जारी गर्ने र जलाउने यहीँ छन्। संघीयता मान्ने र नमान्ने दुवै छन्। संसदीय राजनीतिलाई आदर्श ठान्ने र संसदीय राजनीतिको चरम विकृतिका वाहक यही छन्। संसद्मा फ्लोर क्रस गर्ने र अध्यादेशबाट दल बनाउनेहरू यही छन्। केन्द्रमा गठबन्धन गर्ने तर तलकाले नमान्ने सांगठनिक अराजता छ। गठबन्धन भनिएको छ, तर तिनै दलले पदभन्दा अढाइ सय प्रतिशत बढी उम्मेदवार उठाएका छन्। नेताहरू ती कार्यकर्ताप्रति औंलो ठड्याउनसम्म सक्दैनन्। चुनावमा साझा घोषणापत्र छैन। माओवादी केन्द्रको त पार्टीको घोषणापत्र पनि छैन। जनाधार खुस्किएकाहरूलाई बोक्न बनेको सत्तास्वार्थको यो गठबन्धन लोकतन्त्रको चरम उपहास हो। स्वच्छ निर्वाचन पद्धतिविरुद्ध हो। यसले ती दललाई फरक त्यति पर्दैन, जसको अभीष्ट चुनावमा केही स्थान जितेर अस्तित्व रक्षा गर्नुमा सीमित छ। तर, संसदीय व्यवस्थाको मसिहा र प्रजातान्त्रिक समाजवादको अनुयायी कांग्रेसजनका लागि भने इतिहासमा सबैभन्दा लज्जास्पद अवस्था हो। सबैभन्दा बढी घाटा उनीहरूलाई नै हुनेवाला छ। (शर्मा नेपाल बुद्धिजीवी परिषद्का सचिव हुन्।)"
मर्नुअघि सञ्जुले फेसबुकमा लेखिन् 'मिसिङ यु लभ',"काठमाडौं : नेपालका लागि स्वर्ण पदक विजेता भारोत्तोलन खेलाडी सञ्जु चौधरी मगलबार बिहान आफ्नै कोठामा मृत भेटिएकी हुन्। मर्नुअघि सञ्जुले आफ्नो फेसबुकमा हिन्दी टेलीसिरियलको सानो भिडियो सेयर गर्दै 'मिसिङ यु लभ' लेखेकी थिइन्। महानगरीय प्रहरी परिसर ललितपुरका प्रवक्ता सिद्दिविक्रम शाहका अनुसार चौधरी ललितपुर लुभु स्थित सन्जय महर्जनको घरमा मृत भेटिएकी हुन्। सञ्जय भारत्तोलनका कोच पनि हुन्। बाँके नपालगन्जकी सञ्जु कोचको घरमा डेरा लिएर बसेको कोठाभित्रै ढोका भित्रबाट लक गरेको अवस्थामा सलले घाँटी कसेर झुण्डियको अवस्थामा बिहान ६ बजे मृत फेला परेकी थिइन्। सञ्जु उक्त घरमा एक महिनादेखि कोठा लिएर बसेकी हुन्। शाहका अनुसार चौधरीको शव पोष्टमार्टमका लागि पाटन अस्पतालमा राखिएको छ। उनको मोबाइल लगायतका सामाग्री फरेन्सिक ल्याबमा पठाइएको छ। केकति कारणले आत्महत्या गरिएको हो भन्ने खुलेको छैन। नेपाल प्रहरीका प्रवक्ता विष्णुकुमार केसीका अनुसार २४ वर्षीया सञ्जुले ६ महिनाअघि मात्र नेपाल प्रहरीबाट राजीनामा दिएकी थिइन्। केही महिना करारमा काम गरेकी उनले केही समयपछि नेपाल प्रहरिको कार्यालय सहयोगी पदमा जागिर खाएकी थिइन्। केसी भन्छन्, 'उनले किन प्रहरीको जागिर छाडिन् भन्ने खुलेको छैन। केही बेटर अवसर पाएर हुन सक्ने अनुमान छ। भारत्तोलनमा आउनुअघि सञ्जु क्रिकेटलगायत अन्य केही खेलमा पनि सहभागी थिइन्। पुलिस छाडेपछि पछिल्लो समय उनले आर्मीको टिमसँग रहेर प्रशिक्षण गर्थिन्।' उनले १३ औं दक्षिण एसियाली खेलकुद (साग)मा स्वर्ण पदक जितेकी थिइन्। प्रशिक्षक महर्जनको घरमा आयोजित रात्री भोजमा सामेल भएकी उनी बिहान मृत भेटिएकी हुन्। प्रहरीले घटनाको अनुसन्धान गरिरहेको जनाएको छ। एसियाली खेलकुदको तयारीका लागि केही दिन अगाडि मात्र उनी काठमाडौं आएकी थिइन्। १३ औं दक्षिण एशियाली खेलकुद (साग)अन्तर्गत भारोत्तोलन प्रतियोगितामा नेपालकी सञ्जु चौधरीले स्वर्ण पदक जित्दै इतिहास रचेकी हुन्। महिला ५९ केजी तौल समूहमा सञ्जुले श्रीलंकाका खेलाडीलाई पछि पार्दै स्वर्ण इतिहास रचेकी थिइन्। पोखरा माटेपानीस्थित एसआर केसी बैंक्वेटमा भएको प्रतियोगितामा सञ्जुले स्न्याचमा ७४ र क्लीन एण्ड जर्कमा ९७ सहित १७१ केजी भार बहन गर्दै राष्ट्रिय कीर्तिमान (स्न्याच, क्लीन एण्ड जर्क तथा टोटलतर्फ) का साथ साग भारोत्तोलनमा महिलातर्फ पहिलो स्वर्ण जित्न सफल भएकी हुन्।"
समुदायस्तरमा मतदाता शिक्षा संचालन नहुँदा मत बदर हुने चिन्ता,मुगु : स्थानीय तह निर्वाचन२०७९ आउन दुई दिन बाँकी रहदा जिल्लाका चारै स्थानीय तहमा मतदाता शिक्षा सञ्चालन नगरिएका कारण मत बदर हुने चिन्ता देखिएको छ। अगिल्ला निर्वाचनमा जिल्लाका सबै स्थानीयतहमा भएका मतदाता शिक्षा कार्यक्रम भएपनि यसपटक मत बदर हुने चिन्ता बढेको छ। निर्वाचनमा भाग लिएका राजनीतिक दलका उम्मेदवार र नेता तथा कार्यकर्ताहरुले भोटमाग्न घर दैलोमा आउने गरेका भएपनि कसरी मतदान गर्ने भन्ने बारेमा जानकारी दिने गरेका छैनन्। अग्लिला निर्वाचनहरुमा मतदाता शिक्षाको बारे जानकारी दिन घरघरमै मान्छे आउने गरेका थिए। अहिले निर्वाचन हुन दुई दिन बाँकी हुँदासमेत कोही आएका छैनन् यो पटक गठबन्धन र स्वतन्त्र उम्मेदवारबढी भएका कारणले पनि मतपत्र धेरै बदर हुने सम्भावना देखिएको छाँयानाथ रारा नगरपालिका१ का रुपबहादुर मल्लले बताए। अगिल्ला निर्वाचनमा निर्वाचन कार्यालयले मतदाता शिक्षा संचालन गरेको मतादाता शिक्षामा खटिएका स्वयमसेवकहरु कुनैन कुनै पार्टीसंग संलग्न हुने भएकाले मतदाता शिक्षा प्रभावकारीता नदेखिएको हो। यो पटकको निर्वाचनमा निर्वाचन आयोगले नै मतदाता शिक्षा समुदायमा नगरी मतदान केन्द्रमा दुई दिन अगावै संचानलन गर्ने निर्देशन भएकाले समुदायमा मतदाता शिक्षा संचालन नभएको जिल्ला निर्वाचन कार्यालयका सूचना अधिकारी धनकृष्णा बुढाले जानकारी दिए। सबै मतदाताहरु शिक्षित छैनन्। मुगुमा सबै स्थानीयतहमा अशिक्षित मतदाता धेरै छन्। कतिपय मतदातालाई कसरी मतदान गर्ने भन्ने विषयमा जानकारी छैन। प्राय प्रमुख उपप्रमुख र वडा अध्यक्षमा बदरको सम्भावना कम देखिएपनि गठबन्धन र सदस्यहरुमा स्वतन्त्र उम्मेदवारी बढी भएकाले यिनी पदमा बढी बदर हुने मुगुम कार्मारोङ गाँउपालिका४ का उर्गिन लामाले बताए। यो पटक जिल्लाका चारै स्थानीय तहमा ३५ हजार ८९ मतदाता रहेका छन्। जसमध्ये छाँयानाथ रारा नगरपालिकामा १२ हजार ४ ७७ खत्याड गाँउपालिकामा १० हजार ७ सय १७ सोरु गाँउपालिकामा ७ हजार ८ स ६४ कार्मारोङ गाँउपालिकामा ४ हजार ३१ मतदाता रहेका छन्।
हेयर स्टाइलिस्ट राईको अभिनय मोह,"काठमाडौं : गायिका मिलन नेवारको स्वर रहेको हाँस तिमी बोलको गीतको भिडियो सार्वजनिक भएको छ। गीता गिरीको शब्द रहेको गीतमा विक्रम थापाको संगीत छ भने गीतमा विसन मानन्धरले संगीत संयोजन गरेका छन्। गीतको भिडियोमा सिर्जना निङ्लेखु र सन्तोष राईको अभिनय देख्न सकिन्छ। हेयर स्टाइलिस्टसमेत रहेका राई अभिनयमा विशेष रुची राख्छन्। मोरङका राई ६ वर्षदेखि बेलायतमा बस्दै आएका छन्। मोडल सिर्जना निङ्लेखुले यसअघि फूलहरू मगमग, तिम्रो छातीभित्र मुटु चल्छ मेरोलगायतका आधा दर्जन भिडियोमा अभिनय गरिसकेकी छन्। रेडियो, टेलिभिजन कार्यक्रम प्रस्तोताका रुपमा लामो अनुभव बटुलिसकेकी सिर्जनाले थ्रिएटर, रंगमञ्च, भ्लग हुँदै व्यवसायसम्मको अनुभव संगालीसकेकी छन्। आफ्नो पछिल्लो कामको नजिता देखेर उनी निकै खुसी छिन्। गीतकार गिरीले यसअघि थुप्रै गीत लेखिसकेका छन्। एलिना चौहानको स्वर रहेको हेरुँ हेरुँ लाग्छ, रामकृष्ण ढकालको ए पहरी फूल बजारमा आइसेको छ। जुन गीतले राम्रो चर्चा बटुल्न सफल भएको छ। बेलायतका रमणीय स्थानहरूमा छायांकन गरिएको भिडियोको निर्देशन कुशल श्रेष्ठले गरेका हुन्। भिडियोमा निर्देशक कुशलकै सम्पादन र छायांकन छ। प्रवासबाट सर्वाधिक धेरै र स्तरीय भिडियो निर्माण गर्ने निर्देशकको परिचय बनाएका कुशलले अन्य थुप्रै समुदायका भिडियो एवं चलचित्रसमेत छायांकन गरेका छन्।"
आफूले मात्रै जित्ने सपना नदेख्नुस् : प्रकाशमान सिंह,"काठमाडौं : नेपाली कांग्रेसका नेता प्रकाशमान सिंहले गठबन्धनलाई बिजयी गराउनुपर्ने बताएका छन् । मंगलबार बिहान चन्द्रागिरि नगरपालिकामा आयोजित चुनावी सभालाई सम्बोधन गर्दै नेता सिंहले आफ्नो टीमलाई नजिताएर आफूले मात्रै जित्ने सपना नदेख्न चेतावनी दिएका हुन् । 'आफूलाई मात्रै भोट माग्ने होइन । सबैका लागि भोट माग्नुस । एक्लै जित्ने सपना देख्नुहुँदैन,' सिंहले भने। उनले भोटको अधिकार सदुपयोग गरी गठबन्धनका उम्मेदवारलाई विजयी गराउन आग्रह गरे। लामो संघर्षपछि जनताले मताधिकार पाएको भन्दै सिंहले मतको सही सदुपयोग गर्न पनि मतदातालाई अनुरोध गरे।"
धर्मराजनीतिमा युवा नेता,"२०६२०६३ को आन्दोलनपछि धर्म सामाजिक बहसको विषय बन्यो। बहसको विषय बन्दै जाँदा सबैको बुझाइ आआफ्नो भएको छ। विघटन भइसकेको प्रतिनिधिसभा पुनस्र्थापित भएको खुसीमा नेपाललाई धर्म निरपेक्ष राष्ट्र घोषणा गरेर नेपाली जनता धर्ममा आस्था राख्दैनन् भन्ने सन्देश दिन खोजियो। बीचका तानाबानाको व्याख्या नगरी सत्य भन्नुपर्दा त्यतिखेर माओवादीले जे भन्छन्, त्यही मानेर माओवादीकै बुइँ चढेर स्वार्थ पूरा गर्न सबै दल लागे। २०७२ असोज ३ गते धर्म निरपेक्ष शब्द राखेर संविधान जारी भएको थियो। नेपाली समाजमा धर्मसापेक्ष र निरपेक्षको शाब्दिक बुझाइमा ठूलो भ्रम छ। अझ नेपालको संविधानमा धर्म निरपेक्षको व्याख्या गलत छ भन्ने धेरैलाई थाहा छैन। जहाँ धर्म निरपेक्ष भनेको सनातनदेखि चलिआएको धर्मसंस्कृतिको रक्षा गर्ने भन्ने बुझ्नुपर्छ भनिएको छ जो सरासर गलत छ। धर्म निरपेक्ष भनेको धर्ममा अपेक्षा नराख्नु भन्ने बुझिन्छ। सापेक्ष र निरपेक्षको अर्थ शब्दकोषमा नेपाली समाज हेर्न चाहँदैन। किनकि आफैंले जिताएर पठाएको नेताको कुरा नपत्याएर विरुद्धमा सोच्नुभन्दा जे भन्छन् त्यही मानेर हिँड्दा कार्यकर्तालाई सजिलो हुन्छ। १ सय २५ थरी नेपालीको धर्ममा विश्वास नगर्नु हो। धर्मसापेक्ष भनेको धर्ममा अपेक्षा राख्नु हो। १ सय २५ थरी नेपालीको धर्म संस्कृति र पहिचानमा विश्वास छ भन्नु हो। त्यसैले संविधानमा धर्मसापेक्ष लेखाउनु भनेको १ सय २५ थरी नेपालीको अस्तित्व जोगाउनु हो। जसका लागि पुनः आन्दोलनको आवश्यकता भएको छ। २०६२०६३ पछि कांग्रेस र कम्युनिस्टको विकल्प बनेर २०७० सालसम्ममा देशको चौथौ शक्ति बनेको राप्रपा नेपाल २०७४ सालमा आउँदा पुरानै अवस्थामा पुग्यो। हामीले देखेबुझेअनुसार राप्रपाले धर्मको एजेन्डा हरेक बेला उठाएर नै अगाडि बढ्यो। संसद्बाट धार्मिक क्षेत्रको पक्षमा उभिएको घटनाहरू इतिहास बनेर बसेका छन्। बिर्सन त सकिन्न तर आन्तरिक पार्टी व्यवस्थापन, एकता र फुटको मारबाट सम्हालिन नपाउँदै आएका दुई चुनावमा पार्टीले राम्रो जनमत ल्याउन सकेन। यसरी पार्टी पुरानै अवस्थामा पुग्यो। सरकारमा गएको रिससँगै विरोधीसँगको तालमेल, सरकार गठन र निरपेक्ष पक्षसँगको गठबन्धन, नागरिकलाई धर्मका लागि नै हो भन्ने विश्वास गर्ने वातावरण बनेन। बेलैमा राप्रपा सार्थक वैकल्पिक राष्ट्रप्रेमी धार्मिक पार्टी हो भन्ने प्रमाणित नहुनु समस्या बन्यो। राप्रपालाई विश्वास गर्न नसकिरहेको अवस्थामा अर्कोतिर धार्मिक क्षेत्रलाई आफ्नो कुरा उठाउन बलियो राजनीतिक पार्टी र नेतृत्वको आवश्यकता थियो। यसबीच २०७८ सालमा भएको राप्रपाको अधिवेशनमा नयाँ नेतृत्व राजेन्द्र लिङ्देनको उदय भयो। यसपछि राप्रपाले फेरि राजनीतिक विश्वास प्राप्त गरेको छ। अब राप्रपाले १ सय २५ थरी नेपालीको मर्म बुझेर सबैको स्थानीय स्वधर्मको रक्षा गर्दै नेपालीको मूलधारको पार्टी बन्नेछ। नेपालको राजनीतिमा आज लिङ्देनले पाएको साथ र समर्थन विरलै कुनै नेपाली नेताले पाए होला। राजासहितको धर्मसापेक्ष प्रजातन्त्रको माग गर्ने पनि नेपालमा टुक्रिएको जमात ठूलै छ। कांग्रेस र कम्युनिस्ट पार्टीका स्थानीय नेता कार्यकर्ता पार्टी छोडेर राप्रपा प्रवेश गरिरहेका छन्। विचार कमजोर भएको बेला आएको लहरलाई देश र धर्मको लागि बिनासर्त समर्थनका साथ योगदान गर्दै सबैसँग सहकार्य गर्नुपर्ने बेला छ। तर, सहकार्यको सोच त परै जाओस्, पुरानै स्वार्थी शैली र आडम्बर देखाएर गैरधार्मिक मान्छे राजाको नामको आडमा अभियन्ता र नेता बनेका छन्। यसले देशभक्त धार्मिक आन्दोलन बदनाम गराउन सहयोग पुगेको छ। फुटेर होस् वा जुटेर, धर्मको पक्षमा कार्यक्रम बनाएर गुटको उपस्थिति देखाउनु धर्म र देशको पक्षमा राम्रो नै मान्नुपर्छ। सबैभन्दा ठूलो धर्मको सरोकारवाला समाज धार्मिक समाज हो। यो क्षेत्रलाई नै २०६२०६३ पछि बनेको संविधान र व्यवस्था मन परेको छैन। २०४६ सालपछि नेतृत्वमा रहेको कांग्रेस र एमालेले धर्मको एजेन्डा पनि माओवादीको बुइँ चढाइदिन्छ भन्ने विश्वास थिएन। एक्लाएक्लै भए पनि कोही रत्नपार्कमा धर्ना दिने त कोही खुलामञ्चमा अनशन बस्ने देखिन्छ। कोही विशाल धार्मिक सभा गर्ने त कोही पूर्व कोही पश्चिममा सकेको काम गर्ने चरित्र छ। आजको दिनसम्म यही विधि विधान र संगठनबाट यो देशलाई सनातन हिन्दु राष्ट्र कायम गर्छौं भन्ने हैसियत र दृष्टिकोण दिन सक्ने नेपाली साधुसन्त, गुरु वा धार्मिक व्यक्ति भेटिएको छैन। एकता र गठबन्धनको लागि नेपाल सन्त समाजको संरक्षणमा विश्व ओमकार एकता महाभियान बनेर कार्य सञ्चालन सुरु भएको छ। यो अभियानले देशमा फरकफरक धारमा कार्य गरिरहेका प्रायः सबै पन्थ र सम्प्रदायलाई सहकार्य गर्ने संस्कारको थालनी गराएको छ। नीतिमा राज गरे राजनीति हुन्छ नीति छोड्नेबित्तिकै राजनीति हुँदैन। कुनीति हुन्छ। कुनीतिलाई राजनीतिमा रूपान्तरण गर्नु ज्ञानी गुरुहरूको पहिलो राष्ट्रधर्म हो। जनताले सुख र समृद्धिका लागि कांग्रेस र कम्युनिस्टलाई स्वीकारेका हुन्। तसर्थ धार्मिक समाजले अब पुनः राष्ट्रिय बहस गरेर शक्ति केन्द्र खोज्नुपर्छ। धार्मिक समाज आफैं उभिने हिम्मत जुटाउनु पर्छ। गलत राजनीति सच्याउन निर्देशन दिन सक्ने चरित्र र सोच बनाएर धार्मिक क्षेत्र बस्नुपर्छ। सबै धार्मिक संघसंस्था सम्प्रदाय अट्ने विधिविधानको संयोजन गरी नीति र नेतृत्व हुनुपर्छ। देशैभरका धार्मिक मठमन्दिर, गुम्बा, गुरु, पुरोहित, ज्योतिष, संघसंस्था र संगठनहरूको राष्ट्रिय सम्मेलन गर्नुपर्छ। त्यसले स्वतन्त्र धार्मिक शक्ति केन्द्र वा महासभा बनाउनुपर्छ। धार्मिक आचरण र चरित्र भएका व्यक्तिहरूलाई प्रतिनिधि बनाएर धर्म राजनीति गर्ने पार्टीमा पठाउनुपर्छ। अर्थात्, धार्मिक राजनीतिक शक्ति केन्द्र बनाउनुपर्छ। अनि नीति र नेतृत्व बनाएर कार्ययोजना तयार पार्नुपर्छ। यसरी स्थानीय चुनावलाई प्रयोग गर्ने हो भने धार्मिक भोट बाँडिने छैन। हिन्दुको भोट एकै पार्टी र चिह्नमा हाल्न सुरु भएपछि धार्मिक राजनीतिक शक्ति केन्द्रीकृत हुनेछ। पछिल्लो पुस्ताले आफ्नो धर्म संस्कृति र पहिचान जोगाउन अर्को राजेन्द्र लिङ्देनहरू कुर्नु पर्दैन। लेखक नेपाल सनातन धर्म संस्कृति संगठनका प्रमुख हुन्।"
स्थानीय निर्वाचन : वीरगन्जमा रातभर तनाव,"वीरगन्ज : वीरगन्ज महानगरपालिका वडा नम्बर १६ नगवामा सोमबार मध्यरातमा चुनावको विषयलाई लिएर रातभर तनाव भएको छ। नेकपा एमालेका मेयर उम्मेदवार एंव निवर्तमान मेयर विजय सरावगी, चुनावी दौरानका क्रममा सोमबार राति नगवा स्थित कांग्रेसका एक स्थानीयको घरमा गएको बेलामा स्थानीयको एक समूहले होहल्ला गर्दै घर घेराउ गरेपछि स्थिति तनावपूर्ण बनको हो। एमाले उम्मेदवार सरावगी मोटरसाइकलमा सवार भइ आफ्ना सहयोगीका साथ राति १२ बजेतिर स्थानीय कांग्रेस नेता विनोद चौरसीयाको घरमा गएका थिए। चौरसीयाको घरमा सरावगी प्रवेश गरेलगत्तै उनलाई पछ्याउँदै गएका स्थानीयहरुको एक समूहले सरावगीले निर्वाचन आचार संहिता उल्लंघन गरेर राति मतदाताको घरमा किन आएको भनेर होहल्ला गरेका थिए। चौरसीयाको घरको मुल गेट अगाडि नै झण्डै तीन घण्टासम्म स्थानीयको समूहले होहल्ला गरिरहेपछि त्यहाँ प्रहरी पुगेको थियो। वडा प्रहरी कार्यालय विर्ता र श्रीपुरबाट गएको टोलीले मङगलबार बिहान ३ बजेतिर चौरसीयाको घरबाट सरावगीलाई उद्धार गरेर चिनीमल आवास क्षेत्रस्थित उनको घरमा पुर्याएको पर्साका प्रहरी उपरीक्षक रमेश बस्नेतले जानकारी दिए। प्रहरी उपरीक्षक बस्नेतले, सरावगी चुनावी दौरानका क्रममा भोट माग्न राति १२ बजेतिर नगवा स्थित काँग्रेस कार्यकर्ताको घरमा गएपछि जनता समाजवादी पार्टीका कार्यकर्ताहरुले घर घेराउ गरेर होहल्ला गरेको र त्यो खबर आफुले साढे १२ तिर पाए लगत्तै त्यहा प्रहरी परिचालन गरेको बताए। आचार संहिता उल्लंघन गरेर सरावगी मध्यरातमा काँग्रेस कार्यकर्ताको घरमा किन आएको भनेर जसपाका कार्यकर्ताहरुले होहल्ला गरेको र प्रहरी पुगेर बिहान ३ बजेतिर सरावगीलाई स्कर्टिङग गरेर घरमा पुर्याइ दिएको बस्नेतले बताए। राति प्रदर्शन गरेका जसपाका कार्यकर्ताहरुले भने निर्वाचन आचार संहिता उल्लंघन गरेर सरावगी मध्यरातमा काँग्रेसी नेताको घरमा आउनु शंकास्पद भएकाले आफूहरुले निगरानी गरेको बताए। सरावगी पैसाको झोला बोकर भोट किन्न आएपछि आफूहरुले प्रतिवाद गरेको उनीहरुको भनाइ छ। चौरसीयाको घरमा खानतलाशी गर्न भने पनि प्रहरीले नमानको उनीहरुको आरोप छ। तर प्रहरी उपरीक्षक बस्नेतले चौरसीयाको घर प्रहरीले खानतलाशी गरेको र त्यहाँ कुनै पनि रकम फेला नपरेको बताए। जसपाको सुनियोजित षडन्त्र हो: सरावगी यता सरावगीले नगवाको रातिको घटना जसपाका मेयर उम्मेदवार र उनीबाट परिचालित कार्यकर्ताहरुको चुनावी स्टण्ट भएको बताए। उनले आफू मत माग्न मतदाताको घरमा गएका बेलामा विपक्षी दलका उम्मेदवार र तीनका कार्यकर्ताले गुण्डागर्दी शैलीमा होहल्ला गरेर अनावश्यक बवाल गरेको बताए। सोमबार राति आफू परवानीपुरको रात्री चुनावी सभामा रहेकै बेला नगवाबाट चौरसीयाले फोन गरेर बोलाएको र परवानीपुरको कार्यक्रम सकेर जाँदै गर्दा राति पौने १२ बजेतिर उनको घरमा पुगेको सरावगीले बताए। आफू चौरसीयाको घरमा पुग्ने बित्तिक्कै नजिकै जसपाले गरिरहेको चुनावी भोजभतेरमा रहेका जसपाका कार्यकर्ताहरुले अराजक शैलीमा होहल्ला गरेर घर घेराउ गरेको सरावगीले बताए। होहल्ला गरेको १ घण्टासम्म कुर्दा पनि प्रहरीबाट कुनै पहल नभएपछि आफूले पर्साका प्रहरी उपरीक्षक रमेश बस्नेतलाई फोन गरेर घटना बारे जानकारी गराए पनि दुई घण्टासम्म कुनै वास्ता नगरेको सरावगीले गुनासो गरे। त्यसपछि पर्साका प्रमुख जिल्ला अधिकारी उमेश ढकाललाई फोन गरेपछि मात्र प्रहरी उपरीक्षक बस्नेतले प्रहरीको थप टोली पठाएर त्यहाँबाट आफूलाई उद्धार गरेर आफ्नो निवासमा पुर्याइ दिएको सरावगीले बताए। प्रहरी प्रमुखको बदनियतका कारण आफू त्यहाँ ३ घण्टासम्म मानसिक यातना खेप्न बाध्य भएको आरोप पनि सरावगीले लगाए। सरावगीले भने , म उम्मेदवार हुँ, हरेक मतदाताको घरमा जान पाउनु मेरो अधिकार हो, त्यसमा पनि नगवामा राति मतदाता स्वयम्ले भेट्न बोलाएका हुन् , म भोट माग्न गएको थिएँ तर विपक्षीबाट परिचालितले यसलाई राजनीतिक स्टण्ट बनाए। यो घटना विपक्षी उम्मेदवारको सुनियोजित योजनामा गराइएको हो। जनताले सब कुरा बुझिरहेका छन्।' प्रहरी उपरिक्षक खनालले भने राति १२३० बजे खबर पाउने बित्तिक्कै प्रहरी घटनास्थलमा पुग्दा करिब दुई अढाइ सयको संख्यामा जसपाका कार्यकर्ताहरुले होहल्ला र नाराबाजी गरिरहेको अवस्था रहेकाले स्थिति साम्य बनाउन समय लागेकाले सरावगीको उद्धारमा ढिला हुन पुगेको बताए। कुनै पनि उम्मेदवारले निर्वाचन आचार संहिता विपरित बेलुकी ७ बजेपछि चुनावी गतिविधि गर्न नपाउने भन्दै प्रहरी उपरीक्षक बस्नेतले सोमबार राति भएको घटना बारे अनुसन्धान भइरहेको बताए।"
बागीले चुनौती,"काठमाडौं : चुनावका बेला टिकट वितरणमा असन्तुष्ट हुनेहरूले पार्टीको निर्णयविरुद्ध उम्मेदवारी दिन्छन्। चुनावी मैदानमा भिड्ने कम हुन्छन्। तर, यसपटक धेरै स्थानीय तहमा विद्रोही उम्मेदवार पछि हटेका छैनन्। शीर्ष नेताहरूले कतिपय पालिकामा परिवारवादलाई प्रश्रय दिएपछि पार्टीमा चर्को असन्तुष्टि देखिएको छ। कतिपय ठाउँमा पार्टीले मूल्यांकन नगरेको भन्दै विद्रोही उठेका छन्। दलले कारबाही गर्ने चेतावनी दिए पनि उनीहरू आफ्नो उम्मेदवारीमा अडिग छन्। खासगरी सत्तारुढ दलमा बागी बग्रेल्ती देखिएका छन्। उनीहरूलाई त्यागी, इमानदार नेता, कार्यकर्ताले साथ दिइरहेका छन्। राजनीतिक विश्लेषक तुलनारायण साह बागीले नजिते पनि हराउने कारक भने बन्न सक्ने बताउँछन्। व्यक्तित्व प्रभाव राम्रो छ भने त कहीँकहीँ त जित्न पनि सक्छन्। तर, धेरै ठाउँमा भने हराउन गतिलो आधार बागी बन्न सक्छन्, विश्लेषक साह भन्छन्, बागी धेरै ठाउँ जित्ने होइनन्। भरतपुर महानगरपालिकामा कांग्रेसबाट स्वतन्त्र रूपमा मनोनयन दर्ता गरेका जगन्नाथ पौडेल अडिग छन्। उनलाई मनाउन गृहमन्त्री बालकृष्ण खाँण र प्रधानमन्त्री कार्यालयका राज्यमन्त्री उमेश श्रेष्ठ खटिएका थिए। त्यो पनि प्रधानमन्त्री शेरबहादुर देउवाकै निर्देशनमा। राज्यशक्ति लाग्दा पनि पौडेलले आफ्नो मनोनयन फिर्ता लिएनन्। कांग्रेस नेता रामचन्द्र पौडेलसमेत उनलाई फकाउन गएका थिए। भरतपुर महानगरपालिकाको मेयरमा कांग्रेसबाट विद्रोही उम्मेदवारी दिएका जगन्नाथ पौडेल। कांग्रेसले उनीसहित प्रस्तावक र समर्थकलाई निष्कासन नै गयो। कांग्रेस महासमिति सदस्य मीना खरेल र पूर्वजिल्ला सभापति कृष्णलाल सापकोटा समर्थक र प्रस्तावक थिए। समर्थन र प्रस्तावकले पनि पौडेललाई नै साथ दिए। पौडेलको उम्मेदवारीले सत्ता गठबन्धनलाई चुनौती थपिएको छ। जहाँ गठबन्धनबाट माओवादी अध्यक्ष पुष्पकमल दाहाल प्रचण्डकी छोरी रेणु दाहाल पुनः उम्मेदवार बनेकी छन्। पौडेलले आफू कांग्रेसको उम्मेदवार भएको बताउँदै आएका छन्। उनी कांग्रेसको झन्डा बोकेर चुनावी घरदैलो कार्यक्रम गरिरहेका छन्। कांग्रेस नेता, कार्यकर्ताले भरतपुरमा यसपटक मेयर कांग्रेसले पाउनुपर्ने माग गर्दै आएका थिए। भरतपुरमा एमालेबाट विजय सुवेदी प्रतिस्पर्धामा छन्। सुवेदीलाई राप्रपाको समर्थन छ। बागीका कारण नेताहरू अत्तालिएका छन्। माओवादी केन्द्र अध्यक्ष दाहालले भरतपुरका मतदातालाई धम्की नै दिए। तर, कैलालीमा भने बागीलाई सहयोग गर्ने घोषणा गरे। विराटनगरमा सत्ता गठबन्धनबाट कांग्रेसका नागेश कोइराला मेयर उम्मेदवार छन्। गठबन्धनकै जसपा नेता उमेश यादव बागी छन्। यादव विराटनगरका राम्रा नेतामा गनिन्छन्। उनी जसपा र माओवादी गठबन्धनबाट अघिल्लो निर्वाचनमा उम्मेदवार भएका थिए। एमालेले सागर थापालाई उम्मेदवार बनाएको छ। गठबन्धनले जसपा अध्यक्ष उपेन्द्र यादवका छोरा अमरेन्द्र यादवलाई उपमेयरमा उम्मेदवार बनाएको छ। गठबन्धनबाटै माओवादीकी नमिता न्यौपानेले उपमेयरमा बागी उम्मेदवारी दिएकी छन्। २०७४ को उपनिर्वाचनमा माओवादीबाट उम्मेदवार भएर न्यौपाने उपविजेता भएकी थिइन्। मेयरमा उमेश र उपमेयर न्यौपानेले एउटै चुनाव चिह्न लालटिन पाएका छन्। उनीहरूले सहकार्य गरी चुनावी प्रचार गरिरहेका छन्। विराटनगर महानगरपालिकाको मेयरमा जसपाबाट बागी उठेका उमेश यादव । यादवले छोरा अमरेन्द्रलाई उपमेयर उम्मेदवार बनाएपछि पार्टीमा असन्तुष्टि बढेको छ। मधेस आन्दोलनलाई सफल बनाउने सयौं नेता कार्यकर्तालाई पाखा लगाउँदै उपेन्द्रले आफ्ना छोरालाई अगाडि सारे। आन्दोलनका क्रममा जेल नेल भोगेका र दुःख पाएकाको अबमूल्यन भयो, उमेश भन्छ्न, नेताका छोराछोरीलाई अवसर दिन जनताले आफ्नो रगत र पसिना बगाएका हुन् ? यदि हैन भने सयौं नेता कार्यकर्ताको त्याग र बलिदानी आज कहाँ गयो ? विराटनगर महानगरमा अघिल्लो निर्वाचनमा १ लाख १३ हजार ७ सय ६१ मतदाता थिए। अहिले बढेर १ लाख ३३ हजार १ सय ४२ भएका छन्। २०७४ को निर्वाचन कांग्रेसले जितेको थियो। जनकपुर उपमहानगरपालिकामा यो पटक रोचक चुनावी भिडन्त छ। कांग्रेस नेता विमलेन्द्र निधिनिकट भनिएका मनोजकुमार साह गठबन्धनविरुद्ध बागी उम्मेदवार भएका छन्। महाधिवेशनपछि पार्टीमा निधिलाई किनारा लगाइएको छ। उनी जनकपुरको निर्वाचनमा आफ्नो प्रभाव छाड्ने रणनीतिमा रहेको जानकार बताउँछन्। गठबन्धनबाट मेयरमा जसपाका लालकिशोर साह र उपमेयरमा कांग्रेसका किशोरी साहको उम्मेदवारी छ। एमालेले मेयरमा शिवशंकर साह हीरालाई उम्मेदवार बनाएको छ। लोसपाले मेयरमा मनोज चौधरी उठाएको छ। जनकपुरमा अघिल्लो निर्वाचनमा ७५ हजार ७ सय ६५ मतदाता थिए। यो निर्वाचन बढेर ८६ हजार ७ सय ६९ भएका छन्। संविधानसभा सदस्य आशाकुमारी सरदार मोरङको जहदा गाउँपालिका उपाध्यक्ष उम्मेदवार बनेकी छन्। कांग्रेसबाट टिकट नपाएपछि सरदारले स्वतन्त्र उम्मेदवारी दिएकी हुन्। उनी २०६४ सालमा समानुपातिकबाट संविधानसभा सदस्य भएकी थिइन्। विजयकुमार गच्छदारले नेतृत्व गरेको मधेसी जनअधिकार फोरम लोकतान्त्रिक हुँदै कांग्रेसमा आएकी थिइन्। धुलिखेल नगरपालिकामा कांग्रेसका नगर सभापति विदुर बस्नेत बागी बनेका छन्। गठबन्धनविरुद्ध उनको उम्मेदवारी परेको हो। सत्ता गठबन्धनबाट मेयरमा एकीकृत समाजवादी र उपमेयरमा कांग्रेसले उम्मेदवारी दिएका छन्। मेयरमा दयासागर श्रेष्ठ र उपमेयरमा नीराजन जंगम उम्मेदवार छन्। धुलिखेल नगरपालिकाको मेयरमा कांग्रेसबाट बागी उठेका विदुर बस्नेत । प्रधानमन्त्री शेरबहादुर देउवाको गृहजिल्ला डडेलधुरामा पूर्वजिल्ला अध्यक्ष कर्ण मल्लले चुनौती दिएका छन्। उनले एमालेसँग मिलेर नेपाली कांग्रेस बीपीबाट जिल्लाका सबै पालिकामा उम्मेदवार उठाएका छन्। कांग्रेसले मल्ललाई हालै मात्रै कारबाही गरेको थियो। कांग्रेस नेता रामचन्द्र पौडेलको गृहजिल्ला तनहुँमा कांग्रेसकै पुराना नेता गोविन्दराज जोशी पक्षले चुनौती दिइरहेको छ। जोशीले छोरा दीपकराज जोशीलाई व्यास नगरपालिकाको मेयरमा उठाएका छन्। उनलाई एमालेले समर्थन गरेको छ। महोत्तरीको बर्दिबास नगरपालिकामा गठबन्धनविरुद्ध बागी उम्मेदवारी परेको छ। गठबन्धनबाट कांग्रेसका चिरन्जीवी हमालले उम्मेदवारी पाएका छन्। तर, कांग्रेसकै प्रह्लादबहादुर क्षेत्री बागी उठेका छन्। नुवाकोटको विदुर नगरपालिका८ को वडाध्यक्ष पदमा उत्तम केसी स्वतन्त्र उम्मेदवारी दिएका छन्। एमालेले मूल्यांकन नगरेकाले आफूले स्वतन्त्र उम्मेदवारी दिएको केसीको भनाइ छ। उनले भौतिक, सामाजिक तथा सुशासनको उचित व्यवस्था गर्ने प्रतिबद्धता जनाएका छन्। बागी नाम उठेका सम्बन्धित दलको उम्मेदवारहरू पार्टीहरू कारबाही गरेको पनि बताएका छन्। एमाले र गठबन्धन दलहरू बागी उठेकालाई कारबाही गरेको जनाएको छ। राजनीतिक विश्लेक डा राजेश अहिराज पार्टीबाट टिकट नपाएर स्वतन्त्र उम्मेदवार भएकाले पार्टीको अस्मिता र गरिमा स्थानीय तहमा जोगाएको बताउँछन्। बागीले सम्बन्धित पार्टी हराउन कारक हुने उनको विश्लेषण छ। गठबन्धनका दलका उम्मेदवार छन्। गठबन्धनलाई हराउँछन्। एमालेका छन् भने एमालेलाई हराउँछन्, डा अहिराज भन्छन्, स्वतन्त्र उठेकाले स्थानीय तहमा त्यो पार्टीको अस्मिता र गरिमालाई जोगाएका छन्। अहिलेका गठबन्धनले जनताको स्वविवेक र आत्मसम्मानमा प्रहार गरेको उनी बताउँछन्। पोखरामा पछि हटे कार्की पोखरा महानगरपालिकामा कांग्रेसका बागी उम्मेदवार विमलबहादुर कार्की पछि हटेका छन्। गठबन्धनका उम्मेदवार धनराज आचार्यलाई समर्थन गर्दै कार्कीले आफ्नो उम्मेदवारी निष्क्रिय भएको बताएका छन्। उनले पार्टीको नीतिप्रति असहमति जनाउँदै आसन्न स्थानीय निर्वाचनमा पोखराको मेयर पदमा उम्मेदवारी दिएका थिए। कार्कीले आफ्नो उम्मेदवारी निष्क्रिय गरेको भन्दै सोमबार एक अपिल जारी गरेका हुन्। पार्टीले उम्मेदवारी फिर्ता गर्न दिएको निर्देशन मान्दै आफ्नो उम्मेदवारी निष्क्रिय भएको उनले बताएका छन्। साथीभाइको सल्लाह र अग्रज नेताहरूको आग्रहलाई मान्दै कांग्रेस र गठबन्धनका आधिकारिक उम्मेदवारलाई सघाउने निर्णय लिएको उनको भनाइ छ।  बागीले नजिते पनि हराउने कारक भने बन्न सक्छन् । व्यक्तित्व प्रभाव राम्रो छ भने त कहींकहीं त जित्न पनि सक्छन् । तर, धेरै ठाउँमा भने हराउन गतिलो आधार बागी बन्न सक्छन् । तुलनारायण साह, राजनीतिक विश्लेषक"
आक्रमणकारी चितुवा प्रतिवादका क्रममा मर्यो,"स्याङ्जा : हरिनास गाउँपालिका ६ क्याक्मी कोटथोकमा स्थानीयको प्रतिवादका क्रममा चितुवा मरेको छ। सोमबार बिहान बस्तीमै चितुवा आएपछि स्थानीयवासीले धपाउन खोज्दा स्थानीय ४३ वर्षीय रेशम गोतामेमाथि आक्रमण गर्न आएपछि चितुवामाथि प्रहार भएको स्थानीयको भनाइ छ। शौचालय नजिक पातीको झ्याङमा लुकेको चितुवालाई धपाउन खोजेका गोतामे चितुवाको आक्रमणबाट घाइते भएका छन्। गोतामेमाथि चितुवाले आक्रमण गरेपछि अरुमाथि पनि आक्रमण गर्न खोजेपछि स्थानीयले काठको दाउराले चितुवाको टाउकामा हानेको जनाएका छन्। चितुवाबाट बच्नको लागि हत्तपत्त एक जना गाउँलेले हलोको हरिसले चितुवाको टाउकोमा प्रहार गरे। चितुवाको टाउकोमा ३ पटक प्रहारपछि चितुवा कमजोर हुँदै ढलेको प्रत्यक्षदर्शीले बताए। गोतामेको कान, टाउको र हातमा चोट छ। रगताम्मे अवस्थामा उनलाई स्वास्थ्यचौकीमा सामान्य उपचारपछि थप उपचारका लागि तनहुँ लगिएको थियो । उनी उपचाररत छन्। घटना सार्वजनिक भएपछि प्रहरी र इलाका वन कार्यालय बिरुवाका टोली घटनास्थलमा पुगेर कागजी प्रक्रिया पूरा गरी मृत चितुवा डिभिजन वन कार्यालय स्याङ्जा ल्याइएको छ। पोथी जातको चितुवा १ दशमलब ६ मिटर लम्बाइ, ५२ सेमी उचाइ र १५ किलो तौलको भएको बताइएको छ। बनजंगल बढेसँगै यहाँका चितुवाहरु मानवबस्तीमा आउने र घरपालुवा लगायत मानव आक्रमणका क्रम बढ्दो छ।"
चुनावी दौडाहामा ओली अगाडि (फोटो फिचर),"काठमाडौं : स्थानीय निर्वाचनमा सबैभन्दा बढी चलायमान नेताका रूपमा देखिएका छन्, एमाले अध्यक्ष केपी शर्मा ओली। तुलनात्मक रूपमा शिर्ष नेता मध्ये बढी व्यस्त भेटिन्छन् उनी। दुई पटक मिर्गौला फेरे पनि निर्वाचनमा सक्रियता घटेको छैन। पाँच दलीय सत्तारुढ गठबन्धन तालमेल गर्न छलफलमा लाग्दा नै उनी जिल्लाजिल्ला पुगेर पार्टी प्रवेश कार्यक्रममा सहभागी भइरहे। मधेस प्रदेशबाट मात्रै दुई दर्जन बढी स्थानीय तहका प्रमुख र उपप्रमुख एमालेमा प्रवेश गराए। यता सत्तारुढ गठबन्धन लामो समय तालमेलकै सकसमा रुमलियो। तर, ओलीले जिल्लाजिल्लामा निर्वाचनको माहोल तताउने काम गरे। हुम्लादेखि रौतहटसम्म, सोलुखुम्बुदेखि जुम्लासम्ममा ओली आमसभामा सहभागी भए। निर्वाचनमा माहोल बनाउने काम नै ओलीले गरेको विश्लेषकहरू बताउँछन्। उनले एकैदिन चारवटा आमसभा समेत भ्याए। सोमबार मात्रै ओलीले तीनवटा आमसभा भ्याएका छन्। पोखरा महानगर पुगेर आमसभामा भाषण गरे। त्यहाँ कांग्रेसलाई धम्की सुन्ने पार्टी भएको आरोप लगाए। त्यसपछि ललितपुर र कीर्तिपुरको आमसभालाई सम्बोधन गरे। ललितपुरको जाउलाखेलमा भएको सभामा आइतबार केन्द्रीय मुख्यालयबाट आम मतदाताका अपिल सार्वजनिक गरे। केही समयमा नै भरतपुर पुगेर सत्तारुढ गठबन्धनको आलोचना गरे र बुटवलको आमसभामा सम्बोधन गरे। शनिबार प्रदेश १ को एक मात्र महानगर विराटनगरमा सम्बोधन गरे। सुनसरीका दुई उपमहानगरपालिका इटहरी र धरान पुगेर भाषण गर्न भ्याए। उनी भाषण पनि कम्तिमा १ घण्टा गर्छन्। शुक्रबार माधवकुमार नेपालको गृहजिल्ला पुगे। नेपालकै कारण रौटहटको विकास हुन नसकेको आरोप पनि लगाए। बिहीबार ओली धनगढी लगायत कैलालीका दुई ठाउँ पुगे। कञ्चनपुरको बैलोरीमा गएर भाषण गरे। दिनहुँजसो जिल्लाजिल्ला पुगेर आम सहभागी हुँदै आएका छन्। सर्लाही पुगेर पार्टी प्रवेश कार्यक्रममा सहभागी भए। सोलुखुम्बु, हुम्ला, बाँके, बर्दिया, जुम्ला, कालिकोट, पोखरा, वीरगन्ज र झापाका विभिन्न सभामा उनले सक्रिय सहभागिता मात्रै जनाएनन्, घन्टौं भाषण पनि गरे। त्यतिमात्रै होइन जनवर्गीय संगठनका कार्यक्रममा पनि ओली आफैं पुग्ने गरेका छन्। उनको व्यस्तता खटाइ देखेर स्वयम् एमालेका युवा नेता पनि छक्क पर्छन्। निर्वाचनको परिणाम के आउँला, त्यो भविष्यले निर्धारण गर्ला। तर, ओलीले पाँच दलीय गठबन्धनलाई हायलकायल र आँच्छुआँच्छु नै पारेका छन्। ओलीका प्रेस संयोजक रामशरण बजगाईंका अनुसार उनी देश दौडाहाबाट आएर राति २ बजेसम्म छलफल, बैठकमा खटिने गरेका छन्। हेर्नुहोस् तस्बिर रौतहट चुनावी सभा विराटनगर चुनावी सभा बुटवल चुनावी सभा ललितपुर चुनावी सभा पोखरा चुनावी सभा किर्तिपुर चुनावी सभा इटहरी चुनावी सभा धरान चुनावी सभा भरतपुर चुनावी सभा"
१३ औं सागको स्वर्ण पदक विजेता सञ्जु चौधरी मृत फेला,"काठमाडौं : १३ औं दक्षिण एसियाली खेलकुद (साग) मा स्वर्ण पदक विजेता भारोत्तोलन खेलाडी सञ्जु चौधरी मृत भेटिएकी छन् । नेपाल भारोत्तोलन संघका अध्यक्ष रामकृष्ण श्रेष्ठले ललितपुरको लुभुस्थित संजय महर्जनको घरमा खेलाडी सञ्जु मृत भेटिएको अन्नपूर्णलाई जानकारी गराए । प्रशिक्षक महर्जनको घरमा आयोजित रात्री भोजमा सामेल भएकी उनी बिहान मृत भेटिएकी हुन् । प्रहरीले घटनाको अनुसन्धान गरिरहेको जनाएको छ। एसियाली खेलकुदको तयारीका लागि केहि दिन अगाडि मात्र उनी आएकी थिइन् । १३ औं दक्षिण एशियाली खेलकुद (साग) अन्तर्गत भारोत्तोलन प्रतियोगितामा नेपालकी सञ्जु चौधरीले स्वर्ण पदक जित्दै इतिहास रचेकी हुन्। महिला ५९ केजी तौल समूहमा सञ्जुले श्रीलंकाका खेलाडीलाई पछि पार्दै स्वर्ण इतिस रचेकी थिइन्। पोखरा माटेपानीस्थित एसआर केसी बैंक्युटमा भएको प्रतियोगितामा सञ्जुले स्न्याचमा ७४ र क्लीन एण्ड जर्कमा ९७ सहित १७१ केजी भार बहन गर्दै राष्ट्रिय कीर्तिमान (स्न्याच, क्लीन एण्ड जर्क तथा टोललतर्फ) का साथ साग भारोत्तोलनमा महिलातर्फ पहिलो स्वर्ण जित्न सफल भएकी हुन्।"
महाराजगंज नगरपालिकाकी उपप्रमुख पदकी उम्मेदवार कुर्मीको निधन,कपिलवस्तु :नेपाली कांग्रेसको तर्फबाट महाराजगंज नगरपालिकामा उपप्रमुखको उम्मेदवार रहेकी शुभावती कुर्मीको मृत्यु भएको छ। गत राति हृदयघातका कारण कुर्मीको निधन भएको परिवारजनले बताएका छन् । मृतक कुर्मी यसअघि महाराजगंज नगरपालिकाकी निवर्तमान उपप्रमुख समेत हुन्। उपप्रमुख पदकी उम्मेदवार कुर्मीको निधनसँगै महाराजगंज नगरपालिकाको उप प्रमुख पदमा नेपाली कांग्रेसको तर्फबाट अर्को उम्मेदवारको मनोनयन दर्ता गर्न सकिने मुख्य निर्वाचन अधिकृत तेजेन्द्र सापकोटाले बताए । उप प्रमुख पदकै उम्मेदवारको मृत्यु भएलगत्तै नेपाली कांग्रेस कपिलवस्तुले निर्धारित मितिमै मतदान हुने गरी आफ्नो पार्टीको नयाँ उम्मेदवार दर्ता गराउन र निर्वाचनमा आफूहरु सहभागी हुन तयारी अवस्थामा रहेको नेपाली कांग्रेस लुम्बिनी प्रदेशका महामन्त्री सुरेन्द्रराज आचार्यले बताए । उपप्रमुख पदका लागि मृतक शुभावती कुर्मीकी बुहारी २८ वर्षीय रिता कुमारी कुर्मीलाई उम्मेदवार बनाइने महामन्त्री आचार्यले बताए । उम्मेदवार कुर्मीको निधनप्रति नेपाली कांग्रेस कपिलवस्तु जिल्ला कार्य समितिका सभापति अब्दुल कलाम खां र नेपाली कांग्रेस लुम्बिनी प्रदेश समितिका महामन्त्री सुरेन्द्र राज आचार्यले शोक वक्तव्य जारी गरी समवेदना प्रकट गरेका छन् । मृतक उपप्रमुख पदकी उम्मेदवार शुभावती कुर्मी।तस्बिर : अन्नपूर्ण
दाङ तुलसीपुरका वडाध्यक्षका उम्मेदवार चौधरीको मृत्यु,"दाङ : दाङ तुलसीपुर उपमहानगरपालिका वडा नं १७ का वडाध्यक्षका उम्मेदवार लवरु चौधरीको मृत्यु भएको छ। एमालेबाट उम्मेदवार बनेका चौधरीको मंगलबार राति मृत्यु भएको हो। बघौसी निवासी ५३ वर्षीय चौधरी मिर्गौला, कलेजोको बिरामी थिए। यस अघिको कार्यकालमा तुलसीपुर १७ को वडा सदस्य भएरसमेत काम गरेका थिए। चुनाव प्रचारकै क्रममा बिरामी परेपछि उनलाई उपचारका लागि २ पटक नेपालगञ्ज स्थित भेरी अस्पतालमा लगिएको थियो। तर, त्यहाँ पनि सञ्चो नभएपछि थप उपचारका लागि काठमाडौंको टिचिङ अस्पतालमा लगिएको थियो। त्यही उपचारको क्रममा उनको निधन भएको नेकपा एमाले तुलसीपुरका अध्यक्ष माधव वलीले बताए।"
भ्रमरको ५०औं कृति,"जनकपुरधाम : वरिष्ठ पत्रकार तथा साहित्यकार रामभरोस कापडी भ्रमर द्वारा लिखित मैथिली भाषाको मिथिलाक लोकजीवन ः लोक सन्दर्भ पुस्तक सार्वजनिक गरिएको छ। मैथिली भाषाका चर्चित साहित्यकार भ्रमर को ५०औं कृति नेपाल प्रज्ञा प्रतिष्ठानका कुलपति गंगाप्रसाद उप्रेतीले लोकार्पण गरेका हुन्। कुलपति उप्रेतीले पुस्तक लोकार्पण गर्दै उक्त पुस्तक राष्ट्रिय तथा अन्तर्राष्ट्रिय महत्वको कृति भएको बताए। मैथिली बहुुभाषीय, बहुदेशीय भाषा हो। नेपाल, भारतसँगै अन्य देशमा पनि मातृभाषाका रुपमा मैथिली बोलिन्छ। मिथिलाक लोकजीवन ः लोक सन्दर्भले मिथिलाको लोकजीवन र भाकालाई समेटेको छ, उनले भने। मैथिली नेपाल र भारतको साहित्यिक इतिहासको महत्वपूर्ण अंग भएको बताउँदै मल्लकालमा राजभाषाको रुपमा चलनमा रहेको मैथिली राजनीतिक कारणले ओझेलमा परे पनि अहिले पुन ः उजागर हुन थालेको बताए। मैथिलीको आफ्नै लिपि, भाषा र लोकभाकाले यसलाई अझ सशक्त र जिवन्त तुल्याउँछ। प्रकाशक अमेरिकास्थित मिथिला सेन्टर हो। यस अर्थमा यो पुस्तक अन्तर्राष्ट्रिय महत्वको गरिमा हुनेछ, उनले भने। कार्यक्रममा समीक्षकहरू डा भीमनाथ झा, डा रमानन्द झा रमण, चन्द्रेशसँगै डा रेवतीरमण लाल, डा भोगेन्द्र झा, नित्यानन्द मण्डल, कोलकताका साहित्यकार अशोककुमार झा, राजविराजकी करुणा झा, विराटनगरका प्रवीणनारायण चौधरीसँगै मिथिला सेन्टर अमेरिकाका नवल यादवलगायतले पुस्तकका बारेमा चर्चा गरेका थिए। मिथिला सेन्टर अमेरिकाद्वारा प्रकाशित दुई सय ८४ पृष्ठको पुस्तकमा मैथिली भाषा, साहित्य, कला, संस्कृति, इतिहास र भूगोल विषयका खोजपूर्ण लेख, निबन्ध आदि प्रकाशित छन्। साहित्य समीक्षक डा रमानन्द झा रमणले भ्रमरको पुस्तक पढेपछि नेपालको पछिल्लो ५० वर्षको इतिहास बुझ्न सजिलो भएको बताए। साहित्य समाजको ऐना हो। भ्रमरद्वारा लिखित पुस्तक पढ्दा नेपालको ५० वर्षमा घटित राजनीतिक, सामाजिक तथा साँस्कृतिक घटनाहरू बुझ्न सजिलो भयो, डा रमणले भने।"
"सुनको मूल्य ७ सयले घट्यो, तोलाको कति पुग्यो ?","काठमाडौं : छापावाल सुनको मूल्य प्रतितोला ७०० ले घटेको छ। नेपाल सुन चाँदी व्यवसायी महासंघका अनुसार सुनको मूल्य ७ सयले घढेर तोलाको ९८ हजार कायम गरिएको छ। अघिल्लो कारोबारको दिन आइतबार प्रतितोला ९८ हजार ७०० मा कारोबार भएको थियो । महासंघका अनुसार आज तेजाबी सुनको मूल्य प्रतितोला ९७ हजार ५०० छ । त्यस्तै, सुनको मूल्य घटेसँगै चाँदी पनि घटेको छ। आज चाँदीको मूल्य प्रतितोला १० रुपैयाँले घटेर एक हजार २७५ तोकिएको महासंघले जनाएको छ ।"
निर्वाचनमा सरकारनागरिक सम्बन्ध,"विश्वास एक बहुआयमिक अवधारणा हो। जसले समाजका सदस्यबीच सामूहिक मूल्य, प्राथमिकता, भिन्नताहरूमा आधारभूत सहमति र आफू बस्ने समाजप्रतिको निहित स्वीकृतिलाई जनाउँछ। हितकारी अपेक्षा र जोखिम मोल्ने चाहना गरी विश्वासका दुई प्रमुख अवयव हुने गर्छन्। विश्वास अर्थपूर्ण हुनका लागि दुईवटा अवस्था विद्यमान हुनुपर्छ। पहिलो, यदि धोकाको कुनै पनि जोखिम छैन भने त्यहाँ विश्वासको आवश्यकता पर्दैन। दोस्रो, विश्वास गर्ने वर्गको इच्छा अर्को वर्गसँगको भरोसाबिना पूरा हँुदैन। अरूको तर्फ यो प्रत्येक मानवीय अन्तरक्रियामा महत्त्वपूर्ण कार्य गर्ने संयन्त्र हो। विद्वान् पेरिडे के ब्लाइन्डले विश्वासका दुई प्रमुख प्रकार भनेका छन्ः राजनीतिक विश्वास र सामाजिक विश्वास। राजनीतिक विश्वास त्यतिबेला प्राप्त हुन्छ जतिबेला जनताले राजनीतिक नेतालाई इमान्दार, निष्पक्ष, प्रभावकारी र वचन राख्ने खालको तथा सरकार र यसका संस्थाहरूलाई नीति निर्माणका लागि प्रशंसा गर्छन् । राजनीतिक विश्वास शून्यतामा सिर्जना र क्रियाशील हुँदैन। सामाजिक विश्वास समाजका एकअर्को सदस्यप्रति जनताको आत्मविश्वास हो। विश्वास आर्थिक, सामाजिक र राजनैतिक सम्बन्धहरूका कारोबार मूल्य कम गर्ने किफायती माध्यम हो। सद्भावना, क्षमतागत, प्रक्रियागत र कार्यसम्पादन विश्वासबाट सरकारप्रतिको विश्वासलाई मूल्यांकन गर्न सकिन्छ। यसलाई बृहत्, मध्यम र सूक्ष्म स्तरको गरी तीन तहमा वर्गीकरण गरिन्छ। बृहत् तहको विश्वास राजनीतिक संस्था र प्रजातन्त्रको सञ्चालनप्रतिको विश्वास हो। मध्यम तहको विश्वास नीतिनिर्माणसँग सम्बन्धित विषय हो। सूक्ष्म तहको विश्वास भने सार्वजनिक सेवा प्रवाहप्रतिको विश्वास हो। सरकारप्रतिको विश्वासलाई सम्बन्धात्मक र संस्थागत दुई प्रकारमा समेत बाँडिन्छ। सम्बन्धात्मक विश्वास सरकारको सक्षमता, हित र नैतिकता वा सदाचारप्रति नागरिकको आस्थाको योग हो। संस्थागत विश्वास व्यक्तिको संस्थागत वातावरणप्रतिको धारणा हो। सरकारप्रति जति वढी विश्वास रहन्छ, त्यति कम मात्रामा उसले सार्वजनिक सहयोग र सहकार्य प्राप्त गर्न आफ्ना महत्त्वपूर्ण स्रोतहरू लगानी गर्नुपर्ने हुन्छ। विश्वासले शासनका सहयात्रीका रूपमा नागरिक समाज, निजी क्षेत्र, सरकारबीच सहकार्य र तिनको मूल्यांकनका लागि महत्त्वपूर्ण आधार प्रदान गर्छ। विश्वासको अभावले कर छली र गैरकानुनी क्रियाकलापमा बढोत्तरी हुने गर्छ। यदि नागरिकहरूको वर्तमान शासकप्रति र सरकारका क्रियाकलापप्रति अविश्वास भए उनीहरूले निर्वाचनको माध्यमबाट फरक उम्मेदवारलाई चयन गरी विजय गराउन सक्छन्। अमेरिका, नेदरल्यान्डस र चीनमा गरिएका अध्ययनहरूले सार्वजनिक सेवाको कमजोर गुणस्तर नै सरकारप्रतिको जनताको विश्वास घट्नुको प्रमुख कारण भएको औंल्याएका छन्। सार्वजनिक अधिकारीहरूका गलत क्रियाकलाप र प्रतिस्पर्धी राजनीतिक दलबीचको तीव्र ध्रुवीकरणका कारण पनि सरकारप्रति नागरिकको विश्वास घट्ने गर्छ। केही सिद्धान्तकारले सरकारको कार्यचापका कारण पनि जनविश्वास घटेको धारणा व्यक्त गर्छन्। कार्यचापले विशेषतः जनताप्रतिको दायित्व सरकारले पूरा गर्न नसकेको अवस्थालाई इंगित गर्छ। सामान्य रूपमा स्वीकार गरिएका प्रजातान्त्रिक मूल्य र सिद्धान्त अनुरूप देशको राजनैतिक प्रक्रिया अगाडि बढेको छ छैन भन्ने जनताको बुझाइको आधारमा जनविश्वास निर्धारित हुन्छ। सरकार वा राजनीतिक दलले यथार्थ सूचनाको आधारमा निर्णय निर्माण प्रक्रियाको निश्चित दिशा जनतालाई बताइदिएको अवस्था छ। जसले जनविश्वास प्राप्त गर्छन्। मुलुकको प्रजातान्त्रिक विकासको अवस्था, शासन प्रणाली र जनताको जीवनप्रतिको सन्तुष्टिको अवस्थासमेतले सरकारप्रति उनीहरूको विश्वासलाई निर्धारण गर्छ। संस्थागत विचारधाराले विश्वासलाई राजनीतिक क्षेत्रबाट सिर्जित विचारधाराको रूपमा अंगीकार गरिन्छ। जसलाई नीति नतिजासँग प्रत्यक्ष सम्बन्ध भएको अवधारणाको रूपमा व्याख्या गर्छ। सांस्कृतिक विचारधाराले प्रारम्भिक जीवनदेखिको सामाजिकीकरण प्रक्रियालाई महत्त्व दिन्छ। जसले कार्यगत लोकतन्त्रका लागि आवश्यक पर्ने विश्वास निर्माण हुन पुस्तौं लाग्ने तर्क गर्छ। नेपालको सन्दर्भ नेपालमा आधारभूत रूपमा राजनीतिक परिवर्तनहरू सही दिशातर्फ गइरहेका छन् वा छैनन् ? देशको राजनीतिक अवस्था कस्तो छ ? सार्वजनिक संगठनहरूले लक्ष्य प्राप्त गरिरहेका छन् वा छैनन् ? भन्ने विश्लेषणको आधारमा मात्र जनताले सरकारलाई विश्वास गर्ने प्रवृत्ति देखिएको छ। नेपालमा व्यावसायिक संगठनहरू जस्तै विद्यालय, अस्पतालमा र स्थानीय सरकारी संगठनहरूमा जनताको विश्वास उच्च देखिन्छ। तर, व्यवस्थापिका संसद् र सरकारप्रति भने जनताको विश्वास कमजोर पाइएको छ। विकासशील मूलुक र आर्थिक सामाजिक परिसूचकहरू त्यति रोचक नहुँदा पनि नेपाल विकसित मुलुकभन्दा बढी नै सरकारप्रति जनताको विश्वास रहेको मुलुकको रूपमा चिनिन्छ। यसो हुनुमा केही प्रमुख कारणहरू जिम्मेवार छन्। पहिलो, सरकारी संस्थाहरू ग्रामीण क्षेत्रमा सेवा प्रवाह गर्ने एकमात्र प्रमुख संस्था हुन्। उनीहरूको सेवा प्रवाहको स्तर र गुणस्तरमा अनेक प्रश्न छन्। यद्यपि तिनले प्रवाह गर्ने सेवाको अन्य विकल्प नभएका कारण जनता विश्वास गर्न बाध्य छन्। दोस्रो, अधिनायकवादी अभिमुखीकरणका कारण पनि जनताले आफ्नो कमजोर कार्यसम्पादन भएको सरकारलाई अन्य सरकारभन्दा बढी विश्वास गर्छन्। तेस्रो, सामाजिक पुँजी विशेषगरी सामान्यीकृत विश्वास र संघवादले पनि सरकारको न्यून कार्यसम्पादनका बाबजुद नागरिकको विश्वास कायम राख्नमा महत्त्वपूर्ण भूमिका निर्वाह गर्छ। जनविश्वास बढाउन के गर्ने ? एकपटक जनविश्वास गुमेको अवस्थामा त्यसको पुनस्र्थापना प्रक्रिया सुस्त र कठिन हुने गर्छ। गुमेको जनविश्वास पुनस्र्थापना गर्न सार्वजनिक संस्था र नीतिनिर्माताहरूले प्राप्त गर्न सकिने खालका लक्ष्य निर्धारण गर्नुपर्छ। दिगो प्रक्रिया अवलम्बन गर्नुपर्छ। सार्वजनिक प्रशासनमा नियम र कार्यविधिको सरलीकरण गरी झन्झटिलो फारम भर्ने र हस्ताक्षर गर्ने प्रक्रियालाई निरुत्साहन गर्नुपर्छ। विद्युतीय सरकार र विद्युतीय सहभागिताजस्ता प्राविधिक नवप्रवर्तनमार्फत सरकारलाई बढी प्रभावकारी, मितव्ययी, समावेशी र जनताको पहुँचयोग्य बनाउनुपर्छ। यस्तै, भ्रष्टाचार नियन्त्रण गर्ने, विकेन्द्रीकरण र सार्वजनिक व्यवसायको नवीनताजस्ता राजनीतिक सुधार लागू गर्नुपर्छ। प्रभावकारी रूपमा जनताको चाहनाको प्रतिनिधित्व गर्नुपर्ने हुन्छ। वचन र कार्यसंगतिद्वारा सार्वजनिक हित पूरा गर्न कटिबद्ध रहनुपर्छ। अनि मात्र जनविश्वास विकास, कायम र पुनस्र्थापना गर्न सकिन्छ। नागरिक सहभागितालाई पनि सरकारप्रतिको जनविश्वास अभिवृद्धि गर्ने प्रमुख कारक मान्ने गरिन्छ। अस्लेइनरको बुझाइमा त झन् राजनीतिक प्रणालीमा भाग लिनु नै सरकारप्रति विश्वास गर्नु हो। तेस्रो क्षेत्रको रूपमा मान्यता प्राप्त नागरिक समाज राज्य र निजी क्षेत्रसँगै सुशासन र सरकार माथिको विश्वास अभिवृद्धि गर्न सहायक मानिन्छ। यसले निश्चित समुदाय विशेषगरी जोखिमयुक्त र सीमान्तकृत वर्गलाई सार्वजनिक नीति र राजनीतिमा पूर्ण सहभागिताका लागि परिचालन गर्छ। साथै निर्वाचनको निगरानी गर्ने, सार्वनजिक हितको मुद्दा चलाउने, नागरिकलाई अर्धन्यायिक सेवा प्रदान गर्ने कार्य नागरिक समाजले गर्छ। निर्वाचन र संसदीय प्रक्रियामा प्रभावकारी प्रतिनिधित्व नहुनु अधिकांश राष्ट्रमा सरकारप्रतिको जनविश्वास गुम्नुको प्राथमिक कारण हो। संसद् र जनताबीचको कमजोर अन्तरक्रिया, कमजोर स्रोत र आन्तरिक क्षमताजस्ता आरोप संसदीय प्रणालीले झेल्दै आएको पाइन्छ। अर्याल सन्धिखर्क नगरपालिकाका प्रमुख प्रशासकीय अधिकृत हुन्।"
प्रदेश १ मा ४५ जनप्रतिनिधिविरुद्ध मुद्दा,"विराटनगर : जनप्रतिनिधि समाज सुधारक पनि हुन्। आफ्नो क्षेत्रको भौतिक विकास मात्रै नभई सामाजिक विकासमा पनि उनीहरूको महत्त्वपूर्ण भूमिका हुन्छ। नागरिकबाट छानिएका उत्कृष्ट व्यक्ति मानिने हुँदा उनीहरूले गर्ने हरेक कार्यको अनुसरण नागरिकले गर्छन्। तर, तीनै जनप्रतिनिधि कानुनविपरीतको कार्यमा संलग्न भएको पाइएको छ। पाँच वर्षको अवधिमा प्रदेश १ मा ४८ जनप्रतिनिधिविरुद्ध उजुरी परेको छ भने ४५ जना विरुद्ध मुद्दा चलेको छ। प्रदेश १ मा १ सय ३७ वटा स्थानीय तह छ। २०७४ सालमा निर्वाचित जनप्रतिनिधिको संख्या ६ हजार ५९ रहेको छ। तीमध्ये दुई जना स्थानीय तह प्रमुख, एक उपाध्यक्ष, २१ वडाध्यक्ष र त्यतिनै संख्याका वडासदस्यविरुद्ध विभिन्न जिल्लामा मुद्दा चलेको छ। भ्रष्टाचारदेखि बलात्कारसम्मका मुद्दामा ती जनप्रतिनिधि फसेको प्रदेश १ प्रहरी कार्यालय विराटनगरको तथ्यांकमा देखिन्छ। योजनाको रकममा भ्रष्टाचार गरेकोदेखि लिएर नातावादमा अल्झिएको आरोपसँगै उजुरी र मुद्दा लागेको छ। दुई जना स्थानीय तह प्रमुखले त बलात्कार र गर्भपतनको मुद्दा पनि खेपिरहेका छन्, प्रदेश १ प्रहरी कार्यालय विराटनगरका प्रवक्ता एसपी नवीनराज राईले भने। प्रतिवादी बनाएर ४८ जनाविरुद्ध फौजदारी कसुरमा मुद्दा चलाएको एसपी राई बताउँछन्। अपराधिक घटनामा मुछिएका ४६ पुरुष र २ जना महिला जनप्रतिनिधिविरुद्ध प्रहरीले विभिन्न कसुरमा मुद्दा चलाएको उनको भनाइ छ। फौजदारी कसुरमा मुद्दा चलाइएकामध्ये २८ जना पक्राउ परेका छन्। २० जना अझै फरार रहेको प्रहरीको तथ्यांकले देखाएको छ। प्रहरी प्रवक्ता एसपी राईका अनुसार अपराधमा मुछिएर कानुनी विवादमा परेकामध्ये पालिकाका प्रमुख २ जना, उपप्रमुख १ र वडाध्यक्ष २१ जना तथा अन्य वडा सदस्य छन्। जनप्रतिनिधिविरुद्ध विभिन्न अपराधसँग सम्बन्धित ४५ वटा मुद्दा दर्ता भएको जानकारी उनले दिए। प्रदेश १ मा १ महानगरपालिका, २ उपमहानगरपालिका, ४६ नगरपालिका र ८८ वटा गाउँपालिका छन्। १ हजार १ सय ५७ वटा वडा छन्। त्यसमध्ये उजुरी पर्नेमा सबैभन्दा धेरै सुनसरीका जनप्रतिनिधि छन्। त्यहाँका विभिन्न स्थानीय तहका १३ जनप्रतिनिधिविरुद्द मुद्दा चलिरहेको छ। अधिकांश वडाध्यक्ष र वडासदस्यविरुद्ध कर्तव्य ज्यान, ज्यान मार्ने उद्योग, जबरजस्ती करणी, नागरिकता ऐन, जुवा एवं सट्टाबाजी, अभद्र व्यवहार, ठगी, सार्वजनिक शान्तिविरुद्धको कसूर, सरकारी छाप दस्तखत किर्ते, गर्भपतन, गैरकानुनी भेला, बहुविवाह, हातहतियार खरखजना, लागूऔषध, बालविवाह, अपहरण तथा शरीर बन्धकलगायतका शीर्षकमा जनप्रतिनिधिविरुद्ध मुद्दा चलेको एसपी राईले बताए। एक जना उपाध्यक्षविरुद्ध भने अभद्र व्यवहारको मुद्दा लागेको उनले बताए। मुद्दा चलाइएकामध्ये केहीले अदालतबाट सफाइ पाएका छन्। केही मुद्दा अदालतमा विचाराधीन छन्। कतिपय जनप्रतिनिधि दोषी ठहर पनि भएका छन्। सबैभन्दा धेरै नागरिकता ऐनअन्तर्गत ६ वटा मुद्दा दर्ता भएका छन्। सुनसरीमा सबैभन्दा धेरै र मोरङ, झापा, इलाम, ताप्लेजुङ, संखुवासभा, पाँचथर, तेह्रथुम, ओखलढुंगा, भोजपुर र धनकुटाका जनप्रतिनिधि कानुनविपरीतको कार्यमा संलग्न भई प्रहरी कठघरामा पुगेका छन्। गाउँपालिका राष्ट्रिय महासंघ प्रदेश १ का सचिव एवं सुनसरीको बर्जु गाउँपालिकाका अध्यक्ष रघुनन्दन चौधरी अपराधिक घटनामा जनप्रतिनिधि मुछिनु कानुनी र सामाजिक हिसाबमा पनि गलत भएको बताउँछन्। जनताले विश्वास गरेर जिताएका जनप्रतिनिधिले कानुन उल्लंघनमा अग्रसर हुनु सरासर गलत हो। जनप्रतिनिधि अपराधमा संलग्न हुनु वा उनीहरूमाथि अपराधको आरोप लाग्नु कानुनी राज्यको खिलाप र विधिको शासनविरुद्ध हो, उनले भने, अपराध गर्ने जोकोहीलाई उन्मुक्ति दिन हुँदैन। एकदुई जनाले गलत काममा संलग्न हुँदा र कानुनको बर्खिलाप गरिदिँदा सबै जनप्रतिनिधिको बदनाम भयो। अपराधिक घटनामा देखिने संलग्नताले समाजमा जनप्रतिनिधिको छवि बिग्रँदै गएको चौधरीले बताए। सार्वजनिक पद धारणा गरेको व्यक्तिले धेरै कुरामा विचार पुर्याउनुपर्छ, उनी भन्छन्, गलत गतिविधिले जनप्रतिनिधिको सामाजिक छवि राम्रो बनाउँदैन। अपराधमा जनप्रतिनिधिको संलग्नता स्वीकार गर्न र त्यसमा सहमत हुन नसकिने चौधरीले स्पष्ट पारे। समाजसास्त्री डिल्ली प्रसाईं जनताले मानेका र अभिभावकका रूपमा बुझेका जनप्रतिनिधि पदको दुरुपयोग गर्दै अपराधमा संलग्न हुनु दुःखद् भएको बताउँछन्। विकासका मुद्दाको अतिरिक्त केही कानुनी र केही सामान्य विषयलाई सम्बोधन गर्ने निकाय स्थानीय सरकार हो, उनले भने, त्यही सरकारमा रहेकाहरू अपराधमा संलग्न भइदिँदा समाजले सही दिशा लिन सक्दैन। पदीय जिम्मेवारीको हेक्का नराखिकन अपराधिक घटनामा प्रत्यक्ष वा अप्रत्यक्ष ढंगले संलग्न हुनु भनेको जिम्मेवारी, जवाफदेहिता र जनताप्रतिको दायित्व जनप्रतिनिधिले पूरा गर्न नसकेको रूपमा बुझ्नुपर्ने प्रसाईं बताउँछन्। जनप्रतिनिधि पनि यही समाजमा मानिस हुन्। केही गल्ती हुनु स्वाभाविक हो, उनले भने, तर अपराधमै संलग्न हुँदा जनप्रतिनिधि र उनीहरूको जिम्मेवारीमाथि प्रश्न उठ्छ। कानुनको बर्खिलाप गर्नेलाई सामान्य नागरिकलाई जस्तै कारबाही हुनुपर्छ। उनले कुनै अपराधिक आरोप लाग्नुभन्दा लाग्न नदिनु ठूलो कुरा हुने बताए। अपराधको संलग्नताले यसअघि कस्ता जनप्रतिनिधि चयन गरियोभन्ने प्रष्ट हुन्छ, समाजसास्त्री प्रसाईंले भने, अबको निर्वाचनमा कुनै पनि आरोप नलागेका, स्वच्छ छवि भएका, निस्कलंक, अनुशासित र नैतिकवान व्यक्तिलाई जनप्रतिनिधि बनाउनेतर्फ सबैको ध्यान जान जरुरी छ। कानुनी र सामाजिक रूपमा विवादित बनिसकेका धेरै व्यक्तिहरू अहिले पनि जनप्रतिनिधि हुनलाई उम्मेदवार बनेको उनको भनाइ छ। उम्मेदवारको विगतको आनिबानी र व्यवहार तथा उनीहरूसँग जोडिएका घटनाले पनि धेरै कुरा थाहा हुने हुँदा असल व्यक्तिलाई जनप्रतिनिधि चयन गर्नेतर्फ मतदाताले ध्यान दिनुपर्ने उनको सुझाव छ। नैतिकता र चरित्रसँग जोडिएका विषयले व्यक्तिगत छविलाई असर गर्ने हुँदा कानुनविपरीतका गतिविधि जनप्रतिनिधिदेखि लिएर कसैले पनि गर्न नहुने उनको भनाइ छ। प्रदेश १ प्रहरी प्रमुख डीआईजी अरुणकुमार बीसीले सामान्यदेखि लिएर गम्भीर प्रकृतिका अपराधमा पनि जनप्रतिनिधि मुछिएको बताए। अपराधिक घटनामा मुछिएका जनप्रतिनिधिलाई कानुनअनुसार कारबाही अघि बढाइएको बीसीले बताए। गलत गर्ने कसैलाई पनि उन्मुक्ति दिइएको छैन। प्रहरीले कानुनअनुसार कारबाही अघि बढाउँछ, उनले भने ।"
रोल्पामा माओवादी र कांग्रेसका कार्यकर्ताबीच झडप : तरुणदलका वडाध्यक्ष घाइते,रोल्पा : रोल्पाको गङ्गादेव गाउँपालिका५ मा नेकपा (माओवादी केन्द्र) र नेपाली कांग्रेसका कार्यकर्ताबीच गए राति झडप भएको छ। झडपमा परी कांग्रेसका दुई कार्यकर्ता घाइते भएका छन्। घाइते हुनेमा कांग्रेस तरुणदलका वडाध्यक्ष मानबहादुर बुढामगर र सोही वडाका २० वर्षीय कमल बुढामगर छन्। माओवादी केन्द्रका कार्यकर्ताले कांग्रेसका कार्यकर्तामाथि खुकुरी प्रहार गरी शक्त घाइते बनाएको कांग्रेस गङ्गादेव गाउँपालिकाका कार्यकर्ता सुनिल वलीले जानकारी दिए। तरुणदलका वडाध्यक्ष बुढामगरको अवस्था गम्भीर छ। उनलाई थप उपचारका लागि बाँकेको कोहलपुर मेडिकल कलेज लगिएको छ। घटनापछि प्रहरी नायब उपरीक्षक विनोद घिमिरे नेतृत्वको टोली घटनास्थलमा पुगेको जिल्ला प्रहरी कार्यालयका सूचना अधिकारी थमन जिसीले जानकारी दिए। घटनाको थप विवरण आउन बाँकी रहेको उनले बताए। रासस
"पञ्जाब प्रहरीको गुप्तचर मुख्यालयमा ग्रेनेड आक्रमण, उच्च सतर्कता जारी","पञ्जाब : सोमबार राति पञ्जाबको मोहालीमा रहेको प्रहरी गुप्तचर मुख्यालयमा रकेटजस्तो वस्तुद्वारा ग्रेनेड आक्रमण गरिएको छ। विष्फोटबाट भवनका झ्यालका पल्ला फुटेका छन्। विस्फोटमा कुनै ठूलो क्षति नभएको र क्षेत्रलाई घेराबन्दी गरिएको पञ्जाब प्रहरीले जनाएको छ। विष्फोट सोमबार राति ७४५ बजे भएको थियो। यो घटनापछि पञ्जाबमा हाई अलर्ट जारी गरिएको छ। पुलिसद्वारा जारी एक आधिकारिक विज्ञप्तिमा भनिएको छ, 'साँझ ७:४५ मा एसएएस नगरमा रहेको पञ्जाब पुलिसको खुफिया मुख्यालयमा एउटा सानो विस्फोट भएको खबर आएको थियो। यसमा ठूलो क्षति नभएको भन्दै अनुसन्धानका लागि फरेन्सिक टोली बोलाइएको छ। विषय अनुसन्धानको क्रममा छ र हाम्रा वरिष्ठ अधिकारीहरू घटनास्थलमा छन्। विस्फोट रकेट जस्तो वस्तुद्वारा गरिएको थियो र त्यहाँ कुनै हताहत भएको छैन।' यस घटनामा पञ्जाबका पूर्व मुख्यमन्त्री अमरिंदर सिंहले ट्वीट गर्दै लेखेका छन्, मोहालीस्थित प्रहरी गुप्तचर मुख्यालयमा भएको विस्फोटको बारेमा सुनेर स्तब्ध छु। धन्यबाद कसैलाई पनि चोटपटक लागेन। हाम्रो प्रहरी बल माथिको यो हमला अत्यन्तै चिन्ताजनक छ। म मुख्यमन्त्री भगवन्त मानलाई अपराधीलाई यथाशीघ्र कारबाही गरी न्याय दिन आग्रह गर्दछु।' यस विषयमा मुख्यमन्त्री भगवन्त मानले मंगलबार बिहान ट्विट गर्दै लेखेका छन्, प्रहरीले मोहालीमा भएको विस्फोटको अनुसन्धान गरिरहेको छ । हाम्रो पञ्जाबको वातावरण बिगार्ने प्रयास गर्ने जोसुकैलाई पनि छोडिने छैन।' बीबीसी"
"एकीकृत समाजवादी रामेछापका योञ्जनले भने, उपाध्यक्ष पद बाईबाई","रामेछाप : नेकपा एकीकृत समाजवादी रामेछापका उपाध्यक्ष धनलाल योञ्जनले पद परित्याग गरेका छन्। सोमबार राति उनले एकीकृत समाजवादीको उपाध्यक्ष पद त्यागेको घोषणा गरेका छन् । उनले दलीय स्वार्थमा दलाली गरेन भने नेता बन्न कठिन हुने अनुभवले पद त्याग गरेको बताए। उनले लेखेका छन्,जिन्दगी यस्तै रहेछ दलहरुको दलदलमा फसेर दलीय स्वार्थमा दलाली गरेन भने नेता नबन्दोरहेछ , अनुभवले आजबाट नेकपा समाजवादीको उपाध्यक्ष पद बाईबाई। योञ्जनले एमालेमै फर्कन लागेको हो भन्ने प्रश्नमा उनले भनेका छन्, मैले पुरानो घर फर्केको पनि भनेको छैन, रह्यो आस्था र विचारको त्यो स्वतन्त्र नागरिकको हैसियतमा बस्न मिल्छ। एकीकृत समाजवादी रामेछाप जिल्ला कमिटी अध्यक्ष रमेश बस्नेत रहेका छन् । स्थानीय तह निर्वाचन २०७४ मा एमालेबाट मन्थली नगरपालिकाको मेयरमा निर्वाचित भएका थिए। आसन्न निर्वाचनमा रामेछापमा एस र माओवादी केन्द्रबीच गठबन्धन भएको छ।"
चुनावी सभा सम्बोधन गर्न ओली मोरङमा (फोटोफिचर),वीराटनगरः स्थानीय तहको निर्वाचन आउन अब तीन दिन मात्रै बाँकी रहँदा नेताहरु चुनावी सभामा व्यस्त छन् । प्रचारप्रसार गर्न पाइने आज (मंगलबार) अन्तिम दिन भएकाले पनि शीर्ष नेतादेखि उम्मेदवारहरू मत माग्न व्यस्त छन् । आजै मध्यरातिबाट मौन अवधि सुरु हुने भएकाले पाँच दलीय गठबन्धन र प्रमुख विपक्षी नेकपा एमालेसहित अन्य दलका शीर्ष नेताहरू चुनावी नतिजा आफ्नो पक्षमा पार्न अन्तिम कसरत गरिरहेका छन् । चुनावी अभियानकै क्रममा सत्ता गठबन्धनसँग भिडिरहेका एमाले अध्यक्ष केपी शर्मा ओली आज मोरङ पुगेका छन् । मोरङको मिक्लाजुङस्थित मधुमल्लामा नेकपा एमालेले बृहत् चुनावी सभाको आयोजना गरेको छ । उक्त सभालाई अध्यक्ष ओलीले सम्बोधन गरेका छन् ।
"गोरखामा चुनावको विषयमा कांग्रेस र एमालेका युवाबीच कुटाकुट, चार जना घाइते",गोरखा : आरुघाट गाउँपालिका १ श्यामचेतमा कांग्रेस र एमालेका युवाहरुका बीच कुटाकुट भएको छ। सोमबार राती मादक पदार्थ सेवन गरी चुनावका विषयमा विवाद भएपछि कुटाकुट भएको प्रहरीले जनाएको छ। झगडामा एमालेका दुई र कांग्रेसका दुई कार्यकर्ता घाइते भएका छन्। एमाले निकट स्थानीय फूलबहादुर लामा र बिक्रम लामा तथा कांग्रेस निकटका वीरबहादुर लामा र दोर्जे लामा घाइते भएका छन्। उनीहरु सबैको अनुहार र आँखा आसपास चोटपटक लागेको छ। फूलबहादुर लामाको बायाँ आँखा नजिकै निधारमा चोट छ भने बिक्रम लामाको दायाँ आँखा नजिकै र देब्रे खुट्टामा सामान्य चोट लागेको उपचारमा खटिएका आरुघाट प्राथमिक स्वास्थ्य केन्द्रका सुदर्शन नेपालीले जानकारी दिए। उनीहरु मंगलबार बिहान सामान्य उपचारपछि घर फर्केका छन्। कुटपिटमा सहभागी भएको आरोपमा कुमार लामा र कर्मा लामाविरुघ इलाका प्रहरी कार्यालय आरुघाटमा उजुरी दिएको नेकपा एमालेका आरुघाट गाउँपालिकाका अध्यक्षका उम्मेद्वार कृष्ण नेपालीले जानकारी दिए। इप्रकाबाट प्रहरीहरु घटनास्थलमा पुगेका छन्। उजुरी अनुसार घटनाको छानबीन गरी दोषीमाथि कारबाही गर्ने इप्रका प्रमुख इन्स्पेक्टर रामजी देवकोटाले जानकारी दिए।
कांग्रेस जिल्ला नेतृत्वले अराजक र अराजनीतिक चरित्र देखायो : वर्षमान पुन,"रोल्पा : नेकपा माओवादी केन्द्रका नेता वर्षमान पुन अनन्तले कांग्रेस जिल्ला नेतृत्वको अराजक र अराजनीतिक चरित्रका कारण रोल्पामा तालमेल गर्न नसकिएको बताएका छन्। देशैभर सत्ता गठबन्धनबीच तालमेल भएपनि गठबन्धनको भावनाविपरीत बाहिरका दलसँग चुनावी तालमेल गरेको भन्दै आपत्ति जनाएका हुन्। कांग्रेसले रोल्पामा एमाले र विप्लव नेतृत्वको नेकपासँग चुनावी तालमेल गरेको छ। सभापति शेरबहादुर देउवा र आफ्नै समूहका नेता रामचन्द्र पौडेलले तालमेलका आधारमा अघि बढ्न दिएको निर्देशन अस्वीकार गरेर रोल्पा कांग्रेसका नेताहरुले ऐतिहासिक गल्ती गरेको टिप्पणी गरे। रोल्पाका कांग्रेसलाई नक्कली र फुइँफुट्टाको संज्ञा दिँदै उनले ढिलो चाँडो जिल्लाबाट कांग्रेस बढारिने दाबी गरे। पुनले एमालेको वैचारिक र राजनीतिक उत्तराधिकारी नेकपा एकीकृत समाजवादी र नेता माधव नेपाल भएको समेत बताए। विप्लवलाई पुरानो घर फर्कन आग्रह नेत्रविक्रम चन्द विप्लवलाई पुरानो घर फर्कन आग्रह गरेका छन्। विप्लव अन्ततः चुनावकै बाटोमा फर्किएकामा खुसी व्यक्त गर्दै पुनले पार्टीमा स्वागत गर्न तयार रहेको बताएका हुन्। मूलधारको राजनीतिबाट अलग रहेर बाटो बिराएका विप्लव १० वर्षअघि सही बाटोमा फर्किएको उनको भनाइ थियो। विप्लवजीले १० वर्षअघि बाटो बिराउनुभएको थियो। अहिले सही बाटोमा फर्कनुभएको छ, गृहजिल्ला रोल्पाको सुनछहरी गाउँपालिको फगाममा आयोजित चुनावी सभालाई सम्बोधन गर्दै पुनले भने, गणतन्त्र, संघीयताको र सामाजिक न्यायसहितको मुलधारमा, मुल बाटोमा स्वागत छ। आफूहरु गणतन्त्रसहितका परिवर्तन संस्थागत गर्न लागिपरेका बेला प्रतिक्रान्तिकारीको आरोप लगाउँदै विप्लवले पार्टी छाडेको स्मरण गर्दै पुनले उनको एकीकृत क्रान्ति को लाइन बिसर्जित भएको टिप्प्णी गरे। गलत बाटो हिँडेकैले विप्लव समूहमा फुट आएको तर्क पुनको थियो। कतै कांग्रेस, कतै एमाले र कतै अरु दलको चुनाव चिन्ह लिएर विप्लवले स्थानीय तह निर्वाचनमा भाग लिएको भन्दै पुनले त्यसो गर्नुभन्दा प्रचण्डले नेतृत्व गरेको मुलधारमा समाहित हुनु प्राकृतिक र हितकर हुने पुनले बताए। पार्टीमा फर्किए विप्लवसहित सो समूहका नेता कार्यकर्तालाई उचित जिम्मेवारी दिन आफूहरु तयार रहेको उनको भनाई छ। रोल्पाका अधिकांश पालिकामा विप्लव समूहले कांग्रेस, एमाले र राप्रपासँग चुनावी तालमेल गरेको छ।"
संसद् अधिवेशन अर्थपूर्ण बनोस्,"जनप्रतिनिधिको सर्वाेच्च संस्था हो, संसद्। जनताले चुनेर पठाएकाहरूको सभा प्रतिनिधिसभामार्फत नै जनताको सार्वभौम अधिकार प्रयोग हुन्छ र राज्य सञ्चालन हुन्छ। सरकार संसद्ले बनाउँछ, नियम कानुन बनाउँछ। वर्तमान सरकारचाहिँ अपवादै भयो, संसद्ले बनाउन पाएन। सिधै सर्वाेच्च अदालतको परमादेशमा बन्यो। बहस आआफ्नै छन्। तर्क आआफ्नै छन्। हामीले अहिले अँगालेको पूरै संसदीय व्यवस्था हो होइन भन्नेमा भिन्नाभिन्नै विचार छन्। मर्म त आखिर संसदीय व्यवस्थाकै हो। नेपालको संविधानले परिकल्पना गरेको भनेको संसदीय व्यवस्था नै हो। तसर्थ, संसद् मुलुकको महत्त्वपूर्ण अंग हो। लोकतन्त्रमा व्यवस्थापिका अर्थात् संसद् सबैभन्दा महत्त्वपूर्ण र शक्तिशाली संस्था हुन्छ। २०७४ सालको प्रतिनिधिसभा निर्वाचनबाट निर्मित प्रतिनिधिसभा भने दुईदुई पटक विघटन हुँदै ब्युँतियो। नयाँ संविधान कार्यान्वयनको कोसेढुंगा थियो, त्यो निर्वाचन। नयाँ संविधानतः पहिलोपटक गठित संसद्ले लयमा काम गर्न भने सकेन। पाएन। कानुन बनाउने काम संसद्को हुँदा हुँदै सरकारहरूले पटकपटक अध्यादेशबाट कानुन ल्याए। अध्यादेशका भरमा शासन चलाउन खोजे। अध्यादेशको व्यवस्था भैपरि आउने अवस्थाका लागि हो, तर सरकारहरूले दुरुपयोग गरे। संसद्लाई निकम्मा पारियो। फेरि जेठ ३ गतेदेखि संसद् अधिवेशन आह्वान भएको छ। तर, संसद् विगतमा झैं फेरि अनिर्णयको बन्दी नबन्ने कुनै विश्वसनीय दृश्य देखिँदैन। दलहरूसम्बन्धी कानुन संशोधन अध्यादेशबाट आउँदा संसद् अनिर्णयको बन्दी बन्यो। २० प्रतिशत सांसद लिएर दल विभाजन गर्न पाइने अध्यादेशले संसद्मा रँडाको मच्चियो। प्रमुख विपक्षी दल एमाले विभाजनका लागि शेरबहादुर देउवा नेतृत्व सरकारले त्यस्तो अध्यादेश नल्याइदिएको भए माधव नेपालले अर्काे पार्टी खोल्न पाउँदैनथे। त्यही बहानामा एमालेले संसद् चल्न दिएन। त्यो मुद्दा एमालेले छोडेको छैन। सरकारसँग एमालेको सबैभन्दा ठूलो इबी त्यसैमा छ। अब सरकारले डाकेको बर्खे अधिवेशनमा त्यही मुद्दा उसले ब्युँत्यायो भने संसद् बेकामे बन्ने निश्चित छ। नेपाली कांग्रेस पूरापूर संसदीय व्यवस्थापनको पक्षपाती हो। उसैको सरकार छ। तर संसद्लाई लयमा सञ्चालन गर्न प्रतिपक्षसँग वार्ता संवादको पहल कदमी उसले लिएको छैन। बरु अध्यादेशबाटै सरकार चलाउन उद्यत् छ। फेरि पनि अध्यादेशबाटै राज गर्ने प्रष्ट संकेत उसले दिइसक्यो। जुन दिन अर्थात् २५ वैशाखमा संसद्को अधिवेशन आह्वान सिफारिस सरकारले गर्यो। त्यसै दिन राष्ट्रपति विद्यादेवी भण्डारीबाट दुई अध्यादेश जारी गरायो। केपी शर्मा ओलीले संसद् विघटन गरे भन्ने आरोप पनि लगाइरहने र संसद्लाई चल्ने वातावरण बनाउन सिन्को नभाँच्ने उसले राजनीतिको रोटीमात्रै सेकिरहेको छ। जनता झुक्याइरहेको छ। आउँदो संसद् अधिवेशन बजेट अधिवेशन हो। संविधानले जेठ १५ गते बजेट ल्याउनै पर्ने बाध्यकारी व्यवस्था गरेको छ। त्यसैले संसद् डाकिएको छ। संसद्मा संसदीय अभ्यास गर्ने वातावरण पहिला नबनाई अधिवेशन डाक्नु भनेको संवेदनशील नहुनु हो। अर्थमन्त्री जनार्दन शर्माले संशोधित बजेट पेस गर्दा संसद्मा ठूलो तगारो झेल्नु परेको थियो। अब फेरि प्रतिपक्षको संसद् अवरोधको तगारो नपन्छाई अधिवेशन डाक्नु जोरजर्बजस्ती गर्न खोज्नु पनि हो। लोकतन्त्र जोरजर्बजस्ती चलाउने व्यवस्था होइन। संवाद र सहमति अनि विधि पद्धतिलाई पछ्याउने व्यवस्था हो। प्रतिपक्षले अवरोध गरे अध्यादेशबाटै बजेट ल्याउने प्रचञ्च भएकैले सरकार संवेदनशीलतापूर्वक प्रतिपक्षसँग वार्तामा नबसेको हो भने त्यो लोकतन्त्रको मर्म विपरीतको कार्य हुन्छ। संसद् डाक्ने, प्रतिपक्षले अवरोध गर्ने, सत्तापक्षले जबरजस्ती गर्ने दृश्यले जनतामा निकै ठूलो निराशा पैदा गरेको छ। प्रतिपक्षले पनि अदालतमा मुद्दा परिसकेको विषयलाई सरकारसँग इबी साँध्न संसद् अवरोधको हतियार प्रयोग गर्नु शोभनीय छैन। संसद् बैठक डाकिने तर नचल्ने यद्यपि सांसदले तलब भत्ता पाइरहने हुँदा जनताले नैतिक प्रश्न पनि उठाएका छन्। त्यो नैतिक प्रश्नमा बल पनि छ। प्रश्न चाहिँ सत्ता र प्रतिपक्ष दुवै पक्षलाई हो। नैतिकताको ख्याल नगर्नु राजनीतिक संस्कार हुन सक्दैन। लोकतान्त्रिक आचारण हुन सक्दैन। जनताप्रति जवाफदेही संसद्, सरकार र प्रतिपक्ष जनताको चाहना हो। लोकतन्त्रको माग हो।"
देशलाई बलियो राष्ट्रिय शक्तिको आवश्यकता छ : ओली,पोखरा : नेकपा एमालेका अध्यक्ष केपी शर्मा ओलीले देश विकासको गतिलाई अघि बढाउन बलियो राष्ट्रिय शक्तिको आवश्यक्ता रहेको बताएका छन्। पोखरामा सोमबार चुनावी सभालाई सम्बोधन गर्दै पूर्वप्रधानमन्त्री ओलीले राष्ट्रियताको रक्षा गर्न सक्ने शक्तिको आवश्यकता रहेको बताएका हुन्। एमालेले चीनबाट पारवहन र यातायात सम्झौता गरेको पूर्वप्रधानमन्त्री ओलीले सुनाए। एमाले सरकारकै सम्झौताका कारण अहिले ४ वटा बन्दरगाहा चीनतर्फ बनिरहेको तथा भारततर्फ पनि बन्दरगाह थपिएको उनले बताए। नेपालको गुमेको भूमी समावेश गरेर नक्सा बनाउने र त्यसलाई संविधानमा सामेल गरेर सर्वसम्मत संसदबाट पारित गराउने काम पनि एमालेकै सरकारले गरेको ओलीले बताए। भारतलाई नेपालको जमिन फिर्ता गराउन कुरा अगाडि बढाउने पनि एमाले नै रहेको उनले सुनाए। त्यसकारण राष्ट्रियताको रक्षा गर्न सुदृढ बलियो शक्ति नभइ हुँदो रहेनछ भन्दै बलियो शक्तिको अगाडि बोल्नसक्ने पार्टी एमाले मात्र रहेको उनले बताए। देशको विकास र समृद्धिका लागि एमालेलाई जिताउन उनले अनुरोध पनि गरे। एमाले अध्यक्ष ओलीले नेपाली कांग्रेसका मुख्य नेताबाहेक अरु नेताप्रति आफ्नो साहानुभूती रहेको बताएका छन्।
"आज रातिदेखि मौन अवधि : के गर्न पाइन्छ, के पाइन्न ?","काठमाडौं : स्थानीय तह निर्वाचनको मौन अवधि मंगलबार राति १२ बजेदेखि लागू हुँदै छ। यो अवधिमा चुनावको प्रचार गर्न निषेध गरिएकोे निर्वाचन आयोगका प्रवक्ता शालिग्राम शर्मा पौडेलले बताए। मौन अवधिमा कुनै प्रकारका छलफल, अन्तरक्रिया, सभासम्मेलन, कार्यशाला, गोष्ठी गर्न रोक लगाइएको छ, प्रवक्ता पौडेलले भने, मौन अवधिअघि नै मतदानस्थलको ३ सय मिटर वरिपरि राखिएका राजनीतिक दल वा उम्मेदवारका प्रचारप्रसार सामग्री हटाइन्छ। कुनै पनि विधि, प्रक्रिया वा माध्यमबाट मत माग्न नपाइने आचारसंहितामा उल्लेख छ। सामाजिक सञ्जाल, अनलाइन, छापालगायत माध्यमबाट दल र उम्मेदवारको पक्ष तथा विपक्षमा सन्देश, सूचना प्रचारका सामग्री पोष्ट वा सेयर गर्न गराउन आयोगले रोक लगाएको छ। पौडेलका अनुसार निर्वाचनको मौन अवधिअगावै उम्मेदवार र उनीहरूका प्रशंसकका फेसबुक, ट्वीटर, टिकटकलगायत पेजका स्पोन्सर सामग्री हटाउन आयोगले आग्रह गरेको छ। सामाजिक सञ्जालमा रहेका आचारसंहिताविपरीतका चित्र, पोष्ट हटाउन आयोगले भनेको छ। नयाँ सामग्री पोष्ट नगर्न निर्देशन दिन आयोगले नेपाल दूरसञ्चार प्राधिकरणलाई निर्देशन दिएको छ। मतदानका दिन वैशाख ३० गते यातायातका साधन बन्द गर्ने निर्णय सरकारले गरेको छ। एम्बुलेन्स, खानेपानीको ट्यांकर, दूध बोक्ने सवारी साधन, दमकल, दूरसञ्चार तथा केबल सेवा, शववाहन, अस्पतालका स्वास्थ्यकर्मीको आवागमनका लागि प्रयोग हुने साधन भने सञ्चालनमा रहनेछन्। निर्वाचनको व्यवस्थापकीय कार्यलाई थप स्वच्छ, स्वतन्त्र, निष्पक्ष, सुरक्षित र भयरहित वातावरणमा सम्पन्न यस्तो निर्णय गरिएको प्रवक्ता पौडेलले बताए। अस्पतालका चिकित्सकले प्रयोग गर्ने सवारी साधन, फोहोरमैला ओसारपसार गर्ने सवारी साधन, तरकारी फलफूल तथा विद्युत् सेवा जस्ता अत्यावशक सेवा र नम्बर प्लेटमा सिडी उल्लेख भएको कूटनीतिक नियोगका सवारी साधनको हकमा सवारी अनुमतिपत्र लिनुपर्ने छैन। मंगलबार राति १२ बजेदेखि नै मतदान कार्य सम्पन्न नभएसम्म तोकिएको क्षेत्रमा मादक पदार्थको बिक्री वितरण र सेवन कार्य सख्त निषेध गर्ने निर्णय आयोगले गरेको छ। वैशाख ३० गते वर्षात हुने मौसम पूर्वअनुमानअनुसार आयोगले सावधानी अपनाउन भनेको छ।"
कांग्रेसले नेतृत्व गरेका पालिका उत्कृष्ट,"काठमाडौं धनगढी : प्रधानमन्त्री तथा कांग्रेस सभापति शेरबहादुर देउवाले नेकपा एमालेलाई भोट नदिन अपिल गरेका छन्। दुई तिहाईको सरकार भएर पनि ओलीजीले संसद भंग गरे। उनले प्रदेश सभाहरू पनि भंग गर्ने तयारी गरेका थिए, अझ पनि उनैलाई जिताउनु भयो भने फेरी संसद भंग गरिदिन्छन् धनगढीको रंगशालामा सत्ता गठबन्धनको चुनावी सभालाई सम्बोधन गर्दै प्रधानमन्त्री देउवाले भने। कांग्रेसको खण्डनसँगै स्पष्टिकरण नेपाली कांग्रेसले प्रमुख प्रतिपक्षी दल एमालेका अध्यक्ष केपी शर्मा ओलीले दुईपटक प्रतिनिधिसभा विघटन गरेको भन्दै अब जनतासमक्ष भोट माग्न जानुको अर्थ नभएको बताएको छ। सोमबार कांग्रेस पार्टी कार्यालय सानेपामा कांग्रेसका प्रवक्ता समेत रहेका डा प्रकाशशरण महतले एमालेले अघिल्लो चुनावमा गरेका वाचाहरू पूरा नगरेको आरोप लगाए। प्रवक्ता महतले कार्यसम्पादन सूची सार्वजनिक गर्दै संघीय मामिला तथा स्थानीय प्रशासन मन्त्रालयले गरेको संस्थागत स्वःमूल्यांकनमा उत्कृष्ट १० मध्ये ६ वटा नेपाली कांग्रेसका प्रतिनिधिले नेतृत्व गरेका पालिका परेको देखिएको बताए। उनले भने, कमजोर १० मा आधा नेकपा एमालेबाट निर्वाचित प्रतिनिधिले नेतृत्व गरेका पालिकाहरू परेका छन्। जनताको सेवा र स्थानीय विकासमा कांग्रेसका प्रतिनिधिहरू अन्य दलका प्रतिनिधिभन्दा अब्बल सावित भएको यो बलियो प्रमाण हो। प्रवक्ता महतले कांग्रेसले २०४८ सालमा सत्ताको बागडोर सम्हाल्दा नेपालमा गरिबी झण्डै ४९ प्रतिशत रहेको बताउँदै अहिले त्यो घटेर १७५ प्रतिशत पुगेको बताए। २०४८ सालको निर्वाचन पछिको कांग्रेसको सरकारले अंगीकार गरेको उदार, खुला बजारमुखी, प्रतिस्पर्धात्मक आर्थिक तथा विकास नीतिले देशमा उद्योग र व्यापार, बैंक तथा वित्तीय संस्था, पुँजी बजार, हवाइ क्षेत्र, शिक्षा, स्वास्थ्य, बीमा, घरजग्गा तथा आवास विकास, निर्माण क्षेत्रमा आशातीत विकास भएको पनि स्विकारेको छ। वैदेशिक रोजगारीको अवसरले नेपालको अर्थतन्त्र र ग्रामीण तथा शहरी गरिबी घटाउन ठूलो मद्दत पुगेको पनि डा महतले प्रष्ट पारे। कांग्रेसले नै ऊर्जा संकटबाट देशलाई लोडसेडिङ मुक्त गराएको भन्दै विद्युत् आयात गर्ने अन्तरदेशीय ढल्केबार मुजफपुर प्रशारण लाईन र सबस्टेशन निर्माणको कामको सुरुआत कांग्रेसले गरेको बताए। स्थानीय जनताका आवश्कता र इच्छालाई पूरा गर्ने यो संकल्पमा निहित नीति र कार्यक्रम आउनासाथ प्रतिस्पर्धी राजनीतिक दल ओली निकै उत्तेजित र आक्रोशित भएर कांग्रेस प्रति गालि गलोजमा उत्रिएको पनि प्रवक्ता महतले बताए। जनताले फैसला गर्ने दिन आएको छ : प्रचण्ड नेकपा माओवादी केन्द्रका अध्यक्ष पुष्पकमल दाहालले नेकपा एमालेका अध्यक्ष ओली अलगाववादी भएको आरोप लगाए। उनले, अहिलेको चुनाव प्रतिगमन र अग्रगमनका विचमा भईरहेको दाबी गरे। एकातिर हामी पाँचदलीय गठबन्धन चुनावमा होमिएका छौं भने अर्कोतिर एमाले वा केपी ओलीको नेतृत्वमा राजवादी, अलगाववादी र अतिबादीहरूको अर्को गठबन्धन छ, त्यसैले जनताले फैसला गर्ने दिन आएको छ दाहालले भने। प्रजातान्त्रीक शक्ति र बामपन्थी शक्ति मिलेका बेला, देशमा ठुलो राजनीतिक परिवर्तन भएको बताए। नेपालको ईतिहासमा जतिजति बेला प्रजातान्त्रीक शक्ति र बामपन्थी शक्ति एकअर्कामा समझदारी बनाएर अघि बढेका छन, त्यती त्यती बेला देशमा ठुलो राजनीतिक परिवर्तन आएको छ। २०४७ सालको परिवर्तन, १२ बुँदे समझदारी र २०६२६३ सालको परिवर्तन यसका उदाहरण हुन दाहालले भने। उनले, गठबन्धन खण्डित गर्न एक शक्ति लागि रहेको आरोप समेत लगाए। गठबन्धनलाई खण्डित गर्न एकशक्ति लागि परेको छ, तर त्यसको केही असर पर्ने वाला छैन उनले भने। शेर बहादुर जी, माधव जी र मेरो बिचमा असमझदारी गराउने खेल भईरहेको हामीलाई राम्ररी थाहा छ। उनले देउवालाई, गठबन्धनका पक्षमा दृढताका साथ उभिएकाले धन्यबाद पनि दिए।म प्रधानमन्त्री शेरबहादुर जीलाई विषेश धन्यबाद दिन चाहन्छु की उहाँ यो पटक बडो दृढतापूर्वक गठबन्धन र प्रतिगामी तत्वका विरुद्ध दह्रो रुपमा उभिनु भएको छ।"
सुवासको अग्रता,"काठमाडौं : सूर्य नेपाल गल्फ टुरको सातौं स्पर्धा सूर्य नेपाल एनपीजीए टुर च्याम्पियनसिपको पहिलो राउन्डमा एमेच्योर सुवास तामाङले अग्रता बनाएका छन्। उनी दोस्रो स्थानका शुक्रबहादुर राईभन्दा एक स्ट्रोकले अगाडि छन्। १३औं दक्षिण एसियाली खेलकुद (साग)का दोहोरो स्वर्ण विजेता सुवासले शीर्ष स्थान कब्जा गर्ने क्रममा आठ अन्डर ६४ को बोगीफ्री कार्ड खेले। भर्खरै मात्र इन्डियन टुरमा ६ खेल खेलेर प्रतियोगितामा सहभागी भएका शुक्रबहादुर राईले सात अन्डर ६५ को स्कोर बनाए। एमेच्योर टासी छिरिङ र प्रो रवि खड्काले पाँच अन्डर ६७ बनाउँदै तेस्रो स्थानमा रहे। नेपालका नम्बर एक प्रोफेसनल खेलाडी भुवन नगरकोटी, दिनेश प्रजापति र एमेच्योर सद्भाव आचार्य चार अन्डर ६८ को स्कोरसहित पाँचौं स्थानमा रहे। यसैगरी कमल तामाङ, रमेश अधिकारी र तीर्थ पौडेल दुई अन्डर ७० को बराबरी स्कोर खेल्दै आठौं स्थानमा रहँदा एक अन्डर ७१ को स्कोर बनाएका धनबहादुर थापाले उनीहरूलाई पछ्याइरहेका छन्। प्रतियोगितामा ३२ व्यावसायिक र १४ एमेच्योर गल्फरको सहभागिता रहेको छ। चार दिने प्रतियोगिताका विजेता खेलाडीले एक लाख ३५ हजार नगद पुरस्कार पाउनेछन्। यस्तै उपविजेताले ८८ हजार र तेस्रो हुने खेलाडीले ६५ हजार पाउनेछन्। प्रतियोगितामा शीर्ष २१ मा पर्ने खेलाडीले पनि नगद पुरस्कार पाउने छन्।"
संसद् अधिवेशन अर्थपूर्ण बनोस्,"जनप्रतिनिधिको सर्वाेच्च संस्था हो, संसद्। जनताले चुनेर पठाएकाहरूको सभा प्रतिनिधिसभामार्फत नै जनताको सार्वभौम अधिकार प्रयोग हुन्छ र राज्य सञ्चालन हुन्छ। सरकार संसद्ले बनाउँछ, नियम कानुन बनाउँछ। वर्तमान सरकारचाहिँ अपवादै भयो, संसद्ले बनाउन पाएन। सिधै सर्वाेच्च अदालतको परमादेशमा बन्यो। बहस आआफ्नै छन्। तर्क आआफ्नै छन्। हामीले अहिले अँगालेको पूरै संसदीय व्यवस्था हो होइन भन्नेमा भिन्नाभिन्नै विचार छन्। मर्म त आखिर संसदीय व्यवस्थाकै हो। नेपालको संविधानले परिकल्पना गरेको भनेको संसदीय व्यवस्था नै हो। तसर्थ, संसद् मुलुकको महत्त्वपूर्ण अंग हो। लोकतन्त्रमा व्यवस्थापिका अर्थात् संसद् सबैभन्दा महत्त्वपूर्ण र शक्तिशाली संस्था हुन्छ। २०७४ सालको प्रतिनिधिसभा निर्वाचनबाट निर्मित प्रतिनिधिसभा भने दुईदुई पटक विघटन हुँदै ब्युँतियो। नयाँ संविधान कार्यान्वयनको कोसेढुंगा थियो, त्यो निर्वाचन। नयाँ संविधानतः पहिलोपटक गठित संसद्ले लयमा काम गर्न भने सकेन। पाएन। कानुन बनाउने काम संसद्को हुँदा हुँदै सरकारहरूले पटकपटक अध्यादेशबाट कानुन ल्याए। अध्यादेशका भरमा शासन चलाउन खोजे। अध्यादेशको व्यवस्था भैपरि आउने अवस्थाका लागि हो, तर सरकारहरूले दुरुपयोग गरे। संसद्लाई निकम्मा पारियो। फेरि जेठ ३ गतेदेखि संसद् अधिवेशन आह्वान भएको छ। तर, संसद् विगतमा झैं फेरि अनिर्णयको बन्दी नबन्ने कुनै विश्वसनीय दृश्य देखिँदैन। दलहरूसम्बन्धी कानुन संशोधन अध्यादेशबाट आउँदा संसद् अनिर्णयको बन्दी बन्यो। २० प्रतिशत सांसद लिएर दल विभाजन गर्न पाइने अध्यादेशले संसद्मा रँडाको मच्चियो। प्रमुख विपक्षी दल एमाले विभाजनका लागि शेरबहादुर देउवा नेतृत्व सरकारले त्यस्तो अध्यादेश नल्याइदिएको भए माधव नेपालले अर्काे पार्टी खोल्न पाउँदैनथे। त्यही बहानामा एमालेले संसद् चल्न दिएन। त्यो मुद्दा एमालेले छोडेको छैन। सरकारसँग एमालेको सबैभन्दा ठूलो इबी त्यसैमा छ। अब सरकारले डाकेको बर्खे अधिवेशनमा त्यही मुद्दा उसले ब्युँत्यायो भने संसद् बेकामे बन्ने निश्चित छ। नेपाली कांग्रेस पूरापूर संसदीय व्यवस्थापनको पक्षपाती हो। उसैको सरकार छ। तर संसद्लाई लयमा सञ्चालन गर्न प्रतिपक्षसँग वार्ता संवादको पहल कदमी उसले लिएको छैन। बरु अध्यादेशबाटै सरकार चलाउन उद्यत् छ। फेरि पनि अध्यादेशबाटै राज गर्ने प्रष्ट संकेत उसले दिइसक्यो। जुन दिन अर्थात् २५ वैशाखमा संसद्को अधिवेशन आह्वान सिफारिस सरकारले गर्यो। त्यसै दिन राष्ट्रपति विद्यादेवी भण्डारीबाट दुई अध्यादेश जारी गरायो। केपी शर्मा ओलीले संसद् विघटन गरे भन्ने आरोप पनि लगाइरहने र संसद्लाई चल्ने वातावरण बनाउन सिन्को नभाँच्ने उसले राजनीतिको रोटीमात्रै सेकिरहेको छ। जनता झुक्याइरहेको छ। आउँदो संसद् अधिवेशन बजेट अधिवेशन हो। संविधानले जेठ १५ गते बजेट ल्याउनै पर्ने बाध्यकारी व्यवस्था गरेको छ। त्यसैले संसद् डाकिएको छ। संसद्मा संसदीय अभ्यास गर्ने वातावरण पहिला नबनाई अधिवेशन डाक्नु भनेको संवेदनशील नहुनु हो। अर्थमन्त्री जनार्दन शर्माले संशोधित बजेट पेस गर्दा संसद्मा ठूलो तगारो झेल्नु परेको थियो। अब फेरि प्रतिपक्षको संसद् अवरोधको तगारो नपन्छाई अधिवेशन डाक्नु जोरजर्बजस्ती गर्न खोज्नु पनि हो। लोकतन्त्र जोरजर्बजस्ती चलाउने व्यवस्था होइन। संवाद र सहमति अनि विधि पद्धतिलाई पछ्याउने व्यवस्था हो। प्रतिपक्षले अवरोध गरे अध्यादेशबाटै बजेट ल्याउने प्रचञ्च भएकैले सरकार संवेदनशीलतापूर्वक प्रतिपक्षसँग वार्तामा नबसेको हो भने त्यो लोकतन्त्रको मर्म विपरीतको कार्य हुन्छ। संसद् डाक्ने, प्रतिपक्षले अवरोध गर्ने, सत्तापक्षले जबरजस्ती गर्ने दृश्यले जनतामा निकै ठूलो निराशा पैदा गरेको छ। प्रतिपक्षले पनि अदालतमा मुद्दा परिसकेको विषयलाई सरकारसँग इबी साँध्न संसद् अवरोधको हतियार प्रयोग गर्नु शोभनीय छैन। संसद् बैठक डाकिने तर नचल्ने यद्यपि सांसदले तलब भत्ता पाइरहने हुँदा जनताले नैतिक प्रश्न पनि उठाएका छन्। त्यो नैतिक प्रश्नमा बल पनि छ। प्रश्न चाहिँ सत्ता र प्रतिपक्ष दुवै पक्षलाई हो। नैतिकताको ख्याल नगर्नु राजनीतिक संस्कार हुन सक्दैन। लोकतान्त्रिक आचारण हुन सक्दैन। जनताप्रति जवाफदेही संसद्, सरकार र प्रतिपक्ष जनताको चाहना हो। लोकतन्त्रको माग हो।"
देशलाई बलियो राष्ट्रिय शक्तिको आवश्यकता छ : ओली,पोखरा : नेकपा एमालेका अध्यक्ष केपी शर्मा ओलीले देश विकासको गतिलाई अघि बढाउन बलियो राष्ट्रिय शक्तिको आवश्यक्ता रहेको बताएका छन्। पोखरामा सोमबार चुनावी सभालाई सम्बोधन गर्दै पूर्वप्रधानमन्त्री ओलीले राष्ट्रियताको रक्षा गर्न सक्ने शक्तिको आवश्यकता रहेको बताएका हुन्। एमालेले चीनबाट पारवहन र यातायात सम्झौता गरेको पूर्वप्रधानमन्त्री ओलीले सुनाए। एमाले सरकारकै सम्झौताका कारण अहिले ४ वटा बन्दरगाहा चीनतर्फ बनिरहेको तथा भारततर्फ पनि बन्दरगाह थपिएको उनले बताए। नेपालको गुमेको भूमी समावेश गरेर नक्सा बनाउने र त्यसलाई संविधानमा सामेल गरेर सर्वसम्मत संसदबाट पारित गराउने काम पनि एमालेकै सरकारले गरेको ओलीले बताए। भारतलाई नेपालको जमिन फिर्ता गराउन कुरा अगाडि बढाउने पनि एमाले नै रहेको उनले सुनाए। त्यसकारण राष्ट्रियताको रक्षा गर्न सुदृढ बलियो शक्ति नभइ हुँदो रहेनछ भन्दै बलियो शक्तिको अगाडि बोल्नसक्ने पार्टी एमाले मात्र रहेको उनले बताए। देशको विकास र समृद्धिका लागि एमालेलाई जिताउन उनले अनुरोध पनि गरे। एमाले अध्यक्ष ओलीले नेपाली कांग्रेसका मुख्य नेताबाहेक अरु नेताप्रति आफ्नो साहानुभूती रहेको बताएका छन्।
१८ वर्ष पुगेकालाई मताधिकार दिइएको पहिलो निर्वाचन,"काठमाडौं : २०४९ सालको स्थानीय निर्वाचनमा १८ वर्ष उमेर पुगेकालाई मताधिकार दिइएको थियो। जुन नयाँ व्यवस्था थियो। राणाकालीन समयदेखि २१ वर्ष उमेर पुगेकालाई मात्रै बालिग मानी मताधिकार प्रदान गरिएको थियो। यो व्यवस्थाले युवा मतदातामा निकै ठूलो उत्साह थियो। १ करोड २० लाख मतदाता रहँदा करिब ६५ प्रतिशत मतदान भएको थियो। त्यस समय ३ हजार ९ सय ९५ गाउँविकास समिति र ३६ नगरपालिकाका थिए। ती क्षेत्रका लागि निर्वाचन भएको थियो। चुनावमा मान्यता पाएका पाँच राजनीतिक दल र स्वतन्त्रसमेत गरी करिब ३ लाख ५० हजार उम्मेदवार विभिन्न पदका लागि चुनावी प्रतिस्पर्धामा थिए। बहुदलपछि जनतामा धेरै नै उत्साह थियो। नयाँ संरचनामा चुनाव भयो। सानाठूला सबै चुनावी मैदानमा थिए, २०४९ सालमा महोत्तरीको बर्दिबास गाउँविकास समितिको अध्यक्ष जितेका चिरञ्जीवी हमाल भन्छन्, गाउँभरि घुमेर खुसियाली मनाइन्थ्यो। पहिला जनताले विजयी उम्मेदवारलाई काँधमा बोकिबोकी गाउँ घुमाउँथे, कस्तो रमाइलो हुन्थ्यो। २०४९ सालको चुनावमा नेपाली कांग्रेसले स्थानीय तहमा झन्डै दुईतिहाइ सिट जितेको सुनाउँछन् नेकपा माओवादी केन्द्रका केन्द्रीय सदस्य दीपबहादुर योञ्जन। प्रजातन्त्रको बहालीसँगै नयाँ संविधान बन्यो। २०४८ सालमा आम चुनाव भयो। २०४९ सालमा स्थानीय निकायको चुनावले उत्साह थप्यो, उनी भन्छन्, त्यो चुनावमा नेपाली कांग्रेसले झन्डै दुईतिहाइ सिट जित्यो। जनआन्दोलनले गर्दा जनताहरूको मत कांग्रेसतिर थियो। २०४६ मा संवैधानिक राजतन्त्र र बहुदलीय प्रजातन्त्रको व्यवस्था आयो। तर, प्रजातन्त्रले मात्रै जनताको माग र जनजीविका सम्बोधन नगरेको बताउँछन् राजनीतिकर्मी ७३ वर्षीय योञ्जन। जबसम्म यो देशमा लोकतन्त्र, गणतन्त्र आउँदैन तबसम्म राष्ट्रियता बलियो बन्दैन। नागरिकको जनजीविकाको मुख्य सवाललाई सम्बोधन गर्दैन भनेका थियौं, उनले भने, खुसीको कुरो आज देश संघीयतामा गयो। त्यसै अन्तर्गतको स्थानीय चुनावी माहोलमा छौं। २०४९ सालको स्थानीय चुनाव दुई चरणमा भएको थियो। गाउँविकास समिति र नगरपालिकाको प्रमुख, उपप्रमुख, अध्यक्ष, उपाध्यक्ष, वडा सदस्य गरी ४४ हजार ५ सय ३९ पदका लागि दुई चरणमा निर्वाचन भएको थियो। पहिलो चरणमा २ हजार ३० गाउँविकास समिति र ११ नगरपालिकामा २०४९ वैशाख २४ गतेदेखि सुरु गरी जेठ १५ मा मतदान गराइएको थियो। दोस्रो चरणमा १ हजार ९ सय ६५ गाउँविकास र २५ नगरपालिकामा वैशाख २७ गते निर्वाचन सुरु गरी जेठ १८ गतेका दिन मतदान गराएको थियो। एकै जिल्लामा पनि दुई चरणमा मतदान गर्ने दिन तोकिएको थियो। जिल्लाका सीडीओलाई सो जिल्लाको निर्वाचन सञ्चालन गर्न निर्वाचन अधिकृत नियुक्त गरिएको थियो। २०४९ सालको निर्वाचनमा एक विकास क्षेत्रभरि एकै पटक निर्वाचन सम्पन्न गराउनुपर्ने बाध्यात्मक व्यवस्था थियो। प्रत्येक जिल्लामा दुई चरणमा निर्वाचन गर्ने परम्परा थियो। मतदानमा खटिने एक टोलीले नजिकैको अर्र्को गाउँविकास समितिका दुई मतदान केन्द्रमा तीन चार दिनको अन्तरालमा निर्वाचन गराउँथे। स्थानीय निकायको निर्वाचनमा देशभरि ५ हजार ७१ मतदान केन्द्र र उपकेन्द्रहरू थिए। ४० हजार सुरक्षाकर्मी र करिब ५५ हजार कर्मचारी दुवै चरणको निर्वाचनका लागि खटिएका निर्वाचन आयोगको तथ्यांकले देखाएको छ। १८ वर्ष उमेर पुगेकाले मतदान गर्न पाउँथे भने २५ वर्ष पूरा गर्नेले उम्मेदवारी दिन। अहिले स्थानीय तहको चुनावमा उम्मेदवार बन्न २१ वर्ष पूरा भएको हुने पर्ने नियम छ। अन्य प्रचलित कानुनले अयोग्य नभएको र सार्वजनिक सम्पत्ति हिनामिना नगरेको व्यक्ति उम्मेदवारका लागि योग्य हुन्थे। कुनै स्थानमा बसाई सरेर आएको एक वर्ष भएपछि मात्रै त्यहाँको चुनावमा भोट हाल्न दिने व्यवस्था थियो। गाउँविकास समितिको अध्यक्ष र उपाध्यक्ष पदमा उम्मेदवारी दिँदा १ सय रुपैयाँ धरौटी राख्नुपथ्र्योे। सदस्य पदका लागि ५० रुपैयाँ भए पुग्थ्यो। नगरपालिकाको प्रमुख र उपप्रमुखका लागि ५ सय धरौटी तोकिएको थियो भने सदस्यहरूका लागि दुई सय मात्रै थियो। खसेको सदर मतको १० प्रतिशत मत प्राप्त नगरेको खण्डमा त्यस्ता उम्मेदवारले राखेको धरौटी जफत हुने व्यवस्था थियो। निर्वाचन आयोगबाटै सबै जिल्लाको गाउँविकास समिति र नगरपालिकाको निर्वाचनमा चाहिने निर्वाचन सामग्री पठाइनथ्यो। निर्वाचन सामग्रीको खरिद तथा छपाइ गरी सम्बन्धित जिल्ला निर्वाचन अधिकृतको कार्यालयमा पठाइन्थ्यो। निर्वाचन हुने दिनभन्दा अगाडि नै सबै मतदान केन्द्रहरूमा ती सामग्री पुर्याइसकेको हुन्थ्यो। तीन पदका लागि चुनाव चिह्न अंकित एउटै मात्र मतपत्रको व्यवस्था गरिएको थियो। निर्वाचन प्रचारप्रसारका लागि आयोगले गाउँविकास समितिका अध्यक्ष र उपाध्यक्षका लागि अधिकतम १० हजारसम्मको सीमा तोकेको थियो। सदस्यका लागि दुई हजारसम्म खर्च गर्न दिइएको थियो। नगरप्रमुखका र उपमुखका उम्मेदवारले २५ हजारसम्म खर्च गर्न पाउँथे भने सदस्यहरूलाई १० हजारसम्मको हद तोकिएको हुन्थ्यो। उम्मेदवारले निर्वाचन परिणाम घोषणा भएको मितिले ३० दिनभित्र सम्बन्धित निर्वाचन अधिकृत समक्ष बुझाउनु पर्ने व्यवस्था थियो। जनता आफूले चाहेको जनप्रतिनिधि चुन्न उत्साहित थिए। तर, चुनावको प्रचारको शैली पारम्परिक थियो, लेखक चन्द्रकिशोर भन्छन्, बयलगाडी चढेर उम्मेदवारहरू चुनाव प्रचारमा जान्थें। हुनेले मोटरसाइकल पनि प्रयोग गर्थे। त्यो बेला मेयरको उम्मेदवारसँग पनि मोटरसाइकल थिएन। टोलटोलमा चुनाव प्रचारमा हिँडेकाहरू विभाजित भएर घरघरमा खाना खान्थें। कार्यकर्तामा खर्च थिएन। चन्द्रकिशोर थप्छन्, पम्पलेट धेरै कम मात्रामा छापिनथ्यो। तुलानात्मक रूपमा महिला सहभागिता कम हुन्थ्यो। स्थानीय निकाय निर्वाचन स्वतन्त्र, निष्पक्ष र शान्तिपूर्ण रूपमा सम्पन्न गराउन दलहरूले नै आचारसंहिता बनाउँथे। राष्ट्रिय राजनीतिक दलहरूले तीन सूत्रीय मूल आचरण तथा २१ सूत्रीय सामान्य आचारण सम्मिलित आचारसंहिता बनाएका थिए। पालनाका लागि प्रतिबद्धतासमेत व्यक्त गरेका थिए। मतदानको समयमा जुनसुकै पक्षबाट बुथ क्याप्चर भएको सूचना प्राप्त भएमा निर्वाचन आयोगबाट तुरुन्त छानबिन गरी पुनः मतदान गराउने दलहरूले सहमति गरेका थिए। त्यसरी बुथ क्याप्चर गर्ने व्यक्तिमाथि कानुनी कारबाही गराउने उनीहरू सम्झौता गर्थें। मतदानको दिन मतदान केन्द्र वरिपरि हातहतियार लिएर घुम्न निषेध गरिन्थ्यो। मादक पदार्थ बिक्री वितरणमा पनि रोक लगाइथ्यो। श्री ५ को सरकारले स्थानीय निकाय निर्वाचन हुने दिनहरू २०४९ जेठ १५ र १८ गते दुई दिन निर्वाचनको प्रयोजनका लागि सार्वजनिक बिदा दिएको थियो। त्यसैगरी जिल्लामा प्रत्येक राजनीतिक दललाई चारवटा र स्वतन्त्र उम्मेदवारलाई एउटाका दरले सवारी पासको व्यवस्था गरिनथ्यो। कूटनीतिक नियोग, सरकारी तथा अत्यावश्यक बाहेक लामो तथा छोटो दूरीका सवारी साधन बस, मोटरसाइकलहरू समेत मतदानको दिन बन्द गर्ने व्यवस्था गरिएको थियो। स्थानीय निकायहरूको निर्वाचन शान्तिपूर्ण, स्वतन्त्र र निष्पक्ष रूपले निर्वाध सम्पन्न गर्न निर्वाचनको पूर्वसन्ध्यामा तत्कालीन प्रमुख निर्वाचन आयुक्त सूर्यप्रसाद श्रेष्ठले सम्पूर्ण मतदाताहरू, निर्वाचनमा सहभागी राजनीतिक दल र अन्य उम्मेदवारहरूसित सहयोगका लागि सार्वजनिक अनुराध गरेका थिए। २०४९ सालको स्थानीय निर्वाचनमा मुठभेट हुँदा चार जनाको मृत्यु भएको थियो। नेपालको निर्वाचन इतिहासमा उल्लेख भएअनुसार, प्रथम चरणको निर्वाचनमा धनुषा र सप्तरीमा मतदाताबीच झडप भई गोली चल्दा दुई जनाको मृत्यु भयो। रौतहटका ८ गाउँविकास समितिलगायत देशभरिका गाउँविकास तथा नगरपालिकाहरूका समेत आपसी विवादका करण मतदान स्थगित गर्नुपरेको थियो। त्यस्तै दोस्रो चरणको निर्वाचन पनि शान्तिपूर्ण रूपमा अधिकांश ठाउँमा सम्पन्न भए। सिरहा र महोत्तरीमा हिंसात्मक घटनामा परेर दुई जनाको मृत्यु भएको थियो। विभिन्न ३२ गाउँ विकास समिति र केही नगरपालिकाका केही वडाहरूमा मतदान स्थगित भएको थियो। दोलखामा मतदान कार्य सम्पन्न हुन नदिई जबर्जस्ती उम्मेदवारहरूले विजयी भएको घोषणा गर्न लगाई प्रमाणपत्रसमेत लिएका थिए। मतदान भएका मतपेटीका फुटाइदिएको र अन्य कूटपिटका घटनाहरूसमेत भएका थिए। प्रजातन्त्रको बहालीसँगै नयाँ संविधान बन्यो। २०४८ सालमा आम चुनाव भयो। २०४९ सालमा स्थानीय निकायको चुनावले उत्साह थप्यो। त्यो चुनावमा नेपाली कांग्रेसले झन्डै दुईतिहाइ सिट जित्यो।  दीपबहादुर योञ्जन केन्द्रीय सदस्य, माओवादी केन्द्र बयलगाडी चढेर उम्मेदवारहरू चुनाव प्रचारमा जान्थे। हुनेले मोटरसाइकल पनि प्रयोग गर्थे। त्यो बेला मेयरको उम्मेदवारसँग पनि मोटरसाइकल थिएन। टोलटोलमा चुनाव प्रचारमा हिँडेकाहरू घरघरमा बाँडिएर खाना खान्थे। चन्द्रकिशोर, लेखक प्रजातन्त्रको बहाली भएपछि २०४९ सालको स्थानीय निर्वाचनमा जनतामा उत्साह देखिएको थियो। १८ वर्ष उमेर पुग्नेहरूले पहिलो पटक मतदान गरेका थिए। उक्त निर्वाचनमा महोत्तरीको बर्दिबास गाउँ विकास समिति अध्यक्षमा नेपाली कांग्रेसको तर्फबाट उम्मेदवार बनेका चिरञ्जीवी हमाल विजयी भएका थिए। त्यो समयको चुनावी प्रक्रिया, अवस्थाबारे हमालसँग गरिएको कुराकानी : २०४९ सालमा कसरी चुनाव भएको थियो ? उम्मेदवारहरूले उम्मेदवारी दर्ता गराउँथे। सबै पार्टीका चुनाव चिह्न थियो। कम्युनिस्टहरू लाल झन्डा लिएर चुनावमा हिँड्थे। कांग्रेसहरू गाछी छापको झन्डा लहराउँदै घरघरमा भोट माग्न हिँड्थे। अहिलेको जस्तै पहिले पनि चुनावी माहोल तातिन्थ्यो। साइकल, मोटरसाइकलमा हिँडेर प्रचारप्रसार हुन्थ्यो। अहिले त एक कल गर्दा १० वटा गाडी आउँछ। त्यतिखेर त सबैको पहुँचमा फोन पनि थिएन। गाडी त सपनाकै कुरो हुन्थ्यो। गाडी नै थिएन। चुनावको माहोल कति दिनसम्म चलथ्यो ? त्यतिधेरै दिन हुँदैन्थ्यो। त्यस्तै १०१५ दिन। बहुदलपछिको चुनाव कस्तो थियो ? चुनावप्रति जनतामा धेरै नै उत्साह देखिन्थ्यो। किनभने नयाँनयाँ चुनाव थियो। भनिन्छन् नि लंकामे छोटो ४९ हात। त्यस्तै सानाठूला सबैलाई चुनाव लागेको थियो। स्वतन्त्र उम्मेदवार कति हुन्थ्यो। अहिले जस्तो थिएन। अलि अलि हुन्थें। गाविस अध्यक्ष जितेपछि कस्तो महसुुस भयो त्यतिखेर ? धेरै खुसी लागेको थियो। गाविसको अध्यक्ष हुनु त त्यो समयका लागि ठूलै कुरो हुन्थ्यो। गाउँको सबैभन्दा ठूलो पदमा पाएको महसुस हुन्थ्यो। भोट हाल्न मतदाताहरू कतिको जान्थे ? जान्थे नि, ६०६५ प्रतिशत मतदान हुन्थ्यो। पार्टीहरूले मतदाताहरूलाई मतदान केन्द्रसम्म जाने वातावरण बनाउँथे। स्थानीय चुनावमा वाडवाडबाट सबै मतदाताहरूलाई उम्मेदवाहरूले मतदान गर्न उत्प्रेरित गर्थे। टायर गाडीमा चढेर भोटरहरू मतदान केन्द्रसम्म जान्थे। चुनावको प्रचारप्रसार कसरी हुन्थ्यो ?पोस्टर छपाउँथे। टाँस्थे। चुनाव चिह्नलाई झन्डा बनाएर मतदातालाई चिनाउँथे। त्यतिखेर चुनावमा कतिको खर्च हुन्थ्यो ?धेरै खर्च हुन्थेन। अहिले पो जवाना फेरियो। त्यतिखेर पोस्टर टाँसेपछि चुनावको प्रचार धेरै भयो भन्ने हुन्थ्यो। हात जोडेर घरघरमा गएर भोट मागिन्थ्यो। पहिला भोटर पनि कम हुन्थे। अहिले जस्तो चुनावमा गाडी हुँदैनन्थ्यो। चुनावी प्रचारमा केन्द्रका नेता कतिको आउँथे ? केन्द्रबाट नेता बोलाएर प्रचारप्रसार, भाषण गर्ने चलन थिएन। अहिले मात्रै यस्तो देखिएको हो। पहिले र अहिलेको चुनावमा के फरक छ ? अहिले जस्तो होटल, बार फ्रि, गाडी फ्रि, मोबाइलको रिचार्ज फ्रि, त्यतिखेर केही पनि हुँदैनथ्यो। घुम्यो, घुम्यो अनि आफ्नो घरको घुघनी, मुरही खाइनथ्यो, प्रचारमा मानिसहरू हिँड्थे। पहिला कसरी उम्मेदवारहरूले टिकट पाउँथे। पहिले टिकट किन्ने चलनको नामोनिसान थिएन। पछिल्लो समय टिकट किनबेच भएको सुनिन थालेको छ। अहिले बिकृति बढ्यो। पैसा कमाएपछि शान खोज्नु पर्यो। शान त चुनाव जितेरै हुने हो। पहिला त जनप्रतिनिधिहरूलाई जनताले धेरै माया र समान पनि गर्थें। हाम्रो जनतासँग प्रत्यक्ष सरोकार हुन्थ्यो। अहिले त्यस्तो छैन। चुनाव जितेपछि कस्तो वातावरण बन्थ्यो ? गाउँभरि घुमेर खुसियाली मनाइन्थ्यो। पहिला जनताले विजयी उम्मेदवारलाई काँधमा बोकिबोकी गाउँ घुमाउँथे। कस्तो रमाइलो हुन्थ्यो। पाँच वर्षको कार्यकाल हुन्थ्यो। अहिले जस्तो करोडौं बजेट आउँदैन थियो। १०१२ लाख पनि आउँदैनथ्यो। त्यो बेला जनताले कस्तो विकास माग्थे ? बाटोघाटो, खिचाइ, पैनी, खानेपानीका योजनाहरू धेरै माग हुन्थ्यो। गाउँका सबै जनप्रतिनिधि, बुद्धिजीवीहरू गाविसमा बस्थ्यौं। मेरो कार्यकालमा कहिले पनि मनमुटाव भएन। एमालेको बहुमत हुन्थ्यो। हामी मिलेर सबै काम गथ्यौ। हाम्रो कहिले विवाद भएन। समाजको समस्या कसरी मिलाइन्थ्यो ?गाउँमा कुनै वादविवाद, झैंझगडालाई गाउँमै बसेर पञ्चैती गरेर मिलाइन्थ्यो। पहिला गाउँमा मिलाउने प्रयास हुन्थ्यो। नमिलेको धेरै कम मुद्दाहरू अदालतमा जान्थ्यो।"
"टिकट पाउने पुरुष, प्रचारमा महिला","काठमाडौं : देश यतिबेला स्थानीय चुनावमा होमिएको छ। दलहरू प्रचारप्रसारमा व्यस्त छन्। यसपटक गटबन्धनका कारण महिला उम्मेदवारको संख्या विगतको चुनावमा भन्दा घटेको छ। तर, चुनाव प्रचारमा भने महिलाको संख्या बढी छ। टिकट दिने समयमा महिलालाई पाखा लगाएपनि चुनाव प्रचारमा भने अधिकांश महिला प्रयोग भएका छन्। नवलपरासीकी कल्पना चापागाईं चुनावी अभियानमा हरेक दिन खटिन्छिन्। उनले अभियानमा पुरुष भन्दा महिला बढी भएको बताइन्। धेरै महिला नै छौं। छिटोछिटो घरको काम सकेर प्रचारमा निस्कन्छौं। आफनो उम्मेदवार जिताउन निस्कनेमा धेरै महिलाको सहभागिता छ। उनले भनिन्। पोखराकी अञ्जु क्षेत्री पनि निरन्तर चुनावी अभियानमा छिन्। पोखरा महानगरपालिका५ की वडा सदस्य क्षेत्री यसपटक अध्यक्षको दावेरदार थिइन्। उनलाई पार्टीले टिकट दिएन तर पनि उनी निरन्तर चुनावी अभियानमा छन्। उनीसँगै थुप्रै महिलाको टीम अभियानमा खटिएको छ। उनी भन्छिन्, प्रचार प्रसारमा महिला, र्यालीमा महिला, आमसभामा महिला अनि पद पाउने पुरुष। चुनावी अभियानमा पुरुषभन्दा महिला नै बढी रहेको उनले बताइन्। हरेक घरबाट पार्टीलाई सहयोग गर्न चुनावी घरदैलोमा प्रायः महिला नै धेरै हुने गरेको उनको भनाइ छ। नेकपा एमालेका उपमहासचिव विष्णु रिमाल भन्छन्, महिला भोटरको संख्या बढी छ, त्यसैले महिला सहभागिता बढ्नु स्वाभाविक हो। पछिल्लो समय महिलाहरू सक्षम र राजनीति बुझने हुनुभएको छ। उनले पुरुषको सहभागिता पनि राम्रै रहेको बताए। जनता समाजवादीका उपेन्द्र यादव भने चुनावमा महिला सहभागिता बढनु भनेको शुभ संकेत भएको बताउँछन्। उनले भने, महिला राजनीतिमा सक्रिय हुनु भनेको खुशीको कुरा हो, यो शुभ संकेत पनि हो। हामीले खोजेकै यही हो। महिला उम्मेदवार घटेको विषयमा उनी भन्छन्, महिला उम्मेदवार घटेका छैनन्, एशिया महादेशमा सबैभन्दा बढी नेपालको राजनीतिमा महिला सहभागिता बढेको छ। माओवादीका प्रमुख सचेतक देव गुरुङ भने पुरुषहरू वैदेशिक रोजगारीमा भएकाले महिलाको सहभागिता बढी भएको हुनसक्ने अनुमान गर्छन्। उनले भने, युवाहरू धेरै विदेशमा हुनुहुन्छ नेपालमा महिला भोटरको सहभागिता पनि बढी छ। पछिल्लो समय राजनीतिमा महिलाले चासो राखेका छन्। पोखरामा एमालेको चुनावी प्रचारका क्रममा। पोखरा महानगरपालिका मेयरका उम्मेदवार कृण्ण थापा महिला उम्मेदवारको संख्या पनि बढी भएका कारण नै महिला सहभागी बढेको अनुमान गर्छन्। उनका अनुसार महिला संख्या बढी भएकै कारण प्रचारमा सहभागिता बढ्यो। अर्को राजनीतिमा महिला सहभागिता बढेकाले पनि यस्तो भएको हुनसक्छ। आफ्नो उम्मेदवार जिताउन महिला आफन्तहरू प्रचारमा निस्किएर पनि हुनसक्छ। अर्को कुरा धेरै महिला घरमै बसिरहने भएकाले केही फ्रिडमका लागि पनि प्रचारप्रसारमा महिला बढी आएको अनुमान छ। ललितपुर महानगरपालिकाका मेयर चिरीबाबु मर्हजन प्रचारमा महिला सहभागिता हुनु भनेको जीतको संकेत भएको बताउँछन्। उनले भने, उम्मेदवार जिताउन जहाँ महिलाको समूह लागिपरेको छ त्यहाँ जीत सुनिश्चित छ। यो जीतको संकेत हो। राष्ट्रिय महिला आयोगका अध्यक्ष कमला पराजुली हरेक काममा महिला अगाडि बढनुपर्ने भएपनि नेतृत्व लिने समय हुँदा पछाडि पारिने बताउँछिन्। उनी भन्छिन्, आन्दोलनमा महिला, प्रचारप्रसारमा महिला तर नेतृत्व लिने बेलामा पुरुष। सबैलाइ बाँडेर महिलालाई अन्तिममा खाने बेलामा भाग नपुगे जस्तो। अनुगमनको क्रममा सुदुरपश्चिम पुगेकी पराजुलीले चुनावी प्रचारमा व्यापक रुपमा महिला सहभागी देखेको बताइन्। पितृसत्ताले महिलाहरूलाई कसरी प्रयोग गरेको छ भन्ने एउटा उदाहारण चुनाव प्रचारमा महिला सहभागिता भएको महिला अधिकारकर्मी डा रेनुराज भण्डारीको भनाइ छ। उनी भन्छिन्, पितृसत्ताले महिलालाई दोस्रो दर्जाको रुपमा स्वीकार्न लगाएको छ। पावरको नजिक पुग्न कि पुरुष रिझाउनु पर्ने, कि पार्टीलाइ खुशी बनाउनुपर्ने।"
संसद् अधिवेशन अर्थपूर्ण बनोस्,"जनप्रतिनिधिको सर्वाेच्च संस्था हो, संसद्। जनताले चुनेर पठाएकाहरूको सभा प्रतिनिधिसभामार्फत नै जनताको सार्वभौम अधिकार प्रयोग हुन्छ र राज्य सञ्चालन हुन्छ। सरकार संसद्ले बनाउँछ, नियम कानुन बनाउँछ। वर्तमान सरकारचाहिँ अपवादै भयो, संसद्ले बनाउन पाएन। सिधै सर्वाेच्च अदालतको परमादेशमा बन्यो। बहस आआफ्नै छन्। तर्क आआफ्नै छन्। हामीले अहिले अँगालेको पूरै संसदीय व्यवस्था हो होइन भन्नेमा भिन्नाभिन्नै विचार छन्। मर्म त आखिर संसदीय व्यवस्थाकै हो। नेपालको संविधानले परिकल्पना गरेको भनेको संसदीय व्यवस्था नै हो। तसर्थ, संसद् मुलुकको महत्त्वपूर्ण अंग हो। लोकतन्त्रमा व्यवस्थापिका अर्थात् संसद् सबैभन्दा महत्त्वपूर्ण र शक्तिशाली संस्था हुन्छ। २०७४ सालको प्रतिनिधिसभा निर्वाचनबाट निर्मित प्रतिनिधिसभा भने दुईदुई पटक विघटन हुँदै ब्युँतियो। नयाँ संविधान कार्यान्वयनको कोसेढुंगा थियो, त्यो निर्वाचन। नयाँ संविधानतः पहिलोपटक गठित संसद्ले लयमा काम गर्न भने सकेन। पाएन। कानुन बनाउने काम संसद्को हुँदा हुँदै सरकारहरूले पटकपटक अध्यादेशबाट कानुन ल्याए। अध्यादेशका भरमा शासन चलाउन खोजे। अध्यादेशको व्यवस्था भैपरि आउने अवस्थाका लागि हो, तर सरकारहरूले दुरुपयोग गरे। संसद्लाई निकम्मा पारियो। फेरि जेठ ३ गतेदेखि संसद् अधिवेशन आह्वान भएको छ। तर, संसद् विगतमा झैं फेरि अनिर्णयको बन्दी नबन्ने कुनै विश्वसनीय दृश्य देखिँदैन। दलहरूसम्बन्धी कानुन संशोधन अध्यादेशबाट आउँदा संसद् अनिर्णयको बन्दी बन्यो। २० प्रतिशत सांसद लिएर दल विभाजन गर्न पाइने अध्यादेशले संसद्मा रँडाको मच्चियो। प्रमुख विपक्षी दल एमाले विभाजनका लागि शेरबहादुर देउवा नेतृत्व सरकारले त्यस्तो अध्यादेश नल्याइदिएको भए माधव नेपालले अर्काे पार्टी खोल्न पाउँदैनथे। त्यही बहानामा एमालेले संसद् चल्न दिएन। त्यो मुद्दा एमालेले छोडेको छैन। सरकारसँग एमालेको सबैभन्दा ठूलो इबी त्यसैमा छ। अब सरकारले डाकेको बर्खे अधिवेशनमा त्यही मुद्दा उसले ब्युँत्यायो भने संसद् बेकामे बन्ने निश्चित छ। नेपाली कांग्रेस पूरापूर संसदीय व्यवस्थापनको पक्षपाती हो। उसैको सरकार छ। तर संसद्लाई लयमा सञ्चालन गर्न प्रतिपक्षसँग वार्ता संवादको पहल कदमी उसले लिएको छैन। बरु अध्यादेशबाटै सरकार चलाउन उद्यत् छ। फेरि पनि अध्यादेशबाटै राज गर्ने प्रष्ट संकेत उसले दिइसक्यो। जुन दिन अर्थात् २५ वैशाखमा संसद्को अधिवेशन आह्वान सिफारिस सरकारले गर्यो। त्यसै दिन राष्ट्रपति विद्यादेवी भण्डारीबाट दुई अध्यादेश जारी गरायो। केपी शर्मा ओलीले संसद् विघटन गरे भन्ने आरोप पनि लगाइरहने र संसद्लाई चल्ने वातावरण बनाउन सिन्को नभाँच्ने उसले राजनीतिको रोटीमात्रै सेकिरहेको छ। जनता झुक्याइरहेको छ। आउँदो संसद् अधिवेशन बजेट अधिवेशन हो। संविधानले जेठ १५ गते बजेट ल्याउनै पर्ने बाध्यकारी व्यवस्था गरेको छ। त्यसैले संसद् डाकिएको छ। संसद्मा संसदीय अभ्यास गर्ने वातावरण पहिला नबनाई अधिवेशन डाक्नु भनेको संवेदनशील नहुनु हो। अर्थमन्त्री जनार्दन शर्माले संशोधित बजेट पेस गर्दा संसद्मा ठूलो तगारो झेल्नु परेको थियो। अब फेरि प्रतिपक्षको संसद् अवरोधको तगारो नपन्छाई अधिवेशन डाक्नु जोरजर्बजस्ती गर्न खोज्नु पनि हो। लोकतन्त्र जोरजर्बजस्ती चलाउने व्यवस्था होइन। संवाद र सहमति अनि विधि पद्धतिलाई पछ्याउने व्यवस्था हो। प्रतिपक्षले अवरोध गरे अध्यादेशबाटै बजेट ल्याउने प्रचञ्च भएकैले सरकार संवेदनशीलतापूर्वक प्रतिपक्षसँग वार्तामा नबसेको हो भने त्यो लोकतन्त्रको मर्म विपरीतको कार्य हुन्छ। संसद् डाक्ने, प्रतिपक्षले अवरोध गर्ने, सत्तापक्षले जबरजस्ती गर्ने दृश्यले जनतामा निकै ठूलो निराशा पैदा गरेको छ। प्रतिपक्षले पनि अदालतमा मुद्दा परिसकेको विषयलाई सरकारसँग इबी साँध्न संसद् अवरोधको हतियार प्रयोग गर्नु शोभनीय छैन। संसद् बैठक डाकिने तर नचल्ने यद्यपि सांसदले तलब भत्ता पाइरहने हुँदा जनताले नैतिक प्रश्न पनि उठाएका छन्। त्यो नैतिक प्रश्नमा बल पनि छ। प्रश्न चाहिँ सत्ता र प्रतिपक्ष दुवै पक्षलाई हो। नैतिकताको ख्याल नगर्नु राजनीतिक संस्कार हुन सक्दैन। लोकतान्त्रिक आचारण हुन सक्दैन। जनताप्रति जवाफदेही संसद्, सरकार र प्रतिपक्ष जनताको चाहना हो। लोकतन्त्रको माग हो।"
"आज रातिदेखि मौन अवधि : के गर्न पाइन्छ, के पाइन्न ?","काठमाडौं : स्थानीय तह निर्वाचनको मौन अवधि मंगलबार राति १२ बजेदेखि लागू हुँदै छ। यो अवधिमा चुनावको प्रचार गर्न निषेध गरिएकोे निर्वाचन आयोगका प्रवक्ता शालिग्राम शर्मा पौडेलले बताए। मौन अवधिमा कुनै प्रकारका छलफल, अन्तरक्रिया, सभासम्मेलन, कार्यशाला, गोष्ठी गर्न रोक लगाइएको छ, प्रवक्ता पौडेलले भने, मौन अवधिअघि नै मतदानस्थलको ३ सय मिटर वरिपरि राखिएका राजनीतिक दल वा उम्मेदवारका प्रचारप्रसार सामग्री हटाइन्छ। कुनै पनि विधि, प्रक्रिया वा माध्यमबाट मत माग्न नपाइने आचारसंहितामा उल्लेख छ। सामाजिक सञ्जाल, अनलाइन, छापालगायत माध्यमबाट दल र उम्मेदवारको पक्ष तथा विपक्षमा सन्देश, सूचना प्रचारका सामग्री पोष्ट वा सेयर गर्न गराउन आयोगले रोक लगाएको छ। पौडेलका अनुसार निर्वाचनको मौन अवधिअगावै उम्मेदवार र उनीहरूका प्रशंसकका फेसबुक, ट्वीटर, टिकटकलगायत पेजका स्पोन्सर सामग्री हटाउन आयोगले आग्रह गरेको छ। सामाजिक सञ्जालमा रहेका आचारसंहिताविपरीतका चित्र, पोष्ट हटाउन आयोगले भनेको छ। नयाँ सामग्री पोष्ट नगर्न निर्देशन दिन आयोगले नेपाल दूरसञ्चार प्राधिकरणलाई निर्देशन दिएको छ। मतदानका दिन वैशाख ३० गते यातायातका साधन बन्द गर्ने निर्णय सरकारले गरेको छ। एम्बुलेन्स, खानेपानीको ट्यांकर, दूध बोक्ने सवारी साधन, दमकल, दूरसञ्चार तथा केबल सेवा, शववाहन, अस्पतालका स्वास्थ्यकर्मीको आवागमनका लागि प्रयोग हुने साधन भने सञ्चालनमा रहनेछन्। निर्वाचनको व्यवस्थापकीय कार्यलाई थप स्वच्छ, स्वतन्त्र, निष्पक्ष, सुरक्षित र भयरहित वातावरणमा सम्पन्न यस्तो निर्णय गरिएको प्रवक्ता पौडेलले बताए। अस्पतालका चिकित्सकले प्रयोग गर्ने सवारी साधन, फोहोरमैला ओसारपसार गर्ने सवारी साधन, तरकारी फलफूल तथा विद्युत् सेवा जस्ता अत्यावशक सेवा र नम्बर प्लेटमा सिडी उल्लेख भएको कूटनीतिक नियोगका सवारी साधनको हकमा सवारी अनुमतिपत्र लिनुपर्ने छैन। मंगलबार राति १२ बजेदेखि नै मतदान कार्य सम्पन्न नभएसम्म तोकिएको क्षेत्रमा मादक पदार्थको बिक्री वितरण र सेवन कार्य सख्त निषेध गर्ने निर्णय आयोगले गरेको छ। वैशाख ३० गते वर्षात हुने मौसम पूर्वअनुमानअनुसार आयोगले सावधानी अपनाउन भनेको छ।"
प्रदेश १ मा ४५ जनप्रतिनिधिविरुद्ध मुद्दा,"विराटनगर : जनप्रतिनिधि समाज सुधारक पनि हुन्। आफ्नो क्षेत्रको भौतिक विकास मात्रै नभई सामाजिक विकासमा पनि उनीहरूको महत्त्वपूर्ण भूमिका हुन्छ। नागरिकबाट छानिएका उत्कृष्ट व्यक्ति मानिने हुँदा उनीहरूले गर्ने हरेक कार्यको अनुसरण नागरिकले गर्छन्। तर, तीनै जनप्रतिनिधि कानुनविपरीतको कार्यमा संलग्न भएको पाइएको छ। पाँच वर्षको अवधिमा प्रदेश १ मा ४८ जनप्रतिनिधिविरुद्ध उजुरी परेको छ भने ४५ जना विरुद्ध मुद्दा चलेको छ। प्रदेश १ मा १ सय ३७ वटा स्थानीय तह छ। २०७४ सालमा निर्वाचित जनप्रतिनिधिको संख्या ६ हजार ५९ रहेको छ। तीमध्ये दुई जना स्थानीय तह प्रमुख, एक उपाध्यक्ष, २१ वडाध्यक्ष र त्यतिनै संख्याका वडासदस्यविरुद्ध विभिन्न जिल्लामा मुद्दा चलेको छ। भ्रष्टाचारदेखि बलात्कारसम्मका मुद्दामा ती जनप्रतिनिधि फसेको प्रदेश १ प्रहरी कार्यालय विराटनगरको तथ्यांकमा देखिन्छ। योजनाको रकममा भ्रष्टाचार गरेकोदेखि लिएर नातावादमा अल्झिएको आरोपसँगै उजुरी र मुद्दा लागेको छ। दुई जना स्थानीय तह प्रमुखले त बलात्कार र गर्भपतनको मुद्दा पनि खेपिरहेका छन्, प्रदेश १ प्रहरी कार्यालय विराटनगरका प्रवक्ता एसपी नवीनराज राईले भने। प्रतिवादी बनाएर ४८ जनाविरुद्ध फौजदारी कसुरमा मुद्दा चलाएको एसपी राई बताउँछन्। अपराधिक घटनामा मुछिएका ४६ पुरुष र २ जना महिला जनप्रतिनिधिविरुद्ध प्रहरीले विभिन्न कसुरमा मुद्दा चलाएको उनको भनाइ छ। फौजदारी कसुरमा मुद्दा चलाइएकामध्ये २८ जना पक्राउ परेका छन्। २० जना अझै फरार रहेको प्रहरीको तथ्यांकले देखाएको छ। प्रहरी प्रवक्ता एसपी राईका अनुसार अपराधमा मुछिएर कानुनी विवादमा परेकामध्ये पालिकाका प्रमुख २ जना, उपप्रमुख १ र वडाध्यक्ष २१ जना तथा अन्य वडा सदस्य छन्। जनप्रतिनिधिविरुद्ध विभिन्न अपराधसँग सम्बन्धित ४५ वटा मुद्दा दर्ता भएको जानकारी उनले दिए। प्रदेश १ मा १ महानगरपालिका, २ उपमहानगरपालिका, ४६ नगरपालिका र ८८ वटा गाउँपालिका छन्। १ हजार १ सय ५७ वटा वडा छन्। त्यसमध्ये उजुरी पर्नेमा सबैभन्दा धेरै सुनसरीका जनप्रतिनिधि छन्। त्यहाँका विभिन्न स्थानीय तहका १३ जनप्रतिनिधिविरुद्द मुद्दा चलिरहेको छ। अधिकांश वडाध्यक्ष र वडासदस्यविरुद्ध कर्तव्य ज्यान, ज्यान मार्ने उद्योग, जबरजस्ती करणी, नागरिकता ऐन, जुवा एवं सट्टाबाजी, अभद्र व्यवहार, ठगी, सार्वजनिक शान्तिविरुद्धको कसूर, सरकारी छाप दस्तखत किर्ते, गर्भपतन, गैरकानुनी भेला, बहुविवाह, हातहतियार खरखजना, लागूऔषध, बालविवाह, अपहरण तथा शरीर बन्धकलगायतका शीर्षकमा जनप्रतिनिधिविरुद्ध मुद्दा चलेको एसपी राईले बताए। एक जना उपाध्यक्षविरुद्ध भने अभद्र व्यवहारको मुद्दा लागेको उनले बताए। मुद्दा चलाइएकामध्ये केहीले अदालतबाट सफाइ पाएका छन्। केही मुद्दा अदालतमा विचाराधीन छन्। कतिपय जनप्रतिनिधि दोषी ठहर पनि भएका छन्। सबैभन्दा धेरै नागरिकता ऐनअन्तर्गत ६ वटा मुद्दा दर्ता भएका छन्। सुनसरीमा सबैभन्दा धेरै र मोरङ, झापा, इलाम, ताप्लेजुङ, संखुवासभा, पाँचथर, तेह्रथुम, ओखलढुंगा, भोजपुर र धनकुटाका जनप्रतिनिधि कानुनविपरीतको कार्यमा संलग्न भई प्रहरी कठघरामा पुगेका छन्। गाउँपालिका राष्ट्रिय महासंघ प्रदेश १ का सचिव एवं सुनसरीको बर्जु गाउँपालिकाका अध्यक्ष रघुनन्दन चौधरी अपराधिक घटनामा जनप्रतिनिधि मुछिनु कानुनी र सामाजिक हिसाबमा पनि गलत भएको बताउँछन्। जनताले विश्वास गरेर जिताएका जनप्रतिनिधिले कानुन उल्लंघनमा अग्रसर हुनु सरासर गलत हो। जनप्रतिनिधि अपराधमा संलग्न हुनु वा उनीहरूमाथि अपराधको आरोप लाग्नु कानुनी राज्यको खिलाप र विधिको शासनविरुद्ध हो, उनले भने, अपराध गर्ने जोकोहीलाई उन्मुक्ति दिन हुँदैन। एकदुई जनाले गलत काममा संलग्न हुँदा र कानुनको बर्खिलाप गरिदिँदा सबै जनप्रतिनिधिको बदनाम भयो। अपराधिक घटनामा देखिने संलग्नताले समाजमा जनप्रतिनिधिको छवि बिग्रँदै गएको चौधरीले बताए। सार्वजनिक पद धारणा गरेको व्यक्तिले धेरै कुरामा विचार पुर्याउनुपर्छ, उनी भन्छन्, गलत गतिविधिले जनप्रतिनिधिको सामाजिक छवि राम्रो बनाउँदैन। अपराधमा जनप्रतिनिधिको संलग्नता स्वीकार गर्न र त्यसमा सहमत हुन नसकिने चौधरीले स्पष्ट पारे। समाजसास्त्री डिल्ली प्रसाईं जनताले मानेका र अभिभावकका रूपमा बुझेका जनप्रतिनिधि पदको दुरुपयोग गर्दै अपराधमा संलग्न हुनु दुःखद् भएको बताउँछन्। विकासका मुद्दाको अतिरिक्त केही कानुनी र केही सामान्य विषयलाई सम्बोधन गर्ने निकाय स्थानीय सरकार हो, उनले भने, त्यही सरकारमा रहेकाहरू अपराधमा संलग्न भइदिँदा समाजले सही दिशा लिन सक्दैन। पदीय जिम्मेवारीको हेक्का नराखिकन अपराधिक घटनामा प्रत्यक्ष वा अप्रत्यक्ष ढंगले संलग्न हुनु भनेको जिम्मेवारी, जवाफदेहिता र जनताप्रतिको दायित्व जनप्रतिनिधिले पूरा गर्न नसकेको रूपमा बुझ्नुपर्ने प्रसाईं बताउँछन्। जनप्रतिनिधि पनि यही समाजमा मानिस हुन्। केही गल्ती हुनु स्वाभाविक हो, उनले भने, तर अपराधमै संलग्न हुँदा जनप्रतिनिधि र उनीहरूको जिम्मेवारीमाथि प्रश्न उठ्छ। कानुनको बर्खिलाप गर्नेलाई सामान्य नागरिकलाई जस्तै कारबाही हुनुपर्छ। उनले कुनै अपराधिक आरोप लाग्नुभन्दा लाग्न नदिनु ठूलो कुरा हुने बताए। अपराधको संलग्नताले यसअघि कस्ता जनप्रतिनिधि चयन गरियोभन्ने प्रष्ट हुन्छ, समाजसास्त्री प्रसाईंले भने, अबको निर्वाचनमा कुनै पनि आरोप नलागेका, स्वच्छ छवि भएका, निस्कलंक, अनुशासित र नैतिकवान व्यक्तिलाई जनप्रतिनिधि बनाउनेतर्फ सबैको ध्यान जान जरुरी छ। कानुनी र सामाजिक रूपमा विवादित बनिसकेका धेरै व्यक्तिहरू अहिले पनि जनप्रतिनिधि हुनलाई उम्मेदवार बनेको उनको भनाइ छ। उम्मेदवारको विगतको आनिबानी र व्यवहार तथा उनीहरूसँग जोडिएका घटनाले पनि धेरै कुरा थाहा हुने हुँदा असल व्यक्तिलाई जनप्रतिनिधि चयन गर्नेतर्फ मतदाताले ध्यान दिनुपर्ने उनको सुझाव छ। नैतिकता र चरित्रसँग जोडिएका विषयले व्यक्तिगत छविलाई असर गर्ने हुँदा कानुनविपरीतका गतिविधि जनप्रतिनिधिदेखि लिएर कसैले पनि गर्न नहुने उनको भनाइ छ। प्रदेश १ प्रहरी प्रमुख डीआईजी अरुणकुमार बीसीले सामान्यदेखि लिएर गम्भीर प्रकृतिका अपराधमा पनि जनप्रतिनिधि मुछिएको बताए। अपराधिक घटनामा मुछिएका जनप्रतिनिधिलाई कानुनअनुसार कारबाही अघि बढाइएको बीसीले बताए। गलत गर्ने कसैलाई पनि उन्मुक्ति दिइएको छैन। प्रहरीले कानुनअनुसार कारबाही अघि बढाउँछ, उनले भने ।"
गठबन्धनमा तेलमट्टीतेल मिश्रण,"स्थानीय चुनाव नजिकै छ। राजनीतिक दलहरू चुनावी एजेन्डा लिएर जनताको घरआँगनमा छन्। आफ्ना योजना, सोच र कार्यक्रम सुनाएर भोट बटुलिरहेका छन्। चुनावमा साना ठूला दलहरू छाती खोलेर चुनावरूपी पोखरीमा हेलिएका छन्। तर, सत्तामा भएका दलहरू चाहिँ गठबन्धनको छाताभित्र ओत लागेका छन्। सरकारी सुविधा र आश्वासन बाँड्दै, सबै पद जित्ने धम्की दिइरहेका छन् तर यथार्थमा थरथरी कापिरहेका छन्। केन्द्रीय नेतृत्वले गठबन्धनको छाता अढ्याउन खोजे पनि निर्वाचनको दिनसम्म टिकाउन सक्ने सम्भावना छैन। गठबन्धनका उम्मेदवारविरुद्ध गठबन्धनकै दलका उम्मेदवार खडा भएका छन्। कसैले लालटिन बालिरहेका छन्, कोही भुइँकटहर र कलश बोकेर कुदिरहेका छन्। कोही त पार्टीकै चुनाव चिह्न लिएका उम्मेदवार बनेका छन्। यस निर्वाचनमा नेपाली कांग्रेसले सत्ताको ध्याउन्नमा लागेर संगठन कमजोर बनाएको देखिँदैछ। भुइँको टिप्दा गोजीको पोखिएजस्तै। कांग्रेसजस्तो देशव्यापी संगठन भएको दलले टुटेफुटेका र आग्रहबाट बनेका सिद्धान्तविहीन पार्टीलाई बोक्नु नै मुलुकको दुर्भाग्य हो। यसले अहिले कांग्रेसलाई विवादमा फसाएको छ। चुनावपछि यो गलपासो बन्ने खतरा छ। अचम्म कांग्रेसलाई शत्रु देख्ने दलहरू नै गठबन्धनको छाताभित्र अनुहार छिराएर हाँसिरहेका छन्। पार्टी सभापति शेरबहादुर देउवालाई उकासेर गठबन्धन गर्न र कांग्रेसलाई कमजोर बनाउन सक्नु उनीहरूको सफलता हो। सत्ता जोगाउने नाममा गरिएको गठबन्धनले कांग्रेस सांगठनिक रूपमा कमजोर बनेको छ। विवाद, तनाव र आरोप प्रत्यारोपको शृंखला थपिएको छ। भर्खरै भारी मतका साथ सभापतिमा विजयी देउवालाई एकाएक रक्षात्मक बनाइदिएको छ। निर्वाचनको परिणाम कस्तो आउला त्यो भविष्यको गर्भमा छ। तर, गठबन्धनको फन्दामा फसेको कांग्रेस उम्मेदवारीदेखि नै कमजोर बन्यो। परिणाममा बलियो हुने सम्भावना छैन। विगतको चुनावको परिणामले अहिलेको सबैभन्दा ठूलो दल नेकपा एमाले हो। यसले ४१५ प्रतिशत पद हात पारेको थियो। हुन त एमालेको २० प्रतिशत हिस्सा लिएर नेकपा (एकीकृत समाजवादी) नामको नयाँ दल बनेको छ। त्यस आधारमा २० प्रतिशत अंश घटाउने हो भने पनि ३३२ प्रतिशत पदहरू नेकपा एमालेमा हुन्छ। त्यति गर्दा पनि यो सबैभन्दा ठूलो पार्टी हो। तर, स्थानीय तहमा विभाजनको असर पाँच प्रतिशत जति मात्र छ। त्यही पद संख्याका आधारमा कांग्रेस दोस्रो, नेकपा (माके) तेस्रो, एकीकृत समाजवादी चौथो, जनता समाजवादी पाँचौं र लोकतान्त्रिक समाजवादी छैटौं दलका रूपमा थिए। सातौं र आठौं दल क्रमशः राष्ट्रिय प्रजातन्त्र पार्टी र राष्ट्रिय जनमोर्चा थिए। अब यसलाई वर्तमानको उम्मेदवारीसँग तुलना गरौं। उम्मेदवारीमा पनि एमाले पहिलो छ। त्यसको आधारमा आगामी स्थानीय चुनावपछि एमाले पहिलो र नेपाली कांग्रेस दोस्रो दल हुने सम्भावना छ। एमाले अझ सुदृढ र कांग्रेस अझ कमजोर हुने सम्भावना छ। अब उम्मेदवारीको अवस्था विश्लेषण गरौं। यस पटकको स्थानीय चुनावमा विभिन्न दलबीच तालमेल वा गठबन्धन बनेको छ। तसर्थ, प्रमुख दुई पदको विश्लेषण गरिएको छ। नेपालमा ७ सय ५३ स्थानीय तहमा पहिलो र दोस्रो गरी १ हजार ५ सय ६ पद छन्। एमालेले सबैभन्दा धेरै १ हजार ४ सय ६९ अर्थात् ९८ प्रतिशत पदमा उम्मेदवारी दिएको छ। नेपाली कांग्रेसले ८१ प्रतिशत पदमा उम्मेदवारी दिएको छ। एमालेभन्दा २ सय ५१ पद (१७ प्रतिशत) कममा। तेस्रोमा नेकपा (माके) र चौथोमा राष्ट्रिय प्रजातन्त्र पार्टीको उम्मेदवारी छ। उनीहरूले क्रमशः ६६ र ६५ प्रतिशत पदहरूमा दाबी गरेका छन्। एमाले फुटाएर बनाएको एकीकृत समाजवादीले ४६ र जनता समाजवादीले ४३ प्रतिशत पदमा दाबी प्रस्तुत गरेका छन्। राष्ट्रिय राजनीतिमा बेलाबेलाको देखिने लोकतान्त्रिक समाजवादी पार्टी अलि पछि छ। मानिसहरू व्यंग्य गर्दै भन्दैछन्, यो गठबन्धन तोरीतेल र मट्टीतेलको मिश्रण हो। यसबाट न तरकारी पकाउन भुटुन चल्छ, न अँध्यारो भगाउन दियो जल्छ। तराईमा आधारित जनमत पार्टी र पहाडमा सक्रिय मंगोल नेसनल अर्गनाइजेसनले उसलाई उछिनेको छ। जनमत पार्टीले २३, मंगोल नेसनल अर्गनाइजेसनले २२ र लोकतान्त्रिक समाजवादीले २१ प्रतिशत पदहरूमा उम्मेदवारी दिएका छन्। राष्ट्रिय प्रजातन्त्र पार्टी यसपटक निकै आशावादी देखिएको छ। जनमत पार्टी र मंगोल नेसनल अर्गनाइजेसनको पनि उत्साहजनक प्रस्तुति छ। राष्ट्रिय प्रजातन्त्र पार्टीको संगठन र प्रभाव देशभरि छ। उसले उम्मेदवारीमा चौथो हैसियत देखाएको छ। मौका हेरेर विभिन्न ठाउँमा विभिन्न दलसँग तालमेल गरेको छ। विगतभन्दा धेरै स्थानमा जित्ने रणनीतिमा देखिन्छ। विभाजित भएर शक्ति घटेजस्तो देखिएको छैन। अब गरौं, गठबन्धनको गाँठी कुरा। कसैले बोकेर जंघार तारेको बाछो अर्को खोलोमा एक्लै हेलिने हिक्मत गर्दैन। कांग्रेस यस्तै अवस्थामा छ। विगतमा माओवादी केन्द्रसँग हातेमालो गर्दै स्थानीय चुनावको जंघार तरेको कांग्रेसले यसपटक अरू तीनसहित पाँचदलीय गठबन्धन बनाएर चुनावमा उत्रिएको छ। तर, गठबन्धन गरेको पनि त्यो सीमित स्थानमा खासगरी नेताका आफन्त व्यवस्थापन गर्न गठबन्धनको शक्ति प्रयोग गरिएको छ। धेरै ठाउँमा गठबन्धनका दलहरू नै प्रतिस्पर्धामा उत्रिएका छन्। गठबन्धनका चार ठूला दलका ३ हजार ५ सय ५९ र राष्ट्रिय जनमोर्चाका १ सय ३२ उम्मेदवारहरू छन्। यसलाई जोड्दा ३ हजार ६ सय ९१ हुन्छ। यो संख्या निर्धारित पदभन्दा झन्डै अढाइ सय प्रतिशत बढी हो। गठबन्धनका सबैलाई भाग दिँदा उम्मेदवारी कम स्थानमा पाइन्छ। कम स्थानमा उम्मेदवार बनेपछि कम सिट संख्यामा जितिन्छ। महŒवपूर्ण कुरो गठबन्धनका कारण धेरै कार्यकर्ता अवसरबाट वञ्चित भए। अवसर नपाएपछि पलायन भए। तीमध्ये कतिपयले गठबन्धनविरुद्ध नै स्वतन्त्र उम्मेदवारी दिए। यो आफैंमा गठबन्धनको विरोधमा व्यक्त भएको असन्तुष्टि हो। गठबन्धनमा आबद्ध दलबीच गाली गरागरको अवस्था चर्किएको छ। एकअर्काविरुद्ध क्रियाशील छन्। केही दिनअघि विराटनगरमा गठबन्धनको तर्फबाट पत्रकारसँग भेटघाट थियो। हरेकले एकअर्काप्रति आशंका र आरोप प्रत्यारोप गरे। गठबन्धनले पाँच दललाई बलियो होइन, अझ कमजोर बनाएको रहेछ। यसको असर चुनावपछि अझ देखिएला। गठबन्धनविरुद्ध एमाले एक्लै चुनावी मैदानमा छ। कतिपय ठाउँमा विभिन्न दलसँग वा राजनीतिक समूहसँग स्थानीय रूपमा तालमेल गरेको छ। तर, आफ्नै घोषणापत्र लिएर हुंकारका साथ मैदानमा छ। त्यसैले त्यस पार्टीको पक्षमा जनलहर छ। विभिन्न दल त्यागेर कार्यकर्ता एमाले प्रवेश गरिरहेका छन्। संगठनभन्दा पद र कामभन्दा सम्मान खोज्ने माधव नेपालहरू कांग्रेसको गठबन्धनमा गएकाले एमालेलाई झन् खँदिलो बनाएको छ। जताततै उत्साह छ। चुनावपछि अझ सशक्त भएर आउने संकेत देखिँदैछ। अवस्था यस्तो देखिँदैछ, जनताले एमालेसँग मात्र आस गरेका छन्। अरू दल एमालेसँग प्रतिस्पर्धामा आउन सकेनन्। पाँच दल जुटेर बनेको गठबन्धन आफैंमा कमजोर छ। प्रतिस्पर्धामा कांग्रेस र एमाले आमनेसामने हुनुपर्ने हो। जनताले एउटाको विरुद्ध अर्कोलाई छान्न पाउनुपर्ने हो। तर कांग्रेस गठबन्धनको कुम्लो बोकेर सही नसकी चुनावमा घस्रिरहेको छ। छुट्टै अस्तित्व देखाउन सकेन। सत्ता साझेदार दलहरूको लहैलहैमा गठबन्धनको छाता बोक्न पुगेको छ। कार्यकर्ताको आलोचनाको घेरामा छ। आपसी कलहको भुँमरीमा क्रमशः फसेर कमजोर बनिरहेको छ। यो सत्ता गठबन्धन सैद्धान्तिक होइन। मानिसहरू व्यंग्य गर्दै भन्दैछन्, यो गठबन्धन मट्टीतेल र तोरीतेलको मिश्रण हो। यसबाट न तरकारी पकाउन भुटुन चल्छ, न अँध्यारो भगाउन दियो जल्छ। हुन पनि हिजो एक समयमा टाउकाको मोल तोक्ने र तोकिने यहीँ छन्। वर्तमान संविधान जारी गर्ने र जलाउने यहीँ छन्। संघीयता मान्ने र नमान्ने दुवै छन्। संसदीय राजनीतिलाई आदर्श ठान्ने र संसदीय राजनीतिको चरम विकृतिका वाहक यही छन्। संसद्मा फ्लोर क्रस गर्ने र अध्यादेशबाट दल बनाउनेहरू यही छन्। केन्द्रमा गठबन्धन गर्ने तर तलकाले नमान्ने सांगठनिक अराजता छ। गठबन्धन भनिएको छ, तर तिनै दलले पदभन्दा अढाइ सय प्रतिशत बढी उम्मेदवार उठाएका छन्। नेताहरू ती कार्यकर्ताप्रति औंलो ठड्याउनसम्म सक्दैनन्। चुनावमा साझा घोषणापत्र छैन। माओवादी केन्द्रको त पार्टीको घोषणापत्र पनि छैन। जनाधार खुस्किएकाहरूलाई बोक्न बनेको सत्तास्वार्थको यो गठबन्धन लोकतन्त्रको चरम उपहास हो। स्वच्छ निर्वाचन पद्धतिविरुद्ध हो। यसले ती दललाई फरक त्यति पर्दैन, जसको अभीष्ट चुनावमा केही स्थान जितेर अस्तित्व रक्षा गर्नुमा सीमित छ। तर, संसदीय व्यवस्थाको मसिहा र प्रजातान्त्रिक समाजवादको अनुयायी कांग्रेसजनका लागि भने इतिहासमा सबैभन्दा लज्जास्पद अवस्था हो। सबैभन्दा बढी घाटा उनीहरूलाई नै हुनेवाला छ। (शर्मा नेपाल बुद्धिजीवी परिषद्का सचिव हुन्।)"
चुनावी दौडाहामा ओली अगाडि (फोटो फिचर),"काठमाडौं : स्थानीय निर्वाचनमा सबैभन्दा बढी चलायमान नेताका रूपमा देखिएका छन्, एमाले अध्यक्ष केपी शर्मा ओली। तुलनात्मक रूपमा शिर्ष नेता मध्ये बढी व्यस्त भेटिन्छन् उनी। दुई पटक मिर्गौला फेरे पनि निर्वाचनमा सक्रियता घटेको छैन। पाँच दलीय सत्तारुढ गठबन्धन तालमेल गर्न छलफलमा लाग्दा नै उनी जिल्लाजिल्ला पुगेर पार्टी प्रवेश कार्यक्रममा सहभागी भइरहे। मधेस प्रदेशबाट मात्रै दुई दर्जन बढी स्थानीय तहका प्रमुख र उपप्रमुख एमालेमा प्रवेश गराए। यता सत्तारुढ गठबन्धन लामो समय तालमेलकै सकसमा रुमलियो। तर, ओलीले जिल्लाजिल्लामा निर्वाचनको माहोल तताउने काम गरे। हुम्लादेखि रौतहटसम्म, सोलुखुम्बुदेखि जुम्लासम्ममा ओली आमसभामा सहभागी भए। निर्वाचनमा माहोल बनाउने काम नै ओलीले गरेको विश्लेषकहरू बताउँछन्। उनले एकैदिन चारवटा आमसभा समेत भ्याए। सोमबार मात्रै ओलीले तीनवटा आमसभा भ्याएका छन्। पोखरा महानगर पुगेर आमसभामा भाषण गरे। त्यहाँ कांग्रेसलाई धम्की सुन्ने पार्टी भएको आरोप लगाए। त्यसपछि ललितपुर र कीर्तिपुरको आमसभालाई सम्बोधन गरे। ललितपुरको जाउलाखेलमा भएको सभामा आइतबार केन्द्रीय मुख्यालयबाट आम मतदाताका अपिल सार्वजनिक गरे। केही समयमा नै भरतपुर पुगेर सत्तारुढ गठबन्धनको आलोचना गरे र बुटवलको आमसभामा सम्बोधन गरे। शनिबार प्रदेश १ को एक मात्र महानगर विराटनगरमा सम्बोधन गरे। सुनसरीका दुई उपमहानगरपालिका इटहरी र धरान पुगेर भाषण गर्न भ्याए। उनी भाषण पनि कम्तिमा १ घण्टा गर्छन्। शुक्रबार माधवकुमार नेपालको गृहजिल्ला पुगे। नेपालकै कारण रौटहटको विकास हुन नसकेको आरोप पनि लगाए। बिहीबार ओली धनगढी लगायत कैलालीका दुई ठाउँ पुगे। कञ्चनपुरको बैलोरीमा गएर भाषण गरे। दिनहुँजसो जिल्लाजिल्ला पुगेर आम सहभागी हुँदै आएका छन्। सर्लाही पुगेर पार्टी प्रवेश कार्यक्रममा सहभागी भए। सोलुखुम्बु, हुम्ला, बाँके, बर्दिया, जुम्ला, कालिकोट, पोखरा, वीरगन्ज र झापाका विभिन्न सभामा उनले सक्रिय सहभागिता मात्रै जनाएनन्, घन्टौं भाषण पनि गरे। त्यतिमात्रै होइन जनवर्गीय संगठनका कार्यक्रममा पनि ओली आफैं पुग्ने गरेका छन्। उनको व्यस्तता खटाइ देखेर स्वयम् एमालेका युवा नेता पनि छक्क पर्छन्। निर्वाचनको परिणाम के आउँला, त्यो भविष्यले निर्धारण गर्ला। तर, ओलीले पाँच दलीय गठबन्धनलाई हायलकायल र आँच्छुआँच्छु नै पारेका छन्। ओलीका प्रेस संयोजक रामशरण बजगाईंका अनुसार उनी देश दौडाहाबाट आएर राति २ बजेसम्म छलफल, बैठकमा खटिने गरेका छन्। हेर्नुहोस् तस्बिर रौतहट चुनावी सभा विराटनगर चुनावी सभा बुटवल चुनावी सभा ललितपुर चुनावी सभा पोखरा चुनावी सभा किर्तिपुर चुनावी सभा इटहरी चुनावी सभा धरान चुनावी सभा भरतपुर चुनावी सभा"
कांग्रेसले नेतृत्व गरेका पालिका उत्कृष्ट,"काठमाडौं धनगढी : प्रधानमन्त्री तथा कांग्रेस सभापति शेरबहादुर देउवाले नेकपा एमालेलाई भोट नदिन अपिल गरेका छन्। दुई तिहाईको सरकार भएर पनि ओलीजीले संसद भंग गरे। उनले प्रदेश सभाहरू पनि भंग गर्ने तयारी गरेका थिए, अझ पनि उनैलाई जिताउनु भयो भने फेरी संसद भंग गरिदिन्छन् धनगढीको रंगशालामा सत्ता गठबन्धनको चुनावी सभालाई सम्बोधन गर्दै प्रधानमन्त्री देउवाले भने। नेपाली कांग्रेसले प्रमुख प्रतिपक्षी दल एमालेका अध्यक्ष केपी शर्मा ओलीले दुईपटक प्रतिनिधिसभा विघटन गरेको भन्दै अब जनतासमक्ष भोट माग्न जानुको अर्थ नभएको बताएको छ। प्रवक्ता महतले कार्यसम्पादन सूची सार्वजनिक गर्दै संघीय मामिला तथा स्थानीय प्रशासन मन्त्रालयले गरेको संस्थागत स्वःमूल्यांकनमा उत्कृष्ट १० मध्ये ६ वटा नेपाली कांग्रेसका प्रतिनिधिले नेतृत्व गरेका पालिका परेको देखिएको बताए। उनले भने, कमजोर १० मा आधा नेकपा एमालेबाट निर्वाचित प्रतिनिधिले नेतृत्व गरेका पालिकाहरू परेका छन्। जनताको सेवा र स्थानीय विकासमा कांग्रेसका प्रतिनिधिहरू अन्य दलका प्रतिनिधिभन्दा अब्बल सावित भएको यो बलियो प्रमाण हो। प्रवक्ता महतले कांग्रेसले २०४८ सालमा सत्ताको बागडोर सम्हाल्दा नेपालमा गरिबी झण्डै ४९ प्रतिशत रहेको बताउँदै अहिले त्यो घटेर १७५ प्रतिशत पुगेको बताए। २०४८ सालको निर्वाचन पछिको कांग्रेसको सरकारले अंगीकार गरेको उदार, खुला बजारमुखी, प्रतिस्पर्धात्मक आर्थिक तथा विकास नीतिले देशमा उद्योग र व्यापार, बैंक तथा वित्तीय संस्था, पुँजी बजार, हवाइ क्षेत्र, शिक्षा, स्वास्थ्य, बीमा, घरजग्गा तथा आवास विकास, निर्माण क्षेत्रमा आशातीत विकास भएको पनि स्विकारेको छ। वैदेशिक रोजगारीको अवसरले नेपालको अर्थतन्त्र र ग्रामीण तथा शहरी गरिबी घटाउन ठूलो मद्दत पुगेको पनि डा महतले प्रष्ट पारे। कांग्रेसले नै ऊर्जा संकटबाट देशलाई लोडसेडिङ मुक्त गराएको भन्दै विद्युत् आयात गर्ने अन्तरदेशीय ढल्केबार मुजफपुर प्रशारण लाईन र सबस्टेशन निर्माणको कामको सुरुआत कांग्रेसले गरेको बताए।स्थानीय जनताका आवश्कता र इच्छालाई पूरा गर्ने यो संकल्पमा निहित नीति र कार्यक्रम आउनासाथ प्रतिस्पर्धी राजनीतिक दल ओली निकै उत्तेजित र आक्रोशित भएर कांग्रेस प्रति गालि गलोजमा उत्रिएको पनि प्रवक्ता महतले बताए। नेकपा माओवादी केन्द्रका अध्यक्ष पुष्पकमल दाहालले नेकपा एमालेका अध्यक्ष ओली अलगाववादी भएको आरोप लगाए। उनले, अहिलेको चुनाव प्रतिगमन र अग्रगमनका विचमा भईरहेको दाबी गरे। एकातिर हामी पाँचदलीय गठबन्धन चुनावमा होमिएका छौं भने अर्कोतिर एमाले वा केपी ओलीको नेतृत्वमा राजवादी, अलगाववादी र अतिबादीहरूको अर्को गठबन्धन छ, त्यसैले जनताले फैसला गर्ने दिन आएको छ दाहालले भने।प्रजातान्त्रीक शक्ति र बामपन्थी शक्ति मिलेका बेला, देशमा ठुलो राजनीतिक परिवर्तन भएको बताए। नेपालको ईतिहासमा जतिजति बेला प्रजातान्त्रीक शक्ति र बामपन्थी शक्ति एकअर्कामा समझदारी बनाएर अघि बढेका छन, त्यती त्यती बेला देशमा ठुलो राजनीतिक परिवर्तन आएको छ। २०४७ सालको परिवर्तन, १२ बुँदे समझदारी र २०६२६३ सालको परिवर्तन यसका उदाहरण हुन दाहालले भने। उनले, गठबन्धन खण्डित गर्न एक शक्ति लागि रहेको आरोप समेत लगाए। गठबन्धनलाई खण्डित गर्न एकशक्ति लागि परेको छ, तर त्यसको केही असर पर्ने वाला छैन उनले भने। शेर बहादुर जी, माधव जी र मेरो बिचमा असमझदारी गराउने खेल भईरहेको हामीलाई राम्ररी थाहा छ। उनले देउवालाई, गठबन्धनका पक्षमा दृढताका साथ उभिएकाले धन्यबाद पनि दिए।म प्रधानमन्त्री शेरबहादुर जीलाई विषेश धन्यबाद दिन चाहन्छु की उहाँ यो पटक बडो दृढतापूर्वक गठबन्धन र प्रतिगामी तत्वका विरुद्ध दह्रो रुपमा उभिनु भएको छ।"
बागीले चुनौती,"काठमाडौं : चुनावका बेला टिकट वितरणमा असन्तुष्ट हुनेहरूले पार्टीको निर्णयविरुद्ध उम्मेदवारी दिन्छन्। चुनावी मैदानमा भिड्ने कम हुन्छन्। तर, यसपटक धेरै स्थानीय तहमा विद्रोही उम्मेदवार पछि हटेका छैनन्। शीर्ष नेताहरूले कतिपय पालिकामा परिवारवादलाई प्रश्रय दिएपछि पार्टीमा चर्को असन्तुष्टि देखिएको छ। कतिपय ठाउँमा पार्टीले मूल्यांकन नगरेको भन्दै विद्रोही उठेका छन्। दलले कारबाही गर्ने चेतावनी दिए पनि उनीहरू आफ्नो उम्मेदवारीमा अडिग छन्। खासगरी सत्तारुढ दलमा बागी बग्रेल्ती देखिएका छन्। उनीहरूलाई त्यागी, इमानदार नेता, कार्यकर्ताले साथ दिइरहेका छन्। राजनीतिक विश्लेषक तुलनारायण साह बागीले नजिते पनि हराउने कारक भने बन्न सक्ने बताउँछन्। व्यक्तित्व प्रभाव राम्रो छ भने त कहीँकहीँ त जित्न पनि सक्छन्। तर, धेरै ठाउँमा भने हराउन गतिलो आधार बागी बन्न सक्छन्, विश्लेषक साह भन्छन्, बागी धेरै ठाउँ जित्ने होइनन्। भरतपुर महानगरपालिकामा कांग्रेसबाट स्वतन्त्र रूपमा मनोनयन दर्ता गरेका जगन्नाथ पौडेल अडिग छन्। उनलाई मनाउन गृहमन्त्री बालकृष्ण खाँण र प्रधानमन्त्री कार्यालयका राज्यमन्त्री उमेश श्रेष्ठ खटिएका थिए। त्यो पनि प्रधानमन्त्री शेरबहादुर देउवाकै निर्देशनमा। राज्यशक्ति लाग्दा पनि पौडेलले आफ्नो मनोनयन फिर्ता लिएनन्। कांग्रेस नेता रामचन्द्र पौडेलसमेत उनलाई फकाउन गएका थिए। भरतपुर महानगरपालिकाको मेयरमा कांग्रेसबाट विद्रोही उम्मेदवारी दिएका जगन्नाथ पौडेल। कांग्रेसले उनीसहित प्रस्तावक र समर्थकलाई निष्कासन नै गयो। कांग्रेस महासमिति सदस्य मीना खरेल र पूर्वजिल्ला सभापति कृष्णलाल सापकोटा समर्थक र प्रस्तावक थिए। समर्थन र प्रस्तावकले पनि पौडेललाई नै साथ दिए। पौडेलको उम्मेदवारीले सत्ता गठबन्धनलाई चुनौती थपिएको छ। जहाँ गठबन्धनबाट माओवादी अध्यक्ष पुष्पकमल दाहाल प्रचण्डकी छोरी रेणु दाहाल पुनः उम्मेदवार बनेकी छन्। पौडेलले आफू कांग्रेसको उम्मेदवार भएको बताउँदै आएका छन्। उनी कांग्रेसको झन्डा बोकेर चुनावी घरदैलो कार्यक्रम गरिरहेका छन्। कांग्रेस नेता, कार्यकर्ताले भरतपुरमा यसपटक मेयर कांग्रेसले पाउनुपर्ने माग गर्दै आएका थिए। भरतपुरमा एमालेबाट विजय सुवेदी प्रतिस्पर्धामा छन्। सुवेदीलाई राप्रपाको समर्थन छ। बागीका कारण नेताहरू अत्तालिएका छन्। माओवादी केन्द्र अध्यक्ष दाहालले भरतपुरका मतदातालाई धम्की नै दिए। तर, कैलालीमा भने बागीलाई सहयोग गर्ने घोषणा गरे। विराटनगरमा सत्ता गठबन्धनबाट कांग्रेसका नागेश कोइराला मेयर उम्मेदवार छन्। गठबन्धनकै जसपा नेता उमेश यादव बागी छन्। यादव विराटनगरका राम्रा नेतामा गनिन्छन्। उनी जसपा र माओवादी गठबन्धनबाट अघिल्लो निर्वाचनमा उम्मेदवार भएका थिए। एमालेले सागर थापालाई उम्मेदवार बनाएको छ। गठबन्धनले जसपा अध्यक्ष उपेन्द्र यादवका छोरा अमरेन्द्र यादवलाई उपमेयरमा उम्मेदवार बनाएको छ। गठबन्धनबाटै माओवादीकी नमिता न्यौपानेले उपमेयरमा बागी उम्मेदवारी दिएकी छन्। २०७४ को उपनिर्वाचनमा माओवादीबाट उम्मेदवार भएर न्यौपाने उपविजेता भएकी थिइन्। मेयरमा उमेश र उपमेयर न्यौपानेले एउटै चुनाव चिह्न लालटिन पाएका छन्। उनीहरूले सहकार्य गरी चुनावी प्रचार गरिरहेका छन्। विराटनगर महानगरपालिकाको मेयरमा जसपाबाट बागी उठेका उमेश यादव । यादवले छोरा अमरेन्द्रलाई उपमेयर उम्मेदवार बनाएपछि पार्टीमा असन्तुष्टि बढेको छ। मधेस आन्दोलनलाई सफल बनाउने सयौं नेता कार्यकर्तालाई पाखा लगाउँदै उपेन्द्रले आफ्ना छोरालाई अगाडि सारे। नेल भोगेका र दुःख पाएकाको अबमूल्यन भयो, उमेश भन्छ्न, नेताका छोराछोरीलाई अवसर दिन जनताले आफ्नो रगत र पसिना बगाएका हुन् ? यदि हैन भने सयौं नेता कार्यकर्ताको त्याग र बलिदानी आज कहाँ गयो ? विराटनगर महानगरमा अघिल्लो निर्वाचनमा १ लाख १३ हजार ७ सय ६१ मतदाता थिए। अहिले बढेर १ लाख ३३ हजार १ सय ४२ भएका छन्। २०७४ को निर्वाचन कांग्रेसले जितेको थियो। जनकपुर उपमहानगरपालिकामा यो पटक रोचक चुनावी भिडन्त छ। कांग्रेस नेता विमलेन्द्र निधिनिकट भनिएका मनोजकुमार साह गठबन्धनविरुद्ध बागी उम्मेदवार भएका छन्। महाधिवेशनपछि पार्टीमा निधिलाई किनारा लगाइएको छ। उनी जनकपुरको निर्वाचनमा आफ्नो प्रभाव छाड्ने रणनीतिमा रहेको जानकार बताउँछन्। गठबन्धनबाट मेयरमा जसपाका लालकिशोर साह र उपमेयरमा कांग्रेसका किशोरी साहको उम्मेदवारी छ। एमालेले मेयरमा शिवशंकर साह हीरालाई उम्मेदवार बनाएको छ। लोसपाले मेयरमा मनोज चौधरी उठाएको छ। जनकपुरमा अघिल्लो निर्वाचनमा ७५ हजार ७ सय ६५ मतदाता थिए। यो निर्वाचन बढेर ८६ हजार ७ सय ६९ भएका छन्। संविधानसभा सदस्य आशाकुमारी सरदार मोरङको जहदा गाउँपालिका उपाध्यक्ष उम्मेदवार बनेकी छन्। कांग्रेसबाट टिकट नपाएपछि सरदारले स्वतन्त्र उम्मेदवारी दिएकी हुन्। उनी २०६४ सालमा समानुपातिकबाट संविधानसभा सदस्य भएकी थिइन्। विजयकुमार गच्छदारले नेतृत्व गरेको मधेसी जनअधिकार फोरम लोकतान्त्रिक हुँदै कांग्रेसमा आएकी थिइन्। धुलिखेल नगरपालिकामा कांग्रेसका नगर सभापति विदुर बस्नेत बागी बनेका छन्। गठबन्धनविरुद्ध उनको उम्मेदवारी परेको हो। सत्ता गठबन्धनबाट मेयरमा एकीकृत समाजवादी र उपमेयरमा कांग्रेसले उम्मेदवारी दिएका छन्। मेयरमा दयासागर श्रेष्ठ र उपमेयरमा नीराजन जंगम उम्मेदवार छन्। धुलिखेल नगरपालिकाको मेयरमा कांग्रेसबाट बागी उठेका विदुर बस्नेत । प्रधानमन्त्री शेरबहादुर देउवाको गृहजिल्ला डडेलधुरामा पूर्वजिल्ला अध्यक्ष कर्ण मल्लले चुनौती दिएका छन्। उनले एमालेसँग मिलेर नेपाली कांग्रेस बीपीबाट जिल्लाका सबै पालिकामा उम्मेदवार उठाएका छन्। कांग्रेसले मल्ललाई हालै मात्रै कारबाही गरेको थियो। कांग्रेस नेता रामचन्द्र पौडेलको गृहजिल्ला तनहुँमा कांग्रेसकै पुराना नेता गोविन्दराज जोशी पक्षले चुनौती दिइरहेको छ। जोशीले छोरा दीपकराज जोशीलाई व्यास नगरपालिकाको मेयरमा उठाएका छन्। उनलाई एमालेले समर्थन गरेको छ। महोत्तरीको बर्दिबास नगरपालिकामा गठबन्धनविरुद्ध बागी उम्मेदवारी परेको छ। गठबन्धनबाट कांग्रेसका चिरन्जीवी हमालले उम्मेदवारी पाएका छन्। तर, कांग्रेसकै प्रह्लादबहादुर क्षेत्री बागी उठेका छन्। नुवाकोटको विदुर नगरपालिका८ को वडाध्यक्ष पदमा उत्तम केसी स्वतन्त्र उम्मेदवारी दिएका छन्। एमालेले मूल्यांकन नगरेकाले आफूले स्वतन्त्र उम्मेदवारी दिएको केसीको भनाइ छ। उनले भौतिक, सामाजिक तथा सुशासनको उचित व्यवस्था गर्ने प्रतिबद्धता जनाएका छन्। बागी नाम उठेका सम्बन्धित दलको उम्मेदवारहरू पार्टीहरू कारबाही गरेको पनि बताएका छन्। एमाले र गठबन्धन दलहरू बागी उठेकालाई कारबाही गरेको जनाएको छ। राजनीतिक विश्लेक डा राजेश अहिराज पार्टीबाट टिकट नपाएर स्वतन्त्र उम्मेदवार भएकाले पार्टीको अस्मिता र गरिमा स्थानीय तहमा जोगाएको बताउँछन्। बागीले सम्बन्धित पार्टी हराउन कारक हुने उनको विश्लेषण छ। गठबन्धनका दलका उम्मेदवार छन्। गठबन्धनलाई हराउँछन्। एमालेका छन् भने एमालेलाई हराउँछन्, डा अहिराज भन्छन्, स्वतन्त्र उठेकाले स्थानीय तहमा त्यो पार्टीको अस्मिता र गरिमालाई जोगाएका छन्। अहिलेका गठबन्धनले जनताको स्वविवेक र आत्मसम्मानमा प्रहार गरेको उनी बताउँछन्। पोखरामा पछि हटे कार्की पोखरा महानगरपालिकामा कांग्रेसका बागी उम्मेदवार विमलबहादुर कार्की पछि हटेका छन्। गठबन्धनका उम्मेदवार धनराज आचार्यलाई समर्थन गर्दै कार्कीले आफ्नो उम्मेदवारी निष्क्रिय भएको बताएका छन्। उनले पार्टीको नीतिप्रति असहमति जनाउँदै आसन्न स्थानीय निर्वाचनमा पोखराको मेयर पदमा उम्मेदवारी दिएका थिए। कार्कीले आफ्नो उम्मेदवारी निष्क्रिय गरेको भन्दै सोमबार एक अपिल जारी गरेका हुन्। पार्टीले उम्मेदवारी फिर्ता गर्न दिएको निर्देशन मान्दै आफ्नो उम्मेदवारी निष्क्रिय भएको उनले बताएका छन्। साथीभाइको सल्लाह र अग्रज नेताहरूको आग्रहलाई मान्दै कांग्रेस र गठबन्धनका आधिकारिक उम्मेदवारलाई सघाउने निर्णय लिएको उनको भनाइ छ।  बागीले नजिते पनि हराउने कारक भने बन्न सक्छन् । व्यक्तित्व प्रभाव राम्रो छ भने त कहींकहीं त जित्न पनि सक्छन् । तर, धेरै ठाउँमा भने हराउन गतिलो आधार बागी बन्न सक्छन् । तुलनारायण साह,राजनीतिक विश्लेषक"
"अर्थात्, राजनीतिक सिन्डिकेट","स्थानीय तहको चुनावको चर्चा चारैतिर छ। चुनावको मनोनयन दर्ता गर्दैगर्दा विभिन्न दलहरूले गठबन्धन गरेर उम्मेदवारी दिएका छन्। तर, स्थानीय तहमा भइरहेको चुनावी गठबन्धनको वैधानिकता माथि कसैले प्रश्न उठाएको देखिँदैन। जुन बिल्कुलै असान्दर्भिक छ। स्थानीय तहमा गठबन्धन गर्नुको अर्थ के ? जसले चुनाव जित्छ उसैको सरकार हुन्छ। जुन पार्टीबाट चुनाव जिते पनि ऊ सरकारमा हुन्छ। जहाँ प्रतिपक्ष नै हुँदैन, त्यहाँ पनि चुनाव जित्न गठबन्धन ? यो कस्तो प्रणाली हो ? संघ र प्रदेशको निर्वाचनमा गठबन्धन गरिन्थ्यो भने त्यसलाई जायज मान्न सकिन्थ्यो। किनकि अहिलेको व्यवस्थामा कुनै पनि दलले एकल बहुमत ल्याउन सहज छैन। त्यस्तो अवस्थामा चुनावी तालमेल गरेर गठबन्धनबाट बहुमत ल्याएर सरकार गठन गर्न सकिन्छ। त्यसले स्थायित्व कायम गर्न पनि टेवा पुर्याउन सक्छ। तर, जहाँ सरकार बनाउन बहुमत नै चाहिँदैन। जसले जित्यो उही सरकारमा रहन्छ। त्यस्तो ठाउँमा गठबन्धन गर्नु को अर्थ के ? कुरा सत्ता गठबन्धनको मात्र होइन। एमालेले राप्रपासँग गरेको गठबन्धन होस् वा राप्रपाले माओवादी र कांग्रेससँग गरेको गठबन्धन। जुन बिल्कुलै अलोकतान्त्रिक छन्। अब यसरी चुनिएको जनप्रतिनिधिले कसरी जनअपेक्षा अनुरूप काम गर्न सक्ला ? उनीहरूले केवल राज्य स्रोतलाई लुट्ने काम गर्नेछन्। स्थानीय तहमा गठबन्धन गर्नु हाकाहाकी मिलिजुली देश लुटौं भन्नु नै हो। यस्तो अप्रजातान्त्रिक कदमको विरोध न सञ्चार जगत्ले गरेको छ, न त नागरिक समाजले नै। यसलाई विडम्बना नै मान्न सकिन्छ। त्यसमाथि दलहरूले नीति सिद्धान्त र विचारलाई नै भुलेर गठबन्धन गरिरहेका छन्। राष्ट्रिय जनमोर्चा, जसको मुल उद्देश्य नै संघीयताको खारेजी हो। उसले नेकपा माओवादी केन्द्रसँग तालमेल र गठबन्धन गरेको छ। जुन दल संघीयताको बलियो पक्षधर हो। उसले आफ्नो बलबुतामा संघीयता ल्याएको दाबी गर्छ। अर्कोतिर झापामा नेपाली कांग्रेस र माओवादीले राप्रपासँग तालमेल गरेका छन्। राप्रपाको चुनावी एजेन्डा नै हिन्दू राज्यसहितको राजतन्त्र हो। तर, आफूलाई लोकतन्त्र र प्रजातन्त्रको संस्थापक मान्ने दलहरू अर्को पार्टीको उम्मेदवारलाई हराउन राप्रपासँग तालमेल गरेका छन्। उता सत्ता गठबन्धनलाई हराउन नेकपा एमालेले भरतपुरमा राप्रपासँग तालमेल गरेको छ। माओवादी, कांग्रेस र नेकपा एसबीचको गठबन्धन पनि बिल्कुलै असान्दर्भिक छ। कांग्रेस मुलुककै ठूलो प्रजातान्त्रिक पार्टी हो भने माओवादी र नेकपा एस कोर कम्युनिस्ट पार्टी। उनीहरूबीचका नीतिहरू बिल्कुलै अलग छन्। तर, चुनाव जित्नका लागि, जित्ने उम्मेदवारलाई हराउनका लागि हुन्। उनीहरू जुन कुनै हदसम्म पनि गिर्न तयार छन्। स्थानीय तहमा गरिएको गठबन्धन लुटतन्त्रको उदाहरण मात्र हो। यसले भ्रष्टाचार र कुशासनलाई बढाउनेछ। यो विधिको शासनविरुद्ध छ। यसको विरोध नभएको पनि होइन। कांग्रेसका नेता कार्यकर्ताहरूले नै गठबन्धनको विरोध गरिरहेका छन्। विरोधस्वरूप भरतपुर तथा पोखरा महानगरपालिका जस्ता क्षेत्रमा बागी उम्मेदवारी पनि परेका छन्। देशका अन्य ठाउँमा पनि गठबन्धन चित्त नबुझेर त्यसविरुद्ध नाराबाजी भएका छन्। कांग्रेसजस्तो प्रजातान्त्रिक पार्टीले कम्युनिस्टहरूको बहकाउमा लागेर आफ्नै दलका कार्यकर्तालाई पार्टीबाट निस्कासन गरेको छ। स्वतन्त्र रूपमा उम्मेदवार दिएका नेताहरूलाई विभिन्न दबाब, प्रभाव र धम्की दिइएको छ। यसले अब मुलुक कता जान्छ भन्ने कुराको संकेत गर्छ। सत्ता साझेदार दलका नेताहरूको पछिल्लो अभिव्यक्ति सुन्ने हो भने प्रतिगामीहरूलाई परास्त गर्न गठबन्धन गरिएको भन्दै आएका छन्। तर, बहुदलीय व्यवस्थालाई कुल्चिएर, लोकतन्त्र र प्रजातन्त्रको धज्जी उडाउँदै स्थानीय तहको चुनावमा गठबन्धन गर्ने दलहरू नै प्रतिगमनका मतियारहरू हुन् भन्ने कुरा छर्लंग भएको छ। यस्ता अप्राकृतिक तालमेल पार्टीको नीति सिद्धान्त र एजेन्डाभन्दा बिल्कुलै फरक छन्। यसले कसरी लोकतन्त्रको संरक्षण गर्ला ? यसले त केवल प्रणालीलाई भत्काउने काम मात्र गर्छ। नेपालमा ठूलो त्याग र बलिदानपछि मात्र लोकतन्त्रको स्थापना भएको थियो। त्यसका लागि हजारौं योद्धाहरूले प्राणको बली दिएका थिए। तर, आज शासनसत्ता चलाउने दलहरू स्वार्थमा यति लिप्त भए कि उनीहरूको बलिदानलाई बिर्सिए। आफूले गरेका सबै काम अग्रगामी र अन्य दलले गरेको काम प्रतिगामी देख्ने दलहरूले लामो संघर्षपछि प्राप्त प्रणालीलाई नै ध्वस्त पार्ने नियतमा छन्। यसविरुद्ध कुनै पनि व्यक्ति बोलिरहेको छैन। आज किन समाचार माध्यमहरूले यो विषयलाई समाचारको हेडलाइन बनाउन सक्दैनन्। किन सम्पादकीयहरू लेख्न सक्दैनन्। के यो देशमा न्याय मरेको हो ? हाम्रो प्रणालीमाथि अन्याय भएको छ। लोकतन्त्र गणतन्त्रमाथि अन्याय भएको छ। यसलाई न्याय दिन नेपाली जनता पुनः सडकमा ओर्लिन नपरोस्। त्यसैले आफूले के गर्दैछु र त्यसको असर के हुन्छ भन्ने कुरा सबै दलले सोच्नु आवश्यक छ। गठबन्धन गरेर होइन, चुनाव जितेर मैदानमा ओर्लिऔं।काम गर्ने मानिसलाई जनताले दल हेर्दैनन्। दल हेर्ने कार्यकर्ताले मात्र हो। त्यसैले नेताहरूको यस्तो व्यवहारलाई अन्त्य गर्न पनि जनताले चुनावमा तह लगाउनु पर्छ। पार्टी हेरेर होइन, काम हेरेर भोट गरौं। लोकतन्त्र र गणतन्त्रको संरक्षण गरौं। राम्रो एजेन्डा छन्, त्यसलाई पालना गर्न सक्ने कार्यकौशल छ भने अवश्य पनि जनताले विश्वास गर्छन्। यदि यो वर्ष विश्वास गरेनन् भने पनि लोकतान्त्रिक प्रणाली हो, हार स्विकार्न सक्नुपर्छ। फेरि पाँचवर्र्षे मेहनत गर्ने हो। नतिजा सकारात्मक आउन सक्छ। तर, गुटबन्दी गरेर जनताले जुनेको मानिसलाई हराउनु कुनै पनि हालतमा मान्य हुने छैन। अहिलेको गठबन्धन साना दलका नेता र कार्यकर्ता खुसी होलान्। तर, अन्य ठूला दलका नेता कार्यकर्तासमेत खुसी देखिँदैनन्। पार्टीभित्र आन्तरिक कलह सुरु भएको छ। गठबन्धन जोगाउन कांग्रेसले कार्यकर्ताहरूलाई कारबाही गरिरहेको छ। अब के त्यो पार्टीमा आस्था राख्ने मानिस खुसी होलान् ? अवश्य पनि हुने छैनन्। यो त केवल आफ्नै पार्टी टुक्राउने खेल मात्र हो। आज जसरी सत्ताका दलबीच गठबन्धन भइरहेको छ, भोलि भरतपुरमा प्रचण्ड पुत्री रेणु दाहालले चुनाव हारिन् भने कायम रहन सक्ला ? अवश्य सक्दैन। प्रचण्डले भोलि वाम एकता गर्ने भन्दै हिँड्नेछन्। त्यसैले मुलुकका लागि अहिलेको आवश्यकता गठबन्धन होइन, असर प्रवृत्ति हो। त्यसमा पनि स्थानीय तहमा गरिएको गठबन्धन लुटतन्त्रको उदाहरण मात्र हो। यसले भ्रष्टाचार र कुशासनलाई बढाउनेछ। यो विधिको शासनविरुद्ध छ। स्थानीय चुनावमा जनताले यसको मूल्यांकन गर्नेछन्।"
"स्थानीय चुनावमा ठूलो अपेक्षा छैन, संसदीय चुनावबाट राष्ट्रिय पार्टी बनाउँछौं : कमल थापा","काठमाडौं : राप्रपा नेपालका अध्यक्ष कमल थापाले बैशाख ३० गते हुने स्थानीय तहको निर्वाचनमा उत्साहजनक ढंगबाट सहभागी हुन सम्पूर्ण नेपाली मतदाताहरुलाई आह्वान गरेका छन्। आफ्नै घर आँगनमा जनताले आफैले चुनेको सरकारको अनुभूति प्राप्त गर्न पाउने सुदृढ स्थानीय स्वायत्त शासन प्रणाली प्रजातन्त्रको मेरुदण्ड भएकाले राप्रपा नेपालले स्थानीय तहको निर्वाचनलाई महत्वका साथ लिएको उनले उल्लेख गरेका छन्। फागुन ७ गतेमात्रै राप्रपा नेपाल पुनर्जागृत भएको र प्रत्येक पालिकामा पार्टी संगठन निर्माण भइनसकेको तथा चुनावको तयारीको निम्ति समयको अभाव भएको हुँदा स्थानीय चुनावमा राप्रपा नेपालको ठूलो महत्वाकांक्षा वा अपेक्षा नरहेको थापाले उल्लेख गरेका छन्। हामीले संविधान प्रति सहकार्य गर्ने नीति अनुरुप चुनावमा हाम्रो प्रतिकात्मक उपस्थिति रहेको तथ्यप्रति म यहाँहरुलाई अनुरोध गर्दछु, मंगलबार साँझ जारी विज्ञप्तिमा थापाले भनेका छन्। स्थानीय तहको चुनावमा राप्रपा नेपाल र नेकपा (एमाले) का बीचमा केही पालिकाहरुमा सामान्य तालमेल भएको उल्लेख गर्दै थापाले अन्य केही पालिकाहरुमा स्व:स्फूर्तरुपमा राप्रपा नेपालका उमेदवारहरु रहेको बताएका छन्। यो चुनावमा सामान्य भए पनि हाम्रो सहभागिता प्रजातन्त्र, जनसर्वोच्चता र स्थानीय स्वायत्त शासन प्रणाली प्रतिको राप्रपा नेपालको प्रतिवद्धताको धोतक हो, उनले भनेका छन्, राप्रपा नेपाल समयानुकूल नयाँ नीति र नवीन शैलीमा अघि बढ्नेछ। लोकतन्त्र, राष्ट्रियता र हिन्दुराष्ट्रको मान्यतामा आधारित 'सम्वर्द्धनवाद'को धरातलमा सुशासनको माध्यमबाट समृद्ध नेपाल निर्माण गर्ने राप्रपा नेपालको लक्ष्य रहेको उनको भनाइ छ। स्थानीय चुनाव सकिए लगत्तै राप्रपा नेपाल देशव्यापी रुपमा संगठन निर्माण र जनजागरणको महाअभियान लिएर जनताका माझमा जाने उनले घोषणा गरेका छन्। २०७९ सालभित्रै संसदका लागि हुने आम चुनावबाट हामी राप्रपा नेपाललाई राष्ट्रिय पार्टीको रुपमा स्थापित गर्नेछौँ। यो हाम्रो दृढ संकल्प हो, थापाले भने। थापाले राप्रपा नेपाललाई सद्भाव, सहयोग र समर्थनका निम्ति अपिल गरेका छन्।"
आयोगले भन्यो : मौन अवधिअगावै चुनावी झण्डादेखि फेसबुकमा लेखेकोसम्म निर्वाचन सामग्री हटाउनू,"काठमाडौं : निर्वाचन आयोगले मौन अवधि लागु हुनुअघि नै निर्वाचन सामग्री हटाउन आग्रह गरेको छ। मंगलबार राति १२ बजेदेखि लागु हुने मौन अवधि अगावै चुनाव प्रचारमा प्रयोग गरिएका सम्पूर्ण सामग्री हटाउन आयोगले आग्रह गरेको हो। मौन अवधिमा निर्वाचन सम्बन्धी कुनै गतिविधि गर्न पाइँदैन, प्रमुख निर्वाचन आयुक्त दिनेश थपलियाले भने, भौतिक रुपमा राखिएको पनि हटाउनै पर्यो। १२ बजे पछाडि अभौतिक ठाउँबाट पनि हटाउनुस्। सामाजिक सञ्जालको खाताबाट हटाउनुस्। पूर्ववत् अवस्थामा गइदिनुस्। आयोगले मौन अवधिमा त्यस्ता निर्वाचनसम्बन्धी कार्य कुनै पनि माध्यममा भेटिए कारवाही गर्ने चेतावनी पनि दिएको छ।"
स्वतन्त्र उम्मेदवार हाबी जनकपुरमा इतिहास दोहोरिएला ?,"स्थानीय तह निर्वाचन २०७९ को निर्वाचनको परीक्षामा सहभागी हुन राजनीतिक दल र स्वतन्त्र उम्मेदवारहरूलाई अब थोरैमात्र समय बाँकी छ। अबको तीन दिनपछि स्थानीय तहको पाँच वर्षे नेतृत्व चयन गर्न मतदान भइसकेको हुनेछ। मधेस प्रदेशको मुकाम जनकपुरधाम उपमहानगरपालिकाको नेतृत्व लिन सबै राजनीतिक दलका साथै स्वतन्त्र उम्मेदवारहरू लागिपरेका छन्। चुनावी सरगर्मीले जनकपुरको माहोल पुरा तातेको छ। पहिलेको निर्वाचनको समीक्षा गर्दै दलहरू स्थानीय तहको नेतृत्व लिने होडमा छन्। अर्कोतर्फ वैशाख ३० गते हुने स्थानीय तहको निर्वाचनमा स्वतन्त्र उम्मेदवारले जित्दै आएको इतिहास दोहोर्याउने प्रयासमा जनकपुर अघि बढेको देखिएको छ। जनकपुरको इतिहास हेर्दा बागी वा स्वतन्त्र उम्मेदवारहरू जहिले पनि दलगत उम्मेदवारसामु भारी साबित भएको देखिन्छ। सोही इतिहासलाई मध्यनजर गर्दै जनकपुरमा अहिले स्वतन्त्र उम्मेदवारी दिएकाहरु हौसिएका छन्। ०७४ को स्थानीय तह निर्वाचनमा तत्कालीन राजपाले जित हासिल गरेकोलाई अपवाद मान्ने हो भने जनकपुरधाम उपमहानगरपालिकाको नेतृत्वमा दलको उम्मेदवारभन्दा स्वतन्त्र उम्मेदवारहरुले जित्दै आएको देखिन्छ। यस स्थानीय तह निर्वाचनको लागि जनकपुरधाम उपमहानगरपालिकाको नयाँ नेतृत्वका लागि मेयर पदमा २१ र उपमेयर पदमा १० जनाले उम्मेदवारी दिएका छन्। जसमा राजनीतिक दलको तर्फबाट मेयर पदमा १० र ११ जनाले स्वतन्त्र उम्मेदवारी दर्ता गराएका छन्। त्यस्तै उपमेयरमा राजनीतिक दलको तर्फबाट ६ जनाले उम्मेदवारी दिएका छन् भने ४ जना स्वतन्त्र रुपमा उम्मेदवार छन्। यसमध्ये २ जना मेयरका उम्मेदवारले फिर्ता लिएका छन्। उपमहानगरपालिकामा सत्तारूढ गठबन्धनका तर्फबाट मेयर पदका लागि लालकिशोर साह र उपमेयरमा किशोरी साहले उम्मेदवारी दर्ता गराएका छन्। त्यस्तै लोकतान्त्रिक समाजवादी पार्टी नेपालबाट मेयरमा मनोजकुमार चौधरी र उपमेयरमा रीता कुमारी मिश्रले उम्मेदवारी दिएका छन् भने नेकपा एमालेको तर्फबाट मेयरमा शिवशंकर साह (हिरा) र उपमेयरमा कांग्रेस परित्याग गरी एमालेमा प्रवेश गरेकी रुना झाले उम्मेदवारी दर्ता गराएकी छन्। करिब एक साताअघि एमाले प्रवेश गरेका जानकीराम साहले मेयर पदमा स्वतन्त्र उम्मेदवारी दिएका छन् भने एमालेबाट बागी उम्मेदवार बनेर उपमेयरमा सरोज कुमार मिश्रले उम्मेदवारी दर्ता गराएका छन्। त्यसैगरी जनता पार्टी नेपालबाट मेयरमा मुरली मनोहर मिश्र र उपमेयरमा बन्दना पाण्डेयले उम्मेदवारी दिएकी छन् भने जनमत पार्टीबाट मेयरमा अनिता देवी साह र उपमेयरमा सन्तोष कुमार साहले उम्मेदवारी दर्ता गराएका छन्। त्यस्तै लोकतान्त्रिक समाजवादी पार्टी नेपालबाट विद्रोह गरी तराई मधेश लोकतान्त्रिक पार्टी प्रवेश गरेकी विभा ठाकुरले मेयर र ईश्वर पण्डितले उपमेयरमा उम्मेदवारी दर्ता गराएका छन्। जनकपुरधामको मेयर पदमै नेकपा मालेबाट गीता कुमारी मण्डलले उम्मेदवारी दिएकी छन्। यता मेयरमा स्वतन्त्ररुपमा कांग्रेसबाट राजीनामा दिएका मनोजकुमार साह, निर्माण व्यवसायी बलराम महतो, श्यामकिशोर मण्डल, लक्ष्मण साह, रामसेवक यादव, बिक्की यादव, अनिल पँजियार र सुधीर कुमार महतोले उम्मेदवारी दर्ता गराएका छन्। त्यसैगरी एमालेले मेयर पदको टिकट नदिँदा बागी बनेका उमेश चौधरी र कुमारी बनिता यादवले उपमेयरमा स्वतन्त्र उम्मेदवारी दर्ता गराएका छन् भने कांग्रेसले टिकट नदिँदा निर्मलकुमार चौधरीले पनि उपमेयरमा बागी बन्दै उम्मेदवारी दर्ता गराएका छन्। जनकपुरको स्थानीय तहको निर्वाचनको इतिहास हेर्दा स्वतन्त्रहरु हावि भएको देखिन्छ। तत्कालीन पञ्चात सरकारले नेपाल राज्य नगरपालिका ऐन, २००९ बमोजिम ०१७ जेठ १३ मा जनकपुर नगरपालिका गठन गरेको थियो। त्यसबेला श्यामसुन्दर शर्मालाई पञ्च सरकारले सिधै अध्यक्ष बनाएको थियो। त्यसपछि तत्कालीन राजा महेन्द्रले ०१७ साल कै पुस २२ गते नेपालमा पञ्चायती व्यवस्था लागु गरेपछि जनकपुर नगरपालिकाको नाम जनकपुर नगर पञ्चायत राखेका थिए। तर ०१७ सालदेखिको इतिहास हेर्दा जनकपुरमा ०७४ मा बाहेक कुनै दलले नेतृत्व गरेका स्थिती छैन। २०४६ मा प्रजातन्त्रको पुनर्स्थापनापश्चात २०४७ जेठ २८ मा नगरपालिका ऐनअनुसार नगरपालिका बनेको जनकपुरमा २०४९ मा सम्पन्न स्थानीय निर्वाचनमा मेयरका लागि कांग्रेस पार्टीका दुईजना आकांक्षी थिए। दिगम्बर राय र वृषेशचन्द्र लाल। पार्टीले दिगम्बर रायलाई टिकट दिएपछि वृषेशचन्द्र लाल असन्तुष्ट भएर स्वतन्त्ररुपमा उम्मेदवारी दिए। निवर्तमान मेयर लालकिशोर साहले पनि त्यतिबेला कांग्रेसबाट असन्तुष्ट हुँदै उपमेयरमा स्वतन्त्र उम्मेदवारी दिएका थिए। सो निर्वाचनमा दलका उम्मेदवारसामु स्वतन्त्र उम्मेदवार नै भारी साबित भए र मेयरमा बृषेशचन्द्र लाल र उपमेयरमा लालकिशोर साह निर्वाचित भए। पाँच वर्षपछि २०५४ सालमा भएको स्थानीय निर्वाचनमा नेपाली कांग्रेसबाट दामोदरप्रसाद उपाध्यायले मेयरमा टिकट पाए र टिकट नपाएपछि कांग्रेसबाट असन्तुष्ट भएका बजरंगप्रसाद साहले मेयरमा स्वतन्त्र उम्मेदवारी दिए। साहले पञ्चायतकालमा दुईपटक प्रधानपञ्च बनेका उपाध्यायलाई पराजित गर्दै स्वतन्त्रबाट मेयरमा निर्वाचित भए। त्यसपछि दुई दशक देशमा निर्वाचनमा हुन सकेन। ०५४ सालपछि लामो समय स्थानीय तहको निर्वाचन हुन नसक्दा ०७४ सालमा भएको स्थानीय निर्वाचनमा स्वतन्त्रले जितेको ट्रेण्ड भत्कियो। तत्कालीन राजपाका लालकिशोर साह नगर मेयरमा निर्वाचित भए। यो जनकपुरमा पहिलोपटक दलको उम्मेदवारले जित हात पारेको थियो। यसरी हेर्दा ०७४ को स्थानीय तह निर्वाचनमा तत्कालीन राजपाले निकालेको जितलाई अपवाद मान्ने हो भने यहाँ दलको उम्मेदवारभन्दा स्वतन्त्र उम्मेदवारलाई फापेको देखिन्छ। कांग्रेसभित्र रहेका विभिन्न गुट उपगुटले एकअर्कालाई पाखा लगाउने गरेका कारण विगतदेखि नै कांग्रेसबाट असन्तुष्ट रहेकाहरुले बागी उम्मेदवारी दिने गरेको र जनकपुरधाम उपमहानगरमा उनीहरु नै निर्वाचितसमेत हुँदै आएको इतिहासले हौसिएर कांग्रेसबाट असन्तुष्ट भएर बागी उम्मेदवारी दिएका मनोज साहले पनि आफ्नो जित हुने दाबी गरेका छन्। जसपालाई मेयर दिने निर्णयविरूद्ध विद्रोह गरेर उनले उम्मेदवारी दिएका छन्। कांग्रेसले पार्टीबाट बागी उम्मेदवारी फिर्ता लिन निर्देशन दिए पनि उनले मनोनयन फिर्ता लिएनन्। कारबाहीमा पर्न सकिने आंकलन गरेका उनले मनोनयन दर्ता गर्नुअघि नै पार्टी परित्याग गरिसकेका थिए। उनले गठबन्धन (कांग्रेस) भित्रै असन्तुष्ट रहेका कार्यकर्ताले आफूलाई मत हाल्ने आंकलन गर्दै चुनाव जित्ने दाबी गरेका छन्। यसरी विगतको चुनावी ट्रेण्ड, अन्य उम्मेदवारहरुको परीक्षण भइसकेको र गठबन्धनमा रहेका दलहरु भित्रै चर्को असन्तुष्टि भएका कारण मनोज साहको स्थिती बलियो देखिएको बताइन्छ। तसर्थ जनकपुरमा फेरि स्वतन्त्र(बागी) उम्मेदवारले जीत निकाल्दै इतिहास दोहार्याउने अवस्था आउला भन्न सकिन्न। २०७४ मा राजपाले जित्दाको सिनारियो अर्कै भएको र अहिलेको अर्कै रहेको छ। त्यतिबेला मधेस आन्दोलनको ह्युम र सेन्टिमेन्टले काम गरेको थियो। अनि जनताले पनि नयाँ पार्टीलाई एक पटक चान्स दिने भन्ने हिसाबले जनकपुरमामात्र हैन मधेस प्रदेशका अधिकांशमा जिल्लाका स्थानीय तहमा जिताएर पढाएका थिए। तर अहिलेको अवस्था फरक छ। मधेसवादी दलहरु पनि फुटेको छ। एमाले पनि फुटेको छ। जनकपुर गठबन्धनबाट चुनाव लडेपनि स्थानीय नेता कार्यकर्ताहरु असन्तुष्ट छन्। यस्तो अवस्थामा स्वतन्त्र(बागी) उम्मेदवारलाई फाइदा हुने आंकलन छ। तर यसपटक द्विपक्षीय, त्रिपक्षीय वा कस्तो प्रतिस्पर्धा हुन्छ किटान गरेर भन्नसकिने अवस्था छैन। यद्यपि, गठबन्धन वा पार्टीबाट टिकट पाएको भए कांग्रेसका उम्मेदवार जित्ने बढी सम्भावना रहेको थियो। तर, बागी भएर उम्मेदवारी दिँदा मत तितरबितर हुने सम्भावना छ। यद्यपि गठबन्धनबाट उम्मेदवार बनेका लालकिशोर र स्वतन्त्र उम्मेदवारी दिएका मनोजबीच नै मुख्य प्रतिस्पर्धा हुने अवस्था रहेको देखिन्छ। यता निवर्तमान मेयर लालकिशोरप्रति बहुसंख्यक स्थानीयको असन्तुष्टि छ। अघिल्लो चुनावको जस्तो उनको पक्षमा माहोल पनि देखिँदैन। तर, गठबन्धनको उम्मेदवार भएकोले केही न केही प्रभाव रहन्छ नै। यता कांग्रेसबाट बागी भएर उम्मेदवारी दिएका मनोज अघिल्लो चुनावमा पराजित भएको र अहिले पार्टीले टिकट नदिनु, गठबन्धनमा जसपालाई मेयर दिनुजस्ता कारणले सहानुभूति बढी देखिन्छ। यसरी हेर्दा अन्तिम समयसम्म लालकिशोर र मनोजबीच नै मुख्य प्रतिस्पर्धा हुने देखिन्छ। यसका साथै पछिल्लो राजनीतिक घटनाक्रमले पार्टी किता टुटफुट र जुटले कुन दल वा उम्मेदवार कति बलिया छन् भनेर अनुमान लगाउन पनि कठिन छ। यसपटक स्वतन्त्र उम्मेदवार पनि बलिया देखिन्छन्। यद्यपी अहिले नै निक्र्यौल निकाल्न सकिँदैन। राजनीतिक दलका साथै स्वतन्त्र उम्मेदवारहरूको संख्या बढी भएकाले अहिले नै को जित्ने भन्नसक्ने अवस्था पक्कै पनि छैन। लेखक नेपाल पत्रकार महासंघ मधेस प्रदेश समिति बोर्ड सदस्य तथा राजनीति शास्त्रका विद्यार्थी हुन्।"
ओलीको सामन्ती गठबन्धन : अध्यक्ष प्रचण्ड,"यदुकूहा(धनुषा) : नेपाल कम्युनिष्ट पार्टी माओवादी केन्द्रका अध्यक्ष पुष्पकमल दाहाल प्रचण्डले नेकपा एमालेका अध्यक्ष केपी शर्मा ओली नेतृत्वको समान्ती गठबन्धन भएको बताएका छन्। उनले दुईदुई पटक संविधान र संसद भंग गर्ने खोज्ने केपी ओली सामन्ती र ओलीसंग गठबन्धनको गरेका दलहरुले अझ पुरानो समान्ती भएको बताएका हुन्। केपी ओलीले पटकपटक संसद भंग गरेर अलोकतान्त्रिक, असंवैधानिक, गैरसंवैधानिक र निरङकुश कदम चालेपछि गणतन्त्र, संघीयता र गाउँगाउँमा पुगेको सिंहदरवारको अधिकारको निम्ति सडक संघर्षबाट ओलीलाई परारस्त गरेको बताए। उनले भने, ओली प्रवृतिले देश सिद्धायाउछ, देशलाई अनिर्णयको बन्दी बनाउँछ, त्यसैले समान्ती बिरुद्ध हामीले जहिले पनि लडनुपर्छ। धनुषाको शहिदनगर नगरपालिकामा आयोजना गरिएको चुनावी नगरसभालाई सम्बोधन गर्दै प्रचण्डले क्रान्ति र प्रगतिमा धनुषा जिल्ला र त्यसमा पनि यदुकूहा शहिदनगर अग्रणी स्थानमा छ। उनले भने, यहाँ थुप्रै महान शहिदहरुको रगत बगेको छ। धनुषा जिल्ला नेपाली क्रान्तिको एउटा ईतिहास पनि हो। पञ्चायत देखि राजतन्त्रविरुद्धको आन्दोलनमा होस् वा अन्य आन्दोलनको अग्रमोर्चामा धनुषा जिल्ला रहने गरेको छ। कामेश्वर, कुशेश्वरको प्रतिमा माल्यार्पण गरेका प्रचण्डले शहिदहरुले रगत बगाएको नगर यदुकूहामा आफैंमा गर्विलो ईतिहास बोकेको शहिद रामवृक्ष यादव, कमरेड सुर्यनाथ रानको बलिदानी क्षेत्र भएकोले समेत उनीहरुको बलिदानीलाई सम्झेर उनीहरुले चाँहेको, कल्पना गरेको शहिदनगर बनाउनुपर्नेमा जोड दिए। उनले भने, बलिनीको भूमीलाई शहिदनगर नगरपालिका उचित ढंगले राखिदिएको छ, त्यसैले प्रगति र परिवर्तनको पक्षमा मेयरका उम्मेदवार उदयकुमार बरबरिया (यादव) र उपमेयरका उम्मेदवार रेखा कुमारी मण्डललाई विजयी बनाउन आग्रह गर्दछु। अध्यक्ष प्रचण्डले प्रतिबद्धतापत्र उल्लेख भए बमोजिमको काममा कुनै त्रुटी नहुने र यसमा केन्द्र सरकारको पनि पुरै सहयोग रहने बताए। उनले भने, उदयले आफ्नो भिजन बडो व्यवस्थित रुपमा भिजन प्रस्तुत गरिएको छ त्यसलाई पुरा गर्न हामी सबैको सहयोग हुन्छ। शहिदनगरको विकासमा उदय र रेखा मात्र छैन, त्यसको पछाडि माओवादी केन्द्रको अध्यक्ष नि छ। हाम्रो उम्मेदवार विजयी गराउनुस् विकास र समृद्धिको यात्रामा म तपाईको साथमा हुन्छु। चुनावीसभामा मधेश प्रदेशका सचिव योगकुमार बरबरिया यादव (जीवन)ले शहिदनगरको समग्र विकासका लागि माओवादी केन्द्र निर्वाचनमा विजयी हुन आवश्यक रहेको बताए।"
प्रचण्ड र आरजुलाई निर्वाचन आयोगले सोध्यो २४ घण्टे स्पष्टीकरण,"काठमाडौं : निर्वाचन आयोगले नेकपा माओवादी केन्द्रका अध्यक्ष पुष्पकमल दाहाल प्रचण्ड र नेपाली कांग्रेसकी केन्द्रीय सदस्य डा आरजु राणा देउवालाई २४ घण्टे स्पष्टीकरण सोधेको छ। मतदातालाई दबाब र प्रभावित पार्नेगरी धम्कीपूर्ण अभिव्यक्ति दिएको भन्दै आयोगले मंगलबार साँझ प्रचण्ड र आरजुलाई स्पष्टीकरण सोधेको हो। सत्ता गठबन्धनले वैशाख २३ गते चितवनको भरतपुरमा आयोजना गरेको चुनावी सभामा माओवादी अध्यक्ष दाहालले आफ्नी छोरी रेणु दाहाललाई नजिताए देश दुर्घटनामा जाने आशयको धम्कीपूर्ण अभिव्यक्ति दिएका थिए। त्यसैगरी प्रधानमन्त्री पत्नीसमेत रहेकी आरजुले डडेल्धुरामा कांग्रेस उम्मेदवारलाई नजिताए बजेट नपठाउने धम्की दिएकी थिइन् भने कैलालीमा ५६ जनालाई रोजगारीका लागि मलेसिया पठाइदिने भन्दै प्रलोभन देखाएर मत मागेकी थिइन्। प्रचण्डविरुद्ध नेपाली कांग्रेस (वीपी)ले वैशाख २७ गते मतदातालाई धम्क्याएको भन्दै निर्वाचन (कसूर तथा सजाय) ऐन २०७३ बमोजिम हदैसम्मको कारवाहीको माग गरेर आयोगमा उजुरी दिएको थियो। यसमा आयोगले उक्त अभिव्यक्तिको मनसाय के हो, प्रचलित निर्वाचन कानून विपरीत छ कि छैन? जनताको प्रतिस्पर्धात्मक बहुदलीय लोकतान्त्रिक शासन प्रणालीमा कुनै अमुक उम्मेदवारको हारजितले देश नै दुर्घटनामा पर्ने हुन्छ, हुँदैन? बालिग स्वतन्त्र मताधिकारको प्रयोग गर्न पाउने हकलाई संकुचन गर्छ, गर्दैन? भनेर २४ घण्टाभित्र जवाफ मागेको छ। त्यसैगरी आरजुविरुद्ध स्पष्टीकरण कारवाहीको माग गरी बैतडीका हरिशप्रसाद अवस्थी र नेपाली कांग्रेस (वीपी)ले दर्ता गराएको उजुरीमा आयोगले एक्सन लिँदै २४ घण्टे स्पष्टीकरण सोधेको छ। संघीय सरकारबाट स्थानीय तहहरुलाई के कति बजेट जाने भन्ने सम्बन्धमा संविधान र कानुन बमोजिम संघीय संचित कोषबाट संघ, प्रदेश र स्थानीय सरकारबीच राजस्व बाँडफाँड गर्ने विस्तृत आधार र ढाँचा निर्धारण गर्नेसमेतका कार्य नेपालको संविधानको धारा २५० बमोजिमको प्राकृतिक स्रोत तथा वित्त आयोगको काम कर्तव्य र अधिकारमा पर्ने हुँदा यहाँले बोल्नुभएको विषय संविधानसम्मत छ कि छैन? आयोगले बजेट रोकिदिने अभिव्यक्तिमा आरजुलाई सोधेको छ। त्यस्तै तपाईले बोल्नुभएको विषयले बालिगको स्वतन्त्र रुपमा मतदान गर्न पाउने हकलाई संकुचन गर्छ, गर्दैन? पाईले कांग्रेसको नेताको हैसियतमा यस किसिमका अभिव्यक्ति दिन मिल्छ, मिल्दैन? भन्ने प्रश्न गर्दै २४ घण्टाभित्र स्पष्ट जवाफ पेश गर्न आयोगले भनेको छ। आयोगले प्रचण्ड र आरजुलाई संविधानको धारा ४८, नागरिक कर्व्य अन्तर्गत खण्ड (ख) मा भएको संविधान र कानुनको पालना गर्नु प्रत्येक नागरिकको कर्तव्य भएको व्यवस्था पनि स्मरण गराएको छ। हरेक राजनीतिक दल, यसका नेता तथा कार्यकर्ता र नागरिकको व्यवहार तथा अभिव्यक्ति संविधान र प्रचलित कानून सम्मत हुनुपर्छ भन्नेमा कुनै दुविधा हुन सक्दैन, आयोगले भनेको छ।"
मौन अवधिमा उम्मेदवार र मतदाताले के के गर्न पाउँछन् ?,"काठमाडौं : स्थानीय तहको वैशाख ३० गते हुने निर्वाचनका लागि आज राति १२ बजेदेखि मौन अवधि लागु हुँदैछ। मौन अवधिमा निर्वाचनसम्बन्धी कुनै पनि गतिविधि गर्न नपाउने निर्वाचन आयोगले जनाएको छ। यसमा उम्मेदवार र मतदाता के चाहिँ गर्न पाउँछ भन्ने प्रश्न उठेको छ। मंगलबार आयोगको पत्रकार सम्मेलनमा पनि यही प्रश्न उठ्यो। जवाफ दिए प्रमुख निर्वाचन आयुक्त दिनेश थपलियाले। उनले सुरुवात उम्मेदवारले के गर्न पाउने भन्नेबाट गरे। हरेक उम्मेदवारले मनमनै मैले चुनाव जित्छु कि जित्दिन होला? मैले कस्तो प्रचार गरेको छु भनेर स्मरण गर्न र समीक्षा गर्न पाउँछ, उनले व्यंग्यात्मक शैलीमा भने। दोस्रोमा उनले मतदाताहरु परिचय पत्र लिन मतदान केन्द्रमा जान पाउने बताए। परिचयपत्र लिन जाँदा त्यहाँ हामीले दुई दिन मतदाता शिक्षाका लागि स्वयंसेवक र कर्मचारीबाट आवश्यक बन्दोबस्त गरेका छौं। कसरी सही ठाउँमा मतदान गर्ने, स्वस्तिक कसरी लगाउने, मतपत्र कसरी पट्याउने भनेर सिक्न जाने र जानैपर्ने हो, उनले भने। मतदाताले कुन उम्मेदवार ठिक हो भन्ने मूल्यांकन गर्न पनि पाउने उनले बताए। कुन उम्मेदवारले के भने यो बीचमा, उनीहरुको अनुहार सम्झिने, चिह्न सम्झिने र अन्य सबै कुरा सम्झिएर आफ्नो विवेकको ऐनामा त्यसलाई हेर्ने अनि भोलिपल्ट ट्याक्क तयारीका साथ जाने, भटाभट राम्रो मान्छेलाई निर्वाचनमा आफ्नो मत प्रकट गर्ने, मतपेटिकामा मत हाल्ने आउने, उनले भने, गर्न पाउने भनेको यिनै हुन्। यिनै विषयसँग जोडिएका विषय गर्न सकिनेछन्। तर निर्वाचनलाई प्रभाव पार्ने कुनै पनि किसिमका कार्यहरु गर्न सकिन्न्। उनले सञ्चारमाध्यमले के गर्ने भनेरसमेत उल्लेख गरे। आयोग, आयोग मातहत अनुगमन संयन्त्रहरु, सुक्ष्म अनुगमनका निम्ति खटाइएका हाम्रा टोलीहरु, अधिकृतको कार्यालयहरु, मतदानमा खटिएका हाम्रा कर्मचारीहरु, नागरिक समाजका संस्थाहरु र आम सञ्चार क्षेत्रले यो मौन अवधिमा को को मौन बस्दा रहेछन्? को को चलखेल गर्दा रहेछन् भनेर खबरदारी गर्ने, निगरानी गर्ने, सूचना दिने, ठाउँको ठाउँ ठिक लगाउने, उनले भने। निर्वाचनको व्यवस्थापकीय कार्यलाई थप सहज बनाउन, राजनीतिक दल तथा उम्मेदवारबाट हुने अवाञ्छित गतिविधिलाई रोक्न तथा मतदानका लागि सुरक्षित तथा भयरहित वातावरण सिर्जना गर्न आज राति १२ बजेबाट मौन अवधि सुरु हुँदैछ। आयोगले मतदानको समयभन्दा ४८ घन्टा अगाडि मौन अवधि तोकेको हो। के गर्न पाइँदैन? आयोगकाअनुसार यस अवधिमा राजनीतिक दलका पदाधिकारी वा उम्मेदवार तथा दलको भातृ संगठन वा सम्बन्धित व्यक्तिले निर्वाचन प्रचार प्रसारलगायत कुनै पनि प्रकारका छलफल, अन्तरक्रिया, सभा सम्मेलन, कार्यशाला गोष्ठी आदि गर्न पाइँदैन। राजनीतिक दल वा उम्मेदवारका प्रचार प्रसारका सामग्री राखिएको भए तत्काल हटाउन पर्ने, कुनै पनि विधि, प्रक्रिया वा माध्यमबाट मत माग्न वा निर्वाचन प्रचार प्रसार गर्न नहुने, सामाजिक सञ्जाल, अनलाइन, छापा वा अन्य कुनै माध्यमवाट राजनीतिक दल वा उम्मेदवारको पक्ष वा विपक्षमा कुनै सन्देश, सूचना वा प्रचार प्रसारका सामग्री पोष्ट वा शेयर गर्न, गराउन पाइँदैन।"
स्थानीय तहको निर्वाचनपछि मुलुकले निर्णायक मोड लिने निश्चित छ : सत्ता गठबन्धन,"काठमाडौं : सत्ता गठबन्धनले स्थानीय तह निर्वाचनले लोकतन्त्र बचाउने जिकिर गरेको छ। मंगलबार साँझ मतदातालाई आफ्नो पक्षमा मतदान गर्न अपिल गर्दै स्थानीय निर्वाचनका माध्यमबाट मुलुकको एकता बलियो बनाउँदै राजनीतिलाई सहि ढंगले लोकतन्त्रको बाटोमा दोहोर्याउने जनाएको छ। गठबन्धनका पाँच शीर्ष नेताले गरेको अपिलमा भनिएको छ, जनताले दिएको जिम्मेवारीलाई अवसरका रुपमा लिँदै मुलुकको वृहत्तर हितका खातिर जनभावना अनुरुप नेतृत्वदायी भूमिका निर्वाह गर्न लागि पर्ने प्रण समेत हामी गर्दछौं। गठबन्धनले मतदानको सन्निकट आइपुग्दै गर्दा मैत्रीपूर्ण प्रतिस्पर्धा मा उत्रेका विभिन्न पालिकाका विभिन्न पदका आफ्ना पार्टीका उम्मेदवारको अवस्था आकंलन गरी विजयको नजिक रहेका गठबन्धन दलका उम्मेदवारलाई मतदान गर्न पार्टी तहमा आह्वान गरेको छ। साथै, उत्साहका साथ निर्वाचनमा सहभागी भई पाँच दलीय गठबन्धनका उम्मेदवारलाई मतदान गरी अत्याधिक बहुमतका साथ विजयी गराउन सम्पूर्ण आमाबुवा, दिदीबहिनी तथा दाजुभाइमा अपील गरेको छ। यस्तो छ अपिल: आदरणीय दिदीबहिनी तथा दाजुभाइहरू, पटकपटकको बलिदानीपूर्ण संघर्ष र त्याग पश्चात निरङ्कुशताको अन्त्य भई मुलुकमा संघीय लोकतान्त्रिक गणतन्त्रात्मक शासन व्यवस्था स्थापना भएको तथ्य सबैमा अवगत नै छ । देशमा निरङ्कुशता विरुद्धको संघर्षमा तेस्रो पुस्तासम्मले रगत र पसिना बगाउनु परेको छ । हामी लोकतन्त्र र स्वतन्त्रताको संघर्षमा होमिदै दिवंगत हुनुभएका प्रातः स्मरणीय महान शहिदहरुप्रति भावपूर्ण हार्दिक श्रद्धाञ्जली व्यक्त गर्दछौं । संविधानसभा मार्फत नेपाली नागरिकले जारी गरेको संविधान र नागरिकले निर्वाचित गरेको संसदमाथि भएको प्रहारलाई परास्त गर्दै आन्दोलनबाट प्राप्त परिवर्तनका उपलब्धीलाई जोगाउन नेपाली कांग्रेस, नेपाल कम्युनिष्ट पार्टी (माओवादी केन्द्र), नेपाल कम्युनिष्ट पार्टी (एकीकृत समाजवादी), जनता समाजवादी पार्टी र राष्ट्रिय जनमोर्चाबीच गठबन्धन भएको विदितै छ । दुई दुईपटक संसद विघटन भएपछिको असहज परिस्थितिमा संकीर्ण र निषेध को राजनीतिकाविरुद्ध सहमति र सहकार्य को जगमा अहिलेको सरकार गठन भएको हो । राजनीतिक स्थिरता कायम राख्दै सुशासन र विकासका प्रक्रियालाई निरन्तरता दिई मुलुकलाई निकास दिनु पर्ने दायित्व बोध गरी पाँच दलीय एकता कायम गरिएको हो । यो एकतालाई अक्षुण राख्दै स्थानीय तहको निर्वाचनमा गठबन्धनमा रहेका पाँच दलबीच तालमेल गरी हामीले उम्मेदवारी दिएका छौं । आजको दिन लोकतन्त्र, मानवअधिकार, कानूनी राज, देशको विकास र समृद्धि, सामाजिक न्याय र स्वतन्त्रताको लागि गठबन्धनका हामी पाँच दल सदा अविचलित रहने प्रण गर्दछौं । संघीय लोकतान्त्रिक गणतन्त्र स्थापनार्थ भएको संघर्षकै परिणाम आज राज्य संरचना बदलिएर समावेशी चरित्रको बन्न सम्भव भएको छ । लोकतान्त्रिक शासन व्यवस्थामा स्थानीय सरकारको विशेष अर्थ र महत्व रहन्छ । संघीय लोकतन्त्रको जग नै स्थानीय तह हुन् । निर्वाचनमार्फत स्थानीय तह बलियो र सुदृढ हुँदा नै लोकतान्त्रिक गणतन्त्रको रक्षा हुने छ । अतः स्थानीय तहको नागरिकसँग प्रत्यक्ष सम्बन्ध अझ सुदृढ गर्न यो निर्वाचनको विशेष महत्व छ । स्थानीय जनप्रतिनिधिले नै जनताका सुखदुःखमा रहेर प्रत्यक्ष रुपमा काम गर्ने हुन् । स्थानीय तहको निर्वाचनले विकासको गतिलाई अघि बढाउने छ । निर्वाचित जनप्रतिनिधिहरु नागरिकका पीरमर्कासँग घुलमिल हुँदा लोकतन्त्र थप मजबुत हुने छ । नागरिक अधिकार सुदृढ पार्न समेत स्थानीय निर्वाचनले विशेष भूमिका निर्वाह गर्ने भएकाले यहाँहरुको अमूल्य मत मुलुकको भाग्य र भविष्य निर्धारणमा निर्णायक रहन्छ । प्रतिगमनविरुद्धको संघर्षको परिणाम नै मुलुकको राजनीतिले निकास पाएको ध्रुब सत्य हो । असंवैधानिक रुपमा संसद विघटन गरिएपछि संघीय लोकतान्त्रिक गणतन्त्र, शक्तिपृथकीकरण, संविधानवादका मूल्य, मान्यता, मुलुकको स्वाभिमान र सुरक्षा जस्ता बिषयमा अनेक प्रश्न खडा भए । कोरोना महाव्याधिका कारण मुलुक यसै पनि मानवीय संकटको अवस्थामा थियो । पटकपटक संसद विघटनपछि दशकौं लडेर ल्याएको लोकतन्त्र संकटमा परी प्रतिगमनले फेरि टाउको उठाउने खतरा थियो । यी सबै परिस्थितिलाई सह्मालेर अघि बढ्नुपर्ने आवश्यकता गठबन्धन सरकारको थियो । स्थानीय निर्वाचन संघारमा आइसकेको अवस्थामा अब यो ऐतिहासिक अभिभारालाई पूरा गरी चुनौतीलाई अवसरमा बदल्ने दायित्व आम मतदाताहरुको काँधमा आएको छ । स्थानीय तहको निर्वाचनपछि मुलुकले निर्णायक मोड र दिशा लिने निश्चित छ । स्थानीय निर्वाचनका माध्यमबाट मुलुकको एकता बलियो बनाउँदै राजनीतिलाई सहि ढंगले लोकतन्त्रको बाटोमा दोहोर्याउन सक्ने हाम्रो ठहर छ । जनताले दिएको जिम्मेवारीलाई अवसरका रुपमा लिँदै मुलुकको वृहत्तर हितका खातिर जनभावना अनुरुप नेतृत्वदायी भूमिका निर्वाह गर्न लागि पर्ने प्रण समेत हामी गर्दछौं । स्थानीय निर्वाचनले लोकतन्त्रको रक्षा गर्ने छ । अर्को अर्थमा स्थानीय तह नै लोकतन्त्रको प्राणवायु हो । गठबन्धनको बलमा मुलुकको विकास, समृद्धि र लोकतन्त्रको जगेर्ना सम्भव छ । यसर्थ गठबन्धनको पक्षमा मतदानका लागि यहाँहरुले विवेकको प्रयोग गर्नुहुने विश्वास लिएका छौं । यस क्षणमा हामी सदैव जनताको सुख, दुःखमा एकसाथ रहने प्रतिबद्धता जाहेर गर्दछौं । हामी सबै क्षेत्र, वर्गको हक अधिकार सुनिश्चित गर्न समर्पित रहने छौं । महिला, दलित, आदिवासी, जनजाति, मधेशी, थारू, मुस्लिम, पिछडिएको क्षेत्र, अपांगता भएका व्यक्ति सबैको हक हित र अधिकारको जगेर्नाका लागि हाम्रो साझा प्रयत्न, संकल्प र प्रतिबद्धता रहने छ । आम मतदाता नागरिक नै हाम्रो शक्तिका स्रोत हुन् । यसर्थ, बैशाख ३० गते हुन लागेको स्थानीय तह निर्वाचन सम्पन्न गर्न सबैलाई एकजुट भएर लाग्न आग्रह गर्दछौं । अन्त्यमा, गठबन्धनमा रहेका दलहरुबीच तालमेलको अधिक प्रयत्नका बावजुद कतिपय पालिकामा मैत्रीपूर्ण प्रतिस्पर्धा गर्ने सहमति भएको विदितै छ । मतदानको सन्निकट आइपुग्दै गर्दा मैत्रीपूर्ण प्रतिस्पर्धा मा उत्रेका विभिन्न पालिकाका विभिन्न पदका आफ्ना पार्टीका उम्मेदवारको अवस्था आकंलन गरी विजयको नजिक रहेका गठबन्धन दलका उम्मेदवारलाई मतदान गर्न पार्टी तहमा आह्वान गर्दछौं । साथै, उत्साहका साथ निर्वाचनमा सहभागी भई पाँच दलीय गठबन्धनका उम्मेदवारलाई मतदान गरी अत्याधिक बहुमतका साथ विजयी गराउन सम्पूर्ण आमाबुवा, दिदीबहिनी तथा दाजुभाइमा हार्दिक अपील गर्दछौं । धन्यवाद ।"
नुवाकोटका मतदान केन्द्रमा पुगे सबै कर्मचारी,"नुवाकोट : स्थानीय तहको निर्वाचनको लागि नुवाकोटमा खटाएका सबै केन्द्रका कर्मचारीहरु मंगलबार मतदान केन्द्र पुगेका छन्। मतदान केन्द्रमा सुरक्षाकर्मीसहित पुगेका कर्मचारीहरुले मतदानका लागि आवश्यक सामग्रीहरुसमेत लिएर पुगेका छन्। एउटा मतदान केन्द्र बरावर पाँच जना कर्मचारी खटाइएको सहायक निर्वाचन अधिकृत रिता लामिछानेले जानकारी दिइन्। उनका अनुसार एक जना मतदान अधिकृत, एक जना सहायक मतदान अधिकृत, २ जना सहायक कर्मचारी र एक जना सहयोगी गरी पाँच जना कर्मचारी खटाइएको हो। मतदान अधिकृत र सहायक मतदान अधिकृतलाई दुई दिनसम्म प्रशिक्षण दिएर पठाइएको हो। मतदान अधिकृतसहित कर्मचारीहरु मंगलबार मतदानस्थलमा पुगेका हुन्। निर्वाचनमा दुई हजार दुई सय भन्दा बढी सुरक्षाकर्मीहरु खटिएका छन्। नुवाकोटमा १ हजार ३ सय २५ जना म्यादी प्रहरीसमेत खटाइएको छ। म्यादी प्रहरी, नेपाल प्रहरी गरी २ हजार २ सय जना र सशस्त्र र नेपाली सेना चार सयभन्दा बढी परिचालन गरिएको छ। निर्वाचन अधिकृतको कार्यालय स्थापनासँगै सशस्त्र प्रहरीको एकएक टोली पुगिसकेको छ। स्थानीय प्रहरी चौकी कार्यरत प्रहरी परिचालन भई सकेको छ भने म्यादी प्रहरी पनि स्थानीय तहहरुमा पठाइसकिएको छ। मतदान केन्द्रमा सुरक्षाको तेस्रो घेरामा रहने नेपाली सेनाले भने मतदानस्थलको संवेदनशीलताको आधारमा दुई वा दुईभन्दाबढी मतदानस्थलमा असहज अवस्था सिर्जना भएमा तत्काल पुग्न सक्ने गरी रहने जिल्ला प्रशासन कार्यालयले जनाएको छ। मतदान केन्द्रमा पुगेका कर्मचारीहरुले भौतिक सुधारका कार्य, फोटोसहितको मतदाता परिचयपत्र वितरणलगायतका कार्य पहिलो चरणमा गर्नेछन्।"
प्रधानमन्त्रीमा बसिरहनुपर्ने ओली कांग्रेसकांग्रेस भन्दै भाषण गरिरहेका छन् : महामन्त्री थापा,"काठमाडौं : नेपाली कांग्रेसका महामन्त्री गगनकुमार थापाले अहिले पनि प्रधानमन्त्रीमा बसिरहनुपर्ने एमाले अध्यक्ष केपी शर्मा ओलीले कांग्रेसकांग्रेस भन्दै बसिरहेका बताएका छन्। मंगलबार काठमाडौंमा आयोजित चुनावी सभालाई सम्बोधन गर्दै महामन्त्री थापाले ओली कांग्रेसकांग्रेस भन्दै मन्चहरुबाट भाषण गरेर बसिरहेको बताएका हुन्। चुनावी सभालाई सम्बोधन गर्दै महामन्त्री थापाले ओली कांग्रेसकांग्रेस भन्दै मन्चहरुबाट भाषण गरेर बसिरहेको बताएका हुन्। उनले भने, बुढानिलकण्ठमा सुतिरहेको शेरबहादुर देउवालाई तपाईंकै कार्यकर्ताहरुले लिएर दाई प्रधानमन्त्री बन्नु पर्यो भने। नत्र कांग्रेस पाँच वर्षका लागि त प्रतिपक्षमा थियो नि। एमाले र माओवादीले गरेको बामपन्थी गठबन्धनबाट चुनाव जितेर ओलीलाई १९० जनाभन्दा बढीले भोट हालेर बहुमतको प्रधानमन्त्री बनाएको तर उनले तीन वर्षमै संसद भंग गरेर हात उठाएको बताए। थापाले प्रश्न गरे, फेरि तपाईं(ओली)लाई नै प्रधानमन्त्री बनायो भने संसद भंग हुन्न भन्ने आधार के? किन संसद भंग भयो? के कांग्रेसले संसद चलाउन दिएको थिएन्? देउवाको नेतृत्वमा अदालतबाट सरकार बन्ने अवस्थामा देशलाई ओलीले नै पुर्याएको थापाले बताए। परमादेशको सरकार भनिरहने ओलीको पार्टीमा संसद् भंगको बेला अदालतमा निवेदन दिनेमा सबैभन्दा टुप्पोमा त्यही उपाध्यक्ष रहेका सुरेन्द्र पाण्डे, गोकर्ण बिष्ट र योगेश भट्टराई त्यहीँ अहिलेको मन्चमा सचिवको रुपमा हुनुहुन्छ। त्यही पार्टीको अध्यक्ष लगातार भनिराख्नु भएको छ परमादेशको सरकार। यो सरकार अदालतबाट बन्ने अवस्थामा पुगाएको कसले भन्ने प्रश्न काठमाडौंवासीले गर्नुपर्नेछ, उनले भने।"
पोखरामा अटेरीको चुनावी खर्च २ लाख ७१ हजार,"पोखरा : पोखरा महानगरपालिकाको नगर प्रमुखसहित १७ जनाको अटेरी अभियानमार्फट स्वतन्त्र उम्मेदवारी दिएको अटेरी अभियानका स्वतन्त्र उम्मेद्वारहरुले चुनावी खर्च सार्वजनिक गरेका छन्। स्थानीय चुनावमा राजनीतिक भागबण्डाविरुद्ध स्वतन्त्र उम्मेद्वारी दिएको यस अभियानका उम्मेदवारहरुले चुनावी खर्च सार्वजनिक गरेका हुन्। निर्वाचनको मिति घोषणा भएसंगै पोखरा महानगरपालिकाको मेयर पदमा लेखक गनेश पौडेलले उम्मेदवारीको घोषण गरेका थिए। निर्वाचन घोषणा भएको डेढदेखि दुई हप्तापछि अटेरीले निर्वाचनको तयारी गरेको थियो। उम्मेदवारी दिएपछि पोखरेलीको घरघरमा पुगेर आफ्ना १७ जना उम्मेदवारहरुलाई भोट दिन घरदैलो कार्यक्रम चलाइका थिए। यसैक्रममा मंगलबारसम्म अटेरी अभियान पोखराको प्रचारप्रसारका क्रममा चुनावी खर्च २ लाख ७१ हजार ५ रुपैयाँ खर्च भएको अटेरी अभियानका निर्वाचन अभियान संयोजक हरि कार्कीले बताए। सुरुदेखि नै कम खर्चमा चुनाव लड्ने भनेर हामीले मिनिमाइज गरेका थियौं। सवारी, फोन, इन्टरनेट, कार्ययोजनापत्रमा गरेर हाम्रो २ लाख ७१ हजार रुपैयाँ चुनावमा खर्च भएको छ, उनले भने। मंगलबार राति १२ बजे देखि मौन अवधि सुरु हुने भएकोले हाल सम्मको खर्च सर्वाजनिक गरिएको उनले बताए। खर्चमध्ये १ लाख ३ हजार ७ सय ५० रुपैयाँ कार्ययोजनापत्र बिक्रिबाट उठेको उनले सुनाए। अटेरी अभियानले चुनावी कार्ययोजनापत्र बिक्रि गरेर चुनाव लड्ने सुरुआतदेखि नै बताउँदै आएको थियो। बाँकी १ लाख ६७ हजार २ सय ५५ रुपैयाँ खर्च पनि ८० प्रतिशत सहयोगी दाताबाट प्राप्त भएको संयोजक कार्कीले सुनाए। पोखराबाट नगरप्रमुख सहित १७ जनाले अटेरी अभियानमार्फत स्वतन्त्र उम्मेद्वारी दिएका छन्। निर्वाचनमा चुनाव प्रचारप्रसार पनि विभिन्न व्यवसाय, पेशामा लागेका युवादेखि उम्मेदवारहरुले आफ्नो काम सकेर बचेको समय दिएको अभियानका संयोजक कार्कीले बताए। निर्वाचन नजिकै आएपछि भने अलिबढी समय दिएर पोखरेलीको घरघरमा पुगेको पनि उनले सुनाए।"
आचारसंहिता उल्लघंन गरे १२ घण्टे स्पष्टीकरण,"काठमाडौं : निर्वाचन आयोगले मौन अवधिमा आचारसंहिता उल्लघंन गरेको पाइए कारबाही गर्ने भएको छ। यसअघि आचारसंहिता उल्लघंन गर्नेलाई २४ घण्टे स्पष्टीकरण सोध्दै आएकोमा आयोगले मौन अवधिमा १२ घण्टे स्पष्टीकरण सोध्ने भएको हो। मंगलबार आयोगमा आयोजित पत्रकार सम्मेलनमा प्रमुख निर्वाचन आयुक्त दिनेश थपलियाले आचारसंहिता उल्लंघन गर्नेलाई कडा कारवाही गरिने बताए। कडा कारवाहीस्वरुप स्पष्टीकरणलाई १२ घण्टामा झारिएको उनले बताए। थपलियाले उच्च नेताबाट आचारसंहिता उल्लघंन हुने गरेको बताए। उनले भने, आचारसंहिताका उल्लघंनका घटनाहरु निकै कम मात्रामा भएका छन्। सभ्य भनिएको ठाउँमा बढी आचारसंहिता उल्लघंन भएका छन्। गाउँमा कमै मात्रामा आचारसंहिता उल्लघंन भएको सुनिन्छ। जानेबुझेका, उच्च ओहोदामा बसेकाबाट नै आचारसंहिता विपरीतका क्रियाकलाप भएका छन्। उनले आचारसंहिता उल्लघंन गर्नेलाई आयोगले स्पष्टीकरण, सचेत, जरिवाना, ध्यानाकर्षणलगायतका कारबाही गरेको बताए। उनले भने, हामीले गरेको निर्णयउपर अदालतमा प्रश्न उठ्न सक्छ। त्यसकारण सोंच विचार गरी कारबाही गर्नुपर्छ। झण्डै झण्डै २०५ जति शीर्षकमा ५३ वटा व्यक्ति र दललाई कारबाही भएको छ।"
"केशव स्थापितले माफी माग्दै भनेः चुनावी युद्ध हो, मेरो बोलीले कसैलाई ठेस पुर्याए माफ पाऊँ","काठमाडौंः काठमाडौं महानगरपालिका मेयरका उम्मेदवार केशव स्थापितले अत्यधिक मतका साथ आफू विजयी हुने दावी गरेका छन् । काठमाडौंमा आयोजित चुनावी सभालाई सम्बोधन गर्दै स्थापितले उनले चुनावमा विजयी हुने र काठमाडौंको मुहार फेर्ने बताए। 'मैले माफ माग्नुपर्छ । चुनावी युद्धमा युद्ध नै हो भने हतियार प्रयोग गरिन्छ । मिसाइल प्रयोग हुन्छ । मैले नाचे होला, गाए हुँला । जितको निश्चित भएको बेला मेयर हुने मान्छेले माफ पाउनुपर्छ । त्यस्तो कसैलाई ठेस परेको भए माफ मागे ।'"
"मौन अवधिमा भोजभतेर गर्ने र पैसा बाँड्नेको भिडियो खिच्न आयोगले खटायो १९ टोली, ठाउँको ठाउँ कारवाही हुने","काठमाडौं : निर्वाचन आयोगले मौन अवधिमा आचारसंहिता उल्लंघन गर्नेहरुलाई कारवाही गर्न १९ वटा उच्चस्तरीय टोली खटाएको छ। मौन अवधिमा भोजभतेरदेखि पैसा बाँड्नेसम्म गतिविधिको भिडियो खिचेर भण्डाफोर गर्न र ठाउँको ठाउँ कारवाही गर्न टोलीलाई अधिकार दिइएको छ। निर्वाचनको व्यवस्थापकीय कार्यलाई थप सहज बनाउन, राजनीतिक दल तथा उम्मेदवारबाट हुने अवाञ्छित गतिविधिलाई रोक्न तथा मतदानका लागि सुरक्षित तथा भयरहित वातावरण सिर्जना गर्न आज राति १२ बजेबाट मौन अवधि सुरु हुँदैछ। आयोगले मतदानको समयभन्दा ४८ घन्टा अगाडि मौन अवधि तोकेको हो। मौन अवधिको पूर्वसन्ध्यामा मंगलबार पत्रकार सम्मेलन गर्दै आयोगले आचारसंहिता उल्लंघनका घटना छानविन गर्न र तत्काल कारवाही गर्न सक्ने अधिकारसमेत दिएर १९ वटा उच्चस्तरीय टोली संवेदनशील स्थानमा परिचालन गरिएको जनाएको छ। आयोगका प्रवक्ता शालिग्राम शर्मा पौडेलले अनुगमन टोलीलाई निर्वाचनको गोपनियतामा असर नपर्नेगरी निर्वाचनका कार्यसँग सम्बन्धित दृश्यको छायांकन गर्न सक्ने अधिकार दिइएको बताए। उनकाअनुसार मौन अवधिमा आमसभा, गोष्ठी सम्मेलन, भोजभतेर पैसा बाँड्ने काम भइरहेको र सामाजिक सञ्जालमा मिथ्या सूचना, दुष्प्रचार र द्वैषपूर्ण अभिव्यक्ति दिने कामको अनुगमन गरी तत्काल आवश्यक कारवाही गरी आयोगलाई जानकारी गराउने अधिकार पनि दिइएको छ। पौडेलले आचारसंहित विपरीत भएका कार्य हटाउने, स्पष्टीकरण सोध्ने, सचेत गराउने कार्य भइरहेको जानकारी दिए। मौन अवधिमा दल र उम्मेदवारबाट कुनैखाले गतिविधि हुन नदिन, मतदातालाई सुरक्षित मतदान केन्द्र पुग्नमा अवरोध हुन नदिन स्थानीय प्रशासनलाई निर्देशन दिइएको बताए। स्थानीय तहसम्मै अनुगमन टोली निर्वाचन आचारसंहिता उल्लंघनको अनुगमनका लागि विभिन्न तहमा संरचना बनाइएको आयोगले जनाएको छ। आयोगका अनुगमन हेर्ने आयुक्तको संयोजकत्वमा केन्द्रीय आचारसंहिता अनुगमन समिति, जिल्लामा मुख्य निर्वाचन अधिकृतको संयोजकत्वमा जिल्ला आचारसंहिता अनुगमन समिति र स्थानीय तहमा निर्वाचन अधिकृतको संयोजकत्वमा स्थानीय तहको आचारसंहिता अनुगमन समितिको प्रबन्ध गरिएको प्रवक्ता पौडेलले जानकारी दिए। उनकाअनुसार यी संरचनाका अतिरिक्त विशेष संवेदनशील मानिएका जिल्ला र पालिकामा विशेष अनुगमनका लागि अधिकार प्रत्यायोजनसहित विशेष अनुगमन टोली खटाइएको छ। सो टोलीले आचारसंहिता विपरीत दल र उम्मेदवारले झण्डा, चिन्ह र गाडी प्रयोग गरेमा, अनधिकृतरुपमा सामानको ओसारपसार वा नगद वा जिन्सी वितरण गरेको पाइएमा कब्जामा लिएर तत्काल कारवाही गर्न सक्ने अधिकार दिइएको छ। निर्वाचनमा सुरक्षाको प्रत्याभूति हुनेगरी आवश्यक व्यवस्था मिलाइएको छ, जस अन्तरगत नेपाली सेना सहित तीन घेराको सुरक्षा प्रबन्ध गरिएको छ। के गर्न पाइँदैन? आयोगकाअनुसार यस अवधिमा राजनीतिक दलका पदाधिकारी वा उम्मेदवार तथा दलको भातृ संगठन वा सम्बन्धित व्यक्तिले निर्वाचन प्रचार प्रसारलगायत कुनै पनि प्रकारका छलफल, अन्तरक्रिया, सभा सम्मेलन, कार्यशाला गोष्ठी आदि गर्न पाइँदैन। राजनीतिक दल वा उम्मेदवारका प्रचार प्रसारका सामग्री राखिएको भए तत्काल हटाउन पर्ने, कुनै पनि विधि, प्रक्रिया वा माध्यमबाट मत माग्न वा निर्वाचन प्रचार प्रसार गर्न नहुने, सामाजिक सञ्जाल, अनलाइन, छापा वा अन्य कुनै माध्यमवाट राजनीतिक दल वा उम्मेदवारको पक्ष वा विपक्षमा कुनै सन्देश, सूचना वा प्रचार प्रसारका सामग्री पोष्ट वा शेयर गर्न, गराउन पाइँदैन। सम्पूर्ण तयारी पूरा आयोगले वैशाख ३० गते निर्वाचनको सम्पूर्ण तयारी पूरा भएको जनाएको छ। मुख्य निर्वाचन अधिवकृत र निर्वाचन अधिकृतबाट सम्पूर्ण तयारी पूरा भएको प्रवक्ता पौडेलले जानकारी दिए। उनकाअनुसार आवश्यक निर्वाचन सामग्रीसहित १ लाख ९ हजार ८८ कर्मचारी र ६५ हजार ८६५ स्यवंसेवक आआफ्नो मतदान केन्द्रमा पुगिसकेका छन्। प्रवक्ता पौडेलले ३५५ जना विभिन्न पदाधिकारी निर्विरोध निर्वाचित भएको बताए। उनकाअनुसार ६ वडाध्यसहित ३५ जना स्वतन्त्र सदस्यहरुसमेत निर्विरोध भएका छन्। आयोगकाअनुसार १० हजार ७५६ मतदान स्थलका २१ हजार ९५५ मतदान केन्द्रबाट १ करोड ७७ लाख ३३ हजार ७२३ मतदाताले ३५ हजार २२१ जनामध्ये निर्विरोध निर्वाचित भएबाहेक पदमा प्रतिनिधि छनोटका लागि मतदान गर्नेछन्। निर्वाचनमा भाग लिन ९९ वटा दल दर्ता भएकोमा जम्मा ६५ वटा दल चुनावी प्रतिस्पर्धामा छन्। ५५ हजार ६५ महिला र ८९ हजार ३१३ पुरुष गरी विभिन्न राजनीतिक दल र स्वतन्त्र उम्मेदवारसमेत जम्मा एक लाख ४५ हजार ११ जना चुनावी प्रतिस्पर्धामा रहेका छन्। आयोगकाअनुसार वैशाख २८ र २९ गते मतदान केन्द्रबाट परिचयपत्र वितरण गरिनेछ। मतदाता शिक्षा टोलीले मतदान गर्ने सही तरिकासम्बन्धी जानकारी दिने कार्यतालिका छ। पहिलोपटक मतदाता नामावलीमा नाम दर्ता गराएका र परिचयपत्र हराएको भनि सम्बन्धी निर्वाचन कार्यालयमा निवेदन दिएका मतदाताहरुलाई वैशाख २८ र २९ गते सम्बन्धी मतदान स्थलबाट परिचयपत्र वितरण गरिने प्रवक्ता पौडैलले बताए।"
"मतगणना नहुँदासम्म मतपत्र हाम्रो आँखाबाट ओझेल पर्न दिनुहुँदैन, कब्जा गर्न सक्छन् : ओली","काठमाडौं : नेकपा एमालेका अध्यक्ष केपी शर्मा ओलीले काठमाडौं महानगरको मेयरमा केशव स्थापित र उपमेयरमा सुनिता डंगोलले अत्यधिक मतका साथ विजयी हुने बताएका छन्। काठमाडौंमा आयोजित चुनावी सभालाई सम्बोधन गर्दै ओलीले चुनावमा एमाले काठमाडौं महानगरसहित देशभर विजयी हुने बताएका हुन्। उनले भने, कांग्रेस लगायतले निर्वाचनमा ठक्कर खानुपर्छ। नसोचेको पराजय भोग्नुपर्ने छ। उहाँहरुको काला कर्तुतबारे जनताले देखेका छन्। कांग्रेससहित गठबन्धनले एमालेको विरोध गर्नु नै जित सुनिश्चितताका प्रमाण भएको बताए। ओलीले भने, जित सुनिश्चित भइसकेको छ। एमालेको जित अनिवार्य पनि छ। यो व्यक्ति व्यक्तिहरुका बीचको मात्रै लडाइँ होइन। देश कता जाने, कुन बाटोमा जाने, राष्ट्रियता, स्वाधीनता जोगाउने कि नजोगाउने भन्ने लडाइँ हो। कांग्रेसलगायतले अदालतबाट प्रधानमन्त्रीको नियुक्ति पत्र ल्याएको उनले बताए। ओलीले भने, काठमाडौंलाई स्वच्छ, हराबरा, विकसित, आधुनिक बनाउन आवश्यक छ। खानेपानी, वातावरणको संरक्षण गर्नेछौं। काठमाडौंमा पानी ल्याउन सकेका छैनन्, हामीले ल्याएका हौं। त्यसका लागि स्थापित र डंगोललाई जिताउनुपर्छ। देशमा अलक्षिण पाँच दलीय गठबन्धनबाट पसेको बताए। एमालेको पक्षमा देशभर मतको स्थिती सुदृढ रहेको र त्यसको रक्षा गर्नुपर्ने बताए। उनले भने, जसरी भए पनि कव्जा गरेर भए पनि जित्नुपर्ने अभियानमा छन्। त्यसको सामना गर्नुपर्छ। मतपत्र हाम्रो आँखाबाट ओझेल पर्न दिनुहुँदैन। एमालेले कही पनि धाधली नगर्ने अध्यक्ष ओलीको भनाइ छ। निर्वाचनलाई शान्तिपूर्ण र भयरहित बनाउन कटिबद्ध भएर सहयोग गर्ने बताए।"
वीरगन्ज महानगरमा एमालेको शक्ति प्रदर्शन,"वीरगन्ज : बैशाख ३० गते हुने पालिका निर्वाचनलाइ लक्षितगरी वीरगन्ज महानगरमा मङगलबार नेकपा एमालेले शक्ति प्रदर्शन गरेको छ। महानगरको उपमेयरमा लोकतान्त्रिक समाजवादी पार्टी (लोसपा) संग चुनावी तालमेल गरेको एमालेले मङगलबार बृहत र्यालीसहितको रोड शो र चुनावीसभा गरेर शक्ति प्रदर्शन गरेको हो। आदर्शनगरस्थित पुरानो बसपार्कबाटसुरु भएको एमालेको चुनावी रोड शो नगर परिक्रमापछि नगरपालिका चोकमा पुगेर चुनावी सभामा परिणत भएको थियो। वीरगन्जमा मेरो विकल्प छैन : सरावगी चुनावीसभालाई सम्बोधन गर्दै महानगरमा एमालेका मेयर उम्मेदवार विजयकुमार सरावगीले वीरगन्जमा आजको दिनमा आफ्नो विकल्प नभएको बताए। उनले भने,वीरगन्जमा आजको दिनमा मेरो विकल्प कोही छैन किन कि विगतको कार्यकालमा मैले गरेको कामले नगरवासी सन्तुष्ट छन् , खुशी छन्। संघ र प्रदेश सरकारको विभेदका बाबजुद पनि महानगरमा उपलब्ध सिमित श्रोत साधनको भरपुर सदुपयोग गरेर आफूले वीरगन्जको विकास र समृद्धिका लागि काम गरेको दाबी उनले गरे। सरावगीले भने,वीरगन्जलाई न त संघ सरकारले हेर्यो न त प्रदेश सरकारले नै, महानगरको जे जति साधन श्रोत थियो त्यसैबाट मैले सकेको जति काम गरे जसको मुल्यांकन अहिले जनताले गरिरहेका छन्। विकास भनेको केवल सडक र नाला निर्माण मात्र नभई शिक्षा, स्वास्थ्य र समाज शक्तिकरण पनि विकासका सूचक भित्रपर्ने भन्दै सरावगीले भने,दुई दुई पटकको कोभिड महामारीमा वीरगन्जवासीको ज्यान जोगाउन वीरगन्ज महानगरपालिकाले देशभरमै उत्कृष्ट काम गरेको थियो, जसको देशविदेशमा प्रंशसा भयो। तर कोभिडको इपिसेन्टर नै बनेको वीरगन्जवासीको ज्यान जोगाउन प्रदेश र संघ सरकारले कुनै सहयोग नगरेपछि महानगरले भौतिक पूर्वाधार निर्माणको काम रोकेर महामारी व्यवस्थापनमा १२ करोड रुपैयाँ खर्च गरेको उनले बताए। राज्यले अहिलेसम्म वीरगन्जलाई केवल कर उठाउने थलो मात्रै बनाएको तर यहाँको विकास र समृद्धिमा कुनै ठोस योगदान नदिएको गुनासो उनले गरे। सरावगीले भने,वीरगन्जमा अहिले जुन पनि सार्वजनिक भौतिक संरचना छन् ती सबै यहाँका नागरिकले बनाएका हुन्, सरकारले बनाएको केही छैन। एमाले अध्यक्ष एंव पूर्वप्रधानमन्त्री केपी ओलीले वीरगन्जको समृद्धि र विकासका लाागि वचन दिएको सुनाउँदै सरावगीले भने,त्यसैले अब वीरगन्ज महानगरमा मात्र होइन प्रदेश र संघमा पनि एमालेकै सरकार बन्छ, एमालेको सरकारले वीरगन्जको मुहार फेर्छ। चुनावी सभालाई एमालेका वरिष्ठ उपाध्यक्ष इश्वर पोखरेल, केन्द्रीय सदस्यद्वय प्रभु हजरा, राज कुमार गुप्ता, लोसपा नेता एंव सांसद विमल श्रीवास्तव, प्रदेश सभा सदस्य रमेश कुर्मी, लोसपाका उपमेयर उम्मेदवार पुरुषोत्तमलाल झालगायत पनि सम्बोधन गरेका थिए।"
"आफ्नै उम्मेदवारबाट उल्लंघन भयो एकीकृत समाजवादीको घोषणापत्र, सम्पत्ति विवरण गफमै सीमित","काठमाडौँ नेकपा (एकीकृत समाजवादी)का उम्मेदवारहरुले आफ्नै पार्टीको घोषणापत्र उल्लंघन गरेका छन्। वैशाख ३० गते हुने स्थानीय तहको निर्वाचनका लागि पार्टीले ६ वैशाखमा स्थानीय निर्वाचन घोषणा पत्र २०७९ सार्वजनिक गरेको थियो। उक्त घोषणापत्रमा उम्मेदवारी दाखिला गर्ने दिनसम्म सम्पत्ति विवरण सार्वजनिक गर्ने कुरा गरेको छ। तर मनोनयन दर्ता भएको १५ दिन वित्दा पनि कुनै उम्मेदवारले सम्पत्ति विवरण सार्वजनिक गरेका छैनन्। आफूलाई विधि, पद्धति र अनुशासनमा कटिबद्ध भएको दाबी गर्ने नेकपा एसले शुरुवातमै आफ्नो चुनावी प्रतिबद्धता उल्लंघन गरेको हो। स्थानीय तह निर्वाचनमा उम्मेदवारी दाखिला गरेकै दिन उम्मेदवारले आफ्नो सम्पत्ति विवरण सार्वजनिक गर्ने र निर्वाचित हुनुअघि आफू संलग्न कारोबार वा व्यावसायको कार्यकारी जिम्मेवारीबाट अलग हुने एकीकृत समाजवादीको प्रतिबद्धता छ। तर यसलाई समाजवादीका उम्मेदवारले कार्यान्वयन गरेका छैनन्। समाजवादीले सार्वजनिक गरेको ४८ पृष्ठको घोषणापत्रको ४२ पेजमा रहेको ३३५१ मा स्थानीय तहको निर्वाचनमा उम्मेदवारी दाखिल गरेकै दिन हाम्रा उम्मेदवारहरुले आफनो सम्पत्ति विवरण सार्वजनिक गर्ने छन् उल्लेख छ। सार्वजनिक भएको पार्टीको घोषणापत्रमा उल्लेख भएअनुसार समाजवादीका तर्फबाट स्थानीय तहका विभिन्न पदमा मनोनयन दर्ता गरेका उम्मेदवारहरुले १२ गतेभित्र आआफनो सम्पत्ति विवरण सार्वजनिक गर्नुपर्ने हो। तर पार्टीका तर्फबाट उम्मेदवार बनेकाहरुले अहिलेसम्म पनि कुनै उम्मेदवारले सम्पत्ति विवरण पेश गरेको छैनन्। देशभर ९ हजार ८४२ उम्मेदवार पार्टीका केन्द्रीय कमिटी सदस्य लक्ष्मण केसीकाअनुसार देशभर नेकपा एसका ९ हजार ८४२ उम्मेदवार छन्। उनी भन्छन्, यो संख्या हजार भन्दा बढ्न सक्छ। सबै डाटा प्राप्त भएको छैन। उम्मेदवारको संख्या ११ हजार पुग्ने उनको दाबी गरे। किन उल्लंघन? यसमा एकीकृत समाजवादीका नेताहरु भने अनविज्ञता देखाउँछन्। पार्टी प्रवक्ता जगन्नाथ खतिवने यस विषयमा आफूलाई कुनै जानकारी नभएको बताए। म धेरै दिनदेखि गाउँमा छु। के गर्या छन्? मैले ठोस निर्णय दिन, जानकारी दिन सकिन, उनले भने, कस्ले सार्वजनिक गरे, गरेनन्? मलाइ केही थाहा छैन। यस विषयमा सचिवालयमा सोध्नुपर्ने खतिवडाको जवाफ रह्यो। कार्यालय सचिव गंगाधर तुलाधार पनि यस विषयमा कुनै जानकारी नभएको बताउँछन्। उम्मेदवारी दिने दिनमै गर्ने भनेका थियौं। कतिपय ठाउँमा गरिएको छ भन्ने सुन्नमा आएको छ। देशभर कति उम्मेदवार छन् र, उनले भने। पार्टीका कति उम्मेदवार सार्वजनिक गरे भन्ने प्रश्नमा उनले कहाँ गरियो भन्ने जानकारी नभएको बताए। एकीन डाटा छैन, पछि भए पनि गर्छौ, प्रतिबद्धता गरेपछि त गर्नेपर्यो, उनले भने। निर्देशन आएको छैन समाजवादीबाट काठमाडौ महानगरपालिका उपमेयर उम्मेदवार रामेश्वर श्रेष्ठले अहिलेसम्म सम्पत्ति विरण सार्वजनिक गरेका छैनन्। उनी भन्छन्, पार्टीले निर्णय गरेर गर्नेपर्छ भन्यो भने हामी गर्छौं। अहिले त कसैले गरेको छ जस्तो मलाइ लाग्दैन। किन गर्नुभएन भन्ने प्रश्नमा उनी थप्छन्, हजुरले सम्झाउनु भयो। म यो विषयमा पार्टीमा कुरा राख्छु। पोखरा महानगरपालिका मेयरका उम्मेदवार धनराज आचार्यले मनोनयन दर्ताको दिनमा सम्पत्ति विवरणको फर्म भरेको उनका भाइ शिवराज आचार्यले जानकारी दिए। उनले भने, सम्पत्ति विवरण सार्वजनिकको फर्म थियो भरेर निर्वाचन आयोगलाइ बुझाएका छौं। बाहिर सार्वजनिक भने गरिएको छैन। बाँके खजुरा गाउँपालिकाका अध्यक्ष उम्मेदवारले पनि अहिलेसम्म आफूले सम्पत्ति सार्वजनिक नगरेको जानकारी दिए। उनी भन्छन्, भोलि तय हुन्छ होला मलाइ निर्वाचन आयोगबाट भनेको पनि थिएन। मैले आफैले गर्नुपर्छ भन्ने लागेर तयारी गर्न लागेको छु, उनले भने। इलामको सूर्योदय नगरपालिकाका मेयर पदका उम्मेदवार रनबहादुर राईले सम्पत्ति सार्वजनिक गर्न कुनै निर्देशन नआएको बताए। उनले भने, पार्टीबाट गर्नैपर्छ भनेर कुनै निर्देशन प्राप्त भएन।"
"काठमाडौं उपमेयरकी उम्मेदवार सुनिताले भनिन् : जनताको शासक होइन, सेवक बन्नेछु","काठमाडौंः काठमाडौं महानगरपालिकाकी उपमेयर उम्मेदवार सुनिता डंगोलले मतदान गर्न मतदातासँग अपिल गरेकी छिन् । काठमाडौंमा आयोजित चुनावी सभामा बोल्दै डंगोलले जितपछि सेवक बन्न उम्मेदवारी दिएको बताइन्। उनले भनिन्, जितपछि जनताको शासक बन्न यो पाइला चालेको होइन जनताको सेवक बन्न चुनावी मैदानमा होमिएको हुँ । उनले काठमाडौंलाई सांस्कृतिक नगरी बनाउन उम्मेदवारी दिएको बताइन् । उनले जनता, न्याय र समानताको पक्षमा लड्ने बताइन् । काठमाडौंलाई कान्तिपुरी नगरी बनाउने उनको भनाइ छ। एमालेले देशव्यापीरुपमा विकासको अभियान चलाएको उनको भनाइ छ । डंगोलले भनिन्, 'जनताको सेवक बन्ने सौभाग्य प्रदान गर्नुस् । मत खेर जान दिने छैनौं । सूर्यजस्तै चहकिलो बन्न दिन एमाले उम्मेदवारलाई भोट दिनुस्।'"
उदयपुरमा मदिराजन्य पदार्थमा रोक,"उदयपुर : स्थानीय प्रशासनले मंगलबारबाट मदिराजन्य पर्दाथ विक्री वितरणमा रोक लगाएको छ। स्थानीय तह सदस्य निर्वाचनलाई लक्षित गरी जिल्ला प्रशासन कार्यालय उदयपुरले राति १२ बजेदेखि लागू हुने गरी ३० गतेसम्मका लागि रोक लगाएको हो। प्रशासनले एक सूचना प्रकाशन गर्दै निर्वाचनलाई स्वतन्त्र, निष्पक्ष एवं भयरहित वातावरणमा सम्पन्न गर्न निर्वाचन सुरक्षा (व्यवस्थापन) निर्देशिका, २०७८ को परिच्छेद २ को दफा ६ (थ) वमोजिम बिक्री वितरण तथा सेवनमा रोक लगाइएको हो। प्रमुख जिल्ला अधिकारी बिरेन्द्रकुमार यादवले लागू भएको रातिदेखि नै सुरक्षा निकाय परिचालनगरी त्यस्ता बिक्रीवितरण र सेवनमा रोक लगाइएको बताए। उनले आदेशपालना नगरे कानुन बमोजिम कार्वाही गरिने बताए।"
"कुरुप काठमाडौंको मुहार फेर्छु, अभिभावकको रुपमा प्रस्तुत हुन्छु : सिर्जना सिंह","काठमाडौं : सत्ता गठबन्धनबाट काठमाडौं महानगरपालिकाको मेयर उम्मेदवार सिर्जना सिंहले चुनाव जितिसकेपछि अभिभावकको रुपमा प्रस्तुत हुने बताएकी छन्। काठमाडौंमा आयोजित चुनावी सभालाई सम्बोधन गर्दै सिंहले आफूले सपना बाँड्ने भन्दा पनि काम गरेर देखाउने बताएकी हुन्। उनले भनिन्, जितेपछि अभिभाबकको रुपमा प्रस्तुत हुन्छु। काम गरेर देखाउँछु। कुरुप काठमाडौंको मुहार फेर्ने आफ्नो योजना रहेको बताइन्। उनले भनिन्, मतदाताले हौंसला दिनुभएको छ। एउटा युद्ध जितिसकेको लागिरहेको छ। कांग्रेसले काठमाडौंजस्तो ठाउँमा महिला उम्मेदवारलाई अघि सारेको छ। यो एउटा गौरवशाली विजयी हो। काठमाडौंलाई महान घरका रुपमा स्थापना गर्ने योजना रहेको र सुरक्षित महानगर बनाउने उनको भनाइ छ। महानगरवासीको सेवालाई विशेष ध्यान दिने उनको भनाइ थियो।"
पूर्वाधार निर्माण गरेर सुदूरपश्चिमको राजधानी डडेल्धुरा सार्न सकिन्छ : प्रधानमन्त्री देउवा,"डडेल्धुरा : प्रधानमन्त्री तथा नेपाली कांग्रेसका सभापति शेरबहादुर देउवाले डडेल्धुरालाई प्रदेशको राजधानी बनाउन सकिने बताएका छन्। डडेल्धुरा सदरमुकाममा आयोजित चुनावी सभामा प्रधानमन्त्री देउवाले पूर्वाधार तयार गर्न सकिए अझै प्रदेश राजधानी डडेल्धुरा सार्न सकिने बताएका छन्। सोमवार गृहजिल्ला पुगेका देउवाले मंगलबार जिल्ला सदरमुकाममा आयोजित एक चुनावी सभालाई सम्बोधन गर्दै डडेल्धुराको समग्र विकास र समृद्धिका लागि कांग्रेसले स्थानीय चुनाव जित्न जरुरी रहेकोसमेत बताएका हुन्। बाटोघाटो, सडक कालोपत्रे, बागबजार सडक चौडालगायत खानेपानी र स्वास्थ्य तथा बेरोजगारी हटाउन पहल गर्ने देउवाले जानकारी दिए। पश्चिम सेतीसँगै पञ्चश्वर बहुउद्देश्यीय परियोजना पनि चाडै भारत सरकारसँग समन्वय गरि संचालनमा ल्याउनका लागि कुराकानी भइरहेको उनको भनाइ छ। डडेल्धुरालाई नै प्रदेश राजधानी बनाउन सकिन्छ, देउवाले भने, पहिला डडेल्धुरामा र डोटीमा संरचनाहरु थिएनन्। त्यसकारण राजधानी बनाउन सकिएन। अब संरचनाहरु निर्माण गर्छौं। त्यसपछि प्रदेश राजधानी पनि सार्न सकिन्छ। डडेल्धुरामा विमानस्थल र सिटीहल निर्माण गर्ने बताउँदै प्रदेशको राजधानी पनि डडेल्धुरा नै बनाउने उनको दाबी छ। एक फरक प्रसंगमा प्रधानमन्त्री देउवाले बाटो विर्सेर अन्यन्त्रलागेका नेता तथा कार्यकर्तालाई घर फर्किन आग्रहसमेत गरेका छन्। अझै केही विग्रेको छैन, घर फर्किनुस्, विकास विरोधी तत्व, लोकतन्त्र मास्ने गिरोहसँग नलाग्न नेता तथा कार्यकर्तालाई सुझावसमेत दिएका छन्। त्यसैगरी कांग्रेसका प्रदेश सभापति तथा पूर्वमन्त्री वीरबहादुर बलायरले सच्चा राष्ट्र भक्तमात्रै कांग्रेसमा रहेको जनाएका छन्। हिजोका चुनावमा धोका दिनेमात्रै मुनाफा लिएर अर्को पार्टीमा लागेको दाबी गरे। त्यसैगरी केन्द्रीय सदस्य नैनसिंह महरले चुनावमा अन्तर्घात गर्ने तत्व करुवा नामको कमण्डलु लिएर एमालेको सति गएको आरोप लगाए। सबै किसिमका फाइदा लिएर देउवाको हात समातेर हुर्केका तथा मानसम्मान कमाएकाहरु अघाइसकेपछि पार्टीबाट भागेको उनको आरोप थियो। प्रधानमन्त्री देउवाको आजै परशुराम नगरपालिकाको लालढुगांको चुनावी आमसभालाई सम्बोधन गर्ने कार्यक्रम रहेको छ। साथै प्रधानमन्त्री देउवा मतदानका दिनसम्म जिल्ला सदरमुकाममा बस्ने जनाइएको छ।"
भोट माग्न हेलिकप्टर चढेर गूर्जा पुगे उम्मेदवार,"बेनी : म्याग्दीको दुर्गम र विकट क्षेत्रमा अवस्थित धवलागिरी गाउँपालिका१ गूर्जामा भोट माग्नका लागि उम्मेदवार हेलिकप्टर चढेर पुगेका छन्। नेकपा एमालेबाट गाउँपालिका अध्यक्षका उम्मेदवार थमसरा पुन र उपाध्यक्षका उम्मेदवार प्रगति कार्की मंगलबार हेलिकप्टरबाट गूर्जा पुगेर फर्किएका हुन्। धवलागिरी गाउँपालिका७ ताकमबाट एयर फिष्टेलको हेलिकप्टर चढेर अपराहन्न करिब चार बजे गूर्जा पुगेका पुन र कार्कीले त्यहाँ करिब एक घण्टा मतदाता भेटघाट र कोणसभा गरेर फर्किएका स्थानीयबासीले बताएका छन्। छिमेकी वडा लुलाङबाट पुरै दिन पैदलयात्रा गरेर पुगिने गूर्जामा ताकमबाट हेलिकप्टरले दुई वटा उडान गरेको थियो। गाउँपालिकाका उपाध्यक्ष रेशम छन्त्याल, नेकपा एमालेका जिल्ला सदस्य इश्वर सुवेदी, एमाले गाउँपालिका कमिटीका उपसचिव विजय घर्ती, नेता दलमान पुन र गूर्जा घर भई हाल पोखरा बस्दै आएका सुवास छन्त्याल गएका थिए। छन्त्याल र सुवेदी मतदान केन्द्रमा पार्टी प्रतिनिधिका लागि गूर्जामै बसेका छन्। अन्य चार जना ताकम फर्किएका छन्। एमालेका जिल्ला सदस्य सुवेदीले भौगोलिकरुपमा विकट र दुर्गम क्षेत्र भएकाले हिँडेर जान सम्भव नभएपछि हेलिकप्टरमा जानुपर्ने बाध्यात्मक अवस्था सिर्जना भएको प्रतिक्रीया दिए। म र सुवास जी एजेन्ट बस्न गूर्जामै छौ, उनले भने मतदाता भेटेर अध्यक्ष, उपाध्यक्षका उम्मेदवार फर्किसक्नुभयो। हेलिकप्टर प्रयोग गर्नुपर्ने बाध्यता भयो। गूर्जाबाट फर्कदा दुई जना बिरामीलाई पनि हेलिकप्टरमा पठाएको सुवेदीले बताए। धवलागिरी गाउँपालिकाका निर्वाचन अधिकृत भोलाराज रेग्मीले हेलिकप्टर प्रयोगका लागि कोही पनि उम्मेदवारले अनुमति नलिएका बताए। चुनाव प्रचारमा उम्मेदवारले हेलिकप्टर प्रयोग गर्न पाउने नपाउने भन्ने आचार संहितामा उल्लेख छैन, उनले भने उम्मेदवारले पेश गर्ने खर्चको सिमाको विषय हो। उम्मेदवारले हेलिकप्टर प्रयोग गरेको हामीलाई जानकारी छैन्। नेपाली कांग्रेसका गाउँपालिका अध्यक्षका उम्मेदवार प्रेमप्रसाद पुनले भने आचारसंहिता उल्लङ्घन विपरित मतदातालाई प्रभावित बनाउन हेलिकप्टर चढेर बाहिरी ब्यक्तिहरु लगिएको र मतदाताले स्वतन्त्र हिसाबले मतदान गर्ने वातावरण बनाउन माग गरेका छन्। यसअघि सोमबार नेपाली कांग्रेस म्याग्दीका सभापति खम्बिर गर्बुजा लगायतका नेताहरु बेनीबाट हेलिकप्टर चढेर मालिका गाउँपालिका२ रुममा भएका चुनावी सभामा गएका थिए। एक वटा मात्र मतदान स्थल र केन्द्र रहेको गूर्जामा ७६४ जना मतदाता छन्। गूर्जाको वडा अध्यक्ष र दुई जना सदस्य नेकपा माओवादी केन्द्रका, एक जना नेपाली कांग्रेसका र एक जना स्वतन्त्र उम्मेदवार निर्बिरोध भएका छन्। धवलागिरी गाउँपालिकामा नेपाली कांग्रेस र नेकपा माओवादी केन्द्रले चुनावी तालमेल गरेका छन्। सात वटा वडा रहेको धवलागिरीमा एमाले र कांग्रेसमाओवादीको प्रतिस्पर्धा छ। गाउँपालिका अध्यक्ष, उपाध्यक्ष, वडा अध्यक्ष र सदस्यको ३७ वटा पदका लागि ८४ जना उम्मेदवार छन्। १० हजार ९४० जना मतदाता रहेको धवलागिरीमा १२ वटा मतदान स्थल र १६ वटा मतदान केन्द्र छन्।"
काठमाडौंले सिर्जना सिंहजस्तो मेयर कहिल्यै पाउँदैन : भीमसेनदास प्रधान,"काठमाडौं : नेपाली कांग्रेसका नेता एवम् पूर्वमन्त्री भीमसेनदास प्रधानले काठमाडौं महानगरमा सिर्जना सिंहलाई मेयरमा मतदान गर्न अपिल गरेका छन् । काठमाडौंमा आयोजित चुनावी सभालाई सम्बोधन गर्दै प्रधानले काठमाडौंको विकासका लागि मेयरमा सिर्जना सिंह र उपमेयरमा रामेश्वर श्रेष्ठलाई मतदान गर्न अपिल गरेका हुन् । 'सिर्जना सिंहजस्तो मेयर कहिलै पाउनुहुन्न । उहाँ संस्कारयुक्त पनि हुनुहुन्छ । उहाँहरुलाई मतदान गर्नुस्,उनले भने, 'उहाँमा कुनैपनि खोट छैन । हाम्रो लागि सबैभन्दा सहज पात्र हो ।'"
सिर्जना सिंह प्रतिपक्षीजस्तो लाग्दैन : स्थापित,"काठमाडौंः काठमाडौं महानगरपालिकाका मेयरका उम्मेदवार केशव स्थापितले आफू निर्वाचित भए एक वर्षभित्र काठमाडौंमा फोहोरमैला व्यवस्थापनको दिर्घकालीन समाधान गर्ने दावी गरेका छन् । काठमाडौंमा चुनावी सभामा बोल्दै स्थापितले काठमाडौंमा देखिएको फोहोरको समस्या दिर्घकालीन समाधान गर्ने बताएका हुन्। 'फोहोर मैलाको नाममा कांग्रेसले राजनीति गर्न पाइने छैन । एक वर्षभित्र धूँवा र धूलो नियन्त्रण गर्छु । ठूला खालका पार्कहरु निर्माण गर्नेछु,' उनले भने,' दुई वर्षभित्र साइकलमैत्री हुन्छ काठमाडौं महानगर।' उनले मेयर पदकी उम्मेदवार सिर्जना सिंहप्रति इंगित गर्दै भने, 'प्रतिपक्ष को भन्दा? घुम्टो लगाएर बसेको छ । सिर्जना डंगोलले भाषण गरेको जस्तै कति राम्रो हुन्थ्यो होला मेरो प्रतिपक्षीले। उहाँ त खोइ मञ्चमै आको छैन । मैले सबै मञ्चबाट सोधे प्रतिपक्ष को भनेर ? घुम्टो लाएर बसिरहेको छ । मलाई त प्रतिपक्षी छजस्तो नै लाग्दैन। प्रतिपक्षी दर्शन, पार्टी, नीति, मामिलाको मामलामा काठमाडौंको विकास सन्दर्भमा प्रतिष्पर्धा गर्न आउनुपर्दैन । हाम्रो प्रतिष्पर्धी नै उत्पादन भाछैन ।'"
"अहिले ऋण लगाउनुस्, ५ वर्षभित्र तिरिसक्छु : उम्मेदवार गुरागाईं","विराटनगर : स्थानीय तह निर्वाचनका लागि नेकपा (एमाले)बाट मोरङको सुन्दरहरैँचा नगरपालिकाको मेयर पदमा उम्मेदवारी दिएका केदारप्रसाद गुरागाईं यतिबेला अन्तिम चुनावी प्रचारप्रसारमा छन्। एमालेको प्रतिस्पर्धामा गठबन्धनबाट मेयरमा नेपाली कांग्रेसका शिवप्रसाद ढकाल र उपमेयरमा माओवादीका नवराज चापागाईंको उम्मेदवारी छ । यसअघि नगरपालिकाको मेयर रहेका ढकालले २०७४ सालमा उनै गुरागाईंलाई पराजित गरेका हुन् । यसपटक पनि ढकाल र गुरागाईंबीच घमासान प्रतिस्पर्धा हुने देखिएको छ । यसपटक भने सिंगो सुन्दरहरैँचाको साथ लिएर मेयर जित्दै ढकालसँग बदला लिने तयारीमा गुरागाईं छन् । उनले विदेशमा रहेका सुन्दरहरैँचाका मतदातालाई समेत सम्झिएका छन्। विदेशमा रहेका युवालाई सम्झिँदै गुरागाईंले भने, मुलुक निर्वाचनको महाअभियानमा रहेका बेला तपाईंहरु विदेशमा हुनुहुन्छ। वैशाख ३० गते हुने निर्वाचनमा एमालेका उम्मेदवारलाई विजयी गराउनका लागि परिवारका सदस्यसँग आग्रह गरिदिनुस्। भोट हालेर जिताउनुभयो भने आगामी दिनमा युवाहरुले विदेश जान नपर्ने अवस्थाको सिर्जना गर्छौँ। युवाहरुलाई नगरभित्रै रोजगारीको वातावरण बनाउँछौं। गुरागाईंले आफूलाई चुनाव जिताएर ऋण लगाउन सुन्दरहरैँचाका बासिन्दासँग अपिल पनि गरेका छन्। एमालेका उम्मेदवारलाई जिताउन सबैले भूमिका खेल्नुहोस् । त्यो ऋण वैशाख ३० गतेपछि तिर्दै जाने छु, उनले भने, सुन्दरहरैँचालाई सुन्दर नगरमा परिणत गरेर तपाईंहरुलेलगायतको गुन ५ वर्षभित्रमा तिरिसक्ने योजना बनाएको छु। स्वदेश तथा विदेशमा रहनुहुने सुन्दरहरैँचा निवासी आमा, बुवा, दाजु, भाइ, दिदी, बहिनी सबैमा एमालेलाई नगर बनाउने मौका दिनुहुन अनुरोध गर्दछु। गठबन्धनका उम्मेदवार ढकालले पनि दोस्रो पटक मेयर बन्ने आफ्नो सपना पूरा हुने चरणमा रहेको बताए। मैले ५ वर्षको समय सुन्दरहरैँचाको विकासमा खर्चिएको छु। मेरो कामबाट मतदाता खुसी छन्, उनले भने, फेरि मेयर बनेर बाँकी रहेका अधुरा काम पूरा गर्ने योजना छ। जित निश्चितजस्तै भइसक्यो।"
"पालुङ्टारमा एमाले जसपा, चुमनुब्रीमा माओवादी जसपाबीच तालमेल","गोरखा : निर्वाचन आउनु तीनदिन अघि गोरखाका दुई पालिकामा विभिन्न दलहरुबीच चुनावी तालमेल भएको छ। पालुङ्टार नगरपालिकामा जनता समाजवादी पार्टी र नेकपा एमालेबीच चुनावी तालमेल भएको छ। चुमनुब्री गाउँपालिकामा जनता समाजवादी पार्टी र नेकपा माओवादीबीच तालमेल भएको पार्टीहरुले जानकारी दिएका छन्। नेकपा एमाले र जसपा दुवै पार्टीको जिल्ला समितिले मंगलबार संयुक्त विज्ञप्ति जारी गरी दुई पार्टीबीच मेयर, उपमेयर तथा वडाहरुमा तालमेल गरेको जानकारी गराएका हुन्। नेकपा एमालेका जिल्ला अध्यक्ष प्रेम गुरुङ र जसपा गोरखाका अध्यक्ष यानप्रसाद भट्टद्वारा हस्ताक्षरित विज्ञप्तिमा मेयरमा जसपाका प्रेम गुरुङलाई एमालेले सघाउने र उपमेयरमा एमालेकी पार्वती पाठकलाई जसपाले सघाउने निर्णय भएको उल्लेख छ। त्यस्तै वडा नं ४ र ५ मा एमालेले जसपालाई सघाउने र वडा नं ६, ७ र १० मा एमालेलाई जसपाले सघाउने निर्णय भएको विज्ञप्तिमा उल्लेख छ। अन्य वडामा आपसी सहमतिमा अघि बढ्ने उल्लेख गरिएको छ। त्यस्तै चुमनुब्री गाउँपालिकामा माओवादी र जनता समाजवादी पार्टीबीच चुनावी गठबन्धन गर्ने समझदारी भएको छ। माओवादीका गाउँपालिकाको अध्यक्ष पदका उम्मेद्वार निमा लामा र उपाध्यक्षकी उम्मेद्वार लक्ष्मी गुरुङलाई जसपाले समर्थन गर्ने र वडामा माओवादीले जसपालाई समर्थन गर्ने समझदारी भएको जसपाका पालिका अध्यक्ष गणेश कार्कीले जानकारी दिए। अनौपचारिक रुपमा यसअघिदेखि नै छलफल भइरहे पनि औपचारिक रुपमा मंगलबार यस विषयमा टुंगो लागेको उनले बताए। वडा नं ३ मा दुई सदस्यमा उनीहरुले हामीलाई सहयोग गर्ने र वडा नं ५ मा अध्यक्षसहित चार जना सदस्यमा हामीलाई उनीहरुले समर्थन गर्ने गरी हामीले पालिकाको अध्यक्ष र उपाध्यक्षमा सहयोग गर्नेगरी समझदारी भएको हो, कार्कीले भने। यसअघि जसपाबाट सो पालिकामा गणेश कार्कीले अध्यक्ष पदमा उम्मेद्वारी दिएका थिए।"
निर्धक्क भएर भोटको ऋण लगाउनुहोस् विकास गरेर ब्याजसहित फिर्ता गर्नेछु : उम्मेदवार लबश्री,"रामेछाप : स्थानीय निर्वाचन मिति नजिकिँदैं जाँदा दलहरूले घरदैलो कार्यक्रम छोट्याउँदै गएका छन्। यस्तै नेपाली कांग्रेस रामेछाप नगरपालिकालेपनि मंगलबार घरदैलो कार्यक्रम सकेर आमसभा गरेको छ। नगरपालिका प्रमुखका लागि उम्मेदवार बनेका नेपाली कांग्रेस रामेछापका पूर्व पार्टी सभापति लबश्री न्यौपानेले आम नागरिकले मेरो आवश्यकता महसुस गरेको बताएका छन्। प्रत्येक नागरिकको घरघरमा पुगेका न्यौपानेलाई रामेछाप नगरपालिकाको समृद्धिका लागि तपाईंको आवस्यकता छ जसरीपनि जिताउँछौ भनेर आम नागरिकले भनेको उनको भनाइ रहेकोछ। राजनीतिलाई समाजसेवाको पेशा बनाएर जीवन यसैमा समर्पण गरेको छु मेरो उम्मेदवारीमा आम नगरबासीको उत्साहले आफूलाई धेरै हौसला थपेको न्यौपानेले जानकारी दिए। रामेछाप नगरपालिकालाई देशकै नमूना नगर बनाउने संकल्प गरेर चुनावी मैदानमा उत्रिएका न्यौपाने लामो राजनैतिक इतिहास बोकाका नेता हुन्। उनी सधैं आम नगरिकसंग घुलमिल हुने र हरेक नागरिकको पीडामा मलम लगाउँदै आएका छन्। गत स्थानीय निर्वाचनमापनि रामेछाप नगरपालिका नेपाली कांग्रेसले ३ वटा वडाध्यक्षसहित नगर प्रमुख र उपप्रमुख जितेकाले यो पटक थप वडासहित पलिका आफूहरूले जित्ने न्यौपानेको भनाइ छ। कहिलेपनि लाभको पदमा नपुगेका न्यौपानेले रामेछाप जिल्लाको पुरानो सदरमुकामसमेत रहेको रामेछाप नगरपालिकाको विकासको लागि आफ्नो अहम् भूमिका रहेको बताएका छन्। उनी भन्छन्, एक पटक मलाई जिताएर देखाउनुहोस् रामेछाप नगरलाई समृद्ध नगर र सुखी नगरबासी बनाएर देखाउँछु। रामेछाप नगरपालिका कृषि तथा पर्यटनका लागि नमूना नगर बनाएर नागरिकको आयआर्जनलाई दोब्बर बनाउने र आत्मनिर्भरतातर्फ उन्मुख गराउने लक्ष्य रहेको उनको भनाइ छ। अपाङ्ग, महिला र बालमैत्री नगर बनाउँदै नगरभित्रका जेष्ठ नागरिकको घरमै गएर स्वास्थ्य परिक्षणसमेत गराउने ब्यवस्था मिलाउने न्यौपानेको योजना रहेको बताए। निर्धक्क भएर भोटको ऋण लगाउनुहोस् विकास गरेर ब्याजसहित फिर्ता गर्ने न्यौपानेले बताए।"
ओली जनतालाई झुट्टा सपना बाड्न माहिर : संचारमन्त्री कार्की,धरान : सूचना संचार तथा प्रविधी मन्त्री ज्ञानेन्द्र कार्कीले एमाले अध्यक्ष केपी ओली जनतालाइ झुट्टा सपना बाड्न माहिर रहेको आरोप लगाएका छन्। मंगलबार सुनसरीको धरानमा आयोजीत सत्ता साझेदार गठबन्धनको चुनावी सभालाई सम्बोधन गर्दै उनले उक्त आरोप लगाएका हुन्। मन्त्री कार्कीले ओलीको सरकार अहिलेसम्म रहेको भए देश श्रीलंका जस्तै भै सक्ने बताए। ओली संसद विघटन गर्ने प्रतिगामी र जनमतको विरोधी भएकाले उनको विश्वास गर्ने आधार नभएको कार्कीको भनाइ थियो। मन्त्री कार्कीले ओलीका पालामा भएको आर्थिक संकट वर्तमान सरकारले बिस्तारै ट्रयाकमा लिएको बताए। कार्कीले स्थानीय निर्वाचनमा गठबन्धनका उम्मेदवारले जिते मात्र देशको विकास हुने दाबी गरे। कार्कीले धरानमा गत उपनिर्वाचनमा नै कांग्रेसले नेकपालाई पराजित गरेकाले यो निर्वाचनमा गठबन्धनले सहजरुपमा विजय हासिल गर्ने बताए। गठबन्धनकातर्फबाट धरानको मेयर र उपमेयर पदका प्रत्यासी किसोर राई र अइन्द्रबिक्रम बेघाले गठबन्धनका उम्मेदवारलाई जिताए जनताको सेवक बनेर धरानको विकास र जनताको सेवा गर्ने प्रतिबद्धता जनाएका छन्।
महानगरपालिका छिर्ने वित्तिकै भ्रष्टाचारको गन्ध आउँछ : उपमेयर उम्मेदवार श्रेष्ठ,"काठमाडौं : काठमाडौं महानगरपालिकाका उपमेयरका उम्मेदवार रामेश्वर श्रेष्ठले निर्वाचनमा विजयी भए सुशासनयुक्त महानगरपालिका बनाउने बताएका छन्। राजधानीमा आयोजित चुनावी सभामा श्रेष्ठले सुशासनयुक्त र भ्रष्टाचारमुक्त महानगर बनाइने बताएका हुन्। उनले भने, महानगरपालिकाभित्र छिर्ने वित्तिकै भ्रष्टाचारको गन्ध आउँछ। आजको कामलाई भोलि आउ, पर्सी आउ भनेर सताउने गर्छ। हामीले जित्ने वित्तिकै भ्रष्टाचारमुक्त महानगर बनाउनेछौं। सुशासनयुक्त महानगरपालिका बनाउँछौ। नेकपा एकीकृत समाजवादीका नेतासमेत रहेका श्रेष्ठले केपी ओलीको तानाशाहीविरुद्ध गठबन्धन बनेको बताए। यो गठबन्धनलाई संसदीय चुनावसम्म कायम गर्ने वातावरणको सिर्जना गर्नुपर्ने उनको जोड दियो।"
'चुनावी तालमेल र मतदाता शिक्षा प्रभावकारी नहुँदा बदर मतको संख्या बढ्छ',काठमाडौं : आम निर्वाचन परिवेक्षण समितिले गठबन्धनका कारण स्थानीय तह निर्वाचन २०७९ मा बदरमतको संख्या बढ्ने निष्कर्ष निकालेको छ । समितिले दलहरूबीच चुनावी तालमेल र मतदाता शिक्षा प्रभावकारी नहुँदा बदर मतको संख्या बढ्ने निष्कर्ष निकालेको हो । कतिपय मतदातामा कसरी चिन्ह लगाउनुपर्छ भन्ने जानकारी नहुँदा मतपत्र बदर हुनसक्ने सम्भावना रहेको औंल्याएको छ । स्थानीय चुनावमा मतदाताले एकै मतपत्रमा सात ठाउँमा चिनो लगाउनुपर्ने व्यवस्था छ । अघिल्लो निर्वाचनमा राजनीतिक दलहरूले प्रमुख या उपप्रमुखमध्ये एकमा महिला उम्मेदवार बनाएका थिए । दुई वा दुईभन्दा बढी दलहरु बीच तालमेल गरी उम्मेदवारी दिएका मतदातामा तालमेलबारे जानकारी नहुँदा उम्मेदवार नभएको ठाउँमा मतदान हुन सक्ने र त्यसले बदर मतको संख्या बढाउन सक्ने देखिएको छ ।
आफूले मात्रै जित्ने सपना नदेख्नुस् : प्रकाशमान सिंह,"काठमाडौं : नेपाली कांग्रेसका नेता प्रकाशमान सिंहले गठबन्धनलाई बिजयी गराउनुपर्ने बताएका छन् । मंगलबार बिहान चन्द्रागिरि नगरपालिकामा आयोजित चुनावी सभालाई सम्बोधन गर्दै नेता सिंहले आफ्नो टीमलाई नजिताएर आफूले मात्रै जित्ने सपना नदेख्न चेतावनी दिएका हुन् । 'आफूलाई मात्रै भोट माग्ने होइन । सबैका लागि भोट माग्नुस । एक्लै जित्ने सपना देख्नुहुँदैन,' सिंहले भने। उनले भोटको अधिकार सदुपयोग गरी गठबन्धनका उम्मेदवारलाई विजयी गराउन आग्रह गरे। लामो संघर्षपछि जनताले मताधिकार पाएको भन्दै सिंहले मतको सही सदुपयोग गर्न पनि मतदातालाई अनुरोध गरे।"
मुलुक बनाउने महाअभियानमा सहभागी बनौं : ओली,"विराटनगर : नेकपा (एमाले)का अध्यक्ष केपी शर्मा ओलीले स्थानीय निर्वाचनलाई सफल बनाएर मुलुक बनाउने महाअभियानमा सहभागी बन्न सबैमा आग्रह गरेका छन् । समृद्ध नेपाल र सुखी नेपालीको अभियान एमालेले चलाइरहेको छ, ' उनले भने, 'अभियानलाई सार्थक तुल्याएर मुलुक बनाउने महाअभियानमा सबै सहभागी बनौं । मोरङको मिक्लाजुङ गाउँपालिकामा मंगलबार बिहान एमालेले आयोजना गरेको स्थानीय निर्वाचन लक्षित वृहत चुनावी सभालाई सम्बोधन गर्दै ओलीले नेपाललाई आधुनिक युगमा पुर्याउने जिम्मा एमालेको भएको बताए । 'नेपाललाई आधुनिक युगमा प्रवेश गराउने एमाले हो । आत्मनिर्भर अर्थतन्त्र, उत्पादन वृद्धि, उद्योग धन्दा सञ्चालन, कृषिको आधुनिकीकरणलगायतका सबै काम एमालेकै नेतृत्वमा हुन्छ,' उनले भने, कोही पनि अलमलमा नपरिकन समृद्ध नेपाल र सुखी नेपालीको साझा मुद्दालाई स्थापित गराउने अभियानमा होमिनुपर्छ । युवाहरुलाई विदेश पठाउने हैन, मुलुकमै रोजगारीको अवसर सिर्जना गर्नुपर्छ ।' ओलीले उत्पादन र उत्पादकत्व वृद्धि गरेर मुलुकलाई आत्मनिर्भर बनाउने प्रयास एमाले नेतृत्वको सरकारले गरेको पनि बताए । 'अबको स्थानीय निर्वाचनमा एमालेलाई जिताउनुस् । एमालेका जनप्रतिनिधिले गाउँ, शहर र नगर बनाउने जिम्मा लिएका छन् । एमालेले जनतासँग मुलुक बनाउने बाचा गरेको छ, 'उनले भने, 'जनतासँगका प्रतिवद्धता पूरा गर्ने छौँ । जनतालाई कहिल्यै धोका दिदैनौं । एमालेको सरकार स्थानीय तहमा भएन भने माथिबाट पठाएको बजेट बालुवामा पानी हालेजस्तो हुन्छ । त्यस्ता दुरुपयोग रोक्न पनि तीनै तहमा एमालेको सरकार आवश्यक छ ।' सबैभन्दा पीर मुलुकमा अहिले कांग्रेसका कार्यकर्तालाई परिरहेको पनि ओलीले बताए । भने, 'पोखरा जाउँ, भरतपुर जाउँ तर रुखमा भोट हाल्ने ठाउँ नै छैन । अर्कातिर मेरी छोरीलाई भोट हालेनौ भनेर मुलुकमा दुर्घटना हुन्छ भनेर जनतालाई धम्क्याइँदै छ । कांग्रेसजनले रुखमा भोट हाल्ने कष्ट कहिल्यै गर्नु नपर्ने भयो । आज छोरी जिताउनुपर्छ । भोलि भाइ, भतिजा र अरुको जिम्मा लिनुपर्छ ।' भोट हालेनौं भनेभनेर गठबन्धनका नाममा जनतालाई नधम्क्याउन ओलीको चेतावनी छ । अहंकार पालेका केहीले एमालेलाई चोइट्याएर केही कार्यकर्तालाई अलमल्याइरहेको उनको भनाइ छ । आफूले बनाएको र वर्षौदेखि दुःख गरेको पार्टीलाई छाडेर अन्त भोट नहाल्न म कार्यकर्तालाई आग्रह गर्छु,' ओलीले भने, 'जनतालाई हेर्ने र सेवा सुविधा पुर्याउने पार्टी एमाले नै हो भन्ने तपाई हामी सबैले बुझेकै छौं ।' आफ्नो सुन्दर र सुरक्षित भविष्यका लागि सूर्य चिन्हमा मतदान गरेर स्थानीय तहका जनप्रतिनिधिमा एमालेका उम्मेदवारलाई विजयी गराउन उनले सबैमा आग्रह गरे । 'अरु पार्टीमा रहेका साथीहरु एमालेमा आउनुस् । देश बनाउने महाअभियानमा हातेमालो गरेर अघि बढौं,' ओलीले भने, 'अरुले मुलुकलाई हानी मात्रै पुर्याए । एमालेले ल्याएको मुलुक बनाउने अभियानमा अब सबै सरिक हुनुपर्छ ।' उनले एमालेका उम्मेदवार जिताउने जिम्मा जनताको र मुलुकको विकास गर्ने जिम्मा एमालेको भएको बताए ।"
"विराटनगर मेयरका उम्मेदवार सागर थापाले भने : साथ दिनुस्, पछुताउनु पर्दैन","विराटनगर : विराटनगर महानगरपालिकाको मेयरमा उम्मेदवारी दिएका सागर थापाले अहिले आफूलाई साथ दिए विराटनगरबासीले पछुताउन नपर्ने उद्घोष गरेका छन् । थापा स्थानीय तह निर्वाचनका लागि नेकपा (एमाले) बाट विराटनगरमा मेयरका उम्मेदवार हुन् । 'अहिले म सिंगो विराटनगरको साथ खोजिरहेको छु । अमूल्य मत खसालेर सबैले मलाई साथ दिनुस् । विराटनगरले कहिल्यै पछुताउनुपर्ने छैन,' उनले भने, 'यसअघि निर्वाचित गरिएका जनप्रतिनिधिले शासक बनिदिँदा र केही पनि माखो नमार्दा औद्योगिक, ऐतिहासिक र राजनीतिक शहर विराटनगरले शाख गुमाउनु पर्यो । प्रदेश १ को राजधानी रहेको विराटनगरले पश्चताप मान्नु पर् यो । सबैको साथ पाएमा गुमेको शाख फर्काउँदै सुन्दर शहर निर्माणमा अघि बढ्नेछु ।' चुनावी अभियान चलाउँदै मतदाता भेटघाट र घरदैलोमा पुग्ने क्रममा मंगलबार बिहान विराटनगर महानगरपालिका५ को रमाइलो टोलमा भेटिएका थापाले अहिले महानगरका सबै बासिन्दाको साथ आफूलाई आवश्यक परिरहेको बताए । विराटनगरलाई समुन्नत र समृद्ध बनाउने अठोटका साथ म उम्मेदवार बनेर मैदानमा आएको छु । विकास निर्माणदेखि सबै हिसाबले विराटनगर उत्कृष्ट र नमूना शहर बन्नेछ,उनले भने, आम विराटनगरबासीको आशा र उत्साहलाई निराशामा परिणत हुन नदिने कसम खाएको छु । विकासको लहर चलाएर पछाडि फर्कन नपर्ने अवस्थाको सिर्जना गर्छु । जनप्रतिनिधि बनेको ५ वर्षभित्रमा विराटनगरको मुहार फेर्ने आफ्नो महत्वपूर्ण योजना र अभियानमा साथ दिएर हातेमालो गर्न थापाले सबैमा आग्रह गरेका छन् । सधैं आफू जनताको साथमा रहेको उल्लेख गर्दै थापाले विराटनगरको विकासमा हातेमालो गरी सबैको सहयात्री बनेर अघि बढ्ने योजना रहेको बताए । सुकुम्बासी समस्या र डुबान विराटनगरको मुख्य चुनौती रहेको उनको भनाइ छ । साथै लामो समयसम्म विराटनगरका भित्री ठाउँमा विकास निर्माणले फड्को मार्न नसकेकोमा थापाले चिन्ता व्यक्त गरे । जनप्रतिनिधि बनेको ५ वर्षभित्रमा विराटनगरको मुहार फेर्ने आफ्नो महत्वपूर्ण योजना र अभियानमा साथ दिएर हातेमालो गर्न थापाले सबैमा आग्रह गरेका छन् । महानगरको यसअघिको नेतृत्वले चासो नदिँदा विराटनगर विकास निर्माणदेखि भौतिक पूर्वाधारका हिसाबले पछि पर् यो । जनताले विकास खोज्दा जनप्रतिनिधिले वास्ता गरेनन्,'उनले भने, मलाई यतिबेला तपाईंहरुको अमूल्य मतको साथ चाहिएको छ । मैले मत दिएर निर्वाचित गराएको जनप्रतिनिधिले उत्कृष्ट काम गर्यो भनेर तपाईंहरुले सधैँभरि प्रशंसा गरिरहने परिस्थितिको सिर्जना गर्छु ।' आफूलाई भोट हालेर निर्वाचित गराउने जनताले कहिल्यै पनि पछुताउनु नपर्ने उनको भनाइ छ । विराटनगरको माटोमा भिजेको र तल्लो स्तरसम्म परिचित रहेका कारण अब आफूले जनताको सेवक भएर काम गर्न चाहेको पनि उनले बताए । उनले भने, विराटनगरकै बासिन्दा भए पनि म सुकुम्बासी हुँ । परिवार लिएर डेरामा बस्छु । जनप्रतिनिधि बनेपछि सुकुम्बासीलाई जग्गा दिलाएर उनीहरुलाई घर बनाइदिने छु । डुबानमुक्त विराटनगर बनाउने छु । विराटनगरका जनताको समस्या सम्बोधन नगरिकन आफूले घर पनि नबनाउने उद्घोष उनले गरेका छन् । थापाले विराटनगरको शिक्षा, स्वास्थ्य, खानेपानी, सरसफाई लगायतका क्षेत्रमा धेरै काम गर्न बाँकी रहेकाले त्यसमा आफू प्रतिवद्ध भएर अघि बढिरहेको बताए । भने, मैले मेरो जीवन विराटनगरलाई समर्पित गरिसकेको छु । अबको समय विराटनगरलाई सर्वोत्कृष्ट शहर बनाउने अवसरका रूपमा सदुपयोग गर्छु । निर्वाचन जितेपछि सबैको साथ लिएर विराटनगर बनाउने र जनताको आशालाई उत्साहमा परिणत गर्ने अभियानमा होमिने उनको भनाइ छ । मैले प्रतिवद्धता बिर्सिएमा वा वाचा पूरा गर्न नसकेमा जनताले दिएको सजाय भोग्न तयार छु । मलाई जस्तोसुकै कारबाही गरे पनि हुन्छ,' थापाले भने, तपाईंका लागि विराटनगरको भाग्य र भविष्य निर्धारण गर्ने उत्कृष्ट समय वैशाख ३० गतेलाई तोकिएको छ । काम गर्छुभन्ने प्रण गरेर तपाईंहरुको साथ खोज्दै मैदानमा आएको मलाई कुनै पनि अलमलमा नपरिकन सहयोग गर्नुस् । विराटनगर५ का बासिन्दासमेत रहेका पूर्वशिक्षक केशव अधिकारीले मेयरका उम्मेदवार थापालाई जिताउन सिंगो गाउँ नै एकजुट बनेको बताए । सही व्यक्तिलाई ठाउँमा पुर्याउँदा आफ्नो गाउँ सवल, सक्षम र विकसित बन्ने कुराको हेक्का राखेर निर्वाचनमा निर्णय लिन सबै मतदातालाई उनको आग्रह छ । यसअघि चुनाव जितेर कांग्रेसले महानगरको नेतृत्व लिँदा ५ वर्षसम्म केही गर्न सकेन । यो कुरा सिंगो विराटनगरले महसुस गरेको र बुझेको छ,थापाले भने, विराटनगरलाई सही बाटोमा हिँडाउने इच्छा अरु दल र उम्मेदवारमा देखिँदैन । तर म जनतालाई विश्वासमा लिएर चुनाव जित्दै विराटनगरको विकासका निम्ति समर्पित भएर सबै ठाउँमा आमसर्वसाधारणको सहज पहुँच स्थापित गराउन चाहन्छु । विकास निर्माणदेखि सबै कुराले कमजोर बनेर गएको विराटनगरमा जनताको मन जित्दै उत्कृष्ट ढंगले काम गर्ने एउटा महत्वपूर्ण उदेश्य र अभियान लिएर आफू अघि बढिरहेको थापाको भनाइ छ । विराटनगर बनाउने महान अभियानमा सरिक हुन म सबैलाई आग्रह गर्छु, 'उनले भने, काम गर्न सकिन भने जनताले दिएको जस्तोसुकै सजाय भोग्न तयार छु । विराटनगर५ का बासिन्दासमेत रहेका पूर्वशिक्षक केशव अधिकारीले मेयरका उम्मेदवार थापालाई जिताउन सिंगो गाउँ नै एकजुट बनेको बताए । गाउँमा विभिन्न दलमा आवद्ध रहेकाहरुको बसोबास छ । हिजो को कहाँ र कुन दलमा थियौँ भन्ने कुरा अब रहेन,उनले भने, विराटनगरको मेयरमा उम्मेदवारी दिएकामध्ये थापालाई उत्कृष्ट उम्मेदवारका रूपमा पाएका छौँ । सिंगो गाउँ मिलेर उनलाई जनप्रतिनिधि बनाउने अभियान हामीले चलाइरहेका छौँ । माओवादी पृष्ठभूमिका अधिकारी विराटनगरलाई समृद्ध शहर बनाउन थापाको विकल्प आफूहरुले नदेखेको बताउँछन् । राजनीतिक हिसाबले पार्टी आफ्नो ठाउँमा होला । गाउँमा काङ्ग्रेस, एमाले, माओवादी, जसपा सबै दलमा आवद्ध रहेकाहरुको बसोबास छ,पूर्वशिक्षक अधिकारीले भने, अहिले पूरै गाउँ मिलेर सागर थापा जिताउ अभियानको एकसुत्रीय मुद्दा बोकेर हामी हिँडेका छौं । स्थानीय निर्वाचनमा जसरी भए पनि विजयी गराएर गाउँको विकास गरेको हेर्न चाहन्छौँ । परिवार र नातावादमा अल्झिएका कारण सत्तारुढ गठबन्धनले मुलुकका लागि केही पनि गर्न नसक्ने निस्कर्ष सिंगो गाउँले निकालेको स्थानीय बालकृष्ण दाहालले बताए । स्थानीय सुदीप लम्साल थापा जत्तिको युवा उम्मेदवारलाई चुनाव जिताएर विराटनगरले भरपुर फाइदा लिनुपर्ने बताउँछन् । सबैलाई समान व्यवहार गर्ने थापाको स्वभाव छ । राजनीतिक अभियानका क्रममा थापाले आफूलाई विराटनगरभित्र स्थापित गराइसकेका छन्, लम्सालले भने, सबै जनतासँग उत्तिकै सम्बन्ध राख्ने र जनसम्पर्कमा रहिरहने थापाको उम्मेदवारीले सबैलाई उत्साहित बनाएको छ । यो उत्साहलाई यथार्थमा परिणत गर्न हामी युवा सक्रिय भएर लागेका छौँ । परिवार र नातावादमा अल्झिएका कारण सत्तारुढ गठबन्धनले मुलुकका लागि केही पनि गर्न नसक्ने निस्कर्ष सिंगो गाउँले निकालेको स्थानीय बालकृष्ण दाहालले बताए । मुलुक र जनताका लागि काम गर्ने हो भने गठबन्धनका नाममा परिवारका सदस्यलाई किन अघि सारियो ?, प्रश्न गर्दै उनले भने, पहिल्यैदेखि कांग्रेसलाई साथ दिइरहेका हामी युवा अब गठबन्धनको विकल्प खोज्दै छौँ ।मुलुकको पछिल्लो राजनीतिक परिस्थितिले देश बनाउन एमालेबाहेक अरुबाट सम्भव नहुने छाँटकाँट देखिएपछि पार्टी परिवर्तनको अवस्थामा आफूहरु पुगेको दाहाल बताउँछन् । विराटनगरको उपमेयरमा एमालेबाट शिल्पा निराला कार्कीको उम्मेदवारी परेको छ । एमालेको प्रतिस्पर्धी मानिएको सत्तारुढ गठबन्धनबाट मेयरमा कांग्रेसका नागेश कोइराला र उपमेयरमा जसपाका उमरेन्द्र यादव (पार्टी अध्यक्ष उपेन्द्र यादवका छोरा)ले उम्मेदवारी दिएका छन् ।"
महाराजगंज नगरपालिकाकी उपप्रमुख पदकी उम्मेदवार कुर्मीको निधन,कपिलवस्तु :नेपाली कांग्रेसको तर्फबाट महाराजगंज नगरपालिकामा उपप्रमुखको उम्मेदवार रहेकी शुभावती कुर्मीको मृत्यु भएको छ। गत राति हृदयघातका कारण कुर्मीको निधन भएको परिवारजनले बताएका छन् । मृतक कुर्मी यसअघि महाराजगंज नगरपालिकाकी निवर्तमान उपप्रमुख समेत हुन्। उपप्रमुख पदकी उम्मेदवार कुर्मीको निधनसँगै महाराजगंज नगरपालिकाको उप प्रमुख पदमा नेपाली कांग्रेसको तर्फबाट अर्को उम्मेदवारको मनोनयन दर्ता गर्न सकिने मुख्य निर्वाचन अधिकृत तेजेन्द्र सापकोटाले बताए । उप प्रमुख पदकै उम्मेदवारको मृत्यु भएलगत्तै नेपाली कांग्रेस कपिलवस्तुले निर्धारित मितिमै मतदान हुने गरी आफ्नो पार्टीको नयाँ उम्मेदवार दर्ता गराउन र निर्वाचनमा आफूहरु सहभागी हुन तयारी अवस्थामा रहेको नेपाली कांग्रेस लुम्बिनी प्रदेशका महामन्त्री सुरेन्द्रराज आचार्यले बताए । उपप्रमुख पदका लागि मृतक शुभावती कुर्मीकी बुहारी २८ वर्षीय रिता कुमारी कुर्मीलाई उम्मेदवार बनाइने महामन्त्री आचार्यले बताए । उम्मेदवार कुर्मीको निधनप्रति नेपाली कांग्रेस कपिलवस्तु जिल्ला कार्य समितिका सभापति अब्दुल कलाम खां र नेपाली कांग्रेस लुम्बिनी प्रदेश समितिका महामन्त्री सुरेन्द्र राज आचार्यले शोक वक्तव्य जारी गरी समवेदना प्रकट गरेका छन् । मृतक उपप्रमुख पदकी उम्मेदवार शुभावती कुर्मी।तस्बिर : अन्नपूर्ण
मतदाता भन्छन् : दल होइन व्यक्ति हेरेर भोट दिन्छौं,"परासी : प्रतापपुर गाउँपालिका२ का जाकिर हुसेन मियाँ एक राजनीतिक दलमा आस्था राख्छन्। अहिलेको स्थानीय तह निर्वाचनमा भने दलभन्दा पनि व्यक्तिलाई हेरेर भोट दिने सोँचमा उनी छन्। तर कस्लाई भोट दिने भन्नेमा उनी अझै अन्यौलमा छन्। छिमेककै घरका २३ जना एउटै पदमा उठेका छन्। कस्लाई दिने भन्नेमा अन्यौलमा छु, उनले भने। भोट दिने अन्तिम दिनसम्म सोचेर दिने उनले सुनाए। गोपिगञ्जकी मायादेवी चौधरीले पनि अहिलेसम्म भोट कसलाई दिने भन्नेमा निर्णय गरिसकेकी छैनन्। सबैजना आफ्ना जस्तै छन्। गाउँ टोलकै हुन्। ऊ हेर्यो राम्रै लाग्छ। अर्कोलाई हेर्यो उस्तै। आफूसँग भएको एउटा भोट कस्लाई दिने कस्लाई नदिने? दोधारे मन लगाउँदै उनले भनिन्। रामग्राम नगरपालिकाका दीपक शर्माको भने मियाँ र चौधरीको भन्दा फरक प्रतिकृया छ। उनले कुन उमेदवारलाई भोट दिने भन्नेमा निर्णय गरिसेका छन्। भोट दिने उमेदवार योभन्दा अघि चुनाव जितेका र नयाँ अनुहारका पनि रहेकाले विगतको कामको मूल्यांकन हेरेर भोट दिने सोचमा उनी छन्। हिजो विकासदेखि अन्य समस्या परेको बेलामा कस्ले सहयोग गर्यो भन्नेमा बुझेका छौं। नयाँ आएकाको पनि आनीबानी थाहा छ। सबैलाई हेरेर भोट दिने उमेदवारबारे निर्णय गरिसकेको छु, उनले सुनाए। सधैं दलको एउटै चिन्हमा भोट हालेका उनले अहिले भने फरक फरक चिन्हमा दिने बताए। जिल्लामा कुल २१ सय ९ जनाले उमेदवारी दिएका छन्। राजनीतिक दलबाट उठेका बाहेक सबैजसो पालिकामा स्वतन्त्र उमेदवारको संख्या पनि बढी नै छ। स्वतन्त्र उठ्नेमा कोही दलबाट टिकट नपाएर रुष्ट बनेका बागी छन्। केही पालिकामा राजनीतिक दलका उमेदवारभन्दा स्वतन्त्रको माहोल राम्रै देखिएको छ। घरदैलो कार्यक्रममा देखिएको जनलहरले केही स्थानमा स्वतन्त्र उमेदवारले पनि बाजी मार्न सक्ने मतदाताहरुको आँकलन छ। बाजी मार्न सक्ने आकलन गरिएकामा प्रमुखउपप्रमुख नभए पनि वडाअध्यक्ष र सदस्यमा देखिएको मतदाताहरुले बताएका छन्।"
समुदायस्तरमा मतदाता शिक्षा संचालन नहुँदा मत बदर हुने चिन्ता,मुगु : स्थानीय तह निर्वाचन२०७९ आउन दुई दिन बाँकी रहदा जिल्लाका चारै स्थानीय तहमा मतदाता शिक्षा सञ्चालन नगरिएका कारण मत बदर हुने चिन्ता देखिएको छ। अगिल्ला निर्वाचनमा जिल्लाका सबै स्थानीयतहमा भएका मतदाता शिक्षा कार्यक्रम भएपनि यसपटक मत बदर हुने चिन्ता बढेको छ। निर्वाचनमा भाग लिएका राजनीतिक दलका उम्मेदवार र नेता तथा कार्यकर्ताहरुले भोटमाग्न घर दैलोमा आउने गरेका भएपनि कसरी मतदान गर्ने भन्ने बारेमा जानकारी दिने गरेका छैनन्। अग्लिला निर्वाचनहरुमा मतदाता शिक्षाको बारे जानकारी दिन घरघरमै मान्छे आउने गरेका थिए। अहिले निर्वाचन हुन दुई दिन बाँकी हुँदासमेत कोही आएका छैनन् यो पटक गठबन्धन र स्वतन्त्र उम्मेदवारबढी भएका कारणले पनि मतपत्र धेरै बदर हुने सम्भावना देखिएको छाँयानाथ रारा नगरपालिका१ का रुपबहादुर मल्लले बताए। अगिल्ला निर्वाचनमा निर्वाचन कार्यालयले मतदाता शिक्षा संचालन गरेको मतादाता शिक्षामा खटिएका स्वयमसेवकहरु कुनैन कुनै पार्टीसंग संलग्न हुने भएकाले मतदाता शिक्षा प्रभावकारीता नदेखिएको हो। यो पटकको निर्वाचनमा निर्वाचन आयोगले नै मतदाता शिक्षा समुदायमा नगरी मतदान केन्द्रमा दुई दिन अगावै संचानलन गर्ने निर्देशन भएकाले समुदायमा मतदाता शिक्षा संचालन नभएको जिल्ला निर्वाचन कार्यालयका सूचना अधिकारी धनकृष्णा बुढाले जानकारी दिए। सबै मतदाताहरु शिक्षित छैनन्। मुगुमा सबै स्थानीयतहमा अशिक्षित मतदाता धेरै छन्। कतिपय मतदातालाई कसरी मतदान गर्ने भन्ने विषयमा जानकारी छैन। प्राय प्रमुख उपप्रमुख र वडा अध्यक्षमा बदरको सम्भावना कम देखिएपनि गठबन्धन र सदस्यहरुमा स्वतन्त्र उम्मेदवारी बढी भएकाले यिनी पदमा बढी बदर हुने मुगुम कार्मारोङ गाँउपालिका४ का उर्गिन लामाले बताए। यो पटक जिल्लाका चारै स्थानीय तहमा ३५ हजार ८९ मतदाता रहेका छन्। जसमध्ये छाँयानाथ रारा नगरपालिकामा १२ हजार ४ ७७ खत्याड गाँउपालिकामा १० हजार ७ सय १७ सोरु गाँउपालिकामा ७ हजार ८ स ६४ कार्मारोङ गाँउपालिकामा ४ हजार ३१ मतदाता रहेका छन्।
"टिकट पाउने पुरुष, प्रचारमा महिला","काठमाडौं : देश यतिबेला स्थानीय चुनावमा होमिएको छ। दलहरू प्रचारप्रसारमा व्यस्त छन्। यसपटक गटबन्धनका कारण महिला उम्मेदवारको संख्या विगतको चुनावमा भन्दा घटेको छ। तर, चुनाव प्रचारमा भने महिलाको संख्या बढी छ। टिकट दिने समयमा महिलालाई पाखा लगाएपनि चुनाव प्रचारमा भने अधिकांश महिला प्रयोग भएका छन्। नवलपरासीकी कल्पना चापागाईं चुनावी अभियानमा हरेक दिन खटिन्छिन्। उनले अभियानमा पुरुष भन्दा महिला बढी भएको बताइन्। धेरै महिला नै छौं। छिटोछिटो घरको काम सकेर प्रचारमा निस्कन्छौं। आफनो उम्मेदवार जिताउन निस्कनेमा धेरै महिलाको सहभागिता छ। उनले भनिन्। पोखराकी अञ्जु क्षेत्री पनि निरन्तर चुनावी अभियानमा छिन्। पोखरा महानगरपालिका५ की वडा सदस्य क्षेत्री यसपटक अध्यक्षको दावेरदार थिइन्। उनलाई पार्टीले टिकट दिएन तर पनि उनी निरन्तर चुनावी अभियानमा छन्। उनीसँगै थुप्रै महिलाको टीम अभियानमा खटिएको छ। उनी भन्छिन्, प्रचार प्रसारमा महिला, र्यालीमा महिला, आमसभामा महिला अनि पद पाउने पुरुष। चुनावी अभियानमा पुरुषभन्दा महिला नै बढी रहेको उनले बताइन्। हरेक घरबाट पार्टीलाई सहयोग गर्न चुनावी घरदैलोमा प्रायः महिला नै धेरै हुने गरेको उनको भनाइ छ। नेकपा एमालेका उपमहासचिव विष्णु रिमाल भन्छन्, महिला भोटरको संख्या बढी छ, त्यसैले महिला सहभागिता बढ्नु स्वाभाविक हो। पछिल्लो समय महिलाहरू सक्षम र राजनीति बुझने हुनुभएको छ। उनले पुरुषको सहभागिता पनि राम्रै रहेको बताए। जनता समाजवादीका उपेन्द्र यादव भने चुनावमा महिला सहभागिता बढनु भनेको शुभ संकेत भएको बताउँछन्। उनले भने, महिला राजनीतिमा सक्रिय हुनु भनेको खुशीको कुरा हो, यो शुभ संकेत पनि हो। हामीले खोजेकै यही हो। महिला उम्मेदवार घटेको विषयमा उनी भन्छन्, महिला उम्मेदवार घटेका छैनन्, एशिया महादेशमा सबैभन्दा बढी नेपालको राजनीतिमा महिला सहभागिता बढेको छ। माओवादीका प्रमुख सचेतक देव गुरुङ भने पुरुषहरू वैदेशिक रोजगारीमा भएकाले महिलाको सहभागिता बढी भएको हुनसक्ने अनुमान गर्छन्। उनले भने, युवाहरू धेरै विदेशमा हुनुहुन्छ नेपालमा महिला भोटरको सहभागिता पनि बढी छ। पछिल्लो समय राजनीतिमा महिलाले चासो राखेका छन्। पोखरामा एमालेको चुनावी प्रचारका क्रममा। पोखरा महानगरपालिका मेयरका उम्मेदवार कृण्ण थापा महिला उम्मेदवारको संख्या पनि बढी भएका कारण नै महिला सहभागी बढेको अनुमान गर्छन्। उनका अनुसार महिला संख्या बढी भएकै कारण प्रचारमा सहभागिता बढ्यो। अर्को राजनीतिमा महिला सहभागिता बढेकाले पनि यस्तो भएको हुनसक्छ। आफ्नो उम्मेदवार जिताउन महिला आफन्तहरू प्रचारमा निस्किएर पनि हुनसक्छ। अर्को कुरा धेरै महिला घरमै बसिरहने भएकाले केही फ्रिडमका लागि पनि प्रचारप्रसारमा महिला बढी आएको अनुमान छ। ललितपुर महानगरपालिकाका मेयर चिरीबाबु मर्हजन प्रचारमा महिला सहभागिता हुनु भनेको जीतको संकेत भएको बताउँछन्। उनले भने, उम्मेदवार जिताउन जहाँ महिलाको समूह लागिपरेको छ त्यहाँ जीत सुनिश्चित छ। यो जीतको संकेत हो। राष्ट्रिय महिला आयोगका अध्यक्ष कमला पराजुली हरेक काममा महिला अगाडि बढनुपर्ने भएपनि नेतृत्व लिने समय हुँदा पछाडि पारिने बताउँछिन्। उनी भन्छिन्, आन्दोलनमा महिला, प्रचारप्रसारमा महिला तर नेतृत्व लिने बेलामा पुरुष। सबैलाइ बाँडेर महिलालाई अन्तिममा खाने बेलामा भाग नपुगे जस्तो। अनुगमनको क्रममा सुदुरपश्चिम पुगेकी पराजुलीले चुनावी प्रचारमा व्यापक रुपमा महिला सहभागी देखेको बताइन्। पितृसत्ताले महिलाहरूलाई कसरी प्रयोग गरेको छ भन्ने एउटा उदाहारण चुनाव प्रचारमा महिला सहभागिता भएको महिला अधिकारकर्मी डा रेनुराज भण्डारीको भनाइ छ। उनी भन्छिन्, पितृसत्ताले महिलालाई दोस्रो दर्जाको रुपमा स्वीकार्न लगाएको छ। पावरको नजिक पुग्न कि पुरुष रिझाउनु पर्ने, कि पार्टीलाइ खुशी बनाउनुपर्ने।"
१८ वर्ष पुगेकालाई मताधिकार दिइएको पहिलो निर्वाचन,"काठमाडौं : २०४९ सालको स्थानीय निर्वाचनमा १८ वर्ष उमेर पुगेकालाई मताधिकार दिइएको थियो। जुन नयाँ व्यवस्था थियो। राणाकालीन समयदेखि २१ वर्ष उमेर पुगेकालाई मात्रै बालिग मानी मताधिकार प्रदान गरिएको थियो। यो व्यवस्थाले युवा मतदातामा निकै ठूलो उत्साह थियो। १ करोड २० लाख मतदाता रहँदा करिब ६५ प्रतिशत मतदान भएको थियो। त्यस समय ३ हजार ९ सय ९५ गाउँविकास समिति र ३६ नगरपालिकाका थिए। ती क्षेत्रका लागि निर्वाचन भएको थियो। चुनावमा मान्यता पाएका पाँच राजनीतिक दल र स्वतन्त्रसमेत गरी करिब ३ लाख ५० हजार उम्मेदवार विभिन्न पदका लागि चुनावी प्रतिस्पर्धामा थिए। बहुदलपछि जनतामा धेरै नै उत्साह थियो। नयाँ संरचनामा चुनाव भयो। सानाठूला सबै चुनावी मैदानमा थिए, २०४९ सालमा महोत्तरीको बर्दिबास गाउँविकास समितिको अध्यक्ष जितेका चिरञ्जीवी हमाल भन्छन्, गाउँभरि घुमेर खुसियाली मनाइन्थ्यो। पहिला जनताले विजयी उम्मेदवारलाई काँधमा बोकिबोकी गाउँ घुमाउँथे, कस्तो रमाइलो हुन्थ्यो। २०४९ सालको चुनावमा नेपाली कांग्रेसले स्थानीय तहमा झन्डै दुईतिहाइ सिट जितेको सुनाउँछन् नेकपा माओवादी केन्द्रका केन्द्रीय सदस्य दीपबहादुर योञ्जन। प्रजातन्त्रको बहालीसँगै नयाँ संविधान बन्यो। २०४८ सालमा आम चुनाव भयो। २०४९ सालमा स्थानीय निकायको चुनावले उत्साह थप्यो, उनी भन्छन्, त्यो चुनावमा नेपाली कांग्रेसले झन्डै दुईतिहाइ सिट जित्यो। जनआन्दोलनले गर्दा जनताहरूको मत कांग्रेसतिर थियो। २०४६ मा संवैधानिक राजतन्त्र र बहुदलीय प्रजातन्त्रको व्यवस्था आयो। तर, प्रजातन्त्रले मात्रै जनताको माग र जनजीविका सम्बोधन नगरेको बताउँछन् राजनीतिकर्मी ७३ वर्षीय योञ्जन। जबसम्म यो देशमा लोकतन्त्र, गणतन्त्र आउँदैन तबसम्म राष्ट्रियता बलियो बन्दैन। नागरिकको जनजीविकाको मुख्य सवाललाई सम्बोधन गर्दैन भनेका थियौं, उनले भने, खुसीको कुरो आज देश संघीयतामा गयो। त्यसै अन्तर्गतको स्थानीय चुनावी माहोलमा छौं। २०४९ सालको स्थानीय चुनाव दुई चरणमा भएको थियो। गाउँविकास समिति र नगरपालिकाको प्रमुख, उपप्रमुख, अध्यक्ष, उपाध्यक्ष, वडा सदस्य गरी ४४ हजार ५ सय ३९ पदका लागि दुई चरणमा निर्वाचन भएको थियो। पहिलो चरणमा २ हजार ३० गाउँविकास समिति र ११ नगरपालिकामा २०४९ वैशाख २४ गतेदेखि सुरु गरी जेठ १५ मा मतदान गराइएको थियो। दोस्रो चरणमा १ हजार ९ सय ६५ गाउँविकास र २५ नगरपालिकामा वैशाख २७ गते निर्वाचन सुरु गरी जेठ १८ गतेका दिन मतदान गराएको थियो। एकै जिल्लामा पनि दुई चरणमा मतदान गर्ने दिन तोकिएको थियो। जिल्लाका सीडीओलाई सो जिल्लाको निर्वाचन सञ्चालन गर्न निर्वाचन अधिकृत नियुक्त गरिएको थियो। २०४९ सालको निर्वाचनमा एक विकास क्षेत्रभरि एकै पटक निर्वाचन सम्पन्न गराउनुपर्ने बाध्यात्मक व्यवस्था थियो। प्रत्येक जिल्लामा दुई चरणमा निर्वाचन गर्ने परम्परा थियो। मतदानमा खटिने एक टोलीले नजिकैको अर्र्को गाउँविकास समितिका दुई मतदान केन्द्रमा तीन चार दिनको अन्तरालमा निर्वाचन गराउँथे। स्थानीय निकायको निर्वाचनमा देशभरि ५ हजार ७१ मतदान केन्द्र र उपकेन्द्रहरू थिए। ४० हजार सुरक्षाकर्मी र करिब ५५ हजार कर्मचारी दुवै चरणको निर्वाचनका लागि खटिएका निर्वाचन आयोगको तथ्यांकले देखाएको छ। १८ वर्ष उमेर पुगेकाले मतदान गर्न पाउँथे भने २५ वर्ष पूरा गर्नेले उम्मेदवारी दिन। अहिले स्थानीय तहको चुनावमा उम्मेदवार बन्न २१ वर्ष पूरा भएको हुने पर्ने नियम छ। अन्य प्रचलित कानुनले अयोग्य नभएको र सार्वजनिक सम्पत्ति हिनामिना नगरेको व्यक्ति उम्मेदवारका लागि योग्य हुन्थे। कुनै स्थानमा बसाई सरेर आएको एक वर्ष भएपछि मात्रै त्यहाँको चुनावमा भोट हाल्न दिने व्यवस्था थियो। गाउँविकास समितिको अध्यक्ष र उपाध्यक्ष पदमा उम्मेदवारी दिँदा १ सय रुपैयाँ धरौटी राख्नुपथ्र्योे। सदस्य पदका लागि ५० रुपैयाँ भए पुग्थ्यो। नगरपालिकाको प्रमुख र उपप्रमुखका लागि ५ सय धरौटी तोकिएको थियो भने सदस्यहरूका लागि दुई सय मात्रै थियो। खसेको सदर मतको १० प्रतिशत मत प्राप्त नगरेको खण्डमा त्यस्ता उम्मेदवारले राखेको धरौटी जफत हुने व्यवस्था थियो। निर्वाचन आयोगबाटै सबै जिल्लाको गाउँविकास समिति र नगरपालिकाको निर्वाचनमा चाहिने निर्वाचन सामग्री पठाइनथ्यो। निर्वाचन सामग्रीको खरिद तथा छपाइ गरी सम्बन्धित जिल्ला निर्वाचन अधिकृतको कार्यालयमा पठाइन्थ्यो। निर्वाचन हुने दिनभन्दा अगाडि नै सबै मतदान केन्द्रहरूमा ती सामग्री पुर्याइसकेको हुन्थ्यो। तीन पदका लागि चुनाव चिह्न अंकित एउटै मात्र मतपत्रको व्यवस्था गरिएको थियो। निर्वाचन प्रचारप्रसारका लागि आयोगले गाउँविकास समितिका अध्यक्ष र उपाध्यक्षका लागि अधिकतम १० हजारसम्मको सीमा तोकेको थियो। सदस्यका लागि दुई हजारसम्म खर्च गर्न दिइएको थियो। नगरप्रमुखका र उपमुखका उम्मेदवारले २५ हजारसम्म खर्च गर्न पाउँथे भने सदस्यहरूलाई १० हजारसम्मको हद तोकिएको हुन्थ्यो। उम्मेदवारले निर्वाचन परिणाम घोषणा भएको मितिले ३० दिनभित्र सम्बन्धित निर्वाचन अधिकृत समक्ष बुझाउनु पर्ने व्यवस्था थियो। जनता आफूले चाहेको जनप्रतिनिधि चुन्न उत्साहित थिए। तर, चुनावको प्रचारको शैली पारम्परिक थियो, लेखक चन्द्रकिशोर भन्छन्, बयलगाडी चढेर उम्मेदवारहरू चुनाव प्रचारमा जान्थें। हुनेले मोटरसाइकल पनि प्रयोग गर्थे। त्यो बेला मेयरको उम्मेदवारसँग पनि मोटरसाइकल थिएन। टोलटोलमा चुनाव प्रचारमा हिँडेकाहरू विभाजित भएर घरघरमा खाना खान्थें। कार्यकर्तामा खर्च थिएन। चन्द्रकिशोर थप्छन्, पम्पलेट धेरै कम मात्रामा छापिनथ्यो। तुलानात्मक रूपमा महिला सहभागिता कम हुन्थ्यो। स्थानीय निकाय निर्वाचन स्वतन्त्र, निष्पक्ष र शान्तिपूर्ण रूपमा सम्पन्न गराउन दलहरूले नै आचारसंहिता बनाउँथे। राष्ट्रिय राजनीतिक दलहरूले तीन सूत्रीय मूल आचरण तथा २१ सूत्रीय सामान्य आचारण सम्मिलित आचारसंहिता बनाएका थिए। पालनाका लागि प्रतिबद्धतासमेत व्यक्त गरेका थिए। मतदानको समयमा जुनसुकै पक्षबाट बुथ क्याप्चर भएको सूचना प्राप्त भएमा निर्वाचन आयोगबाट तुरुन्त छानबिन गरी पुनः मतदान गराउने दलहरूले सहमति गरेका थिए। त्यसरी बुथ क्याप्चर गर्ने व्यक्तिमाथि कानुनी कारबाही गराउने उनीहरू सम्झौता गर्थें। मतदानको दिन मतदान केन्द्र वरिपरि हातहतियार लिएर घुम्न निषेध गरिन्थ्यो। मादक पदार्थ बिक्री वितरणमा पनि रोक लगाइथ्यो। श्री ५ को सरकारले स्थानीय निकाय निर्वाचन हुने दिनहरू २०४९ जेठ १५ र १८ गते दुई दिन निर्वाचनको प्रयोजनका लागि सार्वजनिक बिदा दिएको थियो। त्यसैगरी जिल्लामा प्रत्येक राजनीतिक दललाई चारवटा र स्वतन्त्र उम्मेदवारलाई एउटाका दरले सवारी पासको व्यवस्था गरिनथ्यो। कूटनीतिक नियोग, सरकारी तथा अत्यावश्यक बाहेक लामो तथा छोटो दूरीका सवारी साधन बस, मोटरसाइकलहरू समेत मतदानको दिन बन्द गर्ने व्यवस्था गरिएको थियो। स्थानीय निकायहरूको निर्वाचन शान्तिपूर्ण, स्वतन्त्र र निष्पक्ष रूपले निर्वाध सम्पन्न गर्न निर्वाचनको पूर्वसन्ध्यामा तत्कालीन प्रमुख निर्वाचन आयुक्त सूर्यप्रसाद श्रेष्ठले सम्पूर्ण मतदाताहरू, निर्वाचनमा सहभागी राजनीतिक दल र अन्य उम्मेदवारहरूसित सहयोगका लागि सार्वजनिक अनुराध गरेका थिए। २०४९ सालको स्थानीय निर्वाचनमा मुठभेट हुँदा चार जनाको मृत्यु भएको थियो। नेपालको निर्वाचन इतिहासमा उल्लेख भएअनुसार, प्रथम चरणको निर्वाचनमा धनुषा र सप्तरीमा मतदाताबीच झडप भई गोली चल्दा दुई जनाको मृत्यु भयो। रौतहटका ८ गाउँविकास समितिलगायत देशभरिका गाउँविकास तथा नगरपालिकाहरूका समेत आपसी विवादका करण मतदान स्थगित गर्नुपरेको थियो। त्यस्तै दोस्रो चरणको निर्वाचन पनि शान्तिपूर्ण रूपमा अधिकांश ठाउँमा सम्पन्न भए। सिरहा र महोत्तरीमा हिंसात्मक घटनामा परेर दुई जनाको मृत्यु भएको थियो। विभिन्न ३२ गाउँ विकास समिति र केही नगरपालिकाका केही वडाहरूमा मतदान स्थगित भएको थियो। दोलखामा मतदान कार्य सम्पन्न हुन नदिई जबर्जस्ती उम्मेदवारहरूले विजयी भएको घोषणा गर्न लगाई प्रमाणपत्रसमेत लिएका थिए। मतदान भएका मतपेटीका फुटाइदिएको र अन्य कूटपिटका घटनाहरूसमेत भएका थिए। प्रजातन्त्रको बहालीसँगै नयाँ संविधान बन्यो। २०४८ सालमा आम चुनाव भयो। २०४९ सालमा स्थानीय निकायको चुनावले उत्साह थप्यो। त्यो चुनावमा नेपाली कांग्रेसले झन्डै दुईतिहाइ सिट जित्यो।  दीपबहादुर योञ्जन केन्द्रीय सदस्य, माओवादी केन्द्र बयलगाडी चढेर उम्मेदवारहरू चुनाव प्रचारमा जान्थे। हुनेले मोटरसाइकल पनि प्रयोग गर्थे। त्यो बेला मेयरको उम्मेदवारसँग पनि मोटरसाइकल थिएन। टोलटोलमा चुनाव प्रचारमा हिँडेकाहरू घरघरमा बाँडिएर खाना खान्थे। चन्द्रकिशोर, लेखक प्रजातन्त्रको बहाली भएपछि २०४९ सालको स्थानीय निर्वाचनमा जनतामा उत्साह देखिएको थियो। १८ वर्ष उमेर पुग्नेहरूले पहिलो पटक मतदान गरेका थिए। उक्त निर्वाचनमा महोत्तरीको बर्दिबास गाउँ विकास समिति अध्यक्षमा नेपाली कांग्रेसको तर्फबाट उम्मेदवार बनेका चिरञ्जीवी हमाल विजयी भएका थिए। त्यो समयको चुनावी प्रक्रिया, अवस्थाबारे हमालसँग गरिएको कुराकानी : २०४९ सालमा कसरी चुनाव भएको थियो ? उम्मेदवारहरूले उम्मेदवारी दर्ता गराउँथे। सबै पार्टीका चुनाव चिह्न थियो। कम्युनिस्टहरू लाल झन्डा लिएर चुनावमा हिँड्थे। कांग्रेसहरू गाछी छापको झन्डा लहराउँदै घरघरमा भोट माग्न हिँड्थे। अहिलेको जस्तै पहिले पनि चुनावी माहोल तातिन्थ्यो। साइकल, मोटरसाइकलमा हिँडेर प्रचारप्रसार हुन्थ्यो। अहिले त एक कल गर्दा १० वटा गाडी आउँछ। त्यतिखेर त सबैको पहुँचमा फोन पनि थिएन। गाडी त सपनाकै कुरो हुन्थ्यो। गाडी नै थिएन। चुनावको माहोल कति दिनसम्म चलथ्यो ? त्यतिधेरै दिन हुँदैन्थ्यो। त्यस्तै १०१५ दिन। बहुदलपछिको चुनाव कस्तो थियो ? चुनावप्रति जनतामा धेरै नै उत्साह देखिन्थ्यो। किनभने नयाँनयाँ चुनाव थियो। भनिन्छन् नि लंकामे छोटो ४९ हात। त्यस्तै सानाठूला सबैलाई चुनाव लागेको थियो। स्वतन्त्र उम्मेदवार कति हुन्थ्यो। अहिले जस्तो थिएन। अलि अलि हुन्थें। गाविस अध्यक्ष जितेपछि कस्तो महसुुस भयो त्यतिखेर ? धेरै खुसी लागेको थियो। गाविसको अध्यक्ष हुनु त त्यो समयका लागि ठूलै कुरो हुन्थ्यो। गाउँको सबैभन्दा ठूलो पदमा पाएको महसुस हुन्थ्यो। भोट हाल्न मतदाताहरू कतिको जान्थे ? जान्थे नि, ६०६५ प्रतिशत मतदान हुन्थ्यो। पार्टीहरूले मतदाताहरूलाई मतदान केन्द्रसम्म जाने वातावरण बनाउँथे। स्थानीय चुनावमा वाडवाडबाट सबै मतदाताहरूलाई उम्मेदवाहरूले मतदान गर्न उत्प्रेरित गर्थे। टायर गाडीमा चढेर भोटरहरू मतदान केन्द्रसम्म जान्थे। चुनावको प्रचारप्रसार कसरी हुन्थ्यो ?पोस्टर छपाउँथे। टाँस्थे। चुनाव चिह्नलाई झन्डा बनाएर मतदातालाई चिनाउँथे। त्यतिखेर चुनावमा कतिको खर्च हुन्थ्यो ?धेरै खर्च हुन्थेन। अहिले पो जवाना फेरियो। त्यतिखेर पोस्टर टाँसेपछि चुनावको प्रचार धेरै भयो भन्ने हुन्थ्यो। हात जोडेर घरघरमा गएर भोट मागिन्थ्यो। पहिला भोटर पनि कम हुन्थे। अहिले जस्तो चुनावमा गाडी हुँदैनन्थ्यो। चुनावी प्रचारमा केन्द्रका नेता कतिको आउँथे ? केन्द्रबाट नेता बोलाएर प्रचारप्रसार, भाषण गर्ने चलन थिएन। अहिले मात्रै यस्तो देखिएको हो। पहिले र अहिलेको चुनावमा के फरक छ ? अहिले जस्तो होटल, बार फ्रि, गाडी फ्रि, मोबाइलको रिचार्ज फ्रि, त्यतिखेर केही पनि हुँदैनथ्यो। घुम्यो, घुम्यो अनि आफ्नो घरको घुघनी, मुरही खाइनथ्यो, प्रचारमा मानिसहरू हिँड्थे। पहिला कसरी उम्मेदवारहरूले टिकट पाउँथे। पहिले टिकट किन्ने चलनको नामोनिसान थिएन। पछिल्लो समय टिकट किनबेच भएको सुनिन थालेको छ। अहिले बिकृति बढ्यो। पैसा कमाएपछि शान खोज्नु पर्यो। शान त चुनाव जितेरै हुने हो। पहिला त जनप्रतिनिधिहरूलाई जनताले धेरै माया र समान पनि गर्थें। हाम्रो जनतासँग प्रत्यक्ष सरोकार हुन्थ्यो। अहिले त्यस्तो छैन। चुनाव जितेपछि कस्तो वातावरण बन्थ्यो ? गाउँभरि घुमेर खुसियाली मनाइन्थ्यो। पहिला जनताले विजयी उम्मेदवारलाई काँधमा बोकिबोकी गाउँ घुमाउँथे। कस्तो रमाइलो हुन्थ्यो। पाँच वर्षको कार्यकाल हुन्थ्यो। अहिले जस्तो करोडौं बजेट आउँदैन थियो। १०१२ लाख पनि आउँदैनथ्यो। त्यो बेला जनताले कस्तो विकास माग्थे ? बाटोघाटो, खिचाइ, पैनी, खानेपानीका योजनाहरू धेरै माग हुन्थ्यो। गाउँका सबै जनप्रतिनिधि, बुद्धिजीवीहरू गाविसमा बस्थ्यौं। मेरो कार्यकालमा कहिले पनि मनमुटाव भएन। एमालेको बहुमत हुन्थ्यो। हामी मिलेर सबै काम गथ्यौ। हाम्रो कहिले विवाद भएन। समाजको समस्या कसरी मिलाइन्थ्यो ?गाउँमा कुनै वादविवाद, झैंझगडालाई गाउँमै बसेर पञ्चैती गरेर मिलाइन्थ्यो। पहिला गाउँमा मिलाउने प्रयास हुन्थ्यो। नमिलेको धेरै कम मुद्दाहरू अदालतमा जान्थ्यो।"
स्थानीय निर्वाचन : वीरगन्जमा रातभर तनाव,"वीरगन्ज : वीरगन्ज महानगरपालिका वडा नम्बर १६ नगवामा सोमबार मध्यरातमा चुनावको विषयलाई लिएर रातभर तनाव भएको छ। नेकपा एमालेका मेयर उम्मेदवार एंव निवर्तमान मेयर विजय सरावगी, चुनावी दौरानका क्रममा सोमबार राति नगवा स्थित कांग्रेसका एक स्थानीयको घरमा गएको बेलामा स्थानीयको एक समूहले होहल्ला गर्दै घर घेराउ गरेपछि स्थिति तनावपूर्ण बनको हो। एमाले उम्मेदवार सरावगी मोटरसाइकलमा सवार भइ आफ्ना सहयोगीका साथ राति १२ बजेतिर स्थानीय कांग्रेस नेता विनोद चौरसीयाको घरमा गएका थिए। चौरसीयाको घरमा सरावगी प्रवेश गरेलगत्तै उनलाई पछ्याउँदै गएका स्थानीयहरुको एक समूहले सरावगीले निर्वाचन आचार संहिता उल्लंघन गरेर राति मतदाताको घरमा किन आएको भनेर होहल्ला गरेका थिए। चौरसीयाको घरको मुल गेट अगाडि नै झण्डै तीन घण्टासम्म स्थानीयको समूहले होहल्ला गरिरहेपछि त्यहाँ प्रहरी पुगेको थियो। वडा प्रहरी कार्यालय विर्ता र श्रीपुरबाट गएको टोलीले मङगलबार बिहान ३ बजेतिर चौरसीयाको घरबाट सरावगीलाई उद्धार गरेर चिनीमल आवास क्षेत्रस्थित उनको घरमा पुर्याएको पर्साका प्रहरी उपरीक्षक रमेश बस्नेतले जानकारी दिए। प्रहरी उपरीक्षक बस्नेतले, सरावगी चुनावी दौरानका क्रममा भोट माग्न राति १२ बजेतिर नगवा स्थित काँग्रेस कार्यकर्ताको घरमा गएपछि जनता समाजवादी पार्टीका कार्यकर्ताहरुले घर घेराउ गरेर होहल्ला गरेको र त्यो खबर आफुले साढे १२ तिर पाए लगत्तै त्यहा प्रहरी परिचालन गरेको बताए। आचार संहिता उल्लंघन गरेर सरावगी मध्यरातमा काँग्रेस कार्यकर्ताको घरमा किन आएको भनेर जसपाका कार्यकर्ताहरुले होहल्ला गरेको र प्रहरी पुगेर बिहान ३ बजेतिर सरावगीलाई स्कर्टिङग गरेर घरमा पुर्याइ दिएको बस्नेतले बताए। राति प्रदर्शन गरेका जसपाका कार्यकर्ताहरुले भने निर्वाचन आचार संहिता उल्लंघन गरेर सरावगी मध्यरातमा काँग्रेसी नेताको घरमा आउनु शंकास्पद भएकाले आफूहरुले निगरानी गरेको बताए। सरावगी पैसाको झोला बोकर भोट किन्न आएपछि आफूहरुले प्रतिवाद गरेको उनीहरुको भनाइ छ। चौरसीयाको घरमा खानतलाशी गर्न भने पनि प्रहरीले नमानको उनीहरुको आरोप छ। तर प्रहरी उपरीक्षक बस्नेतले चौरसीयाको घर प्रहरीले खानतलाशी गरेको र त्यहाँ कुनै पनि रकम फेला नपरेको बताए। जसपाको सुनियोजित षडन्त्र हो: सरावगी यता सरावगीले नगवाको रातिको घटना जसपाका मेयर उम्मेदवार र उनीबाट परिचालित कार्यकर्ताहरुको चुनावी स्टण्ट भएको बताए। उनले आफू मत माग्न मतदाताको घरमा गएका बेलामा विपक्षी दलका उम्मेदवार र तीनका कार्यकर्ताले गुण्डागर्दी शैलीमा होहल्ला गरेर अनावश्यक बवाल गरेको बताए। सोमबार राति आफू परवानीपुरको रात्री चुनावी सभामा रहेकै बेला नगवाबाट चौरसीयाले फोन गरेर बोलाएको र परवानीपुरको कार्यक्रम सकेर जाँदै गर्दा राति पौने १२ बजेतिर उनको घरमा पुगेको सरावगीले बताए। आफू चौरसीयाको घरमा पुग्ने बित्तिक्कै नजिकै जसपाले गरिरहेको चुनावी भोजभतेरमा रहेका जसपाका कार्यकर्ताहरुले अराजक शैलीमा होहल्ला गरेर घर घेराउ गरेको सरावगीले बताए। होहल्ला गरेको १ घण्टासम्म कुर्दा पनि प्रहरीबाट कुनै पहल नभएपछि आफूले पर्साका प्रहरी उपरीक्षक रमेश बस्नेतलाई फोन गरेर घटना बारे जानकारी गराए पनि दुई घण्टासम्म कुनै वास्ता नगरेको सरावगीले गुनासो गरे। त्यसपछि पर्साका प्रमुख जिल्ला अधिकारी उमेश ढकाललाई फोन गरेपछि मात्र प्रहरी उपरीक्षक बस्नेतले प्रहरीको थप टोली पठाएर त्यहाँबाट आफूलाई उद्धार गरेर आफ्नो निवासमा पुर्याइ दिएको सरावगीले बताए। प्रहरी प्रमुखको बदनियतका कारण आफू त्यहाँ ३ घण्टासम्म मानसिक यातना खेप्न बाध्य भएको आरोप पनि सरावगीले लगाए। सरावगीले भने , म उम्मेदवार हुँ, हरेक मतदाताको घरमा जान पाउनु मेरो अधिकार हो, त्यसमा पनि नगवामा राति मतदाता स्वयम्ले भेट्न बोलाएका हुन् , म भोट माग्न गएको थिएँ तर विपक्षीबाट परिचालितले यसलाई राजनीतिक स्टण्ट बनाए। यो घटना विपक्षी उम्मेदवारको सुनियोजित योजनामा गराइएको हो। जनताले सब कुरा बुझिरहेका छन्।' प्रहरी उपरिक्षक खनालले भने राति १२३० बजे खबर पाउने बित्तिक्कै प्रहरी घटनास्थलमा पुग्दा करिब दुई अढाइ सयको संख्यामा जसपाका कार्यकर्ताहरुले होहल्ला र नाराबाजी गरिरहेको अवस्था रहेकाले स्थिति साम्य बनाउन समय लागेकाले सरावगीको उद्धारमा ढिला हुन पुगेको बताए। कुनै पनि उम्मेदवारले निर्वाचन आचार संहिता विपरित बेलुकी ७ बजेपछि चुनावी गतिविधि गर्न नपाउने भन्दै प्रहरी उपरीक्षक बस्नेतले सोमबार राति भएको घटना बारे अनुसन्धान भइरहेको बताए।"
"न उम्मेदवार पुग्छन्, न त विकास नै","अछाम : कर्णाली आफ्नै गतिमा बगिरहेको छ। रहफका जनता त्यही कर्णाली हेरेर घुटुघुुटु पानी तिर्खा मेटाउँछन्। न सडक, न बिजुली, न त खानेपानीकै राम्रो प्रबन्ध। अछामको दुर्गम रहफमा न उम्मेदवार, न त कुनै चुनावी माहोल नै। सदरमुकाम मंगलसेनबाट निकै टाढा रहफका जनताका लागि विकास भनेको कुनै अदृश्य परि झैं लाग्छ। गाडी चढौंला भन्ने त सपना मात्र भयो, रहफका मिनबहादुर बड्थापाले भने, चुनावका बेला नेताहरू फाट्टफुट्ट देखा पर्छन्। अरु बेला त खै ? हाम्रा दुःख जहिल्यै उस्तै। ०७४ को चुनावका बेला गाउँमा सडक ल्याइदिने, गाडी पुर्याइदिने र खानेपानीका धारा जोडिदिने सपना बाँडदै नेताहरूले भोट मागेका थिए। तर, चुनाव जितेपछि ५ वर्षसम्म नेताहरू गाउँमा देखा नै नपरेको बडथापाले गुनासो गरे। यसपटक त भोट माग्न न कुनै उम्मेदवार पुगेका छन्, न त त्यहाँ कुनै चुनावी रौनक नै छ। कर्णाली नदीको छेउमा रहेको रहफ पुग्न तुर्माखाँदबाट गाडी र पैदल यात्रा गर्नुपर्छ। तुर्माखाँद गाउँपालिकाको केन्द्रबाट २ नम्वर वडाको भुलसम्म ३ घण्टाको गाडीमा यात्रा गर्नुपर्छ। त्यसपछि ७ घण्टा पैदल हिँडेपछि मात्रै रहफ आउँछ। सदरमुकाम मंगलसेनबाट रहफ जति टाढा छ, विकासका दृष्टिकोणले त्यति नै पर छ। जनप्रतिनिधिले वेवास्ता गरेपछि स्थानीयले आफ्ना समस्या समाधान गरिदिन प्रमुख जिल्ला अधिकारी विश्वराज मरासेनीसँग आग्रह गरेका छन्। सिडिओ अधिकारी मतदान स्थलको अनुगमनका क्रममा हालै रहफ पुगेका थिए। कर्णाली पारी दैलेख जाने सडक छ। त्यो सडकमा रातदिन गाडी गुड्छन्। पारी गुडेका गाडी हेर्दै रहफका जनताले रमाइलो मान्ने गरेका छन्। स्थानीय वडथापाका अनुसार रहफ आउनेहरू सदरमुकाम मंगलसेन भन्दा पनि दैलेख जाने सडक भएर त्यहाँ पुग्ने गर्छन्। ०७४ सालमा गाउँमा भोट माग्न आउने सबै पार्टी र नेताको प्राथमिकता नै सडक बनाइदिने भन्ने थियो। तर, रहफका जनताका लागि सडक सपना जस्तै छ। भौगोलिक रुपमा पनि रहफ विकट छ। गाउँपालिकाको केन्द्र पुग्न करिब ३६ घण्टाको पैदल यात्रा गर्नुपर्छ। एक वडाबाट अर्काे वडा पुग्न समेत ७ घण्टा बढी समय लाग्छ। रहफका बासिन्दालाई औषधि उपचार गर्न वा दैनिक उपभोग्यका सामाग्री किनमेल गर्न अछाम भन्दा दैलेख र सुर्खेत नजिक पर्छन्। स्थानीय तह निर्वाचनको रहफमा खासै प्रभाव छैन। केही घरमा फाट्टफुट्ट पार्टीका झण्डाहरू मात्रै देखिन्छन्। प्रायःलाई चुनावको मतलव नै छैन। स्थानीय अमृता नेपालीलाई स्थानीय तह चुनावमा कुन पार्टीका को उम्मेदवार बनेका छन् भन्ने जानकारी नै छैन। अमृताका अनसार ०७४ को स्थानीय तहको निर्वाचनमा भोट माग्न आउनेले रहफमा बाटो, खानेपानी र बिजुली पुर्याउने भनेर ठुल्ठुलो स्वरमा भाषण गरेका थिए। त्यही आशामा भोट दियौं, तर, कसैले पनि केही गरेनन, अमृताले भनिन्। ६५ वर्षिया अमृताका छोराबुहारीको मृत्युपछि चार नातिनातिनीको जिम्मेवारी काँधमा छ। गत साउनमा छोराको मृत्यु भयो। गर्भवती अवस्थाकी बुहारीले समयमा उपचार नपाउदा गत असोजमा मृत्यु रोज्नुपर्यो। गाउँमा गाडी पुगेको भए वा नजिकै स्वास्थ चौकी भएको भए बुहारीको ज्यान बच्ने थियो कि ? अमृता भन्छिन्, हाम्रा दुःख कसले बुझने ?"
सुनवलका निर्वतमान मेयरले जम्मा गरे सुविधाबापतको साढे १८ लाख,"परासी : पश्चिम नवलपरासीको सुनवल नगरपालिकाका निर्वतमान मेयर भीमबहादुर थापा(भरत) ले कार्यकाल अवधिभर पाएको तलबभत्ता र अन्य सुविधाबापतको रकम नगरपालिकामा जम्मा गरेका छन्। मेयर पदमा निर्वाचित भए लगत्तै उनले आफूले नगरपालिकाबाट कुनै पनि सुविधा नलिने घोषणा गरेका थिए। जम्मा गरेको रकममा सेवा सुविधाबापतको १४ लाख ८६ हजार, दैनिक भ्रमण भत्ताबापतको १ लाख ४१ हजार ३ सय र बैठक भत्ताबापतको २ लाख २३ हजार रहेको नगरपालिकाले जनाएको छ। थापा नेपाली कांग्रेसबाट निर्वाचित भएका थिए। पार्टीले अहिले मेयरको उमेदवारमा जिल्ला सभापति अर्जुनकुमार पोखरेललाई उठाएको छ।"
देश समृद्ध बनाउने प्रतिवद्धतामा कांग्रेसले कसैसँग सम्झौता गर्दैन : देउवा,"काठमाडौं : नेपाली कांग्रेसका सभापति शेरबहादुर देउवाले कांग्रेसका उम्मेदवारलाई अत्यधिक मतका साथ विजयी गराउन आह्वान गरेका छन् । कांग्रेस सभापति एवं प्रधानमन्त्री देउवाले सवल स्थानीय सरकार र समुन्नत गाउँ, नगर स्थापनाका लागि कांग्रेसलाई मतदान गर्न आग्रह गरेका हुन् । स्थानीय तह निर्वाचन आउन तीन दिन बाँकी रहँदा देउवाले मंगलबार अपिल जारी गर्दै कांग्रेसलाई मतदान गर्न आग्रह गरेका हुन् । उनले भने, नेपाली कांग्रेस जे भन्छ, त्यो पूरा गर्छ, मतदातालाई खोक्रो नारा र सस्तो लोकप्रियताको भ्रममा पार्दैन भन्ने प्रमाणित गरेको छ । सन्तुलित विदेश नीतिका कारण अन्तर्राष्ट्रिय समुदाय माझ भरोसा र विश्वास बढेको छ । संसदबाट मिलेनियम च्यालेन्ज कर्पोरेसन (एमसीसी) परियोजना पारित भएसँगै पूर्वाधार विकासमा अन्तर्राष्ट्रिय सहयोग र लगानीका थप सम्भावनाका ढोका खुलेका छन् । भ्रष्टाचारलाई निरुत्साहित गर्दै सुशासनका पक्षमा उल्लेखनीय काम भइरहेका छन् । पहिलो स्थानीय तह निर्वाचनकै बेलादेखि सिंहदरवारबाट शासन र विकास निर्माणका काम तराईमधेशदेखि हिमालपहाडका गाउँ नगरसम्म पुर्याउने अभियानमा कांग्रेस लाग्दै आएको बताए । देउवाले भने,'स्थानीय तहमा उपलब्ध अवसर एवं स्रोत साधनको अधिकतम परिचालन गर्दै संघ र प्रदेशको समन्यायिक सहयोग र समन्वयमा विशेष गरी युवा पुस्ताको सिर्जनशीलता, उद्यमशीलता, रोजगारी र आय आर्जनका माध्यमबाट आर्थिक समुन्नति हाँसिल गर्नेतर्फ नेपाली कांग्रेस क्रियाशील हुनेछ । स्थानीय तहलाई कानुनतः सबल र समृद्ध बनाउने प्रतिवद्धता पूरा गर्न नेपाली कांग्रेस कसैसँग सम्झौता गर्दैन । तर, नीति निर्माण र कानुन बनाउने थलो संसदलाई बन्धक बनाएर राख्ने अराजनीतिक र अलोकतान्त्रिक क्रियाकलाप नै यसका बाधक छन् भन्ने प्रष्टै छ । ' अत्यन्त कठीन साधना र समर्पणको फलस्वरुप प्राप्त भएको संघीय लोकतान्त्रिक गणतन्त्रलाई जगैदेखि संस्थागत र सुदृढ गर्ने स्थानीय तह निर्वाचनको यो महान अभियानमा निर्भिकता साथ सहभागी भई मतदान गर्न आह्वान गरे"
"गोरखामा चुनावको विषयमा कांग्रेस र एमालेका युवाबीच कुटाकुट, चार जना घाइते",गोरखा : आरुघाट गाउँपालिका १ श्यामचेतमा कांग्रेस र एमालेका युवाहरुका बीच कुटाकुट भएको छ। सोमबार राती मादक पदार्थ सेवन गरी चुनावका विषयमा विवाद भएपछि कुटाकुट भएको प्रहरीले जनाएको छ। झगडामा एमालेका दुई र कांग्रेसका दुई कार्यकर्ता घाइते भएका छन्। एमाले निकट स्थानीय फूलबहादुर लामा र बिक्रम लामा तथा कांग्रेस निकटका वीरबहादुर लामा र दोर्जे लामा घाइते भएका छन्। उनीहरु सबैको अनुहार र आँखा आसपास चोटपटक लागेको छ। फूलबहादुर लामाको बायाँ आँखा नजिकै निधारमा चोट छ भने बिक्रम लामाको दायाँ आँखा नजिकै र देब्रे खुट्टामा सामान्य चोट लागेको उपचारमा खटिएका आरुघाट प्राथमिक स्वास्थ्य केन्द्रका सुदर्शन नेपालीले जानकारी दिए। उनीहरु मंगलबार बिहान सामान्य उपचारपछि घर फर्केका छन्। कुटपिटमा सहभागी भएको आरोपमा कुमार लामा र कर्मा लामाविरुघ इलाका प्रहरी कार्यालय आरुघाटमा उजुरी दिएको नेकपा एमालेका आरुघाट गाउँपालिकाका अध्यक्षका उम्मेद्वार कृष्ण नेपालीले जानकारी दिए। इप्रकाबाट प्रहरीहरु घटनास्थलमा पुगेका छन्। उजुरी अनुसार घटनाको छानबीन गरी दोषीमाथि कारबाही गर्ने इप्रका प्रमुख इन्स्पेक्टर रामजी देवकोटाले जानकारी दिए।
उमेर बढाएर बावुलाई भत्ता खुवाएको भन्दै वडाध्यक्षका उम्मेदवारविरुद्ध उजुरी,सन्धिखर्क : अर्घाखाचीको शितंगगा नगरपालिका १३ का वडा अध्यक्ष पदका उम्मेदार दुर्गा बिसीले उमेर बढाएर आफ्ना नजिकाकालाई वृद्धभत्ता खुवाएको भन्दै उजुरी परेको छ । वडाध्यक्ष बिसीले वडा अध्यक्ष भएको समयमा पदको दुरुपयोग गर्दै आफ्ना बुवा केशबहादुर भाट क्षेत्रीलाई नियमविपरित वृद्ध भत्ता खुवाएको भन्दै जिल्ला प्रहरी कार्यालय अर्घाखाँचीमा उजुरी परेको हो। तत्कालिनरुपमा आफू वडा अध्यक्ष भएको समयमा सहोदर बावु र अन्य आफन्तलाई समेत वृद्धभत्ता खुवाएको भन्दै जिल्ला प्रहरी कार्यालय अर्घाखाँचीमा उजुरी परेको जिल्ला प्रहरी कार्यालय अर्घाखाँचीले बताएको छ । सो उजुरीका विषयमा छानविन भइरहेको जिल्ला प्रहरी कार्यालय अर्घाखाँचीले जनाएको छ । २०७४ सालको स्थानीय निर्वाचनमा वडा अध्यक्ष जितेका बिसी स्थानीय तह निर्वाचन २०७९ मा पनि वडा अध्यक्षको उम्मेदार बनेका छन्।
महोत्तरीमा शिक्षित युवाहरु राजनीतिमा,"महोत्तरी : राजनीतिमा बेलाबखत पढाईलेखाईको हुने गर्छ। पढाईलेखाईकै कारण कतिपय नेता तथा कार्यकर्ताहरु आलोचितसमेत हुँदै गएको पाइन्छ। नेताहरुको पढाईलेखाईको सवालमा प्रायः प्रोपोगोण्डाले व्यापक चर्चाको विषय बन्दै गएको पाईएको छ। यसैक्रममा पछिल्लो समयमा हुने स्थानीयतहको निर्वाचनको क्रममा उच्च शिक्षा आर्जन गरिएका युवाहरु राजनीतिक्षेत्रतर्फ आईरहेका छन्। महोत्तरीका पालिकाहरुमा बढी पढाईगरी आयआर्जनको बाटोमा लम्किएका युवाहरु राजनीतिमा कदम हालेका छन्। ती मध्ये केही नमुना हामीले तल उल्लेख गरेका छौं। डा दिपेन्द्र महतो (गौशाला नगरपालिकाको मेयरपदको उम्मेदवार) डा दिपेन्द्र चिकित्सक पेशालाई तत्कालको लागि स्थगनगरी राजनीतिमा उत्रेका हुन्। हुन त दिपेन्द्र यसभन्दा अगाडिको निर्वाचनमा आफ्ना बुवा लक्ष्मी महतोलाई चुनावमा खुलेर साथ दिएका थिए। जसले गर्दा उनीसँग राजनीति अनुभव सन्तोषजनक रुपमै रहेको उनको भनाई रहेको छ। उनी भन्छन्, गौशालावासीले नै मलाई नेता बनायो। स्वास्थ्य पेशा अंगालेको मैले चाहदैँ नचाहदैँ राजनीतिमा उत्रिएँ। यहाँ चौतर्फीरुपमा विकासको आवश्यकता रहेको छ। ५ वर्षको अवधिमा यहाँको नागरिकले नगरपालिकाबाट सुशासनको अनुभव प्राप्त गर्न सकेको छैन्। गौशालालाई सुध्रानुपर्ने अनेकौ विषयवस्तु रहेको छ। जसलाई मैले नगरवासीको सहयोग र साथ लिएर क्रमिक रुपमा सुधार गर्नेछु। ई शेष मोहम्मद शहवाद हैदर (सम्सी गाँउपालिकाका लागि अध्यक्ष पदका उम्मेदवार) वैदशिक रोजगारको शिलशिलामा १० वर्षे अनुभव बटुलेर स्वदेश फर्किएका सम्सीका ई शेष मोहम्मद शहवाज हैदर राजनीतिक्षेत्रमा उत्रिएका छन्। लामो समय कतारमा रहि सिभिल ईन्जिनियरको काम गरेर फर्किएको हैदर गाँउपालिका अध्यक्ष पदका लागि उम्मेदवारी दिएका छन्। ३२ वर्षिय हैदर नेकपा माओवादी केन्द्रतर्फबाट गाँउपालिका अध्यक्षको रुपमा उम्मेदवारी दिएका हुन्। अन्य पालिकाको तुलनामा सम्सी गाँउपालिकाको विकास अन्त्य न्युन भएकोले यस पालिकामा समय अनुकुल विकास छाउनका लागि आफू राजनीतिमा आएको हैदरले बताए। परिवार नै पूर्ण रुपमा राजनीतिक्षेत्रमा होमिएको बताउँदै हैदरले अगाडि भने, बुवाको राजनीतिले म निकै नै प्रभावित छु। उहाँको राजनीतिक क्रियाकलाप म धेरै नै नजिकबाट अपनाएको छु। उहाँबाट प्रभावित भएर यसपटकको स्थानीय तहको निर्वाचनमा भाग लिने निधो गरेका थिएँ। फलस्वरुप सबैको सहयोगमा म यस पदका लागि चयन भएको छु। विदेशमा लामो समय बिताएकोले त्यहाँ हुने विकास निर्माणको गतिविधीलाई मनन गर्दै यहाँ उपयोग गरिने हैदरले जानकारी दिए। उनले भने, मसँग कार्यालय व्यवस्थापन, काम गराउने नयाँनयाँ तरिका, राजनीति अनुभव रहेको छ। जसले मलाई गाँउपालिका चलाउनका लागि कुनै कठिनाई हुने छैन। विगतको कार्यकालमा विवादको कारण ओझेलमा परेको सम्सी पालिकालाई म देशकै नमुना पालिका बनाउन आफूसँग अनुभव छ। उनले अगाडि थपे, यहाँको विकास गतिविधी, आमनागरिकको समस्या, गाँउपालिकाको अवस्था निकै नै दयनीय अवस्थामा रहेको छ। यस पालिकाको शिक्षा, स्वास्थ्य, रोजगारको अवस्थामा कुनै परिवर्तन हुन सकेको छैन। यहाँ हातहातमा सिप छैन। जसको कारण अनुभव र डिग्री भएतापनि युवाहरु विदेशीनुपर्ने अवस्थाको सिर्जना भएको छ। विदेशमा रहेका युवाहरु पसिना र जवानी गुजार्नुपर्ने बाध्यता रहेको छ। डा रमेश यादव (गौशाला नगरपालिकाको मेयरपदको उम्मेदवार) नेकपा समाजवादीतर्फबाट गौशाला नगरपालिकामा मेयर पदका लागि उम्मेदवार दर्ता गराएका अर्का पात्र हुन डा रमेश यादव। गत स्थानीयतहको निर्वाचनमा तत्कालिन संघीय समाजवादी फोरमको तर्फबाट गौशाला नगरपालिकाको उपमेयरमा पराजित भएका यादव यसपटक पद र पार्टी दुवै परिवर्तन गरेका हुन्। मनोनयन दर्ता गराउने दिन पार्टी परित्यागगरी यादव मेयर पदका लागि उम्मेदवारी दर्ता गराएका हुन्। लामो समयसम्म राजनीति र स्वास्थ्य पेशाको संयुक्त अनुभव बटुलेका यादव अहिले मेयर पदका लागि मत माग्दैछन्।"
कास्कीमा निर्वाचन सामग्री लिएर मतदानस्थल हिँडे कर्मचारी (फोटो फिचर),"पोखरा : वैशाख ३० गते हुने स्थानीय तह निर्वाचनका लागि मतपेटिका र मतपत्रलगायत आवश्यक समाग्रीसहित कर्मचारीहरु कास्की जिल्लाका ४ गाउँपालिकाका मतदानस्थल तर्फ प्रस्थान गरेका छन् । कास्कीको मादी, अन्नपूर्ण, माछापुच्छ्रे र रुपा गाउँपालिकाका मतदानस्थल तर्फ मंगलबार कर्मचारीहरु निर्वाचनकालागि प्रस्थान गरेका हुन् । पोखरा महानगरपालिकाका मतदानस्थलमा भने बुधबार कर्मचारी खटिने गरी तयारी अवस्थामा रहेको प्रदेश निर्वाचन कार्यालय गण्डकी प्रदेश पोखराका अपरेटर मुक्ति अधिकारीले जानकारी दिए । कास्कीमा ३ सय ३६ मतदान केन्द्र रहेको छ भने १५० मतदान स्थल रहेको अधिकारीले बताए । स्थानीय तहको निर्वाचनकालागि ३ सय ३६ मतदान केन्द्रमा १६ सय ८० कर्मचारी खटिएका छन् । यसै गरी १ सय ५० मतदान स्थलमा एक मतदान स्थलमा ७ जनाको दरले १ हजार ५० जना सुरक्षाकर्मी खटिएको पनि निर्वाचन कार्यालयले जनाएको छ । यही वैशाख ३० गते हुने स्थानीय तहको निर्वाचनकालागि मतपेटिका र मतपत्रलगायत आवश्यक सामग्री भए नभएको गण्डकी प्रदेश निर्वाचन कार्यालय पोखराको परिसरमा रुजु गर्दै कर्मचारी ।"
चुनावी दौडाहामा ओली अगाडि (फोटो फिचर),"काठमाडौं : स्थानीय निर्वाचनमा सबैभन्दा बढी चलायमान नेताका रूपमा देखिएका छन्, एमाले अध्यक्ष केपी शर्मा ओली। तुलनात्मक रूपमा शिर्ष नेता मध्ये बढी व्यस्त भेटिन्छन् उनी। दुई पटक मिर्गौला फेरे पनि निर्वाचनमा सक्रियता घटेको छैन। पाँच दलीय सत्तारुढ गठबन्धन तालमेल गर्न छलफलमा लाग्दा नै उनी जिल्लाजिल्ला पुगेर पार्टी प्रवेश कार्यक्रममा सहभागी भइरहे। मधेस प्रदेशबाट मात्रै दुई दर्जन बढी स्थानीय तहका प्रमुख र उपप्रमुख एमालेमा प्रवेश गराए। यता सत्तारुढ गठबन्धन लामो समय तालमेलकै सकसमा रुमलियो। तर, ओलीले जिल्लाजिल्लामा निर्वाचनको माहोल तताउने काम गरे। हुम्लादेखि रौतहटसम्म, सोलुखुम्बुदेखि जुम्लासम्ममा ओली आमसभामा सहभागी भए। निर्वाचनमा माहोल बनाउने काम नै ओलीले गरेको विश्लेषकहरू बताउँछन्। उनले एकैदिन चारवटा आमसभा समेत भ्याए। सोमबार मात्रै ओलीले तीनवटा आमसभा भ्याएका छन्। पोखरा महानगर पुगेर आमसभामा भाषण गरे। त्यहाँ कांग्रेसलाई धम्की सुन्ने पार्टी भएको आरोप लगाए। त्यसपछि ललितपुर र कीर्तिपुरको आमसभालाई सम्बोधन गरे। ललितपुरको जाउलाखेलमा भएको सभामा आइतबार केन्द्रीय मुख्यालयबाट आम मतदाताका अपिल सार्वजनिक गरे। केही समयमा नै भरतपुर पुगेर सत्तारुढ गठबन्धनको आलोचना गरे र बुटवलको आमसभामा सम्बोधन गरे। शनिबार प्रदेश १ को एक मात्र महानगर विराटनगरमा सम्बोधन गरे। सुनसरीका दुई उपमहानगरपालिका इटहरी र धरान पुगेर भाषण गर्न भ्याए। उनी भाषण पनि कम्तिमा १ घण्टा गर्छन्। शुक्रबार माधवकुमार नेपालको गृहजिल्ला पुगे। नेपालकै कारण रौटहटको विकास हुन नसकेको आरोप पनि लगाए। बिहीबार ओली धनगढी लगायत कैलालीका दुई ठाउँ पुगे। कञ्चनपुरको बैलोरीमा गएर भाषण गरे। दिनहुँजसो जिल्लाजिल्ला पुगेर आम सहभागी हुँदै आएका छन्। सर्लाही पुगेर पार्टी प्रवेश कार्यक्रममा सहभागी भए। सोलुखुम्बु, हुम्ला, बाँके, बर्दिया, जुम्ला, कालिकोट, पोखरा, वीरगन्ज र झापाका विभिन्न सभामा उनले सक्रिय सहभागिता मात्रै जनाएनन्, घन्टौं भाषण पनि गरे। त्यतिमात्रै होइन जनवर्गीय संगठनका कार्यक्रममा पनि ओली आफैं पुग्ने गरेका छन्। उनको व्यस्तता खटाइ देखेर स्वयम् एमालेका युवा नेता पनि छक्क पर्छन्। निर्वाचनको परिणाम के आउँला, त्यो भविष्यले निर्धारण गर्ला। तर, ओलीले पाँच दलीय गठबन्धनलाई हायलकायल र आँच्छुआँच्छु नै पारेका छन्। ओलीका प्रेस संयोजक रामशरण बजगाईंका अनुसार उनी देश दौडाहाबाट आएर राति २ बजेसम्म छलफल, बैठकमा खटिने गरेका छन्। हेर्नुहोस् तस्बिर रौतहट चुनावी सभा विराटनगर चुनावी सभा बुटवल चुनावी सभा ललितपुर चुनावी सभा पोखरा चुनावी सभा किर्तिपुर चुनावी सभा इटहरी चुनावी सभा धरान चुनावी सभा भरतपुर चुनावी सभा"
चुनावी सभा सम्बोधन गर्न ओली मोरङमा (फोटोफिचर),वीराटनगरः स्थानीय तहको निर्वाचन आउन अब तीन दिन मात्रै बाँकी रहँदा नेताहरु चुनावी सभामा व्यस्त छन् । प्रचारप्रसार गर्न पाइने आज (मंगलबार) अन्तिम दिन भएकाले पनि शीर्ष नेतादेखि उम्मेदवारहरू मत माग्न व्यस्त छन् । आजै मध्यरातिबाट मौन अवधि सुरु हुने भएकाले पाँच दलीय गठबन्धन र प्रमुख विपक्षी नेकपा एमालेसहित अन्य दलका शीर्ष नेताहरू चुनावी नतिजा आफ्नो पक्षमा पार्न अन्तिम कसरत गरिरहेका छन् । चुनावी अभियानकै क्रममा सत्ता गठबन्धनसँग भिडिरहेका एमाले अध्यक्ष केपी शर्मा ओली आज मोरङ पुगेका छन् । मोरङको मिक्लाजुङस्थित मधुमल्लामा नेकपा एमालेले बृहत् चुनावी सभाको आयोजना गरेको छ । उक्त सभालाई अध्यक्ष ओलीले सम्बोधन गरेका छन् ।
मत बदर हुने संभावना बढी,"परासी : मतदाता शिक्षाबारे जानकारी नदिंदा स्थानीय तहको निर्वाचनमा खस्ने बदर मतको संख्या बढ्ने देखिएको अनुमान गरिएको छ। पश्चिम नवलपरासी जिल्लामा चुनावी प्रचारप्रसारमा हिंडेका उमेदवारहरुले मत कसरी खसाल्ने भन्ने विषयमा धेरै मतदातालाई बुझाएका छैनन्। हरेक मतदाताहरुको घरघरमा पुग्नु पर्ने भएकाले समय अभावमा उनीहरुले आफ्नो चुनाव चिन्ह अंकित मतपत्र मात्र बाँडेर मतदातासँग भोट मागेका छन्। कुन अवस्थामा आफूले दिएको भोट बदर हुन्छ भन्ने विषयमा मतदातालाई सजग गराउन उनीहरुलाई फुर्सद नै भएको देखिएन। भोट पाउने आशमा घरदैलोमा दगुरेका उमेदवारहरुलाई आफैँले पाएको भोट पनि बदर हुन सक्छ भन्नेमा हेक्का राख्न नभ्याएको देखियो। धेरै मतदाताहरु अहिले कसरी भोट हाल्ने, मतपत्र कसरी पट्याउनेजस्ता विषयमा जानकारी पाउन नसकेको प्रतापपुर गाउँपालिकाका२ की मतदाता जाककिर हुसेन मियाँले बताए। स्थानीय तह निर्वाचन भएकाले राजनीतिक दलभन्दा पनि व्यक्ति हेरेर मत दिने मतदाताको संख्या स्वतः धेरै हुने अपेक्षा गरिएको छ। मतपत्रमा भएका लहर र चिन्ह बढी भएकाले मतदाताहरुले विभिन्न चिन्हमा मत हाल्न सक्छन्। एउटै वडामा धेरै उमेदवार छन्। सबै उमेदवार आफ्नै जस्ता छन्। भोट माग्न आउनेले आफूलाई मात्र मागेर जाने तर कसरी खसाल्ने भन्ने विषयमा जानकारी नदिंदा बदर हुने संभावना देखेकी छु, गोपिगञ्जकी मतदाता मायादेवी चौधरीले भनिन्। विगतमा जस्तो अहिले मतदाता शिक्षा कार्यक्रम नरहेकोले मतदान स्थलमा मात्र त्यसबारे जानकारी गराइने मुख्य निर्वाचन अधिकृतको कार्यालय नवलपरासीका सहायक निर्वाचन अधिकृत रुद्र प्रसाद रेग्मीले बताए। उमेदवारले दिएका नमुना मतपत्र हेर्दै रामग्राम नगरपालिकाका मतदाता। तस्बिर : हरि शर्मा।"
कांग्रेस जिल्ला नेतृत्वले अराजक र अराजनीतिक चरित्र देखायो : वर्षमान पुन,"रोल्पा : नेकपा माओवादी केन्द्रका नेता वर्षमान पुन अनन्तले कांग्रेस जिल्ला नेतृत्वको अराजक र अराजनीतिक चरित्रका कारण रोल्पामा तालमेल गर्न नसकिएको बताएका छन्। देशैभर सत्ता गठबन्धनबीच तालमेल भएपनि गठबन्धनको भावनाविपरीत बाहिरका दलसँग चुनावी तालमेल गरेको भन्दै आपत्ति जनाएका हुन्। कांग्रेसले रोल्पामा एमाले र विप्लव नेतृत्वको नेकपासँग चुनावी तालमेल गरेको छ। सभापति शेरबहादुर देउवा र आफ्नै समूहका नेता रामचन्द्र पौडेलले तालमेलका आधारमा अघि बढ्न दिएको निर्देशन अस्वीकार गरेर रोल्पा कांग्रेसका नेताहरुले ऐतिहासिक गल्ती गरेको टिप्पणी गरे। रोल्पाका कांग्रेसलाई नक्कली र फुइँफुट्टाको संज्ञा दिँदै उनले ढिलो चाँडो जिल्लाबाट कांग्रेस बढारिने दाबी गरे। पुनले एमालेको वैचारिक र राजनीतिक उत्तराधिकारी नेकपा एकीकृत समाजवादी र नेता माधव नेपाल भएको समेत बताए। नेत्रविक्रम चन्द विप्लवलाई पुरानो घर फर्कन आग्रह गरेका छन्। विप्लव अन्ततः चुनावकै बाटोमा फर्किएकामा खुसी व्यक्त गर्दै पुनले पार्टीमा स्वागत गर्न तयार रहेको बताएका हुन्। मूलधारको राजनीतिबाट अलग रहेर बाटो बिराएका विप्लव १० वर्षअघि सही बाटोमा फर्किएको उनको भनाइ थियो। विप्लवजीले १० वर्षअघि बाटो बिराउनुभएको थियो। अहिले सही बाटोमा फर्कनुभएको छ, गृहजिल्ला रोल्पाको सुनछहरी गाउँपालिको फगाममा आयोजित चुनावी सभालाई सम्बोधन गर्दै पुनले भने, गणतन्त्र, संघीयताको र सामाजिक न्यायसहितको मुलधारमा, मुल बाटोमा स्वागत छ। आफूहरु गणतन्त्रसहितका परिवर्तन संस्थागत गर्न लागिपरेका बेला प्रतिक्रान्तिकारीको आरोप लगाउँदै विप्लवले पार्टी छाडेको स्मरण गर्दै पुनले उनको एकीकृत क्रान्ति को लाइन बिसर्जित भएको टिप्प्णी गरे। गलत बाटो हिँडेकैले विप्लव समूहमा फुट आएको तर्क पुनको थियो। कतै कांग्रेस, कतै एमाले र कतै अरु दलको चुनाव चिन्ह लिएर विप्लवले स्थानीय तह निर्वाचनमा भाग लिएको भन्दै पुनले त्यसो गर्नुभन्दा प्रचण्डले नेतृत्व गरेको मुलधारमा समाहित हुनु प्राकृतिक र हितकर हुने पुनले बताए। पार्टीमा फर्किए विप्लवसहित सो समूहका नेता कार्यकर्तालाई उचित जिम्मेवारी दिन आफूहरु तयार रहेको उनको भनाई छ। रोल्पाका अधिकांश पालिकामा विप्लव समूहले कांग्रेस, एमाले र राप्रपासँग चुनावी तालमेल गरेको छ।"
"आज रातिदेखि मौन अवधि : के गर्न पाइन्छ, के पाइन्न ?","काठमाडौं : स्थानीय तह निर्वाचनको मौन अवधि मंगलबार राति १२ बजेदेखि लागू हुँदै छ। यो अवधिमा चुनावको प्रचार गर्न निषेध गरिएकोे निर्वाचन आयोगका प्रवक्ता शालिग्राम शर्मा पौडेलले बताए। मौन अवधिमा कुनै प्रकारका छलफल, अन्तरक्रिया, सभासम्मेलन, कार्यशाला, गोष्ठी गर्न रोक लगाइएको छ, प्रवक्ता पौडेलले भने, मौन अवधिअघि नै मतदानस्थलको ३ सय मिटर वरिपरि राखिएका राजनीतिक दल वा उम्मेदवारका प्रचारप्रसार सामग्री हटाइन्छ। कुनै पनि विधि, प्रक्रिया वा माध्यमबाट मत माग्न नपाइने आचारसंहितामा उल्लेख छ। सामाजिक सञ्जाल, अनलाइन, छापालगायत माध्यमबाट दल र उम्मेदवारको पक्ष तथा विपक्षमा सन्देश, सूचना प्रचारका सामग्री पोष्ट वा सेयर गर्न गराउन आयोगले रोक लगाएको छ। पौडेलका अनुसार निर्वाचनको मौन अवधिअगावै उम्मेदवार र उनीहरूका प्रशंसकका फेसबुक, ट्वीटर, टिकटकलगायत पेजका स्पोन्सर सामग्री हटाउन आयोगले आग्रह गरेको छ। सामाजिक सञ्जालमा रहेका आचारसंहिताविपरीतका चित्र, पोष्ट हटाउन आयोगले भनेको छ। नयाँ सामग्री पोष्ट नगर्न निर्देशन दिन आयोगले नेपाल दूरसञ्चार प्राधिकरणलाई निर्देशन दिएको छ। मतदानका दिन वैशाख ३० गते यातायातका साधन बन्द गर्ने निर्णय सरकारले गरेको छ। एम्बुलेन्स, खानेपानीको ट्यांकर, दूध बोक्ने सवारी साधन, दमकल, दूरसञ्चार तथा केबल सेवा, शववाहन, अस्पतालका स्वास्थ्यकर्मीको आवागमनका लागि प्रयोग हुने साधन भने सञ्चालनमा रहनेछन्। निर्वाचनको व्यवस्थापकीय कार्यलाई थप स्वच्छ, स्वतन्त्र, निष्पक्ष, सुरक्षित र भयरहित वातावरणमा सम्पन्न यस्तो निर्णय गरिएको प्रवक्ता पौडेलले बताए। अस्पतालका चिकित्सकले प्रयोग गर्ने सवारी साधन, फोहोरमैला ओसारपसार गर्ने सवारी साधन, तरकारी फलफूल तथा विद्युत् सेवा जस्ता अत्यावशक सेवा र नम्बर प्लेटमा सिडी उल्लेख भएको कूटनीतिक नियोगका सवारी साधनको हकमा सवारी अनुमतिपत्र लिनुपर्ने छैन। मंगलबार राति १२ बजेदेखि नै मतदान कार्य सम्पन्न नभएसम्म तोकिएको क्षेत्रमा मादक पदार्थको बिक्री वितरण र सेवन कार्य सख्त निषेध गर्ने निर्णय आयोगले गरेको छ। वैशाख ३० गते वर्षात हुने मौसम पूर्वअनुमानअनुसार आयोगले सावधानी अपनाउन भनेको छ।"
कांग्रेसले नेतृत्व गरेका पालिका उत्कृष्ट,"काठमाडौं धनगढी : प्रधानमन्त्री तथा कांग्रेस सभापति शेरबहादुर देउवाले नेकपा एमालेलाई भोट नदिन अपिल गरेका छन्। दुई तिहाईको सरकार भएर पनि ओलीजीले संसद भंग गरे। उनले प्रदेश सभाहरू पनि भंग गर्ने तयारी गरेका थिए, अझ पनि उनैलाई जिताउनु भयो भने फेरी संसद भंग गरिदिन्छन् धनगढीको रंगशालामा सत्ता गठबन्धनको चुनावी सभालाई सम्बोधन गर्दै प्रधानमन्त्री देउवाले भने। नेपाली कांग्रेसले प्रमुख प्रतिपक्षी दल एमालेका अध्यक्ष केपी शर्मा ओलीले दुईपटक प्रतिनिधिसभा विघटन गरेको भन्दै अब जनतासमक्ष भोट माग्न जानुको अर्थ नभएको बताएको छ। प्रवक्ता महतले कार्यसम्पादन सूची सार्वजनिक गर्दै संघीय मामिला तथा स्थानीय प्रशासन मन्त्रालयले गरेको संस्थागत स्वःमूल्यांकनमा उत्कृष्ट १० मध्ये ६ वटा नेपाली कांग्रेसका प्रतिनिधिले नेतृत्व गरेका पालिका परेको देखिएको बताए। उनले भने, कमजोर १० मा आधा नेकपा एमालेबाट निर्वाचित प्रतिनिधिले नेतृत्व गरेका पालिकाहरू परेका छन्। जनताको सेवा र स्थानीय विकासमा कांग्रेसका प्रतिनिधिहरू अन्य दलका प्रतिनिधिभन्दा अब्बल सावित भएको यो बलियो प्रमाण हो। प्रवक्ता महतले कांग्रेसले २०४८ सालमा सत्ताको बागडोर सम्हाल्दा नेपालमा गरिबी झण्डै ४९ प्रतिशत रहेको बताउँदै अहिले त्यो घटेर १७५ प्रतिशत पुगेको बताए। २०४८ सालको निर्वाचन पछिको कांग्रेसको सरकारले अंगीकार गरेको उदार, खुला बजारमुखी, प्रतिस्पर्धात्मक आर्थिक तथा विकास नीतिले देशमा उद्योग र व्यापार, बैंक तथा वित्तीय संस्था, पुँजी बजार, हवाइ क्षेत्र, शिक्षा, स्वास्थ्य, बीमा, घरजग्गा तथा आवास विकास, निर्माण क्षेत्रमा आशातीत विकास भएको पनि स्विकारेको छ। वैदेशिक रोजगारीको अवसरले नेपालको अर्थतन्त्र र ग्रामीण तथा शहरी गरिबी घटाउन ठूलो मद्दत पुगेको पनि डा महतले प्रष्ट पारे। कांग्रेसले नै ऊर्जा संकटबाट देशलाई लोडसेडिङ मुक्त गराएको भन्दै विद्युत् आयात गर्ने अन्तरदेशीय ढल्केबार मुजफपुर प्रशारण लाईन र सबस्टेशन निर्माणको कामको सुरुआत कांग्रेसले गरेको बताए।स्थानीय जनताका आवश्कता र इच्छालाई पूरा गर्ने यो संकल्पमा निहित नीति र कार्यक्रम आउनासाथ प्रतिस्पर्धी राजनीतिक दल ओली निकै उत्तेजित र आक्रोशित भएर कांग्रेस प्रति गालि गलोजमा उत्रिएको पनि प्रवक्ता महतले बताए। नेकपा माओवादी केन्द्रका अध्यक्ष पुष्पकमल दाहालले नेकपा एमालेका अध्यक्ष ओली अलगाववादी भएको आरोप लगाए। उनले, अहिलेको चुनाव प्रतिगमन र अग्रगमनका विचमा भईरहेको दाबी गरे। एकातिर हामी पाँचदलीय गठबन्धन चुनावमा होमिएका छौं भने अर्कोतिर एमाले वा केपी ओलीको नेतृत्वमा राजवादी, अलगाववादी र अतिबादीहरूको अर्को गठबन्धन छ, त्यसैले जनताले फैसला गर्ने दिन आएको छ दाहालले भने।प्रजातान्त्रीक शक्ति र बामपन्थी शक्ति मिलेका बेला, देशमा ठुलो राजनीतिक परिवर्तन भएको बताए। नेपालको ईतिहासमा जतिजति बेला प्रजातान्त्रीक शक्ति र बामपन्थी शक्ति एकअर्कामा समझदारी बनाएर अघि बढेका छन, त्यती त्यती बेला देशमा ठुलो राजनीतिक परिवर्तन आएको छ। २०४७ सालको परिवर्तन, १२ बुँदे समझदारी र २०६२६३ सालको परिवर्तन यसका उदाहरण हुन दाहालले भने। उनले, गठबन्धन खण्डित गर्न एक शक्ति लागि रहेको आरोप समेत लगाए। गठबन्धनलाई खण्डित गर्न एकशक्ति लागि परेको छ, तर त्यसको केही असर पर्ने वाला छैन उनले भने। शेर बहादुर जी, माधव जी र मेरो बिचमा असमझदारी गराउने खेल भईरहेको हामीलाई राम्ररी थाहा छ। उनले देउवालाई, गठबन्धनका पक्षमा दृढताका साथ उभिएकाले धन्यबाद पनि दिए।म प्रधानमन्त्री शेरबहादुर जीलाई विषेश धन्यबाद दिन चाहन्छु की उहाँ यो पटक बडो दृढतापूर्वक गठबन्धन र प्रतिगामी तत्वका विरुद्ध दह्रो रुपमा उभिनु भएको छ।"
दाङ तुलसीपुरका वडाध्यक्षका उम्मेदवार चौधरीको मृत्यु,"दाङ : दाङ तुलसीपुर उपमहानगरपालिका वडा नं १७ का वडाध्यक्षका उम्मेदवार लवरु चौधरीको मृत्यु भएको छ। एमालेबाट उम्मेदवार बनेका चौधरीको मंगलबार राति मृत्यु भएको हो। बघौसी निवासी ५३ वर्षीय चौधरी मिर्गौला, कलेजोको बिरामी थिए। यस अघिको कार्यकालमा तुलसीपुर १७ को वडा सदस्य भएरसमेत काम गरेका थिए। चुनाव प्रचारकै क्रममा बिरामी परेपछि उनलाई उपचारका लागि २ पटक नेपालगञ्ज स्थित भेरी अस्पतालमा लगिएको थियो। तर, त्यहाँ पनि सञ्चो नभएपछि थप उपचारका लागि काठमाडौंको टिचिङ अस्पतालमा लगिएको थियो। त्यही उपचारको क्रममा उनको निधन भएको नेकपा एमाले तुलसीपुरका अध्यक्ष माधव वलीले बताए।"
देशलाई बलियो राष्ट्रिय शक्तिको आवश्यकता छ : ओली,पोखरा : नेकपा एमालेका अध्यक्ष केपी शर्मा ओलीले देश विकासको गतिलाई अघि बढाउन बलियो राष्ट्रिय शक्तिको आवश्यक्ता रहेको बताएका छन्। पोखरामा सोमबार चुनावी सभालाई सम्बोधन गर्दै पूर्वप्रधानमन्त्री ओलीले राष्ट्रियताको रक्षा गर्न सक्ने शक्तिको आवश्यकता रहेको बताएका हुन्। एमालेले चीनबाट पारवहन र यातायात सम्झौता गरेको पूर्वप्रधानमन्त्री ओलीले सुनाए। एमाले सरकारकै सम्झौताका कारण अहिले ४ वटा बन्दरगाहा चीनतर्फ बनिरहेको तथा भारततर्फ पनि बन्दरगाह थपिएको उनले बताए। नेपालको गुमेको भूमी समावेश गरेर नक्सा बनाउने र त्यसलाई संविधानमा सामेल गरेर सर्वसम्मत संसदबाट पारित गराउने काम पनि एमालेकै सरकारले गरेको ओलीले बताए। भारतलाई नेपालको जमिन फिर्ता गराउन कुरा अगाडि बढाउने पनि एमाले नै रहेको उनले सुनाए। त्यसकारण राष्ट्रियताको रक्षा गर्न सुदृढ बलियो शक्ति नभइ हुँदो रहेनछ भन्दै बलियो शक्तिको अगाडि बोल्नसक्ने पार्टी एमाले मात्र रहेको उनले बताए। देशको विकास र समृद्धिका लागि एमालेलाई जिताउन उनले अनुरोध पनि गरे। एमाले अध्यक्ष ओलीले नेपाली कांग्रेसका मुख्य नेताबाहेक अरु नेताप्रति आफ्नो साहानुभूती रहेको बताएका छन्।
बागीले चुनौती,"काठमाडौं : चुनावका बेला टिकट वितरणमा असन्तुष्ट हुनेहरूले पार्टीको निर्णयविरुद्ध उम्मेदवारी दिन्छन्। चुनावी मैदानमा भिड्ने कम हुन्छन्। तर, यसपटक धेरै स्थानीय तहमा विद्रोही उम्मेदवार पछि हटेका छैनन्। शीर्ष नेताहरूले कतिपय पालिकामा परिवारवादलाई प्रश्रय दिएपछि पार्टीमा चर्को असन्तुष्टि देखिएको छ। कतिपय ठाउँमा पार्टीले मूल्यांकन नगरेको भन्दै विद्रोही उठेका छन्। दलले कारबाही गर्ने चेतावनी दिए पनि उनीहरू आफ्नो उम्मेदवारीमा अडिग छन्। खासगरी सत्तारुढ दलमा बागी बग्रेल्ती देखिएका छन्। उनीहरूलाई त्यागी, इमानदार नेता, कार्यकर्ताले साथ दिइरहेका छन्। राजनीतिक विश्लेषक तुलनारायण साह बागीले नजिते पनि हराउने कारक भने बन्न सक्ने बताउँछन्। व्यक्तित्व प्रभाव राम्रो छ भने त कहीँकहीँ त जित्न पनि सक्छन्। तर, धेरै ठाउँमा भने हराउन गतिलो आधार बागी बन्न सक्छन्, विश्लेषक साह भन्छन्, बागी धेरै ठाउँ जित्ने होइनन्। भरतपुर महानगरपालिकामा कांग्रेसबाट स्वतन्त्र रूपमा मनोनयन दर्ता गरेका जगन्नाथ पौडेल अडिग छन्। उनलाई मनाउन गृहमन्त्री बालकृष्ण खाँण र प्रधानमन्त्री कार्यालयका राज्यमन्त्री उमेश श्रेष्ठ खटिएका थिए। त्यो पनि प्रधानमन्त्री शेरबहादुर देउवाकै निर्देशनमा। राज्यशक्ति लाग्दा पनि पौडेलले आफ्नो मनोनयन फिर्ता लिएनन्। कांग्रेस नेता रामचन्द्र पौडेलसमेत उनलाई फकाउन गएका थिए। भरतपुर महानगरपालिकाको मेयरमा कांग्रेसबाट विद्रोही उम्मेदवारी दिएका जगन्नाथ पौडेल। कांग्रेसले उनीसहित प्रस्तावक र समर्थकलाई निष्कासन नै गयो। कांग्रेस महासमिति सदस्य मीना खरेल र पूर्वजिल्ला सभापति कृष्णलाल सापकोटा समर्थक र प्रस्तावक थिए। समर्थन र प्रस्तावकले पनि पौडेललाई नै साथ दिए। पौडेलको उम्मेदवारीले सत्ता गठबन्धनलाई चुनौती थपिएको छ। जहाँ गठबन्धनबाट माओवादी अध्यक्ष पुष्पकमल दाहाल प्रचण्डकी छोरी रेणु दाहाल पुनः उम्मेदवार बनेकी छन्। पौडेलले आफू कांग्रेसको उम्मेदवार भएको बताउँदै आएका छन्। उनी कांग्रेसको झन्डा बोकेर चुनावी घरदैलो कार्यक्रम गरिरहेका छन्। कांग्रेस नेता, कार्यकर्ताले भरतपुरमा यसपटक मेयर कांग्रेसले पाउनुपर्ने माग गर्दै आएका थिए। भरतपुरमा एमालेबाट विजय सुवेदी प्रतिस्पर्धामा छन्। सुवेदीलाई राप्रपाको समर्थन छ। बागीका कारण नेताहरू अत्तालिएका छन्। माओवादी केन्द्र अध्यक्ष दाहालले भरतपुरका मतदातालाई धम्की नै दिए। तर, कैलालीमा भने बागीलाई सहयोग गर्ने घोषणा गरे। विराटनगरमा सत्ता गठबन्धनबाट कांग्रेसका नागेश कोइराला मेयर उम्मेदवार छन्। गठबन्धनकै जसपा नेता उमेश यादव बागी छन्। यादव विराटनगरका राम्रा नेतामा गनिन्छन्। उनी जसपा र माओवादी गठबन्धनबाट अघिल्लो निर्वाचनमा उम्मेदवार भएका थिए। एमालेले सागर थापालाई उम्मेदवार बनाएको छ। गठबन्धनले जसपा अध्यक्ष उपेन्द्र यादवका छोरा अमरेन्द्र यादवलाई उपमेयरमा उम्मेदवार बनाएको छ। गठबन्धनबाटै माओवादीकी नमिता न्यौपानेले उपमेयरमा बागी उम्मेदवारी दिएकी छन्। २०७४ को उपनिर्वाचनमा माओवादीबाट उम्मेदवार भएर न्यौपाने उपविजेता भएकी थिइन्। मेयरमा उमेश र उपमेयर न्यौपानेले एउटै चुनाव चिह्न लालटिन पाएका छन्। उनीहरूले सहकार्य गरी चुनावी प्रचार गरिरहेका छन्। विराटनगर महानगरपालिकाको मेयरमा जसपाबाट बागी उठेका उमेश यादव । यादवले छोरा अमरेन्द्रलाई उपमेयर उम्मेदवार बनाएपछि पार्टीमा असन्तुष्टि बढेको छ। मधेस आन्दोलनलाई सफल बनाउने सयौं नेता कार्यकर्तालाई पाखा लगाउँदै उपेन्द्रले आफ्ना छोरालाई अगाडि सारे। नेल भोगेका र दुःख पाएकाको अबमूल्यन भयो, उमेश भन्छ्न, नेताका छोराछोरीलाई अवसर दिन जनताले आफ्नो रगत र पसिना बगाएका हुन् ? यदि हैन भने सयौं नेता कार्यकर्ताको त्याग र बलिदानी आज कहाँ गयो ? विराटनगर महानगरमा अघिल्लो निर्वाचनमा १ लाख १३ हजार ७ सय ६१ मतदाता थिए। अहिले बढेर १ लाख ३३ हजार १ सय ४२ भएका छन्। २०७४ को निर्वाचन कांग्रेसले जितेको थियो। जनकपुर उपमहानगरपालिकामा यो पटक रोचक चुनावी भिडन्त छ। कांग्रेस नेता विमलेन्द्र निधिनिकट भनिएका मनोजकुमार साह गठबन्धनविरुद्ध बागी उम्मेदवार भएका छन्। महाधिवेशनपछि पार्टीमा निधिलाई किनारा लगाइएको छ। उनी जनकपुरको निर्वाचनमा आफ्नो प्रभाव छाड्ने रणनीतिमा रहेको जानकार बताउँछन्। गठबन्धनबाट मेयरमा जसपाका लालकिशोर साह र उपमेयरमा कांग्रेसका किशोरी साहको उम्मेदवारी छ। एमालेले मेयरमा शिवशंकर साह हीरालाई उम्मेदवार बनाएको छ। लोसपाले मेयरमा मनोज चौधरी उठाएको छ। जनकपुरमा अघिल्लो निर्वाचनमा ७५ हजार ७ सय ६५ मतदाता थिए। यो निर्वाचन बढेर ८६ हजार ७ सय ६९ भएका छन्। संविधानसभा सदस्य आशाकुमारी सरदार मोरङको जहदा गाउँपालिका उपाध्यक्ष उम्मेदवार बनेकी छन्। कांग्रेसबाट टिकट नपाएपछि सरदारले स्वतन्त्र उम्मेदवारी दिएकी हुन्। उनी २०६४ सालमा समानुपातिकबाट संविधानसभा सदस्य भएकी थिइन्। विजयकुमार गच्छदारले नेतृत्व गरेको मधेसी जनअधिकार फोरम लोकतान्त्रिक हुँदै कांग्रेसमा आएकी थिइन्। धुलिखेल नगरपालिकामा कांग्रेसका नगर सभापति विदुर बस्नेत बागी बनेका छन्। गठबन्धनविरुद्ध उनको उम्मेदवारी परेको हो। सत्ता गठबन्धनबाट मेयरमा एकीकृत समाजवादी र उपमेयरमा कांग्रेसले उम्मेदवारी दिएका छन्। मेयरमा दयासागर श्रेष्ठ र उपमेयरमा नीराजन जंगम उम्मेदवार छन्। धुलिखेल नगरपालिकाको मेयरमा कांग्रेसबाट बागी उठेका विदुर बस्नेत । प्रधानमन्त्री शेरबहादुर देउवाको गृहजिल्ला डडेलधुरामा पूर्वजिल्ला अध्यक्ष कर्ण मल्लले चुनौती दिएका छन्। उनले एमालेसँग मिलेर नेपाली कांग्रेस बीपीबाट जिल्लाका सबै पालिकामा उम्मेदवार उठाएका छन्। कांग्रेसले मल्ललाई हालै मात्रै कारबाही गरेको थियो। कांग्रेस नेता रामचन्द्र पौडेलको गृहजिल्ला तनहुँमा कांग्रेसकै पुराना नेता गोविन्दराज जोशी पक्षले चुनौती दिइरहेको छ। जोशीले छोरा दीपकराज जोशीलाई व्यास नगरपालिकाको मेयरमा उठाएका छन्। उनलाई एमालेले समर्थन गरेको छ। महोत्तरीको बर्दिबास नगरपालिकामा गठबन्धनविरुद्ध बागी उम्मेदवारी परेको छ। गठबन्धनबाट कांग्रेसका चिरन्जीवी हमालले उम्मेदवारी पाएका छन्। तर, कांग्रेसकै प्रह्लादबहादुर क्षेत्री बागी उठेका छन्। नुवाकोटको विदुर नगरपालिका८ को वडाध्यक्ष पदमा उत्तम केसी स्वतन्त्र उम्मेदवारी दिएका छन्। एमालेले मूल्यांकन नगरेकाले आफूले स्वतन्त्र उम्मेदवारी दिएको केसीको भनाइ छ। उनले भौतिक, सामाजिक तथा सुशासनको उचित व्यवस्था गर्ने प्रतिबद्धता जनाएका छन्। बागी नाम उठेका सम्बन्धित दलको उम्मेदवारहरू पार्टीहरू कारबाही गरेको पनि बताएका छन्। एमाले र गठबन्धन दलहरू बागी उठेकालाई कारबाही गरेको जनाएको छ। राजनीतिक विश्लेक डा राजेश अहिराज पार्टीबाट टिकट नपाएर स्वतन्त्र उम्मेदवार भएकाले पार्टीको अस्मिता र गरिमा स्थानीय तहमा जोगाएको बताउँछन्। बागीले सम्बन्धित पार्टी हराउन कारक हुने उनको विश्लेषण छ। गठबन्धनका दलका उम्मेदवार छन्। गठबन्धनलाई हराउँछन्। एमालेका छन् भने एमालेलाई हराउँछन्, डा अहिराज भन्छन्, स्वतन्त्र उठेकाले स्थानीय तहमा त्यो पार्टीको अस्मिता र गरिमालाई जोगाएका छन्। अहिलेका गठबन्धनले जनताको स्वविवेक र आत्मसम्मानमा प्रहार गरेको उनी बताउँछन्। पोखरामा पछि हटे कार्की पोखरा महानगरपालिकामा कांग्रेसका बागी उम्मेदवार विमलबहादुर कार्की पछि हटेका छन्। गठबन्धनका उम्मेदवार धनराज आचार्यलाई समर्थन गर्दै कार्कीले आफ्नो उम्मेदवारी निष्क्रिय भएको बताएका छन्। उनले पार्टीको नीतिप्रति असहमति जनाउँदै आसन्न स्थानीय निर्वाचनमा पोखराको मेयर पदमा उम्मेदवारी दिएका थिए। कार्कीले आफ्नो उम्मेदवारी निष्क्रिय गरेको भन्दै सोमबार एक अपिल जारी गरेका हुन्। पार्टीले उम्मेदवारी फिर्ता गर्न दिएको निर्देशन मान्दै आफ्नो उम्मेदवारी निष्क्रिय भएको उनले बताएका छन्। साथीभाइको सल्लाह र अग्रज नेताहरूको आग्रहलाई मान्दै कांग्रेस र गठबन्धनका आधिकारिक उम्मेदवारलाई सघाउने निर्णय लिएको उनको भनाइ छ।  बागीले नजिते पनि हराउने कारक भने बन्न सक्छन् । व्यक्तित्व प्रभाव राम्रो छ भने त कहींकहीं त जित्न पनि सक्छन् । तर, धेरै ठाउँमा भने हराउन गतिलो आधार बागी बन्न सक्छन् । तुलनारायण साह,राजनीतिक विश्लेषक"
"एकीकृत समाजवादी रामेछापका योञ्जनले भने, उपाध्यक्ष पद बाईबाई","रामेछाप : नेकपा एकीकृत समाजवादी रामेछापका उपाध्यक्ष धनलाल योञ्जनले पद परित्याग गरेका छन्। सोमबार राति उनले एकीकृत समाजवादीको उपाध्यक्ष पद त्यागेको घोषणा गरेका छन् । उनले दलीय स्वार्थमा दलाली गरेन भने नेता बन्न कठिन हुने अनुभवले पद त्याग गरेको बताए। उनले लेखेका छन्,जिन्दगी यस्तै रहेछ दलहरुको दलदलमा फसेर दलीय स्वार्थमा दलाली गरेन भने नेता नबन्दोरहेछ , अनुभवले आजबाट नेकपा समाजवादीको उपाध्यक्ष पद बाईबाई। योञ्जनले एमालेमै फर्कन लागेको हो भन्ने प्रश्नमा उनले भनेका छन्, मैले पुरानो घर फर्केको पनि भनेको छैन, रह्यो आस्था र विचारको त्यो स्वतन्त्र नागरिकको हैसियतमा बस्न मिल्छ।"
प्रदेश १ मा ४५ जनप्रतिनिधिविरुद्ध मुद्दा,"विराटनगर : जनप्रतिनिधि समाज सुधारक पनि हुन्। आफ्नो क्षेत्रको भौतिक विकास मात्रै नभई सामाजिक विकासमा पनि उनीहरूको महत्त्वपूर्ण भूमिका हुन्छ। नागरिकबाट छानिएका उत्कृष्ट व्यक्ति मानिने हुँदा उनीहरूले गर्ने हरेक कार्यको अनुसरण नागरिकले गर्छन्। तर, तीनै जनप्रतिनिधि कानुनविपरीतको कार्यमा संलग्न भएको पाइएको छ। पाँच वर्षको अवधिमा प्रदेश १ मा ४८ जनप्रतिनिधिविरुद्ध उजुरी परेको छ भने ४५ जना विरुद्ध मुद्दा चलेको छ। प्रदेश १ मा १ सय ३७ वटा स्थानीय तह छ। २०७४ सालमा निर्वाचित जनप्रतिनिधिको संख्या ६ हजार ५९ रहेको छ। तीमध्ये दुई जना स्थानीय तह प्रमुख, एक उपाध्यक्ष, २१ वडाध्यक्ष र त्यतिनै संख्याका वडासदस्यविरुद्ध विभिन्न जिल्लामा मुद्दा चलेको छ। भ्रष्टाचारदेखि बलात्कारसम्मका मुद्दामा ती जनप्रतिनिधि फसेको प्रदेश १ प्रहरी कार्यालय विराटनगरको तथ्यांकमा देखिन्छ। योजनाको रकममा भ्रष्टाचार गरेकोदेखि लिएर नातावादमा अल्झिएको आरोपसँगै उजुरी र मुद्दा लागेको छ। दुई जना स्थानीय तह प्रमुखले त बलात्कार र गर्भपतनको मुद्दा पनि खेपिरहेका छन्, प्रदेश १ प्रहरी कार्यालय विराटनगरका प्रवक्ता एसपी नवीनराज राईले भने। प्रतिवादी बनाएर ४८ जनाविरुद्ध फौजदारी कसुरमा मुद्दा चलाएको एसपी राई बताउँछन्। अपराधिक घटनामा मुछिएका ४६ पुरुष र २ जना महिला जनप्रतिनिधिविरुद्ध प्रहरीले विभिन्न कसुरमा मुद्दा चलाएको उनको भनाइ छ। फौजदारी कसुरमा मुद्दा चलाइएकामध्ये २८ जना पक्राउ परेका छन्। २० जना अझै फरार रहेको प्रहरीको तथ्यांकले देखाएको छ। प्रहरी प्रवक्ता एसपी राईका अनुसार अपराधमा मुछिएर कानुनी विवादमा परेकामध्ये पालिकाका प्रमुख २ जना, उपप्रमुख १ र वडाध्यक्ष २१ जना तथा अन्य वडा सदस्य छन्। जनप्रतिनिधिविरुद्ध विभिन्न अपराधसँग सम्बन्धित ४५ वटा मुद्दा दर्ता भएको जानकारी उनले दिए। प्रदेश १ मा १ महानगरपालिका, २ उपमहानगरपालिका, ४६ नगरपालिका र ८८ वटा गाउँपालिका छन्। १ हजार १ सय ५७ वटा वडा छन्। त्यसमध्ये उजुरी पर्नेमा सबैभन्दा धेरै सुनसरीका जनप्रतिनिधि छन्। त्यहाँका विभिन्न स्थानीय तहका १३ जनप्रतिनिधिविरुद्द मुद्दा चलिरहेको छ। अधिकांश वडाध्यक्ष र वडासदस्यविरुद्ध कर्तव्य ज्यान, ज्यान मार्ने उद्योग, जबरजस्ती करणी, नागरिकता ऐन, जुवा एवं सट्टाबाजी, अभद्र व्यवहार, ठगी, सार्वजनिक शान्तिविरुद्धको कसूर, सरकारी छाप दस्तखत किर्ते, गर्भपतन, गैरकानुनी भेला, बहुविवाह, हातहतियार खरखजना, लागूऔषध, बालविवाह, अपहरण तथा शरीर बन्धकलगायतका शीर्षकमा जनप्रतिनिधिविरुद्ध मुद्दा चलेको एसपी राईले बताए। एक जना उपाध्यक्षविरुद्ध भने अभद्र व्यवहारको मुद्दा लागेको उनले बताए। मुद्दा चलाइएकामध्ये केहीले अदालतबाट सफाइ पाएका छन्। केही मुद्दा अदालतमा विचाराधीन छन्। कतिपय जनप्रतिनिधि दोषी ठहर पनि भएका छन्। सबैभन्दा धेरै नागरिकता ऐनअन्तर्गत ६ वटा मुद्दा दर्ता भएका छन्। सुनसरीमा सबैभन्दा धेरै र मोरङ, झापा, इलाम, ताप्लेजुङ, संखुवासभा, पाँचथर, तेह्रथुम, ओखलढुंगा, भोजपुर र धनकुटाका जनप्रतिनिधि कानुनविपरीतको कार्यमा संलग्न भई प्रहरी कठघरामा पुगेका छन्। गाउँपालिका राष्ट्रिय महासंघ प्रदेश १ का सचिव एवं सुनसरीको बर्जु गाउँपालिकाका अध्यक्ष रघुनन्दन चौधरी अपराधिक घटनामा जनप्रतिनिधि मुछिनु कानुनी र सामाजिक हिसाबमा पनि गलत भएको बताउँछन्। जनताले विश्वास गरेर जिताएका जनप्रतिनिधिले कानुन उल्लंघनमा अग्रसर हुनु सरासर गलत हो। जनप्रतिनिधि अपराधमा संलग्न हुनु वा उनीहरूमाथि अपराधको आरोप लाग्नु कानुनी राज्यको खिलाप र विधिको शासनविरुद्ध हो, उनले भने, अपराध गर्ने जोकोहीलाई उन्मुक्ति दिन हुँदैन। एकदुई जनाले गलत काममा संलग्न हुँदा र कानुनको बर्खिलाप गरिदिँदा सबै जनप्रतिनिधिको बदनाम भयो। अपराधिक घटनामा देखिने संलग्नताले समाजमा जनप्रतिनिधिको छवि बिग्रँदै गएको चौधरीले बताए। सार्वजनिक पद धारणा गरेको व्यक्तिले धेरै कुरामा विचार पुर्याउनुपर्छ, उनी भन्छन्, गलत गतिविधिले जनप्रतिनिधिको सामाजिक छवि राम्रो बनाउँदैन। अपराधमा जनप्रतिनिधिको संलग्नता स्वीकार गर्न र त्यसमा सहमत हुन नसकिने चौधरीले स्पष्ट पारे। समाजसास्त्री डिल्ली प्रसाईं जनताले मानेका र अभिभावकका रूपमा बुझेका जनप्रतिनिधि पदको दुरुपयोग गर्दै अपराधमा संलग्न हुनु दुःखद् भएको बताउँछन्। विकासका मुद्दाको अतिरिक्त केही कानुनी र केही सामान्य विषयलाई सम्बोधन गर्ने निकाय स्थानीय सरकार हो, उनले भने, त्यही सरकारमा रहेकाहरू अपराधमा संलग्न भइदिँदा समाजले सही दिशा लिन सक्दैन। पदीय जिम्मेवारीको हेक्का नराखिकन अपराधिक घटनामा प्रत्यक्ष वा अप्रत्यक्ष ढंगले संलग्न हुनु भनेको जिम्मेवारी, जवाफदेहिता र जनताप्रतिको दायित्व जनप्रतिनिधिले पूरा गर्न नसकेको रूपमा बुझ्नुपर्ने प्रसाईं बताउँछन्। जनप्रतिनिधि पनि यही समाजमा मानिस हुन्। केही गल्ती हुनु स्वाभाविक हो, उनले भने, तर अपराधमै संलग्न हुँदा जनप्रतिनिधि र उनीहरूको जिम्मेवारीमाथि प्रश्न उठ्छ। कानुनको बर्खिलाप गर्नेलाई सामान्य नागरिकलाई जस्तै कारबाही हुनुपर्छ। उनले कुनै अपराधिक आरोप लाग्नुभन्दा लाग्न नदिनु ठूलो कुरा हुने बताए। अपराधको संलग्नताले यसअघि कस्ता जनप्रतिनिधि चयन गरियोभन्ने प्रष्ट हुन्छ, समाजसास्त्री प्रसाईंले भने, अबको निर्वाचनमा कुनै पनि आरोप नलागेका, स्वच्छ छवि भएका, निस्कलंक, अनुशासित र नैतिकवान व्यक्तिलाई जनप्रतिनिधि बनाउनेतर्फ सबैको ध्यान जान जरुरी छ। कानुनी र सामाजिक रूपमा विवादित बनिसकेका धेरै व्यक्तिहरू अहिले पनि जनप्रतिनिधि हुनलाई उम्मेदवार बनेको उनको भनाइ छ। उम्मेदवारको विगतको आनिबानी र व्यवहार तथा उनीहरूसँग जोडिएका घटनाले पनि धेरै कुरा थाहा हुने हुँदा असल व्यक्तिलाई जनप्रतिनिधि चयन गर्नेतर्फ मतदाताले ध्यान दिनुपर्ने उनको सुझाव छ। नैतिकता र चरित्रसँग जोडिएका विषयले व्यक्तिगत छविलाई असर गर्ने हुँदा कानुनविपरीतका गतिविधि जनप्रतिनिधिदेखि लिएर कसैले पनि गर्न नहुने उनको भनाइ छ। प्रदेश १ प्रहरी प्रमुख डीआईजी अरुणकुमार बीसीले सामान्यदेखि लिएर गम्भीर प्रकृतिका अपराधमा पनि जनप्रतिनिधि मुछिएको बताए। अपराधिक घटनामा मुछिएका जनप्रतिनिधिलाई कानुनअनुसार कारबाही अघि बढाइएको बीसीले बताए। गलत गर्ने कसैलाई पनि उन्मुक्ति दिइएको छैन। प्रहरीले कानुनअनुसार कारबाही अघि बढाउँछ, उनले भने ।"
प्राविधिक कार्यालयका प्रमुखसहित ६ जनाविरुद्ध मुद्दा,"काठमाडौं : अख्तियार दुरुपयोग अनुसन्धान आयोगले तत्कालीन जिल्ला प्राविधिक कार्यालय सप्तरीका प्रमुख जिल्ला इन्जिनियर राज कुमार गोईत, लेखापाल र निर्माण व्यवसायीसमेत गरी ६ जनाविरुद्ध मुद्दा दायर गरेको छ । अख्तियारले तत्कालीन जिल्ला प्राविधिक कार्यालय सप्तरीका इन्जिनियर उग्रानन्द पाठक र लेखापाल छत्रबहादुर श्रेष्ठलाई प्रतिवादी बताए । अनुसन्धानमा वास्तविक रुपमा भए गरेको कामभन्दा बढी परिमाणको काम गरेको भनी काम नै नगरेको विवरणसमेत गलत रुपमा उल्लेख गरी सोही गलत विवरण समेतलाई समेटी झुट्टा बिल भरपाई बनाइ सो बिलअनुसार ६६ लाख ६४ हजार ६९९ भुक्तानी दिने र लिने कार्य गरेको पाइएको छ । उनीहरुले माँ जानकी निर्माण सेवा, अन्नपूर्ण कन्स्ट्रक्सन र एभरेष्ट निर्माण सेवासँगको मिलेमतोमा आफूलाई गैरकानुनी लाभ र नेपाल सरकारलाई हानिनोक्सानी पुर्याउने कार्यसमेत गरेको देखिएको पाइएको छ । जिल्ला प्राविधिक कार्यालयका कर्मचारी एवं निर्माण व्यवसायीहरु भष्टाचार निवारण ऐन बमोजिम सजायको मागदावी लिइ विशेष अदालत काठमाडौंमा आरोपपत्र दायर गरिएको छ ।"
"रसुवा : अधिकांश मतदान केन्द्रमा मतदान टोली, दुई दिन हिँडेर लाङटाङमा","रसुवा : शुक्रबार हुने स्थानीय तहको निर्वाचनको लागि मतदान अधिकृतको टोली सोमबार बेलुकी लाङटाङ पुगेका छन्। दुई दिनको पैदलयात्रापछि चार सदस्यीय टोली लाङटाङ पुगेको हो। सोमबार साँझ ७ बजे मतदान केन्द्रमा पुगेको र भोलि सर्वदलीय बैठक बसेर आवश्यक प्रक्रिया अघि बढाउने मतदान अधिकृत गोपी विश्वकर्माले बताए। गोसाइँकुण्ड गाउँपालिका४ स्थित सामुदायिक भवनमा मतदान केन्द्र राखिएको छ। मतदान केन्द्रका लागि मतदान अधिकृत गोपी विश्वकर्मा, सहायक मतदान अधिकृत प्रेम शंकर प्रसाद, सहायक कर्मचारी राजकुमार थापा पहारी र कार्यालय सहयोगीको रूपमा नन्दलाल न्यौपाने खटाइएको छ। यस केन्द्रमा ३ सय ६३ मतदाता रहेका छन्। ५ सय भन्दा कम मतदाता रहेका केन्द्रमा ४ जना कर्मचारी खटाइने प्रावधान अनुसार कर्मचारी खटाइएको हो। मतदान सम्बन्धी आवश्यक ज्ञान तथा सिप प्रदान गर्नका लागि जिल्लाको नौकुण्ड गाउँपालिका र लाङटाङ जाने मतदान अधिकृत र सहायक मतदान अधिकृतलाई शनिबार नै तालिम प्रदान गरिएको थियो। यस्तै निर्वाचनका लागि जिल्लाको अधिकांश मतदान केन्द्रहरूमा मतदान अधिकृतको टोली पुगेको छ। निर्वाचन सामग्रीसहित केन्द्रमा पुगेका टोलीले मंगलबार सूचना टाँस गर्ने, चारकिल्ला तोक्नेलगायतका कार्य गर्ने छन्। बुधबार टोलीले सर्वदलीय बैठक राख्ने छ। टाढा मतदान केन्द्र रहेका स्थानमा टोली सोमबार तथा मंगलबार नै पुगिसकेको छ। केही स्थानमा मंगलबार रातिसम्ममा पुग्ने जिल्ला निर्वाचन अधिकारी श्रीराम थापाले बताए। सोमबारसम्म जिल्लाका १३ वटा मतदान केन्द्रमा निर्वाचन सामाग्री सहित कर्मचारी पुगिसकेका छन्। जिल्लाको मतदान केन्द्रहरूमा २ सय ५५ कर्मचारी खटाइने छ। जिल्लामा यसपटक ३४ वटा मतदानस्थल निर्धारण गरिएको छ। यी स्थलमा ५१ वटा मतदान केन्द्र निर्धारण गरिएको जिल्ला निर्वाचन कार्यालय रसुवाले जनाएको छ। कार्यालयका अनुसार जिल्लाको उत्तरगया गाउँपालिकामा ६ वटा मतदानस्थल र ११ वटा मतदानकेन्द्र, कालिका गाउँपालिकामा ६ वटा मतदानस्थल र ११ वटा मतदानकेन्द्र, गोसाइँकुण्ड गाउँपालिकामा ८ वटा मतदानस्थल र ९ वटा मतदानकेन्द्र, नौकुण्ड गाउँपालिकामा ८ वटा मतदानस्थल र १४ वटा मतदानकेन्द्र तथा आमाछोदिङ्मो गाउँपालिकामा ६ वटा मतदानस्थल र ५ वटा मतदानकेन्द्र तोकिएको छ। जिल्लामा ३८ हजार ५ सय ४५ मतदाता रहेका छन्। जसमा १९ हजार ६ सय ८९ पुरुष र १८ हजार ८ सय ८५ महिला रहेका छन्।"
खोलामा डुबेर दुई बालकको मृत्यु,गुल्मी : गुल्मीमा माछा मार्ने क्रममा खोलामा डुबेर दुई बालकको मृत्यु भएको छ। रेसुंगा नगरपालिका१४ का १७ वर्षीय अनिल सामत र १३ वर्षीय सुधन सामतको छल्दी खोलामा डुबेर मृत्यु भएको प्रहरीले जनाएको छ। दुवै जना बालक हराएपछि परिवारले प्रहरीलाई खबर गरेका थिए।
जेठ १ देखि शनिबार र आइतबार बिदा दिने निर्णय राजपत्रमा प्रकाशित,"काठमाडौंः जेठ १ देखि प्रत्येक शनिबार र आइतबार सार्वजनिक बिदा दिने सरकारको निर्णय राजपत्रमा प्रकाशित भएको छ । योसँगै सोमबारदेखि शुक्रबारसम्म कार्यालय समय बिहान ९३० देखि अपरान्ह ५३० बजेसम्म निर्धारण गरिएको छ । सोमबार प्रकाशित राजपत्रमा कात्तिक १६ गतेदेखि माघ १५ गतेसम्म कार्यालय समय बिहान ९३० देखि अपरान्ह ४३० बजेसम्म रहनेछ । राजपत्रमा भनिएको छ, दशैं र तिहारका सार्वजनिक विदाबाहेक अन्य बिदा लगातार दुई दिनभन्दा बढी भएमा सार्वजनिक सेवा प्रवाह गर्ने अस्पताल र स्वास्थ्य चौकी, रोपवे, टेलिफोन, प्रहरी, विद्युत, खानेपानी, अध्यागमन, वारुणयन्त्र टक्सार रेडियो नेपाल, नेपाल टेलिभिजन मुद्रण विभाग कन्सुलर सेवा राहदानी सेवा, हुलाक, जिल्ला प्रशासन कार्यालय इलाका प्रशासन कार्यालय, सीमा प्रशासन कार्यालय, बैंकिङ सेवा, आन्तरिक राजश्व, भूमिसुधार तथा मालपोत कार्यालय मालपोत कार्यालय, नापी कार्यालय, भन्सार कार्यालय र स्थानीय तहले तेस्रो दिनदेखि गृह मन्त्रालयले समय निर्धारण गरे बमोजिम सेवा प्रवाहको व्यवस्था मिलाउने ।"
मोरङमा सुरक्षा सतर्कता बढाइयो,"विराटनगर : भारतसँग खुला सीमा जोडिएको मोरङमा स्थानीय तह निर्वाचन लक्षित सुरक्षा सतर्कता बढाइएको छ। निर्वाचन सुरक्षाका दृष्टिले मोरङ अति संवेदनशील जिल्लाभित्र पर्छ। निर्वाचनका समयमा हुनसक्ने सम्भावित चुनौतीलाई मध्यनजर गर्दै सुरक्षाकर्मीको संख्या बढाएर विशेष टोली परिचालन गर्दै सबै ठाउँमा निगरानी बढाउन थालिएको प्रमुख जिल्ला अधिकारी काशीराज दाहालले बताए। उनका अनुसार खुला सीमा, अवैध गतिविधि, सीमा क्षेत्रबाट हुनसक्ने घुसपैठ तथा मतदानस्थलमा हुनसक्ने अवाञ्छित क्रियाकलापलाई नियन्त्रणमा लिन उच्च सुरक्षा सतर्कता अपनाइएको छ। १७ स्थानीय तह रहेको मोरङमा निर्वाचनलाई लक्षित गरेर ६ हजारभन्दा बढी सुरक्षाकर्मी परिचालन गरिने छ। म्यादी र नेपाल प्रहरीलाई सम्बन्धित मतदानस्थल तथा मतदान केन्द्रमा खटाइसकिएको दाहालले बताए। नेपाली सेना र सशस्त्र प्रहरीलाई पनि आआफ्नो जिम्मेवारीसहित चुनाव केन्द्रित गरेर परिचालन गरिएको उनको भनाइ छ। मोरङ प्रहरी प्रमुख एसपी शान्तिराज कोइरालाले निर्वाचन सुरक्षामा कुनै पनि कमजोरी हुन नदिन प्रहरीलाई निर्देशन दिएका छन्। जिल्लाका प्रहरी युनिटको निरीक्षणका क्रममा मंगलबार एसपी कोइरालाले निर्वाचन लक्षित सुरक्षा व्यवस्था चुस्तदुरुस्त र मजबुत बनाउन निर्देशन दिएका हुन्। निर्वाचन सुरक्षाको मुख्य भूमिकामा नेपाल प्रहरी रहन्छ। प्रहरीले मतदानस्थल र मतदान केन्द्रको सुरक्षा गर्नुपर्छ, उनले भने, सबैसंग समन्वय गर्दै आफ्नो जिम्मेवारी पूरा गरेर निर्वाचनलाई शान्तिपूर्ण रूपमा सम्पन्न गर्न प्रहरीले महत्वपूर्ण भूमिका खेल्नुपर्छ। शान्ति सुरक्षाको अवस्था मजबुत बनाउनुपर्छ। निर्वाचन आचारसंहिता उल्लंघनका घटना रोक्न, गस्ती र पेट्रोलिङ तीव्र बनाएर चेकजाँच बढाउन, सवारीसाधन र शंकास्पद व्यक्तिमाथि निगरानी गर्न, चुनाव विरोधी समूहको पहिचान गरेर नियन्त्रणमा लिन, निर्वाचनमा असर पुर्याउनसक्ने सम्भावित खतरालाई रोक्न र मतदानस्थलको सुरक्षा गर्न प्रहरीको भूमिका विशेष रहने एसपी कोइरालाको भनाइ छ। उनले मतदाता, उम्मेदवार र निर्वाचनमा खटिने कर्मचारीको सुरक्षालाई ध्यान दिनुपर्ने बताए। निर्वाचन सम्पन्न गर्न मोरङमा ४ हजार १ सय कर्मचारी परिचालन गरिएको प्रजिअ दाहालले बताए। एउटा मतदान केन्द्रमा ३ जनाका दरले परिचालन गर्ने गरी स्वयंसेवक छनोट गरिएको छ। ३ सय मतदानस्थल र ८ सय २० मतदान केन्द्र रहेको मोरङमा ३ दिनका लागि २ हजार ४ सय ६० स्वयंसेवक खटाइने उनले बताए। उनका अनुसार मतपेटिका, मतपत्र, स्वस्तिक छापलगायतका निर्वाचनलाई आवश्यक पर्ने सामग्री सम्बन्धित निर्वाचन अधिकृतको कार्यालयमा पुगिसकेको छ। मौसमको प्रतिकूलतालाई ध्यानमा राखेर निर्वाचन सामग्रीको सुरक्षाका लागि मतदानस्थलमा आवश्यक पर्ने त्रिपाल र प्लाष्टिक लगायतका सामग्रीको व्यवस्थापन गर्न निर्देशन दिइसकिएको दाहालले बताए। मौन अवधिलाई लक्षित गरेर निर्वाचन सम्पन्न नभएसम्मका लागि सुरक्षा उपस्थिति बढाउँदै गस्ती र पेट्रोलिङ गर्न थालिएको जानकारी उनले दिए। साथै प्रजिअ दाहालकै नेतृत्वमा सुरक्षा अधिकारी सम्मिलित टोलीले रात्रिकालीन गस्ती पनि सुरु गर्ने भएको छ। मतदानका दिन प्रशासन र मुख्य निर्वाचन अधिकृत तथा निर्वाचन अधिकृतको कार्यालयबाट अनुमति प्राप्तबाहेक अन्य सवारीसाधन सञ्चालनमा रोक लगाइने दाहालले बताए। उनका अनुसार एम्बुलेन्स, खानेपानीको ट्यांकर तथा पेट्रोलियम ढुवानीका साधन, फोहोर उठाउने गाडी, दूधका गाडी, तरकारी, फलफूल तथा विद्युत सेवाका सवारीसाधन, दमकल, दूरसञ्चार तथा केवुल सेवा, शववहान, अस्पतालमा कार्यरत परिचयपत्र प्राप्त चिकिसत्कले प्रयोग गर्ने सवारीसाधन र कूटनीतिक नियोगका सवारीका हकमा भने अनुमति लिन नपर्ने व्यवस्था गरिएको छ।"
घरमुली कै भरमा भोट हाल्छन् मधेसी महिला,"विराटनगर : विगत कयौं पटकको निर्वाचनमा मतदान गरिसकेका अधिकांश मधेसी महिलाहरु स्वेच्छाले मतदान गर्न सकेका छैनन्। मधेसी महिलाहरुलाई मतदाता शिक्षा र राजनीतिक दलबारे जानकारी छैन। मधेसी महिलाहरुले मतदानको अघिल्लो दिन घरमुलीले भनेको चुनाव चिन्हमा मतदान गर्ने गरेको बताउछिन् विराटनगर६की ३८ वर्षीय किरण सहनी। अभिभावकले भनेको पार्टीको चुनाव चिन्हमा मतदात गर्ने गरेको उनले बताईन्। मालिक साहेव(अभिभावक)ले संरक्षण गरेकाले उनीहरुले भनेको चुनाव चिन्हमा मतदान गर्ने गरेको बताईन्। अभिभावकको सहयोग बिना महिलाले केही गर्न नसक्ने भएकोले अभिभावकको सल्लाहमा मतदान गर्ने गरेको बताउँदै कहिले पनि आफैंले छानेको उम्मेदवारलाई मतदान नगरेको सुनाईन्। मतदानको दिन मतदान केन्द्रसम्म घरबाट लगेर जाने मान्छेले भनेको चुनाव चिन्हमा मतदान गर्ने गरेको स्थानीय महिला बताउँछन्। विराटनगर७की ५० वर्षीय सावीत्री सहनीले निर्वाचनको दिन जसले मतदान केन्द्रसम्म लिएर जान्छ र मतदान केन्द्रमा भनेको चुनाव चिन्हमा मतदान गर्ने गरेको बताईन्। अधिकांश मधेसी महिलाले राजनीतिक एजेण्डा, नीतिसहितका राजनीतिक दलको घोषणापत्र महिलाले नपढ्ने गरेको पाईएको छ। निर्वाचनको मिति नजिकिदैं जाँदा प्रमुख दलहरुले आआफ्ना एजेण्डासहितका घोषणापत्र हरु सार्वजनिक गरेका छन्। राजनीतिक दर्शन, कार्यक्रम र योजना जनता समक्ष राख्ने माध्यम घोषणापत्र हुनेगरेकोमा मधेसी महिलाहरु नपढ्ने गरेको पाइएको हो। सरकारले मतदाता शिक्षा टोलटोलमा संचालन गर्ने भएतापनि मधेसी मतदाताहरु त्यसमा सहभागिता जनाउँदैनन्"
रसुवामा नमुना मतदान : न्यून मत बदर,"रसुवा : रसुवाको गोसाइँकुण्ड गाउँपालिका६ धुन्चेस्थित रसुवा मावि मतदान केन्द्रमा मंगलबार नमुना मतदान गरिएको छ। शुक्रबार हुने स्थानीय तहको निर्वाचनको तयारी तथा मतदान गर्ने प्रक्रियाको बारेमा जानकारी गराउने उद्देश्यले नमुना मतदान गरिएको हो। मतदान गर्ने समयमा हुनसक्ने जोखिम, मतदान गर्ने प्रक्रिया, मत बदर हुने अवस्था, मतदान केन्द्रमा हुने मतदान अधिकृतको टोलीले गर्नेपर्ने कार्य, मतगणनालगायतको बारेमा व्यवहारिक ज्ञान प्रदान गरिएको जिल्ला निर्वाचन अधिकृत श्रीराम थापाले बताए। नमुना मतदानमा ३१ मत खसेकोमा एउटा मतपत्रपूर्ण बदर भएको थियो। अधिकांश मत सदर भएका थिए। नमुना मतदानको नतिजा अनुसार मतदाताले खुलासदस्य पदमा मत दिँदा अलमलिने गरेको देखिन्छ। २०७४ सालमा भएको स्थानीय तह निर्वाचनमा जिल्लामा २२ हजार ६ सय ८९ मत खसेको थियो। यो कुल मतदाताको ८१४५ प्रतिशत हो। २०७४ सालमा जिल्लामा २७ हजार ८ सय ५४ मतदाता थिए। खसेको मतमध्ये ७०५ प्रतिशत अर्थात १ हजार ६ सय २८ मत पूर्ण बदर भएको थियो। उक्त निर्वाचनमा ३४ वटा मतदानस्थल र ४२ वटा मतदान केन्द्र राखिएको थियो। जिल्लामा यसपटक ३४ वटा मतदानस्थल निर्धारण गरिएको छ। यी स्थलमा ५१ वटा मतदान केन्द्र निर्धारण गरिएको जिल्ला निर्वाचन कार्यालय रसुवाले जनाएको छ। जिल्लामा ३८ हजार ५ सय ४५ मतदाता रहेका छन्। जसमा १९ हजार ६ सय ८९ पुरुष र १८ हजार ८ सय ८५ महिला रहेका छन्।"
बालिका बलात्कारको आरोपमा युवक पक्राउ,उदयपुर : उदयपुरमा १५ वर्षीया बालिकालाई जबरजस्ती करणी गरेको आरोपमा सोमबार एक युवक पक्राउ परेका छन्। बैशाख ७ गते बेलुकी घरमा कोही नभएको मौकाछोपि जबरजस्तिकरणी गरेको आरोपमा प्रहरीले बेलाका नगरपालिका६ का २६ वर्षीया गणेश राईलाई पक्राउ गरेको हो। पीडित पक्षको जाहेरीका आधारमा प्रहरीले राईलाई लुकीछिपी बस्दै गरेको अवस्थामा सोही नगरपालिका६ फक्टपुरबाट पक्राउ गरेको जिल्ला प्रहरी कार्यालयका डिएसपी सन्तोस आचार्यले बताए। आरोपित राईलाई इलाका प्रहरी कार्यालय रामपुर ठोक्सिलाको हिरासतमा राखि अनुसन्धान सुरु गरिएको उनले बताए।
भोट हाल्न राजधानी छोड्नेहरुको भीडफोटो फिचर,"काठमाडौं : स्थानीय चुनावको मिति नजिकिएसंगै संघीय राजधानी काठमाडौं छोड्नेहरुको संख्या बढिरहेको छ। यतिबेला काठमाडौंको कोटेश्वर, गोंगबु बसपार्क र कंलकीबाट स्थानीय निर्वाचनमा आफ्नो मत खसाउनका लागि सार्वजनिक सवारी साधनहरुमा आफ्नो गृह पालिका जानेहरुको भिडभाड देख्न सकिन्छ। यसैबीच अन्नपूर्णकर्मी सुनिता डंगोलले कैद गरेका केही तस्बिरहरु :"
स्थानीय तह निर्वाचन : मंगलबार रातिदेखि बोर्डर सिल,"इलाम : जिल्ला प्रशासन कार्यालय इलामले मंगलबार राति १२ बजे देखि भारतसँग सिमाना जोडिएका सबै नाका सिल गरेको जनाएको छ। इलामका प्रमुख जिल्ला अधिकारी माधव प्रसाद ढुंगानाले सूचना प्रकाशन गर्दै इलाम जिल्लाका सम्पुर्ण अन्तर्राष्ट्रिय नाकाहरु मंगलबार राति (आज) १२ बजे देखि शुक्रबार राति १२ बजेसम्म बन्द गरेको जानकारी दिएका हुन्। प्रशासनले आज राति १२ बजे देखि शुक्रबार मतदान नसकिए सम्मका लागि मदिराजन्य पदार्थको विक्री वितरण तथा सेवनमा पुर्ण रुपमा निसेध गरेको जनाएको छ। स्थानीय तह निर्वाचन निदेशीका २०७८ को दफा ७१ मा भएको व्यवस्थाको प्रभावकारी कार्यानवायनका लागि मंगलबार राती १२ बजे देखि मतदानकार्य सम्पन्न नभए सम्मका लागि जिल्लाका सबै क्षेत्रमा मदिराजन्य पदार्थको विक्री, वितरण तथा सेवनमा पूर्ण रुपमा निषेध गरिएको प्रमुख जिल्ला अधिकारी माधव प्रसाद ढुंगानाले जानकारी दिए।"
मर्नुअघि सञ्जुले फेसबुकमा लेखिन् 'मिसिङ यु लभ',"काठमाडौं : नेपालका लागि स्वर्ण पदक विजेता भारोत्तोलन खेलाडी सञ्जु चौधरी मगलबार बिहान आफ्नै कोठामा मृत भेटिएकी हुन्। मर्नुअघि सञ्जुले आफ्नो फेसबुकमा हिन्दी टेलीसिरियलको सानो भिडियो सेयर गर्दै 'मिसिङ यु लभ' लेखेकी थिइन्। महानगरीय प्रहरी परिसर ललितपुरका प्रवक्ता सिद्दिविक्रम शाहका अनुसार चौधरी ललितपुर लुभु स्थित सन्जय महर्जनको घरमा मृत भेटिएकी हुन्। सञ्जय भारत्तोलनका कोच पनि हुन्। बाँके नपालगन्जकी सञ्जु कोचको घरमा डेरा लिएर बसेको कोठाभित्रै ढोका भित्रबाट लक गरेको अवस्थामा सलले घाँटी कसेर झुण्डियको अवस्थामा बिहान ६ बजे मृत फेला परेकी थिइन्। सञ्जु उक्त घरमा एक महिनादेखि कोठा लिएर बसेकी हुन्। शाहका अनुसार चौधरीको शव पोष्टमार्टमका लागि पाटन अस्पतालमा राखिएको छ। उनको मोबाइल लगायतका सामाग्री फरेन्सिक ल्याबमा पठाइएको छ। केकति कारणले आत्महत्या गरिएको हो भन्ने खुलेको छैन। नेपाल प्रहरीका प्रवक्ता विष्णुकुमार केसीका अनुसार २४ वर्षीया सञ्जुले ६ महिनाअघि मात्र नेपाल प्रहरीबाट राजीनामा दिएकी थिइन्। केही महिना करारमा काम गरेकी उनले केही समयपछि नेपाल प्रहरिको कार्यालय सहयोगी पदमा जागिर खाएकी थिइन्। केसी भन्छन्, 'उनले किन प्रहरीको जागिर छाडिन् भन्ने खुलेको छैन। केही बेटर अवसर पाएर हुन सक्ने अनुमान छ। भारत्तोलनमा आउनुअघि सञ्जु क्रिकेटलगायत अन्य केही खेलमा पनि सहभागी थिइन्। पुलिस छाडेपछि पछिल्लो समय उनले आर्मीको टिमसँग रहेर प्रशिक्षण गर्थिन्।' उनले १३ औं दक्षिण एसियाली खेलकुद (साग)मा स्वर्ण पदक जितेकी थिइन्। प्रशिक्षक महर्जनको घरमा आयोजित रात्री भोजमा सामेल भएकी उनी बिहान मृत भेटिएकी हुन्। प्रहरीले घटनाको अनुसन्धान गरिरहेको जनाएको छ। एसियाली खेलकुदको तयारीका लागि केही दिन अगाडि मात्र उनी काठमाडौं आएकी थिइन्। १३ औं दक्षिण एशियाली खेलकुद (साग)अन्तर्गत भारोत्तोलन प्रतियोगितामा नेपालकी सञ्जु चौधरीले स्वर्ण पदक जित्दै इतिहास रचेकी हुन्। महिला ५९ केजी तौल समूहमा सञ्जुले श्रीलंकाका खेलाडीलाई पछि पार्दै स्वर्ण इतिहास रचेकी थिइन्। पोखरा माटेपानीस्थित एसआर केसी बैंक्वेटमा भएको प्रतियोगितामा सञ्जुले स्न्याचमा ७४ र क्लीन एण्ड जर्कमा ९७ सहित १७१ केजी भार बहन गर्दै राष्ट्रिय कीर्तिमान (स्न्याच, क्लीन एण्ड जर्क तथा टोटलतर्फ) का साथ साग भारोत्तोलनमा महिलातर्फ पहिलो स्वर्ण जित्न सफल भएकी हुन्।"
रोल्पामा माओवादी र कांग्रेसका कार्यकर्ताबीच झडप : तरुणदलका वडाध्यक्ष घाइते,रोल्पा : रोल्पाको गङ्गादेव गाउँपालिका५ मा नेकपा (माओवादी केन्द्र) र नेपाली कांग्रेसका कार्यकर्ताबीच गए राति झडप भएको छ। झडपमा परी कांग्रेसका दुई कार्यकर्ता घाइते भएका छन्। घाइते हुनेमा कांग्रेस तरुणदलका वडाध्यक्ष मानबहादुर बुढामगर र सोही वडाका २० वर्षीय कमल बुढामगर छन्। माओवादी केन्द्रका कार्यकर्ताले कांग्रेसका कार्यकर्तामाथि खुकुरी प्रहार गरी शक्त घाइते बनाएको कांग्रेस गङ्गादेव गाउँपालिकाका कार्यकर्ता सुनिल वलीले जानकारी दिए। तरुणदलका वडाध्यक्ष बुढामगरको अवस्था गम्भीर छ। उनलाई थप उपचारका लागि बाँकेको कोहलपुर मेडिकल कलेज लगिएको छ। घटनापछि प्रहरी नायब उपरीक्षक विनोद घिमिरे नेतृत्वको टोली घटनास्थलमा पुगेको जिल्ला प्रहरी कार्यालयका सूचना अधिकारी थमन जिसीले जानकारी दिए। घटनाको थप विवरण आउन बाँकी रहेको उनले बताए। रासस
आक्रमणकारी चितुवा प्रतिवादका क्रममा मर्यो,"स्याङ्जा : हरिनास गाउँपालिका ६ क्याक्मी कोटथोकमा स्थानीयको प्रतिवादका क्रममा चितुवा मरेको छ। सोमबार बिहान बस्तीमै चितुवा आएपछि स्थानीयवासीले धपाउन खोज्दा स्थानीय ४३ वर्षीय रेशम गोतामेमाथि आक्रमण गर्न आएपछि चितुवामाथि प्रहार भएको स्थानीयको भनाइ छ। शौचालय नजिक पातीको झ्याङमा लुकेको चितुवालाई धपाउन खोजेका गोतामे चितुवाको आक्रमणबाट घाइते भएका छन्। गोतामेमाथि चितुवाले आक्रमण गरेपछि अरुमाथि पनि आक्रमण गर्न खोजेपछि स्थानीयले काठको दाउराले चितुवाको टाउकामा हानेको जनाएका छन्। चितुवाबाट बच्नको लागि हत्तपत्त एक जना गाउँलेले हलोको हरिसले चितुवाको टाउकोमा प्रहार गरे। चितुवाको टाउकोमा ३ पटक प्रहारपछि चितुवा कमजोर हुँदै ढलेको प्रत्यक्षदर्शीले बताए। गोतामेको कान, टाउको र हातमा चोट छ। रगताम्मे अवस्थामा उनलाई स्वास्थ्यचौकीमा सामान्य उपचारपछि थप उपचारका लागि तनहुँ लगिएको थियो । उनी उपचाररत छन्। घटना सार्वजनिक भएपछि प्रहरी र इलाका वन कार्यालय बिरुवाका टोली घटनास्थलमा पुगेर कागजी प्रक्रिया पूरा गरी मृत चितुवा डिभिजन वन कार्यालय स्याङ्जा ल्याइएको छ। पोथी जातको चितुवा १ दशमलब ६ मिटर लम्बाइ, ५२ सेमी उचाइ र १५ किलो तौलको भएको बताइएको छ। बनजंगल बढेसँगै यहाँका चितुवाहरु मानवबस्तीमा आउने र घरपालुवा लगायत मानव आक्रमणका क्रम बढ्दो छ।"
