शीर्षक,विवरण
कहिले पाउने सबैले निःशुल्क स्वास्थ्य ?,"संघीय सरकारले पनि स्वास्थ्य क्षेत्रका ठूला आयोजना दुर्गमतिर केन्द्रित गर्नुपर्छ। कर्णाली भन्नेबित्तिकै सहरियाको दिमागमा आउँछ दूरदराजको ठाउँ। जहाँ अशिक्षा, असुविधा र अभावको पहाडैपहाड छ। तर अब परिस्थिति फेरिएको छ। अर्थात्, पुरानो मानसिकता छोड्नुपर्ने भएको छ। कर्णालीमा पनि विकास हुन थालेको छ। त्यो पनि स्वास्थ्य क्षेत्रमा। अर्थात्, कर्णालीवासीले आफ्नै जिल्लामा विशेषज्ञ सेवा पाउन थालेका छन्। हेर्दा सामान्य लागे पनि, त्यहाँका लागि यो एउटा ठूलै परिवर्तन हो। कुनै समय थियो, कर्णालीका जिल्ला अस्पतालमा मात्र होइन, सिंगो अञ्चल अस्पतालमा एक जना पनि डाक्टर हुँदैनथे। अहेबले नै अस्पताल चलाउँथे। कार्यालय सहयोगीसमेत डाक्टर बन्थे। कर्णालीवासीले आधारभूत स्वास्थ्योपचार पाउँदैनथे। विशेषज्ञ सेवाको अभावमा कर्णालीका जनताले सित्तैमा ज्यान गुमाउँथे। वर्षौंसम्म कर्णालीका जनताले यी पीडा व्यहोरे, सहे। सुनिदिने न कोही सरकार थिए, न त कोही शुभेच्छुक नै। २०७२ मा नयाँ संविधान आयो। संविधानले मौलिक हकमै आधारभूत स्वास्थ्य सेवालाई निःशुल्क हुने व्यवस्था गर्यो। थुप्रै असमानता अन्त्यको घोषणा गर्दै सबै नागरिकलाई स्वास्थ्यमा समान पहुँचको प्रबन्ध गर्यो। संविधानका यी व्यवस्था आफैंमा महत्वपूणर् थिए। कर्णालीवासीले बल्ल यी व्यवस्थाको अनुभूति गर्न थालेका छन्। पछिल्लोपटक कर्णालीको प्रदेश अस्पताल सुर्खेतमै मिर्गौला प्रत्यारोपण सफल भएको छ। विशेषज्ञ सेवा जिल्लामा पुगेपछि कर्णालीका जनताले अब उपचारका लागि राजधानी काठमाडौं र भारतका सहर पस्नु नपर्ला कि ? कर्णाली स्वास्थ्य विज्ञान प्रतिष्ठान खुलेपछि स्वास्थ्य क्षेत्रमा विकास भएको हो। प्रतिष्ठान खुलेपछि कर्णालीमै डाक्टर उत्पादन हुन थालेका छन्। प्रतिष्ठानमा हालका दुई ब्याचमा ५० जना डाक्टर पढिरहँदा कर्णालीका विद्यार्थी भने एकजनामात्र छन्। त्यसकारण अब कर्णालीका जनताले आफ्नै घरछेउमा डाक्टर पढाउन पाउने सुविधाको उपयोग गर्नैपर्छ। अर्कोतिर राज्यले पनि सबै विशेषज्ञहरू राजधानीमा मात्रै केन्द्रित नगरी कर्णालीलगायत दूरदराजका जनताको सेवामा खटाउने व्यवस्था गर्नुपर्छ। त्यसकारण अब कुनै प्रदेशले डाक्टर र विशेषज्ञ सेवा भएन भनेर संघीय सरकारसँग गुनासो पोख्ने अवस्था नआओस्। गाउँनगरपालिकाहरूसँगको सहकार्यमा प्लस टुदेखि नै विज्ञान विषय पढ्ने र विशेषज्ञ उत्पादन गर्नेतिर सबैको ध्यान जाओस्। प्रदेश सरकारले पनि प्रदेशभित्रकै विद्यार्थीलाई डाक्टर पढ्न प्रेरित गर्ने र अवसर दिनुपर्छ। २१ औं शताब्दीमा कुनै नागरिकले सिटामोल नपाई ज्यान गुमायो भन्ने खबर सुन्न नपरोस्। संघीय सरकारले पनि स्वास्थ्य क्षेत्रका ठूला आयोजना दुर्गमतिर केन्द्रित गर्नुपर्छ। दुर्गममा विशेषज्ञ डाक्टरदेखि उपकरणको प्रबन्ध गर्न सके राजधानीका अस्पतालको भीडभाड पनि कम गर्न सकिन्छ।"
सडक पार्किङ हटाउने भए विकल्प चाहियो,"महानगरले अहिलेसम्म दरबारमार्गको विकासका लागि केही गरेको छैन। दरबारमार्गलाई व्यावसायिक दृष्टिकोणबाट हेर्नै मिल्दैन। दरबारमार्ग एरिया व्यावसायिक ठाउँ मात्रै नभएर सभ्यताको पहिचान हो। यसलाई जोगाउनु सबैको जिम्मेवारी हो। प्रस्तुति : अजवी पौड्याल पैदलयात्रु र सवारीका लागि बनाइएको सडकमा पार्किङ बनाउनु कानुन संगत ठीक हो र ? सबै व्यवहार र चालचलन कानुनलाई हेरेर मात्रै बनाउन सम्भव हुँदैन। कानुन र विधानलाई हेर्ने हो भने सडक भनेर बनाइएको कालोपत्रे एरियामै पार्किङ गर्न पाइँदैन भनिएको छ। यो व्यवस्था अहिलेको समयमा लागू गर्न सम्भव नै छैन। विकसित मुलुकमा होस् या विकासोन्मुख मुलुक, अहिले सहरको सबैतिर कालोपत्रे गर्ने प्रचलन सुरु भइसकेको छ। कालोपत्रे भएको ठाउँमा पार्किङ गर्न मिल्दैन भनेर महानगरले दबाब दिन मिल्छ त ? दरबारमार्ग पार्किङ विवादको वास्तविकता के हो ? सडकमा भइरहेको अव्यवस्थित पार्किङलाई व्यवस्थित गर्न महानगरले सडककै केही भागमा सःशुल्क पार्किङ एरिया बनाएर शुल्क उठाउँदै आएको थियो। यसले केही हदसम्म मुख्य चोक र क्षेत्रमा पार्किङ समस्या समाधान भएको थियो। दरबारमार्गको शालिकदेखि नारायणहीटी दरबारसम्म सडकको बायाँ साइडमा एकतर्फी पार्किङ एरिया छुट्ट्याइएको थियो। यसले गर्दा दरबारमार्ग आउने जोकोहीलाई सहज भएको थियो। महानगरले सो क्षेत्रमा भीडभाड भएको भन्दै कुनै पनि सवारी पार्किङ गर्न नपाइने सूचना जारी गरेको थियो। यसको विरोधमा व्यवसायी आन्दोलनमा छन्। आन्दोलनको पहिलो कार्यक्रममार्फत कालो ब्यानरमा विरोध जनाउँदै पसल अगाडि झुण्डाएका छन्। दरबारमार्गलाई सुनसान र खाली बनाउन भन्दै महानगरले पार्किङ हटाएको भन्छ। पार्किङ नभएपछि यहाँको व्यवसायमा ६० प्रतिशतले गिरावट आयो। सबै पसलहरू बन्द हुने अवस्थामा छन्। महानगरलाई खाली दरबारमार्ग चाहिएको भए सबै खाली गराएर पार्क बनाए भयो नि ? अव्यवस्थित पार्किङ हटाउने महानगरको जिम्मेवारी नै हो नि। अन्य ठाउँमा पनि हटाइरहेको छ। दरबारमार्गमा मात्रैविरोध किन ? दरबारमार्ग विकास बोर्डमा अध्यक्षको पदमा बसेर पनि मैले काम गरेँ। यहाँको संस्कृति, ऐतिहासिक महत्व, व्यापारिक शैलीको विषयमा जानकार छु। महानगरले अहिलेसम्म दरबारमार्गको विकासका लागि केही गरेको छैन। दरबारमार्गलाई व्यावसायिक दृष्टिकोणबाट हेर्नै मिल्दैन। दरबारमार्ग एरिया व्यावसायिक ठाउँ मात्रै नभएर सभ्यताको पहिचान हो। यसलाई जोगाउनु सबैको जिम्मेवारी हो। दरबारमार्गले नेपालीले गर्व गर्ने राजामहाराजाको परिवेश बोक्छ। ऐतिहासिक पहिचान बोक्छ। विदेशबाट कोही काठमाडौं झर्यो आफन्त भेट्न जाने ठाउँ हो, दरबारमार्ग। विदेशी ब्रान्डेड सामान किन्न जानुपर्यो फुत्त पस्ने ठाउँ हो, दरबारमार्ग। शान्तसँग केही समय बिताउनुपर्यो सम्झने ठाउँ हो, दरबारमार्ग। यहाँ पुग्ने मानिस दरबार संग्रहालय पसेर खुसी हुन सक्छ। रमाइलो दरबारको चहलपहलमा केही समय बिताउन सक्छ। दरबारमार्ग सबैको साझा थलो हो। बैतडीबाट आएको मानिस होस् या बेलायतबाट नेपाल झरेको पात्र सबै भेटिने ठाउँ हो, दरवारमार्ग। सडकमा पार्किङ बनाउन पाउनुपर्छ भन्नु तर्कसंगत देखिँदैन नि ?उपत्यका वा सहरको पार्किङ समस्या समाधान नियमले मात्रै हुँदैन। स्थानीय नागरिक, व्यवसायी र सरकार मिलेर पार्किङको समस्या व्यावहारिक रूपमा हल गर्नुपर्छ। जहाँ सहज हुन्छ, जसरी मिल्छ, बाटो सानो होस् या ठूलो कुन तरिकाले व्यावहारिक रूपमा मिलाउन सकिन्छ छलफल गर्नुपर्छ। छलफलबाट समाधान हुन सम्भव नभए मात्रै नियम वा ऐन लगाउने हो। महानगरले विकल्प दिएका छौं भन्दै जनतालाई ढाटेको छ। अर्काले बनाएको निजी भवन वा एरियामा गएर पार्किङ गर्न भनेर महानगरले सूचना जारी गर्न मिल्दै मिल्दैन नि। व्यवसायीसँग कर लिने सुविधाको मामलामा अरूको नाम तोक्ने गर्नु युक्तिसंगत छैन। निजी एरिया पार्किङको विकल्प हुनै सक्दैन। अहिले खुला भएको निजी पार्किङ २ महिनामा बन्द भयो भने कता पार्किङ गर्ने ? जनतासँग कर महानगरले उठाउने, व्यवसायीसंग कर लिने ? अनि पानी माग्न अन्त जा, ढलको व्यवस्था पनि तिमी आफैं गर, पार्किङ आफै व्यवस्था गर भन्दै महानगर लाचार बन्न मिल्छ त ? महानगरले दरबारमार्गलाई सत्रु जस्तो व्यवहार गरिरहेको छ। सडक खुला गरेर मात्रै पार्किङको समस्या हल हुँदैन। सडक बनाउँदा होस् या सहरको परिकल्पना गर्दा सडक र सहरसँगै सभ्यता विकास हुँदै जान्छ। सन् १९६१ मा राजा वीरेन्द्रको पालामा बनाएको सडक हो, यो। सांस्कृतिक सडकको रूपमा विकास हुँदै गयो। दरबारमार्ग काठमाडौंको महत्वपूर्ण ठाउँ भएकोले समस्याबारे हामीसँग छलफल गर्नुपर्यो नि। महानगरका मेयरले सडक खाली गर्न परियोजना नै बनाएका छन् नि ? सडक खाली गरेर मात्रै समस्याको समाधान हुँदैन। आवतजावतमा मानिसलाई असहज बनाएर कसको हितमा काम गर्न लाग्दैछ महानगर ? अहिलेका महानगर प्रमुख अत्यन्तै निरंकुश भए। उनीसँग भेट्न हामीले पटकपटक फोन गर्यौं। म्यासेज गर्यौं। उनले फोन कहिल्यै उठेन। हामीले भोट हालेर उनलाई महानगर प्रमुख बनाएको होइनन ? उनी कसको बुद्धिमा चलिरहेका छन् ? उनको मुडअनुसार निर्णय गर्ने छुट कसले दियो। अरूले संरक्षण गरेर जोगाएको सहर बिगार्दै भत्काउँदै हिँड्ने छुट उनलाई कसले दियो ? अब उनको निरंकुशतालाई कसले तह लगाउने ? के अहिलेको महानगर प्रमुख राजा महाराजाभन्दा ठूला हुन् ? उनको सहरमा गरिब दुःखीले बस्नै नपाउने ? ससाना व्यापार गरेर खानै नपाउने हो ? घरी फुटपाथलाई लखेटेको छ। सडक व्यापारीलाई दुःख दिएको छ। सबैले सटर किनेर पसल राख्ने क्षमता हुन्न नि। काम गरेर खानेहरू महानगरमा प्रतिबन्ध हुन् ? दरबारमार्ग विकास बोर्डले पनि विरोध गरिरहेको छ ? यहाँका सबै व्यवसायी महानगरको यो निर्णयविरुद्ध छौं। अहिले सामान्य विरोध गरिरहेका छौं। भोलि महानगरकै विरोधमा अन्य आन्दोलन गर्न नपरोस् भन्ने हाम्रो माग हो। सरकारका तर्फबाट दरबारमार्गमा ढल निकासको व्यवस्थापन अहिलेसम्म भएको छैन। सरकारी पानीको व्यवस्था छैन। सबैतिरको ढल यहाँ थुपारेर बाटो हिँड्दा डुङडुङ गन्हाउँछ। दरबारमार्गमा ढुक्कसाथ मानिस हिँड्न सकोस् भनेर दरबारमार्गवासी मिलेर बोर्ड स्थापना गरिएको थियो। महानगर र स्थानीयको समन्वयमा बोर्डले दरबारमार्गमा धेरै काम गरिरहेको छ। पर्यटकको सुरक्षादेखि यहाँका सुरक्षाका लागि हामी आफैंले सेक्युरिटी गार्डको व्यवस्था गरेका छौं। यहाँको बत्ती तथा सडक लाइटको निर्माण पनि विकास बोर्डकै अग्रसरतामा भएको हो। सरसफाइ गर्न कामदार राखेका छौं। प्रहरीसँग समन्वय गरेर ठाउँठाउँमा सीसीटीभी राखेका छौं। पकेटमारदेखि सडक बालबालिकाको व्यवस्थापनमा सहयोग गरिरहेका छौं। यो सडक र यसको पहिचानप्रति हामी अत्यन्तै संवेदनशील छौं। रूख रोप्नेदेखि, सडक सफा गर्ने, सेक्युरिटीको लागि गार्ड राख्ने जस्ता सरकारले गर्ने काम पनि स्थानीय व्यवसायी मिलेर गरिराखेका छौं। हामीले जोगाएको दरबारमार्गमा हामीलाई नै खेद्ने योजना भइरहेको छ। हामी सहन्नौं। पार्किङ हटाएपछि व्यापार घटेको हो ?मेयरकै लापरबाहीपूर्ण निर्णयले उपत्यकाको व्यापार ६० प्रतिशतले घटेको छ। व्यवसायीले मुनाफा कमाए पो कर तिर्छन्। घाटामा गए व्यवसायी र सरकारको राजस्व दुवै घट्छ। महानगरले आफ्नो दायित्व पूरा गर्न छाडेर महानगर प्रमुखको मुडअनुसार निर्णय गर्दै हिँडे जनताले सहेर बस्दैनन्। आफूमा भएको शक्तिको गलत प्रयोग गर्दै महानगरले वडासँग पनि समन्वय नै नगरी पार्किङ हटाएको छ। सही व्यवस्थापन भएन भने खुलामञ्चमा पार्किङ एरिया बनाए पनि जाम हट्दैन। मुख्य कुरा व्यवस्थापनको हो। सडक एरिया त विदेशमा पनि खाली नै हुन्छ नि ? काठमाडौंभन्दा धेरै जनघनत्व भएको भएको विकसित राष्ट्रहरूमा पनि पार्किङ समस्या समाधान गरिएको छ। कतै एक लाइन पार्किङ बनाएर हुन्छ कि अन्डरग्राउन्ड पािर्कङ एरियाको विकास गरेर हुन्छ। हरेक सहरमा पार्किङ समस्या समाधान गर्न आवश्यक छ। व्यवस्थित तरिकाले पार्किङ व्यवस्थापन गर्न जरुरी छ। व्यापार गरेबापत हामीले राज्यलाई कर बुझाएका छौं। सरकारले व्यापारीलाई संरक्षण गर्नुपर्छ। अधिकांश ग्राहक पार्किङ छैन भन्दै आउन छाडेका छन्। कि व्यवस्थित सवारी साधनको व्यवस्था गर्नुपर्यो। होइन भने पार्किङ एरिया निर्माण गर्नैपर्छ।"
७ महिनामा १८ प्रतिशत बजेट खर्च,"प्रदेश सरकारले चालू आर्थिक वर्षका लागि ४२ अर्ब ६३ करोड ५७ लाख बजेट विनियोजन गरेको थियो। बुटवल : लुम्बिनी प्रदेश सरकारको बजेट खर्च ७ महिनाको अवधिमा १८ प्रतिशतमात्रै भएको छ। निर्वाचन, सरकार परिवर्तन र राजधानी स्थानान्तरणका कारण बजेट खर्च हुन नसकेको हो। प्रदेश सरकारले चालू आर्थिक वर्षका लागि ४२ अर्ब ६३ करोड ५७ लाख बजेट विनियोजन गरेको थियो। जसमध्ये चालू आर्थिक वर्षको ७ महिना पूरा हुँदा विकास बजेट ४ अर्ब ५८ करोड ८१ लाख र चालू खर्च ४ अर्ब ९४ करोड २ लाख बजेटमात्रै खर्च भएको छ। प्रदेश लेखा नियन्त्रक कार्यालयका अनुसार आर्थिक वर्षको माघ मसान्तसम्म विकास बजेट १८६३ प्रतिशतमात्रै खर्च भएको छ। प्रदेश सरकारले यो अवधिमा चालू खर्च भने २७४४ प्रतिशत छ। लुम्बिनी प्रदेश सरकारले आर्थिक वर्ष २०७९०८० का लागि पुँजीगत खर्च २४ अर्ब ६३ करोड १९ लाख ५१ हजार र चालू खर्च १८ अर्ब ३७ लाख रुपैयाँ विनियोजन गरेको थियो। बजेट कार्यान्वयन गर्ने मन्त्रालयहरूले पछिल्ला दुई महिना काम नै गर्न नसकेको उच्च अधिकारीहरू बताउँछन्। आधा मन्त्रालय बुटवल, आधा मन्त्रालय देउखुरीका कारण मन्त्रालयले काम गर्न नसकेका हुन्। सबैभन्दा बढी पुँजीगत बजेट रहेको भौतिक पूर्वाधार विकास मन्त्रालयले केही दिन अघिमात्रै मन्त्री पाएको छ। यस मन्त्रालय मातहतका निकायले कार्यालय स्थानान्तरणका कारण ठेक्काको काम गर्न नसकिएको जनाएका छन्। प्रदेश लेखा नियन्त्रक दीपक ज्ञवालीले अहिले ठेक्काको चरणमै कार्यालय देखिएकाले बजेट खर्च नभएको बताए। समयमा नै ठेक्कापट्टा नहुने, बजेट आउनेबित्तिकै ठेक्कापट्टाका लागि सम्झौता नभई अन्तिम समयमा मात्रै हुँदा विकास बजेट खर्च हुन नसकेको देखिन्छ, उनले भने। आर्थिक वर्षको ६ महिना बितिसक्दा कुनै पनि मन्त्रालयको खर्च प्रगति सन्तोषजनक छैन। प्रदेश लेखा नियन्त्रक कार्यालयका अनुसार मुख्यमन्त्री तथा मन्त्रिपरिषद्को कार्यालयले चालू र विकास खर्च गरी ६ महिनामा १८८७ प्रतिशत बजेट खर्च गरेको छ। जसमा चालूतर्फ १८७० प्रतिशत र पुँजीगततर्फ २०७० प्रतिशत बजेट खर्च भएको छ। त्यस्तै अर्थ मन्त्रालयले चालू तथा पुँजीगत गरी १३२३ प्रतिशत, उद्योग, वाणिज्य तथा आपूर्ति मन्त्रालयले २७७४ प्रतिशत, ऊर्जा, जलस्रोत तथा सिँचाइ मन्त्रालयले १९९५ प्रतिशत, महिला बालबालिका तथा ज्येष्ठ नागरिक मन्त्रालयले ११५४ प्रतिशत, कृषि, खाद्य प्रविधि तथा भूमि व्यवस्था मन्त्रालयले १८९३ प्रतिशत बजेट खर्च गरेका छन्। साथै आन्तरिक मामिला, कानुन तथा सञ्चार मन्त्रालयले १८९३ प्रतिशत, वन, वातावरण तथा भूसंरक्षण मन्त्रालयले २६४१ प्रतिशत, भौतिक पूर्वाधार विकास मन्त्रालयले १८३३ प्रतिशत, पर्यटन, ग्रामीण तथा सहरी विकास मन्त्रालयले २२६१ प्रतिशत, शिक्षा, विज्ञान, युवा तथा खेलकुद मन्त्रालयले २८९८ प्रतिशत बजेट खर्च भएको छ। स्वास्थ्य, जनसंख्या तथा परिवार कल्याण मन्त्रालयले २८०४ प्रतिशत, श्रम, रोजगार तथा यातायात व्यवस्था मन्त्रालयले २८९७ प्रतिशत बजेट खर्च गरेको कोष तथा लेखा नियन्त्रकको कार्यालयले जनाएको छ। अर्थ विश्लेषक मनिकर कार्कीले प्रदेशहरूले बजेट कार्यान्वयनमा परम्परावादी शैली अपनाउँदा खर्च हुन नसकेको बताए। बजेट तर्जुमा गर्ने बेलामा जनताको आवश्यकताको पहिचान नगरी हचुवाको भरमा परियोजनाहरू छनोट गर्ने गरिएको छ, उनले भने, असारे विकासको परम्परा कायमै हँुदा आर्थिक वर्षको सुरुको महिनामा विकास खर्च कम हुने गरेको छ। त्रिभुवन विश्वविद्यालयका प्राध्यापक नूरजंग केसीले निर्वाचनका कारणले पनि यो समयमा बजेट कम खर्च भएको हुन सक्ने बताए। नीतिगत रुपमा नै समस्या रहेको हुनाले अपेक्षा गरे जति बजेट खर्च हुन सकिरहेको छैन, उनले भने, यसमा सुधार हुनुपर्छ। प्रशासनिक भवन बन्दै लुम्बिनी प्रदेश सरकारले स्थायी राजधानीमा तीन अर्ब रुपैयाँ लागतमा भवन निर्माणको काम सुरु गरेको छ। मुख्यमन्त्रीसहित ९ मन्त्रालयका प्रशासनिक भवन निर्माण सुरु गरिएको हो। ३ अर्ब ९ करोड २९ लाख रुपैयाँ लागतमा अपांगमैत्री प्रशासनिक भवन बन्नेछन्। प्रशासनिक भवन २०८२ साल पुसमसान्तभित्र निर्माण सक्ने लक्ष्य रहेको छ। खानेपानी, ग्रामीण तथा सहरी विकास मन्त्री चेतनाराण आचार्यले प्रशासनिक भवन निर्माण तोकिएकै समयमा सकिने र बजेटका अभाव हुन नदिने बताए। अहिले प्रशासनिक भवन नभएका कारण मुख्यमन्त्री कार्यालयसहित मन्त्रालयहरू राप्ती प्राविधिक शिक्षालयको भवन, राप्ती गाउँपालिकाका वडा कार्यालयहरूमा रहेका छन्।"
जातीय विभेदको घटनामा मेयर र सीडीओ बसेर मिलापत्र,"पीडकको पहुँचका आधारमा सुरक्षा निकाय र जनप्रतिनिधि बसेर जातीय विभेदको घटना मिलापत्र ओखलढुंगा : जातीय विभेदको घटनाका दोषीलाई कारबाहीको दायरामा ल्याउनुको साटो जनप्रतिनिधि, प्रमुख जिल्ला अधिकारी, डीएसपी बसेर मिलापत्र गराएका छन्। सिद्धिचरण नगरपालिका४ रुम्जाटारस्थित शिव मन्दिरमा महाशिवरात्रिका दिन शनिबार पूजा गर्न दलित समुदायका व्यक्तिलाई मन्दिर रेखदेख गर्दै आएका लक्ष्मण गुरुङलगायतले अवरोध गरेका थिए। त्यस कार्यमा उनीसहित मन्दिर संरक्षण समितिका पदाधिकारीले मिलेमतो गरेको भन्दै सरोकारवालाले आइतबार जिल्ला प्रशासन कार्यालयमा ज्ञापनपत्र बुझाएका थिए। त्यसपछि आइतबारै प्रमुख जिल्ला अधिकारी प्रदर्शनी कुमारी, सिद्धिचरणका नगर प्रमुख तेजन खनाल, प्रहरी नायव उपरीक्षक दीपकबहादुर केसी, वडाध्यक्ष रत्नबहादुर गुरुङ सम्मिलित बैठक बसेको थियो। उक्त बैठकले पाँचवटा निर्णय गर्दै दोषीलाई उन्मुक्ति दिन खोजेको पीडित पक्षको गुनासो छ। राष्ट्रिय दलित आयोगका प्रवक्ता सुन्दर पुर्कुटीले यो घटना गम्भीर भएको बताए। यस्ता घटनामा मिलापत्र गराउन नपाइने उनको भनाइ छ। गृह मन्त्रालयलाई यसबारे सोध्ने र अनुसन्धान गर्ने प्रवक्ता पुर्कुटीले बताए। पीडकको पहुँचका आधारमा सुरक्षा निकाय र जनप्रतिनिधि बसेर जातीय विभेदको घटना मिलापत्र गराउन बाध्य बनाएको भन्दै दलित समुदाय आक्रोशित छन्। बैठकका निर्णयमा अब उप्रान्त मन्दिरहरूमा दलितलाई पूजा गर्न रोकतोक गर्नेउपर कानुनी कारबाही गर्ने, दलितले निर्वाध रूपमा पूजा गर्न पाउने व्यवस्था तत्काल मिलाउनेलगायत छन्। मठमन्दिरमा लगाउने गरिएको ताला अब उप्रान्त खोल्ने र सबै दलितहरूलाई निर्वाध रूपमा पूजा गर्ने वातावरण मिलाउने, निर्णयमा लेखिएको छ, मन्दिरमा दलितको तर्फबाट समेत प्रतिनिधित्व गराउने। दलितलाई सार्वजनिक स्थलहरूमा निर्वाध प्रवेश र पहुँच हुनुपर्ने, सबै मन्दिरमा दलितलाई पूजाआजा गर्न दिनुपर्ने माग राखेर ज्ञापनपत्र बुझाइएको दलित अगुवा युवराज गजमेरले बताए। जातीय विभेद यसअघि रुम्जाटारमा दलितलाई मन्दिर प्रवेशमा रोक लगाइएको मात्र नभई मन्दिरमा ताला लगाएर राख्ने गरिएको थियो। महाशिवरात्रीमा पूजा गर्न गएकी शिक्षिका कृष्णकुमारी गजमेरलगायतलाई पूजा गर्न नपाउने भन्दै रोकेका थिए। उक्त घटनाको समाचार अन्नपूर्ण पोस्ट्मा छापिएपछि वडामै मिलापत्रको प्रयास भएको थियो। गाउँमा माफी मागे पनि पीडित पक्षले पीडकलाई कारबाहीको मागसहित आइतबार जिल्ला प्रशासन कार्यालयमा धर्नासहित ज्ञापनपत्र दिएका थिए। यो विषयमा साँझ ७ बजेसम्म छलफल चलेको थियो। पीडितको गुनासो रेकर्ड गर्न जिल्ला प्रशासन कार्यालय पुगेका पत्रकारलाई प्रमुख जिल्ला अधिकारी कुमारीले आन्तरिक विषय भन्दै बाहिर निकालेकी थिइन्। पत्रकारलाई बाहिर निकालेपछि साँझ सुरक्षा प्रमुख र नगर प्रमुखसमेत बसेर जातीय विभेदको घटनामा कारबाही नगरी मिलापत्र गर्ने निर्णय गरेका हुन्। संविधानको धारा २४ मा छुवाछूत तथा भेदभावविरुद्धको हकको व्यवस्था छ। जातीय तथा अन्य छुवाछूत र भेदभाव (सजाय र कसुर) ऐन, २०६८ को दफा ३ मा जातीय तथा अन्य सामाजिक छुवाछूत र भेदभाव गर्न नहुने उल्लेख छ। यही यससम्बन्धी कसुर गरे ऐनको दफा ७ ले कैद र जरिवानाको सजायको व्यवस्था गरेको छ।"
"आफ्नो होइन, देशबारे सोचौं","आफू सत्तामा भए सबै ठीक नत्र सबै गलत। यस्तो मानसिकताले न व्यक्तिको विकास हुन्छ, न देशको। २०४६ सालमा प्रजातन्त्र आएपछि देशमा परिवर्तन होला भन्ने आमअपेक्षा थियो। ३३ वर्ष बित्यो तर नागरिकले परिवर्तनका आभास पाएनन्। खासमा देश विकासको अवस्था धेरै राम्रो होला भन्ने अपेक्षा थियो। त्यो हुन सकेन। तीन दशक नाघिसक्दा केही नपाएपछि नागरिकले अब सरकारको नेतृत्वमा जाने राजनीतिक दलहरूलाई कसरी विश्वास गर्ने ? के आधार बाँकी छन् र विश्वास गर्न ? पछिल्लो निर्वाचनले पनि राम्रो परिणाम दिएन। एक किसिमले गोलमालजस्तो भएको छ। पाँच वर्ष सरकार टिक्दा धेरै थोक होला भनेजस्तो भइसकेको छ। निर्वाचनलाई खेल मान्दा त्यसको नियमलाई पनि त मान्नै पर्यो नि। जसलाई नागरिकले सरकार चलाउने म्यान्डेड दिन्छन्, उसैको भरोसा गर्ने हो र अपेक्षा पनि उसैसँग गर्ने हो। यहाँ त आफू सरकारमा गए सब ठीक नगए सब बेठीक भन्ने चलन भयो। यो चाहिँ भएन। प्रतिपक्ष पनि सरकारमै आउनु पूरै गलत अभ्यास हो। अरू देशमा पनि सिद्धान्त अगाडि सारिएको छ, हाम्रो पनि त्यस्तै हुनुपर्छ। मानिस पूर्ण नहुने हुनाले राम्ररी गर्छु भन्दा पनि उल्टो हुनसक्छ त्यसैले सरकारलाई प्रतिपक्ष चाहिन्छ। अचम्म के भने प्रतिपक्ष हुनुपर्ने नेपाली कांग्रेस सरकारलाई समर्थन गरेर राष्ट्रपति ताकिराखेको छ। उसको यो काम त पक्कै सही छैन होला। सरकारमा सहभागी दलमा पनि उपयुक्त मान्छे छन् नि। फेरि राजनीतिमा सक्रिय हुने मान्छे नै सबैभन्दा राम्रो हुन्छ भन्ने छैन, होइन। राम्रा मान्छेहरू छन् अर्थात् योग्य मान्छेहरू छन् नि। म त भन्छु, योग्य मान्छेलाई दिनुभन्दा पनि बढी सक्रिय मान्छेलाई मात्र दिने चलन देखिन्छ जुन झन् विवादास्पद हुन्छ, भइरहेको छ। सरकारकै कुरा गर्दा पनि निर्वाचनअघि पुराना दलहरूले राम्रो काम गरेनन् भनेर आलोचना गर्ने नयाँ दलहरूले पनि अडान लिन सकेको देखिएन। जो नयाँहरू सरकारमा आए, उनीहरूले जनआकांक्षाअनुरूप गर्न सकेको देखिएन। नेपालको राजनीतिमा परिपक्वता अझै आउन सकेन। नयाँहरूले संविधानलाई नै राम्रोसँग बुझेका छैनन्। अर्कोतिर देश कसरी सञ्चालन गर्नुपर्छ भन्ने ज्ञान पनि गहिरो देखिएन। राजनीतिक पार्टीहरूको धर्म के हो ? त्यो नेता, कार्यकर्तालाई थाहा नभएपछि झनै भद्रगोल हुने भइहाल्यो। सामाजिकआर्थिक क्रान्तिका जरुरी छ तर यसका लागि पनि त राजनीतिक स्थिरता आउनुपर्यो। तीन दशकमा नआएको स्थिरता अब आइहाल्छ भन्ने आधार पनि देखिएका छैनन्। अरू देशमा राजनीतिक स्थिरतापछि झन्डै दुई दशकभित्रै अर्थतन्त्र अब्बल भएको पाइन्छ। हामी नेपालीले के गर्छौं ? सबैले चिन्ता लिएर यस्तो गर्नुहुन्न भनेर सकारात्मक रूपले काम गर्यौं भने राजनीति स्थिर हुन्छ। होइन भने अरूले जतातिर लैजान्छन्, उतै जान्छौं। यसमा आम नेपालीदेखि देश हाँक्नेसम्म सबैले चिन्तन गर्नुपर्यो। अनिमात्र सक्रिय हुने हो। कसैले पनि देशलाई अप्ठेरो हुने काम गर्नु भएन। अरू देशलाई बिगारेर अगाडि बढ्ने देशहरू पनि छन्। उनीहरूको हा हा हो हो मा हामी लाग्नु भएन। दाजुभाइमा एकआपसमा झगडा हुन्छ, स्वाभाविक पनि हो यो। तर त्यसलाई भित्रै राख्नुपर्छ, अन्यत्र ओकल्नु हुन्न। यस यथार्थलाई मूल पार्टीका साथीहरूले ध्यान दिनुभयो भने देश उँभो लाग्न थाल्छ। हाम्रै देशका साथीहरूमात्र लाग्ने हो भने मुलुकमा राजनीतिक स्थिरता र सिस्टम धेरै परको विषय होइन। तर विदेशीहरू पछाडि भएकाले भन्न सकिन्न। तिनले त आफ्नो स्वार्थअनुसार हाम्रो देशलाई हराउन चाहन्छन्। म गलत छैन भने हामी त्यसैमा पछि लागेजस्तो लाग्छ। जस्तो, एउटा उदाहरण सन् १९१७ को रूसी क्रान्तिपछि आफ्नै केन्द्र समितिका कति नेताले विदेशबाट गुप्तचर विभागबाट पैसा पाइरहे। तिनीहरूको हत्यापछि हाम्रै नेता, मन्त्रीहरूको समेत पासपोर्ट जर्मनको गुप्तचर विभागसँग छ। बिरामी भयो भनेर विदेश जाने सबै उपद्रव उताबाट गराउने काम पनि भएको छ। हाम्रो सिमाना पनि खुल्ला छ। को कहाँ जान्छ थाहै हँुदैन। त्यसैले हरेक पार्टी जो सरकारमा जान्छन्, तिनीहरूको केन्द्रीय समितिको विचार देखिन्न। केही भए पनि वान फोर्थ चाहिँ विदेशीहरूबाट सञ्चालित छ। पटुकोभित्र भन्दा पनि पार्टीभित्र बसेर सबैलाई राम्रोसँग बन्दोबस्त गराउन सक्ने नेताहरूको खाँचो छ। चार पाँचजना पदको निम्ति तलमाथि गर्ने होलान्। सबै छैनन्। खासमा साथीहरूलाई कमान्ड गर्ने पार्टी नेतृत्वमा भर पर्छ। अर्को एउटा समस्या के देखिएको छ म अढाइ वर्ष चलाउँछु, तँ अढाइ वर्ष चला। देश चलाउने कुरो हो। व्यक्ति व्यक्तिबीचको कुरो होइन यो। देश विकासका लागि यसरी बाँडचुँड गर्नु कति उपयुक्त होला ? सबैले बुझेकै कुरो हो। खासमा यो गलत हो। यसको बिज पहिल्यै रोपिएको रहेछ। पछिकाले त पछ्याउने नै भए। नेपालमा यो कहाँबाट सुरु भयो भने कांग्रेसनेता बीपी कोइरालाको सरकारको पालामा। कोइरालालाई सरकार नदिने कुरा भएपछि डा तुलसी गिरीलाई जवाहरलाल नेहरूले कमसेकम एक, दुईवटा सांसदसम्म दरबार र संसद्को बीचमा पुलको काम गर्न सक्ने मान्छे हामीलाई चाहिएको छ भनेपछि यस्तो भयो। बीपीलाई बनाउनु हुन्न भन्ने होइन भन्ने पनि आयो। त्यसपछि त्यो दबाबले बनेको आधा समय सुवर्णशमशेरलाई र आधा बीपी कोइरालालाई दिइयो। खासमा व्यक्ति र देशलाई फरक आँखाले हेर्नुपर्छ। यसमा कुनै सम्झौता गर्नु हुन्न। खासमा अढाइ वर्षपछि नयाँ सरकार छान्नु उपयुक्त हुन्छ। यो सबैले मनमा राख्नु पर्यो। साँच्चै आफूले वचन नै दिएको हो भने वचन त पूरा गर्नु पर्यो। होइन भने आफूले छोडिदिनु पर्यो। देशको चिन्ता नभएपछि सरकारमा बसेर के गर्ने ? सरकारमा जानु देश चलाउनु हो। राम्रो काम गर्न, विकास गर्न र जनतालाई सेवासुविधा दिनलाई हो। अब पनि नेताले देश सोचेनन् भने नागरिकले कहिले सुविधा पाउने ? त्यसकारण नेताहरूले अब गहिरिएर सोच्नुपर्ने बेला आएको छ। सधैं आफू, आफ्ना र आफन्तमा केन्द्रित भएर देश उँभो लाग्दैन। उँधो लाग्ने मतिमा रमाएर हुँदैन। गर्ने एउटा भन्ने अर्को गरेर हामीले जे बोले पनि हुन्छ, झुट बोले पनि हुन्छ भन्ने भाष्य नै गलत छ। सरकारमा जाँदैमा सबै त्यत्तिकै राम्रो जानकार हुन्छन् भन्ने होइन। कहिलेकाहीँ त राजालाई पनि ठगले ठगेकै थियो। राजाहरू पनि जनतासँग व्यावहारिक जीवनमा नजाने (सीमित घेरामा बस्ने) भएकाले सबै कुरा थाहा हुन्नथ्यो। यस सन्दर्भमा रोचक घटना छ। एकचोटि राजाले प्रधानमन्त्रीलाई भने, ठग भनेको कस्तो हुन्छ ? मान्छेजस्तै हो सरकार, उनले भनेछन्। उसो भए एकचोटि एउटा राम्रो ठगलाई बोलाउनू भनेछन्। प्रधानमन्त्रीले पनि सबैभन्दा ठूलो ठगलाई बोलाइदिएछन्। तिमी के गर्छौ ? भनेर सोध्दा म ठग्छु सरकार भनेछ। कसरी ठग्छौ ? एकचोटि देखाऊ त भनेपछि उसले भनेछ, त्यसका लागि घरबाट किताब लिएर आउनु पर्छ। मेरो घर टाढा छ। राजाले एउटा राम्रो घोडा लिएर जाऊ र किताब लिएर आऊ भनेछन्। हेर्दाहेर्दै केही घण्टा बिते। राजाले प्रधानमन्त्रीसँग सोधेछन्, खै त्यो ठग त आएन नि ? प्रधानमन्त्रीले भनेछन्, अब ऊ आउँदैन सरकार। के लागिरहेको छ भने जुनसुकै पार्टीको सरकार आए पनि नागरिकलाई ठग्ने नै हो। ठगको घेरामा परेको हुनाले सम्भवतः अब हामी पछि परेका हौं भन्ने सबैले महसुस गरेका छौं। ठगिनबाट जोगाउने काम पनि राजनीतिक पार्टीहरूकै हो। हामी राजनीति गर्नेहरू सरकारमा पुग्छौं, देश चलाउँछौं भने जिम्मेवारी हाम्रो होइन र ? सेवा दिन पुगेकाहरूले ठग्न मिल्छ ? हरेक राजनीतिक पार्टी एउटा न एउटा वर्गको आधारमा र सिद्धान्तको आधारमा आदर्श समाज सिर्जना गर्नकै निम्ति स्थापना भएको हुन्छ। तर दुर्भाग्य, आजका राजनीतिक पार्टीहरू जो सरकारमा छन् र अरू बाहिर बसेका पार्टीहरूको विषयमा पनि केलाउँदा त्यसअनुसारको प्रतिफल नेपालीले पाउन सकेका छैनौं। अब विदेशीलाई भन्ने कुरा होइन, हामी आफैं देशवासी नागरिक, पार्टीका नेता र कार्यकर्ता सबै जिम्मेवार बन्न जरुरी छ। एकै दिनमा छलाङ मार्न सकिने कुरो होइन यो। छलफल, अन्तरक्रियाहरूमा लैजानु पर्छ। अहिले देखिएका कुरामध्ये खेद लाग्दै कुरा हो यो। नेपाली कांगे्रस देशको सबैभन्दा पुरानो पार्टीमध्येको हो। राम्रो गर्छु भन्दाभन्दै सोचेर गरेका काम पनि परिणाम उल्टो भएर गएका सरकारका धेरै उदाहरण छन्। त्यसैले कांग्रेसले सरकार असफल भयो भने त्यसलाई सच्याउनेजोगाउने काम प्रमुख प्रतिपक्षी बनेर गर्नुपर्छ। सरकारका गल्ती कमजोरी प्रमुख प्रतिपक्षले हेरिरहेकै हुन्छ। प्रतिपक्षले कुनै पनि बेलामा यो सरकार असफल हुन सक्छ, त्यसबेला जोगाउनुपर्छ भनेर वेइटिङ मा बस्ने हो। विपक्षी छायाँ सरकार हो। सरकारसँग जति मन्त्रालय र विभाग छन्, त्यहीअनुसारको प्रतिपक्षी मन्त्रिमण्डल बनाउनु पर्छ। जसरी पहिला नेपाली कांग्रेसको सरकार ढल्यो, त्यसरी ढल्न सक्ने सम्भावना धेरै भएको हुनाले त्यसबेला छायाँ सरकारमा जान्छ। यसले सरकारले गरेका कमी, कमजोरीहरूलाई सच्याउने अवसर दिन्छ। खासमा दलहरू पदका निम्ति होइन, सिद्धान्तका निम्ति, नीतिका निम्ति अघि बढ्नुपर्ने हो। किनकि सरकारमा जाने बाटो निर्वाचन हो। निर्वाचनमा घोषणापत्र जसले जे बनाउँछ, सरकारमा पुग्दा कार्यान्वयन गर्नुपर्ने पनि त्यही नै हो। तर, नेपालको हकमा त्यसो खासै हुन्न। घोषणा पत्रअनुसार गरे नागरिकले पुनः पत्याउने हो, नत्र निर्वाचनमा सजाय दिन्छन्। दलहरू इमान्दार हुने हो भने घोषणा पत्रअनुसार योजना र बजेट बनाउनु पर्छ। यसो भयो भने देशमा विकास पनि हुन्छ। अहिले नेकपा माओवादी केन्द्रका अध्यक्ष पुष्पकमल दाहाल प्रचण्डजीको नेतृत्वमा सरकार छ। के उहाँले निर्वाचनताका जारी गरेको घोषणापत्रअनुसार नै अहिले काम गरिरहनु भएको छ ? सरकारमा सहभागी सबै पार्टीले घोषणापत्रकै आधारमा काम गरिरहेका छन् त ? यी सबै कुरा नैतिकताको प्रश्न पनि हो। सरकारमा नपुगुञ्जेल यो भएन ऊ भएन भन्ने तर पुगेपछि सबै बिर्सने संस्कृति सबैभन्दा घातक छदलीय नेतामा। एउटाले अर्कोलाई हिलो छ्याप्ने काम गर्नु हुन्न। आफू भए सबै ठीक नत्र सबै गलत। यस्तो मानसिकताले न व्यक्तिको विकास हुन्छ, न देशको।"
टेलिकमका सेवा सुधार्न व्यवस्थापनलाई अल्टिमेटम,"टेलिकमको सञ्चार सेवा अवरुद्ध हुने क्रम बढ्दै गएपछि सेवाग्राही पनि आजित भएका छन्। काठमाडौं : नेपाल टेलिकमका सेवाहरूमा बारम्बार समस्या देखिएपछि कर्मचारी युनियनहरूले तत्काल सुधार गर्न नेतृत्वलाई अल्टिमेटम दिएका छन्। एक महिनामै तीन पटक पोस्टपेड मोबाइलमा समस्या आएपछि उनीहरूले व्यवस्थापनलाई चेतावनी दिएका हुन्। टेलिकमले माघ ३ गते आएको समस्यामा विज्ञप्ति जारी गरी प्र्राविधिक समस्याका कारण ग्राहकमा पर्न गएको असुविधाप्रति क्षमा मागेको थियो। पछिल्लो समयमा फागुन ३ र ४ गते पनि यस्तै समस्या आएको थियो। टेलिकमले जीएसएम पोस्टपेड मोबाइलको बिलिङमा समस्या आएको जनाएको छ। चार वटा युनियनले भने समस्या दोहोरिन गएको र कम्पनीले क्षति व्यहोर्नु परेकोमा छानबिन गरी सात दिनभित्र समस्या समाधान गर्न ध्यानाकर्षण गरेका छन्। बिलिङमा प्राविधिक समस्या देखाइएको छ, नेपाल दूरसञ्चार राष्ट्रिय कर्मचारी संगठनका महासचिव तेजबहादुर शाही भन्छन्, बिलिङ सिस्टम आउटडेड भइसक्यो नयाँ जडान गर्नुपर्नेमा व्यवस्थापन पक्षबाट टालटुले जवाफ मात्रै दिने गरेका छन्। नेपाल दूरसञ्चार राष्ट्रिय कर्मचारी संगठनका महासचिव मणि पोखरेलले कर्मचारीले शुक्रबार ध्यानाकर्षण गराएसँगै छलफल सुरु भएको बताए। उनका अनुसार आइतबार ९१० घण्टासम्म टेलिकम सञ्चालक बोर्ड, उच्च व्यवस्थापन र चारवटा कर्मचारी युनियनका अध्यक्षहरूबीच टेलिकम सुधारका विषयमा छलफल भएको थियो। प्रबन्ध निर्देशक सुनील पौडेलले एक साताभित्र सुधारका प्रक्रिया सुरु गर्ने प्रतिबद्धता जनाएको उनले बताए। बिलिङमा बारम्बार समस्या आएपछि कर्मचारी युनियनहरूले व्यवस्थापन र बोर्डको गत शुक्रबार ध्यानाकर्षण गराएका हुन्। नेपाल टेलिकम वर्कस् युनियनका महासचिव लोकेन्द्र पनेरूले पछिल्लो समयमा नेतृत्वबाट सुधार गर्ने प्रतिबद्धता आएको बताए। टेलिकम सुधारका लागि बोर्ड र व्यवस्थापनबीच छलफल सुरु भएको जनाइएको छ। बिलिङ सिस्टम आउटडेड भएका कारण पछिल्लो समयमा नेपाल टेलिकममा समस्या आएको जनाइएको छ। सेवाग्राहीले सास्ती भोगिरहनुपर्ने अवस्था अन्त्य गर्न टेलिकम कर्मचारी युनियनहरूले माग गरेका छन्। उनीहरूले सिस्टम र सेवाको प्राविधिक परीक्षण गराउन भनेका छन्। दोषी उपर कारबाही गर्न, दूरसञ्चार सेवा भरपर्दो र विश्वासिलो बनाउन एवं कम्पनीका आयोजनाको श्वेतपत्र जारी गर्न र समस्याको दिगो समाधानसहितको कार्ययोजना ७ दिनभित्र लागू गर्न युनियनले भनेका हुन्। सुधारको पहल नगरेमा कम्पनीको रक्षार्थ हामी संघर्षमा जान बाध्य हुनेछौं विज्ञप्तिमा भनिएको छ। टेलिकमको सञ्चार सेवा अवरुद्ध हुने क्रम बढ्दै गएपछि सेवाग्राही पनि आजित भएका छन्। युनियनहरूले सेवाग्राहीले भोग्नु परेको सास्ती र कम्पनीले व्यहोरेको क्षतिप्रति गम्भीर ध्यानाकर्षण भएको जनाएका छन्। महासचिव शाहीले छानबिन समितिको प्रतिवेदन सार्वजनिक नहुँदा दुःख लागेको बताए। दोषी उपर कारबाहीमा तदारुकता नदेखाउनुले सम्बन्धित पक्षमा संवेदनशीलता, जिम्मेवारीबोध र जवाफदेहितामा कमी भएको युनियनको ठहर छ।"
नेपालभारत विद्युत् व्यापार गर्न थप २ प्रसारणलाइन बन्ने,"बैठकले अन्तरदेशीय विद्युत् व्यापारका लागि उच्च क्षमताका प्रसारणलाइन निर्माणलाई अगाडि बढाउने निर्णय गरेको छ। काठमाडौं : नेपाल र भारतबीच विद्युत् आयातनिर्यातका लागि रणनीतिक महत्वका थप दुई अन्तरदेशीय प्रसारणलाइन पाँच वर्षभित्र बनाइने भएको छ। दुई देशका ऊर्जासचिवस्तरीय बैठकमा यी प्रसारणलाइन तोकिएकै अवधिमा पूरा गर्ने सहमति जुटेको ऊर्जासचिव दिनेश घिमिरेले बताए। यो पटकको सबैभन्दा ठूलो र नेपालले चाहेको निर्णय पनि यही दुई प्रसारणलाइन हुन्। आन्तरिक विद्युत् प्रसार तथा भारतमा बिजुली आयात निर्यात गर्न यी प्रसारणलइन महत्वपूर्ण छन्, सचिव घिमिरेले भने। यी प्रसारणलाइन बुटवलगोरखपुरको मोडालिटीमा बनाउने सम्बन्धमा भारत सकारात्मक देखिएको छ। भारतले सरकारसँगको छलफलपछि अघि बढ्ने भनेको छ। हामीले पनि मन्त्रिपरिषद्बाट लगानी स्वीकृत गराउनुपर्ने हुन्छ, सचिव घिमिरेले भने। नेपालभारत ऊर्जासचिवस्तरीय संयुक्त निर्देशक समितिको दशौं बैठक प्रसारणलाइन विस्तार र व्यापार प्रवद्र्धनमा महत्वपूर्ण निर्णयसँगै सम्पन्न भएको सहभागीको भनाइ छ। ऊर्जा, जलस्रोत तथा सिँचाइ मन्त्रालयका सचिव घिमिरे र भारतीय समकक्षी आलोक कुमारको सहअध्यक्षतामा शनिबारसम्म दुई दिन भारतको राजस्थानमा बैठक चलेको थियो। त्यस बैठकले अन्तरदेशीय विद्युत् व्यापारका लागि उच्च क्षमताका प्रसारणलाइन निर्माणलाई अगाडि बढाउने निर्णय गरेको छ। हाम्रो अन्तरदेशीय प्रसारणलाइन गुरुयोजनाअनुसार मध्यभागको मस्र्याङ्दी करिडोर, दोर्दी बूढीगण्डकीलगायत आयोजनाको विद्युत् प्रसारण बुटवलगोरखपुरबाट हुने भनिएको छ। पूर्वका आयोजनाको विद्युत् प्रसारण इनरुवापूर्णियाबाट र पश्चिमका फुकोट, कर्णाली बेतनलगायत आयोजनाको विद्युत् प्रसारण लम्कीबरेलीबाट गर्ने जनाइएको छ। बिजुली पूर्वबाट पश्चिम पुर्याउन र बढी भएको उत्पादन भारत पठाउन यी प्रसारणलाइन आवश्यक मानिन्छ। यस्तै, नेपालभारत अन्तरदेशीय प्रसारणलाइन ढल्केवरमुजफ्फपुरबाट ८ सय मेगावाटसम्म आयातनिर्यातको सहमति भएको छ। हाल सञ्चालनमा रहेको ढल्केबरमुजफ्फरपुर ४०० केभी पहिलो अन्तरदेशीय प्रसारण लाइनबाट आयात निर्यात भइरहेको विद्युत् क्षमतालाई ६ सयदेखि बढाएर ८ सय मेगावाट पुर्याउने निर्णय भएको छ। यस्तै भारतको विहारसँग जोडिएका अन्य चार प्रसारणलाइनबाट पनि करिब ४ सय मेगावाट निर्यातका लागि भारत सहमत भएको छ। आगामी वर्षायामदेखि नै बढी भएको बिजुली भारत पठाउन सकिने घिमिरेले बताए। विहारसँग विद्युत् व्यापार गर्न १३२ (किलोभोल्टकेभी)का चार प्रसारणलाइन छन्। जसमा रक्सौलपरवानीपुर, कुशाहाकटैया, नानपाराकोहलपुर र मैनियानौतनवा छन्। यसअघि यी लाइनबाट आयात मात्र गरिरहेकामा आगामी वर्षादेखि निर्यात पनि गर्ने नेपालको प्रस्तावमा भारत सकारात्मक भएको घिमिरेले सुनाए। यसका लागि भारतको केन्द्रीय विद्युत् प्राधिकरण (सीईए)ले नेपालको प्राधिकरण र भारतको विहार राज्य सरकारसँग छलफल गरी प्रक्रिया मिलाएर आगामी वर्षासम्म निर्यात गर्ने गरी काम गर्ने भनिएको छ। यी सबै लाइनको भारतीय खण्डमा सानातिना काम गर्न बाँकी रहेछ। ती काम नहुँदा पनि अहिले हामीले आयात गरिरहेको मात्रामा निर्यात गर्न सकिनेछ, उनले भने। कुशाहाकटैयाको काम एक महिना, रक्सौलपरवानीपुर अप्रिलमे, मैनियानौतनवा प्रसारणलाइन सेप्टेम्बर र नानपाराकोहलपुर आगामी वर्षको पहिलो महिनाभित्र सम्पन्न गर्ने समय तोकिएको छ। यी काम सम्पन्न भए बढी मात्रामा बिजुली आयातनिर्यात गर्न सकिन्छ। ढल्केवरमुजफ्फपुरबाट ८ सय र विहारसँग जोडिएका प्रसारणलाइनबाट करिब ४ सय गरी यस वर्षको वर्षायाममा करिब १२ सय मेगावाट निर्यात गर्न सकिने बाटो खुलेको छ।नेपालभारत अन्तरसरकारी सम्झौताका आधारमा नेपालबाट दीर्घकालीन रूपमा विद्युत् निर्यात गर्न प्रस्ताव गरिएको थियो। भारतीय पक्षले यसलाई सकारात्मक रूपमा लिँदै नेपालबाट प्रस्ताव प्राप्त गरेपछि जाँच गरी आवश्यक निर्णय लिइने बताएको छ। टनकपुरबाट नेपालले विद्युत् आयात मात्र गर्दै आएकोमा अब निर्यात पनि गर्न पाउने सहमति भएको छ। बैठकले टनकपुरमहेन्द्रनगर १३२ केभी सिंगल सर्किटबाट अप्रिलदेखि जुनसम्म ७० र जुलाईदेखि मार्चसम्म ८० मेगावाट दुवैतर्फ प्रवाह गर्न सहमति दिएको नेपाल विद्युत् प्राधिकरणका कार्यकारी निर्देशक कुलमान घिसिङले बताए। अर्को वर्ष पश्चिममा २ सय मेगावाट थपिन्छ भनेकामा कन्डक्टर अपग्रेड गरी टनकपुरबाटै उक्त बिजुली भारत पठाउने र यसका लागि उक्त प्रसारणलाइन, सबस्टेसन अपग्रेड गर्ने सम्बन्धमा सहसचिवस्तरीय ज्वाइन्ट टेक्निकल टिम (जेटीटी)ले अध्ययन गर्ने भनिएको छ। बैठकमा सहभागी कार्यकारी निर्देशक घिसिङले नेपालले भारतको प्रसारण ग्रिड प्रयोग गरी बंगलादेश विद्युत् निर्यात गर्न राखेको प्रस्तावलाई भारतले सकारात्मक रूपमा लिएको बताए। निर्यात गरिने जलविद्युत् आयोजनाको नाम पठाएपछि आवश्यक सहमति दिने निर्णय भएको घिसिङले उल्लेख गरे। बंगलादेश विद्युत् निर्यात गर्ने आयोजनाको प्रस्ताव स्वीकृतिका लागि भारतको केन्द्रीय विद्युत् प्राधिकरणसमक्ष बढाउने र प्राधिकरणले आवश्यक परीक्षण गरी भारत सरकारले जारी गरेको विद्युत् आयातनिर्यात (क्रसबोर्डर) निर्देशिकाको परिधिभित्र रहेर सहमति दिने निर्णय भएको छ, घिसिङले भने। नेपालले १३२ केभी तथा त्यसभन्दा कम क्षमताका प्रसारणलाइनमार्फत भारतीय बजारमा विद्युत् निर्यातको प्रस्ताव राखेको थियो। भारतले उक्त प्रस्ताव अन्तर राज्य प्रणाली कारोबारको भएको र प्रसारण शुल्क, चुहावट आदि विषय रहेकाले केन्द्रीय विद्युत् प्राधिकरणले भारतीय निकायहरूसँगको समन्वयमा टुंगो लगाउने निर्णय भएको छ। नयाँ बुटवलगोरखपुर लाइन कार्यान्वयन तथा प्रसारण सेवा सम्झौता छिट्टै सम्पन्न गर्ने र उक्त लाइन मार्च २०२५ सम्ममा निर्माण सम्पन्न गर्ने निर्णय भएको छ। बैठकले संखुवासभामा भारतीय सरकारको स्वामित्वको सतलज जलविद्युत् निगमले निर्माण गरिरहेको अरुण तेस्रो आयोजनाको निर्माणाधीन ढल्केबर सीतामढी (भारत) ४०० केभी प्रसारणलाइनबाट पनि विद्युत् आदान प्रदान गर्न अध्ययनका लागि संयुक्त प्राविधिक टोलीलाई निर्देशन दिएको छ। उक्त प्रसारण लाइनको क्षमता करिब २ हजार मेगावाट हो। नेपालमा सौर्यलगायत ऊर्जा क्षेत्रमा परामर्श सेवा तथा क्षमता अभिवृद्धि उपलब्ध गराउन भारतको एनटीपीसीसँग समझदारीपत्रमा छिट्टै हस्ताक्षर हुने भएको छ। बैठकमा हरित हाइड्रोजनको क्षेत्रमा द्विपक्षीय सहयोग गर्ने निर्णय भएको छ। संयुक्त निर्देशक समितिको ११ औं बैठक ६ महिनापछि चितवनमा बस्ने तय भएको जनाइएको छ।"
रोकिएन महिला हिंसा,"समाजमा महिला हिंसाका यस्ता कयौं क्रुर घटनाहरू दिनहुँ बढिरहेका छन्। काठमाडौं : घटना १ महोत्तरी मटिहानी१ धीरापुरकी ४० वर्षीया आमना खातुनको बलात्कारपछि हत्या भयो। ६ असोज २०७९ मा उनको शव बाँसघारीमा भेटियो। छिमेकी २४ वर्षीय मोजाहिर अन्सारीले बलात्कारपछि घाँटी, छाती र पेटमा पेचकस घोपेर उनको हत्या गरेका थिए। हत्यापछि शव लुकाएर अन्सारी फरार थिए। घटना २महोत्तरीको भंगहा नगरपालिका९ कञ्चनवनकी ३५ वर्षीया प्रमिला सादालाई मट्टीतेल खन्याएर जिउँदै जलाइयो। आगो लगाउने अरू कोही नभएर उनका पति शंकर सदा थिए। २१ साउन २०७९ मा घरायसी विवादका क्रममा आक्रोसित शंकरले सुतिरहेकी प्रमिलाको शरीरमा आगो सल्काएर भागेका थिए। प्रमिलाको उपचारको क्रममा काठमाडौंको कीर्तिपुर अस्पतालमा ज्यान गयो। घटना ३दाइजोको निहुँमा रौतहटको बृन्दावन नगरपालिका६ सिसवा धमौराकी २० वर्षीया सविता भनिने सन्जुकुमारी दासको हत्या भयो। बृन्दावन६ का रमाकान्त दाससँग हत्या हुनुभन्दा एक महिनाअघि मात्रै विवाह भएको थियो। मागेको जति दाइजो नदिएको निहुँमा केटा पक्षका परिवारजनले २०७९ साउन २ गते उनको हत्या गरेको पीडित पक्षले दिएको उजुरीमा उल्लेख छ। आमना, प्रमिला र सविताको दर्दनाक घटना सुन्दा जिउँ सिरिङ हुन्छ। जो कोहीको मनमा डर पैदा गराउँछ। तर, समाजमा महिला हिंसाका यस्ता कयौं क्रुर घटनाहरू दिनहुँ बढिरहेका छन्। घरभित्र पनि महिला सुरक्षित नरहेको यसले देखाउँछ। उनीहरूको जीवन संकटमा रहेको पनि देखाउँछ। पीडकलाई जेलमा थुनेपछि दायित्व पूरा भएको सरकारले ठान्ने गरेको छ। तर, महिला हिंसाका घटना न्यूनीकरणमा सरकारको काम, कारवाही प्रभावकारी नबनेको सरोकारवालाहरू बताउँछन्। अनौपचारिक क्षेत्र सेवा केन्द्र (इन्सेक) ले सन् २०२२ मा भएका माथि उल्लेखित तीनै घटनालाई मानव अधिकार वर्ष पुस्तक २०२३ मा समावेश गरेको छ। यी घटनाहरूलाई मानव अधिकार उल्लंघनका चर्चित घटनाका रूपमा प्रकाशन गरिएको छ। यसले महिला आफ्नै घरमा असुरक्षित रहेको मधेस प्रदेशकी प्रदेशसभा सदस्य सारदा देवी थापाको भनाइ छ। उनी भन्छिन्, दाइजो निहुँमा जीवनसाथीबाटै मारिनु परेको छ। महिलाहरू घर बाहिर निस्किँदा अपराधीहरूबाट बलात्कृत हुनु परिहेको छ। धेरै घटनाहरूमा बलात्कारपछि महिलाहरूले ज्यान गुमाउन पनि बाध्य हुनुपरेको छ। महिला कहाँ छन् सुरक्षित ? उनीहरू पलपल असुरक्षित महसुस गरिरहेका छन्। यो प्रश्नलाई इन्सेकले सार्वजनिक गरेको तथ्यांकले पनि पुष्टि गर्छ। सन् २०२२ मा राज्यपक्षबाट १ र परिवारिक तथा अन्य पक्षबाट १ सय ६८ गरि कूल १ सय ६९ जना महिलाको हत्या भएको प्रतिवेदनमा उल्लेख छ। त्यसैगरी, सन् २०२२ मा मानवअधिकार उल्लंघनका ७ हजार ३७६ घटना भएका थिए। जसमध्ये सबैभन्दा बढी ५ हजार ९९४ घटनामा महिल पीडित भएको तथ्यांकमा उल्लेख छ। बलात्कारका घटनामा बालिकासमेत गरी १ हजार ६१४ महिला पीडित भएको इन्सकेको प्रतिवेदनमा उल्लेख छ। १८ जना बलात्कारपछि मारिएको उल्लेख छ। पीडितहरूको स्वच्छ र स्वतन्त्र न्यायिक प्रकृयामार्फत न्याय प्राप्त गर्ने अधिकारको अवस्थाका न्यायमा ढिलाइ भएको छ, प्रतिवेदनमा इन्सेकका अध्यक्ष डा कुन्दन अर्यालले उल्लेख गरेका छन्। महिला तथा बालबालिकाको मानव अधिकार धेरै उल्लंघन हुने गरेको सिविनका कार्यकारी निर्देशक सुम्निमा तुलाधरले बताइन्। अपराधीलाई कारबाही गराउनुको सट्टा समाजमा उनीहरूलाई उम्काउने पक्षहरू बलिया भएर देखापर्छन्। मानवअधिकार आयोगका पूर्वआयुक्त शुशील प्याकुरेलले मानवअधिकारसम्बन्धी प्रतिवेदन बारेमा संसद् र संसदीय समितिमा छलफल नभएका कारण दण्डहीनता मौलाउँदै गएको बताए। लोकतन्त्रको आधारभूत सिद्धान्त नै मानवअधिकारको सम्मान गर्नु हो। मानवअधिकारको सम्मानले विधिको शासन कायम गराउँछ, उनले भने, मानवअधिकारसम्बन्धी प्रतिवेदनबारे संसद् र संसदीय समितिमा छलफलको विषय बनाउनुपर्छ। महिला, बालबालिकालगायत क्षेत्रमा उल्लंघन हुने मानव अधिकारका घटनाहरूको न्यूनीकरण गर्न सरकारले ठोस योजना बनाउनुपर्छ। गएको वर्ष पनि राजनीतक दल, संसद्, सरकार र न्यायालयले संविधानमा व्यवस्था गरेको मौलिक हकको प्रचलनका लागि तादरुकता नदेखाएको मानव अधिकारकर्मीहरू बताउँछन्। इन्सेकका अध्यक्ष डा अर्यालले मानव अधिकारलाई संविधानमा मौलिक अधिकारका रूपमा समावेश गरेको बताए। संसद्ले ऐन, कानुन बनाउँछ। तर, त्यसको कार्यान्वयन हुँदैन। जसले गर्दा मानवअधिकारका घटनाहरू बढ्दै गए, उनले भने, अहिले पनि महिला दिदीबहिनीहरू बोक्सीको आरोपमा कुटिनुपरेको छ। मर्न बाध्य पनि भइरहनु परेको छ। अहिले पनि समाज अन्धविश्वासमै बाँचिरहेको यसले प्रष्ट गर्छ। संसद्का गतिविधि जनताको पक्षमा सञ्चालन गर्ने प्रतिनिधिसभाका सभामुख देवराज घिमिरेले जनाए। राज्यको अंग र सरकारले मानवअधिकार रक्षाको सवालमा गम्भीर बन्नुपर्छ, उनले भने।"
कहिले पाउने सबैले निःशुल्क स्वास्थ्य ?,"संघीय सरकारले पनि स्वास्थ्य क्षेत्रका ठूला आयोजना दुर्गमतिर केन्द्रित गर्नुपर्छ। कर्णाली भन्नेबित्तिकै सहरियाको दिमागमा आउँछ दूरदराजको ठाउँ। जहाँ अशिक्षा, असुविधा र अभावको पहाडैपहाड छ। तर अब परिस्थिति फेरिएको छ। अर्थात्, पुरानो मानसिकता छोड्नुपर्ने भएको छ। कर्णालीमा पनि विकास हुन थालेको छ। त्यो पनि स्वास्थ्य क्षेत्रमा। अर्थात्, कर्णालीवासीले आफ्नै जिल्लामा विशेषज्ञ सेवा पाउन थालेका छन्। हेर्दा सामान्य लागे पनि, त्यहाँका लागि यो एउटा ठूलै परिवर्तन हो। कुनै समय थियो, कर्णालीका जिल्ला अस्पतालमा मात्र होइन, सिंगो अञ्चल अस्पतालमा एक जना पनि डाक्टर हुँदैनथे। अहेबले नै अस्पताल चलाउँथे। कार्यालय सहयोगीसमेत डाक्टर बन्थे। कर्णालीवासीले आधारभूत स्वास्थ्योपचार पाउँदैनथे। विशेषज्ञ सेवाको अभावमा कर्णालीका जनताले सित्तैमा ज्यान गुमाउँथे। वर्षौंसम्म कर्णालीका जनताले यी पीडा व्यहोरे, सहे। सुनिदिने न कोही सरकार थिए, न त कोही शुभेच्छुक नै। २०७२ मा नयाँ संविधान आयो। संविधानले मौलिक हकमै आधारभूत स्वास्थ्य सेवालाई निःशुल्क हुने व्यवस्था गर्यो। थुप्रै असमानता अन्त्यको घोषणा गर्दै सबै नागरिकलाई स्वास्थ्यमा समान पहुँचको प्रबन्ध गर्यो। संविधानका यी व्यवस्था आफैंमा महत्वपूणर् थिए। कर्णालीवासीले बल्ल यी व्यवस्थाको अनुभूति गर्न थालेका छन्। पछिल्लोपटक कर्णालीको प्रदेश अस्पताल सुर्खेतमै मिर्गौला प्रत्यारोपण सफल भएको छ। विशेषज्ञ सेवा जिल्लामा पुगेपछि कर्णालीका जनताले अब उपचारका लागि राजधानी काठमाडौं र भारतका सहर पस्नु नपर्ला कि ? कर्णाली स्वास्थ्य विज्ञान प्रतिष्ठान खुलेपछि स्वास्थ्य क्षेत्रमा विकास भएको हो। प्रतिष्ठान खुलेपछि कर्णालीमै डाक्टर उत्पादन हुन थालेका छन्। प्रतिष्ठानमा हालका दुई ब्याचमा ५० जना डाक्टर पढिरहँदा कर्णालीका विद्यार्थी भने एकजनामात्र छन्। त्यसकारण अब कर्णालीका जनताले आफ्नै घरछेउमा डाक्टर पढाउन पाउने सुविधाको उपयोग गर्नैपर्छ। अर्कोतिर राज्यले पनि सबै विशेषज्ञहरू राजधानीमा मात्रै केन्द्रित नगरी कर्णालीलगायत दूरदराजका जनताको सेवामा खटाउने व्यवस्था गर्नुपर्छ। त्यसकारण अब कुनै प्रदेशले डाक्टर र विशेषज्ञ सेवा भएन भनेर संघीय सरकारसँग गुनासो पोख्ने अवस्था नआओस्। गाउँनगरपालिकाहरूसँगको सहकार्यमा प्लस टुदेखि नै विज्ञान विषय पढ्ने र विशेषज्ञ उत्पादन गर्नेतिर सबैको ध्यान जाओस्। प्रदेश सरकारले पनि प्रदेशभित्रकै विद्यार्थीलाई डाक्टर पढ्न प्रेरित गर्ने र अवसर दिनुपर्छ। २१ औं शताब्दीमा कुनै नागरिकले सिटामोल नपाई ज्यान गुमायो भन्ने खबर सुन्न नपरोस्। संघीय सरकारले पनि स्वास्थ्य क्षेत्रका ठूला आयोजना दुर्गमतिर केन्द्रित गर्नुपर्छ। दुर्गममा विशेषज्ञ डाक्टरदेखि उपकरणको प्रबन्ध गर्न सके राजधानीका अस्पतालको भीडभाड पनि कम गर्न सकिन्छ।"
कांग्रेसलाई पर्खाउँदै माओवादी केन्द्र,"रामचन्द्र पौडेलले भने, हामी सफल भएकै थियौं। त्यतातिर पनि सोचौं भन्यौं। हाम्रो कुरामा प्रधानमन्त्रीले सकारात्मक प्रतिक्रिया दिनुभएको छ। अब सोमबार माओवादीको पदाधिकारीको बैठक छ। त्यहाँ कांग्रेससँग भएका कुरा पनि राख्छु भन्नुभएको छ। काठमाडौं : प्रधानमन्त्री पुष्पकमल दाहालले राष्ट्रपतिका विषयमा छलफल गर्न खोजेपछि आइतबार साँझ कांग्रेस सभापति शेरबहादुर देउवालगायत नेता बालुवाटर पुगे। छलफलले सकारात्मक मोड लिएको नेताहरूले बताएका छन्। विगतमा संविधानको रक्षार्थ उभिएका शक्तिहरू मिलेर अघि बढ्दा राम्रै हुन्छ भन्ने प्रस्ताव हामीले राख्यौं। पुरानै गठबन्धन गरौं। स्थानीय तह, प्रतिनिधिसभा, प्रदेशसभा निर्वाचनमा जनताले दिएको जनमतलाई हेरौं, कांग्रेस वरिष्ठ नेता रामचन्द्र पौडेलले भने, हामी सफल भएकै थियौं। त्यतातिर पनि सोचौं भन्यौं। हाम्रो कुरामा प्रधानमन्त्रीले सकारात्मक प्रतिक्रिया दिनुभएको छ। अब सोमबार माओवादीको पदाधिकारीको बैठक छ। त्यहाँ कांग्रेससँग भएका कुरा पनि राख्छु भन्नुभएको छ। प्रधानमन्त्रीले राष्ट्रिय सहमति भनिरहेकामा सहमति जुटेन भने के गर्ने भन्ने विकल्प पनि सोच्न आग्रह गरेको पौडेलले सुनाए। सभापति शेरबहादुरजीले पनि पुस १० मा भएको असमझदारीलाई बिर्सौं। के भएको छ र अब मिलेर अघि बढौं भन्नुभयो, उनले भने, सबै साथीहरूले सहकार्य गरेरै अघि बढौं। प्रधानमन्त्री दाहालले सकेसम्म राष्ट्रिय सहमति जुटाउने प्रयासमा रहेको बताएका थिए। प्रधानमन्त्रीको भनाइ उदृत गर्दै माओवादी नेताले भने, म एमालेसँग कुरा गरिरहेको छु। मेरो प्रयास जारी छ। तपाईँहरूलाई थाहा नै छ। मैले एमाले अध्यक्ष केपीजीसँग पनि पटकपटक छलफल गरिरहेकै छु। ओलीजी राष्ट्रपति अरू दललाई दिने कुरामा कत्ति पनि लचिलो हुनुभएकै छैन। तापनि १२ दिन छ हेरौं न। सहमतिको प्रयास गरौं। कांग्रेस महामन्त्री गगन थापाले बैठकमा माओवादीले राष्ट्रपतिको विषयमा आफ्नो आधिकारिक धारणा सार्वजनिक गर्नुपर्ने विषय निकालेका थिए। जवाफमा प्रधानमन्त्रीले पार्टीको आधिकारिक निणर्य लिनकै लागि पदाधिकारी बैठक बोलाएको र बैठकबाटै औपचारिक घोषणा हुने बताएका थिए। बालुवाटार स्रोतका अनुसार प्रधानमन्त्री दाहालले कांग्रेसका शीर्ष नेतासँग नितान्त राष्ट्रपति निर्वाचनकै विषयमा छलफल गर्न बोलाएका थिए। कांग्रेस महामन्त्री विश्वप्रकाश शर्माले आइतबारै सुर्खेतमा कांग्रेसको सावधानी नपुग्दा नगुमाउनुपर्ने धेरै कुरा गुमाइसकेको उल्लेख गर्दैै राष्ट्रपतिको निर्वाचनमा सुखद् समाचार सुन्न पाउने बताएका थिए। कांग्रेसकै एक पदाधिकारीका अनुसार यसअघि आइतबार छलफलमा बोलाइएका कांग्रेसका सबै नेतासँग प्रधानमन्त्री दाहालले छुट्टाछुट्टै भेट गरिसकेका हुन्। कांग्रेसको धारणा बुझेपछि प्रधानमन्त्रीले आज पार्टीको पदाधिकारी बैठक आह्वान गरेका छन्। प्रधानमन्त्री अब छिट्टै राष्ट्रपतिका लागि राष्ट्रिय सहमति जुटाउन सर्वदलीय बैठक बोलाउने तयारीमा छन्।"
कुन दलबाट कोको छन् राष्ट्रपतिका दाबेदार ?,"राष्ट्रपतिका लागि दलहरूबीच दृश्यअदृश्य रूपमा समीकरण बनाउने र भत्काउने खेल चलिरहेका छन्। काठमाडौं : मुलुकको राष्ट्रपति बन्न फागुन १३ अर्थत् आगामी शनिबार मनोनयन दर्ता गर्नुपर्छ। तर, कुन दलले राष्ट्रपति पाउने र उम्मेदवार को हुने भन्ने टुंगो अझै छैन। किनभने राष्ट्रपतिका लागि दलहरूबीच दृश्यअदृश्य रूपमा समीकरण बनाउने र भत्काउने खेल चलिरहेका छन्। अर्थात् राष्ट्रपतिका लागि आआफ्ना रणनीतिमा दलहरू सक्रिय छन्। राष्ट्रपतिका लागि फागुन २५ गते निर्वाचन हुँदैछ। यो चुनावका मतदाता पनि निश्चित छन्। संघीय संसद्का दुवै सदन (प्रतिनिधिसभा र राष्ट्रियसभा) का सांसद र प्रदेशसभाका सदस्यले मात्रै मतदान गर्न पाउँछन्। अर्थात्, दलीय समीकरणअनुसार राष्ट्रपतिमा को जित्नेको हार्ने भन्ने पहिल्यै अनुमान गर्न सकिन्छ। त्यसैकारण पनि दलहरू आआफ्ना पक्षमा बहुमत जुटाउन प्रयत्नरत छन्। राष्ट्रियअन्तर्राष्ट्रिय शक्ति केन्द्रहरूको ध्यान पनि यसमै केन्द्रित भइरहेको नेताहरू बताउँछन्। प्रधानमन्त्री पुष्पकमल दाहाल प्रचण्ड र एमाले अध्यक्ष केपी शर्मा ओलीबीच भावि राष्ट्रपतिबारे दर्जनौं पटक छलफल र भेटवार्ता भइसकेका छन्। र, पनि यस विषयमा सहमति जुट्न सकेको छैन। प्रधानमन्त्री दाहाल राष्ट्रपति राष्ट्रिय सहमतिबाट चुनिनु पर्ने पक्षमा छन्, भने ओली पुस १० को सहमतिअनुसार एमालेकै भागबाट राष्ट्रपति निर्वाचित गर्नुपर्ने अडानमा छन्। सत्तासीन एमाले र माओवादीको झगडाबाट गठबन्धन भत्काएर राष्ट्रपति हत्याउने दाउमा छ, कांग्रेस। कांग्रेसलाई राष्ट्रपति दिनुपर्नेमा प्रधानमन्त्री दाहाल पनि सकारात्मक छन्। एमाले नेताहरूका अनुसार, पुस १० गते प्रचण्डलाई प्रधानमन्त्री बनाउँदा एमालेबाट राष्ट्रपति बनाउने भद्र सहमति भएको थियो। तर, पुस २६ मा कांग्रेसले पनि प्रधानमन्त्रीमा दाहाललाई विश्वासको मत दिएपछि राजनीतिले नयाँ मोड लिएको थियो। कांग्रेसले विश्वास मत दिएपछि प्रधानमन्त्री प्रचण्डसहित माओवादी केन्द्रका नेताहरूका बोली फेरिन थालेका हुन्। सभामुख लिइसकेको एमालेको भागमा राष्ट्रपति पनि परे एमालेले सत्ता कब्जा डर र त्रास माओवादीलाई छ। कांग्रेसका नेताहरूले विगतमा नेकपा हुँदाको अवस्थालाई फर्केर हेर्न माओवादी नेताहरूलाई स्मरण गराइरहेका छन्। प्रचण्डले भने सबैलाई मान्य हुने उम्मेदवार पेस गर्न आग्रह गर्दै ओलीलाई घुमाउरो पारामा एमालेको उम्मेदवार स्वीकार नगर्ने संकेत दिइसकेका छन्। माओवादी केन्द्रले साझा उम्मेदवारको विषयलाई सार्वजनिक रूपमा नै बहसमा नै ल्याएको छ। तर, यो विषयमा एमाले मौन नै देखिएको छ। कुनै विषयमा तत्काल प्रतिक्रिया दिइहाल्ने एमालेका अध्यक्ष ओली राष्ट्रपतिको विषयमा कम नै बोलिरहेका छन्। ओलीले एमालेले उठाएको उम्मेदवार नै राष्ट्रपति बन्ने मात्रै बताइरहेका छन्। माओवादी राष्ट्रपतिको सर्वस्वीकार्य पात्रको खोजीमा छ। सकेसम्म माओवादी केन्द्रको रणनीति भनेको एमाले र कांग्रेस दुवैलाई समान दूरी राख्ने देखिएको छ। पछिल्लो समयमा प्रचण्ड र ओलीको भेटवार्ता बाक्लिएका छन्। कांग्रेस र माओवादी केन्द्रका दोस्रो तहका नेता पनि उतिकै गृहकार्यमा छन्। माओवादीले दोहोरो चाल चलिरहेको छ। यसले गर्दा भोलि प्रचण्ड नै जोखिम पर्ने खतरामा पनि त्यतिकै छ, यो गठबन्धन पनि भत्किन सक्छ। अनि कांग्रेस र माओवादी गठबन्धनको बन्न सक्छ। अर्को जोखिम पनि त्यतिकै छ। ओलीले कांग्रेससँग गठबन्धन गरेर माओवादी बाहिर्याउन सक्ने सम्भावना पनि कम छैन। हाल प्रतिनिधिसभामा २ सय ७४ सदस्य छन्। राष्ट्रिय स्वतन्त्र पार्टीका अध्यक्ष रवि लामिछानेको सांसद् पद खारेज भएकाले एक पद रिक्त छ। राष्ट्रियसभामा ५९ जना सदस्य छन्। संघीय संसद्को ३ सय ३४ मध्ये ३ सय ३३ कायम छन्। संघीय सांसदको मतभार २६ हजार ३ सय ७ हाल छ। संघीय संसद्को जम्मा मतभार भने २६ हजार ३ सय ८६ हो। प्रदेशसभामा ५ सय ५० छ। जसको मतभार २६ हजार ४ सय हुन्छ। राष्ट्रपतिको निर्वाचनका लागि जम्मा मतभार ५२ हजार ७ सय ७६ छ। जसको बहुमत २६ हजार ३ सय ८९ हुन्छ। राष्ट्रपति निर्वाचित हुन पाँच प्रतिशत मत ल्याउनै पर्ने संवैधानिक व्यवस्था छ। सम्भावित परिदृश्य १ वर्तमान गठबन्धनको निरन्तरता राष्ट्रपति निर्वाचनमा वर्तमान गठबन्धनकै निरन्तरता हुनसक्छ। एमालेले प्रस्ताव गरेको उम्मेदवार नै राष्ट्रपति हुन सक्छन्। जसले गर्दा प्रचण्डको नेतृत्वकै सरकारले निरन्तरता पाउँछ। अहिलेको सत्तारुढ गठबन्धनसँग राष्ट्रपति निर्वाचनका लागि पनि स्पष्ट बहुमत छ। एमाले, माओवादी केन्द्र, रास्वपा र राप्रपा मिल्दा नै बहुमत पुग्छ। तर, यो अवस्थामा एमाले ओलीको हात माथि हुन्छ। राष्ट्रपति, सभामुखलगायत राज्यको महत्वपूर्ण स्थानमा ओलीको कब्जामा हुन्छ। जसले गर्दा धेरै नीति निर्णयमा ओलीको प्रत्यक्ष प्रभाव देखिनेछ। यो भय अहिले पनि कांग्रेस, माओवादीलगायतका दलमा देखिन्छ। त्यस कारण उनीहरू पछिल्लो समय निकट भएका छन्। २ कांग्रेस र माओवादी गठबन्धन राष्ट्रपति निर्वाचनमा कांग्रेस र माओवादी केन्द्रको गठबन्धन पनि हुन सक्ने देखिन्छ। ओलीको भयकै कारण नै यो गठबन्धन बन्न सक्ने देखिन्छ। त्यसका लागि पछिल्लो समयमा कांग्रेस र माओवादीबीचमा भित्रिरूपमा व्यापक छलफल भइरहेको छ। पुरानै पाँच दलीय गठबन्धनलाई बिउँत्याएर अघि बढ्ने गरी छलफल भइरहेको छ। यो गठबन्धनमा पनि राष्ट्रपति निर्वाचनका लागि स्पष्ट बहुमत छ। कांग्रेस, माओवादी केन्द्र, नेकपा एस, राष्ट्रिय जनमोर्चा मिल्ला नै बहुमत हुन्छ। यो गठबन्धन भएमा एमालेसँगै रास्वपा र राप्रपा पनि सत्ताबाट बाहिर सक्छन्। ३ माओवादी नै सत्ताबाट बाहिरिने जोखिम राष्ट्रिय सहमतिको कुरा गर्दा गर्दै माओवादी नै सत्ताबाट बाहिरने सम्भावना पनि त्यतिकै छ। राष्ट्रपति निर्वाचनमा साझा उम्मेदवारको कुरा उठाएर एमालेलाई संशकित बनाएको माओवादी केन्द्रको हातबाट कांग्रेस पनि खुस्किन सक्छ। एमाले अध्यक्ष ओली सत्ताका खेलाडी भएका कारण राष्ट्रपति र प्रधानमन्त्री दुवैमा कांग्रेसलाई समर्थन गर्न सक्ने जोखिम पनि त्यतिकै छ। त्यसै पनि आफ्नो हातमा नआउने भएपछि ओली कांग्रेसको उम्मेदवारलाई नै राष्ट्रपतिमा सहयोग गर्ने र देउवालाई प्रधानमन्त्री बनाउने सक्ने सम्भावना पनि कम छैन। यो विषयमा सहमतिअनुसार नै जानुपर्छ। एमालेकै राष्ट्रपति हुन्छ। अहिले तत्कालको फाइदामा प्रधानमन्त्री प्रचण्ड लाग्नु हँुदैन।पृथ्वीसुब्बा गुरुङ, उपमहासचिव, एमाले ४ देउवालाई राष्ट्रपति फकाउने प्रयास पछिल्लो समयमा नेपाली कांग्रेसका सभापति शेरबहादुर देउवालाई मनाउने कोसिससमेत भइरहेको छ। कांग्रेसका संस्थापन इतरदेखि माओवादी केन्द्रका नेतासमेत देउवालाई राष्ट्रपतिमा मनाउने कोसिस गरिरहेका छन्। कांग्रेसकै इतर पक्ष राष्ट्रपति देउवा बनाएपछि पार्टीको आफ्नो हातमा आउने सक्ने आशामा देखिन्छ। त्यसकारण पनि इतरपक्ष जोड तोडले देउवालाई राष्ट्रपति बनाउने प्रयासमा लागेको छ। यो प्रस्ताव प्रतिदेउवा भने दोमनमा छन्। पाँच पटक प्रधानमन्त्री भइसकेको र राष्ट्र प्रमुख बनेर मुलुक उच्च पदमा पुग्न अभिलाशा पनि छ। तर, पार्टी सत्ता सधैं लागि आफ्नो र आफ्नो समूहबाट बाहिरिन सक्ने खतरा पनि त्यतिकै छ। त्यस कारण उनले यो विषयमा निर्णय गर्न सकेका छैनन्। ओलीलाई प्रचण्डले राष्ट्रपतिका लागि प्रस्ताव गरेको विषय बाहिर आएको छ। त्यस विषयलाई अध्यक्ष ओलीले राष्ट्रपतिमा तपाईंलाई अघि सार्ने विषय पनि मिडियामा आएको छ नि ? भन्दै व्यंग्यात्मक जवाफ दिए। ५, गठबन्धनमा कांग्रेसलाई मतदान गर्न सक्ने सम्भावना माओवादी केन्द्रले निर्णय नै नगरी क्रम मतदान गर्न सक्ने सम्भावना पनि छ। निर्णय गर्दा दुवै हातमा सत्ता खुस्किन सक्ने सम्भावनालार्ई मध्यनजर गर्दै कुनै निर्णय नगरी बस्ने पनि देखिन्छ। वर्तमान गठबन्धनका साथमा रहेको भन्दै कांग्रेस उम्मेदवारलाई जित्ने जति मत लिन सक्ने तयारी पनि गरेको स्रोतको दाबी छ। माओवादी महासचिव देव गुरुङ राष्ट्रपति साझा पद भएको सत्ता पक्ष र प्रतिपक्ष नहुने बताउँछन्। उनको कुरा पनि गठबन्धनमा नै रहेर कांग्रेसका प्रस्तावित उम्मेदवार माओवादीले भोट हाल्न सक्ने पनि सम्भावना देखाउँछ। पार्टी सभापति शेरबहादुर देउवालाई नै राष्ट्रपतिको उम्मेदवार बनाउने हो कि भनेर सोच्दैछौं। पार्टीमा वरिष्ठ नेता रामचन्द्र पौडेलको नाम पनि पहिलो नम्बरमा छ। विश्वप्रकाश शर्मा,महामन्त्री, कांग्रेस अन्तर्राष्ट्रिय चासो राष्ट्रपति निर्वाचनमा भारत, चीन, अमेरिकादेखि युरोपियन युनियनको चासो देखिएका छन्। पछिल्ला समयमा उनीहरू नेपाल आगमन बढेको छ। भारतीय विदेश सचिव विनयमोहन क्वात्रा राष्ट्रपतिको निर्वाचनको पूर्वसन्ध्यामा नेपाल आउनुलाई अर्थपूर्ण रूपमा हेरिएको छ। धेरैले क्वात्रा राष्ट्रपति निर्वाचनका लागि भारतीय संस्थापन पक्षको सन्देश लिएर आएको विश्लेषण गरेका छन्। क्वात्राले सबै दलका शीर्ष नेतालाई भेटेका छन्। उनको चासो राष्ट्रपति रहेको देखिन्छ। कांग्रेसका कृष्णप्रसाद सिटौला वा लोकतान्त्रिक समाजवादी पार्टी महन्थ ठाकुरमाथि भारतको विशेष चासो देखिन्छ। अमेरिकी राजनीतिक मामिला हेर्ने उपविदेशमन्त्री भिक्टारिया नुल्यान्ड, राष्ट्रिय सुरक्षापरिषद्मा रहेकी मन्त्रीस्तरकै यूएसएडकी प्रशासक समान्था पावर, दक्षिण तथा मध्यएसियाली मामिला हर्ने ब्युरोकी उपसहायक विदेशमन्त्री अफ्रिन अख्तरलगायतका नेपाल आएका छन्। बेलायतका रक्षामन्त्री डा एन्ड्रुयु मोरिसन, युरोपियन युनियनकी कमिसनर जुट्टा उर्पिलइनेन पनि यहीबीचमा नेपाल आए। चिनियाँ राजदूतको सक्रिय बढेको छ। शक्ति राष्ट्र पनि आफू अनुकूलको राष्ट्रपति बनाउन दौडधुप गरिरहेको यसले देखाउँछ। राष्ट्रपति भनेको साझा पद हो। सरकार जस्तो भागबन्डाको विषय होइन। पार्टीलाई दिएको पद पनि होइन। यसमा सत्तापक्ष र प्रतिपक्ष भन्न पाइँदैन। साझा व्यक्ति नै राष्ट्रपति हुन्छन्।देवप्रसाद गुरुङ, महासचिव, माओवादी केन्द्र राष्ट्रपतिमा कांग्रेसलाई सघाए पूरै पाँच वर्ष प्रचण्ड प्रधानमन्त्री कांग्रेसले एउटा नयाँ फन्डा पनि फालेको छ। नेकपा (माओवादी केन्द्र) ले राष्ट्रपति निर्वाचनमा समर्थन गरे पूरै पाँच वर्ष पुष्पकमल दाहाल प्रचण्डलाई प्रधानमन्त्री स्वीकार्ने संकेत गरेको छ। कांग्रेसका प्रवक्ता डा प्रकाशशरण महतले राष्ट्रपतिमा सत्तारुढ दल माओवादी केन्द्रले समर्थन गरे कांग्रेसले पनि ५ वर्ष नै प्रधानमन्त्री दाहाललाई समर्थन गरेर अघि सार्वजनिक अभिव्यक्ति नै दिएका छन्। अहिलेको परिवेशमा कांग्रेसकै उम्मेदवार राष्ट्रपतिमा सबैभन्दा उपयुक्त लविङ भइरहेको छ। कांग्रेसका उपसभापति पूर्णबहादुर खड्का लगायतका नेता माओवादीसँग संवादमा खटिएका छन्। कोको छन् चर्चामा ? राष्ट्रपतिका लागि एमालेबाट वरिष्ठ उपाध्यक्ष ईश्वर पोखरेल, उपाध्यक्ष सुवासचन्द्र नेम्वाङ, अष्टलक्ष्मी शाक्य, युवराज ज्ञवालीदेखि डोरमणि पौडेल, विष्णु रिमाल, गोमा देवकोटासम्मको नाम चर्चामा छ। पोखरेल दुईदुई पटक एमालेका महासचिव पनि भइसकेका छन्। यो पटक भने उनी काठमाडौं ५ बाट कांग्रेसका युवा नेता प्रदीप पौडेलसँग पराजित भएका थिए। नेम्बाङको नाम निर्वाचन यता नै राष्ट्रपतिका लागि चर्चामा छ। उनी इलाम २ वटा निर्वाचित सांसद हुन्। उनी संविधानसभाका अध्यक्ष र सभामुख भइसकेका व्यक्ति हुन्। शाक्य बागमती प्रदेशकी पूर्वमुख्यमन्त्री हुन्। योपटक शाक्य कहीँबाट चुनाव लडिनन्। यस्तै एमाले अध्यक्ष ज्ञवालीको नाम पनि चर्चामा छ। शाक्य र ज्ञवाली लामो समयसम्म माधव नेपाल समूह थिए। तर, पार्टी विभाजनका बेला उनीहरू ओलीसँगै बसे। पौडेल पनि बागमती प्रदेशमा पूर्वमुख्यमन्त्री हुन्। एमालेका उपमहासचिव रिमाल ओलीका सबैभन्दा विश्वास पात्र हुन्। निर्वाचनमा कतै उम्मेदवार नबनेर रिमालले पार्टीको डिजिटल प्रचार अभियानलाई नमुना नै बनाएका थिए। एमालेले कसलाई बनाउने भन्ने बताएको छैन। अध्यक्ष ओलीले यी माथिकामध्ये जस पनि उम्मेदवारका रूपमा प्रस्तुत गर्न सक्छन्। राष्ट्रपतिका लागि फागुन १३ गते एमालेले आफ्नो उम्मेदवार अघि सार्ने ओलीले नै बताउँदै आएका छन्। राष्ट्रपतिको विषयमा तत्काल हामीले कसैको नाम लिएका छैनौं, उनले विराटनगरमा भने, राष्ट्रपति कसलाई बनाउने भन्ने कुरा मनोनयन दर्ताको दिन सार्वजनिक हुन्छ। त्यस्तै कांग्रेसबाट वरिष्ठ नेता रामचन्द्र पौडेल, कृष्णप्रसाद सिटौला, गोपालमान श्रेष्ठ, मानबहादुर विश्वकर्मा लगायतको नाम चर्चामा छन्। राष्ट्रपतिको अभिलासामा नै पौडेल देउवानजिक भएका हुन्। अघिल्लो पाँचदलीय गठबन्धनको नेतृत्व गरेको हिसाबले उनको दाबीलाई त्यही बेलादेखि स्वभाविक रूपमा हेरिँदै आएको हो। देउवाका विश्वासपात्र श्रेष्ठ र विक हुन्। श्रेष्ठ कांग्रेसका पूर्वउपसभापति पनि हुन्। सिटौला भारतका पनि विश्वासपात्र हुन्। उनलाई राष्ट्रपति बनाउन भारतको लबिङ रहेको छ। लोकतान्त्रिक समाजवादी पार्टीका अध्यक्ष महन्थ ठाकुरको नाम पनि पछिल्लो समयमा चर्चामा आएको छ। भारतीय विदेशमन्त्री आएसँगै उनको नाम चर्चामा अगाडि आएको हो। भारत सिटौला नभएमा ठाकुरलाई राष्ट्रपति बनाउनुपर्ने पक्षमा देखिएको चर्चा छ। केही गैरराजनीतिक कर्मीको नाम पनि चर्चामा छ। पूर्वप्रधानन्यायाधीश कल्याण श्रेष्ठ, पूर्वसभामुख दमननाथ ढुंगाना, पूर्वमन्त्री एवं पूर्वराजदूत नीलाम्बर आचार्यलगायतका नाम पनि चर्चामा छन्। माधवकुमार नेपाल र झलनाथ खनालको पनि नाम मन्दरूपमा आइरहेको छ। माओवादीको भूमिका राष्ट्रपति को हुने भन्ने निर्धारण गर्नेछ। एमालेका उपमहासचिव पृथ्वीसुब्बा गुरुङले पुस १० को सहमतिको विकल्प नरहेको बताए। सहमतिअनुसार नै जानुपर्छ, सहमतिको विकल्प छैन, एमालेकै राष्ट्रपति हुन्छ, उनले भने। एमालेका प्रचार विभाग प्रमुखसमेत रहेका गुरुङले आफू एकीकृत कम्युनिस्ट पार्टीको पक्षधर भएको बताउँदै तत्कालको लाभहानीको प्रभावमा प्रचण्ड पर्न नहुने बताए। एकीकृत कम्युनिस्ट पार्टी बनाउनुपर्छ भन्ने पक्षधर हो म त, त्यसका लागि सबै कम्युनिस्ट पार्टी मिलेर एउटै बनाउनुपर्छ। अहिले तत्कालको फाइदामा प्रचण्ड लाग्नु हुँदैन, उनले भने। माओवादी केन्द्रका महासचिव देवप्रसाद गुरुङले एमालेद्वारा प्रस्तुत गरेको जो कोही उम्मेदवार स्वीकार गर्न नसक्ने बताए। उनले कांग्रेस र एमालेमध्ये जसले उपयुक्त साझा पात्र ल्याउँछ उसैलाई समर्थन गर्न सक्ने संकेत गरे। उनका अनुसार एमालेले प्रस्तुत गरेको पात्र माओवादीका लागि स्वीकारयोग्य हुनुपर्नेछ। राष्ट्रपति भनेको साझा पद हो। सरकार जस्तो भागबन्डाको विषय होइन। पार्टीलाई दिएको पद पनि होइन, उनले भने, यसमा सत्तापक्ष र प्रतिपक्ष भन्न पाइँदैन। साझा व्यक्ति नै राष्ट्रपति हुन्छन्।"
संविधानमा दलको व्यक्तिलाई राष्ट्रपति बनाउने कल्पना छैनः देव गुरुङ,"काठमाडौंः नेकपा माओवादी केन्द्रका महासचिव देव गुरुङले दल विशेषका व्यक्तिलाई राष्ट्रपति बनाउन नसकिने बताएका छन्। पार्टीको पदाधिकारी बैठक बस्नु अघि पत्रकारसँग कुरा गर्दै गुरुङले संविधानमा दलको व्यक्तिलाई राष्ट्रपति बनाउने कल्पनानै नगरिएको बताए। गुरुङले भने, दल विशेषलाई राष्ट्रपति बनाउन सकिँदैन। राष्ट्रपति राष्ट्रिय एकताको प्रतिक हो। दलहरुको सिफारिस हुन्छ तर, साझा सहमति बन्न सक्ने व्यक्ति हुनुपर्छ। सबैले समर्थन गर्न सक्ने व्यक्तिलाई राष्ट्रपति बनाउनुपर्छ। दलको क्यान्डिडेटलाई मान्न सकिँदैन।"
राष्ट्रपतिको विषयमा अन्तिम निर्णय गर्ने अधिकार प्रचण्डलाई,"काठमाडौं : माओवादी केन्द्रले राष्ट्रपतिको विषयमा अन्तिम निर्णय गर्ने अधिकार प्रधानमन्त्री एवं पार्टी अध्यक्ष पुष्पकमल दाहाल प्रचण्डलाई दिएको छ। सोमबार पार्टी कार्यालयमा बसेको पदाधिकारी बैठकले प्रचण्डलाई अन्तिम निर्णय गर्ने अधिकार दिइएको प्रवक्ता कृष्णबहादुर महराले जानकारी दिए। उनले राष्ट्रपतिमा राष्ट्रिय सहमति खोज्ने विषयमै छलफल भएको र कुनै व्यक्तिका विषयमा छलफल नभएको स्पष्ट पारे। 'हामीले कुनै व्यक्तिका विषयमा छलफल गरेनौं। राष्ट्रिय सहमतिकै खोजी गर्नेमा सहमत भयौं,' उनले भने। कहिलेसम्म राष्ट्रिय सहमतिको खोजी हुन्छ? भन्ने प्रश्नमा प्रवक्ता शर्माले १३ गते मनोनयन दर्ता रहेकाले १२ गतेसम्म अवश्य सहमति हुने बताए। उनले संविधानको रक्षाका लागि नै माओवादीले राष्ट्रिय सहमति खोजेको बताए। यद्यपि बैठक अगाडि नेकपा एकीकृत समाजवादीका अध्यक्ष माधव कुमार नेपालसँग भएको छलफलबारे उनी केही बताउन चाहेनन्।"
लक्ष्य पूरा गर्न निर्माण व्यवसायीलाई उपप्रधानमन्त्रीको निर्देशन,"काठमाडौं : उपप्रधानमन्त्री एवं भौतिक पूर्वाधार तथा यातायात मन्त्री नारायणकाजी श्रेष्ठले मन्त्रालयको लक्ष्य पूरा गर्न निर्माण व्यवसायीले सक्रिय भएर काम गर्न निर्देशन दिएका छन्। मन्त्रालयअन्तर्गतका रुग्ण आयोजनाका विषयमा आयोजना प्रमुख र निर्माण व्यवसायीसँग आज भएको छलफलमा उनले बजेटको ३३ प्रतिशत हिस्सा रहेपनि काममा सुस्तता भएकाले छिटो काम गर्न निर्देशन दिएका हुन्। निर्माण उद्योगको सकारात्मक सहयोगविना काम गर्न नसकिने भएकाले त्यसतर्फ ध्यान दिन उनले निर्माण व्यवसायीको ध्यानाकर्षण गराए। 'मन्त्रालयको पूँजीगत खर्चको कार्यान्वयन कमजोर छ, सुधारका लागि मन्त्रालयले तीनवटा कार्यदल बनाएर सुधारको पहल गरेको छ, धेरै आयोजनाको राम्रो अवस्था नहुँदा मन्त्रालय र निर्माण उद्योगको पनि प्रतिष्ठा गिर्न थालेको छ, अब प्रतिष्ठा उँचो हुनेगरी काम गनुपर्छ, बैठकमा जे निर्णय हुन्छ, त्यो कार्यान्वयन गर्नुपर्छ, कार्यान्वयन गर्न नसकिने निर्णका बारेमा पहिल्यै भन्नुपर्छ', मन्त्री श्रेष्ठले भने। मन्त्रालयमा राजनीतिक र अन्य दबाबका आधारमा काम नहुने उल्लेख गर्दै उनले राज्य एवं निर्माण व्यवसायी मिलेर काम गर्नुपर्नेमा जोड दिए। सडक विभागका महानिर्देशक सुशीलबाबु ढकालले आयोजना सम्झौताका बेला दस्तावेजमा हस्ताक्षर गर्ने तर काम नगर्ने दुर्भाग्यपूर्ण अवस्थाको अन्त्यका लागि यस किसिमको छलफल आयोजना गरिएको बताए।"
नेकपा माओवादी केन्द्रको पदाधिकारी बैठक सुरु,"नेकपा माओवादी केन्द्रको जारी पदाधिकारी बैठकमा राष्ट्रपति निर्वाचन, पार्टीको सांगठनिक गतिविधि र समसामयिक राजनीतिका विषयमा छलफल हुनेछ। काठमाडौं: सत्तारुढ नेकपा माओवादी केन्द्रको पदाधिकारी बैठक सुरु भएको छ। बैठक पार्टी कार्यालय पेरिसडाँडामा जारी छ। माओवादी केन्द्र आफूले उम्मेदवारी नदिने भएपनि राष्ट्रपतिमा राष्ट्रिय सहमति खोज्ने प्रयास गरेको छ। तर राष्ट्रिय सहमतिको कुरा गर्दा गर्दै माओवादी नै सत्ताबाट बाहिरने सम्भावना पनि त्यतिकै छ। राष्ट्रपति निर्वाचनमा साझा उम्मेदवारको कुरा उठाएर एमालेलाई संशकित बनाएको माओवादी केन्द्रको हातबाट कांग्रेस पनि खुस्किन सक्छ। हिजो नेपाली कांग्रेसका नेतासँगको छलफलमा प्रधानमन्त्रीसमेत रहेका पार्टी अध्यक्ष पुष्पकमल दाहालले आजको पदाधिकारी बैठकले राष्ट्रपतिबारे औपचारिक निर्णय गर्ने बताएका थिए। त्यस्तै बैठक सुरु हुनुअघि सञ्चारकर्मीसँग कुरा गर्दै नेकपा माओवादी केन्द्रका महासचिव देव गुरुङले संविधानमा दलको व्यक्तिलाई राष्ट्रपति बनाउने कल्पनानै नगरिएको बताएका छन्। उनले भने, दल विशेषलाई राष्ट्रपति बनाउन सकिँदैन। राष्ट्रपति राष्ट्रिय एकताको प्रतिक हो। दलहरुको सिफारिस हुन्छ तर, साझा सहमति बन्न सक्ने व्यक्ति हुनुपर्छ। सबैले समर्थन गर्न सक्ने व्यक्तिलाई राष्ट्रपति बनाउनुपर्छ। दलको क्यान्डिडेटलाई मान्न सकिँदैन।"
आगामी चैत २७ गतेदेखि जसपाको विधान अधिवेशन,"काठमाडौं : जनता समाजवादी पार्टी, नेपालले पार्टीको विधान अधिवेशन आगामी चैत २७, २८ र २९ गते काठमाडौंमा गर्ने निर्णय गरेको छ। केन्द्रीय कार्यकारिणी समितिको आइतबार र सोमबार बसेको बैठकले उक्त निर्णय गरेको हो। बैठकले पार्टीका केन्द्रीय कार्यकारिणी समिति सदस्य प्रकाश अधिकारीको संयोजकत्वमा विधान अधिवेशन मूल व्यवस्थापन समिति गठन गरेको छ। समितिको सदस्यहरूमा विजय यादव, सुशीला श्रेष्ठ, लालबहादुर तामाङ, अर्जुन थापा, विद्युत बज्राचार्य र न्हुच्छेलाल महर्जन रहेका छन्। मूल व्यवस्थापन समितिले आवश्यकता अनुसार उपसमिति बनाउन सक्ने छ। बैठकले मधेश प्रदेशका मुख्यमन्त्री सरोजकुमार यादव (बारा) र सुरेन्द्र कर्मी (पर्सा) लाई राजनीतिक समितिमा, ओमप्रकाश यादव गुल्जारी र सोमबहादर नेपाली (कास्की) लाई केन्द्रीय समितिमा दलबहादुर लावती (पाँचथर) कर्णबहादुर लावती (पाँचथर) र बलराम महतो (धनुषा) लाई संघीय परिषद् सदस्यमा मनोनयन गरिएको छ। केन्द्रीय सदस्यद्वय जोगीलाल यादव र प्रचण्डकुमार पौडेललाई ट्रेड युनियन तथा बौद्धिक पेसाकर्मी महासंघ संयुक्त संयन्त्रको उपप्रमुखको जिम्मेवारी दिइएको छ।"
दीक्षित विद्यार्थीको प्रधानमन्त्रीलाई प्रश्न पढाईअनुसारको रोजगार खोइ?,"पोखरा : पोखरा विश्वविद्यालयको १८औं दीक्षान्त समारोहमा सहभागी एक विद्यार्थीले आफूहरूको अध्ययन अनुसार रोजगारको अवसर नभएको भन्दै आक्रोस व्यक्त गरेका छन्। पोखराको लेखनाथमा रहेको पोखरा विश्वविद्यालयको दीक्षान्त समारोहमा सोमबार प्रधानमन्त्री तथा पोखरा विश्वविद्यालयका कुलपति पुष्पकमल दाहाल सहभागी भएका थिए। प्रधानमन्त्री तथा पोखरा विश्वविद्यालयका कुलपति दाहालले दीक्षान्त समारोहलाई सम्बोधन गरेर मञ्चतर्फ जाँदै गर्दा दीक्षान्त समारोहमा सहभागी विद्यार्थी आर्दश सुवेदीले देशमा बढ्दो शैक्षिक बेरोजगारको बारेमा प्रश्न गरेका थिए। सुरक्षाकर्मीले रोक्ने प्रयासका बीच पनि उनी बोल्दै थिए। प्रधानमन्त्री मञ्चबाट निस्केर लेखनाथ उद्योग वाणिज्य संघमा पार्टी कार्यकर्तालाई सम्बोधन गर्ने कार्यक्रमतर्फ लागेका थिए। ६ हजार ९ सय ९९ जना विद्यार्थी दीक्षित रहने पोखरा विश्वविद्यालयले जनाएको थियो। सोहीअनुसार विद्यार्थी र विद्यार्थीका अभिभावक, आफन्तसमेत गरेर दीक्षान्त समारोहमा बाक्लो उपस्थिति थियो। दीक्षान्त समारोहमा प्रधानमन्त्री तथा पोखरा विश्वविद्यालयका कुलपति समेत उपस्थित रहेकाले आफूले देशको वर्तमान बेरोजगारीको डरलाग्दो पाटो राख्न खोजेको तर प्रधानमन्त्री प्रश्न नै नसुनी हिँडेको अक्सफोड कलेज अफ इन्जिनियरिङ एण्ड म्यानेजमेण्ट चितवनबाट अध्ययन पूरा गरेका सुवेदीले बताए। आफू र आफूजस्ता विद्यार्थीले भोगेका समस्या सबैको तर्फबाट आफूले प्रधानमन्त्री समस्य राख्न खोज्दा प्रधानमन्त्रीले प्रश्न नै नसुनी हिँडेको उनले गुनासो पोखे। 'हामी आज दीक्षित त भयौं, तर अध्ययन अनुसारको रोजगार खोइ,' उनले प्रश्न गरे। अध्ययन पूरा गरेको विद्यार्थीले रोजगार नपाउने र प्रमाणपत्र थन्क्याएर राख्ने अवस्था रहेको भन्दै यसको समाधान हुनुपर्नेमा उनले जोड दिए। गोल्डमेडलिस्ट विद्यार्थीले पनि मेडल र प्रमाणपत्र थन्क्याएर राख्नुपर्ने अवस्था कहिलेसम्म भन्दै उनले आक्रोश व्यक्त गरेका थिए। आफू कुनै पार्टीसँग अबद्ध नरहेको बताउँदै उनले विषयगत विज्ञता, अध्ययनअनुसार रोजगारका अवसर नै देशमा नरहेकाले प्रधानमन्त्रीबाट यसको जवाफ चाहेको उनले बताए। जनताको उत्तर दिन नसक्ने हो भने किन प्रधानमन्त्री हुने भन्दै सुवेदीले आक्रोश व्यक्त गर्दैगर्दा दीक्षान्त समारोहमा सहभागी विद्यार्थीले हो मा हो मिलाएका थिए। दीक्षान्त समारोहमा सम्बोधनका क्रममा प्रधानमन्त्री तथा पोखरा विश्वविद्यालयका कुलपति दाहालले विश्वविद्यालयबाट प्राप्त गरेको ज्ञानलाई मुलुकमा उत्पादन रोजगार सिर्जना, शान्ति, स्थिरता र समग्र विकासको क्रमसँग सक्नुपर्ने बताएका थिए।"
"ऐन,कानुन बनाउनेतर्फ संसद केन्द्रित हुनुपर्छ : सभामुख","काठमाडौं : प्रतिनिधिसभाका सभामुख देवराज घिमिरेले अब संसदको ध्यान प्रभावकारी ऐन कानुन निर्माण गर्नेतर्फ केन्द्रीत हुनुपर्ने बताएका छन्। राष्ट्रिय समावेशी आयोग दिवसका अवसरमा राष्ट्रिय समावेशी आयोगले सोमबार ललितपुरमा आयोजना गरेको कार्यक्रममा सभामुख घिमिरेले संसदको पहिलो कार्यकालको अनुभवलाई आत्मसात गर्दै अब प्रभावकारी ऐन कानुन निर्माण गर्नेतर्फ संसदको ध्यान दिनुपर्ने बताए। संसदको भूमिकालाई प्रभावकारी पार्नका लागि सांसदहरुको भूमिका महत्वपूर्ण हुने उनको भनाइ छ । सभामुख घिमिरेले सरकारलाई गतिशिल बनाउनका लागि प्रतिपक्षीको भूमिका महत्वपूर्ण हुने र बहुमत हुँदैमा सरकारलाई पनि संसदप्रति उत्तरदायी नहुने छुट नरहेको धारणा राखे । उनले आयोगले सिमित स्रोत साधनका बाबजुत धेरै काम गर्न खोजेको र त्यसको लेखाजोखा संसदीय समिति मात्रै नभइ फुल हाउसमा छलफल हुनुपर्ने धारणा राखे। विभिन्न संवैधानिक आयोगका प्रतिवेदन दर्ता गर्ने र राख्ने काम मात्रै भएकाले आयोगका कामहरूप्रति सरकार जवाफदेही हुने परिपाठी सिर्जना गर्नुपर्ने आवश्यकता रहेको बताए। त्यस्तै राष्ट्रिय समावेशी आयोगका अध्यक्ष डा रामकृष्ण तिमल्सेनाले समावेशीताको बुझाइमा एकरुपता आवश्यक पर्ने बताए । मुलुकमा बस्ने प्रत्येक व्यक्तिहरु, समुदाय सबैलाई न्याय गर्न सक्ने परिकल्पना राज्यले गरेको अवस्थामा केहि समुदायको मात्रै प्रतिनिधित्वलाई समावेशिता भन्न नमिल्ने उनले बताए। कार्यक्रममा अन्य संवैधानिक आयोगका अध्यक्षहरूले विभिन्न आयोगको कामकारबाहीलाई प्रभावकारी बनाउनका लागि समन्वयात्मक भूमिका आवश्यक रहेको धारणा राखेका थिए । सामाजिक न्याय प्राप्तिका लागि सबै अवरोध हटाऔं र यसका अवसरहरूको उपयोग गरौं भन्ने नारासहित सोमबार राष्ट्रिय समावेशी आयोग दिवस मनाइएको हो ।"
संस्कृतिसहितको पर्यटन विकास आवश्यक : मन्त्री किराँती,"काठमाडौं : संस्कृति, पर्यटन तथा नागरिक उड्डयनमन्त्री सुदन किराँतीले देशको आर्थिक समृद्धिको ठूलो खम्बा पर्यटन क्षेत्र भएकाले यसको प्रवर्द्धन र विकासमा सबै सक्रिय भएर लाग्नुपर्ने बताएका छन्। नेपाल पर्यटन बोर्ड, गैरआवासीय नेपाली संघ (एनआरएनए)पर्यटन समिति तथा पर्यटनका लागि युरोपनेपाल चेम्बर अफ कमर्शको संयुक्त आयोजनामा नेपालको पर्यटन अन्तर्राष्ट्रिय प्रवर्द्धन विषयमा आयोजित अन्तक्रियामा उनले संस्कृतिसहितको पर्यटन विकास गरिनुपर्नेमा जोड दिए। पर्यटनमन्त्री किराँतीले पर्यटनसँग उत्पादन जोड्नुपर्ने आवश्यकता औँल्याउँदै मन्त्रालयले छिट्टै कार्यक्रम सूची बनाएर सबै क्षेत्रसँग छलफल गरी पर्यटन प्रवर्द्धनको रणनीति तयार गरिने उल्लेख गरे। उनले काठमाडौं उपत्यकाका सात सम्पदा जोड्ने गरी छिट्टै बस सेवा सञ्चालन गरिने पनि जानकारी दिए। सातवटै सम्पदाको इतिहास र महत्वबारे आवश्यक जानकारीसहित ती क्षेत्रमा बढीभन्दा बढी पर्यटक आकर्षण गर्ने उद्देश्यले सम्पदा बसयात्रा सुरु गर्न लागिएको उनको भनाइ छ। मन्त्री किराँतीले हरेक सम्पदाको सर्किट बनाएर नेपालीपनको पर्यटन विकास गरिनुपर्नेमा जोड दिए।"
एसिड आक्रमणसम्बन्धी कानुन नहुँदा सर्वोच्चले व्याख्या गरेको फैसला,"काठमाडौं : विसं २०७१ फागुन १० गते। बिहान ६:१५ बजे। वसन्तपुरको झोछेंस्थित ए पल्स ट्युसन सेन्टरबाट सीमा बस्नेत र संगीता मगर चिच्याउँदै निस्किए। पोल्यो पोल्यो भन्दै रूँदै कराउँदै भाग्दैगर्दा उनीहरूले पहिरिएका कपडाबाट धुँवा उडिरहेको थियो। आसपासका मानिसहरूले केही ठम्याउन सकेनन्। न कसैबाट सहयोग नै पाए उनीहरूले। भाग्दै घर पुग्दा उनीहरूका परिवारले शरीरमा पानी खन्याई तुरुन्तै वीर अस्पताल पुर्याए। अस्पताल पुगेपछि बल्ल थाहा भयो, उनीहरूमाथि एसिड आक्रमण भएको रहेछ। जीवन विक, जसले हानेका थिए एसिड त्यहीँबाट जीवन तनावमा आएको र मार्नेसम्म योजना बनाएका थिए। सुरूमा जीवनले संगीता उनको परिवारलाई रडले हात खुट्टा भाँच्ने योजना बनाएका थिए। तर त्यो समभ्व हुन सकेन। योजना सफल नबन्दा जीवनले हिन्दी क्राइम सिरियलहरू हेर्थ थाले। त्यहीबाट प्रभावित भएर उनले एसिड आक्रमण गर्ने योजना बनाए। उनले न्युरोडको प्रकाश ब्याट्री पसलबाट कडा खालको एसिड किनेर ल्याए। बियरको बोतलमा ल्याएको एसिड उनले हर्लिक्सको बट्टामा खन्याएका थिए। त्यसबीचमा जीवन परिवारलाई छाडेर काठमाडौंकै टोखामा गई डेरा लिएर एक्लै बस्न थालेका थिए। त्यहीँ बस्दा उनले संगीताको दैनिकी पछ्याएका थिए। दैनिकी पछ्याउने बेला उनले बिहानको समयमा एसिड आक्रमण गर्ने योजना बनाएका थिए। २०७१ फागुन १० गते एकाबिहानै टोखाबाट वसन्तपुर आइपुगेका थिए। ५:१५ बजे आइपुगेका उनले ट्युसन सेन्टरमै गई एसिड आक्रम गर्न चाहे पनि नसकेर बाहिर निस्किएका थिए। उनी पुनः ६:१५ मा ट्युसन सेन्टरमा गई संगीतालाई एसिड हानेका थिए। एसिड हान्दा संगीतासँगै सीमा बस्नेत पनि गम्भीर घाइते हुन पुगेका थिए भने अन्य केही विद्यार्थीहरू पनि सामान्य घाइते भएका थिए। एसिड हानेपछि जीवन वसन्तपुर हुँदै ठमेल हुँदै माइक्रो चढेर टोखा पुगेका थिए। त्यसपछि उनले समाचारहरू पछ्याइरहे। समाचारले उनलाई झन् तनाव भयो। त्यसपछि झापा हुँदै उनी सिक्किमसम्म पुगे। तर धेरै दिन बस्न सकेनन्। फागुन २२ गते सिक्किम हिँडेका जीवन २८ गते काठमाडौं आइपुगेका थिए। त्यसको हप्ता दिनपछि प्रहरीले चैत ५ गते जीवनलाई डेराबाटै पक्राउ गरेको थियो। प्रहरीले उनको डेराबाट बयानका क्रममा आएका प्रमाणहरू पनि बरामद गरेको थियो। पूर्ण फैसला आउन लाग्यो साढे ६ वर्षकाठमाडौं जिल्ला अदालतले संगीता मगर र सीमा बस्नेतको मुद्दामा २०७२ पुस ५ गते फैसला सुनाउँदै अभियुक्त जीवन विकलाई दस कैद सजाय सुनाएको थियो। ज्यान लिने मनसायले एसिड आक्रमण गरेको ठहर गर्दै जिल्ला अदालतले मुलुकी ऐन, ज्यानसम्बन्धी महलको १ नं विपरित ए १५ नं महलअन्तर्गत दस वर्ष कैद फैसला सुनाएको थियो। २०७३ जेठ १४ गते अभियुक्तका तर्फबाट उच्च अदालत पाटनमा उक्त मुद्दा पुनरावेदन गरिएको थियो। ज्यान मार्ने उद्योगको १५ नम्बरमा एसिड भन्ने शब्द उल्लेख नभएको अवस्थामा संवैधानिक प्रावधानबमोजिम अपराधिको परिभाषाभित्र नपर्ने कार्यलाई समेत अपरा मानी सजाय गरेको भन्दै फैसला उल्टी गरी सफाइको माग गरिएको थियो। उक्त मुद्दामा पाटन उच्च अदालतले २०७३ फागुन २३ गते जिल्ला अदालत काठमाडौंको फैसलालाई सदर गरेको थियो। प्रतिवादीले संगीता मगरको रूपको घमण्ड तोड्नको लागि मात्र एसिड प्रहार गरेको नभई निजको ज्यानै लिने मनसायले निजउपर एसिड प्रहार गरी ज्यान मार्ने उद्योगको कसुर गरेको भन्ने तथ्य मिसिल संलग्न प्रमाणबाट पुष्टि हुन आएको फैसलमा उल्लेख गरिएको छ। सोही मुद्दाको पुनरावेदन सर्वोच्च अदालतमा पनि गरिएको थियो। जीवन विकको तर्फबाट अधिवक्ताहरू मोहन साशंकर, श्यामकुमार विश्वकर्मा र बद्रीप्रसाद भुसालले ज्यानसम्बन्धी महलको १५ नं मा एसिड भन्ने शब्द उल्लेख नभएको भन्दै उक्त महलअन्तर्गत कसुर नपर्ने र सजाय गर्नसमेत नमिल्ने भन्दै अभयोग दाबी खारेजीको माग गरेका थिए। सर्वोच्च अदालतका न्यायाधीशद्वय तेजबहादुर केसी र कुमार रेग्मीको संयुक्त इजलासले २०७८ असार २९ गते जिल्ला अदालत काठमाडौं र उच्च अदालत पाटनको फैसला सदर गरेको थियो। जीवन विक हालः सुनसरीको जिल्ला करागारमा रहेका छन्। एसिडसम्बन्धी कानुन नहुँदा सर्वोच्चले गरेको व्याख्या मुलुकी ऐन, ज्यानसम्बन्धी महलको १५ नं अनुसार 'ज्यान मार्ने मनसायले गोली चलाउने वा बम हान्ने वा घातक हतियारले काट्ने वा मार्नका लागि अरू जुनसुकै कुराको उद्योग गरी मर्नेसम्मको काम गरेकोमा कुनै कारणले ज्यान मर्न पाएको रहेन छ भने पाँच वर्षदेखि बाह्र वर्षसम्म कैद गर्नुपर्छ' भन्नेसमेतको व्यवस्थाले ज्यान मार्ने उद्योगको कसुरको परिभाषाका साथै सजायको व्यवस्था गरेको पाइन्छ।  उल्लिखित कानूनी व्यवस्थाले ज्यान मार्ने मनसायले जुनसुकै कार्य गरेको भनी ऐनमा उल्लेख भएबाट नै गोली चलाउने वा बम हान्ने वा घातक हतियारले काट्नेदेखिबाहेक अन्य रीतसँग पनि मानिस मार्ने कार्य हुन सक्दछ भन्ने विधायिकी मनसाय रहेको देखिन्छ । ऐनमा भएको 'मार्नको लागि अरू जुनसुकै कुराको उद्योग गरी' भन्ने बेहोरा उल्लेख भएबाट नै यसको दायरा फराकिलो रहेको स्पष्ट छ। तसर्थ, एसिड प्रहार भन्ने शब्द ऐनमा नपरेकै कारणबाट यसलाई ज्यान मार्ने उद्योगको कसुरअन्तर्गत पर्दैन भन्नु न्याय र कानूनसम्मत देखिँदैन। एसिड जलनशील रासायनिक पदार्थ भएको हुँदा सो पदार्थ संवेदनशील अङ्गमा परेमा ज्यानै जान सक्ने भन्ने विशेषज्ञको रायसमेत भएको हुँदा एसिड प्रहारको कार्य ज्यान मार्ने उद्योगको परिभाषाअन्तर्गत पर्ने नै देखिन्छ।  प्रस्तुत मुद्दामा प्रतिवादीले पीडिताको अनुहारमा एसिड छर्किएको मात्र नभई किनिएको एसिड हर्लिक्सको सिसिमा हाली पीडिताको अनुहारमा हर्लिक्सको सिसीबाट एसिड खन्याई गम्भीर चोट पुर्याई ज्यान नै जान सक्ने अवस्था सिर्जना गरेको मिसिल संलग्न कागजातबाट देखिएको छ। यस्तो कार्यबाट प्रतिवादीको घातक मनसाय प्रस्ट भएको देखिन्छ। यसरी ज्यान मार्ने उद्योगको कसुर हुनको लागि ज्यान मार्ने मनसायले गोली चलाएको वा बम हानेको वा घातक हतियारले काटेको वा मार्नका लागि अरू जुनसुकै कार्य गरेको भनी स्पष्ट उल्लेख भएबाट अव एसिड प्रहार सम्बन्धमा ज्यानसम्बन्धी १५ नंमा कहीँकतै उल्लेख नगरिएको हुँदा एसिड प्रहारको कार्य ज्यान मार्ने उद्योगको कसुरअन्तर्गत पर्दैन भनी मान्न मिल्दैन।  एसिड आक्रमणका कारण पीडितमाथि पर्ने जीवनपर्यन्तको गम्भीर शारीरिक र मानसिक क्षतिलाई हेर्दा यसलाई अक्षम्य, असभ्य र हृदयविहीन व्यक्तिले घटाउने अपराध मान्नुपर्दछ। समयमा उपचार नपाएमा ज्यानै जान सक्ने एसिड आक्रमणको घटनाबाट बाँचेका व्यक्तिहरू बाँकी जीवन लज्जा, अपहेलना र भेदभावपूर्ण व्यवहारको बिच बाँचेका छैनन् भनी भन्न नसकिने हुँदा एउटा व्यक्तिको समग्र भविष्यलाई नराम्रोसँग असर पारी असामान्य चरम पीडाको अवस्थामा पुर्याउने एसिड आक्रमणका कसुरदारलाई क्रूर अपराधी नै मान्नुपर्दछ। सामान्य जीवन बाँचेको व्यक्तिलाई आफैँले चिन्न नसक्ने अवस्थामा पुर्याई उसको हत्या गर्ने वा आत्मसम्मान र मनोबल नै भाँच्ने कुत्सित मनसायका साथ घटाइने एसिड आक्रमणका घटनाले मुलतः भर्खरै नयाँ भविष्यको मार्गमा अघि बढिरहेका कैयौं युवतीहरूको जीवन क्षत विक्षत बनाएको पाइन्छ । तसर्थ, दोषी व्यक्ति कानूनले तोकेको उच्चतम सजायको भागी हुन योग्य मानिनुपर्छ ।  माथि विवेचित आधार, कारणसमेतबाट प्रतिवादी जीवन विकलाई मुलुकी ऐन, ज्यानसम्बन्धी महलको १५ नंबमोजिम कसुरमा सोही महलको १५ नंबमोजिम १० (दश) वर्ष कैद हुने ठहराई सुरू काठमाडौं जिल्ला अदालतबाट मिति २०७२९५ मा भएको फैसलालाई सदर हुने गरी उच्च अदालत पाटनको मिति २०७३।११।२३ को फैसला मिलेको नै देखिँदा सदर हुने ठहर्छ। पुनरावेदक प्रतिवादीको पुनरावेदन जिकिर पुग्न सक्दैन।  नेपाल कानुन पत्रिकाबाट"
जर्मन संसदीय प्रतिनिधिमण्डल नेपाल भ्रमणमा,"काठमाडौं: जर्मनीको प्रतिनिधि सभा जर्मन बुन्डेस्ट्यागबाट दक्षिण एसियाली संसदीय प्रतिनिधिमण्डल, ७ देखि १० फाल्गुन २०७९ (१९ देखि २२ फेब्रुअरी २०२३), सम्म नेपालको चारदिने औपचारिक भ्रमणमामा आएको छ। ६ सदस्यीय संसदीय प्रतिनिधिमण्डलमा सांसद रेनाटे कुनास्ट, एन्ड्रियास लारेम, पाल लेह्रिडर, रीया श्रोडर, डा माल्टे काउफम्यान र डा आन्द्रे हान छन्। प्रधानमन्त्री पुष्पकमल दाहाल प्रचण्ड सँगको भनेटमा भ्रमण टोलिकी प्रमुख रेनाट कुनास्टले भनिन्, महामारीपछिको यो भ्रमणले नेपाल र जर्मनीबीचको संसदीय सम्बन्धलाई थप सुदृढ बनाउँदै ६० वर्षभन्दा लामो समयदेखिको द्विपक्षीय मित्रता र सहयोगलाई थप बलियो बनाउनेछ । प्रतिनिधिमण्डलले नेपालको आर्थिक रुपान्तरण, पर्यटन प्रवद्र्धन, नेपालको शान्ति प्रक्रिया र मानवअधिकार, महिला सशक्तिकरण, नियममा आधारित अन्तर्राष्ट्रिय व्यवस्था, कृषि र क्षेत्रीय सहयोगका साथै जर्मननेपाल विकास सहयोगलगायतका विषयमा छलफल गर्नेछ । प्रतिनिधिमण्डलका सदस्यहरुले प्रधानमन्त्री पुष्पकमल दाहाल, प्रतिनिधिसभाका सम्माननीय सभामुख देवराज घिमिरे, माननीय उपप्रधानमन्त्री तथा अर्थमन्त्री विष्णु पौडेल, माननीय कृषि तथा पशुपन्छी विकासमन्त्री ज्वालाकुमारी साह र पररास्ट्र सचिव भरतराज पौड्याल सँग भेटघाट गरेका छन् । जर्मन संसदीय प्रतिनिधिमण्डलले नेपालको संघीय संसदका सदस्यहरुसँग पनि अन्तरक्रिया गरेका छन् । औपचारिक भेटघाटका सँगसँगै संसदीय प्रतिनिधिमण्डलले जर्मन विकास सहयोग, नेपालमा कार्यरत जर्मन गैरसरकारी संस्था र मानवअधिकार संगठनका प्रतिनिधिसँग पनि अन्तरक्रिया गर्ने तालिका छ। प्रतिनिधिमण्डलले इसिमोड नलेज पार्क, नेपाल व्यावसायिक प्रतिष्ठान र नेपाल सीप तथा तालिम सचिवालयको पनि भ्रमण गर्ने योजना बनाएको छ। चारदिने नेपाल भ्रमणका क्रममा संसदीय प्रतिनिधिमण्डलले भक्तपुर र बौद्धनाथ स्थित सांस्कृतिक सम्पदाको पनि भ्रमण गर्ने योजना रहेको छ।"
विजनेसविहीन कर्णाली प्रदेशसभा,"वीरेन्द्रनगर: कर्णाली प्रदेश सभा विजनेसविहीन बनेको छ। प्रदेश सरकार, सत्तारुढ र प्रतिपक्षी दलकै कारण प्रदेशसभा विजनेसविहीन भएको हो। संसदले गति नलिँदा सांसद फुर्सदिला देखिन्छन् अनि मन्त्रीलाई के काम गर्ने पत्तो छैन। कर्णालीमा प्रदेश सरकारले पूर्णता पाएको महिना दिन बितिसक्यो। प्रदेशसभा भने विजनेस खोजिरहेको छ। माघ ६ यता प्रदेशसभा बैठक पनि बसेको छैन। सभामुख र उपसभामुख निर्वाचन र मुख्यमन्त्रीले विश्वासको मत लिएपछि अनिश्चितकाललाई स्थगित भएको प्रदेश संसद्को बैठक कहिले डाकिन्छ टुंगो छैन। प्रदेशसभामा सांसद आएको दुई महिना र सभामुख निर्वाचित भएको एक महिना भइसक्यो। प्रदेश सभाका विषयगत समिति पनि बनेका छैनन्। कहिले बन्ने हो त्यो पनि टुंगो छैन। प्रदेशसभाको कार्य प्रणालीलाई व्यवस्थित गर्न, सरकारबाट भएका काम अनुगमन र मूल्यांकन गर्न र सरकारलाई आवश्यक निर्देशन संसदीय समिति बनाइन्छ। तर, मिनी संसद्को रूपमा चिनिने विषयगत समिति नेतृत्व विहीन बनेका छन् । त्यस प्रति सरकार र दलहरु उदासिन बनेका छन्। प्रदेशसभा सञ्चालन नियमावली, २०७४ को परिच्छेद१९ मा विषयगत समिति, तिनको गठन, सभापति निर्वाचन सम्बन्धी व्यवस्था छ। कार्यव्यवस्था परामर्श समितिले नै पूर्णता नपाएकाले विषयगत समिति बन्न नसकेको जानकार बताउँछन्। प्रदेशसभा नियमावलीको नियम १४८ र ९१० मा सभामुखले कार्यव्यवस्था परामर्श समितिको परामर्शपछि प्रदेशसभाको सहमति लिएर प्रत्येक समितिमा बढीमा १५ जना सदस्य मनोनयन गर्ने व्यवस्था छ। एमाले, माओवादी केन्द्र र कांग्रेसले कार्यव्यवस्था समितिमा प्रतिनिधित्व गर्ने सांसदको नाम अझैसम्म पनि संसद सचिवालयमा नबुझाएको प्रदेशसभा सचिव जीवराज बुढाथोकीले बताए। उनकाअनुसार मुख्य तीन दलले कार्यव्यवस्था समितिमा प्रतिनिधित्व गर्ने सांसदको नाम सिफारिस गरी पठाएपछि विषयगत समिति गठनको प्रक्रिया थालनी हुनेछ। नेपाली कांग्रेसले नाम नटुंग्याएसम्म कार्यव्यवस्था परामर्श समितिले पूर्णता पाउँदैन। यसले पूर्णता नपाई विषयगत समिति गठन अघि बढ्न नसक्ने अवस्था छ। प्रमुख प्रतिपक्षी कांग्रेस पनि चुप लागेर बसेको छ। पार्टीले कार्यव्यवस्था, विषयगत समितिमा प्रतिनिधित्व गर्ने सांसद मात्रै होइन, पार्टीको प्रमुख सचेतक र सचेतकका बारेमा अहिलसम्म कुनै छलफल अगाडि नबढाएको कांग्रेस सांसद घनश्याम भण्डारीले बताए।"
राष्ट्रपतिबारे छलफल गर्न माओवादी केन्द्रले बोलायो पदाधिकारी बैठक,"माओवादी केन्द्र आफूले उम्मेदवारी नदिने भएपनि राष्ट्रपतिमा राष्ट्रिय सहमति खोज्ने प्रयास गरेको छ। काठमाडौं : राष्ट्रपतिको उम्मेदवारबारे छलफल गर्न नेकपा माओवादी केन्द्रको पदाधिकारी बैठक बोलाइएको छ। सोमबार दिउँसो ४ बजे पेरिस डाँडामा पदाधिकारी बैठक बोलाइएको माओवादी केन्द्रका उपमहासचिव हरिबोल गजुरेलले अन्नपूर्ण पोस्ट्लाई जानकारी दिए। उनका अनुसार बैठकमा राष्ट्रपति निर्वाचन, पार्टीको सांगठनिक गतिविधि र समसामयिक राजनीतिक विषयमा छलफल हुनेछ। माओवादी केन्द्र आफूले उम्मेदवारी नदिने भएपनि राष्ट्रपतिमा राष्ट्रिय सहमति खोज्ने प्रयास गरेको छ। तर राष्ट्रिय सहमतिको कुरा गर्दा गर्दै माओवादी नै सत्ताबाट बाहिरने सम्भावना पनि त्यतिकै छ। राष्ट्रपति निर्वाचनमा साझा उम्मेदवारको कुरा उठाएर एमालेलाई संशकित बनाएको माओवादी केन्द्रको हातबाट कांग्रेस पनि खुस्किन सक्छ। पुस १० गते प्रचण्डलाई प्रधानमन्त्री बनाउँदा एमालेबाट राष्ट्रपति बनाउने भद्र सहमति भएपनि माओवादीले भने राष्ट्रपतिमा राष्ट्रिय सहमति खोज्ने भन्दै एमालेलाई सहयोग नगर्ने संकेत दिएको छ । राष्ट्रिय सहमतिको आधारमा राष्ट्रपति छनोट हुनुपर्ने माओवादीका नेताहरुले बताउन थालेपछि वर्तमान गठबन्धन टुट्न सक्ने संशय पनि रहेको छ। पुस २६ मा कांग्रेसले पनि प्रधानमन्त्रीमा दाहाललाई विश्वासको मत दिएपछि राजनीतिले नयाँ मोड लिएको थियो। कांग्रेसले विश्वास मत दिएपछि प्रधानमन्त्री प्रचण्डसहित माओवादी केन्द्रका अधिकांश नेताहरूले राष्ट्रिय सहमतिका आधारमा साझा व्यक्तिलाई राष्ट्रपति बनाउनुपर्ने सार्वजनिक रुपमा बोल्न थालेका छन्। माओवादी जता उतै बहुमत प्रधानमन्त्री दाहालले राष्ट्रपतिका विषयमा छलफल गर्न खोजेपछि आइतबार साँझ कांग्रेस सभापति शेरबहादुर देउवालगायत नेता बालुवाटर पुगेका थिए। विगतमा संविधानको रक्षार्थ उभिएका शक्तिहरू मिलेर अघि बढ्दा राम्रै हुन्छ भन्ने प्रस्ताव हामीले राख्यौं। पुरानै गठबन्धन गरौं। स्थानीय तह, प्रतिनिधिसभा, प्रदेशसभा निर्वाचनमा जनताले दिएको जनमतलाई हेरौं, कांग्रेस वरिष्ठ नेता रामचन्द्र पौडेलले भने, हामी सफल भएकै थियौं। त्यतातिर पनि सोचौं भन्यौं। हाम्रो कुरामा प्रधानमन्त्रीले सकारात्मक प्रतिक्रिया दिनुभएको छ। अब सोमबार माओवादीको पदाधिकारीको बैठक छ। त्यहाँ कांग्रेससँग भएका कुरा पनि राख्छु भन्नुभएको छ। कांग्रेसका नेताहरुले राष्ट्रपतिको विषयमा माओवादीले आफ्नो आधिकारिक धारणा सार्वजनिक गर्नुपर्ने बताएपछि जवाफमा प्रधानमन्त्रीले पार्टीको आधिकारिक निर्णय लिनकै लागि पदाधिकारी बैठक बोलाएको र बैठकबाटै औपचारिक घोषणा हुने बताएका छन्। कांग्रेसको धारणा बुझेपछि प्रधानमन्त्री प्रचण्डले आज पार्टीको पदाधिकारी बैठक आह्वान गरेका छन्। राष्ट्रपति निर्वाचनमा कांग्रेस र माओवादी केन्द्रको गठबन्धन पनि हुन सक्ने देखिन्छ। पुरानै पाँच दलीय गठबन्धनलाई बिउँत्याएर अघि बढ्ने गरी छलफल भइरहेको छ। यो गठबन्धनमा पनि राष्ट्रपति निर्वाचनका लागि स्पष्ट बहुमत छ। राष्ट्रपति निर्वाचनमा वर्तमान गठबन्धनकै निरन्तरता हुनसक्छ। एमालेले प्रस्ताव गरेको उम्मेदवार नै राष्ट्रपति हुन सक्छन्। जसले गर्दा प्रचण्डको नेतृत्वकै सरकारले निरन्तरता पाउँछ। अहिलेको सत्तारुढ गठबन्धनसँग राष्ट्रपति निर्वाचनका लागि पनि स्पष्ट बहुमत छ। माओवादी कै नेताहरु पनि वाम गठबन्धन आवश्यक भएकाले वर्तमान सत्ता साझेदार दलबाटै उम्मेदवार बनाउनुपर्ने बताउँदै आएका छन्। एमाले अध्यक्ष केपी शर्मा ओलीले भने एमालेले उठाएको उम्मेदवार नै राष्ट्रपति हुने दाबी गर्दै आएका छन् । उनले माओवादीप्रति शंकाउपशंका गर्नु नपर्ने धारणा राख्दै आएका छन्।"
राष्ट्रपति निर्वाचन : कोको छन् चर्चामा ?,"आयोगको कार्यतालिका अनुसार फागुन १३ गते मनोनयन दर्ता गर्नुपर्छ। काठमाडौं : निर्वाचन आयोगले राष्ट्रपति पदका लागि फागुन २५ गते निर्वाचनको मिति तय गरेको छ। आयोगको कार्यतालिका अनुसार फागुन १३ गते मनोनयन दर्ता गर्नुपर्छ। निर्वाचनमा संघीय संसद्का दुवै सदन (प्रतिनिधिसभा र राष्ट्रियसभा) का सांसद र प्रदेशसभाका सदस्यले मात्रै मतदान गर्न पाउँछन्। राष्ट्रपतिका लागि आआफ्ना रणनीतिमा दलहरू सक्रिय छन्। हाल प्रतिनिधिसभामा २ सय ७४ सदस्य छन्। राष्ट्रिय स्वतन्त्र पार्टीका अध्यक्ष रवि लामिछानेको सांसद् पद खारेज भएकाले एक पद रिक्त छ। राष्ट्रियसभामा ५९ जना सदस्य छन्। संघीय संसद्को ३ सय ३४ मध्ये ३ सय ३३ कायम छन्। संघीय सांसदको मतभार २६ हजार ३ सय ७ हाल छ। संघीय संसद्को जम्मा मतभार भने २६ हजार ३ सय ८६ हो। प्रदेशसभामा ५ सय ५० छ। जसको मतभार २६ हजार ४ सय हुन्छ। राष्ट्रपतिको निर्वाचनका लागि जम्मा मतभार ५२ हजार ७ सय ७६ छ। जसको बहुमत २६ हजार ३ सय ८९ हुन्छ। राष्ट्रपति निर्वाचित हुन पाँच प्रतिशत मत ल्याउनै पर्ने संवैधानिक व्यवस्था छ। यी हुन् चर्चाका उम्मेदवार राष्ट्रपतिका लागि एमालेबाट वरिष्ठ उपाध्यक्ष ईश्वर पोखरेल, उपाध्यक्ष सुवासचन्द्र नेम्वाङ, अष्टलक्ष्मी शाक्य, युवराज ज्ञवालीदेखि डोरमणि पौडेल, विष्णु रिमाल, गोमा देवकोटासम्मको नाम चर्चामा छ। पोखरेल दुईदुई पटक एमालेका महासचिव पनि भइसकेका छन्। यो पटक भने उनी काठमाडौं ५ बाट कांग्रेसका युवा नेता प्रदीप पौडेलसँग पराजित भएका थिए। नेम्बाङको नाम निर्वाचन यता नै राष्ट्रपतिका लागि चर्चामा छ। उनी इलाम २ वटा निर्वाचित सांसद हुन्। उनी संविधानसभाका अध्यक्ष र सभामुख भइसकेका व्यक्ति हुन्। शाक्य बागमती प्रदेशकी पूर्वमुख्यमन्त्री हुन्। योपटक शाक्य कहीँबाट चुनाव लडिनन्। यस्तै एमाले अध्यक्ष ज्ञवालीको नाम पनि चर्चामा छ। शाक्य र ज्ञवाली लामो समयसम्म माधव नेपाल समूह थिए। तर, पार्टी विभाजनका बेला उनीहरू ओलीसँगै बसे। पौडेल पनि बागमती प्रदेशमा पूर्वमुख्यमन्त्री हुन्। एमालेका उपमहासचिव रिमाल ओलीका सबैभन्दा विश्वास पात्र हुन्। निर्वाचनमा कतै उम्मेदवार नबनेर रिमालले पार्टीको डिजिटल प्रचार अभियानलाई नमुना नै बनाएका थिए। एमालेले कसलाई बनाउने भन्ने बताएको छैन। अध्यक्ष ओलीले यी माथिकामध्ये जस पनि उम्मेदवारका रूपमा प्रस्तुत गर्न सक्छन्। राष्ट्रपतिका लागि फागुन १३ गते एमालेले आफ्नो उम्मेदवार अघि सार्ने ओलीले नै बताउँदै आएका छन्। राष्ट्रपतिको विषयमा तत्काल हामीले कसैको नाम लिएका छैनौं, उनले विराटनगरमा भने, राष्ट्रपति कसलाई बनाउने भन्ने कुरा मनोनयन दर्ताको दिन सार्वजनिक हुन्छ। त्यस्तै कांग्रेसबाट वरिष्ठ नेता रामचन्द्र पौडेल, कृष्णप्रसाद सिटौला, गोपालमान श्रेष्ठ, मानबहादुर विश्वकर्मा लगायतको नाम चर्चामा छन्। राष्ट्रपतिको अभिलासामा नै पौडेल देउवानजिक भएका हुन्। अघिल्लो पाँचदलीय गठबन्धनको नेतृत्व गरेको हिसाबले उनको दाबीलाई त्यही बेलादेखि स्वभाविक रूपमा हेरिँदै आएको हो। देउवाका विश्वासपात्र श्रेष्ठ र विक हुन्। श्रेष्ठ कांग्रेसका पूर्वउपसभापति पनि हुन्। सिटौला भारतका पनि विश्वासपात्र हुन्। उनलाई राष्ट्रपति बनाउन भारतको लबिङ रहेको छ। लोकतान्त्रिक समाजवादी पार्टीका अध्यक्ष महन्थ ठाकुरको नाम पनि पछिल्लो समयमा चर्चामा आएको छ। भारतीय विदेशमन्त्री आएसँगै उनको नाम चर्चामा अगाडि आएको हो। भारत सिटौला नभएमा ठाकुरलाई राष्ट्रपति बनाउनुपर्ने पक्षमा देखिएको चर्चा छ। केही गैरराजनीतिक कर्मीको नाम पनि चर्चामा छ। पूर्वप्रधानन्यायाधीश कल्याण श्रेष्ठ, पूर्वसभामुख दमननाथ ढुंगाना, पूर्वमन्त्री एवं पूर्वराजदूत नीलाम्बर आचार्यलगायतका नाम पनि चर्चामा छन्। माधवकुमार नेपाल र झलनाथ खनालको पनि नाम मन्दरूपमा आइरहेको छ। माओवादीको भूमिका राष्ट्रपति को हुने भन्ने निर्धारण गर्नेछ। एमालेका उपमहासचिव पृथ्वीसुब्बा गुरुङले पुस १० को सहमतिको विकल्प नरहेको बताए। सहमतिअनुसार नै जानुपर्छ, सहमतिको विकल्प छैन, एमालेकै राष्ट्रपति हुन्छ, उनले भने। एमालेका प्रचार विभाग प्रमुखसमेत रहेका गुरुङले आफू एकीकृत कम्युनिस्ट पार्टीको पक्षधर भएको बताउँदै तत्कालको लाभहानीको प्रभावमा प्रचण्ड पर्न नहुने बताए। एकीकृत कम्युनिस्ट पार्टी बनाउनुपर्छ भन्ने पक्षधर हो म त, त्यसका लागि सबै कम्युनिस्ट पार्टी मिलेर एउटै बनाउनुपर्छ। अहिले तत्कालको फाइदामा प्रचण्ड लाग्नु हुँदैन, उनले भने। माओवादी केन्द्रका महासचिव देवप्रसाद गुरुङले एमालेद्वारा प्रस्तुत गरेको जो कोही उम्मेदवार स्वीकार गर्न नसक्ने बताए। उनले कांग्रेस र एमालेमध्ये जसले उपयुक्त साझा पात्र ल्याउँछ उसैलाई समर्थन गर्न सक्ने संकेत गरे। उनका अनुसार एमालेले प्रस्तुत गरेको पात्र माओवादीका लागि स्वीकारयोग्य हुनुपर्नेछ।"
राष्ट्रपतिउपराष्ट्रपति निर्वाचन मतभार २०६८ सालको जनगणनाको आधारमा,"काठमाडौंः राष्ट्रपति र उपराष्ट्रपतिको निर्वाचनको मतभार २०६८ सालको जनगणनाको आधारमा हुने भएको छ । सोमबार नयाँ बानेश्वरस्थित अन्तर्राष्ट्रिय सम्मेलन केन्द्रमा राष्ट्रपति तथा उपराष्ट्रपति निर्वाचनका लागि निर्वाचन अधिकृतको कार्यालय उद्घाटन गर्दै प्रमुख निर्वाचन आयुक्त दिनेशकुमार थपलियाले निर्वाचनको मतभार २०६८ सालको जनगणनाको आधारमा गरिने बताएका हुन् । २०६८ सालको जनगणना २ करोड ६४ लाख ९४ हजार ५०४ रहेको छ। थपलियाले भने,संघीय संसद र प्रदेशसभा सदस्यको मतभार कायम गरिन्छ । आयोगलाई जनगणना सम्पन्न भइसकेपछि आधिकारिक रुपमा जनगणनाको नतिजा प्राप्त भइनसकेको हुनाले ०६८ सालको जनगणनाको आधारमा राष्ट्रपति तथा उपराष्ट्रपतिको निर्वाचन सम्बन्धी कानूनको अनुसूची १ मा उल्लेख भए बमोजिमको नै मतभारलाई आधार मानी यो निर्वाचन सम्पन्न गर्ने कुरा पनि निवेदन गर्न चाहन्छु । संघीय संसद भवन नयाँ बानेश्वरमा दुईवटा मतदान केन्द्रबाट मतदान हुनेछ । राष्ट्रपतिको निर्वाचन यही फागुन २५ गते हुँदैछ।"
गाउँपालिकाको स्वीकृति लिएर मात्रै योजना सञ्चालन गर्न मधेशका मुख्यमन्त्रीलाई अनुरोधपत्र,"जनकपुरधाम : चन्द्रनगर गाउँपालिकामा कुनै पनि सरकार वा संघ संस्थाले काम गर्नुअघि पूर्वस्वीति लिनुपर्ने भएको छ । संघीय सरकार,प्रदेश सरकार वा अन्य दातृ निकायका साथै अन्तराष्ट्रिय र राष्ट्रिय संघ संस्थाले चन्द्रनगर गाउँपालिकामा कुनै पनि योजना सञ्चालन गर्नुपूर्व गाउँपालिकाको स्वीकृति लिएर मात्र योजना सञ्चालन गर्न पाउने भएको हो । सर्लाहीको चन्द्रनगर गाउँपालिकामा योजना कार्यान्वयन अघि समन्वय गर्नुपर्ने अनुरोधपत्र चन्द्रनगर गाउँपालिका अध्यक्ष राज कुमार महतोले मुख्यमन्त्री सरोज यादवलाई बुझाउँदै कुनै पनि योजना सञ्चालन अघि गाउँपालिकासँग समन्वयन सहकार्य गरेर मात्र योजना सञ्चालन गर्न आग्रह गरेका हुन्। मुख्यमन्त्री सरोज कुमार यादवलाई बुझाएको अनुरोध पत्रमा भनिएको छ,चन्द्रनगर गाउँपालिकाको भौतिक,आर्थिक तथा मानव पुँजीको विकास गर्न प्रदेश सरकार,संघीय सरकार,सांसद विकास कोष,विकास साझेदार,निजी क्षेत्र लगायत बहुक्षेत्रीय र बहुपक्षीय सरोकारवालाहरूको लगानी,सहयोग र सहकार्यलाई चन्द्रनगर गाउँपालिका हृदयले स्वागत गर्दछ । यस चन्द्रनगर गाउँपालिकाको स्वीकृत योजना बाहेक अन्य निकायबाट यस गाउँपालिका क्षेत्रमा आयोजना कार्यान्वयन गर्दा गाउँपालिकाको कार्यालयसँग समन्वयन सहकार्य होस् । अन्नपूर्णसँग कुराकानी गर्दै अध्यक्ष महतोले पूर्वस्वीकृति लिनुपर्ने कारण खुलाउँदै भने,योजनासँग दोहोरोपन हुन सक्ने, गाउँपालिकाको प्राथमिकता विपरित हुन सक्ने,गाउँपालिकाको मापदण्ड बमोजिम नहुने,अभिलेखिकरण गर्न कठिनाई हुने,आयोजना प्रारम्भ भई अधुरो अवस्थामा रहने,विभिन्न निकायबाट अभिलेखसूचना माग गर्दा गाउँ कार्यपालिकाको कार्यालयमा अभिलेख उपलब्ध नहुने र गुणस्तरको सुनिश्चितता गर्न कठिन हुने जटिल समस्याहरू हुनसक्ने भएकाले हामीले स्वीकृति बेगर कुनै पनि योजना सञ्चालन नगर्न मुख्यमन्त्रीलाई अनुरोध पत्र बुझाएका हौं । चन्द्रनगर गाउँपालिकाको पञ्चवर्षीय आवधिक योजना तयारी भई स्वीकृत भइसकेको हुँदा पालिकाको लागि योजना तर्जुमा गर्दा,बजेट विनियोजन तथा त्यस्ता योजना कार्यान्वयन गराउनु पूर्व गाउँ कार्यपालिकाको कार्यालयसँग समन्वयको लागि गाउँसभाको निर्णय भएको अध्यक्ष महतोले बताए । मधेश प्रदेश सरकारका विभिन्न निकायबाट चन्द्रनगर गाउँपालिकामा विकासको लागि आयोजनाको छनौट,योजना तर्जुमा र बजेट विनियोजिन गर्दा विगतमा कुनै समन्वय सहकार्य नभएको तथा कतिपय योजना लथालिङ्ग,अलपत्र छाडिएकाले कठोरतापूर्वक अनिवार्य समन्वयनको निर्णय गाउँसभाबाट पारित गरेर कार्यान्वयनमा लगिएको जानकारी महतोले दिए ।"
सुदूरपश्चिम प्रदेश सरकार पाँचवर्ष टिक्छ : मुख्यमन्त्री शाह,"सुदूरपश्चिम प्रदेशका मुख्यमन्त्री कमलबहादुर शाहले आफ्नो नेतृत्वको सरकारले विश्वासको मत पाएर पाँच वर्ष चल्ने बताएका छन् । धनगढी :सुदूरपश्चिम प्रदेशका मुख्यमन्त्री कमलबहादुर शाहले आफ्नो नेतृत्वको सरकारले विश्वासको मत पाएर पाँच वर्ष चल्ने बताएका छन् । सुदूरपश्चिम प्रदेश मुख्यमन्त्री तथा मन्त्रिपरिषद् कार्यालयमा सोमबार आयोजना गरिएको पत्रकार भेटघाट कार्यक्रममा मुख्यमन्त्री शाहले पाँच वर्षसम्म आफ्नो नेतृत्वमा सरकार चल्ने दावी गरे। 'सबैसँग सहकार्य गरेर खुल्ला छलफल भइरहेको छ । चाँडै नै हामी टुङगोमा पुग्छौं,'उनले भने। प्रदेश मध्यावधि निर्वाचनमा नजाने बताउँदै उनले संविधानले दिएको जिम्मेवारी पूरा हुने प्रष्ट पारे। उनले जनताको भावनाअनुसार नै आफू नेतृत्वको सरकार अगाडि बढ्ने प्रतिबद्धतासमेत व्यक्त गरे। सरकारले भ्रष्टाचार नियन्त्रणलाई प्राथमिकता दिएको उल्लेख गर्दै मुख्यमन्त्री शाहले मन्त्रिपरिषद्को पहिलो बैठकबाट भ्रष्टाचार नियन्त्रणका लागि प्रादेशिक कार्य तर्जुमा समिति गठन गरी काम अघि बढिरहेको उनको भनाइ छ । उनले प्रदेशको पूर्वाधार विकास,शिक्षा,स्वास्थ्य,कृषि,पर्यटन,रोजगारी सिर्जनामा सरकार केन्द्रित रहने बताए। शाह पुस २६ गते मुख्यमन्त्रीमा नियुक्त भएका थिए। उनले विश्वासको मत लिन बाँकी छ।"
शैक्षिक जनशक्तिको पलायन रोक्न सबै गम्भीर बनौँः प्रधानमन्त्री,"काठमाडौंः प्रधानमन्त्री पुष्पकमल दाहाल प्रचण्डले शैक्षिक जनशक्तिको बढ्दो विदेश पलायन देशका लागि चुनौतीको विषय भएको भन्दै यसलाई रोक्न सबै जिम्मेवार बन्नुपर्ने बताएका छन्। कास्कीको लेखनाथमा सोमबार पोखरा विश्वविद्यालयको दीक्षान्त समारोहमा बोल्दै प्रधानमन्त्री दाहालले जनशक्तिको विदेश पलायन रोक्न सम्वद्ध सबै पक्षले ध्यान दिनुपर्ने बताएका हुन्। प्रधानमन्त्री दाहालले भने, विश्वबजारमा प्रतिस्पर्धी र अब्बल प्रमाणित गर्न तपाईंहरूबीच चुनौतीका चाङ भए पनि धैर्य, संयमित र दूरदर्शी भएर पोखरा विश्वविद्यालयलगायत मुलुककै प्रतिष्ठा उँचो राख्नुहुनेछ भन्ने आशा र विश्वास मैले राखेको छु। विभिन्न कारणले विदेश पलायन हुने जनशक्तिलाई रोजगारी र सीपका माध्यमले स्वदेशमै बस्न सक्ने वातावरण निर्माण गर्ने महत्वपूर्ण अभिभारा तपाईहरूको काँधमा पनि छ। उनले संघीय शिक्षा ऐनमार्फत् शिक्षा क्षेत्रका नीतिगत, संस्थागत, संरचनागत र कार्यगत चुनौती एवं समस्या सम्बोधन हुने अपेक्षा गरिएको बताए। उनले भने, सरकारको यस प्रयासमा यहाँहरूलगायत सम्पूर्ण शैक्षिक जगतको महत्वपूर्ण सहयोग रहनेछ भन्ने मैले विश्वास लिएको छु। प्रधानमन्त्री प्रचण्डले सामाजिक न्याय, सुशासन र समृद्धिप्रतिको नेपाल सरकारको लक्ष्य हासिल गर्न शिक्षा क्षेत्रको भूमिका सबैभन्दा अग्रणी रहने बताए।"
बागमतीमा संसद्ले पाएन बिजनेस,"संसदीय समितिहरू गठन नहुँदा र प्रदेशसभा बैठक नचल्दा बागमती सरकारले जारी गरेको पाँचवटा अध्यादेश पास गर्न समस्या हुने देखिएको छ। हेटौंडा : नयाँ उत्साहका साथ प्रदेशसभा प्रवेश गरेका प्रदेशसभा सदस्यहरूले बिजनेस पाएका छैनन्। सरकारले प्रदेशसभालाई बिजनेस दिन नसक्दा प्रदेशसभा सदस्यहरू आफ्नो निर्वाचन क्षेत्रमै केन्द्रित छन्। दोस्रो कार्यकाल सुरु गरेको डेढ महिना बित्दासमेत प्रदेशसभा सचिवालयमा एउटा पनि विधेयक दर्ता भएको छैन। दलहरू राजनीतिक भागबण्डामा केन्द्रित हुँदा प्रदेशसभाको नियमित काम प्राथमिकतामा नपरेको हो। प्रदेशसभाको पहिलो कार्यकालभन्दा दोस्रो कार्यकाल चलायमान हुने अपेक्षा थियो। तर, सुरुआती गतिविधिले भने प्रदेशसभाको प्राथमिकता सत्ता निर्माण र त्यसको चलखेलमा मात्र सीमित हुने देखिएको छ। प्रदेशसभाको पहिलो कार्यकालको ५ वर्ष अवधिमा ४५ वटा कानुन प्रदेशसभाले बनाएको थियो। पहिलो कार्यकालको दुई वर्षभित्र ९९ वटा ऐन कानुन निर्माण गरिसक्ने प्रदेशसभाको लक्ष्य थियो। तर, पहिलो कार्यकालको दुई वर्ष सत्ता परिवर्तनको खेलमै बित्यो। नयाँ प्रदेशसभा र सरकारले बाँकी ऐन नियम निर्माणलाई प्राथमिकता दिने अपेक्षा थियो। तर, वर्तमान सरकाले पनि ऐन कानुन निर्माण र संसद्लाई बिजनेस दिने काममा भने ध्यान दिएको छैन। गत माघ २६ गते प्रदेश प्रमुखले सम्बोधन गरेर स्थगित भएको बैठक बिजनेस नहुँदा बस्न नसकेको प्रदेशसभा सचिवालयले जनाएको छ। हालसम्म्म सभामुख, उपसभामुख निर्वाचन, मुख्यमन्त्रीको विश्वासको मत लिने कार्य र प्रदेश प्रमुखको सम्बोधन गर्न मात्र बैठक बसेको छ। प्रदेश सरकार सुरुमा सत्ता भागबण्डामा अल्झियो। अहिले के कुरामा अल्झिएको छ थाहा छैन, कांग्रेस बागमती प्रदेश संसदीय दलका नेता बहादुर सिंह लामाले भने, सरकारले यो सदनलाई गति दिने काम गर्न सकेको छैन। सरकार र प्रतिपक्षबीच सहमति नजुट्दा पछिल्लो समय प्रदेशसभामा संसदीय समितिहरू भगबण्डामा अल्झिएको छ। प्रमुख प्रतिपक्ष दल कांग्रेसले प्रदेशको पाँचवटै संसदीय समितिको नेतृत्व गर्न पाउनुपर्ने दाबी गरेको छ। सत्ता पक्षले एउटा मात्रै समितिको नेतृत्व दिने अडान लिँदै आएको छ। नेमकिपाले कांग्रेसले सरकारलाई विश्वासको मत दिएकाले प्रमुख प्रतिपक्ष दलको दाबीसहित सार्वजनिक लेखा समितिको सभापति आफूले पाउनुपर्ने माग गर्दै आएको छ। संसदीय समितिहरू गठन नहुँदा र प्रदेशसभा बैठक नचल्दा बागमती सरकारले जारी गरेको पाँचवटा अध्यादेश पास गर्न समस्या हुने देखिएको छ। ती अध्यादेश गत पुस १८ गते बसेको प्रदेशसभाको दोस्रो कार्यकालको पहिलो बैठकले स्वीकृत गरेको थियो। ती अध्यादेशलाई ऐनका रूपमा मान्यता दिन सरकारले प्रदेशसभामा पेस गरेको ६० दिनभित्र प्रतिस्थापन विधेयक ल्याएर पास गरिसक्नुपर्ने प्रावधान छ। ती अध्यादेश आगामी फागुन १८ गतेसम्म प्रतिस्थापन विधेयक ल्याएर संसदीय समितिमा छलफल गरी सदनबाट पास गरी प्रदेश प्रमुखबाट प्रमाणीकरणसमेत गरी सक्नुपर्र्ने प्रदेशसभाले जनाएको छ। प्रदेशसभालाई प्रदेश सरकारले नियमित बिजनेस दिने सरकारका प्रवक्ता तथा आर्थिक मामिला तथा योजनामन्त्री जगन्नाथ थपलियाले बताए। शुक्रबार बसेको मन्त्रिपरिषद बैठकले प्रदेश निजमती सेवा विधेयक र स्थानीय तहको सेवा सुविधासम्बन्धी विधेयक स्वीकृत गरेको छ, उनले भने, अघिल्लो सरकारले मदन भण्डारी स्वास्थ्य विज्ञान प्रतिष्ठान र हेटौंडा अस्पताल अलग गर्ने गरी जारी भएको मदन भण्डारी स्वास्थ्य विज्ञान प्रतिष्ठान ऐन संशोधन अध्यादेश भने निस्क्रिय गर्ने निर्णय गरेको छ। अब बस्ने प्रदेशसभाको बैठकमा मन्त्रिपरिषद्ले पास गरेका निर्णयहरूले बिजनेस प्राप्त गर्ने थपलियाले बताए। प्रदेशसभाको बैठक फागुन १० गते बस्ने तयारी थालिएको प्रदेशसभा सचिवालयका प्रवक्ता मनोजकुमार गुप्ताले बताए। समितिहरू गठन नै बैठकको मुख्य एजेन्डा हुन्छ। दुई विधेयक पनि दर्ता हुन्छ, उनले भने।"
कुन दलबाट कोको छन् राष्ट्रपतिका दाबेदार ?,"राष्ट्रपतिका लागि दलहरूबीच दृश्यअदृश्य रूपमा समीकरण बनाउने र भत्काउने खेल चलिरहेका छन्। काठमाडौं : मुलुकको राष्ट्रपति बन्न फागुन १३ अर्थत् आगामी शनिबार मनोनयन दर्ता गर्नुपर्छ। तर, कुन दलले राष्ट्रपति पाउने र उम्मेदवार को हुने भन्ने टुंगो अझै छैन। किनभने राष्ट्रपतिका लागि दलहरूबीच दृश्यअदृश्य रूपमा समीकरण बनाउने र भत्काउने खेल चलिरहेका छन्। अर्थात् राष्ट्रपतिका लागि आआफ्ना रणनीतिमा दलहरू सक्रिय छन्। राष्ट्रपतिका लागि फागुन २५ गते निर्वाचन हुँदैछ। यो चुनावका मतदाता पनि निश्चित छन्। संघीय संसद्का दुवै सदन (प्रतिनिधिसभा र राष्ट्रियसभा) का सांसद र प्रदेशसभाका सदस्यले मात्रै मतदान गर्न पाउँछन्। अर्थात्, दलीय समीकरणअनुसार राष्ट्रपतिमा को जित्नेको हार्ने भन्ने पहिल्यै अनुमान गर्न सकिन्छ। त्यसैकारण पनि दलहरू आआफ्ना पक्षमा बहुमत जुटाउन प्रयत्नरत छन्। राष्ट्रियअन्तर्राष्ट्रिय शक्ति केन्द्रहरूको ध्यान पनि यसमै केन्द्रित भइरहेको नेताहरू बताउँछन्। प्रधानमन्त्री पुष्पकमल दाहाल प्रचण्ड र एमाले अध्यक्ष केपी शर्मा ओलीबीच भावि राष्ट्रपतिबारे दर्जनौं पटक छलफल र भेटवार्ता भइसकेका छन्। र, पनि यस विषयमा सहमति जुट्न सकेको छैन। प्रधानमन्त्री दाहाल राष्ट्रपति राष्ट्रिय सहमतिबाट चुनिनु पर्ने पक्षमा छन्, भने ओली पुस १० को सहमतिअनुसार एमालेकै भागबाट राष्ट्रपति निर्वाचित गर्नुपर्ने अडानमा छन्। सत्तासीन एमाले र माओवादीको झगडाबाट गठबन्धन भत्काएर राष्ट्रपति हत्याउने दाउमा छ, कांग्रेस। कांग्रेसलाई राष्ट्रपति दिनुपर्नेमा प्रधानमन्त्री दाहाल पनि सकारात्मक छन्। एमाले नेताहरूका अनुसार, पुस १० गते प्रचण्डलाई प्रधानमन्त्री बनाउँदा एमालेबाट राष्ट्रपति बनाउने भद्र सहमति भएको थियो। तर, पुस २६ मा कांग्रेसले पनि प्रधानमन्त्रीमा दाहाललाई विश्वासको मत दिएपछि राजनीतिले नयाँ मोड लिएको थियो। कांग्रेसले विश्वास मत दिएपछि प्रधानमन्त्री प्रचण्डसहित माओवादी केन्द्रका नेताहरूका बोली फेरिन थालेका हुन्। सभामुख लिइसकेको एमालेको भागमा राष्ट्रपति पनि परे एमालेले सत्ता कब्जा डर र त्रास माओवादीलाई छ। कांग्रेसका नेताहरूले विगतमा नेकपा हुँदाको अवस्थालाई फर्केर हेर्न माओवादी नेताहरूलाई स्मरण गराइरहेका छन्। प्रचण्डले भने सबैलाई मान्य हुने उम्मेदवार पेस गर्न आग्रह गर्दै ओलीलाई घुमाउरो पारामा एमालेको उम्मेदवार स्वीकार नगर्ने संकेत दिइसकेका छन्। माओवादी केन्द्रले साझा उम्मेदवारको विषयलाई सार्वजनिक रूपमा नै बहसमा नै ल्याएको छ। तर, यो विषयमा एमाले मौन नै देखिएको छ। कुनै विषयमा तत्काल प्रतिक्रिया दिइहाल्ने एमालेका अध्यक्ष ओली राष्ट्रपतिको विषयमा कम नै बोलिरहेका छन्। ओलीले एमालेले उठाएको उम्मेदवार नै राष्ट्रपति बन्ने मात्रै बताइरहेका छन्। माओवादी राष्ट्रपतिको सर्वस्वीकार्य पात्रको खोजीमा छ। सकेसम्म माओवादी केन्द्रको रणनीति भनेको एमाले र कांग्रेस दुवैलाई समान दूरी राख्ने देखिएको छ। पछिल्लो समयमा प्रचण्ड र ओलीको भेटवार्ता बाक्लिएका छन्। कांग्रेस र माओवादी केन्द्रका दोस्रो तहका नेता पनि उतिकै गृहकार्यमा छन्। माओवादीले दोहोरो चाल चलिरहेको छ। यसले गर्दा भोलि प्रचण्ड नै जोखिम पर्ने खतरामा पनि त्यतिकै छ, यो गठबन्धन पनि भत्किन सक्छ। अनि कांग्रेस र माओवादी गठबन्धनको बन्न सक्छ। अर्को जोखिम पनि त्यतिकै छ। ओलीले कांग्रेससँग गठबन्धन गरेर माओवादी बाहिर्याउन सक्ने सम्भावना पनि कम छैन। हाल प्रतिनिधिसभामा २ सय ७४ सदस्य छन्। राष्ट्रिय स्वतन्त्र पार्टीका अध्यक्ष रवि लामिछानेको सांसद् पद खारेज भएकाले एक पद रिक्त छ। राष्ट्रियसभामा ५९ जना सदस्य छन्। संघीय संसद्को ३ सय ३४ मध्ये ३ सय ३३ कायम छन्। संघीय सांसदको मतभार २६ हजार ३ सय ७ हाल छ। संघीय संसद्को जम्मा मतभार भने २६ हजार ३ सय ८६ हो। प्रदेशसभामा ५ सय ५० छ। जसको मतभार २६ हजार ४ सय हुन्छ। राष्ट्रपतिको निर्वाचनका लागि जम्मा मतभार ५२ हजार ७ सय ७६ छ। जसको बहुमत २६ हजार ३ सय ८९ हुन्छ। राष्ट्रपति निर्वाचित हुन पाँच प्रतिशत मत ल्याउनै पर्ने संवैधानिक व्यवस्था छ। सम्भावित परिदृश्य १ वर्तमान गठबन्धनको निरन्तरता राष्ट्रपति निर्वाचनमा वर्तमान गठबन्धनकै निरन्तरता हुनसक्छ। एमालेले प्रस्ताव गरेको उम्मेदवार नै राष्ट्रपति हुन सक्छन्। जसले गर्दा प्रचण्डको नेतृत्वकै सरकारले निरन्तरता पाउँछ। अहिलेको सत्तारुढ गठबन्धनसँग राष्ट्रपति निर्वाचनका लागि पनि स्पष्ट बहुमत छ। एमाले, माओवादी केन्द्र, रास्वपा र राप्रपा मिल्दा नै बहुमत पुग्छ। तर, यो अवस्थामा एमाले ओलीको हात माथि हुन्छ। राष्ट्रपति, सभामुखलगायत राज्यको महत्वपूर्ण स्थानमा ओलीको कब्जामा हुन्छ। जसले गर्दा धेरै नीति निर्णयमा ओलीको प्रत्यक्ष प्रभाव देखिनेछ। यो भय अहिले पनि कांग्रेस, माओवादीलगायतका दलमा देखिन्छ। त्यस कारण उनीहरू पछिल्लो समय निकट भएका छन्। २ कांग्रेस र माओवादी गठबन्धन राष्ट्रपति निर्वाचनमा कांग्रेस र माओवादी केन्द्रको गठबन्धन पनि हुन सक्ने देखिन्छ। ओलीको भयकै कारण नै यो गठबन्धन बन्न सक्ने देखिन्छ। त्यसका लागि पछिल्लो समयमा कांग्रेस र माओवादीबीचमा भित्रिरूपमा व्यापक छलफल भइरहेको छ। पुरानै पाँच दलीय गठबन्धनलाई बिउँत्याएर अघि बढ्ने गरी छलफल भइरहेको छ। यो गठबन्धनमा पनि राष्ट्रपति निर्वाचनका लागि स्पष्ट बहुमत छ। कांग्रेस, माओवादी केन्द्र, नेकपा एस, राष्ट्रिय जनमोर्चा मिल्ला नै बहुमत हुन्छ। यो गठबन्धन भएमा एमालेसँगै रास्वपा र राप्रपा पनि सत्ताबाट बाहिर सक्छन्। ३ माओवादी नै सत्ताबाट बाहिरिने जोखिम राष्ट्रिय सहमतिको कुरा गर्दा गर्दै माओवादी नै सत्ताबाट बाहिरने सम्भावना पनि त्यतिकै छ। राष्ट्रपति निर्वाचनमा साझा उम्मेदवारको कुरा उठाएर एमालेलाई संशकित बनाएको माओवादी केन्द्रको हातबाट कांग्रेस पनि खुस्किन सक्छ। एमाले अध्यक्ष ओली सत्ताका खेलाडी भएका कारण राष्ट्रपति र प्रधानमन्त्री दुवैमा कांग्रेसलाई समर्थन गर्न सक्ने जोखिम पनि त्यतिकै छ। त्यसै पनि आफ्नो हातमा नआउने भएपछि ओली कांग्रेसको उम्मेदवारलाई नै राष्ट्रपतिमा सहयोग गर्ने र देउवालाई प्रधानमन्त्री बनाउने सक्ने सम्भावना पनि कम छैन। यो विषयमा सहमतिअनुसार नै जानुपर्छ। एमालेकै राष्ट्रपति हुन्छ। अहिले तत्कालको फाइदामा प्रधानमन्त्री प्रचण्ड लाग्नु हँुदैन।पृथ्वीसुब्बा गुरुङ, उपमहासचिव, एमाले ४ देउवालाई राष्ट्रपति फकाउने प्रयास पछिल्लो समयमा नेपाली कांग्रेसका सभापति शेरबहादुर देउवालाई मनाउने कोसिससमेत भइरहेको छ। कांग्रेसका संस्थापन इतरदेखि माओवादी केन्द्रका नेतासमेत देउवालाई राष्ट्रपतिमा मनाउने कोसिस गरिरहेका छन्। कांग्रेसकै इतर पक्ष राष्ट्रपति देउवा बनाएपछि पार्टीको आफ्नो हातमा आउने सक्ने आशामा देखिन्छ। त्यसकारण पनि इतरपक्ष जोड तोडले देउवालाई राष्ट्रपति बनाउने प्रयासमा लागेको छ। यो प्रस्ताव प्रतिदेउवा भने दोमनमा छन्। पाँच पटक प्रधानमन्त्री भइसकेको र राष्ट्र प्रमुख बनेर मुलुक उच्च पदमा पुग्न अभिलाशा पनि छ। तर, पार्टी सत्ता सधैं लागि आफ्नो र आफ्नो समूहबाट बाहिरिन सक्ने खतरा पनि त्यतिकै छ। त्यस कारण उनले यो विषयमा निर्णय गर्न सकेका छैनन्। ओलीलाई प्रचण्डले राष्ट्रपतिका लागि प्रस्ताव गरेको विषय बाहिर आएको छ। त्यस विषयलाई अध्यक्ष ओलीले राष्ट्रपतिमा तपाईंलाई अघि सार्ने विषय पनि मिडियामा आएको छ नि ? भन्दै व्यंग्यात्मक जवाफ दिए। ५, गठबन्धनमा कांग्रेसलाई मतदान गर्न सक्ने सम्भावना माओवादी केन्द्रले निर्णय नै नगरी क्रम मतदान गर्न सक्ने सम्भावना पनि छ। निर्णय गर्दा दुवै हातमा सत्ता खुस्किन सक्ने सम्भावनालार्ई मध्यनजर गर्दै कुनै निर्णय नगरी बस्ने पनि देखिन्छ। वर्तमान गठबन्धनका साथमा रहेको भन्दै कांग्रेस उम्मेदवारलाई जित्ने जति मत लिन सक्ने तयारी पनि गरेको स्रोतको दाबी छ। माओवादी महासचिव देव गुरुङ राष्ट्रपति साझा पद भएको सत्ता पक्ष र प्रतिपक्ष नहुने बताउँछन्। उनको कुरा पनि गठबन्धनमा नै रहेर कांग्रेसका प्रस्तावित उम्मेदवार माओवादीले भोट हाल्न सक्ने पनि सम्भावना देखाउँछ। पार्टी सभापति शेरबहादुर देउवालाई नै राष्ट्रपतिको उम्मेदवार बनाउने हो कि भनेर सोच्दैछौं। पार्टीमा वरिष्ठ नेता रामचन्द्र पौडेलको नाम पनि पहिलो नम्बरमा छ। विश्वप्रकाश शर्मा,महामन्त्री, कांग्रेस अन्तर्राष्ट्रिय चासो राष्ट्रपति निर्वाचनमा भारत, चीन, अमेरिकादेखि युरोपियन युनियनको चासो देखिएका छन्। पछिल्ला समयमा उनीहरू नेपाल आगमन बढेको छ। भारतीय विदेश सचिव विनयमोहन क्वात्रा राष्ट्रपतिको निर्वाचनको पूर्वसन्ध्यामा नेपाल आउनुलाई अर्थपूर्ण रूपमा हेरिएको छ। धेरैले क्वात्रा राष्ट्रपति निर्वाचनका लागि भारतीय संस्थापन पक्षको सन्देश लिएर आएको विश्लेषण गरेका छन्। क्वात्राले सबै दलका शीर्ष नेतालाई भेटेका छन्। उनको चासो राष्ट्रपति रहेको देखिन्छ। कांग्रेसका कृष्णप्रसाद सिटौला वा लोकतान्त्रिक समाजवादी पार्टी महन्थ ठाकुरमाथि भारतको विशेष चासो देखिन्छ। अमेरिकी राजनीतिक मामिला हेर्ने उपविदेशमन्त्री भिक्टारिया नुल्यान्ड, राष्ट्रिय सुरक्षापरिषद्मा रहेकी मन्त्रीस्तरकै यूएसएडकी प्रशासक समान्था पावर, दक्षिण तथा मध्यएसियाली मामिला हर्ने ब्युरोकी उपसहायक विदेशमन्त्री अफ्रिन अख्तरलगायतका नेपाल आएका छन्। बेलायतका रक्षामन्त्री डा एन्ड्रुयु मोरिसन, युरोपियन युनियनकी कमिसनर जुट्टा उर्पिलइनेन पनि यहीबीचमा नेपाल आए। चिनियाँ राजदूतको सक्रिय बढेको छ। शक्ति राष्ट्र पनि आफू अनुकूलको राष्ट्रपति बनाउन दौडधुप गरिरहेको यसले देखाउँछ। राष्ट्रपति भनेको साझा पद हो। सरकार जस्तो भागबन्डाको विषय होइन। पार्टीलाई दिएको पद पनि होइन। यसमा सत्तापक्ष र प्रतिपक्ष भन्न पाइँदैन। साझा व्यक्ति नै राष्ट्रपति हुन्छन्।देवप्रसाद गुरुङ, महासचिव, माओवादी केन्द्र राष्ट्रपतिमा कांग्रेसलाई सघाए पूरै पाँच वर्ष प्रचण्ड प्रधानमन्त्री कांग्रेसले एउटा नयाँ फन्डा पनि फालेको छ। नेकपा (माओवादी केन्द्र) ले राष्ट्रपति निर्वाचनमा समर्थन गरे पूरै पाँच वर्ष पुष्पकमल दाहाल प्रचण्डलाई प्रधानमन्त्री स्वीकार्ने संकेत गरेको छ। कांग्रेसका प्रवक्ता डा प्रकाशशरण महतले राष्ट्रपतिमा सत्तारुढ दल माओवादी केन्द्रले समर्थन गरे कांग्रेसले पनि ५ वर्ष नै प्रधानमन्त्री दाहाललाई समर्थन गरेर अघि सार्वजनिक अभिव्यक्ति नै दिएका छन्। अहिलेको परिवेशमा कांग्रेसकै उम्मेदवार राष्ट्रपतिमा सबैभन्दा उपयुक्त लविङ भइरहेको छ। कांग्रेसका उपसभापति पूर्णबहादुर खड्का लगायतका नेता माओवादीसँग संवादमा खटिएका छन्। कोको छन् चर्चामा ? राष्ट्रपतिका लागि एमालेबाट वरिष्ठ उपाध्यक्ष ईश्वर पोखरेल, उपाध्यक्ष सुवासचन्द्र नेम्वाङ, अष्टलक्ष्मी शाक्य, युवराज ज्ञवालीदेखि डोरमणि पौडेल, विष्णु रिमाल, गोमा देवकोटासम्मको नाम चर्चामा छ। पोखरेल दुईदुई पटक एमालेका महासचिव पनि भइसकेका छन्। यो पटक भने उनी काठमाडौं ५ बाट कांग्रेसका युवा नेता प्रदीप पौडेलसँग पराजित भएका थिए। नेम्बाङको नाम निर्वाचन यता नै राष्ट्रपतिका लागि चर्चामा छ। उनी इलाम २ वटा निर्वाचित सांसद हुन्। उनी संविधानसभाका अध्यक्ष र सभामुख भइसकेका व्यक्ति हुन्। शाक्य बागमती प्रदेशकी पूर्वमुख्यमन्त्री हुन्। योपटक शाक्य कहीँबाट चुनाव लडिनन्। यस्तै एमाले अध्यक्ष ज्ञवालीको नाम पनि चर्चामा छ। शाक्य र ज्ञवाली लामो समयसम्म माधव नेपाल समूह थिए। तर, पार्टी विभाजनका बेला उनीहरू ओलीसँगै बसे। पौडेल पनि बागमती प्रदेशमा पूर्वमुख्यमन्त्री हुन्। एमालेका उपमहासचिव रिमाल ओलीका सबैभन्दा विश्वास पात्र हुन्। निर्वाचनमा कतै उम्मेदवार नबनेर रिमालले पार्टीको डिजिटल प्रचार अभियानलाई नमुना नै बनाएका थिए। एमालेले कसलाई बनाउने भन्ने बताएको छैन। अध्यक्ष ओलीले यी माथिकामध्ये जस पनि उम्मेदवारका रूपमा प्रस्तुत गर्न सक्छन्। राष्ट्रपतिका लागि फागुन १३ गते एमालेले आफ्नो उम्मेदवार अघि सार्ने ओलीले नै बताउँदै आएका छन्। राष्ट्रपतिको विषयमा तत्काल हामीले कसैको नाम लिएका छैनौं, उनले विराटनगरमा भने, राष्ट्रपति कसलाई बनाउने भन्ने कुरा मनोनयन दर्ताको दिन सार्वजनिक हुन्छ। त्यस्तै कांग्रेसबाट वरिष्ठ नेता रामचन्द्र पौडेल, कृष्णप्रसाद सिटौला, गोपालमान श्रेष्ठ, मानबहादुर विश्वकर्मा लगायतको नाम चर्चामा छन्। राष्ट्रपतिको अभिलासामा नै पौडेल देउवानजिक भएका हुन्। अघिल्लो पाँचदलीय गठबन्धनको नेतृत्व गरेको हिसाबले उनको दाबीलाई त्यही बेलादेखि स्वभाविक रूपमा हेरिँदै आएको हो। देउवाका विश्वासपात्र श्रेष्ठ र विक हुन्। श्रेष्ठ कांग्रेसका पूर्वउपसभापति पनि हुन्। सिटौला भारतका पनि विश्वासपात्र हुन्। उनलाई राष्ट्रपति बनाउन भारतको लबिङ रहेको छ। लोकतान्त्रिक समाजवादी पार्टीका अध्यक्ष महन्थ ठाकुरको नाम पनि पछिल्लो समयमा चर्चामा आएको छ। भारतीय विदेशमन्त्री आएसँगै उनको नाम चर्चामा अगाडि आएको हो। भारत सिटौला नभएमा ठाकुरलाई राष्ट्रपति बनाउनुपर्ने पक्षमा देखिएको चर्चा छ। केही गैरराजनीतिक कर्मीको नाम पनि चर्चामा छ। पूर्वप्रधानन्यायाधीश कल्याण श्रेष्ठ, पूर्वसभामुख दमननाथ ढुंगाना, पूर्वमन्त्री एवं पूर्वराजदूत नीलाम्बर आचार्यलगायतका नाम पनि चर्चामा छन्। माधवकुमार नेपाल र झलनाथ खनालको पनि नाम मन्दरूपमा आइरहेको छ। माओवादीको भूमिका राष्ट्रपति को हुने भन्ने निर्धारण गर्नेछ। एमालेका उपमहासचिव पृथ्वीसुब्बा गुरुङले पुस १० को सहमतिको विकल्प नरहेको बताए। सहमतिअनुसार नै जानुपर्छ, सहमतिको विकल्प छैन, एमालेकै राष्ट्रपति हुन्छ, उनले भने। एमालेका प्रचार विभाग प्रमुखसमेत रहेका गुरुङले आफू एकीकृत कम्युनिस्ट पार्टीको पक्षधर भएको बताउँदै तत्कालको लाभहानीको प्रभावमा प्रचण्ड पर्न नहुने बताए। एकीकृत कम्युनिस्ट पार्टी बनाउनुपर्छ भन्ने पक्षधर हो म त, त्यसका लागि सबै कम्युनिस्ट पार्टी मिलेर एउटै बनाउनुपर्छ। अहिले तत्कालको फाइदामा प्रचण्ड लाग्नु हुँदैन, उनले भने। माओवादी केन्द्रका महासचिव देवप्रसाद गुरुङले एमालेद्वारा प्रस्तुत गरेको जो कोही उम्मेदवार स्वीकार गर्न नसक्ने बताए। उनले कांग्रेस र एमालेमध्ये जसले उपयुक्त साझा पात्र ल्याउँछ उसैलाई समर्थन गर्न सक्ने संकेत गरे। उनका अनुसार एमालेले प्रस्तुत गरेको पात्र माओवादीका लागि स्वीकारयोग्य हुनुपर्नेछ। राष्ट्रपति भनेको साझा पद हो। सरकार जस्तो भागबन्डाको विषय होइन। पार्टीलाई दिएको पद पनि होइन, उनले भने, यसमा सत्तापक्ष र प्रतिपक्ष भन्न पाइँदैन। साझा व्यक्ति नै राष्ट्रपति हुन्छन्।"
"सांसद भण्डारीको स्वास्थ्यमा सुधार, प्लेटलेट्सको मात्रा बढ्दै",भारतको मुम्बइमा उपचाररत नेपाली कांग्रेस सांसद चन्द्र भण्डारीको शरीरमा प्लेटलेट्सको मात्रा बढ्दै गएको छ। काठमाडौं : भारतको मुम्बइमा उपचाररत नेपाली कांग्रेस सांसद चन्द्र भण्डारीको शरीरमा प्लेटलेट्सको मात्रा बढ्दै गएको छ। नेता भण्डारीको उपचारमा संलग्न डा मुकेश मिस्रा र डासिद्धार्थ केशवानीले प्लेटलेट्सको मात्रा बढ्दै गएको र पिसावको मात्रा पनि बढ्दै गएको बताएको कांग्रेस नेता योगराज कँडेलले जानकारी दिएका छन्। चिकित्सकका अनुसार ज्वरो नरहेको र उनका सबै अंगहरूले सामान्य काम गरिरहेका छन्। कांग्रेस नेता कँडेलकाअनुसार कृत्रिम अक्सिजन बन्द गरी परीक्षण गरिएको र स्वास्थ्य अवस्था सामान्य हुँदै गएको छ। भण्डारीको दुवै खुट्टाको शल्यक्रिया गरिएको छ। फागुन ३ गते बुधबार राति ग्यास सिलिण्डर चुहिएर आगलागी हुँदा नेता भण्डारी र उनकी आमा ८६ वर्षीया हरिकला भण्डारी घाइते भएका थिए। घाइते दुवैजनाको कीर्तिपुर बर्न अस्पतालमा उपचार गराइएको थियो। हरिकलाको उपचारकै क्रममा गत बिहीबार निधन भएको थियो। भण्डारीको उपचार नेपालमा सम्भव नभएपछि कृतिम स्वासप्रश्वास दिएर मुम्बइ लगिएको थियो।
राष्ट्रपति चुनावका लागि निर्वाचन अधिकृतको कार्यालय स्थापना,"संसद भवन नयाँ बानेश्वरमा स्थापना गरिएको निर्वाचन अधिकृतको कार्यालयको सोमबार आयोगका प्रमुख निर्वाचन आयुक्त दिनेशकुमार थपलियाले उद्घाटन गरेका हुन्। काठमाडौं : निर्वाचन आयोगले आसन्न राष्ट्रपति तथा उपराष्ट्रपति निर्वाचनका लागि निर्वाचन अधिकृतको कार्यालय स्थापना गरेको छ । संसद भवन नयाँ बानेश्वरमा स्थापना गरिएको निर्वाचन अधिकृतको कार्यालयको सोमबार आयोगका प्रमुख निर्वाचन आयुक्त दिनेशकुमार थपलियाले उद्घाटन गरेका हुन्। प्रमुख निर्वाचन आयुक्त थपलियाले फागुन २५ गते बिहान १० देखि दिउँसो ३ बजेसम्म मतदान हुने र मतपरिणाम साँझ ७ बजेभित्र आइसक्ने बताए।निर्वाचनका लागि संघीय संसदका सदस्यले मतदान गर्ने एउटा र प्रदेश सभाका सदस्यले मतदान गर्नेगरि दुईवटा मतदान केन्द्र निर्धारण गरिएको उनले बताए । राष्ट्रपति निर्वाचनका लागि फागुन १० गते मतदाता नामावली प्रकाशन गर्दै प्रक्रिया सुरु हुने उनले बताए। थपलियाले निर्वाचनमा कसैको बहुमत नआए २६ गते नै अर्को निर्वाचन हुने बताए । उनले अर्को पटकदेखि आफ्नै प्रदेशबाट नै राष्ट्रपति निर्वाचनमा मतदान गर्न सक्ने गरि कानुन संशोधन गर्न लागिएको जानकारी दिए। आयोगका अनुसार फागुन १३ गते उम्मेदवारी दर्ता, फागुन १६ गते उम्मेदवारको अन्तिम नामावली प्रकाशन र फागुन २५ गते मतदान हुने कार्यसूची छ । त्यस्तै उपराष्ट्रपति निर्वाचनको प्रक्रिया भने फाल्गुन २७ गतेदेखि सुरु हुने छ । निर्वाचनका मतदान अधिकृतमा पाटन उच्च अदालतका न्यायाधीश महेश शर्मा पौडेल यसअघि नै नियुक्त भइसकेका छन्।"
जसपाको विधान अधिवेशन चैत २७ गतेबाट,"जसपाको कार्यकारिणी समितिको बैठकले विधान अधिवेशन चैतको २७, २८ र २९ गते गर्ने निर्णय गरेको हो । काठमाडौं : जनता समाजवादी पार्टी (जसपा) नेपालले आगामी चैतमा विधान अधिवेशन गर्ने भएको छ। आइतबार जसपाको कार्यकारिणी समितिको बैठकले विधान अधिवेशन चैतको २७, २८ र २९ गते गर्ने निर्णय गरेको हो। बैठकमा पार्टीका अध्यक्ष उपेन्द्र यादवको नेतृत्वमा गठन भएको विधान संशोधन मस्यौदा समितिले आफ्नो काम गरिरहेको र उक्त समितिले अधिवेशनअघि प्रतिवेदन तयार गर्ने कार्यकारिणी सदस्य रामसहाय यादवले जानकारी दिए। पछिल्लो राजनीतिक अवस्था, राष्ट्रपति, उपराष्ट्रपतिको चुनाव, विधान अधिवेशन, विभिन्न पार्टीसँग भइरहेको एकीकरणलगायतको विषयमा छलफल गर्नका लागि जसपाले आफ्नो कार्यकारिणी समितिको बैठक बसेको हो। राष्ट्रपतिको चयन राष्ट्रिय सहमतिको आधारमा जसपाको बैठकमा फागुन २५ गते हुने राष्ट्रपतिको चुनावको विषयमा पनि छलफल भइरहेको छ। राष्ट्रपति र उपराष्ट्रपति निर्वाचनबारे ठोस निर्णय गर्ने बेला नभए पनि त्यस सम्बन्धमा बैठकमा छलफल भएको जसपाका प्रवक्ता प्रकाश अधिकारीले जानकारी दिए। बैठकमा राष्ट्रपतिको चयन राष्ट्रिय सहमतिको आधारमा हुनुपर्ने र सोही लाइनमा जसपा पनि जाने कुरामा छलफल भएको बताइएको छ। जसपाले उपराष्ट्रपति पद आफूले पाउनुपर्ने माग गर्दै अन्य दलसँग पनि छलफल गरिरहेको छ। जसपाले नेकपा (एकीकृत समाजवादी) पार्टी लगायत अन्य दलहरुसँग पनि पार्टी एकीकरणका लागि छलफल गरिरहेको जनाएको छ।  राससको सहयोगमा"
पूर्वस्वास्थ्यमन्त्री श्रेष्ठको निधनप्रति प्रधानमन्त्रीले गरे दुःख व्यक्त,"काठमाडौं : प्रधानमन्त्री पुष्पकमल दाहाल प्रचण्डले पूर्वस्वास्थ्यमन्त्री,बुद्धिजीवी एवं अधिकारकर्मी डामथुराप्रसाद श्रेष्ठको निधनप्रति दुःख व्यक्त गरेका छन्। सामाजिक सञ्जालमार्फत प्रधानमन्त्री दाहालले अधिकारकर्मी डा श्रेष्ठको निधनप्रति गहिरो दुःख व्यक्त गरेका हुन्। प्रधानमन्त्री दाहालले श्रेष्ठप्रति भावपूर्ण श्रद्धाञ्जली अर्पण गर्दै शोकसन्तप्त परिवार,आफन्तजन र शुभेच्छुकमा समवेदना प्रकट गरेका छन्। श्रेष्ठको आज बिहान उपचारका क्रममा निधन भएको हो ।"
कांग्रेसलाई पर्खाउँदै माओवादी केन्द्र,"रामचन्द्र पौडेलले भने, हामी सफल भएकै थियौं। त्यतातिर पनि सोचौं भन्यौं। हाम्रो कुरामा प्रधानमन्त्रीले सकारात्मक प्रतिक्रिया दिनुभएको छ। अब सोमबार माओवादीको पदाधिकारीको बैठक छ। त्यहाँ कांग्रेससँग भएका कुरा पनि राख्छु भन्नुभएको छ। काठमाडौं : प्रधानमन्त्री पुष्पकमल दाहालले राष्ट्रपतिका विषयमा छलफल गर्न खोजेपछि आइतबार साँझ कांग्रेस सभापति शेरबहादुर देउवालगायत नेता बालुवाटर पुगे। छलफलले सकारात्मक मोड लिएको नेताहरूले बताएका छन्। विगतमा संविधानको रक्षार्थ उभिएका शक्तिहरू मिलेर अघि बढ्दा राम्रै हुन्छ भन्ने प्रस्ताव हामीले राख्यौं। पुरानै गठबन्धन गरौं। स्थानीय तह, प्रतिनिधिसभा, प्रदेशसभा निर्वाचनमा जनताले दिएको जनमतलाई हेरौं, कांग्रेस वरिष्ठ नेता रामचन्द्र पौडेलले भने, हामी सफल भएकै थियौं। त्यतातिर पनि सोचौं भन्यौं। हाम्रो कुरामा प्रधानमन्त्रीले सकारात्मक प्रतिक्रिया दिनुभएको छ। अब सोमबार माओवादीको पदाधिकारीको बैठक छ। त्यहाँ कांग्रेससँग भएका कुरा पनि राख्छु भन्नुभएको छ। प्रधानमन्त्रीले राष्ट्रिय सहमति भनिरहेकामा सहमति जुटेन भने के गर्ने भन्ने विकल्प पनि सोच्न आग्रह गरेको पौडेलले सुनाए। सभापति शेरबहादुरजीले पनि पुस १० मा भएको असमझदारीलाई बिर्सौं। के भएको छ र अब मिलेर अघि बढौं भन्नुभयो, उनले भने, सबै साथीहरूले सहकार्य गरेरै अघि बढौं। प्रधानमन्त्री दाहालले सकेसम्म राष्ट्रिय सहमति जुटाउने प्रयासमा रहेको बताएका थिए। प्रधानमन्त्रीको भनाइ उदृत गर्दै माओवादी नेताले भने, म एमालेसँग कुरा गरिरहेको छु। मेरो प्रयास जारी छ। तपाईँहरूलाई थाहा नै छ। मैले एमाले अध्यक्ष केपीजीसँग पनि पटकपटक छलफल गरिरहेकै छु। ओलीजी राष्ट्रपति अरू दललाई दिने कुरामा कत्ति पनि लचिलो हुनुभएकै छैन। तापनि १२ दिन छ हेरौं न। सहमतिको प्रयास गरौं। कांग्रेस महामन्त्री गगन थापाले बैठकमा माओवादीले राष्ट्रपतिको विषयमा आफ्नो आधिकारिक धारणा सार्वजनिक गर्नुपर्ने विषय निकालेका थिए। जवाफमा प्रधानमन्त्रीले पार्टीको आधिकारिक निणर्य लिनकै लागि पदाधिकारी बैठक बोलाएको र बैठकबाटै औपचारिक घोषणा हुने बताएका थिए। बालुवाटार स्रोतका अनुसार प्रधानमन्त्री दाहालले कांग्रेसका शीर्ष नेतासँग नितान्त राष्ट्रपति निर्वाचनकै विषयमा छलफल गर्न बोलाएका थिए। कांग्रेस महामन्त्री विश्वप्रकाश शर्माले आइतबारै सुर्खेतमा कांग्रेसको सावधानी नपुग्दा नगुमाउनुपर्ने धेरै कुरा गुमाइसकेको उल्लेख गर्दैै राष्ट्रपतिको निर्वाचनमा सुखद् समाचार सुन्न पाउने बताएका थिए। कांग्रेसकै एक पदाधिकारीका अनुसार यसअघि आइतबार छलफलमा बोलाइएका कांग्रेसका सबै नेतासँग प्रधानमन्त्री दाहालले छुट्टाछुट्टै भेट गरिसकेका हुन्। कांग्रेसको धारणा बुझेपछि प्रधानमन्त्रीले आज पार्टीको पदाधिकारी बैठक आह्वान गरेका छन्। प्रधानमन्त्री अब छिट्टै राष्ट्रपतिका लागि राष्ट्रिय सहमति जुटाउन सर्वदलीय बैठक बोलाउने तयारीमा छन्।"
'पाँच वर्षमा लुम्बिनीका घरघरमा खानेपानीका धारा',सरकारले बढ्दो खानेपानीको माग सम्बोधनमा देखिएका चुनौतीको व्यवस्थापन सहकार्यका लागि सबै क्षेत्रसँग सहकार्य गरेर काम गर्ने बताए । अर्घाखाँची :लुम्बिनी प्रदेशका खानेपानी ग्रामीण तथा सहरी विकासमन्त्री चेतनारायण आचार्यले प्रदेशका सबै घरधुरीमा खानेपानीका धारा निर्माण गर्ने गरी काम अगाडि बढेको बताएका छन् । सन्धिखर्कमा आयोजित कार्यक्रममा बोल्दै मन्त्री आचार्यले पाँच वर्षभित्रमा प्रदेशका सबै घरधुरीमा खानेपानीको विस्तार गर्ने गरि काम अगाडि बढाउने बताए । सरकारले बढ्दो खानेपानीको माग सम्बोधनमा देखिएका चुनौतीको व्यवस्थापन सहकार्यका लागि सबै क्षेत्रसँग सहकार्य गरेर काम गर्ने बताए । आवश्यताको आधारमा विभिन्न मापदण्ड तयार पारेर सबैको घरघरमा खानेपानीका योजना सम्पन्न गर्ने योजनाका साथ जिल्लामा थालनी गरेका कामलाई निरन्तरता दिँदै अधुरा कामलाई पनि क्रमश अगाडि बढाउने मन्त्री आचार्यको भनाइ छ । जिल्लामा बढ्दो बसाइसराइ रोक्नका लागि शिक्षा र स्वास्थ्यमा गुणस्तरीय पहुँच पुराउने गरी काम अगाडि बढाउनुपर्ने बताए ।
पूर्वस्वास्थ्यमन्त्री मथुराप्रसाद श्रेष्ठको निधन,काठमाडौं : पूर्वस्वास्थ्यमन्त्री डाक्टर मथुराप्रसाद श्रेष्ठको ८८ वर्षको उमेरमा निधन भएको छ। श्रेष्ठको उपचारका क्रममा आज बिहान सवा ४ बजे अन्नपूर्ण न्यूरो अस्पतालमा निधन भएको पारिवारिक स्रोतले जनाएको छ। उनी २०४६ सालको आन्दोलन पछाडि बनेको सरकारमा स्वास्थ्यमन्त्री भएका थिए। पछिल्लो समय उनी मानवअधिकार क्षेत्रमा सक्रिय थिए। पारिवारिक स्रोत अनुसार उनका छोराछोरी विदेशमा रहेकाले मंगलबार ९ बजेपछि पशुपति आर्यघाटमा दाह संस्कार गरिनेछ। उनको पार्थिव शरीरलाई अन्नपूर्ण न्यूरो अस्पतालबाट शिक्षण अस्पतालको शवगृहमा लैजाने तयारी गरिएको छ।
नक्कली नोटसहित दुई जना पक्राउ,टीकापुर : कैलालीको टीकापुरमा नक्कली नोटसहित दुई जना पक्राउ परेका छन्। इलाका प्रहरी कार्यालय टीकापुरले एक हजार रुपैयाँको १७ नोटसहित दुई जनालाई पक्राउ गरेको हो। पक्राउ पर्नेमा टीकापुर नगरपालिका२ विजयनगर शिविरका २३ वर्षीय तपेन्द्रबहादुर शाही र ३६ वर्षीय हरिप्रसाद चौधरी रहेका छन्। इलाका प्रहरी कार्यालय टीकापुरका प्रहरी निरीक्षक सुरज खड्काले दिएको जानकारी अनुसार टीकापुरको शिवमन्दिर अगाडि रहेको ठेला पसलमा सामान खरिद गरी एक हजारको नक्कली नोट दिइरहेको अवस्थामा शाही पक्राउ परेका हुन्। शाहीलाई पक्राउ गरी सोधपुछ गर्ने क्रममा विजयनगरमा रहेको एचपी डिजिटल फोटो स्टुडियोबाट रंगीन प्रिन्ट गरी चलाएको देखियो निरीक्षक खड्काले भने उक्त स्टुडियोका सञ्चालक रहेका चौधरीलाई पक्राउ गरी अनुसन्धान गरिरहेका छौं। प्रहरीले शाहीबाट १७ वटा एक हजार रुपैयाँका नक्कली नोट बरामद गरेको हो। पक्राउ परेका शाही र चौधरीलाई मुलुकी अपराध संहिता २०७४ को परिच्छेद २२ मुद्रा सम्बन्धी कसुरमा नक्कली नोट (खोटा मुद्रा) अन्तर्गत मुद्दा अगाडि बढाइएको प्रहरीले जनाएको छ।
सुरु भयो मिथिलाको महाकुम्भ,"जनकपुरधाम : मिथिलाञ्चल क्षेत्रको महाकुम्भका रूपमा परिचित १५ दिवसीय माध्यमिकी परिक्रमा सोमबारदेखि विधिवत् रूपमा सुरु भएको छ। घर परिवारबाट १५ दिनसम्म टाढा भई सांत्विक र शान्त चित्तले पैदल तय गरिने मिथिलाको यस धार्मिक यात्राको प्रारम्भ धनुषाको कचुरीस्थित मिथिला बिहारी मन्दिरको प्रांगनबाट भएको छ। मधेस प्रदेशका मुख्यमन्त्री सरोजकुमार यादवसहित लाखौं श्रद्धालुहरूले जय सीयारामको नारा लगाउँदै मिथिला बिहारी मन्दिरबाट निस्कने भगवान राम सीताको डोलालाई काँधमा उठाएर परिक्रमालाई विधिवत् प्रारम्भ गरे। परिक्रमा डोलालाई सम्मान दिनका लागि इतिहासमै पहिलो पटक नेपाली सुरक्षाकर्मीका जवानले पञ्चेबाजा बजाउनुको साथै नेपाल प्रहरीका जवानले सलामी अर्पण गरेका थिए। जानकारहरूले यसलाई विश्वकै सबैभन्दा लामो धार्मिक पदयात्रा पनि भन्छन्। देवालय, तपोभूमि, यज्ञस्थलहरूको परिक्रमा गर्दा मनवाञ्छित फल प्राप्त हुने जनविश्वास छ। मिथिलापनि देवभूमि भएकै कारण यसको परिक्रमा गर्दा मृत्युपरान्त मोक्ष प्राप्त हुने मान्यता बोकेर हजारौं यात्रीहरू एकसँग यस धार्मिक यात्रामा सहभागी हुन्छन्। यो धार्मिक आस्थाको महाकुम्भ हो, जानकी मन्दिरका उत्तराधिकारी महन्थ रामरोशन दास भन्छन्, प्राचीन मिथिला भनेर धर्म ग्रन्थहरूमा उल्लेख भएअनुसार राजा जनकको भूभागमा रहेको ८४ कोस (१३३ किमि) को परिक्रमा गर्दा मोक्ष प्राप्त हुने धार्मिक विश्वास छ। फागुन प्रतिपदामा यस धार्मिक यात्राको सुरुवात भई फागु पूर्णिमाका दिन समापन हुन्छ। जनकपुरको अग्निकुण्डबाट निस्कने माता जानकी र कचुरी मठबाट निस्केको भगवान रामको डोलाकै नेतृत्वमा १५ दिन यात्रीहरू पैदलयात्रा गर्छन्। यात्रा सोचे जस्तो सजिलो पनि छैन। नेपालको १०५ किलोमिटर र भारतको २८ किलोमिटर कच्ची, पक्की र जीर्ण सडकमा खाली खुट्टा हिँड्नु निकै कष्टकर पनि हुन्छ। त्यसमा पनि परिक्रमा विश्राम स्थलहरूमा पर्याप्त धर्मशाला, खानेपानी र शौचालयको बन्दोबस्त नहुनुले यसलाई थप कष्टकर बनाउँछ। तर, जति पाइला हिँड्यो त्यत्तिकै पुण्य प्राप्ती हुन्छ भन्ने मान्यताले सबै दुःख कष्ट बिर्साएर पनि यात्रीहरू हिँडिराख्न उत्प्रेरित हुने गरेको महन्थ नवलकिशोर यादव बताउँछन्। परिक्रमा यात्रा सुरु गर्दा विशेष नियमहरू अपनाउनुपर्ने हुन्छ। चोखो खाने र बस्ने प्रमुख नियम हुन्। मासुजन्य र मदिरा जन्य पदार्थहरूको सेवन पूर्ण रूपमा वर्जित हुन्छ। जति पटक शौच गयो त्यक्ति पटक शुद्ध पानीले नुहाएर चोखो भई पुनः यात्रामा समावेश हुनु पर्छ। बिहान सूर्योदयदेखि यात्रा सुरु गर्ने परिक्रमा यात्रीहरूले खानपानको प्रबन्ध आफैं मिलाएका हुन्छन्। प्रत्येक गाउँबाट सहभागी हुने यात्रीहरूको आफ्नो समूह हुन्छ। एउटा समूहमा कम्तीमा पनि २५ देखि ५० जनासम्म सहभागी हुन्छ। सबै समूहले १५ दिनसम्मका लागि चाहिने खानपीनका सामान, ओढ्ने ओछ्याउने, लुगाफाँटो र औषधिहरूसँगै बोक्छन्। राति विश्रामस्थलमा बस्न अस्थायी पालहरू टाँगिन्छ र त्यही रामनाम जप्दै बिहान फेरि अगाडिको यात्रा बढ्छ। इतिहासकारका अनुसार यो परिक्रमा १८१० सालमा प्रारम्भ भएको हो। जानकारहरूका अनुसार अचारी बाबाको प्रयासले परिक्रमा पथ हाल सहज भएको थियो। पहिला जंगल भएका पदमार्ग अहिले बस्तीमा परिणत भएका छन्। अचारी बाबापछि उनका शिष्य लाडली शरणले परिक्रमाको जिम्मेवारी उठाए। उनी धनुषाको कचुरी मठका महन्थ थिए। सोही बेलादेखि परिक्रमाको मूल डोला कचुरी मठबाट उठ्न थालेको हो। भारतको कलानेश्वर, फुलहर हुँदै महोत्तरीको मटिहानी, जलेश्वर, मडई, ध्रुवकुण्ड, कञ्चनवन, तथा धनुषाको पर्वता, धनुषाधाम, सतोषर, औरही औरसाहा हुँदै फेरि भारतको करुणा, विसौल र कलानेश्वर पुगेर परिक्रमा यात्रीहरू जनकपुर आईपुग्छन्। फागू पूर्णिमाको दिन जनकपुरको अन्तरगृह परिक्रमा पछि यस क्षेत्रमा होली पर्व मनाइन्छ।"
समयमा पाठ्यपुस्तक उपलब्ध गराउन समितिको निर्देशन,"काठमाडौं : दिगो विकास तथा सुशासन समितिका सभापति प्रकाश पन्तले आगामी शैक्षिक सत्रदेखि मुलुकका सबै विद्यालयलाई समयमा पाठ्यपुस्तक उपलब्ध गराउन निर्देशन दिएका छन्। समितिको आजको बैठकमा उनले सो निर्देशन दिएका हुन्। शिक्षा, विज्ञान तथा प्रविधि मन्त्रालयका सचिव रामकृष्ण सुवेदीले भने, 'शैक्षिक क्षेत्रको सुधारमा संघीयताको अनुभूति दिलाउन पुराना ऐन खारेज गरी नयाँ ऐन ल्याउन जरुरी छ। यसलाई प्राथमिकतामा राख्नुपर्छ। पटके निर्णयलाई नीतिगत व्यवस्था गर्नुपर्दछ। राज्यले सुधार गर्न चाहे दायित्व बहन गर्नुपर्दछ।' जनक शिक्षा सामाग्री केन्द्र लिमिटेडलगायत सम्बन्धित निकायका कार्यप्रणालीलाई विश्वास गर्न आवश्यक रहेको र तोकिएको समयमा कार्य गर्न नसकेको खण्डमा आवश्यक कदम चाली पाठ्यपुस्तक समयमा उपलब्ध हुने उनको भनाइ थियो। समितिका सभापति पन्तले भने, 'सम्बन्धित निकायका पाठ्यपुस्तक उपलब्धताका सुनिश्चितताका समस्या स्पष्ट पारेमा समिति सरोकारवालासँग सहकार्य र समन्वय गरी समाधान गर्न तयार छौँ।' विगतमा नभएका र गर्न नसकेका विषयलाई सुरुआत गरी पुस्तकको पुनःप्रयोग नीति अवलम्बन गर्ने विषयमा सम्बन्धित निकायले विचार गरी प्रक्रिया सुरु गर्नसक्ने उनको भनाइ थियो। जनक शिक्षा सामग्री केन्द्रका प्रबन्ध निर्देशक अनिलकुमार झाले भने, 'विगतमा जस्तो कागजको अभाव छैन। चौबिसै घण्टा मेसिन र जनशक्ति सञ्चालनमा रहेका छन्। यो वर्ष पाठ्यपुस्तकको अभाव हुँदैन।' कार्यक्रममा शैक्षिक क्षेत्रमा राज्यको अनुभूति दिलाउन, सार्वजनिक खरिद ऐनको समस्या अन्त्य गर्न, विकट क्षेत्रमा विशेष प्राथमिकताका साथ पुस्तक उपलब्ध गराउन, राजनीतिक र प्रशासनिक नेतृत्वको कार्यमा सुधार, सम्बन्धित निकायको अनुगमन र मूल्यांकन तथा गुनासोरहित हुनेगरी पुस्तक वितरण गर्ने विषय उठान भएको थियो।"
दुर्घटनामा खेलकुद महाधिवेशन प्रतिनिधिको मृत्यु,विराटनगर : विराटनगरमा मोटरसाइकल दुर्घटना हुँदा अर्घाखाँचीका एक जना युवकको मृत्यु भएको छ। दुर्घटनामा अर्घाखाँचीको सन्धीखर्क नगरपालिका५ का २६ वर्षीय प्रकाश महतको मृत्यु भएको मोरङ प्रहरीका प्रवक्ता डीएसपी टीकाबहादुर कार्कीले जानकारी दिए। प्रहरीका अनुसार महत नेपाल खेलकुद महासंघको दोस्रो राष्ट्रिय महाधिवेशनमा सहभागी हुन प्रतिनिधि बनेर विराटनगर आएका हुन्। महाधिवेशन आइतबारबाट विराटनगरमा सुरु भएको थियो। उनी सवार लु १८ प ५४५६ नम्बरको मोटरसाइकल आइतबार राति ११ बजेतिर कोसी लोकमार्गअन्तर्गत विराटनगर महानगरपालिका४ स्थित होटल मनास्लु इन अगाडि दुर्घटनामा परेको हो। गम्भीर घाइते भएका महतको उपचारका क्रममा विराटनगरको नोबेल शिक्षण अस्पतालमा राति ११:३० बजेतिर मृत्यु भएको डीएसपी कार्कीले बताए। दुर्घटनामा परेर उक्त मोटरसाइकलका चालक सन्धिखर्क५ का ४८ वर्षीय विष्णु परियार घाइते भएका छन्। गम्भीर अवस्थाका परियारको नोबेलमै उपचार भइरहेको छ। प्रहरीका अनुसार होटल मनास्लु इनबाट निस्किएर पूर्वतर्फ जाँदै गरेको मोटरसाइकललाई दक्षिणबाट उत्तरतर्फ जाँदै गरेको अर्को प्रदेश१०२०४२ प ६०४९ नम्बरको मोटरसाइकलले ठक्कर दिएको हो। दुर्घटनामा ठक्कर दिने मोटरसाइकलको पछाडि सवार विराटनगर६ का २४ वर्षीय अमन खान पनि गम्भीर घाइते भएका छन्। उनको पनि नोबेलमै उपचार भइरहेको छ। चालक विराटनगर६ का २२ वर्षीय साहेव अन्सारी फरार रहेका कारण खोजी तीव्र पारिएको प्रहरीले जनाएको छ। उनले मादक पदार्थ सेवन (मापसे) गरेको हुनसक्ने प्रहरीको अनुमान छ। प्रहरीको प्रारम्भिक अनुसन्धानबाट ६०४९ नम्बरको मोटरसाइकलको तीव्र गतिका कारण दुर्घटना भएको खुलेको छ।
"रुग्ण काम सक्ने लिखित् प्रतिबद्धता दिनुस्, नत्र ठेक्का तोडिन्छ : उपप्रधानमन्त्री श्रेष्ठ","काठमाडौं : उपप्रधान एवम् भौतिक पूर्वाधार तथा यातायात मन्त्री नारायणकाजी श्रेष्ठले देशभरीका रुग्ण आयोजनाका निर्माण व्यवसायीहरूलाई सोमबार मन्त्रालयमा बोलाएर आयोजना सम्पन्न गर्ने समयसीमाबारे गम्भीर चासो लिएका छन्। उपप्रधानमन्त्रीले उत्तरदक्षिण व्यापारीक मार्ग विस्तार आयोजना निर्देशनालय, पूर्वपश्चिम हुलाकी राजमार्ग निर्देशनालय, मध्यपहाडी (पुष्पलाल) राजमार्ग निर्देशनालय र सडक सुधार तथा विकास आयोजना निर्देशनालय अन्तर्गतका कतिपय खण्डहरू व्यवसायीहरूको लापरबाहीका कारण रुग्ण आयोजनामा परेका छन्। उपप्रधानमन्त्री श्रेष्ठले सोमबार मन्त्रालयमा डाकेर निर्माण व्यवसायीको समस्या बुझ्दै तोकेको समय र गुणस्तरमा निर्माण कार्य सम्पन्न गर्न निर्देशन दिए। छलफलमा उपप्रधानमन्त्री श्रेष्ठले हुलाकी राजमार्ग निर्देशनालय, पुष्पलाल (मध्यपहाडी) राजमार्ग आयोजना निर्देशनालय, सडक सुधार तथा विकास आयोजना निर्देशनालय र उत्तर दक्षिण तथा व्यापारिक मार्ग विस्तार आयोजना निर्देशनालय व्यापारिक मार्गअन्तर्गत आयोजनामध्ये काम सम्पन्न हुन ढिलाई तथा कम गुणस्तरका काम भएका आयोजनाको निर्माण व्यवसायीलाई समयमै र गुणस्तरीय कार्य गर्न प्रतिबद्धता गराए। छलफलमा उपप्रधानमन्त्री श्रेष्ठ, मन्त्रालयका सचिव केशवकुमार शर्मा, सडक विभागका महानिर्देशक शुसिलबाबु ढकाल, निवर्तमान महानिर्देशक अर्जुनजंग थापा तथा हुलाकी सडक निर्देशनालय, मध्यपहाडी (पुष्पलाल) लोकमार्ग, सडक सुधार तथा विकास आयोजना निर्देशनालय र उत्तर दक्षिण तथा व्यापारिक मार्ग निर्देशनालयका प्रमुखहरूको सहभागिता थियो। छलफलमा निर्देशनालयबाट आफूमातहतकामध्ये रुग्ण बनेका परियोजनाका निर्माण व्यवसायीलाई आमन्त्रण गरिएको थियो। सो क्रममा उपप्रधानमन्त्री श्रेष्ठले देशैभरका रुग्ण आयोजनाको अवस्था माग गरे। आयोजना प्रमुख तथा कर्मचारीसँग आयोजनाको प्रगति अवस्था माग भएपछि उपप्रधानमन्त्रीले निर्माण व्यवसायीलाई रुग्ण बन्नुको कारणबारे जिज्ञाशा राखेका थिए। उपप्रधानमन्त्री श्रेष्ठले निर्माण व्यवसायीलाई आफ्ना समस्या राख्न पनि सुझाव दिँदै रुग्ण परियोजना कहिले सम्पन्न हुने भन्ने लिखित प्रतिबद्धता गराए। उपप्रधान मन्त्री श्रेष्ठको प्रश्न थियो, काम ओगटेर बसेकाले काम नभएको हो वा मन्त्रालयले सहजीकरण नगरेर वा भुक्तानी र कर्मचारीको समस्या हो ? निर्माण व्यवसायीको धारणा बुझेपछि मन्त्री श्रेष्ठले कहिले काम सक्ने भन्ने लिखित प्रतिबद्धता माग गरे। उनले भने, सकारात्मक दृष्टिकोणका साथ यी समस्या समाधान गर्ने र परिणाम चाँडो ल्याउने भन्ने हाम्रो ध्येय छ। मन्त्रालयमा भएको निर्णय लागु गर्न मन्त्रालय प्रतिबद्ध रहेको भन्दै उनले निर्माण व्यवसायीले पनि कार्यान्वयन गर्नेमा विश्वस्त रहेको जानकारी दिए। श्रेष्ठका अनुसार अबका हरेक १५१५ दिनमा निर्देशनालय प्रमुखबाट रुग्ण आयोजनाको प्रगति विवरण लिइनेछ। मन्त्री श्रेष्ठले केही साताअघि उपत्यकाका रुग्ण आयोजनाका बारेमा यस्तै छलफल गरेका थिए। छलफलमा ४ निर्देशनालय आयोजना प्रमुख र ती आयोजनाअन्तर्गत रुग्ण भएका निर्माण कार्यको जिम्मा पाएका निर्माण कम्पनीलाई बोलाइएको थियो। छलफलका क्रममा हुलाकी राजमार्ग निर्देशनालयअन्तर्गत सातवटा आयोजना रुग्ण रहेको जानकारी गराइएको छ। निर्देशनालयअन्तर्गत मोहना खेला डोकेबजार बेलौरी धाइजी कञ्चनपुर सडकमार्गको जिम्मा पाएको शर्मा राजेन्द्र जेभीले असार मसान्तसम्म निर्माण सक्ने प्रतिबद्धता गरेको छ। यसैगरी धाँधर खोला पुल र पतरी खोला पुल निर्माणको जिम्मा पाएको लोहनी ब्रदर्सले १० दिनमा कामलाई गति दिनेछ। नत्र ठेक्का तोडिने सहमति भएको छ। हुलाकीअन्तर्गत नै गोपीगञ्ज नारायणचोक परासीचोक सडकखण्ड निर्माणको जिम्मा पाएको कञ्चनजंघा बिरुवा शवशक्ति जेभीले २५ दिनमा काम सक्ने बताउँदा कमला नदी पुल बनाउने जिम्मा लिएको पप्पुलुम्बिनी जेभीले नयाँ डिजाइन प्राप्त भएपछि काम थाल्ने प्रतिबद्धता गरेको छ। हुलाकी राजमार्गअन्तर्गतको मनमत कलैया मतिरर्वा सडक बनाउने ठेक्का लिएको सप्तकोशी जलाधार ओमसाही जेभी र मोहना डोकेबजार बेलौरी धाइजीको निर्माणको जिम्मा पाएको बाबाहंश शिद्धिसाही सम्पर्कमा आएको छैन। यसैगरी सडक सुधार तथा विकास आयोजनाअन्तर्गत पाँचवटा परियोजना रुग्ण छन्। भेडेटार राँके सडक निर्माणको जिम्मा पाएको आप्को इन्फ्रा इन्डियाले चालु आवमा २५ किलोमिटर र आगामी वर्षको अन्त्यसम्म सम्पूर्ण निर्माण कार्य सम्पन्न गर्ने प्रतिबद्धता गरेको छ। लमही घोराही तुल्सीपुर सडक खण्ड बनाउने जिम्मा पाएको तथ्य इन्जिनियरिङ कम्पनीले मार्च ८ सम्म उल्लेख्य प्रगति नगरे ठेक्का तोडिनेछ। मुडे चरिकोट सडक बनाउने काम चैतसम्म सक्ने निर्माण कम्पनी सुनौला खिम्तीले जनाएको छ। यसैगरी एआईपीएल शैलुङ जेभीले बनाइरहेको भक्तपुर नगरकोट सडक चैतसम्म निर्माण कार्य सक्नेछ। दिनेशचन्द्र शंकर माली जेभीले बसन्तपुर पपरादी सडकको काम असार मसान्तसम्म ४५ प्रतिशत सक्ने बताएको छ। यता मध्यपहाडी (पुष्पलाल) राजमार्ग अन्तर्गत १७ योजना रुग्ण रहेकामा पाँचवटा रुग्णबाट हटेका छन्। आरुघाट ओख्ले सडक असार मसान्तसम्म सकिने रसुवा इलाइट सूर्य जेभीले जनाएको छ। जोरसालतमोरसक्रान्तिम्याङलुङ सडकका विभिन्न खण्ड विभिन्न निर्माण कम्पनीले आउने असार मसान्तसम्म काम सक्ने जनाएका छन्। यो खण्डमा भरत, मैनाचुली, सिद्धिसाही, कन्टेक, गौरीपार्वती, कोशी लगायत निर्माण कम्पनीले काम गरिरहेका छन्। मध्यपहाडीअन्तर्गत हिले लेगुवा सडक निर्माणको जिम्मा पाएको रौतामाई सन्तोषी बिरुवा जेभीले जेठसम्म काम सक्ने जनाएको छ। यसैगरी खण्डुवा खोलामा पुल निर्माण कार्य वैशाख १५ मा सकिने बिरुवा गल्वा जेभीले जनाएको छ। भोजपुर दित्तेल सडकको काम असारभित्र सकिने भरत मैनाचुली सिद्धिसाही जेभीको दाबी छ। सिरुवा कन्स्ट्रक्सनले बनाइरहेको पंखु खोला पुल जेठसम्म निर्माण सम्पन्न हुनेछ। यसैगरी देउरी सामरी भञ्ज्याङ कटुञ्जे सडकको जिम्मा पाएको लुम्बिनी मृत सञ्जीवनी जेभीले असारसम्म काम सक्ने प्रतिबद्धता गरेको छ। यसैगरी पाटीहाल्ने रुकुमकोट सडकको काम असारसम्म सकिनेछ। सो कामको जिम्मा मरत महादेव खिम्ति जेभीले पाएको हो। ओख्ले घ्याम्पेसाल खहरे सडक बनाउँदै गरेको एमपी एसपी एफईसीसी जेभीले असारसम्म र र पिपलटार देउडी सडकको जिम्मा पाएको गौरी पार्वती महालक्ष्मी नागार्जुन् जेभीले पनि असारभित्रै काम सक्ने बताएका छन्। उत्तर दक्षिण तथा व्यापारिक मार्ग विस्तार आयोजना निर्देशनालय अन्तगर्तत नौवटा परियोजना रुग्ण छन्। जसअन्तर्गत खहरे खोला पुल र रुप्से खोला पुल रुग्णा छन्। यी पुल बनाइरहेका सिरुवा कन्स्ट्रक्सन र गजुरमुखीसँगको ठेक्का तोडिसकिएको छ। झैते कोरोला सडक बनाइरहेको तामाङ गौरी पार्वती कोशी न्यौपाने जेभी, घासा जोमसोम कोरोला बनाइरहेको पप्पु गौरी पार्वती कोशी न्यौपाने जेभी, मिर्मि फलेबास कुस्मा सडकखण्ड निर्माण गरिरहेको सूर्य कन्स्ट्रक्सनले असार मसान्तसम्म काम सक्ने बताएको छ। हिल्सा सिमिकोट सल्लीसल्ला रोड र सिमिकोट खर्बु हुम्ला बनाइरहेक अनक कविन्द्र माउन्टेनले जेभीले जग्गा विवाद समाधान भए काम सक्ने प्रतिबद्धता गरेका छन्। यांगर खोलाको पुल धुलिखेल निशान जेभीले चीनबाट सामान आइसकेको र असारभित्र काम सक्ने बताएको छ। बुटवल बेलहिया सडक कञ्चनगंघा बिरुवाजेभीले असारसम्म काम सक्ने बताएका छ। रुकुम पूर्वको काँक्री मैकोट खण्डको ३८ किमि सडक चौडा गरी ग्राभेल स्तरमा उन्नती गर्ने काम जिम्मा पाएको पप्पु कोशी न्यौपाने जेभीको ठेक्का तोडिएको छ भने जोमसोम कोगबेनी बनाइरहेको रौता आत्रेय सारस जेभी सम्पर्कमा आएको छैन।"
सर्भर डाउन हुँदा प्रभावित बनेको अन्तर्राष्ट्रिय उडान नियमित,"काठमाडौं: त्रिभुवन अन्तर्राष्ट्रिय विमानस्थलको अध्यागमनको सर्भर डाउन हुँदा प्रभावित बनेको हवाई उडान अहिले नियमित रुपमा सञ्चालन भइरहेको विमानस्थल कार्यालयले जनाएको छ । विमानस्थलका प्रवक्ता टेकनाथ सिटौलाका अनुसार सवाघण्टा अवरुद्ध भएको उडान सेवा अहिले नियमित सञ्चालन भइरहेको छ । 'अध्यागमनको सर्भर डाउन हुँदा सवाघण्टा उडान सेवा प्रभावित भएको थियो । दिउँसो २:३५ देखि नियमित उडान भइरहेको छ', उनले भने। अन्तर्राष्ट्रिय उडानका विभिन्न गन्तव्यमा आवतजावत गर्ने यात्रुले सास्ती बेहोर्नुपरेको थियो। उडान अवतरण भए पनि लामो समय सम्बन्धित गन्तव्यका जहाजले उडान भर्न नसक्दा यात्रु मर्कामा परेका थिए। यसअघि पनि अध्यागमनको सर्भर डाउनले अन्तर्राष्ट्रिय विमानस्थलको उडान सेवा पटकपटक अवरुद्ध हुँदै आएको छ।"
सुनसरीबाट पौने ४ करोड बढीको अवैध सामान बरामद,"विराटनगर : सुनसरीबाट नेपाल प्रहरीले पौने ४ करोड मूल्य बढीको अवैध सामान बरामद गरेको छ। तस्करी गरेर नेपालदेखि भारत लैजान लागिएका र भारतबाट नेपालतिर ल्याइएका ३ करोड ७५ लाख मूल्य बढीका सामान तथा चौपाया प्रहरीले नियन्त्रणमा लिएको हो। नेपालभारत सीमा क्षेत्रमा निगरानी बढाउँदै चोरीतस्करी नियन्त्रण गर्न सुनसरी प्रहरी प्रमुख एसपी प्रभुप्रसाद ढकालले विशेष टोली परिचालन गरेका छन्। ढकालको निर्देशनमा परिचालित प्रहरीले साउन यता ठूलो परिणामको अवैध सामान बरामद गर्नुका साथै भारततिर तस्करी गर्न लागिएका चौपाया नियन्त्रणमा लिएको हो। तस्करीमा संलग्नसँग मिलेमतो गर्ने र चोरीतस्करीलाई बढवा दिने प्रहरीलाई कारबाहीको दायरामा ल्याउने उनको चेतावनी छ। भन्सार छलीका सामान र चौपाया बरामद गर्ने क्रममा ३० वटा सवारीसाधन नियन्त्रणमा लिनुका साथै २१ जना मानिसलाई पक्राउ गरिएको सुनसरी प्रहरीका प्रवक्ता डीएसपी राजकुमार राईले जानकारी दिए। उनका अनुसार तस्करीका सामान ओसारपसारमा प्रयोग गरिएका मोटरसाइकल, पिकअप, म्याजिक, ट्याक्टरलगायतका सवारीसाधन र तस्करीमा संलग्न व्यक्तिहरूलाई नियन्त्रणमा लिइएको हो। खाद्यान्न, किराना सामान, खादमल, सिमेन्ट, कपडा, पेय पदार्थ, कस्मेटिक सामान, माछा, फलफूल तथा चौपायासहित नियन्त्रणमा लिइएका सवारीसाधन र पक्राउ गरिएका व्यक्तिहरूलाई आवश्यक अनुसन्धान एवं कारबाहीका लागि भन्सार र राजस्व अनुसन्धान कार्यालयमा बुझाइएको राईले बताए। उनका अनुसार सबैभन्दा बढी भदौमा १ करोड ४३ लाख ४२ हजार ६ सय रुपैयाँ बराबरको सामान बरामद गरिएको छ। त्यसबाहेक साउनमा ८ लाख ४८ हजार ८ सय, असोजमा ५२ लाख ७४ हजार ५ सय, कात्तिकमा ५ लाख २५ हजार ८ सय ८०, मंसिरमा ६६ लाख ६८ हजार, पुसमा १८ लाख ६० हजार ४ सय, माघमा ५६ लाख ३६ हजार ३ सय मूल्य बराबरको सामान बरामद गरिएको उनले बताए। फागुनको ४ गतेसम्ममा २३ लाख ६७ हजार ५ सय रुपैयाँ बराबरको अवैध सामान नियन्त्रणमा लिइएको राईको भनाइ छ। नेपालभारत सीमा क्षेत्रमा तस्करीलगायतका अवैध धन्दा मौलाएको पाइएपछि नियन्त्रण गर्न प्रहरीको सक्रियता बढाइएको छ, एसपी ढकाल भन्छन्, चोरीतस्करी नियन्त्रण गर्न कुनै कसर बाँकी राखिने छैन। उनले विशेष सूचनाका आधारमा तस्करीमा संलग्न व्यक्तिहरू र सवारीसाधनलाई समेत नियन्त्रणमा लिएर अनुसन्धानका लागि सम्बन्धित निकायमा बुझाउने गरिएको बताए।"
साधुसन्तलाई दक्षिणासहित बिदाइ,"काठमाडौंः महाशिवरात्रीमा पशुपतिनाथको दर्शन गर्न आएका साधुसन्तलाई दक्षिणासहित बिदाइ गरिएको छ। साधुसन्तलाई गुठी संस्थान र पशुपति क्षेत्र विकास कोषले दक्षिणासहित बिदाइ गरेका हुन् । साधुसन्त नेपाल प्रवेश गरेदेखि नै खाने बस्ने र धुनीको व्यवस्था संस्थान र कोषले गरेको थियो । कोषले साधुसन्तहरुको वर्गीकरण गर्दै त्यहिअनुसारको खर्चको व्यवस्था गर्दै आएको छ। साधुसन्त बिदाइकै लागि गुठी संस्थानले छुट्याएको बजेटमा आधा रकम थप गर्दै कोषले साधुसन्तको बिदाई गरेको पशुपति क्षेत्र विकास कोषका कार्यकारी निर्देशक डा घनश्याम खतिवडाले जानकारी दिए। यो वर्ष ५ हजारको हाराहारीमा साधुसन्तहरु पशुपतिनाथमा आएको उनले बताए। महाशिवरात्रीमा पशुपतिनाथमा दर्शनका लागि आएका साधुसन्तलाई पशुपति राममन्दिर, मृगस्थलीको गोरखनाथ मन्दिर उमाकुण्डलगायतका स्थानमा राखी खाने, बस्ने एवम् धुनीका लागि काठको व्यवस्था गरिएको थियो। महाशिवरात्रीका लागि विभिन्न स्थानबाट आएका साधुसन्तलाई फागुन कृष्ण औंशीका दिन दक्षिणासहित बिदाइ गर्ने परम्परा छ ।"
भक्तपुर नगरपालिका बन्यो उत्कृष्ट,"भक्तपुर : स्थानीय तह संस्थागत क्षमता स्वमूल्यांकन (लिजा) मा भक्तपुर नगरपालिका जिल्लामा सर्वोत्कृष्ट भएको छ। जिल्लाका ४ नगरपालिकामध्ये भक्तपुर नगरले सबैभन्दा बढी अंक प्राप्त गरी जिल्लामा सर्वोत्कृष्ट भएको हो। आर्थिक वर्ष २०७८७९ मा भक्तपुर नगरपालिकाले समग्र ६१९ प्रतिशत अंक पाएको जनाइएको छ। सो मूल्यांकनमा चाँगुनारायण नगरपालिका दोस्रो भएको छ। नगरपालिकाले ४८८९ प्रतिशत पाएको जनाइएको छ। औसतमा भक्तपुर नगरापलिकाले ६५ प्रतिशत र चाँगुनारायण नगरपालिकाले ४९२५ प्रतिशत अंक पाएको छ। सरकारले प्रत्येक वर्ष स्थानीय तहको स्वमूल्यांकन गर्ने गरेको छ। त्यसका लागि सहकार्य र समन्वय, वातावरण संरक्षण तथा विपद व्यवस्थापन, सामाजिक समावेशीकरण, भौतिक पूर्वाधार, न्यायिक कार्य सम्पादन, सेवा प्रवाह, वित्तीय एवम् आर्थिक व्यवस्थापन, वार्षिक बजेट तथा योजना व्यवस्थापन, संगठन तथा प्रशासन, शासकीय प्रवन्ध गरी १० वटा विषय क्षेत्र निर्धारण गर्दछ। यी क्षेत्रमा प्राप्त गरेको अंकका आधारमा स्थानीय तहको क्षमता मूल्यांकन गर्ने गरेको छ।"
प्रियंका हत्या प्रकरण : थप दुई जना पक्राउ,"विराटनगर : विराटनगर महानगरपालिका१९ की २८ वर्षीया प्रियंका सुनारको हत्या प्रकरणको अनुसन्धानका क्रममा प्रहरीले थप दुई जनालाई पक्राउ गरेको छ। प्रहरीले हत्यामा संलग्न भएको आशंकामा मोरङको कटहरी गाउँपालिका५ का ३५ वर्षीय उमेश सरदार र विराटनगर७ का ५३ वर्षीय श्रीराम चौधरीलाई सोमबार दिउँसो पक्राउ गरेको हो। हत्या गरी बोरामा पोको पारेर फालेको अवस्थामा मोरङको बूढीगंगा गाउँपालिका२ अमाहीस्थित नरसिंह चौधरीको ग्वालीमा प्रियंकाको शव सोमबार दिउँसो १२ बजेतिर फेला परेको थियो। त्यसअघि हत्यामा संलग्न भएको आशंकामा कटहरी५ का ६२ वर्षीय रामानन्द राम र विराटनगर१९ का २९ वर्षीय रमेश साह पक्राउ परेका थिए। मोरङ प्रहरीका प्रवक्ता डीएसपी टीकाबहादुर कार्कीका अनुसार प्रियंका हत्या प्रकरणमा पक्राउ पर्नेको संख्या चार पुगेको छ। सुरुमा रामानन्द र रमेशलाई पक्राउ गरिएको हो, उनले भने, थप अनुसन्धान अघि बढाउने क्रममा उमेश र श्रीरामलाई पनि पक्राउ गरिएको छ। हत्यामा उनीहरुको संलग्नता भने यकिन भइनसकेको कार्कीको भनाइ छ। घटनाका सम्बन्धमा थप अनुसन्धान भइरहेको र अनुसन्धानपछि विस्तृत विवरण सार्वजनिक गरिने उनले बताए। हत्या गरी बोरामा पोको पारेर फालेको अवस्थामा मोरङको बूढीगंगा गाउँपालिका२ अमाहीस्थित नरसिंह चौधरीको ग्वालीमा प्रियंकाको शव सोमबार दिउँसो १२ बजेतिर फेला परेको थियो। घरको आँगन जोडिएको ग्वालीमा शव भेटिएपछि नरसिंहमाथि पनि प्रहरीले सोधपुछ गरिरहेको छ। शरीरभरि चोटपटक रहेका कारण हत्यापछि प्रियंकाको शव बोरामा पोको पारेर फालेको हुनसक्ने प्रहरीको प्रारम्भिक अनुमान छ। प्रहरीका अनुसार नरसिंहको घरभित्र हत्या गरेर शव ग्वालीमा फालेको आशंका छ। हत्या गरेर बोरामा पोको पारी फालेको अवस्थामा महिलाको शव रहेको जानकारी पाउनसाथ मोरङ प्रहरी प्रमुख एसपी दीपक पोखरेलले घटनाको अनुसन्धानका लागि डीएसपी रञ्जन दाहालको नेतृत्वमा टोली परिचालन गरेका थिए। दाहाल नेतृत्वको टोलीले शवलाई पोस्टमार्टमका लागि कोसी अस्पताल पठाएर घटनाको थप अनुसन्धान अघि बढाएको छ।"
सीसीटीभीको सहायताले चार हजार बढी चालकलाई कारबाही,"काठमाडौं : सीसीटीभीको सहायताले चार हजार बढी चालकलाई कारबाही गरिएको छ। चालु आर्थिक वर्ष २०७९८० को साउनदेखि हालसम्म ट्राफिक नियम उल्लंघन गर्ने चार हजार ३ सय १४ जना चालकलाई सीसीटीभीको सहायताबाट ट्राफिक प्रहरीले कारबाही गरेको हो। काठमाडौं उपत्यका प्रहरी कार्यालयमा रहेको सीसीटीभी कन्ट्रोल रुमले तत्काल दिएको सूचनाका आधारमा तीन हजार २९२ जना र ट्राफिक नियम उल्लंघन गरी फरार रहेका एक हजार २२ जना गरी चार हजार ३१४ जना चालकलाई काठमाडौं उपत्यकाको विभिन्न स्थानबाट ट्राफिक प्रहरीले कारबाही गरेको हो। जसमा साउन महिनामा ३४१, भदौमा ६८०, असोजमा ४८२, कार्तिकमा ३६६, मंसिरमा ६६२, पुषमा ९२५, माघमा ८१४र फागुनमा ४४ जना चालक कारबाहीमा परे। ट्राफिक प्रहरीको आँखा छलेर नियम मिच्ने चालकलाई प्रविधिको सहायताले कारबाहीको दायरामा ल्याइएको र यसबाट सवारी आवागमन व्यवस्थापन तथा दुर्घटना न्यूनीकरणमा सहयोग पुगेको काठमाडौं उपत्यका ट्राफिक प्रहरी कार्यालयका प्रवक्ता एवं प्रहरी वरिष्ठ उपरीक्षक राजेन्द्रप्रसाद भट्टले जानकारी दिए।"
सडक निर्माणमा रकम हिनामिना गरेको आरोपमा दुई इन्जिनियरविरूद्ध भ्रष्टाचार मुद्दा,"काठमाडौं :सडक निर्माणका क्रममा रकम हिनामिना गरेको आरोपमा दुई इन्जिनियरविरूद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले मुख्यमन्त्री रोजगार कार्यक्रमअन्तरगत २०७६०७७ मा दैलेखको गुराँस गाउँपालिका वडा नं ६ स्थित निगालपानी रेग बगौरा सडक निर्माणका क्रममा रकम हिनामिना गरेको आरोपमा तत्कालिन इञ्जिनियर सरोज कुमार दाहाल र सब इञ्जिनियर नविन कुमार विसीविरूद्ध मुद्दा दायर गरेको हो। अख्तियारका प्रवक्ता श्यामप्रसाद भण्डारीले अनुसन्धानका क्रममा सडक निर्माणका क्रममा रकम हिनामिना गरेको पाइएकोले दुवैजनाविरूद्ध आज विशेष अदालत काठमाडौंमा आरोप पत्र दायर गरिएको जानकारी दिए। दुवैजनाले आपसी मिलेमतो गरी सडक निर्माणका योजना सम्झौतामा निर्धारित शर्त र मापदण्ड विपरीत झुट्टा विवरण पेश गरी प्रतिवेदन समेत तयारी गरी मापदण्ड अनुसार सडक निमार्ण भएको भनी बदनियतपूर्वक काम गरेको पाइएको अख्तियारको ठम्याइ छ। पक्राउ परेका दुवैजनालाई भ्रष्टाचार निवारण ऐन, २०५९ को दफा १९ को उपदफा (२) बमोजिमको सजाय मागदावी गरिएको अख्तियारले जनाएको छ।"
कोरला कनेक्टिभिटी जोड्ने लोमान्थाङ रिङरोड सडक अलपत्र,"जोमसोम लोमान्थाङ गाउँपालिकाका ५ वटै वडा जोड्ने रिङरोड सडक विगत ७ महिनादेखि अलपत्र परेको छ। गण्डकी प्रदेश सरकारले एक निर्वाचन क्षेत्र एक रणनीतिक महत्वको सडक निर्माण सुरु गरेको थियो। निर्माण कम्पनीको ढिलासुस्ती र वेवास्ताले रिङरोड सडक निर्माणको कामले गति लिएको छैन। १० दशमलव ५ किमी लामो सडक निर्माणको म्याद दुई पटक म्याद थप्दा पनि भौतिक प्रगति ६० प्रतिशत मात्रै छ। पछिल्लो पटक थपिएको म्याद असोज २८ गते नै सकियो। लोमान्थाङ, ठिङ्गर, किमलिङ, चुमजुङ, न्याम्डो हुँदै नेचुङ जोड्ने सडक निर्माणको जिम्मा ईमोटल कन्ट्रक्सन प्रालिले लिएको छ। ०७५ सालमा रिङरोड सडकको विस्तृत परियोजना प्रतिवेदन (डिपिआर)तयार भई २०७६ साल असार २६ गते २४ करोड रुपैयाँ लागतमा ठेक्का सम्झौता गरिएको थियो। पुलको सुरुवाती सम्झौता अवधि २ वर्षको रहेपनि रिङरोड सडकको काममा निर्माण कम्पनीले ढिलासुस्ती गरेको पूर्वाधार विकास कार्यालय मुस्ताङका प्रमुख विवेक सिक्देलले जानकारी दिए। रिङरोडको १० दशमलव ५ किमी ग्राभेल सडकमा ८ मिटर फराकिलो मोटर बाटो निर्माण गर्ने योजना रहेको सिक्देलले बताए। निर्माण कम्पनीले ठेक्का मोविलाइजेसन वापत लिएको ९७ लाख रुपैया पूर्वाधार विकास कार्यालय मुस्ताङले ३ महिना अघिनै फिर्ता लिइसकेको छ। लोमान्थाङ गाउँपालिकाका अध्यक्ष टसी नर्बु गुरुङले रिङरोड सडकको काम निर्माण कम्पनीका कारण अलपत्र परेको बताए। उनले सडक निर्माण गर्दा निर्माण कम्पनीले गुणस्तर र मापदण्ड अनुसार काम नगरेको बताए । लोमान्थाङ रिङरोड अन्तर्गत वडा १,२ र ५ लाई राष्ट्रिय गौरवको राजमार्ग सडकले जोड्दछ ।पालिकाको वडा ३ र ४ लाई पनि सडक सञ्जालले जोड्न सकेमा रिङरोड सडक अवधारणा पुरा हुने छ भने उत्तरी कोरलानाकालाई समेत सडक कनेक्टिभिटीले जोड्ने योगदान पुग्नेछ।"
सेनाले बनाएको हेलिप्याड गाउँपालिकालाई हस्तान्तरण,"डोटी : डोटीको बोगटान फुड्सिल गाउँपालिका७ चवराचौतारामा नेपाली सेनाले निर्माण गरेको हेलिप्याड गाउँपालिकालाई हस्तान्तरण गरिएको छ। गाउँपालिकासँगको समन्वयमा सिलगढीस्थित भैरवप्रसाद गण डोटीले चालु आर्थिक वर्ष २०७९०८० मा सीमित कार्यक्रमअन्तर्गत पाँच लाख लगानीमा निर्माण गरिएको हेलिप्याडको सोमबार उद्घाटनसँगै गाउँपालिकालाई हस्तान्तरण गरिएको हो। हेलिप्याडको गाउँपालिकाका अध्यक्ष कमलबहादुर गडसिला र भैरवप्रसाद गणका गणपति प्रमुख सेनानी जनमत कार्कीले संयुक्तरूपमा उद्घाटन गरे। विपदमा परेका, जटिल अवस्थाका गर्भवतीसुत्केरी तथा गम्भीर खालका बिरामीलाई आकस्मिक उद्धार गर्न सहज होस् भन्ने उद्देश्यका साथ हेलिप्याड निर्माण गरिएको नेपाली सेना भैरवप्रसाद गण सिलगढीका गणपति प्रमुख सेनानी जनमतबहादुर कार्कीले बताए। गत मङ्सिर ८ देखि निर्माण कार्य सुरु गरेको नेपाली सेनाले ४५ दिनमा हेलिप्याड तयार गरेको भैरवप्रसाद गणले जनाएको छ। ग्रामीण क्षेत्रमा हेलिप्याड निर्माण हुँदा प्राकृतिक विपद्को समयमा उद्धारमा सहजता हुने बोगटान फुड्सिल गाउँपालिकाका अध्यक्ष गडसिलाले बताए। नेपाली सेनाले बोगटान क्षेत्रमा हेलिप्याड निर्माण गर्दा सैनिक र नागरिकबीचको सम्बन्ध सुधारमा थप टेवा पुग्नुका साथै हेलिप्याड निर्माणबाट गाउँपालिकाका करिब १८ हजार लाभान्वित हुने उनको भनाइ थियो। जिल्ला सदरमुकामदेखि बोगटान क्षेत्रका सबै क्षेत्रमा यातायातको सुविधा पुगेको छैन। पुगेका स्थानसम्म यातायातका साधनका रूपमा महिन्द्रा बोलेरो जीप सीमित सङ्ख्यामा मात्र जाने गर्छन्। बोगटान क्षेत्रमा पुग्न छ देखि १० घण्टा समय लाग्ने गर्दछ। डोटी जिल्लामा सदरमुकामभन्दा बाहिर बनेको यो पहिलो हेलिप्याड हो।"
"परपुरुषसँग सम्बन्ध राखेको भन्दै महिलाको हत्या, पतिसहित तीन जना पक्राउ","विराटनगर : परपुरुषसँग सम्बन्ध राखेको भन्दै विराटनगर महानगरपालिका१९ की एक जना महिलाको हत्या गरिएको छ। हत्यापछि बोरामा पोको पार्दै पराल र भुसले छोपछाप पारेर राखेको अवस्थामा २८ वर्षीया प्रियंका सुनारको शव फेला परेको मोरङ प्रहरीका प्रवक्ता डीएसपी टीकाबहादुर कार्कीले जानकारी दिए। उनका अनुसार मोरङको बूढीगंगा गाउँपालिका२ अमाहीस्थित नरसिंह चौधरीको ग्वालीमा प्रियंकाको शव सोमबार दिउँसो १२ बजेतिर भेटिएको हो। परपुरुषसँग हिमचिम बढाएको र सम्बन्ध राखेको भनेर पति (श्रीमान)कै योजनामा प्रियंकाको हत्या गरिएको प्रारम्भिक अनुसन्धानबाट खुलेको कार्कीले बताए। उनले हत्यामा संलग्न भएको आशंकामा प्रियंकाका पतिसहित तीन जनालाई पक्राउ गरिएको जानकारी दिए। पक्राउ पर्नेमा २९ वर्षीय रमेश साह, मोरङको कटहरी गाउँपालिका५ का ३५ वर्षीय उमेश सरदार र ६२ वर्षीय रमानन्द राम रहेका छन्। प्रहरीका अनुसार प्रियंकाका पति रमेशको विराटनगर१९ मिलनचोकमा सुन पसल छ। भारत बिहारको खोजुली माइत भएकी प्रियंकासँग रमेशको मागी बिहे भएको रहेछ, डीएसपी कार्कीले भने, उनीहरूका ८ वर्षका छोरा र ६ वर्षकी छोरी गरेर दुई जना सन्तान रहेछन्। उनका अनुसार परपुरुषसँग सम्बन्ध राखेको भन्दै रमेशले बारम्बार प्रियंकासँग झगडा गर्ने गरेका रहेछन्। विगतदेखिको पारिवारिक झगडा अहिले आएर हत्यामा परिणत भएको पाइयो, कार्कीले भने, घरदेखि अर्कै ठाउँमा पुर्याएर महिलालाई मारेछन्। प्रहरीले हत्यामा संलग्न भएको आशंकामा अन्य व्यक्तिहरूलाई पनि नियन्त्रणमा लिएको थियो। तर, संलग्नता पुष्टि नभएपछि उनीहरूलाई छाडिएको कार्कीको भनाइ छ। उनका अनुसार हत्यापछि शव व्यवस्थापन गर्नलाई एम्बुलेन्सको खोजीमा निस्किएका बेला रमानन्द पक्राउ परेका हुन्। उनलाई प्रहरीले विराटनगरको अस्पताल चोकबाट आइतबार राति पक्राउ गरेको थियो। रमानन्दलाई पक्राउ गरेर सोधपुछ गर्न थालेपछि घटना बाहिरिएको प्रहरीले जनाएको छ। प्रियंकाका पति रमेशसहित उनीपनि घटनाका योजनाकार तथा प्रत्यक्षदर्शी रहेको प्रहरीको भनाइ छ। हत्यापछि बोरामा हाली पराल र भुसले छोपछाप पारेर राखिएको शव व्यवस्थापन गर्न एम्बुलेन्सको खोजी गर्दै रमानन्द निस्किएछन्। शंकास्पद हिसाबले एम्बुलेन्स खोज्दै गर्दा उनी पक्राउ परेका हुन्, डीएसपी कार्कीले भने, उनलाई अस्पताल चोकबाट पक्राउ गरियो। सोधपुछ गर्न थालेपछि हत्या गरिएको शव व्यवस्थापन गर्ने योजनासहित एम्बुलेन्सको खोजी गरेको पाइयो। उनका अनुसार पक्राउ परेकामध्ये उमेशले भने प्रियंकालाई आफ्नो गाडीमा राखेर आइतबार बूढीगंगा गाउँपालिका२ अमाहीस्थित नरसिंह चौधरीको घरमा पुर्याएको पत्ता लागेको छ। पति रमेशको आग्रहमा उमेशले आफ्नो गाडीमा राखेर प्रियंकालाई नरसिंहको घरमा पुर्याएको खुलेको छ, उनले भने, त्यसपछि रमानन्दसहित पुगेका रमेशले डोरीले घाँटी कस्दै पत्नीको हत्या गरेको पाइयो। उनका अनुसार घटना आइतबार दिउँसो १ बजे आसपासमा भएको अनुमान छ। कार्कीका अनुसार रमेशले हत्या गर्नुअघि पत्नीलाई घटनास्थलमा पुर्याउन उमेशको सहयोग लिएको खुलेको छ। रमेशसँगै नरसिंहको घरमा पुगेका रमानन्दलाई घटनापछि शव व्यवस्थापनका लागि एम्बुलेन्स खोज्न खटाएको पाइएको हो। घटनाका सम्बन्धमा थप अनुसन्धान भइरहेको र अनुसन्धानपछि विस्तृत विवरण सार्वजनिक गरिने उनले बताए। घरको आँगन जोडिएको ग्वालीमा शव भेटिएपछि नरसिंहमाथि पनि प्रहरीले सोधपुछ गरिरहेको छ। प्रहरीका अनुसार चिनजान र संगतका आधारमा प्रियंकाको हत्या गर्न नरसिंहको घर प्रयोग गरेको पाइएको छ। नरसिंह र रमानन्द चिनजानका पुराना साथी रहेको प्रहरीले जनाएको छ। स्थानीयका अनुसार आइतबार दिउँसो नरसिंहको घरमा दुई जना पुरुष आएका थिए। त्यसलगत्तै उमेशले गाडीमा राखेर प्रियंकालाई नरसिंहको घरमा पुर्याएको प्रहरीले जनाएको छ। केहीबेरमै उमेश र घरधनी नरसिंह बाहिर निस्किएको खुलेको छ। पछि घर फर्किएर आउँदा आफूले महिलालाई नदेखेको र दुई जना पुरुषलाई मात्रै देखेको नरसिंहले प्रहरीलाई बताएका छन्। प्रहरीका अनुसार नरसिंह आफ्नो घरमा आएपछि दुवै जना त्यहाँबाट निस्किएर गए। ती दुई व्यक्ति रमेश र रमानन्द रहेको प्रहरीको भनाइ छ। घाँटीमा नीलडाम रहेको र कानबाट रगत बगेको अवस्थामा प्रियंकाको शव फेला परेको डीएसपी कार्कीले बताए। उनका अनुसार घटनामा अरु व्यक्ति पनि संलग्न भएको आशंकामा अनुसन्धानको दायरालाई फराकिलो पारिएको छ। प्रहरीका अनुसार नरसिंहको घरभित्र हत्या गरेर शव ग्वालीमा छोपछाप बनाएर राखेको हुनसक्छ। हत्या गरेर बोरामा पोको पारी फालेको अवस्थामा महिलाको शव रहेको जानकारी पाउनसाथ मोरङ प्रहरी प्रमुख एसपी दीपक पोखरेलले घटनाको अनुसन्धानका लागि डीएसपी रञ्जन दाहालको नेतृत्वमा टोली परिचालन गरेका थिए। दाहाल नेतृत्वको टोलीले शवलाई पोस्टमार्टमका लागि कोसी अस्पताल पठाएर घटनाको थप अनुसन्धान अघि बढाएको छ। एसपी पोखरेलले प्रारम्भिक अनुसन्धानबाट पारिवारिक कारणले महिलाको हत्या भएको पाइएको बताए। अहिले प्रारम्भिक चरणको अनुसन्धान भइरहेको छ, उनले भने, विस्तृत अनुसन्धानपछि थप कुरा पत्ता लाग्छ।"
सडकमा कष्टकर जीवन बिताइरहेका युवकको उद्धार,"वीरगन्ज: वीरगन्जको सडकमा कष्टकर जीवन बिताइरहेका एक युवकको मानव सेवा आश्रमले उद्धार गरेको छ। वीरगन्जको मुर्ली चोकस्थित ढलको छेउमा लामो समय देखि बस्दै आएका मानसिक अवस्था कमजोर भएका अन्दाजी ३५ वर्षिय युवकलाई आश्रमले आइतबार राति उद्धार गरेको हो । फोहोर ढलकै छेउमा अत्यन्त कष्टपूर्ण अवस्थामा बस्दै आएका ती युवकलाई आश्रमको टोलीले सामाजिक अभियन्ता र प्रहरीको सहयोगमा राति उद्धार गरी आश्रममै लगेर राखेको छ। उद्धार गरिएका ती युवकको मानसिक अवस्था ठिक नरहेकाले उनले आफनो नाम वतन पनि बताउन नसकेको आश्रमका मधेस प्रदेश संयोजक देवेश गुप्ताले बताए। आइतबार राति सडकबाट उद्धार गरी आश्रममा राखिएका ती युवकको सोमबार बिहान कपाल दारी काट्नुका साथै नुहाइ दिएर सफासुग्घर पारिएको गुप्ताले बताए। यसअघि गत सोमबार भ्यालेनटाइन डे का दिन पनि वीरगन्जमै रात्री गस्ती गरेर आश्रमको टोलीले खुल्ला आकाशमुनि कष्टकर जीवन विताइरहेका दुई जनाको उद्धार गरेको थियो । ती दुवै जनालाइ पनि आश्रमकै संरक्षणमा राखिएको छ। वीरगन्ज महानगरपालिका वडा नम्बर २५ सिर्सिया छोटी भन्सार स्थित मानव सेवा आश्रममा हाल १ जना बालक, ३ जना बालिका, ७ जना पुरुष सहित ५२ जना आश्रित छन्।"
सरकारसँग जग्गा माग्दै वीरगन्जमा दलित सुकुम्वासीको प्रदर्शन,"वीरगन्ज : दलित सुकुम्वासीहरूले सरकारसँग जग्गा माग्दै सोमबार वीरगन्जमा प्रदर्शन गरेका छन्। चुरे तथा वन जंगल संरक्षण अभियान पर्साको अगुवाइमा उनीहरूले वीरगन्जको छपकैयामा नाराबाजी गर्दै प्रदर्शन गरेका हुन्। प्रदर्शनमा सहभागीहरूले भूमिहीन, गरिब र सुकुम्वासीलाई जग्गा र घर देऊ, भूमिहिन र अव्यवस्थित बसोवासीहरूको समस्या सामधान गर लगायतका नारा लगाएका थिए। छपकैयाको पासवान टोलमा गरिएको प्रदर्शन पछि आयोजित कोणसभालाई सम्बोधन गर्दै चुरे तथा वन जंगल संरक्षण अभियानका राष्ट्रिय सहसंयोजक रानी रायले सरकारले आफूहरूको पीडा नसुनेपछि सडकमा उत्रिएर प्रदर्शन गर्नु परेको बताइन्। मधेस प्रदेशका मुख्यमन्त्री र प्रदेश सांसदहरूलाई भेटेरै भूमिहीन सुकुम्वासी, भूमिहीन दलित र अव्यवस्थित बसोवासीहरूको समस्या समाधानका लागि आग्रह गर्दा पनि कुनै सुनुवाइ नभएको उनले बताइन्। कोणसभालाई सम्बोधन गर्दै चुरे तथा वन जंगल संरक्षण अभियान पर्साका उपाध्यक्ष विजय कुमार पासवानले भूमिहीन सुकुम्वासी, भूमिहीन दलित सुकुम्वासी र अव्यवस्थित बसोवासीहरूका लागि सरकारले जग्गाधनी प्रमाणपुर्जाका साथै गास, बास र कपासको व्यवस्था गर्नुपर्ने आफूहरूको माग रहेको बताए।"
दाउरा प्रहार गरी हत्या,दुलेगौँडा: तनहुँको ऋषिङ गाउँपालिका४ मा सालको दाउरा प्रहारबाट एक जनाको हत्या भएको छ। सन्तबहादुर सुनारले दाउरा प्रहार गर्दा जितबहादुर घिमिरेको मृत्यु भएको हो। आइतबार भिरकोटस्थित हाईराम विकको घरको पिढीमा बसिरहेका ६१ वर्षका घिमिरेलाई बिहान पौने १० बजे ३९ वर्षका सुनारले दाउरा प्रहार गरी घाइते बनाएका थिए। जिल्ला प्रहरी कार्यालय तनहुँका अनुसार घिमिरेलाई टाउको र शरीरका अन्य संवेदनशिल अंगमा प्रहार भएको थियो। घट्ना तत्कालै घिमिरेलाई उपचारका लागि पोखरास्थित चरक मेमोरियल अस्पताल लगिएकोमा उपचारकै क्रममा दिउँसो २ बजे मृत्यु भएको हो। घटनामा संलग्न सन्तबहादुर सुनारलाई नियन्त्रणमा लिई तनहुँ जिल्ला अदालतबाट ७ दिनको म्याद थप अनुमती लिई थप अनुसन्धान भईरहेको प्रहरी नायव उपरीक्षक मोहनबहादुर खाणले जानकारी दिए।
स्याङ्जामा ट्याक्टर दुर्घटना : चालक र सहचालक दुवैको मृ्त्यु,स्याङ्जा : वालिङ नगरपालिकामा आइतबार राति ट्याक्टर दुर्घटना हुँदा चालक र सहचालकले ज्यान गुमाएका छन्। मृत्यु हुनेमा चापाकोट नगरपालिका २ का ३२ वर्षीय नविन सुनार र वालिङ नगरपालिका ८ का १४ वर्षीय सोविन विक रहेको जिल्ला प्रहरी कार्यालय स्याङ्जाले जनाएको छ। सुनार चालक हुन् भने विक सहचालक। वालिङको जगतभङ्जयाङ्बाट नगरपालिका ६ स्थित भित्री सडक खण्ड मिर्दितर्फ ढुङगा लिएर आउँदै गरेको ग १ त ६८८६ को नम्बरको ट्याक्टर आइतबार राति ८ बजेतिर अनियन्त्रित भई दुर्घटना हुँदा दुवैजना गम्भीर घाइते भएको प्रहरीले जनाएको छ। उपचारका क्रममा सुनारको वालिङ् प्राथमिक केन्द्रमा र विकको पोखरास्थित गण्डकी मेडिकल कलेजमा मृत्यु भएको प्रहरी नायब उपरीक्षक रविन्द्र खनालले जानकारी दिए। घटनाको सम्बन्धमा थप अनुसन्धान भइरहेको प्रहरीले जनाएको छ।
जातीय विभेदको घटनामा मेयर र सीडीओ बसेर मिलापत्र,"पीडकको पहुँचका आधारमा सुरक्षा निकाय र जनप्रतिनिधि बसेर जातीय विभेदको घटना मिलापत्र ओखलढुंगा : जातीय विभेदको घटनाका दोषीलाई कारबाहीको दायरामा ल्याउनुको साटो जनप्रतिनिधि, प्रमुख जिल्ला अधिकारी, डीएसपी बसेर मिलापत्र गराएका छन्। सिद्धिचरण नगरपालिका४ रुम्जाटारस्थित शिव मन्दिरमा महाशिवरात्रिका दिन शनिबार पूजा गर्न दलित समुदायका व्यक्तिलाई मन्दिर रेखदेख गर्दै आएका लक्ष्मण गुरुङलगायतले अवरोध गरेका थिए। त्यस कार्यमा उनीसहित मन्दिर संरक्षण समितिका पदाधिकारीले मिलेमतो गरेको भन्दै सरोकारवालाले आइतबार जिल्ला प्रशासन कार्यालयमा ज्ञापनपत्र बुझाएका थिए। त्यसपछि आइतबारै प्रमुख जिल्ला अधिकारी प्रदर्शनी कुमारी, सिद्धिचरणका नगर प्रमुख तेजन खनाल, प्रहरी नायव उपरीक्षक दीपकबहादुर केसी, वडाध्यक्ष रत्नबहादुर गुरुङ सम्मिलित बैठक बसेको थियो। उक्त बैठकले पाँचवटा निर्णय गर्दै दोषीलाई उन्मुक्ति दिन खोजेको पीडित पक्षको गुनासो छ। राष्ट्रिय दलित आयोगका प्रवक्ता सुन्दर पुर्कुटीले यो घटना गम्भीर भएको बताए। यस्ता घटनामा मिलापत्र गराउन नपाइने उनको भनाइ छ। गृह मन्त्रालयलाई यसबारे सोध्ने र अनुसन्धान गर्ने प्रवक्ता पुर्कुटीले बताए। पीडकको पहुँचका आधारमा सुरक्षा निकाय र जनप्रतिनिधि बसेर जातीय विभेदको घटना मिलापत्र गराउन बाध्य बनाएको भन्दै दलित समुदाय आक्रोशित छन्। बैठकका निर्णयमा अब उप्रान्त मन्दिरहरूमा दलितलाई पूजा गर्न रोकतोक गर्नेउपर कानुनी कारबाही गर्ने, दलितले निर्वाध रूपमा पूजा गर्न पाउने व्यवस्था तत्काल मिलाउनेलगायत छन्। मठमन्दिरमा लगाउने गरिएको ताला अब उप्रान्त खोल्ने र सबै दलितहरूलाई निर्वाध रूपमा पूजा गर्ने वातावरण मिलाउने, निर्णयमा लेखिएको छ, मन्दिरमा दलितको तर्फबाट समेत प्रतिनिधित्व गराउने। दलितलाई सार्वजनिक स्थलहरूमा निर्वाध प्रवेश र पहुँच हुनुपर्ने, सबै मन्दिरमा दलितलाई पूजाआजा गर्न दिनुपर्ने माग राखेर ज्ञापनपत्र बुझाइएको दलित अगुवा युवराज गजमेरले बताए। जातीय विभेद यसअघि रुम्जाटारमा दलितलाई मन्दिर प्रवेशमा रोक लगाइएको मात्र नभई मन्दिरमा ताला लगाएर राख्ने गरिएको थियो। महाशिवरात्रीमा पूजा गर्न गएकी शिक्षिका कृष्णकुमारी गजमेरलगायतलाई पूजा गर्न नपाउने भन्दै रोकेका थिए। उक्त घटनाको समाचार अन्नपूर्ण पोस्ट्मा छापिएपछि वडामै मिलापत्रको प्रयास भएको थियो। गाउँमा माफी मागे पनि पीडित पक्षले पीडकलाई कारबाहीको मागसहित आइतबार जिल्ला प्रशासन कार्यालयमा धर्नासहित ज्ञापनपत्र दिएका थिए। यो विषयमा साँझ ७ बजेसम्म छलफल चलेको थियो। पीडितको गुनासो रेकर्ड गर्न जिल्ला प्रशासन कार्यालय पुगेका पत्रकारलाई प्रमुख जिल्ला अधिकारी कुमारीले आन्तरिक विषय भन्दै बाहिर निकालेकी थिइन्। पत्रकारलाई बाहिर निकालेपछि साँझ सुरक्षा प्रमुख र नगर प्रमुखसमेत बसेर जातीय विभेदको घटनामा कारबाही नगरी मिलापत्र गर्ने निर्णय गरेका हुन्। संविधानको धारा २४ मा छुवाछूत तथा भेदभावविरुद्धको हकको व्यवस्था छ। जातीय तथा अन्य छुवाछूत र भेदभाव (सजाय र कसुर) ऐन, २०६८ को दफा ३ मा जातीय तथा अन्य सामाजिक छुवाछूत र भेदभाव गर्न नहुने उल्लेख छ। यही यससम्बन्धी कसुर गरे ऐनको दफा ७ ले कैद र जरिवानाको सजायको व्यवस्था गरेको छ।"
पशुपतिनाथ आएका साधुसन्तको बिदाइ गरिँदै,पशुपतिनाथमा आउने साधुसन्तको सङ्ख्या बढेको कोषले जनाएको छ । काठमाडौं : महाशिवरात्रि पर्व २०७९ का लागि पशुपतिनाथ आएका साधुसन्तको आज बिदाइ गरिने भएको छ। पशुपतिनाथमा आएका कम्तीमा पनि चार हजारभन्दा बढी साधुसन्तको एकै साथ बिदाइ गरिने पशुपति क्षेत्र विकास कोषका प्रवक्ता रेवतीरमण अधिकारीले जानकारी दिए । उनका अनुसार शिवरात्रिका लागि पशुपतिनाथमा आएका साधुसन्तलाई वरिष्ठताका आधारमा रुद्राक्षको मालासहित रु पाँच सयदेखि ८ हजारसम्म दक्षिणा दिइन्छ । भारतलगायत विभिन्न देशबाट आएका साधुसन्तलाई पशुपति क्षेत्र विकास कोष र गुठी संस्थानले परम्पराअनुसार बिदाइ गर्ने चलन छ । साधुसन्तको दक्षिणाका लागि रु आठ लाखदेखि १० लाखसम्म छुट्टाइएको कोषले जनाएको छ । यसपाली पशुपतिनाथमा आउने साधुसन्तको सङ्ख्या बढेको कोषले जनाएको छ । यसैगरी महाशिवरात्रिका अवसरमा पशुपतिनाथमा सङ्कलन भएको भेटिको गणना कार्य पनि आइतबारबाट सुरु भएको कोषका कार्यकारी निर्देशक घनश्याम खतिवडाले जानकारी दिए । उनका अनुसार गणना सक्न अझै पाँचछ दिन लाग्नेछ । यही फागुन ६ गतेको महाशिवरात्रिमा कम्तीमा १५ लाख भक्तजन पशुपति मन्दिर पुगेका र सात लाख जनाले मूल मन्दिरको नै दर्शन गरेका पशुपति क्षेत्र विकास कोषका परिषद् सदस्य पूर्णसङ्गम जेठाराले जनाकारी दिए। रासस
स्वास्थ्य बिमा अलपत्र,"पालिकाले विवरण संकलन गरे पनि बिमा रकम भुक्तानी गर्न नसक्दा बिमा कार्यक्रम अलपत्र परेको हो। बागलुङ : बागलुङको निसीखोला गाउँपालिकाले पालिकावासी नागरिकको निःशुल्क स्वास्थ्य बिमा गर्न ढिलाइ गरेको छ। पालिकाले विवरण संकलन गरे पनि बिमा रकम भुक्तानी गर्न नसक्दा बिमा कार्यक्रम अलपत्र परेको हो। बिमाका लागि पालिकाले पहिलो चरणमा ९ हजार १ सय ८५ जनाको विवरण संकलन गरिसकेको छ। विवरण संकलन भएका नागरिकले फागुन १ गतेदेखि सेवा लिन पाउने भनिए तापनि बिमा रकम भुक्तानी नहुँदा सुचारु हुन सकेन। पालिकाका सूचना अधिकारी पुरुषोत्तम गौतमले विवरण संकलन भए पनि पहिलो चरणमा ६४ लाख रुपैयाँ बिमा रकम भुक्तानी गर्न नसक्दा कार्यान्वयनमा ढिलाइ भएको जनाए। पहिलो चरणमा समावेश भएकाको बिमांक ६४ लाख ४८ हजार रुपैयाँ तिर्नका लागि फाइल लेखामा पठाइएको छ, सूचना अधिकारी गौतमले भने, भुक्तानी नभएकाले बिमा सूचारु हुन सकेको छैन। संघ, प्रदेश र पालिकाको आन्तरिक स्रोतको राजस्व बाँडफाँटबाट बिमा गरिने गाउँसभाले पारित गरेको थियो। रकम भुक्तानी भएको ३ महिनापछि मात्रै विमितले सेवा लिन पाउँछन्। गाउँपालिका अध्यक्ष सूर्यबहादुर घर्तीले प्रदेश र संघबाट आउने राजस्व बाँडफाँट शीर्षकमा बजेट राखिए पनि खातामा नआएपछि ढिला भएको बताए। अध्यक्ष घर्तीले रकम भुक्तानीका लागि अन्य मौज्यात बजेट नभएकाले कार्यान्वयनमा ढिलाइ भएको जनाए। अध्यक्ष घर्तीले बिमाबाट नागरिकमा स्वास्थ्य चेतना बढ्नुका साथै स्वास्थ्य लाभ पाउने उद्देश्यले निःशुल्क बिमा कार्यक्रम राखिएको बताए। यहाँ स्वास्थ्यसम्बन्धी चेतना अझै कम छ। अहिले पनि धेरैजसो धामीझाँक्रीमा विश्वास गर्छन्, अध्यक्ष घर्तीले भने, नागरिकमा चेतना बढाउन निःशुल्क बिमा गर्न लागिएको हो। कार्यक्रम कार्यान्वयन भएमा आर्थिक अवस्था कमजोर रहेका र दीर्घरोगीलाई पनि सहजता हुने अध्यक्ष घर्ती बताउँछन्। सकेसम्म यस वर्ष सेवा दिने योजना छ, उनले भने, बजेट आएमा यसै वर्ष सम्पन्न गर्छौं। नआएमा अर्को वर्ष अवश्य लागू हुन्छ। पालिकाका निमित्त प्रमुख प्रशासकीय अधिकृत दिलीपकुमार चन्दले भने परिवारको विशेष विवरण आउन बाँकी रहेको बताए। उनले पालिकामा बजेट नआएकाले बिमाका साथै धेरै योजना पेन्डिङ रहेको बताए।"
फालेलुङका लक्ष्मण राईलाई आङ्देम्बेले गरे घर हस्तान्तरण,"फिदिम: नेपाली कांग्रेसका केन्द्रीय सहमहामन्त्री भिष्मराज आङ्देम्बेले फालेलुङ गाँउपालिका ३ बिकटेका लक्ष्मण राईलाई घर हस्तान्तरण गरेका छन्। प्रजातन्त्र दिवसको अवसर पारेर राईका लागि फालेलुङ ३ बिकटेमा निर्माण गरिएको दुई कोठे घर आङ्देम्बेले हस्तान्तरण गरेका हुन्। आङ्देम्बेकै आर्थिक लगानीमा दुई कोठे घर निर्माण गरिएको हो। अपाङ्गता भई एकल जीवन बिताईरहेका राईको घर निर्माणका लागि जनसेवा समाज पाँचथरले संयोजन गरेको हो। घर निर्माणका लागि आर्थिक सहयोग काँग्रेस नेता भिष्मराज आङ्देम्बेले गर्नुभएको हो, जनसेवा समाज पाँचथरका अध्यक्ष राजेन्द्र अधिकारीले भने घर बनाईदिन मैले आग्रह गरेपछि उहाँले आर्थिक सहयोग गर्नुभयो । घर हस्तान्तरण कार्यक्रमलाई सम्बोधन गर्दै आङ्देम्बेले गास, बास र कपासबाट कोही पनि नेपाली नागरिक बञ्चित हुनुनहुने बताए। जनप्रतिनिधि र राजनीतिकर्मीले गरिब तथा निमुखाहरुको भलाईका लागि काम गर्नुपर्छ, आङ्देम्बेले भने लक्ष्मण राईजस्ता मानिसहरुका लागि घर निर्माण गर्नु हाम्रो कर्तव्य हो । घर हस्तान्तरण कार्यक्रमकै अवसरमा राईलाई चामल, तेल, दाल, नुन, मसला लगायतका खाद्यान्न सामग्रीसमेत प्रदान गरिएको छ। घर निर्माणका लागि शसस्त्र प्रहरी बल हिमशिखर गुल्म र बिकटेका स्थानीयहरुले श्रम सहयोग गरेको अधिकारीले बताए । स्थानीय सामुदायिक बन उपभोक्ता समितिले आवश्यक काठ उपलब्ध गराएको र सामग्री ढुवानीका लागि फालेलुङ गाँउपालिकाले सहयोग गरेको थियो । फालेलुङ ३ का वडाध्यक्ष शक्ति केरुङको अध्यक्षतामा घर हस्तान्तरण कार्यक्रम सम्पन्न भएको हो। उक्त कार्यक्रममा वडासदस्यसहित स्थानीयहरुको उपस्थिति थियो।"
रोकिएन महिला हिंसा,"समाजमा महिला हिंसाका यस्ता कयौं क्रुर घटनाहरू दिनहुँ बढिरहेका छन्। काठमाडौं : घटना १ महोत्तरी मटिहानी१ धीरापुरकी ४० वर्षीया आमना खातुनको बलात्कारपछि हत्या भयो। ६ असोज २०७९ मा उनको शव बाँसघारीमा भेटियो। छिमेकी २४ वर्षीय मोजाहिर अन्सारीले बलात्कारपछि घाँटी, छाती र पेटमा पेचकस घोपेर उनको हत्या गरेका थिए। हत्यापछि शव लुकाएर अन्सारी फरार थिए। घटना २ महोत्तरीको भंगहा नगरपालिका९ कञ्चनवनकी ३५ वर्षीया प्रमिला सादालाई मट्टीतेल खन्याएर जिउँदै जलाइयो। आगो लगाउने अरू कोही नभएर उनका पति शंकर सदा थिए। २१ साउन २०७९ मा घरायसी विवादका क्रममा आक्रोसित शंकरले सुतिरहेकी प्रमिलाको शरीरमा आगो सल्काएर भागेका थिए। प्रमिलाको उपचारको क्रममा काठमाडौंको कीर्तिपुर अस्पतालमा ज्यान गयो। घटना ३ दाइजोको निहुँमा रौतहटको बृन्दावन नगरपालिका६ सिसवा धमौराकी २० वर्षीया सविता भनिने सन्जुकुमारी दासको हत्या भयो। बृन्दावन६ का रमाकान्त दाससँग हत्या हुनुभन्दा एक महिनाअघि मात्रै विवाह भएको थियो। मागेको जति दाइजो नदिएको निहुँमा केटा पक्षका परिवारजनले २०७९ साउन २ गते उनको हत्या गरेको पीडित पक्षले दिएको उजुरीमा उल्लेख छ। आमना, प्रमिला र सविताको दर्दनाक घटना सुन्दा जिउँ सिरिङ हुन्छ। जो कोहीको मनमा डर पैदा गराउँछ। तर, समाजमा महिला हिंसाका यस्ता कयौं क्रुर घटनाहरू दिनहुँ बढिरहेका छन्। घरभित्र पनि महिला सुरक्षित नरहेको यसले देखाउँछ। उनीहरूको जीवन संकटमा रहेको पनि देखाउँछ। पीडकलाई जेलमा थुनेपछि दायित्व पूरा भएको सरकारले ठान्ने गरेको छ। तर, महिला हिंसाका घटना न्यूनीकरणमा सरकारको काम, कारवाही प्रभावकारी नबनेको सरोकारवालाहरू बताउँछन्। अनौपचारिक क्षेत्र सेवा केन्द्र (इन्सेक) ले सन् २०२२ मा भएका माथि उल्लेखित तीनै घटनालाई मानव अधिकार वर्ष पुस्तक २०२३ मा समावेश गरेको छ। यी घटनाहरूलाई मानव अधिकार उल्लंघनका चर्चित घटनाका रूपमा प्रकाशन गरिएको छ। यसले महिला आफ्नै घरमा असुरक्षित रहेको मधेस प्रदेशकी प्रदेशसभा सदस्य सारदा देवी थापाको भनाइ छ। उनी भन्छिन्, दाइजो निहुँमा जीवनसाथीबाटै मारिनु परेको छ। महिलाहरू घर बाहिर निस्किँदा अपराधीहरूबाट बलात्कृत हुनु परिहेको छ। धेरै घटनाहरूमा बलात्कारपछि महिलाहरूले ज्यान गुमाउन पनि बाध्य हुनुपरेको छ। महिला कहाँ छन् सुरक्षित ? उनीहरू पलपल असुरक्षित महसुस गरिरहेका छन्। यो प्रश्नलाई इन्सेकले सार्वजनिक गरेको तथ्यांकले पनि पुष्टि गर्छ। सन् २०२२ मा राज्यपक्षबाट १ र परिवारिक तथा अन्य पक्षबाट १ सय ६८ गरि कूल १ सय ६९ जना महिलाको हत्या भएको प्रतिवेदनमा उल्लेख छ। त्यसैगरी, सन् २०२२ मा मानवअधिकार उल्लंघनका ७ हजार ३७६ घटना भएका थिए। जसमध्ये सबैभन्दा बढी ५ हजार ९९४ घटनामा महिल पीडित भएको तथ्यांकमा उल्लेख छ। बलात्कारका घटनामा बालिकासमेत गरी १ हजार ६१४ महिला पीडित भएको इन्सकेको प्रतिवेदनमा उल्लेख छ। १८ जना बलात्कारपछि मारिएको उल्लेख छ। पीडितहरूको स्वच्छ र स्वतन्त्र न्यायिक प्रकृयामार्फत न्याय प्राप्त गर्ने अधिकारको अवस्थाका न्यायमा ढिलाइ भएको छ, प्रतिवेदनमा इन्सेकका अध्यक्ष डा कुन्दन अर्यालले उल्लेख गरेका छन्। महिला तथा बालबालिकाको मानव अधिकार धेरै उल्लंघन हुने गरेको सिविनका कार्यकारी निर्देशक सुम्निमा तुलाधरले बताइन्। अपराधीलाई कारबाही गराउनुको सट्टा समाजमा उनीहरूलाई उम्काउने पक्षहरू बलिया भएर देखापर्छन्। महिला हिंसाका घटना न्यूनीकरणमा सरकारको काम, कारबाही प्रभावकारी छैन समाजमा अझै पनि अन्धविश्वास कायमै रहेकोले महिला हिंसा भएको देखिन्छ। संसद्ले ऐन, कानुन बनाउँछ। तर, त्यसको कार्यान्वयन हुँदैन । मानवअधिकार आयोगका पूर्वआयुक्त शुशील प्याकुरेलले मानवअधिकारसम्बन्धी प्रतिवेदन बारेमा संसद् र संसदीय समितिमा छलफल नभएका कारण दण्डहीनता मौलाउँदै गएको बताए। लोकतन्त्रको आधारभूत सिद्धान्त नै मानवअधिकारको सम्मान गर्नु हो। मानवअधिकारको सम्मानले विधिको शासन कायम गराउँछ, उनले भने, मानवअधिकारसम्बन्धी प्रतिवेदनबारे संसद् र संसदीय समितिमा छलफलको विषय बनाउनुपर्छ। महिला, बालबालिकालगायत क्षेत्रमा उल्लंघन हुने मानव अधिकारका घटनाहरूको न्यूनीकरण गर्न सरकारले ठोस योजना बनाउनुपर्छ। गएको वर्ष पनि राजनीतक दल, संसद्, सरकार र न्यायालयले संविधानमा व्यवस्था गरेको मौलिक हकको प्रचलनका लागि तादरुकता नदेखाएको मानव अधिकारकर्मीहरू बताउँछन्। इन्सेकका अध्यक्ष डा अर्यालले मानव अधिकारलाई संविधानमा मौलिक अधिकारका रूपमा समावेश गरेको बताए। संसद्ले ऐन, कानुन बनाउँछ। तर, त्यसको कार्यान्वयन हुँदैन। जसले गर्दा मानवअधिकारका घटनाहरू बढ्दै गए, उनले भने, अहिले पनि महिला दिदीबहिनीहरू बोक्सीको आरोपमा कुटिनुपरेको छ। मर्न बाध्य पनि भइरहनु परेको छ। अहिले पनि समाज अन्धविश्वासमै बाँचिरहेको यसले प्रष्ट गर्छ। संसद्का गतिविधि जनताको पक्षमा सञ्चालन गर्ने प्रतिनिधिसभाका सभामुख देवराज घिमिरेले जनाए। राज्यको अंग र सरकारले मानवअधिकार रक्षाको सवालमा गम्भीर बन्नुपर्छ, उनले भने।"
संकटको स्वरूप,"एक पटकको घटना हो। एउटा बाह्रसिंगे एक वनमा चरिरहेको थियो। त्यसै समयमा एउटा सिकारी त्यही बाटो हिँडिरहेको थियो। सिकारीले त्यस बाह्रसिंगेलाई परैबाट देख्यो। त्यसपछि ऊ भएतर्फ आयो। सौभाग्यले बाह्रसिंगेले पनि ठीक समयमा नै सिकारीलाई देखिहाल्यो। ऊ आफ्नो प्राण बचाउनका लागि त्यहाँबाट टाप ठोक्यो। तुरुन्तै बाह्रसिंगे निकै टाढा पुग्यो। सिकारी पनि के कम ? उनले उसको पिछा गर्न थाले। गरिनै रहे। हरिण एक बाटोको किनारमा उम्रिएका घना लहराहरूका पातमा लुक्यो। खतरा टर्ने विश्वास उसमा देखिन्थ्यो। बाह्रसिंगेले आफ्नो भाग्यलाई धन्यवाद दियो। ती लहराहरूका हरियाहरिया पातहरू चपाउन थाल्यो। सिकारी बाह्रसिंगे हराएपछि चुपचाप त्यही अल्मलिएर बसेको थियो। उनले पातहरूको सरसराहटको आवाज सुने। अतः सिकारीले आवाजको दिशातर्फ एउटा बाण चलाए। जुन बाह्रसिंगेको छातीमा लाग्यो। मर्ने समयमा बाह्रसिंगेले भन्यो, मलाई मेरो कृतघ्नताको दण्ड मिलेको हो। लहराहरूले संकटमा मेरो रक्षा गरेका थिए। तर मैले तिनकै पात खान थालें। कति कृतघ्न रहेछु म ! नैतिक शिक्षा : कृतघ्न सधैं संकटमा फस्छ।"
सहिद सम्झाउने सहिद स्मृति उद्यान,"भक्तपुर :भक्तपुरमा धेरै सार्वजनिक उद्यान (बगैचा)हरू छन् । ती धेरै उद्यानहरूमध्ये सहिदलाई सम्झाउने उद्यान हो,सहित स्मृति उद्यान । यहाँ प्रत्येक वर्ष फागुन ८ गते सहिदको सम्मानमा माल्यापर्ण गरी सम्मान कार्यक्रम गरिन्छ । यो उद्यान भक्तपुर नगरपालिका वडा नं २ मा पदर्छ । भक्तपुर नगरपालिका वडा नं २ का वडा अध्यक्ष हरिप्रसाद बासुकलाले सहिदको सम्मानमा २०५८ साल फागुन ८ गते भक्तपुर नगरपालिकाले सहिद स्मृति उद्यान बनाएको बताए । उद्यान झन्डै चार रोपनी क्षेत्रफलमा फैलिएको छ । उद्यानको बीचमा २०४६ सालको जनआन्दालनको क्रममा भक्तपुरबाट सहादत प्राप्त सहिदहरू राजकुमार सुवाल, हरिकृष्ण भुजु, निर्मलकुमार शाक्य, कृष्णराम दुवाल, पुष्परत्न शाक्य र महेश श्रेष्ठ ६ जना सहिदहरूको संयुक्त शालिक राखिएको छ । २०४६ सालको जनआन्दोलनमा भक्तपुरका राजकुमार सुवाल, हरिकृष्ण भुजु, निर्मलकुमार शाक्य, कृष्णराम दुवाल,पुष्परत्न शाक्य र महेश श्रेष्ठ गरी ६ जनाले सहादत प्राप्त गरेका थिए । उद्यानको बीचमा पोखरी पनि छ । उद्यानको सबैतिर फुलबारीले रंगीन बनाइएको छ । यही कारण यहाँको शान्त वातावरणमा रमाउन आउनेहरूको संख्या पनि उत्तिकै हुन्छ । उद्यानको बीचमा एउटा पाटी पनि बनाइएको छ । साथै ठाउँठाउँमा आरामका लागि बस्ने व्यवस्था पनि मिलाइएको छ । उद्यानको हेरचाहका लागि भक्तपुर नगरपालिकाले एकजना महिला र एकजना पुरुषलाई खटाउँदै आएको छ । महिलाले दैनिक फूलहरूमा पानी दिने,घासपात सफा गर्नेलगायतका काम गर्छन् भने पुरुषले पानी तान्नेलगायतका बलका कामहरू गरी उद्यानको हेरविचार गर्दछन् । उद्यानलाई चारैतिर फलामको बार लगाई सुरक्षित गरिएको छ । प्रत्येक दिन बिहानदेखि बेलुकीसम्म उद्यान खुल्ला हुन्छ । रातको समयमा भने उद्यानको मुख्य गेटमा ताला लगाइ बन्द गराइएको हुन्छ । नेपालमा २००७ साल फागुन ७ गते राणा शासनको अन्त्य भएको थियो। त्यसपछि फेरि २०४६।०४७ सालमा दोस्रो जनआन्दोलन भइ दोस्रो पटक प्रजातन्त्र पुनस्थापना भएको थियो । यो क्रममा भक्तपुरका ६ जना सहिद भएका थिए । जनआन्दोलन २०४६ फागुन ७ गतेबाट सुरु भएको थियो ।"
लुम्बिनी र कर्णालीमा खस्कियो मानव अधिकार,"कर्णालीमा हाल कारागारको क्षमता ६ सय २५ जना भएकोमा नौ सय ६६ जना कैदी तथा बन्दीलाई कोचेर राखिएका कारण उनीहरूमाथि अमानवीय व्यवहार भइरहेको इन्सेकको भनाइ छ। नेपालगन्ज सुर्खेत : लुम्बिनी र कर्णाली प्रदेशमा मानवअधिकार उल्लंघन र ज्यादतीका घटनाहरू बर्सेनि बढ्दै गएको एक अध्ययनले देखाएको छ। अनौपचारिक क्षेत्र सेवा केन्द्र (इन्सेक)ले आइतबार सार्वजनिक गरेको सन् २०२२ मा मानव अधिकार घटनामा आधारित नेपाल मानव अधिकार वर्ष पुस्तक २०२३ मा लुम्बिनी र कर्णाली प्रदेशमा मानव अधिकारको अवस्था नाजुक देखाएको छ। इन्सेक लुम्बिनी प्रदेश कार्यालयले आइतबार नेपालगन्जमा पत्रकार भेटघाटमार्फत सार्वजनिक गरेको वर्ष पुस्तकमा देशभरमा भएका मानव अधिकार उल्लंघनका घटनामध्ये लुम्बिनी प्रदेशमा मात्रै एकतिहाइ घटना रेकर्ड भएका छन्। इन्सेक लुम्बिनी प्रदेश प्रमुख भोला महतले देशभर ७ हजार ३ सय ७६ मानव अधिकार उल्लंघन भएकोमा लुम्बिनी प्रदेशमा मात्र २ हजार १८ उल्लंघनका घटना भएको जानकारी दिए। जुन कुल घटनाको २७३५ प्रतिशत हो। सन् २०२२ मा लुम्बिनी प्रदेशमा विभिन्न घटना परी २१८ जना बालबालिका पीडित भए। घरेलु हिंसा, बलात्कार, कथित बोक्सी आरोप लागयतका घटना यस वर्ष लुम्बिनी प्रदेशमा अभिलेख गरिए। लुम्बिनी प्रदेशमा यस वर्ष १ हजार ६ सय २३ जना महिला विभिन्न हिंसामा परी पीडित भए। लुम्बिनी प्रदेशको मानव अधिकार उल्लंघन र ज्यादतीका घटनामा विगतका वर्षहरूमा भन्दा कमी आउन सकेन। सन् २०२१ मा लुम्बिनी प्रदेशमा १ हजार ७ सय ८६ घटना इन्सेकले अभिलेख गरेको थियो भने एक वर्षभित्र २ सय ३२ उल्लंघनका घटना बढेका छन्। जसमध्ये राज्य पक्षबाट ६६ जना पीडित भएका छन्। वर्ष पुस्तकले कर्णाली प्रदेशमा मानवअधिकार उल्लङ्घन र ज्यादतीका घटनाहरू बर्सेनि बढ्दै गएको देखाएको छ। इन्सेक कर्णाली प्रदेश कार्यालयले आइतबार सार्वजनिक गरेको रिपोर्टमा कर्णालीमा राज्य र अन्य पक्षबाट व्यक्ति हत्या, अपहरण, कुटपिट तथा धम्कीका घटनाहरू बढ्दै गएको देखाएको छ। मानवअधिकारको अवस्था खस्किँदै गएको र यसबाट सबैभन्दा बढी महिला तथा बालबालिकाहरू पीडित भइरहेका छन्। महिलामाथि घरेलुहिंसा बढेको, बालिकाहरूमाथि बलात्कार र हत्या भइरहेको, कारागारमा क्षमताभन्दा बढी कैदीबन्दी भएका कारण अमानवीय व्यवहार भइरहेको, दलितमाथि जातकै आधारमा विभेद भइरहेको, हत्या र कुटपीटका घटनामा पनि कमी आउन नसकेको र दण्डहिनता बढेको पाइएको हो। सन् २०२१ को तुलनामा कर्णालीमा सन् २०२२ मा मानवअधिकार हनन्का घटनाबाट पीडित हुनेको संख्या बढी छ। सन् २०२१ मा प्रदेशभर तीन सय ९६ जना पीडित भएकोमा सन् २०२२ मा बढेर पीडितको संख्या चार सय ६३ जना पुगेको हो। यस्तै, सन् २०२१ मा कुटपीटका घटनामा ४५ जना पीडत भएकोमा २०२२ मा एक सय ११ जना पीडत बनेका छन्। यस्तै सन् २०२२ मै कर्णालीमा १३ जना महिला र तीन जना पुरुष गरी १६ जनाको हत्या भएको छ। सोही वर्ष प्रदेशभर बालअधिकारका घटनामा ८० जना बालबालिका पीडित भएका छन्। बालबालिका बेचविखन, बलात्कार, यौन दुव्र्यवहारका घटनामा पनि कमी नआएको प्रतिवेदनमा उल्लेख छ। पारिवारिक हत्याका विभत्स घटनाहरू बढेको, वैदेशिक रोजगारीका कारण पारिवारिक बेमेलका घटनामा वृद्धि भएको, हरेलुहिंसामा कमि नआएको, बोक्सीको आरोपमा महिलामाथि हिंसा भइरहेको, घरेलुहिंसाका घटनाहरू बर्सेनि बढेको, न्यायीक पहुँच नहुँदा अधिकांश मुद्दाहरू मिलापत्र गराउने गरिएको, हिरासत र थुनामा हुने घटनामा राज्य जवाफदेही बन्न नसकेका कारण पनि मानवअधिकारको अवस्था कमजोर बनेको इन्सेक कर्णाली प्रदेश कार्यालयका प्रमुख नारायण सुवेदीले बताए। जातीय विभेदका घटनाहरू पनि बढेका छन् उनले भने,पीडितले न्याय पाउने अवस्था छैन, पीडकमाथि कानुनी कारबाही नहुनुले पनि यस्तो अवस्था आयो। दण्डहिनता बढ्दा मानवअधिकारको अवस्थामा सुधार आउन नसकेको हो, यो सकारात्मक अवस्था होइन। सन् २०२२ मा बलात्कारका घटनामा ८८ जना, बलात्कार प्रयासका घटनामा ११ र यौन दुव्र्यवहारका घटनामा २२ जना गरी १३१ जना महिला तथा बालिकाहरू पीडित भएका छन्। बालिकाको बलात्कारपछि हत्यासम्म हुने गरेको तथ्याकंमा उल्लेख छ। यस्तै कारागारमा रहेका कैदी तथा बन्दीहरूमाथि पनि अमानवीय व्यवहार भइरहेको प्रतिवेदनमा उल्लेख छ। कर्णालीमा हाल कारागारको क्षमता ६ सय २५ जना भएकोमा नौ सय ६६ जना कैदी तथा बन्दीलाई कोचेर राखिएका कारण उनीहरूमाथि अमानवीय व्यवहार भइरहेको इन्सेकको भनाइ छ। देशमा सशस्त्र द्वन्द्व अन्त्य भएको १६ वर्ष वितिसक्दा पनि द्वन्द्वपीडितले न्याय नपाएको, स्वास्थ्य सेवाको पहुँच नहुँदा नागरिकहरू पीडित भइरहेको र न्याय नपाउँदा मानवअधिकारको अवस्था बर्सेनि कमजोर बन्दै गएकाले दण्डहिनता बढेको इन्सेकले जनाएको छ। कानुनी कारबाही नुहुनु, पीडितले न्याय नपाउनु र अधिकांश मुद्दाहरू गुपचुपमै मिलापत्र गरिने भएकाले पनि मानवअधिकारको अवस्था खस्किदै गएको प्रतिवेदनमा उल्लेख छ।"
विन्दवासिनी म्युजिक प्रालिका सञ्चालक सुवास रेग्मी विमानस्थलबाट पक्राउ,"काठमाडौं :विन्ध्यवासिनी म्युजिक प्रालीका सञ्चालक सुवास रेग्मी पक्राउ परेका छन्। नेपाल प्रहरीको केन्द्रीय साइबर व्युरोले उनलाई त्रिभुवन अन्तर्राष्ट्रिय विमानस्थलबाट पक्राउ गरेको हो। उनी थाइल्याण्डबाट स्वदेश फर्किदै थिए। साइबर व्युरोका प्रवक्ता पशुपति कुमार रायले रेग्मीलाई पक्राउ गरिएको अन्नपूर्णलाई जानकारी दिए। रायका अनुसार उनीविरूद्ध साइवर व्युरोमा उजुरी परेपछि अनुसन्धान गर्न पक्राउ गरिएको हो। उनीविरूद्ध गायक प्रमोद खरेलसहित ४ जना कलाकारले उजुरी दिएका छन्। सामाजिक सञ्जालमामार्फत् विभिन्न कलाकारविरूद्ध अश्लिल गाली गर्ने,अपशब्द प्रयोग गर्ने र कलाकारहरूको चरित्रहत्या गरेको उजुरीमा उल्लेख छ।"
चितवनबाट आधा क्वीन्टल गाँजासहित दुईजना पक्राउ,पूर्वी चितवनबाट ५३ किलो गाँजासहित दुईजनालाई प्रहरीले पक्राउ गरेको छ । चितवन : पूर्वी चितवनबाट ५३ किलो गाँजासहित दुईजनालाई प्रहरीले पक्राउ गरेको छ । पक्राउ पर्नेमा भरतपुर महानगरपालिका१६ बस्ने ३० वर्षीय अर्जुन दर्जी र एकजना नाबालक रहेको जिल्ला प्रहरी कार्यालय चितवनले जनाएको छ । आज बिहान १ बजे राप्ती नगरपालिका१ लोथरमा जाँचका क्रममा पिप्लेबाट लोथरतर्फ जाँदै गरेको वा३च २५०४ नम्बरको गाडीमा लुकाइछिपाइ लैजाँदै गरेको समयमा गाँजा बरामद गरिएको हो । पक्राउ परेका उनीहरूको थप अनुसन्धान भइरहेको रहेको जिल्ला प्रही कार्यालय चितवनका प्रवक्ता प्रहरी नायब उपरीक्षक विजयराज पण्डितले जानकारी दिए।
भक्तपुरको जंगलमा पुरुषको शव फेला,"भक्तपुर : भक्तपुरको सूर्यविनायक नगरपालिका८, आशापुरीमा रहेको सामुदायिक जंगलमा एक पुरुषको शव फेला परेको छ। पहिचान नखुलेको अन्दाजी ४०४५ वर्षको पुरुष मृत भेटिएका हुन्। थप घटनास्थल लास जाँच मुचुल्काको लागि वृत जगातीबाट प्रहरी निरीक्षक सुन्दर चौलागाईंको कमाण्डमा टोली खटाइएको प्रहरी परिसरका एसपी प्रजित केसीले जनाए।"
बोरामा भेटियो महिलाको शव,"विराटनगर : हत्या गरेर बोरामा पोको पारेर फालेको अवस्थामा मोरङको बूढीगंगा गाउँपालिका२ अमाहीमा सोमबार दिउँसो एक जना महिलाको शव फेला परेको छ। विराटनगर महानगरपालिका१९ की २८ वर्षीया प्रियंका सुनारको शव भेटिएको मोरङ प्रहरीका प्रवक्ता डीएसपी टीकाबहादुर कार्कीले जानकारी दिए। उनका अनुसार प्लाष्टिकको बोराभित्र पोको पारेर नरसिंह चौधरीको ग्वालीमा फ्यालेको अवस्थामा दिउँसो १२ बजेतिर शव फेला फेला परेको हो। प्रारम्भिक अनुसन्धानबाट प्रियंकाको हत्या भएको निस्कर्षमा प्रहरी पुगेको छ। डीएसपी कार्कीका अनुसार शरीरका विभिन्न भागमा चोट रहेको अवस्थामा शव फेला परेको हो। शरीरमा चोटपटक रहेका कारण हत्या भएको प्रारम्भिक निस्कर्ष निकालिएको छ, उनले भने, अन्यत्र हत्या गरेपछि बोरामा पोको पारी ल्याएरशव फ्यालेको हुनसक्छ। घटनामा संलग्न भएको आशंकामा एक वृद्धसहित दुई जनालाई पक्राउ गरिएको प्रहरीले जनाएको छ। पक्राउ पर्नेमा मोरङको कटहरी गाउँपालिका५ का ६२ वर्षीय रामानन्द राम र विराटनगर१९ का २९ वर्षीय रमेश साह रहेका छन्। घटनामा उनीहरुको संलग्नता छ कि छैन भन्ने यकिन हुन बाँकी रहेको डीएसपी कार्कीले बताए। घटनाका सम्बन्धमा विस्तृतमा अनुसन्धान अघि बढाइएको उनको भनाइ छ। थप अनुसन्धानपछि घटनाको वास्तविकता पत्ता लाग्ने जानकारी कार्कीले दिए। हत्या गरेर बोरामा पोको पारी फ्यालेको अवस्थामा महिलाको शव रहेको जानकारी पाउना साथ घटनाको अनुसन्धानका लागि जिल्ला प्रहरी कार्यालय मोरङबाट डीएसपी रञ्जन दाहालको नेतृत्वमा टोली परिचालन गरिएको थियो। प्रहरीले घटनास्थलबाट शव उठाएर पोस्टमार्टमका लागि कोसी अस्पताल पुर्याएको छ।"
