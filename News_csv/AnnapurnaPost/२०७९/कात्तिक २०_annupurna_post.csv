शीर्षक,विवरण
मुस्ताङमा नमूना मतदानमै ४० प्रतिशत मत बदर,"जोमसोम : आसन्न मंसिर ४ गते हुने प्रतिनिधि र प्रदेशसभा निर्वाचनका लागि मुस्ताङमा नमूना मतदान सुरु गरिएको छ। जिल्ला निर्वाचन कार्यालय मुस्ताङले आइतबारदेखि लोघेकर दामोदरकुण्ड गाउँपालिका३ घिलिङबाट नमूना मतदान सुरु गरेको हो। लोघेकरको घिलिङमा गरिएको पहिलो नमूना मतदानमा ४० प्रतिशत मत बदर भएको जिल्ला निर्वाचन कार्यालयका सूचना अधिकारी समिर थापाले जानकारी दिए। ३८ जनाले नमूना मतदानमा भाग लिएकोमा १५ मत बदर भएको छ भने २३ मत सदर भएको कार्यालयका सूचना अधिकारी थापाको भनाइ छ। कार्यालयले घिलिङमा करिव ८० जना मतदाताले नमूना मतदान गर्ने अनुमान गरेपनि स्थानीय तहमा मतदाता नहुँदा न्यून संख्याको उपस्थितमा नमूना मतदान भएको सूचना अधिकारी थापाले उल्लेख गरे। आइतबारदेखि मुस्ताङको लोघेकर दामोदरकुण्ड गाउँपालिकाबाट नमूना मतदान सुरु भएको जिल्ला निर्वाचन अधिकारी मदन अर्यालले जानकारी दिए। उनका अनुसार उपल्लो मुस्ताङको ५ वटै स्थानीय तहमा नमूना मतदान गर्ने कार्यक्रम अन्तर्गत सोमबार लोमान्थाङमा नमूना मतदान हुनेछ। त्यसपछि क्रमशः वारागुङ मुक्तिक्षेत्र, थासाङ र अन्तिममा घरपझोङ गाउँपालिकामा नमूना मतदान अभ्यास गराइने छ। आयोगले बदर मत घटाउन मतदाता शिक्षा अभियान सञ्चालन गरेको छ। मतदाता शिक्षालाई प्रभावकारी तुल्याउन कार्यालयले स्थानीय तहका कर्मचारीलाई प्रशिक्षण समेत दिएको छ। बदर मत घटाउन कार्यालयले पालिका स्तरमा मतदाता शिक्षा समन्वय समिति गठन गरिसकेको छ। तर, पालिका स्तरमा ढिलो गरी मतदाता शिक्षा दिन थालिएको हो। मतदाता शिक्षा पूर्ण कार्यान्वयनमा नआइसकेकाले बदर नमूना मतदानमा बदर मतको संख्या बढेको जिल्ला निर्वाचन अधिकारी अर्यालको भनाइ छ। मुस्ताङमा १० हजार ९५७ जना मतदाता छन्। पाँच स्थानीय तहमा ३९ मतदान केन्द्र कायम गरिएको छ।"
रौतहटको गरुडामा 'एयर स्प्रे' सुरु,"रौतहट : जिल्लाको गरुडा नगरपालिकामा डेंगु नियन्त्रणका लागि एयर स्प्रे सुरु गरिएको छ। काठमाडौं ओरेन्ज बल प्राइभेट लिमिटेडबाट आएका विशेषज्ञ प्राविधिक टोलीले स्प्रे सुरु गरेका हुन्। नगरपालिकाका नगर प्रमुख कन्थमनि प्रसाद जैसवालको सक्रियतामा नगरवासीलाई लामखुट्टेको टोकाइबाट फैलिने डेंगु, मलेरियाजस्ता रोगको संक्रमण नियन्त्रण गर्न पालिकाको सबै वडामा एयर स्प्रे सुरु गरिएको हो। स्प्रे गर्ने समयमा आआफ्नो घरको झ्याल ढोका बन्द गरी सहयोग गर्न प्राविधिकले आग्रह गरेका छन्।"
गुल्मीमा निर्वाचन आचारसंहिता उल्लंघन गर्ने सात जनालाई स्पष्टीकरण,"गुल्मी : गुल्मीमा निर्वाचन आचारसंहिता उल्लंघन गरेको भन्दै सात जनालाई जिल्ला आचारसंहिता अनुगमन समितिले स्पष्टीकरण माग गरेको छ। आचारसंहिता उल्लंघन गर्नेमा जनप्रतिनिधि र शिक्षक बढी छन्। जिल्ला आचारसंहिता अनुगमन समिति गुल्मीका अधिकृत छवीन्द्र बेल्वासेका अनुसार आचारसंहिता उल्लंघन गरेको उजुरी र अनुगमनका क्रममा देखिएकालाई स्पष्टीकरण माग गरिएको हो। जसमध्ये जिल्लामा कार्यरत शिक्षक र जनप्रतिनिधि धेरै छन्। बेल्वासेले मुसिकोट नगरपालिकास्थित महेन्द्र आदर्श माविका शिक्षक अनन्तलाल भण्डारीलाई निर्वाचन आयोगबाटै आचारसंहिता उल्लंघनका विषयमा स्पष्टीकरण माग गरिएको बताए। अन्य ६ जनालाई समितिले स्पष्टीकरण माग गरेको हो। समितिका अनुसार मालिका गाउँपालिका५ को छापहिले माविका शिक्षक मदन गिरी, गुल्मी दरवार गाउँपालिका चारपालास्थित इश्वरी माविका शिक्षक विष्णु खत्री, रुरु गाउँपालिकाका रुरु संस्कृत विद्यापिठका कर्मचारी चिरञ्जीवी ज्ञवाली, मालिका गाउँपालिका६ का वडाअध्यक्ष दिपक भण्डारी, सोही गाउँपालिका५ का वडा अध्यक्ष रेखा कुमार जिसी र रुरु गाउँपालिकाका वडा सदस्य घनश्याम ज्ञवालीलाई स्पष्टीकरण माग गरिएको हो। समितिले ती व्यक्तिहरूलाई आचारसंहिताविपरीत कार्य गरेको भन्दै स्पष्टीकरण माग गरेको छ। कतिपय जनप्रतिनिधि र शिक्षकले दलका कार्यक्रममा सहभागी नभएको र उजुरीमा पेश भएका प्रमाण पुराना रहेको जवाफ दिएका बेल्वासेले बताए। यसपटक निर्वाचन आयोगले आचारसंहिता उल्लंघन गर्नेलाई कडा कारवाही गर्ने निर्णय अनुसार गुल्मीमा पनि तीव्र रूपमा अनुगमन गरिएको समितिले जनाएको छ। समितिका अधिकृत बेल्वासेले निर्वाचन आचारसंहिता विपरीत काम गर्ने कसैलाई छुट नहुने बताए।"
आर्सनलसँग घरमै हार्यो चेल्सी,"लन्डन: गाब्रियलको निर्णायक गोलप्रेरित आर्सनलले इङ्लिस प्रिमियर लिगमा आइतबार चेल्सीलाई १० गोलको नतिजामा पराजित गरेको छ। चेल्सीको मैदान स्टाम्फोर्ड ब्रिजमा भएको खेलको पहिलो हाफ गोलरहित बराबरीमा सकिएको थियो। दोस्रो हाफमा घरेलु टिममाथि लगातार आक्रमणका मौका बनाएको आर्सनलले ६३औं मिनेटमा अग्रता लिएको थियो। बुकायो साकाले प्रहार गरेको कर्नरलाई ६ यार्ड बक्स भित्रबाट प्रहार गर्दै गाब्रियलले भ्रमणकारी आर्सनललाई अग्रता दिलाएका थिए। अग्रता लिएपछि झनै आक्रामक बनेको आर्सनलले चेल्सीको पोस्टमा गरेका १४ प्रहारमध्ये दुई वटामात्रै फ्रेममा परेका थिए। मिकेल अर्टेटाको आर्सनलसामु निरिह बनेको चेल्सीले एक पटक मात्रै पोष्टमा प्रहार गरेको थियो। यद्यपि, फिनिसिङमा चुक्दा ग्रहाम पोर्टरको चेल्सीले हार टार्न सकेन। जितसँगै १३ खेलबाट ३४ अंक जोडेको आर्सनल लिग तालिकाको शीर्ष स्थानमा छ। समान खेलबाट २१ अंक मात्रै जोडेको चेल्सी सातौं स्थानमा सीमित बनेको छ। दोस्रो स्थानको म्यानचेस्टर सिटीले १३ खेलबाट ३२ तथा तेस्रो स्थानको टोटनहमले पनि समान खेलबाट २६ अंक जोडेको छ। न्युक्यासल युनाइटेडले १४ खेलबाट २५ अंक जोडेर चौथो स्थान कब्जा गरेको छ।"
कालिकोटमा पहिरो पीडितलाई राहत,"कालिकोट : जिल्ला प्रशासन कार्यालय कालिकोटले बाढीपहिरो पीडित परिवारहरूलाई राहत वितरण गरेको छ। गत असोज १९ गतेदेखि २५ सम्म भएको वर्षाका कारण बाढी र पहिरामा परी ज्यान गुमाएका मृतकका परिवारलाई जनही २ लाख र किरिया खर्च बापत २५ हजारका दरले राहत वितरण गर्न थालिएको हो। प्रमुख जिल्ला अधिकारी रामहरि शर्माले आइतबार तिलागुफामा पहिरामा परी ज्यान गुमाएका एकै परिवारका चार जना मृतकका आफन्तलाई एकमुष्ट ९ लाखको चेक हस्तान्तरण गरे। ३ जनाको राहत वितरण गर्न बाँकी छ। पहिराले घर पुरिँदा तिलागुफा नगरपालिका७ बालीका तिलबहादुर बिष्टका छोरा धुर्बराज बिष्ट, बुहारी ममता, नाती कृर्पेससिंह, नातिनी जेनीसिंह गरी एकै परिवारका पाँच जनाले ज्यान गुमाएका थिए। राहत स्वरूप तिलबहादुर बिष्टलाई ९ लाख दिइएको छ। धुर्बराज पत्नी ममता अझै बेपत्ता छिन्। उनीसहित बाढी र पहिरो परेर १६ जना अझै बेपत्ता छन्। उनीहरूको खोजी कार्य भइरहेको छ। तिलबहादुरले भने, 'यस्तो पहिरो आउला सोचेकै थिइन्। म ६१ वर्षको भए। यति धेरै पानी परेको र पहिरोको जोखिम अनुभूति पनि गरेका थिएनौँ। मेरो सबै परिवार र चार वटा घरहरू पहिरामा पुरिए। अहिले पहिराबाट जोखिएको खेतमा प्रशासनले दिएको पाल हालेर ओत लाग्ने बनाएका छौँ।' जिल्लाका ९ वटै स्थानीय तहमा बाढी र पहिराले ठूलो क्षति पुर्याएको छ। सहायक प्रमुख जिल्ला अधिकारी सरोज अधिकारीका अनुसार जिल्लामा बाढी र पहिरोबाट ६ सय ३२ घर पूर्ण क्षति भएका छन्। ७ सय २३ घरमा आंशिक रूपमा क्षति भएको छ। ७ सय ३८ घरहरू पहिराको उच्च जोखिममा छन् भने ४ सय २९ घरहरू बाढी र पहिराको जोखिममा छन्। जिल्लामा हाल १ हजार ३ सय ५५ परिवार घरविहीन छन्।"
बाँके बिहारी मार्ग स्तरोन्नति सुरु,"विराटनगर : विराटनगर महानगरपालिका८ स्थित बाँके बिहारी मार्गको सडक विस्तार सुरु भएको छ। वडा कार्यालयको पहलमा आइतबारदेखि १२० मिटर लम्बाइको सो बाटो फराकिलो र कालोपत्रे गर्ने कार्य सुरु भएको हो। जय नेपाल मार्गदेखि गीता मार्ग जोड्ने सो बाटो विगत लामो समयदेखि निमार्ण हुन सकेको थिएन। बाटामा भएका खाल्डाखुल्डीका कारण सवारी दुर्घटनाको जोखिम उच्च थियो। वर्षायाममा सडकमा पानी जम्दा आवतजावतमा समेत समस्या हुने गरेको थियो। तर, नयाँ जनप्रतिनिधि आएपछि हाल सडक विस्तारको कार्य अघि बढाइएको छ। १० फिट चौडाइको बाँके बिहारी मार्गलाई नालासहित २० फिटमा स्तरोन्नति गर्ने तयारी रहेको वडा नम्बर ८ को कार्यालयले जनाएको छ। कार्यालयका अनुसार नाला निमार्णका लागि वडा कार्यालयबाट १० लाख र सडक कालोपत्रेका लागि महानगरको सडक बोर्डबाट ७ लाख बजेट विनियोजन गरिएको छ। मापदण्ड अनुरूप सडक विस्तारका निम्त्ति हाल रेखाङ्कनभित्र परेका संरचनाहरू भत्काउने कार्य भइरहेको छ। अबको ४ महिनाभित्र सडक कालोपत्रे गरिसक्ने तयारीका साथ सडक विस्तारको कार्य अघि बढाइएको वडा नं ८ का वडाध्यक्ष राम पोखरेलले बताए। विगत लामो समयदेखि बन्न नसकेको बाटो कालोपत्रे हुने भएपछि स्थानीय पनि उत्साहित देखिएका छन्। विकास कार्यमा आफूहरूको पूर्ण समर्थन रहने उनीहरूले बताएका छन्। १२० मिटर लम्बाइको सो बाटो कालोपत्रे गर्ने जिम्मा भने सुमिसा निमार्ण सेवा विराटनगरले लिएको छ। निमार्ण कम्पनीले कुल ४३ लाखको बजेटमा वडा नं ५, ६, ७ र ८ को विभिन्न चारवटा प्याकेजमा काम गरिरहेको छ।"
व्यक्तिगत लाभ होइन मुलुक बनाउने हुटहुटीले संसदमा जान चाहन्छु : रवीन्द्र मिश्र (भिडियो वार्ता),"काठमाडौं: राष्ट्रिय प्रजातन्त्र पार्टीका बरिष्ठ उपाध्यक्ष रवीन्द्र मिश्र नेपाली राजनीतिमा यस पटकको निर्वाचनले फरक सन्देश दिने दाबी गर्छन् । काठमाडौं क्षेत्र नम्बर१बाट प्रतिनिधिसभा सदस्य उम्मेदवार रहेका उनले देशको स्वरुप परिवर्तन गर्न पनि जनताले सुझबुझसहितको निर्णय लिनुपर्ने बताउँदै आएका छन् । नेपाली राजनीति मोहजालमा परेको भन्दै उनले त्यसबाट मुक्त पार्न आफू संघर्षशील रहेको दाबी गर्छन् । आसन्न निर्वाचन, मिश्रको राजनीतिक विचार र राप्रपाको आगामी कार्यदिशालगायतका विषयमा केन्द्रित रहेर अन्नपूर्ण पोस्टले सुरु गरेको 'द न्यूज मेकर' कार्यक्रमका लागि भूपाल लुइटेलले गरेको संवादको सम्पादित अंश : राजनीतिमा नयाँ परिकार लिएर जानुभएको थियो । तर अधिकांश नेपालीको लत तपाइँले दिएकै बिम्ब म:म: चाउमिन नै रहेछ किन ? नेपाली समाज राजनीतिक मोहमा परेको भन्ने गरेको छु । मोह जालमा परेपछि तपाइँको सोचाई एक सुरो बन्छ, छेउछाउबाट अरुले राम्रो तर्क गरे पनि तपाइँ सुन्ने पक्षमा हुनुहुन्न । जब मोहजालबाट मुक्त भैइसक्नुहुन्छ त्यो समय ढिलो भैइसकेको हुनसक्छ । नेपाली समाजमा राजनीतिको मोहजाल गाउँगाउँसम्म पुगेको छ । सामाजिक संघसंस्थाका व्यक्तिहरू समाजसेवीभन्दा बढी कांग्रेस र कम्युनिष्ट छन् । सरकारी विद्यालयहरू शिक्षकहरूभन्दा बढी कांग्रेस र कम्युनिष्ट छन्। विश्वविद्यालयका प्राध्यापकहरू कांग्रेस र कम्युनिष्ट छन्। अपवाद छाडेर प्रशासनका सचिव, सहसचिव कांग्रेस र कम्युनिष्ट । डाक्टर इन्जिनियर कांग्रेस र कम्युनिष्ट । हुँदा हुँदा प्रहरी पनि कांग्रेस र कम्युनिष्ठ । अब त अति भएर सर्वोच्चका न्यायाधीश पनि कांग्रेस र कम्युनिष्ट भइसके । उनीहरू सबैले आआफ्नो कनेक्सन हेरिरहेका छन् । कसैको भावनात्मक सम्बन्ध छ भने कसैको स्वार्थ गाँसिएको सम्बन्ध छ। त्यो सम्बन्ध तोड्न असाध्यै गाह्रो हुँदो रहेछ । यसलाई मैले अर्को बिम्बको रुपमा हेर्ने गरेको छु । आजकाल राजनीति स्टक होम सिन्ड्रोमबाट ग्रस्त छ । त्यो भनेको के हो भने स्वीजरल्याडको १९७३ मा केहीँ अपहरणकारीले बैंकमा धावा बोलेर कसैलाई अपहरण गरे । त्यो अपहरणकारीलाई पीडा दिदाँ दिदै अपहरहित र अपहरणकारीबीच भावनात्मक सम्बन्ध विकास भयो । त्यसैगरी नेपाली समाजमा अधिकांश राजनीतिकर्मीले जनतालाई पीडा दिइरहेका छन् । आफ्नो जीवन सानका साथ बिताइराखेछन् । तर त्यो पीडा दिदाँ दिदै आफ्नो भावनात्मक सम्बन्ध आम मतदाताले तोड्नै सकेका छैनन् । हो त्यहीँ कारणले मेन्यु पल्टायो पल्टायो अनि अन्त्यमा मःम: खाएको स्थिति भइराखेको छ । भनेपछि लत पसेर होइन बाध्य पारेर रहेछ हो ? बाध्य पारेको होइन त्यो मोहजालमा पारेको हो । नेपालीले तपाइँको नयाँ राजनीतिक स्वाद नरुचाएपछि त्यहीँ पुरानै बिम्बमा फर्किनुभएको भन्ने बुझाइ गलत हो त ? अवश्य ! किनभने यसरी फर्किने भए त सुरुमै फर्किहाल्थे । अहिले मेरो ५ वर्षको राजनीतिबाट र मेरो २ दशकभन्दा बढीको पत्रकारिताबाट मैले यो समाजलाई, देशलाई, राजनीतिलाई, भूराजनीतिलाई, अर्थराजनीतिलाई , जातीय संरचनालाई, धार्मिक जनसंख्यायिक अवस्थालगायतका यावत विषयलाई मैले जसरी बुझेँ त्यो बुझेपछि मैले मेरो मार्ग परिवर्तन गरेँ । नेपालमा अभिभावकीय संवैधानिक राजसंस्था चाहिन्छ किनभने देश तपाइँ र मेरो पुस्ताको मात्रै होइन हामीभन्दा तलको पुस्ताको पनि हो । त्यसैगरी संघीयता यो देशको लागि घातक छ र धार्मिक निरपेक्षता पनि घातक छ भन्ने निष्कर्षमा पुगिपछि एजेण्डा परिवर्तन गरेको हुँ । त्यो एजेण्डालाई विभिन्न प्रतिकूल अवस्थामा पनि बोकेर आएको राष्ट्रिय प्रजातन्त्र पार्टीसँग मिलेपछि मात्रै बलियो भएर जान्छ । र अहिले मैले भनेको एजेण्डा रुपान्तरणको दिशामा जानसक्छ भन्ने मान्यता हो । लोकतन्त्रलाई विश्वास गर्नेले त कर्मसिद्धलाई उत्कृष्ट ठान्छन् न कि जन्मसिद्धलाई हैन ? ए भनेपछि बेलायतका त्यत्रा झन्डै ७ करोड नागरिकहरू लोकतन्त्रवादी नै होइनन् । किनभने त्यहाँ राजसंस्था नै छैन, त्यसपछि स्क्यानडिनाभियन त्यत्रा संसार खुसी मापन, सदाचारीदेखि लिएर मानवविकाससम्म सबै प्रतिवेदनमा उत्कृष्ट स्वीजरल्यान्ड, फिनल्यान्ड जस्ता देशहरू सबै लोकतन्त्रवादी नै होइनन् जहाँ राजसंस्था छ । लक्जम्वर्ग युरोपको सबैभन्दा सम्पन्न देश त्यो लोकतन्त्रवादी नै होइन जहाँ राजसंस्था छ । हाम्रो देशमा लोकतन्त्रमाथि धावा बोलियो । जसको सर्मथन गर्नुहुँदैन । २०१७ सालमा अझै केस फरक हो किनभने त्यतिबेलाको परिस्थिति फरक थियो । २०६२६३ मा मैले भन्दै आईरहेको के हो भने त्यसलाई ह्यान्डल गर्ने तरिका फरक हुन सक्थ्यो । राजा आफैँ आक्रमक रुपमा प्रस्तुत हुनुपर्दैन थियो भन्ने चाहिँ मेरो धारणा हो । त्यसो हुनाले राजसंस्था हुँदैमा त्यो अलोकतान्त्रिक हुनु र राजसंस्था नहुँदैमा लोकतान्त्रिक हुने भन्ने कुरा होइन । 'खास कुनै वंशको सन्तानलाई जन्मिनसक्दै शासक किट्ने पुरातन व्यवस्थालाई हटाएर हामीले उन्नत व्यवस्था ल्यायौँ । जहाँ जनताको सन्तान तिनै जनताको सेवक बन्ने अवसर मिलेको छ । के यो गलत हो ? भनेर गणतन्त्रवादी नेताहरूले पटकपटक भाषण गरेको सुन्नुभा छैन ? ती नेताहरू कुठिण्त हुन् । जसले त्यो परिवारलाई फालेर आफ्नो परिवारका हरेक सदस्यलाई राजा बनाउन खोज्दैछन् । त्यो भनेको कुण्ठाको परिणाम हो । ती राजसंस्थावादीहरू सामन्तवादी हुन् । शोसक हुन् । राजाको लवाइ खुवाईमा टिप्पणी गर्ने अनि त्यो भाष्य फैलाएर अहिले आफू त्यो भन्दा पनि चर्को लवाई खुवाई गरेर बस्ने ? बिहान ननभेज, बेलुका भेज चाहियो रे सुन्नु भएको छ नि ? मान्छे कोरोना भएर मर्दा दाउरामा पकाएको मिठो हुन्छ रे । यस्तो भन्न अफ्ठ्यारो लाग्नु पदैन ? यो त मैले एक जनाको कुरा गरेँ । अर्को एक जना प्रधानमन्त्री हुनुहुन्छ जसको छोरा ठुला ठेक्का पट्टा गरेर हिड्नुहुन्छ । ती प्रधानमन्त्री हुदाँ सरकारसगँ २० लाख लिने अनि विराटनगरमा १ जना बिरामी २० हजारको बिल तिर्न नसकेर अस्पतालको ३ तलाबाट हामफामलेर मर्नुपर्ने ? तपाइँले जन्मसिद्धलाई नै उत्कृष्ट ठान्ने हो ? कसले भन्यो त्यस्तो ? सुन्नुस् । राजसंस्था ठूलो कि म ठूलो कि तपाई ठूलो कि यो देश ठुलो ? मेरो दृष्टिकोण सोध्नुहुन्छ भने म कर्मसिद्ध अधिकार हो । म अधिकारमा विश्वास गर्ने मान्छे हुँ । म सम्पुर्ण कुरा पढेर उठेको मान्छे हुँ । यो देश शान्ति, स्थिर र अखण्ड भएन भने भोलि जातीय र धार्मिक सन्तुलन बिग्रयो भने के हुन्छ ? त्यसैले विचारभन्दा माथि देश भनेको हो । तपाइँकै प्रतिस्पर्धीले 'मेरा बाबु तर राजतन्त्रको पक्षमा कलम चोप्ने, बहुदलीय व्यवस्था ध्वस्त नभएसम्म घरबाटै निस्किन्न भन्नेको छोरा, भन्दै भोट मागेको बिर्सिनु भो ? कान फुकेर जितेको होइन । बुवाहरूलाई जोड्नु त्यो कुरा राम्रो होइन् । दोस्रो कुरा उहाँले आफ्नो बुबाबारे सार्वजनिक दावी गरे के बुझ्नु पर्छ भने उहाँको बुबा भयानक स्वाभिमानी हुनुहुन्थ्यो । उहाँका बुबाका समकालीनहरू कृष्णप्रसाद भट्टराई, बीपी कोइराला र गणेशमानले बोकेको ३ खम्बा मध्ये एउटा राजसंस्था थियो । त्यो आफू अत्यन्त प्रतिकुल र पीडाजनक स्तिथिमा पर्दा पनि त्यो एजेण्डा पक्डेर बस्नुभयो । त्यो व्यक्तिगत स्वार्थका लागि त होइन होला । दुःख दिने राजाको पनि पीडा सहनुभयो । त्यो देशको हो । अनि उहाँको छोरा राष्ट्र संघमा गएर नेपालमा नाका बन्दी लाग्दा एक शब्द बोल्ल नसक्ने ? प्रकाशमानजी अहिले भिडियो बनाएर खोलाको छेउमा ट्राफिक व्यवस्थापन गरेँ बाटो बनाए भनेर भन्नुहुन्छ । तर जनतालाई थाहा छ यहाँका समस्या उहाँहरूकै कारण आएका हुन् । दक्षिण कोरियाको राजधानी सियोलको नदी पुःनस्थापन कसरी भयो बेलायतको राजधानी लण्डनको टेनेसी नदीको पुनर्स्थापना कसरी भयो गुगल गरे मात्र पनि हुने हो । तर उहाँले नै तपाइँलाई चुनावमा हराउनुभयो । उहाँले नराम्रो कामलाई राम्रो भनेर चुनाव जित्नु भयो । राजनीति मायाजालमा फसेको समाजको म उदाहरण दिन्छु । २०७४ सालमा म बानेश्वरमा चुनावी घरदैलोमा गएँ । बाटोमा धेरै धुलो उडेको थियो । पसल थियो । एउटा कोठामा बुबा, आमा र बालक, अर्कोमा ७५७६ वर्षको बा आमा बस्थे । धुलो उडिराछ, धुलोले उहाँहरूको अवस्था खराब भएको छ । उहाँहरूको पीडा सुने, उहाँहरूले भन्नुभयो हामीले जमानादेखि रूखमा भोट हालेको तपाईँ राम्रो मान्छे तर, हामीले भोट रूख मै दिनुपर्छ । मैले भने, हो यस्तो भए तपाइँ मतदाता गर्नुस् । धुलो पिउनुस् । अस्पताल जानुस । अनि आफ्नो नेतालाई उपचार गर्न सिंगापुर पठाउनुस् । अब परिस्थिति फेरिएको हो र ? हो नि ! कसरी ? मेरो अपेक्षा पूरा देश नै यो समस्याबाट मुक्त हुनुपर्छ भन्ने हो । र यो पटक मन र मत परिवर्तन गरेर हलोमा भोट हाल्नुपर्छ । किनभने, यो पटक राष्ट्रिय स्वतन्त्र पार्टी सशक्त रूपमा देशको राष्ट्रियताको लागि अर्थ राजनीतिको रूपान्तरणको लागि मात्र संसदमा आउने होइन यसले एमाले, कांग्रेस र माओवादीको तप्कालाई पनि विस्थापित गर्न सहयोग पुर्याउछ । क्षेत्र नम्बर१ मा राम्रोसँग धेरै कुराहरू भईरहेको छ । यहाँका मतदातालाई म राम्रो उम्मेदवार हुँ भन्ने छाप छाडेको मेरो दावी हो । दोस्रो कुरा १५ वर्ष जो संसद हुनुभयो प्रकाशमान जी । उहाँले जनताको हितमा के गर्नुभयो । कुन कुरामा हस्तक्षेपकारी भुमिका निभाउनुभयो ? यहाँको विकासमा के गर्नुभयो ? राजधानी शहरको संसद भएर शहर व्यवस्थापन र ट्राफिक व्यवस्थापनमा के गर्नुभयो ? काठमाडौं शहरको सार्वजनिक जग्गाको अतिक्रमणको बारे के बोल्नुभयो । उहाँ नेवा: समुदायबाट, यो सभ्यता संसारमै विशिष्ट हो । नेवा सभ्यता र संस्कृति सम्बर्धन गर्न के गर्नुभयो ? क्षेत्रको विकास र देशको निकास गर्न प्रकाशमानलाई भोट उहाँको नारा छ । काठमाडौं उपत्यकाको विकास भयो भने हाम्रो क्षेत्रको आफैँ विकास हुदैन ? क्षेत्रको विकास भनको मैले बारम्बार भनिसके संसदसँग विधायकी अधिकार छ । संसदसँग कार्यकारी अधिकार छैन । कार्यकारी अधिकार भएको मेयर हो । कार्यकारी अधिकार भएको वडाहरू हो । त्यसो भए तपाइँले प्रकाशमान जीलाई आरोप लगाउनुको त कुनै तुक देखिएन होइन र ? उहाँ त म गर्दैछु भन्नुहुन्छ । तपाइँ हाम्रो क्षेत्रको विकास हेर्नुस् त्यसको श्रेय मैले वडाअध्यक्षहरूलाई दिनुपर्छ । किनभने उहाँहरूसँग बजेट छ । उहाँहरूले काम गर्नुहुन्छ । ४१० मत थप आएको भए अघिल्लो पटक तपाइँ विजेता हुनुहुन्थ्यो । तपाइँ उपविजेता यो समयमा तपाइँले के गर्नुभयो त ? यस विषयमा मैले दुईवटा कुरा भन्ने गरेको छु । यो मैले औचित्य दर्साउन मिल्दैन । मलाई दोश दिने ठाउँ छ । म विवेकशील साझामा हुदाँ यो पार्टी आफैँ जन्माइयो । त्यसको प्रसव पीडालाई हुर्काउन र हुर्काउदैँ गर्दा हामी ५ औँ ठुलो पार्टी थियौ । झण्डै झण्डै राष्ट्रिय पार्टी भएका थियौँ । हुकार्उदै गर्दा हामीले दायाँबायाँ गरेनौँ । पार्टीको आन्तरिक कारणले दुई कुरा गर्न सकिन । मैले मेरो घरकी बुढी आमालाई समय दिन सकिन र अहिले पनि दिएको छैन । मेरो भाइ र बुहारीले धेरै हेर्छन् आमालाई । बेलाबेलामा मेरो श्रीमतीले हेर्छिन् । त्यसैगरी मैले म उपविजेता भएको क्षेत्रलाई पनि समय दिन सकिन । त्यतिबेला कहाँ गयो त रवीन्द्र मिश्रभन्दा मलाई पनि कोभिड भएको थियो । तर, पार्टीको नेतृत्वमा हामीले क्षेत्र१ मा मात्र होइन देशभरिका धेरै ठाउँमा धेरै राहतका धेरै काम गरेका थियौँ । मैले स्वीकानु पर्छ कि मैले जुन तहमा काम गर्नु पर्ने हो त्यसरी नसकेकै हो । मतदाताको मन फेरिएको तपाइँको दावी छ । राम्रै छवी बनाएका व्यक्ति चुनावी मैदानमा छन् । तपाइँको मत बाँडिएला नि हैन्? सुरूवातमा मत बाढिन्छ भन्ने चिन्ता थियो । अहिले मेरो एजेण्डा हेरेर मलाई मन पराएका छन् । यो मेरो घमण्ड होइन । मेरो पढाइको हिसावले, मेरो योग्यताको हिसाबले, मेरो राजनीतिक बुझाइले मैले यो समाजलाई जति गरेको छु उत्तिकै बोलेको हो । मैले मेरो एउटा पेशा हुदाहुदै सामाजिक रूपमा जे जति काम गरेको छु मेरो किताबकै लेखकस्वको कुरा छ, बालाश्रयको कुरा छ, राजनीतिक अर्थ नीतिका हिसाबले सबैभन्दा अव्वल म हुँ भन्ने दावी हो । त्यो मतदाताले निक्यौल गर्छन् । अब तपाइँको प्रश्नको जवाफ हो रवीन्द्र मिश्र नै सबैभन्दा बलियो उम्मेदवार हो । हामीले उनलाई भोट दिनुपर्छ । होइन भने फेरि पनि संसदमा उही विकृतिको पोकाले भरिन्छ । त्यसैले भोट बाढिनु हुन्न भन्ने भावना यत्र तत्र सर्वत्र छ । कांग्रेस भित्र गहकिलो छाप राखेका प्रकाशमानको विकल्पमा हुनुहुन्छ । अरू पनि धेरै उम्मेदवार यो मत बाढिन्न भन्नेमा तपाइँ ढुक्क ! अलिअलि त जान्छ । जो हाम्रो प्रतिस्पर्धी हुनुहुन्छ प्रकाशमानजीलाई हेर्नुस् । पाँच वर्ष देउवाको आलोचनामा बिताउनुभयो । अन्तिम घडिमा उहाँलाई सपोर्ट गर्नुभयो । जब कि नेपाली कांग्रेसको नेतृत्व नै बदलिन्थ्यो । तपाइँलाई त्यहिँ त प्रश्न हो । प्रकाशमान र अरू उम्मेदवार छन् भोट काटिदैन त? अब प्रकाशमान जीलाई जनताले राम्रोसँग विश्वास गर्ने दिन गए जस्तो लाग्छ मलाई । एक त उहाँले संसद बनेर देशको दीर्घकालीन हित र क्षेत्र१ को हितमा उल्लेख काम गर्नुभएको छैन । बरू मैले भनेको जस्तो नाकाबन्दीको बेला राष्ट्रसंघमा गएर चुइक्क बोल्नुभएको छैन । त्यसबाहेक उहाँले नेपाली कांग्रेसको उपसभापति महामन्त्री हुदाँ बुबालाई रूवाएर पार्टीबाट निकाल्नेसँगै साँठगाँठ गर्नुभयो । पार्टी फुट्दा अर्को पक्षमा जानुभयो । त्यसो हुनाले अब उहाँ निकटको प्रतिस्पर्धी चाहि हो तर, मत ८ हजारको फरक हुन्छ म भनिराछु । अब भोट केन्द्रित हुन्छ । बाँडिदैन । त्यसका लागि तपाइँलाई शुभकामना । परिस्थिति फेरिएको हो र? सुन्नुस् न मैले चुनाव लड्दा त्यो बेलामा हाम्रो क्षेत्र न १ संगठन थियो । त्यो बेलामा अरुको स्थानीय तहको चुनावको मत कति थियो । त्यो हुनाले तपाइँले स्थानीय तहको मत नै यो संघीय निर्वाचनमा प्रतिबिम्बित हुन्छ भन्दै सोच्दै नसोच्नुस् । दोस्रो कुरा यो संघीय निर्वाचन हो । अहिले काठमाडौँ क्षेत्र न१ मा मात्रै होइनन् देशका धेरै जनताले के बुझिसकेका छन् भने जसरी हिन्दु धर्ममाथि धर्मनिरपेक्षताहरूले निरन्तर प्रहार गरे जसरी धर्म धर्मान्तरण बढेको छ । जसरी मान्छेको आस्थामाथि चोट पुगेको छ । जसरी संघीयता लादिएर आर्थिक रुपमा राजनीतिक रुपमा भुराजनीतिक रुपमा र अखण्डताको रुपमा देशलाई घाणो बनाएको छ । जसरी एउटा राजा फालेर एउटै परिवारमा कयौ राजा जन्माइएको छ । यसले देशलाई दीर्घकालीन हित गर्दैन । यस्तो अवस्थामा राप्रपाले उठाएका एजेण्डा यो देशको हितको एजेण्डा होईन देशको रुपान्तरणको अर्थराजनीतिक एजेण्डा हामीले उठाएका हौँ । त्यसमा जनता बढी कन्मिन्स भएको देख्छु । हामीले भनेका छौँ । हामी नष्ट हुन्छौ । भ्रष्ट हुँदैनौ । यो भनाई मात्र होईन । यो गराई पनि हो । अब प्रमाणित गर्ने बेला आएको छ । तपाइँले अहिले भन्दै हिडेको एजेण्डा काउन्टर हुनसक्छ भन्ने अर्को कोणको विश्लेषण रैछ । पहिलो यो राजतन्त्र गलत रुपमा प्रयोग भइरहेको छ । हामी राजाले गर्ने भनेको तन्त्र यो होइन हामीले राजसंस्था भनेको राजनीतिभन्दा माथि रहोस् । खास कुरो वंशको प्रतिकूल ? त्यो राजनीतिभन्दा माथि हुनुपर्छ भन्ने मान्यता हो संसारभरि नै । जसलाई प्रतीकको रुपमा हेरिन्छ । त्यसैले राजतन्त्र होइन राजसंस्था । दोस्रो कुरा विरोधाभासमा बाँचेको भनेर आएको छ । जुन २०७४ मा पार्टी सुरु गर्दा मैले २०६२६३ मा एउटा निरन्तर धारणा राखेँ । त्यो के भने म कुनै वंश मेरो बाजेले कसैको घिउ खाथे हात सुग्थे भन्ने संस्थाको म अनुयायी होईन । मैले अघि पनि भने । म मेरो उत्कृष्टतामा बिश्वास गर्छु । तर त्यो माथि त देश छ । राजदरबार भत्काएर त्यसको ठाउँमा दिल्ली दरबार नबनाउनु । दिल्ली दरबार बिदेशी हस्ताक्षेपको बिम्बको रुपमा प्रयोग गरेको हु । नबनाउ त्यसले हित गदैन् भनेकै हो । हामीले पार्टी सुरु गर्दा अब जे हुनु भैसक्यो । देश ठिक बाटोमा जान्छ भने ठिकै छु भनेर हिँडैकै हो । तर दुईजना राष्ट्रपति पाउँदा तपाइँले पहिले राष्ट्रपति राजनीतिभन्दा मााथि उठेको देख्नुभयो ? तपाइँको देशका महत्वपूर्ण विभिन्न संस्था राजनिति भन्दा फरक देख्नुभयो । देशका बहालवाला, पूर्व प्रधानमन्त्री राजदुतको बिदाई समारोमा गएर टिसिक्क परेर बसेका पनि देख्नुभयो । देशका भुतपूर्व प्रधानमन्त्री, विदेशी परराष्ट्रमन्त्री आउदाँ होटेलमा लाईन लागेको पनि देख्नुभयो । त्यो बीचमा भारतीय सुरक्षाविद आएर 'नेपाल इज गोइङ टुबी फ्याङ भन्या पनि सुन्नुभयो । यी सबैले के संकेत गर्छ ? त्यसैले मैले यो देशलाई शीरमा राखेर एजेण्डा परिवर्तन गरको हो । विचारभन्दा माथि देश भन्ने वितार पनि विरोधाभास भएको आरोप छ, यसलाई कसरी लिनुहुन्छ ? अहिले विचारकै पछि हुनुहुन्छ । विचारभन्दा माथि देश कि पार्टी ? हैन मैले व्यक्ति, पार्टी र विचारभन्दा देश माथि भनेको हो । पार्टीको विचार हुन्छ । तर एउटा समय कालखण्डमा पार्टीले समाएको विचार अर्को कालखण्डमा उपयुक्त नहुन पनि सक्छ । कांग्रेस त्यत्रो अडान राखेर बस्यो । तर स्वार्थका कारण गिरिजाप्रशाद कोइरालाई ललिपप देखाएर तिम्रो दाइ देशको पहिलो निर्वाचित प्रधानमन्त्री अब तिमी चाहिँ देशका पहिलो राष्ट्रपति भनेर । कांग्रेस प्रचण्डको एजेण्मा फस्यो । उनले देशको बारेमा सोचेको भए बीपी, गणेशमान, कृष्णप्रसादको लाइनबाट पर जान सक्दैनथे । तर स्वार्थले गणतन्त्रमा गइदिए । भोलि ३०४० वर्षपछि राप्रपा पनि धार परिवर्तन हुनसक्छन । अर्को प्रदेश खारेज भन्ने अनि प्रदेशमा संघमा भन्दा धेरै उम्मेदवार उठाउने ? हामी यो देशको शान्ति, स्थिरता र दीगो विकासका लागि गणतन्त्र ठीक छैन भनिरहेका छौँ । गणतन्त्र ठीक छैन भन्ने गणतन्त्रात्क संविधानमै आधारित भएर किन लड्ने भनेर सोध्या भए पनि हुनथ्यो । त्यो के भने हामीले संविधान मान्दैनौ भनेको छैन । अहिले हामीले जे भनिरहेका छौँ संविधानको दायर भित्र रहेर हो । त्यसकारण प्रदेश खारेजी भने पनि अहिले संविधानले दिएको जित्ने अधिकार भित्र हामी लडेका छौँ । तपाइँ हिँडेको मार्गबाट देश ठीक ठाउँमा आउँछ त ? आउँछ । ल्याउनैपर्छ । कसरी ? मैले अघि पनि भने यो देशको भूराजनीति बदलिएको छ । द्वितीय, तृतीय राष्ट्रिय राजनीति प्रयोगमा आयो भने यो सम्भवत दक्षिण एसियालीकै हकमा आउँछ । त्यसमा पश्चिमा, भारतीय र चीनको चासो छ । त्यस्तो संवेदनशील ठाउँमा भूपरवेष्टित भएर बसेका छौँ । जसका संस्थाहरू एकदम कमजोर छन् । सेना मात्रै अलिकता पर छ । राजनीतिबाट पर र यान्त्रिक रुपमा हेर्नु भो भन देखिन्न । जातीय संवेदनशीलता बढेर गएको छ । भोलि यो देशमा इथोयोपिया, सुडान, अफगानस्थान, इरान, लिबिया जस्तो द्वन्द्व भयो भने कसले सम्हालिदिन्छ । त्यसमा लागि एक कुशल संस्था चाहिएको हो । जसले संकटको बेलामा देशलाई आफूभन्दा माथि राखेर हेर्न सकोस् । लम्पसार नपरोस् । यो देशमा संघीयताले ठुलो आर्थिक भार थोपरेको छ । कालान्तरमा सातै प्रदेश रहँदैनन् । अरु देशमा पनि भएको छ । हाम्रो देशमा संकटका बेला संवेदनशील विषयलाई एजेण्डाका रुपमा उठाइन्छ । त्यसमा दलहरू बाध्य भएर झुक्नुपर्ने हुन्छ । जसरी धर्म निरपेक्षताले आज जसरी हिन्दुको मनमा चोट पुर्याएको छ । जसरी संसारमा धर्मान्तरण भैइरहेको छ । यसले हित गदैन् । यस्ता समस्या हाम्रो एजेण्डाले ल्याउँदैन । त्यसका लागि कति सिट चाहिन्छ ? कति ल्याउँनुहुन्छ ? यो पटक हाम्रो सशक्त उपस्तिथि हुन्छ । तर अघि मैले भन्या जस्तो आम मतदाता राजनीति मोहजालबाट निस्किएर उनीहरूले मन र मत बदले भने हामी नेतृत्वमा पनि पुग्न सक्छौ । २०६४ को निर्वाचनमा माओवादी सबैभन्दा ठुलो पार्टी हुन्छ भनेर कसले आकन गर्या थियो ? हामी अहिले यतिनै भनेर अहिले नभनौँ । तर हाम्रो उपस्थिति बलियो हुन्छ ।"
"सोमबार दिउँसो देशका तीन प्रदेशमा वर्षाको सम्भावना, राति मौसम सफा हुने","काठमाडौं : सोमबार दिउँसो देशका तीनवटा प्रदेशमा वर्षाको सम्भावना देखिएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश १, बागमती र गण्डकी प्रदेशको पहाडी भूभागका एकदुई स्थानमा हल्का वर्षाको सम्भावना रहेको छ। देशको अन्य पहाडी भूभागमा आंशिकदेखि सामान्य बदली रही बाँकी भूभागमा आंशिक बदलीदेखि मौसम सामान्यतया सफा रहने विभागले जनाएको छ। सोमबार रातको समयमा भने देशभर आंशिक बदलीदेखि मौसम सामान्यतया सफा रहनेछ।"
हिउँ पन्छ्याउँदै मतदान केन्द्र निरीक्षण,"जोमसोम : मंसिर ४ गते हुने प्रतिनिधि र प्रदेशसभा निर्वाचनका लागि मुस्ताङमा मतदान केन्द्र धमाधम निरीक्षण भइरहेको छ। आइतबार मुस्ताङका प्रमुख जिल्ला अधिकारी नेत्रप्रसाद शर्मा सहितको सुरक्षाकर्मी लगायतको टोलीले मुस्ताङको वारागुङ मुक्तिक्षेत्र५ पर्ने शान्ता गाउँको मतदान स्थलको निरीक्षण गरेका छन्। मुस्ताङ र डोल्पाको सीमावर्ती क्षेत्र शान्ता गाउँमा पर्ने हिमाली आधारभूत विद्यालय मतदान केन्द्रको प्रजिअ शर्मासहित मुख्य निर्वाचन अधिकृत ईश्वर पराजुली ,नेपाली सेना, सशस्त्र प्रहरी र नेपाली प्रहरी लगायतको टोलीले संयुक्त निरीक्षण गरेका हुन्। मुस्ताङका ३९ मतदान केन्द्रमध्ये यो सबैभन्दा विकट र दुर्गम स्थानमा पर्छ। आइतबार मुस्ताङका प्रजिअ शर्मासहितको टोलीले शान्ता जोड्ने सडकको हिउँ पन्छ्याउँदै मतदान कैन्द्रको निरीक्षण गरेका हुन्। दसैं अघिको प्रतिकुल मौसम र उच्च हिमाली क्षेत्रमा अत्यधिक चिसो बढेसँगै मुस्ताङ डोल्पा जोड्ने निर्माणधीन कच्ची सडकमा दुई फिट हिउँको थियो। वारागुङ मुक्तिक्षेत्र५ का वडाध्यक्ष सुरेन्द्र गुरुङले सडकको हिउँ पन्छ्याउँदै प्रजिअसहितको टोली मतदान केन्द्र निरीक्षण गर्न आएको जानकारी दिए। उच्चस्थानबाट सडक मार्ग विस्तार भएकाले मुस्ताङडोल्पा सडकमा बरफ जम्न सुरु भइसकेको वडाध्यक्ष गुरुङले बताए।"
नेडाकको उपाध्यक्षमा उप्रेती,"काठमाडौं : राष्ट्रिय सहकारी बैंकका अध्यक्ष केबी उप्रेती एसिया तथा प्यासिफिक क्षेत्रका कृषि सहकारीहरूको विकासका लागि सञ्जाल (नेडाक) को प्रथम उपाध्यक्षमा पुनः निर्विरोध चयन भएका छन्। थाइल्याण्डको बैंककमा सम्पन्न साधारणसभाबाट उप्रेती दोस्रो कार्यकालका लागि निर्वाचित भएका हुन्। नेडाकको अध्यक्षमा राष्ट्रिय सहकारी विकास निगम (एनडीसी) भारतका प्रबन्ध निर्देशक पंकज कुमार बंसल निर्वाचित भए। १९ सदस्य सञ्चालक समितिमा राष्ट्रिय सहकारी महासंघकी बरिष्ठ उपाध्यक्ष ओमदेवी मल्ल विशेष आमन्त्रित सदस्यमा निर्वाचित भएकी छिन्। सन् १९६३ मा स्थापना भएको नेडाकले विशेषगरि कृषि क्षेत्रमा काम गर्छ। एसियाली ९ देशका २४ सदस्य संस्था आबद्ध छन्। नेपालको तर्फबाट राष्ट्रिय सहकारी बैंक, राष्ट्रिय सहकारी महासंघ, राष्ट्रिय सहकारी विकास बोर्ड र केन्द्रीय कृषि सहकारी संघ सदस्य छन्।"
'नो नट अगेन' विरुद्ध कारवाही अघि नबढाउनू,काठमाडौं : सर्वोच्च अदालतले नो नट अगेन फेसबुक पेज र ग्रुप सञ्चालन गर्नेहरू विरुद्ध कारवाही अघि नबढाउन अल्पकालीन अन्तरिम आदेश जारी गरेको छ। न्यायाधीश हरिप्रसाद फुयालको इजलासले कारवाही अघि नबढाउन अन्तरिम अल्पकालीन अन्तरिम आदेश दिएको हो। वरिष्ठ अधिवक्ता दिनेश त्रिपाठी र अधिवक्ता अनिल आचार्यले नो नट अगेनलाई कारवाही गर्न नहुने भन्दै रिट दायर गरेका थिए। निर्वाचन आयोगले नो नट अगेन अभियानको फेसबुक पेज र ग्रुप बन्द गर्न निर्देशन दिएको थियो। सर्वोच्चले रिट निवेदक र विपक्षीलाई यही कात्तिक २४ गते छलफलका लागि बोलाएको छ।
"सुमो दुर्घटना हुँदा नवजात शिशुको मृत्यु, ६ गम्भीर घाइते",जनकपुरधाम : धनुषामा बोलेरो दुर्घटना हुँदा एक नवजात शिशुको घटनास्थलमै मृत्यु भएको छ भने ६ जना गम्भीर रूपमा घाइते भएका छन्। धनुषाको जनकपुरधाम ढल्केवर (उत्तर दक्षिण) सडक खण्डमा बेलेरो दुर्घटना हुँदा एक जना शिशुको दुर्घटना स्थलमै मृत्यु भएको छ भने अन्य ६ जना घाइते भएका हुन्। जिल्लाको लक्ष्मिनियाँ गाउँपालिकामा ना ३ च ३५७५ नम्बरको बोलेरो आफैं अनियन्त्रित भई दुर्घटना भएको जिल्ला प्रहरी कार्यालय धनुषाका प्रवक्ता प्रहरी नायव उपरीक्षक प्रदीपबहादुर क्षेत्रीले जानकारी दिए। दुर्घटनामा परी मृत्यु भएको नवजात शिशुको हिजो मात्र जन्म भएको प्रहरी नायव उपरीक्षक क्षेत्रीले जानकारी दिए। गम्भीर घाइतेहरुको नाम र ठेगाना खुल्न सकेको छैन्। जनकपुरधामबाट ढल्केबर गइरहेको टाटा सुमो बोलेरो लक्ष्मिीनियाको सेन्ट्रल हस्पिटल अगाडि अनियन्त्रित भएर पल्टेको डीएसपी क्षेत्रीले जानकारी दिए। दुर्घटनामा गम्भीर घाइते भएकाहरूलाई उपचारका लागि नजिकै रहेको सेन्ट्रल हस्पिटल पुर्याइएको र घटनाबारे थप विवरण आउन बाँकी रहेको प्रहरीले जनाएको छ।
"रेशमको साख जोगाउन रञ्जिताको कसरत, कैलाली १ मा त्रिपक्षीय प्रतिस्पर्धा","टीकापुर : कैलाली निर्वाचन क्षेत्र नम्बर १ मा प्रतिनिधिसभातर्फ त्रिपक्षीय प्रतिस्पर्धा हुने भएको छ। सत्ता गठबन्धनका तर्फबाट नेपाली कांग्रेसका केन्द्रीय सदस्य तथा पूर्वमन्त्री रामजनम चौधरी, नेकपा एमालेका तर्फबाट टीकापुर नगरपालिकाका पूर्व मेयर तपेन्द्र रावल र यसै वर्षदेखि अस्तित्वमा आएको रेशम चौधरीको पार्टी नागरिक उन्मुक्तिकी अध्यक्ष रञ्जिता चौधरीबीच प्रतिस्पर्धा हुने भएको छ। कैलाली क्षेत्र नं १ अन्तर्गतका २३ वडा छन्। टीकापुर नगरपालिकाका ९ वटै वडा, भजनी नगरपालिकाका २ वडा, जानकी गाउँपालिकाका ५ वडा र जोशीपुर गाउँपालिकाका ७ गरी २३ वडा यस क्षेत्रमा पर्छन्। स्थानीय तहमा वडाध्यक्षहरूले प्राप्त गरेको मत परिणामअनुसार त्यहाँ गठबन्धनको अंकगणित बढी छ। गठबन्धनको पक्षमा २० हजार २ सय ४८ मत छ। नेपाली कांग्रेसबाट उम्मेदवार रहेका वडाध्यक्षहरूले प्राप्त गरेको मत १३ हजार ५ सय ३० र नेकपा माओवादीका वडाध्यक्षहरूले प्राप्त गरेको मत ६ हजार ७ सय १८ रहेको छ। यसमा नेकपा एकीकृत समाजवादीका वडाध्यक्षले प्राप्त गरेको मतसमेत जोडिएको छ। तर नागरिक उन्मुक्ति पार्टीका वडाध्यक्षहरूले त्यहाँ १७ हजार १ सय ९३ मत पाएका छन्। तेस्रो स्थानमा रहेको नेकपा एमालेका वडाध्यक्षको मत ९ हजार ८ सय ८२ छ। सत्ता गठबन्धन र नागरिक उन्मुक्ति पार्टीको मतान्तर ३ हजारको मात्रै छ। नागरिक उन्मुक्ति पार्टीका केन्द्रीय सदस्य रमेश विश्वकर्मा श्रेष्ठ भन्छन्, 'क्षेत्र नं १ मा हामी निकै बलिया छौं, चुनाव जित्नेमा कुनै शंका नै छैन।' विश्वकर्माले मतान्तर बढाउने क्रममा रहेको बताए। 'पार्टी एक ढिक्का भएर चुनावमा होमिएको छ, स्थानीय तहको अन्तर पनि ३ हजार त हो नी, हामी त्यो अन्तर घटाइरहेका छौं।' रेशमले २०७४ सालको प्रतिनिधिसभा सदस्य निर्वाचनमा ३४ हजार ३ सय ४१ मत प्राप्त गरेका थिए। उनीसँगै चुनावी दौडमा रहेका अन्य ११ जना उम्मेदवार सबैले २६ हजार ३ सय ५० मत पाएका थिए। रेशमका प्रतिद्वन्द्वी नेकपा एमालेका मदनकुमारी शाह (गरिमा) को १३ हजार ४ सय ६ मत र कांग्रेसकी ईश्वरी न्यौपानेको ११ हजार २ सय ३ मत आएको थियो। अरू नौ जना उम्मेदवारले हजार मत समेत कटाउन सकेका थिएनन। टीकापुर नगरपालिकामा मेयर मात्रै, जानकी, भजनी र जोशीपुरमा प्रमुख र उपप्रमुख दुवै पद जितेर हौसिएको नागरिक उन्मुक्ति प्रतिनिधिसभा र प्रदेशसभामा पनि जित्ने भन्दै हासिएको छ। उसले कुनै पनि दलसँग तालमेल गरेको छैन। स्थानीय तहको निर्वाचनका बेला सत्ता गठबन्धन र नेकपा एमाले दुवैले उन्मुक्तिसँग तालमेलका लागि हात अघि बढाएका थिए तर उसले मानेन। 'चारवटै पालिका जित्नु भनेको प्रतिनिधिसभा र प्रदेशसभा पनि जिते सरह हो,' नागरिक उन्मुक्ति पार्टीकी अध्यक्ष चौधरीले भनिन। तर रञ्जितालाई चुनाव जितेर रेशमको विरासत जोगाउन त्यती सजिलो भने छैन। त्यहाँ सत्ता गठबन्धनले थारू समुदायमा लोकप्रिय मानिएका पूर्वमन्त्री रामजनम चौधरीलाई लडाएको छ। चौधरी २०४८ सालको आमनिर्वाचनमा कैलाली२ बाट २८ वर्षको उमेरमै सांसद भएका थिए। तत्कालीन अवस्थामा कैलाली जिल्लामा ३ निर्वाचन क्षेत्र थिए। त्यसपछि पनि चौधरी २०५१, २०५६ र २०७० मा प्रत्यक्ष तथा २०६४ मा समानुपातिक तर्फबाट सांसद बने। उनी २०५४ मा सामान्य प्रशासन सहायक मन्त्री, २०५५ मा शिक्षा राज्यमन्त्री, २०५८ मा भूमिसुधार राज्यमन्त्री र २०७२ मा स्वास्थ्य मन्त्री समेत भए। राजनीतिमा चतुर खेलाडी मानिएका चौधरीले आफैले यसपाली कैलाली १ रोजेका हुन्। उनी विजय गच्छदारसँगै कांग्रेस छोडेर नेपाल लोकतान्त्रिक फोरममा गएका थिए। पछि उनी गच्छदारसँगै पुनः कांग्रेसमै फर्किए। उनी कांग्रेसको १४ औं महाधिवेशनमा अत्याधिक मत ल्याएर केन्द्रीय सदस्यमा विजयी भएका नेता हुन्। कैलाली १ झण्डै ५५ प्रतिशतभन्दा बढी थारू मतदाता रहेको क्षेत्र हो। नागरिक उन्मुक्ति पार्टीलाई रोक्न कांग्रेसले चौधरीलाई अघि सारेको हो। गठबन्धनको साथ रहेका उनी थारू समुदायमा प्रभाव राख्ने व्यक्ति हुन्। उनले जातिवादको पक्षमा लाग्ने बाहेकको थारू समुदाय आफ्नो पक्षमा रहेको दाबी गरे। 'धेरै राम्रो माहौल बन्दै गएको छ' उनले भने, 'थारू र पहाडी समुदायबीचको सद्भाव कायम राख्दै टीकापुर घटनाका राजबन्दीहरूको ससम्मान रिहाईका लागि म काम गर्नेछु। सबै समुदायले मलाई सहयोग गर्नेछन्।' गठबन्धनको साथ पाएर उम्मेदवार बनेका चौधरीलाई पराजित गर्न श्रेष्ठलाई चुनौति छ। मंसिर ४ गतेको निर्वाचनका लागि नागरिक उन्मुक्तिले टिकट वितरणमा गरेको निर्णयप्रति असन्तुष्टहरू बढ्दै गएका छन्। क्षेत्र नं १ प्रदेश (१) मा नागरिक उन्मुक्ति पार्टीका केन्द्रीय सदस्य सन्तोष कठरिया र प्रदेश (२) मा गणेश चौधरीले स्वतन्त्र उम्मेदवारी दिएका छन्। जसले गर्दा नागरिक उन्मुक्तिमा आन्तरिक किचलो बढ्दै गएको देखिन्छ। ५५ प्रतिशत थारू मत बाँडिदा त्यसको फाइदा आफूलाई हुने एमालेका तपेन्द्र रावलको दावी छ। उनी भन्छन्, 'थारू मतको विभाजन भए आफ्नो जित हुन्छ।' उनले जातीय विभाजन र गठबन्धनको मुद्दालाई अस्विकार गरेर जनताले आफ्ना पक्षमा मतदान गर्ने बताए। उनले टीकापुर नगरपालिकाको मेयरका रूपमा आफूले गरेका कामको समेत जनताले मूल्याङ्कन गर्ने बताए। 'हामीले गरेका कामहरूको समेत जनताले मूल्याकंन गरिरहेका छन्' रावलले भने। २०७२ सालको टीकापुर घटनापछि कैलाली १ को राजनीतिमा फरक मोड आएको हो। त्यहाँका थारू समुदायमा राज्य संयन्त्र आफ्नो पक्षमा नरहेको गुनासो छ। थारूहरूलाई थिचोमिचो गरिएको र त्यसको उन्मुक्तिका लागि आफूलाई जिताउन पर्छ भन्ने नाराकै कारण रेशम चौधरी २०७४ सालको निर्वाचनमा अत्यधिक मतले विजयी भएका थिए। तर उनी कारागार भएपछि, त्यो क्षेत्र जनप्रतिनिधिविहीन झैं रह्यो। चौधरी अहिले केन्द्रीय कारागारमा छन्। उनले आफैं संरक्षक बसेर नागरिक उन्मुक्ति पार्टी यसै वर्ष दर्ता गराएका हुन्। गठबन्धनका उम्मेदवार रामजनम चौधरीलाई गठबन्धनभित्रकै मत सुरक्षित गर्नुपर्ने चुनौति छ भने नागरिक उन्मुक्तिका उम्मेदवार श्रेष्ठलाई पार्टी भित्रको असन्तुष्टि व्यवस्थापन गर्नुपर्ने चुनौति छ। अझ रञ्जिता थारू नभएको कुरा पनि गठबन्धनले उचालि रहेको छ। गठबन्धनले उनी श्रेष्ठको छोरी भएको र थारू नभएको कुरा समुदायमा लगिरहेको छ।"
वीर गणेशमान सिंह राष्ट्रिय टेनिस : प्रदीप र प्रणवको जोडी फाइनलमा,"काठमाडौं : प्रदीप खड्का र प्रणव खनालको जोडीले दोस्रो संस्करणको वीर गणेशमान सिंह राष्ट्रिय टेनिस प्रतियोगिता अन्तर्गत पुरुष डबल्सतर्फ फाइनलमा स्थान बनाएको छ। सातदोबाटोस्थित टेनिस कोर्टमा आइतबार भएको सेमिफाइनलमा प्रदीप र प्रणवको जोडीले राजबिर प्रधान र सक्षम शाहको जोडीविरुद्ध ६४,६३ को सोझो सेटमा जित निकाल्दै फाइनल यात्रा तय गरेको हो। फाइनलमा प्रदीप र प्रणवको जोडीले उपाधिका लागि ऋतिक राना र निशान श्रेष्ठको जोडीसँग खेल्ने छन्। ऋतिक र निशानको जोडी आजै भएको सेमिफाइनलमा केशव गौचन र सौरभ पन्तको जोडीलाई ६१,६१ ले स्तब्ध पार्दै फाइनलमा पुगेको हो। पुरुष डबल्सको ३५ वर्षमाथि कमल भण्डारी र यज्ञ भण्डारीको जोडीले राजु क्षेत्री र ईश्वर जिसीको जोडीलाई ६२ र ६२ ले हराएर फाइनलमा स्थान बनाए। सोही इभेन्टको अर्को सेमिफाइनलमा निरेश श्रेष्ठ र विजयमान तुलाधरको जोडी रिटार्य हर्ट भएपछि सन्तोष खत्री र सिमान्त गुरुङको जोडीले फाइनलमा स्थान बनाए। वीर गणेशमान सिंह स्पोर्ट्स कमिटिको आयोजनामा जारी प्रतियोगितामा विभिन्न २३ इभेन्ट्समा प्रतिस्पर्धा भइरहेको छ। प्रतियोगिता महिलापुरुष एकल विजेताले ८० हजार, दोस्रोले ४० र तेस्रोले २० हजार पाउने आयोजकले जनाएको छ।"
"खानेपानी संस्थानविरुद्ध संर्घषमा उत्रिए उपभोक्ता, गेट बन्द गर्दै दिए धर्ना","झापा : सरकारी स्वामित्वमा रहेको नेपाल खानेपानी संस्थान भद्रपुरको लापरवाही र हेलचेक्र्याइँ विरुद्ध स्थानीय उपभोक्ता संर्घषमा उत्रिएका छन्। खानेपानी संस्थानद्वारा उपभोक्ताहरूलाई फोहोर, धमिलो र लेदो मिसावट जस्तो पानी वितरण गर्दै आएको बेथिति नरोकिएपछि पीडित बनेका स्थानीय उपभोक्ता स्वतःस्फूर्त संर्घषमा उत्रिएका हुन्। संर्घषमा उत्रिएका उपभोक्ताहरूले पहिलो चरणको शान्तिपूर्ण आन्दोलनको कार्यक्रम अनुसार आइतबार बिहान ११ बजे खानेपानी संस्थानको कार्यालय घेराउ गर्दै धर्ना दिएका थिए। उनीहरूले कार्यालयको मूल ढोकासमेत पाँच मिनेट बन्द गरेका थिए। खानेपानी संस्थानमा सुशासन कायम गर, उपभोक्तालाई शुद्ध खानेपानी देऊ, खानेपानी संस्थानलाई उपभोक्ता मातहत ल्याऊ, शुद्ध खानेपानी हाम्रो अधिकार, जनस्वास्थ्यमाथि खेलबाड बन्द गर जस्ता नारासहितको प्लेट कार्ड हातमा बोकेर धर्नामा बसेको स्थानीय उपभोक्ता रमेश न्यौपानेले जानकारी दिए। संस्थानले पटकै पिच्छे नगरमा दूषित पानी वितरण गरेको भन्दै आक्रोशित बनेका उपभोक्ता गत भदौमा संस्थानका प्रमुख रामकुमार श्रेष्ठलाई भेटेर समस्याहरू राखेका थिए। त्यसपछि दुवै पक्षबीच ७ बुँदे प्रतिबद्धतासहितको लिखित सहमति नै गरिएको थियो। सहमतिमा अब उपरान्त खानेपानीमा कुनै किसिमको हेलचेक्र्याइँ हुन नदिने, पाइप लाइनमा कुनै समस्याहरू आए वा टंयाङकी अथवा पाइप सरसफाई गर्नुपरे तुरुन्तै उपभोक्तालाई जानकारीमूलक सूचना प्रवाह गर्ने, १० दिन भित्रमा पानीको ल्याब टेस्ट गरी विराटनगर पठाई पानीको शुद्धता मापन गरी उपभोक्तालाई जानकारी गराउने सहमति भएको थियो। नगरभित्रका केही स्थानहरूमा सार्वजनिक धाराहरू जडान गर्ने, संस्थानको क्षेत्र अधिकारभित्र पर्ने सबै तिर खानेपानी पुर्याउने, नियमित कर्मचारीहरूले उपभोक्ताहरूसँग सूचना लिने र नमुना परीक्षण गर्ने र धेरै पुराना पाइपहरू भएको ठाउँमा नयाँ पाइप जडान गरिने उल्लेख छ। तर, सहमतिबमोजिम संस्थानले उपभोक्ताहरूको स्वास्थ्यमाथि खेलबाड बन्द नगरेपछि उपभोक्ताहरू संर्घषमा उत्रिनु परेको स्थानीय राजेश गुप्ताले जानकारी दिए।"
निर्वाचन आयोगको विशेष निर्णय : अख्तियार परिचालन गरेर निर्वाचन खर्चको विशेष अनुगमन,"काठमाडौं : अख्तियार दुरूपयोग अनुसन्धान आयोगले पनि निर्वाचन खर्चको विशेष अनुगमन गर्ने भएको छ। मंसिर ४ मा हुने प्रदेशसभा तथा प्रतिनिधिसभाको निर्वाचनमा हुने खर्च, प्रयोग हुने सवारीसाधन लगायतका विषयमा गहिरो अनुगमन गर्न निर्वाचन आयोगले विशेष निर्णय गरेको हो। उसले पत्र पठाएर निर्वाचनको अनुगमन गरिदिन अख्तियारलाई आग्रह गरेको स्रोतले जनाएको छ। चुनाव खर्च अपारदर्शी भएपछि निर्वाचन महँगिदै गएको टिप्पणी हुँदै आएको छ। अख्तियारलाई नै किन निर्वाचन अनुगमनमा खटाउन आग्रह गर्ने निर्णय गरियो? भन्ने प्रश्नमा निर्वाचन आयोगको उच्च श्रोतले भने, 'अख्यितारले विशेष रूपमा निर्वाचनको खर्चको अनुगमन गर्न सक्छ। त्यसैले अख्यिारलाई चुनावको अनुगमन गरिदिन आग्रह गर्ने निर्णय भएको छ।' यसअघि निर्वाचन आयोगले उम्मेदवार तथा राजनीतिक दलको चुनाव खर्चको निगरानी गर्न प्रहरी र राष्ट्रिय अनुसन्धान विभागका कर्मचारी परिचालन गर्ने निर्णय गरेको थियो। स्वच्छ, निष्पक्ष भनिएको निर्वाचनमा 'गारधन' प्रयोग भएर निर्वाचनको स्वच्छतामै प्रहार हुँदै आएको छ। निर्वाचनको प्रचारप्रसारका क्रममा हेलिकोप्टर लगायत सरकारी स्रोत साधनको प्रयोग गर्ने कार्यलाई रोक्न आयोगले विशेष निर्णयहरू गरेको छ। निर्वाचन आचारसंहिता विपरीत उम्मेदवारहरूले निर्वाचन प्रचारप्रसारका लागि हेलिकोप्टरसहितको सवारी साधन प्रयोग गरेको गुणसो बढेपछि अनुमगनका लागि आयोगले बैठक बसेर अख्तियारलाई निर्वाचन अनुगमन गरिदिन विशेष निर्णय गरेको हो। आयोगले निर्वाचनलाई स्वच्छ, स्वतन्त्र, निष्पक्ष र विश्वसनीय ढङ्गले सम्पन्न गर्न र आचारसंहिताको पालना गर्न प्रधानमन्त्री तथा मन्त्रिपरिषद्को कार्यालय मार्फत सरकारका मन्त्री, मुख्यमन्त्री एवं मन्त्रिपरिषद्को कार्यालयमार्फत प्रदेश सरकारका मन्त्रीहरूलाई निर्देशन दिएको छ। प्रधानमन्त्री लगायत मन्त्रीहरूले सरकारी हेलिकोप्टर प्रयोग गरी निर्वाचन प्रचारप्रसार गरेको आयोगमा उजुरी परेको छ। निर्वाचन आचारसंहिता लागू भएपछि ककसले सरकारी खर्चबाट हेलिकप्ट चढेको हो? भन्दै प्रधानमन्त्री तथा मन्त्री परिषद्को कार्यालयलाई आयोगले स्पष्टीकरण सोधेको छ। 'प्रधानमन्त्री, विभिन्न राजनीतिक दलको उच्च नेतृत्वमा रहेका व्यक्ति तथा मन्त्रीहरू समेतले हेलिकोप्टर सेवा प्रयोग गर्दा लागेको खर्चको व्ययभार सरकारी कोषमा पर्छ, पर्दैन स्पष्ट गरी लेखी पठाउनू', सोधिएको स्पष्टीकरण पत्रमा उल्लेख छ, ' निर्वाचन आचारसंहिता लागू भएको मिति २०७९ असोज १२ पछि नेपाल सरकारका मन्त्री वा अन्य पदाधिकारीबाट सरकारी कोषबाट रकम व्यहोर्ने गरी के, कुन? प्रयोजनका लागि हेलिकोप्टर सेवा प्रयोग भएको छ ? स्पष्ट रूपमा खुलाउनू।' निर्वाचन प्रचारप्रसारका सन्दर्भमा सरकारी साधन स्रोत हेलिकोप्टर तथा अन्य साधन समेत प्रयोग गर्नु निर्वाचन आचारसंहिताको प्रतिकूल हुने आयोगले जनाएको छ।"
"भक्तपुरमा नमुना मतदान : प्रमुख जिल्ला अधिकारी मतदाता, मतदान अधिकृत स्वयंसेवक","भक्तपुर : भक्तपुरमा आइतबार नमुना मतदान सम्पन्न भएको छ । मतदानमा भक्तपुर नगरपालिकाका प्रमुख सुनिल प्रजापतिलगायतले मतदान गरे । भक्तपुर नगरपालिका परिसरमा मतदान सम्पन्न भएको हो । जिल्ला निर्वाचन कार्यालय भक्तपुरद्वारा कार्यक्रम आयोजना गरिएको थियो । आगामी मंसिर ४ गते हुने प्रतिनिधिसभा र प्रदेशसभा निर्वाचनको तयारी स्वरुप नमुना मतदान गरिएको हो । कार्यक्रममा भनपाका उपप्रमुख रजनी जोशी, मुख्य निर्वाचन अधिकृत गोपालप्रसाद बास्तोला, प्रमुख जिल्ला अधिकारी रुद्रादेवी शर्मा, भक्तपुर नगरपालिकाका प्रमुख प्रशासकीय अधिकृत कृष्ण गिरी, जिल्ला प्रहरी परिसर भक्तपुरका प्रनाउ राजु पाण्डे, इन्द्रबक्स गण सूर्यविनायक ब्यारेकका सेनानी श्यामराजाविक्रम थापा, सशस्त्र प्रहरी बल गुहेश्वरीका सप्रउ नरबहादुर राउत, कार्यालय प्रमुखहरु, पत्रकारहरु, नगरपालिकाका कर्मचारीलगायत सर्वसाधारण गरी ११० जनाले नमुना मतदान गरेका थिए । नमुना मतदानमा जिल्ला निर्वाचन कार्यालय र भक्तपुर नगरपालिकाका कर्मचारीहरुले मतदान कार्यमा मतदान अधिकृत, सहायक मतदान अधिकृत र कर्मचारी तथा स्वयंसेवकको भूमिका निर्वाह गरेका थिए ।"
विदेशमा रहेका नेपालीलाई स्वदेशमै रोजगारी र लगानीको वातावरण एमालेले बनाउँछ : ईश्वर पोखरेल,"काठमाडौं : नेकपा एमालेका वरिष्ठ उपाध्यक्ष ईश्वर पोखरेलले विदेशमा नेपालीहरुले आर्जन गरेको सीपलाई नेपालमै लगाउने वातावरण एमालेले बनाउने बताएका छन्। प्रवासी नेपाली मञ्चको प्रथम अधिवेशनको बन्द सत्रमा बोल्दै वरिष्ठ उपाध्यक्ष पोखरेलले आफ्नै देशमा रोजगारी र लगानीको वातावरण बनाउन एमालेले चाहेको बताए । विदेशमा रहेका नेपालीहरुले आफूसँग भएको सीप, धन र क्षमतालाई मातृभूमिको सेवामा लगाउन चाहेकाले त्यसका लागि अनुकूलको वातावरण र नीति एमालेले बनाइरहेको उनले बताए । एमालेले घोषणापत्रमा रोजगारी र लगानीलाई विशेष प्राथमिकता दिएको उनको भनाइ छ। वरिष्ठ उपाध्यक्ष पोखरेलले प्रवासी नेपाली मञ्चलाई महाधिवेशनसम्म ल्याउनका लागि निकै संघर्ष गर्नुपरेको स्मरण गरे । संगठन हार्दा पार्टीले हार्ने र पार्टीले हार्दा संगठन हार्ने बताउँदै उनले संगठनलाई बलियो बनाउँदा मात्रै पार्टी पनि बलियो हुने धारणा राखे।"
कनकाई नगरपालिकाले अनधिकृत संरचनामाथि चलायो डोजर,"झापा : सडक मिचेर अनधिकृत रूपमा बनाएका भौतिक संरचनामाथि कनकाई नगरपालिकाले डोजर चलाउने अभियान सुरु गरेको छ। नगरपालिकाले सुरुङ्गा बजारस्थित झापा रोड क्षेत्रमा सडक पेटी मिचेर बनाइएका घर तथा टहरा हटाउन भन्दै गत असोज १४ गते ३५ दिने सूचना जारी गरेको थियो। स्थानीयले सो सूचनाको अवज्ञा गरेको भन्दै नगरपालिकाले आइतबारदेखि डोजर चलाएर त्यस्ता संरचना हटाउन सुरु गरेको हो। नगरपालिकाको डोजरले स्थानीय पदम प्रसाईँको चार तले घर अगाडीको भाग भत्काइदिएको छ। प्रसाईँले सडक पेटी मिचेर पक्की घर बनाएका थिए। नगरपालिकाले जारी गरेको ३५ दिने सूचनाको म्याद शनिवार सकिए पनि कुनै संरचना नहटेपछि आजदेखि नगरभर डोजर चलाउने अभियान सुरु गरिएको नगर प्रमुख राजेन्द्रकुमार पोखरेलले बताए। कनकाई ३ का वडाध्यक्ष युवराज चम्लागाईंका अनुसार वडाभित्र ८८ वटा घरको लाछी अनधिकृत रूपमा सडक मिचेर बनाइएको छ। 'त्यस्ता संरचना हटाउन दुई दिन माइकिङ गरिन्छ,' उनले भने, 'सम्बन्धित घरधनीले आफैं हटाए राम्रो नत्र बल प्रयोग गरेर भत्काइन्छ।'"
"विराट शिक्षण अस्पतालमा लाखौंको हिनामिना, १० कर्मचारी पक्राउ","विराटनगर : मोरङको बूढीगंगा गाउँपालिका२ मा रहेको विराट शिक्षण अस्पतालको लाखौं रुपैयाँ कर्मचारीको मिलेमतोमा हिनामिना भएको पाइएको छ। रकम हिनामिना गरेको आरोपमा अस्पतालको बिलिङ, डिस्चार्ज र रिसेप्सन शाखामा कार्यरत १० जना कर्मचारी पक्राउ परेका छन्। अस्पतालले दिएको जाहेरीका आधारमा प्रहरीले सुरुमा बिलिङ एन्ड डिस्चार्ज शाखाका प्रमुख बूढीगंगा२ का २६ वर्षीय दुर्गाबहादुर विष्ट र क्यासियर सुनसरीको इटहरी उपमहानगरपालिका४ का २४ वर्षीय अश्विन भट्टराईलाई पक्राउ गरेको थियो। प्रहरीका अनुसार सुरुमा दुई जनालाई पक्राउ गरेर अनुसन्धान थाल्दा अनियमिततामा अरु कर्मचारीको पनि संलग्नता रहेको पाइएको हो। पक्राउ पर्ने अन्य कर्मचारीमा मोरङको बूढीगंगाका २८ वर्षीय सुनील पासवान, दीपेन्द्र तब्दार, २७ वर्षीय प्रभुनारायण चौधरी, २६ वर्षीय सुशील पासवान, २३ वर्षीया स्वस्तिका श्रेष्ठ, २१ वर्षीय करन विश्वकर्मा, ग्रामथानका २३ वर्षीय नरनारायण चौधरी र सप्तरी कन्चनपुरका २३ वर्षीय वसन्तकुमार राम रहेका छन्। मोरङ प्रहरीका डीएसपी टीकाबहादुर कार्कीका अनुसार विष्ट र भट्टराईलाई गत कात्तिक ३ गते पक्राउ गरिएको हो। अन्य कर्मचारीलाई शुक्रबार पक्राउ गरिएको जानकारी उनले दिए। पक्राउ परेकाविरुद्ध ठगी मुद्दा चलाउन अदालतबाट म्याद थप गरेर अनुसन्धानको बाँकी प्रक्रिया अघि बढाइएको डीएसपी कार्कीले बताए। उनका अनुसार प्रारम्भिक अनुसन्धानबाट ५७ लाख ९५ हजार १ सय ६० रुपैयाँ हिनामिना भएको खुलेको छ। पक्राउ परेकाहरुले अर्काको युजर आईडी र पासवर्ड प्रयोग गर्दै बिरामीका आफन्तले अस्पतालका नाममा जम्मा गरेको धरौटीवापतको रकम अनाधिकृत रूपमा फिर्ता दिएर, नक्कली बिरामी खडा गरेर र अस्पतालको आधिकारिक व्यक्तिबाट स्वीकृति नलिइकन बिरामीको खाताबाट अस्वभाविक रूपमा छुट देखाएर आर्थिक अपचलन गरेको पाइएको कार्कीको भनाइ छ। नक्कली कारोबार गर्दै वास्तविक बिरामीको खाताबाट धरौटीवापतको रकम फिर्ता लगेर र नक्कली बिरामी खडा गरेर ३४ लाख ४२ हजार ७ सय ७२ तथा आधिकारिक व्यक्तिसँग स्वीकृति नलिइकन बिरामीको खाताबाट अस्वभाविक रूपमा २३ लाख ५२ हजार ३ सय ८८ रुपैयाँ छुट देखाएर रकम घोटाला गरिएको अस्पतालले जनाएको छ। कर्मचारीले रकम घोटाला गरेको पत्तो पाएपछि कात्तिक ३ गते बसेको अस्पताल सञ्चालक समितिको बैठकले लेखा परीक्षक मनोज अधिकारीलाई छानबिन गरेर प्रतिवेदन पेश गर्ने विज्ञका रूपमा नियुक्त गरेको थियो। मिलेमतोमा रकम घोटाला भएको प्रतिवेदन तयार पारेर अधिकारीले कात्तिक १४ गते अस्पताललाई बुझाए। अस्पतालको आन्तरिक छानबिन र प्रहरीको प्रारम्भिक अनुसन्धानबाट ५७ लाख ९५ हजार १ सय ६० रुपैयाँ घोटाला गरेको खुलेको हो। सुरुमा भने अस्पतालले ५ करोड रुपैयाँ हिनामिना भएको दाबी गरेर प्रहरीमा जाहेरी दिएको थियो। 'हिनामिना गरिएको रकम बढ्ने देखिन्छ। यसमा अरु कर्मचारी पनि संलग्न रहेको आशंका छ,' अस्पताल स्रोतले भन्यो, 'यस विषयमा थप अनुसन्धान अघि बढाउन प्रहरीलाई आग्रह गरिएको छ। अस्पतालले पनि आन्तरिक हिसाबले छानबिन गरिरहेको छ। अस्पतालका प्रशासन प्रमुख सन्तोष निरौलाले कर्मचारीको मिलेमतोमा रकम हिनामिना भएको पाइएपछि उजुरी गरिएको र प्रहरीले पक्राउ गरेर अनुसन्धान सुरु गरेको जानकारी दिए। रकम हिनामिनासँग जोडिएको थप विषय प्रहरीको अनुसन्धानपछि खुल्ने निरौलाको भनाइ छ।"
राजारानी सेमिफाइनलमा प्रवेश,"विराटनगर : धनकुटाको राजारानी फुटबल क्लब मोरङको लक्ष्मीमार्गमा जारी पाँचौं संस्करणको बेलबारी अन्तर्राष्ट्रिय आमन्त्रण गोल्डकप फुटबल प्रतियोगिताको सेमिफाइनलमा प्रवेश गरेको छ। पाहुना टोली भारतको युनाइटेड ब्रदर्श कालिङम्पोङविरुद्ध आइतबार ४० गोल अन्तरको जित निकाल्दै राजारानीले प्रतियोगिताको अन्तिम चारमा स्थान बनाएको हो। खेलको सुरुवातमा उत्कृष्ट पर्दशन गरे पनि स्कोर निकाल्न नसक्दा कालिङम्पोङ निराश बनेर प्रतियोगिताबाट बिदा भयो। पटकपटकका अवसर खेर जानु कालिङम्पोङको हारको मुख्य कारण बन्यो। राजारानीको फराकिलो जितमा छिरिङ गुरुङ, निशान लिम्बू, मनिष थापा र बुद्ध चेम्जोङले गोल गरे। खेलको ३५ औँ मिनेटमा गोलको खाता खोलेर राजारानीले अग्रता लिएको थियो। सुनील खड्काको क्रसलाई सदुपयोग गर्दै छिरिङ गुरुङले बललाई पोस्टको दिशा दिँदा विदेशी मैदानमा कालिङम्पोङ दबाब झेल्न बाध्य भयो। पहिलो हाफ १० को अवस्थामा सकियो। राजारानीले थप ३ गोल मध्यान्तरपछि गरेको हो। खेलको ७३ औँ मिनेटमा राजारानीका निशान लिम्बूले गोल गर्दै टिमको अग्रता दोब्बर बनाए। सेन्टरबाट पाएको पासलाई अघि बढाएका उनले भारतका गोलरक्षक रिसब तामाङलाई बिट गर्दै गोल गरेका हुन्। अरु २ गोल थप गरिएको इन्जुरी समयमा मात्रै सम्भव भयो। इन्जुरी समयमा राजारानीका मनिष थापाले गोल थप्दै खेललाई ३० को अवस्थामा पुर्याउँदा कालिङम्पोङलाई सम्हालिन गाह्रो भयो। योमन लिम्बूले प्रहार गरेको बल गोलरक्षक रिसब तामाङलाई लागेर रिबाउण्ड भएपछि थापाले सदुपयोग गरेका हुन्। एक पक्षीय खेलको इन्जुरी समयमै राजारानीले थप अर्को गोल पनि गर्यो। खेल सकिनै लाग्दा बुद्घ चेम्जोङले गोल गरेर टिमलाई फराकिलो अन्तरको जित दिलाएका हुन्। उनले करिब ३५ यार्ड टाढाबाट गरेको प्रहारले पोस्टको बाटो तय गरेको हो। सुरुवातमा उत्कृष्ट प्रदर्शन गर्दै कालिङम्पोङले खेललाई नियन्त्रणमा राखेको थियो। तर क्रमस लय गुमाउँदै जाँदा नतिजा विपक्षीको पोल्टामा पर्यो। कालिङम्पोङले सान्त्वना गोलसमेत फर्काउन सकेन। पहिलो हाफमा १ गोलले मात्रै पछि परेको उसले मध्यान्तरपछि भने थप ३ गोल खाएको हो। मध्यान्तरपछि रणनीति परिवर्तन गर्दै राजारानीले कालिङम्पोङलाई दबाबमा राख्यो। जसका कारण राजारानी विदेशी टोलीविरुद्ध फराकिलो अन्तरको जित निकाल्न सफल भयो। कालिङम्पोङले ३० औँ मिनेटमा अग्रता लिने अवसर गुमायो। कप्तान सनम लेप्चाको पासमा दिनेश राईको प्रहारलाई उत्कृष्ट ढंगले बचाउँदै राजारानीका गोलरक्षक पुजन होनाले टिमको संकट टारेका थिए। ६८ औँ मिनेटमा वान भर्सेस वानको अवस्थामा सनम लोप्चा सफल भएनन्। बारम्बार गोल गर्ने अवसर खेर जानु कालिङम्पोङको दुर्भाग्य बन्यो। खेलको म्यान अफ दी म्याच राजारानीका कप्तान बुद्ध चेम्जोङ घोषित भए। उनले नगद ५ हजार पुरस्कार पाए। यसैबीच बेलबारी गोल्डकपको सेमिफाइन समीकरण पूरा भएको छ। आइतबारको विजेता राजारानीसहित सशस्त्र प्रहरी बल (एपीएफ) काठमाडौं, सिरहाको सहलेस युथ क्लब र आयोजक डाँगीहाट युथ क्लब प्रतियोगिताको सेमिफाइनलमा पुगेका छन्। सोमबार पहिलो सेमिफाइनल खेलमा डाँगीहाट र एपीएफबीच प्रतिस्पर्धा हुने गोल्डकपका प्रवक्ता नरेन्द्र बस्नेतले जानकारी दिए।"
सुरुङमार्ग हेर्न केपी शर्मा ओली नागढुंगामा,काठमाडौं : नेकपा एमालेका अध्यक्ष केपी शर्मा ओलीले निर्माणाधीन नागढुंगानौविसे सुरुङमार्गको अवलोकन गरेका छन्। अध्यक्ष ओली पत्नी राधिका शाक्यसहित सुरुङमार्गको नौविसे तर्फबाट निर्माण भइरहेको क्षेत्रको अवलोकन गर्न नागढुंगा पुगेका हुन्। ओलीले आफ्नो दोस्रो कार्यकालमा नागढुंगानौबीसे सुरूङ मार्ग शिलान्यास गरेका थिए।
विष्णु पौडेलले सार्वजनिक गरे चुनावी प्रतिवद्धता पत्र,"काठमाडौं : नेकपा एमालेका उपाध्यक्ष एवं एमाले रुपन्देही क्षेत्र नम्बर २ का उम्मेद्वार विष्णु पौडेलले आफ्नो चुनावी प्रतिवद्धता पत्र सार्वजनिक गरेका छन्। उनले आइतबार बुटवलमा आयोजित रूपन्देहीलाई भौतिक एवं मानवीय विकासका दृष्टिले उदाहरणीय र अग्रणी बनाउने योजनाका साथ चुनावी प्रतिवद्धता पत्र सार्वजनिक गरेका हुन्। उनले आफूले गरेका काम र भावी योजना समेट्दै चुनावी प्रतिवद्धता पत्र सार्वजनिक गरे। सुशासन, विकास र समृद्धिको लक्ष्य प्राप्तिका लागि सरकारी कार्यालय प्रशासनिक तथा प्राविधिक कर्मचारीलाई कर्तव्यपरायण, सक्षम र परिणाममुखी बनाइने, प्रशासनिक संयन्त्रलाई भ्रष्टाचार मुक्त बनाइने प्रतिवद्धतापत्रमा उल्लेख छ। सार्वजनिक सेवा प्रवाहलाई विश्वसनीय, पारदर्शी र भरपर्दो बनाउन सबै सरकारी कार्यालयहरूमा विद्युतीय सुशासन प्रणाली कार्यान्वयन गरिने पौडेलले बताए। विकास प्रक्रियामा स्थानीय जनताको सहभागितालाई महत्व दिइने तथा सरकार, निजी क्षेत्र, सहकारी क्षेत्र एवं सामुदायिक क्षेत्रको साझेदारी र सहकार्यलाई प्रवर्द्धन गर्न आवश्यक कानुनी, संस्थागत एवं प्रक्रियागत व्यवस्था मिलाइने उनले बताए। पौडेलले विगतमा रूपन्देहीलाई विकासका दृष्टिले देशकै नमुना बनाउने उद्देश्यका साथ भौतिक पूर्वाधार र मानवीय विकासका क्षेत्रमा महत्वपूर्ण काम अघि बढाएको दावी गरे। गौतमबुद्ध विमानस्थल, बुटवलबेलहिया छ लेन सडक, भुमहीपरासीभैरहवालुम्बिनीतिलौराकोट सडक, तिनाउ र दानव नदीमा दर्जन बढी डबल लेनका मोटरेबल पुलहरू, बुटवलस्थित अन्तर्राष्ट्रिय सम्मेलन केन्द्र आफ्नै पहलमा निर्माण भएको उनले दावी गरे। सम्पन्न भएका आयोजनाहरूको प्रभावकारी व्यवस्थापन गर्ने, निर्माणाधीन आयोजनाहरू सम्पन्न गर्ने र तयारी अवस्थामा रहेका आयोजनाहरू सुरु तथा सम्पन्न गर्ने जिम्मेवारी आएको उनले बताए। त्यस्तै यस्तै बृहत् लुम्बिनी क्षेत्रअन्तर्गतका सहरहरूलाई उच्चस्तरीय एवम् आधुनिक सडक सञ्जालबाट जोडिने र सुविधायुक्त सार्वजनिक यातायात सञ्चालन गर्ने पनि पौडेलको प्रतिवद्धता पत्रमा उल्लेख छ।"
गोबरगाढाको मतपेटिका यसपटक हेलिकोप्टरबाट,"राजविराज : सप्तकोशी नदीको भंगालो क्षेत्रभित्र रहेको सप्तरीको हनुमाननगर कंकालिनी नगरपालिका१३ गोबरगाढाको मतपेटिका हेलिकप्टरबाट ढुवानी हुने भएको छ। सप्तरीका प्रमुख जिल्ला अधिकारी भुपेन्द्र थापाले मतदान सकिँदा साँझ अध्याँरो भइसक्ने र ढुंगा (नाउ)बाट मतपेटिका ल्याउन असुरक्षित भएकाले हेलिकोप्टरको माग गरिएको बताए। हेलिकोप्टरको व्यवस्थाका लागि माग गरिएकोमा निर्वाचन आयोग सकारात्मक देखिएको प्रजिअ थापाले बताए। गत साउनमा सप्तकोसीको बाढीले गोबरगाढास्थित विद्यालय भवन र स्वास्थ्य चौकी क्षेत्र कटान गरेर बगाएपछि नयाँ मतदानस्थल निर्माणका लागि जिल्ला सुरक्षा समितिका पदाधिकारीहरूले स्थलगत अनुगमन गरेर हेलिकप्टरको आवश्यक्ता बोध गरेका हुन्। आगामी निर्वाचन, शान्ति सुरक्षा तथा सेवा प्रवाह लगायतका विषयमा सुरक्षा समितिको टोलीले स्थानीय जनप्रतिनिधि र समुदायसँग छलफल समेत गरेको वडाअध्यक्ष कुशेश्वर यादवले जानकारी दिए। प्रमुख जिल्ला अधिकारी थापाले सुरक्षा निकायलाई मतदान गरेर सकाउने मात्रै नभई मतदानपछि निर्वाचन कार्यालयमा मतपेटिका पुर्याउने, मतगणना गरेर अन्तिम नतिजा सार्वजनिक गर्ने जिम्मेवारी रहेको बताए। सो कार्यका लागि सुरक्षा प्रवन्धका विषयमा जिल्ला सुरक्षा समितिले स्पष्ट योजना बनाएको उनले बताए। सुरक्षा संवेदनशीलता भएपनि स्वच्छ, भयरहित र शान्तिपूर्ण रूपमा निर्वाचन सम्पन्न गर्न विशेष सुरक्षा योजना बनाइएको भन्दै थापाले कानुनको परिधिभित्र रहेर जस्तो सुकै बल प्रयोग हुन सक्ने बताए। सप्तरीमा २९५ मतदान स्थलमध्ये २०८ मतदान स्थल अति संवेदनशील, ८३ मतदान स्थल संवेदनशील र चार मतदान स्थल सामान्य रहेका छन्। सप्तरीका एसपी अविनारायण काफ्लेले निर्वाचन पूर्व, निर्वाचनको दिन र निर्वाचनपश्चात् गरेर सुरक्षा प्रबन्धलाई तीन चरणमा वर्गीकरण गरेर काम गरिरहेको बताए। 'बिहान ७ बजेदेखि राति १० बजेसम्म पनि मतदान स्थलको अनुगमन निरीक्षणको कार्य भइरहेको छ।' उनले भने 'मतदान स्थलको अवस्था र सुधार गर्नुपर्ने विषयमा छलफल र साधनस्रोत जुटाउने काम भइरहेको छ।' प्रहरीका अनुसार मतदान अधिकृत, उम्मेदवारको सुरक्षा तथा प्रचार प्रसारका क्रममा राजनीतिक दलका कार्यकर्ताबीच दोहोरो झडप नहोस् भन्नेतर्फ पहिलो ध्यान केन्द्रित गरिएको छ। सुरक्षा व्यवस्थाका लागि ७ सय ६६ नेपाल प्रहरीसँगै ३ हजार २७८ म्यादी प्रहरीलाई जिल्लाभरी खटाइएको र व्यापक चेकजाँच भइरहेको एसपी काफ्लेले बताए। मतदानका लागि ८७१ प्रहरी थपिने उनले जानकारी दिए। सप्तरीमा निर्वाचन सम्पन्न गर्न प्रहरी र म्यादी प्रहरी बाहेक साढे पाँच सय सशस्त्र प्रहरी, साढे चार सय नेपाली सेना, २१ राष्ट्रिय अनुसन्धानका कर्मचारी र ४ हजार ७९८ कर्मचारीको प्रत्यक्ष सहयोग रहने छ। हाल भारतबाट नेपाल प्रवेश गर्नेहरूको रेकर्ड राख्ने काम भइरहेको छ। यो अवधिमा निर्वाचन अवधिका लागि सात जनाले साना हतियार बुझाएका छन्। सीमा क्षेत्रमा हुन सक्ने अपराध नियन्त्रणका लागि सीमा सुरक्षा व्यवस्थापन लगायतका विषयमा बिहार प्रान्तको सुपौल जिल्ला अधिकारीसँग हालै सप्तरी र सुनसरीका सुरक्षा पदाधिकारीको संयुक्त बैठक सम्पन्न भएको छ। मधुबनी जिल्ला अधिकारीसँग पनि छिटै नै नेपाल भारत सीमा जिल्ला समन्वय समितिको बैठक गरेर आवश्यक छलफल तथा निर्णय गर्न लागिएको प्रजिअ थापाले बताए।"
डडेल्धुराको विकास गर्ने मै हुँ : प्रधानमन्त्री देउवा,"डडेल्धुरा : प्रधानमन्त्री शेरबहादुर देउवाले डडेल्धुराको भित्री मधेसको विकास गर्ने बताएका छन्। आइतबार परसुराम नगरपालिकाको लालढुंगामा आयोजित चुनावी सभालाई सम्बोधन गर्दै प्रधानमन्त्री देउवाले यस्तो बताएका हुन्। 'भित्री मधेश क्षेत्र डडेल्धुराको मुटु हो, यसको विकासका लागि म सधैं लागी पर्नेछु', देउवाले भने। उनले आफूले मात्रै डडेल्धुराको विकास गरेको बताए। 'यहाँको विकास गरेको मैले नै हो, मबाहेक कसले डडेल्धुराको विकास गर्छ? उनले प्रश्न गरे। देउवाले गठबन्धनको सरकार बनेपछि पाँच वर्षसम्म संसद भंग नगर्ने वाचा गरे। 'ओलीले दुईदुई पटक संसद भंग गरे, गठबन्धनलाई जिताउनुस्, गठबन्धनको सरकार पाँच वर्षसम्म भंग हुँदैन', देउवाले भने। कांग्रेसका प्रवक्ता डा प्रकाशशरण महतले मंसिर ४ गतेपछि सरकारको नेतृत्व नेपाली कांग्रेसले गर्ने र देउवा प्रधानमन्त्री हुने बताए। 'मंसिर ४ गतेपछि सरकार पनि नेपाली कांग्रेसको बन्छ, सरकारको नेतृत्व पनि शेरबहादुर देउवाले गर्नुहुन्छ', महतले भने। यसअघि सरकार र सरकारको नेतृत्व बारेमा कुनै छलफल नै नभएको बताएका महतले देउवाको कार्यक्रममा गएर भने यस्तो बताएका हुन्। आइतबार प्रधानमन्त्री देउवाले आफ्नो गृह जिल्लामा प्रचार प्रसार सकेका छन्। देउवा कार्तिक १७ गते आफ्नो निर्वाचन क्षेत्र रहेको डडेल्धुरा गएका थिए। उनले पहिलो दिन डडेल्धुरा सदरमुकामको बागबजारको आमसभा सम्बोधन गरेका थिए। १८ गते नवदुर्गा गाउँपालिकाको बेलापुर र आफ्नो गृहपालिका गन्याधुराको बडाल भन्ने स्थानमा उनले चुनावी सभा गरे। १९ गते अजयमेरु गाउँपालिकाको भद्रपुर र भागेश्वर गाउँपालिकाको रूपालमा, २० गते आलितालको गोदाम र परसुराम नगरपालिकाको लालढुंगामा चुनावी सभा सकेर देउवा धनगढी फर्किएका छन्।"
"थप २८ जनामा कोरोना पुष्टि, सक्रिय संक्रमित ५७०",काठमाडौं : थप २८ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट १८७९ नमूना परीक्षण गर्दा २८ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट १२१९ र एन्टिजेनबाट ६६० नमूनाको परीक्षण गर्दा पीसीआरबाट २६ र एन्टिजेनबाट २ नमूनाको रिपोर्ट पोजिटिभ आएको हो। मन्त्रालयका अनुसार थप १८ जना कोरोनामुक्त भएका छन्। हाल सक्रिय कोरोना संक्रमितको संख्या ५७० पुगेको छ।
मतदातामा भ्रम छर्दै उम्मेदवार,"हेटौंडा : मकवानपुरमा निर्वाचनको प्रचारका क्रममा 'हाम्रो नेपाली पार्टी' का उम्मेदवारहरूबाट मतदातालाई भ्रम सिर्जना हुने गतिविधि भइरहेको पाइएको छ। निर्वाचन आयोगमा १८८ नम्बरमा दर्ता रहेको सो पार्टीका उम्मेदवारहरूले आफूहरू राजनीतिक दलको नभई स्वतन्त्र उम्मेदवार रहेको भन्दै मतदातालाई भ्रम सिर्जना हुने गरी प्रचार गरिरहेका छन्। मकवानपुर प्रतिनिधि सभा क्षेत्र नम्बर१ का उम्मेदवार दिपेन्द्रचन्द ठकुरी, सोही क्षेत्रको प्रदेशसभा (क) का उम्मेदवार किशोर राना र प्रदेशसभा (ख) का उम्मेदवार किशोर अर्यालले घरदैलो अभियानदेखि विभिन्न चुनावी कार्यक्रम र सामाजिक सञ्जालहरूमा समेत स्वतन्त्र 'लौरो अभियान' का उम्मेदवार हौँ भन्दै प्रचार गरिरहेको पाइएको छ। दलको उम्मेदवार बनेर किन स्वतन्त्र भनी प्रचारप्रसार गरेको भन्दै निर्वाचन आयोगको केन्द्रीय कार्यालयले शनिबार सो दलका अध्यक्ष अनन्तराज घिमिरेलाई स्पष्टिकरणसमेत सोधेको थियो। आयोगले आचारसंहिता उल्लंघन गरेकाले जरिवाना किन नगर्नुपर्ने भन्दै २४ घण्टे स्पष्टिकरण सोधेको हो। मकवानपुरका मुख्य निर्वाचन अधिकृत ऋषिराम निरौलाले उम्मेदवारहरूले मतदातालाई उम्मेदवारीको विषयमा स्पष्ट जानकारी गराउनुपर्ने बताए। उम्मेदवारले मतदातालाई भ्रम सिर्जना गर्नु निर्वाचन आचारसंहिता विपरित हुने उनको भनाई छ। उनले अन्नपूर्ण पोस्टसँग भने, हामीलाई गुनासो आइरहेको छ, कुनै उजुरी परेमा वा अनुगमन गर्दा त्यस्तो फेला परेमा हामी कानून बमोजिम कारवाही गर्छौँ। यस विषयमा सो दलका मकवानपुर प्रतिनिधिसभा क्षेत्र नम्बर१ प्रदेशसभा (ख) का उम्मेदवार किशोर अर्यालले आफूहरूले प्रचार सामग्री बनाउँदा दलको नाम छुट्न गएको प्रतिक्रिया दिए। 'हामीले प्रचारप्रसारका लागि थुप्रै सामग्री बनाएका छौँ, कुनै कुनैमा राजनीतिक दलको नाम छुट्न गएको हो। हामी 'हाम्रो नेपाली पार्टीकै उम्मेदवार हौँ,' उनले भने।"
आर्मीको जितमा सुशनको पाँच विकेट,"काठमाडौं : सुशन भारीको पाँच विकेट प्रेरित त्रिभुवन आर्मी क्लबले प्रधानमन्त्री कप पुरुष राष्ट्रिय क्रिकेट प्रतियोगितामा आइतबार गण्डकी प्रदेशलाई ६९ रनले पराजित गरेको छ। मुलपानी क्रिकेट मैदानमा टस हारेर ब्याटिङको निम्तो पाएको आर्मीले ४७४ ओभरमा सबै विकेट गुमाउनुअघि एक सय ६५ रनको योगफल तयार गरेको थियो। जवाफी ब्याटिङमा उत्रिएको गण्डकीले ३३२ ओभरमा सबै विकेट गुमाउँदै ९६ रन मात्रै जोड्न सक्यो। आर्मीको कसिलो बलिङसामु टिक्न नसकेको गण्डकीका लागि समीर कँडेलले ३९ तथा कप्तान विपिन कार्कीले १९ रनबाहेक अन्य ब्याटरले उल्लेख्य प्रदर्शन गर्न सकेनन्। आर्मीका लागि ९ ओभर बलिङ गरेका सुशनले १४ रन खर्चेर दुई मेडनसहित सर्वाधिक पाँच विकेट लिए। यस्तै, कुशल मल्ल र साहब आलमले दुईदुई विकेट लिए। विक्रम शोबले एक विकेट लिएका थिए। पहिलो इनिङमा आर्मीका लागि कप्तान विनोद भण्डारीले ७९ बलमा चार चौका र दुई छक्कासहित ५४ रनको अर्धशतकीय इनिङ खेलेका थिए। यस्तै, भीम शार्कीले ३९ तथा अलिन मल्लले २६ रन बाहेक अन्य ब्याटरले उल्लेख्य प्रदर्शन गर्न सकेनन्। बलिङतर्फ गण्डकीका कप्तान विपिनले १०ओभरमा २३ रन खर्चेर दुई मेडनसहित सर्वाधिक चार विकेट लिएका थिए। यस्तै, कमल परियारले दुई तथा अम्रित गुरुङ, चन्द्र पौडेल र सुभाष भण्डारीले एकएक विकेट लिए। जितसँगै आर्मी सेमिफाइनल नजिक पुगेको छ। समूह 'ए' मा चार खेलबाट सात अंक जोडेको एपीएफ क्लब शीर्ष स्थानमा रहँदा दोस्रो स्थानको गण्डकीको पाँच अंक छ। एक खेल कम खेलेको आर्मीको चार अंक छ। कर्णाली र सुदूरपश्चिम प्रदेशले अंक जोड्न सकेका छैनन्।"
लुम्बिनीसँग ३९ रनले हार्यो प्रदेश १,"काठमाडौं : कप्तान देव खनालको अर्धशतकप्रेरित लुम्बिनी प्रदेशले प्रधानमन्त्री कप एकदिवसीय पुरुष क्रिकेट प्रतियोगितामा आइतबार प्रदेश १ लाई ३९ रनले पराजित गरेको छ। त्रिवि क्रिकेट मैदानमा टस जितेर ब्याटिङ रोजेको लुम्बिनीले निर्धारित ५० ओभरभा आठ विकेट गुमाएर दुई सय ९० रनको योगफल तयार गरेको थियो। दोस्रो इनिङमा दुई सय ९१ रनको लक्ष्यसहित जवाफी ब्याटिङमा उत्रिएको प्रदेश १ ले ४६ ओभरमा सबै विकेट गुमाउनुअघि दुई सय ५१ रन मात्रै बनाउन सक्यो। प्रदेश १ का लागि अंकित सुवेदीले ४८ बलमा १० चौकासहित ५२ रनको अर्धशतकीय इनिङ खेलेका थिए। यस्तै, अर्का ओपनर निरज मुखियाले ३७ बलमा १० चौकासहित ४६ रन बनाएका थिए। यस्तै, कप्तान सिद्धान्त लोहनीले ६० बलमा १० चौका र दुई छक्कासहित ७४ रनको शानदार इनिङ खेले पनि टिमलाई हारबाट जोगाउन सकेनन्। लुम्बिनीका लागि दुर्गेश गुप्ता, बासिर अहमद र कप्तान देवले दुईदुई विकेट लिए। पहिलो इनिङमा लुम्बिनीका लागि कप्तान देवले ९८ बलमा ११ चौकासहित ८९ रनको शानदार इनिङ खेलेका थिए। यस्तै, आकाश त्रिपाठीले ४८ तथा सन्दीप रजालीले ४४ रन जोडेका थिए। विशाल विक्रम केसी ३२ तथा पूर्वकप्तान कृष्ण कार्की ३१ रन बनाएर पेभेलियन फर्किँदा लुम्बिनीले ठूलो लक्ष्य तयार गरेको थियो। प्रदेश १ का लागि बलिङतर्फ दीपक जोशीले सर्वाधिक चार, सार्वन यादवले दुई र लभ कामतले एकएक विकेट लिएका थिए।"
भारतको जितमा सूर्यकुमार र केएल राहुलको अर्धशतक,"मेलबर्न : केएल राहुल र सूर्यकुमार यादवको अर्धशतकप्रेरित भारतले आईसीसी टीट्वेन्टी विश्वकपको समूह 'दुई'को अन्तिम खेलमा जिम्बाब्वेलाई ७१ रनले पराजित गरेको छ। समूह चरणका पाँचमध्ये चार खेलमा जित निकालेको भारतले यसअघि नै सेमिफाइनलमा स्थान बनाइसकेको छ। आइतबार मेलबर्न क्रिकेट मैदानमा टस जितेर ब्याटिङ रोजेको भारतले निर्धारित २० ओभरमा पाँच विकेट गुमाएर एक सय ८६ रनको योगफल तयार गरेको थियो। भारतका लागि ओपनर केएल राहुल ३५ बलमा तीन चौका र तीन छक्कासहित ५१ रनको अर्धशतकीय इनिङ खेलेर पेभेलियन फर्केका थिए। चौथो नम्बरमा ब्याटिङमा उत्रिएका सूर्यकुमार यादवले आक्रामक ब्याटिङ गर्दै २५ बलमा ६ चौका र चार छक्कासहित ६१ रनको अविजित अर्धशतक बनाएका थिए। बलिङतर्फ जिम्बाब्वेका लागि सिन विलियम्सले दुई तथा कप्तान सिकन्दर राजा, रिचार्ड एनग्राभा र ब्लेसिङ मुजराबानीले एकएक विकेट लिएका थिए। दोस्रो इनिङमा ब्याटिङमा उत्रिएको जिम्बाब्वेले १७२ ओभरमा सबै विकेट गुमाउनुअघि एक सय १५ रन मात्रै बनाउन सक्यो। जिम्बाब्वेका लागि रायन बर्लले २२ बलमा पाँच चौका र एक छक्कासहित सर्वाधिक ३५ तथा कप्तान सिकन्दरले ३४ रन जोडेका थिए। अन्य ब्याटरको प्रदर्शन उल्लेख्य रहेन। जिम्बाब्वेका लागि रविचन्द्रन आस्विनले सर्वाधिक तीन तथा हार्दिक पाण्डेया र मोहम्मद सामीले दुईदुई विकेट लिए। यस्तै, अक्षर पटेल, अर्शदीप सिंह र भुवनेश्वर कुमारले एकएक विकेट लिए। यससँगै अस्ट्रेलियामा जारी विश्वकपको सेमिफाइनल समीकरण पूरा भएको छ। समूह 'एक'बाट न्युजिल्यान्ड समूह विजेता र इङ्ल्यान्ड उपविजेताको हैसियतमा अन्तिम चारमा पुगेका छन्। समूह 'दुई'बाट भारत र पाकिस्तानले क्रमशः विजेता र उपविजृेता बन्दै सेमिफाइनलमा स्थान बनाएका छन्। बुधबार हुने पहिलो सेमिफाइनलमा न्युजिल्यान्ड र पाकिस्तान आमनेसामने हुनेछन्। यस्तै, बिहीबार हुने दोस्रो सेमिफाइनलमा भारत र इङ्ल्यान्ड भिड्ने छन्। विश्वकपको फाइनल अर्को आइतबार मेलबर्न क्रिकेट मैदानमा हुनेछ।"
एकैदिन ३ हजार सवारी साधनलाई कारवाही,"काठमाडौं : काठमाडौं उपत्यकामा एकै दिन करिब तीन हजार सवारी साधन कारवाहीमा परेका छन्। काठमाडौं उपत्यका ट्राफिक प्रहरी कार्यालय र मातहतबाट शनिबार २ हजार ९७९ सवारी साधनलाई कारवाही गरिएको हो। जसमा मादक पदार्थ सेवन गरेर सवारी चलाउने २४४, लेनको पालना नगर्ने ३९, रेड लाइटमा गाडी चलाउने ५९, जथाभावी हर्न बजाउने ७४ वटा रहेका छन्। यसैगरी नम्बर प्लेट स्पष्ट नभएको ८८ र अन्य २ हजार ४७५ लाई कारवाही गरिएको ट्राफिक प्रहरीले जनाएको छ।"
स्यानिटरी प्याडले दिएको रोजगारी,"ताप्लेजुङ : ताप्लेजुङको सिरिजंघा गाउँपालिकाका महिलाले महिनावारी भएका बेलामा प्रयोग गरिने स्यानिटरी प्याड बनाउन सुरु गरेका छन्। स्थानीय महिलाहरूले समूह नै बनाएर व्यासायिक रूपमा प्याड बनाउन सुरु गरेका हुन्। उनीहरूलाई गरिबी निवारणका लागि लघु उद्यम विकास कार्यक्रम (मेडपा) ले तालिम दिनुका साथै गाउँपालिकाले अनुदानमा मेसिन उपलब्ध गराएको प्याड उत्पादन सुरु गरेका हुन्। सिरिजंघा स्यानिटरी प्याड उत्पादन समूहकी सिता लिम्बूका अनुसार यसको बजार व्यवस्थापन पनि पालिकाले नै मिलाइदिएको छ। समूहले उत्पादन गरेको प्याड गाउँपालिकाले नै खरिद गरिदिने व्यवस्था गरेको गाउँपालिका अध्यक्ष लालकृष्ण चौहानले बताए। उनका अनुसार समूहलाई पालिकाले अनुदान पनि उपलब्ध गराएको छ। अध्यक्ष चौहानले भने 'बजारको चिन्ता छैन, गाउँपालिका भरिका विद्यालयमा छात्रालाई निःशुल्क प्रदान गरिने कार्यक्रम अन्तर्गत यही उत्पादनको प्रयोग गर्छौँ। यदि यहाँ खपत हुन नसके अन्य पालिकासँग पनि बजारका लागि समन्वय गरिरहेका छौँ।' यहाँ उत्पादन गरिएको प्याड बजारमा पाइने भन्दा फरक रहेको लिम्बूले बताइन्। यसलाई ६ महिनासम्म धोएर प्रयोग गर्न सकिने उनको भनाइ छ। 'स्वास्थ्यको हिसाबले पनि यो लाभदायी हुने रहेछ। हामीले तयार गरेको सामग्री आफैं पनि प्रयोग गरिरहेका छौँ', समूहकी बसन्ती थेबेले भनिन्। समूहमार्फत अहिले दैनिक ७ जना महिलाले प्याड उत्पादन गरिरहेका छन्। 'स्यानिटरी प्याड उत्पादन गुणस्तरीय तथा राम्रो गरिए बजारको अभाव हुँदैन। जिल्ला बाहिरसमेत निर्यात हुनेछ, महिलाका समस्या पनि समाधान हुनेछन्,' गाउँपालिकाका प्रमूख प्रशासकिय अधिकृत स्काई पोखरेलले भने। समूहले तयार गरेको २ हजार ५ सय थान स्यानिटरी प्याड बिक्रीका लागि तयार रहेको बताइएको छ। गाउँपालिकाले स्थानीयलाई तालिमसहित अनुदान दिने र उत्पादित सामग्री पालिकाले नै खरिद गर्ने नीति लिएको छ। सोही कार्यक्रमअनुसार यस आर्थिक वर्षमा मात्रै स्थानीय उद्यमीले उत्पादन गरेको २ हजार ४ सय मिटर ढाकाको कपडा गाउँपालिकाले खरिद गरिदिएको थियो।"
लागुऔषधसहित झापाबाट दुईजना पक्राउ,"झापा : बिर्तामोड नगरपालिका४ बाट अवैध लागुऔषध ब्राउनसुगरजस्तो देखिने पदार्थ १ ग्राम ३ सय मिलिग्रामसहित बाह्रदर्शी गाउँपालिका१ बस्ने २५ वर्षीय दिपेन्द्र राजवंशीलगायत २ जनालाई प्रहरीले पक्राउ गरेको छ । लागुऔषध नियन्त्रण व्यूरो काकडभिट्टा झापाबाट खटिएको प्रहरीले जाँच गर्ने क्रममा उक्त पदार्थसहित फेला पारी उनीहरूलाई पक्राउ गरेको हो । सुर्खेत, भेरीगंगा नगरपालिका१० तोली खोलाबाट अबैध लागुऔषध हेरोइन करिब ३ ग्राम ४४ मिलिग्रामसहित सोही नगरपालिका १३ बस्ने २० वर्षीय किरण चन्दलाई शनिबार दिउँसो प्रहरीले पक्राउ गरेको छ । इलाका प्रहरी कार्यालय छिन्छुबाट खटिएको प्रहरीले नेपालगन्जबाट सुर्खेततर्फ आउँदै गरेको बा४ ख ५३२८ नम्बरको गाडीलाई जाँच गर्ने क्रममा उक्त हेरोइन सहित फेला पारी गाडीमा सवार उनलाई पक्राउ गरेको हो । बाँके, खजुरा गाउँपालिका ७ बठवा चोकबाट अवैध लागुऔषध गाँजा करिब ५० ग्राम सहित सोही गाउँपालिका४ डि गाउँ बस्ने १९ वर्षीय सुशान्त गुरुङलाई शनिबार साँझ प्रहरीले पक्राउ गरेको छ । इलाका प्रहरी कार्यालय धनौलीबाट खटिएको प्रहरीले जाँच गर्ने क्रममा उक्त गाँजासहित फेला पारी उनलाई पक्राउ गरेको हो । उनलाई पक्राउ गरी सोधपुछ गर्ने क्रममा उक्त गाँजा खजुरा गाउँपालिका७ बठवा बस्ने २५ वर्षीय रहिस दर्जीको घरबाट किनी ल्याएको बताएपछि दर्जीको घरबाट थप ६ केजी लागुऔषध गाँजा प्रहरीले बरामद गरेको छ । हाल फरार दर्जीको प्रहरीले खोजी गरिरहेको छ । यस सम्बन्धमा प्रहरीले थप अनुसन्धान गरिरहेको छ ।"
शशांकले भने केरुङ्गे खोलाको समस्या समाधान गर्नेछु,नवलपरासी: नेपाली कांग्रेसका नेता डा शशांक कोइरालाले केरुङ्गे खोलाको समस्या समाधान गर्न आफूले पहल गर्ने प्रतिबद्धता व्यक्त गरेका छन् । नवलपरासी (बर्दघाट सुस्ता पूर्व) कावासोती नगरपालिका वडा नम्बर ४ र ५ जोड्ने केरुङ्गे खोलामा वर्षेनी आउने बाढीले स्थानीयबासीले दुःख पाउँदै आएका छन् । नवलपुर क्षेत्र नम्बर १ बाट प्रतिनिधिसभा सदस्यका उम्मेदवार कोइरालाले केरुङ्गे खोलाको अनुगमन गरी समस्या समाधान गर्ने आश्वासन दिएका हुन् । खोलाको दुबै छेउमा पाँचपाँच सय मिटरको ड्याम बाध्नुपर्नेमा ५० मिटर मात्रै छेकबार लगाइएको छ । स्थानीय रमिला भुजेलले खोलामा ड्याम नहुँदा बर्खामा बाढीले धनजनको क्षति हुनुका साथै स्थानीयवासी डर र त्रासमा बस्नुपर्ने बाध्यता रहेको बताइन ।
एकै कार्यकालका पाटी सचिव चुनावी प्रतिस्पर्धी,"स्याङ्जा: स्याङ्जामा निर्वाचनको प्रतिस्पर्धी दल नेपाली कांग्रेस र नेकपा एमाले हो। यहाँ विभिन्न राजनीतिक दलका उम्मेदवार भए पनि यहाँको प्रतिस्पर्धा भनेको बिगतदेखि कांग्रेस र एमालेबीच नै हुदै आएको छ। यसपटक पनि चुनावी मैदानमा यी नै दल छन्। कांग्रेस, माओवादी र एकीकृत समाजवादी सम्मिलित लोकतान्त्रिक बामगठबन्धन र नेकपा एमाले घोषित रुपमा चुनावी मैदानमा उत्रिएका छन्। मंसिर ४ मा हुने निर्वाचनमा स्याङ्जा प्रतिनिधिसभा क्षेत्र नम्बर १ अन्र्तगत प्रदेशसभा २ मा नेपाली कांग्रेसका पूर्वसचिव र नेकपा एमालेका पूर्व सचिवबीच चुनावी प्रतिस्पर्धा छ। संस्थामा सचिव पद महत्वपूर्ण मानिन्छ। कुनै समयमा राना र पौडेल कांग्रेस र नेकपा एमालेका जिल्ला सचिव थिए। एउटै कार्यकालमा सचिव हुने मौका पाएका उनीहरु जिल्ला स्तरीय कार्यक्रम वा आवश्यक निर्णयमा उनीहरु सँगसँगै हुन्थे । तर, अहिले कांग्रेस पाटीका पूर्वसचिव राना र एमालेका पूर्वसचिव पौडेलबीच प्रदेशसभा सदस्यको चुनावी प्रतिस्पर्धा छ। राना कांग्रेसका निवर्तमान् कार्यवाहक सभापति पनि हुन्। कांग्रेस र एमालेको सांगठनिक संरचनालगायत जिल्लाभरको आ आफ्ना दलीय अवस्थाका बारेमा जानकार दुवै जना एउटै प्रदेशसभाका उम्मेदवार बनेका छन्। कांग्रेसतर्फका उम्मेदवार राना पहिलो पटक चुनावमा भिड्दै छन् भने एमालेतर्फका पौडेल आँधीखोला गाउँपालिकाका पूर्वअध्यक्ष हुन्। बौद्धिक तथा तार्किक शैलीमा प्रस्तुत हुने रानाले ५ हजार युवालाई रोजगार दिने लक्ष्य सहितका बहुउदेश्यीय योजनालाई चुनावी एजेण्डा बनाएका छन्। फेदिखोला गाउँपालिकालाई मिनी सिटीको रुपमा अघि बढाउने, आँधीखोला करिडोरसहित ओभरहेड ब्रीज, रंगशाला, अर्जुनचौपारीलाई पर्यटकीय हब, पुतलीबजारलाई अन्य शहरसँग जोड्नेगरी उद्योग, व्यवसाय प्रवद्र्धन र सीप तथा आयमूलक कार्ययोजना बनाएको जनाए। उनले भने, स्वास्थ्य, शिक्षा, सडक, खानेपानी, पर्यटन र कृषि लगायतका क्षेत्रहरु प्राथमिकतामा छन्। यसैगरी, पालिका सञ्चालनको ५ वर्षे अनुभव सँगालेका पौडेलले तीन पुस्तालाई गाउँमै अड्याउने वातावरण सिर्जना गर्ने लगायतका योजनालाई चुनावी एजेण्डा बनाएका छन्। विदेश गएका युवालाई गाउँमै फर्काउने र स्वरोजगार सृजना गर्ने योजना उनले बताए। उनले भने, गाउँपालिकाको अध्यक्ष भई काम गरेका अनुभवको उपयोग गर्दै बाँकी रहेका अधुरा काम पुरा गर्नेछु। राना पुतलीबजार नगरपालिका ४ का बासिन्दा हुन भने पौडेल आँधीखोला गाउँपालिका २ का। दुबै विद्यार्थी कालदेखि नै राजनीतिमा क्रियाशील छन्। यस प्रदेशमा पुतलीबजार ३, ४, ५, ६, १३ र १४ वडा सहित फेदीखोला गाउँपालिका, आधीखोला गाउँपालिका, अर्जुनचौपारी गाउँपालिका पर्छ। यहाँ ५४ मतदानस्थल र ८५ मतदान केन्द्र निर्धारण गरिएको छ। यहाँ ६४ हजार ८५४ मतदाता छन्। तीमध्ये ३२ हजार १२१ पुरुष, ३२ हजार ७३२ महिला र १ अन्य हुन। वैशाखमा सम्पन्न स्थानीय निर्वाचनको मत हेर्दा यस प्रदेशसभामा नेपाली कांग्रेससहित लोकतान्त्रिक बामगठबन्धनको मत बढी देखिन्छ। तर, दुवै जनाले भने आआफुले निर्वाचन जित्ने दावी गर्दै चुनावी प्रचार प्रसारमा हिँडेका छन्। यस प्रदेशमा २०७४ सालको प्रदेशसभा निर्वाचनमा नेकपा एमालेका मिनप्रसाद गुरुङले २० हजार २४८ मत पाई विजयी भएका थिए भने उनका प्रतिस्प्रधी नेपाली कांग्रेसका उम्मेदवार तुलसी गिरीले १४ हजार ५ सय १० मत पाएका थिए। गुरुङ बामगठबन्धनका साझा उम्मेदवार थिए भने गिरी कांग्रेसका उम्मेदवार थिए।"
पोसाक बिनाका म्यादी खटिँदा स्थानीय सशंकित,"रौतहट : निर्वाचन आउन करिब २ साता बाँकी रहदासम्म पनि रौतहटका म्यादी प्रहरीले पोसाक पाएका छैनन्। आउँदो मंसिर ४ गते हुने प्रतिनिधिसभा र प्रदेश सभाको चुनावका लागि खटिएका म्यादी प्रहरीले औपचारिक पोसाक नपाएका हुन्। म्यादी प्रहरीको पोसाक नहुँदा उनीहरू सर्वसाधारण झै एउटा लौरो बोकेर सडकमा उभिइरहेको भेटिन्छन्। जिल्ला प्रहरी कार्यालय रौतहटका अनुसार निर्वाचन सुरक्षाका लागि रौतहट जिल्लामा २ हजार ९ सय ३९ जना म्यादी प्रहरी खटाइएको छ। शारीरिक तन्दुरुस्ती, लिखित, मौखिक लगायतका परीक्षा उतीर्ण गरेकाहरूलाई सामान्य तालिमपश्चात् असोज ३० गतेदेखि ड्युटीमा खटाइएको थियो। गत स्थानीय तहको निर्वाचनमा खटिएका म्यादी प्रहरीले भने पुरानै पोसाकमा ड्युटी गरिरहेका छन्। बाँकी म्यादी प्रहरी चप्पल लगाएर, पोसाकबिना नै चोक चौराहामा खटिएका छन्। ८१० जनाको समूहमा हातमा लौरो बोकेर टोल, चोक, बजार घुम्दा म्यादी प्रहरी हो हैन झुक्किने गरेको स्थानीय बताउँछन्। जिल्ला प्रहरी कार्यालयले छिटोभन्दा छिटो उनीहरूलाई पोसाकको व्यवस्था गर्नुपर्ने माग गर्दै आएको छ। पोसाक बिनानै ड्यूटी गर्नुपर्दा आफूहरूलाई पनि असहज हुने र धेरैले नपत्याउने गरेको एक म्यादी प्रहरीले बताए। पटक पटक पोसाकका बारेमा प्रहरी अधिकारीहरूसँग माग राख्दा भोलिभोलि भनेर टार्ने गरेको उनीहरूको गुनासो छ। प्रहरी प्रमुख वीरबहादुर बुढा मगरले केही दिनभित्रै म्यादी प्रहरीलाई पोसाकको व्यवस्था गरिने बताए।"
मोटरसाइकल दुर्घटना हुँदा एक जनाको मृत्यु,"काठमाडौं : भक्तपुरको मध्यपुर ठिमी नगरपालिका१, लोकन्थली चोक नजिकै गएराति मोटरसाइकल दुर्घटना हुँदा एक जनाको मृत्यु भएको छ। मृत्यु हुनेमा मोटरसाइकल चालक गठ्ठाघर बस्ने सिन्धुपाल्चोकको भोटेकोशी गाउँपालिका२ का २७ वर्षीय पुण्यबहादुर बोहरा रहेका छन्। दुर्घटनामा गम्भीर घाइते भएका बोहराको उपचारका क्रममा गठ्ठाघरस्थित नागरिक अस्पतालमा मृत्यु भएको प्रहरी वृत्त ठिमीले जनाएको छ। काठमाडौँबाट भक्तपुरतर्फ जाँदै गरेको प्रदेश ३०२०१२ प ६३३५ नम्बरको मोटरसाइकललाई गएराती सवा १० बजे नम्बर खुल्न नसकेको सवारी साधनले ठक्कर दिएको थियो। ठक्कर दिएर फरार रहेका मोटरसाइकल सहित फरार रहेका चालकको खोजी भइरहेको छ।"
हैजा नियन्त्रण गर्न विश्व स्वास्थ्य सङ्गठनद्वारा सहयोगको आग्रह,एजेन्सी: विश्व स्वास्थ्य सङ्गठनले लेबनानमा हैजाको नियन्त्रण गर्न आर्थिक सहयोगको अपिल गरेको छ । लेबनानमा केही समययता हैजाको प्रकोप बढेकाले सो सङ्गठनले सहयोगका लागि अपिल गरेको हो । हैजासहित अन्य जनस्वास्थ्यका समस्याको समाधान गर्न एक करोड दुई लाख अमेरिकी डलर बराबरको आर्थिक सहयोग आवश्यक रहेको जनाएको छ। लेबनान हाल आर्थिक सङ्कटमा परेको र यहाँ शुद्ध खानेपानी र सरसफाईका लागि ठूलो रकमको आवश्यक परेको भन्दै यसका लागि हाल लेबनानलाई सो आर्थिक सहयता चाहिएको विश्व स्वास्थ्य सङगठनले जनाएको छ । विश्व स्वास्थ्य संगठनका लेबनान प्रमुख अब्दिनाकिर अबुदकरले लेबनान आर्थिक समस्यामा परेको अहिलेको अवस्थामा यहाँ हैजा फैलिइरहेको देखिएकोले यसको नियन्त्रणका लागि सहयोगको याचना गरिएको बताए । लेबनानमा केही महिनायता फैलिएको हैजाबाट दुई हजार पाँच सयभन्दा बढी प्रभावित भएका छन् । अहिले पनि यहाँ चार सय १६ जना हैजाका बिरामी छन् । लेबनानका स्वास्थ्य अधिकारीले दिएको जानकारीअनुसार हाल यहाँ १८ जनाको हैजाबाट ज्यान गएको छ । गत अक्टोबरको पहिलो हप्ता यहाँ हैजा देखिएको थियो र अहिले पनि यसको प्रकोप बढ्दो छ । समयमै हैजाको नियन्त्रण नगर्दा यहाँ यसले महामारीको रुप लिने त्रास भएकाले विश्व स्वास्थ्य सङ्गठनले तत्कालै नियन्त्रणका लागि आवश्यक उपाय अवलम्बन गर्न लेबनान सरकार र सबैसँग अपिल गरेको हो । विश्व स्वास्थ्य सङ्गठनले अफ्रिकामा देखिएको इबोला र लेबनानको हैजा नियन्त्रणका लागि सबैसँग अपिल गरेको छ । केही अफ्रिकी देशमा पछिल्ला केही महिनायता इबोलाको प्रकोप बढेको छ ।
हाम्रो नेपाली पार्टीले ल्यायो चुनावी प्रतिवद्धता,काठमाडौंः हाम्रो नेपाली पार्टीले चुनावी प्रतिवद्धता सार्वजनिक गरेको छ । काठमाडौंमा एक कार्यक्रमको आयोजना गरी आगामी मंसिर ४ मा हुने निर्वाचनका लागि प्रतिवद्धता पत्र सार्वजनिक गरेको हो । पार्टी प्रवक्ता रोहन कार्कीले देशलाई समृद्ध बनाउन र युवाका आकांक्षा पुरा गर्न लौरो अभियान जन्मिएको बताए । उनले ठूला दलहरुले अहिले घोषणापत्र होइन माफीपत्र ल्याउनुपर्ने बताए ।
बदर मत घटाउन लमजुङमा नमुना मतदान अभियान,"बेंसीसहर : लमजुङमा बदर मत घटाउन सबै पालिकामा नमुना मतदान अभ्यास गरिने भएको छ । जिल्लाका ८ पालिका मध्ये सदरमुकाम बेंसीसहरबाट मतदानको नमुना अभ्यास सुरु गरिएको छ। मतदाता शिक्षा प्रभावकारी बनाएर बदर मत कम गराउन नमुना अभ्यास गरिएको जिल्ला निर्वाचन अधिकारी नारायणप्रसाद सापकोटाले जानकारी दिए । सापकोटका अनुसार २३ गतेसम्म जिल्लाका ८ वटै स्थानीय तहमा नमुना मतदानको अध्यास गरिने छ। बेंसीसहरको फूलबारी मञ्चमा शनिबार ३८ जनाले नमुना मतदान गरेकोमा ९ मत बदर भएको छ। २९ मत सदर भएको छ। नमुना मतदान अभ्यासमा केही नागरिक, म्यादी प्रहरी र पत्रकारसमेत सहभागी थिए। लमजुङमा कात्तिक १८ मा स्थानीय तहका निर्वाचन सम्पर्क अधिकारीलाई तालिम दिएपछि मतदाता शिक्षा कार्यक्रम सुरु भएको छ । मंसिर १ सम्म प्रत्येक पालिकाको वडामा स्वास्थ्य स्वयंसेविकाले घरदैलो गरेर मतदाता शिक्षा प्रदान गर्नेछन्। हरेक स्थानीय तहमा प्रमुख प्रशासकीय अधिकृतको संयोजकत्वमा मतदाता शिक्षा समन्वय समिति रहेको हुन्छ। वडा सचिवको संयोजकत्वमा मतदाता शिक्षा सञ्चालन समिति छ। उक्त समितिले वडा तहमा मतदाता शिक्षा प्रभावकारिताबारे अनुगमन गर्ने, सचेत र मतदाता शिक्षा प्रभावकारी रूपमा सञ्चालन नगर्ने कर्मचारीलाई कारबाही गर्नेसम्मको अधिकार दिएको हुन्छ। निर्वाचन कार्यालयका सूचना अधिकारी जिबाखर शर्माका अनुसार २० गते मध्यनेपाल नगरपालिकाको भोर्लेटारमा र क्व्होलासाोथार गाउँपालिकाको मालिङमा, २१ गते दोर्दीको नौथर शेरामा र मर्स्याङी गाउापालिका ८ को पञ्चविचार आवासीय विद्यालयमा, २२ गते दूधपोखरी गाउापालिकाको जोर्नेमा, २३ गते सुन्दरबजार नगरपालिका ६ को शान्ति निकेतन आवासीय मावि र राइनास नगरपालिकाको तिनपिप्लेमा नमुना मतदान अभ्यास गर्ने कार्यक्रम छ। मुख्य निर्वाचन अधिकृत शिवप्रसाद खनालले मत बदर घटाउन मतदाता शिक्षालाई प्रभावकारी बनाउने बताए । एउटा मात्रै प्रतिनिधि सभा रहेको लमजुङमा ६५ हजार २ सय ७१ महिला र ६८ हजार २ सय ८८ पुरुष गरी कुल १ लाख ३३ हजार, ५ सय ५९ मतदाता रहेका छन् । प्रदेशसभा १ मा ६३ हजार ५ सय ७५ जना मतदाता छन भने, प्रदेशसभा २ मा ६९ हजार ९ सय ८४ मतदाता रहेका छन्।"
बाल यौन दुरूपयोग गरेको अभियोगमा युवक पक्राउ,ओखलढुङ्गा : १५ वर्षीया किशोरीलाई बाल यौन दुरूपयोग गरेको अभियोगमा सुनकोशी गाउँपालिका ८ बस्ने २१ वर्षीय यसु श्रेष्ठ भन्ने इन्द्रबहादुर श्रेष्ठलाई शनिबार दिउँसो प्रहरीले पक्राउ गरेको छ । श्रेष्ठले ती किशोरीलाई बिहीबार साँझ बाल यौन दुरुपयोग गरेको भन्ने उजुरीको आधारमा प्रहरी चौकी कोषाहाटबाट खटिएको प्रहरीले उनलाई पक्राउ गरेको हो । घटनाबारे प्रहरीले थप अनुसन्धान गरिरहेको छ ।
चुनाव बिथोल्न विप्लव नेकपाले घोषणा गर्यो आन्दोलनका कार्यक्रम,"काठमाडौंः नेत्रविक्रम चन्द 'विप्लव' नेतृत्वको नेपाल कम्युनिष्ट पार्टीलगायत तीन कम्युनिष्ट पार्टीले आसन्न निर्वाचनको विरोध गर्दै संघर्षका कार्यक्रम सार्वजनिक गरेका छन् । आइतबार काठमाडौंमा पत्रकार सम्मेलन गर्दै नेकपालगायत ऋषि कट्टेल नेतृत्वको नेकपा, आहुति नेतृत्वको वैज्ञानिक समाजवादी कम्युनिष्ट पार्टी नेपालले निर्वाचनको विरोधमा संयुक्त कार्यक्रम सार्वजनिक गरेका हुन्। आगामी मंसिर ४ गते हुने निर्वाचन खारेजीबहिष्कारको निर्णय गर्दै उनीहरुले आफूहरुको आन्दोलनमा सक्रिय सहभागीता जनाउन आह्वान पनि गरेका छन् । उनीहरुले निर्वाचनको विरोधमा कार्तिक २४ देखि ३० गतेसम्म काठमाडौंलगायत बुटवल, इटहरी, बर्दिवास, पोखरा, सुर्खेत र धनगढीमा राजनीतिक सभा गर्ने जनाएका छन् । कार्तिक २६ देखि ३० गतेसम्म देशका विभिन्न स्थानमा कोणसभा र विरोध प्रदर्शन गरिने वैज्ञानिक समाजवादी कम्युनिष्ट पार्टीका महासचिव आहुतिले जानकारी दिए । उनले अहिलको व्यवस्थाको विरुद्धमा र नयाँ व्यवस्थाको सुरुवातका लागि आफूहरुको संघर्ष भएको बताए ।नेकपाका प्रवक्ता प्रकाण्डले क्रान्तिपछि उपलब्ध भएका जनताको अधिकारहरु एकपछि अर्को गरि कटौटी हुने गएकाले अहिलेको व्यवस्थाप्रति आफूहरुको आन्दोलन भएको बताए । मुलुकमा भ्रष्टाचार व्याप्त हुँदै गएको, सामाजिक असुरक्षा हुँदै गएको उनको भनाइ छ । पत्रकार सम्मेलनमा नेकपाका अध्यक्ष ऋषि कट्टेलले चुनाव बहिष्कार र आन्दोलनमार्फत् सत्ताको विरुद्ध निरन्तर जनक्रान्तिको बाटोमा देशलाई अघि बढाएर जनताको राज्य सत्ता निर्माणमा लाग्ने बताए ।"
जात्रा मनाउन दार्चुलाको शैल्यशिखर र मालिकार्जुनमा दुई दिन सार्वजनिक बिदा,"दार्चुला : दार्चुलाको शैल्यशिखर नगरपालिका र मालिकार्जुन गाउँपालिकाले दुई दिन सार्वजनिक बिदा दिएको छ । राष्ट्रको सातौं धामको रुपमा परिचित मालिकार्जुन धाममा जात्रा मनाउन सार्वजनिक बिदा दिइएको दुवै स्थानीय तहहरुले सूचना प्रकाशन गर्दै जानकारी दिएका छन् । आज र भोलि मालिकार्जुन धाममा जात्रा लाग्ने भएकाले नगरपालिका र गाउँपालिका क्षेत्रभित्रका सरकारी तथा गैरसरकारी निकाय, शिक्षण संस्था लगायत बन्द रहने सूचनामा उल्लेख गरिएको छ । मालिकार्जुन धाममा कार्तिक शुक्ल त्रयोदशी र चतुर्दशीका दिन मेला लाग्ने गर्दछ । सो मेलामा नेपालका मात्रै नभएर भारतीय दर्शनार्थीहरु समेत पुग्ने गरेका छन् । शैल्य मालिकार्जुनको दर्शन गरेमा मनोकामना पूर्ण हुने जनविश्वास रही आएको छ । दार्चुलाको महाकाली अगरपालिकाका ७,८, र ९ न वडामा संचालित विद्यालयहरुमा पनि बिदा दिइएको श्री माल्कार्जुन नमुना मावि धापका प्रधानाध्यापक सुन्द्रसिंह बुढाथोकीले बताए ।"
"तान्जेनियामा विमान दुर्घटना, १५ जनाको सकुशल उद्धार",एजेन्सी: तान्जेनियामा विमान दुर्घटना भएको छ । बुकोबा विमानस्थल जाँदै गर्दा भिक्टोरिया तालमा विमान दुर्घटनामा परेको हो । आज दुर्घटनामा परेको विमानमा कति यात्रु सवार थिए भन्ने खुलेको छैन । तर दुर्घटनास्थलबाट १५ जनाको सकुशल उद्धार भएको छ । उद्धार कार्य जारी रहेको र घटनाको विस्तृत विवरण आउन बाँकी रहेको तान्जेनियन सञ्चार माध्यमले जनाएका छन् ।
"नेप्से ४३ अंकले बढ्यो, लघुवित्तको सेयरमा लगानीकर्ता ओइरिए","काठमाडौं : सेयर कारोबारको पहिलो दिन आइतबार नेप्से परिसूचक दोहोरो अंकले वृद्धि भएको छ। दोहोरो अंकले नेप्से बढेसँगै सेयर कारोबार रकम पनि वृद्धि भएको छ। अघिल्लो साताको अन्तिम कारोबार दिन बिहीबार नेप्से १६१४ अंकले ओरालो लागेको थियो। सो दिन कारोबार रकम १ अर्बबाट तल झरेको थियो। आज नेप्से परिसूचक ४३२० अंकले बढेर १९६५३६ विन्दुमा पुगेको छ। सेन्सेटिभ एन्डेक्स ८०९ अंकले बढेर ३८७  ५२ विन्दुमा अडिएको छ। नेप्से बढेसँगै डेढ अर्बमाथिको सेयर कारोबार भएको छ। २२८ कम्पनीको ३९ लाख १३ हजार ५७३ कित्ता सेयर १ अर्ब ५४ करोड ८० लाख ३२ हजार ५६२ रुपैयाँमा खरिदबिक्री भयो। यसदिन लघुवित्तको सेयरमा लगानीकर्ताको आकर्षण देखियो। ४ लघुवित्तको सेयर सकारात्मक सर्किट लेभलमा कारोबार भएको छ। जलपा सामुदायिक लघुवित्त ,मुनषी लघुवित्त, नेष्डो समृद्धि लघुवित्त र उपकार लघुवित्तको सेयर मूल्य सकारात्मक सर्किट लेभलमा कारोबार भयो। यसैगरी उन्नति सहकारी लघुवित्त वित्तीय,स्वेत गंगा हाइड्रोपावर र कनकामना स्मार्ट लघुवित्त वित्तिय संस्थाको ९ प्रतिशत माथि सेयर मूल्य बढ्यो। कारोबार रकमका आधारमा नेष्डो समृद्धि लघुवित्त शीर्षस्थानमा रह्यो। सो कम्पनीको १० करोड बढिको सेयर कारोबार भयो। कारोबारमा आएका १३ समूहमध्ये १२ को सूचक बढ्यो भने १ को घट्यो। यसदिन माइक्रो फाइनान्स समूहको सर्वाधिक ४५८ प्रतिशतले बढ्यो। फाइनान्सको ४०८, अदर्शको ४०५ प्रतिशतले बढ्दा मनु एन्ड प्रोको ३८१ र हाइड्रोपावरको परिसूचक ३२५ प्रतिशतले वृद्धि भयो। १२ समूहको परिसूचकमा हरियाली छाउँदा म्युचुअल फन्डको मूल्य भने ओरालोतिर लाग्यो।"
स्वास्थ्य सेवामा सबै नागरिकको सहज पहुँच हुनुपर्छ : राष्ट्रपति भण्डारी,"सोलुखुम्बु : राष्ट्रपति विद्यादेवी भण्डारीले स्वास्थ्य सेवामा सबै नागरिकको सहज पहुँचमा राज्यले जोड दिनुपर्ने बताएका छन्। विश्वको सर्वोच्च शिखर सगरमाथा जाने मार्ग सोलुखुम्बुको खुम्बु पासाङल्हामु गाउँपालिका३ फाक्दिङमा आइतबार १५ शय्याको 'हिमालयन शेर्पा अस्पताल'को उद्घाटन गर्दै उनले संविधानमै स्वास्थ्य सेवा लिन पाउने सबै नागरिकको हक स्थापित गरिएकाले स्वास्थ्यमा सबैको पहुँच हुनुपर्ने बताइन्। राष्ट्रपति भण्डारीले राज्यले स्वास्थ्य र शिक्षामा विशेष जोड दिनुपर्ने बताए। स्थापित यस अस्पतालबाट स्थानीय नागरिकका साथै आन्तरिक र विदेशी पर्यटकलाई ठूलो मद्दत पुग्ने पनि उनले बताइन्। अस्पताललाई आवश्यक पूर्वाधार र जनशक्ति व्यवस्थापनमा ध्यान दिन पनि उनको आग्रह छ। यसका लागि स्थानीय तहको सहयोग जरुरी भएको राष्ट्रपति भण्डारीको भनाइ थियो। सामाजिक भावना राखी गाउँमै अस्पाताल खोलेर स्थानीयलाई निःशुल्क सेवा दिने काम सराहनीय भएको उनले बताइन्। नजिकै अन्य अस्पताल नहुँदा सुत्केरीले पाउने पीडा कम गर्न अस्पतालबाट सहयोग पुग्नेमा आफू आशावादी रहेको राष्ट्रपति भण्डारीले विश्वास व्यक्त गरिन्। स्तरीय स्वास्थ्य सेवा प्राप्त गर्ने नागरिकको अधिकारलाई अस्पतालले प्रत्याभूति गरेको उल्लेख गर्दै उनले सरकार, निजी क्षेत्र र दातासित सहकार्य र समन्वय गरी अघि बढ्नुपर्ने सुझाव दिइन्। पछिल्लो समय जलवायु परिवर्तनका कारण गगनचुम्बी सेता हिमाल काला पहाडमा परिणत भइरहेकोप्रति चिन्ता व्यक्त गर्दै राष्ट्रपति भण्डारीले त्यसतर्फ सचेत जरुरी रहेको बताइन्। वैज्ञानिक अध्ययन अनुसन्धानका साथै आफ्नै आँखाले पनि जलवायु परिवर्तनको असर प्रत्यक्ष रूपमा देख्न पाइएको उनको भनाइ थियो। वातावरण जोगाउन राष्ट्रिय तथा अन्तर्राष्ट्रिय पक्ष सबैले मिलेर काम गर्नुपर्नेमा उनले जोड दिइन्। राष्ट्रियसभाका सदस्य सोनाम गेल्जेन शेर्पा स्वास्थ्य सेवा सबैको मौलिक अधिकार भएको बताइन्। अबका दिनमा उपचारमा मात्र ध्यान केन्द्रित नगरी स्वास्थ्य शिक्षामा ध्यान आवश्यक भएको उनले बताइन्। नागरिकलाई बिरामी हुन नदिनु नै प्रमुख कुरा भएको उल्लेख गर्दै त्यसतर्फ सबै सचेत हुन आवश्यक भएको बताइन्। आर्थिक अवस्था कमजोर भएको गाउँपालिकामा बिरामी उपचार गर्न समस्या भएका बेला अस्पताल स्थापना हुँदा स्थानीयलाई राहत मिलेको उनले उल्लेख गरिन्। सबैभन्दा बढी फाइदा स्थानीयका साथै यहाँ घुम्न आउने पर्यटकलाई भएको उनको भनाइ थियो।"
प्रचण्डको निर्वाचन क्षेत्रमा तोकिए कमाण्डर र सहकमाण्डर,काठमाडौं: नेकपा माओवादीका अध्यक्ष पुष्पकमल दाहाल प्रचण्ड यतिबेला चुनावी प्रचार लगायतका कार्यक्रममा गोरखामा निक्कै व्यस्त छ । राजनीतिक परिवर्तनमा ठूलो भूमिका खेलेको गोरखाली भूमिबाट उम्मेदवार बन्दा खुसी लागेको बताउने प्रचण्डले जित निश्चित भएको दावी गर्दै आएका छन् । यता पार्टीले प्रचण्डको चुनावी अभियानलाई सशक्त बनाउन निर्वाचन परिचालन कमिटी नै गठन गरेको छ । प्रचण्डको निर्वाचन क्षेत्रमा सुदीप नगरकोटीको कमाण्डरमा निर्वाचन परिचालन कमिटी बनाइएको हो । नगरकोटी वाईसीएलका केन्द्रीय सचिव पनि हुन् । त्यस क्षेत्रको निर्वाचन परिचालन कमिटीको सहकमाण्डर धिरज उपरकोटी तोकिएका छन् ।
रुसविरुद्ध युद्ध लडने क्रममा युक्रेनमा ताइवानी नागरिकको मृत्यु,लण्डन : रुस र युक्रेनको जारी युद्धमा एक ताइवानी नागरिकको मृत्यु भएको छ । रुसविरुद्ध युद्ध लडन युक्रेन पुगेका ताइवानी नागरिक त्सेङ शेङ कुअङको मृत्यु भएको समाचार बीबीसीले समाचार लेखेको छ । ताइपेइनस्थित विदेश मन्त्रालयले पनि युक्रेनरुसको युद्धमा ताइवानी नागरिकको मृत्यु भएको पुष्टि गरेको छ । युक्रेनी फिल्ड कमाण्डरले स्वयंसेवकका रुपमा रुसविरुद्ध युद्ध लडिरहेका ताइवानी नागरिकको मृत्यु भएको जनाएका छन् । उनी युक्रेनमा स्वयंसेवक सैनिकहरुको बटालियनमा कार्यरत थिए । मृत्युको आधिकारिक कारण नखुले पनि युक्रेनको पूर्वी सहर लुहान्स्कमा लडाइको क्रममा उनी घाइते भएका थिए। उपचारका क्रममा उनको निधन भएको अन्तराष्ट्रिय सञ्चारमाध्यमहरुले समाचार लेखेका छन् ।
नयाँदिल्लीका ८० प्रतिशत परिवार वायु प्रदूषणको चपेटामा,"नयाँदिल्ली: भारतको नयाँदिल्लीका ८० प्रतिशत परिवार वायु प्रदूषणको चपेटामा परेका छन् । केन्द्रीय राजधानी नयाँदिल्लीमा वायु प्रदूषणमा भएको वृद्धिले स्वास्थ्य जोखिम बढाइरहेका बेला सार्वजनिक भएको एक सर्वेक्षणले महानगर र आसपासका क्षेत्रमा बसोबास गर्ने करिब ८० प्रतिशत परिवार वायु प्रदुषणसँग सम्बन्धित रोग भएको देखाएको हो । वायुको गुणस्तर सूचकाङ्कले गम्भीरतह पार गरेको वर्तमान सन्दर्भमा सार्वजनिक भएको नयाँ सर्वेक्षण र त्यसका निष्कर्षलाई महत्वपूर्ण मानिएको छ । सर्वेक्षणका निष्कर्षलाई उद्धृत गर्दै बिजनेस स्ट्यान्डर्ड दैनिकले छापेको समाचारअनुसार नयाँदिल्ली र वरपरका क्षेत्रमा बसोबास गर्ने प्रत्येक पाँच परिवारमध्ये चारले प्रदूषणसम्बन्धित रोगको शिकार भएको अनुभव गरिरहेको छन् । उनीहरूमध्ये १८ प्रतिशतले डाक्टर वा अस्पताल गएर रोगको निदान एवम् उपचार खोजेका छन् । नोएडा, गाजियाबाद, गुरुग्राम र फरीदाबाद नजिकका सामुदायिक सामाजिक सञ्जाल र स्थानीय समूहहरूसँगको सभागितामा गरिएको सर्वेक्षणमा १९ हजार जनालाई समेटिएको थियो । असी प्रतिशतले प्रदूषणका कारण धेरै समस्या सामना गरिरहेको बताए भने सात प्रतिशतले प्रदूषणबाट आफ्नो स्वास्थ्यमा कुनै समस्या नभएको बताएका छन् ।"
पाकिस्तानलाई छैठौं पटक सेमिफाइनलमा पुर्याउन अफ्रिदीको करिअरकै उत्कृष्ट बलिङ,"एडेलेड : शाहीन साह अफ्रिदीको टीट्वेन्टी करिअरकै उत्कृष्ट बलिङको मद्दतमा समूह दुईको अन्तिम खेलमा बंगलादेशलाई पाँच विकेटले पराजित गर्दै पाकिस्तानले विश्वकपको सेमिफाइनलमा स्थान बनायो। आइतबार बिहान भएको खेलमा दक्षिण अफ्रिकाले नेदरल्यान्ड्सविरुद्ध अप्रत्यासित पराजय भोगेपछि पाकिस्तानसामु सेमिफाइनल पुग्ने सम्भावना बाँकी थियो। गर या मरको अवस्थामा पुगेको पाकिस्तानले बंगलादेशविरुद्ध सहज जित निकाल्दै लगातार छैठौं पटक विश्वकपको सेमिफाइनलमा स्थान बनाएको हो। बंगलादेशविरुद्धको निर्णायक खेलमा पाकिस्तानी युवा बलर अफ्रिदीले उत्कृष्ट बलिङ गरे। प्लेयर अफ दी म्याच चुनिएका अफ्रिदीले आफ्नो क्वोटाको पूरा चार ओभरमा २२ रन मात्रै खर्चेर चार विकेट लिएका थिए। जुन उनको टीट्वेन्टी करिअरकै उत्कृष्ट फिगर हो। यसअघि उनले जारी विश्वकपमै दक्षिण अफ्रिकाविरुद्ध १४ रन खर्चेर तीन विकेट लिएका थिए । जुन छोटो फर्म्याटमा उनको उत्कृष्ट फिगर थियो। सोमबार एडेलेड ओभलमा अफ्रिदीले बंगलादेशी ओपनर लिटोन दासलाई शान मसुदको हातबाट क्याच गराएका थिए । यस्तै, बंगलादेशी विकेटकिपरब्याट्सम्यान नुरुल हसनलाई मोहम्मद ह्यारिसको हातबाट र तास्किन अहमदलाई कप्तान बाबर आजमको हातमा क्याच गराएका थिए । अफ्रिदीले मोसाडेक होसेनलाई बोल्ड गरेका थिए । बंगलादेशी टिमलाई एक सय २७ को योगफलमा सीमित गरेको पाकिस्तानले १८१ ओभरमा लक्ष्य पूरा गर्दै अन्तिम चारमा स्थान सुरक्षित गरेको थियो । पाकिस्तानले आठमध्ये ६ विश्वकपमा कम्तिमा सेमिफाइनल यात्रा तय गरेको छ । यसअघि सन् २००७, २००९, २०१०, २०१२ र २०२१ मा कम्तिमा सेमिफाइनलसम्म पुगेको पाकिस्तान २०१४ र २०१६ मा समूह चरणबाटै बाहिरिएको थियो । पाकिस्तानको विश्वकप यात्रा सन् २००७ पहिलो संस्करणको फाइनलमा पुगेको पाकिस्तान भारतसँग पराजित हुँदै उपविजेतामा सीमित भएको थियो । सन् २००९ लगातार दोस्रो पटक फाइनलमा पुगेको पाकिस्तानले फाइनलमा श्रीलंकालाई पराजित गर्दै उपाधि नै जितेको थियो । सन् २०१० सेमिफाइनलमा अस्ट्रेलियासँग पराजित भएको पाकिस्तान सेमिफायनलबाट बाहिरिएको थियो । सन् २०१२ सेमिफाइनलमा श्रीलंकासँग पराजित हुँदै पाकिस्तान फेरि एकपटक अन्तिम चारबाट बाहिरिएको थियो । सन् २०१४ समूह दुईमा परेको पाकिस्तान पहिलो पटक टीट्वेन्टी विश्वपकको सेमिफाइनल पुग्न असफल भएको थियो । सन् २०१६ लगातार दोस्रो पटक समूह दुईबाट पाकिस्तान सेमिफाइनलमा घर फर्किएको थियो । सन् २०२१ लगातार दुई संस्करणसम्म समूह चरणमा सीमित हुँदै आएको पाकिस्तानले फेरि सेमिफाइनलमा स्थान बनाएको थियो । तर, त्यो संस्करणको च्याम्पियन अस्ट्रेलियासँग पराजित हुँदा फाइनलमा पुग्न असफल भयो । सन् २०२२ समूह चरणका दुई खेलमा पराजित भएपछि घर फर्किेन अवस्था नजिक पुगेको पाकिस्तान अन्तिम खेलमा बंगलादेशलाई पराजित गर्दै रोमाञ्चकरुपमा सेमिफाइनलमा पुगेको छ ।"
नीति कथा : कसरी भन्ने ?,"एकजना माझी थिए। उनी पेशाको कामसँगै बाँसुरी पनि निकै मधुर ढंगले बजाउँथे। जब उनी बाँसुरी बजाउँथे, तब पशुहरू पनि उनको वरिपरि आएर उभिन्थे। उनको बाँसुरीको धुनमा मन्त्रमुग्ध हुन्थे। एक दिनको घटना हो। ती माझीले आफ्नो बाँसुरीको मिठो धुन माछाहरूलाई सुनाउने सोच बनाए। उनलाई विश्वास थियो कि बाँसुरीको धुन सुन्नेबित्तिकै माछाहरू पनि आकृष्ट भएर पानीबाट बाहिर आउनेछन्। उनको वरिपरि एकत्रित हुनेछन्। यही आशा र भरोसाका साथ उनी बाँसुरी लिएर माछा पक्रन पोखरीतिर गए। तालको किनारमा एक चट्टान थियो। त्यहीँ बसेर उनी बाँसुरी बजाउन थाले। माझीले निकैबेरसम्म बाँसुरी बजाए। तर, एउटा माछा पनि पानीबाट निस्केर उनको नजिक आएन। निराश र क्रुद्ध भएर माझीले बाँसुरी एकातर्फ फ्याँके। त्यसपछि उनले माछा मार्ने सोच राखे। र, तालको पानीमा जाल हाने। केही समयमा नै ती माझीले धेरै माछाहरू पक्रिन सफल भए। जब उनले माछाहरूलाई किनारमा राखे, तब तिनीहरू पानीमा जानका लागि छटपटाउन थाले। माछा छटपटाउनु पनि स्वाभाविक नै थियो। माझीलाई तिनीहरूप्रति दया जाग्यो। उनले सोचे, यिनलाई मार्न हुँदैन बरु अब बाँसुरीको धून सुनाउँछु। उनले सानो स्वरमा भने, माछाहरू सुन ! बाँसुरीको मीठो धुन सुनेर तिमा आएनौ। अब तिमीहरू नाच म बाँसुरी बजाउँछु। नैतिक शिक्षा : सही ढंगले भन्दा नमान्नेलाई सबक सिकाउनै पर्छ। राम्ररी भनेर वा सोझो तरिकाले बताएर हुँदैन।"
कैदीबन्दीले कारागारबाटै मतदान गर्न पाउने,"बैतडी : मङ्सिर ४ मा हुने प्रदेश र प्रतिनिधिसभा निर्वाचनमा कैदीबन्दीले कारागारबाटै मतदान गर्न पाउने भएका छन् । मतदाता नामावलीमा नाम भएका कैदीबन्दीलाई कारागारबाटै मतदान गर्ने व्यवस्था गरिएको हो । कैदीबन्दीका लागि कारागारमै अस्थायी मतदान केन्द्र तोकिएको जिल्ला निर्वाचन अधिकारी माधवप्रसाद फुँयालले बताए। उक्त मतदान केन्द्रबाट कैदीबन्दीका साथै र चुनावमा नखटिने सुरक्षाकर्मी तथा निजामती कर्मचारीले मतदान गर्न पाउनेछन् । बैतडीमा पाँच कैदीबन्दीसहित करिब आठ सय अस्थायी मतदाता छन् । निर्वाचनमा खटिने कर्मचारी, सुरक्षाकर्मीले भने सम्बन्धित मतदान केन्द्रबाटै मतदान गर्न पाउने जिल्ला निर्वाचन कार्यालय बैतडीले जनाएको छ । कैदीबन्दी, सुरक्षाकर्मी र निजामती कर्मचारीले प्रतिनिधिसभा सदस्यको समानुपातिकतर्फ मात्र मत दिन पाउनेछन् । अस्थायी मतदान केन्द्रमा चार कर्मचारी खटिने जनाइएको छ । जिल्लाभरि एक सय २९ मतदानस्थल र दुई सय १० मतदान केन्द्र छन् । निर्वाचनको मिति नजिकिएसँगै निर्वाचन आयोगले आन्तरिक तयारीलाई पनि तीव्र बनाएको छ । मतपत्र र निर्वाचन सामग्री जिल्ला पुगिसकेको छ । निर्वाचनमा खटिने आवश्यक जनशक्तिलाई तालिम दिने क्रम जारी रहेको र केही दिनपछि खटाइने फुँयालले जानकारी दिनुभयो । यसका साथै राजनीतिक दल र स्वतन्त्र उम्मेदवारले प्रचारप्रसार कार्य जारी राखेका छन् । प्रतिनिधिसभाका लागि एक मात्र क्षेत्र रहेको बैतडीमा ११ जना उम्मेदवार चुनावी मैदानमा छन् । प्रदेशसभाका दुई सिटका लागि पनि ११ उम्मेदवार प्रतिस्पर्धामा छन् । यहाँ एक लाख ५० हजार एक सय ५६ मतदाता रहेका छन् । रासस"
जहाँ गुच्चा खसालेर भोट,"विश्वमा निर्वाचनका आआफ्नै तरिका छन्। समय डिजिटल युगमा प्रवेश गरिसकेको छ। दर्जनौं मुलुकले अनलाइन मतदान प्रणालीलाई मान्यता दिएका छन्। केही मुलुकले भने परम्परागत अभ्यास पछ्याइरहेका छन्। जाम्बिया त्यस्तै मुलुक हो। जाम्बियामा मतदातालाई मतपत्रको सट्टामा गुच्चा दिइन्छ। निर्वाचन अधिकारीहरूले मतदाताको पहिचान प्रमाणित गर्छन्। त्यसपछि उनीहरूलाई मतपत्रका ठाउँमा गुच्चा दिइन्छ। फरक रंगले पोतिएको ड्रममा प्रतिनिधिको तस्बिर पनि हुन्छ। मतदाताले आफ्नो मन पर्ने प्रतिनिधिका लागि गुच्चा खसालेर भोट हाल्छन्। गुच्चा ड्रममा खसिसकेपछि घण्टी बज्छ। त्यसले उनीहरूलाई पुनः अर्को गुच्चा खसाल्न प्रतिबन्ध गर्छ। संसारकै अनौठो निर्वाचन प्रणालीका रूपमा यसलाई हेरिन्छ। जाम्बियाका जनता यो तरिकालाई उत्कृष्ट अभ्यास मान्छन्। तर, गुच्चा ड्रमभित्र नखस्दा कहिलेकाहीँ समस्या पनि हुन्छ। उत्तर कोरियामा पनि आफ्नै नियम छ। जहाँ प्रत्येक नागरिकले भोट गर्ने अपेक्षा राखिन्छ। कोही बिरामी परेको खण्डमा बाहेक। सन् २०१४ मा भएको चुनावमा ९९९७ प्रतिशत भोट खसेको थियो। त्यहाँको मजदुर पार्टीका उच्च नेता किम जोङ उनको पार्टीले मतदाताको निगरानी राख्ने गर्छ। जनतालाई मतपत्र दिइन्छ। तर, अघिल्लो निर्वाचनका बेला मतपत्रमा एउटा मात्रै नाम थियो। किम जोङ उनको। मतपत्रमा अन्य कुनै नाम र छनोट थिएन। भोट गरेपछि संकलन केन्द्रमा मतपत्र जम्मा गरिन्छ। उनको पार्टीले मतदाता सूचीमा सबैको नाम परीक्षण गर्छ। कसैको नाम त्यहाँ छैन भने अनुसन्धान सुरु गर्छ। जनताले बफादारिता देखाउन पनि चाँडै भोट लगाउन जानुपर्ने हुन्छ। लेबनानको निर्वाचन प्रणाली रमाइलो छ। क्रिस्चियन र मुस्लिम बाहुल्य त्यहाँ धार्मिक आस्थाका आधारमा निर्वाचन हुन्छ । वर्षौंदेखि दुवै समूहले शक्ति बाँडफाँटमा साझेदारी गरिरहेका छन्। त्यहाँको संसद्लाई दुई खण्डमा बाँडिएको हुन्छ। त्यहाँ दुवै धर्मावलम्बीको उस्तै बाहुल्य छ। इस्टोनिया विश्वमा पहिलो मुलुक हो, जसले विद्युतीय मतदान प्रणाली अवलम्बन गर्यो। त्यहाँका जनताले घरमै बसेर सन् २००५ अक्टोबरमा भोट हाले। त्यहाँ परम्परागत बुथलाई छाडेर विद्युतीय प्रणालीमा जान सरकारले निर्वाचन नियम नै परिवर्तन गरेको थियो। उक्त समय त्यहाँका ६० प्रतिशतभन्दा धेरै जनताका घरमा इन्टरनेटको पहँुच थियो। साथै विद्युतीय परिचयपत्र हुनेले पनि भोट खसाल्न पाएका थिए। फ्रान्समा राष्ट्रपति पदमा प्रतिस्पर्धा गर्नुपूर्व सयौं मेयरबाट सिफारिस गरेको हुनुपर्छ। सन् १९७४ पछि सिफारिस गर्नेको संख्या पाँच सय हुनुपर्ने बनाइयो। यसले समस्या पनि थपेको छ। यस्तो प्रणालीलाई अलोकतान्त्रिक भनिएको छ। केन्यामा गत अगस्टमा भएको आमचुनाव सबैभन्दा महँगो सावित भयो। उक्त चुनावमा ४४६ बिलियन डलर खर्च भएको थियो। त्यसैगरी सन् २०२० मा राष्ट्रपति जो बाइडेनको पालामा भएको चुनाव पनि अत्यन्त महँगो सावित भयो। बाइडेनको पालामा भएको खर्च अघिल्लोको तुलनामा दोब्बर महँगो थियो। एउटा रिसर्च समूहले उक्त चुनावमा १४ बिलियन डलर खर्च भएको जनाइएको छ । तर, चुनावी अभियानका क्रममा बाइडेन सबैभन्दा धेरै पैसा उठाउने व्यक्ति पनि बने। चुनावी अभियानका क्रममा उनले एक बिलियन डलर पैसा संकलन गरेका थिए। सन् २००४ देखि नै विद्युतीय मतदान लागू गरेको छ। मतपत्रलाई प्रतिस्थापन गर्दै विद्युतीय उपकरण प्रयोगमा ल्याए पनि अझै कतिपय विकसित मुलुकले पनि विद्युतीय उपकरण प्रयोगलाई अनुमति दिएका छैनन्। भारतमा सामान्यतः चुनाव पाँच वर्षको अन्तरालमा हुन्छ। तर, पाँच वर्षसम्म सरकार नटिकेको अवस्थामा तालिकाभन्दा पहिला पनि चुनाव गरिन्छ। भारतले वर्षाैंसम्म मतपत्र प्रयोग गरे पनि यो प्रक्रिया झन्झटिलो, महँगो, अपारदर्शी र वातावरणमैत्री नहुने भन्दै निर्वाचन आयोगले विद्युतीय प्रणालीमा जाने निधो गरेको थियो। सबैभन्दा पहिला सन् १९८२ मा केरलामा विद्युतीय मतदानको प्रयोग भएको थियो। त्यसपछि सन् १९९९ मा भएको लोकसभा चुनावमा केही क्षेत्रमा विद्युतीय मतदान गर्ने व्यवस्था भयो। सन् २००४ देखि सबैतिर यो प्रणाली लागू भएको हो। तर, भारतमा मतपत्रकै प्रयोग हुनुपर्ने भन्दै सर्वोच्च अदालतसम्म एउटा मुद्दा पुगेको थियो। आगामी चुनावहरूमा मतपत्रको प्रयोग हुनुपर्ने जिकिर गर्दै दिल्ली उच्च अदालतमा जय सुकिनले मुद्दा हालेका थिए। उच्च अदालतले उनको निवेदन गत वर्ष अगस्टमा बदर गरेको थियो। विकसित मुलुकले समेत विद्युतीय मतदान गर्न प्रतिबन्ध गरेको दाबी उनको थियो। बंगलादेशले पनि २०१० देखि विद्युतीय मतदान गर्ने व्यवस्था मिलाएको हो। पाकिस्तानमा सन् २०२१ मा राष्ट्रियसभाले विद्युतीय मतदान विधेयक पास गरेको थियो। इमरान खान नेतृत्वको सरकारले उक्त विधेयक पेस गरेको हो। तर, गत मेमा उक्त विधेयक संशोधन गर्दै आमचुनावमा विद्युतीय मतदान उपकरणको प्रयोग हटाउने र विदेशमा बस्ने पाकिस्तानीलाई भोट दिन अनुमति नदिने निर्णयसमेत भयो। अमेरिकामा विभिन्न खालका मतदान उपकरण प्रयोग गरिन्छ। स्क्रिनमा छोएर आफ्नो छनोटअनुसार भोट गर्ने, कागजी मतपत्रको स्क्यान गर्ने, हस्ताक्षर प्रमाणित गर्न स्क्यान गर्ने, कम्प्युटर सिस्टमबाट भोटरको रजिस्टर गर्ने लगायतका काम हुन्छन्। हातले मतगणना गर्नुभन्दा मेसिनबाट गरिने गणता छिटो र सस्तो मानिन्छ। अमेरिकामा एक जना मतदान अधिकृतले हजारौं मतपत्र सम्हालेका हुन्छन्। धेरैजसो मुलुकमा सर्वाधिक मत प्राप्त व्यक्तिको विजय (फस्र्ट पास्ट द पोस्ट) हुन्छ। कसैले दोस्रो राउन्डको निर्वाचन (टु राउन्ड सिस्टम) अपनाएका हुन्छन्। कसैले पनि चाहिएजति भोट प्राप्त नगरेको खण्डमा पुन मतदान गरिन्छ। दुई जनाबीच पुन प्रतिस्पर्धा हुन्छ। सन् २००२ देखि विभिन्न शहरहरूमा (इन्स्टयान्ट रनअफ) मतदान सुरु गरिएको थियो। यस सिस्टममा जनताले धेरैलाई भोट गर्छन। जसले आधाभन्दा बढी भोट पाउँछ उसैले जित्छ। सबैभन्दा कम भोट ल्याउने पराजित हुन्छन्। अमेरिकामा चुनावी प्रतिस्पर्धामा उत्रिन राजनीतिक पृष्ठभूमि बाहिरकै भए पनि योग्य हुन्छन्। तर, युरोपेली मुलुकमा एक प्रतिनिधिले सयौं स्वीकृति प्राप्त गरेको हुनुपर्छ। चीनमा एकदलीय राजनीतिक प्रणालीअन्तर्गत हुन्छ। स्थानीय स्तरमा मात्रै चुनाव हुन्छ। राष्ट्रिय स्तरमा चुनाव नगर्ने केही समकालीन पार्टी नेतृत्वको समाजवादी सरकार प्रणालीहरूमध्ये चीन एक हो। केही युरोपेली देशले सुरक्षा र धाँधलीको खतरा हुनसक्ने भन्दै विद्युतीय भोट गर्न प्रतिबन्धसमेत गरेको छ।"
बलात्कारको आरोप लागेका विश्वका चर्चित खेलाडीहरु,"काठमाडौं : नेपाली खेल जगतले पाएका सबैभन्दा ठूला स्टार हुन्, क्रिकेटर सन्दीप लामिछाने । अहिले तीनै ग्लोबल स्टारमाथि नाबालिग बलात्कारको आरोप लागेर अनुसन्धान भइरहेको छ । शुक्रबार सम्पन्न थुनछेक बहसपछि राष्ट्रिय क्रिकेट टिमका निलम्बित कप्तान सन्दीपलाई पुर्पक्षका लागि थुनामा राख्न केन्द्रीय कारागार पठाइएको छ । मुद्दाको किनारा नलागेसम्म सन्दीप कारागारमै रहनेछन्। भलै नेपालको सन्दर्भमा खेल क्षेत्रबाट यौन दुर्व्यवहारको विषयमा बाहिरिएको यो पहिलो घटना हो । नेपालमा फाट्टफुट्ट यौन दुर्व्यवहारको चर्चा, किस्सा बाहिरिने गरे पनि आरोपितलाई कठघरामा उभ्याउने यो पहिलो घटना नै हो । तर, विश्व खेल जगतमा बलात्कार तथा यौन दुव्र्यवहारका घटना समयसमयमा आइरहन्छन् । सुपरस्टार फुटबलर क्रिस्टियानो रोनाल्डोदेखि बक्सर माइक टाइसन, बास्केटबलका स्टार कोबे ब्रायन्ट, हक्कीका बेन जोन्सोनसम्मलाई बलात्कारको आरोप लागेको थियो । यीमध्ये धेरै आरोप सावित भएनन् । तर, केही मुद्दाले भने करिअरको उत्कर्षमा रहेका खेलाडीलाई कारागारमा खाँदेको थियो । बलात्कारको आरोप लागेका पाँच स्पोर्ट्स स्टारहरु: क्रिस्टियानो रोनाल्डो सन् २०१७ को अप्रिलमा रोनाल्डोमाथि बलात्कारको आरोप लागेको थियो। जर्मन जर्नल डेर स्पाइगेलले क्याथरिन मायोर्गाले रोनाल्डोमाथि लगाएको बलात्कारको आरोप र उनीहरुबीच अदालतभन्दा बाहिर भएको सम्झौता पत्र प्रकाशित गरेको थियो । त्यसबेला सार्वजनिक भएको सम्झौता पत्रमा ३ लाख ७५ हजार डलर लिएर मायोर्गाले त्यो आरोप बाहिर नलिने शर्तमा हस्ताक्षर गरेकी थिइन् । तर, मायोर्गाले २०१८ मा चलेको मि टू मुभमेन्टताका त्यो घटना बाहिर ल्याउने निर्णय गरेकी थिइन् । उनले सन् २००९ को जुन १३ मा लस भेगासको प्रहरी कार्यालयमा उजुरी दिएकी थिइन् । त्योभन्दा अघिल्लो रात रोनाल्डोले आफूलाई एक नाइट क्लबमा भेटेर बलात्कार गरेको उनले बताएकी थिइन् । जहाँ रोनाल्डो देखिएका थिए । म्यासन ग्रिनउड सामाजिक सञ्जालमा एक महिलाले पोस्ट गरेको भिडियो र तस्बिरहरुको आधारमा म्यानचेस्टर पुलिसले ग्रिनउडलाई पक्राउ गरेको थियो । ग्रिनउडकी प्रेमिकासमेत रहेकी ती महिलाले आफूलाई यौन दुव्र्यवहार, बलात्कार गरेको र त्यसको प्रतिवाद गर्दा कुटेको बताउँदै भिडियोसहित निलडाम र रगत बगिरहेका तस्बिर सार्वजनिक गरेकी थिइन् । सन् २०२२ को जनवरी ३० मा पक्राउ परेका म्यानेस्टर युनाइटेडका फरवार्ड केही समयपछि जमानतमा रिहा भएका थिए । जमानतमा रिहा हुँदा राखिएका शर्त उल्लंघन भएपछि फेरि पक्राउ परेका ग्रिनउड गत महिना फेरि छुटेका छन् । यद्यपि, उनीमाथि अनुसन्धान जारी छ । नेइमार बलात्कारको आरोपमा ब्राजिलियन फुटबलर नेइमार पनि अछुतो रहन सकेनन्। सन् २०१९मा नेइमारमाथि नाजिला ट्रिनिडाड नाम गरेकी मोडलले बलात्कार र हिंसाको आरोप लगाएकी थिइन् । सामाजिक सञ्जालमा एक भिडियो पोस्ट गरेर आफूमाथि बलात्कार भएको दाबी गरेकी ती महिलाले अन्ततः आफूले नेइमारलाई ब्ल्याकमेल गर्न त्यसो गरेको स्वीकार गरेकी थिइन् । माइक टाइसन चर्चित बक्सर माइक टाइसनले बलात्कारको आरोप प्रमाणित भएर तीन वर्ष कारागारमा विताएका थिए । सन् १९९१ मा डेजिरी वासिङ्टन नाम गरेकी एक मोडेलले उनीमाथि बलात्कारको आरोप लगाएकी थिइन् । इन्डियानामा भएको फैसलाले उनलाई दोषी सावित गर्दै तीन वर्ष कैदको सजाय सुनाएको थियो । कोबे ब्रायन्ट बास्केटबलका सुपरस्टार कोबेमाथि सन् २००३ मा बलात्कार र यौन दुव्र्यवहारको आरोप लागेको थियो । कोलोराडो होटलकी एक १९ वर्षीया कामदार महिलालाई बलात्कार गरेको मुद्दा दर्ता भएको थियो । करिब एक वर्षसम्म चलेर पीडितले अदालतमा हाजिर हुन अस्वीकार गरेपछि मुद्दा खारेज भएको थियो । यस्तै विश्व फुटबलकै महान्मध्ये एक डिएगो म्याराडोनाको जीवन काण्डैकाण्डले भरिएको थियो । तर, तीमध्ये सबैभन्दा विवादास्पद काण्ड उनीमाथि लागेको यौन दुव्र्यवहारको आरोप थियो । नेक्सोफिन नामक एक वेबसाइटले म्याराडोनामाथि त्यो आरोप लगाउँदै म्याराडोना कट्टु मात्रै लगाएर दुई अर्धनग्न एकदमै कम उमेरका केटीसँग भएको तस्वीर सार्वजनिक गरेको थियो । तर, उनीमाथि बलात्कारको औपचारिक आरोप वा उजुरी परेन । तर, मायस अल्भारेज नाम गरेकी एक महिलाले आफू १६ वर्षकी हुँदा म्याराडोनासँग शारीरिक सम्बन्ध भएको दाबी गरेकी थिइन् ।"
बंगलादेशविरुद्धको जितसँगै पाकिस्तान सेमिफाइनलमा,"एडेलेड: आईसीसी टीट्वेन्टी विश्वकपको समूह दुईअन्तर्गत आइतबार भएको खेलमा बंगलादेशलाई ५ विकेटले पराजित गर्दै पाकिस्तान सेमिफाइनलमा पुगेको छ। एडेलेड ओभल क्रिकेट मैदानमा टस जितेर ब्याटिङ रोजेको बंगलादेशले पाकिस्तानलाई सेमिफाइनलमा पुग्न एक सय २८ रनको लक्ष्य दिएको थियो। एडिलेड ओभलमा टस जितेर ब्याटिङ रोजेको बंगलादेशले निर्धारित २० ओभरमा ८ विकेट गुमाएर एक सय २७ रनको योगफल तयार गरेको थियो। दोस्रो इनिङमा जवाफी ब्याटिङमा उत्रिएको पाकिस्तानले १८१ ओभरमा चार विकेट गुमाएर एक सय २८ रनसहित लक्ष्य पूरा गर्यो। पहिलो विकेटका लागि ५७ रनको साझेदारी गर्दै पाकिस्तानी ओपनर मोहम्मद रिजवान र कप्तान बाबर आजमले राम्रो सुरुआत दिलाएका थिए। पाकिस्तानका लागि ३२ बल सामना गरेका रिजावान दुई चौका र एक छक्कासहित ३२ रन बनाएर पेभेलियन फर्केका थिए। यस्तै, कप्तान आजम ३३ बलमा दुई चौकासहित २५ रन बनाएर आउट भए। वान् डाउनमा क्रिजमा उत्रिएका मोहम्मद नवाज चार रनमा आउट हुँदा मोहम्मद ह्यारिसले आक्रमक ब्याटिङ गर्दै १८ बलमा ३१ रन जोडेका थिए। पाकिस्तानलाई लगातार दोस्रो पटक सेमिफाइनलमा पुर्याउन शान मसुदले १३ बलमा दुई चौकासहित २२ रनको इनिङ खेल्दा सादाब खान शून्यमा अविजित रहे। बलिङतर्फ बंगलादेशका लागि मुस्ताफिजुर रहमान, इबादोत होसेन, कप्तान शकिब अल हसन र नासुम अहमदले एकएक विकेट लिए। बंगलादेशका लागि ओपनर सान्तोले ४८ बलमा चार चौका र सात छक्कासहित ५४ रनको अर्धशतकीय इनिङ खेले। अफिफ होसेनले अविजित २४ रनको मद्दत गर्दा अन्य ब्याटरको प्रदर्शन उल्लेख्य रहेको थिएन। पाकिस्तानका लागि शहीन साह अफ्रिदीले चार ओभरमा २२ रन खर्चेर सर्वाधिक चार विकेट लिएका थिए। पाकिस्तानका लागि आफ्नो ओभरको पूरा चारचार ओभर बलिङ गरेका ह्यारिस रौफले एक तथा सादाब खानले दुई विकेट लिए। यस्तै, इफ्तिखार अहमदले तीन ओभरमा १५ रन खर्चेर एक विकेट लिए। आइतबार नै भएको खेलमा नेदरल्यान्ड्ससँग १३ रनले पराजित भएपछि दक्षिण अफ्रिका नाटकीय रुपमा समूह चरणबाटै बाहिरिएको थियो।"
जहाँ चुनाव आउँदा मात्र पुग्छन् नेता,"झापा : झापा प्रहरीमा एउटा कहावत छ, कुनै प्रहरीलाई कारबाही स्वरूप दुःख र कष्ट दिनुपर्यो भने जिल्लाकै विकट गाउँ पिन्डलबारी पठाइन्छ। हुन पनि हो, त्यहाँ कुनै पनि प्रहरी जान मान्दैनन् भनी स्वयम प्रहरी कर्मचारीहरू बताउँछन्। झापा निर्वाचन क्षेत्र नम्बर ३ अन्तर्गत साबिक घेरावारी गाविस५ हाल कचनकवल गाउँपालिका१ स्थित पिन्डलबारी गाउँवासीको समस्या अहिले पनि ज्यूँका त्यूँ नै छ। पिन्डलबारी गाउँलाई पश्चिम र दक्षिणतर्फ सीमा पिलर १२८ र पूर्वपट्टी बिरिङ नदीले घेरेको छ। पिन्डलबारीका गाउँले दशकौंदेखि भोग्दै आएको दुःख र पीडादायी दीर्घकालीन समस्याका बारेमा कुनै पनि राजनीतिक दल नेतृत्वको सरकारले सम्बोधन गर्न नसकेको उनीहरूको गुनासो छ। आदिवासी र मधेसी समुदायको बाहुल्यता रहेको पिन्डलबारीमा १४७ घरधुरी छन्। आसन्न प्रतिनिधिसभा तथा प्रदेशसभा निर्वाचन नजिकिएसँगै पिन्डलबारीमा फेरी नेता तथा कार्यकर्ता धाउन थालिसकेका छन्। गाउँमा यो गरिदिने, त्यो गरिदिने भन्दै उम्मेदवारहरूले विभिन्न योजना लिएर गाउँवासीसँग भोट माग्छन्। तर, यहाँबाट जितेर गएपछि नेताहरू गाउँलाई फर्किएर पनि हेर्दैनन्। चुनावको बेला गाउँ छिर्ने उम्मेदवार तथा नेताले विभिन्न आश्वासन देखाएर गाउँवासीसँग भोट माग्छन् र पछि जितेर गएपछि गाउँमा विकास नगर्ने परिपाटीको अझै अन्त्य नभएको स्थानीय युवती कौशिल्या राजवंशीले गुनासो पोखिन्। भोट माग्ने बेलामा यसो गरिदिन्छु, त्यसो गरिदिन्छु मात्रै भन्छन्, एउटा झोलुंगे पुल त बनाउन सकेनन्, उनले थपिन्। नदी तटबन्ध गरिदिने, सिंचाइमा सुविधा दिने, पिच बाटो बनाइदिने, कक्षा १० सम्म पठनपाठनको व्यवस्था मिलाइदिने, पुल बनाइदिने जस्ता आश्वासन मात्र नेताहरूले अहिले बाँड्ने गरेको स्थानीय भुटिया राजवंशीले बताए। गाउँमा केही नयाँ योजना आयो भने प्रतिनिधिसभा सदस्य उम्मेदवार बनेका राप्रपाका अध्यक्ष राजेन्द्रप्रसाद लिङदेन र नेपाली कांग्रेसका नेता कृष्णप्रसाद सिटौला दुवै जना मैले गरेँ भन्दै जस मात्र लिन खोज्छन्, कसले गर्दा योजना आएको गाउँवासी नै अलमल्लमा पर्छन्, उनले भने। त्यस्तै विश्वनाथ गिरीले भने, अहिलेसम्म गाउँमा एउटा ठूलो योजना भनेकै बिजुली आयो, अरू समस्या अझै पूरा भएका छैनन्। जितेर गएपछि गाउँवासीले नेताको अनुहार हेर्न सहरतिर वा गाउँपालिका कार्यालयतर्फ धाउनुपर्छ । सबैभन्दा ठूलो समस्या डुबान र कटान गत असारमा बिरिङ नदीमा आएको बाढीले धार परिवर्तन गरी स्थानीयको खेतीयोग्य जमिन मरुभूमि बनाइदिएको छ। घेरावारीबाट पिन्डलबारी जानुपर्यो भने ३ वटा खोला तर्नुपर्ने बाध्यता छ। हाल विरीङ नदीमा बन्दै गरेको झोलुंगे पुलदेखि करिब ३०० मिटर दक्षिण तर्फबाट पानी बग्दैछ। निर्माणाधीन झोलुंगे पुल नजिकैको नदीमा पानी नै छैन। नदीको पानी गाउँनजिकै भएर बग्न थालेकोले ठूलो समस्या देखा परेको स्थानीय प्रेमलाल राजवंशीले बताए। नदीलाई डोजर लगाएर पहिलेकै स्थानमा सार्नु पर्यो, त्यसपछि नदीको दुवैतर्फ ढुंगको लामो तटबन्ध लगाएर गाउँलाई डुबानबाट बचाउनु पर्यो, उनले भने। न त गाउँमा सुविधा सम्पन्न कुनै बाटोघाटो छ, न त पक्की पुल नै, स्थानीय मासुलाल राजवंशीले भने, गाउँवासी बर्खायाममा कष्टपूर्ण जीवन बिताउन बाध्य छन्। बर्खा सुरु भएपछि औषधि उपचार, सरकारी सेवा वा अन्य काम विशेषले गाउँबाहिर जानुपर्यो भने नदीमा जोखिमपूर्ण यात्रा गर्नुपर्ने हुन्छ। कतै जानुपर्यो भने भारतीय बाटो वा नदी तर्न प्लास्टिकको ड्रम र बाँसले बनाएको डुंगा चढेर ओहोरदोहोर गर्नुपर्ने स्थानीयको बाध्यता पनि छ, उनले भने, हिउँदमा बाँसेपुलको सहारा लिनुपर्छ। डुंगा र बाँसेपुल चढ्दा गाउँवासीले पैसा पनि तिर्नुपर्ने उनको भनाइ छ। चुनावी नारा रहेको झोलुंगे पुल अझै बनेन उम्मेदवारले पिन्डलबारीका जनतासँग भोट माग्ने मुख्य चुनावी नाराका रुपमा राखिएको बिरिङको झोलुंगे पुल निर्माण कार्य लामो समयदेखि अलपत्र छ। पूर्वसांसद तथा नेपाली कांग्रेसका नेता कृष्णप्रसाद सिटौलाले पिन्डलबारी गाउँ जोड्ने बिरिङ नदीमा २०७२ सालमा झोलुंगे पुलको शिलान्यास गरेको गाउँवासी बताउँछन्। उनको पालामा त्यो झोलुंगे पुल बनेन। त्यसपछि राप्रपाका अध्यक्ष राजेन्द्रप्रसाद लिङदेनले झापा ३ बाट प्रतिनिधिसभा सदस्यको चुनाव जितेपछि फेरि विरीङमा झोलुंगे पुल बनाउने योजना अघि सारेका थिए। संघीय सरकारको बजेटमार्फत बन्ने झोलुंगे पुलको ठेक्का लागेपछि २०७७ साल फागुनमा तत्कालीन संघीय सांसद लिङदेन, राप्रपाबाट निर्वाचित स्थानीय जनप्रतिनिधि, कर्मचारी, निर्माण कम्पनीसहितको टोलीले पुल बनाउने ठाउँको पहिचान गरे। एउटै पुलको दुईपटक शिलान्यास भए पनि अझै बनेको छैन। बर्खायाममा नदी तरेर गाउँबाहिर जान भारतीय बाटो वा प्लास्टिकको ड्रम र बाँसले बनाएको डुंगा प्रयोग गर्नुपर्ने बाध्यता। सिटौलाले शिलान्यास गरेको ठाउँभन्दा अलि पर सारेर उनीहरूले पुल बनाउने पोन्इटको पहिचान गरियो। दोस्रोपटक सांसद लिङदेनले पुलको शिलान्यास गरे। एउटै पुलको दुईपटक शिलान्यास भएपछि त्यसबेला चर्को आलोचनासमेत भयो। संघीय मामिला तथा सामान्य प्रशासन मन्त्रालय, स्थानीय पूर्वाधार विभागको स्थानीय पुल शाखाले सो नदीमा झोलुंगे पुलको ठेक्का निकालेको हो। सो पुलको ठेक्का बीएलटी निर्माण कम्पनीले लिएको हो। २ करोड लागत बढीमा दुई वर्षभित्र पुल बनाउने सम्झौता गरेको निर्माण कम्पनीले एउटा पिलर खडा गरी अहिले त्यत्तिकै छाडेको छ। पुल निर्माण स्थलमा न त कुनै इस्टिमेटसहितको बोर्ड राखिएको छ, न त निर्माण सामग्री नै। नागरिकता नहुँदा मतदानबाट वञ्चित सरकारले जन्मको आधारमा नागरिकता प्राप्त गरेका सन्तानलाई वंशजको नागरिकता दिने विधेयक रोकिएपछि पिन्डलबारीका अधिकांश परिवार मतदान गर्नबाट वञ्चित हुनु स्थानीय शंकर गिरीले बताए। परिवारमा श्रीमती, छोराछोरीको नागरिकता बनेको नै छैन, मेरो जन्मसिद्धको नागरिकता छ, पाँच जनाको परिवारमा म मात्र एकल मतदाता हुँ, गिरीले भने। यहाँ बसोबास गरेको तीन दशक बढी भइसक्यो। अहिलेसम्म मैले मात्र मतदान गरिरहेको छु, परिवारको नागरिकता नबन्दा उनीहरू मतदान गर्नबाट वञ्चित हुनुपर्यो, उनले भने। न त नागरिकता बन्यो, न त मतदाता कार्ड नै बन्यो, शंकरकी श्रीमती श्मायवती गिरीले भनिन्, यस गाउँमा ५० बढी परिवारसँग जन्मसिद्धको नागरिकता छ, उनीहरूका सन्तानले अहिलेसम्म नागरिकता नै पाएका छैनन्। चुनावमा जितेर जाने, तर यहाँका जनतालाई नागरिकता नदिने नेतालाई अब हामीले मतदान नै बहिस्कार गर्नुपर्ने अवस्था सिर्जना भएको उनले आक्रोश पोखिन्। छोराछोरीको नागरिकता नहुँदा नेपाल सरकारले दिने कुनै सेवा सुविधा पाउन नसकेको उनको भनाइ छ।"
आचारसंहिता उल्लङ्घन गरेकाले काठमाडौं १६ का वडाध्यक्षलाई जरिवाना,"काठमाडौं : निर्वाचन आयोगले काठमाडौं महानगरपालिका वडा नं १६ का वडाध्यक्ष मुकुन्द रिजाललाई निर्वाचन आचारसंहिता उल्लङ्घन गरेकाले पाँच हजार जरिवाना गरेको छ। वडाअध्यक्ष रिजालले आचारसंहिताविपरीत काठमाडौं क्षेत्र नं ६ मा नेपाली कांग्रेसको प्रचारप्रसारमा स्वयं संलग्न भएको पुष्टि भएपछि आयोगले जरिवाना गराउने निर्णय गरेको हो। रिजालले कांग्रेसको प्रचारप्रसारमा संलग्न भइ आफ्नो फेसबुक पेजमार्फत फोटो सार्वजनिक गरेका थिए। उनले निर्वाचन आचारसंहिता २०७९ को दफा ५ खण्ड (क)को प्रतिबन्धात्मक वाक्यांश (४) प्रतिकूल हुने गरी कार्य पुष्टि भएकाले निर्वाचन आयोग ऐन, २०७९ को दफा २३ को उपदफा (३) बमोजिम जरिवाना गरिएको आयोगले जनाएको छ।"
जनता छल्न गठबन्धन बन्यो,"नेपाल मजदुर किसान पार्टीका अध्यक्ष नारायणमान बिजुक्छे (रोहित) पाँच पटकसम्म संघीय संसद् बने। तर, कुनै पनि समय मन्त्री बनेनन्। भक्तपुर १ बाट पटकपटक निर्वाचित उनलाई उपप्रधानमन्त्री, मन्त्रीलगायतका पदको अफर नआएको पनि होइन। सत्तालुप्साभन्दा जनताको सेवालाई उनले महत्त्व दिए। स्वच्छ छविका नेताका रूपमा परिचय कमाए। नेता बिजुक्छेसँग अन्नपूर्ण पोस्ट्का रामकला खड्का र रेणु त्वानाबासुले गरेको कुराकानी। चुनावी तयारी कस्तो छ। कति क्षेत्रमा उम्मेदवार उठाउनु भएको छ ? निर्वाचन आचारसंहिताको पूर्णपालना गरी चुनाव प्रचारप्रसारमा जुटिरहेका छौं। यसपालि हामीले तुलनात्मक रूपमा बढी उम्मेदबार उठाएका छौं। देशैभर हाम्रो साथीहरू प्रचारमा छन्। यसपालि जिल्ला जिल्लामा अलि धेरै क्रियाशील भएका छन्। पार्टीले ५८ जिल्लामा उम्मेदवारी दिएको छ। प्रतिनिधिसभातर्फ प्रत्यक्षमा १ सय ९ जना र समानुपातिकतर्फ ८९ जना छन्। प्रदेशसभामा प्रत्यक्षतर्फ १ सय २२ जना र समानुपातिकतर्फ १ सय ३२ जना उम्मेदवार छन्। कामदार जनतालाई पुँजीवादी शोषणबाट मुक्त गराउने पार्टीको उद्देश्य पुरानै हो। तर, नेमकिपाले किन अहिलेसम्म राष्ट्रिय पार्टीको रूप लिन सकेन ? राष्ट्रिय पार्टीको अवधारणा नै फरक हुनुपर्छ भन्ने हाम्रो मान्यता हो। राष्ट्रिय पार्टी आकार र संख्या होइन, उसको विचारका आधारमा हुनुपर्छ। पार्टीको दृष्टिकोण के हो ? भन्ने महत्वपूर्ण हुन्छ। उदाहरणका लागि कुनै पार्टीको सबै जिल्लामा संगठन होला, तर त्यो जातीय रूपमा मुद्दा उठाउँछ भने राष्ट्रिय होइन जातीय पार्टी भयो। त्यसैगरी कुनै पार्टी धार्मिक पार्टी होला। तर, त्यसलाई राष्ट्रिय पार्टी भन्न मिल्दैन। हाम्रो पार्टी त राष्ट्रिय मात्र होइन, अन्तर्राष्ट्रिय विचार बोक्ने अन्तर्राष्ट्रिय पार्टी हो। त्यसैले हामीले धर्म र क्षेत्रका आधारमा पार्टी दर्ता गर्न दिनुहुन्न भन्दै आएका छौं। उम्मेदवार उठाउँदा समावेशीतामा कत्तिको ध्यान दिनुभएको छ ? विशेष ध्यान दिएका छौं। तर, समस्या कहाँनेर हुन्छ भने अघिल्लो पटक प्रतिनिधिसभामा नै जितेका महिलाले पनि हाजिर कापीमा सही गर्दा हाम्रो नाममा गरिदिएका पनि उदाहरण छन्। कहाँ सही गर्ने भनेर त्यहाँका कर्मचारी महिलालाई एकचोटी सम्झाइदिनु न भनेका थियौं। उनीहरूले माननीयज्यू तपाईंका अक्षर पनि राम्रो र ठूल्ठूलो छ। तपाईं घरमा सुत्नु अघि आफ्नो नाम एक पाना लेखेर सुत्नुहोला भनेर सम्झाउँथे। विगतको जस्तै स्थिति नआओस् भन्नेमा हामी सचेत छौं। त्यसैले हामीले कुरा बुझ्ने र लेख्न पढ्न जान्ने दिदीबहिनीहरूलाई नै राख्नुपर्छ भन्नेमा जोड दिएका छौं। त्यसैले पार्टी जातको कुरा होइन, राजनीतिक विषय हो। हामी कहिले पनि जातको आधारमा काम गर्दैनौं। अब कर्णाली अञ्चलमा हाम्रो पार्टीमा एक जना मात्र नेवार छ। त्यस गाउँमा गए नेमकिपा ठकुरी पार्टी हो भन्छन्। कतै विरोधीले दलित पार्टी, नेवार पार्टी, ज्यापु पार्टी भन्छन्। तर, हामीले जातको आधारमा कहिले संगठन बनाएनौं। हामी वर्गको आधारमा छौं। तपाईंको पार्टी र तपाईंलाई उत्तर कोरियाली विचारधाराद्वारा प्रभावित भन्ने आरोप लागिरहन्छ नि ! जर्मन युरोप दर्शनको मातृभूमि हो। फ्रान्स समाजवादको, अनि बेलायत अर्थशास्त्रको। सबैभन्दा पहिले मजदुर आन्दोलन भएको ठाउँ बेलायत हो। मक्र्सवाद भनेको मजदुर क्रान्ति हो। तर, चीन त्यस्तो होइन। त्यहाँको किसान आन्दोलन हो। मास्र्कवाद र लेलेनवादलाई चीनको धर्तीमा प्रयोग गर्दाको सिद्धान्त विचार धारा हो। त्यो कहीँ लागू हुन्छ, कहीँ हुँदैन। कोरियामा एउटै देश दुई टुक्रामा विभाजित भयो। तर, त्यहाँका नेताले हामीले जनतालाई नै केन्द्र बनाएर सेवा गर्छौं भने। उनीहरूको जनता केन्द्रित सिद्धान्त छ। जनतालाई नै हाम्रो मालिक बनाउँछौं, नेता बन्ने होइन भन्ने खालका उनीहरूको विचार छ। कोरिया सानो देश छ। त्यहाँ एउटै भाषा बोलिन्छ। अर्को भाषा छैन। विदेशमा बस्ने कोरियालीहरूको पनि एउटै भाषा छ। दक्षिण र उत्तरकाले पनि एउटै भाषा बोल्छन्। त्यसकारण हाम्रो देशको परिस्थिति फरक छ। हाम्रो देशमा विभिन्न भाषा छन्। हामी कहिले पनि जातको आधारमा काम गर्दैनौं । हामीले जातको आधारमा कहिले संगठन बनाएनौं। अहिलेका पार्टीहरूले घोषणापत्र सार्वजनिक गरेर यो गर्छु, त्यो गर्छु भन्छन्। सरकारमा गएपछि कसले गरे त अहिलेसम्म ? दलका घोषणापत्र केटाकेटीलाई चकलेट दिएर फकाएर कानको मुद्रा लगेको जस्तै हो भनेर हामी घरघरमा भन्छौं। त्यसकारण हामी राजनैतिक शिक्षा बाँड्दैछौं। अब नागरिकलाई योग्यता अनुसारको काम र काम अनुसारको ज्याला दिनुपर्छ। स्वास्थ्य सेवा र शिक्षाचाहिँ निःशुल्क हुनुपर्छ। शिक्षालाई उत्पादन सँगसँगै मिलाउनुपर्छ। हामीले समाजवादका निम्ति संर्घष गर्ने हो। नेपाली विदेशमा पठाउनुहुन्न भन्ने हो। तर, यी ठूला पार्टीहरूले नेपाली पुँजी विदेशमा पठाइराखेका छन्। अब अरू पार्टीले हामीलाई यस्तो आरोप लगाएको कारण पनि यही हो। हामी खाली किसान र तल्लो वर्गको बीच केन्द्रित भयौं। अन्य धनाड्य वर्गहरूलाई पार्टीमा लिँदैनौं। मजदुर पार्टीमा त्यो लिनै हुन्न। उनीहरू चुनाव जित्नका लागि मात्र आउने हुन्छन्, अनि क्रान्तिको कुरो गर्दैनन्। कम्युनिष्ट पार्टीमा पहिले जो पनि आउँथे। उनीहरूलाई पार्टीमा समावेश गराए। तर, त्यसमा बुद्धिजीवीहरू पनि घुसे। उनीहरूले गुप्तचरका रूपमा काम गरे। केन्द्रीय समितिसम्म पनि पुगे। धेरै पछि पो थाहा भयो कि ती संसद् सदस्य त गुप्तचर पो रहेछन्। त्यसकारण वर्गमा आधारित पार्टी भएकाले धनीहरूलाई हामी पार्टीमा लिँदैनौं। जनतालाई नेता बनाउने नीतिसँग कोरियाली विचारधारा कसरी मेल खायो त ? पार्टी समयानुकूल परिवर्तन नभएको हो ? उनीहरूको देश सानो छ। त्यहाँ के बन्दोबस्त छ भन्ने नेपाललाई थाहा पनि छैन। संसारलाई थाहा छैन। अमेरिकीहरूले त विरोध नै गर्ने हो। अमेरिकासँग लडाइँ गरेर सन् १९५३ मा स्वतन्त्र भएको मुलुक हो। उनीहरूले योजनाअनुरूप नै हरेक पञ्चवर्षीय योजनाका कामहरू सके। १५ वर्षभित्रमा उनीहरूले आफूलाई चाहिने सबै समान उत्पादन गरे। अब हाम्रो देशको पञ्चवर्षीय योजना कतिवटा गयो ? केही बन्यो त ? एउटा पिन पनि बन्न सकेन। भारतले जे भन्यो त्यही हुन्छ यहाँ। एउटा ब्याट्री पनि भारतकै छ। हाम्रा देशका नेताहरू कस्ता छन् भने मुर्ख भनौं भने मुर्ख छैनन्, चलाख छन् भनौं आफ्नो स्वार्थका निम्ति मात्र छन्। हाम्रो पार्टीलाई उनीहरूले सानो पार्टी, जातिवादी, नेवार पार्टी, जथाभावी कोरियाको यस्तो उस्तो भनेर विरोधमा बोल्यो भन्दैमा हाम्रो विचारधारा अगाडि नजाने होइन। झन चर्किन्छ। फुटबललाई खुट्टाले जोडले हान्यो भने त्यो झन् बढी उफ्रन्छ। त्यही भएको हो। अहिले नक्कली कम्युनिष्ट आएका छन् पनि भन्नुहुन्छ। नेपालमा भएका कम्युनिष्टलाई कसरी बुझ्नुहुन्छ ? अहिले कम्युनिष्ट भनिएका पार्टीहरूले घोषणापत्र सार्वजनिक गरेर यो गर्छु, त्यो गर्छु, यो दिन्छु, त्यो दिन्छु भनेका छन्। सरकारमा गएपछि त्यो दिनैपर्छ। तर, खै कसले गरे त अहिलेसम्म ? कम्युनिष्ट भनेको मजदुर र किसानको पार्टी हो। उनीहरूले भूमिसुधार गर्नुपर्छ। भूमिसुधार भनेको जमिन जोत्नेको हुनुपर्छ। योग्यता अनुसारको काम र काम अनुसारको ज्याला दिनुपर्ने हो। कोही भोका रहँदैनन् कम्युनिष्ट देशमा। साथै व्यक्तित्व विकासमा समान अवसर दिनुपर्छ। एसईई पास गरेको कुनै पनि विद्यार्थीलाई संविधानले नै रोजगारी ग्यारेन्टी गरेको छ। योग्यता अनुसार काम दिनुपर्ने सरकारले चुप लागेर हाकिम भएर बस्ने होइन। जनतालाई कहाँ के गर्न सकिन्छ, त्यो गर्ने हो। त्यो गर्दैन। खै रोजगार दिएको ? कलकारखाना खोलेको खै ? अनि केको कम्युनिष्ट ? बरु पञ्चायतको पालामा त राजाले विभिन्न देशलाई भनेर कारखानाहरू खोलेका थिए। ती सबै निजीकरण गरिदिए। अनि त्यस्ता पार्टीलाई कस्तो पार्टी भन्ने ? त्यसआधारमा सरकारमा गएका पार्टी कम्युनिष्ट पार्टी होइनन्। योग्यता अनुसारको काम र काम अनुसारको ज्याला दिनुपर्छ। साथै स्वास्थ्य सेवा र शिक्षाचाहिँ निःशुल्क हुनुपर्छ। शिक्षालाई उत्पादन सँगसँगै मिलाउनुपर्छ। तपाईंहरूको पार्टी सरकारमा नजाने भनेर नै बसेको छ। सधंै प्रखर प्रतिपक्षमा बस्छु भन्नुहुन्छ। यसरी सरकारमा नजानाले नागरिकले नपत्याएर पार्टी खुम्चिँदैन ? नपत्याएर होइन, नबुझेर हो। हाम्रो एकजना साथी शिक्षामन्त्री हुनुभयो। क्याबिनेटमा उहाँले शिक्षालाई निःशुल्क गर्नुपर्यो भन्नुभयो। निजी स्कुलहरूलाई पनि सहयोग गरेर उनीहरूलाई सरकारीमा परिणत गर्नुपर्यो भनेपछि प्रधानमन्त्रीले त्यो कुरा मानेनन्। अनि राजीनामा दिनुपर्यो भने। त्यसपछि जतनाले सोध्दा प्रधानमन्त्रीज्यूले मान्नुभएन त्यही भएर मैले रिजाइन गरेँ, भन्नुभयो। प्रतिउत्तरमा जनताले प्रधानमन्त्री पुँजीवादी पार्टीको नेता हो भनेर थाहाँ छैन ? उहाँले गर्न सक्नुहुन्न भनेर थाहा छैन ? थाहा छ भने तपाईं किन जानुभयो त ? भन्छन्। थाहा छैन भन्यो भने त्यति पनि थाहा नहुने तपाईं राजनीतिक कार्यकर्ता त हो भन्दिन्छन्। वर्षको एकचोटी आउने गाइजात्रा तपाईंले देखाउनुभयो भन्छन्। त्यसैले सरकारमा जानुहुन्न। जनतालाई जवाफ दिन सकिँदैन भने मन्त्री बनेर के काम ? लेनिनवादी नीतिअनुसार निर्वाचनलाई उपयोग गर्दै आएको यस पार्टीले यो निर्वाचनमा कति सिट जित्ला भन्ने अनुमान गर्नुभएको छ ? त्यो विषय त जनतामा निर्भर रहन्छ। अब पैसा कति खर्च गर्छ त्यसमा भर पर्छ। अहिले नै सुनेको, १०१५ दिन भयो अरू पार्टीहरूले भोज खुवाउन थालेको। भोज खुवाउनु हुन्न भन्ने थाहा छ। तै पनि खुवाइराखेका छन्। मालसामान बाढिराखेकै छन्। खाममा पैसा बाडिराखेकै छन्। सबैलाई देखाउने होइन, घरघरमा गएर दिने हो। त्यत्ति गरेन भने कालिकोट, जुम्ला, दैलेखमा हामीले जित्छौं भनेका छौं। अरू पार्टीले पैसा खर्च गरेन भने हामीलाई कसैले हराउन सक्दैनन्। के गर्ने हाम्रो देश गरिबको देश। पैसा दिएपछि लिन्छन्। समान दिए पनि लिन्छन्। तर, हामी घरघरमा भोट माग्न जाँदा तपाईंहरूले कागज दिनुभयो, त्यो खान मिल्दैन उहाँहरूले मासु दिनुभयो, माछा दिनुभयो, लुगा दिनुभयो, ग्यास सिलिन्डर, पैसा दिनुभयो, भन्छन्। जनताको चेतनाको स्तर त्यो छ। केटाकेटीलाई चकलेट दिएर फकाउँदै कानको मुद्रा लगेको जस्तै हो यो भनेर हामी घरघरमा भन्छौं। त्यसकारण हामी राजनैतिक शिक्षा बाँढ्दैछौं। पैसा र पावरबिना चुनाव जित्न असम्भव जस्तै देखिन थाल्यो। तपाईंको पार्टीले त उल्टै जनतासँगै चन्दा माग्छ भन्छन्। यसरी जितको आशा गर्न सकिन्छ ? हो, हामीले चुनावखर्च उल्टै जनातसँगै लिने गरेका छौं। शिक्षकसँग लिन्छौं, किसानसँग लिन्छौं। किसानको वर्षमा दुई बाली हुन्छ। त्यही बालीअनुसार हामी उनीहरूसँग चन्दा लिने गरेका छौं। हाम्रो पार्टीका साथीहरू एकपटक गाउँंमा चन्दा माग्न पुगेछन्। अनि उनीहरूलाई खुब गाली गरेछन्। पछि थाहा पाइयो कि माओवादी भन्ठानेर पो गाली गरेका रहेछन्। हामी नेपाल मजदुर किसान पार्टीका भनेपछि खुसीसाथ चन्दा दिए। त्यसैले हामीलाई सबैले खुसी भएरै चन्दा दिने गरेका छन्। चुनाव सकिएपछि हामी त्यसको विवरणसहितको पत्रिका पनि घरघरमा दिन जाने गरेका छौं। तपाईंहरू अहिले के एजेन्डा बोकेर जनतामाझ जानुभएको छ ? हामी तपाईंहरूको विषय वस्तुलाई सदनमा लान्छौं। त्यसलाई पूरा गराउनका लागि आवश्यक परे आन्दोलन गर्छौं। हामी ठूला पार्टीहरूलाई यो प्रश्न गर्छौं कि उनीहरू सरकारमा पुगेपछि आफूले बनाएका घोषणापत्रलाई कत्तिले लागू गराए त ? कतिलाई पानी खुवाउनुभयो ? मेलम्चीको विषयमा संसदको पहिले बैठकमै मैले २० वर्षमा पनि हुँदैन भनेको थिएँ। उनीहरूले १० वर्षमै हुन्छ भनेका थिए। हामीले समाजवादका निम्ति संर्घष गर्ने हो। नेपाली विदेशमा पठाउनुहुन्न भन्ने हो। तर, यी ठूला पार्टीहरूले नेपाली पुँजी विदेशमा पठाइराखेका छन्। कृषिलाई प्राथमिकता दिनुपर्छ। निरन्तर एमसीसीको विरोध गर्दै जान्छौं। अनि मात्र हाम्रो देशको अर्थतन्त्र हाम्रै हातमा हुन्छ। सबै दलले घोषणापत्र बनाउँछन्। तर, कार्यान्वयन गर्दैनन्। नेमकिपाले कार्यान्वयनमा कतिको जोड दिएको छ ? काम गर्ने त सरकारले हो। त्यसका लागि लड्ने हामी छौं। नगरपालिकाको घोषणापत्रअनुसार हामीले जितेको नगरपालिकाले त्यसैअनुसार काम गरेको छ। संसद् सदस्यको काम भनेको कार्यकारी निकाय होइन नि। खाली नीति नियम र विधेयक बनाउने बेलामा जनताको आवाज उठाउने हो। त्यो हामीले गरिआएकै छौं। एमसीसी र नागरिकता विधेयकको विरोध गर्छौं। सत्तारुढ दलका नेताहरू त आफूलाई फाइदा हुँदा जता पनि मिल्छन् भन्छन् नि ! यस्तो कुराले तपाईंहरूका मुद्दामा पनि असर त पुर्याउला नि ! ठूला पार्टीहरूका केन्द्रीय समितिका सदस्यहरू कमसेकम एकतिहाइ विदेशी बिचौलियाहरू हुन्। खुला सिमाना भएकाले धेरै दिल्ली जान्छन्। दिल्लीका कुराबाहेक अरू गर्दैनन्। हामीले यसको विरोध गरेका छौं। यिनीहरू नेपाली नै होइनन्, विदेशी एजेन्ट हुन्। उदाहरणका लागि क्याविनेटमा बैठक सक्ने बित्तिकै यो भएन त्यो भएन भनेर फोन आउँछ। मिटिङ सक्यो कि प्रधानमन्त्रीलाई फोन आउने। कस्ले पुर्यायो त्यो कुरा भनेर छानबिन गर्दा, सबैभन्दा बढी हाम्रा राष्ट्रवादी कहलिएका नेताहरू नै एजेन्ट रहेछन्। नेपालका कम्युनिष्ट पार्टीहरूले जनताका अभिमत कुल्चिएरको तपाईंकै आरोप छ। अभिमत कुल्चिँदाको असर कस्तो पाउनुभएको छ ? कम्युनिष्टको नाम बदनाम गराउन गरिएको हो यो सबै। सतारुढ कांग्रेससहितको गठबन्धन र एमालेसहितको दुवै गठबन्धन एउटै सिक्काका दुइटा पाटा हुन्। यिनीहरू दुवै आआफ्नो स्वार्थमा लागेका हुन्। देशका लागि होइनन्। जसरी पनि चुनाव जित्ने र आफ्नो मात्रै फाइदाका लागि सरकार बनाउने लक्ष्य उनीहरूको छ। त्यसैले यो गठबन्धन होइन, ठगबन्धन हो। तपाईंले एमसीसीको निरन्तर विरोध गर्दै आउनुभएको छ। किन विरोध गर्नुभएको हो ? युक्रेन त रूसकै भाग हो नि। अमेरिकाले टुक्राटुक्रा गर्न दिएको कारण चाहिँ नाटोको सदस्य बनाउन भनेर हो। अमेरिकाले बनाइदियो। चीनमाथि हमला गर्न यो सबै सडयन्त्र गरेको हो। पहिलो र दोस्रो विश्वयुद्ध युरोपले भोग्यो। तेस्रो विश्वयुद्ध हामी भोग्न सक्दैनौं। घरको नाइके जड्या भएपछि सबै सकाएर आउने भयो। अहिले हाम्रो देशको स्थिति पनि त्यस्तै छ। त्यसैले जित्नेलाई भोट होइन, जित्नेलाई हराउँ भन्ने नारा हामीले यसपाली तय गरेका छौं। अहिले विश्वभर एक राजनीतिक भुमरीको संकेत देखिएको छ त ? बीचमा कुनै सन्तुलनको काम भएन भने विश्व युद्धतिर नै लाग्छ। एमसीसीका कारण नेपालको अन्तर्राष्ट्रिय सम्बन्ध चिसिएको हो ? नेपाली कांग्रेस जहिलेसम्म सरकारमा रहन्छ, उसले चीनसित राम्रो सम्बन्ध हुँनै दिँदैन। नेपाली कांग्रेस भनेको भारतको पपेट हो। त्यसैले चीनसित कहिले पनि राम्रो सम्बन्ध राख्दैन। देश संघीयतामा गएपछि सकारात्मक कि नकारात्मक असर परेको देख्नुहुन्छ ? यदि स्थानीय निकायलाई स्वयत्त र विकेन्द्रीकरण गर्ने हो भने यो संघ राज्य चाहिँदैनथ्यो। पश्चिमा देशहरूले हाम्रो देशलाई टुक्राटुक्रा पार्ने उद्देश्यले, राज्यलाई कंगाल पार्ने उद्देश्यले विभिन्न देशमा लग्यो र त्यहीँ सही गराएर ल्यायो। नेताहरूलाई संघ राज्यले के के गर्छ भन्ने कुरा नै थाहा छैन। विदेशमा गएर सही गरेका हुन् यिनीहरूले। चुनावमा पैसा विदेशीले दिन्छ। त्यसैले नेपाललाई खत्तम पार्ने विदेशी सोचअनुसार यसो गरेका हुन्। तपाईंको पार्टीको नेतृत्व पनि युवा पुस्तालाई नेतृत्व हस्तान्तरण गर्ने समय आएन र ? सधैं एउटैले पार्टी ओगटेर बस्यो भन्छन् नि ! म संसदीय सदस्य छैन नि ! अब नयाँ बिस्तारै आउँदैछन्। एक पटक मिटिङमा आउन धेरै खर्च लाग्छ साथीहरूलाई। सन्तुलन मिलाउनु पर्यो। पूर्वपश्चिम उत्तर दक्षिण सबैतिरबाट राम्रो मानिस आउनुपर्यो। नत्र बीचैमा छाडे जसो हुन्छ। पार्टी सम्हाल्न सक्ने टिम नै भएपछि म दिन्छु। म जस्तै पुराना साथीहरू पनि अहिले पार्टीमा हुनुहुन्छ। सबै ठाउँबाट राम्रो साथीहरू तयार भएर आएपछि म दिन्छु।"
सेमिफाइनलमा पुग्न पाकिस्तानलाई १२८ रनको लक्ष्य,"एडेलेड : नाजमुल होसेन सान्तोको अर्धशतकप्रेरित बंगलादेशले आईसीसी टीट्वेन्टी विश्वकप समूह दुईअन्तर्गत आइतबार जारी खेलमा पाकिस्तानलाई सेमिफाइनलमा पुग्न एक सय २८ रनको लक्ष्य दिएको छ। एडिलेड ओभलमा टस जितेर ब्याटिङ रोजेको बंगलादेशले निर्धारित २० ओभरमा ८ विकेट गुमाएर एक सय २७ रनको योगफल तयार गर्यो। पाकिस्तानले दोस्रो इनिङमा यो लक्ष्य पूरा गर्न सके अन्तिम चारमा स्थान बनाउने छ। बंगलादेशका लागि ओपनर सान्तोले ४८ बलमा चार चौका र सात छक्कासहित ५४ रनको अर्धशतकीय इनिङ खेले। अफिफ होसेनले अविजित २४ रनको मद्दत गर्दा अन्य ब्याटरको प्रदर्शन उल्लेख्य रहेन। पाकिस्तानका लागि शहीन साह अफ्रिदीले चार ओभरमा २२ रन खर्चेर सर्वाधिक चार विकेट लिए। पाकिस्तानका लागि आफ्नो ओभरको पूरा चारचार ओभर बलिङ गरेका ह्यारिस रौफले एक तथा सादाब खानले दुई विकेट लिए। यस्तै, इफ्तिखार अहमदले तीन ओभरमा १५ रन खर्चेर एक विकेट लिए। आइतबार नै भएको खेलमा नेदरल्यान्ड्ससँग १३ रनले पराजित भएपछि दक्षिण अफ्रिका नाटकीय रुपमा समूह चरणबाटै बाहिरिएको हो।"
प्रधानमन्त्री देउवा चुनावीसभालाई सम्बोधन गरेर आजै काठमाडौं फर्कने,"डडेल्धुरा : चार दिनदेखि गृहजिल्ला डडेल्धुरा एवं चुनाव क्षेत्रमा व्यस्त रहेका प्रधानमन्त्री शेरबहादुर देउवाले आज थप दुई चुनावीसभालाई सम्बोधन गर्ने कार्यक्रम छ। डडेल्धुराबाट प्रतिनिधिसभा सदस्य उम्मेदवार रहेका देउवा गत बिहीबारदेखि गृहजिल्ला डडेल्धुरामा छन्। उनले बिहीबार अमरगढी, शुक्रबार दुई वटा पालिका गन्यापधुरा र नवदुर्गा गाउँपालिकाका चुनावीसभा र शनिबार अजयमेरु गाउँपालिका भद्रपुर र भागेश्वर गाउँपालिकामा आयोजित सभालई सम्बोधन गरिसकेका छन्। प्रधानमन्त्री देउवाले आज आलिताल गाउँपालिकाको गोदाम र दिउँसो २ बजे पर्शुराम नगरपालिकाको जोगबुडामा हुने चुनावीसभालाई सम्बोधन गर्ने कार्यक्रम रहेको नेपाली कांग्रेस डडेल्धुराका सभापति भीमबहादुर साउँदले जानकारी दिए। सात वटा पालिकाका चुनावीसभा सकेर उनी आजै काठमाडौँ फर्कने कार्यक्रम रहेको डडेल्धुरा सभापति साउँदले जानकारी दिए। प्रधानमन्त्री देउवा सातै प्रदेशमा हुने आमसभाका लागि पुग्ने कार्यक्रम रहेको पनि उनका प्रमुख स्वकीय सचिव भानु देउवाले बताए।"
बलात्कार आरोपमा पक्राउ परे श्रीलंकन ब्याटर धनुष्का,"सिड्नी: श्रीलंकन ब्याटर धनुष्का गुनाथिलका एक महिलालाई बलात्कार गरेको आरोपमा अस्ट्रेलियामा पक्राउ परेका छन्। सिड्नीको सेन्ट्रल विजनेस डिस्ट्रिक्टबाट आइतबार बिहान प्रहरीले उनलाई नियन्त्रणमा लिएको हो। गतसाता रोजे बेमा एक महिलामाथि यौन दुर्व्यबहार गरेको उजुरीपछि उनी शनिबार राति करिब १ बजे पक्राउ परेका हुन् । अनलाइन डेटिङ एपमार्फत केही दिनयता ती महिला र पुरुष (धनुष्का)बीच कुराकानी भइरहेको थियो, उनले नोभेम्बर २ मा ती महिलालाई बलात्कार गरेको उजुरी परेको छ, न्यु साउथ वेल्स प्रहरीले जारी गरेको वक्तव्यमा भनिएको छ, अनुसन्धानकै क्रममा अपराध भएको स्थानको विशेष टोलीले हिजो (शनिबार) निरीक्षण गरेको थियो। थप अनुसन्धानकै क्रममा सिड्नीस्थित ससेक्स होटेलबाट ३१ वर्षीय पुरुष पक्राउ परेका छन्। चार पटक जबरजस्ती करणी गरेको आरोपमा उनलाई सिड्नी प्रहरी चौकीमा राखिएको पनि वक्तव्यमा उल्लेख छ। यस्तै, श्रीलंका क्रिकेटले पनि एक विज्ञप्ति जारी गर्दै धनुष्का पक्राउ परेको आईसीसीले जानकारी दिएको बताएको छ। धनुष्का पक्राउ परेको आईसीसीले जानकारी गराएको छ, र उनलाई नोभेम्बर ७ (सोमबार)मा अदालतमा उपस्थित गराइँदैछ, विज्ञप्तिमा भनिएको छ, श्रीलंका क्रिकेटले अदालतमा हुने प्रक्रियाको पूर्ण निगरानी गर्नेछ र आईसीसीसँग पनि यो विषयमा छलफल गर्नेछ। यदि खेलाडी दोषी प्रमाणित भए उनीमाथि कठोर निर्णय लिइनेछ। धनुष्का ह्याम्स्ट्रिङका कारण विश्वकप खेलिरहेको टिमबाट बाहिरिएका थिए। टिममा उनको प्रतिस्थापन भइसके पनि अस्ट्रेलियामै रहेका धनुष्काले श्रीलंकाका लागि आठ टेस्ट, ४७ एकदिवसीय अन्तर्राष्ट्रिय र ४६ टीट्वेन्टी अन्तर्राष्ट्रिय खेलिसकेका छन्। उनले सन् २०१५ को नोभेम्बरमा श्रीलंकाली टिमबाट डेब्यू गरेका थिए। समूह चरणको अन्तिम खेलमा इङ्ल्यान्डसँग पराजित भएसँगै श्रीलंकाको विश्वकप यात्रामा पूर्णविराम लागिसकेको छ।"
पुनः मतदान गर्नुपर्ने अवस्था आउन दिन्नौं : प्रमुख निर्वाचन आयुक्त थपलिया,"झापा : प्रमुख निर्वाचन आयुक्त दिनेशकुमार थपलियाले कुनै पनि मतदान केन्द्रमा पुनः मतदान गर्नुपर्ने स्थिति सृजना हुन नदिने गरि निर्वाचन सम्पन्न गराउने तयारीका साथ निर्वाचन आयोग अघि बढेको बताएका छन्। मङ्सिर ४ गते हुने प्रतिनिधिसभा र प्रदेशसभा सदस्यको निर्वाचनका सन्दर्भमा आइतबार झापाको बिर्तामोडमा निर्वाचन आयोग, नेपाल र नेपाल कानुन समाजले आयोजना गरेको निर्वाचन आचारसंहिताको प्रभावकारी कार्यान्वयन र सरोकारवालाहरूको भूमिका विषयक कार्यक्रमको उद्घाटन सत्रमा प्रमुख आयुक्त थपलियाले ठूलो प्राकृतिक विपत्तिबाहेक अन्य कारणले मतदान स्थगित हुने अवस्था नहुने बताए । उनले सुरक्षाका कारण वा राजनीतिक दलले कुनै पनि मतदातालाई प्रभाव पार्ने कुनियत राखेको खण्डमा त्यस्ता तत्व वा व्यक्तिलाई नियमसंगत कारवाही गरिने बताए । उनले सोही कारण पुनः मतदान हुन नदिने स्थिति सिर्जना गराउन आयोग जुटेको बताइ। कुनै पनि मतदाताले आफूलाई लोभलालच र धाकधम्कीका कारण मतदान गर्नबाट अफ्ठ्यारो स्थिति सृजना गरियो भन्ने गुनासो आउने वातावरण सृजना नै नहुने गरी आयोग देशभर सचेतनामूलक कार्यक्रम लिएर हिँडिरेको उनको भनाइ छ। प्रमुख आयुक्त थपलियाले निर्वाचन आचारसंहिता र निर्वाचन खर्चको पालनासहित स्वच्छ र स्वतन्त्र निर्वाचन गराइने बताउँदै उनले सामाजिक सञ्जालमार्फत हुन सक्ने मिथ्या सूचना, दुष्प्रचार र घृणाष्पद अभिव्यक्तिलाई नियमन गर्नसमेत आयोग लागि परेको बताए। निर्वाचनको स्वच्छतासँगै लोकतन्त्र र अभिव्यक्ति स्वतन्त्रताको भरपूर उपभोग गर्न सक्ने वातावरणका साथ यो निर्वाचनलाई सम्पन्न गराउन आयोग अघि बढेको उनले स्पष्ट पारे। कार्यक्रममा झापाका मुख्य निर्वाचन अधिकृत चन्द्रमणि ज्ञावाली, प्रमुख जिल्ला अधिकारी छवि रिजाल, जिल्ला प्रहरी प्रमुख विश्वमणि पोखरेल, नेपाल बार एसोसिएशनका पदाधिकारी, विभिन्न उम्मेद्वार, जिल्लास्थित राजनीतिक दलका प्रमुख तथा प्रतिनिधि र नागरिक समाजका प्रतिनिधिको उपस्थिति रहेको थियो ।"
तोरी फुलेर पहेलपुर,अर्घाखाँची : तोरी फुलेर सन्धिखर्क ५ वांगला गाउँ नै पहेलपुर भएको छ।
निर्वाचनपछि कांग्रेसको नेतृत्वमा सरकार बन्छ : प्रवक्ता महत,"महेन्द्रनगर : नेपाली कांग्रेसका प्रवक्ता डा प्रकाशशरण मतहले आगामी मंसिरमा हुने निर्वाचनपछि कांग्रेसको नेतृत्वमा सरकार बन्ने दावी गरेका छन्। आइतबार महेन्द्रनगरमा आयोजित पत्रकार सम्मेलनमा बोल्दै उनले कांग्रेसको नेतृत्वमा सरकार बन्ने बताएका हुन । 'यो निर्वाचनमा कांग्रेसले बहुमत ल्याउँछ, कांग्रेसकै नेतृत्वमा स्थायी सरकार बन्छ,' उनले भने, 'यसपटक कांग्रेसले समानुपातिकमा पनि मत प्रतिशत बढाउँछ, स्पस्ट बहुमत आउनेमा दुईमत छैन ।' त्यसैगरी उनले यो निर्वाचन सबैका लागि कोसेढुंगा सावित हुने समेत बताए । 'विभिन्न रुपमा संविधानको मुल मर्ममाथि प्रहार हुन थाल्यो संविधानको रक्षा गर्नु पनि हाम्रो दायित्व हो, 'उनले भने,' त्यसका लागि पनि गठबन्धन गरिएको हो ।' उनले केपी ओली नेतृत्वको सरकारले पटकपकट संविधानको मुल मर्ममाथि नै प्रहार गरेको आरोप लगाए।"
मुक्तिनाथमा तिर्थालुको घुइँचो (तस्बिर),"जोमसोम : हिन्दु तथा बौद्ध धर्मालम्बीहरुको साझा धार्मिक तिर्थस्थल मुस्ताङको मुक्तिनाथ मन्दिरमा आन्तरिक तथा बाह्य तिर्थालुको घुइँचो बढेको छ । समुन्द्री सतहदेखि ३८ मिटरको अग्लो उचाइमा अवस्थित पवित्र धार्मिक स्थल मुक्तिनाथ मन्दिरमा अहिले दिनहुँ सयौं आन्तरिक तथा बाह्य पर्यटकले मुक्तिनाथ मन्दिरको पुजाआजा र दर्शन गर्ने गरेको पाइएको छ । दसैंतिहार र छठ पर्व सकिएलगत्तै मुक्तिनाथ मन्दिरमा आन्तरिक तथा बाह्य तिर्थालुको संख्या ह्वात्तै बढेको हो ।यसवर्ष दसैंतिहार र छठ पर्वको सेरोफेरोमा प्रतिकुल मौसमका कारण उल्लेख्य पर्यटक मुक्तिनाथ आउन सकेका थिएनन् । तर, तिहार र छठ पर्व सकिएलगत्तै मुक्तिनाथमा तिर्थालुको संख्या अकल्पनीय रुपमा वृद्धि भइरहेको मुक्तिनाथ विकास समितिका आर्थिक संकलन गर्ने कर्मचारी रविन सुवेदीले जानकारी दिए । मुस्ताङमा चिसो ह्वात्तै बढेको छ । अत्यधिक चिसोको बावजुद पनि आन्तरिक तथा बाह्य तिर्थालु मुक्तिनाथ दर्शन गर्न आउने गरेको मुक्तिनाथ विकास समितिका कर्मचारी सुवेदीले बताए। मुक्तिनाथ मन्दिरको दर्शन र त्यहाँ रहेको १०८ धारामा स्नान गरेपछि धार्मिक मोक्ष प्राप्त हुनुका साथै मानिसले जानअन्जानमा गरेका सबै पापहरु पखालिने धार्मिक जनविश्वास छ । मुक्तिनाथ मन्दिरमा भगवान बिष्णुको पुजाआजा गर्ने गरिन्छ । यद्यपी मुक्तिनाथ क्षेत्र गुरु पद्यसम्भवको कथासँग पनि जोडिएको छ । बर्सेनि ६० हजार विदेशी तिर्थालु र करिब ५ लाख बढी आन्तरिक तिर्थालुले मुक्तिनाथको दर्शन गर्ने गरेका छन् । मुस्ताङको वारागुङ मुक्तिक्षेत्र१ पुराङ रानीपौवा बजारदेखि करिब १ किमी टाढा अग्लो उचाइमा मुक्तिनाथ मन्दिर अवस्थित छ । मुक्तिनाथ मन्दिर करिब ५ सय रोपनी क्षेत्रफलमा फैलिएको छ । मुक्तिनाथ मन्दिर परिसरमा ज्वालामाई गुम्बा पनि छ । मुक्तिनाथ मन्दिर परिसरमा एनआरएनका पूर्वउपाध्यक्ष सोनाम लामाले निर्माण गरेको ३१ फिट अग्लो बुद्धको प्रस्तर मुक्ति अवस्थित छ । त्यहाँ उनै लामाले ८ करोड लागतमा अर्को भगवान बिष्णुको विशाल प्रस्तर मूर्ति निर्माण गर्ने भएका छन् । आन्द्र प्रदेश भारतबाट मुक्तिनाथ दर्शनका लागि मुस्ताङ आएका भारतीय पर्यटक लक्ष्मण रावले मुक्तिनाथ मन्दिरको दर्शन गर्ने सपना यहाँ आएर पुरा भएको बताए । नेपालकै महत्वपूर्ण धार्मिक स्थल मुक्तिनाथ क्षेत्रमा भारतीय प्रधानमन्त्री नरेन्द्र मोदीले समेत दर्शन गरेको र त्यसपछि मुक्तिनाथ मन्दिरको बारेमा धेरै कुरा थाहा पाएको उनले बताए । मुक्तिनाथ मन्दिर विशाल पहाडको फेंदमा रहेको र यो मन्दिर निकै सुन्दर रहेको उल्लेख गरे । उनले मुक्तिनाथसम्म आएर दर्शन गर्दा आफूहरुलाई कुनै समस्या नभएको बताए । मुक्तिनाथ मन्दिर हिन्दु तथा बौद्ध धर्मालम्बीहरुको आस्थाको धरोहर हो । मन्दिरको रेखदेख त्यहाँ रहेको आनाीझुमाले गर्ने गर्छन् । मन्दिरमा एकजना पुजारी बस्छन् भने मुक्तिनाथ विकास समितिले खटाएको कर्मचारीले स्वच्छिक चन्दा संकलन र मुक्तिनाथ परिसरको सरसफाइ गर्ने गर्छन् । मुक्तिनाथ मन्दिरमा १०८ धाराका साथै दुईवटा स्नानकुण्ड छ । संस्कृति पर्यटन तथा नागरिक उड्यन मन्त्रालयले मुक्तिनाथको थप स्तरोन्नति गर्न बृहत मुक्तिनाथ गुरुयोजना अघि बढाएको छ । जसअन्तर्गत अहिले त्यहाँ आनीझुमाको निवास र मुक्तिनाथ मन्दिर परिसरको स्तरवृद्धि गरी फराकिलो बनाइएको छ । यद्यपी मुक्तिनाथ मन्दिरमा थप आवश्यक पूर्वधार निर्माणमा ढिलाइ हुँदा मुक्तिनाथ दर्शन गर्न जाने तिर्थालुलाई समस्या पर्ने गरेको छ । तनहुका तिर्थालु खेमराज विश्वकर्माले मुक्तिनाथको दर्शन र मुस्ताङ घुम्न आफूसहित ९ जनाको टोली मुस्ताङ आएको बताए । मुक्तिनाथ मन्दिरको दर्शन गर्नाले मनले चिताएको पुरा हुने सुनेर मुस्ताङको आएको जनाए । कार्तिक महिनाको चिसोले ज्यानै चल्न छोड्ला जस्तो भएपनि यहाँ आएर १०८ धारामा नुहाएर मुक्तिनाथको दर्शन गरेको उनले उल्लेख गरे । यसैगरी नवलपरासीका तिर्थालु हिरा क्षेत्रीले मुक्तिनाथ मन्दिरमा दर्शन गर्न पाउँदा स्वर्ग पुगेको अनुभुति सुनाइन् ।यहाँको वर्णन शब्दमा वर्णन गर्न सक्दिन,जुन दुःख गरेर यहाँ आईयो त्यो सबै मुक्तिनाथको दर्शनपछि बिर्सन बाध्य बनाइदियो,'उनले भनिन् । धर्मनै आस्था विश्वास भएकाले मुक्ति पाउन र मोक्ष प्राप्त गर्न मुक्तिनाथ दर्शन गर्न आएको बताइन् । मुक्तिनाथ मन्दिर बिहान ७ बजेदेखि साँझ ५ बजेसम्म खुल्ला रहन्छ । मुक्तिनाथ मन्दिरसम्म जान पछिल्लो समय रेलिङ सिंढी बाटो निर्माण भइरहेको छ । यद्यपी मन्दिरसम्म ठाडो उकालो हिँड्न पर्ने भएकाले वृद्धवृद्धा र अपाङ्गता भएका तिर्थालुलाई मुक्तिनाथसम्म पुग्न निकै समस्या हुने गरेको छ । मुक्तिनाथ विकासको बृहत परियोजना ४ वर्ष सुरु भएपनि सरकारले यसको बृहत विकासमा तीब्रता दिन सकेको छैन । मुस्ताङको मुक्तिनाथ मन्दिर हिमाली जिल्ला मुस्ताङ र गण्डकी प्रदेशकै धार्मिक पर्यटकको केन्द्रबिन्दुको रुपमा लिने गरिन्छ । मुक्तिनाथको रानीपौवा डेढ दर्जन बढी पर्यटक लक्षित होटलहरु सञ्चालनमा छन् । मुक्तिनाथ दर्शन गर्न आएका धार्मिक पर्यटकले उत्तरी कोरलानाका,लोमान्थाङ, छोसेर गुफा,ढुम्बाताल र पर्यटकीय गाउँ मार्फा लगायतको अवलोकन गर्ने गरेका छन् । भौगोलिक,सामाजिक,सास्कृतिक र जैविक विविधताले महत्वपूर्ण मानिएको हिमाली जिल्ला मुस्ताङमा सडक यातायातको पहुँच सहज हुँदै जान थालेको छ । सडक सहज भएसँगै मुक्तिनाथ दर्शन गर्ने आन्तरिक तथा बाह्य तिर्थालुको संख्या बर्सेनि बढ्दै जान थालेको छ । कोरनाका कारण ३ वर्षसम्म सुस्ताएको मुस्ताङको पर्यटन कोरोना संक्रमण न्यूनिकरण हुँदै गईरहेपछि क्रमशः चलायमान हुन थालेको छ । मुस्ताङमा धार्मिक तथा मुस्ताङको पर्यटन क्षेत्र चलायमान हुन थालेपछि यहाँका पर्यटन व्यवसायी उत्साहित हुन थालेका छन् ।"
निर्वाचन क्षेत्र निर्धारण कति वैज्ञानिक ?,"प्रतिनिधिसभाका लागि १० क्षेत्र निर्धारण गरिएको छ। जवकी कर्णाली प्रदेशका १० जिल्लामा १२ ओटा मात्रै निर्वाचन क्षेत्र निर्धारण गरिएको छ। खासगरी मधेसकेन्द्रित दलहरूको प्रभावमा जनसंख्यालाई मुख्य आधार मानेर क्षेत्र निर्धारण गर्दा वैज्ञानिक र वस्तुनिष्ठ हुन नसकेको गुनासो बढ्न थालेको छ। यो क्षेत्र निर्धारणले विशेषगरी सिंगो कर्णाली, हिमाली र पहाडी जिल्लाहरू जहाँ जनसंख्या निकै कम छ । त्यस्ता जिल्लाहरू ठगिएको र आफ्नो क्षेत्रको प्रतिनिधित्व कम भएकोमा असन्तुष्टि व्यक्त हुन थालेको छ। नेकपा एमालेका स्थायी समिति सदस्य यमलाल कँडेंलले अहिलेको क्षेत्र निर्धारण वैज्ञानिक र वस्तुनिष्ठ हुन नसकेको बताएका छन्। उनले भुगोल र जनसंख्यालाई बराबर आधार मानेर क्षेत्र निर्धारण हुनुपर्ने बताए। आफुले क्षेत्र निर्धारण बारे पार्टी र सार्वजनिक फोरमहरूमा कुरा उठाउँदै आएको बताउँदै उनले भने, क्षेत्र निर्धारणबारे वस्तुनिष्ठ ढंगले भुगोललाई पनि बराबर आधार मानेर अघि बढ्नुपर्छ र तत्काल पुनर्विचार गर्नुपर्छ। भुगोल र जनसंख्यालाई सन्तुलित गरेर क्षेत्र निर्धारण गर्नुपर्ने माओवादी केन्द्रका उपमहासचिव शक्ति बस्नेतले बताए। तत्कालीन परिस्थिति र परिवेशका आधारमा क्षेत्र निर्धारण भएपनि परिमार्जन नै नहुने र गर्न नमिल्ने होइन। कतिपय कुराहरू मिलेका छैनन्। ति कुराहरूलाई मिलाउनु पर्छ। मुख्यगरी जनसंख्या र भुगोललाई सन्तुलित गर्नुपर्ने आवश्कता देखिएको छ, उनले भने। पूर्व निर्वाचन आयुक्त दोलखबहादुर गुरुङले दलीय सहमति र संवैधानिक मर्म अनुसार नै क्षेत्र निर्धारण भएको तर अपरिवर्तनीय र अकाट्य नभएको बताए। उनले भने, निर्वाचन क्षेत्र निर्धारण वस्तुनिष्ठ र वैज्ञानिक नभएको गुनासो सुनिन थालेको छ। तत्कालीन समस्या समाधानका लागि क्षेत्र निर्धारण भएपनि अव नयाँ बन्ने सरकारले सहमतिमा पुनर्विचार गर्नुपर्छ। केही दलले पुरै जनसंख्याका आधारमा क्षेत्र निर्धारण हुनुपर्ने माग गरिरहेका बेला भूगोललाई पनि केही स्थान दिइएको छ। तर, पर्याप्त छैन। कपितय भौगोलिक विशिष्टताका आधारमा पनि पुनर्मूल्यांकन गर्नुपर्ने आवश्यकता देखिन्छ त्यो कुरा राजनैतिक दलहरूले सोच्ने कुरा भएको उनको भनाइ थियो। निर्वाचन क्षेत्र निर्धारण आयोगले जनसंख्यालाई पहिलो र भूगोललाई दोस्रो आधार बनाएर निर्वाचन क्षेत्र निर्धारण गरेको छ। क्षेत्र निर्धारण गर्दा आयोगले जनसंख्यालाई ९० प्रतिशत र भूगोगलाई १० प्रतिशत आधार मानेको छ। संविधानअनुसार प्रतिनिधिसभाका लागि १६५ र प्रदेशसभाका लागि ३३० निर्वाचन क्षेत्र तय गरिएको छ। संविधानको धारा २८६ मा निर्वाचन क्षेत्र निर्धारण गर्दा जनसंख्या तथा भौगोलिक अनुकुलता एवं विशिष्टताका आधारमा क्षेत्र निर्धारण गर्नुपर्ने उल्लेख छ। निर्वाचन क्षेत्र निर्धारण आयोगको सिफारिसका आधारमा प्रदेश नं १ मा २८, मधेस प्रदेशमा ३२, बागमती प्रदेशमा ३३, गण्डकी प्रदेशमा १८, लुम्बिनी प्रदेशमा २६, कर्णाली प्रदेशमा १२ र सुदुरपश्चिम प्रदेशमा १६ वटा निर्वाचन क्षेत्र कायम गरिएको छ। प्रतिनिधिसभामा कायम भएका सदस्यको दोब्बर संख्यामा प्रदेशसभा सदस्य रहने व्यवस्था गरिएको छ। सो बमोजिम प्रदेश नं १ मा ५६, मधेस प्रदेशमा ६४, बागमतीमा ६६, गण्डकीमा ३६, लुम्बिनीमा ५२, कर्णालीमा २४ र सुदूरपश्चिम प्रदेशमा ३२ सदस्यीय प्रदेशसभा छन्। ०४७ सालमा नयाँ संविधान जारी भएपछि निर्वाचन क्षेत्र हेरफेर भएको थियो। ०४८ मा आयोग बनाएरै जनसंख्या र भूगोलका आधारमा प्रतिनिधिसभाको क्षेत्र हेरफेर गरी २४० कायम गरिएको हो। लोकतन्त्र स्थापनापछि अन्तरिम संविधानअनुरूप संविधानसभाको संख्या ६०१ पुर्याइएको थियो। दोस्रो संविधानसभा निर्वाचनका लागि निर्वाचन क्षेत्र निर्धारण भए पनि पुरानै निर्वाचन क्षेत्रअनुसार निर्वाचन गराइएको थियो। १ निर्वाचन क्षेत्र कायम भएका जिल्ला ताप्लेजुङ, पाँचथर, धनकुटा, तेह्रथुम, संखुवासभा, भोजपुर, सोलखुम्बु, ओखलढुंगा, खोटाङ, रामेछाप, दोलखा, रसुवा, लमजुङ, मनाङ, मुस्ताङ, म्याग्दी, पर्वत, अर्घाखाँची, प्युठान, रोल्पा, रुकुमपूर्व, रुकमु पश्चिम, सल्यान, जाजरकोट, डोल्पा, जुम्ला, कालिकोट, मुगु, हुम्ला, बाजुरा, बझाङ, डोटी, डडेलधुरा, बैतडी, दार्जुला २ निर्वाचन क्षेत्र कायम भएका जिल्ला इलाम, उदयपुर, सिन्धुली, सिन्धुपाल्चोक, काभ्रेपलाञ्चोक, भक्तपुर, नुवाकोट, धादिङ, मकवानपुर, गोरखा, तनहुँ, स्याङ्जा, बाग्लुङ, नवलपरासी बर्दघाट सुस्तापूर्व, नवलपरासी बर्दघाट सुस्ता पश्चिम, पाल्पा, गुल्मी, बर्दिया, सुर्खेत, दैलेख, अछाम ३ निर्वाचन क्षेत्र कायम भएका जिल्ला ललितपुर, चितवन, कास्की, कपिलवस्तु, दाङ, बाँके, कञ्चनपुर ४ निर्वाचन क्षेत्र कायम भएका जिल्ला सुनसरी, सप्तरी, सिरहा, धनुषा, महोत्तरी, सर्लाही, रौतहट, बारा र पर्सा ५ निर्वाचन क्षेत्र कायम भएका जिल्ला झापा, रुपन्देही, कैलाली ६ निर्वाचन क्षेत्र कायम भएको जिल्ला मोरङ १० निर्वाचन क्षेत्र कायम भएको जिल्ला काठमाडौं"
सुनको मूल्य बढ्यो,काठमाडौं : आज सुनको मूल्य एक हजार चार सयले बढेको छ। सुनचाँदी बजारमा छापावाल सुनको मूल्य प्रतितोला ९४ हजार पाँच सय निर्धारण गरिएको छ। शुक्रबार प्रतितोला ९३ हजार एक सयमा कारोबार भएको सुन शनिबार प्रतितोला एक हजार चार सयले बढेको हो। नेपाल सुनचाँदी व्यवसायी महासङ्घले सार्वजनिक गरेको विवरणानुसार आज तेजाबी सुनको मूल्य प्रतितोला ९४ हजार छ। शुक्रबार तेजावी सुनको मूल्य प्रतितोला ९२ हजार छ सय थियो। त्यस्तै आज चाँदीको मूल्य अघिल्लो कारोबार मूल्यका तुलनामा प्रतितोला ५० ले बढेर एक हजार दुई सय ७५ तोकिएको महासङ्घले जनाएको छ।
सीमा विवाद समाधान र लालपुर्जाको अपेक्षा अधुरै,"मकवानपुर : बकैया गाउँपालिका १ धियाँलस्थित बरबोटका ८१ वर्षीय कान्छीमाया हिमडुङले लालपूर्जा पाउने आसमा मतदान गरेको वर्षांै बित्यो। पछिल्लो समय सीमा विवादले पनि यो गाउँ समस्यामा छ। तर, प्रत्येक निर्वाचनमा नेताहरूले दिने गुलियो आश्वासन हालसम्म पूरा भएको छैन। मेरो हातले जग्गाको लालपुर्जा थापेर मर्ने धोको पूरा नहुने भयो, जति नेता आए पनि भोट दिए पनि हाम्रो दुःख कसैले बुझेन, उनले दुखेसो पोखिन्। करिब ६ दशक पुरानो यो गाउँ राज्यबाटै प्रताडित हुँदै आएको छ। तत्कालीन पञ्चायत सरकारले २०४४ सालमा बस्ती नै जलाएपछि हिमडुङ जस्तै करिब ७ सय परिवार भूमिहीन सुकुम्बासी बनेका थिए। त्यसयता उनीहरूको दुःखको दिनमा खुसी छाउन सकेको छैन। २०४४ सालमा पञ्चायत सरकारका बन मन्त्री हेमबहादुर मल्ल र त्यस समयमा मकवानपुरको यसै क्षेत्रबाट निर्वाचित राप्रपा नेपालका अध्यक्ष कमल थापाको कार्यकालमा बन क्षेत्रमा बस्ती बसेको भन्दै करिब ७ सय घर आगजनी र हात्ती लगाएर हटाइएको थियो। हाल बकैया १ नम्बर वडाको धियाँल डाँडा, माहादेव डाँडा, रजुवाई, इपिलघारी, हिलेखोलालगायत बस्ती आगलागीको दुई दशकपछि पुर्नस्थापित भएको हो, तत्कालीन धियाँल पञ्चालय प्रमुख शेरबहादुर भ्लोनले भने, तर अहिलेसम्म यहाँका स्थानीयले आफू बसेको जमिनको लालपूर्जा पाएका छैनन्। बारा र रौतहटको सीमानामा पर्ने यो गाउँमा हाल करिब पच्चिससय परिवार बसोबास गर्दै आएका छन्। लालपुर्जा नहुँदाको पीडासँगै सीमा विवादका कारण विकासमा यो ठाउँ उपेक्षामा पर्दै आएको छ। रौतहटको चन्द्रनिगाहपुर र बाराको निजगढ नगरपालिकासँग जोडिएको बकैया १ नम्बर वडामा कस्ले विकास खर्च गर्ने भन्ने विवाद छ। मकवानपुरले बस्तीको सबै क्षेत्र आफ्नो भूभागमा पर्ने दाबी गर्दै आएको छ। तर, बारा र रौतहटले धियाँलको डाँडाबाट तल्लो क्षेत्र (पानी ढला क्षेत्र) आफ्नो भागमा पर्ने भन्दै दाबी गर्दै आएको छ। हामीले तीनै तहको सरकारमा पहल गरे पनि हाम्रो कुरा सुनुवाइ भएको छैन, स्थानीय युवा प्रदीप भ्लोनले भने, सबै जिल्लाले आफ्नो क्षेत्र भनेर दाबी मात्र गर्ने तर विकासको काममा सहयोग नगर्ने समस्या छ। आफ्नो ठाउँमा मत माग्न आउने नेताहरूलाई लालपूर्जा समस्यासँगै सीमा समस्याबारे ध्यानाकर्षण गराउँदै आएको उनले बताए। यो पटक पनि आश्वासन मात्र पाइने हो कि काम पनि हुन्छ थाहा छैन, भ्लोनले दुखेसो पोखे, राज्यबाटै पीडित भएका हाम्रो गाउँ कहिलेसम्म उपेक्षामा परिरहने हो थाहा छैन। तीनै जिल्लाले यहाँको नागरिकको लागिभन्दा पनि स्थानीय स्रोतमा कसको पहुँच हुने भन्ने प्रतिस्पर्धा रहेको छ। चुरे क्षेत्रको घना जंगल, पानी र नदीजन्य पदार्थ (ढुङ्गा, गिटी, बालुवा) का लागि तीनै जिल्लाका स्थानीय तहहरूले दाबी गर्दै आएको छ। सीमा विवादबारे स्थानीय तहहरूसँग छलफलसँगै केन्द्र सरकारलाई आवश्यक विवाद समाधानका लागि पटकपटक ध्यानाकर्षण गराएको बकैया गाउँपालिकाका अध्यक्ष धर्मराज लामिछानेले बताए। लालपुर्जा वितरणका लागि जग्गा नापजाँचको प्रक्रिया अघि बढाइएको उनले बताए। खानेपानीका लागि एक घण्टा यात्रा बकैया गाउँपालिका २ सरस्वती भमराका प्रत्येक परिवारलाई हिउँद महिना सुरु भएपछि खानेपानीको जोहो गर्न मुस्किल हुन्छ। गाउँमा खानेपानीको स्रोत नभएपछि दुई घण्टासम्म हिँडेर खानेपानी ओसार्नुपर्ने यहाँका स्थानीयको बाध्यता छ। खानेपानी समस्याकै कारण यहाँका दर्जनौं परिवार बाराको निजगढमा बसाँई सरेका छन्। बारी बाँझै छ, सिँचाइ छैन, खाने पानीको समेत समस्या छ, स्थानीय खिलप्रसाद पुडासैनीले भने, गाउँमा पानी ल्याउन सानो योजनाले हुँदैन, ठूलो योजना ल्याउन नेताहरूले पहल गरे पनि सकेका छैनन्। स्थानीयले काउसे पानी, लामाको पधेँरो, सिङरा पधेँरो, हौतार पधेँरो, गोढेखोप पधेँरो, सिकारी पधेँेरो र बतासे पधेँरोेबाट पानी बोकर ल्याउने गरेका छन्। यहाँ खानेपानी योजना सञ्चालन गर्न कम्तीमा १ करोड रुपैयाँ बढीको योजना सञ्चालन गर्नुपर्ने बकैया १ नम्बर वडाका अध्यक्ष अशोक जिम्बाले बताए। यो गाउँमा करिब ३ सय परिवारको बसोबास छ।"
समृद्धिका लागि कांग्रेसको नेतृत्व आवश्यक : डा महत,"काठमाडौं : नेपाली कांग्रेसका प्रवक्ता डा प्रकाशशरण महतले आगामी मङ्सिरमा हुने निर्वाचनपछि नेपाली कांग्रेसको नेतृत्वमा स्थायी सरकार निर्माण हुने बताएका छन्। प्रवक्ता डा महतले भने, 'लामो समयदेखि अवरुद्ध विकास प्रक्रियालाई गति दिन तथा नेपालको समृद्धिका लागि पनि कांग्रेसको नेतृत्वमा सरकार आवश्यक छ र आगामी निर्वाचनपछि यस्तो सरकार बन्छ ।' आइतबार महेन्द्रनगरमा आयोजित पत्रकार सम्मेलनमा उनले भने, 'विभिन्नरुपमा संविधानको मूल मर्ममाथि प्रहार हुन थाल्यो । प्रतिगामी विभिन्न बहानामा सल्बलाउने जस्तो देखियो र नेपाली जनताले नै वर्तमान सरकारको चाह गरेका हुन् । अब पनि संविधानको रक्षा र देशको विकास गर्नु छ, हाम्रो यही दायित्व बहन गर्न कांग्रेस नेतृत्वको सरका आवश्यक हो ।' प्रवक्ता डा महतले यो निर्वाचन सबैका लागि कोसेढुङ्गा सावित हुने पनि बताए। उनले निर्वाचनपछि मुलुकमा स्थायी सरकार बन्नेमा जोड दिए। उनले निर्वाचनमा कांग्रेस नेतृत्वको वर्तमान सत्ता साझेदार दलको गठबन्धनले नै स्पष्ट बहुमत हासिल गर्ने बताए । 'यो निर्वाचनमा स्पष्ट बहुमत कांग्रेसको पक्षमा आउँछ र कांग्रेसकै नेतृत्वमा सरकार पनि बन्छ ।' उनले भने, 'हिजो संसद्मा नेपाली कांग्रेस थोरै सिटका साथ उपस्थित थियो र पनि नेपाली जनता तथा कांग्रेसबाहेकका अन्य पार्टीले कांग्रेसकै नेतृत्वको अपेक्षा गरे भने अबको चुनावपछि त कांग्रेस पहिलो पार्टी नै बन्ने निश्चित छ ।' प्रवक्ता महतले नेपाली कांग्रेसले आगामी चुनावमा समानुपातिकमा मत प्रतिशत पहिलेको तुलनामा धेरै बढाउने बताए। गठबन्धनका दलको उदेश्य एउटै भएकाले गठबन्धन गरिएको हो भन्दै चुनावपछि यही गठबन्धन मिलेर सरकार बनाउने र देशमा विकासको लहर ल्याउने उनको दाबी थियो।"
घोषणापत्रको ललिपप,"निर्वाचनको मिति नजिकिँदै जाँदा दलहरूले चुनावी घोषणापत्र जारी गरिसकेका छन्। दसैं, तिहार र छठजस्ता राष्ट्रिय पर्वको कारण घोषणापत्र सार्वजनिकीकरण कार्य ढिला भएको यथार्थ बुझ्न सकिन्छ। अहिले चुनावी अभियानमा तीव्रता आएको छ। आम मतदाताको ध्यान दलहरूका घोषणापत्रमा भन्दा बढी नेता र उम्मेदवारको प्रचार शैली, हावभाव र अभिव्यक्तिमा केन्द्रित भएको पाइन्छ। घोषणापत्रहरूमा जेजस्ता संकल्प वा प्रतिबद्धता उल्लेख भए पनि ती कुरा आम मतदाताका जानकारीमा पुगेका छैनन्। मतदाताले सुनेजानेका एजेन्डा भनेका नेता र उम्मेदवारले प्रचारप्रसारका क्रममा दिने गरेका अभिव्यक्ति नै हुन्। जो क्रिया र प्रतिक्रियामा आधारित छन्। क्रियाप्रतिक्रियालाई मतदाताले चुनावी एजेन्डा नमानेका हुनाले यसपटकको चुनाव एजेन्डाविहीन जस्तो देखिएको छ। खासगरी सत्ता गठबन्धनको चुनाव प्रचारशैली र एजेन्डाले आममतदातालाई निःशुल्क मनोरञ्जन प्रदान गरेको र त्यसैमा रमाइरहेको प्रतीत हुन्छ। सार्वजनिक भइसकेका दलका घोषणा पत्रहरूमा उल्लेख भएका प्रतिबद्धताले मतदातालाई खासै आकर्षित गरेको छैन। अर्थात् २०४८ सालदेखि २०७९ सालसम्मको अनुभव तथा अनुभूतिको कारणले हुनसक्छ, पार्टीहरूका प्रतिबद्धतापत्र वा संकल्पपत्रप्रति मतदाताको खासै चाख र विश्वास छैन। नेपालको चुनावी सन्दर्भमा भन्नुपर्दा घोषणापत्रको अध्ययन, मूल्यांंकन र विश्लेषणको आधारमा मत दिने परम्परा र प्रचलन पनि छैन। यसर्थ चुनावी घोषणापत्र जारी गर्ने कार्य कर्मकाण्डी वा बिरालो बाँधेर श्राद्ध गर्ने परम्पराजस्तै छ। यहाँ पहिलो क्रममा चुनाव प्रचारका मूल एजेन्डा र दोस्रो क्रममा यो सामग्री तयार गर्दै गर्दासम्म सार्वजनिक गरिएका घोषणापत्रमा उल्लिखित प्रतिबद्धताबारे संक्षिप्त चर्चाको जमर्को गरिएको छ। जगजाहेर तथ्य के छ भने गणतान्त्रिक संविधान जारी पछिको यो दोस्रो आवधिक निर्वाचन यसअघिका आवधिक निर्वाचनभन्दा अनौठो र भिन्न प्रकृतिको छ। अनौठो र भिन्न कसरी भने राज्यको साधन र स्रोतको बलमा पाँचदलीय सत्ता गठबन्धनका दल र तिनको गठबन्धन सरकार जेजे र जसोजसो गरेर भए पनि विगतको संसद्मा प्रमुख प्रतिपक्ष बनेको नेकपा एमालेलाई हराउन खोजिएको छ। उसको भूमिकालाई शून्यमै सीमित गराउन पाइतालादेखि टुप्पीसम्मको बल लगाएर भिडेको अवस्था छ। अनि सत्ता गठबन्धनको चुनावी एजेन्डाचाहिँ एमाले अध्यक्ष केपी ओली छन्। ओली सहयोद्धात्रय झलनाथ खनाल, माधवकुमार नेपाल र पुष्पकमल दाहाल प्रचण्डको डाह, ईष्र्या, असहयोग र कोपभाजनका शिकार भए। राज्यको साधन र स्रोतको भरपुर दोहन र उपयोग गर्दै चुनावमा होमिएको सत्ता गठबन्धनले उसको मुख्य प्रतिद्वन्द्वीमा एमाले अध्यक्ष ओलीलाई देखेको छ, राप्रपा र जसपालाई कुनै गन्तिमै राखेको छैन। सत्ता गठबन्धनको यस मानसिकता र व्यवहारले आममतदातालाई आश्चर्यचकित मात्र तुल्याएको छैन। बरु गठबन्धन केवल सत्ताका लागि एजेन्डाविहीन अवस्थामा चुनावमा उत्रिएको नकारात्मक सन्देश प्रवाहित भएको छ। राजतन्त्र फालेर गणतन्त्र बहाल भएको डेढ दशक भइसकेको अवस्थामा ओलीहरू पुनः राजतन्त्र बहालीको पक्षमा छन् भनेर चुनावी डंका पिट्दैछन्, गठबन्धनका शीर्षनेता। सोही डंका पाँच पूर्वप्रधानमन्त्री देउवा, खनाल, नेपाल, दाहाल तथा भट्टराईका अभिव्यक्तिमा पनि पाइन्छन्। अधिकांश मतदातालाई यो हजम भएको छैन अपितु मतदाताले निःशुल्क मनोरन्जन लिइरहेका छन्। जसमा अधिकांश सचेत मतदाताले देउवा, दाहाल र नेपालका अतीतका कार्य र घटनाको स्मरण गर्दै प्रतिप्रश्न गरेका छन्। व्यापारी र उद्योगीबाट घुस तथा कमिसन लिएर तिनैको हित र पक्षमा बजेट बनाउने नियत र प्रवृत्तिा छ। यस्ता नेता तथा सरकारले हाँक्ने राजनीति र अर्थतन्त्रमा अपेक्षित सुधारको आशा गर्न सकिन्न। संविधानको भावनाविपरीत तत्कालीन प्रधानमन्त्री देउवाले जानाजान राजा ज्ञानेन्द्रलाई सत्ता बुझाएको इतिहासको स्मरण गर्दै आममतदाता फिस्स हाँसिरहेको छ। यस्तै जनयुद्धको नाममा तत्कालीन अवस्थाको हिंसात्मक विद्रोहरत माओवादीले कांग्रेसएमालेलगायत संसद्वादी दललाई पाखा लगाएको सबैलाई थाहा छ। यस्तै दरबार र माओवादीको संयुक्त शासन सत्ताका लागि गठबन्धन गर्न गरेको प्रयास पनि कसैबाट छुपेको छैन। सत्ताका लागि जतिसुकै बेला जोसँग पनि टाँसिन लाजघिन नमान्ने प्रचण्ड प्रवृत्ति नेपाली मतदाताका लागि कुनै अनौठो र नौलो विषय रहेन। ठूला र चर्का क्रान्तिकारी अभिव्यक्ति दिन्थे, माधवकुमार नेपाल। जसले राजाका हातमा शासन सत्ताको बागडोर रहेकै अवस्थामा आमाप्रतिको कर्तव्य बिर्सिए। सोही समयमा आधा प्रतिगमन सच्चियो भन्दै राजा ज्ञानेन्द्रसमक्ष प्रधानमन्त्री पाउँ भनेर बिन्तिपत्र हाले। दाहाल, नेपाल र देउवाको जन्मकुण्डली हातमा लिएर बसेका नेपाली मतदाताले उनीहरूको कथित प्रतिगमनको हाउगुजीलाई वीरे गोठालो र बाघको कथाको रूपमा लिएका छन्। दाहाल, नेपाल र देउवाले जनताको स्मरणशक्ति जति कमजोर हुन्छ भन्ठानेका छन्, त्यति कमजोर छैन। देउवा र दाहालहरूले उनीहरूको सत्ता गठबन्धनको उद्देश्य र औचित्य सरकारको स्थायित्व र स्थिरताका लागि भनेका छन्। जुन पत्यार गर्न सकिंँदैन। सबैभन्दा बढी स्थायित्व र स्थिरताको नारा दिने नेपाली कांग्रेस नै अस्थिर सरकारको कारक रहँदै आएको इतिहास छ। वर्तमान सत्ता गठबन्धनले कथंकदाचित आगामी निर्वाचनमा बहुमत ल्याइनै हाले पनि अहिले नै देउवा र दाहालबीच प्रधानमन्त्रीको प्रतिस्पर्धा सतहमा आइसकेको छ। देउवालाई सत्ता र शक्तिको भोक कति छ ? भन्न सकिन्न। तर, प्रचण्डमा सत्ताभोक अत्याधिक छ। ओलीले प्रधानमन्त्री पद हस्तान्तरण गर्न सहमति जनाएका भए पार्टीमा बिग्रह आएर नेकपा फुट्ने थिएन। त्यतिमात्र होइन, ओलीले अहिले देउवाले जस्तै प्रचण्डको नीतिगत नेतृत्व मात्रै स्वीकारेर सत्तामा हालीमुहाली गर्न छाडिदिएका भए पनि ओलीप्रचण्ड द्वन्द्वका लागि ठाउँ रहँदैन थियो। साम्यवाद स्थापनार्थ लडिएको भनिएको जनयुद्ध त्यागेर मूल प्रवाहको संसदीय राजनीतिमा आएपछि केही समय अपवादमा राखेर माओवादी कुनै न कुनै रूपमा सत्तामा छ। सत्ताप्राप्तिका लागि माओवादी जोजोसँग जेजे गर्न पनि तयार देखिएको छ। विविध रणनीति र कार्यनीति अवलम्बन गरेर सत्ता हासिल गर्दै प्रचण्डले माओवादी केन्द्रलाई येनकेन प्रकारेण अस्तित्वमा राखेकै छन्। नेपाली कांग्रेसले अहिले अनुमान गरेभन्दा कम स्थानर माओवादीले बढी स्थान हासिल गर्न सक्छ। त्यसो भए भोलि पनि सरकारको नेतृत्व गर्ने दाबी गर्दै आएको कांग्रेसलाई प्रचण्डले अप्ठ्यारोमा पार्दैनन् भन्न सकिन्न। यसर्थ वर्तमान परिप्रेक्षमा पाँच वर्षसम्म देशमा साँच्चिकै स्थायी र स्थिर सरकार कायम राख्ने हो भने कि माओवादी केन्द्रको बहुमत आएर प्रचण्ड प्रधानमन्त्री बन्नुपर्छ या निर्वाचनमार्फत माओवादीको पत्ता साफभएर प्रचण्डको भूमिका सीमित हुनुपर्छ। यी दुई अवस्थामा बाहेक देशमा स्थायी र स्थिर सरकारको कल्पना सस्तो मनोरञ्जनसरह हुन्छ। चुनावको मितिभन्दा पुग नपुग दुई साता अगाडि दलहरूले जारी गरेका चुनावी प्रतिबद्धता पत्रहरू मतदातासमक्ष पुग्ने कुरो परकै भयो। समयाभावका कारण दलका सचेत र सक्रिय कार्यकर्ताले समेत अध्ययन र विश्लेषण गर्न नभ्याइरहेको अवस्था छ। अर्कोतिर दलहरूले उनीहरूको संकल्प वा भनौं प्रतिबद्धतामा उल्लेख गरेका नीति र कार्यक्रमको अध्ययन र बिश्लेषण गर्नुपर्छ। २०४८ सालयताका घोषणापत्रको मूल्यांकन गर्दा केवल दुइटा नीति र कार्यक्रममात्र प्रभावकारी रूपमा कार्यान्वयन भएका छन्। नेकपा (एमाले)ले प्रस्ताव गरेका आफ्नो गाउँ आफैं बनाउँ कार्यक्रम र वृद्ध भत्ता वितरण नीति र कार्यक्रम। जसले नेपालको ग्रामीण बिकाश र सामाजिक सुरक्षामा अति ठूलो र महत्वपूर्ण योगदान पुर्याए। आज कुनै पनि सरकार वा दलले जेजति प्रकारका सामाजिक सुरक्षा कार्यक्रम लागू गरेका छन् वा प्रस्ताव गरेका छन्, एमालेद्वारा प्रस्तावित एवं प्रक्षेपित तिनै दुइटा कार्यक्रमको जगमा उभिएर गरेका छन्। चुनावको बेला दलहरूले ती दुइटा कार्यक्रमको यति भद्दा अनुशरण गरेका छन् कि अब त सुन्नेलाई समेत लाज लाग्न थालेको छ। कसैले ६५ वर्ष उमेरका गरिखान सक्ने जनसंख्यालाई वृद्धभत्ता दिने र यसका अतिरिक्त कोखदेखि शोकसम्म राज्यको ढुकुटीबाट नगद दिने प्रस्ताव गरेका छन्। कसैले सित्तैमा बिजुली बालिदिने आश्वासन बाँडेका छन् आदि इत्यादि। सस्तो लोकप्रियताका खातिर दलहरूबाट सार्वजनिक भएका नीति र कार्यक्रमको ५० प्रतिशत मात्र कार्यान्वयन गर्न पनि नेपाललाई अमेरिकाको बजेट चाहिन्छ, भारतको बजेटले पनि पुग्दैन। जुन मुलुकको अर्थतन्त्र आयात कर र विप्रेषणमा आधारित तथा आश्रित छ। जहाँको राष्ट्रिय आयले विविध राष्ट्रसेवककर्मचारीको तलव भत्ता धान्न हम्मे हम्मे छ। आर्थिक रूपमा जुन राष्ट्र श्रीलंकाको बाटोमा अग्रसर भइसकेको छ। त्यो राष्ट्रको सरकारले कहाँबाट अतिरिक्त खर्बौं खर्ब रकम ल्याएर चुनावी प्रतिबद्धता अनुरूपको रकम नागरिकका गोजीमा हालिदिने ? कुल राष्ट्रिय आय ३६३० अर्ब डलरको हाराहारीमा रहेको हाम्रो अर्थतन्त्रमा बाह्य ऋण मात्रै करिब साढे १३ अर्ब डलरको हाराहारीमा छ। आन्तरिक ऋणको त कुरै छाडौं। आन्तरिक र बाह्य ऋणभार करिब २० खर्व रुपैयाँको हाराहारीमा छ। यसका अतिरिक्त केन्द्रीय सरकारको वार्षिक बजेट निर्माण गर्दा समेत व्यापारी र उद्योगीबाट घुस तथा कमिसन लिएर तिनैको हित र पक्षमा बनाउने नियत र प्रवृत्ति छ। यस्ता नेता तथा सरकारले हाँक्ने राजनीति र अर्थतन्त्रमा अपेक्षित सुधारको आशा गर्न सकिन्न। दलहरूले देशको अर्थतन्त्र सुधारेर सबै नागरिकलाई उनीहरूका आफ्नै पाखुरी र मेहनतको आधारमा आर्थिक रूपमा सवल तथा समृद्ध तुल्याउन व्यावहारिक र वैज्ञानिक विशेष नीति र कार्यक्रम ल्याउन आवश्यक थियो। तर घोषणापत्रमार्फत दलहरूले नागरिकलाई गरिखान होइन, आशामुखी बनेर भिक्षाटन गर्न उत्प्रेरित गरेका छन्। आफ्ना खुट्टामा उभिएर दगुर्न होइन, अपितु खुट्टा बाँधेर ह्वील चेयरमा अरूबाट डोरिन उकासिरहेका छन्। राज्य वा सरकारको नागरिकप्रति अहं दायित्व र कर्तव्य हुन्छ, हुँदैन भन्ने होइन। शिक्षा, स्वास्थ्य, रोजगारी, यातायात र सुरक्षाजस्ता क्षेत्रमा प्रत्येक नागरिकको पहुँच र प्राप्ति हुनुपर्छ। सरकारबाट यी कुराको प्रत्याभूति हुनुपर्छ। अरू पनि सेवा, सुबिधा र अवसर दिन सके राम्रो हो। तर दलहरूले चुनावी घोषणापत्रमार्फत मतदातालाई जेजे दिन आश्वासन बाँडेका छन्, राष्ट्रको रित्तो ढुकुटीबाट ती प्रतिबद्धता पूरा गर्न बिल्कुल असंभव छ। दलहरूले आजका सचेत नेपाली मतदाता यी तथ्यसँग अपरिचित छन् भन्ने ठानेका छन् भने त्यो सोच घातक र प्रत्युत्पादक हुनेछ।"
टीट्वेन्टी विश्वकपको समूह चरणबाटै बाहिरियो अस्ट्रेलिया,"सिड्नी : साविक विजेता अस्ट्रेलिया टीट्वेन्टी विश्वकपको समूह चरणबाटै बाहिरिएको छ। न्युजिल्यान्ड र इङ्ल्यान्डसँग नेट रनरेटमा पछि परेपछि अस्ट्रेलिया समूह चरणबाटै बाहिरिएको हो। समूह एकका न्युजिल्यान्ड, इङ्ल्यान्ड र अस्ट्रेलियाले पाँच खेलमा सात अंक जोडे पनि न्युजिल्यान्ड र इङ्ल्यान्ड नेट रनरेटमा अघि रहे। न्युजिल्यान्ड समूह विजेता र इङ्ल्यान्ड उपविजेता बन्दै अन्तिम चारमा पुगेका हुन्। चार अंक जोडेको श्रीलंका, तीन अंक बटुलेको आयरल्यान्ड र दुई अंक मात्रै जोडेको अफगानिस्तान पनि समूह चरणबाट घर फर्किएका छन्। शनिबार अस्ट्रेलियाको सिड्नी क्रिकेट मैदानमा भएको समूह चरणको अन्तिम खेलमा श्रीलंकालाई पराजित गर्दै इङ्ल्यान्डले अन्तिम चारमा स्थान बनाएको हो। निकै प्रतिस्पर्धात्मक खेलमा इङ्ल्यान्डले श्रीलंकालाई चार विकेटले पराजित गर्यो। श्रीलंकाले दिएको एक सय ४२ रनको लक्ष्य इङ्ल्यान्डले १९४ ओभरमा ६ विकेट गुमाएर पूरा गरेको थियो। इङ्ल्यान्डको जितमा एलेक्स हेल्सले सर्वाधिक ४७ रन बनाए। यस्तै बेन स्टोक्सले अविजित ४२ रनको योगदान दिँदा कप्तान जस बटलरले २८ रन बनाए। श्रीलंकाका लाहिरू कुमारा, धनञ्जय डी सिल्भा र वानिन्दु हसरंगा डी सिल्भाले दुईदुई विकेट लिए। यसअघि पहिले ब्याटिङ गरेको श्रीलंकाले निर्धारित २० ओभरमा आठ विकेट गुमाएर एक सय ४१ रन बनाएको थियो। श्रीलंकाका पाथुम निसंकाले ६७ रनको अर्धशतकीय पालि खेलेका थिए। यस्तै भानुका राजपाक्षेले २२ र कुशल मेन्डिसले १८ रन बनाए। इङ्ल्यान्डका मार्क उडले तीन विकेट लिए। यस्तै बेन स्टोक्स, क्रिस वोक्स, साम कुरान र अदिल रसिदले एकएक विकेट हात पारे।"
"राजनीतिक व्यवस्था परिवर्तन भयो, अब आर्थिक अवस्था परिवर्तनमा लागौं : पुन","रोल्पा : नेकपा माओवादी केन्द्रका उपमहासचिव वर्षमान पुन अनन्तले अब मुलुकको आर्थिक अवस्था परिवर्तनको समय आएको बताएका छन्। लोकतान्त्रिक वाम गठबन्धनद्वारा रोल्पामा आयोजित कार्यक्रममा पुनले राजनीतिक व्यवस्था परिवर्तनपछि विगतमा भन्दा विकासका काममा गति आइरहेको दाबी गरेका हुन्। एकात्मक राज्य व्यवस्थाको अन्त्यसँगै स्थानीय तहसमेत अधिकार सम्पन्न भएकाले समन्यायिक विकासको अवधारणा अघि बढेको नेता पुनको भनाइ छ। हामीले व्यवस्था बदल्यौँ। अब अवस्था बदल्छौँ। पूर्व अर्थमन्त्री पुनले भने, विगतमा भन्दा विद्यालय, अस्पताल, स्वास्थ्य केन्द्रहरुको निर्माण तीव्र गतिमा भइरहेको छ। हाम्रो निर्वाचन प्रणालीले कुनै एक दललाई बहुमत दिँदैन। राजनीतिक स्थायित्व चाहिएको छ, अर्कातिर विकास चाहिएको छ। जनताको अवस्था बदल्नु छ। पुनले विगतका विचार मिल्ने वामपन्थी दलसँग चुनावी तालमेल र एकीकरण गएर गएपनि लक्ष्य अनुसार काम नभएकाले अहिले कोर्ष करेक्सन गरिएको तर्क गरे। गठबन्धन पाँच वर्ष नै कायम रहन्छ उनले वर्तमान सत्ता गठबन्धन कम्तिमा पाँच वर्षसम्म कायम रहने दाबी गरे। ओली तन्त्रबाट मुलुकलाई मुक्त गर्न गठबन्धन बनेको बताए। जनताको अधिकार संरक्षण र संविधानको रक्षाका गठबन्धन बनेको भन्दै पुनले गठबन्धन पाँच वर्षपछिसम्म जान सक्ने आधार रहेको उल्लेख गरे। पार्टीभित्रको अन्तरसंघर्षलाई देखाएर ओलीले दुईपटक संसद विघटन गरेको पुनको भनाइ छ। उनले भने, पाँच वर्ष एक ढंगले खेर गयो। हामीले समयको सदुपयोग गर्न सकेनौँ। अघि हिँड्ने मानिस सही ढंगले हिँडेन र बाटो बिरायो भने अरुले दुःख पाउँछ। प्रधानमन्त्री र सरकार चलाउने दलको अध्यक्षका हैसियतमा केपी ओलीले मति बिगार्नुभयो। म एक्लैले दुनियाँ थामेको छु जस्तो गर्न थाल्नुभयो। पुनले ओलीले प्रदेश र स्थानीय तहलाई अधिकार दिन आनाकानी गरेको पनि बताए। राज्यशक्ति र स्रोतलाई एकीकृत गरेको आरोप उनले लगाए। ओलीले शक्ति पृथकीकरणको सिद्धान्त विपरीत काम गरेको पनि पुनको आरोप थियो। पुनले न्यायपालिका र व्यवस्थापिकाबीचको शक्ति सन्तुलनमा हस्तक्षेप गरेको आरोप लगाए। रोल्पाका ३० वर्षमा काँग्रेस र माओवादी मिलेको भन्दै उनले बागीलाई कुनै हालतमा सहयोग नहुने बताए। रोल्पाको प्रदेश (ख) मा माओवादी केन्द्रका दिपेन्द्र पुनले बागी उम्मेदवारी छन्। सो प्रदेशमा कांग्रेसका अमरसिंह पुन सत्ता गठबन्धनका साझा उम्मेदवार छन्। पुनले कांग्रेसका पुनलाई जिताउने जिम्मा माओवादीले लिने उल्लेख गरे। उनले भने, कांग्रेस र माओवादी युद्धका बेला रोल्पामा लडेका हौँ। तर शान्तिका लागि पनि रोल्पालाई मोडल बनाएका छौं। रोल्पा विद्रोह र शान्तिको केन्द्र थियो अब मेलमिलापको केन्द्रका रुपमा परिचित गराउन चाहन्छौँ।"
"निर्वाचन क्षेत्रमा मत माग्न व्यस्त झलनाथ खनाल, यस्ता छन् प्रतिबद्धता","इलाम : नेकपा एकीकृत समाजवादीका नेता झलनाथ खनालले मतदाता माझ सडकदेखि सञ्चारसम्मका सत्र प्रतिवद्धता व्यक्त गर्ने गरेका छन्। उनी अहिले गाउँमा छन्। कार्यक्रमहरुमा निक्कै फुर्तिला भएर सहभागी हुन्छन्। जनताको गुनासो आफैँ नोट गर्दछन्। आफ्ना सहयोगी मार्फत आफ्नो अपील वितरण गर्न लगाउँछन्। खनालको अपीलमा अहिलेसम्म नेपाल सरकारले गरेका विकास निर्माणका कामको फेहरिस्त छ। त्यही पुस्तिकाको अन्त्यमा अब गर्ने १७ वटा कामको सूची पनि राखेका छन्। खनाल मन्तव्यमै जोडेर आफ्नो अपील अध्ययन गरिदिन अनुरोध गर्दछन्। खनालको अपीलमा सङ्घीय र प्रदेश निर्वाचन क्षेत्रका सबै पालिका, वार्ड र गाउँहरूमा कालोपत्रे पक्की सडक सञ्जाल विकास गरिने उल्लेख छ। उनले सीमा मार्ग निर्माणको प्रक्रियालाई प्राथमिकता साथ अगाडि बढाउने उल्लेख गरेका छन्। उनले प्रस्तावित चक्रपथलाई निर्वाचन क्षेत्रभर व्यवस्थित गर्ने गरी निर्माण कार्य अगाडि बढाउने बताएका छन्। उनले निर्वाचन क्षेत्रमा उत्पादित फलफूल, अन्न, मासुजन्य पदार्थ तथा दूधजन्य पदार्थको व्यवस्थापनको लागि कोल्ड स्टोरहरूको स्थापना गरिने प्रतिवद्धता जनाएका छन्। उनले भनेका छन्, यो क्षेत्रका पर्यटकीय स्थलहरू पाथिभरा, कन्याम, श्रीअन्तु, माइपोखरी, सन्दकपुर लगायतका सबै पर्यटकीय क्षेत्रलाई अत्याधुनिक व्यवस्थापनका साथ अझ सुन्दर, आकर्षक र लाभकारी बनाइनेछ साथै, यी पर्यटकीय स्थानहरुमा भएका होमस्टेहरुलाई अझ प्रभावकारी बनाउन पहल गरिनेछ। उनले शिक्षालाई निशुल्क बनाउँदै लगिने बताएका छन्। 'उच्च शिक्षा प्राप्तिको केन्द्रसमेत बनाउने उद्देश्यले यो क्षेत्रलाई अघि बढाइनेछ। सबैलाई शिक्षाको ग्यारेण्टी हाम्रो उद्देश्य हुनेछ, खनालले भने। उनले चियाको विकासलाई विशेष ध्यान दिइने उल्लेख गरेका छन्। उनले भने, 'चिया उत्पादनहरूलाई न्यूनतम समर्थन मूल्यको व्यवस्थापन गर्ने, चियाको स्थिर बजार खोज्ने, बजार विविधीकरण गर्ने र चिया र उद्योगलाई नेपालको राष्ट्रिय उद्योगका रूपमा संरक्षण र विकास गर्ने कुरालाई प्राथमिकताका साथ अघि बढाइनेछ, स्थानीय तहले विगत पाँच वर्षमा गरेका विकास र निर्माणका कामलाई समीक्षा गर्दै स्थानीय तहलाई अझ बढी अधिकार र बजेट दिलाउने कुरामा पहल गरिनेछ। उनले बिजुलीको ग्रिडलाइनलाई सबै पालिका, वडाहरू र गाउँहरूसम्म पुग्ने गरी विस्तार गरी प्रत्येक परिवारमा बिजुली पुन्याइने प्रतिवद्धतामा उल्लेख गरेका छन्। खनालले सबै पालिकाहरू, वार्डहरू, विद्यालयहरू र अन्य महत्वपूर्ण सार्वजनिक संस्थाहरूलाई समेत अब प्रविधिमैत्री बनाइने उल्लेख गरेका छन्। ३१ वर्ष सूर्य चिन्हमा मत मागेका खनालले यसपटक भने आफ्ना लागि कलममा मत माग्दै छन्। क्षेत्र न १ (२) को कार्यक्रममा व्यस्त खनाल गठबन्धनका तर्फबाट प्रदेश सांसदका उम्मेद्वार नेपाली कांग्रेसका युवा नेता समशेर राईलाई रुख चिन्हमा मतदान गर्न आव्हान गर्दछन्। उनले अपीलमै एमालेसँग गुनासो गरेका छन्, राजावादीहरूलाई सूर्य चिन्हमा टिकट दिने तर समाजवादका निम्ति लडने देशभक्त योद्धाहरुलाई पार्टीबाट निष्काशन गर्ने काम गर्दैछ। तसर्थ, त्यो गुटले आज सूर्य चिन्हकै बदनाम गरिरहेको छ।"
दलको प्राथमिकतामा परेन कृषि,"काठमाडौं : खाद्यन्नमा परनिर्भरता बढ्दै गएपनि कृषि राजनीतिक दलको प्राथमिकतामा नसकेको पाइएको छ । सरकार तथा राजनीतिक दलले कृषिमा आत्मनिर्भर हुने कार्यक्रम ल्याउन नसकेको नेपाल राष्ट्र बैंकका पूर्वकार्यकारी निर्देशक नरबहादुर थापा बताउँछन्। जनताको जीविकासँग जोडिएको विषय चुनावको मुद्दा बनेको देखिँदैन। यो बिडम्बना हो, थापाले भने। नेपाल बैंक तथा वित्तीय संस्था र परिसंघका अध्यक्ष पवन गोल्यान कृषिमा प्राथमिकता दिने हो भने केही वर्षमै आत्मनिर्भर हुन सकिने बताउँछन्। भन्छन्, जग्गा बाँझो हुन थालेको छ। तर, राज्य कृषिमा रूपान्तरण गर्न आनाकानी गरिरहेको छ। नेपालको ६७ प्रतिशत जनसंख्या कृषिमा आश्रित छन्। तर, चुनावका घोषणापत्रमा दलले समेटेका कृषिका विषय घोषणामै सीमित हुने गरेको छ। भूमि बैंक स्थापना : एमाले नेकपा एमालेले घोषणापत्रमा भूमि बैंक स्थापना गर्ने उल्लेख गरेको छ। भूमिको वैज्ञानिक व्यवस्थापन गरी प्रकृति, स्वरूप र संभावनाका आधारमा उपयोग गरिने एमालेको घोषणापत्रमा उल्लेख छ। कृषि भूमिको खण्डीकरण र अतिक्रमण रोक्ने उल्लेख छ। कृषिको आधुनिकीकरण, व्यवसायीकरण र उद्यमशीलता विकासमा सहकारी क्षेत्रलाई परिचालन गर्ने एमालेको बाचा छ। कृषिलाई अर्थतन्तत्रको मेरूदण्डका रूपमा विकास गर्ने, मर्यादित पेसाको रूपमा विकास गरिने, उत्पादन लागतमा उचित नाफासहितको समर्थन मूल्य तोक्ने उल्लेख छ। कृषि क्षेत्रको लगानीलाई दोब्बर बनाउने जनाएको छ। कृषकलाई समयमै सुपथ मूल्यमा मल र उन्नत बीउ उपलब्ध गराउने, ऋण, बिमा, अनुदानका साथै उत्पादन लागतमा उचित नाफासहितको समर्थन मूल्य तोक्ने र उत्पादनकर्तासँग कृषि उपज खरिद गर्ने जनाइएको छ। धान, मकै, गहुँ, फापर, तरकारी र फलफूल तथा दूध, अण्डा, मासु, माछा र पशुपन्छीमा आत्मनिर्भर बन्ने घोषणा गरेको छ। आधुनीकरण र व्यवसायीकरण : कांग्रेस कांग्रेसले पाँच वर्षभित्र कृषिको आधुनीकरण र व्यवसायीकरण गर्ने घोषणापत्रमा उल्लेख गरेको छ। खाद्य सुरक्षा र आयात प्रतिस्थापनका लागि प्रविधिमा आधारित कृषि पाँच वर्षभित्र भूउपयोग नीति तथा ऐनबमोजिम भूमिको वर्गीकरण गर्ने उल्लेख छ। प्रत्येक स्थानीय तहमा कृषि भूमिको क्लस्टर बनाइ खाद्य तत्वको परीक्षण र माटोको गुणस्तरको चित्र बनाएर उत्पादन योजना तयार गर्ने उल्लेख छ। कृषि प्रविधि विकास र प्रसारमा नवप्रवर्तन तथा सूचना प्रविधिको प्रयोग प्रोत्साहन गरी उच्च उत्पादन दिने जातको विकास गर्ने कांग्रेसले घोषणापत्रमा समेटेको छ। ठूला सिँचाइ प्रणालीको वैज्ञानिक व्यवस्थापन र साना तथा सौर्य सिँचाइको प्रयोग बढाउने, रासायनिक मल कारखाना खोल्ने, साना तथा मझौला कृषक तथा उद्यमीलाई कृषि कर्जामा प्राथमिकता र ब्याज अनुदान दिने घोषणा गरेको छ। धान, मकै, गहुँ, आलु, फलफूल, तरकारी, माछा तथामासुजन्य उपजको बजारमुखी उत्पादन प्रणाली अवलम्बन गर्ने कांग्रेसले उल्लेख गरेको छ। कृषिको रूपान्तरण : माओवादी माओवादी केन्द्रले कृषि क्षेत्रको रुपान्तरण गर्ने घोषणापत्रमार्फत जनाएको छ। कृषि क्षेत्रलाई किसानको हित केन्द्रित गरी आधुनिकीकरण र व्यवसायीकरण गर्ने, पाँच वर्षभित्र प्रमुख खाद्यान्न, तरकारी, फलफूल, माछा, मासु, अन्डा र दूधमा मुलुकलाई आत्मनिर्भर तुल्याउनुका साथै कृषि उपजको निर्यात उल्लेख्य रूपमा बढाउने जनाएको छ। जग्गा एकीकरण र चक्लाबन्दी गरी सामूहिक प्रणालीमार्फत ठूलो स्केलमा व्यावसायिक कृषि, पशुपन्छीपालन तथा जडीबुटी खेती गर्न प्रोत्साहित गर्ने माओवादीको योजना छ। समयमै मल पुर्याउने, धान खेती कार्यक्रम अघि बढाउने माओवादीले उल्लेख गरेको छ। मल कारखाना स्थापना : समाजवादी एकीकृत समाजवादीले कृषि पूर्वाधारमा लगानी बढाउने जनाएको छ। आधुनिकीकरण, यान्त्रिकीकरण र व्यावसायीकरण तथा कृषि यन्त्र, मल, बीउ, प्रविधिको सहज उपलब्धता र कृषि उत्पादकत्व वृद्धि गर्ने घोषणापत्रमा उल्लेख गरेको छ। सुपर जोन, जोन, ब्लक र पकेट स्तर का आधुनिक फार्मको विकास गरी एउटै बाली उत्पादनमा जोड दिने समाजवादीले उल्लेख गरेको छ। रासायनिक र प्राङ्गारिक मलको कारखाना देशभित्रै उत्पादन गर्ने जनाएको छ। दुई वर्षभित्र आधारभूत खाद्यान्न, माछा, मासु, अन्डा र दुधमा आत्मनिर्भर बनाउने र पाँच वर्षभित्र खाद्यान्न निर्यात गर्ने अवस्थामा पुयाइने नीति लिइने उल्लेख छ। यस्तै राप्रपाले एक स्थानीय तह एक उत्पादन अभियान सञ्चालन गर्ने घोषणापत्रमा उल्लेख गरेको छ। एकद्धार प्रणालीबाट कृषि सामग्री कृषकलाई दिएर किसानलाई १५ वर्षसम्मको सहुलियत ऋण, बजारको व्यवस्था गर्ने जनाएको छ। तीन वर्षभित्र रासायानिक मल कारखाना स्थापना गर्ने राप्रपाले उल्लेख गरेको छ।"
नेदरल्यान्ड्ससँग १३ रनले पराजित हुँदै बाहिरियो दक्षिण अफ्रिका,"एडिलेड : ब्रान्डोन ग्लोभरको तीन विकेटप्रेरित नेदरल्यान्ड्सले आईसीसी टीट्वेन्टी विश्वकपको समूह दुईमा दक्षिण अफ्रिकालाई १३ रनले पराजित गरेको छ। पराजित भएसँगै दक्षिण अफ्रिका समूह चरणबाटै बाहिरिएको छ। एडिलेड ओभलमा टस हारेर ब्याटिङको निम्तो पाएको नेदरल्यान्ड्सले निर्धारित २० ओभरमा ४ विकेट गुमाएर एक सय ५८ रनको योगफल तयार गरेको थियो। दोस्रो इनिङमा १५९ रनको लक्ष्यसहित जवाफि ब्याटिङमा उत्रिएको दक्षिण अफ्रिकाले निर्धारित २० ओभरमा आठ विकेट गुमाएर १४५ रन मात्रै बनाउन सक्यो। सेमिफाइनल नजिक रहेको दक्षिण अफ्रिकाविरुद्ध कसिलो बलिङ गरेको नेदरल्यान्ड्सका लागि ग्लोभरले दुई ओभरमा ९ रन खर्चेर सर्वाधिक तीन विकेट लिए। नेदरल्यान्ड्सका लागि तीन ओभर बलिङ गर्दै २५ रन खर्चिएका बस दी लिड र चार ओभरमा २० रन खर्चिएका फ्रेडक्लास्सेनले दुईदुई विकेट लिए। पौल भान मिकेरेनले तीन ओभरमा ३३ रन खर्चेर एक विकेट लिएका थिए। दक्षिण अफ्रिका लागि रिली रोस्सोउले १९ बलमा दुई चौकासहित सर्वाधिक २५ रन जोडेका थिए। यस्तै, हेनरिच क्लासेनले २१ तथा कप्तान टेम्बा बाभुमाले २० रनबाहेक अन्य ब्याटरले उल्लेख्य प्रदर्शन गर्न सकेनन्। पहिलो इनिङमा ब्याटिङ गरेको नेदरल्यान्ड्सका ओपनरले ५८ रनको साझेदारीसहित राम्रो सुरुआत दिलाएका थिए। स्टेफन माइबर्ग ३० बलमा सात चौकासहित ३७ रन जोडेर पेभेलियन फर्किँदा अर्का ओपनर म्याक्स ओडाउडले २९ रनको योगदान गरे। वान् डानउमा क्रिजमा उत्रिएका टम कुपर आक्रामक ब्याटिङ गर्दै १९ बलमा दुई चौका र दुई छक्कासहित ३५ रन जोडेर आउट भए। कोलिन एकरम्यानले २६ बलमा तीन चौका र दुई छक्कासहित डच टिमका लागि सर्वाधिक ४१ रनको अविजित इनिङ खेलेका थिए। अन्य ब्याटरको प्रदर्शन उल्लेख्य रहेन। दक्षिण अफ्रिकाका लागि केसव महाराजले चार ओभरमा २७ रन खर्चेर दुई विकेट लिए। चार ओभरमा १० रन खर्चेका अनरिच नोर्ट्जे र दुई ओभरमा १६ रन खर्चेका आइडेन मारक्रमले एकएक विकेट लिए। नेदरल्यान्ड्ससँग अप्रत्यासित हार बेहोरेपछि दक्षिण अफ्रिकाको सेमिफाइनल सम्भावना टुङ्गिएको छ। आजको खेलमा जित हासिल गरेको भए दक्षिण अफ्रिकाले अन्तिम चारमा स्थान बनाउने थियो। तर, अब आइतबार नै हुने खेलमा बंगलादेश र पाकिस्तानबीचको विजेताले सेमिफाइनलमा स्थान बनाउने छ। समूह दुईमा चार खेलबाट ६ अंक जोडेको भारत शीर्ष स्थानमा रहँदै सेमिफाइनलमा पुगिसकेको छ। दोस्रो स्थानको दक्षिण अफ्रिकाको पाँच खेलबाट पाँच अंक छ। तेस्रो स्थानको पाकिस्तानले चार खेलबाट चार अंक जोडेको छ। पाँच खेलबाट चार अंक जोडेको नेदरल्यान्डस चौथो स्थानमा भएपनि अन्तिम चारमा पुग्ने सम्भावना समाप्त भइसकेको छ। समान चार खेलबाट चारै अंक जोडेको बंगलादेश पाँचौं र जिम्बाब्वे तीन अंकसहित छैटौं स्थानमा छ। टीट्वेन्टी विश्वकपको समूह चरणबाटै बाहिरियो अस्ट्रेलिया"
एलन मस्क बनेर ट्विट गर्ने हिन्दी प्रोफेसर इयान वुलफोर्डको खाता निलम्बित,"वासिङटन डिसी : ट्विटरले अस्ट्रेलियाका हिन्दी प्रोफेसर इयान वुलफोर्डको खाता निलम्बन गरेको छ। इयानले शनिबार बिहान आफ्नो ट्विटर अकाउन्टमा केही परिवर्तन गरे। उनले आफ्नो प्रदर्शन नाम इयान वुलफोर्डबाट एलोन मस्क राखे। उनले आफ्नो पुरानो बायो, डीपी र कभर फोटोलाई ठ्याक्कै ट्विटरका नयाँ मालिक बनेका एलोन मस्कको जस्तै बनाए। एकाउन्टमा यी सबै परिवर्तन गरेपछि इयानले हिन्दी र भोजपुरी भाषामा एकपछि अर्को ट्वीट गर्न थाले । ट्विटर कम्पनीमा कामबाट निकालिएको खबरलाई लिएर इयानले लेखेका छन्, ठूला सहरमा यस्ता साना कुराहरु भइरहन्छन् ।' यसै क्रममा उनले अर्को ट्विटमा लेखेका छन्, ट्विटर तेरे टुकडे होंगे गिरोहले पनि ८ डलर तिर्नुपर्नेछ ।' केही समय नबित्दै यी ट्विटहरू जनताको जिज्ञासाको विषय बने । धेरैजसो मानिसहरूले एलोन मस्कले ट्वीटहरू हिन्दीमा गर्दैछन् भन्ने सोचे। केही मानिसहरूले यी ट्विटहरूमा इयानको हात रहेको स्वीकार गरे। कतिपयले एलोन मस्कलाई ट्याग गरेर खातावालालाई कारबाही गर्न माग गरेका छन् । अस्ट्रेलियाको मेलबर्नस्थित ला ट्रोब विश्वविद्यालयमा हिन्दी पढाउने प्रोफेसर इयान सामाजिक सञ्जालमा लोकप्रिय छन्। हिन्दीमा गरिएको उनको ट्विटलाई भारतीयहरूले मन पराउँछन् तर शनिबार साँझ ट्विटरले उनको खाता सस्पेन्ड गरेको बताइएको छ । यद्यपि यस विषयमा ट्विटर वा एलोन मस्कको तर्फबाट अहिलेसम्म कुनै आधिकारिक बयान आएको छैन। बीबीसी"
पाकिस्तानका टिभी च्यानलमा इमरान खानको भाषण प्रसारण गर्न रोक,"स्लामावाद : पाकिस्तान इलेक्ट्रोनिक मिडिया रेगुलेटरी अथोरिटी (पेमरा)ले इमरान खानको भाषण पाकिस्तानका सबै टिभी च्यानलमा प्रसारण गर्न प्रतिबन्ध लगाएको छ। पेमराले टिभी च्यानलहरूले पूर्व प्रधानमन्त्री इमरान खानको कुनै पनि भाषण र प्रेस सम्मेलन प्रसारण नगर्ने बताएको छ। पेमराको अनुसार धेरै स्याटेलाइट टिभी च्यानलहरूले प्रभावकारी सम्पादकीय नियन्त्रण, ढिलाइ संयन्त्रको प्रभावकारी प्रयोग र कानूनी र न्यायिक आदेशहरूको पालना सुनिश्चित गर्न असफल भएका छन्, त्यसैले सबै टिभि च्यानलहरूमा इमरान खानको भाषणहरू प्रतिबन्ध लगाइएको हो। पेमराले नियम उल्लङ्घन गर्ने टिभी च्यानलहरूको लाइसेन्स कारण देखाउ सूचना बिना नै निलम्बन गरिने जनाएको छ। पेमराले आफ्नो अधिसूचनामा इमरान खानका ती भनाइहरू पनि उल्लेख गरेको छ जसलाई आपत्तिजनक र कानूनको विरुद्ध मानेको छ। शाहबाज सरिफद्वारा छानबिनको आदेश पाकिस्तानका प्रधानमन्त्री शाहबाज सरिफले पाकिस्तानका प्रधानन्यायाधीश ओमर अता बन्दियाललाई गत बिहीबार लङ मार्चमा इमरान खानमाथि भएको आक्रमणको छानबिन गर्न पूर्ण अदालत आयोग गठन गर्न आग्रह गरेका छन्। यसअघि हमलापछि इमरान खानले जारी गरेको विज्ञप्तिमा तीन जनालाई आक्रमणको जिम्मेवार ठहर्याएका थिए। पाकिस्तान तहरीकएइन्साफका नेता असद उमरले पाकिस्तानका प्रधानमन्त्री शाहबाज शरीफ, गृहमन्त्री राणा सनाउल्लाह र मेजर जनरल फैसल वजिराबादमा लङ मार्चको क्रममा गोलीबारीका लागि जिम्मेवार रहेको बताएका हुन्। प्रधानमन्त्री शहबाज शरीफले पीटीआईले लगाएको आरोपको जवाफ दिँदै आफूविरुद्ध थोरै प्रमाण पनि फेला परेमा आफूले सदाका लागि राजनीति छोड्ने बताएका छन् । पार्टीका सिन्ध प्रवक्ता सद्दाम कुम्भरका अनुसार पीटीआईले कडा सुरक्षाको बीचमा कराँचीको मुख्य एमए जिन्ना रोडमा फेरि विरोध सुरु गरेको छ। बीबीसी"
साफ यू१५ महिला फुटबल च्याम्पियनसिप : नेपालको दोस्रो जित,काठमाडौं : नेपालले बंगलादेशमा जारी साफ यू१५ महिला फुटबल च्याम्पियनसिपमा लगातार दोस्रो जित निकालेको छ। शनिबार बंगलादेशको राजधानी ढाकामा भएको खेलमा घरेलु टोली बंगलादेशलाई १० गोलले हराउँदै नेपालले लगातार दोस्रो जित निकालेको हो। नेपालको जितमा वर्षा ओलीले निर्णायक गोल गरेकी थिइन्। उनले खेलको ८७औं मिनेटमा गरेको गोल खेलको निर्णायक बनेको थियो। सिम्रन राईले पेनाल्टी बक्सबाहिरबाट प्रहार गरेको फ्रिकिकलाई बंगलादेशकी गोलरक्षक अघि बढेको मौकामा वर्षाले बललाई जाली चुमाएकी थिइन्। जितसँगै नेपालले दुई खेलमा ६ अंक जोडेको छ। नेपाल अंक तालिकाको शीर्ष स्थानमा उक्लिएको छ। नेपालले पहिलो खेलमा बिहीबार भुटानलाई ७० गोलको फराकिलो अन्तरले पराजित गरेको थियो। बंगलादेश भने दुई खेलमा तीन अंक जोड्दै दोस्रो स्थानमा छ। बंगलादेशले पहिलो खेलमा भुटानलाई ८० गोलले हराएको थियो। नेपालले अब बुधबार भुटान र शुक्रबार पुनः बंगलादेशसँग खेल्नेछ। च्याम्पियनसिपमा आयोजक बंगलादेशसँगै नेपाल र भुटानको सहभागिता छ। डबल राउन्ड रोबिन लिगको आधारमा जारी प्रतियोगिताको शीर्ष टोलीले उपाधि जित्नेछ। नेपालले बुधबार भुटानलाई पराजित गरेमा घरेलु टोली बंगलादेशलाई बराबरीमा रोके पनि उपाधि जित्नेछ।
अमेरिकाले उडाउँदै बमवर्षक विमान,सोल (एजेन्सी) : शृंखलाबद्ध रूपमा क्षेप्यास्त्र परीक्षण गरेर कोरियाली प्रायद्वीपमा तनाव सिर्जना गरेको उत्तरकोरियालाई तर्साउन अमेरिकाले सुपरसोनिक बमवर्षक विमान उडाउने भएको छ। विमान दक्षिणकोरियाको आकाशमा उडाउने अमेरिकाको तायरी रहेको अन्तर्राष्ट्रिय सञ्चारमाध्यमले जनाएका छन्। दक्षिणकोरियासँगको संयुक्त हवाई अभ्यासको अन्तिम दिन शनिबार प्योङयाङलाई आफ्नो शक्ति देखाउन अमेरिकाले सुपरसोनिक बमवर्षक विमान पनि अभ्यासमा समावेश गरिएको सोलले बताएको छ। वायुसेनाको संयुक्त अभ्यासमा बमवर्षक विमान पनि समावेश हुने बताएको दक्षिणकोरियाली रक्षा मन्त्रालयले थप विवरण सार्वजनिक गरेको छैन। वायु सेनाको संयुक्त अभ्यासमा दुवै देशका अत्याधुनिक एफ थर्टीफाइभ लडाकु विमानसहित २ सय ४० विमान समावेश छन्। उक्त अभ्यासबाट आाक्रोशित प्योङयाङले यो साता समुद्रमा दर्जनौं क्षेप्यास्त्र प्रक्षेपण गर्नाका साथै अन्तरमहादेशीय क्षेप्यास्त्र परीक्षण गरेको थियो। उसले आन्तरिक रूपमा युद्धविमानसमेत उडाएर युद्धका निम्ति तम्तयार रहेको सन्देश प्रवाह गरेको थियो। भिजिल्यान्ट स्टोर्म नामको अमेरिकासँगको कोरियाको संयुक्त सैन्य अभ्यासलाई सैन्य टकरावको उन्माद भन्दै उत्तरकोरियाली विदेश मन्त्रालयले शुक्रबार अबेर एक वक्तव्य निकालेर आफ्नो सार्वभौमसत्ता तथा राष्ट्रिय सुरक्षाविरुद्ध लाग्नेहरूलाई कडा जवाफ दिइने जनाएको छ।
ट्विटरमा केही परिवर्तन गर्दै मस्क : २८० अक्षरभन्दा बढी ट्विट गर्न सकिने,"वासिङटन डिसी : ट्विटरका नयाँ मालिक एलन मस्कले ट्विटरमा थप केही परिवर्तन गर्ने बताएका छन्। उनले छिट्टै ट्विटरमा २८० भन्द धेरै अक्षर लेख्न सक्ने बनाइने बताए। उनले ट्वीट गर्दै भने, 'ट्विटरले चाँडै लामा लेखाइ ट्विट गर्न मिल्ने फिचर बनाउँदै छ। यसले नोटप्याड स्क्रिनसटको समस्या समाधान गर्नेछ।' अहिले तपाई ट्विटरमा २८० अक्षरभन्दा बढी लेख्न सक्नुहुन्न। यो परिवर्तन पछि भने ठूला अनुच्छेदहरु पनि ट्विट गर्ने सकिनेछ। उनले थप भने, 'सबै प्रकारका सामग्रीका लागि क्रिएटर मनिटाइजेशन पनि दिइनेछ।' यसको मतलब ट्विटरमा मानिसहरूले सबै प्रकारका सामग्रीमा विज्ञापन मार्फत पैसा कमाउन सक्षम हुनेछन्। एलन मस्कले ट्विटर खरिद गरेपछि धेरै परिवर्तनहरू गरिएको छ। मस्कले पहिला ट्विट सम्पादन गर्ने सुविधा दिने कुरा गरेका थिए। यो सुविधा उनको ट्विटर किन्नुअघि नै सीमित रूपमा भने दिइएको थियो। यसपछि ट्वीटरमा ब्लु टिकको शुल्क तिर्नुपर्ने नयाँ नियम बनाइएको छ। यसका लागि मस्कको आलोचना पनि भइरहेको छ। ट्विटरले सुरुमा केही देशहरूमा आईओएस उपकरणहरूमा मात्र ब्लू टिकि सेवा सुरु गर्ने बताएको छ। ट्विटरमा ब्लु टिक लगाउनका लागि मानिसले हरेक महिना आठ डलर तिर्नुपर्नेछ। ट्विटरमा कामदार निकालिएको कुरा पनि विवादको विषय बनेको छ। विश्वभरिबाट हजारौं मानिसहरू ट्विटरबाट निकालिएका छन्। भारतमा पनि ठूलो संख्यामा मानिसले रोजगारी गुमाएका छन्। बीबीसी"
जयनगरकुर्था रेलमार्गमा तीन दिन निर्धारित सिफ्टभन्दा बाहेक रेल चल्ने,"जनकपुर : जयनगरकुर्था रेलमार्गमा यही कात्तिक २१ गतेदेखि तीन दिन यात्रुको सुविधाअनुसार अनटाइम्ली (निर्धारित सिफ्टभन्दा बाहेक) रेल सेवा सञ्चालन गरिने भएको छ। कार्तिक पूर्णिमाको अवसरमा कमला नदीमा नुहाउन आउने तीर्थालुहरूको सुविधालाई दृष्टिगत गरी नेपाल रेल्वे कम्पनीले कात्तिक २१, २२ र २३ गते यात्रुको सुविधाअनुसार अनटाइम्ली रेल सेवा सञ्चालन गरिने जनाएको छ। नेपाल रेल्वे कम्पनीका प्रबन्ध सञ्चालक निरञ्जनकुमार झाले सूचना जारी गरी कार्तिक पूर्णिमाको अवसरमा कमला नदीमा नुहाउन आउने तीर्थालुहरूको सुविधालाई ध्यानमा राखेर कात्तिक २१ देखि २३ गतेसम्म जयनगरजनकपुरसम्म अनटाइम्ली सेवा सञ्चालन हुने जानकारी दिए। कार्तिक पूर्णिमामा कमला नदीमा स्नान गर्न ठूलो सङ्ख्यामा नेपालका विभिन्न स्थानबाट तथा भारतीय सहरबाट समेत तीर्थालु आउँदा सो तीन दिन यात्रुको चाप बढ्नसक्ने भएकाले रेल सेवा अनटाइम्ली गरिएको प्रबन्ध सञ्चालक झाले बताए। 'जतिबेला यात्रु आउँछन्, त्यतिबेला नै रेल चलाउँछौँ', उनले भने, 'यात्रुको सुविधाकै लागि हामीले यस्तो निर्णय लिएका हौँ, तीन दिन यात्रुलाई यातायातको कुनै समस्या हुन दिँदैनौँ, रेल अनटाइम्ली चलाउँछौँ', उनको भनाइ थियो। जयनगरबाट महोत्तरीको बर्दिबाससम्म ७० किलोमिटर निर्माणाधीन रेलमार्गमध्ये जयनगरबाट कुर्थासम्म ३५ किलोमिटर रेलमार्गमा गत २०७८ चैत २० गतेदेखि नियमित रेल सेवा सञ्चालन हुँदै आएको छ। सो मार्गमा चल्ने रेल सेवाको गत २०७८ चैत २० गते नेपालका प्रधानमन्त्री शेरबहादुर देउवा र भारतीय प्रधानमन्त्री नरेन्द्र मोदीले हरियो झण्डा देखाएर जयनगरकुर्था रेलमार्गमा रेल सेवाको शुभारम्भ गरेका थिए। त्यसयता निर्धारित समयतालिकाअनुसार नै नियमित रेल चल्दै आएको प्रबन्ध सञ्चालक झाको भनाइ छ। उनका अनुसार जयनगरबाट ८:३० र ३ बजे छुट्ने गर्छ भने कुर्थाबाट १०:३० र ५:१५ मा अर्को रेल छुट्ने गरेको छ। लामो समयदेखि रेल चल्ने सुने पनि थन्किएको रेल देख्दै आएका धनुषावासी नियमित सञ्चालित रेल देखेर दङ्ग छन्। रेल चल्न थालेसँगै यहाँको पर्यटन, धार्मिक क्षेत्रको विकास हुने र स्थानीय उत्पादनको निर्यात बढ्ने स्थानीयको विश्वास छ। रेल रोकेर यात्रु चढाउन र झार्नका लागि सात ठाउँमा स्टेशनहल्ट रहेका छन्। तीनमा कुर्था, परवाहा, बैदेही, महिनाथपुर, खजुरी, इनर्वा र जयनगर छन्। भारतको सरकारी कम्पनीमार्फत रेल सेट खरिद गरेर करिब दुई वर्षअघि नेपाल आइपुगे पनि विभिन्न समस्याका कारण सञ्चालन हुन सकेको थिएन। कहिले कर्मचारी नहुने त कहिले कानुनको अभावले गर्दा लामो समय रेल सेट उसै थन्किएको थियो। अहिले दुवै सेट रेल सञ्चालनमा छ। रेल सञ्चालनका लागि हाल २६ भारतीय र ५९ नेपाली कर्मचारी कार्यरत रहेको कम्पनीले जनाएको छ। भारतीय कर्मचारीमा खासगरी चालक दलका र केही इञ्जीनियर रहेको प्रबन्ध सञ्चालक झाले जानकारी दिए। कुर्थाबाट जयनगर वा जयनगरबाट कुर्था ३५ किमीका लागि सामान्य सिटमा ९० भाडादर तोकिएको छ। एसीका लागि भने त्यसको पाँच गुणा अर्थात् चार सय ५० तिर्नुपर्ने कम्पनीले जनाएको छ। कम दूरीमा यात्रा गर्दा स्वतः भाडादर त्योभन्दा कम हुनेछ। रासस"
एमाले नेता जिसीको निधन,प्यूठान: नेकपा एमाले लुम्विनी प्रदेश कमिटी सदस्य एवं प्यूठान प्रदेशसभा समन्वय कमिटी २ का इन्चार्ज बुद्धबहादुर जिसीको निधन भएको छ । क्यान्सर रोगबाट थलिएका जिसीको शनिबार दिउँसो उपचारको क्रममा काठमाडौंमा निधन भएको परिवारले जनाएका छन् । उनको काठमाण्डौँस्थित मनमोहन सेन्टर महाराजगन्जमा उपचार भइरहेको थियो । मल्लरानी गाउँपालिका २ सिउँते स्थायी घर भएका जिसी लामो समयदेखि सदरमुकाम खलंगामा बस्दै आएका थिए । जिल्लामा शालिन र इमान्दार नेताको रुपमा उनको छबी थियो । २०४८ सालमा प्यूठान निर्वाचन क्षेत्र नम्वर १ बाट साझा बाम उम्मेदवार रहेका जिसी नेपालको कम्यूनिस्ट आन्दोलनमा सक्रिय योद्धाको रुपमा चिनिन्छन् ।
किन हुन्छ मत बदर ?,"काठमाडौं : २०४८ सालको आमनिर्वाचनमा ७२ लाख ९१ हजार ०८४ मत खस्दा ४४ प्रतिशत बदर भएको थियो। अढाई दशकपछि २०७४ मा भएको प्रतिनिधि र प्रदेशसभा निर्वाचनमा बदर मत झनै बढ्यो। आयोगका अनुसार ०७४ को निर्वाचनमा ५१७ प्रतिशत मत बदर भएको थियो। जबकी, आयोगले हरेक निर्वाचन बेला मतदाता शिक्षा कार्यक्रम सञ्चालन गर्छ। यसकै लागि करोडौं रकम यसमा खर्च गर्छ। तर, बदर मतको रेसियोले आयोगको मतदाता शिक्षा कार्यक्रम कर्मकाण्डी मात्रै भएको जानकारहरू बताउँछन्। मंसिर ४ मा हुन लागेको प्रतिनिधि र प्रदेशसभाको निर्वाचनमा पनि मत बदरको पुरानै रोग बल्झिने खतरा छ। आयोगले बदर मतको संख्या १ प्रतिशतमा झार्ने दाबी गरेको छ। मतपत्र बदर हुँदा हार्ने उम्मेदवारले जित्ने र जित्ने उम्मेदवारले हार्ने चुनाव गराउने निर्वाचन आयोगको भूमिकामाथि पूर्वनिर्वाचन आयुक्त डा वीरेन्द्रप्रसाद मि श्रले प्रश्न उठाएका छन्। प्रत्यक्ष निर्वाचनतर्फ एक भोटले जित हार हुन्छ। तर, यहाँ पाँचपाँच प्रतिशत मत बदर हुने गरेको छ। यति ठूलो संख्यामा बदर मत ल्याउने चुनावको के अर्थ रह्यो, उनले भने, असललाई हराउने र खराबलाई जिताने चुनावले देशको कल्याण कसरी हुन्छ। निर्वाचन आयोगले मतदाता शिक्षामा गरिरहेको लापरबाहीले बदर मत बढेको उनले उल्लेख गरे। जुन अक्षमय गलती हो, उनले भने। बदर मतको संख्या नबढेको आयोगका प्रवक्ता शालिग्राम शर्मा पौड्याल दाबी गर्छन्। स्थानीय तहको निर्वाचनमा पूर्ण बदर मतको प्रतिशत ३ प्रतिशत भन्दा तल नै रहेको उनले बताए। वैशाख ३० मा निर्वाचन खर्च कटौतीका नाममा मतदाता शिक्षाका लागि घरदैलो अभियान सञ्चालन गरिएको थिएन। मंसिर ४ गते हुने प्रदेशसभा र प्रतिनिधिसभाका लागि आयोगले फेरि घरदैलोमार्फत मतदाता शिक्षा सञ्चालन गर्न लागेको छ। आयोगद्धारा बदर मतको संख्या १ प्रतिशतमा झार्ने दाबी मतदाता शिक्षा कार्यक्रम नाम मात्रैको भएको भन्दै आलोचना लाखौंको संख्यामा मत बदर हुँदै आए पनि न आयोग गम्भीर देखिन्छन् न त सरकार नै। बरु निर्वाचनमा सरकारले गर्दै आएको लगानी बालुवामा पानी खन्याए जस्तै भइरहेको छ। आयोगले सञ्चालन गरेको मतदाता शिक्षा कार्यक्रम नाम मात्रैको भएको भन्दै आलोचना हुँदै आएको छ। आयोग निर्वाचन सामग्री व्यवस्थानमा जति ध्यान दिन्छ मतदाता शिक्षा चुक्दै आएको बदर मतको प्रतिशत बढ्दै गएकाले देखिन्छ। निर्वाचन आयोग, उम्मेदवार, राजनीतिक दल मतदाता शिक्षामा उदासीन छन्। जसका कारण बदर मतको ग्राफ उकालो चढेको हो। निर्वाचन शिक्षा प्रभावकारी नहुनु निर्वाचनका लागि मतदाता मुख्य पक्ष हो। सचेत मतदाताले मात्रै निर्वाचनलाई स्वच्छ, निष्पक्ष र विश्वासिलो बनाउन सक्छ। तर, मतदातालाई मतदान गर्ने तरिका बारे राम्रो जानकारी नभएको खण्डमा बदर मतको संख्यालाई बढाउन सक्ने आयोगका सहप्रवक्ता सूर्यप्रसाद अर्यालले बताउँछन्। मतपत्रको भनेको ठाउँमा स्वस्तिक छापा लगाउनु, एक पटक छाप लगाउनु पर्नेमा पटकपटक लगाउनु, स्वस्तिक छाप कोठाभित्र नलाउनु र स्वस्तिक छापको साटो ल्याप्चे लगाउनु जस्ता कारणले मत बदर भएको देखिन्छन्, निर्वाचन शिक्षा शाखाका प्रमुख समेत रहेका उनले भने। मतपत्रको ढाँचा जटिल हुनु मतदान प्रक्रियाबारे मतदाताको चेतना कमी हुनु र त्यसमाथि मतपत्रको ढाँचा जटिल भइदिँदा मत बदरको संख्या बढाउँदै आएको छ। वैशाख ३० मा सम्पन्न स्थानीय तह निर्वाचनमा मतपत्र ठूलो भएका कारण चुनाव चिह्न खोजेर मतदान गर्न मतदातालाई निकै कठिन भयो। जसका कारण १२ प्रतिशत आंशिक र ३ प्रतिशत पूर्णरूपमा मत बदर भएको आयोगको तथ्यांकले देखाएको छ। अलमलाउने मतदान पक्रिया हुनु जटिल मतदान प्रक्रियाले गर्दा पनि मतदाताहरू मतदान स्थलमा अलमलमा पर्ने गर्छ। मंसिर ४ गते हुने प्रदेशसभा तथा प्रतिनिधिसभाको निर्वाचनमा चार वटा मतपत्रमा चार पटक स्वस्तिक छाप लगाउनुपर्छ। अलगअलग बाक्समा खसाल्नुपर्ने हुन्छ। सोझासिधा मतदाताहरू अलमल पर्ने हुन कि हालेको मत बिग्रिने हो कि भन्ने डर त्यतिकै छ। मतपत्रका बारेमा मतदातालाई जानकारी नहुँदा मतपत्र बदरको संख्या बढ्ने पूर्वआयुक्त मिश्रले बताए। गुणस्तरीय मतदान सामग्री नहुनु मतपत्रको कागज गुणस्तरियहीन, मसिको क्वालिटीकमजोर र स्वस्तिक छापको गुणस्तर नहुँदा पनि मतबदर हुने सम्भावना रहन्छ। आयोगका सहप्रवक्ता अर्याल भन्छन्, स्वस्तिक छाप गोलो अनि ब्यालेन्स मिलेको छ भने मतपत्रमा राम्रोसँग मत संकेत हुन्छ। उबरखावर भयो भने राम्रोसँग मतपत्रमा मतसंकेत नहुँदा त्यस्तो मत बदर हुन्छ। स्वस्तिक छापमा लगाउने मसी पनि गुणस्तरहीन भयो भने मतपत्र बदर हुन सक्ने सम्भावना रहन्छ। पातलो मसी भयो भने सुक्दैन। मतपत्रमा मसी लगतपतिन्छ, उनले भने, अर्को कुरो मतपत्र पनि मसी सोस्ने खालको हुनुपर्छ। मतलाई व्याख्या गर्ने शैलीको कमी मतदाताले संकेत गरेको मतलाई बिग्रार्ने गरी गणकले व्याख्या गर्दा मतबदरको संख्या बढेको हुनसक्ने निर्वाचन आयोगको अनुमान छ। मत गणनास्थलमा खटिने कर्मचारी र राजनीतिक दलका प्रतिनिधिहरूमा मतको सकारात्मक व्याख्या गर्ने प्रवृत्तिमा कमीले बदर मत बढाउनुको अर्को कारण छ। मतदाताले संकेत गरेको मतलाई कसैले बदर गर्नेतिर जोड दिने, कसैले सदर गर्ने तिर जोड दिने। यसले पनि यसले पनि बदर मतको संख्या बढाउँछ, सहप्रवक्ता अर्यालले भने, समान्य अवस्थामा गणना गर्दा सदर हुने मत पनि राजनीतिक दलका प्रतिनिधिहरू विवाद गर्दा त्यो मत बदर कायाम भइरहेको हुन्छ। मतदातालेदिएको मतबारे सकारात्मक व्याख्या गर्ने पर्नेमा उनले जोड दिए। बदरमतको संख्या १ प्रतिशत तल घटाउँछौ आगामी प्रदेशसभा र प्रतिनिधिसभाको निर्वाचनमा १ प्रतिशतभन्दा तल बदर मत संख्या ल्याउने गरी काम भइरहेको आयोगका प्रवक्ता पौड्यालले बताए। त्यसका लागि जोडतोडले मतदाता शिक्षाका कामहरू भइरहेको छ। डिजिटल प्लेटफमलाई हामी बढीभन्दा बढी प्रयोग गरेका छौं, उनले भने, कात्तिक १८ गतेदेखि मतदाता शिक्षाका लागि घरदैलो कार्यक्रम सञ्चालन हुन्छ। स्थानीय तह मात्र वडास्तरमा स्वास्थ्य स्वयमसेवीकालाई मतदाता शिक्षा कार्यकर्ताका रूपमा नियुक्ति गरिएको छ। यसले बदर मतको संख्यामा कमी ल्याउने उनले बताए। आगामी निर्वाचनका लागि आयोगले १ करोड ७९ लाख ८८ हजार ५ सय ७० मतदाताको नामावली सार्वजनिक गरिसकेको छ। आयोगले सञ्चालन गर्ने मतदाता शिक्षा कतिको प्रभावकारी हुन्छ ? त्यो हेर्नका लागि मंसिर ४ पछिको मतगणनाको नतिजा कुर्नुपर्ने हुन्छ। कुन निर्वाचनमा कति मत बदर भए ?"
वर्षदिनमा ४ पेट्रोलियम ट्यांक,"काठमाडौं : नेपाल आयल निगमले कुल १ करोड ८२ लाख लिटर पेट्रोलियम (जिडेल र पेट्रोल) भण्डार गर्ने ४ वटा ट्यांक बनाउन थालेको छ। दुइटा निगम आफैंले र दुइटा भारतीय आयल निगम (आईओसी) ले बनाउने निगमको प्रादेशिक कार्यालय अमलेखगन्जका प्रमुख प्रदीप यादवले बताए। हामीले ५०५० लाख लिटर क्षमताका पेट्रोल र डिजेल ट्यांक बनाउने हो। निर्माण सामग्री साइटमा पुगिसकेको छ । ठेकेदारले केही दिनमै काम सुरु गर्छ, उनले भने, आईओसीले गर्ने काम भने बैंक ग्यारेन्टी दिन नसक्दा केही ढिलो भएको छ । निगमले बनाउने ट्यांको लागत ७० करोड रुपैयाँ छ । आईओसीले ४१ लाख किलोलिटर क्षमताका २ वटा पेट्रोल ट्यांक, ल्याब र ट्यांकर लोड गर्ने ठाउँ बनाउने छ। त्यसका लागि निगमले आईओसीलाई १ सय ५४ करोड भारतीय रुपैयाँ दिनुपर्ने छ। चाडबाड र अन्य प्राविधिक कारणले बैंक ग्यारेन्टी दिन केही ढिलो भएको हो, प्रमुख यादवले भने, तत्काल आईओसीलाई ११ करोड बैंक ग्यारेन्टी जम्मा गरी दिन्छौं। त्यसपछि काम सुरु हुन्छ। यी ट्यांक बाराको अमलेखगन्जमा बन्नेछन्। २०२४ जनवरीसम्ममा ट्यांक निर्माण सकेर पाइपलाइनबाट पेट्रोल ल्याउन थाल्ने निगमको योजना छ। हाल अमलेखगन्जमा भण्डारणगृह नहुँदा पाइपलाइनबाट पेट्रोल आयात भएको छैन। डिजेल मात्र आयात भइरहेको छ। निगमले पेट्रोल ट्यांकरबाट ल्याइरहेको छ। भारतको मोतीहारीअमलेखगन्जसम्म ६९ किलोमिटर पाइपलाइन २०७६ भदौदेखि सञ्चालनमा आएको हो। त्यसपछि एउटै पाइपबाट पेट्रोल, डिजेल र मट्टितेल ल्याउन मिल्ने यादवले बताए। अहिले २ हजार ट्यांकरले भारतको बरौनी गएर पेट्रोल ल्याउने गरेका छन्। भण्डारणगृह (ट्यांक) बाट पेट्रोल आउन थालेपछि निगमको मासिक १५ करोड रुपैयाँ बचत हुन्छ, यादवले भने। ट्यांकरबाट ल्याउँदा ढुवानी भाडा प्रतिलिटर ३ रुपैयाँ र ५० पैसा प्राविधिक नोक्सान हुने गरेको छ। तेल भर्नका लागि अमलेखगन्जदेखि बरौलीसम्म ट्यांकरले २ सय ५० किलोमिटर गुड्नुपर्छ। त्यसबाहेक भारतको राज्य सरकारले लिने कर, टोल कर तथा खाना तथा खाजा खर्चका कारण प्रतिट्यांकर करिब ५० हजार रुपैयाँ लागत लाग्ने गरेको छ, प्रादेशिक प्रमुख यादव भन्छन्, त्यसैले पाइपबाट ल्याउँदा सस्तो पर्छ। यी दोस्रो चरणअन्तर्गतका काम भएको उनले बताए। यो काम सकिएपछि ल्याबमा डिजेल र पेट्रोलको गुणस्तर परीक्षण गर्न सकिने छ। आधुनिक प्रविधिको लोडिङ फिलिङ सेटबाट एकसाथ २४ वटा ट्यांकरको तेल स्वचालित रूपमा लोड अनलोड हुन्छ। हाल नेपालमा यस्तो प्रणाली छैन। पाइपलाइनबाट प्रतिघण्टा २५० किलोलिटरका दरले डिजेल आउने गरेको छ। अमलेखगन्जमा हाल १९ हजार किलोलिटर क्षमताको डिजेल र २ हजार किलोलिटर क्षमताको पेट्रोल भण्डारणगृह छन्। एलपी ग्यास पनि पाइपलाइनबाटै ल्याउने निगमको योजना छ । पाइपबाट ग्यास ल्याउँदा ढुवानी खर्च घट्ने र सहज हुने निगमले जनाएको छ। भारतले यसका लागि पनि ताकेता गरेको ६ महिना भइसक्यो। यताबाट ठोस प्रगति भएको छैन, यादवले भने। हाल नेपालमा हरेक महिना ५० हजार मेट्रिक टन एलपी ग्यास आउने गरेको छ। पाइपबाट ल्याउँदा वार्षिक ४ अर्ब ढुवानी खर्च बच्ने निगमको भनाइ छ।"
जसपाको प्रतिबद्धता : चुनावी प्रणालीमा सुधार,"काठमाडौं : जनता समाजवादी पार्टीले शासकीय स्वरूप र निर्वाचन प्रणालीमा सुधार नगरि राजनीतिक स्थिरता नहुने बताएको छ। मंसिर ४ गते निर्धारित प्रतिनिधिसभा प्रदेशसभा निर्वाचनका लागि शनिबार जारी प्रतिबद्धतापत्रमा जसपाले संविधान संशोधन गरेर शासकीय प्रणाली र चुनाव प्रणालीमा सुधार गर्नुपर्ने जोड दिएको हो। पार्टी अध्यक्ष उपेन्द्र यादवसहितका नेताहरूले सार्वजनिक गरेको प्रतिबद्धतापत्रमा जनताद्वारा प्रत्यक्ष निर्वाचित कार्यकारी राष्ट्रपतिय शासन प्रणाली हुनुपर्नेमा जोड दिइएको छ। अहिलेको वेष्ट मिनिष्टर प्रणाली र मि िश्रत निर्वाचन प्रणालीमा सुधार नभई देशमा स्थिरता र विकास नहुने अध्यक्ष यादवले दाबी गरे। प्रत्यक्ष तथा सहभागितामूलक समावेशी लोकतन्त्रको मान्यताअनुरूप संघमा बलिग मताधिकारमा आधारित जनताद्वारा निर्वाचित कार्यकारी राष्ट्रपति हुने व्यवस्था गर्ने जसपाको प्रतिवद्धतापत्रमा भनिएको छ, प्रदेशहरूमा मुख्यमन्त्री तथा विशेष संरचना तथा स्थानीय तहहरूमा त्यहाँको कार्यकारी प्रमुख पनि बालिग मताधिकारको आधारमा प्रत्यक्ष निर्वाचित हुने व्यवस्था गर्ने। जसपाले राजनीतिज्ञ र विशेषज्ञहरू मध्येबाट राष्ट्रपतिले मन्त्रीहरू नियुक्त गर्ने चुनावी प्रतिबद्धता सार्वजनिक गरेको छ। शक्तिपृथकीकरणको सिद्धान्तअनुरूप राष्ट्रपतिले मन्त्री नियुक्त गर्ने व्यवस्था अघि सारेको हो। जसपाले प्रदेशहरूमा मुख्यमन्त्री तथा विशेष संरचना र स्थानीय तहहरूमा त्यहाँको कार्यकारी प्रमुख पनि बालिग मताधिकारका आधारमा प्रत्यक्ष निर्वाचित हुने व्यवस्था गर्ने चुनावी प्रतिबद्धता गरेको छ। संविधानमा रहेका त्रुटि र अपूर्णताहरूलाई संविधान संशोधनमार्फत् पूरा गर्दै सर्वस्वीकार्य बनाउँदै राष्ट्रको उत्थान गर्ने चुनावी प्रतिबद्धतापत्रमा उल्लेख छ। निर्वाचन प्रणालीलाई पूर्ण समानुपातिक बनाउनु पर्ने आफ्नो पार्टीको चुनावी प्रतिबद्धता रहेको जसपाका अध्यक्ष यादवले बताए। अहिलेको खिचडी निर्वाचन प्रणालीलाई पूर्ण समानुपातिक बनाउनुपर्छ, प्रतिबद्धतापत्र सार्वजनिक गर्दै उनले भने, यसले चुनावलाई महँगो बनायो। यो प्रणाली नहटा किसान मजदुरले चुनाव लड्न सक्दैन। सात प्रदेशको राज्य पुनर्संरचनालाई एघार प्रदेश बनाउनु पर्ने आवश्यक रहेको अध्यक्ष यादवले बताए। अहिलेको राज्य पुनर्संरचना शतप्रतिशत अव्यावहारिक हो। राज्य पुनर्संरचना सुझाव आयोगको प्रतिवेदनका आधारमा १० भौगौलिक प्रदेश र १ गैरभौगोलिक प्रदेश दलितशिल्पी विशेष प्रदेशमा पुनर्संरचना गरिनुपर्छ। यसका लागि संविधान संशोधन अपरिहार्य छ। नागरिकहरूलाई गाँस, बास र कपासको व्यवस्था गर्न एक परिवार एक रोजगारको नीति अबलम्बन गर्ने चुनावी प्रतिबद्धतापत्रमा भनिएको छ। जसपाले सार्वजनिक गर्यो प्रतिवद्धतापत्र (पूर्ण पाठसहित)"
चुनावको मुखमा संविधानलाई दोष,"काठमाडौं : माओवादी केन्द्रले गत सोमबार चुनावी घोषणापत्र सार्वजनिक गर्यो। जसमा संविधानले अंगिकार गरेको सुधारिएको संसदीय प्रणाली र मिश्रित निर्वाचन प्रणालीमाथि दोष देखाइएको छ। राजनीतिक स्थिरता र विकासका लागि प्रत्यक्ष निर्वाचित कार्यकारी राष्ट्रपतीय शासन प्रणाली र पूर्णसमानुपातिक निर्वाचन प्रणाली हुनुपर्ने माओवादीको धारणा छ। यसका लागि संविधान संशोधन हुनुपर्ने माओवादीले चुनावी घोषणापत्रमा उल्लेख गरेको छ। जसपा नेपालले पनि माओवादीले भने जस्तै शासकीय स्वरूप र निर्वाचन प्रणालीमा जाने चुनावी प्रतिबद्धता गरेको छ। हालको संसदीय शासन प्रणाली र निर्वाचन प्रणालीले राजनीतिक स्थिरता र विकास नदिने जसपा अध्यक्ष उपेन्द्र यादवको भनाइ छ। त्यसैले संविधान संशोधन गर्नुको विकल्प नभएको यादवको तर्क छ। संसदीय शासन प्रणालीको पक्षपाती कांग्रेसले पनि घुमाउरो पाराले संविधान संशोधनको विषय घोषणापत्रमा समेटेको छ। संविधानलाई जनताको भावना र राजनीतिक शक्ति सन्तुलनअनुसार संशोधन र परिमार्जन गरी समृद्ध र प्रगतिशील दस्तावेजको रूपमा रूपान्तरण गर्न वचनबद्ध छ, कांग्रेसको घोषणापत्रमा छ। संविधानविद् डा चन्द्रकान्त ज्ञवाली जनतालाई झुक्याउन दलहरूले घोषणापत्रमा संशोधनको विषय उठाएको तर्क गर्छन्। संविधान कार्यान्वयनको विषयले घोषणापत्रमा जोडदार रूपमा स्थान पाउनुपर्नेमा शासकीय स्वरूप र निर्वाचन प्रणाली परिवर्तन गर्ने विषयले छक्क बनाएको छ, ज्ञवाली भन्छन्, एउटा निर्वाचनमा अभ्यास नगरी संशोधनको कुरा गर्नु जनता झुक्याउने अभिप्राय बाहेकको केही होइन। दलहरू संविधान कार्यान्वयन गर्ने लाग्नुपर्ने उनको भनाइ छ। १२ निर्वाचनमा अभ्यास नै नगरी संविधान संशोधनको कुरा गर्नु जनता प्रतिको गैरजिम्मेदवारपना हो, ज्ञवालीले प्रतिप्रश्न गरे, यो संविधान निर्माणमा माओवादीको पनि सहमति थियो। केके कारणले यति चाँडै शासकीय स्वरूप र निर्वाचन प्रणाली संशोधन गर्नुपर्ने उसले देख्यो ? स्पष्ट कारण र आधार पुस्टयाइँ गर्नुपर्दैन ? जनतालाई यसरी अलमल्याउन पाइन्छ ? दोस्रो संविधानसभाको ९० प्रतिशत बढी सभासदद्वारा जारी संविधानको एक दशक नपुग्दै यसले अंगिकार गरेको शासकीय स्वरूप र निर्वाचन प्रणालीमाथि दलहरूले दोष थोपर्न थालेका छन्। आफ्नो नेतृत्वमा सरकार बने संविधान संशोधन गर्ने विषयलाई चुनावी नारा बनाएका छन्। संविधानसभा बनेको संविधानले पनि राजनीतिक स्थिरता नदिएको र विकास निर्माणले गति नलिएको माओवादी लगायतका पार्टीहरूको तर्क छ। चुनावको मुखमा माओवादी र जसपाले अन्तरवस्तु तोकेरै संशोधनको विषय उठान गरेका छन्। एमालेले भने लोकतन्त्रका आधारभूत मूल्य र मान्यताका दृष्टिकोणबाट संविधान उन्नत रहेको भन्दै कार्यान्वयनमा जोड दिएको छ। राम्रो संविधान बनाएर मात्र पुग्दैन, त्यसलाई संविधानको मूल्य र मान्यताअनुरूप कार्यान्वयनमा लैजानुपर्ने हुन्छ, एमालेको घोषणापत्रमा भनेको छ। त्यतिबेलाका मधेस केन्द्रित जसपा, राजपा र सद्भावनाले संविधानप्रति असहमति जनाए पनि पछि संशोधन हुनुपर्ने माग राखेका थिए। संविधान बनेको एक दशक पनि भएको छैन। त्यसको अभ्यास नै राम्रोसँग हुन सकेको छैन। राजनीतिक अस्थिरता, कुशासन र अविकास दलका कारण हो वा संवैधानिक प्रणालीका कारण भन्नेमा प्रश्न उठ्न थालेका छन्। माओवादी केन्द्रले संघमा ५१ प्रतिशत मतद्वारा प्रत्यक्ष निर्वाचित कार्यकारी राष्ट्रपति र राष्ट्रपतिद्वारा गठित मन्त्रीमण्डल रहने व्यवस्था गरिने घोषणापत्रमा उल्लेख गरेको छ। माओवादीले निर्वाचन प्रणालीमा संशोधन गरी प्रतिनिधि र प्रदेशसभाको निर्वाचन पूर्ण समानुपातिक समावेशी निर्वाचन प्रणाली अवलम्बन गर्ने घोषणापत्रमा जनाएको छ। संविधानका मस्यौदाकार नीलाम्बर आचार्यले राजनीतिक प्रणाली परिवर्तन गर्ने विषय उठाउनु भनेको अस्थिरता निम्त्याउनु भएको बताए। राजनीतिक प्रणालीका बारेमा नेपालले निर्णय गरिसकेको छ, आचार्यले भने, यो परिमार्जन गर्छु भन्नु भनेको अस्थिरता ल्याउनु हो। दलहरूले आफ्ना गल्ती ढाकछोप गर्न पद्धतिलाई दोष दिने प्रवृत्ति बढेको उनले बताए। राजनीतिक प्रणाली परिमार्जन गर्ने कुरा कुनै पनि हालतमा मान्य हुन नहुने बताए। आफ्ना गल्ती लुकाउन पद्धति दोष दिने प्रवृत्ति छ, आचार्यले भने, यो कुनै हालतमा मान्य हुनु हुँदैन। उनले यही प्रणालीबाट समृद्ध बनाएर मुलुकको आर्थिक, सामाजिक सुधार गर्नुपर्ने बताए। माओवादीले भने संविधानकै कारण मुलुकको दुर्गति भएको टिप्पणी गरेको छ। माओवादीको घोषणापत्रमा राजनीतिक स्थिरता, सरकारको आवधिक स्थायित्व, शान्ति र समृद्धिको यात्रा तय गर्ने अभिष्ट पूर्ति गर्नमा संसदीय शासकीय स्वरूप अक्षमसिद्ध भएको उल्लेख छ। संविधान निर्माणको प्रक्रियामा नेपाली जनताको शासकीय पद्धतिमा परिवर्तनको पक्षमा अभिमत व्यक्त गरेको उसको दाबी छ। विगतको अनुभव र जनचाहनाका आधारमा संघीय लोकतान्त्रिक गणतन्त्रलाई प्रभावकारी बनाउनका लागि विद्यमान शासकीय स्वरूप र पद्धतिमा परिवर्तन गर्न आवश्यक भएको कुरालाई ध्यानमा राखेर संविधान संशोधन गरिनेछ, उसको घोषणापत्रमा छ। हाल नेपालले अवलम्बन गरिरहेको मिश्रित चुनाव प्रणाली अत्यन्तै खर्चिलो र भ्रष्टाचारको कारण भएको माओवादीको भनाइ छ। यही निर्वाचन प्रणालीका कारण जनतामा राजनीति, राजनीतिक दल र नेतृत्वप्रति वितृष्णा सिर्जना भएको माओवादीको घोषणापत्रमा उल्लेख छ। माओवादी केन्द्रले मात्रै होइन राष्ट्रिय प्रजातन्त्र पार्टी, नेपाल स्वतन्त्र पार्टी लगायतका साना दलले पनि अहिले संविधान नै स्थिरता, विकास र समृद्धिको बाधक भएको भन्दै संशोधनको विषय घोषणापत्रमा उठाएका छन्। संवैधानिक व्यवस्थाकै कारण अस्थिरता, अराजकता र भ्रष्टाचार बढेको ती दलहरूको आरोप छ। राप्रपाले प्रत्यक्ष प्रधानमन्त्री र प्रदेश खारेजको विषय उठाएको छ। एकीकृत समाजवादीले पनि चुनाव प्रणाली महँगो भएको भन्दै परिमार्जन हुनुपर्नेमा जोड दिएको छ। माओवादीसहित दलको सहमतिमा जारी संविधानको भाग ७ को धारा ७४ मा शासकीय स्वरूप बहुलवादमा आधारित बहुदलीय प्रतिस्पर्धात्मक संघीय लोकतान्त्रिक गणतन्त्रात्मक संसदीय शासन प्रणाली हुने भनिएको छ। यो संविधान र कानुनबमोजिम नेपालको कार्यकारिणी अधिकार मन्त्रिपरिषद्मा निहित हुनेछ। सस्तो लोकप्रियतामा नाम राजनीतिक दलले संविधानसभाबाट जनताले बनाएको संविधानप्रति नै वितृष्णा सिर्जना हुने विषयहरू घोषणापत्रमा राखेको संविधानविद्हरूको टिप्पणी छ। संविधानको राम्रोसँग अभ्यास नहुँदै शासकीय स्वरूप र निर्वाचन प्रणाली परिमार्जन गर्न खोज्नु राजनीतिक बेइमानी भएको उनीहरूको भनाइ छ। गर्न नसकिने वा असम्भव विषयहरू घोषणापत्रमा समेट्न नै नहुने संविधानविद् ज्ञवालीको तर्क छ। घोषणापत्रमा त ५ वर्षभित्र गर्ने काम पो राख्नुपर्ने हो त, ज्ञवाली भन्छन्, हुन नसक्ने विषय घोषणापत्रमा राख्ने नै होइन। यो जनताले बनाएको संविधान हो। जनताको म्यान्डेट। पावर छ। संविधानसभाले बनाएको संविधान अभ्यास नै गरी संशोधन गर्नु बेठीक हो। ०७० वर्षको क्रान्तिपछि संविधानसभाबाट बनेको संविधानलाई दलहरूले स्थिरता र विकासको बाधक देख्नु गलत भएको विज्ञहरू बताउँछन्। संविधान सम्बोधनभन्दा संविधान कार्यान्वयनको विषय दलहरूले घोषणापत्रमा नसमेटेकोमा विज्ञहरूले चिन्ता व्यक्त गरेका छन्। संविधान निर्माणका क्रममा कांग्रेसले संसदीय व्यवस्थालाई जोड दिएको थियो भने एमालेले प्रत्यक्ष निर्वाचित प्रधानमन्त्रीको विषय उठाएको थियो। माओवादी केन्द्रलगायत मधेस केन्द्रित दलले प्रत्यक्ष निर्वाचित राष्ट्रपतीय व्यवस्थाको पक्षमा थिए। सबै दलको सहमतिमा सुधारिएको संसदीय व्यवस्था संविधानमा राखिएको थियो। संविधानविद् डा ज्ञवाली संविधान संशोधनको हैसियत नभएको पार्टीले घोषणापत्रमा संवेदनशील विषय राख्नु भनेको जनतालाई झुक्याउने अभिप्राय बाहेक केही नभएको बताउँछन्। संविधान संशोधन गर्न दुईतिहाइ चाहिन्छ, यस्ता विषय घोषणापत्रमा राख्ने पार्टीले दुईतिहाइ ल्याउन सक्छन् त ? उनले प्रश्न गर्दै भने, उनीहरूले दुईतिहाइको ग्यारेन्टी गर्नुपर्यो अनि पो घोषणापत्रमा राखेको पनि सुहाउँछ। माओवादी केन्द्रले बाबुराम भट्टराईको पार्टीलाई मिसाउँदा यो निर्वाचनमा जम्मा जम्मी प्रत्यक्षतर्फ १ सय ६५ मध्ये ४६ स्थानमा मात्रै उम्मेदवारी दिएको छ। सबै पार्टीले वा गठबन्धनले संयुक्त रूपमा संविधान संशोधनको विषय उठाएको भए पनि एउटा कुरा हुन्थ्यो, ज्ञवाली भन्छन्, दुवै गठबन्धनका छुट्टाछुट्टै घोषणापत्र ल्याएका छन्। अनि संविधान संशोधनको कुरा गर्छन्। शासकीय स्वरूप र निर्वाचन प्रणालीसम्बन्धी व्यवस्थामा संविधान संशोधनको कुरा संविधानप्रति र दलहप्रति विश्वनीयता गुमाउने काम मात्रै भएको उनको टिप्पणी छ। संविधानविद् डा विपिन अधिकारी संविधान संशोधनको विषय ल्याउनु भनेको राजनीतिक परिस्थिति स्वीकार नगर्नु भएको बताउँछन्। संविधान संशोधन गर्न त बलियो सरकार हुनुपर्यो, प्रतिपक्ष पनि लाग्नुपर्यो, गठबन्धन गरेर बहुमत पुर्याउने अनि संविधान संशोधनको कुरा गर्ने ? अधिकारीको प्रश्न छ, यो भन्ने कुरा मात्रै हो, जनता अलमल्याउने बाहेक केही होइन। उनले संविधान संशोधनका लागि ठूलो जनमत चाहिने बताउँदै त्यो जनमत वर्तमान अवस्थामा कुनै दलसँग नरहेको बताए। घोषणापत्रमा संविधान संशोधनको विषय महत्वकांक्षी योजना हो, त्यसका लागि ठूलो जनमत चाहिन्छ, त्यो जनमत कुनै पनि पार्टीसँग छैन, उनले भने, संविधानको विषय तमसुक लेखेजस्तो होइन। आफ्ना गल्ती लुकाउन पद्धतिलाई दोष दिने प्रवृत्ति छ। यो कुनै हालतमा मान्य हुनु हुँदैन। यही प्रणालीबाट समृद्ध बनाएर मुलुकको आर्थिक र सामाजिक सुधार गर्नुपर्छ। नीलाम्बर आचार्य, संविधानविद् संविधान कार्यान्वयनको विषयले घोषणापत्रमा जोडदार रूपमा स्थान पाउनुपर्नेमा शासकीय स्वरूप र निर्वाचन प्रणाली परिवर्तन गर्ने विषयले छक्क बनाएको छ। डा चन्द्रकान्त ज्ञवाली, संविधानविद् संविधान संशोधन गर्न त बलियो सरकार हुनुपर्यो। प्रतिपक्ष पनि लाग्नुपर्यो। गठबन्धन गरेर बहुमत पुर्याउने अनि संविधान संशोधनको कुरा गर्ने ? यो भन्ने कुरा मात्रै हो। जनता अलमल्याउने बाहेक केही होइन। डा विपिन अधिकारी, संविधानविद् संविधानबारे कसको घोषणापत्रमा के छ ? एमाले खण्ड (ग) राष्ट्रिय आकांक्षा समृद्ध नेपाल सुखी नेपाली जनअधिकारका दृष्टिकोणबाट मात्र होइन, लोकतन्त्रका आधारभूत मूल्य र मान्यताका दृष्टिकोणबाट समेत हाम्रो संविधान उन्नत छ। राम्रो संविधान बनाएर मात्र पुग्दैन, त्यसलाई संविधानको मूल्य र मान्यताअनुरूप कार्यान्वयनमा लैजानुपर्ने हुन्छ। हाम्रो पार्टी संविधानका प्रबन्धहरूलाई परिपूर्ण लोकतन्त्रका रूपमा स्थापित गर्न चाहन्छ। लोकतन्त्रलाई जीवनपद्धति र जीवनमूल्यका रूपमा स्थापित गर्न चाहन्छ। लोकतन्त्र जनताले पाँचवर्षमा आफूले चाहने प्रतिनिधि रोज्ने व्यवस्था मात्र होइन, राज्य र जनताका बीचमा अन्योन्याश्रित सम्बन्ध भएको उन्नत प्रकारको शासन प्रणाली हो भन्ने मान्यतालाई स्थापित गर्न चाहन्छ। कांग्रेस (अबको यात्रा र एजेन्डा, समुन्नत नेपालको यात्रा ) संविधानसभामार्फत जारी भएको संविधानप्रति नेपाली कांग्रेस पूर्णप्रतिबद्ध छ र नेपाली कांग्रेसले पूर्णस्वामित्व लिएको वास्तविकता जगजाहेर नै छ। संविधान एउटा जीवन्त र गतिशील दस्तावेज हो। यसलाई जनताको भावना र राजनीतिक शक्ति सन्तुलनअनुसार संशोधन र परिमार्जन गरी समृद्ध र प्रगतिशील दस्तावेजको रूपमा रूपान्तरण गर्न नेपाली कांग्रेस वचनबद्ध छ। त्यसैले संघीय लोकतान्त्रिक गणतान्त्रिक संविधानको आधारभूत प्रस्तावना भित्रैबाट लोकतान्त्रिक प्रक्रिया अनुशरण गरी नेपाली जनताको भावना र चाहनाअनुसार यसलाई थप सर्वस्वीकार्य, प्रगतिशील तथा समावेशी बनाउन नेपाली कांग्रेस दृढसंकल्पित छ। राज्य सञ्चालन गरिने मूल कानुन र सिद्धान्तहरूको संग्रह हो संविधान । जसले सरकारको स्वरूप निर्धारण गर्छ। सरकारी शक्तिको सीमांकन गरी राज्यको काम कारबाहीलाई वैधता प्रदान गर्छ। तर, पछिल्लो समय दलहरू आफ्ना चुनावी प्रतिबद्धता पत्रमा विभिन्न विषय घुसाएर संविधान नै संशोधनको मुद्दा उठाउँदैछन्। विज्ञ भन्छन्, यो जनता झुक्याउने चाला हो। माओवादी केन्द्र नेपालको सामाजिक तथा आर्थिक रूपान्तरणको मुख्य नीतिहरू यसप्रकार हुनेछन् : (३) समग्र सामाजिक र आर्थिक रूपान्तरण र समृद्धिका लागि राजनीतिक स्थिरता र कम खर्चिलो तथा स्वच्छ निर्वाचन प्रणाली आवश्यक छ। हामीले अहिले अभ्यास गर्दै आएको शासकीय स्वरूप र निर्वाचन प्रणाली त्यसअनुरूप हुन नसकेकाले नेकपा माओवादी केन्द्रले शासकीय स्वरूप र निर्वाचन प्रणालीमा परिवर्तनका लागि संविधान संशोधनको ठोस पहल अघि बढाउनेछ। संघमा ५१ प्रतिशत मतद्वारा प्रत्यक्ष निर्वाचित कार्यकारी राष्ट्रपति र राष्ट्रपतिद्वारा गठित मन्त्रीमण्डल रहने व्यवस्था गरिनेछ। संसद् मूलतः विधायन क्षेत्रमा केन्द्रित हुने व्यवस्था गरिने छ। विद्यमान निर्वाचन प्रणालीमा संशोधन गरी प्रतिनिधिसभा र प्रदेशसभाको निर्वाचन पूर्णसमानुपातिक समावेशी निर्वाचन प्रणाली अवलम्बन गरिनेछ। एकीकृत समाजवादी बुँदा ३ निर्वाचन प्रणालीमा सुधार अहिलेको निर्वाचन प्रणाली अत्यन्त खर्चिलो, भड्किलो र जटिलसमेत छ। हामी यस निर्वाचन प्रणालीमा सुधार गरेर सरल र कम खर्चिलो बनाउन चाहन्छौं। जसपा ३ संविधान संशोधनपरिमार्जन तथा पुनर्लेखनको आवश्यक्ता मुलुकको विद्यमान शासकीय स्वरूप, निर्वाचन प्रणाली तथा न्याय प्रणालीलाई यथावत् राखेर हामीले संघीय समाजवादी व्यवस्थाको आधारशीला खडा गर्न सक्दैनौं। त्यसैले शासकीय स्वरूपमा परिवर्तन, संघीय संरचनाको निर्माण, न्याय प्रणालीलाई संघीय स्वरूपमा पुनर्संरचना गर्न, संवैधानिक निकायहरूलाई बलियो बनाउन, जनलोकपालजस्ता निकायहरूको गठन गर्न, उत्पिडन समुदायको हक, अधिकार र पहिचानलाई सुनिश्चित गर्न, नागरिकतामा विद्यमान लैंगिक विभेद अन्त्य गर्न, धर्मनिरपेक्षताको व्याख्यालाई सुस्पष्ट पार्न, समावेशी लोकतन्त्रका आधारभूत पक्षहरूजस्तै राजनीतिक लोकतन्त्र, आर्थिक लोकतन्त्र, सामाजिक तथा सांस्कृतिक लोकतन्त्र, पर्यावरणीय लोकतन्त्रलाई संस्थागत गर्दै सामाजिक न्याय स्थापित गर्नका लागि संविधान संशोधनपरिमार्जन गर्न अपरिहार्य छ।"
"उम्मेदवार घरदैलोमा, मतदाता मेलापातमा","भोजपुर : संघ र प्रदेशको निर्वाचन मिति नजिकिँदै गर्दा भोजपुुरका विभिन्न राजनीतिक दलले आआफ्ना चुनावी अभियानलाई ग्रामीण क्षेत्रहरूमा केन्द्रित गर्न थालेका छन्। कात्तिक १८ बाट चुनाव प्रचारप्रसारका कार्यक्रम गराउन निर्वाचन आयोगको आचारसंहिता मिति सकिएसँगै चुनावी प्रचारप्रसार सामग्री बोकेर दलहरू घरदैलोमा पुगेका हुन्। उम्मेदवारहरू घरदैलोमा पुगिरहँदा ग्रामीण मतदाताहरू भने मेलापातमा व्यस्त छन्। अन्नबाली थन्क्याउने चटारोले ग्रामीण मतदाताहरूलाई भने यतिबेला धानबाली भित्र्याउन भ्याइनभ्याइ छ। चुनावी सरगर्मी सहरबजारदेखि गाउँबेंसीसम्म भए पनि अधिकांश मतदाताहरू मेलापातमा व्यस्त देखिएका हुन्। चुनाव नेताहरू आए, हामी किसानलाई अन्नबाली कहिले थन्क्याउने भन्ने चटारो छ, भोजपुर नगरपालिका बोखिमका स्थानीय दिलीप राईले भने, नेता, कार्यकर्ताहरू घरदैलोमा हुन्छन्, हामी मेलापातमा धान काट्ने र बाली भित्र्याउने समयका कारण अधिकांश ग्रामीण क्षेत्रका मतदाता खेतीबारीमा व्यस्त छन्। निर्वाचन आचारसंहिताका कारण पनि दल तथा उम्मेदवार अहिले दिनरात नभनी आन्तरिक भेला र घरदैलो अभियानमा मात्रै केन्द्रित छन्। अन्नबाली भित्र्याउने सिजन भएकाले पनि अधिकांश मतदाताहरू घरमा भन्दा मेलापातमा भेटिन्छन्। कतिपय उम्मेदवारहरूले बारी र मेलापातमै पुगेर मतदातालाई चुनावी नाराले फकाउने गरेका छन्। जनमत आफ्नो पक्षमा पार्न चुनावी प्रचारलाई तीव्र पारेका उम्मेदवार अगुवा नेता र कार्यकर्ताको हुल बाँधेर घरदैलोदेखि मेलापात गर्ने ठाउँसम्मै पुग्ने गरेका हुन्। भोजपुर नगरपालिका ५, का कविराज राईलाई मंसिर ४ को संघ र प्रदेशको चुनावमा कसलाई मत दिनेभन्दा पनि पाकेको धानबाली मौसम बिग्रनुभन्दा पहिल्यै थन्क्याउनेको चिन्ता छ। भने, नेताहरू सबै जुनै जोगी आए कानै चिरेका जस्ता छन्, आफूलाई पानी र असिना पर्नुभन्दा अगाडि नै धान थन्क्याउनुको चिन्ता छ उनले भने, जसले जिते पनि गाउँमा राम्रो दिगो विकास गर्ने होइनन्। कुर्सी हात पार्न होडबाजी गरेर अनेक नारा बोकेर चुनावका बेला मात्रै गाउँ आउँछन्। गाउँगाउँमा आयोजित चुनावी सभाहरूमा मतदाताहरू अपेक्षा गरे अनुसार नआएपछि उम्मेदवार, नेता, कार्यकर्ताहरू मतदातासँग भेटघाट गर्न र भोट माग्ने खेतबारीमै पुग्न थालेका छन्। अघिल्ला निर्वाचनको तुलनामा यसपटक उम्मेदवाहरू चुनावी प्रचारप्रसारमा सबैभन्दा बढी सामाजिक सञ्जालको प्रयोग गरेका छन्। कतिपय त घरदैलोभन्दा पनि सामाजिक सञ्जालमा चुनावी प्रचारप्रसारमा सक्रिय बनेका छन्। यसपटक एमालेबाट प्रतिनिधिसभाका लागि उम्मेदवार बनेका संस्थापक प्रदेश १ का मुख्यमन्त्री शेरधन राईले जनताका अधुरा विकासे अडानलाई एजेन्डा बनाएर घरदैलो अभियान सुरु गरिएको बताए। आफ्नो ३ वर्षे मुख्य मन्त्रीकालमा सबैभन्दा बढी विकासे बजेट भोजपुरमा लगाएअनुसार नै विकासे कामले गति पाएको उनले दाबी गरे। भने, मैले मुख्यमन्त्री हुँदा भोजपुरलाई विशेष ग्राहयतामा राखेर बजेटीकरण गरे। सोहीअनुरूप विकासे कामहरू पनि सम्पन्न भएका छन्, आगामी दिनमा पनि बाँकी अधुरा जनताका मागलाई सम्बोधन गर्ने किसिमका विकासे नीतिहरू ल्याउनेछु। यस्तै प्रतिनिधिसभाकै लागि गठबन्धनबाट उम्मेदवार बनेका सुदन राईले पनि जनताको भावनालाई सम्बोधन गर्ने किसिमको विकासे एजेन्डा लिएर चुनावी अभियानमा पुगेको बताए। उनले नयाँ सोच र दीर्घकालीन विकासे योजनाका लागि चुनावी मैदानमा होमिएको बताए। भने, जनताको मनोभावना र अपेक्षा समेट्ने किसीमको काम गरेर देखाउनेछु, भोजपुरमा विकासे मार्गचित्र कोर्ने दृढसंकल्प गर्छु। भोजपुरमा सत्तारुढ गठबन्धन र नेकपा (एमाले) बीच कडा चुनावी प्रतिस्पर्धा हुँदैछ। नौवटै स्थानीय तहका हरेक वडा, हरेक गाउँबस्तीमा उम्मेदवार, नेता, कार्यकर्ताहरू चुनावी एजेन्डा र प्रचारबाजीसहित घरदैलोमा पुगेका छन्। योपटक भोजपुरबाट प्रतिनिधिसभाका लागि एमालेबाट शेरधन राई र गठबन्धनबाट सुदन राई, प्रदेशसभा क्षेत्र नं १ मा एमालेबाट हरिबहादुर राई र गठबन्धनबाट प्रदेश १ का मुख्यमन्त्री राजेन्द्रकुमार राई र प्रदेशसभा क्षेत्र नं २ मा एमालेबाट प्रेम कार्की र गठबन्धनबाट विनोद वान्तावाबीच कडा चुनावी टक्करको अपेक्षा गरिएको छ।"
"उमाकुण्डमा ट्याक्टर दुर्घटना, एक जनाको घटनास्थलमै मृत्यु",काठमाडौं : रामेछापमा ट्याक्टर दुर्घटना हुँदा एक जनाको घटनास्थलमै मृत्यु भएको छ। शनिबार बिहान ८:३० बजे उमाकुण्ड गाउँपालिका ५ चिलाउने संसरिडाँडामा लु ३ त २४९९ नम्बरको ट्याक्टर दुर्घटना हुँदा प्रेम कुमार सुनुवारको मृत्यु भएको जिल्ला प्रहरी कार्यालय रामेछापले जनाएको छ। प्रहरीका अनुसार ट्याक्टर उकालो बाटोमा रोकि राखेको अवस्थामा ट्याक्टरमा सवार ३० वर्षका सुनुवारले चलाउन खोज्दा ट्याक्टर ब्याक भई सडकबाट ८०९० मिटर तल खस्दा उनको घटनास्थलमै मृत्यु भएको छ। ट्याक्टरमा सवार ३६ वर्षीय निलकुमार सुनुवार र ३८ वर्षीय हितबहादुर खत्री दुबै जना घाइते भएका छन्। घाइते निल कुमारलाई थप उपचारको लागि काठमाडौं रिफर गरिएको छ। प्रहरीले ट्याक्टरका चालक उमाकुण्ड गाउँपालिका६ बस्ने १८ वर्षीयको चिनसाङ सुनुवारलाई अनुसन्धानको लागि नियन्त्रणमा लिएको छ।
संविधानबारे कसको घोषणापत्रमा के छ ?,"एमाले खण्ड (ग) राष्ट्रिय आकांक्षा समृद्ध नेपाल सुखी नेपाली जनअधिकारका दृष्टिकोणबाट मात्र होइन, लोकतन्त्रका आधारभूत मूल्य र मान्यताका दृष्टिकोणबाट समेत हाम्रो संविधान उन्नत छ। राम्रो संविधान बनाएर मात्र पुग्दैन, त्यसलाई संविधानको मूल्य र मान्यताअनुरूप कार्यान्वयनमा लैजानुपर्ने हुन्छ। हाम्रो पार्टी संविधानका प्रबन्धहरूलाई परिपूर्ण लोकतन्त्रका रूपमा स्थापित गर्न चाहन्छ। लोकतन्त्रलाई जीवनपद्धति र जीवनमूल्यका रूपमा स्थापित गर्न चाहन्छ। लोकतन्त्र जनताले पाँचवर्षमा आफूले चाहने प्रतिनिधि रोज्ने व्यवस्था मात्र होइन, राज्य र जनताका बीचमा अन्योन्याश्रित सम्बन्ध भएको उन्नत प्रकारको शासन प्रणाली हो भन्ने मान्यतालाई स्थापित गर्न चाहन्छ। कांग्रेस (अबको यात्रा र एजेन्डा, समुन्नत नेपालको यात्रा ) संविधानसभामार्फत जारी भएको संविधानप्रति नेपाली कांग्रेस पूर्णप्रतिबद्ध छ र नेपाली कांग्रेसले पूर्णस्वामित्व लिएको वास्तविकता जगजाहेर नै छ। संविधान एउटा जीवन्त र गतिशील दस्तावेज हो। यसलाई जनताको भावना र राजनीतिक शक्ति सन्तुलनअनुसार संशोधन र परिमार्जन गरी समृद्ध र प्रगतिशील दस्तावेजको रूपमा रूपान्तरण गर्न नेपाली कांग्रेस वचनबद्ध छ। त्यसैले संघीय लोकतान्त्रिक गणतान्त्रिक संविधानको आधारभूत प्रस्तावना भित्रैबाट लोकतान्त्रिक प्रक्रिया अनुशरण गरी नेपाली जनताको भावना र चाहनाअनुसार यसलाई थप सर्वस्वीकार्य, प्रगतिशील तथा समावेशी बनाउन नेपाली कांग्रेस दृढसंकल्पित छ। राज्य सञ्चालन गरिने मूल कानुन र सिद्धान्तहरूको संग्रह हो संविधान । जसले सरकारको स्वरूप निर्धारण गर्छ। सरकारी शक्तिको सीमांकन गरी राज्यको काम कारबाहीलाई वैधता प्रदान गर्छ। तर, पछिल्लो समय दलहरू आफ्ना चुनावी प्रतिबद्धता पत्रमा विभिन्न विषय घुसाएर संविधान नै संशोधनको मुद्दा उठाउँदैछन्। विज्ञ भन्छन्, यो जनता झुक्याउने चाला हो। माओवादी केन्द्र नेपालको सामाजिक तथा आर्थिक रूपान्तरणको मुख्य नीतिहरू यसप्रकार हुनेछन् : (३) समग्र सामाजिक र आर्थिक रूपान्तरण र समृद्धिका लागि राजनीतिक स्थिरता र कम खर्चिलो तथा स्वच्छ निर्वाचन प्रणाली आवश्यक छ। हामीले अहिले अभ्यास गर्दै आएको शासकीय स्वरूप र निर्वाचन प्रणाली त्यसअनुरूप हुन नसकेकाले नेकपा माओवादी केन्द्रले शासकीय स्वरूप र निर्वाचन प्रणालीमा परिवर्तनका लागि संविधान संशोधनको ठोस पहल अघि बढाउनेछ। संघमा ५१ प्रतिशत मतद्वारा प्रत्यक्ष निर्वाचित कार्यकारी राष्ट्रपति र राष्ट्रपतिद्वारा गठित मन्त्रीमण्डल रहने व्यवस्था गरिनेछ। संसद् मूलतः विधायन क्षेत्रमा केन्द्रित हुने व्यवस्था गरिने छ। विद्यमान निर्वाचन प्रणालीमा संशोधन गरी प्रतिनिधिसभा र प्रदेशसभाको निर्वाचन पूर्णसमानुपातिक समावेशी निर्वाचन प्रणाली अवलम्बन गरिनेछ। एकीकृत समाजवादी बुँदा ३ निर्वाचन प्रणालीमा सुधार अहिलेको निर्वाचन प्रणाली अत्यन्त खर्चिलो, भड्किलो र जटिलसमेत छ। हामी यस निर्वाचन प्रणालीमा सुधार गरेर सरल र कम खर्चिलो बनाउन चाहन्छौं। जसपा ३ संविधान संशोधनपरिमार्जन तथा पुनर्लेखनको आवश्यक्ता मुलुकको विद्यमान शासकीय स्वरूप, निर्वाचन प्रणाली तथा न्याय प्रणालीलाई यथावत् राखेर हामीले संघीय समाजवादी व्यवस्थाको आधारशीला खडा गर्न सक्दैनौं। त्यसैले शासकीय स्वरूपमा परिवर्तन, संघीय संरचनाको निर्माण, न्याय प्रणालीलाई संघीय स्वरूपमा पुनर्संरचना गर्न, संवैधानिक निकायहरूलाई बलियो बनाउन, जनलोकपालजस्ता निकायहरूको गठन गर्न, उत्पिडन समुदायको हक, अधिकार र पहिचानलाई सुनिश्चित गर्न, नागरिकतामा विद्यमान लैंगिक विभेद अन्त्य गर्न, धर्मनिरपेक्षताको व्याख्यालाई सुस्पष्ट पार्न, समावेशी लोकतन्त्रका आधारभूत पक्षहरूजस्तै राजनीतिक लोकतन्त्र, आर्थिक लोकतन्त्र, सामाजिक तथा सांस्कृतिक लोकतन्त्र, पर्यावरणीय लोकतन्त्रलाई संस्थागत गर्दै सामाजिक न्याय स्थापित गर्नका लागि संविधान संशोधनपरिमार्जन गर्न अपरिहार्य छ।"
रुसलाई ड्रोन पठाएको इरानी विदेशमन्त्रीको स्वीकारोक्ति,"तेहरान : इरानका विदेशमन्त्री हुसेन आमिर अब्दुल्लाहियानले युक्रेन द्वन्द्व सुरु हुनुभन्दा केही महिनाअघि नै इरानले रुसलाई सीमित सङ्ख्यामा ड्रोन उपलब्ध गराएको स्वीकारेका छन्। इरानको सरकारी समाचार संस्था आइआरएनएले अमिर अब्दोल्लाहियानलाई उद्धृत गर्दै भनेको छ, 'हामीले रूसलाई दिएको ड्रोन युक्रेन युद्ध सुरू हुनुभन्दा केही महिनाअघिका हुन् र यदि रुसले युक्रेनविरुद्धको युद्धमा इरानी ड्रोन प्रयोग गरेको प्रमाणित भयो भने हामी त्यसप्रति अनौठो मान्ने छैनौँ ।' युक्रेन र संयुक्त राज्य अमेरिकाजस्ता पश्चिमी राष्ट्रहरूले हालैका हप्ताहरूमा तेहरानले युक्रेनमा जारी द्वन्द्वमा प्रयोग गर्न मस्कोमा आत्मघाती ड्रोन निर्यात गरेको आरोप लगाएपछि इरानी विदेशमन्त्रीको टिप्पणी आएको हो । शनिबार अब्दुलाहियानले रूसलाई इरानी क्षेप्यास्त्र आपूर्तिबारे पश्चिमा मिडिया हाइपलाई अस्वीकार गर्दै भने, 'क्षेप्यास्त्रका बारेमा उनीहरूले जे भनेका छन्, त्यो सरासर गलत छ ।' उनले रूसयुक्रेन सङ्कट समाधानका लागि इरानको अडान दोहोर्याउँदै दुवै देशबीच राजनीतिक संवादका लागि आह्वान गरेका छन्। संयुक्त राष्ट्रसङ्घको बडापत्रको संरक्षण, संवर्द्धन र प्रतिरक्षा गर्ने उद्देश्यका साथ भन्दै मार्च २०२१ मा १९ सहयोगी राष्ट्रहरूहरूको समूह गठन भएको छ । रासस"
जलवायु मुद्दामा दह्रो कुरा राखौं,"इजिप्टमा आजदेखि संयुक्त राष्ट्रसंघीय जलवायु सम्मेलन (कोप) सुरु हुँदैछ। नेपाल पनि सम्मेलनको सहभागी राष्ट्र हुनेछ। तर सम्मेलनमा नेपाल सहभागीमात्रै भएर पुग्दैछ, हाम्रो मुलुकसँग थुप्रै दायित्व छन्। ती आफ्नै लागि हुन्। नेपाल जलवायु परिवर्तनको जोखिमको सूचीमा अग्रस्थानमा भएको मुलुक हो। परिवर्तनका लागि नगण्य योगदान गरिरहेको छ, तर असर सबैभन्दा धेरै पर्नेमा छ हाम्रो देश। विश्वका धनी मुलुकहरू अमेरिका, चीन, भारतलगायत देशका उद्योगधन्दा र मोटरगाडीले कार्बन उत्सर्जन अत्यधिक गरिरहेका छन्। पृथ्वी तातिँदै गएको छ। मौसमी चक्र खल्बलिएको छ। बेमौसममा पानी पर्ने र बाढीपहिरो जाने भइरहेको छ। हाम्रा हिमालहरू पग्लिँदै छन्। पृथ्वी औसतमा ११ डिग्रीले बढी तातो हुँदै गइरहेकाले नेपालको तापक्रम १३१८२ डिग्री सेल्सियसले बढ्ने निश्चित भइसकेको छ। पानीका मुहानहरू सुकेका छन्। बस्तीहरू विस्थापित भइरहेका छन्। कृषि उत्पादनमा ह्रास देखिन थालिसकेको छ। विश्व मानव जातिकै अस्तित्वलाई खतरामा पारेको जलवायु परिवर्तनको मुद्दामा सम्मेलन केन्द्रित हुनेछ। ठूला राष्ट्रहरूले एउटा लक्ष्य नै बनाएर तापक्रम वृद्धि रोक्ने उपाय खोजिरहेका छन्। तर नेपालका लागि भने जलवायुबाट परेको असरको भुक्तानी ती राष्ट्रहरूबाट लिन पनि मुस्किल छ। यसपालिको सम्मेलनमा नेपालले उठाउन लागेको प्रमुख मुद्दा पर्वतीय हो। नेपाल पर्वतीय मुलुकको नाता र पर्वतहरूमा जलवायु परिवर्तनको ज्यादा असर परिरहेको हुँदा यो मुद्दालाई प्राथमिकता दिनु उचित छ। कृषि तथा खाद्य, जलवायु वित्त, लैंगिक र स्थानीय समुदायसहित वातावरणमा पारेको असरलगायत समेटेर तयार पारिएको पर्वतीय मुद्दा नेपालको मुद्दा हो। जलवायु परिवर्तनका सन्दर्भमा नेपालले विश्व मञ्चमा आफूलाई दह्रोसँग उभ्याउन सक्नुपर्छ। आफ्ना मुद्दा बलियोसँग राख्न सक्नुपर्छ। विश्वका शक्तिराष्ट्रहरूको ध्यान आकृष्ट गर्न सक्नुपर्छ। नेपालजस्तै प्रभावित देशहरूको नेतृत्व नै गरेर शक्ति राष्ट्रहरूलाई उनीहरूका कर्तव्य पूरा गर्न दबाब सिर्जना गर्नुपर्छ। विश्वका विकसित मुलुकहरूले दीर्घकालीन जलवायु वित्तअनुसार सन् २०२० देखि २०२५ सम्ममा प्रत्येक वर्ष १०० बिलियन डलर दिने सामूहिक प्रतिबद्धता गरेका थिए। त्यो उनीहरूले पूरा गरेका छैनन्। त्यसमा उनीहरूलाई कर्तव्यबोध गराई कार्यान्वयनमा जान दबाब दिने उपयुक्त थलो कोप २७ हो। सन् २०५० सम्म विश्वको तापक्रम २ डिग्रीले बढ्न रोक्ने लक्ष्य छ। तर यो लक्ष्य पूरा हुने छाँटकाँट छैन। त्यसो भयो भने नेपालजस्तो पर्वतीय देशको तापक्रम अझै धेरै बढ्छ। नेपालमा तापक्रम बढ्नु भनेको हिमाल धेरै पग्लनु र बाढीपहिरोको थप जोखिम निम्तनु हो। खाद्यबालीको उत्पादनमा फेरबदल आउनु हो। नेपाललाई खाद्य संकटको चरम चुनौती देखापर्ने संकेत पनि हो। तसर्थ प्रतिबद्धताहरू कार्यान्वयनका लागि आफूजस्तै अरू राष्ट्रहरूको साथ र सहयोगमा माहोल सिर्जना गर्ने दायित्व पनि नेपालसँग छ। यस्ता सम्मेलनमा नै आवाज उठाउन सके विश्वको ध्यान केन्द्रित हुन्छ, आवाज मुखरित हुन्छ। नेपालले जलवायु परिवर्तनको असरले भएको हानि नोक्सानीको हिसाब माग्ने उपयुक्त थलो त्यही कोप हो। आफ्नै देशभित्र आफूले गर्नुपर्ने जलवायु परिवर्तन जोखिम न्यूनीकरणका काम एकातिर छँदैछन्। तर, अन्तर्राष्ट्रिय मञ्च भनेको कूटनीतिक पहलको मौका पनि हो। जलवायु परिवर्तनका मुद्दामा जुन वित्तीय लगानीको कुरा छ, त्यसलाई पनि कोप २७ कै मञ्चमा उठाउनु उपयुक्त हुन्छ। अरू कुरामा नभए पनि जलवायु परिवर्तनको असर र प्रभावितहरूको मुद्दामा नेपालले नेतृत्वदायी भूमिका खेल्न सक्छ। खेल्नुपर्छ। यसबाट सबैभन्दा धेरै प्रताडित हुनुको हैसियतले मुद्दा उठाउने र कार्यान्वयनमा दबाब दिने मञ्चलाई नेपालले सदुपयोग गर्नुपर्छ।"
जलवायु मुद्दामा दह्रो कुरा राखौं,"इजिप्टमा आजदेखि संयुक्त राष्ट्रसंघीय जलवायु सम्मेलन (कोप) सुरु हुँदैछ। नेपाल पनि सम्मेलनको सहभागी राष्ट्र हुनेछ। तर सम्मेलनमा नेपाल सहभागीमात्रै भएर पुग्दैछ, हाम्रो मुलुकसँग थुप्रै दायित्व छन्। ती आफ्नै लागि हुन्। नेपाल जलवायु परिवर्तनको जोखिमको सूचीमा अग्रस्थानमा भएको मुलुक हो। परिवर्तनका लागि नगण्य योगदान गरिरहेको छ, तर असर सबैभन्दा धेरै पर्नेमा छ हाम्रो देश। विश्वका धनी मुलुकहरू अमेरिका, चीन, भारतलगायत देशका उद्योगधन्दा र मोटरगाडीले कार्बन उत्सर्जन अत्यधिक गरिरहेका छन्। पृथ्वी तातिँदै गएको छ। मौसमी चक्र खल्बलिएको छ। बेमौसममा पानी पर्ने र बाढीपहिरो जाने भइरहेको छ। हाम्रा हिमालहरू पग्लिँदै छन्। पृथ्वी औसतमा ११ डिग्रीले बढी तातो हुँदै गइरहेकाले नेपालको तापक्रम १३१८२ डिग्री सेल्सियसले बढ्ने निश्चित भइसकेको छ। पानीका मुहानहरू सुकेका छन्। बस्तीहरू विस्थापित भइरहेका छन्। कृषि उत्पादनमा ह्रास देखिन थालिसकेको छ। विश्व मानव जातिकै अस्तित्वलाई खतरामा पारेको जलवायु परिवर्तनको मुद्दामा सम्मेलन केन्द्रित हुनेछ। ठूला राष्ट्रहरूले एउटा लक्ष्य नै बनाएर तापक्रम वृद्धि रोक्ने उपाय खोजिरहेका छन्। तर नेपालका लागि भने जलवायुबाट परेको असरको भुक्तानी ती राष्ट्रहरूबाट लिन पनि मुस्किल छ। यसपालिको सम्मेलनमा नेपालले उठाउन लागेको प्रमुख मुद्दा पर्वतीय हो। नेपाल पर्वतीय मुलुकको नाता र पर्वतहरूमा जलवायु परिवर्तनको ज्यादा असर परिरहेको हुँदा यो मुद्दालाई प्राथमिकता दिनु उचित छ। कृषि तथा खाद्य, जलवायु वित्त, लैंगिक र स्थानीय समुदायसहित वातावरणमा पारेको असरलगायत समेटेर तयार पारिएको पर्वतीय मुद्दा नेपालको मुद्दा हो। जलवायु परिवर्तनका सन्दर्भमा नेपालले विश्व मञ्चमा आफूलाई दह्रोसँग उभ्याउन सक्नुपर्छ। आफ्ना मुद्दा बलियोसँग राख्न सक्नुपर्छ। विश्वका शक्तिराष्ट्रहरूको ध्यान आकृष्ट गर्न सक्नुपर्छ। नेपालजस्तै प्रभावित देशहरूको नेतृत्व नै गरेर शक्ति राष्ट्रहरूलाई उनीहरूका कर्तव्य पूरा गर्न दबाब सिर्जना गर्नुपर्छ। विश्वका विकसित मुलुकहरूले दीर्घकालीन जलवायु वित्तअनुसार सन् २०२० देखि २०२५ सम्ममा प्रत्येक वर्ष १०० बिलियन डलर दिने सामूहिक प्रतिबद्धता गरेका थिए। त्यो उनीहरूले पूरा गरेका छैनन्। त्यसमा उनीहरूलाई कर्तव्यबोध गराई कार्यान्वयनमा जान दबाब दिने उपयुक्त थलो कोप २७ हो। सन् २०५० सम्म विश्वको तापक्रम २ डिग्रीले बढ्न रोक्ने लक्ष्य छ। तर यो लक्ष्य पूरा हुने छाँटकाँट छैन। त्यसो भयो भने नेपालजस्तो पर्वतीय देशको तापक्रम अझै धेरै बढ्छ। नेपालमा तापक्रम बढ्नु भनेको हिमाल धेरै पग्लनु र बाढीपहिरोको थप जोखिम निम्तनु हो। खाद्यबालीको उत्पादनमा फेरबदल आउनु हो। नेपाललाई खाद्य संकटको चरम चुनौती देखापर्ने संकेत पनि हो। तसर्थ प्रतिबद्धताहरू कार्यान्वयनका लागि आफूजस्तै अरू राष्ट्रहरूको साथ र सहयोगमा माहोल सिर्जना गर्ने दायित्व पनि नेपालसँग छ। यस्ता सम्मेलनमा नै आवाज उठाउन सके विश्वको ध्यान केन्द्रित हुन्छ, आवाज मुखरित हुन्छ। नेपालले जलवायु परिवर्तनको असरले भएको हानि नोक्सानीको हिसाब माग्ने उपयुक्त थलो त्यही कोप हो। आफ्नै देशभित्र आफूले गर्नुपर्ने जलवायु परिवर्तन जोखिम न्यूनीकरणका काम एकातिर छँदैछन्। तर, अन्तर्राष्ट्रिय मञ्च भनेको कूटनीतिक पहलको मौका पनि हो। जलवायु परिवर्तनका मुद्दामा जुन वित्तीय लगानीको कुरा छ, त्यसलाई पनि कोप २७ कै मञ्चमा उठाउनु उपयुक्त हुन्छ। अरू कुरामा नभए पनि जलवायु परिवर्तनको असर र प्रभावितहरूको मुद्दामा नेपालले नेतृत्वदायी भूमिका खेल्न सक्छ। खेल्नुपर्छ। यसबाट सबैभन्दा धेरै प्रताडित हुनुको हैसियतले मुद्दा उठाउने र कार्यान्वयनमा दबाब दिने मञ्चलाई नेपालले सदुपयोग गर्नुपर्छ।"
चुनावको मुखमा संविधानलाई दोष,"काठमाडौं : माओवादी केन्द्रले गत सोमबार चुनावी घोषणापत्र सार्वजनिक गर्यो। जसमा संविधानले अंगिकार गरेको सुधारिएको संसदीय प्रणाली र मिश्रित निर्वाचन प्रणालीमाथि दोष देखाइएको छ। राजनीतिक स्थिरता र विकासका लागि प्रत्यक्ष निर्वाचित कार्यकारी राष्ट्रपतीय शासन प्रणाली र पूर्णसमानुपातिक निर्वाचन प्रणाली हुनुपर्ने माओवादीको धारणा छ। यसका लागि संविधान संशोधन हुनुपर्ने माओवादीले चुनावी घोषणापत्रमा उल्लेख गरेको छ। जसपा नेपालले पनि माओवादीले भने जस्तै शासकीय स्वरूप र निर्वाचन प्रणालीमा जाने चुनावी प्रतिबद्धता गरेको छ। हालको संसदीय शासन प्रणाली र निर्वाचन प्रणालीले राजनीतिक स्थिरता र विकास नदिने जसपा अध्यक्ष उपेन्द्र यादवको भनाइ छ। त्यसैले संविधान संशोधन गर्नुको विकल्प नभएको यादवको तर्क छ। संसदीय शासन प्रणालीको पक्षपाती कांग्रेसले पनि घुमाउरो पाराले संविधान संशोधनको विषय घोषणापत्रमा समेटेको छ। संविधानलाई जनताको भावना र राजनीतिक शक्ति सन्तुलनअनुसार संशोधन र परिमार्जन गरी समृद्ध र प्रगतिशील दस्तावेजको रूपमा रूपान्तरण गर्न वचनबद्ध छ, कांग्रेसको घोषणापत्रमा छ। संविधानविद् डा चन्द्रकान्त ज्ञवाली जनतालाई झुक्याउन दलहरूले घोषणापत्रमा संशोधनको विषय उठाएको तर्क गर्छन्। संविधान कार्यान्वयनको विषयले घोषणापत्रमा जोडदार रूपमा स्थान पाउनुपर्नेमा शासकीय स्वरूप र निर्वाचन प्रणाली परिवर्तन गर्ने विषयले छक्क बनाएको छ, ज्ञवाली भन्छन्, एउटा निर्वाचनमा अभ्यास नगरी संशोधनको कुरा गर्नु जनता झुक्याउने अभिप्राय बाहेकको केही होइन। दलहरू संविधान कार्यान्वयन गर्ने लाग्नुपर्ने उनको भनाइ छ। १२ निर्वाचनमा अभ्यास नै नगरी संविधान संशोधनको कुरा गर्नु जनता प्रतिको गैरजिम्मेदवारपना हो, ज्ञवालीले प्रतिप्रश्न गरे, यो संविधान निर्माणमा माओवादीको पनि सहमति थियो। केके कारणले यति चाँडै शासकीय स्वरूप र निर्वाचन प्रणाली संशोधन गर्नुपर्ने उसले देख्यो ? स्पष्ट कारण र आधार पुस्टयाइँ गर्नुपर्दैन ? जनतालाई यसरी अलमल्याउन पाइन्छ ? दोस्रो संविधानसभाको ९० प्रतिशत बढी सभासदद्वारा जारी संविधानको एक दशक नपुग्दै यसले अंगिकार गरेको शासकीय स्वरूप र निर्वाचन प्रणालीमाथि दलहरूले दोष थोपर्न थालेका छन्। आफ्नो नेतृत्वमा सरकार बने संविधान संशोधन गर्ने विषयलाई चुनावी नारा बनाएका छन्। संविधानसभा बनेको संविधानले पनि राजनीतिक स्थिरता नदिएको र विकास निर्माणले गति नलिएको माओवादी लगायतका पार्टीहरूको तर्क छ। चुनावको मुखमा माओवादी र जसपाले अन्तरवस्तु तोकेरै संशोधनको विषय उठान गरेका छन्। एमालेले भने लोकतन्त्रका आधारभूत मूल्य र मान्यताका दृष्टिकोणबाट संविधान उन्नत रहेको भन्दै कार्यान्वयनमा जोड दिएको छ। राम्रो संविधान बनाएर मात्र पुग्दैन, त्यसलाई संविधानको मूल्य र मान्यताअनुरूप कार्यान्वयनमा लैजानुपर्ने हुन्छ, एमालेको घोषणापत्रमा भनेको छ। त्यतिबेलाका मधेस केन्द्रित जसपा, राजपा र सद्भावनाले संविधानप्रति असहमति जनाए पनि पछि संशोधन हुनुपर्ने माग राखेका थिए। संविधान बनेको एक दशक पनि भएको छैन। त्यसको अभ्यास नै राम्रोसँग हुन सकेको छैन। राजनीतिक अस्थिरता, कुशासन र अविकास दलका कारण हो वा संवैधानिक प्रणालीका कारण भन्नेमा प्रश्न उठ्न थालेका छन्। माओवादी केन्द्रले संघमा ५१ प्रतिशत मतद्वारा प्रत्यक्ष निर्वाचित कार्यकारी राष्ट्रपति र राष्ट्रपतिद्वारा गठित मन्त्रीमण्डल रहने व्यवस्था गरिने घोषणापत्रमा उल्लेख गरेको छ। माओवादीले निर्वाचन प्रणालीमा संशोधन गरी प्रतिनिधि र प्रदेशसभाको निर्वाचन पूर्ण समानुपातिक समावेशी निर्वाचन प्रणाली अवलम्बन गर्ने घोषणापत्रमा जनाएको छ। संविधानका मस्यौदाकार नीलाम्बर आचार्यले राजनीतिक प्रणाली परिवर्तन गर्ने विषय उठाउनु भनेको अस्थिरता निम्त्याउनु भएको बताए। राजनीतिक प्रणालीका बारेमा नेपालले निर्णय गरिसकेको छ, आचार्यले भने, यो परिमार्जन गर्छु भन्नु भनेको अस्थिरता ल्याउनु हो। दलहरूले आफ्ना गल्ती ढाकछोप गर्न पद्धतिलाई दोष दिने प्रवृत्ति बढेको उनले बताए। राजनीतिक प्रणाली परिमार्जन गर्ने कुरा कुनै पनि हालतमा मान्य हुन नहुने बताए। आफ्ना गल्ती लुकाउन पद्धति दोष दिने प्रवृत्ति छ, आचार्यले भने, यो कुनै हालतमा मान्य हुनु हुँदैन। उनले यही प्रणालीबाट समृद्ध बनाएर मुलुकको आर्थिक, सामाजिक सुधार गर्नुपर्ने बताए। माओवादीले भने संविधानकै कारण मुलुकको दुर्गति भएको टिप्पणी गरेको छ। माओवादीको घोषणापत्रमा राजनीतिक स्थिरता, सरकारको आवधिक स्थायित्व, शान्ति र समृद्धिको यात्रा तय गर्ने अभिष्ट पूर्ति गर्नमा संसदीय शासकीय स्वरूप अक्षमसिद्ध भएको उल्लेख छ। संविधान निर्माणको प्रक्रियामा नेपाली जनताको शासकीय पद्धतिमा परिवर्तनको पक्षमा अभिमत व्यक्त गरेको उसको दाबी छ। विगतको अनुभव र जनचाहनाका आधारमा संघीय लोकतान्त्रिक गणतन्त्रलाई प्रभावकारी बनाउनका लागि विद्यमान शासकीय स्वरूप र पद्धतिमा परिवर्तन गर्न आवश्यक भएको कुरालाई ध्यानमा राखेर संविधान संशोधन गरिनेछ, उसको घोषणापत्रमा छ। हाल नेपालले अवलम्बन गरिरहेको मिश्रित चुनाव प्रणाली अत्यन्तै खर्चिलो र भ्रष्टाचारको कारण भएको माओवादीको भनाइ छ। यही निर्वाचन प्रणालीका कारण जनतामा राजनीति, राजनीतिक दल र नेतृत्वप्रति वितृष्णा सिर्जना भएको माओवादीको घोषणापत्रमा उल्लेख छ। माओवादी केन्द्रले मात्रै होइन राष्ट्रिय प्रजातन्त्र पार्टी, नेपाल स्वतन्त्र पार्टी लगायतका साना दलले पनि अहिले संविधान नै स्थिरता, विकास र समृद्धिको बाधक भएको भन्दै संशोधनको विषय घोषणापत्रमा उठाएका छन्। संवैधानिक व्यवस्थाकै कारण अस्थिरता, अराजकता र भ्रष्टाचार बढेको ती दलहरूको आरोप छ। राप्रपाले प्रत्यक्ष प्रधानमन्त्री र प्रदेश खारेजको विषय उठाएको छ। एकीकृत समाजवादीले पनि चुनाव प्रणाली महँगो भएको भन्दै परिमार्जन हुनुपर्नेमा जोड दिएको छ। माओवादीसहित दलको सहमतिमा जारी संविधानको भाग ७ को धारा ७४ मा शासकीय स्वरूप बहुलवादमा आधारित बहुदलीय प्रतिस्पर्धात्मक संघीय लोकतान्त्रिक गणतन्त्रात्मक संसदीय शासन प्रणाली हुने भनिएको छ। यो संविधान र कानुनबमोजिम नेपालको कार्यकारिणी अधिकार मन्त्रिपरिषद्मा निहित हुनेछ। सस्तो लोकप्रियतामा नाम राजनीतिक दलले संविधानसभाबाट जनताले बनाएको संविधानप्रति नै वितृष्णा सिर्जना हुने विषयहरू घोषणापत्रमा राखेको संविधानविद्हरूको टिप्पणी छ। संविधानको राम्रोसँग अभ्यास नहुँदै शासकीय स्वरूप र निर्वाचन प्रणाली परिमार्जन गर्न खोज्नु राजनीतिक बेइमानी भएको उनीहरूको भनाइ छ। गर्न नसकिने वा असम्भव विषयहरू घोषणापत्रमा समेट्न नै नहुने संविधानविद् ज्ञवालीको तर्क छ। घोषणापत्रमा त ५ वर्षभित्र गर्ने काम पो राख्नुपर्ने हो त, ज्ञवाली भन्छन्, हुन नसक्ने विषय घोषणापत्रमा राख्ने नै होइन। यो जनताले बनाएको संविधान हो। जनताको म्यान्डेट। पावर छ। संविधानसभाले बनाएको संविधान अभ्यास नै गरी संशोधन गर्नु बेठीक हो। ०७० वर्षको क्रान्तिपछि संविधानसभाबाट बनेको संविधानलाई दलहरूले स्थिरता र विकासको बाधक देख्नु गलत भएको विज्ञहरू बताउँछन्। संविधान सम्बोधनभन्दा संविधान कार्यान्वयनको विषय दलहरूले घोषणापत्रमा नसमेटेकोमा विज्ञहरूले चिन्ता व्यक्त गरेका छन्। संविधान निर्माणका क्रममा कांग्रेसले संसदीय व्यवस्थालाई जोड दिएको थियो भने एमालेले प्रत्यक्ष निर्वाचित प्रधानमन्त्रीको विषय उठाएको थियो। माओवादी केन्द्रलगायत मधेस केन्द्रित दलले प्रत्यक्ष निर्वाचित राष्ट्रपतीय व्यवस्थाको पक्षमा थिए। सबै दलको सहमतिमा सुधारिएको संसदीय व्यवस्था संविधानमा राखिएको थियो। संविधानविद् डा ज्ञवाली संविधान संशोधनको हैसियत नभएको पार्टीले घोषणापत्रमा संवेदनशील विषय राख्नु भनेको जनतालाई झुक्याउने अभिप्राय बाहेक केही नभएको बताउँछन्। संविधान संशोधन गर्न दुईतिहाइ चाहिन्छ, यस्ता विषय घोषणापत्रमा राख्ने पार्टीले दुईतिहाइ ल्याउन सक्छन् त ? उनले प्रश्न गर्दै भने, उनीहरूले दुईतिहाइको ग्यारेन्टी गर्नुपर्यो अनि पो घोषणापत्रमा राखेको पनि सुहाउँछ। माओवादी केन्द्रले बाबुराम भट्टराईको पार्टीलाई मिसाउँदा यो निर्वाचनमा जम्मा जम्मी प्रत्यक्षतर्फ १ सय ६५ मध्ये ४६ स्थानमा मात्रै उम्मेदवारी दिएको छ। सबै पार्टीले वा गठबन्धनले संयुक्त रूपमा संविधान संशोधनको विषय उठाएको भए पनि एउटा कुरा हुन्थ्यो, ज्ञवाली भन्छन्, दुवै गठबन्धनका छुट्टाछुट्टै घोषणापत्र ल्याएका छन्। अनि संविधान संशोधनको कुरा गर्छन्। शासकीय स्वरूप र निर्वाचन प्रणालीसम्बन्धी व्यवस्थामा संविधान संशोधनको कुरा संविधानप्रति र दलहप्रति विश्वनीयता गुमाउने काम मात्रै भएको उनको टिप्पणी छ। संविधानविद् डा विपिन अधिकारी संविधान संशोधनको विषय ल्याउनु भनेको राजनीतिक परिस्थिति स्वीकार नगर्नु भएको बताउँछन्। संविधान संशोधन गर्न त बलियो सरकार हुनुपर्यो, प्रतिपक्ष पनि लाग्नुपर्यो, गठबन्धन गरेर बहुमत पुर्याउने अनि संविधान संशोधनको कुरा गर्ने ? अधिकारीको प्रश्न छ, यो भन्ने कुरा मात्रै हो, जनता अलमल्याउने बाहेक केही होइन। उनले संविधान संशोधनका लागि ठूलो जनमत चाहिने बताउँदै त्यो जनमत वर्तमान अवस्थामा कुनै दलसँग नरहेको बताए। घोषणापत्रमा संविधान संशोधनको विषय महत्वकांक्षी योजना हो, त्यसका लागि ठूलो जनमत चाहिन्छ, त्यो जनमत कुनै पनि पार्टीसँग छैन, उनले भने, संविधानको विषय तमसुक लेखेजस्तो होइन। आफ्ना गल्ती लुकाउन पद्धतिलाई दोष दिने प्रवृत्ति छ। यो कुनै हालतमा मान्य हुनु हुँदैन। यही प्रणालीबाट समृद्ध बनाएर मुलुकको आर्थिक र सामाजिक सुधार गर्नुपर्छ। नीलाम्बर आचार्य, संविधानविद् संविधान कार्यान्वयनको विषयले घोषणापत्रमा जोडदार रूपमा स्थान पाउनुपर्नेमा शासकीय स्वरूप र निर्वाचन प्रणाली परिवर्तन गर्ने विषयले छक्क बनाएको छ।डा चन्द्रकान्त ज्ञवाली, संविधानविद् संविधान संशोधन गर्न त बलियो सरकार हुनुपर्यो। प्रतिपक्ष पनि लाग्नुपर्यो। गठबन्धन गरेर बहुमत पुर्याउने अनि संविधान संशोधनको कुरा गर्ने ? यो भन्ने कुरा मात्रै हो। जनता अलमल्याउने बाहेक केही होइन।डा विपिन अधिकारी, संविधानविद् संविधानबारे कसको घोषणापत्रमा के छ ? एमाले खण्ड (ग) राष्ट्रिय आकांक्षा समृद्ध नेपाल सुखी नेपाली जनअधिकारका दृष्टिकोणबाट मात्र होइन, लोकतन्त्रका आधारभूत मूल्य र मान्यताका दृष्टिकोणबाट समेत हाम्रो संविधान उन्नत छ। राम्रो संविधान बनाएर मात्र पुग्दैन, त्यसलाई संविधानको मूल्य र मान्यताअनुरूप कार्यान्वयनमा लैजानुपर्ने हुन्छ। हाम्रो पार्टी संविधानका प्रबन्धहरूलाई परिपूर्ण लोकतन्त्रका रूपमा स्थापित गर्न चाहन्छ। लोकतन्त्रलाई जीवनपद्धति र जीवनमूल्यका रूपमा स्थापित गर्न चाहन्छ। लोकतन्त्र जनताले पाँचवर्षमा आफूले चाहने प्रतिनिधि रोज्ने व्यवस्था मात्र होइन, राज्य र जनताका बीचमा अन्योन्याश्रित सम्बन्ध भएको उन्नत प्रकारको शासन प्रणाली हो भन्ने मान्यतालाई स्थापित गर्न चाहन्छ। कांग्रेस (अबको यात्रा र एजेन्डा, समुन्नत नेपालको यात्रा ) संविधानसभामार्फत जारी भएको संविधानप्रति नेपाली कांग्रेस पूर्णप्रतिबद्ध छ र नेपाली कांग्रेसले पूर्णस्वामित्व लिएको वास्तविकता जगजाहेर नै छ। संविधान एउटा जीवन्त र गतिशील दस्तावेज हो। यसलाई जनताको भावना र राजनीतिक शक्ति सन्तुलनअनुसार संशोधन र परिमार्जन गरी समृद्ध र प्रगतिशील दस्तावेजको रूपमा रूपान्तरण गर्न नेपाली कांग्रेस वचनबद्ध छ। त्यसैले संघीय लोकतान्त्रिक गणतान्त्रिक संविधानको आधारभूत प्रस्तावना भित्रैबाट लोकतान्त्रिक प्रक्रिया अनुशरण गरी नेपाली जनताको भावना र चाहनाअनुसार यसलाई थप सर्वस्वीकार्य, प्रगतिशील तथा समावेशी बनाउन नेपाली कांग्रेस दृढसंकल्पित छ। राज्य सञ्चालन गरिने मूल कानुन र सिद्धान्तहरूको संग्रह हो संविधान । जसले सरकारको स्वरूप निर्धारण गर्छ। सरकारी शक्तिको सीमांकन गरी राज्यको काम कारबाहीलाई वैधता प्रदान गर्छ। तर, पछिल्लो समय दलहरू आफ्ना चुनावी प्रतिबद्धता पत्रमा विभिन्न विषय घुसाएर संविधान नै संशोधनको मुद्दा उठाउँदैछन्। विज्ञ भन्छन्, यो जनता झुक्याउने चाला हो। माओवादी केन्द्र नेपालको सामाजिक तथा आर्थिक रूपान्तरणको मुख्य नीतिहरू यसप्रकार हुनेछन् : (३) समग्र सामाजिक र आर्थिक रूपान्तरण र समृद्धिका लागि राजनीतिक स्थिरता र कम खर्चिलो तथा स्वच्छ निर्वाचन प्रणाली आवश्यक छ। हामीले अहिले अभ्यास गर्दै आएको शासकीय स्वरूप र निर्वाचन प्रणाली त्यसअनुरूप हुन नसकेकाले नेकपा माओवादी केन्द्रले शासकीय स्वरूप र निर्वाचन प्रणालीमा परिवर्तनका लागि संविधान संशोधनको ठोस पहल अघि बढाउनेछ। संघमा ५१ प्रतिशत मतद्वारा प्रत्यक्ष निर्वाचित कार्यकारी राष्ट्रपति र राष्ट्रपतिद्वारा गठित मन्त्रीमण्डल रहने व्यवस्था गरिनेछ। संसद् मूलतः विधायन क्षेत्रमा केन्द्रित हुने व्यवस्था गरिने छ। विद्यमान निर्वाचन प्रणालीमा संशोधन गरी प्रतिनिधिसभा र प्रदेशसभाको निर्वाचन पूर्णसमानुपातिक समावेशी निर्वाचन प्रणाली अवलम्बन गरिनेछ। एकीकृत समाजवादी बुँदा ३ निर्वाचन प्रणालीमा सुधारअहिलेको निर्वाचन प्रणाली अत्यन्त खर्चिलो, भड्किलो र जटिलसमेत छ। हामी यस निर्वाचन प्रणालीमा सुधार गरेर सरल र कम खर्चिलो बनाउन चाहन्छौं। जसपा ३ संविधान संशोधनपरिमार्जन तथा पुनर्लेखनको आवश्यक्तामुलुकको विद्यमान शासकीय स्वरूप, निर्वाचन प्रणाली तथा न्याय प्रणालीलाई यथावत् राखेर हामीले संघीय समाजवादी व्यवस्थाको आधारशीला खडा गर्न सक्दैनौं। त्यसैले शासकीय स्वरूपमा परिवर्तन, संघीय संरचनाको निर्माण, न्याय प्रणालीलाई संघीय स्वरूपमा पुनर्संरचना गर्न, संवैधानिक निकायहरूलाई बलियो बनाउन, जनलोकपालजस्ता निकायहरूको गठन गर्न, उत्पिडन समुदायको हक, अधिकार र पहिचानलाई सुनिश्चित गर्न, नागरिकतामा विद्यमान लैंगिक विभेद अन्त्य गर्न, धर्मनिरपेक्षताको व्याख्यालाई सुस्पष्ट पार्न, समावेशी लोकतन्त्रका आधारभूत पक्षहरूजस्तै राजनीतिक लोकतन्त्र, आर्थिक लोकतन्त्र, सामाजिक तथा सांस्कृतिक लोकतन्त्र, पर्यावरणीय लोकतन्त्रलाई संस्थागत गर्दै सामाजिक न्याय स्थापित गर्नका लागि संविधान संशोधनपरिमार्जन गर्न अपरिहार्य छ।"
जनता छल्न गठबन्धन बन्यो,"नेपाल मजदुर किसान पार्टीका अध्यक्ष नारायणमान बिजुक्छे (रोहित) पाँच पटकसम्म संघीय संसद् बने। तर, कुनै पनि समय मन्त्री बनेनन्। भक्तपुर १ बाट पटकपटक निर्वाचित उनलाई उपप्रधानमन्त्री, मन्त्रीलगायतका पदको अफर नआएको पनि होइन। सत्तालुप्साभन्दा जनताको सेवालाई उनले महत्त्व दिए। स्वच्छ छविका नेताका रूपमा परिचय कमाए। नेता बिजुक्छेसँग अन्नपूर्ण पोस्ट्का रामकला खड्का र रेणु त्वानाबासुले गरेको कुराकानी। निर्वाचन आचारसंहिताको पूर्णपालना गरी चुनाव प्रचारप्रसारमा जुटिरहेका छौं। यसपालि हामीले तुलनात्मक रूपमा बढी उम्मेदबार उठाएका छौं। देशैभर हाम्रो साथीहरू प्रचारमा छन्। यसपालि जिल्ला जिल्लामा अलि धेरै क्रियाशील भएका छन्। पार्टीले ५८ जिल्लामा उम्मेदवारी दिएको छ। प्रतिनिधिसभातर्फ प्रत्यक्षमा १ सय ९ जना र समानुपातिकतर्फ ८९ जना छन्। प्रदेशसभामा प्रत्यक्षतर्फ १ सय २२ जना र समानुपातिकतर्फ १ सय ३२ जना उम्मेदवार छन्। कामदार जनतालाई पुँजीवादी शोषणबाट मुक्त गराउने पार्टीको उद्देश्य पुरानै हो। तर, नेमकिपाले किन अहिलेसम्म राष्ट्रिय पार्टीको रूप लिन सकेन ?राष्ट्रिय पार्टीको अवधारणा नै फरक हुनुपर्छ भन्ने हाम्रो मान्यता हो। राष्ट्रिय पार्टी आकार र संख्या होइन, उसको विचारका आधारमा हुनुपर्छ। पार्टीको दृष्टिकोण के हो ? भन्ने महत्वपूर्ण हुन्छ। उदाहरणका लागि कुनै पार्टीको सबै जिल्लामा संगठन होला, तर त्यो जातीय रूपमा मुद्दा उठाउँछ भने राष्ट्रिय होइन जातीय पार्टी भयो। त्यसैगरी कुनै पार्टी धार्मिक पार्टी होला। तर, त्यसलाई राष्ट्रिय पार्टी भन्न मिल्दैन। हाम्रो पार्टी त राष्ट्रिय मात्र होइन, अन्तर्राष्ट्रिय विचार बोक्ने अन्तर्राष्ट्रिय पार्टी हो। त्यसैले हामीले धर्म र क्षेत्रका आधारमा पार्टी दर्ता गर्न दिनुहुन्न भन्दै आएका छौं। उम्मेदवार उठाउँदा समावेशीतामा कत्तिको ध्यान दिनुभएको छ ?विशेष ध्यान दिएका छौं। तर, समस्या कहाँनेर हुन्छ भने अघिल्लो पटक प्रतिनिधिसभामा नै जितेका महिलाले पनि हाजिर कापीमा सही गर्दा हाम्रो नाममा गरिदिएका पनि उदाहरण छन्। कहाँ सही गर्ने भनेर त्यहाँका कर्मचारी महिलालाई एकचोटी सम्झाइदिनु न भनेका थियौं। उनीहरूले माननीयज्यू तपाईंका अक्षर पनि राम्रो र ठूल्ठूलो छ। तपाईं घरमा सुत्नु अघि आफ्नो नाम एक पाना लेखेर सुत्नुहोला भनेर सम्झाउँथे। विगतको जस्तै स्थिति नआओस् भन्नेमा हामी सचेत छौं। त्यसैले हामीले कुरा बुझ्ने र लेख्न पढ्न जान्ने दिदीबहिनीहरूलाई नै राख्नुपर्छ भन्नेमा जोड दिएका छौं। त्यसैले पार्टी जातको कुरा होइन, राजनीतिक विषय हो। हामी कहिले पनि जातको आधारमा काम गर्दैनौं। अब कर्णाली अञ्चलमा हाम्रो पार्टीमा एक जना मात्र नेवार छ। त्यस गाउँमा गए नेमकिपा ठकुरी पार्टी हो भन्छन्। कतै विरोधीले दलित पार्टी, नेवार पार्टी, ज्यापु पार्टी भन्छन्। तर, हामीले जातको आधारमा कहिले संगठन बनाएनौं। हामी वर्गको आधारमा छौं। तपाईंको पार्टी र तपाईंलाई उत्तर कोरियाली विचारधाराद्वारा प्रभावित भन्ने आरोप लागिरहन्छ नि ! जर्मन युरोप दर्शनको मातृभूमि हो। फ्रान्स समाजवादको, अनि बेलायत अर्थशास्त्रको। सबैभन्दा पहिले मजदुर आन्दोलन भएको ठाउँ बेलायत हो। मक्र्सवाद भनेको मजदुर क्रान्ति हो। तर, चीन त्यस्तो होइन। त्यहाँको किसान आन्दोलन हो। मास्र्कवाद र लेलेनवादलाई चीनको धर्तीमा प्रयोग गर्दाको सिद्धान्त विचार धारा हो। त्यो कहीँ लागू हुन्छ, कहीँ हुँदैन। कोरियामा एउटै देश दुई टुक्रामा विभाजित भयो। तर, त्यहाँका नेताले हामीले जनतालाई नै केन्द्र बनाएर सेवा गर्छौं भने। उनीहरूको जनता केन्द्रित सिद्धान्त छ। जनतालाई नै हाम्रो मालिक बनाउँछौं, नेता बन्ने होइन भन्ने खालका उनीहरूको विचार छ। कोरिया सानो देश छ। त्यहाँ एउटै भाषा बोलिन्छ। अर्को भाषा छैन। विदेशमा बस्ने कोरियालीहरूको पनि एउटै भाषा छ। दक्षिण र उत्तरकाले पनि एउटै भाषा बोल्छन्। त्यसकारण हाम्रो देशको परिस्थिति फरक छ। हाम्रो देशमा विभिन्न भाषा छन्। अब अरू पार्टीले हामीलाई यस्तो आरोप लगाएको कारण पनि यही हो। हामी खाली किसान र तल्लो वर्गको बीच केन्द्रित भयौं। अन्य धनाड्य वर्गहरूलाई पार्टीमा लिँदैनौं। मजदुर पार्टीमा त्यो लिनै हुन्न। उनीहरू चुनाव जित्नका लागि मात्र आउने हुन्छन्, अनि क्रान्तिको कुरो गर्दैनन्। कम्युनिष्ट पार्टीमा पहिले जो पनि आउँथे। उनीहरूलाई पार्टीमा समावेश गराए। तर, त्यसमा बुद्धिजीवीहरू पनि घुसे। उनीहरूले गुप्तचरका रूपमा काम गरे। केन्द्रीय समितिसम्म पनि पुगे। धेरै पछि पो थाहा भयो कि ती संसद् सदस्य त गुप्तचर पो रहेछन्। त्यसकारण वर्गमा आधारित पार्टी भएकाले धनीहरूलाई हामी पार्टीमा लिँदैनौं। जनतालाई नेता बनाउने नीतिसँग कोरियाली विचारधारा कसरी मेल खायो त ? पार्टी समयानुकूल परिवर्तन नभएको हो ? उनीहरूको देश सानो छ। त्यहाँ के बन्दोबस्त छ भन्ने नेपाललाई थाहा पनि छैन। संसारलाई थाहा छैन। अमेरिकीहरूले त विरोध नै गर्ने हो। अमेरिकासँग लडाइँ गरेर सन् १९५३ मा स्वतन्त्र भएको मुलुक हो। उनीहरूले योजनाअनुरूप नै हरेक पञ्चवर्षीय योजनाका कामहरू सके। १५ वर्षभित्रमा उनीहरूले आफूलाई चाहिने सबै समान उत्पादन गरे। अब हाम्रो देशको पञ्चवर्षीय योजना कतिवटा गयो ? केही बन्यो त ? एउटा पिन पनि बन्न सकेन। भारतले जे भन्यो त्यही हुन्छ यहाँ। एउटा ब्याट्री पनि भारतकै छ। हाम्रा देशका नेताहरू कस्ता छन् भने मुर्ख भनौं भने मुर्ख छैनन्, चलाख छन् भनौं आफ्नो स्वार्थका निम्ति मात्र छन्। हाम्रो पार्टीलाई उनीहरूले सानो पार्टी, जातिवादी, नेवार पार्टी, जथाभावी कोरियाको यस्तो उस्तो भनेर विरोधमा बोल्यो भन्दैमा हाम्रो विचारधारा अगाडि नजाने होइन। झन चर्किन्छ। फुटबललाई खुट्टाले जोडले हान्यो भने त्यो झन् बढी उफ्रन्छ। त्यही भएको हो। अहिले कम्युनिष्ट भनिएका पार्टीहरूले घोषणापत्र सार्वजनिक गरेर यो गर्छु, त्यो गर्छु, यो दिन्छु, त्यो दिन्छु भनेका छन्। सरकारमा गएपछि त्यो दिनैपर्छ। तर, खै कसले गरे त अहिलेसम्म ? कम्युनिष्ट भनेको मजदुर र किसानको पार्टी हो। उनीहरूले भूमिसुधार गर्नुपर्छ। भूमिसुधार भनेको जमिन जोत्नेको हुनुपर्छ। योग्यता अनुसारको काम र काम अनुसारको ज्याला दिनुपर्ने हो। कोही भोका रहँदैनन् कम्युनिष्ट देशमा। साथै व्यक्तित्व विकासमा समान अवसर दिनुपर्छ। एसईई पास गरेको कुनै पनि विद्यार्थीलाई संविधानले नै रोजगारी ग्यारेन्टी गरेको छ। योग्यता अनुसार काम दिनुपर्ने सरकारले चुप लागेर हाकिम भएर बस्ने होइन। जनतालाई कहाँ के गर्न सकिन्छ, त्यो गर्ने हो। त्यो गर्दैन। खै रोजगार दिएको ? कलकारखाना खोलेको खै ? अनि केको कम्युनिष्ट ? बरु पञ्चायतको पालामा त राजाले विभिन्न देशलाई भनेर कारखानाहरू खोलेका थिए। ती सबै निजीकरण गरिदिए। अनि त्यस्ता पार्टीलाई कस्तो पार्टी भन्ने ? त्यसआधारमा सरकारमा गएका पार्टी कम्युनिष्ट पार्टी होइनन्। योग्यता अनुसारको काम र काम अनुसारको ज्याला दिनुपर्छ। साथै स्वास्थ्य सेवा र शिक्षाचाहिँ निःशुल्क हुनुपर्छ। शिक्षालाई उत्पादन सँगसँगै मिलाउनुपर्छ। तपाईंहरूको पार्टी सरकारमा नजाने भनेर नै बसेको छ। सधंै प्रखर प्रतिपक्षमा बस्छु भन्नुहुन्छ। यसरी सरकारमा नजानाले नागरिकले नपत्याएर पार्टी खुम्चिँदैन ? नपत्याएर होइन, नबुझेर हो। हाम्रो एकजना साथी शिक्षामन्त्री हुनुभयो। क्याबिनेटमा उहाँले शिक्षालाई निःशुल्क गर्नुपर्यो भन्नुभयो। निजी स्कुलहरूलाई पनि सहयोग गरेर उनीहरूलाई सरकारीमा परिणत गर्नुपर्यो भनेपछि प्रधानमन्त्रीले त्यो कुरा मानेनन्। अनि राजीनामा दिनुपर्यो भने। त्यसपछि जतनाले सोध्दा प्रधानमन्त्रीज्यूले मान्नुभएन त्यही भएर मैले रिजाइन गरेँ, भन्नुभयो। प्रतिउत्तरमा जनताले प्रधानमन्त्री पुँजीवादी पार्टीको नेता हो भनेर थाहाँ छैन ? उहाँले गर्न सक्नुहुन्न भनेर थाहा छैन ? थाहा छ भने तपाईं किन जानुभयो त ? भन्छन्। थाहा छैन भन्यो भने त्यति पनि थाहा नहुने तपाईं राजनीतिक कार्यकर्ता त हो भन्दिन्छन्। वर्षको एकचोटी आउने गाइजात्रा तपाईंले देखाउनुभयो भन्छन्। त्यसैले सरकारमा जानुहुन्न। जनतालाई जवाफ दिन सकिँदैन भने मन्त्री बनेर के काम ? त्यो विषय त जनतामा निर्भर रहन्छ। अब पैसा कति खर्च गर्छ त्यसमा भर पर्छ। अहिले नै सुनेको, १०१५ दिन भयो अरू पार्टीहरूले भोज खुवाउन थालेको। भोज खुवाउनु हुन्न भन्ने थाहा छ। तै पनि खुवाइराखेका छन्। मालसामान बाढिराखेकै छन्। खाममा पैसा बाडिराखेकै छन्। सबैलाई देखाउने होइन, घरघरमा गएर दिने हो। त्यत्ति गरेन भने कालिकोट, जुम्ला, दैलेखमा हामीले जित्छौं भनेका छौं। अरू पार्टीले पैसा खर्च गरेन भने हामीलाई कसैले हराउन सक्दैनन्। के गर्ने हाम्रो देश गरिबको देश। पैसा दिएपछि लिन्छन्। समान दिए पनि लिन्छन्। तर, हामी घरघरमा भोट माग्न जाँदा तपाईंहरूले कागज दिनुभयो, त्यो खान मिल्दैन उहाँहरूले मासु दिनुभयो, माछा दिनुभयो, लुगा दिनुभयो, ग्यास सिलिन्डर, पैसा दिनुभयो, भन्छन्। जनताको चेतनाको स्तर त्यो छ। केटाकेटीलाई चकलेट दिएर फकाउँदै कानको मुद्रा लगेको जस्तै हो यो भनेर हामी घरघरमा भन्छौं। त्यसकारण हामी राजनैतिक शिक्षा बाँढ्दैछौं। पैसा र पावरबिना चुनाव जित्न असम्भव जस्तै देखिन थाल्यो। तपाईंको पार्टीले त उल्टै जनतासँगै चन्दा माग्छ भन्छन्। यसरी जितको आशा गर्न सकिन्छ ? हो, हामीले चुनावखर्च उल्टै जनातसँगै लिने गरेका छौं। शिक्षकसँग लिन्छौं, किसानसँग लिन्छौं। किसानको वर्षमा दुई बाली हुन्छ। त्यही बालीअनुसार हामी उनीहरूसँग चन्दा लिने गरेका छौं। हाम्रो पार्टीका साथीहरू एकपटक गाउँंमा चन्दा माग्न पुगेछन्। अनि उनीहरूलाई खुब गाली गरेछन्। पछि थाहा पाइयो कि माओवादी भन्ठानेर पो गाली गरेका रहेछन्। हामी नेपाल मजदुर किसान पार्टीका भनेपछि खुसीसाथ चन्दा दिए। त्यसैले हामीलाई सबैले खुसी भएरै चन्दा दिने गरेका छन्। चुनाव सकिएपछि हामी त्यसको विवरणसहितको पत्रिका पनि घरघरमा दिन जाने गरेका छौं। तपाईंहरू अहिले के एजेन्डा बोकेर जनतामाझ जानुभएको छ ? हामी तपाईंहरूको विषय वस्तुलाई सदनमा लान्छौं। त्यसलाई पूरा गराउनका लागि आवश्यक परे आन्दोलन गर्छौं। हामी ठूला पार्टीहरूलाई यो प्रश्न गर्छौं कि उनीहरू सरकारमा पुगेपछि आफूले बनाएका घोषणापत्रलाई कत्तिले लागू गराए त ? कतिलाई पानी खुवाउनुभयो ? मेलम्चीको विषयमा संसदको पहिले बैठकमै मैले २० वर्षमा पनि हुँदैन भनेको थिएँ। उनीहरूले १० वर्षमै हुन्छ भनेका थिए। हामीले समाजवादका निम्ति संर्घष गर्ने हो। नेपाली विदेशमा पठाउनुहुन्न भन्ने हो। तर, यी ठूला पार्टीहरूले नेपाली पुँजी विदेशमा पठाइराखेका छन्। कृषिलाई प्राथमिकता दिनुपर्छ। निरन्तर एमसीसीको विरोध गर्दै जान्छौं। अनि मात्र हाम्रो देशको अर्थतन्त्र हाम्रै हातमा हुन्छ। काम गर्ने त सरकारले हो। त्यसका लागि लड्ने हामी छौं। नगरपालिकाको घोषणापत्रअनुसार हामीले जितेको नगरपालिकाले त्यसैअनुसार काम गरेको छ। संसद् सदस्यको काम भनेको कार्यकारी निकाय होइन नि। खाली नीति नियम र विधेयक बनाउने बेलामा जनताको आवाज उठाउने हो। त्यो हामीले गरिआएकै छौं। एमसीसी र नागरिकता विधेयकको विरोध गर्छौं। सत्तारुढ दलका नेताहरू त आफूलाई फाइदा हुँदा जता पनि मिल्छन् भन्छन् नि ! यस्तो कुराले तपाईंहरूका मुद्दामा पनि असर त पुर्याउला नि ! ठूला पार्टीहरूका केन्द्रीय समितिका सदस्यहरू कमसेकम एकतिहाइ विदेशी बिचौलियाहरू हुन्। खुला सिमाना भएकाले धेरै दिल्ली जान्छन्। दिल्लीका कुराबाहेक अरू गर्दैनन्। हामीले यसको विरोध गरेका छौं। यिनीहरू नेपाली नै होइनन्, विदेशी एजेन्ट हुन्। उदाहरणका लागि क्याविनेटमा बैठक सक्ने बित्तिकै यो भएन त्यो भएन भनेर फोन आउँछ। मिटिङ सक्यो कि प्रधानमन्त्रीलाई फोन आउने। कस्ले पुर्यायो त्यो कुरा भनेर छानबिन गर्दा, सबैभन्दा बढी हाम्रा राष्ट्रवादी कहलिएका नेताहरू नै एजेन्ट रहेछन्। कम्युनिष्टको नाम बदनाम गराउन गरिएको हो यो सबै। सतारुढ कांग्रेससहितको गठबन्धन र एमालेसहितको दुवै गठबन्धन एउटै सिक्काका दुइटा पाटा हुन्। यिनीहरू दुवै आआफ्नो स्वार्थमा लागेका हुन्। देशका लागि होइनन्। जसरी पनि चुनाव जित्ने र आफ्नो मात्रै फाइदाका लागि सरकार बनाउने लक्ष्य उनीहरूको छ। त्यसैले यो गठबन्धन होइन, ठगबन्धन हो। तपाईंले एमसीसीको निरन्तर विरोध गर्दै आउनुभएको छ। किन विरोध गर्नुभएको हो ? युक्रेन त रूसकै भाग हो नि। अमेरिकाले टुक्राटुक्रा गर्न दिएको कारण चाहिँ नाटोको सदस्य बनाउन भनेर हो। अमेरिकाले बनाइदियो। चीनमाथि हमला गर्न यो सबै सडयन्त्र गरेको हो। पहिलो र दोस्रो विश्वयुद्ध युरोपले भोग्यो। तेस्रो विश्वयुद्ध हामी भोग्न सक्दैनौं। घरको नाइके जड्या भएपछि सबै सकाएर आउने भयो। अहिले हाम्रो देशको स्थिति पनि त्यस्तै छ। त्यसैले जित्नेलाई भोट होइन, जित्नेलाई हराउँ भन्ने नारा हामीले यसपाली तय गरेका छौं। अहिले विश्वभर एक राजनीतिक भुमरीको संकेत देखिएको छ त ?बीचमा कुनै सन्तुलनको काम भएन भने विश्व युद्धतिर नै लाग्छ। एमसीसीका कारण नेपालको अन्तर्राष्ट्रिय सम्बन्ध चिसिएको हो ? नेपाली कांग्रेस जहिलेसम्म सरकारमा रहन्छ, उसले चीनसित राम्रो सम्बन्ध हुँनै दिँदैन। नेपाली कांग्रेस भनेको भारतको पपेट हो। त्यसैले चीनसित कहिले पनि राम्रो सम्बन्ध राख्दैन। देश संघीयतामा गएपछि सकारात्मक कि नकारात्मक असर परेको देख्नुहुन्छ ?यदि स्थानीय निकायलाई स्वयत्त र विकेन्द्रीकरण गर्ने हो भने यो संघ राज्य चाहिँदैनथ्यो। पश्चिमा देशहरूले हाम्रो देशलाई टुक्राटुक्रा पार्ने उद्देश्यले, राज्यलाई कंगाल पार्ने उद्देश्यले विभिन्न देशमा लग्यो र त्यहीँ सही गराएर ल्यायो। नेताहरूलाई संघ राज्यले के के गर्छ भन्ने कुरा नै थाहा छैन। विदेशमा गएर सही गरेका हुन् यिनीहरूले। चुनावमा पैसा विदेशीले दिन्छ। त्यसैले नेपाललाई खत्तम पार्ने विदेशी सोचअनुसार यसो गरेका हुन्। तपाईंको पार्टीको नेतृत्व पनि युवा पुस्तालाई नेतृत्व हस्तान्तरण गर्ने समय आएन र ? सधैं एउटैले पार्टी ओगटेर बस्यो भन्छन् नि !म संसदीय सदस्य छैन नि ! अब नयाँ बिस्तारै आउँदैछन्। एक पटक मिटिङमा आउन धेरै खर्च लाग्छ साथीहरूलाई। सन्तुलन मिलाउनु पर्यो। पूर्वपश्चिम उत्तर दक्षिण सबैतिरबाट राम्रो मानिस आउनुपर्यो। नत्र बीचैमा छाडे जसो हुन्छ। पार्टी सम्हाल्न सक्ने टिम नै भएपछि म दिन्छु। म जस्तै पुराना साथीहरू पनि अहिले पार्टीमा हुनुहुन्छ। सबै ठाउँबाट राम्रो साथीहरू तयार भएर आएपछि म दिन्छु।"
दलको प्राथमिकतामा परेन कृषि,"काठमाडौं : खाद्यन्नमा परनिर्भरता बढ्दै गएपनि कृषि राजनीतिक दलको प्राथमिकतामा नसकेको पाइएको छ । सरकार तथा राजनीतिक दलले कृषिमा आत्मनिर्भर हुने कार्यक्रम ल्याउन नसकेको नेपाल राष्ट्र बैंकका पूर्वकार्यकारी निर्देशक नरबहादुर थापा बताउँछन्। जनताको जीविकासँग जोडिएको विषय चुनावको मुद्दा बनेको देखिँदैन। यो बिडम्बना हो, थापाले भने। नेपाल बैंक तथा वित्तीय संस्था र परिसंघका अध्यक्ष पवन गोल्यान कृषिमा प्राथमिकता दिने हो भने केही वर्षमै आत्मनिर्भर हुन सकिने बताउँछन्। भन्छन्, जग्गा बाँझो हुन थालेको छ। तर, राज्य कृषिमा रूपान्तरण गर्न आनाकानी गरिरहेको छ। नेपालको ६७ प्रतिशत जनसंख्या कृषिमा आश्रित छन्। तर, चुनावका घोषणापत्रमा दलले समेटेका कृषिका विषय घोषणामै सीमित हुने गरेको छ। नेकपा एमालेले घोषणापत्रमा भूमि बैंक स्थापना गर्ने उल्लेख गरेको छ। भूमिको वैज्ञानिक व्यवस्थापन गरी प्रकृति, स्वरूप र संभावनाका आधारमा उपयोग गरिने एमालेको घोषणापत्रमा उल्लेख छ। कृषि भूमिको खण्डीकरण र अतिक्रमण रोक्ने उल्लेख छ। कृषिको आधुनिकीकरण, व्यवसायीकरण र उद्यमशीलता विकासमा सहकारी क्षेत्रलाई परिचालन गर्ने एमालेको बाचा छ। कृषिलाई अर्थतन्तत्रको मेरूदण्डका रूपमा विकास गर्ने, मर्यादित पेसाको रूपमा विकास गरिने, उत्पादन लागतमा उचित नाफासहितको समर्थन मूल्य तोक्ने उल्लेख छ। कृषि क्षेत्रको लगानीलाई दोब्बर बनाउने जनाएको छ। कृषकलाई समयमै सुपथ मूल्यमा मल र उन्नत बीउ उपलब्ध गराउने, ऋण, बिमा, अनुदानका साथै उत्पादन लागतमा उचित नाफासहितको समर्थन मूल्य तोक्ने र उत्पादनकर्तासँग कृषि उपज खरिद गर्ने जनाइएको छ। धान, मकै, गहुँ, फापर, तरकारी र फलफूल तथा दूध, अण्डा, मासु, माछा र पशुपन्छीमा आत्मनिर्भर बन्ने घोषणा गरेको छ। कांग्रेसले पाँच वर्षभित्र कृषिको आधुनीकरण र व्यवसायीकरण गर्ने घोषणापत्रमा उल्लेख गरेको छ। खाद्य सुरक्षा र आयात प्रतिस्थापनका लागि प्रविधिमा आधारित कृषि पाँच वर्षभित्र भूउपयोग नीति तथा ऐनबमोजिम भूमिको वर्गीकरण गर्ने उल्लेख छ। प्रत्येक स्थानीय तहमा कृषि भूमिको क्लस्टर बनाइ खाद्य तत्वको परीक्षण र माटोको गुणस्तरको चित्र बनाएर उत्पादन योजना तयार गर्ने उल्लेख छ। कृषि प्रविधि विकास र प्रसारमा नवप्रवर्तन तथा सूचना प्रविधिको प्रयोग प्रोत्साहन गरी उच्च उत्पादन दिने जातको विकास गर्ने कांग्रेसले घोषणापत्रमा समेटेको छ। ठूला सिँचाइ प्रणालीको वैज्ञानिक व्यवस्थापन र साना तथा सौर्य सिँचाइको प्रयोग बढाउने, रासायनिक मल कारखाना खोल्ने, साना तथा मझौला कृषक तथा उद्यमीलाई कृषि कर्जामा प्राथमिकता र ब्याज अनुदान दिने घोषणा गरेको छ। धान, मकै, गहुँ, आलु, फलफूल, तरकारी, माछा तथामासुजन्य उपजको बजारमुखी उत्पादन प्रणाली अवलम्बन गर्ने कांग्रेसले उल्लेख गरेको छ। कृषिको रूपान्तरण : माओवादीमाओवादी केन्द्रले कृषि क्षेत्रको रुपान्तरण गर्ने घोषणापत्रमार्फत जनाएको छ। कृषि क्षेत्रलाई किसानको हित केन्द्रित गरी आधुनिकीकरण र व्यवसायीकरण गर्ने, पाँच वर्षभित्र प्रमुख खाद्यान्न, तरकारी, फलफूल, माछा, मासु, अन्डा र दूधमा मुलुकलाई आत्मनिर्भर तुल्याउनुका साथै कृषि उपजको निर्यात उल्लेख्य रूपमा बढाउने जनाएको छ। जग्गा एकीकरण र चक्लाबन्दी गरी सामूहिक प्रणालीमार्फत ठूलो स्केलमा व्यावसायिक कृषि, पशुपन्छीपालन तथा जडीबुटी खेती गर्न प्रोत्साहित गर्ने माओवादीको योजना छ। समयमै मल पुर्याउने, धान खेती कार्यक्रम अघि बढाउने माओवादीले उल्लेख गरेको छ। मल कारखाना स्थापना : समाजवादीएकीकृत समाजवादीले कृषि पूर्वाधारमा लगानी बढाउने जनाएको छ। आधुनिकीकरण, यान्त्रिकीकरण र व्यावसायीकरण तथा कृषि यन्त्र, मल, बीउ, प्रविधिको सहज उपलब्धता र कृषि उत्पादकत्व वृद्धि गर्ने घोषणापत्रमा उल्लेख गरेको छ। सुपर जोन, जोन, ब्लक र पकेट स्तर का आधुनिक फार्मको विकास गरी एउटै बाली उत्पादनमा जोड दिने समाजवादीले उल्लेख गरेको छ। रासायनिक र प्राङ्गारिक मलको कारखाना देशभित्रै उत्पादन गर्ने जनाएको छ। दुई वर्षभित्र आधारभूत खाद्यान्न, माछा, मासु, अन्डा र दुधमा आत्मनिर्भर बनाउने र पाँच वर्षभित्र खाद्यान्न निर्यात गर्ने अवस्थामा पुयाइने नीति लिइने उल्लेख छ। यस्तै राप्रपाले एक स्थानीय तह एक उत्पादन अभियान सञ्चालन गर्ने घोषणापत्रमा उल्लेख गरेको छ। एकद्धार प्रणालीबाट कृषि सामग्री कृषकलाई दिएर किसानलाई १५ वर्षसम्मको सहुलियत ऋण, बजारको व्यवस्था गर्ने जनाएको छ। तीन वर्षभित्र रासायानिक मल कारखाना स्थापना गर्ने राप्रपाले उल्लेख गरेको छ।"
जलवायु मुद्दामा दह्रो कुरा राखौं,"इजिप्टमा आजदेखि संयुक्त राष्ट्रसंघीय जलवायु सम्मेलन (कोप) सुरु हुँदैछ। नेपाल पनि सम्मेलनको सहभागी राष्ट्र हुनेछ। तर सम्मेलनमा नेपाल सहभागीमात्रै भएर पुग्दैछ, हाम्रो मुलुकसँग थुप्रै दायित्व छन्। ती आफ्नै लागि हुन्। नेपाल जलवायु परिवर्तनको जोखिमको सूचीमा अग्रस्थानमा भएको मुलुक हो। परिवर्तनका लागि नगण्य योगदान गरिरहेको छ, तर असर सबैभन्दा धेरै पर्नेमा छ हाम्रो देश। विश्वका धनी मुलुकहरू अमेरिका, चीन, भारतलगायत देशका उद्योगधन्दा र मोटरगाडीले कार्बन उत्सर्जन अत्यधिक गरिरहेका छन्। पृथ्वी तातिँदै गएको छ। मौसमी चक्र खल्बलिएको छ। बेमौसममा पानी पर्ने र बाढीपहिरो जाने भइरहेको छ। हाम्रा हिमालहरू पग्लिँदै छन्। पृथ्वी औसतमा ११ डिग्रीले बढी तातो हुँदै गइरहेकाले नेपालको तापक्रम १३१८२ डिग्री सेल्सियसले बढ्ने निश्चित भइसकेको छ। पानीका मुहानहरू सुकेका छन्। बस्तीहरू विस्थापित भइरहेका छन्। कृषि उत्पादनमा ह्रास देखिन थालिसकेको छ। विश्व मानव जातिकै अस्तित्वलाई खतरामा पारेको जलवायु परिवर्तनको मुद्दामा सम्मेलन केन्द्रित हुनेछ। ठूला राष्ट्रहरूले एउटा लक्ष्य नै बनाएर तापक्रम वृद्धि रोक्ने उपाय खोजिरहेका छन्। तर नेपालका लागि भने जलवायुबाट परेको असरको भुक्तानी ती राष्ट्रहरूबाट लिन पनि मुस्किल छ। यसपालिको सम्मेलनमा नेपालले उठाउन लागेको प्रमुख मुद्दा पर्वतीय हो। नेपाल पर्वतीय मुलुकको नाता र पर्वतहरूमा जलवायु परिवर्तनको ज्यादा असर परिरहेको हुँदा यो मुद्दालाई प्राथमिकता दिनु उचित छ। कृषि तथा खाद्य, जलवायु वित्त, लैंगिक र स्थानीय समुदायसहित वातावरणमा पारेको असरलगायत समेटेर तयार पारिएको पर्वतीय मुद्दा नेपालको मुद्दा हो। जलवायु परिवर्तनका सन्दर्भमा नेपालले विश्व मञ्चमा आफूलाई दह्रोसँग उभ्याउन सक्नुपर्छ। आफ्ना मुद्दा बलियोसँग राख्न सक्नुपर्छ। विश्वका शक्तिराष्ट्रहरूको ध्यान आकृष्ट गर्न सक्नुपर्छ। नेपालजस्तै प्रभावित देशहरूको नेतृत्व नै गरेर शक्ति राष्ट्रहरूलाई उनीहरूका कर्तव्य पूरा गर्न दबाब सिर्जना गर्नुपर्छ। विश्वका विकसित मुलुकहरूले दीर्घकालीन जलवायु वित्तअनुसार सन् २०२० देखि २०२५ सम्ममा प्रत्येक वर्ष १०० बिलियन डलर दिने सामूहिक प्रतिबद्धता गरेका थिए। त्यो उनीहरूले पूरा गरेका छैनन्। त्यसमा उनीहरूलाई कर्तव्यबोध गराई कार्यान्वयनमा जान दबाब दिने उपयुक्त थलो कोप २७ हो। सन् २०५० सम्म विश्वको तापक्रम २ डिग्रीले बढ्न रोक्ने लक्ष्य छ। तर यो लक्ष्य पूरा हुने छाँटकाँट छैन। त्यसो भयो भने नेपालजस्तो पर्वतीय देशको तापक्रम अझै धेरै बढ्छ। नेपालमा तापक्रम बढ्नु भनेको हिमाल धेरै पग्लनु र बाढीपहिरोको थप जोखिम निम्तनु हो। खाद्यबालीको उत्पादनमा फेरबदल आउनु हो। नेपाललाई खाद्य संकटको चरम चुनौती देखापर्ने संकेत पनि हो। तसर्थ प्रतिबद्धताहरू कार्यान्वयनका लागि आफूजस्तै अरू राष्ट्रहरूको साथ र सहयोगमा माहोल सिर्जना गर्ने दायित्व पनि नेपालसँग छ। यस्ता सम्मेलनमा नै आवाज उठाउन सके विश्वको ध्यान केन्द्रित हुन्छ, आवाज मुखरित हुन्छ। नेपालले जलवायु परिवर्तनको असरले भएको हानि नोक्सानीको हिसाब माग्ने उपयुक्त थलो त्यही कोप हो। आफ्नै देशभित्र आफूले गर्नुपर्ने जलवायु परिवर्तन जोखिम न्यूनीकरणका काम एकातिर छँदैछन्। तर, अन्तर्राष्ट्रिय मञ्च भनेको कूटनीतिक पहलको मौका पनि हो। जलवायु परिवर्तनका मुद्दामा जुन वित्तीय लगानीको कुरा छ, त्यसलाई पनि कोप २७ कै मञ्चमा उठाउनु उपयुक्त हुन्छ। अरू कुरामा नभए पनि जलवायु परिवर्तनको असर र प्रभावितहरूको मुद्दामा नेपालले नेतृत्वदायी भूमिका खेल्न सक्छ। खेल्नुपर्छ। यसबाट सबैभन्दा धेरै प्रताडित हुनुको हैसियतले मुद्दा उठाउने र कार्यान्वयनमा दबाब दिने मञ्चलाई नेपालले सदुपयोग गर्नुपर्छ।"
वर्षदिनमा ४ पेट्रोलियम ट्यांक,"काठमाडौं : नेपाल आयल निगमले कुल १ करोड ८२ लाख लिटर पेट्रोलियम (जिडेल र पेट्रोल) भण्डार गर्ने ४ वटा ट्यांक बनाउन थालेको छ। दुइटा निगम आफैंले र दुइटा भारतीय आयल निगम (आईओसी) ले बनाउने निगमको प्रादेशिक कार्यालय अमलेखगन्जका प्रमुख प्रदीप यादवले बताए। हामीले ५०५० लाख लिटर क्षमताका पेट्रोल र डिजेल ट्यांक बनाउने हो। निर्माण सामग्री साइटमा पुगिसकेको छ । ठेकेदारले केही दिनमै काम सुरु गर्छ, उनले भने, आईओसीले गर्ने काम भने बैंक ग्यारेन्टी दिन नसक्दा केही ढिलो भएको छ । निगमले बनाउने ट्यांको लागत ७० करोड रुपैयाँ छ । आईओसीले ४१ लाख किलोलिटर क्षमताका २ वटा पेट्रोल ट्यांक, ल्याब र ट्यांकर लोड गर्ने ठाउँ बनाउने छ। त्यसका लागि निगमले आईओसीलाई १ सय ५४ करोड भारतीय रुपैयाँ दिनुपर्ने छ। चाडबाड र अन्य प्राविधिक कारणले बैंक ग्यारेन्टी दिन केही ढिलो भएको हो, प्रमुख यादवले भने, तत्काल आईओसीलाई ११ करोड बैंक ग्यारेन्टी जम्मा गरी दिन्छौं। त्यसपछि काम सुरु हुन्छ। यी ट्यांक बाराको अमलेखगन्जमा बन्नेछन्। २०२४ जनवरीसम्ममा ट्यांक निर्माण सकेर पाइपलाइनबाट पेट्रोल ल्याउन थाल्ने निगमको योजना छ। हाल अमलेखगन्जमा भण्डारणगृह नहुँदा पाइपलाइनबाट पेट्रोल आयात भएको छैन। डिजेल मात्र आयात भइरहेको छ। निगमले पेट्रोल ट्यांकरबाट ल्याइरहेको छ। भारतको मोतीहारीअमलेखगन्जसम्म ६९ किलोमिटर पाइपलाइन २०७६ भदौदेखि सञ्चालनमा आएको हो। त्यसपछि एउटै पाइपबाट पेट्रोल, डिजेल र मट्टितेल ल्याउन मिल्ने यादवले बताए। अहिले २ हजार ट्यांकरले भारतको बरौनी गएर पेट्रोल ल्याउने गरेका छन्। भण्डारणगृह (ट्यांक) बाट पेट्रोल आउन थालेपछि निगमको मासिक १५ करोड रुपैयाँ बचत हुन्छ, यादवले भने। ट्यांकरबाट ल्याउँदा ढुवानी भाडा प्रतिलिटर ३ रुपैयाँ र ५० पैसा प्राविधिक नोक्सान हुने गरेको छ। तेल भर्नका लागि अमलेखगन्जदेखि बरौलीसम्म ट्यांकरले २ सय ५० किलोमिटर गुड्नुपर्छ। त्यसबाहेक भारतको राज्य सरकारले लिने कर, टोल कर तथा खाना तथा खाजा खर्चका कारण प्रतिट्यांकर करिब ५० हजार रुपैयाँ लागत लाग्ने गरेको छ, प्रादेशिक प्रमुख यादव भन्छन्, त्यसैले पाइपबाट ल्याउँदा सस्तो पर्छ। यी दोस्रो चरणअन्तर्गतका काम भएको उनले बताए। यो काम सकिएपछि ल्याबमा डिजेल र पेट्रोलको गुणस्तर परीक्षण गर्न सकिने छ। आधुनिक प्रविधिको लोडिङ फिलिङ सेटबाट एकसाथ २४ वटा ट्यांकरको तेल स्वचालित रूपमा लोड अनलोड हुन्छ। हाल नेपालमा यस्तो प्रणाली छैन। पाइपलाइनबाट प्रतिघण्टा २५० किलोलिटरका दरले डिजेल आउने गरेको छ। अमलेखगन्जमा हाल १९ हजार किलोलिटर क्षमताको डिजेल र २ हजार किलोलिटर क्षमताको पेट्रोल भण्डारणगृह छन्। एलपी ग्यास पनि पाइपलाइनबाटै ल्याउने निगमको योजना छ । पाइपबाट ग्यास ल्याउँदा ढुवानी खर्च घट्ने र सहज हुने निगमले जनाएको छ। भारतले यसका लागि पनि ताकेता गरेको ६ महिना भइसक्यो। यताबाट ठोस प्रगति भएको छैन, यादवले भने। हाल नेपालमा हरेक महिना ५० हजार मेट्रिक टन एलपी ग्यास आउने गरेको छ। पाइपबाट ल्याउँदा वार्षिक ४ अर्ब ढुवानी खर्च बच्ने निगमको भनाइ छ।"
किन हुन्छ मत बदर ?,"काठमाडौं : २०४८ सालको आमनिर्वाचनमा ७२ लाख ९१ हजार ०८४ मत खस्दा ४४ प्रतिशत बदर भएको थियो। अढाई दशकपछि २०७४ मा भएको प्रतिनिधि र प्रदेशसभा निर्वाचनमा बदर मत झनै बढ्यो। आयोगका अनुसार ०७४ को निर्वाचनमा ५१७ प्रतिशत मत बदर भएको थियो। जबकी, आयोगले हरेक निर्वाचन बेला मतदाता शिक्षा कार्यक्रम सञ्चालन गर्छ। यसकै लागि करोडौं रकम यसमा खर्च गर्छ। तर, बदर मतको रेसियोले आयोगको मतदाता शिक्षा कार्यक्रम कर्मकाण्डी मात्रै भएको जानकारहरू बताउँछन्। मंसिर ४ मा हुन लागेको प्रतिनिधि र प्रदेशसभाको निर्वाचनमा पनि मत बदरको पुरानै रोग बल्झिने खतरा छ। आयोगले बदर मतको संख्या १ प्रतिशतमा झार्ने दाबी गरेको छ। मतपत्र बदर हुँदा हार्ने उम्मेदवारले जित्ने र जित्ने उम्मेदवारले हार्ने चुनाव गराउने निर्वाचन आयोगको भूमिकामाथि पूर्वनिर्वाचन आयुक्त डा वीरेन्द्रप्रसाद मि श्रले प्रश्न उठाएका छन्। प्रत्यक्ष निर्वाचनतर्फ एक भोटले जित हार हुन्छ। तर, यहाँ पाँचपाँच प्रतिशत मत बदर हुने गरेको छ। यति ठूलो संख्यामा बदर मत ल्याउने चुनावको के अर्थ रह्यो, उनले भने, असललाई हराउने र खराबलाई जिताने चुनावले देशको कल्याण कसरी हुन्छ। निर्वाचन आयोगले मतदाता शिक्षामा गरिरहेको लापरबाहीले बदर मत बढेको उनले उल्लेख गरे। जुन अक्षमय गलती हो, उनले भने। बदर मतको संख्या नबढेको आयोगका प्रवक्ता शालिग्राम शर्मा पौड्याल दाबी गर्छन्। स्थानीय तहको निर्वाचनमा पूर्ण बदर मतको प्रतिशत ३ प्रतिशत भन्दा तल नै रहेको उनले बताए। वैशाख ३० मा निर्वाचन खर्च कटौतीका नाममा मतदाता शिक्षाका लागि घरदैलो अभियान सञ्चालन गरिएको थिएन। मंसिर ४ गते हुने प्रदेशसभा र प्रतिनिधिसभाका लागि आयोगले फेरि घरदैलोमार्फत मतदाता शिक्षा सञ्चालन गर्न लागेको छ। लाखौंको संख्यामा मत बदर हुँदै आए पनि न आयोग गम्भीर देखिन्छन् न त सरकार नै। बरु निर्वाचनमा सरकारले गर्दै आएको लगानी बालुवामा पानी खन्याए जस्तै भइरहेको छ। आयोगले सञ्चालन गरेको मतदाता शिक्षा कार्यक्रम नाम मात्रैको भएको भन्दै आलोचना हुँदै आएको छ। आयोग निर्वाचन सामग्री व्यवस्थानमा जति ध्यान दिन्छ मतदाता शिक्षा चुक्दै आएको बदर मतको प्रतिशत बढ्दै गएकाले देखिन्छ। निर्वाचन आयोग, उम्मेदवार, राजनीतिक दल मतदाता शिक्षामा उदासीन छन्। जसका कारण बदर मतको ग्राफ उकालो चढेको हो। निर्वाचनका लागि मतदाता मुख्य पक्ष हो। सचेत मतदाताले मात्रै निर्वाचनलाई स्वच्छ, निष्पक्ष र विश्वासिलो बनाउन सक्छ। तर, मतदातालाई मतदान गर्ने तरिका बारे राम्रो जानकारी नभएको खण्डमा बदर मतको संख्यालाई बढाउन सक्ने आयोगका सहप्रवक्ता सूर्यप्रसाद अर्यालले बताउँछन्। मतपत्रको भनेको ठाउँमा स्वस्तिक छापा लगाउनु, एक पटक छाप लगाउनु पर्नेमा पटकपटक लगाउनु, स्वस्तिक छाप कोठाभित्र नलाउनु र स्वस्तिक छापको साटो ल्याप्चे लगाउनु जस्ता कारणले मत बदर भएको देखिन्छन्, निर्वाचन शिक्षा शाखाका प्रमुख समेत रहेका उनले भने। मतपत्रको ढाँचा जटिल हुनु मतदान प्रक्रियाबारे मतदाताको चेतना कमी हुनु र त्यसमाथि मतपत्रको ढाँचा जटिल भइदिँदा मत बदरको संख्या बढाउँदै आएको छ। वैशाख ३० मा सम्पन्न स्थानीय तह निर्वाचनमा मतपत्र ठूलो भएका कारण चुनाव चिह्न खोजेर मतदान गर्न मतदातालाई निकै कठिन भयो। जसका कारण १२ प्रतिशत आंशिक र ३ प्रतिशत पूर्णरूपमा मत बदर भएको आयोगको तथ्यांकले देखाएको छ। अलमलाउने मतदान पक्रिया हुनु जटिल मतदान प्रक्रियाले गर्दा पनि मतदाताहरू मतदान स्थलमा अलमलमा पर्ने गर्छ। मंसिर ४ गते हुने प्रदेशसभा तथा प्रतिनिधिसभाको निर्वाचनमा चार वटा मतपत्रमा चार पटक स्वस्तिक छाप लगाउनुपर्छ। अलगअलग बाक्समा खसाल्नुपर्ने हुन्छ। सोझासिधा मतदाताहरू अलमल पर्ने हुन कि हालेको मत बिग्रिने हो कि भन्ने डर त्यतिकै छ। मतपत्रका बारेमा मतदातालाई जानकारी नहुँदा मतपत्र बदरको संख्या बढ्ने पूर्वआयुक्त मिश्रले बताए। गुणस्तरीय मतदान सामग्री नहुनुमतपत्रको कागज गुणस्तरियहीन, मसिको क्वालिटीकमजोर र स्वस्तिक छापको गुणस्तर नहुँदा पनि मतबदर हुने सम्भावना रहन्छ। आयोगका सहप्रवक्ता अर्याल भन्छन्, स्वस्तिक छाप गोलो अनि ब्यालेन्स मिलेको छ भने मतपत्रमा राम्रोसँग मत संकेत हुन्छ। उबरखावर भयो भने राम्रोसँग मतपत्रमा मतसंकेत नहुँदा त्यस्तो मत बदर हुन्छ। स्वस्तिक छापमा लगाउने मसी पनि गुणस्तरहीन भयो भने मतपत्र बदर हुन सक्ने सम्भावना रहन्छ। पातलो मसी भयो भने सुक्दैन। मतपत्रमा मसी लगतपतिन्छ, उनले भने, अर्को कुरो मतपत्र पनि मसी सोस्ने खालको हुनुपर्छ। मतलाई व्याख्या गर्ने शैलीको कमीमतदाताले संकेत गरेको मतलाई बिग्रार्ने गरी गणकले व्याख्या गर्दा मतबदरको संख्या बढेको हुनसक्ने निर्वाचन आयोगको अनुमान छ। मत गणनास्थलमा खटिने कर्मचारी र राजनीतिक दलका प्रतिनिधिहरूमा मतको सकारात्मक व्याख्या गर्ने प्रवृत्तिमा कमीले बदर मत बढाउनुको अर्को कारण छ। मतदाताले संकेत गरेको मतलाई कसैले बदर गर्नेतिर जोड दिने, कसैले सदर गर्ने तिर जोड दिने। यसले पनि यसले पनि बदर मतको संख्या बढाउँछ, सहप्रवक्ता अर्यालले भने, समान्य अवस्थामा गणना गर्दा सदर हुने मत पनि राजनीतिक दलका प्रतिनिधिहरू विवाद गर्दा त्यो मत बदर कायाम भइरहेको हुन्छ। मतदातालेदिएको मतबारे सकारात्मक व्याख्या गर्ने पर्नेमा उनले जोड दिए। बदरमतको संख्या १ प्रतिशत तल घटाउँछौ आगामी प्रदेशसभा र प्रतिनिधिसभाको निर्वाचनमा १ प्रतिशतभन्दा तल बदर मत संख्या ल्याउने गरी काम भइरहेको आयोगका प्रवक्ता पौड्यालले बताए। त्यसका लागि जोडतोडले मतदाता शिक्षाका कामहरू भइरहेको छ। डिजिटल प्लेटफमलाई हामी बढीभन्दा बढी प्रयोग गरेका छौं, उनले भने, कात्तिक १८ गतेदेखि मतदाता शिक्षाका लागि घरदैलो कार्यक्रम सञ्चालन हुन्छ। स्थानीय तह मात्र वडास्तरमा स्वास्थ्य स्वयमसेवीकालाई मतदाता शिक्षा कार्यकर्ताका रूपमा नियुक्ति गरिएको छ। यसले बदर मतको संख्यामा कमी ल्याउने उनले बताए। आगामी निर्वाचनका लागि आयोगले १ करोड ७९ लाख ८८ हजार ५ सय ७० मतदाताको नामावली सार्वजनिक गरिसकेको छ। आयोगले सञ्चालन गर्ने मतदाता शिक्षा कतिको प्रभावकारी हुन्छ ? त्यो हेर्नका लागि मंसिर ४ पछिको मतगणनाको नतिजा कुर्नुपर्ने हुन्छ। कुन निर्वाचनमा कति मत बदर भए ?"
संविधानबारे कसको घोषणापत्रमा के छ ?,"एमाले हाम्रो पार्टी संविधानका प्रबन्धहरूलाई परिपूर्ण लोकतन्त्रका रूपमा स्थापित गर्न चाहन्छ। लोकतन्त्रलाई जीवनपद्धति र जीवनमूल्यका रूपमा स्थापित गर्न चाहन्छ। लोकतन्त्र जनताले पाँचवर्षमा आफूले चाहने प्रतिनिधि रोज्ने व्यवस्था मात्र होइन, राज्य र जनताका बीचमा अन्योन्याश्रित सम्बन्ध भएको उन्नत प्रकारको शासन प्रणाली हो भन्ने मान्यतालाई स्थापित गर्न चाहन्छ। कांग्रेस (अबको यात्रा र एजेन्डा, समुन्नत नेपालको यात्रा ) संविधानसभामार्फत जारी भएको संविधानप्रति नेपाली कांग्रेस पूर्णप्रतिबद्ध छ र नेपाली कांग्रेसले पूर्णस्वामित्व लिएको वास्तविकता जगजाहेर नै छ। संविधान एउटा जीवन्त र गतिशील दस्तावेज हो। यसलाई जनताको भावना र राजनीतिक शक्ति सन्तुलनअनुसार संशोधन र परिमार्जन गरी समृद्ध र प्रगतिशील दस्तावेजको रूपमा रूपान्तरण गर्न नेपाली कांग्रेस वचनबद्ध छ। त्यसैले संघीय लोकतान्त्रिक गणतान्त्रिक संविधानको आधारभूत प्रस्तावना भित्रैबाट लोकतान्त्रिक प्रक्रिया अनुशरण गरी नेपाली जनताको भावना र चाहनाअनुसार यसलाई थप सर्वस्वीकार्य, प्रगतिशील तथा समावेशी बनाउन नेपाली कांग्रेस दृढसंकल्पित छ। राज्य सञ्चालन गरिने मूल कानुन र सिद्धान्तहरूको संग्रह हो संविधान । जसले सरकारको स्वरूप निर्धारण गर्छ। सरकारी शक्तिको सीमांकन गरी राज्यको काम कारबाहीलाई वैधता प्रदान गर्छ। तर, पछिल्लो समय दलहरू आफ्ना चुनावी प्रतिबद्धता पत्रमा विभिन्न विषय घुसाएर संविधान नै संशोधनको मुद्दा उठाउँदैछन्। विज्ञ भन्छन्, यो जनता झुक्याउने चाला हो। माओवादी केन्द्र नेपालको सामाजिक तथा आर्थिक रूपान्तरणको मुख्य नीतिहरू यसप्रकार हुनेछन् : (३) समग्र सामाजिक र आर्थिक रूपान्तरण र समृद्धिका लागि राजनीतिक स्थिरता र कम खर्चिलो तथा स्वच्छ निर्वाचन प्रणाली आवश्यक छ। हामीले अहिले अभ्यास गर्दै आएको शासकीय स्वरूप र निर्वाचन प्रणाली त्यसअनुरूप हुन नसकेकाले नेकपा माओवादी केन्द्रले शासकीय स्वरूप र निर्वाचन प्रणालीमा परिवर्तनका लागि संविधान संशोधनको ठोस पहल अघि बढाउनेछ। संघमा ५१ प्रतिशत मतद्वारा प्रत्यक्ष निर्वाचित कार्यकारी राष्ट्रपति र राष्ट्रपतिद्वारा गठित मन्त्रीमण्डल रहने व्यवस्था गरिनेछ। संसद् मूलतः विधायन क्षेत्रमा केन्द्रित हुने व्यवस्था गरिने छ। विद्यमान निर्वाचन प्रणालीमा संशोधन गरी प्रतिनिधिसभा र प्रदेशसभाको निर्वाचन पूर्णसमानुपातिक समावेशी निर्वाचन प्रणाली अवलम्बन गरिनेछ। एकीकृत समाजवादी बुँदा ३ निर्वाचन प्रणालीमा सुधारअहिलेको निर्वाचन प्रणाली अत्यन्त खर्चिलो, भड्किलो र जटिलसमेत छ। हामी यस निर्वाचन प्रणालीमा सुधार गरेर सरल र कम खर्चिलो बनाउन चाहन्छौं। जसपा ३ संविधान संशोधनपरिमार्जन तथा पुनर्लेखनको आवश्यक्तामुलुकको विद्यमान शासकीय स्वरूप, निर्वाचन प्रणाली तथा न्याय प्रणालीलाई यथावत् राखेर हामीले संघीय समाजवादी व्यवस्थाको आधारशीला खडा गर्न सक्दैनौं। त्यसैले शासकीय स्वरूपमा परिवर्तन, संघीय संरचनाको निर्माण, न्याय प्रणालीलाई संघीय स्वरूपमा पुनर्संरचना गर्न, संवैधानिक निकायहरूलाई बलियो बनाउन, जनलोकपालजस्ता निकायहरूको गठन गर्न, उत्पिडन समुदायको हक, अधिकार र पहिचानलाई सुनिश्चित गर्न, नागरिकतामा विद्यमान लैंगिक विभेद अन्त्य गर्न, धर्मनिरपेक्षताको व्याख्यालाई सुस्पष्ट पार्न, समावेशी लोकतन्त्रका आधारभूत पक्षहरूजस्तै राजनीतिक लोकतन्त्र, आर्थिक लोकतन्त्र, सामाजिक तथा सांस्कृतिक लोकतन्त्र, पर्यावरणीय लोकतन्त्रलाई संस्थागत गर्दै सामाजिक न्याय स्थापित गर्नका लागि संविधान संशोधनपरिमार्जन गर्न अपरिहार्य छ।"
जसपाको प्रतिबद्धता : चुनावी प्रणालीमा सुधार,"काठमाडौं : जनता समाजवादी पार्टीले शासकीय स्वरूप र निर्वाचन प्रणालीमा सुधार नगरि राजनीतिक स्थिरता नहुने बताएको छ। मंसिर ४ गते निर्धारित प्रतिनिधिसभा प्रदेशसभा निर्वाचनका लागि शनिबार जारी प्रतिबद्धतापत्रमा जसपाले संविधान संशोधन गरेर शासकीय प्रणाली र चुनाव प्रणालीमा सुधार गर्नुपर्ने जोड दिएको हो। पार्टी अध्यक्ष उपेन्द्र यादवसहितका नेताहरूले सार्वजनिक गरेको प्रतिबद्धतापत्रमा जनताद्वारा प्रत्यक्ष निर्वाचित कार्यकारी राष्ट्रपतिय शासन प्रणाली हुनुपर्नेमा जोड दिइएको छ। अहिलेको वेष्ट मिनिष्टर प्रणाली र मि िश्रत निर्वाचन प्रणालीमा सुधार नभई देशमा स्थिरता र विकास नहुने अध्यक्ष यादवले दाबी गरे। प्रत्यक्ष तथा सहभागितामूलक समावेशी लोकतन्त्रको मान्यताअनुरूप संघमा बलिग मताधिकारमा आधारित जनताद्वारा निर्वाचित कार्यकारी राष्ट्रपति हुने व्यवस्था गर्ने जसपाको प्रतिवद्धतापत्रमा भनिएको छ, प्रदेशहरूमा मुख्यमन्त्री तथा विशेष संरचना तथा स्थानीय तहहरूमा त्यहाँको कार्यकारी प्रमुख पनि बालिग मताधिकारको आधारमा प्रत्यक्ष निर्वाचित हुने व्यवस्था गर्ने। जसपाले राजनीतिज्ञ र विशेषज्ञहरू मध्येबाट राष्ट्रपतिले मन्त्रीहरू नियुक्त गर्ने चुनावी प्रतिबद्धता सार्वजनिक गरेको छ। शक्तिपृथकीकरणको सिद्धान्तअनुरूप राष्ट्रपतिले मन्त्री नियुक्त गर्ने व्यवस्था अघि सारेको हो। जसपाले प्रदेशहरूमा मुख्यमन्त्री तथा विशेष संरचना र स्थानीय तहहरूमा त्यहाँको कार्यकारी प्रमुख पनि बालिग मताधिकारका आधारमा प्रत्यक्ष निर्वाचित हुने व्यवस्था गर्ने चुनावी प्रतिबद्धता गरेको छ। संविधानमा रहेका त्रुटि र अपूर्णताहरूलाई संविधान संशोधनमार्फत् पूरा गर्दै सर्वस्वीकार्य बनाउँदै राष्ट्रको उत्थान गर्ने चुनावी प्रतिबद्धतापत्रमा उल्लेख छ। निर्वाचन प्रणालीलाई पूर्ण समानुपातिक बनाउनु पर्ने आफ्नो पार्टीको चुनावी प्रतिबद्धता रहेको जसपाका अध्यक्ष यादवले बताए। अहिलेको खिचडी निर्वाचन प्रणालीलाई पूर्ण समानुपातिक बनाउनुपर्छ, प्रतिबद्धतापत्र सार्वजनिक गर्दै उनले भने, यसले चुनावलाई महँगो बनायो। यो प्रणाली नहटा किसान मजदुरले चुनाव लड्न सक्दैन। सात प्रदेशको राज्य पुनर्संरचनालाई एघार प्रदेश बनाउनु पर्ने आवश्यक रहेको अध्यक्ष यादवले बताए। अहिलेको राज्य पुनर्संरचना शतप्रतिशत अव्यावहारिक हो। राज्य पुनर्संरचना सुझाव आयोगको प्रतिवेदनका आधारमा १० भौगौलिक प्रदेश र १ गैरभौगोलिक प्रदेश दलितशिल्पी विशेष प्रदेशमा पुनर्संरचना गरिनुपर्छ। यसका लागि संविधान संशोधन अपरिहार्य छ। नागरिकहरूलाई गाँस, बास र कपासको व्यवस्था गर्न एक परिवार एक रोजगारको नीति अबलम्बन गर्ने चुनावी प्रतिबद्धतापत्रमा भनिएको छ।"
जहाँ चुनाव आउँदा मात्र पुग्छन् नेता,"झापा : झापा प्रहरीमा एउटा कहावत छ, कुनै प्रहरीलाई कारबाही स्वरूप दुःख र कष्ट दिनुपर्यो भने जिल्लाकै विकट गाउँ पिन्डलबारी पठाइन्छ। हुन पनि हो, त्यहाँ कुनै पनि प्रहरी जान मान्दैनन् भनी स्वयम प्रहरी कर्मचारीहरू बताउँछन्। झापा निर्वाचन क्षेत्र नम्बर ३ अन्तर्गत साबिक घेरावारी गाविस५ हाल कचनकवल गाउँपालिका१ स्थित पिन्डलबारी गाउँवासीको समस्या अहिले पनि ज्यूँका त्यूँ नै छ। पिन्डलबारी गाउँलाई पश्चिम र दक्षिणतर्फ सीमा पिलर १२८ र पूर्वपट्टी बिरिङ नदीले घेरेको छ। पिन्डलबारीका गाउँले दशकौंदेखि भोग्दै आएको दुःख र पीडादायी दीर्घकालीन समस्याका बारेमा कुनै पनि राजनीतिक दल नेतृत्वको सरकारले सम्बोधन गर्न नसकेको उनीहरूको गुनासो छ। आदिवासी र मधेसी समुदायको बाहुल्यता रहेको पिन्डलबारीमा १४७ घरधुरी छन्। आसन्न प्रतिनिधिसभा तथा प्रदेशसभा निर्वाचन नजिकिएसँगै पिन्डलबारीमा फेरी नेता तथा कार्यकर्ता धाउन थालिसकेका छन्। गाउँमा यो गरिदिने, त्यो गरिदिने भन्दै उम्मेदवारहरूले विभिन्न योजना लिएर गाउँवासीसँग भोट माग्छन्। तर, यहाँबाट जितेर गएपछि नेताहरू गाउँलाई फर्किएर पनि हेर्दैनन्। चुनावको बेला गाउँ छिर्ने उम्मेदवार तथा नेताले विभिन्न आश्वासन देखाएर गाउँवासीसँग भोट माग्छन् र पछि जितेर गएपछि गाउँमा विकास नगर्ने परिपाटीको अझै अन्त्य नभएको स्थानीय युवती कौशिल्या राजवंशीले गुनासो पोखिन्। भोट माग्ने बेलामा यसो गरिदिन्छु, त्यसो गरिदिन्छु मात्रै भन्छन्, एउटा झोलुंगे पुल त बनाउन सकेनन्, उनले थपिन्। नदी तटबन्ध गरिदिने, सिंचाइमा सुविधा दिने, पिच बाटो बनाइदिने, कक्षा १० सम्म पठनपाठनको व्यवस्था मिलाइदिने, पुल बनाइदिने जस्ता आश्वासन मात्र नेताहरूले अहिले बाँड्ने गरेको स्थानीय भुटिया राजवंशीले बताए। गाउँमा केही नयाँ योजना आयो भने प्रतिनिधिसभा सदस्य उम्मेदवार बनेका राप्रपाका अध्यक्ष राजेन्द्रप्रसाद लिङदेन र नेपाली कांग्रेसका नेता कृष्णप्रसाद सिटौला दुवै जना मैले गरेँ भन्दै जस मात्र लिन खोज्छन्, कसले गर्दा योजना आएको गाउँवासी नै अलमल्लमा पर्छन्, उनले भने। त्यस्तै विश्वनाथ गिरीले भने, अहिलेसम्म गाउँमा एउटा ठूलो योजना भनेकै बिजुली आयो, अरू समस्या अझै पूरा भएका छैनन्। जितेर गएपछि गाउँवासीले नेताको अनुहार हेर्न सहरतिर वा गाउँपालिका कार्यालयतर्फ धाउनुपर्छ । गत असारमा बिरिङ नदीमा आएको बाढीले धार परिवर्तन गरी स्थानीयको खेतीयोग्य जमिन मरुभूमि बनाइदिएको छ। घेरावारीबाट पिन्डलबारी जानुपर्यो भने ३ वटा खोला तर्नुपर्ने बाध्यता छ। हाल विरीङ नदीमा बन्दै गरेको झोलुंगे पुलदेखि करिब ३०० मिटर दक्षिण तर्फबाट पानी बग्दैछ। निर्माणाधीन झोलुंगे पुल नजिकैको नदीमा पानी नै छैन। नदीको पानी गाउँनजिकै भएर बग्न थालेकोले ठूलो समस्या देखा परेको स्थानीय प्रेमलाल राजवंशीले बताए। नदीलाई डोजर लगाएर पहिलेकै स्थानमा सार्नु पर्यो, त्यसपछि नदीको दुवैतर्फ ढुंगको लामो तटबन्ध लगाएर गाउँलाई डुबानबाट बचाउनु पर्यो, उनले भने। न त गाउँमा सुविधा सम्पन्न कुनै बाटोघाटो छ, न त पक्की पुल नै, स्थानीय मासुलाल राजवंशीले भने, गाउँवासी बर्खायाममा कष्टपूर्ण जीवन बिताउन बाध्य छन्। बर्खा सुरु भएपछि औषधि उपचार, सरकारी सेवा वा अन्य काम विशेषले गाउँबाहिर जानुपर्यो भने नदीमा जोखिमपूर्ण यात्रा गर्नुपर्ने हुन्छ। कतै जानुपर्यो भने भारतीय बाटो वा नदी तर्न प्लास्टिकको ड्रम र बाँसले बनाएको डुंगा चढेर ओहोरदोहोर गर्नुपर्ने स्थानीयको बाध्यता पनि छ, उनले भने, हिउँदमा बाँसेपुलको सहारा लिनुपर्छ। डुंगा र बाँसेपुल चढ्दा गाउँवासीले पैसा पनि तिर्नुपर्ने उनको भनाइ छ। चुनावी नारा रहेको झोलुंगे पुल अझै बनेन उम्मेदवारले पिन्डलबारीका जनतासँग भोट माग्ने मुख्य चुनावी नाराका रुपमा राखिएको बिरिङको झोलुंगे पुल निर्माण कार्य लामो समयदेखि अलपत्र छ। पूर्वसांसद तथा नेपाली कांग्रेसका नेता कृष्णप्रसाद सिटौलाले पिन्डलबारी गाउँ जोड्ने बिरिङ नदीमा २०७२ सालमा झोलुंगे पुलको शिलान्यास गरेको गाउँवासी बताउँछन्। उनको पालामा त्यो झोलुंगे पुल बनेन। त्यसपछि राप्रपाका अध्यक्ष राजेन्द्रप्रसाद लिङदेनले झापा ३ बाट प्रतिनिधिसभा सदस्यको चुनाव जितेपछि फेरि विरीङमा झोलुंगे पुल बनाउने योजना अघि सारेका थिए। संघीय सरकारको बजेटमार्फत बन्ने झोलुंगे पुलको ठेक्का लागेपछि २०७७ साल फागुनमा तत्कालीन संघीय सांसद लिङदेन, राप्रपाबाट निर्वाचित स्थानीय जनप्रतिनिधि, कर्मचारी, निर्माण कम्पनीसहितको टोलीले पुल बनाउने ठाउँको पहिचान गरे। सिटौलाले शिलान्यास गरेको ठाउँभन्दा अलि पर सारेर उनीहरूले पुल बनाउने पोन्इटको पहिचान गरियो। दोस्रोपटक सांसद लिङदेनले पुलको शिलान्यास गरे। एउटै पुलको दुईपटक शिलान्यास भएपछि त्यसबेला चर्को आलोचनासमेत भयो। संघीय मामिला तथा सामान्य प्रशासन मन्त्रालय, स्थानीय पूर्वाधार विभागको स्थानीय पुल शाखाले सो नदीमा झोलुंगे पुलको ठेक्का निकालेको हो। सो पुलको ठेक्का बीएलटी निर्माण कम्पनीले लिएको हो। २ करोड लागत बढीमा दुई वर्षभित्र पुल बनाउने सम्झौता गरेको निर्माण कम्पनीले एउटा पिलर खडा गरी अहिले त्यत्तिकै छाडेको छ। पुल निर्माण स्थलमा न त कुनै इस्टिमेटसहितको बोर्ड राखिएको छ, न त निर्माण सामग्री नै। नागरिकता नहुँदा मतदानबाट वञ्चित सरकारले जन्मको आधारमा नागरिकता प्राप्त गरेका सन्तानलाई वंशजको नागरिकता दिने विधेयक रोकिएपछि पिन्डलबारीका अधिकांश परिवार मतदान गर्नबाट वञ्चित हुनु स्थानीय शंकर गिरीले बताए। परिवारमा श्रीमती, छोराछोरीको नागरिकता बनेको नै छैन, मेरो जन्मसिद्धको नागरिकता छ, पाँच जनाको परिवारमा म मात्र एकल मतदाता हुँ, गिरीले भने। यहाँ बसोबास गरेको तीन दशक बढी भइसक्यो। अहिलेसम्म मैले मात्र मतदान गरिरहेको छु, परिवारको नागरिकता नबन्दा उनीहरू मतदान गर्नबाट वञ्चित हुनुपर्यो, उनले भने। न त नागरिकता बन्यो, न त मतदाता कार्ड नै बन्यो, शंकरकी श्रीमती श्मायवती गिरीले भनिन्, यस गाउँमा ५० बढी परिवारसँग जन्मसिद्धको नागरिकता छ, उनीहरूका सन्तानले अहिलेसम्म नागरिकता नै पाएका छैनन्। चुनावमा जितेर जाने, तर यहाँका जनतालाई नागरिकता नदिने नेतालाई अब हामीले मतदान नै बहिस्कार गर्नुपर्ने अवस्था सिर्जना भएको उनले आक्रोश पोखिन्। छोराछोरीको नागरिकता नहुँदा नेपाल सरकारले दिने कुनै सेवा सुविधा पाउन नसकेको उनको भनाइ छ।"
व्यक्तिगत लाभ होइन मुलुक बनाउने हुटहुटीले संसदमा जान चाहन्छु : रवीन्द्र मिश्र (भिडियो वार्ता),"काठमाडौं: राष्ट्रिय प्रजातन्त्र पार्टीका बरिष्ठ उपाध्यक्ष रवीन्द्र मिश्र नेपाली राजनीतिमा यस पटकको निर्वाचनले फरक सन्देश दिने दाबी गर्छन् । काठमाडौं क्षेत्र नम्बर१बाट प्रतिनिधिसभा सदस्य उम्मेदवार रहेका उनले देशको स्वरुप परिवर्तन गर्न पनि जनताले सुझबुझसहितको निर्णय लिनुपर्ने बताउँदै आएका छन् । नेपाली राजनीति मोहजालमा परेको भन्दै उनले त्यसबाट मुक्त पार्न आफू संघर्षशील रहेको दाबी गर्छन् । आसन्न निर्वाचन, मिश्रको राजनीतिक विचार र राप्रपाको आगामी कार्यदिशालगायतका विषयमा केन्द्रित रहेर अन्नपूर्ण पोस्टले सुरु गरेको 'द न्यूज मेकर' कार्यक्रमका लागि भूपाल लुइटेलले गरेको संवादको सम्पादित अंश : राजनीतिमा नयाँ परिकार लिएर जानुभएको थियो । तर अधिकांश नेपालीको लत तपाइँले दिएकै बिम्ब म:म: चाउमिन नै रहेछ किन ? नेपाली समाज राजनीतिक मोहमा परेको भन्ने गरेको छु । मोह जालमा परेपछि तपाइँको सोचाई एक सुरो बन्छ, छेउछाउबाट अरुले राम्रो तर्क गरे पनि तपाइँ सुन्ने पक्षमा हुनुहुन्न । जब मोहजालबाट मुक्त भैइसक्नुहुन्छ त्यो समय ढिलो भैइसकेको हुनसक्छ । नेपाली समाजमा राजनीतिको मोहजाल गाउँगाउँसम्म पुगेको छ । सामाजिक संघसंस्थाका व्यक्तिहरू समाजसेवीभन्दा बढी कांग्रेस र कम्युनिष्ट छन् । सरकारी विद्यालयहरू शिक्षकहरूभन्दा बढी कांग्रेस र कम्युनिष्ट छन्। विश्वविद्यालयका प्राध्यापकहरू कांग्रेस र कम्युनिष्ट छन्। अपवाद छाडेर प्रशासनका सचिव, सहसचिव कांग्रेस र कम्युनिष्ट । डाक्टर इन्जिनियर कांग्रेस र कम्युनिष्ट । हुँदा हुँदा प्रहरी पनि कांग्रेस र कम्युनिष्ठ । अब त अति भएर सर्वोच्चका न्यायाधीश पनि कांग्रेस र कम्युनिष्ट भइसके । उनीहरू सबैले आआफ्नो कनेक्सन हेरिरहेका छन् । कसैको भावनात्मक सम्बन्ध छ भने कसैको स्वार्थ गाँसिएको सम्बन्ध छ। त्यो सम्बन्ध तोड्न असाध्यै गाह्रो हुँदो रहेछ । यसलाई मैले अर्को बिम्बको रुपमा हेर्ने गरेको छु । आजकाल राजनीति स्टक होम सिन्ड्रोमबाट ग्रस्त छ । त्यो भनेको के हो भने स्वीजरल्याडको १९७३ मा केहीँ अपहरणकारीले बैंकमा धावा बोलेर कसैलाई अपहरण गरे । त्यो अपहरणकारीलाई पीडा दिदाँ दिदै अपहरहित र अपहरणकारीबीच भावनात्मक सम्बन्ध विकास भयो । त्यसैगरी नेपाली समाजमा अधिकांश राजनीतिकर्मीले जनतालाई पीडा दिइरहेका छन् । आफ्नो जीवन सानका साथ बिताइराखेछन् । तर त्यो पीडा दिदाँ दिदै आफ्नो भावनात्मक सम्बन्ध आम मतदाताले तोड्नै सकेका छैनन् । हो त्यहीँ कारणले मेन्यु पल्टायो पल्टायो अनि अन्त्यमा मःम: खाएको स्थिति भइराखेको छ । भनेपछि लत पसेर होइन बाध्य पारेर रहेछ हो ? बाध्य पारेको होइन त्यो मोहजालमा पारेको हो । नेपालीले तपाइँको नयाँ राजनीतिक स्वाद नरुचाएपछि त्यहीँ पुरानै बिम्बमा फर्किनुभएको भन्ने बुझाइ गलत हो त ? अवश्य ! किनभने यसरी फर्किने भए त सुरुमै फर्किहाल्थे । अहिले मेरो ५ वर्षको राजनीतिबाट र मेरो २ दशकभन्दा बढीको पत्रकारिताबाट मैले यो समाजलाई, देशलाई, राजनीतिलाई, भूराजनीतिलाई, अर्थराजनीतिलाई , जातीय संरचनालाई, धार्मिक जनसंख्यायिक अवस्थालगायतका यावत विषयलाई मैले जसरी बुझेँ त्यो बुझेपछि मैले मेरो मार्ग परिवर्तन गरेँ । नेपालमा अभिभावकीय संवैधानिक राजसंस्था चाहिन्छ किनभने देश तपाइँ र मेरो पुस्ताको मात्रै होइन हामीभन्दा तलको पुस्ताको पनि हो । त्यसैगरी संघीयता यो देशको लागि घातक छ र धार्मिक निरपेक्षता पनि घातक छ भन्ने निष्कर्षमा पुगिपछि एजेण्डा परिवर्तन गरेको हुँ । त्यो एजेण्डालाई विभिन्न प्रतिकूल अवस्थामा पनि बोकेर आएको राष्ट्रिय प्रजातन्त्र पार्टीसँग मिलेपछि मात्रै बलियो भएर जान्छ । र अहिले मैले भनेको एजेण्डा रुपान्तरणको दिशामा जानसक्छ भन्ने मान्यता हो । लोकतन्त्रलाई विश्वास गर्नेले त कर्मसिद्धलाई उत्कृष्ट ठान्छन् न कि जन्मसिद्धलाई हैन ? ए भनेपछि बेलायतका त्यत्रा झन्डै ७ करोड नागरिकहरू लोकतन्त्रवादी नै होइनन् । किनभने त्यहाँ राजसंस्था नै छैन, त्यसपछि स्क्यानडिनाभियन त्यत्रा संसार खुसी मापन, सदाचारीदेखि लिएर मानवविकाससम्म सबै प्रतिवेदनमा उत्कृष्ट स्वीजरल्यान्ड, फिनल्यान्ड जस्ता देशहरू सबै लोकतन्त्रवादी नै होइनन् जहाँ राजसंस्था छ । लक्जम्वर्ग युरोपको सबैभन्दा सम्पन्न देश त्यो लोकतन्त्रवादी नै होइन जहाँ राजसंस्था छ । हाम्रो देशमा लोकतन्त्रमाथि धावा बोलियो । जसको सर्मथन गर्नुहुँदैन । २०१७ सालमा अझै केस फरक हो किनभने त्यतिबेलाको परिस्थिति फरक थियो । २०६२६३ मा मैले भन्दै आईरहेको के हो भने त्यसलाई ह्यान्डल गर्ने तरिका फरक हुन सक्थ्यो । राजा आफैँ आक्रमक रुपमा प्रस्तुत हुनुपर्दैन थियो भन्ने चाहिँ मेरो धारणा हो । त्यसो हुनाले राजसंस्था हुँदैमा त्यो अलोकतान्त्रिक हुनु र राजसंस्था नहुँदैमा लोकतान्त्रिक हुने भन्ने कुरा होइन । 'खास कुनै वंशको सन्तानलाई जन्मिनसक्दै शासक किट्ने पुरातन व्यवस्थालाई हटाएर हामीले उन्नत व्यवस्था ल्यायौँ । जहाँ जनताको सन्तान तिनै जनताको सेवक बन्ने अवसर मिलेको छ । के यो गलत हो ? भनेर गणतन्त्रवादी नेताहरूले पटकपटक भाषण गरेको सुन्नुभा छैन ? ती नेताहरू कुठिण्त हुन् । जसले त्यो परिवारलाई फालेर आफ्नो परिवारका हरेक सदस्यलाई राजा बनाउन खोज्दैछन् । त्यो भनेको कुण्ठाको परिणाम हो । ती राजसंस्थावादीहरू सामन्तवादी हुन् । शोसक हुन् । राजाको लवाइ खुवाईमा टिप्पणी गर्ने अनि त्यो भाष्य फैलाएर अहिले आफू त्यो भन्दा पनि चर्को लवाई खुवाई गरेर बस्ने ? बिहान ननभेज, बेलुका भेज चाहियो रे सुन्नु भएको छ नि ? मान्छे कोरोना भएर मर्दा दाउरामा पकाएको मिठो हुन्छ रे । यस्तो भन्न अफ्ठ्यारो लाग्नु पदैन ? यो त मैले एक जनाको कुरा गरेँ । अर्को एक जना प्रधानमन्त्री हुनुहुन्छ जसको छोरा ठुला ठेक्का पट्टा गरेर हिड्नुहुन्छ । ती प्रधानमन्त्री हुदाँ सरकारसगँ २० लाख लिने अनि विराटनगरमा १ जना बिरामी २० हजारको बिल तिर्न नसकेर अस्पतालको ३ तलाबाट हामफामलेर मर्नुपर्ने ? तपाइँले जन्मसिद्धलाई नै उत्कृष्ट ठान्ने हो ?कसले भन्यो त्यस्तो ? सुन्नुस् । राजसंस्था ठूलो कि म ठूलो कि तपाई ठूलो कि यो देश ठुलो ? मेरो दृष्टिकोण सोध्नुहुन्छ भने म कर्मसिद्ध अधिकार हो । म अधिकारमा विश्वास गर्ने मान्छे हुँ । म सम्पुर्ण कुरा पढेर उठेको मान्छे हुँ । यो देश शान्ति, स्थिर र अखण्ड भएन भने भोलि जातीय र धार्मिक सन्तुलन बिग्रयो भने के हुन्छ ? त्यसैले विचारभन्दा माथि देश भनेको हो । तपाइँकै प्रतिस्पर्धीले 'मेरा बाबु तर राजतन्त्रको पक्षमा कलम चोप्ने, बहुदलीय व्यवस्था ध्वस्त नभएसम्म घरबाटै निस्किन्न भन्नेको छोरा, भन्दै भोट मागेको बिर्सिनु भो ?कान फुकेर जितेको होइन । बुवाहरूलाई जोड्नु त्यो कुरा राम्रो होइन् । दोस्रो कुरा उहाँले आफ्नो बुबाबारे सार्वजनिक दावी गरे के बुझ्नु पर्छ भने उहाँको बुबा भयानक स्वाभिमानी हुनुहुन्थ्यो । उहाँका बुबाका समकालीनहरू कृष्णप्रसाद भट्टराई, बीपी कोइराला र गणेशमानले बोकेको ३ खम्बा मध्ये एउटा राजसंस्था थियो । त्यो आफू अत्यन्त प्रतिकुल र पीडाजनक स्तिथिमा पर्दा पनि त्यो एजेण्डा पक्डेर बस्नुभयो । त्यो व्यक्तिगत स्वार्थका लागि त होइन होला । दुःख दिने राजाको पनि पीडा सहनुभयो । त्यो देशको हो । अनि उहाँको छोरा राष्ट्र संघमा गएर नेपालमा नाका बन्दी लाग्दा एक शब्द बोल्ल नसक्ने ? प्रकाशमानजी अहिले भिडियो बनाएर खोलाको छेउमा ट्राफिक व्यवस्थापन गरेँ बाटो बनाए भनेर भन्नुहुन्छ । तर जनतालाई थाहा छ यहाँका समस्या उहाँहरूकै कारण आएका हुन् । दक्षिण कोरियाको राजधानी सियोलको नदी पुःनस्थापन कसरी भयो बेलायतको राजधानी लण्डनको टेनेसी नदीको पुनर्स्थापना कसरी भयो गुगल गरे मात्र पनि हुने हो । तर उहाँले नै तपाइँलाई चुनावमा हराउनुभयो ।उहाँले नराम्रो कामलाई राम्रो भनेर चुनाव जित्नु भयो । राजनीति मायाजालमा फसेको समाजको म उदाहरण दिन्छु । २०७४ सालमा म बानेश्वरमा चुनावी घरदैलोमा गएँ । बाटोमा धेरै धुलो उडेको थियो । पसल थियो । एउटा कोठामा बुबा, आमा र बालक, अर्कोमा ७५७६ वर्षको बा आमा बस्थे । धुलो उडिराछ, धुलोले उहाँहरूको अवस्था खराब भएको छ । उहाँहरूको पीडा सुने, उहाँहरूले भन्नुभयो हामीले जमानादेखि रूखमा भोट हालेको तपाईँ राम्रो मान्छे तर, हामीले भोट रूख मै दिनुपर्छ । मैले भने, हो यस्तो भए तपाइँ मतदाता गर्नुस् । धुलो पिउनुस् । अस्पताल जानुस । अनि आफ्नो नेतालाई उपचार गर्न सिंगापुर पठाउनुस् । अब परिस्थिति फेरिएको हो र ? हो नि ! कसरी ? मेरो अपेक्षा पूरा देश नै यो समस्याबाट मुक्त हुनुपर्छ भन्ने हो । र यो पटक मन र मत परिवर्तन गरेर हलोमा भोट हाल्नुपर्छ । किनभने, यो पटक राष्ट्रिय स्वतन्त्र पार्टी सशक्त रूपमा देशको राष्ट्रियताको लागि अर्थ राजनीतिको रूपान्तरणको लागि मात्र संसदमा आउने होइन यसले एमाले, कांग्रेस र माओवादीको तप्कालाई पनि विस्थापित गर्न सहयोग पुर्याउछ । क्षेत्र नम्बर१ मा राम्रोसँग धेरै कुराहरू भईरहेको छ । यहाँका मतदातालाई म राम्रो उम्मेदवार हुँ भन्ने छाप छाडेको मेरो दावी हो । दोस्रो कुरा १५ वर्ष जो संसद हुनुभयो प्रकाशमान जी । उहाँले जनताको हितमा के गर्नुभयो । कुन कुरामा हस्तक्षेपकारी भुमिका निभाउनुभयो ? यहाँको विकासमा के गर्नुभयो ? राजधानी शहरको संसद भएर शहर व्यवस्थापन र ट्राफिक व्यवस्थापनमा के गर्नुभयो ? काठमाडौं शहरको सार्वजनिक जग्गाको अतिक्रमणको बारे के बोल्नुभयो । उहाँ नेवा: समुदायबाट, यो सभ्यता संसारमै विशिष्ट हो । नेवा सभ्यता र संस्कृति सम्बर्धन गर्न के गर्नुभयो ? क्षेत्रको विकास र देशको निकास गर्न प्रकाशमानलाई भोट उहाँको नारा छ । काठमाडौं उपत्यकाको विकास भयो भने हाम्रो क्षेत्रको आफैँ विकास हुदैन ? क्षेत्रको विकास भनको मैले बारम्बार भनिसके संसदसँग विधायकी अधिकार छ । संसदसँग कार्यकारी अधिकार छैन । कार्यकारी अधिकार भएको मेयर हो । कार्यकारी अधिकार भएको वडाहरू हो । त्यसो भए तपाइँले प्रकाशमान जीलाई आरोप लगाउनुको त कुनै तुक देखिएन होइन र ? उहाँ त म गर्दैछु भन्नुहुन्छ । तपाइँ हाम्रो क्षेत्रको विकास हेर्नुस् त्यसको श्रेय मैले वडाअध्यक्षहरूलाई दिनुपर्छ । किनभने उहाँहरूसँग बजेट छ । उहाँहरूले काम गर्नुहुन्छ । ४१० मत थप आएको भए अघिल्लो पटक तपाइँ विजेता हुनुहुन्थ्यो । तपाइँ उपविजेता यो समयमा तपाइँले के गर्नुभयो त ?यस विषयमा मैले दुईवटा कुरा भन्ने गरेको छु । यो मैले औचित्य दर्साउन मिल्दैन । मलाई दोश दिने ठाउँ छ । म विवेकशील साझामा हुदाँ यो पार्टी आफैँ जन्माइयो । त्यसको प्रसव पीडालाई हुर्काउन र हुर्काउदैँ गर्दा हामी ५ औँ ठुलो पार्टी थियौ । झण्डै झण्डै राष्ट्रिय पार्टी भएका थियौँ । हुकार्उदै गर्दा हामीले दायाँबायाँ गरेनौँ । पार्टीको आन्तरिक कारणले दुई कुरा गर्न सकिन । मैले मेरो घरकी बुढी आमालाई समय दिन सकिन र अहिले पनि दिएको छैन । मेरो भाइ र बुहारीले धेरै हेर्छन् आमालाई । बेलाबेलामा मेरो श्रीमतीले हेर्छिन् । त्यसैगरी मैले म उपविजेता भएको क्षेत्रलाई पनि समय दिन सकिन । त्यतिबेला कहाँ गयो त रवीन्द्र मिश्रभन्दा मलाई पनि कोभिड भएको थियो । तर, पार्टीको नेतृत्वमा हामीले क्षेत्र१ मा मात्र होइन देशभरिका धेरै ठाउँमा धेरै राहतका धेरै काम गरेका थियौँ । मैले स्वीकानु पर्छ कि मैले जुन तहमा काम गर्नु पर्ने हो त्यसरी नसकेकै हो । मतदाताको मन फेरिएको तपाइँको दावी छ । राम्रै छवी बनाएका व्यक्ति चुनावी मैदानमा छन् । तपाइँको मत बाँडिएला नि हैन्?सुरूवातमा मत बाढिन्छ भन्ने चिन्ता थियो । अहिले मेरो एजेण्डा हेरेर मलाई मन पराएका छन् । यो मेरो घमण्ड होइन । मेरो पढाइको हिसावले, मेरो योग्यताको हिसाबले, मेरो राजनीतिक बुझाइले मैले यो समाजलाई जति गरेको छु उत्तिकै बोलेको हो । मैले मेरो एउटा पेशा हुदाहुदै सामाजिक रूपमा जे जति काम गरेको छु मेरो किताबकै लेखकस्वको कुरा छ, बालाश्रयको कुरा छ, राजनीतिक अर्थ नीतिका हिसाबले सबैभन्दा अव्वल म हुँ भन्ने दावी हो । त्यो मतदाताले निक्यौल गर्छन् । अब तपाइँको प्रश्नको जवाफ हो रवीन्द्र मिश्र नै सबैभन्दा बलियो उम्मेदवार हो । हामीले उनलाई भोट दिनुपर्छ । होइन भने फेरि पनि संसदमा उही विकृतिको पोकाले भरिन्छ । त्यसैले भोट बाढिनु हुन्न भन्ने भावना यत्र तत्र सर्वत्र छ । कांग्रेस भित्र गहकिलो छाप राखेका प्रकाशमानको विकल्पमा हुनुहुन्छ । अरू पनि धेरै उम्मेदवार यो मत बाढिन्न भन्नेमा तपाइँ ढुक्क !अलिअलि त जान्छ । जो हाम्रो प्रतिस्पर्धी हुनुहुन्छ प्रकाशमानजीलाई हेर्नुस् । पाँच वर्ष देउवाको आलोचनामा बिताउनुभयो । अन्तिम घडिमा उहाँलाई सपोर्ट गर्नुभयो । जब कि नेपाली कांग्रेसको नेतृत्व नै बदलिन्थ्यो । तपाइँलाई त्यहिँ त प्रश्न हो । प्रकाशमान र अरू उम्मेदवार छन् भोट काटिदैन त?अब प्रकाशमान जीलाई जनताले राम्रोसँग विश्वास गर्ने दिन गए जस्तो लाग्छ मलाई । एक त उहाँले संसद बनेर देशको दीर्घकालीन हित र क्षेत्र१ को हितमा उल्लेख काम गर्नुभएको छैन । बरू मैले भनेको जस्तो नाकाबन्दीको बेला राष्ट्रसंघमा गएर चुइक्क बोल्नुभएको छैन । त्यसबाहेक उहाँले नेपाली कांग्रेसको उपसभापति महामन्त्री हुदाँ बुबालाई रूवाएर पार्टीबाट निकाल्नेसँगै साँठगाँठ गर्नुभयो । पार्टी फुट्दा अर्को पक्षमा जानुभयो । त्यसो हुनाले अब उहाँ निकटको प्रतिस्पर्धी चाहि हो तर, मत ८ हजारको फरक हुन्छ म भनिराछु । अब भोट केन्द्रित हुन्छ । बाँडिदैन । त्यसका लागि तपाइँलाई शुभकामना । परिस्थिति फेरिएको हो र? सुन्नुस् न मैले चुनाव लड्दा त्यो बेलामा हाम्रो क्षेत्र न १ संगठन थियो । त्यो बेलामा अरुको स्थानीय तहको चुनावको मत कति थियो । त्यो हुनाले तपाइँले स्थानीय तहको मत नै यो संघीय निर्वाचनमा प्रतिबिम्बित हुन्छ भन्दै सोच्दै नसोच्नुस् । दोस्रो कुरा यो संघीय निर्वाचन हो । अहिले काठमाडौँ क्षेत्र न१ मा मात्रै होइनन् देशका धेरै जनताले के बुझिसकेका छन् भने जसरी हिन्दु धर्ममाथि धर्मनिरपेक्षताहरूले निरन्तर प्रहार गरे जसरी धर्म धर्मान्तरण बढेको छ । जसरी मान्छेको आस्थामाथि चोट पुगेको छ । जसरी संघीयता लादिएर आर्थिक रुपमा राजनीतिक रुपमा भुराजनीतिक रुपमा र अखण्डताको रुपमा देशलाई घाणो बनाएको छ । जसरी एउटा राजा फालेर एउटै परिवारमा कयौ राजा जन्माइएको छ । यसले देशलाई दीर्घकालीन हित गर्दैन । यस्तो अवस्थामा राप्रपाले उठाएका एजेण्डा यो देशको हितको एजेण्डा होईन देशको रुपान्तरणको अर्थराजनीतिक एजेण्डा हामीले उठाएका हौँ । त्यसमा जनता बढी कन्मिन्स भएको देख्छु । हामीले भनेका छौँ । हामी नष्ट हुन्छौ । भ्रष्ट हुँदैनौ । यो भनाई मात्र होईन । यो गराई पनि हो । अब प्रमाणित गर्ने बेला आएको छ । तपाइँले अहिले भन्दै हिडेको एजेण्डा काउन्टर हुनसक्छ भन्ने अर्को कोणको विश्लेषण रैछ । पहिलो यो राजतन्त्र गलत रुपमा प्रयोग भइरहेको छ । हामी राजाले गर्ने भनेको तन्त्र यो होइन हामीले राजसंस्था भनेको राजनीतिभन्दा माथि रहोस् । खास कुरो वंशको प्रतिकूल ? त्यो राजनीतिभन्दा माथि हुनुपर्छ भन्ने मान्यता हो संसारभरि नै । जसलाई प्रतीकको रुपमा हेरिन्छ । त्यसैले राजतन्त्र होइन राजसंस्था । दोस्रो कुरा विरोधाभासमा बाँचेको भनेर आएको छ । जुन २०७४ मा पार्टी सुरु गर्दा मैले २०६२६३ मा एउटा निरन्तर धारणा राखेँ । त्यो के भने म कुनै वंश मेरो बाजेले कसैको घिउ खाथे हात सुग्थे भन्ने संस्थाको म अनुयायी होईन । मैले अघि पनि भने । म मेरो उत्कृष्टतामा बिश्वास गर्छु । तर त्यो माथि त देश छ । राजदरबार भत्काएर त्यसको ठाउँमा दिल्ली दरबार नबनाउनु । दिल्ली दरबार बिदेशी हस्ताक्षेपको बिम्बको रुपमा प्रयोग गरेको हु । नबनाउ त्यसले हित गदैन् भनेकै हो । हामीले पार्टी सुरु गर्दा अब जे हुनु भैसक्यो । देश ठिक बाटोमा जान्छ भने ठिकै छु भनेर हिँडैकै हो । तर दुईजना राष्ट्रपति पाउँदा तपाइँले पहिले राष्ट्रपति राजनीतिभन्दा मााथि उठेको देख्नुभयो ? तपाइँको देशका महत्वपूर्ण विभिन्न संस्था राजनिति भन्दा फरक देख्नुभयो । देशका बहालवाला, पूर्व प्रधानमन्त्री राजदुतको बिदाई समारोमा गएर टिसिक्क परेर बसेका पनि देख्नुभयो । देशका भुतपूर्व प्रधानमन्त्री, विदेशी परराष्ट्रमन्त्री आउदाँ होटेलमा लाईन लागेको पनि देख्नुभयो । त्यो बीचमा भारतीय सुरक्षाविद आएर 'नेपाल इज गोइङ टुबी फ्याङ भन्या पनि सुन्नुभयो । यी सबैले के संकेत गर्छ ? त्यसैले मैले यो देशलाई शीरमा राखेर एजेण्डा परिवर्तन गरको हो । विचारभन्दा माथि देश भन्ने वितार पनि विरोधाभास भएको आरोप छ, यसलाई कसरी लिनुहुन्छ ? अहिले विचारकै पछि हुनुहुन्छ । विचारभन्दा माथि देश कि पार्टी ? हैन मैले व्यक्ति, पार्टी र विचारभन्दा देश माथि भनेको हो । पार्टीको विचार हुन्छ । तर एउटा समय कालखण्डमा पार्टीले समाएको विचार अर्को कालखण्डमा उपयुक्त नहुन पनि सक्छ । कांग्रेस त्यत्रो अडान राखेर बस्यो । तर स्वार्थका कारण गिरिजाप्रशाद कोइरालाई ललिपप देखाएर तिम्रो दाइ देशको पहिलो निर्वाचित प्रधानमन्त्री अब तिमी चाहिँ देशका पहिलो राष्ट्रपति भनेर । कांग्रेस प्रचण्डको एजेण्मा फस्यो । उनले देशको बारेमा सोचेको भए बीपी, गणेशमान, कृष्णप्रसादको लाइनबाट पर जान सक्दैनथे । तर स्वार्थले गणतन्त्रमा गइदिए । भोलि ३०४० वर्षपछि राप्रपा पनि धार परिवर्तन हुनसक्छन । अर्को प्रदेश खारेज भन्ने अनि प्रदेशमा संघमा भन्दा धेरै उम्मेदवार उठाउने ?हामी यो देशको शान्ति, स्थिरता र दीगो विकासका लागि गणतन्त्र ठीक छैन भनिरहेका छौँ । गणतन्त्र ठीक छैन भन्ने गणतन्त्रात्क संविधानमै आधारित भएर किन लड्ने भनेर सोध्या भए पनि हुनथ्यो । त्यो के भने हामीले संविधान मान्दैनौ भनेको छैन । अहिले हामीले जे भनिरहेका छौँ संविधानको दायर भित्र रहेर हो । त्यसकारण प्रदेश खारेजी भने पनि अहिले संविधानले दिएको जित्ने अधिकार भित्र हामी लडेका छौँ । तपाइँ हिँडेको मार्गबाट देश ठीक ठाउँमा आउँछ त ?आउँछ । ल्याउनैपर्छ ।कसरी ?मैले अघि पनि भने यो देशको भूराजनीति बदलिएको छ । द्वितीय, तृतीय राष्ट्रिय राजनीति प्रयोगमा आयो भने यो सम्भवत दक्षिण एसियालीकै हकमा आउँछ । त्यसमा पश्चिमा, भारतीय र चीनको चासो छ । त्यस्तो संवेदनशील ठाउँमा भूपरवेष्टित भएर बसेका छौँ । जसका संस्थाहरू एकदम कमजोर छन् । सेना मात्रै अलिकता पर छ । राजनीतिबाट पर र यान्त्रिक रुपमा हेर्नु भो भन देखिन्न । जातीय संवेदनशीलता बढेर गएको छ । भोलि यो देशमा इथोयोपिया, सुडान, अफगानस्थान, इरान, लिबिया जस्तो द्वन्द्व भयो भने कसले सम्हालिदिन्छ । त्यसमा लागि एक कुशल संस्था चाहिएको हो । जसले संकटको बेलामा देशलाई आफूभन्दा माथि राखेर हेर्न सकोस् । लम्पसार नपरोस् । यो देशमा संघीयताले ठुलो आर्थिक भार थोपरेको छ । कालान्तरमा सातै प्रदेश रहँदैनन् । अरु देशमा पनि भएको छ । हाम्रो देशमा संकटका बेला संवेदनशील विषयलाई एजेण्डाका रुपमा उठाइन्छ । त्यसमा दलहरू बाध्य भएर झुक्नुपर्ने हुन्छ । जसरी धर्म निरपेक्षताले आज जसरी हिन्दुको मनमा चोट पुर्याएको छ । जसरी संसारमा धर्मान्तरण भैइरहेको छ । यसले हित गदैन् । यस्ता समस्या हाम्रो एजेण्डाले ल्याउँदैन । त्यसका लागि कति सिट चाहिन्छ ? कति ल्याउँनुहुन्छ ?यो पटक हाम्रो सशक्त उपस्तिथि हुन्छ । तर अघि मैले भन्या जस्तो आम मतदाता राजनीति मोहजालबाट निस्किएर उनीहरूले मन र मत बदले भने हामी नेतृत्वमा पनि पुग्न सक्छौ ।२०६४ को निर्वाचनमा माओवादी सबैभन्दा ठुलो पार्टी हुन्छ भनेर कसले आकन गर्या थियो ? हामी अहिले यतिनै भनेर अहिले नभनौँ । तर हाम्रो उपस्थिति बलियो हुन्छ ।"
गोबरगाढाको मतपेटिका यसपटक हेलिकोप्टरबाट,"राजविराज : सप्तकोशी नदीको भंगालो क्षेत्रभित्र रहेको सप्तरीको हनुमाननगर कंकालिनी नगरपालिका१३ गोबरगाढाको मतपेटिका हेलिकप्टरबाट ढुवानी हुने भएको छ। सप्तरीका प्रमुख जिल्ला अधिकारी भुपेन्द्र थापाले मतदान सकिँदा साँझ अध्याँरो भइसक्ने र ढुंगा (नाउ)बाट मतपेटिका ल्याउन असुरक्षित भएकाले हेलिकोप्टरको माग गरिएको बताए। हेलिकोप्टरको व्यवस्थाका लागि माग गरिएकोमा निर्वाचन आयोग सकारात्मक देखिएको प्रजिअ थापाले बताए। गत साउनमा सप्तकोसीको बाढीले गोबरगाढास्थित विद्यालय भवन र स्वास्थ्य चौकी क्षेत्र कटान गरेर बगाएपछि नयाँ मतदानस्थल निर्माणका लागि जिल्ला सुरक्षा समितिका पदाधिकारीहरूले स्थलगत अनुगमन गरेर हेलिकप्टरको आवश्यक्ता बोध गरेका हुन्। आगामी निर्वाचन, शान्ति सुरक्षा तथा सेवा प्रवाह लगायतका विषयमा सुरक्षा समितिको टोलीले स्थानीय जनप्रतिनिधि र समुदायसँग छलफल समेत गरेको वडाअध्यक्ष कुशेश्वर यादवले जानकारी दिए। प्रमुख जिल्ला अधिकारी थापाले सुरक्षा निकायलाई मतदान गरेर सकाउने मात्रै नभई मतदानपछि निर्वाचन कार्यालयमा मतपेटिका पुर्याउने, मतगणना गरेर अन्तिम नतिजा सार्वजनिक गर्ने जिम्मेवारी रहेको बताए। सो कार्यका लागि सुरक्षा प्रवन्धका विषयमा जिल्ला सुरक्षा समितिले स्पष्ट योजना बनाएको उनले बताए। सुरक्षा संवेदनशीलता भएपनि स्वच्छ, भयरहित र शान्तिपूर्ण रूपमा निर्वाचन सम्पन्न गर्न विशेष सुरक्षा योजना बनाइएको भन्दै थापाले कानुनको परिधिभित्र रहेर जस्तो सुकै बल प्रयोग हुन सक्ने बताए। सप्तरीमा २९५ मतदान स्थलमध्ये २०८ मतदान स्थल अति संवेदनशील, ८३ मतदान स्थल संवेदनशील र चार मतदान स्थल सामान्य रहेका छन्। सप्तरीका एसपी अविनारायण काफ्लेले निर्वाचन पूर्व, निर्वाचनको दिन र निर्वाचनपश्चात् गरेर सुरक्षा प्रबन्धलाई तीन चरणमा वर्गीकरण गरेर काम गरिरहेको बताए। 'बिहान ७ बजेदेखि राति १० बजेसम्म पनि मतदान स्थलको अनुगमन निरीक्षणको कार्य भइरहेको छ।' उनले भने 'मतदान स्थलको अवस्था र सुधार गर्नुपर्ने विषयमा छलफल र साधनस्रोत जुटाउने काम भइरहेको छ।' प्रहरीका अनुसार मतदान अधिकृत, उम्मेदवारको सुरक्षा तथा प्रचार प्रसारका क्रममा राजनीतिक दलका कार्यकर्ताबीच दोहोरो झडप नहोस् भन्नेतर्फ पहिलो ध्यान केन्द्रित गरिएको छ। सुरक्षा व्यवस्थाका लागि ७ सय ६६ नेपाल प्रहरीसँगै ३ हजार २७८ म्यादी प्रहरीलाई जिल्लाभरी खटाइएको र व्यापक चेकजाँच भइरहेको एसपी काफ्लेले बताए। मतदानका लागि ८७१ प्रहरी थपिने उनले जानकारी दिए। सप्तरीमा निर्वाचन सम्पन्न गर्न प्रहरी र म्यादी प्रहरी बाहेक साढे पाँच सय सशस्त्र प्रहरी, साढे चार सय नेपाली सेना, २१ राष्ट्रिय अनुसन्धानका कर्मचारी र ४ हजार ७९८ कर्मचारीको प्रत्यक्ष सहयोग रहने छ। हाल भारतबाट नेपाल प्रवेश गर्नेहरूको रेकर्ड राख्ने काम भइरहेको छ। यो अवधिमा निर्वाचन अवधिका लागि सात जनाले साना हतियार बुझाएका छन्। सीमा क्षेत्रमा हुन सक्ने अपराध नियन्त्रणका लागि सीमा सुरक्षा व्यवस्थापन लगायतका विषयमा बिहार प्रान्तको सुपौल जिल्ला अधिकारीसँग हालै सप्तरी र सुनसरीका सुरक्षा पदाधिकारीको संयुक्त बैठक सम्पन्न भएको छ। मधुबनी जिल्ला अधिकारीसँग पनि छिटै नै नेपाल भारत सीमा जिल्ला समन्वय समितिको बैठक गरेर आवश्यक छलफल तथा निर्णय गर्न लागिएको प्रजिअ थापाले बताए।"
मुस्ताङमा नमूना मतदानमै ४० प्रतिशत मत बदर,"जोमसोम : आसन्न मंसिर ४ गते हुने प्रतिनिधि र प्रदेशसभा निर्वाचनका लागि मुस्ताङमा नमूना मतदान सुरु गरिएको छ। जिल्ला निर्वाचन कार्यालय मुस्ताङले आइतबारदेखि लोघेकर दामोदरकुण्ड गाउँपालिका३ घिलिङबाट नमूना मतदान सुरु गरेको हो। लोघेकरको घिलिङमा गरिएको पहिलो नमूना मतदानमा ४० प्रतिशत मत बदर भएको जिल्ला निर्वाचन कार्यालयका सूचना अधिकारी समिर थापाले जानकारी दिए। ३८ जनाले नमूना मतदानमा भाग लिएकोमा १५ मत बदर भएको छ भने २३ मत सदर भएको कार्यालयका सूचना अधिकारी थापाको भनाइ छ। कार्यालयले घिलिङमा करिव ८० जना मतदाताले नमूना मतदान गर्ने अनुमान गरेपनि स्थानीय तहमा मतदाता नहुँदा न्यून संख्याको उपस्थितमा नमूना मतदान भएको सूचना अधिकारी थापाले उल्लेख गरे। आइतबारदेखि मुस्ताङको लोघेकर दामोदरकुण्ड गाउँपालिकाबाट नमूना मतदान सुरु भएको जिल्ला निर्वाचन अधिकारी मदन अर्यालले जानकारी दिए। उनका अनुसार उपल्लो मुस्ताङको ५ वटै स्थानीय तहमा नमूना मतदान गर्ने कार्यक्रम अन्तर्गत सोमबार लोमान्थाङमा नमूना मतदान हुनेछ। त्यसपछि क्रमशः वारागुङ मुक्तिक्षेत्र, थासाङ र अन्तिममा घरपझोङ गाउँपालिकामा नमूना मतदान अभ्यास गराइने छ। आयोगले बदर मत घटाउन मतदाता शिक्षा अभियान सञ्चालन गरेको छ। मतदाता शिक्षालाई प्रभावकारी तुल्याउन कार्यालयले स्थानीय तहका कर्मचारीलाई प्रशिक्षण समेत दिएको छ। बदर मत घटाउन कार्यालयले पालिका स्तरमा मतदाता शिक्षा समन्वय समिति गठन गरिसकेको छ। तर, पालिका स्तरमा ढिलो गरी मतदाता शिक्षा दिन थालिएको हो। मतदाता शिक्षा पूर्ण कार्यान्वयनमा नआइसकेकाले बदर नमूना मतदानमा बदर मतको संख्या बढेको जिल्ला निर्वाचन अधिकारी अर्यालको भनाइ छ। मुस्ताङमा १० हजार ९५७ जना मतदाता छन्। पाँच स्थानीय तहमा ३९ मतदान केन्द्र कायम गरिएको छ।"
हिउँ पन्छ्याउँदै मतदान केन्द्र निरीक्षण,"जोमसोम : मंसिर ४ गते हुने प्रतिनिधि र प्रदेशसभा निर्वाचनका लागि मुस्ताङमा मतदान केन्द्र धमाधम निरीक्षण भइरहेको छ। आइतबार मुस्ताङका प्रमुख जिल्ला अधिकारी नेत्रप्रसाद शर्मा सहितको सुरक्षाकर्मी लगायतको टोलीले मुस्ताङको वारागुङ मुक्तिक्षेत्र५ पर्ने शान्ता गाउँको मतदान स्थलको निरीक्षण गरेका छन्। मुस्ताङ र डोल्पाको सीमावर्ती क्षेत्र शान्ता गाउँमा पर्ने हिमाली आधारभूत विद्यालय मतदान केन्द्रको प्रजिअ शर्मासहित मुख्य निर्वाचन अधिकृत ईश्वर पराजुली ,नेपाली सेना, सशस्त्र प्रहरी र नेपाली प्रहरी लगायतको टोलीले संयुक्त निरीक्षण गरेका हुन्। मुस्ताङका ३९ मतदान केन्द्रमध्ये यो सबैभन्दा विकट र दुर्गम स्थानमा पर्छ। आइतबार मुस्ताङका प्रजिअ शर्मासहितको टोलीले शान्ता जोड्ने सडकको हिउँ पन्छ्याउँदै मतदान कैन्द्रको निरीक्षण गरेका हुन्। दसैं अघिको प्रतिकुल मौसम र उच्च हिमाली क्षेत्रमा अत्यधिक चिसो बढेसँगै मुस्ताङ डोल्पा जोड्ने निर्माणधीन कच्ची सडकमा दुई फिट हिउँको थियो। वारागुङ मुक्तिक्षेत्र५ का वडाध्यक्ष सुरेन्द्र गुरुङले सडकको हिउँ पन्छ्याउँदै प्रजिअसहितको टोली मतदान केन्द्र निरीक्षण गर्न आएको जानकारी दिए। उच्चस्थानबाट सडक मार्ग विस्तार भएकाले मुस्ताङडोल्पा सडकमा बरफ जम्न सुरु भइसकेको वडाध्यक्ष गुरुङले बताए।"
डडेल्धुराको विकास गर्ने मै हुँ : प्रधानमन्त्री देउवा,"डडेल्धुरा : प्रधानमन्त्री शेरबहादुर देउवाले डडेल्धुराको भित्री मधेसको विकास गर्ने बताएका छन्। आइतबार परसुराम नगरपालिकाको लालढुंगामा आयोजित चुनावी सभालाई सम्बोधन गर्दै प्रधानमन्त्री देउवाले यस्तो बताएका हुन्। 'भित्री मधेश क्षेत्र डडेल्धुराको मुटु हो, यसको विकासका लागि म सधैं लागी पर्नेछु', देउवाले भने। उनले आफूले मात्रै डडेल्धुराको विकास गरेको बताए। 'यहाँको विकास गरेको मैले नै हो, मबाहेक कसले डडेल्धुराको विकास गर्छ? उनले प्रश्न गरे। देउवाले गठबन्धनको सरकार बनेपछि पाँच वर्षसम्म संसद भंग नगर्ने वाचा गरे। 'ओलीले दुईदुई पटक संसद भंग गरे, गठबन्धनलाई जिताउनुस्, गठबन्धनको सरकार पाँच वर्षसम्म भंग हुँदैन', देउवाले भने। कांग्रेसका प्रवक्ता डा प्रकाशशरण महतले मंसिर ४ गतेपछि सरकारको नेतृत्व नेपाली कांग्रेसले गर्ने र देउवा प्रधानमन्त्री हुने बताए। 'मंसिर ४ गतेपछि सरकार पनि नेपाली कांग्रेसको बन्छ, सरकारको नेतृत्व पनि शेरबहादुर देउवाले गर्नुहुन्छ', महतले भने। यसअघि सरकार र सरकारको नेतृत्व बारेमा कुनै छलफल नै नभएको बताएका महतले देउवाको कार्यक्रममा गएर भने यस्तो बताएका हुन्। आइतबार प्रधानमन्त्री देउवाले आफ्नो गृह जिल्लामा प्रचार प्रसार सकेका छन्। देउवा कार्तिक १७ गते आफ्नो निर्वाचन क्षेत्र रहेको डडेल्धुरा गएका थिए। उनले पहिलो दिन डडेल्धुरा सदरमुकामको बागबजारको आमसभा सम्बोधन गरेका थिए। १८ गते नवदुर्गा गाउँपालिकाको बेलापुर र आफ्नो गृहपालिका गन्याधुराको बडाल भन्ने स्थानमा उनले चुनावी सभा गरे। १९ गते अजयमेरु गाउँपालिकाको भद्रपुर र भागेश्वर गाउँपालिकाको रूपालमा, २० गते आलितालको गोदाम र परसुराम नगरपालिकाको लालढुंगामा चुनावी सभा सकेर देउवा धनगढी फर्किएका छन्।"
निर्वाचन आयोगको विशेष निर्णय : अख्तियार परिचालन गरेर निर्वाचन खर्चको विशेष अनुगमन,"काठमाडौं : अख्तियार दुरूपयोग अनुसन्धान आयोगले पनि निर्वाचन खर्चको विशेष अनुगमन गर्ने भएको छ। मंसिर ४ मा हुने प्रदेशसभा तथा प्रतिनिधिसभाको निर्वाचनमा हुने खर्च, प्रयोग हुने सवारीसाधन लगायतका विषयमा गहिरो अनुगमन गर्न निर्वाचन आयोगले विशेष निर्णय गरेको हो। उसले पत्र पठाएर निर्वाचनको अनुगमन गरिदिन अख्तियारलाई आग्रह गरेको स्रोतले जनाएको छ। चुनाव खर्च अपारदर्शी भएपछि निर्वाचन महँगिदै गएको टिप्पणी हुँदै आएको छ। अख्तियारलाई नै किन निर्वाचन अनुगमनमा खटाउन आग्रह गर्ने निर्णय गरियो? भन्ने प्रश्नमा निर्वाचन आयोगको उच्च श्रोतले भने, 'अख्यितारले विशेष रूपमा निर्वाचनको खर्चको अनुगमन गर्न सक्छ। त्यसैले अख्यिारलाई चुनावको अनुगमन गरिदिन आग्रह गर्ने निर्णय भएको छ।' यसअघि निर्वाचन आयोगले उम्मेदवार तथा राजनीतिक दलको चुनाव खर्चको निगरानी गर्न प्रहरी र राष्ट्रिय अनुसन्धान विभागका कर्मचारी परिचालन गर्ने निर्णय गरेको थियो। स्वच्छ, निष्पक्ष भनिएको निर्वाचनमा 'गारधन' प्रयोग भएर निर्वाचनको स्वच्छतामै प्रहार हुँदै आएको छ। निर्वाचनको प्रचारप्रसारका क्रममा हेलिकोप्टर लगायत सरकारी स्रोत साधनको प्रयोग गर्ने कार्यलाई रोक्न आयोगले विशेष निर्णयहरू गरेको छ। निर्वाचन आचारसंहिता विपरीत उम्मेदवारहरूले निर्वाचन प्रचारप्रसारका लागि हेलिकोप्टरसहितको सवारी साधन प्रयोग गरेको गुणसो बढेपछि अनुमगनका लागि आयोगले बैठक बसेर अख्तियारलाई निर्वाचन अनुगमन गरिदिन विशेष निर्णय गरेको हो। आयोगले निर्वाचनलाई स्वच्छ, स्वतन्त्र, निष्पक्ष र विश्वसनीय ढङ्गले सम्पन्न गर्न र आचारसंहिताको पालना गर्न प्रधानमन्त्री तथा मन्त्रिपरिषद्को कार्यालय मार्फत सरकारका मन्त्री, मुख्यमन्त्री एवं मन्त्रिपरिषद्को कार्यालयमार्फत प्रदेश सरकारका मन्त्रीहरूलाई निर्देशन दिएको छ। प्रधानमन्त्री लगायत मन्त्रीहरूले सरकारी हेलिकोप्टर प्रयोग गरी निर्वाचन प्रचारप्रसार गरेको आयोगमा उजुरी परेको छ। निर्वाचन आचारसंहिता लागू भएपछि ककसले सरकारी खर्चबाट हेलिकप्ट चढेको हो? भन्दै प्रधानमन्त्री तथा मन्त्री परिषद्को कार्यालयलाई आयोगले स्पष्टीकरण सोधेको छ। 'प्रधानमन्त्री, विभिन्न राजनीतिक दलको उच्च नेतृत्वमा रहेका व्यक्ति तथा मन्त्रीहरू समेतले हेलिकोप्टर सेवा प्रयोग गर्दा लागेको खर्चको व्ययभार सरकारी कोषमा पर्छ, पर्दैन स्पष्ट गरी लेखी पठाउनू', सोधिएको स्पष्टीकरण पत्रमा उल्लेख छ, ' निर्वाचन आचारसंहिता लागू भएको मिति २०७९ असोज १२ पछि नेपाल सरकारका मन्त्री वा अन्य पदाधिकारीबाट सरकारी कोषबाट रकम व्यहोर्ने गरी के, कुन? प्रयोजनका लागि हेलिकोप्टर सेवा प्रयोग भएको छ ? स्पष्ट रूपमा खुलाउनू।' निर्वाचन प्रचारप्रसारका सन्दर्भमा सरकारी साधन स्रोत हेलिकोप्टर तथा अन्य साधन समेत प्रयोग गर्नु निर्वाचन आचारसंहिताको प्रतिकूल हुने आयोगले जनाएको छ।"
गुल्मीमा निर्वाचन आचारसंहिता उल्लंघन गर्ने सात जनालाई स्पष्टीकरण,"गुल्मी : गुल्मीमा निर्वाचन आचारसंहिता उल्लंघन गरेको भन्दै सात जनालाई जिल्ला आचारसंहिता अनुगमन समितिले स्पष्टीकरण माग गरेको छ। आचारसंहिता उल्लंघन गर्नेमा जनप्रतिनिधि र शिक्षक बढी छन्। जिल्ला आचारसंहिता अनुगमन समिति गुल्मीका अधिकृत छवीन्द्र बेल्वासेका अनुसार आचारसंहिता उल्लंघन गरेको उजुरी र अनुगमनका क्रममा देखिएकालाई स्पष्टीकरण माग गरिएको हो। जसमध्ये जिल्लामा कार्यरत शिक्षक र जनप्रतिनिधि धेरै छन्। बेल्वासेले मुसिकोट नगरपालिकास्थित महेन्द्र आदर्श माविका शिक्षक अनन्तलाल भण्डारीलाई निर्वाचन आयोगबाटै आचारसंहिता उल्लंघनका विषयमा स्पष्टीकरण माग गरिएको बताए। अन्य ६ जनालाई समितिले स्पष्टीकरण माग गरेको हो। समितिका अनुसार मालिका गाउँपालिका५ को छापहिले माविका शिक्षक मदन गिरी, गुल्मी दरवार गाउँपालिका चारपालास्थित इश्वरी माविका शिक्षक विष्णु खत्री, रुरु गाउँपालिकाका रुरु संस्कृत विद्यापिठका कर्मचारी चिरञ्जीवी ज्ञवाली, मालिका गाउँपालिका६ का वडाअध्यक्ष दिपक भण्डारी, सोही गाउँपालिका५ का वडा अध्यक्ष रेखा कुमार जिसी र रुरु गाउँपालिकाका वडा सदस्य घनश्याम ज्ञवालीलाई स्पष्टीकरण माग गरिएको हो। समितिले ती व्यक्तिहरूलाई आचारसंहिताविपरीत कार्य गरेको भन्दै स्पष्टीकरण माग गरेको छ। कतिपय जनप्रतिनिधि र शिक्षकले दलका कार्यक्रममा सहभागी नभएको र उजुरीमा पेश भएका प्रमाण पुराना रहेको जवाफ दिएका बेल्वासेले बताए। यसपटक निर्वाचन आयोगले आचारसंहिता उल्लंघन गर्नेलाई कडा कारवाही गर्ने निर्णय अनुसार गुल्मीमा पनि तीव्र रूपमा अनुगमन गरिएको समितिले जनाएको छ। समितिका अधिकृत बेल्वासेले निर्वाचन आचारसंहिता विपरीत काम गर्ने कसैलाई छुट नहुने बताए।"
'नो नट अगेन' विरुद्ध कारवाही अघि नबढाउनू,काठमाडौं : सर्वोच्च अदालतले नो नट अगेन फेसबुक पेज र ग्रुप सञ्चालन गर्नेहरू विरुद्ध कारवाही अघि नबढाउन अल्पकालीन अन्तरिम आदेश जारी गरेको छ। न्यायाधीश हरिप्रसाद फुयालको इजलासले कारवाही अघि नबढाउन अन्तरिम अल्पकालीन अन्तरिम आदेश दिएको हो। वरिष्ठ अधिवक्ता दिनेश त्रिपाठी र अधिवक्ता अनिल आचार्यले नो नट अगेनलाई कारवाही गर्न नहुने भन्दै रिट दायर गरेका थिए। निर्वाचन आयोगले नो नट अगेन अभियानको फेसबुक पेज र ग्रुप बन्द गर्न निर्देशन दिएको थियो। सर्वोच्चले रिट निवेदक र विपक्षीलाई यही कात्तिक २४ गते छलफलका लागि बोलाएको छ।
"भक्तपुरमा नमुना मतदान : प्रमुख जिल्ला अधिकारी मतदाता, मतदान अधिकृत स्वयंसेवक","भक्तपुर : भक्तपुरमा आइतबार नमुना मतदान सम्पन्न भएको छ । मतदानमा भक्तपुर नगरपालिकाका प्रमुख सुनिल प्रजापतिलगायतले मतदान गरे । भक्तपुर नगरपालिका परिसरमा मतदान सम्पन्न भएको हो । जिल्ला निर्वाचन कार्यालय भक्तपुरद्वारा कार्यक्रम आयोजना गरिएको थियो । कार्यक्रममा भनपाका उपप्रमुख रजनी जोशी, मुख्य निर्वाचन अधिकृत गोपालप्रसाद बास्तोला, प्रमुख जिल्ला अधिकारी रुद्रादेवी शर्मा, भक्तपुर नगरपालिकाका प्रमुख प्रशासकीय अधिकृत कृष्ण गिरी, जिल्ला प्रहरी परिसर भक्तपुरका प्रनाउ राजु पाण्डे, इन्द्रबक्स गण सूर्यविनायक ब्यारेकका सेनानी श्यामराजाविक्रम थापा, सशस्त्र प्रहरी बल गुहेश्वरीका सप्रउ नरबहादुर राउत, कार्यालय प्रमुखहरु, पत्रकारहरु, नगरपालिकाका कर्मचारीलगायत सर्वसाधारण गरी ११० जनाले नमुना मतदान गरेका थिए । नमुना मतदानमा जिल्ला निर्वाचन कार्यालय र भक्तपुर नगरपालिकाका कर्मचारीहरुले मतदान कार्यमा मतदान अधिकृत, सहायक मतदान अधिकृत र कर्मचारी तथा स्वयंसेवकको भूमिका निर्वाह गरेका थिए ।"
एकै कार्यकालका पाटी सचिव चुनावी प्रतिस्पर्धी,"स्याङ्जा: स्याङ्जामा निर्वाचनको प्रतिस्पर्धी दल नेपाली कांग्रेस र नेकपा एमाले हो। यहाँ विभिन्न राजनीतिक दलका उम्मेदवार भए पनि यहाँको प्रतिस्पर्धा भनेको बिगतदेखि कांग्रेस र एमालेबीच नै हुदै आएको छ। यसपटक पनि चुनावी मैदानमा यी नै दल छन्। कांग्रेस, माओवादी र एकीकृत समाजवादी सम्मिलित लोकतान्त्रिक बामगठबन्धन र नेकपा एमाले घोषित रुपमा चुनावी मैदानमा उत्रिएका छन्। मंसिर ४ मा हुने निर्वाचनमा स्याङ्जा प्रतिनिधिसभा क्षेत्र नम्बर १ अन्र्तगत प्रदेशसभा २ मा नेपाली कांग्रेसका पूर्वसचिव र नेकपा एमालेका पूर्व सचिवबीच चुनावी प्रतिस्पर्धा छ। संस्थामा सचिव पद महत्वपूर्ण मानिन्छ। कुनै समयमा राना र पौडेल कांग्रेस र नेकपा एमालेका जिल्ला सचिव थिए। एउटै कार्यकालमा सचिव हुने मौका पाएका उनीहरु जिल्ला स्तरीय कार्यक्रम वा आवश्यक निर्णयमा उनीहरु सँगसँगै हुन्थे । तर, अहिले कांग्रेस पाटीका पूर्वसचिव राना र एमालेका पूर्वसचिव पौडेलबीच प्रदेशसभा सदस्यको चुनावी प्रतिस्पर्धा छ। राना कांग्रेसका निवर्तमान् कार्यवाहक सभापति पनि हुन्। कांग्रेस र एमालेको सांगठनिक संरचनालगायत जिल्लाभरको आ आफ्ना दलीय अवस्थाका बारेमा जानकार दुवै जना एउटै प्रदेशसभाका उम्मेदवार बनेका छन्। कांग्रेसतर्फका उम्मेदवार राना पहिलो पटक चुनावमा भिड्दै छन् भने एमालेतर्फका पौडेल आँधीखोला गाउँपालिकाका पूर्वअध्यक्ष हुन्। बौद्धिक तथा तार्किक शैलीमा प्रस्तुत हुने रानाले ५ हजार युवालाई रोजगार दिने लक्ष्य सहितका बहुउदेश्यीय योजनालाई चुनावी एजेण्डा बनाएका छन्। फेदिखोला गाउँपालिकालाई मिनी सिटीको रुपमा अघि बढाउने, आँधीखोला करिडोरसहित ओभरहेड ब्रीज, रंगशाला, अर्जुनचौपारीलाई पर्यटकीय हब, पुतलीबजारलाई अन्य शहरसँग जोड्नेगरी उद्योग, व्यवसाय प्रवद्र्धन र सीप तथा आयमूलक कार्ययोजना बनाएको जनाए। उनले भने, स्वास्थ्य, शिक्षा, सडक, खानेपानी, पर्यटन र कृषि लगायतका क्षेत्रहरु प्राथमिकतामा छन्। यसैगरी, पालिका सञ्चालनको ५ वर्षे अनुभव सँगालेका पौडेलले तीन पुस्तालाई गाउँमै अड्याउने वातावरण सिर्जना गर्ने लगायतका योजनालाई चुनावी एजेण्डा बनाएका छन्। विदेश गएका युवालाई गाउँमै फर्काउने र स्वरोजगार सृजना गर्ने योजना उनले बताए। उनले भने, गाउँपालिकाको अध्यक्ष भई काम गरेका अनुभवको उपयोग गर्दै बाँकी रहेका अधुरा काम पुरा गर्नेछु। राना पुतलीबजार नगरपालिका ४ का बासिन्दा हुन भने पौडेल आँधीखोला गाउँपालिका २ का। दुबै विद्यार्थी कालदेखि नै राजनीतिमा क्रियाशील छन्। यस प्रदेशमा पुतलीबजार ३, ४, ५, ६, १३ र १४ वडा सहित फेदीखोला गाउँपालिका, आधीखोला गाउँपालिका, अर्जुनचौपारी गाउँपालिका पर्छ। यहाँ ५४ मतदानस्थल र ८५ मतदान केन्द्र निर्धारण गरिएको छ। यहाँ ६४ हजार ८५४ मतदाता छन्। तीमध्ये ३२ हजार १२१ पुरुष, ३२ हजार ७३२ महिला र १ अन्य हुन। वैशाखमा सम्पन्न स्थानीय निर्वाचनको मत हेर्दा यस प्रदेशसभामा नेपाली कांग्रेससहित लोकतान्त्रिक बामगठबन्धनको मत बढी देखिन्छ। तर, दुवै जनाले भने आआफुले निर्वाचन जित्ने दावी गर्दै चुनावी प्रचार प्रसारमा हिँडेका छन्। यस प्रदेशमा २०७४ सालको प्रदेशसभा निर्वाचनमा नेकपा एमालेका मिनप्रसाद गुरुङले २० हजार २४८ मत पाई विजयी भएका थिए भने उनका प्रतिस्प्रधी नेपाली कांग्रेसका उम्मेदवार तुलसी गिरीले १४ हजार ५ सय १० मत पाएका थिए। गुरुङ बामगठबन्धनका साझा उम्मेदवार थिए भने गिरी कांग्रेसका उम्मेदवार थिए।"
समृद्धिका लागि कांग्रेसको नेतृत्व आवश्यक : डा महत,"काठमाडौं : नेपाली कांग्रेसका प्रवक्ता डा प्रकाशशरण महतले आगामी मङ्सिरमा हुने निर्वाचनपछि नेपाली कांग्रेसको नेतृत्वमा स्थायी सरकार निर्माण हुने बताएका छन्। प्रवक्ता डा महतले भने, 'लामो समयदेखि अवरुद्ध विकास प्रक्रियालाई गति दिन तथा नेपालको समृद्धिका लागि पनि कांग्रेसको नेतृत्वमा सरकार आवश्यक छ र आगामी निर्वाचनपछि यस्तो सरकार बन्छ ।' आइतबार महेन्द्रनगरमा आयोजित पत्रकार सम्मेलनमा उनले भने, 'विभिन्नरुपमा संविधानको मूल मर्ममाथि प्रहार हुन थाल्यो । प्रतिगामी विभिन्न बहानामा सल्बलाउने जस्तो देखियो र नेपाली जनताले नै वर्तमान सरकारको चाह गरेका हुन् । अब पनि संविधानको रक्षा र देशको विकास गर्नु छ, हाम्रो यही दायित्व बहन गर्न कांग्रेस नेतृत्वको सरका आवश्यक हो ।' प्रवक्ता डा महतले यो निर्वाचन सबैका लागि कोसेढुङ्गा सावित हुने पनि बताए। उनले निर्वाचनपछि मुलुकमा स्थायी सरकार बन्नेमा जोड दिए। उनले निर्वाचनमा कांग्रेस नेतृत्वको वर्तमान सत्ता साझेदार दलको गठबन्धनले नै स्पष्ट बहुमत हासिल गर्ने बताए । 'यो निर्वाचनमा स्पष्ट बहुमत कांग्रेसको पक्षमा आउँछ र कांग्रेसकै नेतृत्वमा सरकार पनि बन्छ ।' उनले भने, 'हिजो संसद्मा नेपाली कांग्रेस थोरै सिटका साथ उपस्थित थियो र पनि नेपाली जनता तथा कांग्रेसबाहेकका अन्य पार्टीले कांग्रेसकै नेतृत्वको अपेक्षा गरे भने अबको चुनावपछि त कांग्रेस पहिलो पार्टी नै बन्ने निश्चित छ ।' प्रवक्ता महतले नेपाली कांग्रेसले आगामी चुनावमा समानुपातिकमा मत प्रतिशत पहिलेको तुलनामा धेरै बढाउने बताए। गठबन्धनका दलको उदेश्य एउटै भएकाले गठबन्धन गरिएको हो भन्दै चुनावपछि यही गठबन्धन मिलेर सरकार बनाउने र देशमा विकासको लहर ल्याउने उनको दाबी थियो।"
सुरुङमार्ग हेर्न केपी शर्मा ओली नागढुंगामा,काठमाडौं : नेकपा एमालेका अध्यक्ष केपी शर्मा ओलीले निर्माणाधीन नागढुंगानौविसे सुरुङमार्गको अवलोकन गरेका छन्। अध्यक्ष ओली पत्नी राधिका शाक्यसहित सुरुङमार्गको नौविसे तर्फबाट निर्माण भइरहेको क्षेत्रको अवलोकन गर्न नागढुंगा पुगेका हुन्। ओलीले आफ्नो दोस्रो कार्यकालमा नागढुंगानौबीसे सुरूङ मार्ग शिलान्यास गरेका थिए।
शशांकले भने केरुङ्गे खोलाको समस्या समाधान गर्नेछु,नवलपरासी: नेपाली कांग्रेसका नेता डा शशांक कोइरालाले केरुङ्गे खोलाको समस्या समाधान गर्न आफूले पहल गर्ने प्रतिबद्धता व्यक्त गरेका छन् । नवलपरासी (बर्दघाट सुस्ता पूर्व) कावासोती नगरपालिका वडा नम्बर ४ र ५ जोड्ने केरुङ्गे खोलामा वर्षेनी आउने बाढीले स्थानीयबासीले दुःख पाउँदै आएका छन् । नवलपुर क्षेत्र नम्बर १ बाट प्रतिनिधिसभा सदस्यका उम्मेदवार कोइरालाले केरुङ्गे खोलाको अनुगमन गरी समस्या समाधान गर्ने आश्वासन दिएका हुन् । खोलाको दुबै छेउमा पाँचपाँच सय मिटरको ड्याम बाध्नुपर्नेमा ५० मिटर मात्रै छेकबार लगाइएको छ । स्थानीय रमिला भुजेलले खोलामा ड्याम नहुँदा बर्खामा बाढीले धनजनको क्षति हुनुका साथै स्थानीयवासी डर र त्रासमा बस्नुपर्ने बाध्यता रहेको बताइन ।
चुनाव बिथोल्न विप्लव नेकपाले घोषणा गर्यो आन्दोलनका कार्यक्रम,"काठमाडौंः नेत्रविक्रम चन्द 'विप्लव' नेतृत्वको नेपाल कम्युनिष्ट पार्टीलगायत तीन कम्युनिष्ट पार्टीले आसन्न निर्वाचनको विरोध गर्दै संघर्षका कार्यक्रम सार्वजनिक गरेका छन् । आइतबार काठमाडौंमा पत्रकार सम्मेलन गर्दै नेकपालगायत ऋषि कट्टेल नेतृत्वको नेकपा, आहुति नेतृत्वको वैज्ञानिक समाजवादी कम्युनिष्ट पार्टी नेपालले निर्वाचनको विरोधमा संयुक्त कार्यक्रम सार्वजनिक गरेका हुन्। आगामी मंसिर ४ गते हुने निर्वाचन खारेजीबहिष्कारको निर्णय गर्दै उनीहरुले आफूहरुको आन्दोलनमा सक्रिय सहभागीता जनाउन आह्वान पनि गरेका छन् । उनीहरुले निर्वाचनको विरोधमा कार्तिक २४ देखि ३० गतेसम्म काठमाडौंलगायत बुटवल, इटहरी, बर्दिवास, पोखरा, सुर्खेत र धनगढीमा राजनीतिक सभा गर्ने जनाएका छन् । कार्तिक २६ देखि ३० गतेसम्म देशका विभिन्न स्थानमा कोणसभा र विरोध प्रदर्शन गरिने वैज्ञानिक समाजवादी कम्युनिष्ट पार्टीका महासचिव आहुतिले जानकारी दिए । उनले अहिलको व्यवस्थाको विरुद्धमा र नयाँ व्यवस्थाको सुरुवातका लागि आफूहरुको संघर्ष भएको बताए ।नेकपाका प्रवक्ता प्रकाण्डले क्रान्तिपछि उपलब्ध भएका जनताको अधिकारहरु एकपछि अर्को गरि कटौटी हुने गएकाले अहिलेको व्यवस्थाप्रति आफूहरुको आन्दोलन भएको बताए । मुलुकमा भ्रष्टाचार व्याप्त हुँदै गएको, सामाजिक असुरक्षा हुँदै गएको उनको भनाइ छ । पत्रकार सम्मेलनमा नेकपाका अध्यक्ष ऋषि कट्टेलले चुनाव बहिष्कार र आन्दोलनमार्फत् सत्ताको विरुद्ध निरन्तर जनक्रान्तिको बाटोमा देशलाई अघि बढाएर जनताको राज्य सत्ता निर्माणमा लाग्ने बताए ।"
स्वास्थ्य सेवामा सबै नागरिकको सहज पहुँच हुनुपर्छ : राष्ट्रपति भण्डारी,"सोलुखुम्बु : राष्ट्रपति विद्यादेवी भण्डारीले स्वास्थ्य सेवामा सबै नागरिकको सहज पहुँचमा राज्यले जोड दिनुपर्ने बताएका छन्। विश्वको सर्वोच्च शिखर सगरमाथा जाने मार्ग सोलुखुम्बुको खुम्बु पासाङल्हामु गाउँपालिका३ फाक्दिङमा आइतबार १५ शय्याको 'हिमालयन शेर्पा अस्पताल'को उद्घाटन गर्दै उनले संविधानमै स्वास्थ्य सेवा लिन पाउने सबै नागरिकको हक स्थापित गरिएकाले स्वास्थ्यमा सबैको पहुँच हुनुपर्ने बताइन्। राष्ट्रपति भण्डारीले राज्यले स्वास्थ्य र शिक्षामा विशेष जोड दिनुपर्ने बताए। स्थापित यस अस्पतालबाट स्थानीय नागरिकका साथै आन्तरिक र विदेशी पर्यटकलाई ठूलो मद्दत पुग्ने पनि उनले बताइन्। अस्पताललाई आवश्यक पूर्वाधार र जनशक्ति व्यवस्थापनमा ध्यान दिन पनि उनको आग्रह छ। यसका लागि स्थानीय तहको सहयोग जरुरी भएको राष्ट्रपति भण्डारीको भनाइ थियो। सामाजिक भावना राखी गाउँमै अस्पाताल खोलेर स्थानीयलाई निःशुल्क सेवा दिने काम सराहनीय भएको उनले बताइन्। नजिकै अन्य अस्पताल नहुँदा सुत्केरीले पाउने पीडा कम गर्न अस्पतालबाट सहयोग पुग्नेमा आफू आशावादी रहेको राष्ट्रपति भण्डारीले विश्वास व्यक्त गरिन्। स्तरीय स्वास्थ्य सेवा प्राप्त गर्ने नागरिकको अधिकारलाई अस्पतालले प्रत्याभूति गरेको उल्लेख गर्दै उनले सरकार, निजी क्षेत्र र दातासित सहकार्य र समन्वय गरी अघि बढ्नुपर्ने सुझाव दिइन्। पछिल्लो समय जलवायु परिवर्तनका कारण गगनचुम्बी सेता हिमाल काला पहाडमा परिणत भइरहेकोप्रति चिन्ता व्यक्त गर्दै राष्ट्रपति भण्डारीले त्यसतर्फ सचेत जरुरी रहेको बताइन्। वैज्ञानिक अध्ययन अनुसन्धानका साथै आफ्नै आँखाले पनि जलवायु परिवर्तनको असर प्रत्यक्ष रूपमा देख्न पाइएको उनको भनाइ थियो। वातावरण जोगाउन राष्ट्रिय तथा अन्तर्राष्ट्रिय पक्ष सबैले मिलेर काम गर्नुपर्नेमा उनले जोड दिइन्। राष्ट्रियसभाका सदस्य सोनाम गेल्जेन शेर्पा स्वास्थ्य सेवा सबैको मौलिक अधिकार भएको बताइन्। अबका दिनमा उपचारमा मात्र ध्यान केन्द्रित नगरी स्वास्थ्य शिक्षामा ध्यान आवश्यक भएको उनले बताइन्। नागरिकलाई बिरामी हुन नदिनु नै प्रमुख कुरा भएको उल्लेख गर्दै त्यसतर्फ सबै सचेत हुन आवश्यक भएको बताइन्। आर्थिक अवस्था कमजोर भएको गाउँपालिकामा बिरामी उपचार गर्न समस्या भएका बेला अस्पताल स्थापना हुँदा स्थानीयलाई राहत मिलेको उनले उल्लेख गरिन्। सबैभन्दा बढी फाइदा स्थानीयका साथै यहाँ घुम्न आउने पर्यटकलाई भएको उनको भनाइ थियो।"
प्रचण्डको निर्वाचन क्षेत्रमा तोकिए कमाण्डर र सहकमाण्डर,काठमाडौं: नेकपा माओवादीका अध्यक्ष पुष्पकमल दाहाल प्रचण्ड यतिबेला चुनावी प्रचार लगायतका कार्यक्रममा गोरखामा निक्कै व्यस्त छ । राजनीतिक परिवर्तनमा ठूलो भूमिका खेलेको गोरखाली भूमिबाट उम्मेदवार बन्दा खुसी लागेको बताउने प्रचण्डले जित निश्चित भएको दावी गर्दै आएका छन् । यता पार्टीले प्रचण्डको चुनावी अभियानलाई सशक्त बनाउन निर्वाचन परिचालन कमिटी नै गठन गरेको छ । प्रचण्डको निर्वाचन क्षेत्रमा सुदीप नगरकोटीको कमाण्डरमा निर्वाचन परिचालन कमिटी बनाइएको हो । नगरकोटी वाईसीएलका केन्द्रीय सचिव पनि हुन् । त्यस क्षेत्रको निर्वाचन परिचालन कमिटीको सहकमाण्डर धिरज उपरकोटी तोकिएका छन् ।
पोसाक बिनाका म्यादी खटिँदा स्थानीय सशंकित,"रौतहट : निर्वाचन आउन करिब २ साता बाँकी रहदासम्म पनि रौतहटका म्यादी प्रहरीले पोसाक पाएका छैनन्। आउँदो मंसिर ४ गते हुने प्रतिनिधिसभा र प्रदेश सभाको चुनावका लागि खटिएका म्यादी प्रहरीले औपचारिक पोसाक नपाएका हुन्। म्यादी प्रहरीको पोसाक नहुँदा उनीहरू सर्वसाधारण झै एउटा लौरो बोकेर सडकमा उभिइरहेको भेटिन्छन्। जिल्ला प्रहरी कार्यालय रौतहटका अनुसार निर्वाचन सुरक्षाका लागि रौतहट जिल्लामा २ हजार ९ सय ३९ जना म्यादी प्रहरी खटाइएको छ। शारीरिक तन्दुरुस्ती, लिखित, मौखिक लगायतका परीक्षा उतीर्ण गरेकाहरूलाई सामान्य तालिमपश्चात् असोज ३० गतेदेखि ड्युटीमा खटाइएको थियो। गत स्थानीय तहको निर्वाचनमा खटिएका म्यादी प्रहरीले भने पुरानै पोसाकमा ड्युटी गरिरहेका छन्। बाँकी म्यादी प्रहरी चप्पल लगाएर, पोसाकबिना नै चोक चौराहामा खटिएका छन्। ८१० जनाको समूहमा हातमा लौरो बोकेर टोल, चोक, बजार घुम्दा म्यादी प्रहरी हो हैन झुक्किने गरेको स्थानीय बताउँछन्। जिल्ला प्रहरी कार्यालयले छिटोभन्दा छिटो उनीहरूलाई पोसाकको व्यवस्था गर्नुपर्ने माग गर्दै आएको छ। पोसाक बिनानै ड्यूटी गर्नुपर्दा आफूहरूलाई पनि असहज हुने र धेरैले नपत्याउने गरेको एक म्यादी प्रहरीले बताए। पटक पटक पोसाकका बारेमा प्रहरी अधिकारीहरूसँग माग राख्दा भोलिभोलि भनेर टार्ने गरेको उनीहरूको गुनासो छ। प्रहरी प्रमुख वीरबहादुर बुढा मगरले केही दिनभित्रै म्यादी प्रहरीलाई पोसाकको व्यवस्था गरिने बताए।"
विदेशमा रहेका नेपालीलाई स्वदेशमै रोजगारी र लगानीको वातावरण एमालेले बनाउँछ : ईश्वर पोखरेल,"काठमाडौं : नेकपा एमालेका वरिष्ठ उपाध्यक्ष ईश्वर पोखरेलले विदेशमा नेपालीहरुले आर्जन गरेको सीपलाई नेपालमै लगाउने वातावरण एमालेले बनाउने बताएका छन्। प्रवासी नेपाली मञ्चको प्रथम अधिवेशनको बन्द सत्रमा बोल्दै वरिष्ठ उपाध्यक्ष पोखरेलले आफ्नै देशमा रोजगारी र लगानीको वातावरण बनाउन एमालेले चाहेको बताए । विदेशमा रहेका नेपालीहरुले आफूसँग भएको सीप, धन र क्षमतालाई मातृभूमिको सेवामा लगाउन चाहेकाले त्यसका लागि अनुकूलको वातावरण र नीति एमालेले बनाइरहेको उनले बताए । एमालेले घोषणापत्रमा रोजगारी र लगानीलाई विशेष प्राथमिकता दिएको उनको भनाइ छ। वरिष्ठ उपाध्यक्ष पोखरेलले प्रवासी नेपाली मञ्चलाई महाधिवेशनसम्म ल्याउनका लागि निकै संघर्ष गर्नुपरेको स्मरण गरे । संगठन हार्दा पार्टीले हार्ने र पार्टीले हार्दा संगठन हार्ने बताउँदै उनले संगठनलाई बलियो बनाउँदा मात्रै पार्टी पनि बलियो हुने धारणा राखे।"
प्रधानमन्त्री देउवा चुनावीसभालाई सम्बोधन गरेर आजै काठमाडौं फर्कने,"डडेल्धुरा : चार दिनदेखि गृहजिल्ला डडेल्धुरा एवं चुनाव क्षेत्रमा व्यस्त रहेका प्रधानमन्त्री शेरबहादुर देउवाले आज थप दुई चुनावीसभालाई सम्बोधन गर्ने कार्यक्रम छ। डडेल्धुराबाट प्रतिनिधिसभा सदस्य उम्मेदवार रहेका देउवा गत बिहीबारदेखि गृहजिल्ला डडेल्धुरामा छन्। उनले बिहीबार अमरगढी, शुक्रबार दुई वटा पालिका गन्यापधुरा र नवदुर्गा गाउँपालिकाका चुनावीसभा र शनिबार अजयमेरु गाउँपालिका भद्रपुर र भागेश्वर गाउँपालिकामा आयोजित सभालई सम्बोधन गरिसकेका छन्। प्रधानमन्त्री देउवाले आज आलिताल गाउँपालिकाको गोदाम र दिउँसो २ बजे पर्शुराम नगरपालिकाको जोगबुडामा हुने चुनावीसभालाई सम्बोधन गर्ने कार्यक्रम रहेको नेपाली कांग्रेस डडेल्धुराका सभापति भीमबहादुर साउँदले जानकारी दिए। सात वटा पालिकाका चुनावीसभा सकेर उनी आजै काठमाडौँ फर्कने कार्यक्रम रहेको डडेल्धुरा सभापति साउँदले जानकारी दिए। प्रधानमन्त्री देउवा सातै प्रदेशमा हुने आमसभाका लागि पुग्ने कार्यक्रम रहेको पनि उनका प्रमुख स्वकीय सचिव भानु देउवाले बताए।"
पुनः मतदान गर्नुपर्ने अवस्था आउन दिन्नौं : प्रमुख निर्वाचन आयुक्त थपलिया,"झापा : प्रमुख निर्वाचन आयुक्त दिनेशकुमार थपलियाले कुनै पनि मतदान केन्द्रमा पुनः मतदान गर्नुपर्ने स्थिति सृजना हुन नदिने गरि निर्वाचन सम्पन्न गराउने तयारीका साथ निर्वाचन आयोग अघि बढेको बताएका छन्। मङ्सिर ४ गते हुने प्रतिनिधिसभा र प्रदेशसभा सदस्यको निर्वाचनका सन्दर्भमा आइतबार झापाको बिर्तामोडमा निर्वाचन आयोग, नेपाल र नेपाल कानुन समाजले आयोजना गरेको निर्वाचन आचारसंहिताको प्रभावकारी कार्यान्वयन र सरोकारवालाहरूको भूमिका विषयक कार्यक्रमको उद्घाटन सत्रमा प्रमुख आयुक्त थपलियाले ठूलो प्राकृतिक विपत्तिबाहेक अन्य कारणले मतदान स्थगित हुने अवस्था नहुने बताए । उनले सुरक्षाका कारण वा राजनीतिक दलले कुनै पनि मतदातालाई प्रभाव पार्ने कुनियत राखेको खण्डमा त्यस्ता तत्व वा व्यक्तिलाई नियमसंगत कारवाही गरिने बताए । उनले सोही कारण पुनः मतदान हुन नदिने स्थिति सिर्जना गराउन आयोग जुटेको बताइ। कुनै पनि मतदाताले आफूलाई लोभलालच र धाकधम्कीका कारण मतदान गर्नबाट अफ्ठ्यारो स्थिति सृजना गरियो भन्ने गुनासो आउने वातावरण सृजना नै नहुने गरी आयोग देशभर सचेतनामूलक कार्यक्रम लिएर हिँडिरेको उनको भनाइ छ। प्रमुख आयुक्त थपलियाले निर्वाचन आचारसंहिता र निर्वाचन खर्चको पालनासहित स्वच्छ र स्वतन्त्र निर्वाचन गराइने बताउँदै उनले सामाजिक सञ्जालमार्फत हुन सक्ने मिथ्या सूचना, दुष्प्रचार र घृणाष्पद अभिव्यक्तिलाई नियमन गर्नसमेत आयोग लागि परेको बताए। निर्वाचनको स्वच्छतासँगै लोकतन्त्र र अभिव्यक्ति स्वतन्त्रताको भरपूर उपभोग गर्न सक्ने वातावरणका साथ यो निर्वाचनलाई सम्पन्न गराउन आयोग अघि बढेको उनले स्पष्ट पारे। कार्यक्रममा झापाका मुख्य निर्वाचन अधिकृत चन्द्रमणि ज्ञावाली, प्रमुख जिल्ला अधिकारी छवि रिजाल, जिल्ला प्रहरी प्रमुख विश्वमणि पोखरेल, नेपाल बार एसोसिएशनका पदाधिकारी, विभिन्न उम्मेद्वार, जिल्लास्थित राजनीतिक दलका प्रमुख तथा प्रतिनिधि र नागरिक समाजका प्रतिनिधिको उपस्थिति रहेको थियो ।"
डडेल्धुराको विकास गर्ने मै हुँ : प्रधानमन्त्री देउवा,"डडेल्धुरा : प्रधानमन्त्री शेरबहादुर देउवाले डडेल्धुराको भित्री मधेसको विकास गर्ने बताएका छन्। आइतबार परसुराम नगरपालिकाको लालढुंगामा आयोजित चुनावी सभालाई सम्बोधन गर्दै प्रधानमन्त्री देउवाले यस्तो बताएका हुन्। 'भित्री मधेश क्षेत्र डडेल्धुराको मुटु हो, यसको विकासका लागि म सधैं लागी पर्नेछु', देउवाले भने। उनले आफूले मात्रै डडेल्धुराको विकास गरेको बताए। 'यहाँको विकास गरेको मैले नै हो, मबाहेक कसले डडेल्धुराको विकास गर्छ? उनले प्रश्न गरे। देउवाले गठबन्धनको सरकार बनेपछि पाँच वर्षसम्म संसद भंग नगर्ने वाचा गरे। 'ओलीले दुईदुई पटक संसद भंग गरे, गठबन्धनलाई जिताउनुस्, गठबन्धनको सरकार पाँच वर्षसम्म भंग हुँदैन', देउवाले भने। कांग्रेसका प्रवक्ता डा प्रकाशशरण महतले मंसिर ४ गतेपछि सरकारको नेतृत्व नेपाली कांग्रेसले गर्ने र देउवा प्रधानमन्त्री हुने बताए। 'मंसिर ४ गतेपछि सरकार पनि नेपाली कांग्रेसको बन्छ, सरकारको नेतृत्व पनि शेरबहादुर देउवाले गर्नुहुन्छ', महतले भने। यसअघि सरकार र सरकारको नेतृत्व बारेमा कुनै छलफल नै नभएको बताएका महतले देउवाको कार्यक्रममा गएर भने यस्तो बताएका हुन्। आइतबार प्रधानमन्त्री देउवाले आफ्नो गृह जिल्लामा प्रचार प्रसार सकेका छन्। देउवा कार्तिक १७ गते आफ्नो निर्वाचन क्षेत्र रहेको डडेल्धुरा गएका थिए। उनले पहिलो दिन डडेल्धुरा सदरमुकामको बागबजारको आमसभा सम्बोधन गरेका थिए। १८ गते नवदुर्गा गाउँपालिकाको बेलापुर र आफ्नो गृहपालिका गन्याधुराको बडाल भन्ने स्थानमा उनले चुनावी सभा गरे। १९ गते अजयमेरु गाउँपालिकाको भद्रपुर र भागेश्वर गाउँपालिकाको रूपालमा, २० गते आलितालको गोदाम र परसुराम नगरपालिकाको लालढुंगामा चुनावी सभा सकेर देउवा धनगढी फर्किएका छन्।"
आचारसंहिता उल्लङ्घन गरेकाले काठमाडौं १६ का वडाध्यक्षलाई जरिवाना,काठमाडौं : निर्वाचन आयोगले काठमाडौं महानगरपालिका वडा नं १६ का वडाध्यक्ष मुकुन्द रिजाललाई निर्वाचन आचारसंहिता उल्लङ्घन गरेकाले पाँच हजार जरिवाना गरेको छ। वडाअध्यक्ष रिजालले आचारसंहिताविपरीत काठमाडौं क्षेत्र नं ६ मा नेपाली कांग्रेसको प्रचारप्रसारमा स्वयं संलग्न भएको पुष्टि भएपछि आयोगले जरिवाना गराउने निर्णय गरेको हो।
सीमा विवाद समाधान र लालपुर्जाको अपेक्षा अधुरै,"मकवानपुर : बकैया गाउँपालिका १ धियाँलस्थित बरबोटका ८१ वर्षीय कान्छीमाया हिमडुङले लालपूर्जा पाउने आसमा मतदान गरेको वर्षांै बित्यो। पछिल्लो समय सीमा विवादले पनि यो गाउँ समस्यामा छ। तर, प्रत्येक निर्वाचनमा नेताहरूले दिने गुलियो आश्वासन हालसम्म पूरा भएको छैन। मेरो हातले जग्गाको लालपुर्जा थापेर मर्ने धोको पूरा नहुने भयो, जति नेता आए पनि भोट दिए पनि हाम्रो दुःख कसैले बुझेन, उनले दुखेसो पोखिन्। करिब ६ दशक पुरानो यो गाउँ राज्यबाटै प्रताडित हुँदै आएको छ। तत्कालीन पञ्चायत सरकारले २०४४ सालमा बस्ती नै जलाएपछि हिमडुङ जस्तै करिब ७ सय परिवार भूमिहीन सुकुम्बासी बनेका थिए। त्यसयता उनीहरूको दुःखको दिनमा खुसी छाउन सकेको छैन। २०४४ सालमा पञ्चायत सरकारका बन मन्त्री हेमबहादुर मल्ल र त्यस समयमा मकवानपुरको यसै क्षेत्रबाट निर्वाचित राप्रपा नेपालका अध्यक्ष कमल थापाको कार्यकालमा बन क्षेत्रमा बस्ती बसेको भन्दै करिब ७ सय घर आगजनी र हात्ती लगाएर हटाइएको थियो। हाल बकैया १ नम्बर वडाको धियाँल डाँडा, माहादेव डाँडा, रजुवाई, इपिलघारी, हिलेखोलालगायत बस्ती आगलागीको दुई दशकपछि पुर्नस्थापित भएको हो, तत्कालीन धियाँल पञ्चालय प्रमुख शेरबहादुर भ्लोनले भने, तर अहिलेसम्म यहाँका स्थानीयले आफू बसेको जमिनको लालपूर्जा पाएका छैनन्। बारा र रौतहटको सीमानामा पर्ने यो गाउँमा हाल करिब पच्चिससय परिवार बसोबास गर्दै आएका छन्। लालपुर्जा नहुँदाको पीडासँगै सीमा विवादका कारण विकासमा यो ठाउँ उपेक्षामा पर्दै आएको छ। रौतहटको चन्द्रनिगाहपुर र बाराको निजगढ नगरपालिकासँग जोडिएको बकैया १ नम्बर वडामा कस्ले विकास खर्च गर्ने भन्ने विवाद छ। मकवानपुरले बस्तीको सबै क्षेत्र आफ्नो भूभागमा पर्ने दाबी गर्दै आएको छ। तर, बारा र रौतहटले धियाँलको डाँडाबाट तल्लो क्षेत्र (पानी ढला क्षेत्र) आफ्नो भागमा पर्ने भन्दै दाबी गर्दै आएको छ। हामीले तीनै तहको सरकारमा पहल गरे पनि हाम्रो कुरा सुनुवाइ भएको छैन, स्थानीय युवा प्रदीप भ्लोनले भने, सबै जिल्लाले आफ्नो क्षेत्र भनेर दाबी मात्र गर्ने तर विकासको काममा सहयोग नगर्ने समस्या छ। आफ्नो ठाउँमा मत माग्न आउने नेताहरूलाई लालपूर्जा समस्यासँगै सीमा समस्याबारे ध्यानाकर्षण गराउँदै आएको उनले बताए। यो पटक पनि आश्वासन मात्र पाइने हो कि काम पनि हुन्छ थाहा छैन, भ्लोनले दुखेसो पोखे, राज्यबाटै पीडित भएका हाम्रो गाउँ कहिलेसम्म उपेक्षामा परिरहने हो थाहा छैन। तीनै जिल्लाले यहाँको नागरिकको लागिभन्दा पनि स्थानीय स्रोतमा कसको पहुँच हुने भन्ने प्रतिस्पर्धा रहेको छ। चुरे क्षेत्रको घना जंगल, पानी र नदीजन्य पदार्थ (ढुङ्गा, गिटी, बालुवा) का लागि तीनै जिल्लाका स्थानीय तहहरूले दाबी गर्दै आएको छ। सीमा विवादबारे स्थानीय तहहरूसँग छलफलसँगै केन्द्र सरकारलाई आवश्यक विवाद समाधानका लागि पटकपटक ध्यानाकर्षण गराएको बकैया गाउँपालिकाका अध्यक्ष धर्मराज लामिछानेले बताए। लालपुर्जा वितरणका लागि जग्गा नापजाँचको प्रक्रिया अघि बढाइएको उनले बताए। बकैया गाउँपालिका २ सरस्वती भमराका प्रत्येक परिवारलाई हिउँद महिना सुरु भएपछि खानेपानीको जोहो गर्न मुस्किल हुन्छ। गाउँमा खानेपानीको स्रोत नभएपछि दुई घण्टासम्म हिँडेर खानेपानी ओसार्नुपर्ने यहाँका स्थानीयको बाध्यता छ। खानेपानी समस्याकै कारण यहाँका दर्जनौं परिवार बाराको निजगढमा बसाँई सरेका छन्। बारी बाँझै छ, सिँचाइ छैन, खाने पानीको समेत समस्या छ, स्थानीय खिलप्रसाद पुडासैनीले भने, गाउँमा पानी ल्याउन सानो योजनाले हुँदैन, ठूलो योजना ल्याउन नेताहरूले पहल गरे पनि सकेका छैनन्। स्थानीयले काउसे पानी, लामाको पधेँरो, सिङरा पधेँरो, हौतार पधेँरो, गोढेखोप पधेँरो, सिकारी पधेँेरो र बतासे पधेँरोेबाट पानी बोकर ल्याउने गरेका छन्। यहाँ खानेपानी योजना सञ्चालन गर्न कम्तीमा १ करोड रुपैयाँ बढीको योजना सञ्चालन गर्नुपर्ने बकैया १ नम्बर वडाका अध्यक्ष अशोक जिम्बाले बताए। यो गाउँमा करिब ३ सय परिवारको बसोबास छ।"
"रेशमको साख जोगाउन रञ्जिताको कसरत, कैलाली १ मा त्रिपक्षीय प्रतिस्पर्धा","टीकापुर : कैलाली निर्वाचन क्षेत्र नम्बर १ मा प्रतिनिधिसभातर्फ त्रिपक्षीय प्रतिस्पर्धा हुने भएको छ। सत्ता गठबन्धनका तर्फबाट नेपाली कांग्रेसका केन्द्रीय सदस्य तथा पूर्वमन्त्री रामजनम चौधरी, नेकपा एमालेका तर्फबाट टीकापुर नगरपालिकाका पूर्व मेयर तपेन्द्र रावल र यसै वर्षदेखि अस्तित्वमा आएको रेशम चौधरीको पार्टी नागरिक उन्मुक्तिकी अध्यक्ष रञ्जिता चौधरीबीच प्रतिस्पर्धा हुने भएको छ। कैलाली क्षेत्र नं १ अन्तर्गतका २३ वडा छन्। टीकापुर नगरपालिकाका ९ वटै वडा, भजनी नगरपालिकाका २ वडा, जानकी गाउँपालिकाका ५ वडा र जोशीपुर गाउँपालिकाका ७ गरी २३ वडा यस क्षेत्रमा पर्छन्। स्थानीय तहमा वडाध्यक्षहरूले प्राप्त गरेको मत परिणामअनुसार त्यहाँ गठबन्धनको अंकगणित बढी छ। गठबन्धनको पक्षमा २० हजार २ सय ४८ मत छ। नेपाली कांग्रेसबाट उम्मेदवार रहेका वडाध्यक्षहरूले प्राप्त गरेको मत १३ हजार ५ सय ३० र नेकपा माओवादीका वडाध्यक्षहरूले प्राप्त गरेको मत ६ हजार ७ सय १८ रहेको छ। यसमा नेकपा एकीकृत समाजवादीका वडाध्यक्षले प्राप्त गरेको मतसमेत जोडिएको छ। तर नागरिक उन्मुक्ति पार्टीका वडाध्यक्षहरूले त्यहाँ १७ हजार १ सय ९३ मत पाएका छन्। तेस्रो स्थानमा रहेको नेकपा एमालेका वडाध्यक्षको मत ९ हजार ८ सय ८२ छ। सत्ता गठबन्धन र नागरिक उन्मुक्ति पार्टीको मतान्तर ३ हजारको मात्रै छ। नागरिक उन्मुक्ति पार्टीका केन्द्रीय सदस्य रमेश विश्वकर्मा श्रेष्ठ भन्छन्, 'क्षेत्र नं १ मा हामी निकै बलिया छौं, चुनाव जित्नेमा कुनै शंका नै छैन।' विश्वकर्माले मतान्तर बढाउने क्रममा रहेको बताए। 'पार्टी एक ढिक्का भएर चुनावमा होमिएको छ, स्थानीय तहको अन्तर पनि ३ हजार त हो नी, हामी त्यो अन्तर घटाइरहेका छौं।' रेशमले २०७४ सालको प्रतिनिधिसभा सदस्य निर्वाचनमा ३४ हजार ३ सय ४१ मत प्राप्त गरेका थिए। उनीसँगै चुनावी दौडमा रहेका अन्य ११ जना उम्मेदवार सबैले २६ हजार ३ सय ५० मत पाएका थिए। रेशमका प्रतिद्वन्द्वी नेकपा एमालेका मदनकुमारी शाह (गरिमा) को १३ हजार ४ सय ६ मत र कांग्रेसकी ईश्वरी न्यौपानेको ११ हजार २ सय ३ मत आएको थियो। अरू नौ जना उम्मेदवारले हजार मत समेत कटाउन सकेका थिएनन। टीकापुर नगरपालिकामा मेयर मात्रै, जानकी, भजनी र जोशीपुरमा प्रमुख र उपप्रमुख दुवै पद जितेर हौसिएको नागरिक उन्मुक्ति प्रतिनिधिसभा र प्रदेशसभामा पनि जित्ने भन्दै हासिएको छ। उसले कुनै पनि दलसँग तालमेल गरेको छैन। स्थानीय तहको निर्वाचनका बेला सत्ता गठबन्धन र नेकपा एमाले दुवैले उन्मुक्तिसँग तालमेलका लागि हात अघि बढाएका थिए तर उसले मानेन। 'चारवटै पालिका जित्नु भनेको प्रतिनिधिसभा र प्रदेशसभा पनि जिते सरह हो,' नागरिक उन्मुक्ति पार्टीकी अध्यक्ष चौधरीले भनिन। तर रञ्जितालाई चुनाव जितेर रेशमको विरासत जोगाउन त्यती सजिलो भने छैन। त्यहाँ सत्ता गठबन्धनले थारू समुदायमा लोकप्रिय मानिएका पूर्वमन्त्री रामजनम चौधरीलाई लडाएको छ। चौधरी २०४८ सालको आमनिर्वाचनमा कैलाली२ बाट २८ वर्षको उमेरमै सांसद भएका थिए। तत्कालीन अवस्थामा कैलाली जिल्लामा ३ निर्वाचन क्षेत्र थिए। त्यसपछि पनि चौधरी २०५१, २०५६ र २०७० मा प्रत्यक्ष तथा २०६४ मा समानुपातिक तर्फबाट सांसद बने। उनी २०५४ मा सामान्य प्रशासन सहायक मन्त्री, २०५५ मा शिक्षा राज्यमन्त्री, २०५८ मा भूमिसुधार राज्यमन्त्री र २०७२ मा स्वास्थ्य मन्त्री समेत भए। राजनीतिमा चतुर खेलाडी मानिएका चौधरीले आफैले यसपाली कैलाली १ रोजेका हुन्। उनी विजय गच्छदारसँगै कांग्रेस छोडेर नेपाल लोकतान्त्रिक फोरममा गएका थिए। पछि उनी गच्छदारसँगै पुनः कांग्रेसमै फर्किए। उनी कांग्रेसको १४ औं महाधिवेशनमा अत्याधिक मत ल्याएर केन्द्रीय सदस्यमा विजयी भएका नेता हुन्। कैलाली १ झण्डै ५५ प्रतिशतभन्दा बढी थारू मतदाता रहेको क्षेत्र हो। नागरिक उन्मुक्ति पार्टीलाई रोक्न कांग्रेसले चौधरीलाई अघि सारेको हो। गठबन्धनको साथ रहेका उनी थारू समुदायमा प्रभाव राख्ने व्यक्ति हुन्। उनले जातिवादको पक्षमा लाग्ने बाहेकको थारू समुदाय आफ्नो पक्षमा रहेको दाबी गरे। 'धेरै राम्रो माहौल बन्दै गएको छ' उनले भने, 'थारू र पहाडी समुदायबीचको सद्भाव कायम राख्दै टीकापुर घटनाका राजबन्दीहरूको ससम्मान रिहाईका लागि म काम गर्नेछु। सबै समुदायले मलाई सहयोग गर्नेछन्।' गठबन्धनको साथ पाएर उम्मेदवार बनेका चौधरीलाई पराजित गर्न श्रेष्ठलाई चुनौति छ। मंसिर ४ गतेको निर्वाचनका लागि नागरिक उन्मुक्तिले टिकट वितरणमा गरेको निर्णयप्रति असन्तुष्टहरू बढ्दै गएका छन्। क्षेत्र नं १ प्रदेश (१) मा नागरिक उन्मुक्ति पार्टीका केन्द्रीय सदस्य सन्तोष कठरिया र प्रदेश (२) मा गणेश चौधरीले स्वतन्त्र उम्मेदवारी दिएका छन्। जसले गर्दा नागरिक उन्मुक्तिमा आन्तरिक किचलो बढ्दै गएको देखिन्छ। ५५ प्रतिशत थारू मत बाँडिदा त्यसको फाइदा आफूलाई हुने एमालेका तपेन्द्र रावलको दावी छ। उनी भन्छन्, 'थारू मतको विभाजन भए आफ्नो जित हुन्छ।' उनले जातीय विभाजन र गठबन्धनको मुद्दालाई अस्विकार गरेर जनताले आफ्ना पक्षमा मतदान गर्ने बताए। उनले टीकापुर नगरपालिकाको मेयरका रूपमा आफूले गरेका कामको समेत जनताले मूल्याङ्कन गर्ने बताए। 'हामीले गरेका कामहरूको समेत जनताले मूल्याकंन गरिरहेका छन्' रावलले भने। २०७२ सालको टीकापुर घटनापछि कैलाली १ को राजनीतिमा फरक मोड आएको हो। त्यहाँका थारू समुदायमा राज्य संयन्त्र आफ्नो पक्षमा नरहेको गुनासो छ। थारूहरूलाई थिचोमिचो गरिएको र त्यसको उन्मुक्तिका लागि आफूलाई जिताउन पर्छ भन्ने नाराकै कारण रेशम चौधरी २०७४ सालको निर्वाचनमा अत्यधिक मतले विजयी भएका थिए। तर उनी कारागार भएपछि, त्यो क्षेत्र जनप्रतिनिधिविहीन झैं रह्यो। चौधरी अहिले केन्द्रीय कारागारमा छन्। उनले आफैं संरक्षक बसेर नागरिक उन्मुक्ति पार्टी यसै वर्ष दर्ता गराएका हुन्। गठबन्धनका उम्मेदवार रामजनम चौधरीलाई गठबन्धनभित्रकै मत सुरक्षित गर्नुपर्ने चुनौति छ भने नागरिक उन्मुक्तिका उम्मेदवार श्रेष्ठलाई पार्टी भित्रको असन्तुष्टि व्यवस्थापन गर्नुपर्ने चुनौति छ। अझ रञ्जिता थारू नभएको कुरा पनि गठबन्धनले उचालि रहेको छ। गठबन्धनले उनी श्रेष्ठको छोरी भएको र थारू नभएको कुरा समुदायमा लगिरहेको छ।"
विष्णु पौडेलले सार्वजनिक गरे चुनावी प्रतिवद्धता पत्र,"काठमाडौं : नेकपा एमालेका उपाध्यक्ष एवं एमाले रुपन्देही क्षेत्र नम्बर २ का उम्मेद्वार विष्णु पौडेलले आफ्नो चुनावी प्रतिवद्धता पत्र सार्वजनिक गरेका छन्। उनले आइतबार बुटवलमा आयोजित रूपन्देहीलाई भौतिक एवं मानवीय विकासका दृष्टिले उदाहरणीय र अग्रणी बनाउने योजनाका साथ चुनावी प्रतिवद्धता पत्र सार्वजनिक गरेका हुन्। उनले आफूले गरेका काम र भावी योजना समेट्दै चुनावी प्रतिवद्धता पत्र सार्वजनिक गरे। सुशासन, विकास र समृद्धिको लक्ष्य प्राप्तिका लागि सरकारी कार्यालय प्रशासनिक तथा प्राविधिक कर्मचारीलाई कर्तव्यपरायण, सक्षम र परिणाममुखी बनाइने, प्रशासनिक संयन्त्रलाई भ्रष्टाचार मुक्त बनाइने प्रतिवद्धतापत्रमा उल्लेख छ। सार्वजनिक सेवा प्रवाहलाई विश्वसनीय, पारदर्शी र भरपर्दो बनाउन सबै सरकारी कार्यालयहरूमा विद्युतीय सुशासन प्रणाली कार्यान्वयन गरिने पौडेलले बताए। विकास प्रक्रियामा स्थानीय जनताको सहभागितालाई महत्व दिइने तथा सरकार, निजी क्षेत्र, सहकारी क्षेत्र एवं सामुदायिक क्षेत्रको साझेदारी र सहकार्यलाई प्रवर्द्धन गर्न आवश्यक कानुनी, संस्थागत एवं प्रक्रियागत व्यवस्था मिलाइने उनले बताए। पौडेलले विगतमा रूपन्देहीलाई विकासका दृष्टिले देशकै नमुना बनाउने उद्देश्यका साथ भौतिक पूर्वाधार र मानवीय विकासका क्षेत्रमा महत्वपूर्ण काम अघि बढाएको दावी गरे। गौतमबुद्ध विमानस्थल, बुटवलबेलहिया छ लेन सडक, भुमहीपरासीभैरहवालुम्बिनीतिलौराकोट सडक, तिनाउ र दानव नदीमा दर्जन बढी डबल लेनका मोटरेबल पुलहरू, बुटवलस्थित अन्तर्राष्ट्रिय सम्मेलन केन्द्र आफ्नै पहलमा निर्माण भएको उनले दावी गरे। सम्पन्न भएका आयोजनाहरूको प्रभावकारी व्यवस्थापन गर्ने, निर्माणाधीन आयोजनाहरू सम्पन्न गर्ने र तयारी अवस्थामा रहेका आयोजनाहरू सुरु तथा सम्पन्न गर्ने जिम्मेवारी आएको उनले बताए। त्यस्तै यस्तै बृहत् लुम्बिनी क्षेत्रअन्तर्गतका सहरहरूलाई उच्चस्तरीय एवम् आधुनिक सडक सञ्जालबाट जोडिने र सुविधायुक्त सार्वजनिक यातायात सञ्चालन गर्ने पनि पौडेलको प्रतिवद्धता पत्रमा उल्लेख छ।"
मतदातामा भ्रम छर्दै उम्मेदवार,"हेटौंडा : मकवानपुरमा निर्वाचनको प्रचारका क्रममा 'हाम्रो नेपाली पार्टी' का उम्मेदवारहरूबाट मतदातालाई भ्रम सिर्जना हुने गतिविधि भइरहेको पाइएको छ। निर्वाचन आयोगमा १८८ नम्बरमा दर्ता रहेको सो पार्टीका उम्मेदवारहरूले आफूहरू राजनीतिक दलको नभई स्वतन्त्र उम्मेदवार रहेको भन्दै मतदातालाई भ्रम सिर्जना हुने गरी प्रचार गरिरहेका छन्। मकवानपुर प्रतिनिधि सभा क्षेत्र नम्बर१ का उम्मेदवार दिपेन्द्रचन्द ठकुरी, सोही क्षेत्रको प्रदेशसभा (क) का उम्मेदवार किशोर राना र प्रदेशसभा (ख) का उम्मेदवार किशोर अर्यालले घरदैलो अभियानदेखि विभिन्न चुनावी कार्यक्रम र सामाजिक सञ्जालहरूमा समेत स्वतन्त्र 'लौरो अभियान' का उम्मेदवार हौँ भन्दै प्रचार गरिरहेको पाइएको छ। दलको उम्मेदवार बनेर किन स्वतन्त्र भनी प्रचारप्रसार गरेको भन्दै निर्वाचन आयोगको केन्द्रीय कार्यालयले शनिबार सो दलका अध्यक्ष अनन्तराज घिमिरेलाई स्पष्टिकरणसमेत सोधेको थियो। आयोगले आचारसंहिता उल्लंघन गरेकाले जरिवाना किन नगर्नुपर्ने भन्दै २४ घण्टे स्पष्टिकरण सोधेको हो। मकवानपुरका मुख्य निर्वाचन अधिकृत ऋषिराम निरौलाले उम्मेदवारहरूले मतदातालाई उम्मेदवारीको विषयमा स्पष्ट जानकारी गराउनुपर्ने बताए। उम्मेदवारले मतदातालाई भ्रम सिर्जना गर्नु निर्वाचन आचारसंहिता विपरित हुने उनको भनाई छ। उनले अन्नपूर्ण पोस्टसँग भने, हामीलाई गुनासो आइरहेको छ, कुनै उजुरी परेमा वा अनुगमन गर्दा त्यस्तो फेला परेमा हामी कानून बमोजिम कारवाही गर्छौँ। यस विषयमा सो दलका मकवानपुर प्रतिनिधिसभा क्षेत्र नम्बर१ प्रदेशसभा (ख) का उम्मेदवार किशोर अर्यालले आफूहरूले प्रचार सामग्री बनाउँदा दलको नाम छुट्न गएको प्रतिक्रिया दिए। 'हामीले प्रचारप्रसारका लागि थुप्रै सामग्री बनाएका छौँ, कुनै कुनैमा राजनीतिक दलको नाम छुट्न गएको हो। हामी 'हाम्रो नेपाली पार्टीकै उम्मेदवार हौँ,' उनले भने।"
हाम्रो नेपाली पार्टीले ल्यायो चुनावी प्रतिवद्धता,काठमाडौंः हाम्रो नेपाली पार्टीले चुनावी प्रतिवद्धता सार्वजनिक गरेको छ । काठमाडौंमा एक कार्यक्रमको आयोजना गरी आगामी मंसिर ४ मा हुने निर्वाचनका लागि प्रतिवद्धता पत्र सार्वजनिक गरेको हो । पार्टी प्रवक्ता रोहन कार्कीले देशलाई समृद्ध बनाउन र युवाका आकांक्षा पुरा गर्न लौरो अभियान जन्मिएको बताए । उनले ठूला दलहरुले अहिले घोषणापत्र होइन माफीपत्र ल्याउनुपर्ने बताए ।
जहाँ चुनाव आउँदा मात्र पुग्छन् नेता,"झापा : झापा प्रहरीमा एउटा कहावत छ, कुनै प्रहरीलाई कारबाही स्वरूप दुःख र कष्ट दिनुपर्यो भने जिल्लाकै विकट गाउँ पिन्डलबारी पठाइन्छ। हुन पनि हो, त्यहाँ कुनै पनि प्रहरी जान मान्दैनन् भनी स्वयम प्रहरी कर्मचारीहरू बताउँछन्। झापा निर्वाचन क्षेत्र नम्बर ३ अन्तर्गत साबिक घेरावारी गाविस५ हाल कचनकवल गाउँपालिका१ स्थित पिन्डलबारी गाउँवासीको समस्या अहिले पनि ज्यूँका त्यूँ नै छ। पिन्डलबारी गाउँलाई पश्चिम र दक्षिणतर्फ सीमा पिलर १२८ र पूर्वपट्टी बिरिङ नदीले घेरेको छ। पिन्डलबारीका गाउँले दशकौंदेखि भोग्दै आएको दुःख र पीडादायी दीर्घकालीन समस्याका बारेमा कुनै पनि राजनीतिक दल नेतृत्वको सरकारले सम्बोधन गर्न नसकेको उनीहरूको गुनासो छ। आदिवासी र मधेसी समुदायको बाहुल्यता रहेको पिन्डलबारीमा १४७ घरधुरी छन्। आसन्न प्रतिनिधिसभा तथा प्रदेशसभा निर्वाचन नजिकिएसँगै पिन्डलबारीमा फेरी नेता तथा कार्यकर्ता धाउन थालिसकेका छन्। गाउँमा यो गरिदिने, त्यो गरिदिने भन्दै उम्मेदवारहरूले विभिन्न योजना लिएर गाउँवासीसँग भोट माग्छन्। तर, यहाँबाट जितेर गएपछि नेताहरू गाउँलाई फर्किएर पनि हेर्दैनन्। चुनावको बेला गाउँ छिर्ने उम्मेदवार तथा नेताले विभिन्न आश्वासन देखाएर गाउँवासीसँग भोट माग्छन् र पछि जितेर गएपछि गाउँमा विकास नगर्ने परिपाटीको अझै अन्त्य नभएको स्थानीय युवती कौशिल्या राजवंशीले गुनासो पोखिन्। भोट माग्ने बेलामा यसो गरिदिन्छु, त्यसो गरिदिन्छु मात्रै भन्छन्, एउटा झोलुंगे पुल त बनाउन सकेनन्, उनले थपिन्। नदी तटबन्ध गरिदिने, सिंचाइमा सुविधा दिने, पिच बाटो बनाइदिने, कक्षा १० सम्म पठनपाठनको व्यवस्था मिलाइदिने, पुल बनाइदिने जस्ता आश्वासन मात्र नेताहरूले अहिले बाँड्ने गरेको स्थानीय भुटिया राजवंशीले बताए। गाउँमा केही नयाँ योजना आयो भने प्रतिनिधिसभा सदस्य उम्मेदवार बनेका राप्रपाका अध्यक्ष राजेन्द्रप्रसाद लिङदेन र नेपाली कांग्रेसका नेता कृष्णप्रसाद सिटौला दुवै जना मैले गरेँ भन्दै जस मात्र लिन खोज्छन्, कसले गर्दा योजना आएको गाउँवासी नै अलमल्लमा पर्छन्, उनले भने। त्यस्तै विश्वनाथ गिरीले भने, अहिलेसम्म गाउँमा एउटा ठूलो योजना भनेकै बिजुली आयो, अरू समस्या अझै पूरा भएका छैनन्। जितेर गएपछि गाउँवासीले नेताको अनुहार हेर्न सहरतिर वा गाउँपालिका कार्यालयतर्फ धाउनुपर्छ । गत असारमा बिरिङ नदीमा आएको बाढीले धार परिवर्तन गरी स्थानीयको खेतीयोग्य जमिन मरुभूमि बनाइदिएको छ। घेरावारीबाट पिन्डलबारी जानुपर्यो भने ३ वटा खोला तर्नुपर्ने बाध्यता छ। हाल विरीङ नदीमा बन्दै गरेको झोलुंगे पुलदेखि करिब ३०० मिटर दक्षिण तर्फबाट पानी बग्दैछ। निर्माणाधीन झोलुंगे पुल नजिकैको नदीमा पानी नै छैन। नदीको पानी गाउँनजिकै भएर बग्न थालेकोले ठूलो समस्या देखा परेको स्थानीय प्रेमलाल राजवंशीले बताए। नदीलाई डोजर लगाएर पहिलेकै स्थानमा सार्नु पर्यो, त्यसपछि नदीको दुवैतर्फ ढुंगको लामो तटबन्ध लगाएर गाउँलाई डुबानबाट बचाउनु पर्यो, उनले भने। न त गाउँमा सुविधा सम्पन्न कुनै बाटोघाटो छ, न त पक्की पुल नै, स्थानीय मासुलाल राजवंशीले भने, गाउँवासी बर्खायाममा कष्टपूर्ण जीवन बिताउन बाध्य छन्। बर्खा सुरु भएपछि औषधि उपचार, सरकारी सेवा वा अन्य काम विशेषले गाउँबाहिर जानुपर्यो भने नदीमा जोखिमपूर्ण यात्रा गर्नुपर्ने हुन्छ। कतै जानुपर्यो भने भारतीय बाटो वा नदी तर्न प्लास्टिकको ड्रम र बाँसले बनाएको डुंगा चढेर ओहोरदोहोर गर्नुपर्ने स्थानीयको बाध्यता पनि छ, उनले भने, हिउँदमा बाँसेपुलको सहारा लिनुपर्छ। डुंगा र बाँसेपुल चढ्दा गाउँवासीले पैसा पनि तिर्नुपर्ने उनको भनाइ छ। चुनावी नारा रहेको झोलुंगे पुल अझै बनेन उम्मेदवारले पिन्डलबारीका जनतासँग भोट माग्ने मुख्य चुनावी नाराका रुपमा राखिएको बिरिङको झोलुंगे पुल निर्माण कार्य लामो समयदेखि अलपत्र छ। पूर्वसांसद तथा नेपाली कांग्रेसका नेता कृष्णप्रसाद सिटौलाले पिन्डलबारी गाउँ जोड्ने बिरिङ नदीमा २०७२ सालमा झोलुंगे पुलको शिलान्यास गरेको गाउँवासी बताउँछन्। उनको पालामा त्यो झोलुंगे पुल बनेन। त्यसपछि राप्रपाका अध्यक्ष राजेन्द्रप्रसाद लिङदेनले झापा ३ बाट प्रतिनिधिसभा सदस्यको चुनाव जितेपछि फेरि विरीङमा झोलुंगे पुल बनाउने योजना अघि सारेका थिए। संघीय सरकारको बजेटमार्फत बन्ने झोलुंगे पुलको ठेक्का लागेपछि २०७७ साल फागुनमा तत्कालीन संघीय सांसद लिङदेन, राप्रपाबाट निर्वाचित स्थानीय जनप्रतिनिधि, कर्मचारी, निर्माण कम्पनीसहितको टोलीले पुल बनाउने ठाउँको पहिचान गरे। सिटौलाले शिलान्यास गरेको ठाउँभन्दा अलि पर सारेर उनीहरूले पुल बनाउने पोन्इटको पहिचान गरियो। दोस्रोपटक सांसद लिङदेनले पुलको शिलान्यास गरे। एउटै पुलको दुईपटक शिलान्यास भएपछि त्यसबेला चर्को आलोचनासमेत भयो। संघीय मामिला तथा सामान्य प्रशासन मन्त्रालय, स्थानीय पूर्वाधार विभागको स्थानीय पुल शाखाले सो नदीमा झोलुंगे पुलको ठेक्का निकालेको हो। सो पुलको ठेक्का बीएलटी निर्माण कम्पनीले लिएको हो। २ करोड लागत बढीमा दुई वर्षभित्र पुल बनाउने सम्झौता गरेको निर्माण कम्पनीले एउटा पिलर खडा गरी अहिले त्यत्तिकै छाडेको छ। पुल निर्माण स्थलमा न त कुनै इस्टिमेटसहितको बोर्ड राखिएको छ, न त निर्माण सामग्री नै। नागरिकता नहुँदा मतदानबाट वञ्चित सरकारले जन्मको आधारमा नागरिकता प्राप्त गरेका सन्तानलाई वंशजको नागरिकता दिने विधेयक रोकिएपछि पिन्डलबारीका अधिकांश परिवार मतदान गर्नबाट वञ्चित हुनु स्थानीय शंकर गिरीले बताए। परिवारमा श्रीमती, छोराछोरीको नागरिकता बनेको नै छैन, मेरो जन्मसिद्धको नागरिकता छ, पाँच जनाको परिवारमा म मात्र एकल मतदाता हुँ, गिरीले भने। यहाँ बसोबास गरेको तीन दशक बढी भइसक्यो। अहिलेसम्म मैले मात्र मतदान गरिरहेको छु, परिवारको नागरिकता नबन्दा उनीहरू मतदान गर्नबाट वञ्चित हुनुपर्यो, उनले भने। न त नागरिकता बन्यो, न त मतदाता कार्ड नै बन्यो, शंकरकी श्रीमती श्मायवती गिरीले भनिन्, यस गाउँमा ५० बढी परिवारसँग जन्मसिद्धको नागरिकता छ, उनीहरूका सन्तानले अहिलेसम्म नागरिकता नै पाएका छैनन्। चुनावमा जितेर जाने, तर यहाँका जनतालाई नागरिकता नदिने नेतालाई अब हामीले मतदान नै बहिस्कार गर्नुपर्ने अवस्था सिर्जना भएको उनले आक्रोश पोखिन्। छोराछोरीको नागरिकता नहुँदा नेपाल सरकारले दिने कुनै सेवा सुविधा पाउन नसकेको उनको भनाइ छ।"
किन हुन्छ मत बदर ?,"काठमाडौं : २०४८ सालको आमनिर्वाचनमा ७२ लाख ९१ हजार ०८४ मत खस्दा ४४ प्रतिशत बदर भएको थियो। अढाई दशकपछि २०७४ मा भएको प्रतिनिधि र प्रदेशसभा निर्वाचनमा बदर मत झनै बढ्यो। आयोगका अनुसार ०७४ को निर्वाचनमा ५१७ प्रतिशत मत बदर भएको थियो। जबकी, आयोगले हरेक निर्वाचन बेला मतदाता शिक्षा कार्यक्रम सञ्चालन गर्छ। यसकै लागि करोडौं रकम यसमा खर्च गर्छ। तर, बदर मतको रेसियोले आयोगको मतदाता शिक्षा कार्यक्रम कर्मकाण्डी मात्रै भएको जानकारहरू बताउँछन्। मंसिर ४ मा हुन लागेको प्रतिनिधि र प्रदेशसभाको निर्वाचनमा पनि मत बदरको पुरानै रोग बल्झिने खतरा छ। आयोगले बदर मतको संख्या १ प्रतिशतमा झार्ने दाबी गरेको छ। मतपत्र बदर हुँदा हार्ने उम्मेदवारले जित्ने र जित्ने उम्मेदवारले हार्ने चुनाव गराउने निर्वाचन आयोगको भूमिकामाथि पूर्वनिर्वाचन आयुक्त डा वीरेन्द्रप्रसाद मि श्रले प्रश्न उठाएका छन्। प्रत्यक्ष निर्वाचनतर्फ एक भोटले जित हार हुन्छ। तर, यहाँ पाँचपाँच प्रतिशत मत बदर हुने गरेको छ। यति ठूलो संख्यामा बदर मत ल्याउने चुनावको के अर्थ रह्यो, उनले भने, असललाई हराउने र खराबलाई जिताने चुनावले देशको कल्याण कसरी हुन्छ। निर्वाचन आयोगले मतदाता शिक्षामा गरिरहेको लापरबाहीले बदर मत बढेको उनले उल्लेख गरे। जुन अक्षमय गलती हो, उनले भने। बदर मतको संख्या नबढेको आयोगका प्रवक्ता शालिग्राम शर्मा पौड्याल दाबी गर्छन्। स्थानीय तहको निर्वाचनमा पूर्ण बदर मतको प्रतिशत ३ प्रतिशत भन्दा तल नै रहेको उनले बताए। वैशाख ३० मा निर्वाचन खर्च कटौतीका नाममा मतदाता शिक्षाका लागि घरदैलो अभियान सञ्चालन गरिएको थिएन। मंसिर ४ गते हुने प्रदेशसभा र प्रतिनिधिसभाका लागि आयोगले फेरि घरदैलोमार्फत मतदाता शिक्षा सञ्चालन गर्न लागेको छ। लाखौंको संख्यामा मत बदर हुँदै आए पनि न आयोग गम्भीर देखिन्छन् न त सरकार नै। बरु निर्वाचनमा सरकारले गर्दै आएको लगानी बालुवामा पानी खन्याए जस्तै भइरहेको छ। आयोगले सञ्चालन गरेको मतदाता शिक्षा कार्यक्रम नाम मात्रैको भएको भन्दै आलोचना हुँदै आएको छ। आयोग निर्वाचन सामग्री व्यवस्थानमा जति ध्यान दिन्छ मतदाता शिक्षा चुक्दै आएको बदर मतको प्रतिशत बढ्दै गएकाले देखिन्छ। निर्वाचन आयोग, उम्मेदवार, राजनीतिक दल मतदाता शिक्षामा उदासीन छन्। जसका कारण बदर मतको ग्राफ उकालो चढेको हो। निर्वाचनका लागि मतदाता मुख्य पक्ष हो। सचेत मतदाताले मात्रै निर्वाचनलाई स्वच्छ, निष्पक्ष र विश्वासिलो बनाउन सक्छ। तर, मतदातालाई मतदान गर्ने तरिका बारे राम्रो जानकारी नभएको खण्डमा बदर मतको संख्यालाई बढाउन सक्ने आयोगका सहप्रवक्ता सूर्यप्रसाद अर्यालले बताउँछन्। मतपत्रको भनेको ठाउँमा स्वस्तिक छापा लगाउनु, एक पटक छाप लगाउनु पर्नेमा पटकपटक लगाउनु, स्वस्तिक छाप कोठाभित्र नलाउनु र स्वस्तिक छापको साटो ल्याप्चे लगाउनु जस्ता कारणले मत बदर भएको देखिन्छन्, निर्वाचन शिक्षा शाखाका प्रमुख समेत रहेका उनले भने। मतपत्रको ढाँचा जटिल हुनु मतदान प्रक्रियाबारे मतदाताको चेतना कमी हुनु र त्यसमाथि मतपत्रको ढाँचा जटिल भइदिँदा मत बदरको संख्या बढाउँदै आएको छ। वैशाख ३० मा सम्पन्न स्थानीय तह निर्वाचनमा मतपत्र ठूलो भएका कारण चुनाव चिह्न खोजेर मतदान गर्न मतदातालाई निकै कठिन भयो। जसका कारण १२ प्रतिशत आंशिक र ३ प्रतिशत पूर्णरूपमा मत बदर भएको आयोगको तथ्यांकले देखाएको छ। अलमलाउने मतदान पक्रिया हुनु जटिल मतदान प्रक्रियाले गर्दा पनि मतदाताहरू मतदान स्थलमा अलमलमा पर्ने गर्छ। मंसिर ४ गते हुने प्रदेशसभा तथा प्रतिनिधिसभाको निर्वाचनमा चार वटा मतपत्रमा चार पटक स्वस्तिक छाप लगाउनुपर्छ। अलगअलग बाक्समा खसाल्नुपर्ने हुन्छ। सोझासिधा मतदाताहरू अलमल पर्ने हुन कि हालेको मत बिग्रिने हो कि भन्ने डर त्यतिकै छ। मतपत्रका बारेमा मतदातालाई जानकारी नहुँदा मतपत्र बदरको संख्या बढ्ने पूर्वआयुक्त मिश्रले बताए। गुणस्तरीय मतदान सामग्री नहुनुमतपत्रको कागज गुणस्तरियहीन, मसिको क्वालिटीकमजोर र स्वस्तिक छापको गुणस्तर नहुँदा पनि मतबदर हुने सम्भावना रहन्छ। आयोगका सहप्रवक्ता अर्याल भन्छन्, स्वस्तिक छाप गोलो अनि ब्यालेन्स मिलेको छ भने मतपत्रमा राम्रोसँग मत संकेत हुन्छ। उबरखावर भयो भने राम्रोसँग मतपत्रमा मतसंकेत नहुँदा त्यस्तो मत बदर हुन्छ। स्वस्तिक छापमा लगाउने मसी पनि गुणस्तरहीन भयो भने मतपत्र बदर हुन सक्ने सम्भावना रहन्छ। पातलो मसी भयो भने सुक्दैन। मतपत्रमा मसी लगतपतिन्छ, उनले भने, अर्को कुरो मतपत्र पनि मसी सोस्ने खालको हुनुपर्छ। मतलाई व्याख्या गर्ने शैलीको कमीमतदाताले संकेत गरेको मतलाई बिग्रार्ने गरी गणकले व्याख्या गर्दा मतबदरको संख्या बढेको हुनसक्ने निर्वाचन आयोगको अनुमान छ। मत गणनास्थलमा खटिने कर्मचारी र राजनीतिक दलका प्रतिनिधिहरूमा मतको सकारात्मक व्याख्या गर्ने प्रवृत्तिमा कमीले बदर मत बढाउनुको अर्को कारण छ। मतदाताले संकेत गरेको मतलाई कसैले बदर गर्नेतिर जोड दिने, कसैले सदर गर्ने तिर जोड दिने। यसले पनि यसले पनि बदर मतको संख्या बढाउँछ, सहप्रवक्ता अर्यालले भने, समान्य अवस्थामा गणना गर्दा सदर हुने मत पनि राजनीतिक दलका प्रतिनिधिहरू विवाद गर्दा त्यो मत बदर कायाम भइरहेको हुन्छ। मतदातालेदिएको मतबारे सकारात्मक व्याख्या गर्ने पर्नेमा उनले जोड दिए। बदरमतको संख्या १ प्रतिशत तल घटाउँछौ आगामी प्रदेशसभा र प्रतिनिधिसभाको निर्वाचनमा १ प्रतिशतभन्दा तल बदर मत संख्या ल्याउने गरी काम भइरहेको आयोगका प्रवक्ता पौड्यालले बताए। त्यसका लागि जोडतोडले मतदाता शिक्षाका कामहरू भइरहेको छ। डिजिटल प्लेटफमलाई हामी बढीभन्दा बढी प्रयोग गरेका छौं, उनले भने, कात्तिक १८ गतेदेखि मतदाता शिक्षाका लागि घरदैलो कार्यक्रम सञ्चालन हुन्छ। स्थानीय तह मात्र वडास्तरमा स्वास्थ्य स्वयमसेवीकालाई मतदाता शिक्षा कार्यकर्ताका रूपमा नियुक्ति गरिएको छ। यसले बदर मतको संख्यामा कमी ल्याउने उनले बताए। आगामी निर्वाचनका लागि आयोगले १ करोड ७९ लाख ८८ हजार ५ सय ७० मतदाताको नामावली सार्वजनिक गरिसकेको छ। आयोगले सञ्चालन गर्ने मतदाता शिक्षा कतिको प्रभावकारी हुन्छ ? त्यो हेर्नका लागि मंसिर ४ पछिको मतगणनाको नतिजा कुर्नुपर्ने हुन्छ। कुन निर्वाचनमा कति मत बदर भए ?"
एमाले नेता जिसीको निधन,प्यूठान: नेकपा एमाले लुम्विनी प्रदेश कमिटी सदस्य एवं प्यूठान प्रदेशसभा समन्वय कमिटी २ का इन्चार्ज बुद्धबहादुर जिसीको निधन भएको छ । क्यान्सर रोगबाट थलिएका जिसीको शनिबार दिउँसो उपचारको क्रममा काठमाडौंमा निधन भएको परिवारले जनाएका छन् । उनको काठमाण्डौँस्थित मनमोहन सेन्टर महाराजगन्जमा उपचार भइरहेको थियो । मल्लरानी गाउँपालिका २ सिउँते स्थायी घर भएका जिसी लामो समयदेखि सदरमुकाम खलंगामा बस्दै आएका थिए । जिल्लामा शालिन र इमान्दार नेताको रुपमा उनको छबी थियो । २०४८ सालमा प्यूठान निर्वाचन क्षेत्र नम्वर १ बाट साझा बाम उम्मेदवार रहेका जिसी नेपालको कम्यूनिस्ट आन्दोलनमा सक्रिय योद्धाको रुपमा चिनिन्छन् ।
"निर्वाचन क्षेत्रमा मत माग्न व्यस्त झलनाथ खनाल, यस्ता छन् प्रतिबद्धता","इलाम : नेकपा एकीकृत समाजवादीका नेता झलनाथ खनालले मतदाता माझ सडकदेखि सञ्चारसम्मका सत्र प्रतिवद्धता व्यक्त गर्ने गरेका छन्। उनी अहिले गाउँमा छन्। कार्यक्रमहरुमा निक्कै फुर्तिला भएर सहभागी हुन्छन्। जनताको गुनासो आफैँ नोट गर्दछन्। आफ्ना सहयोगी मार्फत आफ्नो अपील वितरण गर्न लगाउँछन्। खनालको अपीलमा अहिलेसम्म नेपाल सरकारले गरेका विकास निर्माणका कामको फेहरिस्त छ। त्यही पुस्तिकाको अन्त्यमा अब गर्ने १७ वटा कामको सूची पनि राखेका छन्। खनाल मन्तव्यमै जोडेर आफ्नो अपील अध्ययन गरिदिन अनुरोध गर्दछन्। खनालको अपीलमा सङ्घीय र प्रदेश निर्वाचन क्षेत्रका सबै पालिका, वार्ड र गाउँहरूमा कालोपत्रे पक्की सडक सञ्जाल विकास गरिने उल्लेख छ। उनले सीमा मार्ग निर्माणको प्रक्रियालाई प्राथमिकता साथ अगाडि बढाउने उल्लेख गरेका छन्। उनले प्रस्तावित चक्रपथलाई निर्वाचन क्षेत्रभर व्यवस्थित गर्ने गरी निर्माण कार्य अगाडि बढाउने बताएका छन्। उनले निर्वाचन क्षेत्रमा उत्पादित फलफूल, अन्न, मासुजन्य पदार्थ तथा दूधजन्य पदार्थको व्यवस्थापनको लागि कोल्ड स्टोरहरूको स्थापना गरिने प्रतिवद्धता जनाएका छन्। उनले भनेका छन्, यो क्षेत्रका पर्यटकीय स्थलहरू पाथिभरा, कन्याम, श्रीअन्तु, माइपोखरी, सन्दकपुर लगायतका सबै पर्यटकीय क्षेत्रलाई अत्याधुनिक व्यवस्थापनका साथ अझ सुन्दर, आकर्षक र लाभकारी बनाइनेछ साथै, यी पर्यटकीय स्थानहरुमा भएका होमस्टेहरुलाई अझ प्रभावकारी बनाउन पहल गरिनेछ। उनले शिक्षालाई निशुल्क बनाउँदै लगिने बताएका छन्। 'उच्च शिक्षा प्राप्तिको केन्द्रसमेत बनाउने उद्देश्यले यो क्षेत्रलाई अघि बढाइनेछ। सबैलाई शिक्षाको ग्यारेण्टी हाम्रो उद्देश्य हुनेछ, खनालले भने। उनले चियाको विकासलाई विशेष ध्यान दिइने उल्लेख गरेका छन्। उनले भने, 'चिया उत्पादनहरूलाई न्यूनतम समर्थन मूल्यको व्यवस्थापन गर्ने, चियाको स्थिर बजार खोज्ने, बजार विविधीकरण गर्ने र चिया र उद्योगलाई नेपालको राष्ट्रिय उद्योगका रूपमा संरक्षण र विकास गर्ने कुरालाई प्राथमिकताका साथ अघि बढाइनेछ, स्थानीय तहले विगत पाँच वर्षमा गरेका विकास र निर्माणका कामलाई समीक्षा गर्दै स्थानीय तहलाई अझ बढी अधिकार र बजेट दिलाउने कुरामा पहल गरिनेछ। उनले बिजुलीको ग्रिडलाइनलाई सबै पालिका, वडाहरू र गाउँहरूसम्म पुग्ने गरी विस्तार गरी प्रत्येक परिवारमा बिजुली पुन्याइने प्रतिवद्धतामा उल्लेख गरेका छन्। खनालले सबै पालिकाहरू, वार्डहरू, विद्यालयहरू र अन्य महत्वपूर्ण सार्वजनिक संस्थाहरूलाई समेत अब प्रविधिमैत्री बनाइने उल्लेख गरेका छन्। ३१ वर्ष सूर्य चिन्हमा मत मागेका खनालले यसपटक भने आफ्ना लागि कलममा मत माग्दै छन्। क्षेत्र न १ (२) को कार्यक्रममा व्यस्त खनाल गठबन्धनका तर्फबाट प्रदेश सांसदका उम्मेद्वार नेपाली कांग्रेसका युवा नेता समशेर राईलाई रुख चिन्हमा मतदान गर्न आव्हान गर्दछन्। उनले अपीलमै एमालेसँग गुनासो गरेका छन्, राजावादीहरूलाई सूर्य चिन्हमा टिकट दिने तर समाजवादका निम्ति लडने देशभक्त योद्धाहरुलाई पार्टीबाट निष्काशन गर्ने काम गर्दैछ। तसर्थ, त्यो गुटले आज सूर्य चिन्हकै बदनाम गरिरहेको छ।"
चुनावको मुखमा संविधानलाई दोष,"काठमाडौं : माओवादी केन्द्रले गत सोमबार चुनावी घोषणापत्र सार्वजनिक गर्यो। जसमा संविधानले अंगिकार गरेको सुधारिएको संसदीय प्रणाली र मिश्रित निर्वाचन प्रणालीमाथि दोष देखाइएको छ। राजनीतिक स्थिरता र विकासका लागि प्रत्यक्ष निर्वाचित कार्यकारी राष्ट्रपतीय शासन प्रणाली र पूर्णसमानुपातिक निर्वाचन प्रणाली हुनुपर्ने माओवादीको धारणा छ। यसका लागि संविधान संशोधन हुनुपर्ने माओवादीले चुनावी घोषणापत्रमा उल्लेख गरेको छ। जसपा नेपालले पनि माओवादीले भने जस्तै शासकीय स्वरूप र निर्वाचन प्रणालीमा जाने चुनावी प्रतिबद्धता गरेको छ। हालको संसदीय शासन प्रणाली र निर्वाचन प्रणालीले राजनीतिक स्थिरता र विकास नदिने जसपा अध्यक्ष उपेन्द्र यादवको भनाइ छ। त्यसैले संविधान संशोधन गर्नुको विकल्प नभएको यादवको तर्क छ। संसदीय शासन प्रणालीको पक्षपाती कांग्रेसले पनि घुमाउरो पाराले संविधान संशोधनको विषय घोषणापत्रमा समेटेको छ। संविधानलाई जनताको भावना र राजनीतिक शक्ति सन्तुलनअनुसार संशोधन र परिमार्जन गरी समृद्ध र प्रगतिशील दस्तावेजको रूपमा रूपान्तरण गर्न वचनबद्ध छ, कांग्रेसको घोषणापत्रमा छ। संविधानविद् डा चन्द्रकान्त ज्ञवाली जनतालाई झुक्याउन दलहरूले घोषणापत्रमा संशोधनको विषय उठाएको तर्क गर्छन्। संविधान कार्यान्वयनको विषयले घोषणापत्रमा जोडदार रूपमा स्थान पाउनुपर्नेमा शासकीय स्वरूप र निर्वाचन प्रणाली परिवर्तन गर्ने विषयले छक्क बनाएको छ, ज्ञवाली भन्छन्, एउटा निर्वाचनमा अभ्यास नगरी संशोधनको कुरा गर्नु जनता झुक्याउने अभिप्राय बाहेकको केही होइन। दलहरू संविधान कार्यान्वयन गर्ने लाग्नुपर्ने उनको भनाइ छ। १२ निर्वाचनमा अभ्यास नै नगरी संविधान संशोधनको कुरा गर्नु जनता प्रतिको गैरजिम्मेदवारपना हो, ज्ञवालीले प्रतिप्रश्न गरे, यो संविधान निर्माणमा माओवादीको पनि सहमति थियो। केके कारणले यति चाँडै शासकीय स्वरूप र निर्वाचन प्रणाली संशोधन गर्नुपर्ने उसले देख्यो ? स्पष्ट कारण र आधार पुस्टयाइँ गर्नुपर्दैन ? जनतालाई यसरी अलमल्याउन पाइन्छ ? दोस्रो संविधानसभाको ९० प्रतिशत बढी सभासदद्वारा जारी संविधानको एक दशक नपुग्दै यसले अंगिकार गरेको शासकीय स्वरूप र निर्वाचन प्रणालीमाथि दलहरूले दोष थोपर्न थालेका छन्। आफ्नो नेतृत्वमा सरकार बने संविधान संशोधन गर्ने विषयलाई चुनावी नारा बनाएका छन्। संविधानसभा बनेको संविधानले पनि राजनीतिक स्थिरता नदिएको र विकास निर्माणले गति नलिएको माओवादी लगायतका पार्टीहरूको तर्क छ। चुनावको मुखमा माओवादी र जसपाले अन्तरवस्तु तोकेरै संशोधनको विषय उठान गरेका छन्। एमालेले भने लोकतन्त्रका आधारभूत मूल्य र मान्यताका दृष्टिकोणबाट संविधान उन्नत रहेको भन्दै कार्यान्वयनमा जोड दिएको छ। राम्रो संविधान बनाएर मात्र पुग्दैन, त्यसलाई संविधानको मूल्य र मान्यताअनुरूप कार्यान्वयनमा लैजानुपर्ने हुन्छ, एमालेको घोषणापत्रमा भनेको छ। त्यतिबेलाका मधेस केन्द्रित जसपा, राजपा र सद्भावनाले संविधानप्रति असहमति जनाए पनि पछि संशोधन हुनुपर्ने माग राखेका थिए। संविधान बनेको एक दशक पनि भएको छैन। त्यसको अभ्यास नै राम्रोसँग हुन सकेको छैन। राजनीतिक अस्थिरता, कुशासन र अविकास दलका कारण हो वा संवैधानिक प्रणालीका कारण भन्नेमा प्रश्न उठ्न थालेका छन्। माओवादी केन्द्रले संघमा ५१ प्रतिशत मतद्वारा प्रत्यक्ष निर्वाचित कार्यकारी राष्ट्रपति र राष्ट्रपतिद्वारा गठित मन्त्रीमण्डल रहने व्यवस्था गरिने घोषणापत्रमा उल्लेख गरेको छ। माओवादीले निर्वाचन प्रणालीमा संशोधन गरी प्रतिनिधि र प्रदेशसभाको निर्वाचन पूर्ण समानुपातिक समावेशी निर्वाचन प्रणाली अवलम्बन गर्ने घोषणापत्रमा जनाएको छ। संविधानका मस्यौदाकार नीलाम्बर आचार्यले राजनीतिक प्रणाली परिवर्तन गर्ने विषय उठाउनु भनेको अस्थिरता निम्त्याउनु भएको बताए। राजनीतिक प्रणालीका बारेमा नेपालले निर्णय गरिसकेको छ, आचार्यले भने, यो परिमार्जन गर्छु भन्नु भनेको अस्थिरता ल्याउनु हो। दलहरूले आफ्ना गल्ती ढाकछोप गर्न पद्धतिलाई दोष दिने प्रवृत्ति बढेको उनले बताए। राजनीतिक प्रणाली परिमार्जन गर्ने कुरा कुनै पनि हालतमा मान्य हुन नहुने बताए। आफ्ना गल्ती लुकाउन पद्धति दोष दिने प्रवृत्ति छ, आचार्यले भने, यो कुनै हालतमा मान्य हुनु हुँदैन। उनले यही प्रणालीबाट समृद्ध बनाएर मुलुकको आर्थिक, सामाजिक सुधार गर्नुपर्ने बताए। माओवादीले भने संविधानकै कारण मुलुकको दुर्गति भएको टिप्पणी गरेको छ। माओवादीको घोषणापत्रमा राजनीतिक स्थिरता, सरकारको आवधिक स्थायित्व, शान्ति र समृद्धिको यात्रा तय गर्ने अभिष्ट पूर्ति गर्नमा संसदीय शासकीय स्वरूप अक्षमसिद्ध भएको उल्लेख छ। संविधान निर्माणको प्रक्रियामा नेपाली जनताको शासकीय पद्धतिमा परिवर्तनको पक्षमा अभिमत व्यक्त गरेको उसको दाबी छ। विगतको अनुभव र जनचाहनाका आधारमा संघीय लोकतान्त्रिक गणतन्त्रलाई प्रभावकारी बनाउनका लागि विद्यमान शासकीय स्वरूप र पद्धतिमा परिवर्तन गर्न आवश्यक भएको कुरालाई ध्यानमा राखेर संविधान संशोधन गरिनेछ, उसको घोषणापत्रमा छ। हाल नेपालले अवलम्बन गरिरहेको मिश्रित चुनाव प्रणाली अत्यन्तै खर्चिलो र भ्रष्टाचारको कारण भएको माओवादीको भनाइ छ। यही निर्वाचन प्रणालीका कारण जनतामा राजनीति, राजनीतिक दल र नेतृत्वप्रति वितृष्णा सिर्जना भएको माओवादीको घोषणापत्रमा उल्लेख छ। माओवादी केन्द्रले मात्रै होइन राष्ट्रिय प्रजातन्त्र पार्टी, नेपाल स्वतन्त्र पार्टी लगायतका साना दलले पनि अहिले संविधान नै स्थिरता, विकास र समृद्धिको बाधक भएको भन्दै संशोधनको विषय घोषणापत्रमा उठाएका छन्। संवैधानिक व्यवस्थाकै कारण अस्थिरता, अराजकता र भ्रष्टाचार बढेको ती दलहरूको आरोप छ। राप्रपाले प्रत्यक्ष प्रधानमन्त्री र प्रदेश खारेजको विषय उठाएको छ। एकीकृत समाजवादीले पनि चुनाव प्रणाली महँगो भएको भन्दै परिमार्जन हुनुपर्नेमा जोड दिएको छ। माओवादीसहित दलको सहमतिमा जारी संविधानको भाग ७ को धारा ७४ मा शासकीय स्वरूप बहुलवादमा आधारित बहुदलीय प्रतिस्पर्धात्मक संघीय लोकतान्त्रिक गणतन्त्रात्मक संसदीय शासन प्रणाली हुने भनिएको छ। यो संविधान र कानुनबमोजिम नेपालको कार्यकारिणी अधिकार मन्त्रिपरिषद्मा निहित हुनेछ। सस्तो लोकप्रियतामा नाम राजनीतिक दलले संविधानसभाबाट जनताले बनाएको संविधानप्रति नै वितृष्णा सिर्जना हुने विषयहरू घोषणापत्रमा राखेको संविधानविद्हरूको टिप्पणी छ। संविधानको राम्रोसँग अभ्यास नहुँदै शासकीय स्वरूप र निर्वाचन प्रणाली परिमार्जन गर्न खोज्नु राजनीतिक बेइमानी भएको उनीहरूको भनाइ छ। गर्न नसकिने वा असम्भव विषयहरू घोषणापत्रमा समेट्न नै नहुने संविधानविद् ज्ञवालीको तर्क छ। घोषणापत्रमा त ५ वर्षभित्र गर्ने काम पो राख्नुपर्ने हो त, ज्ञवाली भन्छन्, हुन नसक्ने विषय घोषणापत्रमा राख्ने नै होइन। यो जनताले बनाएको संविधान हो। जनताको म्यान्डेट। पावर छ। संविधानसभाले बनाएको संविधान अभ्यास नै गरी संशोधन गर्नु बेठीक हो। ०७० वर्षको क्रान्तिपछि संविधानसभाबाट बनेको संविधानलाई दलहरूले स्थिरता र विकासको बाधक देख्नु गलत भएको विज्ञहरू बताउँछन्। संविधान सम्बोधनभन्दा संविधान कार्यान्वयनको विषय दलहरूले घोषणापत्रमा नसमेटेकोमा विज्ञहरूले चिन्ता व्यक्त गरेका छन्। संविधान निर्माणका क्रममा कांग्रेसले संसदीय व्यवस्थालाई जोड दिएको थियो भने एमालेले प्रत्यक्ष निर्वाचित प्रधानमन्त्रीको विषय उठाएको थियो। माओवादी केन्द्रलगायत मधेस केन्द्रित दलले प्रत्यक्ष निर्वाचित राष्ट्रपतीय व्यवस्थाको पक्षमा थिए। सबै दलको सहमतिमा सुधारिएको संसदीय व्यवस्था संविधानमा राखिएको थियो। संविधानविद् डा ज्ञवाली संविधान संशोधनको हैसियत नभएको पार्टीले घोषणापत्रमा संवेदनशील विषय राख्नु भनेको जनतालाई झुक्याउने अभिप्राय बाहेक केही नभएको बताउँछन्। संविधान संशोधन गर्न दुईतिहाइ चाहिन्छ, यस्ता विषय घोषणापत्रमा राख्ने पार्टीले दुईतिहाइ ल्याउन सक्छन् त ? उनले प्रश्न गर्दै भने, उनीहरूले दुईतिहाइको ग्यारेन्टी गर्नुपर्यो अनि पो घोषणापत्रमा राखेको पनि सुहाउँछ। माओवादी केन्द्रले बाबुराम भट्टराईको पार्टीलाई मिसाउँदा यो निर्वाचनमा जम्मा जम्मी प्रत्यक्षतर्फ १ सय ६५ मध्ये ४६ स्थानमा मात्रै उम्मेदवारी दिएको छ। सबै पार्टीले वा गठबन्धनले संयुक्त रूपमा संविधान संशोधनको विषय उठाएको भए पनि एउटा कुरा हुन्थ्यो, ज्ञवाली भन्छन्, दुवै गठबन्धनका छुट्टाछुट्टै घोषणापत्र ल्याएका छन्। अनि संविधान संशोधनको कुरा गर्छन्। शासकीय स्वरूप र निर्वाचन प्रणालीसम्बन्धी व्यवस्थामा संविधान संशोधनको कुरा संविधानप्रति र दलहप्रति विश्वनीयता गुमाउने काम मात्रै भएको उनको टिप्पणी छ। संविधानविद् डा विपिन अधिकारी संविधान संशोधनको विषय ल्याउनु भनेको राजनीतिक परिस्थिति स्वीकार नगर्नु भएको बताउँछन्। संविधान संशोधन गर्न त बलियो सरकार हुनुपर्यो, प्रतिपक्ष पनि लाग्नुपर्यो, गठबन्धन गरेर बहुमत पुर्याउने अनि संविधान संशोधनको कुरा गर्ने ? अधिकारीको प्रश्न छ, यो भन्ने कुरा मात्रै हो, जनता अलमल्याउने बाहेक केही होइन। उनले संविधान संशोधनका लागि ठूलो जनमत चाहिने बताउँदै त्यो जनमत वर्तमान अवस्थामा कुनै दलसँग नरहेको बताए। घोषणापत्रमा संविधान संशोधनको विषय महत्वकांक्षी योजना हो, त्यसका लागि ठूलो जनमत चाहिन्छ, त्यो जनमत कुनै पनि पार्टीसँग छैन, उनले भने, संविधानको विषय तमसुक लेखेजस्तो होइन। आफ्ना गल्ती लुकाउन पद्धतिलाई दोष दिने प्रवृत्ति छ। यो कुनै हालतमा मान्य हुनु हुँदैन। यही प्रणालीबाट समृद्ध बनाएर मुलुकको आर्थिक र सामाजिक सुधार गर्नुपर्छ। नीलाम्बर आचार्य, संविधानविद् संविधान कार्यान्वयनको विषयले घोषणापत्रमा जोडदार रूपमा स्थान पाउनुपर्नेमा शासकीय स्वरूप र निर्वाचन प्रणाली परिवर्तन गर्ने विषयले छक्क बनाएको छ।डा चन्द्रकान्त ज्ञवाली, संविधानविद् संविधान संशोधन गर्न त बलियो सरकार हुनुपर्यो। प्रतिपक्ष पनि लाग्नुपर्यो। गठबन्धन गरेर बहुमत पुर्याउने अनि संविधान संशोधनको कुरा गर्ने ? यो भन्ने कुरा मात्रै हो। जनता अलमल्याउने बाहेक केही होइन।डा विपिन अधिकारी, संविधानविद् संविधानबारे कसको घोषणापत्रमा के छ ? एमाले खण्ड (ग) राष्ट्रिय आकांक्षा समृद्ध नेपाल सुखी नेपाली जनअधिकारका दृष्टिकोणबाट मात्र होइन, लोकतन्त्रका आधारभूत मूल्य र मान्यताका दृष्टिकोणबाट समेत हाम्रो संविधान उन्नत छ। राम्रो संविधान बनाएर मात्र पुग्दैन, त्यसलाई संविधानको मूल्य र मान्यताअनुरूप कार्यान्वयनमा लैजानुपर्ने हुन्छ। हाम्रो पार्टी संविधानका प्रबन्धहरूलाई परिपूर्ण लोकतन्त्रका रूपमा स्थापित गर्न चाहन्छ। लोकतन्त्रलाई जीवनपद्धति र जीवनमूल्यका रूपमा स्थापित गर्न चाहन्छ। लोकतन्त्र जनताले पाँचवर्षमा आफूले चाहने प्रतिनिधि रोज्ने व्यवस्था मात्र होइन, राज्य र जनताका बीचमा अन्योन्याश्रित सम्बन्ध भएको उन्नत प्रकारको शासन प्रणाली हो भन्ने मान्यतालाई स्थापित गर्न चाहन्छ। कांग्रेस (अबको यात्रा र एजेन्डा, समुन्नत नेपालको यात्रा ) संविधानसभामार्फत जारी भएको संविधानप्रति नेपाली कांग्रेस पूर्णप्रतिबद्ध छ र नेपाली कांग्रेसले पूर्णस्वामित्व लिएको वास्तविकता जगजाहेर नै छ। संविधान एउटा जीवन्त र गतिशील दस्तावेज हो। यसलाई जनताको भावना र राजनीतिक शक्ति सन्तुलनअनुसार संशोधन र परिमार्जन गरी समृद्ध र प्रगतिशील दस्तावेजको रूपमा रूपान्तरण गर्न नेपाली कांग्रेस वचनबद्ध छ। त्यसैले संघीय लोकतान्त्रिक गणतान्त्रिक संविधानको आधारभूत प्रस्तावना भित्रैबाट लोकतान्त्रिक प्रक्रिया अनुशरण गरी नेपाली जनताको भावना र चाहनाअनुसार यसलाई थप सर्वस्वीकार्य, प्रगतिशील तथा समावेशी बनाउन नेपाली कांग्रेस दृढसंकल्पित छ। राज्य सञ्चालन गरिने मूल कानुन र सिद्धान्तहरूको संग्रह हो संविधान । जसले सरकारको स्वरूप निर्धारण गर्छ। सरकारी शक्तिको सीमांकन गरी राज्यको काम कारबाहीलाई वैधता प्रदान गर्छ। तर, पछिल्लो समय दलहरू आफ्ना चुनावी प्रतिबद्धता पत्रमा विभिन्न विषय घुसाएर संविधान नै संशोधनको मुद्दा उठाउँदैछन्। विज्ञ भन्छन्, यो जनता झुक्याउने चाला हो। माओवादी केन्द्र नेपालको सामाजिक तथा आर्थिक रूपान्तरणको मुख्य नीतिहरू यसप्रकार हुनेछन् : (३) समग्र सामाजिक र आर्थिक रूपान्तरण र समृद्धिका लागि राजनीतिक स्थिरता र कम खर्चिलो तथा स्वच्छ निर्वाचन प्रणाली आवश्यक छ। हामीले अहिले अभ्यास गर्दै आएको शासकीय स्वरूप र निर्वाचन प्रणाली त्यसअनुरूप हुन नसकेकाले नेकपा माओवादी केन्द्रले शासकीय स्वरूप र निर्वाचन प्रणालीमा परिवर्तनका लागि संविधान संशोधनको ठोस पहल अघि बढाउनेछ। संघमा ५१ प्रतिशत मतद्वारा प्रत्यक्ष निर्वाचित कार्यकारी राष्ट्रपति र राष्ट्रपतिद्वारा गठित मन्त्रीमण्डल रहने व्यवस्था गरिनेछ। संसद् मूलतः विधायन क्षेत्रमा केन्द्रित हुने व्यवस्था गरिने छ। विद्यमान निर्वाचन प्रणालीमा संशोधन गरी प्रतिनिधिसभा र प्रदेशसभाको निर्वाचन पूर्णसमानुपातिक समावेशी निर्वाचन प्रणाली अवलम्बन गरिनेछ। एकीकृत समाजवादी बुँदा ३ निर्वाचन प्रणालीमा सुधारअहिलेको निर्वाचन प्रणाली अत्यन्त खर्चिलो, भड्किलो र जटिलसमेत छ। हामी यस निर्वाचन प्रणालीमा सुधार गरेर सरल र कम खर्चिलो बनाउन चाहन्छौं। जसपा ३ संविधान संशोधनपरिमार्जन तथा पुनर्लेखनको आवश्यक्तामुलुकको विद्यमान शासकीय स्वरूप, निर्वाचन प्रणाली तथा न्याय प्रणालीलाई यथावत् राखेर हामीले संघीय समाजवादी व्यवस्थाको आधारशीला खडा गर्न सक्दैनौं। त्यसैले शासकीय स्वरूपमा परिवर्तन, संघीय संरचनाको निर्माण, न्याय प्रणालीलाई संघीय स्वरूपमा पुनर्संरचना गर्न, संवैधानिक निकायहरूलाई बलियो बनाउन, जनलोकपालजस्ता निकायहरूको गठन गर्न, उत्पिडन समुदायको हक, अधिकार र पहिचानलाई सुनिश्चित गर्न, नागरिकतामा विद्यमान लैंगिक विभेद अन्त्य गर्न, धर्मनिरपेक्षताको व्याख्यालाई सुस्पष्ट पार्न, समावेशी लोकतन्त्रका आधारभूत पक्षहरूजस्तै राजनीतिक लोकतन्त्र, आर्थिक लोकतन्त्र, सामाजिक तथा सांस्कृतिक लोकतन्त्र, पर्यावरणीय लोकतन्त्रलाई संस्थागत गर्दै सामाजिक न्याय स्थापित गर्नका लागि संविधान संशोधनपरिमार्जन गर्न अपरिहार्य छ।"
संविधानबारे कसको घोषणापत्रमा के छ ?,"एमाले हाम्रो पार्टी संविधानका प्रबन्धहरूलाई परिपूर्ण लोकतन्त्रका रूपमा स्थापित गर्न चाहन्छ। लोकतन्त्रलाई जीवनपद्धति र जीवनमूल्यका रूपमा स्थापित गर्न चाहन्छ। लोकतन्त्र जनताले पाँचवर्षमा आफूले चाहने प्रतिनिधि रोज्ने व्यवस्था मात्र होइन, राज्य र जनताका बीचमा अन्योन्याश्रित सम्बन्ध भएको उन्नत प्रकारको शासन प्रणाली हो भन्ने मान्यतालाई स्थापित गर्न चाहन्छ। कांग्रेस (अबको यात्रा र एजेन्डा, समुन्नत नेपालको यात्रा ) संविधानसभामार्फत जारी भएको संविधानप्रति नेपाली कांग्रेस पूर्णप्रतिबद्ध छ र नेपाली कांग्रेसले पूर्णस्वामित्व लिएको वास्तविकता जगजाहेर नै छ। संविधान एउटा जीवन्त र गतिशील दस्तावेज हो। यसलाई जनताको भावना र राजनीतिक शक्ति सन्तुलनअनुसार संशोधन र परिमार्जन गरी समृद्ध र प्रगतिशील दस्तावेजको रूपमा रूपान्तरण गर्न नेपाली कांग्रेस वचनबद्ध छ। त्यसैले संघीय लोकतान्त्रिक गणतान्त्रिक संविधानको आधारभूत प्रस्तावना भित्रैबाट लोकतान्त्रिक प्रक्रिया अनुशरण गरी नेपाली जनताको भावना र चाहनाअनुसार यसलाई थप सर्वस्वीकार्य, प्रगतिशील तथा समावेशी बनाउन नेपाली कांग्रेस दृढसंकल्पित छ। राज्य सञ्चालन गरिने मूल कानुन र सिद्धान्तहरूको संग्रह हो संविधान । जसले सरकारको स्वरूप निर्धारण गर्छ। सरकारी शक्तिको सीमांकन गरी राज्यको काम कारबाहीलाई वैधता प्रदान गर्छ। तर, पछिल्लो समय दलहरू आफ्ना चुनावी प्रतिबद्धता पत्रमा विभिन्न विषय घुसाएर संविधान नै संशोधनको मुद्दा उठाउँदैछन्। विज्ञ भन्छन्, यो जनता झुक्याउने चाला हो। माओवादी केन्द्र नेपालको सामाजिक तथा आर्थिक रूपान्तरणको मुख्य नीतिहरू यसप्रकार हुनेछन् : (३) समग्र सामाजिक र आर्थिक रूपान्तरण र समृद्धिका लागि राजनीतिक स्थिरता र कम खर्चिलो तथा स्वच्छ निर्वाचन प्रणाली आवश्यक छ। हामीले अहिले अभ्यास गर्दै आएको शासकीय स्वरूप र निर्वाचन प्रणाली त्यसअनुरूप हुन नसकेकाले नेकपा माओवादी केन्द्रले शासकीय स्वरूप र निर्वाचन प्रणालीमा परिवर्तनका लागि संविधान संशोधनको ठोस पहल अघि बढाउनेछ। संघमा ५१ प्रतिशत मतद्वारा प्रत्यक्ष निर्वाचित कार्यकारी राष्ट्रपति र राष्ट्रपतिद्वारा गठित मन्त्रीमण्डल रहने व्यवस्था गरिनेछ। संसद् मूलतः विधायन क्षेत्रमा केन्द्रित हुने व्यवस्था गरिने छ। विद्यमान निर्वाचन प्रणालीमा संशोधन गरी प्रतिनिधिसभा र प्रदेशसभाको निर्वाचन पूर्णसमानुपातिक समावेशी निर्वाचन प्रणाली अवलम्बन गरिनेछ। एकीकृत समाजवादी बुँदा ३ निर्वाचन प्रणालीमा सुधारअहिलेको निर्वाचन प्रणाली अत्यन्त खर्चिलो, भड्किलो र जटिलसमेत छ। हामी यस निर्वाचन प्रणालीमा सुधार गरेर सरल र कम खर्चिलो बनाउन चाहन्छौं। जसपा ३ संविधान संशोधनपरिमार्जन तथा पुनर्लेखनको आवश्यक्तामुलुकको विद्यमान शासकीय स्वरूप, निर्वाचन प्रणाली तथा न्याय प्रणालीलाई यथावत् राखेर हामीले संघीय समाजवादी व्यवस्थाको आधारशीला खडा गर्न सक्दैनौं। त्यसैले शासकीय स्वरूपमा परिवर्तन, संघीय संरचनाको निर्माण, न्याय प्रणालीलाई संघीय स्वरूपमा पुनर्संरचना गर्न, संवैधानिक निकायहरूलाई बलियो बनाउन, जनलोकपालजस्ता निकायहरूको गठन गर्न, उत्पिडन समुदायको हक, अधिकार र पहिचानलाई सुनिश्चित गर्न, नागरिकतामा विद्यमान लैंगिक विभेद अन्त्य गर्न, धर्मनिरपेक्षताको व्याख्यालाई सुस्पष्ट पार्न, समावेशी लोकतन्त्रका आधारभूत पक्षहरूजस्तै राजनीतिक लोकतन्त्र, आर्थिक लोकतन्त्र, सामाजिक तथा सांस्कृतिक लोकतन्त्र, पर्यावरणीय लोकतन्त्रलाई संस्थागत गर्दै सामाजिक न्याय स्थापित गर्नका लागि संविधान संशोधनपरिमार्जन गर्न अपरिहार्य छ।"
"उम्मेदवार घरदैलोमा, मतदाता मेलापातमा","भोजपुर : संघ र प्रदेशको निर्वाचन मिति नजिकिँदै गर्दा भोजपुुरका विभिन्न राजनीतिक दलले आआफ्ना चुनावी अभियानलाई ग्रामीण क्षेत्रहरूमा केन्द्रित गर्न थालेका छन्। कात्तिक १८ बाट चुनाव प्रचारप्रसारका कार्यक्रम गराउन निर्वाचन आयोगको आचारसंहिता मिति सकिएसँगै चुनावी प्रचारप्रसार सामग्री बोकेर दलहरू घरदैलोमा पुगेका हुन्। उम्मेदवारहरू घरदैलोमा पुगिरहँदा ग्रामीण मतदाताहरू भने मेलापातमा व्यस्त छन्। अन्नबाली थन्क्याउने चटारोले ग्रामीण मतदाताहरूलाई भने यतिबेला धानबाली भित्र्याउन भ्याइनभ्याइ छ। चुनावी सरगर्मी सहरबजारदेखि गाउँबेंसीसम्म भए पनि अधिकांश मतदाताहरू मेलापातमा व्यस्त देखिएका हुन्। चुनाव नेताहरू आए, हामी किसानलाई अन्नबाली कहिले थन्क्याउने भन्ने चटारो छ, भोजपुर नगरपालिका बोखिमका स्थानीय दिलीप राईले भने, नेता, कार्यकर्ताहरू घरदैलोमा हुन्छन्, हामी मेलापातमा धान काट्ने र बाली भित्र्याउने समयका कारण अधिकांश ग्रामीण क्षेत्रका मतदाता खेतीबारीमा व्यस्त छन्। निर्वाचन आचारसंहिताका कारण पनि दल तथा उम्मेदवार अहिले दिनरात नभनी आन्तरिक भेला र घरदैलो अभियानमा मात्रै केन्द्रित छन्। अन्नबाली भित्र्याउने सिजन भएकाले पनि अधिकांश मतदाताहरू घरमा भन्दा मेलापातमा भेटिन्छन्। कतिपय उम्मेदवारहरूले बारी र मेलापातमै पुगेर मतदातालाई चुनावी नाराले फकाउने गरेका छन्। जनमत आफ्नो पक्षमा पार्न चुनावी प्रचारलाई तीव्र पारेका उम्मेदवार अगुवा नेता र कार्यकर्ताको हुल बाँधेर घरदैलोदेखि मेलापात गर्ने ठाउँसम्मै पुग्ने गरेका हुन्। भोजपुर नगरपालिका ५, का कविराज राईलाई मंसिर ४ को संघ र प्रदेशको चुनावमा कसलाई मत दिनेभन्दा पनि पाकेको धानबाली मौसम बिग्रनुभन्दा पहिल्यै थन्क्याउनेको चिन्ता छ। भने, नेताहरू सबै जुनै जोगी आए कानै चिरेका जस्ता छन्, आफूलाई पानी र असिना पर्नुभन्दा अगाडि नै धान थन्क्याउनुको चिन्ता छ उनले भने, जसले जिते पनि गाउँमा राम्रो दिगो विकास गर्ने होइनन्। कुर्सी हात पार्न होडबाजी गरेर अनेक नारा बोकेर चुनावका बेला मात्रै गाउँ आउँछन्। गाउँगाउँमा आयोजित चुनावी सभाहरूमा मतदाताहरू अपेक्षा गरे अनुसार नआएपछि उम्मेदवार, नेता, कार्यकर्ताहरू मतदातासँग भेटघाट गर्न र भोट माग्ने खेतबारीमै पुग्न थालेका छन्। अघिल्ला निर्वाचनको तुलनामा यसपटक उम्मेदवाहरू चुनावी प्रचारप्रसारमा सबैभन्दा बढी सामाजिक सञ्जालको प्रयोग गरेका छन्। कतिपय त घरदैलोभन्दा पनि सामाजिक सञ्जालमा चुनावी प्रचारप्रसारमा सक्रिय बनेका छन्। यसपटक एमालेबाट प्रतिनिधिसभाका लागि उम्मेदवार बनेका संस्थापक प्रदेश १ का मुख्यमन्त्री शेरधन राईले जनताका अधुरा विकासे अडानलाई एजेन्डा बनाएर घरदैलो अभियान सुरु गरिएको बताए। आफ्नो ३ वर्षे मुख्य मन्त्रीकालमा सबैभन्दा बढी विकासे बजेट भोजपुरमा लगाएअनुसार नै विकासे कामले गति पाएको उनले दाबी गरे। भने, मैले मुख्यमन्त्री हुँदा भोजपुरलाई विशेष ग्राहयतामा राखेर बजेटीकरण गरे। सोहीअनुरूप विकासे कामहरू पनि सम्पन्न भएका छन्, आगामी दिनमा पनि बाँकी अधुरा जनताका मागलाई सम्बोधन गर्ने किसिमका विकासे नीतिहरू ल्याउनेछु। यस्तै प्रतिनिधिसभाकै लागि गठबन्धनबाट उम्मेदवार बनेका सुदन राईले पनि जनताको भावनालाई सम्बोधन गर्ने किसिमको विकासे एजेन्डा लिएर चुनावी अभियानमा पुगेको बताए। उनले नयाँ सोच र दीर्घकालीन विकासे योजनाका लागि चुनावी मैदानमा होमिएको बताए। भने, जनताको मनोभावना र अपेक्षा समेट्ने किसीमको काम गरेर देखाउनेछु, भोजपुरमा विकासे मार्गचित्र कोर्ने दृढसंकल्प गर्छु। भोजपुरमा सत्तारुढ गठबन्धन र नेकपा (एमाले) बीच कडा चुनावी प्रतिस्पर्धा हुँदैछ। नौवटै स्थानीय तहका हरेक वडा, हरेक गाउँबस्तीमा उम्मेदवार, नेता, कार्यकर्ताहरू चुनावी एजेन्डा र प्रचारबाजीसहित घरदैलोमा पुगेका छन्। योपटक भोजपुरबाट प्रतिनिधिसभाका लागि एमालेबाट शेरधन राई र गठबन्धनबाट सुदन राई, प्रदेशसभा क्षेत्र नं १ मा एमालेबाट हरिबहादुर राई र गठबन्धनबाट प्रदेश १ का मुख्यमन्त्री राजेन्द्रकुमार राई र प्रदेशसभा क्षेत्र नं २ मा एमालेबाट प्रेम कार्की र गठबन्धनबाट विनोद वान्तावाबीच कडा चुनावी टक्करको अपेक्षा गरिएको छ।"
"राजनीतिक व्यवस्था परिवर्तन भयो, अब आर्थिक अवस्था परिवर्तनमा लागौं : पुन","रोल्पा : नेकपा माओवादी केन्द्रका उपमहासचिव वर्षमान पुन अनन्तले अब मुलुकको आर्थिक अवस्था परिवर्तनको समय आएको बताएका छन्। लोकतान्त्रिक वाम गठबन्धनद्वारा रोल्पामा आयोजित कार्यक्रममा पुनले राजनीतिक व्यवस्था परिवर्तनपछि विगतमा भन्दा विकासका काममा गति आइरहेको दाबी गरेका हुन्। एकात्मक राज्य व्यवस्थाको अन्त्यसँगै स्थानीय तहसमेत अधिकार सम्पन्न भएकाले समन्यायिक विकासको अवधारणा अघि बढेको नेता पुनको भनाइ छ। हामीले व्यवस्था बदल्यौँ। अब अवस्था बदल्छौँ। पूर्व अर्थमन्त्री पुनले भने, विगतमा भन्दा विद्यालय, अस्पताल, स्वास्थ्य केन्द्रहरुको निर्माण तीव्र गतिमा भइरहेको छ। हाम्रो निर्वाचन प्रणालीले कुनै एक दललाई बहुमत दिँदैन। राजनीतिक स्थायित्व चाहिएको छ, अर्कातिर विकास चाहिएको छ। जनताको अवस्था बदल्नु छ। पुनले विगतका विचार मिल्ने वामपन्थी दलसँग चुनावी तालमेल र एकीकरण गएर गएपनि लक्ष्य अनुसार काम नभएकाले अहिले कोर्ष करेक्सन गरिएको तर्क गरे। गठबन्धन पाँच वर्ष नै कायम रहन्छ उनले वर्तमान सत्ता गठबन्धन कम्तिमा पाँच वर्षसम्म कायम रहने दाबी गरे। ओली तन्त्रबाट मुलुकलाई मुक्त गर्न गठबन्धन बनेको बताए। जनताको अधिकार संरक्षण र संविधानको रक्षाका गठबन्धन बनेको भन्दै पुनले गठबन्धन पाँच वर्षपछिसम्म जान सक्ने आधार रहेको उल्लेख गरे। पार्टीभित्रको अन्तरसंघर्षलाई देखाएर ओलीले दुईपटक संसद विघटन गरेको पुनको भनाइ छ। उनले भने, पाँच वर्ष एक ढंगले खेर गयो। हामीले समयको सदुपयोग गर्न सकेनौँ। अघि हिँड्ने मानिस सही ढंगले हिँडेन र बाटो बिरायो भने अरुले दुःख पाउँछ। प्रधानमन्त्री र सरकार चलाउने दलको अध्यक्षका हैसियतमा केपी ओलीले मति बिगार्नुभयो। म एक्लैले दुनियाँ थामेको छु जस्तो गर्न थाल्नुभयो। पुनले ओलीले प्रदेश र स्थानीय तहलाई अधिकार दिन आनाकानी गरेको पनि बताए। राज्यशक्ति र स्रोतलाई एकीकृत गरेको आरोप उनले लगाए। ओलीले शक्ति पृथकीकरणको सिद्धान्त विपरीत काम गरेको पनि पुनको आरोप थियो। पुनले न्यायपालिका र व्यवस्थापिकाबीचको शक्ति सन्तुलनमा हस्तक्षेप गरेको आरोप लगाए। रोल्पाका ३० वर्षमा काँग्रेस र माओवादी मिलेको भन्दै उनले बागीलाई कुनै हालतमा सहयोग नहुने बताए। रोल्पाको प्रदेश (ख) मा माओवादी केन्द्रका दिपेन्द्र पुनले बागी उम्मेदवारी छन्। सो प्रदेशमा कांग्रेसका अमरसिंह पुन सत्ता गठबन्धनका साझा उम्मेदवार छन्। पुनले कांग्रेसका पुनलाई जिताउने जिम्मा माओवादीले लिने उल्लेख गरे। उनले भने, कांग्रेस र माओवादी युद्धका बेला रोल्पामा लडेका हौँ। तर शान्तिका लागि पनि रोल्पालाई मोडल बनाएका छौं। रोल्पा विद्रोह र शान्तिको केन्द्र थियो अब मेलमिलापको केन्द्रका रुपमा परिचित गराउन चाहन्छौँ।"
जसपाको प्रतिबद्धता : चुनावी प्रणालीमा सुधार,"काठमाडौं : जनता समाजवादी पार्टीले शासकीय स्वरूप र निर्वाचन प्रणालीमा सुधार नगरि राजनीतिक स्थिरता नहुने बताएको छ। मंसिर ४ गते निर्धारित प्रतिनिधिसभा प्रदेशसभा निर्वाचनका लागि शनिबार जारी प्रतिबद्धतापत्रमा जसपाले संविधान संशोधन गरेर शासकीय प्रणाली र चुनाव प्रणालीमा सुधार गर्नुपर्ने जोड दिएको हो। पार्टी अध्यक्ष उपेन्द्र यादवसहितका नेताहरूले सार्वजनिक गरेको प्रतिबद्धतापत्रमा जनताद्वारा प्रत्यक्ष निर्वाचित कार्यकारी राष्ट्रपतिय शासन प्रणाली हुनुपर्नेमा जोड दिइएको छ। अहिलेको वेष्ट मिनिष्टर प्रणाली र मि िश्रत निर्वाचन प्रणालीमा सुधार नभई देशमा स्थिरता र विकास नहुने अध्यक्ष यादवले दाबी गरे। प्रत्यक्ष तथा सहभागितामूलक समावेशी लोकतन्त्रको मान्यताअनुरूप संघमा बलिग मताधिकारमा आधारित जनताद्वारा निर्वाचित कार्यकारी राष्ट्रपति हुने व्यवस्था गर्ने जसपाको प्रतिवद्धतापत्रमा भनिएको छ, प्रदेशहरूमा मुख्यमन्त्री तथा विशेष संरचना तथा स्थानीय तहहरूमा त्यहाँको कार्यकारी प्रमुख पनि बालिग मताधिकारको आधारमा प्रत्यक्ष निर्वाचित हुने व्यवस्था गर्ने। जसपाले राजनीतिज्ञ र विशेषज्ञहरू मध्येबाट राष्ट्रपतिले मन्त्रीहरू नियुक्त गर्ने चुनावी प्रतिबद्धता सार्वजनिक गरेको छ। शक्तिपृथकीकरणको सिद्धान्तअनुरूप राष्ट्रपतिले मन्त्री नियुक्त गर्ने व्यवस्था अघि सारेको हो। जसपाले प्रदेशहरूमा मुख्यमन्त्री तथा विशेष संरचना र स्थानीय तहहरूमा त्यहाँको कार्यकारी प्रमुख पनि बालिग मताधिकारका आधारमा प्रत्यक्ष निर्वाचित हुने व्यवस्था गर्ने चुनावी प्रतिबद्धता गरेको छ। संविधानमा रहेका त्रुटि र अपूर्णताहरूलाई संविधान संशोधनमार्फत् पूरा गर्दै सर्वस्वीकार्य बनाउँदै राष्ट्रको उत्थान गर्ने चुनावी प्रतिबद्धतापत्रमा उल्लेख छ। निर्वाचन प्रणालीलाई पूर्ण समानुपातिक बनाउनु पर्ने आफ्नो पार्टीको चुनावी प्रतिबद्धता रहेको जसपाका अध्यक्ष यादवले बताए। अहिलेको खिचडी निर्वाचन प्रणालीलाई पूर्ण समानुपातिक बनाउनुपर्छ, प्रतिबद्धतापत्र सार्वजनिक गर्दै उनले भने, यसले चुनावलाई महँगो बनायो। यो प्रणाली नहटा किसान मजदुरले चुनाव लड्न सक्दैन। सात प्रदेशको राज्य पुनर्संरचनालाई एघार प्रदेश बनाउनु पर्ने आवश्यक रहेको अध्यक्ष यादवले बताए। अहिलेको राज्य पुनर्संरचना शतप्रतिशत अव्यावहारिक हो। राज्य पुनर्संरचना सुझाव आयोगको प्रतिवेदनका आधारमा १० भौगौलिक प्रदेश र १ गैरभौगोलिक प्रदेश दलितशिल्पी विशेष प्रदेशमा पुनर्संरचना गरिनुपर्छ। यसका लागि संविधान संशोधन अपरिहार्य छ। नागरिकहरूलाई गाँस, बास र कपासको व्यवस्था गर्न एक परिवार एक रोजगारको नीति अबलम्बन गर्ने चुनावी प्रतिबद्धतापत्रमा भनिएको छ।"
निर्वाचनपछि कांग्रेसको नेतृत्वमा सरकार बन्छ : प्रवक्ता महत,"महेन्द्रनगर : नेपाली कांग्रेसका प्रवक्ता डा प्रकाशशरण मतहले आगामी मंसिरमा हुने निर्वाचनपछि कांग्रेसको नेतृत्वमा सरकार बन्ने दावी गरेका छन्। आइतबार महेन्द्रनगरमा आयोजित पत्रकार सम्मेलनमा बोल्दै उनले कांग्रेसको नेतृत्वमा सरकार बन्ने बताएका हुन । 'यो निर्वाचनमा कांग्रेसले बहुमत ल्याउँछ, कांग्रेसकै नेतृत्वमा स्थायी सरकार बन्छ,' उनले भने, 'यसपटक कांग्रेसले समानुपातिकमा पनि मत प्रतिशत बढाउँछ, स्पस्ट बहुमत आउनेमा दुईमत छैन ।' त्यसैगरी उनले यो निर्वाचन सबैका लागि कोसेढुंगा सावित हुने समेत बताए । 'विभिन्न रुपमा संविधानको मुल मर्ममाथि प्रहार हुन थाल्यो संविधानको रक्षा गर्नु पनि हाम्रो दायित्व हो, 'उनले भने,' त्यसका लागि पनि गठबन्धन गरिएको हो ।' उनले केपी ओली नेतृत्वको सरकारले पटकपकट संविधानको मुल मर्ममाथि नै प्रहार गरेको आरोप लगाए।"
कालिकोटमा पहिरो पीडितलाई राहत,"कालिकोट : जिल्ला प्रशासन कार्यालय कालिकोटले बाढीपहिरो पीडित परिवारहरूलाई राहत वितरण गरेको छ। गत असोज १९ गतेदेखि २५ सम्म भएको वर्षाका कारण बाढी र पहिरामा परी ज्यान गुमाएका मृतकका परिवारलाई जनही २ लाख र किरिया खर्च बापत २५ हजारका दरले राहत वितरण गर्न थालिएको हो। प्रमुख जिल्ला अधिकारी रामहरि शर्माले आइतबार तिलागुफामा पहिरामा परी ज्यान गुमाएका एकै परिवारका चार जना मृतकका आफन्तलाई एकमुष्ट ९ लाखको चेक हस्तान्तरण गरे। ३ जनाको राहत वितरण गर्न बाँकी छ। पहिराले घर पुरिँदा तिलागुफा नगरपालिका७ बालीका तिलबहादुर बिष्टका छोरा धुर्बराज बिष्ट, बुहारी ममता, नाती कृर्पेससिंह, नातिनी जेनीसिंह गरी एकै परिवारका पाँच जनाले ज्यान गुमाएका थिए। राहत स्वरूप तिलबहादुर बिष्टलाई ९ लाख दिइएको छ। धुर्बराज पत्नी ममता अझै बेपत्ता छिन्। उनीसहित बाढी र पहिरो परेर १६ जना अझै बेपत्ता छन्। उनीहरूको खोजी कार्य भइरहेको छ। तिलबहादुरले भने, 'यस्तो पहिरो आउला सोचेकै थिइन्। म ६१ वर्षको भए। यति धेरै पानी परेको र पहिरोको जोखिम अनुभूति पनि गरेका थिएनौँ। मेरो सबै परिवार र चार वटा घरहरू पहिरामा पुरिए। अहिले पहिराबाट जोखिएको खेतमा प्रशासनले दिएको पाल हालेर ओत लाग्ने बनाएका छौँ।' जिल्लाका ९ वटै स्थानीय तहमा बाढी र पहिराले ठूलो क्षति पुर्याएको छ। सहायक प्रमुख जिल्ला अधिकारी सरोज अधिकारीका अनुसार जिल्लामा बाढी र पहिरोबाट ६ सय ३२ घर पूर्ण क्षति भएका छन्। ७ सय २३ घरमा आंशिक रूपमा क्षति भएको छ। ७ सय ३८ घरहरू पहिराको उच्च जोखिममा छन् भने ४ सय २९ घरहरू बाढी र पहिराको जोखिममा छन्। जिल्लामा हाल १ हजार ३ सय ५५ परिवार घरविहीन छन्।"
"सोमबार दिउँसो देशका तीन प्रदेशमा वर्षाको सम्भावना, राति मौसम सफा हुने","काठमाडौं : सोमबार दिउँसो देशका तीनवटा प्रदेशमा वर्षाको सम्भावना देखिएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश १, बागमती र गण्डकी प्रदेशको पहाडी भूभागका एकदुई स्थानमा हल्का वर्षाको सम्भावना रहेको छ। देशको अन्य पहाडी भूभागमा आंशिकदेखि सामान्य बदली रही बाँकी भूभागमा आंशिक बदलीदेखि मौसम सामान्यतया सफा रहने विभागले जनाएको छ। सोमबार रातको समयमा भने देशभर आंशिक बदलीदेखि मौसम सामान्यतया सफा रहनेछ।"
"खानेपानी संस्थानविरुद्ध संर्घषमा उत्रिए उपभोक्ता, गेट बन्द गर्दै दिए धर्ना","झापा : सरकारी स्वामित्वमा रहेको नेपाल खानेपानी संस्थान भद्रपुरको लापरवाही र हेलचेक्र्याइँ विरुद्ध स्थानीय उपभोक्ता संर्घषमा उत्रिएका छन्। खानेपानी संस्थानद्वारा उपभोक्ताहरूलाई फोहोर, धमिलो र लेदो मिसावट जस्तो पानी वितरण गर्दै आएको बेथिति नरोकिएपछि पीडित बनेका स्थानीय उपभोक्ता स्वतःस्फूर्त संर्घषमा उत्रिएका हुन्। संर्घषमा उत्रिएका उपभोक्ताहरूले पहिलो चरणको शान्तिपूर्ण आन्दोलनको कार्यक्रम अनुसार आइतबार बिहान ११ बजे खानेपानी संस्थानको कार्यालय घेराउ गर्दै धर्ना दिएका थिए। उनीहरूले कार्यालयको मूल ढोकासमेत पाँच मिनेट बन्द गरेका थिए। खानेपानी संस्थानमा सुशासन कायम गर, उपभोक्तालाई शुद्ध खानेपानी देऊ, खानेपानी संस्थानलाई उपभोक्ता मातहत ल्याऊ, शुद्ध खानेपानी हाम्रो अधिकार, जनस्वास्थ्यमाथि खेलबाड बन्द गर जस्ता नारासहितको प्लेट कार्ड हातमा बोकेर धर्नामा बसेको स्थानीय उपभोक्ता रमेश न्यौपानेले जानकारी दिए। संस्थानले पटकै पिच्छे नगरमा दूषित पानी वितरण गरेको भन्दै आक्रोशित बनेका उपभोक्ता गत भदौमा संस्थानका प्रमुख रामकुमार श्रेष्ठलाई भेटेर समस्याहरू राखेका थिए। त्यसपछि दुवै पक्षबीच ७ बुँदे प्रतिबद्धतासहितको लिखित सहमति नै गरिएको थियो। सहमतिमा अब उपरान्त खानेपानीमा कुनै किसिमको हेलचेक्र्याइँ हुन नदिने, पाइप लाइनमा कुनै समस्याहरू आए वा टंयाङकी अथवा पाइप सरसफाई गर्नुपरे तुरुन्तै उपभोक्तालाई जानकारीमूलक सूचना प्रवाह गर्ने, १० दिन भित्रमा पानीको ल्याब टेस्ट गरी विराटनगर पठाई पानीको शुद्धता मापन गरी उपभोक्तालाई जानकारी गराउने सहमति भएको थियो। नगरभित्रका केही स्थानहरूमा सार्वजनिक धाराहरू जडान गर्ने, संस्थानको क्षेत्र अधिकारभित्र पर्ने सबै तिर खानेपानी पुर्याउने, नियमित कर्मचारीहरूले उपभोक्ताहरूसँग सूचना लिने र नमुना परीक्षण गर्ने र धेरै पुराना पाइपहरू भएको ठाउँमा नयाँ पाइप जडान गरिने उल्लेख छ। तर, सहमतिबमोजिम संस्थानले उपभोक्ताहरूको स्वास्थ्यमाथि खेलबाड बन्द नगरेपछि उपभोक्ताहरू संर्घषमा उत्रिनु परेको स्थानीय राजेश गुप्ताले जानकारी दिए।"
मुक्तिनाथमा तिर्थालुको घुइँचो (तस्बिर),"जोमसोम : हिन्दु तथा बौद्ध धर्मालम्बीहरुको साझा धार्मिक तिर्थस्थल मुस्ताङको मुक्तिनाथ मन्दिरमा आन्तरिक तथा बाह्य तिर्थालुको घुइँचो बढेको छ । समुन्द्री सतहदेखि ३८ मिटरको अग्लो उचाइमा अवस्थित पवित्र धार्मिक स्थल मुक्तिनाथ मन्दिरमा अहिले दिनहुँ सयौं आन्तरिक तथा बाह्य पर्यटकले मुक्तिनाथ मन्दिरको पुजाआजा र दर्शन गर्ने गरेको पाइएको छ । दसैंतिहार र छठ पर्व सकिएलगत्तै मुक्तिनाथ मन्दिरमा आन्तरिक तथा बाह्य तिर्थालुको संख्या ह्वात्तै बढेको हो ।यसवर्ष दसैंतिहार र छठ पर्वको सेरोफेरोमा प्रतिकुल मौसमका कारण उल्लेख्य पर्यटक मुक्तिनाथ आउन सकेका थिएनन् । तर, तिहार र छठ पर्व सकिएलगत्तै मुक्तिनाथमा तिर्थालुको संख्या अकल्पनीय रुपमा वृद्धि भइरहेको मुक्तिनाथ विकास समितिका आर्थिक संकलन गर्ने कर्मचारी रविन सुवेदीले जानकारी दिए । मुस्ताङमा चिसो ह्वात्तै बढेको छ । अत्यधिक चिसोको बावजुद पनि आन्तरिक तथा बाह्य तिर्थालु मुक्तिनाथ दर्शन गर्न आउने गरेको मुक्तिनाथ विकास समितिका कर्मचारी सुवेदीले बताए। मुक्तिनाथ मन्दिरको दर्शन र त्यहाँ रहेको १०८ धारामा स्नान गरेपछि धार्मिक मोक्ष प्राप्त हुनुका साथै मानिसले जानअन्जानमा गरेका सबै पापहरु पखालिने धार्मिक जनविश्वास छ । मुक्तिनाथ मन्दिरमा भगवान बिष्णुको पुजाआजा गर्ने गरिन्छ । यद्यपी मुक्तिनाथ क्षेत्र गुरु पद्यसम्भवको कथासँग पनि जोडिएको छ । बर्सेनि ६० हजार विदेशी तिर्थालु र करिब ५ लाख बढी आन्तरिक तिर्थालुले मुक्तिनाथको दर्शन गर्ने गरेका छन् । मुस्ताङको वारागुङ मुक्तिक्षेत्र१ पुराङ रानीपौवा बजारदेखि करिब १ किमी टाढा अग्लो उचाइमा मुक्तिनाथ मन्दिर अवस्थित छ । मुक्तिनाथ मन्दिर करिब ५ सय रोपनी क्षेत्रफलमा फैलिएको छ । मुक्तिनाथ मन्दिर परिसरमा ज्वालामाई गुम्बा पनि छ । मुक्तिनाथ मन्दिर परिसरमा एनआरएनका पूर्वउपाध्यक्ष सोनाम लामाले निर्माण गरेको ३१ फिट अग्लो बुद्धको प्रस्तर मुक्ति अवस्थित छ । त्यहाँ उनै लामाले ८ करोड लागतमा अर्को भगवान बिष्णुको विशाल प्रस्तर मूर्ति निर्माण गर्ने भएका छन् । आन्द्र प्रदेश भारतबाट मुक्तिनाथ दर्शनका लागि मुस्ताङ आएका भारतीय पर्यटक लक्ष्मण रावले मुक्तिनाथ मन्दिरको दर्शन गर्ने सपना यहाँ आएर पुरा भएको बताए । नेपालकै महत्वपूर्ण धार्मिक स्थल मुक्तिनाथ क्षेत्रमा भारतीय प्रधानमन्त्री नरेन्द्र मोदीले समेत दर्शन गरेको र त्यसपछि मुक्तिनाथ मन्दिरको बारेमा धेरै कुरा थाहा पाएको उनले बताए । मुक्तिनाथ मन्दिर विशाल पहाडको फेंदमा रहेको र यो मन्दिर निकै सुन्दर रहेको उल्लेख गरे । उनले मुक्तिनाथसम्म आएर दर्शन गर्दा आफूहरुलाई कुनै समस्या नभएको बताए । मुक्तिनाथ मन्दिर हिन्दु तथा बौद्ध धर्मालम्बीहरुको आस्थाको धरोहर हो । मन्दिरको रेखदेख त्यहाँ रहेको आनाीझुमाले गर्ने गर्छन् । मन्दिरमा एकजना पुजारी बस्छन् भने मुक्तिनाथ विकास समितिले खटाएको कर्मचारीले स्वच्छिक चन्दा संकलन र मुक्तिनाथ परिसरको सरसफाइ गर्ने गर्छन् । मुक्तिनाथ मन्दिरमा १०८ धाराका साथै दुईवटा स्नानकुण्ड छ । संस्कृति पर्यटन तथा नागरिक उड्यन मन्त्रालयले मुक्तिनाथको थप स्तरोन्नति गर्न बृहत मुक्तिनाथ गुरुयोजना अघि बढाएको छ । जसअन्तर्गत अहिले त्यहाँ आनीझुमाको निवास र मुक्तिनाथ मन्दिर परिसरको स्तरवृद्धि गरी फराकिलो बनाइएको छ । यद्यपी मुक्तिनाथ मन्दिरमा थप आवश्यक पूर्वधार निर्माणमा ढिलाइ हुँदा मुक्तिनाथ दर्शन गर्न जाने तिर्थालुलाई समस्या पर्ने गरेको छ । तनहुका तिर्थालु खेमराज विश्वकर्माले मुक्तिनाथको दर्शन र मुस्ताङ घुम्न आफूसहित ९ जनाको टोली मुस्ताङ आएको बताए । मुक्तिनाथ मन्दिरको दर्शन गर्नाले मनले चिताएको पुरा हुने सुनेर मुस्ताङको आएको जनाए । कार्तिक महिनाको चिसोले ज्यानै चल्न छोड्ला जस्तो भएपनि यहाँ आएर १०८ धारामा नुहाएर मुक्तिनाथको दर्शन गरेको उनले उल्लेख गरे । यसैगरी नवलपरासीका तिर्थालु हिरा क्षेत्रीले मुक्तिनाथ मन्दिरमा दर्शन गर्न पाउँदा स्वर्ग पुगेको अनुभुति सुनाइन् ।यहाँको वर्णन शब्दमा वर्णन गर्न सक्दिन,जुन दुःख गरेर यहाँ आईयो त्यो सबै मुक्तिनाथको दर्शनपछि बिर्सन बाध्य बनाइदियो,'उनले भनिन् । धर्मनै आस्था विश्वास भएकाले मुक्ति पाउन र मोक्ष प्राप्त गर्न मुक्तिनाथ दर्शन गर्न आएको बताइन् । मुक्तिनाथ मन्दिर बिहान ७ बजेदेखि साँझ ५ बजेसम्म खुल्ला रहन्छ । मुक्तिनाथ मन्दिरसम्म जान पछिल्लो समय रेलिङ सिंढी बाटो निर्माण भइरहेको छ । यद्यपी मन्दिरसम्म ठाडो उकालो हिँड्न पर्ने भएकाले वृद्धवृद्धा र अपाङ्गता भएका तिर्थालुलाई मुक्तिनाथसम्म पुग्न निकै समस्या हुने गरेको छ । मुक्तिनाथ विकासको बृहत परियोजना ४ वर्ष सुरु भएपनि सरकारले यसको बृहत विकासमा तीब्रता दिन सकेको छैन । मुस्ताङको मुक्तिनाथ मन्दिर हिमाली जिल्ला मुस्ताङ र गण्डकी प्रदेशकै धार्मिक पर्यटकको केन्द्रबिन्दुको रुपमा लिने गरिन्छ । मुक्तिनाथको रानीपौवा डेढ दर्जन बढी पर्यटक लक्षित होटलहरु सञ्चालनमा छन् । मुक्तिनाथ दर्शन गर्न आएका धार्मिक पर्यटकले उत्तरी कोरलानाका,लोमान्थाङ, छोसेर गुफा,ढुम्बाताल र पर्यटकीय गाउँ मार्फा लगायतको अवलोकन गर्ने गरेका छन् । भौगोलिक,सामाजिक,सास्कृतिक र जैविक विविधताले महत्वपूर्ण मानिएको हिमाली जिल्ला मुस्ताङमा सडक यातायातको पहुँच सहज हुँदै जान थालेको छ । सडक सहज भएसँगै मुक्तिनाथ दर्शन गर्ने आन्तरिक तथा बाह्य तिर्थालुको संख्या बर्सेनि बढ्दै जान थालेको छ । कोरनाका कारण ३ वर्षसम्म सुस्ताएको मुस्ताङको पर्यटन कोरोना संक्रमण न्यूनिकरण हुँदै गईरहेपछि क्रमशः चलायमान हुन थालेको छ । मुस्ताङमा धार्मिक तथा मुस्ताङको पर्यटन क्षेत्र चलायमान हुन थालेपछि यहाँका पर्यटन व्यवसायी उत्साहित हुन थालेका छन् ।"
निर्वाचन क्षेत्र निर्धारण कति वैज्ञानिक ?,"प्रतिनिधिसभाका लागि १० क्षेत्र निर्धारण गरिएको छ। जवकी कर्णाली प्रदेशका १० जिल्लामा १२ ओटा मात्रै निर्वाचन क्षेत्र निर्धारण गरिएको छ। खासगरी मधेसकेन्द्रित दलहरूको प्रभावमा जनसंख्यालाई मुख्य आधार मानेर क्षेत्र निर्धारण गर्दा वैज्ञानिक र वस्तुनिष्ठ हुन नसकेको गुनासो बढ्न थालेको छ। यो क्षेत्र निर्धारणले विशेषगरी सिंगो कर्णाली, हिमाली र पहाडी जिल्लाहरू जहाँ जनसंख्या निकै कम छ । त्यस्ता जिल्लाहरू ठगिएको र आफ्नो क्षेत्रको प्रतिनिधित्व कम भएकोमा असन्तुष्टि व्यक्त हुन थालेको छ। नेकपा एमालेका स्थायी समिति सदस्य यमलाल कँडेंलले अहिलेको क्षेत्र निर्धारण वैज्ञानिक र वस्तुनिष्ठ हुन नसकेको बताएका छन्। उनले भुगोल र जनसंख्यालाई बराबर आधार मानेर क्षेत्र निर्धारण हुनुपर्ने बताए। आफुले क्षेत्र निर्धारण बारे पार्टी र सार्वजनिक फोरमहरूमा कुरा उठाउँदै आएको बताउँदै उनले भने, क्षेत्र निर्धारणबारे वस्तुनिष्ठ ढंगले भुगोललाई पनि बराबर आधार मानेर अघि बढ्नुपर्छ र तत्काल पुनर्विचार गर्नुपर्छ। भुगोल र जनसंख्यालाई सन्तुलित गरेर क्षेत्र निर्धारण गर्नुपर्ने माओवादी केन्द्रका उपमहासचिव शक्ति बस्नेतले बताए। तत्कालीन परिस्थिति र परिवेशका आधारमा क्षेत्र निर्धारण भएपनि परिमार्जन नै नहुने र गर्न नमिल्ने होइन। कतिपय कुराहरू मिलेका छैनन्। ति कुराहरूलाई मिलाउनु पर्छ। मुख्यगरी जनसंख्या र भुगोललाई सन्तुलित गर्नुपर्ने आवश्कता देखिएको छ, उनले भने। पूर्व निर्वाचन आयुक्त दोलखबहादुर गुरुङले दलीय सहमति र संवैधानिक मर्म अनुसार नै क्षेत्र निर्धारण भएको तर अपरिवर्तनीय र अकाट्य नभएको बताए। उनले भने, निर्वाचन क्षेत्र निर्धारण वस्तुनिष्ठ र वैज्ञानिक नभएको गुनासो सुनिन थालेको छ। तत्कालीन समस्या समाधानका लागि क्षेत्र निर्धारण भएपनि अव नयाँ बन्ने सरकारले सहमतिमा पुनर्विचार गर्नुपर्छ। केही दलले पुरै जनसंख्याका आधारमा क्षेत्र निर्धारण हुनुपर्ने माग गरिरहेका बेला भूगोललाई पनि केही स्थान दिइएको छ। तर, पर्याप्त छैन। कपितय भौगोलिक विशिष्टताका आधारमा पनि पुनर्मूल्यांकन गर्नुपर्ने आवश्यकता देखिन्छ त्यो कुरा राजनैतिक दलहरूले सोच्ने कुरा भएको उनको भनाइ थियो। निर्वाचन क्षेत्र निर्धारण आयोगले जनसंख्यालाई पहिलो र भूगोललाई दोस्रो आधार बनाएर निर्वाचन क्षेत्र निर्धारण गरेको छ। क्षेत्र निर्धारण गर्दा आयोगले जनसंख्यालाई ९० प्रतिशत र भूगोगलाई १० प्रतिशत आधार मानेको छ। संविधानअनुसार प्रतिनिधिसभाका लागि १६५ र प्रदेशसभाका लागि ३३० निर्वाचन क्षेत्र तय गरिएको छ। संविधानको धारा २८६ मा निर्वाचन क्षेत्र निर्धारण गर्दा जनसंख्या तथा भौगोलिक अनुकुलता एवं विशिष्टताका आधारमा क्षेत्र निर्धारण गर्नुपर्ने उल्लेख छ। निर्वाचन क्षेत्र निर्धारण आयोगको सिफारिसका आधारमा प्रदेश नं १ मा २८, मधेस प्रदेशमा ३२, बागमती प्रदेशमा ३३, गण्डकी प्रदेशमा १८, लुम्बिनी प्रदेशमा २६, कर्णाली प्रदेशमा १२ र सुदुरपश्चिम प्रदेशमा १६ वटा निर्वाचन क्षेत्र कायम गरिएको छ। प्रतिनिधिसभामा कायम भएका सदस्यको दोब्बर संख्यामा प्रदेशसभा सदस्य रहने व्यवस्था गरिएको छ। सो बमोजिम प्रदेश नं १ मा ५६, मधेस प्रदेशमा ६४, बागमतीमा ६६, गण्डकीमा ३६, लुम्बिनीमा ५२, कर्णालीमा २४ र सुदूरपश्चिम प्रदेशमा ३२ सदस्यीय प्रदेशसभा छन्। ०४७ सालमा नयाँ संविधान जारी भएपछि निर्वाचन क्षेत्र हेरफेर भएको थियो। ०४८ मा आयोग बनाएरै जनसंख्या र भूगोलका आधारमा प्रतिनिधिसभाको क्षेत्र हेरफेर गरी २४० कायम गरिएको हो। लोकतन्त्र स्थापनापछि अन्तरिम संविधानअनुरूप संविधानसभाको संख्या ६०१ पुर्याइएको थियो। दोस्रो संविधानसभा निर्वाचनका लागि निर्वाचन क्षेत्र निर्धारण भए पनि पुरानै निर्वाचन क्षेत्रअनुसार निर्वाचन गराइएको थियो। १ निर्वाचन क्षेत्र कायम भएका जिल्ला ताप्लेजुङ, पाँचथर, धनकुटा, तेह्रथुम, संखुवासभा, भोजपुर, सोलखुम्बु, ओखलढुंगा, खोटाङ, रामेछाप, दोलखा, रसुवा, लमजुङ, मनाङ, मुस्ताङ, म्याग्दी, पर्वत, अर्घाखाँची, प्युठान, रोल्पा, रुकुमपूर्व, रुकमु पश्चिम, सल्यान, जाजरकोट, डोल्पा, जुम्ला, कालिकोट, मुगु, हुम्ला, बाजुरा, बझाङ, डोटी, डडेलधुरा, बैतडी, दार्जुला २ निर्वाचन क्षेत्र कायम भएका जिल्ला इलाम, उदयपुर, सिन्धुली, सिन्धुपाल्चोक, काभ्रेपलाञ्चोक, भक्तपुर, नुवाकोट, धादिङ, मकवानपुर, गोरखा, तनहुँ, स्याङ्जा, बाग्लुङ, नवलपरासी बर्दघाट सुस्तापूर्व, नवलपरासी बर्दघाट सुस्ता पश्चिम, पाल्पा, गुल्मी, बर्दिया, सुर्खेत, दैलेख, अछाम ३ निर्वाचन क्षेत्र कायम भएका जिल्ला ललितपुर, चितवन, कास्की, कपिलवस्तु, दाङ, बाँके, कञ्चनपुर ४ निर्वाचन क्षेत्र कायम भएका जिल्ला सुनसरी, सप्तरी, सिरहा, धनुषा, महोत्तरी, सर्लाही, रौतहट, बारा र पर्सा ५ निर्वाचन क्षेत्र कायम भएका जिल्ला झापा, रुपन्देही, कैलाली ६ निर्वाचन क्षेत्र कायम भएको जिल्ला मोरङ १० निर्वाचन क्षेत्र कायम भएको जिल्ला काठमाडौं"
जयनगरकुर्था रेलमार्गमा तीन दिन निर्धारित सिफ्टभन्दा बाहेक रेल चल्ने,"जनकपुर : जयनगरकुर्था रेलमार्गमा यही कात्तिक २१ गतेदेखि तीन दिन यात्रुको सुविधाअनुसार अनटाइम्ली (निर्धारित सिफ्टभन्दा बाहेक) रेल सेवा सञ्चालन गरिने भएको छ। कार्तिक पूर्णिमाको अवसरमा कमला नदीमा नुहाउन आउने तीर्थालुहरूको सुविधालाई दृष्टिगत गरी नेपाल रेल्वे कम्पनीले कात्तिक २१, २२ र २३ गते यात्रुको सुविधाअनुसार अनटाइम्ली रेल सेवा सञ्चालन गरिने जनाएको छ। नेपाल रेल्वे कम्पनीका प्रबन्ध सञ्चालक निरञ्जनकुमार झाले सूचना जारी गरी कार्तिक पूर्णिमाको अवसरमा कमला नदीमा नुहाउन आउने तीर्थालुहरूको सुविधालाई ध्यानमा राखेर कात्तिक २१ देखि २३ गतेसम्म जयनगरजनकपुरसम्म अनटाइम्ली सेवा सञ्चालन हुने जानकारी दिए। कार्तिक पूर्णिमामा कमला नदीमा स्नान गर्न ठूलो सङ्ख्यामा नेपालका विभिन्न स्थानबाट तथा भारतीय सहरबाट समेत तीर्थालु आउँदा सो तीन दिन यात्रुको चाप बढ्नसक्ने भएकाले रेल सेवा अनटाइम्ली गरिएको प्रबन्ध सञ्चालक झाले बताए। 'जतिबेला यात्रु आउँछन्, त्यतिबेला नै रेल चलाउँछौँ', उनले भने, 'यात्रुको सुविधाकै लागि हामीले यस्तो निर्णय लिएका हौँ, तीन दिन यात्रुलाई यातायातको कुनै समस्या हुन दिँदैनौँ, रेल अनटाइम्ली चलाउँछौँ', उनको भनाइ थियो। जयनगरबाट महोत्तरीको बर्दिबाससम्म ७० किलोमिटर निर्माणाधीन रेलमार्गमध्ये जयनगरबाट कुर्थासम्म ३५ किलोमिटर रेलमार्गमा गत २०७८ चैत २० गतेदेखि नियमित रेल सेवा सञ्चालन हुँदै आएको छ। सो मार्गमा चल्ने रेल सेवाको गत २०७८ चैत २० गते नेपालका प्रधानमन्त्री शेरबहादुर देउवा र भारतीय प्रधानमन्त्री नरेन्द्र मोदीले हरियो झण्डा देखाएर जयनगरकुर्था रेलमार्गमा रेल सेवाको शुभारम्भ गरेका थिए। त्यसयता निर्धारित समयतालिकाअनुसार नै नियमित रेल चल्दै आएको प्रबन्ध सञ्चालक झाको भनाइ छ। उनका अनुसार जयनगरबाट ८:३० र ३ बजे छुट्ने गर्छ भने कुर्थाबाट १०:३० र ५:१५ मा अर्को रेल छुट्ने गरेको छ। लामो समयदेखि रेल चल्ने सुने पनि थन्किएको रेल देख्दै आएका धनुषावासी नियमित सञ्चालित रेल देखेर दङ्ग छन्। रेल चल्न थालेसँगै यहाँको पर्यटन, धार्मिक क्षेत्रको विकास हुने र स्थानीय उत्पादनको निर्यात बढ्ने स्थानीयको विश्वास छ। रेल रोकेर यात्रु चढाउन र झार्नका लागि सात ठाउँमा स्टेशनहल्ट रहेका छन्। तीनमा कुर्था, परवाहा, बैदेही, महिनाथपुर, खजुरी, इनर्वा र जयनगर छन्। भारतको सरकारी कम्पनीमार्फत रेल सेट खरिद गरेर करिब दुई वर्षअघि नेपाल आइपुगे पनि विभिन्न समस्याका कारण सञ्चालन हुन सकेको थिएन। कहिले कर्मचारी नहुने त कहिले कानुनको अभावले गर्दा लामो समय रेल सेट उसै थन्किएको थियो। अहिले दुवै सेट रेल सञ्चालनमा छ। रेल सञ्चालनका लागि हाल २६ भारतीय र ५९ नेपाली कर्मचारी कार्यरत रहेको कम्पनीले जनाएको छ। भारतीय कर्मचारीमा खासगरी चालक दलका र केही इञ्जीनियर रहेको प्रबन्ध सञ्चालक झाले जानकारी दिए। कुर्थाबाट जयनगर वा जयनगरबाट कुर्था ३५ किमीका लागि सामान्य सिटमा ९० भाडादर तोकिएको छ। एसीका लागि भने त्यसको पाँच गुणा अर्थात् चार सय ५० तिर्नुपर्ने कम्पनीले जनाएको छ। कम दूरीमा यात्रा गर्दा स्वतः भाडादर त्योभन्दा कम हुनेछ। रासस"
"सुमो दुर्घटना हुँदा नवजात शिशुको मृत्यु, ६ गम्भीर घाइते",जनकपुरधाम : धनुषामा बोलेरो दुर्घटना हुँदा एक नवजात शिशुको घटनास्थलमै मृत्यु भएको छ भने ६ जना गम्भीर रूपमा घाइते भएका छन्। धनुषाको जनकपुरधाम ढल्केवर (उत्तर दक्षिण) सडक खण्डमा बेलेरो दुर्घटना हुँदा एक जना शिशुको दुर्घटना स्थलमै मृत्यु भएको छ भने अन्य ६ जना घाइते भएका हुन्। जिल्लाको लक्ष्मिनियाँ गाउँपालिकामा ना ३ च ३५७५ नम्बरको बोलेरो आफैं अनियन्त्रित भई दुर्घटना भएको जिल्ला प्रहरी कार्यालय धनुषाका प्रवक्ता प्रहरी नायव उपरीक्षक प्रदीपबहादुर क्षेत्रीले जानकारी दिए। दुर्घटनामा परी मृत्यु भएको नवजात शिशुको हिजो मात्र जन्म भएको प्रहरी नायव उपरीक्षक क्षेत्रीले जानकारी दिए। गम्भीर घाइतेहरुको नाम र ठेगाना खुल्न सकेको छैन्। जनकपुरधामबाट ढल्केबर गइरहेको टाटा सुमो बोलेरो लक्ष्मिीनियाको सेन्ट्रल हस्पिटल अगाडि अनियन्त्रित भएर पल्टेको डीएसपी क्षेत्रीले जानकारी दिए। दुर्घटनामा गम्भीर घाइते भएकाहरूलाई उपचारका लागि नजिकै रहेको सेन्ट्रल हस्पिटल पुर्याइएको र घटनाबारे थप विवरण आउन बाँकी रहेको प्रहरीले जनाएको छ।
एकैदिन ३ हजार सवारी साधनलाई कारवाही,"काठमाडौं : काठमाडौं उपत्यकामा एकै दिन करिब तीन हजार सवारी साधन कारवाहीमा परेका छन्। काठमाडौं उपत्यका ट्राफिक प्रहरी कार्यालय र मातहतबाट शनिबार २ हजार ९७९ सवारी साधनलाई कारवाही गरिएको हो। जसमा मादक पदार्थ सेवन गरेर सवारी चलाउने २४४, लेनको पालना नगर्ने ३९, रेड लाइटमा गाडी चलाउने ५९, जथाभावी हर्न बजाउने ७४ वटा रहेका छन्। यसैगरी नम्बर प्लेट स्पष्ट नभएको ८८ र अन्य २ हजार ४७५ लाई कारवाही गरिएको ट्राफिक प्रहरीले जनाएको छ।"
जात्रा मनाउन दार्चुलाको शैल्यशिखर र मालिकार्जुनमा दुई दिन सार्वजनिक बिदा,"दार्चुला : दार्चुलाको शैल्यशिखर नगरपालिका र मालिकार्जुन गाउँपालिकाले दुई दिन सार्वजनिक बिदा दिएको छ । राष्ट्रको सातौं धामको रुपमा परिचित मालिकार्जुन धाममा जात्रा मनाउन सार्वजनिक बिदा दिइएको दुवै स्थानीय तहहरुले सूचना प्रकाशन गर्दै जानकारी दिएका छन् । आज र भोलि मालिकार्जुन धाममा जात्रा लाग्ने भएकाले नगरपालिका र गाउँपालिका क्षेत्रभित्रका सरकारी तथा गैरसरकारी निकाय, शिक्षण संस्था लगायत बन्द रहने सूचनामा उल्लेख गरिएको छ । मालिकार्जुन धाममा कार्तिक शुक्ल त्रयोदशी र चतुर्दशीका दिन मेला लाग्ने गर्दछ । सो मेलामा नेपालका मात्रै नभएर भारतीय दर्शनार्थीहरु समेत पुग्ने गरेका छन् । शैल्य मालिकार्जुनको दर्शन गरेमा मनोकामना पूर्ण हुने जनविश्वास रही आएको छ । दार्चुलाको महाकाली अगरपालिकाका ७,८, र ९ न वडामा संचालित विद्यालयहरुमा पनि बिदा दिइएको श्री माल्कार्जुन नमुना मावि धापका प्रधानाध्यापक सुन्द्रसिंह बुढाथोकीले बताए ।"
सुनको मूल्य बढ्यो,काठमाडौं : आज सुनको मूल्य एक हजार चार सयले बढेको छ। सुनचाँदी बजारमा छापावाल सुनको मूल्य प्रतितोला ९४ हजार पाँच सय निर्धारण गरिएको छ। शुक्रबार प्रतितोला ९३ हजार एक सयमा कारोबार भएको सुन शनिबार प्रतितोला एक हजार चार सयले बढेको हो। नेपाल सुनचाँदी व्यवसायी महासङ्घले सार्वजनिक गरेको विवरणानुसार आज तेजाबी सुनको मूल्य प्रतितोला ९४ हजार छ। शुक्रबार तेजावी सुनको मूल्य प्रतितोला ९२ हजार छ सय थियो। त्यस्तै आज चाँदीको मूल्य अघिल्लो कारोबार मूल्यका तुलनामा प्रतितोला ५० ले बढेर एक हजार दुई सय ७५ तोकिएको महासङ्घले जनाएको छ।
बाल यौन दुरूपयोग गरेको अभियोगमा युवक पक्राउ,ओखलढुङ्गा : १५ वर्षीया किशोरीलाई बाल यौन दुरूपयोग गरेको अभियोगमा सुनकोशी गाउँपालिका ८ बस्ने २१ वर्षीय यसु श्रेष्ठ भन्ने इन्द्रबहादुर श्रेष्ठलाई शनिबार दिउँसो प्रहरीले पक्राउ गरेको छ । श्रेष्ठले ती किशोरीलाई बिहीबार साँझ बाल यौन दुरुपयोग गरेको भन्ने उजुरीको आधारमा प्रहरी चौकी कोषाहाटबाट खटिएको प्रहरीले उनलाई पक्राउ गरेको हो । घटनाबारे प्रहरीले थप अनुसन्धान गरिरहेको छ ।
सीमा विवाद समाधान र लालपुर्जाको अपेक्षा अधुरै,"मकवानपुर : बकैया गाउँपालिका १ धियाँलस्थित बरबोटका ८१ वर्षीय कान्छीमाया हिमडुङले लालपूर्जा पाउने आसमा मतदान गरेको वर्षांै बित्यो। पछिल्लो समय सीमा विवादले पनि यो गाउँ समस्यामा छ। तर, प्रत्येक निर्वाचनमा नेताहरूले दिने गुलियो आश्वासन हालसम्म पूरा भएको छैन। मेरो हातले जग्गाको लालपुर्जा थापेर मर्ने धोको पूरा नहुने भयो, जति नेता आए पनि भोट दिए पनि हाम्रो दुःख कसैले बुझेन, उनले दुखेसो पोखिन्। करिब ६ दशक पुरानो यो गाउँ राज्यबाटै प्रताडित हुँदै आएको छ। तत्कालीन पञ्चायत सरकारले २०४४ सालमा बस्ती नै जलाएपछि हिमडुङ जस्तै करिब ७ सय परिवार भूमिहीन सुकुम्बासी बनेका थिए। त्यसयता उनीहरूको दुःखको दिनमा खुसी छाउन सकेको छैन। २०४४ सालमा पञ्चायत सरकारका बन मन्त्री हेमबहादुर मल्ल र त्यस समयमा मकवानपुरको यसै क्षेत्रबाट निर्वाचित राप्रपा नेपालका अध्यक्ष कमल थापाको कार्यकालमा बन क्षेत्रमा बस्ती बसेको भन्दै करिब ७ सय घर आगजनी र हात्ती लगाएर हटाइएको थियो। हाल बकैया १ नम्बर वडाको धियाँल डाँडा, माहादेव डाँडा, रजुवाई, इपिलघारी, हिलेखोलालगायत बस्ती आगलागीको दुई दशकपछि पुर्नस्थापित भएको हो, तत्कालीन धियाँल पञ्चालय प्रमुख शेरबहादुर भ्लोनले भने, तर अहिलेसम्म यहाँका स्थानीयले आफू बसेको जमिनको लालपूर्जा पाएका छैनन्। बारा र रौतहटको सीमानामा पर्ने यो गाउँमा हाल करिब पच्चिससय परिवार बसोबास गर्दै आएका छन्। लालपुर्जा नहुँदाको पीडासँगै सीमा विवादका कारण विकासमा यो ठाउँ उपेक्षामा पर्दै आएको छ। रौतहटको चन्द्रनिगाहपुर र बाराको निजगढ नगरपालिकासँग जोडिएको बकैया १ नम्बर वडामा कस्ले विकास खर्च गर्ने भन्ने विवाद छ। मकवानपुरले बस्तीको सबै क्षेत्र आफ्नो भूभागमा पर्ने दाबी गर्दै आएको छ। तर, बारा र रौतहटले धियाँलको डाँडाबाट तल्लो क्षेत्र (पानी ढला क्षेत्र) आफ्नो भागमा पर्ने भन्दै दाबी गर्दै आएको छ। हामीले तीनै तहको सरकारमा पहल गरे पनि हाम्रो कुरा सुनुवाइ भएको छैन, स्थानीय युवा प्रदीप भ्लोनले भने, सबै जिल्लाले आफ्नो क्षेत्र भनेर दाबी मात्र गर्ने तर विकासको काममा सहयोग नगर्ने समस्या छ। आफ्नो ठाउँमा मत माग्न आउने नेताहरूलाई लालपूर्जा समस्यासँगै सीमा समस्याबारे ध्यानाकर्षण गराउँदै आएको उनले बताए। यो पटक पनि आश्वासन मात्र पाइने हो कि काम पनि हुन्छ थाहा छैन, भ्लोनले दुखेसो पोखे, राज्यबाटै पीडित भएका हाम्रो गाउँ कहिलेसम्म उपेक्षामा परिरहने हो थाहा छैन। तीनै जिल्लाले यहाँको नागरिकको लागिभन्दा पनि स्थानीय स्रोतमा कसको पहुँच हुने भन्ने प्रतिस्पर्धा रहेको छ। चुरे क्षेत्रको घना जंगल, पानी र नदीजन्य पदार्थ (ढुङ्गा, गिटी, बालुवा) का लागि तीनै जिल्लाका स्थानीय तहहरूले दाबी गर्दै आएको छ। सीमा विवादबारे स्थानीय तहहरूसँग छलफलसँगै केन्द्र सरकारलाई आवश्यक विवाद समाधानका लागि पटकपटक ध्यानाकर्षण गराएको बकैया गाउँपालिकाका अध्यक्ष धर्मराज लामिछानेले बताए। लालपुर्जा वितरणका लागि जग्गा नापजाँचको प्रक्रिया अघि बढाइएको उनले बताए। खानेपानीका लागि एक घण्टा यात्रा बकैया गाउँपालिका २ सरस्वती भमराका प्रत्येक परिवारलाई हिउँद महिना सुरु भएपछि खानेपानीको जोहो गर्न मुस्किल हुन्छ। गाउँमा खानेपानीको स्रोत नभएपछि दुई घण्टासम्म हिँडेर खानेपानी ओसार्नुपर्ने यहाँका स्थानीयको बाध्यता छ। खानेपानी समस्याकै कारण यहाँका दर्जनौं परिवार बाराको निजगढमा बसाँई सरेका छन्। बारी बाँझै छ, सिँचाइ छैन, खाने पानीको समेत समस्या छ, स्थानीय खिलप्रसाद पुडासैनीले भने, गाउँमा पानी ल्याउन सानो योजनाले हुँदैन, ठूलो योजना ल्याउन नेताहरूले पहल गरे पनि सकेका छैनन्। स्थानीयले काउसे पानी, लामाको पधेँरो, सिङरा पधेँरो, हौतार पधेँरो, गोढेखोप पधेँरो, सिकारी पधेँेरो र बतासे पधेँरोेबाट पानी बोकर ल्याउने गरेका छन्। यहाँ खानेपानी योजना सञ्चालन गर्न कम्तीमा १ करोड रुपैयाँ बढीको योजना सञ्चालन गर्नुपर्ने बकैया १ नम्बर वडाका अध्यक्ष अशोक जिम्बाले बताए। यो गाउँमा करिब ३ सय परिवारको बसोबास छ।"
तोरी फुलेर पहेलपुर,अर्घाखाँची : तोरी फुलेर सन्धिखर्क ५ वांगला गाउँ नै पहेलपुर भएको छ।
नीति कथा : कसरी भन्ने ?,"एकजना माझी थिए। उनी पेशाको कामसँगै बाँसुरी पनि निकै मधुर ढंगले बजाउँथे। जब उनी बाँसुरी बजाउँथे, तब पशुहरू पनि उनको वरिपरि आएर उभिन्थे। उनको बाँसुरीको धुनमा मन्त्रमुग्ध हुन्थे। एक दिनको घटना हो। ती माझीले आफ्नो बाँसुरीको मिठो धुन माछाहरूलाई सुनाउने सोच बनाए। उनलाई विश्वास थियो कि बाँसुरीको धुन सुन्नेबित्तिकै माछाहरू पनि आकृष्ट भएर पानीबाट बाहिर आउनेछन्। उनको वरिपरि एकत्रित हुनेछन्। यही आशा र भरोसाका साथ उनी बाँसुरी लिएर माछा पक्रन पोखरीतिर गए। तालको किनारमा एक चट्टान थियो। त्यहीँ बसेर उनी बाँसुरी बजाउन थाले। माझीले निकैबेरसम्म बाँसुरी बजाए। तर, एउटा माछा पनि पानीबाट निस्केर उनको नजिक आएन। निराश र क्रुद्ध भएर माझीले बाँसुरी एकातर्फ फ्याँके। त्यसपछि उनले माछा मार्ने सोच राखे। र, तालको पानीमा जाल हाने। केही समयमा नै ती माझीले धेरै माछाहरू पक्रिन सफल भए। जब उनले माछाहरूलाई किनारमा राखे, तब तिनीहरू पानीमा जानका लागि छटपटाउन थाले। माछा छटपटाउनु पनि स्वाभाविक नै थियो। माझीलाई तिनीहरूप्रति दया जाग्यो। उनले सोचे, यिनलाई मार्न हुँदैन बरु अब बाँसुरीको धून सुनाउँछु। उनले सानो स्वरमा भने, माछाहरू सुन ! बाँसुरीको मीठो धुन सुनेर तिमा आएनौ। अब तिमीहरू नाच म बाँसुरी बजाउँछु। नैतिक शिक्षा : सही ढंगले भन्दा नमान्नेलाई सबक सिकाउनै पर्छ। राम्ररी भनेर वा सोझो तरिकाले बताएर हुँदैन।"
कनकाई नगरपालिकाले अनधिकृत संरचनामाथि चलायो डोजर,"झापा : सडक मिचेर अनधिकृत रूपमा बनाएका भौतिक संरचनामाथि कनकाई नगरपालिकाले डोजर चलाउने अभियान सुरु गरेको छ। नगरपालिकाले सुरुङ्गा बजारस्थित झापा रोड क्षेत्रमा सडक पेटी मिचेर बनाइएका घर तथा टहरा हटाउन भन्दै गत असोज १४ गते ३५ दिने सूचना जारी गरेको थियो। स्थानीयले सो सूचनाको अवज्ञा गरेको भन्दै नगरपालिकाले आइतबारदेखि डोजर चलाएर त्यस्ता संरचना हटाउन सुरु गरेको हो। नगरपालिकाको डोजरले स्थानीय पदम प्रसाईँको चार तले घर अगाडीको भाग भत्काइदिएको छ। प्रसाईँले सडक पेटी मिचेर पक्की घर बनाएका थिए। नगरपालिकाले जारी गरेको ३५ दिने सूचनाको म्याद शनिवार सकिए पनि कुनै संरचना नहटेपछि आजदेखि नगरभर डोजर चलाउने अभियान सुरु गरिएको नगर प्रमुख राजेन्द्रकुमार पोखरेलले बताए। कनकाई ३ का वडाध्यक्ष युवराज चम्लागाईंका अनुसार वडाभित्र ८८ वटा घरको लाछी अनधिकृत रूपमा सडक मिचेर बनाइएको छ। 'त्यस्ता संरचना हटाउन दुई दिन माइकिङ गरिन्छ,' उनले भने, 'सम्बन्धित घरधनीले आफैं हटाए राम्रो नत्र बल प्रयोग गरेर भत्काइन्छ।'"
मोटरसाइकल दुर्घटना हुँदा एक जनाको मृत्यु,"काठमाडौं : भक्तपुरको मध्यपुर ठिमी नगरपालिका१, लोकन्थली चोक नजिकै गएराति मोटरसाइकल दुर्घटना हुँदा एक जनाको मृत्यु भएको छ। मृत्यु हुनेमा मोटरसाइकल चालक गठ्ठाघर बस्ने सिन्धुपाल्चोकको भोटेकोशी गाउँपालिका२ का २७ वर्षीय पुण्यबहादुर बोहरा रहेका छन्। दुर्घटनामा गम्भीर घाइते भएका बोहराको उपचारका क्रममा गठ्ठाघरस्थित नागरिक अस्पतालमा मृत्यु भएको प्रहरी वृत्त ठिमीले जनाएको छ। काठमाडौँबाट भक्तपुरतर्फ जाँदै गरेको प्रदेश ३०२०१२ प ६३३५ नम्बरको मोटरसाइकललाई गएराती सवा १० बजे नम्बर खुल्न नसकेको सवारी साधनले ठक्कर दिएको थियो। ठक्कर दिएर फरार रहेका मोटरसाइकल सहित फरार रहेका चालकको खोजी भइरहेको छ।"
स्यानिटरी प्याडले दिएको रोजगारी,"ताप्लेजुङ : ताप्लेजुङको सिरिजंघा गाउँपालिकाका महिलाले महिनावारी भएका बेलामा प्रयोग गरिने स्यानिटरी प्याड बनाउन सुरु गरेका छन्। स्थानीय महिलाहरूले समूह नै बनाएर व्यासायिक रूपमा प्याड बनाउन सुरु गरेका हुन्। उनीहरूलाई गरिबी निवारणका लागि लघु उद्यम विकास कार्यक्रम (मेडपा) ले तालिम दिनुका साथै गाउँपालिकाले अनुदानमा मेसिन उपलब्ध गराएको प्याड उत्पादन सुरु गरेका हुन्। सिरिजंघा स्यानिटरी प्याड उत्पादन समूहकी सिता लिम्बूका अनुसार यसको बजार व्यवस्थापन पनि पालिकाले नै मिलाइदिएको छ। समूहले उत्पादन गरेको प्याड गाउँपालिकाले नै खरिद गरिदिने व्यवस्था गरेको गाउँपालिका अध्यक्ष लालकृष्ण चौहानले बताए। उनका अनुसार समूहलाई पालिकाले अनुदान पनि उपलब्ध गराएको छ। अध्यक्ष चौहानले भने 'बजारको चिन्ता छैन, गाउँपालिका भरिका विद्यालयमा छात्रालाई निःशुल्क प्रदान गरिने कार्यक्रम अन्तर्गत यही उत्पादनको प्रयोग गर्छौँ। यदि यहाँ खपत हुन नसके अन्य पालिकासँग पनि बजारका लागि समन्वय गरिरहेका छौँ।' यहाँ उत्पादन गरिएको प्याड बजारमा पाइने भन्दा फरक रहेको लिम्बूले बताइन्। यसलाई ६ महिनासम्म धोएर प्रयोग गर्न सकिने उनको भनाइ छ। 'स्वास्थ्यको हिसाबले पनि यो लाभदायी हुने रहेछ। हामीले तयार गरेको सामग्री आफैं पनि प्रयोग गरिरहेका छौँ', समूहकी बसन्ती थेबेले भनिन्। समूहमार्फत अहिले दैनिक ७ जना महिलाले प्याड उत्पादन गरिरहेका छन्। 'स्यानिटरी प्याड उत्पादन गुणस्तरीय तथा राम्रो गरिए बजारको अभाव हुँदैन। जिल्ला बाहिरसमेत निर्यात हुनेछ, महिलाका समस्या पनि समाधान हुनेछन्,' गाउँपालिकाका प्रमूख प्रशासकिय अधिकृत स्काई पोखरेलले भने। समूहले तयार गरेको २ हजार ५ सय थान स्यानिटरी प्याड बिक्रीका लागि तयार रहेको बताइएको छ। गाउँपालिकाले स्थानीयलाई तालिमसहित अनुदान दिने र उत्पादित सामग्री पालिकाले नै खरिद गर्ने नीति लिएको छ। सोही कार्यक्रमअनुसार यस आर्थिक वर्षमा मात्रै स्थानीय उद्यमीले उत्पादन गरेको २ हजार ४ सय मिटर ढाकाको कपडा गाउँपालिकाले खरिद गरिदिएको थियो।"
"उमाकुण्डमा ट्याक्टर दुर्घटना, एक जनाको घटनास्थलमै मृत्यु",काठमाडौं : रामेछापमा ट्याक्टर दुर्घटना हुँदा एक जनाको घटनास्थलमै मृत्यु भएको छ। शनिबार बिहान ८:३० बजे उमाकुण्ड गाउँपालिका ५ चिलाउने संसरिडाँडामा लु ३ त २४९९ नम्बरको ट्याक्टर दुर्घटना हुँदा प्रेम कुमार सुनुवारको मृत्यु भएको जिल्ला प्रहरी कार्यालय रामेछापले जनाएको छ। प्रहरीका अनुसार ट्याक्टर उकालो बाटोमा रोकि राखेको अवस्थामा ट्याक्टरमा सवार ३० वर्षका सुनुवारले चलाउन खोज्दा ट्याक्टर ब्याक भई सडकबाट ८०९० मिटर तल खस्दा उनको घटनास्थलमै मृत्यु भएको छ। ट्याक्टरमा सवार ३६ वर्षीय निलकुमार सुनुवार र ३८ वर्षीय हितबहादुर खत्री दुबै जना घाइते भएका छन्। घाइते निल कुमारलाई थप उपचारको लागि काठमाडौं रिफर गरिएको छ। प्रहरीले ट्याक्टरका चालक उमाकुण्ड गाउँपालिका६ बस्ने १८ वर्षीयको चिनसाङ सुनुवारलाई अनुसन्धानको लागि नियन्त्रणमा लिएको छ।
कैदीबन्दीले कारागारबाटै मतदान गर्न पाउने,"बैतडी : मङ्सिर ४ मा हुने प्रदेश र प्रतिनिधिसभा निर्वाचनमा कैदीबन्दीले कारागारबाटै मतदान गर्न पाउने भएका छन् । मतदाता नामावलीमा नाम भएका कैदीबन्दीलाई कारागारबाटै मतदान गर्ने व्यवस्था गरिएको हो । कैदीबन्दीका लागि कारागारमै अस्थायी मतदान केन्द्र तोकिएको जिल्ला निर्वाचन अधिकारी माधवप्रसाद फुँयालले बताए। उक्त मतदान केन्द्रबाट कैदीबन्दीका साथै र चुनावमा नखटिने सुरक्षाकर्मी तथा निजामती कर्मचारीले मतदान गर्न पाउनेछन् । बैतडीमा पाँच कैदीबन्दीसहित करिब आठ सय अस्थायी मतदाता छन् । निर्वाचनमा खटिने कर्मचारी, सुरक्षाकर्मीले भने सम्बन्धित मतदान केन्द्रबाटै मतदान गर्न पाउने जिल्ला निर्वाचन कार्यालय बैतडीले जनाएको छ । कैदीबन्दी, सुरक्षाकर्मी र निजामती कर्मचारीले प्रतिनिधिसभा सदस्यको समानुपातिकतर्फ मात्र मत दिन पाउनेछन् । अस्थायी मतदान केन्द्रमा चार कर्मचारी खटिने जनाइएको छ । जिल्लाभरि एक सय २९ मतदानस्थल र दुई सय १० मतदान केन्द्र छन् । निर्वाचनको मिति नजिकिएसँगै निर्वाचन आयोगले आन्तरिक तयारीलाई पनि तीव्र बनाएको छ । मतपत्र र निर्वाचन सामग्री जिल्ला पुगिसकेको छ । निर्वाचनमा खटिने आवश्यक जनशक्तिलाई तालिम दिने क्रम जारी रहेको र केही दिनपछि खटाइने फुँयालले जानकारी दिनुभयो । यसका साथै राजनीतिक दल र स्वतन्त्र उम्मेदवारले प्रचारप्रसार कार्य जारी राखेका छन् । प्रतिनिधिसभाका लागि एक मात्र क्षेत्र रहेको बैतडीमा ११ जना उम्मेदवार चुनावी मैदानमा छन् । प्रदेशसभाका दुई सिटका लागि पनि ११ उम्मेदवार प्रतिस्पर्धामा छन् । यहाँ एक लाख ५० हजार एक सय ५६ मतदाता रहेका छन् । रासस"
बाँके बिहारी मार्ग स्तरोन्नति सुरु,"विराटनगर : विराटनगर महानगरपालिका८ स्थित बाँके बिहारी मार्गको सडक विस्तार सुरु भएको छ। वडा कार्यालयको पहलमा आइतबारदेखि १२० मिटर लम्बाइको सो बाटो फराकिलो र कालोपत्रे गर्ने कार्य सुरु भएको हो। जय नेपाल मार्गदेखि गीता मार्ग जोड्ने सो बाटो विगत लामो समयदेखि निमार्ण हुन सकेको थिएन। बाटामा भएका खाल्डाखुल्डीका कारण सवारी दुर्घटनाको जोखिम उच्च थियो। वर्षायाममा सडकमा पानी जम्दा आवतजावतमा समेत समस्या हुने गरेको थियो। तर, नयाँ जनप्रतिनिधि आएपछि हाल सडक विस्तारको कार्य अघि बढाइएको छ। १० फिट चौडाइको बाँके बिहारी मार्गलाई नालासहित २० फिटमा स्तरोन्नति गर्ने तयारी रहेको वडा नम्बर ८ को कार्यालयले जनाएको छ। कार्यालयका अनुसार नाला निमार्णका लागि वडा कार्यालयबाट १० लाख र सडक कालोपत्रेका लागि महानगरको सडक बोर्डबाट ७ लाख बजेट विनियोजन गरिएको छ। मापदण्ड अनुरूप सडक विस्तारका निम्त्ति हाल रेखाङ्कनभित्र परेका संरचनाहरू भत्काउने कार्य भइरहेको छ। अबको ४ महिनाभित्र सडक कालोपत्रे गरिसक्ने तयारीका साथ सडक विस्तारको कार्य अघि बढाइएको वडा नं ८ का वडाध्यक्ष राम पोखरेलले बताए। विगत लामो समयदेखि बन्न नसकेको बाटो कालोपत्रे हुने भएपछि स्थानीय पनि उत्साहित देखिएका छन्। विकास कार्यमा आफूहरूको पूर्ण समर्थन रहने उनीहरूले बताएका छन्। १२० मिटर लम्बाइको सो बाटो कालोपत्रे गर्ने जिम्मा भने सुमिसा निमार्ण सेवा विराटनगरले लिएको छ। निमार्ण कम्पनीले कुल ४३ लाखको बजेटमा वडा नं ५, ६, ७ र ८ को विभिन्न चारवटा प्याकेजमा काम गरिरहेको छ।"
लागुऔषधसहित झापाबाट दुईजना पक्राउ,"झापा : बिर्तामोड नगरपालिका४ बाट अवैध लागुऔषध ब्राउनसुगरजस्तो देखिने पदार्थ १ ग्राम ३ सय मिलिग्रामसहित बाह्रदर्शी गाउँपालिका१ बस्ने २५ वर्षीय दिपेन्द्र राजवंशीलगायत २ जनालाई प्रहरीले पक्राउ गरेको छ । लागुऔषध नियन्त्रण व्यूरो काकडभिट्टा झापाबाट खटिएको प्रहरीले जाँच गर्ने क्रममा उक्त पदार्थसहित फेला पारी उनीहरूलाई पक्राउ गरेको हो । सुर्खेत, भेरीगंगा नगरपालिका१० तोली खोलाबाट अबैध लागुऔषध हेरोइन करिब ३ ग्राम ४४ मिलिग्रामसहित सोही नगरपालिका १३ बस्ने २० वर्षीय किरण चन्दलाई शनिबार दिउँसो प्रहरीले पक्राउ गरेको छ । इलाका प्रहरी कार्यालय छिन्छुबाट खटिएको प्रहरीले नेपालगन्जबाट सुर्खेततर्फ आउँदै गरेको बा४ ख ५३२८ नम्बरको गाडीलाई जाँच गर्ने क्रममा उक्त हेरोइन सहित फेला पारी गाडीमा सवार उनलाई पक्राउ गरेको हो । बाँके, खजुरा गाउँपालिका ७ बठवा चोकबाट अवैध लागुऔषध गाँजा करिब ५० ग्राम सहित सोही गाउँपालिका४ डि गाउँ बस्ने १९ वर्षीय सुशान्त गुरुङलाई शनिबार साँझ प्रहरीले पक्राउ गरेको छ । इलाका प्रहरी कार्यालय धनौलीबाट खटिएको प्रहरीले जाँच गर्ने क्रममा उक्त गाँजासहित फेला पारी उनलाई पक्राउ गरेको हो । उनलाई पक्राउ गरी सोधपुछ गर्ने क्रममा उक्त गाँजा खजुरा गाउँपालिका७ बठवा बस्ने २५ वर्षीय रहिस दर्जीको घरबाट किनी ल्याएको बताएपछि दर्जीको घरबाट थप ६ केजी लागुऔषध गाँजा प्रहरीले बरामद गरेको छ । हाल फरार दर्जीको प्रहरीले खोजी गरिरहेको छ । यस सम्बन्धमा प्रहरीले थप अनुसन्धान गरिरहेको छ ।"
बदर मत घटाउन लमजुङमा नमुना मतदान अभियान,"बेंसीसहर : लमजुङमा बदर मत घटाउन सबै पालिकामा नमुना मतदान अभ्यास गरिने भएको छ । जिल्लाका ८ पालिका मध्ये सदरमुकाम बेंसीसहरबाट मतदानको नमुना अभ्यास सुरु गरिएको छ। मतदाता शिक्षा प्रभावकारी बनाएर बदर मत कम गराउन नमुना अभ्यास गरिएको जिल्ला निर्वाचन अधिकारी नारायणप्रसाद सापकोटाले जानकारी दिए । सापकोटका अनुसार २३ गतेसम्म जिल्लाका ८ वटै स्थानीय तहमा नमुना मतदानको अध्यास गरिने छ। बेंसीसहरको फूलबारी मञ्चमा शनिबार ३८ जनाले नमुना मतदान गरेकोमा ९ मत बदर भएको छ। २९ मत सदर भएको छ। नमुना मतदान अभ्यासमा केही नागरिक, म्यादी प्रहरी र पत्रकारसमेत सहभागी थिए। लमजुङमा कात्तिक १८ मा स्थानीय तहका निर्वाचन सम्पर्क अधिकारीलाई तालिम दिएपछि मतदाता शिक्षा कार्यक्रम सुरु भएको छ । मंसिर १ सम्म प्रत्येक पालिकाको वडामा स्वास्थ्य स्वयंसेविकाले घरदैलो गरेर मतदाता शिक्षा प्रदान गर्नेछन्। हरेक स्थानीय तहमा प्रमुख प्रशासकीय अधिकृतको संयोजकत्वमा मतदाता शिक्षा समन्वय समिति रहेको हुन्छ। वडा सचिवको संयोजकत्वमा मतदाता शिक्षा सञ्चालन समिति छ। उक्त समितिले वडा तहमा मतदाता शिक्षा प्रभावकारिताबारे अनुगमन गर्ने, सचेत र मतदाता शिक्षा प्रभावकारी रूपमा सञ्चालन नगर्ने कर्मचारीलाई कारबाही गर्नेसम्मको अधिकार दिएको हुन्छ। निर्वाचन कार्यालयका सूचना अधिकारी जिबाखर शर्माका अनुसार २० गते मध्यनेपाल नगरपालिकाको भोर्लेटारमा र क्व्होलासाोथार गाउँपालिकाको मालिङमा, २१ गते दोर्दीको नौथर शेरामा र मर्स्याङी गाउापालिका ८ को पञ्चविचार आवासीय विद्यालयमा, २२ गते दूधपोखरी गाउापालिकाको जोर्नेमा, २३ गते सुन्दरबजार नगरपालिका ६ को शान्ति निकेतन आवासीय मावि र राइनास नगरपालिकाको तिनपिप्लेमा नमुना मतदान अभ्यास गर्ने कार्यक्रम छ। मुख्य निर्वाचन अधिकृत शिवप्रसाद खनालले मत बदर घटाउन मतदाता शिक्षालाई प्रभावकारी बनाउने बताए । एउटा मात्रै प्रतिनिधि सभा रहेको लमजुङमा ६५ हजार २ सय ७१ महिला र ६८ हजार २ सय ८८ पुरुष गरी कुल १ लाख ३३ हजार, ५ सय ५९ मतदाता रहेका छन् । प्रदेशसभा १ मा ६३ हजार ५ सय ७५ जना मतदाता छन भने, प्रदेशसभा २ मा ६९ हजार ९ सय ८४ मतदाता रहेका छन्।"
एमाले नेता जिसीको निधन,प्यूठान: नेकपा एमाले लुम्विनी प्रदेश कमिटी सदस्य एवं प्यूठान प्रदेशसभा समन्वय कमिटी २ का इन्चार्ज बुद्धबहादुर जिसीको निधन भएको छ । क्यान्सर रोगबाट थलिएका जिसीको शनिबार दिउँसो उपचारको क्रममा काठमाडौंमा निधन भएको परिवारले जनाएका छन् । उनको काठमाण्डौँस्थित मनमोहन सेन्टर महाराजगन्जमा उपचार भइरहेको थियो । मल्लरानी गाउँपालिका २ सिउँते स्थायी घर भएका जिसी लामो समयदेखि सदरमुकाम खलंगामा बस्दै आएका थिए । जिल्लामा शालिन र इमान्दार नेताको रुपमा उनको छबी थियो । २०४८ सालमा प्यूठान निर्वाचन क्षेत्र नम्वर १ बाट साझा बाम उम्मेदवार रहेका जिसी नेपालको कम्यूनिस्ट आन्दोलनमा सक्रिय योद्धाको रुपमा चिनिन्छन् ।
