शीर्षक,विवरण
वडा कार्यालय र स्वास्थ्य केन्द्रलाई जग्गा दान,रौतहट: मधेस प्रदेश सभा सदस्य शोभादेवी साहले एक करोड रुपैयाँ बराबरको जग्गा दान गर्ने घोषणा गरेकी छन्। ईशनाथ नगरपालिकालाई वडा कार्यालय र स्वास्थ्य चौकीको भवन निर्माण गर्न साहले दुई कठ्ठा १६ धुर जग्गा दान दिने घोषणा गरेकी छन्। ईशनाथ नगरपालिका वडा नम्बर २ औरैयाका स्थानीयले आयोजना गरेको स्वागत तथा सम्मान कार्यक्रममा साहले यो घोषणा गरेकी हुन्। उनले जनता समाजवादी पार्टीको तर्फबाट समानुपातिकमा निर्वाचित भएपछि जग्गा दान दिने घोषणा गरेकी हुन्। करोड मूल्य पर्ने जग्गा वडा कार्यलय र स्वस्थ्य चौकी निर्माणलाई सहयोग गरेको भन्दै वडाध्यक्ष धर्मेन्द्र साहले खुशी व्यक्त गरेका छन । वडा कार्यालयको भवन बनाउन चालु आर्थिक वर्षमा ४० लाख बजेट छुट्टयाएको साहले बताए । ईसनाथ नगरपालिका वडा नम्बर २ औरैया गाउँको बीचमा रहेको दान प्राप्त जग्गामा चाँडै स्वास्थ्य चौकी भवन निर्माणको पहल गरिने वडा कार्यालयले जनाएको छ। त्यसका लागि आफूले पनि बजेटको व्यवस्थापन गर्न पहल गर्न जग्गादाता साहले बताइन्।
प्रचण्डलाई प्रधानमन्त्री स्वीकार गर्न सकिँदैन : सूर्य थापा,"बुटवल : स्थायी सरकार बनाउनका लागि नेकपा एमाले र नेपाली कांग्रेस मिलेर जानुको विकल्प नरहेको नेकपा एमालेका पोलिटब्युरो सदस्य एवं प्युठानका प्रतिनिधिसभा सदस्य सूर्य थापाले बताएका छन्। बिहीबार बुटवलमा आयोजित नेकपा एमाले रुपन्देहीप्यूठान सम्पर्क मञ्चको बधाइ तथा शुभकामना कार्यक्रमपछि सञ्चारकर्मीहरूसँगको भेटघाटमा बोल्दै नेता थापाले एमाले, कांग्रेस मिलेर स्थायी सरकार बनाउने गरी जनादेश दिएको उल्लेख गरे। च्वाँखे थाप्ने बामपन्थीसँग मिलेर एमालेले फेरि पनि वाम गठबन्धनको नाममा सरकार बनाउँदैन्,' उनले भने, जनताको जनमत मुलुकका दुई ठूला पार्टी मिलेर जानुपर्छ भन्ने छ। त्यसैअनुसार सरकार बन्नुपर्छ। वाम गठबन्धनको बाहानामा नेकपा माओवादी केन्द्रका अध्यक्ष पुष्पकमल दाहाल (प्रचण्ड)लाई प्रधानमन्त्री बनाएर जाने कुरा किमार्थ स्वीकार गर्न नसकिने उनको भनाइ छ। एमाले माओवादी मिलेर बनेको नेकपामा प्रचण्ड र माधव कुमार नेपालको पार्टी कब्जा गर्ने गलत मनशायका कारण समस्या पैदा भएको उनको प्रतिक्रिया छ। फेरि पनि वामपन्थी मिलेर गाईजात्रा गरुन भन्ने अहिलेको जनमत होइन्। वामपन्थी सरकार बन्छ भन्नेमा म विश्वस्त छैन, उनले भने।"
प्रधानमन्त्री देउवाद्वारा पौडेललाई बधाई,"काठमाडौं : प्रधानमन्त्री शेरबहादुर देउवा नेपाली कांग्रेसका वरिष्ठ नेता एवं पूर्वसभामुख रामचन्द्र पौडेल जापान सरकारद्वारा दिइने राजकीय सम्मानबाट विभूषित भएपछि आयोजित कार्यक्रममा सहभागी भए। सो अवसरमा प्रधानमन्त्री देउवाले वरिष्ठ नेता पौडेललाई जापान सरकारले प्रदान गरेको दि अर्डर अफ द राइजिङ सनबाट सम्मानित भएकोमा बधाई ज्ञापन गर्दै यो देशले नै पाएको अनुभूति भएको बताए। त्यस्तै वरिष्ठ नेता पौडेलले यो सम्मानका लागि जापानी जनता, सरकार, त्यहाँका सम्राट र राजदूतप्रति आभार व्यक्त गर्दै यो सम्मान नेपाल, नेपाली र कांग्रेस पार्टीप्रतिको सम्मान भएको महसुस गरेको बताए। सन् २०२० अप्रिल २९ मा घोषणा भएको उक्त सम्मान वरिष्ठ नेता पौडेललाई आज जापानी राजदूतको निवासमा विशेष कार्यक्रम गरी प्रदान गरिएको हो। वरिष्ठ नेता पौडेललाई विशेषतः पूर्वसभामुखको हैसियतमा दुई देशबीचका संसदीय सम्पर्कलाई सक्रिय बनाउन र त्यसपछि नेपालजापान सम्बन्ध सुदृढमा गर्नुभएको योगदानका लागि विभूषित गरिएको जनाइएको छ।"
"अस्पतालमा छैनन् डाक्टर, बाटैमा जन्मियो बच्चा","बाजुरा: बाजुराको गौमुल गाउँपालिका ३ माँझपालि बस्ने २१ वर्षीया भाग्य चदाराले बाटोमा बच्चा जन्माएकी छन् । सुत्केरी गराउन अछामको बयलपाटा अस्पतालमा लैजाने क्रममा भाग्यले बुढिगंगा नगरपालिकाको बार्जुगाड नजिकै बाटोमा बच्चा जन्माएकी हुन्। गौमुल गाउँपालिकाबाट जिल्ला अस्पताल बाजुरामा रिफर गरेको भएपनि बाजुरामा आकस्मिक प्रसुति सेवा दिने चिकित्सक नहुँदा अछाम रिफर गरिएको थियो। बयलपाटा नपुग्दै बाजुराको बार्जुगाडमा बच्चा जन्माएको अनमी रमा रोकायाले बताईन् । बाजुरा अस्पतालमा आकस्मिक प्रसुति सेवा भएपनि १ हप्तादेखि चिकित्सक नहुदा जटिल खाले गर्भवतीलाई रिफर गर्ने गरिएको थियो। अस्पतालमा चिकित्सक नहुँदा अछाम रिफर गरेर लैजाँदै गर्दा बाटोमै बच्जा जन्मिएको थियो। तालिम प्राप्त चिकित्सक डा सुनिलकुमार शाह, डा बिपुल चौधरी र डा जस्मिता बलमपाकी बिदामा गएपछि बाजुरा अस्पतालमा आकस्मिक प्रसुति सेवा बन्द भएको छ। अस्पतालमा कार्यरत डा दिपेन्द्र बुढा पनि बिदामा छन्। भाग्य जस्तै धेरै गर्भवतीको पीडा यस्तै छ। हिमाली गाउँपालिका १ बामु बस्ने नानी रोकायाले पनि बाटोमै बच्चा जन्माईन् । सुत्केरी ब्यथा लागेपछि ३ घण्टा टाढाको बामु आधारभुत स्वास्थ्य सेवा केन्द्रमा लैजाँदै गर्दा उनले पनि बाटो मै बच्चा जन्माएकी हुन्। हिमाली गाउँपालिका २ नातिखोला बस्ने २३ वर्षीया पार्वती बुढाले पनि स्वास्थ्य चौकी आउने बेला बाटोमै बच्चा जन्माएकी थिइन्। वडा नम्बर १ मा रहेको बिच्छयाँ स्वास्थ्य चौकीमा सुत्केरी सेवा लिन जाने क्रममा पार्वतीको पनि बाटो मै बच्चा जन्मिएको हो। स्वामीकार्तिक खापर गाउँपालिका १ मुक्तिकोटकी ३५ वर्षीया कार्तिका बिकले पनि एक महिना पहिले बाटैमा बच्चा जन्माएकी थिइन्। सुत्केरी ब्यथा लाग्ने बित्तिकै आफन्तले स्वास्थ्य केन्द्रमा लैजाँदै गर्दा ताहाडा खोला नजिकै बाटोमा बच्चा जन्माएको स्थानीय बल बहादुर बिकले बताए । बाजुराका यी प्रतिनिधि उदाहरण हुन् । यस्ता घटना धेरै हुने गरेका छन्। स्वास्थ्य संस्था टाढा हुने, भएकामा पनि चिकित्सक नहुने समस्याले यहाँका गर्भवती पीडित छन्। प्रसूति गराउन अस्पताल जानुपर्छ भन्ने सोच भएकालाई पनि अस्पताको प्रसूति कठिन हुने बिच्छयाँ स्वास्थ्य चौकीमा कार्यरत विमला पाण्डेले बताइन्। यही क्रमले शिशु र आमाको ज्यान जाने खतरा पनि बढ्ने उनले बताइन्। सुरक्षित प्रसूति गराउन नसक्दा ३ वर्षको अवधिमा ८ जना सुत्केरीको मृत्यु भइसकेको छ। गर्भवती जाँच गराउन नजाने तथा सुत्केरी गराउन समस्या हुने भएकाले मृत्युदर बढेको बडिमालिका नगरपालिका स्वास्थ्य शाखा प्रमुख टेकबहादुर खड्काले बताए ।"
विदेशी सञ्चिति बढेर १२ खर्ब ४६ अर्ब पुग्यो,काठमाडौं : देशभित्र कूल विदेशी विनिमय सञ्चिति रु १२ खर्ब ४६ अर्ब २७ करोड बराबर रहेको छ। नेपाल राष्ट्र बैंकका अनुसार गत असार मसान्तमा रु १२ खर्ब १५ अर्ब ८० करोड बराबर रहेको कूल विदेशी विनिमय सञ्चिति चालु आवको चार महिनामा दुई दशमलव पाँच प्रतिशतले वृद्धि भएको हो। अमेरिकी डलरमा यस्तो सञ्चिति गत असार मसान्तमा नौ अर्ब ५४ करोड रहेकोमा गत कात्तिक मसान्तमा एक प्रतिशतले वृद्धि भई नौ अर्ब ६३ करोड कायम भएको छ। कूल विदेशी विनिमय सञ्चितिमध्ये नेपाल राष्ट्र बैंकमा रहेको सञ्चिति २०७९ असार मसान्तमा रु १० खर्ब ५६ अर्ब ३९ करोड रहेकोमा गत कात्तिक मसान्तमा तीन दशमलव तीन प्रतिशतले वृद्धि भई रु १० खर्ब ९१ अर्ब २२ करोड पुगेको छ। बैंक तथा वित्तीय संस्था (नेपाल राष्ट्र बैंकबाहेक) सँग रहेको विदेशी विनिमय सञ्चिति गत असार मसान्तमा रु एक खर्ब ५९ अर्ब ४१ करोड रहेकोमा गत कात्तिक मसान्तमा दुई दशमलव सात प्रतिशतले कमी आई रु एक खर्ब ५५ अर्ब पाँच करोड कायम भएको छ। गत कात्तिक मसान्तको कूल विदेशी विनिमय सञ्चितिमा भारतीय मुद्राको अंश २३ दशमलव पाँच प्रतिशत रहेको छ। समीक्षा अवधिमा चालु खाता रु ३५ अर्ब ४० करोडले घाटामा रहेको छ। अघिल्लो वर्षको सोही अवधिमा चालु खाता रु दुई खर्ब २० अर्ब ९१ करोडले घाटामा रहेको थियो। अमेरिकी डलरमा अघिल्लो वर्षको सोही अवधिमा एक अर्ब ८६ करोडले घाटामा रहेको चालु खाता समीक्षा अवधिमा २८ करोडले घाटामा रहेको छ। समीक्षा अवधिमा पूँजीगत ट्रान्सफर १८ दशमलव एक प्रतिशतले वृद्धि भई रु दुई अर्ब ९७ करोड कायम भएको छ भने खुद प्रत्यक्ष वैदेशिक लगानी रु ४३ करोड आएको छ। अघिल्लो वर्षको सोही अवधिमा पूँजीगत ट्रान्सफर रु दुई अर्ब ५२ करोड र खुद प्रत्यक्ष वैदेशिक लगानी रु छ अर्ब ६३ करोड प्राप्त भएको थियो। समीक्षा अवधिमा शोधनान्तर स्थिति रु २० अर्ब तीन करोडले बचतमा रहेको छ। अघिल्लो वर्षको सोही अवधिमा शोधनान्तर स्थिति रु एक खर्ब ५० अर्ब ३८ करोडले घाटामा रहेको थियो। अमेरिकी डलरमा अघिल्लो वर्षको सोही अवधिमा एक अर्ब २७ करोडले घाटामा रहेको शोधनान्तर स्थिति समीक्षा अवधिमा १४ करोड ९६ लाखले बचतमा रहेको छ।
तराईमा महँगी बढ्यो,"काठमाडौं : चालु आर्थिक वर्षको पहिलो चार महिनामा तराईमा महँगी बढेको छ। नेपाल राष्ट्र बैंकले आज सार्वजनिक गरेको चालु आवको चार महिनाको विवरणअनुसार तराईमा आठ दशमलव ५२ प्रतिशत बराबरको मूल्य वृद्धि भएको छ। केन्द्रीय बैंकका अनुसार उपभोक्ता मुद्रास्फीति काठमाडौँ उपत्यकामा सात दशमलव ५६ प्रतिशत, तराईमा आठ दशमलव ५२ प्रतिशत, पहाडमा आठ दशमलव शून्य तीन प्रतिशत र हिमालमा छ दशमलव ६८ प्रतिशत मुद्रास्फीति रहेको छ। विसं २०७८ कात्तिक महिनामा यी क्षेत्रमा क्रमश: छ दशमलव १४ प्रतिशत, पाँच दशमलव ४२ प्रतिशत, सात दशमलव १४ प्रतिशत र पाँच प्रतिशत मुद्रास्फीति रहेको थियो। विसं २०७९ को कात्तिक महिनामा वार्षिक विन्दुगत उपभोक्ता मुद्रास्फीति आठ दशमलव शून्य आठ प्रतिशत रहेको छ। अघिल्लो वर्षको सोही महिनामा यस्तो मुद्रास्फीति छ दशमलव शून्य चार प्रतिशत रहेको थियो। समीक्षा महिनामा खाद्य तथा पेय पदार्थ समूहको मुद्रास्फीति सात दशमलव ३८ प्रतिशत र गैरखाद्य तथा सेवा समूहको मुद्रास्फीति आठ दशमलव ६३ प्रतिशत रहेको छ। समीक्षा महिनामा खाद्य तथा पेय पदार्थ समूहअन्तर्गत रेष्टुरेण्ट तथा होटल उपसमूहको मूल्य सूचकाङ्क १५ दशमलव ९७ प्रतिशत, सूर्तीजन्य पदार्थको ११ दशमलव ८१ प्रतिशत, दुग्ध पदार्थ तथा अण्डाको नौ दशमलव ३३ प्रतिशत, खाद्य तथा खाद्यजन्य पदार्थको नौ दशमलव १९ प्रतिशत र मदिराजन्य पेयपदार्थको आठ दशमलव ८४ प्रतिशतले बढेको छ। गैरखाद्य तथा सेवा समूहअन्तर्गत यातायात उपसमूहको मूल्य सूचकाङ्क १७ दशमलव ७१ प्रतिशत, स्वास्थ्यको ११ दशमलव २२ प्रतिशत, मनोरञ्जन तथा संस्कृतिको आठ दशमलव ७६ प्रतिशत, घरायसी उपयोगका वस्तुको आठ दशमलव ४९ प्रतिशत र फर्निसिङ तथा घरायसी उपकरणको आठ दशमलव ३३ प्रतिशतले बढेको छ।"
प्रधान सेनापति शर्मा र ईजरायली राजदूतबीच भेट,काठमाडौं: प्रधानसेनापति प्रभुराम शर्मा र नेपालका लागि इजरायलका राजदूत हनान गोडेर गोल्डबेरगरबीच भेटवार्ता भएको छ। नेपाली सेनाको मुख्यालय जंगी अड्डामा भएको भेटमा दुई पक्षीय हित तथा पारस्परिक सम्बन्धका विषयमा छलफल भएको नेपाली सेनाले जनाएको छ। यस्ता भेटले दुई देशबीचको सम्बन्ध मजबुद बन्ने सेनाको विश्वास छ।
बलिउड अभिनेता विवेक ओबरायद्वारा पशुपतिनाथमा विशेष पूजा,काठमाडौं : बलिउड अभिनेता विवेक ओबरायले पशुपतिनाथ मन्दिरमा पञ्चामृत अभिषेकसहित विशेष पूजा गरेको पशुपति क्षेत्र विकास कोषले जनाएको छ। कलाकार ओबरायले दुई हजार एक सयको रसिद काटी पञ्चामृत अभिषेकसहित विशेष पूजा गरेको कोषका संस्कृति संरक्षण महाशाखा प्रमुख गौरीशंकर पराजुलीले राससलाई जानकारी दिए। विवेकका पिता सुरेश ओवराय पनि नेपाल भ्रमणका बेला पशुपतिनाथमा दर्शन एवं पूजा आराधनाका लागि आउने गरेको जनाइएको छ। बलिउड नायक ओबराय परिवारसहित घुम्न बुधबार नेपाल आएका थिए। धेरै भारतीय कलाकारले नेपाल भ्रमणका बेला पशुपतिनाथमा दर्शन एवं पूजा गर्ने गरेको पनि कोषले जनाएको छ। यसले नेपालको धार्मिक पर्यटन प्रवद्र्धनमा पनि योगदान गरिरहेको छ। पशुपतिनाथलाई विश्वभर फैलिएका वैदिक सनातन हिन्दू धर्मावलम्बीले आस्थाको केन्द्रका रूपमा मान्ने गरेका छन्। विश्वका जुनसुकै कुनामा रहेका हिन्दू पनि जीवनकालमा एकपटक पशुपतिनाथको दर्शन गर्न चाहन्छन्। पशुपतिमा धनुर्मास पूजाको तयारी यसैबीच कोषले पशुपतिनाथमा धनुर्मास पूजाको तयारी गरेको छ। पुस ४ गते सोमबार राति पशुपतिनाथ मन्दिरमा धनुर्मास पूजा गरिने पनि महाशाखा प्रमुख पराजुलीले जानकारी दिए। खिचडीको भोग पनि पशुपतिनाथमा पुस ४ गते राति नै लगाइने छ। पुस ५ गते बिहान १० बजेसम्म यो पूजा चल्ने छ। धनुर्मास पूजा सकिएपछि भने बिहान १० बजेदेखि नै मन्दिर बन्द गरिने पनि कोषले जनाएको छ। पशुपतिनाथमा प्रत्येक वर्ष पुस महिनामा धनुर्मास पूजा गर्ने प्राचीनकालदेखिको परम्परा छ।
दुई चालक नराख्ने ४१ सवारी साधनलाई कारवाही,"काठमाडौं: लामो दूरीका यात्रुबाहक सवारी साधनमा दुई जना चालक नराख्ने ४१ ओटा सवारी साधनका चालक कारबाहीमा परेका छन्। 'ट्राफिक कम्यूनिकेसन एप्लिकेसन'मार्फत ट्राफिक प्रहरीले कारवाही गरेको हो। काठमाडौंको नागढुंङगा नाकामा एपमार्फत चेकिङ गर्दा दुई जना चालक फेरबदल नभएको पाईएपछि कारवाही गरिएको काठमाडौँ उपत्यका ट्राफिक प्रहरी कार्यालयका प्रवक्ता प्रहरी वरिष्ठ उपरीक्षक राजेन्द्रप्रसाद भट्टले बताए। यो एपमा सुरुको गन्तव्यमै सवारी चालकको फोटो, सवारी चालक अनुमति पत्रको नम्बर र सवारी साधनको नम्बर अपलोड गरेपछि नागढुङगा नाकासहित सातै ओटा प्रदेशका १५ स्थानका चेक प्वाईनटमा डाटा सर्कुलर भएका आधारमा चालक फेरबदल भएनभएको एकीन गरिन्छ। ०७५ माघ २८ गतेबाट सुरु भएको यो चेकिङ केही समय, सञ्चान पछि कोभिडलगायत कारणले रोकिएको थियो । रोकिएको यो कार्य ०७९ असोज ३१ गतेदेखि सुरु भएको हो। यो सुरुवात भएसँगै २ महिनाको अवधीमा ४१ ओटा सवारी साधनका चालक कारवाहीमा परेका हुन्। 'सवारी तथा यातायात व्यवस्था ऐन २०४९ को परिच्छेद ६ को दफा १०४ मा चालकको पालो फेर्नु पर्ने व्यवस्था अन्तर्गत लामो बाटोमा यातायात सेवा सञ्चालन गर्ने यात्रीबाहक सार्वजनिक सवारीमा कम्तिमा दुईवटा चालक अनिवार्य रूपमा राखी प्रत्येक छ घण्टापछि पालै पालोसँग सवारी चलाउन लगाउने कर्तव्य यातायात सेवा सञ्चालन गर्ने व्यवस्थापक वा सवारी धनीको हुनेछ' भनिएकाले सोही अनुसार कार्यान्वयन गराउन थालिएको भट्टले बताए। यो एपको प्रभावकारी प्रयोग हुन सके चालकको तनाव र थकानले हुने दुर्घटनाको जोखिम कम हुन्छ।"
गगन थापाले दोहोरो चरित्र देखाए : अमनलाल मोदी (भिडियोसहित),"काठमाडौं : नेकपा माओवादी केन्द्रका नेता अमनलाल मोदीले सरकारले सिफारिस गरेको अध्यादेशको विरोध गरेर गगन थापाले दोहोरो चरित्र देखाएको बताएका छन्। थारु कल्याणकारी सभा, थरुहटथारुवान संयुक्त संघर्ष समितिले बिहीबार काठमाडौंमा आयोजना गरेको अध्यादेश प्रमाणीकरण विषयक अन्तक्रियामा मोदीले टीकापुर पुगेर थारूलाई अन्याय पर्यो विद्रोह भयो भनेर थापाले यसअघि बोलेको तर अहिले अध्यादेशको विरोध गरेर दोहोरो चरित्र देखाएको बताए। पाउने बेला राम्रोसँग व्याख्या गर्ने र दिनुपर्ने बेला अपराधीकरणको व्याख्या भइरहेको उनको भनाइ छ। थारूलगायत उत्पीडित वर्गहरू अन्यामा परेको भन्दै राज्यले अध्यादेश ल्याउँदा विरोध हुनु दुःखद भएको उनले बताए। मोदीले यसअघि एमाले सरकारले ल्याएको कुनै पनि अध्यादेश राष्ट्रपति कार्यालयबाट तुरुन्तै प्रमाणीकरण भए पनि अहिले सरकारले अघि सारेको अध्यादेश प्रमाणीकरण नहुनुले राजनीतिक रंग हाबी भएको देखिएको तर्क गरे। मोदीले अहिले टीकापुरको घटनामात्रै नभएर देशभरि उठेको माग मुद्दालाई सम्बोधन गराउने प्रयास जारी रहने जिकिर गरे।"
त्रिविमा 'सामसङ इनोभेसन क्याम्पस' उद्घाटन,"काठमाडौं: इलेक्ट्रोनिक्स र स्मार्टफोन ब्राण्ड सामसङले त्रिभुवन विश्वविद्यालय इन्स्टिच्युट अफ इन्जिनियरिङको पुल्चोक क्याम्पसमा आफ्नो ग्लोबल सीएसआर कार्यक्रम अन्तर्गत सामसङ इनोभेसन क्याम्पसको उद्घाघटन गरेको छ। यस कार्यक्रम अन्तर्गत सामसङले नेपालका युवालाई आर्टिफिसियल इन्टेलिजेन्स, बिग डाटा, कोडिङ एण्ड प्रोग्रामिङ र इन्टरनेट अफ थिङ्स जस्ता प्राविधिक सीपमा तालिम दिइनेछ। जसले नेपालमा बलियो प्रविधि र नवप्रवर्तन इकोसिस्टमको विकासमा योगदान पुर्याउने अपेक्षा गरिएको छ। सामसङ इनोभेसन क्याम्पसको उद्घाटन गर्दै शिक्षा, विज्ञान तथा प्रविधिमन्त्री देवेन्द्र पौडेलले प्रविधिको विकासमा यो अभ्यासले सहयोग गर्ने बताए। इनोभेसन क्याम्पसको उद्घाटन मन्त्री पौडेलसहित सामसङ साउथ वेस्त एसियाका नेपाल कार्यालय प्रमुख सुङ जुन पार्क, राजदूत पार्क चोङ सुकले गरेका थिए।"
"यस्तो छ, सम्भावित सत्ता समीकरणको अंकगणित","काठमाडौं: नयाँ सत्ता समीकरण बनाउन राजनीतिक दलका शीर्ष नेता भेटघाटमा व्यस्त छन्। राजनीतिक दलका शीर्ष तह र दोस्रो तहका नेता औपचारिक तथा अनौपचारिक भेटवार्तामा छन्। निर्वाचन आयोगले बिहीबार अन्तिम मतपरिणाम राष्ट्रपति विद्यादेवी भण्डारीलाई बुझाएसँगै सरकार गठनको बाटो पनि खुलेको छ। संविधानको धारा ९३ मा राष्ट्रपतिले प्रतिनिधि सभाको निर्वाचन परिणाम घोषणाको मितिले ३० दिनभित्र संघीय संसद्को अधिवेशन आह्वान गर्नुपर्नेछ भन्ने उल्लेख छ। यो प्रावधान अनुसार २९ पुस अगावै प्रतिनिधि सभाको अधिवेशन आह्वान हुनेछ। संविधानको धारा ७६ को उपधारा ८ मा प्रतिनिधि सभा निर्वाचनको अन्तिम घोषणा भएको वा प्रधानमन्त्रीको पद रिक्त भएको मितिले ३५ दिनभित्र यस धारा बमोजिम प्रधानमन्त्री नियुक्ति सम्बन्धी प्रक्रिया सम्पन्न गर्नुपर्नेछ भन्ने उल्लेख छ । यसअनुसार अबको एक महिना १५ दिन अर्थात् माघको दोस्रो हप्ताभित्रै देशले नयाँ प्रधानमन्त्री पाउनेछ। राष्ट्रपति, उपराष्ट्रपति, प्रधानमन्त्री, सभामुख, उपसभामुख, मन्त्रीदेखि प्रदेश प्रमूख, मुख्य मन्त्रीसम्म शक्ती सन्तुलन मिलाउनुपर्ने सकस राजनीतिक दललाई छ । सरकार बनाउन स्पष्ट बहुमत कुनै पनि दलसँग नभएकाले पनि सत्ता समीकरणको अंकगणित मिलाउन नेताको दौडधुप बाक्लिएको छ। संसदीय निर्वाचनबाट सबैभन्दा ठूलो दल बनेको नेपाली कांग्रेस, दोस्रो ठूलो दल नेकपा एमाले र तेस्रो नेकपा माओवादी केन्द्र सरकार निर्माणका लागि आन्तरिक गृहकार्यमा जुटेका छन्। सत्ता गठबन्धनले गत मंसिर १९ मा संयुक्त वक्तव्य जारी गर्दै हालको गठबन्धनलाई निरन्तरता दिने जनाएको थियो। तर, वक्तव्यमा उल्लेख भए अनुसार कार्यान्वयनमा चुनौती देखिन थालेको गठबन्धन भित्रकै नेताको आशंका छ। किनकि अहिले सत्ता गठबन्धनमा आबद्ध दलका शीर्ष नेता नै आफू प्रधानमन्त्री बन्ने दावी गरिरहेका छन्। प्रत्यक्ष र समानुपातिक तर्फ ८९ सिट जितेको कांग्रेसले प्रधानमन्त्री र राष्ट्रपति आफूले पाउनुपर्ने भन्दै सत्ता समीकरणको गृहकार्य गरिरहेको छ। प्रधानमन्त्री र राष्ट्रपति बाहेकका पदमा आपसी समझदारीमा टुंग्याउने गृहकार्य भइरहेको ओखलढुंगाबाट प्रतिनिधि सभा सदस्यमा निर्वाचित कांग्रेस नेता रामहरि खतिवडाले बताए। खतिवडाले पार्टीको संसदीय दलको नेतामा सभापति शेरबहादुर देउवा नै चयन हुने दावी गरे पनि कांग्रेस भित्र खतिवडाको दाबी जस्तो अवस्था छैन। पार्टी सभापति भएकै कारण देउवाको दावेदारीसँगै बरिष्ठ नेता रामचन्द्र पौडेल पनि संसदीय दलको नेता बन्ने होडमा छन्। महामन्त्री गगन थापाले निर्वाचन अघि नै आफू प्रधानमन्त्री बन्ने भन्दै गरेको दाबी अझै कायमै छ। यी नेताको दावीले कांग्रेसमा संसदीय दलको नेता छान्ने विषयमा पनि राम्रै जोड घटाउन हुने देखिएको छ। अहिले संसदीय दलको नेताकै विषयलाई लिएर नेपाली कांग्रेस आन्तरिक छलफलमा पनि जुटिरहेको छ। पछिल्लो घटनाक्रम अनुसार कांग्रेसमा संस्थापन पक्षको पकड बलियो देखिन्छ। नेता पौडेलले बुधबार मात्रै पार्टी सभापति देउवालाई भेटेर आफूलाई प्रधानमन्त्री बनाउन सहयोग मागेका थिए। देउवा निकट स्रोतका अनुसार अहिले कुनै पनि हालतमा देउवाले सरकारको नेतृत्व छोड्ने छैनन्। कांग्रेस भित्रकै एक खेमाको नेतृत्व गरिरहेका शेखर कोइरालाले औपचारिक धारणा सार्वजनिक गरेका छैनन्। नेकपा माओवादी केन्द्रका अध्यक्ष पुष्पकमल दाहाल प्रचण्डले पनि भावी प्रधानमन्त्रीका रुपमा आफ्नो दावी गर्दै आएका छन्। उनी पहिलो चरणमै प्रधानमन्त्री बन्न चाहन्छन्। आफू प्रधानमन्त्री बन्न एमालेसँग मिल्ने संकेत पनि प्रचण्डको छ। बुधबार पोखरामा औपचारिक कार्यक्रममै प्रचण्डले भने, अब मसँग धेरै वर्ष समय छैन । तपाइँहरूको आशिर्वाद लाग्यो भने म छिट्टै देशको नेतृत्व गर्ने ठाउँमा पुग्दैछु । यो पटक देशको नेतृत्व गर्ने अवसर पाउँदा केही अविष्मरणीय विकासका योजना अघि बढाउने प्रतिवद्धता व्यक्त गर्दछु। प्रधानमन्त्रीको दौडमा रहेका प्रचण्डसँगै पार्टीको दोस्रो तहका नेताहरूले पनि एमालेसँग लविङ गरिरहेका छन्। पार्टी महासचिव देव गुरुङले मंगलबार राति एमाले अध्यक्ष केपी शर्मा ओलीलाई भेटे। ओलीलाई भेट्न बालकोट पुगेका गुरुङले बाम गठबन्धनको आवश्यकता बारे ओलीलाई बताएका थिए। सँगै उनले अबको सरकारमा सहकार्यको वातावरण कसरी गर्न सकिन्छ भनेर प्रश्न गरेका थिए। प्रचण्डले एमालेप्रति संकेत गर्दै देशको विकास गर्न सत्तापक्ष, प्रतिपक्ष भन्न नहुने बताउँदै आएका छन्। राजनीतिक विश्लेषकले प्रचण्डले एमालेसँग नजिकिन लय मिलाउन थालेको भन्ने टिप्पणी गर्न थालेका छन्। एमाले र नेकपा माओवादी केन्द्रका दोस्रो तहका नेताको भेटपछि ओलीलाई पार्टी भित्रैबाट पनि गठबन्धनलाई दवाव आउन थालेको छ। देव गुरुङले एमाले नेता पृथ्वीसुब्बा गुरुङलाई बधाई दिँदै अब बाम एकताको पक्ष छलफल गरेका थिए। एकै निर्वाचन क्षेत्रमा उठेका दुई नेताले एकता गरेर अघि बढ्नुको विकल्प नहरेको दुवै नेताले निष्कर्ष निकालेका थिए। ओलीसँगको भेटमा पनि गुरुङले यही कुरालाई दोहोर्याएका थिए। उनले ओलीलाई सरकार गठन प्रक्रिया, भूराजनीतिक छाया र तीनका सम्भावित परिणामका बारे खुलेर आफ्नो धारणा राखेका थिए। नेकपा माओवादी केन्द्रका नेताको गठबन्धनको अनौपचारिक प्रस्तावलाई एमालेले 'पर्ख र हेर'को स्थितिमा लिएको छ। सरकारबारे एमालेले कुनै धारणा सार्वजनिक गरेको छैन। एमाले उपाध्यक्ष विष्णु पौडेलले एक कार्यक्रममा सरकारमा सहभागी नहुने भन्ने बाहेकका अरु धारणा एमालेले सार्वजनिक गरेको छैन। माओवादी केन्द्रसँगै नेपाली कांग्रेसले पनि एमालेसँग सत्ता समीकरणको पहल भने गरिरहेको बुझिन्छ। कांग्रेस नेताहरूले एमाले अध्यक्ष केपी शर्मा ओलीले चाहे कांग्रेसएमाले सरकार बन्ने दावी गर्दै आएका छन्। तर एमालेले केन्द्रीय कमिटी बैठकबाट निर्णय गरेर आउन पर्ने कांग्रेस नेताहरूको भनाइ छ। सत्ता गठबनका विषयमा सत्ता घटक नेकपा एकीकृत समाजवादीले कुनै निर्णय गरेको छैन। निर्वाचन लगत्तै सत्ता गठबन्धन कायम रहने भन्ने विज्ञप्ति जारी गरेबाहेक नेकपा एकीकृत समाजवादीले सरकारका विषयमा औपचारिक कुरा बाहिर ल्याएको छैन। राष्ट्रिय स्वतन्त्र पार्टीका नेताको पछिल्लो अभिव्यक्ति अनुसार सरकारमा जाने निश्चित जस्तै छ। जनताको काम गर्न भएपनि सरकारमा जानुपर्ने आवाज पार्टीभित्र उठ्न थालेको छ। यद्यपी औपचारिक निर्णय भने भएको छैन। राष्ट्रिय प्रजातन्त्र पार्टीले सरकारमा नजाने संकेत गरेपनि अहिलेसम्म औपचारिक निर्णय गरेको छैन। जनमत पार्टीले सत्ता गठबन्धनलाई सहयोग गर्ने निर्णय गरिसकेको छ। राष्ट्रिय जनमोर्चा गठबन्धनमा आवद्ध भएपनि सरकारमा जाने नजाने निर्क्र्योलमा पुगेको छैन। लोसपा र जसपा पनि सरकारका विषयमा मौन छन्। गठबन्धनकै सरकार वर्तमान सत्ता गठबन्धनमा नेपाली कांग्रेस, नेकपा माओवादी केन्द्र, नेकपा एकीकृत समाजवादी, राष्ट्रिय जनमोर्चा छन् । यस्तै, लोकतान्त्रिक समाजवादी पार्टीले कांग्रेससँग तालमेल गरेको थियो। सत्ता गठबन्धनसँग स्पष्ट १३२ मत छ । लोसपाको जोड्दा १३७ हुन्छ । सरकार सञ्चालनका लागि कूल २७५ सांसद मध्ये १३८ सांसद आवश्यक पर्छ । त्यसैले सत्ता गठबन्धनले पहिलो चरणमा जनमत पार्टी र नागरिक उन्मुक्ती पार्टीका नेतासँग छलफल गर्यो । ५ सिटको जनमतले सत्ता गठबन्धनलाई सघाउ गर्ने बतायो । नागरिक उन्मुक्ति पार्टीलाई साथमा लिन सरकारले पार्टीका संरक्षक रेशम चौधरीलाई छुटाउने गरी अध्यादेश नै ल्यायो। अध्यादेश सरकारले राष्ट्रपति कहाँ पठाएपनि समर्थन भन्दा विरोधको आवाज धेरै भएकाले के हुने भन्ने टुंगिएको छैन। असम्भव बाम गठबन्धन सरकार बनाउन दलहरु कसरत गरिरहेको बेला बाम गठबन्धनको चर्चा चलिरहेको छ। तर राजनीतिक विश्लेषकले त्यो सम्भव नदेखिने बताउँछन्। नेकपा एमालेको ७८, नेकपा माओवादी केन्द्रको ३२ (नेपाल समाजवादी १ सिट सहित), नेकपा एकीकृत समाजवादीको १०, राष्ट्रिय जनमोर्चा र नेपाल मजदुर किसान पार्टीको ११ जोड्दा १२२ पुग्छ। सरकार बनाउन बामपन्थी दलबाहेकको थप १६ सिट चाहिन्छ । त्यसका लागि २० सिट रहेको राष्ट्रिय स्वतन्त्र पार्टी वा अन्य दलको साथ लिनुपर्ने हुन्छ। बहसमा एमालेमाओवादी केन्द्रको सरकार सत्ता समीकरण कस्तो बन्ने भन्ने बहस जारी रहँदा नेकपा एमाले र नेकपा माओवादी केन्द्रबीचको तालमेलको विषय पनि पेचिलो बन्दै गएको छ। नेकपा एमालेप्रति केही नरम देखिन थालेका माओवादी केन्द्रका अध्यक्ष पुष्पकमल दाहालले आफ्नो एजेण्डा बोकाएर मातहतका नेतालाई एमाले अध्यक्ष केपी शर्मा ओली भेट्न पठाउन थालेका छन्। एमालेसँगको समझदारीमा पहिलो कार्यकाल प्रचण्ड प्रधानमन्त्री बन्ने र राष्ट्रपतिसहितका अन्य कार्यकारी पदमा शक्ति सन्तुलन गरेर अघि बढ्ने बारे चर्चा पनि भइरहेको छ। यहाँ एमाले र माओवादीबीच कुरा मिले यो गठबन्धनमा राप्रपा आउन सक्ने देखिन्छ। त्यसो भए नेकपा एकीकृत समाजवादी केही कार्यकारी पद पाउने सर्तमा सरकारमा सहभागी हुन सक्ने बाम विश्लेषकहरु बताउँछन् । एमाले, माओवादी केन्द्र, राप्रपा र समाजवादी मिलेर सरकार बन्न सक्ने सम्भावना पनि अहिले बढ्दै गएको देखिन्छ। कांग्रेसएमाले सरकार यो पटकको जनादेशले नेपाली कांग्रेसलाई पहिलो र नेकपा एमालेलाई दोस्रो ठूलो दल बनाएको छ। यी दुई ठूला दलबीच पनि सत्ता साझेदारी हुनसक्ने सम्भावना पनि बढ्दै गएको छ। तत्काल सम्भवजस्तो नदेखिए पनि समीकरण मिलाउन नेताहरूले गृहकार्य थालेका छन्। सरकारमा सहभागी हुन एमाले अध्यक्ष केपी ओलीले चाहे यो गठबन्धन हुने देखिन्छ। यी दुई दलबीच समझदारी बने कांग्रेस सभापति शेरबहादुर देउवाले पहिलो चरणमा सरकारको नेतृत्व गर्ने र एमालेले समर्थन गर्ने, दोस्रो चरणमा केपी शर्मा ओलीले सरकारको नेतृत्व गर्ने र कांग्रेसले समर्थन गर्ने भन्ने सहमति हुनसक्छ। दुई दल मिले अरुको सहायता चाहिँदैन। कांग्रेस र एमालेको सिट १६७ हुन्छ। यी सम्भावित समीकरणबारे विभिन्न कोणबाट छलफल भइरहेको छ। राजनीतिक दलहरूले संसदीय दलको नेता टुंग्याउन पनि गृहकार्य गरिरहेका छन्। सत्ता समीकरण मिलेसँगै राजनीतिक दलले संसदीय दलको नेता टुंग्याएपछि आगामी सरकारको नेतृत्व कसको काँधमा भन्ने तय हुनेछ।"
चार महिनामा भित्रियो तीन खर्ब ७८ अर्ब विप्रेषण,काठमाडौं : चालु आर्थिक वर्षको चार महिनामा विप्रेषण आप्रवाह २० दशमलव चार प्रतिशतले वृद्धि भई रु तीन खर्ब ७८ अर्ब चार करोड पुगेको छ। अघिल्लो वर्षको सोही अवधिमा विप्रेषण आप्रवाह सात प्रतिशतले घटेको थियो। नेपाल राष्ट्र बैंकले आज सार्वजनिक गरेको चालु आवको चार महिनाको विवरणानुसार अमेरिकी डलरमा विप्रेषण आप्रवाह १० दशमलव आठ प्रतिशतले वृद्धि भई दुई अर्ब ९३ करोड पुगेको छ। अघिल्लो वर्ष यस्तो आप्रवाह सात दशमलव तीन प्रतिशतले घटेको थियो। समीक्षा अवधिमा वैदेशिक रोजगारीका लागि अन्तिम श्रम स्वीकृति (संस्थागत तथा व्यक्तिगतनयाँ) लिने नेपालीको सङ्ख्या एक सय दुई दशमलव पाँच प्रतिशतले वृद्धि भई एक लाख ९५ हजार एक सय ९६ पुगेको छ। त्यसैगरी वैदेशिक रोजगारीका लागि पुनः श्रम स्वीकृति लिने नेपालीको सङ्ख्या समीक्षा अवधिमा ४६ दशमलव चार प्रतिशतले वृद्धि भई ८७ हजार चार सय २८ पुगेको छ। अघिल्लो वर्षको सोही अवधिमा यस्तो सङ्ख्या दुई सय ४९ दशमलव एक प्रतिशतले बढेको थियो। समीक्षा अवधिमा खुद ट्रान्सफर २० दशमलव दुई प्रतिशतले वृद्धि भई रु चार खर्ब १७ अर्ब ३८ करोड पुगेको छ। अघिल्लो वर्षको सोही अवधिमा यस्तो ट्रान्सफर छ दशमलव नौ प्रतिशतले घटेको थियो।
निजी स्रोतका शिक्षक हटाइयो,"वीरगन्ज: पर्साको पटेर्वा सुगौली गाँउपालिकाले पालिकाका सामुदायिक विद्यालयहरूमा निजी स्रोतमा कार्यरत शिक्षकहरूलाई हटाउने निर्णय गरेको छ । पालिकामा ३ माध्यमिक र २१ आधारभूतसहित २४ वटा विद्यालय छन्। ती सबैमा २९ जना निजी स्रोतमा कार्यरत शिक्षकशिक्षिका छन्। मंसिर २३ गतेको गाँउ कार्यपालिकाको बैठकले निजी स्रोतमा कार्यरत सबै २९ जना शिक्षकशिक्षिकाहरूलाई पुस १ देखि हटाउने निर्णय गरेको हो। गाँउपालिकाका प्रमुख प्रशासकीय अधिकृत सन्देश यादवले गत सोमबार सार्वजनिक गरेको सूचनामा गाँउ कार्यपालिकाको बैठकले गाँउपालिकाबाट प्रदान गर्दै आएको विद्यालय सञ्चालन अनुदान (निजी स्रोत अनुदान) आगामी पुस १ गतेदेखि रोक्का गर्ने निर्णय भएको उल्लेख छ। गाँउपालिकाले विद्यालयमा नपुग शिक्षकको व्यवस्थापन गर्न आवश्यक प्रकृया अगाडि बढाउने निर्णय पनि गरेको जारी सूचनामा उल्लेख छ। गाँउपालिका अध्यक्ष दिनेश चौधरीले यसअघिका जनप्रतिनिधि र कर्मचारीले विद्यालयमा आवश्यक प्रक्रिया नै पूरा नगरी हचुवाका भरमा निजी स्रोतमा शिक्षक नियुक्त गरेकाले उनीहरूलाई हटाउने निर्णय गरिएको बताए । चौधरीले भने , निजी स्रोतमा नियुक्त शिक्षकमा कसैको पनि शिक्षण अनुमति पत्र(लाइसेन्स)छैन, लेखा परीक्षणमा अडिटरले मान्दै मानेन् , यसरी उनीहरूको तलब सुविधा मात्रै वर्षेनी ५० लाखभन्दा बढि खर्च भएको देखिन्छ। विगतमा हचुवाका भरमा गरिएका नियक्तिलाई हटाउने निर्णय गरेका छौँ।'"
काठमाडौं विश्व विद्यालयमा १ हजार ६९६ विद्यार्थी दीक्षित,"काभ्रे: काठमाडौं विश्वविद्यालयले १ हजार ६९६ विद्यार्थीलाई दीक्षित गरेको छ। धुलिखेलमा रहेको विश्वविद्यालयमा आयोजित कार्यक्रममा विभिन्न संकायका आठ जना विद्यावारीधिसहित, स्नातक र स्नातकोत्तरका एक हजार ६९९ विद्यार्थी दीक्षित भएका हुन्। प्रधानमन्त्री तथा कूलपति शेरबहादुर देउवाको अध्यक्षता तथा वरिष्ठ फिजिसियन तथा मुटुरोग विशेषज्ञ डा मृगेन्द्रराज पाण्डेको प्रमुख आतिथ्यमा भएको कार्यक्रममा विद्यार्थीलाई दीक्षित गरिएको हो। विश्वविद्यालयका अनुसार मानविकीका २२०, शिक्षाका २०२, इञ्जिनियरिङका २६, कानूनका ४०, व्यवस्थापनका ४५२, स्वास्थ्य विज्ञानका ७१२ र विज्ञान संकायका ३७ जना विद्यार्थी दीक्षित भएका छन् । दीक्षित हुने विद्यार्थीमध्ये ७३४ पुरुष र ९६५ महिला छन्। दीक्षित हुनेमा अस्ट्रिया, क्यानाडा, चीन, जर्मनी, भारत, इटाली, माल्दिभ्स पोर्चुगल, रूस, सिङ्गापुर, स्पेन, श्रीलङ्गा, ताइवान र संयुक्त राज्य अमेरिका गरी १४ देशका १८६ जना विदेशी विद्यार्थीसमेत रहेको विश्वविद्यालयले जनाएको छ । यस विश्वविद्यालयबाट ४० हजार ३५ जना उत्तीण भइसकेका छन् ।"
लेबनानमा शान्ति सैनिक मारिए,काठमाडौं : दक्षिण लेबनानमा संयुक्त राष्ट्रसङ्घीय शान्ति सेनाका एक सदस्यको मृत्यु भएको छ भने अन्य तीन जना घाइते भएका छन्। आठ जना कर्मचारी बोकेर बेरुततर्फ गइरहेको सवारी साधनमाथि आक्रमण भएपछि एक जना आयरिश सदस्यको मृत्यु भएको राष्ट्रसङ्घका अधिकारीले जनाएका छन्। घटनाबारे थप विवरण प्राप्त भएको छैन।
नयाँ लगानी भित्र्याउन पहल गरौँः राष्ट्रपति,"विराटनगर: राष्ट्रपति विद्यादेवी भण्डारीले मुलुकमा नयाँ लगानी भित्र्याउन सबैको ध्यान आवश्यक रहेको बताएकी छन्। राष्ट्रपतिले नयाँ लगानी भित्राएर उद्योगी व्यवसायीलाई उत्साहित बनाउन सबै पक्षको ध्यान जानुपर्ने बताइन्। विराटनगर महानगरपालिका१४ स्थित डिग्री क्याम्पसको मैदानमा बिहीबार विराट एक्स्पो२०७९, कृषि तथा औद्योगिक अन्तर्राष्ट्रिय प्रदर्शनीको उद्घाटन समारोहलाई सम्बोधन गर्दै भण्डारीले कोरोना महामारीपछि शिथिल बनेको आर्थिक गतिविधि र राष्ट्रिय अर्थतन्त्रलाई नयाँ उत्साहसहित माथि उठाउन सबै जुट्नुपर्ने बताइन्। कृषि तथा औद्योगिक प्रदर्शनीले पर्यटन, कृषि, हस्तकला र औद्योगिक उत्पादनको प्रवद्र्धनमा सहयोग पुग्ने विश्वास राष्ट्रपतिको छ । यस्ता प्रदर्शनीले मुलुकको अर्थतन्त्रलाई माथि उठाउन मद्दत गर्ने उनले बताइन् । यस्ता प्रदर्शनीले अर्थतन्त्रलाई मजवुत बनाउन मद्दत पुग्छ । लगानी भित्र्याएर उद्योगी व्यवसायीलाई उत्साहित बनाउन अभिप्रेरित गर्छ, उनले भनिन्, देशको प्रमुख औद्योगिक क्षेत्र विराटनगर पछिल्लो समय आफ्नो पहिचान र गौरव कायम गर्न संघर्षरत छ । प्रदेश १ को राजधानी विराटनगरले आर्थिक क्षेत्र र औद्योगिकरणमा ठूलो सम्भावना बोकेको छ । राष्ट्रपतिले चीनको बजारसम्म सोझै जोडिने विराटनगरदेखि किमाथांकासम्मको कोशी राजमार्गको निर्माणले पूर्णता पाएपछि सम्भावनाका नयाँ ढोका खुल्ने पनि बताइन् । साथै औद्योगिक क्षेत्रका समस्या समाधान गर्न सरकारलाई उनले आग्रह गरेकी छन् । राष्ट्रपतिले आगामी दिनमा औद्यौगिकरणका लागि विराटनगरले देशलाई नै सन्देश दिन अग्रसर हुने विश्वाससमेत व्यक्त गरिन् । विराटनगरमा आर्थिक तथा औद्योगिक विकासको धेरै सम्भावना रहेको बताउँदै उनले औद्योगिक कच्चा पदार्थका लागि आयातमै निर्भर रहनुपर्ने अवस्थाको अन्त्य गरी स्वदेशी कच्चा पदार्थमा आधारित उद्योगहरू स्थापना गर्नुपर्नेमा जोड दिइन्। उद्योगलाई चाहिने कच्चा पदार्थ देशभित्रै उत्पादन गर्न किसान र उद्योगीबीच समन्वय आवश्यक रहेको उनको भनाइ छ।"
वेष्ट विङको अभिभावक दिवस सम्पन्न,"ललितपुर: ललितपुरको महालक्ष्मी नगरपालिका८ स्थित वेष्ट विङ माध्यमिक विद्यालयले विभिन्न कार्यक्रमकाबीच २२ औं वार्षिक उत्सव तथा अभिभावक दिवस मनाएको छ। दिवसको अवसरमा आयोजित कार्यक्रममा जुनियर तह पिजीदेखि कक्षा ३ तथा सिनियर तह कक्षा ४ देखि १२ का लागि छुट्टाछुट्टै सत्रहरू सञ्चालन गरिएको थियो। कार्यक्रममा विद्यार्थीलाई विभिन्न विधामा पुरस्कार वितरण गरिएको थियो । सो अवसरमा उत्कृष्ट शिक्षकहरूलाई पनि पुरस्कृत गरिएको थियो । कार्यक्रममा अभिभावकको उल्लेख्य उपस्थितिमाझ विद्यार्थीले रचनात्मक नृत्य, गीत, प्रहसन तथा नाटकमार्फत आआफ्ना प्रतिभाहरू प्रस्तुत गरेका थिए । प्ले ग्रुपदेखि कक्षा १२ सम्मका कक्षाहरू सञ्चालन गर्दै आएको वेष्ट विङ माध्यमिक विद्यालयमा हाल १ हजार भन्दा बढी विद्यार्थी अध्ययरत रहेका र ६० जना शिक्षक कार्यरत रहेको विद्यालयका प्रधानाध्यापक बाबुराज महर्जनले बताए । कार्यक्रमलाई सम्बोधन गर्दै विद्यालयकी संस्थापक प्रधानाध्यापक दलिया दासगुप्ताले विद्यालयले १ हजार विद्यार्थीको व्यवस्थापन र शैक्षिक गतिविधि उत्कृष्ट ढंगले सञ्चालन गर्दै आएकोमा खुसी व्यक्त गरिन् । उनले विद्यार्थीको सबै प्रकारका प्रतिभा प्रस्फुटन गराउने कार्यमा विद्यालयलाई अझै सफलता मिलोस् भन्ने कामना गरिन् । कार्यक्रम महालक्ष्मी नगरपालिकाका मेयर हरि गोविन्द श्रेष्ठ तथा वडा नं ८ का अध्यक्ष विश्वराज श्रेष्ठको प्रमुख आतिथ्यतामा सम्पन्न भएको छ।"
कांग्रेस वरिष्ठ नेता पौडेललाई जापानको राजकीय सम्मान,"काठमाडौं : नेपाली कांग्रेसका वरिष्ठ नेता एवं पूर्वसभामुख रामचन्द्र पौडेललाई जापान सरकारले राजकीय सम्मानले विभूषित गरेको छ। सन् २०२० अप्रिल २९ मा घोषणा भएको उक्त सम्मान उनलाई आज जापानी राजदूतको निवासमा विशेष कार्यक्रम गरी प्रदान गरिएको हो। जापानी सम्राट मेइजीले सुरु गरेको राजकीय सम्मान अर्डर अफ द राइजिङ सन आज वरिष्ठ नेता पौडेलले ग्रहण गरे। विश्वका विशिष्ट व्यक्तिहरूलाई प्रदान गरिने यो सबैभन्दा उच्च सम्मान वरिष्ठ नेता पौडेल र माइक्रोसफ्टका संस्थापक विल गेट्सलाई प्रदान गरिने घोषणा गरिएको थियो। वरिष्ठ नेता पौडेललाई विशेषतः पूर्वसभामुखको हैसियतमा दुई देशबीचका संसदीय सम्पर्कलाई सक्रिय बनाउन र त्यसपछि नेपालजापान सम्बन्ध सुदृढमा गरेको योगदानका लागि विभूषित गरिएको हो। वरिष्ठ नेता पौडेलले आफू सभामुख रहँदा सन् १९९९ मा नेपालजापानमैत्री संसदीय लिग स्थापना गर्नुका साथै त्यसको पहिलो अध्यक्षसमेत रहेका थिए। उनी सन् २०१७ सम्म लिगको नेतृत्वमा रहनुका साथै द्विपक्षीय सम्बन्धको प्रवर्द्धनमा पनि सक्रियरूपमा संलग्न थिए। विभूषितपछि वरिष्ठ नेता पौडेलले उच्च सम्मानका लागि जापानी सम्राट, सरकार र जनताप्रति कृतज्ञता व्यक्त गर्दै यसले आगामी दिनमा द्विपक्षीय सम्बन्ध थप प्रगाढ बनाउन योगदान पुग्ने विश्वास व्यक्त गरे। उनले जापानले नेपालको विकास निर्माण, कृषि, विपद् व्यवस्थापन, प्रविधि, लोकतन्त्र संस्थागतलगायत क्षेत्रमा गर्दै आएको सहयोगको उच्च प्रशंसा गर्दै आगामी दिनमा थप निरन्तरताको अपेक्षा गरे। कार्यक्रममा सञ्चार तथा सूचना प्रविधिमन्त्री ज्ञानेन्द्रबहादुर कार्कीले वरिष्ठ नेता पौडेललाई उच्च सम्मान गरेकामा जापान सरकारलाई धन्यवाद दिँदै यसले आगामी दिनमा द्विपक्षीय सम्बन्ध अझ बलियो बनाउन योगदान पुग्ने बताए। वरिष्ठ नेता पौडेलले आफ्नो लामो राजनीतिक जीवनकालमा सांसद, मन्त्री, सभामुखलगायत हैसियतमा देशलाई गरेको योगदान स्मरण गर्दै मन्त्री कार्कीले उनले सभामुखका रूपमा सन् १९९९ मा जापाननेपालमैत्री संसदीय लिगको स्थापना गरी निर्वाह गरेको महत्त्वपूर्ण भूमिकाले सरकार तहदेखि संसदीय तह र जनताको तहसम्म द्विपक्षीय सम्बन्ध विस्तार गर्न मद्दत पुगेको विश्वास व्यक्त गरे। उनले सामाजिक, आर्थिक र पूर्वाधार क्षेत्रमा नेपाललाई निरन्तर सहयोग गरेकामा जापान सरकारप्रति आभार व्यक्त गरे। कार्यक्रममा उद्योग, वाणिज्य तथा आपूर्तिमन्त्री दिलेन्द्रप्रसाद बडु, कांग्रेसका नेता, सांसद, पूर्वमन्त्री, पूर्वमुख्यमन्त्रीलगायत विशिष्ट व्यक्ति उपस्थित थिए।"
अन्नपूर्णकर्मी धामीलाई कालापानी सिर्जनशील पत्रकारिता पुरस्कार,दार्चुला: अन्नपूर्णकर्मी सुन्दरसिंह धामी कालापानी सिर्जनशील पत्रकारिता पुरस्कारबाट पुरस्कृत भएका छन्। मिडिया विकास समाज नेपालले दार्चुलामा कार्यरत पत्रकारलाई हौसला बढाउन प्रत्येक वर्ष वितरण गर्ने पुरस्कार यो वर्ष धामीले प्राप्त गरेका हुन्। धामी नेपाल पत्रकार महासंघ दार्चुलाका सचिवसमेत हुन् । मिडिया विकास समाज नेपालले पत्रकारलाई प्रोत्साहन गर्न एक लाखको अक्षय कोषको स्थापना गरी हरेक वर्ष कालापानी सिर्जनशील पत्रकारिता पुरस्कार प्रदान गर्दै आएको छ । पुरस्कारको राशी ५ हजार १५१ रुपैयाँ छ।
दुई दिनमा दुई गैँडा मृत फेला,"सौरहा : चितवन राष्ट्रिय निकुञ्जमा दुई दिनमा दुईवटा गैँडा मृत फेला परेका छन्। निकुञ्जका अनुसार मङ्सिर २८ गते बुधबार र आज दुईवटा गैँडा मृतावस्थामा फेला परेका हुन्। निकुञ्जका सूचना अधिकारी गणेशप्रसाद तिवारीका अनुसार आज बिहान ५:५५ बजे राष्ट्रिय निकुञ्जको अमलटारी सेक्टर लामीचौर पोष्टअन्तर्गत गुन्द्रहीढका मध्यवर्ती सामुदायिक वन क्षेत्रमा पोथी गैँडा मृतावस्थामा फेला परेको छ। एकापसमा जुधेर १५ वर्षीय गैँडा मरेको अनुमान गरिएको उनले बताए। गैँडाको खाग, खुर सुरक्षित रहेको उनले जानकारी दिए। त्यस्तै बुधबार सोही क्षेत्रको कुजौली रेञ्जरपोष्टअन्तर्गत नारायणी नदी किनामा छ महिनाको केटो (भाले गैँडा) मृतावस्थामा भेटिएको छ। बुधबार बिहान ११ बजे निकुञ्जको नियमित गस्ती टोलीले गैँडा मृतावस्थामा फेला पारेको उनले जानकारी दिए। बाघको आक्रमणमा परी मरेको अनुमान गरिएको छ। सो केटाको खाग नपलाएको र खुर सुरक्षित रहेको निकुञ्जले जनाएको छ। योसँगै चितवन राष्ट्रिय निकुञ्ज र मध्यवर्ती क्षेत्रमा चालु आव २०७९८० मा पाँचवटा गैँडा मरेका छन्।"
बारामा एक युवकको हत्या,वीरगन्ज : बारामा एक युवकको हत्या भएको छ। वीरगन्ज१६ नगवासँग जोडिएको बाराको विश्रामपुर गाउँपालिका वडा नम्बर५ इटियाहीमा परालको भुसले छोपिएको अवस्थामा २२ वर्षीय सुरज साह कानुको शव भेटिएको हो। जीतपुर सिमरा उपमहानगरपालिका१० का कानुको शव तारले खुट्टा बाँधेको र टिसर्टले मुख छोपेको अवस्थामा बुधबार साँझ भेटिएको प्रहरीले जनाएको छ। गाइवस्तुलाई खुवाउन पराल काटेर बनाइएको भुसको थुप्रोबाट शवको खुट्टा बाहिर देखिएपछि स्थानीयले प्रहरीलाई खबर गरेका थिए। कानुको हत्या गरेर फालेको हुनसक्ने आशंका प्रहरीको छ। तर मृत्युको कारण भने खुलेक छैन। प्रहरीले हत्या आशंकामा दुई जनालाई पक्राउ गरी सोधपुछ गरिरहेको छ।
दुर्गा प्रसाई भन्छन् मुलुक बचाउँन पूर्वराजासँग सहकार्य गरौँ (भिडियो वार्ता),"काठमाडौं: नेकपा एमालेका केन्द्रीय सदस्यसमेत रहेका मेडिकल व्यवसायी दुर्गा प्रसाईले मुलुकलाई निकास दिन पूर्वराजा ज्ञानेन्द्रसँग पनि सहकार्य जरूरी रहेको बताएका छन्। संघीयता र धर्म निरपेक्षाले मुलुक बर्बादीको बाटोमा पुगेको बताउँदै प्रसाईले पूर्वाराजा ज्ञानेन्द्र राष्ट्रवादी हुन् भने जनतासँग सहकार्य गरेर अघि बढ्न अब मैदानमा आउन आवश्यक रहेको बताए। अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै प्रसाईले भने, 'संघीयता र धर्म निरपेक्षताले मुलुक बर्बाद पारेकोबारे पार्टी अध्यक्षलाई पनि भनिसकेको छु । उहाँले प्रत्तिउत्तरमा कुरा ठीक हो भन्नुभएको छ ।' नयाँ बन्ने सरकारले पनि मुलुकलाई निकास नदिने उनको दाबी छ । 'अझ गगन थापानै प्रधानमन्त्री भए भने त मुलुक झन् ध्वस्त हुन्छ । एमसीसी पास गराउने भूमिका खेलेर थापाले नेपालमा अमेरिकी सेना आउने वातावरण नै बनाइसके। मुलुकमा विदेशी हस्तक्षेप झन् बढ्नेछ,' प्रसाईले भने । एमालेको केन्द्रीय सदस्य भएर पनि पार्टी लाइन विपरित राजा, हिन्दु राज्य र संघीयता खारेजीको मुद्दा लिएर हिँड्दा कारबाही होला नि भन्नेमा प्रश्नमा प्रसाईले भने, 'मेरो व्यक्तिगत विचार हो अनुशासनको डन्डा नचलोस् तर अब पनि मुलुकमा संघीयता रहिरहे झन् अप्ठ्यारो पर्छ ।' प्रतिनिधिसभा चुनावमा टिकट नपाएको सन्दर्भमा प्रसाईले आफैँले नै टिकट लिन नचाहेको दाबी गरे।"
सेनाको पोसाकमा टिकटक बनाउने युवक हतियारसहित पक्राउ,"जोमसोम : सामाजिक सञ्जालमार्फत् टिकटक बनाई ठगी गरेका एक युवक हतियारसहित पक्राउ परेका छन्। थासाङ गाउँपालिका२ बस्ने १९ वर्षीय विपन विकलाई नेपाली सेनाको पोसाकमा हतियारसहित टिकटक बनाइ ठगी गरेको सूचनाका आधारमा जिल्ला प्रहरी मुस्ताङले पक्राउ गरेको हो। युवकले तेन्जिङ गुरुङ नामको नक्कली टिकटक आइडीमा नेपाली सेनाको पोसाक र नक्कली परिचयपत्रसहितको फोटो तथा भिडियो अपलोड गरी ठगी गरेको प्रहरीद्वारा विज्ञप्तिमा भनिएको छ। उनले आफू नेपाली सेनाको उपसेनानीसहसेनानी भएको र बुबा उपरथि, आमा मेजर, दिदी सहसेनानी हुन् भनी टिकटकमा भिडियो र फोटो अपलोड गरेको बताइएको छ। विज्ञप्तिमा युवकले टिकटकमा सैनिक परिचय दिएर नेपाली सेनामा भर्ति गरिदिन्छु, सरुवाबढुवा गरिदिन्छु भनी नक्कली परिचयपत्र प्रयोग गरी ठगी गर्दै आएको विज्ञप्तिमा भनिएको छ। पक्राउ परेका युवकको घर खानतलासी गर्दा स्टेन्ट गनजस्तो देखिने हतियार थान एक, टेप लगाएर बनाएको वाकीटकीजस्तो देखिने वस्तु एक थान, सेनाको चुस्ता बुटलगायतका पोसाकहरू, नक्कली पेस्तोल र पेस्तोल राख्ने पाउँचलगायतका सामाग्री बरामद गरेको सूचना अधिकारी प्रहरी निरीक्षक गोपीकृष्ण सुवेदीले जानकारी दिए। विकलाई जिल्ला अदालत मुस्ताङमा हातहतियार खरखजनासम्बन्धी कसुरमा पेस गरी थप अनुसन्धानका लागि प्रहरीले हिरासतमा राखेको छ।"
सार्वजनिक क्षेत्र खाली गर्न चाँगुनारायण नगरपालिकाको निर्देशन,"भक्तपुर: चाँगुनारायण नगरपालिकाले नगर क्षेत्रका सार्वजनिक अतिक्रमित क्षेत्र हटाउन निर्देशन जारी गरेको छ। नगर क्षेत्रका सार्वजनिक, पर्ति, ऐलानी जग्गा अतिक्रमण गरी बनेका भौतिक संरचना(घर, टहरा, पसल कवललगायत) हटाउन नगरपालिकाले सार्वजनिक आह्वान गरेको हो। नगरपालिकाका प्रमुख प्रशाशकीय अधिकृत हीरामणि सुवेदीले पुस मसान्तभित्र हटाउन सूचित गरेको बताए। उनले भने, हामीले ३५ दिनभित्र अर्थात् पुष महिनाभित्र हटाइसक्न सम्पूर्णलाई सूचित गरिसकेका छौँ। निर्धारित मितिभित्र पनि नहटाए नगरपालिकाले हटाउने छ।' नगरपालिकाले हटाउँदा लागेको खर्च सम्बन्धितसँग असुल्ने पनि उनले बताए। चाँगुनारायण नगर क्षेत्रका सार्वजनिक, सरकारी र पर्ति जग्गाको संरक्षण गर्न बनेको सडक मापदण्ड एवं सहरी विकासका लागि तोकिएको मापदण्ड विपरीतका संरचना हटाउन लागेको नगरपालिकाले जनाएको छ। वन कार्यालयले एक दशकदेखि अतिक्रमण गरी बनाएका संरचना हटाउने प्रयास गरे पनि राजनीतिक दलको दवावले सकेको थिएन्। यसअघि नगरपालिकाले अतिक्रमण गरी बनाइएका घर टहरा स्थानीय आफैंले भत्काउन समय सीमासहितको सूचना जारी गरेपछि स्थानीय र व्यवसायीको टोलीले तत्काल घर टहरा नभत्काउन नगरपालिकामा ज्ञापनपत्र समेत बुझाएका थिए। यसअघि पनि पटकपटक यस्तो प्रयास भए पनि अतिक्रमित संरचना नहटेकाले अबको सूचना कति प्रभावकारी हुन्छ हेर्न बाँकी रहेको संरक्षणकर्मीले बताएका छन्।"
सडक अतिक्रमण हटाउँदै सिद्धार्थनगर,"भैरहवा: रुपन्देहीको सिद्धार्थनगर नगरपालिकाले सडक र फुटपाथ अतिक्रमण हटाउन थालेको छ । सडक र फुटपाथ अतिक्रमण हटाउन पालिकाले नगर प्रहरी परिचालन गरेको छ । बिहीबार नेपाल प्रहरीको समन्वयमा पालिकाबाट खटिएको नगर प्रहरीले नगर क्षेत्रको सडक र फुटपाथ अतिक्रमण गरेर राखिएको विभिन्न साम्रगी नियन्त्रणमा लिएको छ । त्यस्तै संरचनाहरु हटाइएको छ । सडक र फुटपाथ अतिक्रमण गरेर राखिएको एक थान मोटरसाइकल, ठेला, काठ, विभिन्न प्रकारका साइन बोर्ड, फर्निचर लगायतका साम्रगीहरु नियन्त्रणमा लिइएको सिद्धार्थनगर नगरपालिकाका नगर प्रहरी प्रमुख मनोज मल्लले बताए । हामीले विगत केही महिना देखि सडक र फुटपाथ अतिक्रमण गर्न नगर प्रहरी खटाएर सबैलाई सचेत गराउँदै आएका थियौ सिद्धार्थनगर नगरपालिकाका प्रमुख प्रशासकीय अधिकृत नवराज पौड्यालले भने, अटेर गरिरहेका उपर अब कारवाही प्रक्रिया सुरु गरेका छौँ । नियन्त्रणमा लिइएका साम्रगी लिन आउने व्यवासायीको व्यवसाय सम्बन्धिका कागजात समेत हेर्ने गरिएको छ । कैफियत देखिएमा त्यस उपर कारवाही प्रक्रिया अघि बढाइने उनले बताए ।"
निर्वाचनका लागि रक्सौलवीरगन्ज नाका सिल,"वीरगन्ज : भारतको बिहारमा हुन गइरहेको नगरपरिषद( स्थानीय तह) को निर्वाचनका लागि रक्सौलवीरगन्ज नाका सिल गरिएको छ । बिहारको रक्सौल नगरपालिकामा पुस ३ गते (डिसेम्बर १८ तारिक) हुने नगरपरिषद् निर्वाचनका लागि भारतीय प्रशासनले अचानक बिहीबार दिउँसोदेखि रक्सौलवीरगन्ज नाका सिल गरेको हो । सिमावर्ती नेपाली प्रशासनसँग पूर्वसमन्वय नै नगरी भारतीय प्रशासनले मितेरी पुलमा नाका सिल गरेपछि वीरगन्जरक्सौल आउजाउ गर्ने नेपालीलाई सास्ती भएको छ । निर्वाचनका लागि रक्सौलवीरगन्ज नाका ७२ घण्टाका लागि सिल गरिएको रक्सौलका जिल्ला अधिकारी (डीएम) शीर्षत् कपिल अशोकले बताएका छन्। पूर्वसूचनाबिना भारतीय प्रशासनले मितेरी पुलमा फलामे ढाट नै खसाएर नाका सिल गर्दा रक्सौलवीरगन्ज आउजाउ गर्ने नेपाल र भारत दुवै देशका नागरिकलाई सास्ती भएको छ। यता पर्साका निमित्त प्रमुख जिल्ला अधिकारी महेश तिमल्सिनाले पनि नाका सिलबारे भारतीय प्रशासनले आफूहरुसँग कुनै पूर्वछलफल र समन्वय नगरेको बताए । उनले बिहीबार दिउँसो एक्कासी भारतीय प्रशासनको तर्फबाट ७२ घण्टाका लागि नाका सिल गरिएको बारे सूचनासहितको पत्र आएपछि मात्र आफूहरुले पनि नाका सिल बारे जानकारी पाएको बताए । तिमल्सिनाले भने, 'यसअघि नेपालमा चुनाव हुँदा हामीले भारतीय पक्षसँग समन्वय बैठक गरेर नाका सिलबारे छलफल गर्ने गथ्र्यौं , तर अहिले रक्सौलमा हुने निर्वाचनका लागि नाका सिलबारे भारतीय पक्षले हामीसँग कुनै छलफल र समन्वय गरेन , एक्कासी आज पत्र पठाएर जानकारी गरायो ।' नाका सिलबारे भारतीय पक्षबाट पत्र आएपछि अहिले साँझ जिल्ला सुरक्षा समितिको बैठक बसेर भारतीय चुनावलाई मध्यनजर गरी ७२ घण्टाका लागि वीरगन्ज नाकामा सुरक्षा व्यवस्था अझ कडा बनाउने निर्णय गरिएको जानकारी उनले गराए । बिहारसँग जोडिएका रक्सौलवीरगन्ज नाका मात्रै भारतीय प्रशासनले सिल गरेको तथा जिल्लाका अन्य छोठी नाकाहरु भने सुचारु नै रहेको जानकारी पनि उनले गराए ।"
पर्यटक बसको ठक्करबाट मोटरसाइकल चालकको मृत्यु,काठमाडौं : काठमाडौंको स्वयम्भुमा पर्यटक बसको ठक्करबाट मोटरसाइकल चालक २२ वर्षीय निर्मल लामाको मृत्यु भएको छ। काठमाडौं महानगरपालिका१५ स्वयम्भु ठूलो भर्याङस्थित सडकमा बा१प ७६३ नं को पर्यटक बस र बागमती प्रदेश ०२०१८ प ४९४० नंको मोटरसाइकल एकआपसमा ठोकिँदा मोटरसाइकल चालक सिन्धुलीका लामाको आज बिहान मृत्यु भएको हो। दुर्घटनामा गम्भीर घाइते भएका लामाको उपचारका क्रममा त्रिभुवन शिक्षण अस्पताल महाराजगञ्जमा मृत्यु भएको काठमाडौं उपत्यका ट्राफिक प्रहरी कार्यालयका प्रवक्ता प्रहरी वरिष्ठ उपरीक्षक राजेन्द्रप्रसाद भट्टले जानकारी दिए। दुर्घटनामा सङ्लग्न पर्यटक बसलाई भने प्रहरीले नियन्त्रणमा लिएर अनुसन्धान सुरु गरेको प्रवक्ता भट्टले बताए।
विश्वकपको फाइनलमा बेन्जिमा खेल्ने चर्चा !,"दोहा : शृंखलावद्ध चोटले पिरोलिए पनि फ्रान्स लगातार विश्वकपको फाइनलमा पुगेको छ। कतारमा जारी २२औं संस्करणको सेमिफाइनलमा मोरक्कोविरुद्ध २० को जित निकाल्दै डिडियर देस्च्याम्पको टिम उपाधि रक्षा गर्न एक जित मात्र टाढा छ। चार वर्षअघि फाइनलमा क्रोएसियालाई हराएको फ्रान्सले आइतबार उपाधिका लागि लियोनेल मेसीको अर्जेन्टिनासँग खेल्ने छ। चार वर्षअघि रुसमा विश्वकप विजेता बनेको फ्रेन्च टिमका प्रमुख सदस्यहरू पौल पोग्बा, एनगोलो कान्टेसहित क्रिस्टोफर एन्कुन्कु, माइक मेग्नान, प्रेस्नेल किम्पेम्बे, लुकास हर्नान्डेज र बालन डीअर विजेता करिम बेन्जिमाको चोटले देस्च्याम्पको टिम पिरोलिएको छ। फ्लुका कारण बुधबार राति मोरक्कोविरुद्धको खेलमा एड्रियन राबियो र डायोट उपामेकानो पनि मैदानमा उत्रिएनन्। सन् १९६२ पछि पहिलो पटक विश्वकप उपाधि रक्षा गर्ने तयारीमा रहेको फ्रान्स एक खेलमात्रै टाढा छ। र, त्यो फाइनलमा सम्भवः फ्रेन्च टिमका सबैभन्दा महत्त्वपूर्ण स्टार बेन्जिमाले पुनरागमन गर्ने चर्चाले सामाजिक सञ्जाल तातिएको छ। विश्वकप सुरु हुनुअघि नै घाइते भए पनि बेन्जिमाको नाम फ्रान्सले हटाएको छैन। यसको अर्थ उनी अझै पनि फ्रान्सको विश्वकप टिमका सदस्य कायम छन्। हाल उनी व्यावसायिक क्लब रियाल मड्रिडमा अभ्यास गरिरहेका छन्। पछिल्लो समय उनले फाइनल खेल्ने चर्चा चलिरहँदा प्रशिक्षक देस्च्याम्पले भने उत्तर दिन चाहेनन्। करिब दुई साताअघि बेन्जिमा नफर्किने बताएका देस्च्याम्पले अन्तिम अवस्थामा आएर त्यसबारे बोल्न नचाहँदा पुनरागमनको संकेत देखिन्छ। उनले गत नोभेम्बर २९ मा बेन्जिमा नफर्किने बताएका थिए। अर्कातिर मड्रिडले बेन्जिमालाई लुसेल आइकोनिक रंगशालामा उपस्थितिका लागि बेन्जिमालाई अनुमति दिएको समाचार पनि बाहिरिएका छन्। त्यसबाहेक कतारमै भएको फ्रेन्च टिममा फ्लु देखिएपछि उपलब्ध खेलाडीको संख्या अझै कम भएको छ। त्यसैले बेन्जिमाले अर्जेन्टिनाविरुद्धको खेलमा पुनरागमन गर्ने चर्चा आधारहीन देखिँदैन। यद्यपि फ्रेन्च टिममा फर्किने कि नफर्किने निर्णय बेन्जिमामै निहीत हुनेछ।"
धरानबाट लागुऔषधसहित छजना कारोबारी पक्राउ,"धरान : प्रहरीले सुनसरीको धरान उपमहानगरपालिकामा ठूलो परिणामको लागुऔषधसहित कारोबारमा संलग्न छजना पक्राउ गरेको छ । बुधबार राति खटिएको इलाका प्रहरी कार्यालय धरानको टोलीले उनीहरुलाई पक्राउ गरेको हो । इलाका प्रहरी कार्यालय धरानका डीएसपी बुद्ध श्रेष्ठले गोप्य सूचनाको आधारमा धरान ३ स्थित सदन रोड , १४ को विजयपुर र धरान ५ को देउरालीका तीन स्थानमा प्रहरीको टोली परिचालन गरी छापा मार्दा छजना कारोबारीसहित ठूलो परिणामको लागुऔषध बरामद गरिएको बताए। पक्राउ पर्नेमा धरान ३ का ३४ वर्षीय मन्त्री उपनामका मनकुमार श्रेष्ठ, धरान ५ का २६ वर्षीय अमन राई, धरान १४ का २१ वर्षीय रञ्जित तामाङ, १९ वर्षीय नेल्शन याख्या, २० वर्षीय शाहिल भण्डारी र १९ वर्षीय शेखर परियार रहेका छन्। प्रहरी टोलीले धरान ३ स्थित सदन रोडमा मनकुमारको कोठाबाट फेनेरगन, ३२ एम्पुल, डाइजेपाम ३९ एम्पुल, लुपिजेसिक ३९ एम्पुल र एभिल ४५ एम्पुल बरामत गरिएको डीएसपी श्रेष्ठले बताए । त्यस्तै, ट्रामाडोल एक हजार ट्याब्लेट, स्पास्पेइन एकहजार ५ सय ट्याब्लेट बरामत गरिएको उनले बताए । त्यस्तै, धरान ५ देउरानलीस्थित अमन राईको घरबाट लागुऔषध ५ हजार ३९ ट्याब्लेट ट्रामाडोल, २ हजार ६ सय ४०ट्याब्लेट स्पास्पेइन बरामत गरिएको डीएसपी श्रेष्ठले बताए । धरान १४ का रञ्जित तामाङको घरबाट २ सय ४० ट्याब्लेट स्पास्पेइन र २ सय ५०ट्याब्लेट ट्रामाडोल बरामत गरिएको उनले बताए । त्यस्तै भण्डारी, याक्खा र परिवारको साथबाट ८ ट्याब्लेट स्पास्पेइन र ८० ट्याब्लेठ ट्रामाडोल बरामत गरिएको डीएसपी श्रेष्ठले बताए । पक्रा परेका छजनालाई प्रहरीले बिहीबार सार्वजनिक गरेको छ । पक्राउ परेका छजनाविरुद्ध लागुऔषध नियन्त्रण ऐन अनुसार अनुसन्धान सुरु गरिएको डीएसपी श्रेष्ठले बताए । उनले धरानमा पछिल्लो समयमा लागुऔषध कारोबारीलाई प्रहरीले पक्राउ गरी कारबाही गर्दा समेत कारोबार भने नरोकिएको बताए । कतिपय लागुऔषध कारोबारी अदालतको आदेशले धरौटीमा छुट्ने र छुटेपछि पुनः लागुऔषको कारोवारमा संलग्न हुने गरेको प्रहरीको भनाइ छ ।"
नेपाल टी२०: पटवाल जनकपुर रोयल्सको मुख्य प्रशिक्षक नियुक्त,"काठमाडौं: नेपाल क्रिकेट संघ (क्यान)को आयोजनामा हुन लागेको नेपाल टी२० लिगको पहिलो संस्करणका लागि जनकपुर रोयल्सले उमेश पटवाललाई प्रमुख प्रशिक्षक नियुक्त गरेको छ। डिसेम्बर २३ देखि त्रिवि क्रिकेट मैदानमा सुरु हुने नेपालको एक मात्र आधिकारिक भनिएको फ्रेन्चाइज लिगका लागि जनकपुरका मार्की खेलाडी सोमपाल कामी छन्। नेपाली राष्ट्रिय टिमका पूर्वप्रशिक्षकसेत रहेका पटवाल नेपाली क्रिकेटमा परिचित नाम हुन्। रोयल्सले बिहीबार एक विज्ञप्ति जारी गर्दै पटवाललाई प्रमुख प्रशिक्षक नियुक्त गरेको जानकारी दिएको छ। नियुक्तीसँगै पटवालले खुशी व्यक्त गरेको र परिचित सँगसँगै नयाँ ट्यालेन्टसँग काम गर्न उत्साह देखाएको पनि विज्ञप्तिमा उल्लेख छ। रोयल्सले डिसेम्बर २४ मा पोखरा एभेन्जर्ससँग खेल्दै प्रतियोगिताको सुरुआत गर्नेछ। जनकरपुरको टिम : सोमपाल, सन्दीप जोरा, आदिल आलम, दीलिप नाथ, ललित राजवंशी, सुशन भारी, सागर पुन, पवन सर्राफ, जितेन्द्र मुखिया, खडक बोहरा, राजेस पुलामी।"
राष्ट्रिय प्रहरी प्रतिष्ठान निर्माणका लागि पहिलो किस्ताबापत भारतले दियो ५० करोड,काठमाडौं : भारत सरकारले राष्ट्रिय प्रहरी प्रतिष्ठान परियोजनाका लागि ५० करोड रुपैयाँ उपलब्ध गराएको छ। काभ्रेको पनौतीमा निर्माणधीन परियोजनाका लागि भारत सरकारले पहिलो किस्ताबापत ५० करोड रुपैयाँ उपलब्ध गराएको भारतीय राजदूतावासले जनाएको छ। भारत सरकारले काठमाडौंस्थित दूतावासमार्फत् बिहीबार नेपाल प्रहरीलाई उक्त रकम हस्तान्तरण गरेको हो। नेपाल प्रहरीले पनौतीको सुनथानामा ४२४ हेक्टर जग्गामा प्रतिष्ठान बनाउन लागेको हो। उक्त प्रतिष्ठान निर्माणका लागि भारत सरकारले ८ अर्ब ८० करोड रुपैयाँ अनुदान दिने सहमति जनाएको थियो।
"नेपालभारत संयुक्त सैन्य अभ्यास भोलिबाट, चिनियाँ जनमुक्ति सेनासँग अनिश्चित","काठमाडौं : नेपाली र भारतीय सेनाबीचको संयुक्त सैन्य अभ्यास शुक्रबारदेखि सुरु हुँदैछ। नेपाली र भारतीय सेनाबीच हुने सैन्य अभ्यास सूर्यकिरणको यो १६औं संस्करण हो। सैन्य अभ्यासमा सहभागी हुन भारतीय सेनाको टोली रूपन्देहीको सालझण्डी आइपुगेको छ। नेपाली र भारतीय सैनिकको संयुक्त सैन्य अभ्यासको १५औं संस्करण गत वर्ष भारतको पिथौरागढमा भएको थियो। अभ्यास सूर्यकिरण प्रतिआतंकवाद, युद्धकला, मानवीय सहायता, प्रकृति प्रकोप, पर्यावरण संरक्षणमा केन्द्रित हुने छ। अभ्यास सूर्यकिरणको १३औं संस्करण पनि पिथौरागढमा भएको थियो। १४औं संस्करण कोरोना भाइरस संक्रमणको जोखिमका कारण भएको थिएन। रूपन्देहीको सालझण्डीस्थित नेपाली सैनिक ब्याट्ल स्कुलमा दुई मुलुकका सैन्य अभ्यास हुनेछ। सैन्य अभ्यासमा दुई मुलुकका सेनाले आतंकवाद, विपद् व्यवस्थापनलगायतका विषयमा अनुभव आदनप्रदान गर्नेछन्। सैन्य अभ्यासमा हिमाली क्षेत्रमा आतंकवादविरुद्धको लडाइँको विधि, उपकरण र प्रविधिलगायत विषयमा अभ्यास र छलफल गर्नेछन्। सैन्य अभ्यासमा नेपाली सेनाको तर्फबाट भवानी बक्स बटालियनका सैनिक अधिकारीहरू सहभागी हुँदैछन्। शुक्रबार सुरु हुने सैन्य अभ्यास पुस १४ गतेसम्म चल्ने छ। नेपाली सेनाले अमेरिकी र चिनियाँ जनमुक्ति सेनासँग समेत सैन्य अभ्यास गर्दै आएको छ। कोरोना संक्रमणपछि नेपाली सेनाले भारत र अमेरिकासँग नियमितरूपमा सैन्य अभ्यास गरिरहेको छ। नेपाली र चिनियाँ जनमुक्ति सेनाबीचको सैन्य अभ्यास भने अहिले रोकिएको छ। चीनमा कोरोना भाइरसको संक्रमण बढिरहेकाले नेपाली र चिनियाँ जनमुक्ति सेनाबीच सैन्य अभ्यास हुन नसकेको नेपाली सेनाका अधिकारीहरूले जनाएका छन्। चिनियाँ पक्षसँग सैन्य अभ्यासबारे नियमित छलफल भइरहे पनि मिति टुंगो नलागेको ती अधिकारीको भनाइ छ।"
४ जनामा कोरोना संक्रमण हुँदा ४ निको भए,काठमाठौं : नेपालमा पछिल्लो समय कोरोना भाइरस संक्रमण दर घट्दै गएको छ। अधिकांश मानिसले कोरोनाविरुद्धको खोप लगाएर शरीरमा प्राकृतिक रुपमा एन्टबडी बनेकाले कोरोना संक्रमण दर घट्दै गएको चिकित्सकहरुले बताएका छन्। उनीहरुका अनुसार कोरोना भाइरसको डेल्टा भेरियन्ट कमजोर हुँदै गएपछि संक्रमण दर पनि घट्दै गएको हो। बिहीबार थप ४ जनामा कोरोना भाइरस संक्रमण देखिएको छ। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा परीक्षण गरिएका ७३० नमूनामध्ये ४ को रिपोर्ट पोजेटिभ आएको हो। मन्त्रालयका अनुसार २१९ नमूनाको पीसीआर र ५११ नमूनाको एन्टिजेन विधिबाट परीक्षण भएको थियो। जसमध्ये पीसीआरबाट ३ र एन्टिजेनबाट १ जनामा संक्रमण देखिएको हो। बिहीबार थप ४ जना डिस्चार्ज भएका छन्। हाल सक्रिय संक्रमितको संख्या १५ रहेको मन्त्रालयले जनाएको छ। पछिल्लो २४ घन्टामा ७९०९ जनाले कोरोनाविरुद्धको खोप लगाएका छन्।
राष्ट्रिय क्रिकेट टिमका प्रशिक्षक प्रभाकरले दिए राजीनामा,काठमाडौं : नेपाली राष्ट्रिय क्रिकेट टिमका मुख्य प्रशिक्षक मनोज प्रभाकरले पदबाट राजीनामा दिएका छन्। भारतीय प्रशिक्षक प्रभाकरले डिसेम्बर १५ (आजै)देखि लागू हुनेगरी राजीनामा दिएको नेपाल क्रिकेट संघ (क्यान)ले सामाजिक सञ्जालमार्फत् जानकारी दिएको छ। गत साउन राष्ट्रिय टिमको प्रशिक्षक नियुक्त भएका प्रभाकरको नेतृत्वमा अपेक्षित नतिजा ल्याउन नेपाल असफल रह्यो। दुई साताअघि मात्रै नामिबिया शृंखलामा नेपाल जितविहीन भएको थियो। सोही निराशाजनक नतिजाको परिणाम स्वरुप प्रशिक्षक प्रभाकरले राजीनामा दिएको करिब निश्चित छ। नेपाली क्रिकेटको नियामक निकाय क्यानले उनको राजीनामा स्वीकृत गरेकोसमेत जानकारी दिएको छ।
मानसिक हिंसाका उजुरी बढे,"काठमाडौं: राष्ट्रिय महिला आयोगले चालु आर्थिक वर्षको चार महिनामा मानसिक हिंसासम्बन्धी सबैभन्दा धेरै उजुरी परेको जानकारी दिएको छ। आयोगले आयोजना गरेको कार्यक्रममा कूल उजुरीमध्ये ४२ प्रतिशत मानसिक हिंसासम्बन्धी उजुरी रहेको जानकारी दिइएको हो । आयोगमा साउनदेखि कात्तिकसम्म मानसिक हिंसासम्बन्धी तीन सय २५ (४२ प्रतिशत), आर्थिक हिंसासम्बन्धी दुई सय २४ (२९ प्रतिशत), शारीरिक हिंसासम्बन्धी १९८ (२६ प्रतिशत) र यौनजन्य हिंसा २२ (३ प्रतिशत) दर्ता भएका छन् । 'केन्द्रमा मात्र सहज पहुँच हुनाले बागमती प्रदेशमा बढी उजुरी दर्ता भएको हुनसक्छ', आयोग अध्यक्ष कमलाकुमारी पराजुलीले भने, 'आयोग ग्रामीण समुदायबाट पनि उजुरी दर्तामा होस् भनी सहज वातावरण सिर्जना गर्न पहल गरेका छौँ ।' कार्यक्रममा चालु आवको चार महिनामा आयोगद्वारा भएका स्थलगत अनुगमन, सचेतनामूलक कार्यक्रम तथा प्रकाशन, दर्ता भएका उजुरीलगायतका गतिविधिबारे जानकारी दिइएको थियो।"
असुरक्षित गर्भपतन चुनौती बन्दै,"काठमाडौं : पछिल्लो समय असुरक्षित गर्भपतन चुनौती बन्दै गएको पाइएको छ। चितवनमा आयोजित कार्यक्रममा सहभागीहरुले असुरक्षित गर्भपतन चुनौती बन्दै गएको बताएका हुन्। देशमा प्रति वर्ष करिब १ लाख महिलाले सुरक्षित रुपमा गर्भपतन गराउँछन्। स्वास्थ्य तथा जनसंख्या मन्त्रालयको तथ्यांक अनुसार ४३ प्रतिशत गर्भपतन सुरक्षित भएको छ भने ५७ प्रतिशत गर्भपतन अझै असुरक्षित रुपमा भइरहेको छ। कार्यक्रममा सहभागी बाग्मती प्रदेश सरकार स्वास्थ्य निर्देशनालय हेटौंडाका निर्देशक महेश्वर श्रेष्ठले खुला नाका भएकाले भारतबाट गर्भपतन गराउने औषधि दार्ता नगरी ल्याउने र त्यसको गुणस्तर पनि नहुने बताए। नेपालमा गर्भपतन गराउने औषधि ६ वटाले मान्यता पाएका छन्। नेपालका औषधि निकै महँगा भएकाले भारतबाट लुकाएर नेपाल ल्याउने र दर्ता वाला औषधिको खोलमा हालेर सस्तोमा बिक्री गर्ने गरेको श्रेष्ठले बताए। हामीले निगरानी गर्न सकेनौं त्यो छुट्टै विषय हो,' श्रेष्ठले भने, 'अब जुन निकायले स्वीकृत दिएको छ उसलै यसको निगारनी गर्नुपर्छ। श्रेष्ठले भने, महिलाहरुले विभिन्न बाध्यताले गर्दा सुचिकृत स्वास्थ्य संस्थाभन्दा बाहिर गएर गर्भपतन सेवा लिइरहेका छन्। जटिल अवस्थामा असुरक्षित गर्भपतन गराउँदा कतिपयको बाटोमै मृत्यु भएको छ। बरिष्ठ स्त्री रोग विशेषज्ञ डाक्टर सुनिलमणि पोख्रेलले असुरक्षित गर्भपतनका कारण अत्यधिक रक्तश्राव, उच्च रक्तचाप र सङ्क्रमणका कारण मातृ मृत्युदर बढेको बताए। मेरी स्टोप्स इन्टरनेशनलका उप निर्देशक अनिल यादवले कानुनी रुपमा गर्भपतनको सेवा लिन पाइन्छ भन्ने कुराको धेरैमा ज्ञान नभएको बताए यादवका अनुसार नेपालको औषधि व्यवस्था विभागमा गर्भपतन गराउँन ६ वटा मात्रै औषधि दर्ता भएको छ।"
सरकारले ल्याएको अध्यादेशविरुद्धको रिट सर्वोच्चद्वारा दरपिठ,"काठमाडौं : सर्वोच्च अदालतले नागरिक उन्मुक्ति पार्टीका संरक्षक रेशम चौधरीलगायतलाई रिहाई गर्न मिल्नेगरी सरकारले ल्याएको अध्यादेश खारेजविरुद्ध परेको रिट दरपिठ गरेको छ। राष्ट्रपतिबाट प्रमाणीकरण नभएकाले अहिले नै अध्यादेश रोकिपाउँ भनेर रिट दिन लागिएको भन्दै सर्वोच्चले रिट दर्ता नगरेको हो। सर्वोच्चका रजिस्ट्रार नारायण पन्थीद्वारा जारी आदेशमा भनिएको छ, नेपाल सरकार, मन्त्रिपरिषदको निर्णयले मुलुकी फौजदारी कार्यविधि संहिता २०७४ को दफा ११६ को उपदफा (८) पछि उपदफा (१) थप गरी अध्यादेश जारी गर्नका लागि राष्ट्रपति कार्यालयमा पठाएको भन्ने निवेदन लेखाइबाट देखिन्छ। संघीय संसदबाट पारित भएका विधेयक र नेपाल सरकार मन्त्रिपरिषदबाट सिफारिस भएका अध्यादेशहरू राष्ट्रपतिज्यू बाट प्रमाणीकरण भएपश्चात मात्र कानुनको रूपधारण गर्ने संवैधानिक व्यवस्था रहेको देखिन्छ। नेपालको संविधानको धारा १३३(१) तथा १३७(२) बमोजिम कानुनको नै संवैधानिकता परीक्षण गर्न सक्ने यस अदालतमा अध्यादेश जारी नहुँदै रोकिपाउँ भनी आशंकाका भरमा रिट निवेदन लिइ आएको देखिँदा अपरिपक्व अवस्थामा दर्ता हुन आएको प्रस्तुत रिट निवेदन दर्ता गर्न मिलेन।"
"साताको अन्तिम कारोबार दिन दोहोरो अंकले घट्यो नेप्से, १३ समूहको सूचक नकारात्मक","काठमाडौं : साताको अन्तिम कारोबार दिन बिहीबार नेप्से परिसूचक दोहोरो अंकले घटेर बन्द भएको छ। आज नेप्से १४४८ अंकले ओरालो लागेर १८८२६० विन्दुमा पुगेको हो। बैंकको उच्च ब्याजदर र तरलता अभाव भएपछि सेयर बजारले उचाइ लिन नसकेको जानकारहरु बताउँछन्। ब्याजदर नघट्ने भएपछि लगानीकर्ताहरु अन्योलमा देखिएका छन्। बैंकहरुले ब्याजदर नघटाउने बताएपछि लगानीकर्ताहरु हेर र पर्खको अवस्थामा छन्।यसको प्रभाव सेयर बजारमा देखिएको छ। आज नेप्से दोहोरो अंकले घटेपनि १ अर्बमाथिको सेयर कारोबार भएको छ। अघिल्लो कारोबार दिन बुधबार ७२ करोड रुपैयाँको सेयर कारोबार भएको थियो। यसदिन २५४ कम्पनीको ४८ लाख ४ हजार २७९ कित्ता सेयर १ अर्ब १९ करोड २६ लाख १६ हजार १८७ रुपैयाँमा खरिदबिक्री भयो। कारोबार रकमका आधारमा नेपाल क्रेडिड एन्ड कमर्सियल बैंक शीर्षस्थानमा रह्यो। सो बैंकको २२ करोड ८९ लाख ४२ लाख ३५७ रुपैयाँको सेयर खरिदबिक्री भयो। यस्तै शिवम् सिमेन्ट ९ करोड ३१ लाख बढिको कारोबार गरी दोस्रो स्थानमा रहेको छ। कारोबारमा आएका १३ वटै समूहको सूचक नकारात्मक देखिएका छन्। फाइनान्स इन्डेक्सको सूचक सर्वाधिक १४९ प्रतिशतले ओरालो लाग्दा हाइड्रोपावर, लाइफ इन्स्योरेन्स, मनु एन्ड प्रो,म्युचुअल फन्ड,अदर्श समूहको सूचक १ प्रतिशत बढिले घटेको हो। आज दुई कम्पनीको सेयर मूल्य १० प्रतिशत हाराहारीमा बढेको छ। रुरु जलविद्युत परियोजनाको ९९९ प्रतिशत र इस्टर्न हाइड्रोपावरको ९९७ प्रतिशतले मूल्य बढेको हो।"
रोगबाट पीडित पूर्व खेलाडी शेरबहादुरलाई ५ लाख सहयोग,काठमाडौं : तेक्वान्दोका पूर्व राष्ट्रिय खेलाडी शेरबहादुर सिंहलाई राष्ट्रिय खेलाडी कल्याणकारी कोष र राष्ट्रिय खेलकुद परिषद्ले आर्थिक सहयोग प्रदान गरेको छ। लामो समयदेखि कलेजो रोगबाट पीडित सिंहलाई कोषले २ लाख र परिषद्ले ३ लाख गरी नगद ५ लाख प्रदान गरेको कोषका सचिव दीपक श्रेष्ठले जानकारी गराए। कोषका अध्यक्षसमेत रहेका राष्ट्रिय खेलकुद परिषद्का सदस्य सचिव टंकलाल घिसिङले नेपाल तेक्वान्दाका मुख्य प्रशिक्षक नवीन श्रेष्ठलाई ५ लाखको चेक बिहीबार हस्तारन्तरण गरे। कैलाली जिल्ला निवासी सिंहको दिल्लीस्थित नारायण सुपरस्पेसियलिस्ट अस्पतालमा कलेजो प्रत्यारोपणका लागि उपचार भइरहेको छ। उनलाई क्रोनिक लिभर डिजिज सिरोसिस भएको परिवार स्रोतले बताएको छ।
"कामचलाउ सरकारले अध्यादेश ल्याउनु असंवैधानिक, अविलम्ब फिर्ता गर्नुपर्छ : भीम रावल","काठमाडौं : नेकपा (एमाले) का पूर्व उपाध्यक्ष एवम् पूर्व उपप्रधानमन्त्री डा भीमबहादुर रावलले सरकारले राष्ट्रपतिसमक्ष पठाएको अध्यादेश देशको अहितमा रहेको भन्दै तत्काल फिर्ता लिन आग्रह गरेका छन्। काठमाडौंमा आयोजित कार्यक्रममा रावलले वर्तमान सरकार कामचलाउ र प्रधानमन्त्री शेरबहादुर देउवा संक्रमणकालिन प्रधानमन्त्री भएकाले यस्तो बेलामा देशको अहित हुनेगरी अध्यादेश ल्याउनु गैरसंवैधानिक कदम भएको भन्दै अविलम्ब अध्यादेश फिर्ताको माग गरेका हुन्। रावलले भने, मुलुकी फौजदारी कार्यविधि संहितामा संशोधन गरेर, नेपाल सरकारले चाहेको अवस्थामा जुनसुकै अपराधमा सलग्न व्यक्ति किन नहोस्, निजले एउटा दल खोलिदिएपछि, ती कुरा माफीमिनाहा हुने कुरा गरिएको छ, यो संविधान र कानुनी दुवै दृष्टिकोणबाट पूर्णरूपमा गलत छ। प्रधानमन्त्री शेरबहादुर देउवा त कामचलाउ प्रधानमन्त्री हो। दीर्घकालीन असर पर्ने काम गर्नुहुन्छ? राजनीतिक नैतिकता भएको व्यक्तिले यो काम गर्न सक्छ? उनले अहिले आएको अध्यादेश निहित स्वार्थ बोकेर आएको गम्भीर आरोप लगाए। उनले भने,यो गैरजिम्मेवार र अनैतिक काम पनि हो। अध्यादेश जारी गर्नै कुरा, यो कामचलाउ सरकार र संक्रमणकालिन अवस्थामा रहेका प्रधानमन्त्रीले गर्न मिल्दैन। अध्यादेश भनेको त कुनै काम तत्काल नगरी नहुने कुरामा जारी गर्ने व्यवस्था गरेको हो। म संविधान निर्माणको क्रममा सक्रिय भूमिका खेलेको व्यक्ति हुँ, लोकतन्त्रमा अध्यादेशबाट शासन गर्ने, निहित स्वार्थ पुर्ति गर्न अध्यादेशको सहारा लिने कुरा अलोकतान्त्रिक र अनैतिक काम हो। प्रधानमन्त्री देउवाले आफू प्रधानमन्त्री बन्नको लागि केही अमुक दलहरुलाई खुसी बनाएर आफ्नो पक्षमा ल्याउन अध्यादेश जारी भएको कुरा बाहिर आएको छ। यो गलत हो।"
"महोत्तरीको रामगोपालपुरमा झडप, नेहा चौधरी र निहारिक राजपूत पक्राउ","महोत्तरी : दाइजोको निहुँमा घरबाट निकालिएकी नेहा चौधरीलाई प्रहरीले पक्राउ गरेको छ। दाइजो र घरेलु हिंसा मुद्दामा सासु र ससुरालाई पनि पक्राउ गर्नुपर्ने माग राख्दै सडक आन्दोलनमा उत्रिएकी नेहासँगै कुमारी आमा निहारिका राजपूतलाई प्रहरीले पक्राउ गरेको हो। सोही मुद्दामा प्रहरीले मंगलबारै नेहाका श्रीमान पंकज चौधरीलाई पक्राउ गरिसकेको छ। तर नेहाले सासु, ससुरा र नन्दलगायतका आरोपितहरूलाई पनि पक्राउ गर्नुपर्ने माग राख्दै रामगोपालपुर बजारमा सवारीसाधन बन्द गराएर आन्दोलन चर्काएकी थिइन्। नेहाका सासु र ससुरा भने घरमा ताल्चा लगाएर फरार रहेको एक स्थानीयले बताए। बिहीबार सडकजाम गरेर आन्दोलनमा उत्रिएकी नेहा र निहारिका नेतृत्वको टोलीले नगरपालिका कार्यालयमा ढुङ्गामुढा गर्न थालेपछि स्थिति नियन्त्रणमा लिन उनीहरूलाई पक्राउ गरिएको महोत्तरीका एसपी कृष्ण पंगेनीले बताए। स्थानीय प्रत्यक्षदर्शीका अनुसार आन्दोलनमा प्रहरी र प्रदर्शनकारीबीच झडप भएको थियो। स्थिति नियन्त्रणमा लिन प्रहरीले ६ राउण्ड अश्रुग्यास प्रहार गरेको छ। झडपमा केही प्रदर्शनकारी र आधा १० जना बढी प्रहरी घाइते भएको जिल्ला प्रहरी कार्यालय महोत्तरीले जनाएको छ। उनीहरूको अवस्था सामान्य रहेको बताइएको छ। गत फागुनमा रामगोपालपुर ५ का पंकज चौधरी र नेहाबीच विवाह भएको थियो। परिवारले दाइजो र विवाहमा करिब करोडौं खर्च गरे पनि दाइजो पुगेन भन्दै आफूलाई श्रीमानसहित उनका परिवारले चरम यातना दिएको नेहाको आरोप छ। नेहाले श्रीमान, सासु, ससुरालाई पक्राउ गर्न माग गर्दै घरेलु हिंसा र दाइजोसम्बन्धी मुद्दा दर्ता गरेकी छन्।"
को बन्ला प्रधानमन्त्री ?,"काठमाडौं : निर्वाचन आयोगले प्रतिनिधिसभातर्फको अन्तिम परिणाम राष्ट्रपति विद्यादेवी भण्डारीसमक्ष प्रस्तुत गरेसँगै सरकार सञ्चालनको नेतृत्वबारे चर्चा सुरु भएको छ। सरकार गठनको प्रक्रिया सुरु भएसँगै भाबी प्रधानमन्त्री को बन्ने भन्ने विषयले चर्चा पाउन थालेको हो। सरकार सञ्चालनका लागि राजनीतिक नेतृत्वहरूले आफ्नो दाबी प्रस्तुत गर्न थालेका छन्। सरकार बनाउन स्पष्ट बहुमत कुनै पनि दलहरूसँग छैन। यद्यपि ठूला राजनीतिक दलकै नेताले सत्ताको नेतृत्व सम्हाल्नेछन्। संसद्को सबैभन्दा ठूलो दल नेपाली कांग्रेसभित्र पार्टी सभापति शेरबहादुर देउवाले सरकारको नेतृत्वमा दाबी प्रस्तुत गरेका छन्। उनले आफू अब अन्तिम पटक सरकारको नेतृत्व गर्ने भन्दै दाबी प्रस्तुत गरेका हुन्। देउवासँगै रामचन्द्र पौडेल, गगन थापा, शेखर कोइरालाको नाम चर्चामा छन्। संसदीय दलको नेता चयनमा थापाले आफू भिड्ने बताइसकेका छन् भने पौडेलले आफूलाई सरकारको नेतृत्वमा सघाउन पार्टी सभापति देउवासँग आग्रह गरेका छन्। संस्थापनइतरका कोइराला पनि प्रधानमन्त्रीका आकांक्षी हुन्। कांग्रेस महामन्त्रीसमेत रहेका थापालाई संसदीय दलको नेता चयन हुन भने निकै सकस देखिएको छ। संस्थापनइतरबाट पौडेल र कोइराला आकांक्षी देखिएकाले संसदीय दलको नेता चयन हुन थापालाई हम्मे हम्मे पर्ने देखिन्छ। माओवादी केन्द्रका अध्यक्ष पुष्पकमल दाहाल प्रचण्डले पनि आफू प्रधानमन्त्री हुने दाबी प्रस्तुत गरिसकेका छन्। त्यसका लागि प्रचण्डले विभिन्न राजनीतिक दलहरूसँग भेटघाटलाई तिव्रता दिएका छन्। प्रचण्डले अब जनताको चाहनाअनुसार काम गर्ने समेत बताइसकेका छन्। एमालेबाट अध्यक्ष केपी शर्मा ओली सर्वसम्मत प्रधानमन्त्रीका दावेदार हुन्। एमालेले त चुनावी एजेण्डामै केपी ओलीलाई प्रधानमन्त्रीका रूपमा प्रस्तुत गरेको थियो। दाबी प्रस्तुत गरेकामध्ये देउवा, प्रचण्ड र ओली पटकपटक प्रधानमन्त्रीमा दोहोरिएका छन्। मंसिर ४ गतेको निर्वाचनमा ८९ सांसदसहित कांग्रेस पहिलो दल बनेको छ भने एमाले ७८ सांसदसहित दोस्रो दल बनेको छ। त्यस्तै माओवादी केन्द्र ३२, समाजवादी १०, रास्वपा २०, राप्रपा १४, जसपा १२, जनमत ६, लोसपा ४, नागरिक उन्मुक्ति ३, नेमकिपा र जनमोर्चा ११ र स्वतन्त्रबाट ५ जना सांसद चुनिएका छन्।"
मोरक्कोका जिएचले विश्वकपमा पाएको सबै पारिश्रमिक च्यारिटीमा दिने,"राबाट : मोरक्कोका स्टार फुटबलर हाकिम जिएचले विश्वकपमा कमाएको सबै पैसा च्यारिटी र टिमका सदस्यहरूलाई दिने भएका छन्। मोरक्कोको राष्ट्रिय टिममा डेब्यु गरेका जिएचले मोरक्कोलाई सेमिफाइनलमा पुग्ने पहिलो अफ्रिकी मुलुक बनाउन महत्त्वपूर्ण भूमिका खेलेका थिए। मोरक्को सेमिफाइनलसम्म पुग्दा जिएचले जारी विश्वकपमा करिब दुई लाख ६२ हजार पाउन्ड कमाएका थिए। अरबिक पोस्टका अनुसार उदार जिएच जहिले पनि राष्ट्रिय टिमले मोरक्को बोलाउँदा विमान चार्टर गर्छन्, र आफूसँगै नजिक भएका सहकर्मीलाई पनि लिएर जान्छन्। जिएचले यसअघि मोरक्कोका फुटबल टिम, अस्पताल र गरिबलाई सहयोग गर्ने संस्थाहरूलाई पैसा दिने गरेको दाबी गरेका छन्। पूर्व प्रशिक्षकसँगको विवादका कारण जिएचले गत फेब्रुअरीमा राष्ट्रिय टिमबाट सन्यासको घोषणा गरेका थिए। तर, वालिद रेग्राग्वीले राष्ट्रिय टिमको नेतृत्व सम्हालेपछि सन्यास फिर्ता लिएका जिएच १० महिनापछि विश्वकपको सेमिफाइनलमा पुगेका हुन्।"
हामीलाई मेसीको डर छैन,"दोहा: विश्व फुटबलको सबैभन्दा लोकप्रिय उपाधिका लागि आइतबार अर्जेन्टिना र फ्रान्स भिड्दै छन्। लुसेल रंगशालामा नेपाली समयअनुसार राति ८:४५ बजे साविक विजेता फ्रान्सविरुद्ध मैदानमा उत्रिँदा सात पटकका बालन डीअर विजेता लियोनेल मेसी आकर्षणको केन्द्रमा हुनेछन्। जारी विश्वकपमा उत्कृष्ट लयमा रहेका अर्जेन्टाइन कप्तानको उत्कृष्ट प्रदर्शनमा दक्षिण अमेरिकी टिमले क्रोएसियाविरुद्ध शानदार जित निकालेको थियो। र, फाइनलमा अर्जेन्टिनाको सफलता मेसीको प्रदर्शनमा निर्भर रहन्छ भन्दा फरक पर्दैन। यद्यपि, सन् १९६२ पछि पहिलो पटक विश्वकपको उपाधि रक्षा गर्ने मुलुक बन्ने होडमा रहेको फ्रान्स मेसीबाट भयभीत नहुने ओलिभर जिरुड बताउँछन्। मेसी अविश्वसनीय खेलाडी हुन्। तर, उनलाई हामी सहजै त्यो रात खुशी मनाउन दिने योजनामा छैनौं। हामी यो खेलसँगै विश्वकप जित्न चाहन्छौं, त्यसैले उनलाई रोक्ने हरसम्भव प्रयास हामी गर्नेछौं। त्यो टिममा मेसी मात्रै छैनन्, अरू पनि उत्कृष्ट खेलाडीले गर्दा बलियो टिम छ, जिरुडले भनेका छन्।"
"प्रधानमन्त्रीले बुझे निर्वाचनको परिणामसहितको प्रतिवेदन, निर्वाचन आयोगलाई दिए धन्यवाद",काठमाडौं : मंसिर ४ गते सम्पन्न प्रतिनिधिसभा र प्रदेशसभा निर्वाचनको मतपरिणामसहितको प्रतिवेदन प्रधानमन्त्री शेरबहादुर देउवालाई बुझाइएको छ। निर्वाचन आयोगका प्रमुख आयुक्त दिनेशकुमार थपलियाले बिहीबार प्रधानमन्त्री निवास बालुवाटारमा प्रतिवेदन बुझाएका हुन्। प्रतिवेदन बुझ्दै प्रधानमन्त्री देउवाले सफलतापूर्वक निर्वाचन सम्पन्न गरेकोमा निर्वाचन आयोगलाई धन्यवाद ज्ञापन गरेका थिए। यसअघि आजै निर्वाचन आयोगका प्रमुख आयुक्त थपलियाले मतपरिणामसहितको प्रतिवेदन राष्ट्रपति विद्यादेवी भण्डारीलाई बुझाएका थिए।
आयोगले राष्ट्रपतिसमक्ष पेश गर्यो निर्वाचन परिणामसहितको प्रतिवेदन,"काठमाडौं : निर्वाचन आयोगले प्रतिनिधि सभा सदस्य निर्वाचन, २०७९ निर्वाचन परिणाम सहितको प्रतिवेदन राष्ट्रपति विद्यादेवी भण्डारीलाई बुझाएको छ। बिहीबार प्रमुख आयुक्त दिनेशकुमार थपलियाले निर्वाचन परिणामसहितको प्रतिवेदन राष्ट्रपतिसमक्ष पेश गरेका हुन्। राष्ट्रपति कार्यालयका प्रवक्ता सागर आचार्यले राष्ट्रपति भण्डारीलाई निर्वाचन आयोगका प्रमुख निर्वाचन आयुक्त थपलियाले प्रतिनिधि सभा सदस्य निर्वाचन ऐन, २०७४ को दफा ६२ बमोजिम प्रतिनिधि सभा सदस्य निर्वाचन, २०७९ निर्वाचन परिणाम सहितको प्रतिवेदन पेश गरेको जानकारी दिए। राष्ट्रपति भवन शितल निवासमा आयोजित उक्त समारोहमा निर्वाचन आयोगका पदाधिकारीहरूको समेत उपस्थिति थियो। प्रतिनिधिसभा र प्रदेशसभा निर्वाचनमा ७५ प्रतिशतभन्दा बढी उम्मेदवारको धरौटी (जमानत) जफत भएको छ। आयोगका अनुसार प्रतिनिधिसभामा २ हजार ४ सय ११ र प्रदेशसभामा ३ हजार २ सय २४ जनाको उम्मेदवारी परेको थियो। तीमध्ये प्रतिनिधिसभातर्फ १ हजार ७ सय ७२ पुरुष र १ सय ८९ जना महिला गरी १ हजार ९ सय ६१ जनाको धरौटी जफत भएको हो। प्रतिनिधिसभा सदस्य निर्वाचन प्रयोजनका लागि ८६ वटा राजनीतिक दल दर्ता भएकोमा पहिलो हुने निर्वाचित हुने निर्वाचन प्रणालीतर्फ ६१ वटा राजनीतिक दल र समानुपातिक निर्वाचन प्रणालीतर्फ ४७ वटा राजनीतिक दल निर्वाचनमा सहभागी भएका थिए। निर्वाचन आयोगले निर्वाचनको अन्तिम नतिजाको परिणाम राष्ट्रपतिसमक्ष बुझाएपछि अब नयाँ सरकार गठनको बाटो खुल्नेछ। यसैगरी पुस २ गते प्रदेशसभा सदस्य निर्वाचन २०७९ को परिणामसहितको प्रतिवेदन प्रदेश प्रमुखलाई प्रतिवेदन बुझाउने कार्यक्रम छ। प्रतिनिधिसभा तथा प्रदेशसभा सदस्य निर्वाचन २०७९ को प्रतिवेदन पठाइसकेपछि निर्वाचित सदस्यहरूको नामावली नेपाल राजपत्रमा प्रकाशित गरिने आयोगले जनाएको छ। प्रतिनिधि र प्रदेशसभा सदस्य निर्वाचनमा ८ सय २५ जना निर्वाचित भएका छन्। निर्वाचन आयोगले बुधबार सार्वजनिक गरेको अन्तिम परिणामअनुसार प्रतिनिधिसभातर्फ २ सय ७५ र प्रदेशसभातर्फ ५ सय ५० जना उम्मेदवार निर्वाचित भएका हुन्। प्रतिनिधिसभातर्फ पुरुष १ सय ८४ र महिला ९१ जना निर्वाचित भए। प्रदेशसभातर्फ भने पुरुष ३ सय ५० र महिला २ सय जना निर्वाचित भएको आयोगको तथ्यांकमा उल्लेख छ।"
धनुषामा मोटरसाइकल दुर्घटनामा एकको मृत्यु,धनुषा : धनुषामा सवारी दुर्घटनामा एकजनाको मृत्यु भएको छ । बुधबार राति १० बजे पूर्वपश्चिम राजमार्गअन्तर्गत धनुषाको ढल्केवरमा दुर्घटनामा परेर एकजनाको मृत्यु भएको प्रहरीले जनाएको छ । मृत्यु हुनेमा महोत्तरीको भंगहा नगरपालिका४ का २४ वर्षीय अमरेन्द्र महतो रहेको ईलाका प्रहरी कार्यालय ढल्केवरका प्रहरी निरीक्षक रामसागर सिंहले जानकारी दिए । उनका अनुसार पूर्वबाट पश्चिमतर्फ आउँदै गरेको महतो सवार प्रदेश२०२००३ प ३८४३ नम्बरको मोटरसाइकल सोही दिशाबाट आउँदै गरेको प्रदेश३०१००६ ख ६८४ नम्बरको बसमा पछाडिबाट ठोकिएको थियो । बसमा ठोक्किएर अनियन्त्रित भएका मोटरसाइकल विपरित दिशाबाट जाँदै गरेको बा ५ ख ५२७४ नम्बरको हायस गाडीमा ठोक्किएर दुर्घटना हुँदा मोटरसाइकलमा सवार महतो गम्भिर घाईते भएका थिए । गम्भीर घाइते भएका महतोलाई प्रादेशिक अस्पताल जनकपुर लगिएकोमा उनको उपचारको क्रममा मृत्यु भएको प्रहरी निरीक्षक सिंहले बताए ।
पत्रकार महासंघ बर्दिया आफ्नै भवनमा,गुलरिया: नेपाल पत्रकार महासंघ जिल्ला शाखा बर्दियाको कार्यालय आफ्नै भवनमा सरेको छ। गुलरिया नगरपालिकाको एकल सहयोगमा सम्पन्न नवनिर्मित भवन समुद्घाटनसँगै महासंघको कार्यालय आफ्नै भवनमा सरेको हो । स्वर्गीय शिवप्रसाद पोखरेलकी धर्मपत्नी स्वर्गीय लक्ष्मीदेवी र श्रीमति ईन्दीरा देवी पोखरेलद्वारा गुलरिया नगरपालिका वडा नम्वर ७ स्थित बदलुपुरमा १२ धुर जमिन पत्रकार महासंघ बर्दियालाई दानमार्फत प्राप्त भएको नेपाल पत्रकार महासंघ जिल्ला शाखा बर्दियाका अध्यक्ष यादवप्रसाद आचार्यले बताए। नेपाल पत्रकार महासंघका तत्कालिन अध्यक्ष मिनराज शर्माको कार्यकालमा जमिन प्राप्त गरेपछि निवर्तमान अध्यक्ष राजेन्द्रप्रसाद धितालको कार्यकालमा शुरु भएको भवन निर्माणकार्यलाई अहिलेको कार्यसमितिले पूर्णता दिएको अध्यक्ष आचार्यको भनाइ छ। भवन निर्माणका लागि गुलरिया नगरपालिकाले विभिन्न बर्षमा गरी ३१ लाख ५० हजार १४२ रुपैया (कर वाहेक) उपलब्ध गराएको थियो । महासंघको कार्यालयमा एटेज वाथरुमसहितको ३ कोठा र एउटा ठूलो हल छ।
नारायणी अस्पतालमा २२ बेडको डायलासिस वार्ड सञ्चालनमा,"वीरगन्ज : वीरगन्जको नारायणी अस्पतालमा २२ शैय्या (बेड) को छुट्टै डायलासिस वार्ड सञ्चालनमा ल्याइएको छ । अस्पतालमा यसअघि एउटा कोठामा ७ वटा मात्र मेसिन राखेर डायलासिस सेवा दिइरहेको बुधबारदेखि छुट्टै वार्ड बनाएर थप १५ वटा मेसिन जडान गरी २२ बेडको डायलासिस वार्ड सञ्चालनमा ल्याइएको हो। सिद्धार्थ बैंकले अस्पतालकै आकस्मिक उपचार कक्ष भवन माथिको तल्लामा ५५ लाख रुपैयाँको लागतमा निर्माण गरिदिएको भवनमा २२ बेडको डायलासिस वार्ड सञ्चालनमा ल्याइएको अस्पतालका सूचना अधिकारी डाक्टर उदय नारायण सिंहले बताए । उनका अनुसार यसअघि अस्पतालको एउटा साँघुरो कोठामा ७ वटा मात्र डायलासिस मेसिन राखेर सेवा सञ्चालन गरिएको थियो । तर अहिले स्वास्थ्य मन्त्रालयले थप १५ वटा नयाँ मेसिन उपलब्ध गराएपछि छु्ट्टै भवनमा आकस्मिक डायलासिस सेवासहितको २२ बेडको वार्ड सञ्चालनमा ल्याइएको डाक्टर सिंहले बताए । सिंहका अनुसार यसअघि ७ वटा मात्रै मेसिनबाट सेवा प्रवाह हुँदा नियमित सेवा लिइरहेका बिरामीले मात्रै डायलासिस सेवा लिँदै आएका थिए । आकस्मिक सेवा उपलब्ध थिएन । तर अब डायलोसिस् वार्डमा दुईवटा बेड आकस्मिक सेवाका लागि छुट्याइएको छ । उनले भने, 'निमोनियालगायत विभिन्न रोगका कारण एक्कासी मृगौलामा असर परेको बिरामीलाई पनि अब यहिबाट सेवा दिन सकिन्छ । त्यस्तै हेपाटाइटीस र एचआइभीका संक्रमित बिरामीका लागि पनि दुईवटा बेड छुट्याएर राखिएको अस्पतालका मेडिकल सुपरिडेन्टेण्ट (मेसु) डाक्टर वीरेन्द्र प्रधानले जानकारी दिए । यसअघि हेपाटाइटीस् र एचआइभिका संक्रमितका लागि मधेस प्रदेशमै डायलोसिस सेवा उपलब्ध थिएन । उनीहरुलाई डायलोसिस सेवाका लागि कि त काठमाडौं कि त धरान जानुपर्ने बाध्यता थियो । तर अब भने नारायणी अस्पतालमै उनीहरुले सेवा पाउने भएको अस्पतालका मेसु डाक्टर प्रधानले बताए । नारायणी अस्पतालमा यसअघि २४ जना मात्र मृगौला रोगीले नियमित डायलासिस सेवा लिँदै आएका थिए । तर अब २२ बेडको वार्ड सञ्चालनमा आएपछि भने कम्तिमा ५० जनाले नियमित सेवा लिन पाउने मेसु प्रधानले जानकारी दिए । सरकारको निर्णय अनुसार अस्पतालले नियमित सेवा लिइरहेका मृगौलाका दिर्घ रोगीका लागि डायलासिस् सेवा उपलब्ध गराउँदै आएको छ । यस्तै आकस्मिक डायलासिस् सेवा लिनेको हकमा भने अस्पतालले एक पटकको लागि ५ हजार रुपैया शुल्क तोकेको छ । जबकी निजी स्वास्थ्य संस्थाले भने न्युनतम १० देखि १२ हजार रुपैयाँ शुल्क लिँदै आएका छन् । डाक्टर प्रधानले भने,निजी अस्पतालले इमर्जेन्सी डायलोसिस गरेको १० देखि १२ हजार रुपैयाँ लिन्छन् , तर यहाँ त्यस्ता बिरामीले आकस्मिक सेवा लिदा ५ हजार मात्र तिरे पुग्छ।' अस्पतालमा नियमित सेवा लिइरहेकाहरुले भने एक रुपैयाँ पनि तिर्नु पर्दैन। त्यसको सम्पूर्ण खर्च नेपाल सरकारले नै व्यहोर्दै आएको छ । '"
भिजिबिलिटीकम हुँदा आन्तरिक उडान प्रभावित,"काठमाडौं : तराईमधेसमा बाक्लो हुस्सुकुहिरोले भिजिबिलिटीकम हुँदा आन्तरिक उडान प्रभावित भएका छन् । भद्रपुर, पोखरा, धनगढी, सुर्खेत, लुम्लिङटारबाहेक अन्य विमानस्थलको अपुग भिजिविलिटीका कारण उडान प्रभावित भएको त्रिभुवन अन्तर्राष्ट्रिय विमानस्थल कार्यालयले जनाएको छ । कार्यालयका प्रवक्ता टेकनाथ सिटौलाले विशेषगरी तराई क्षेत्रका विमानस्थलमा अगामी केही दिन हुस्सुकुहिरोले भिजिबिलिटी कमजोर हुँदा उडान प्रभावित निरन्तर हुनसक्ने उल्लेख गरे। भिजिबिलिटी कमजोर रहेकाले बिहानैदेखि तराई क्षेत्रका सबैजसो विमानस्थलमा उडान प्रभावित भएको बुद्ध एयरका सूचना अधिकारी दीपेन्द्रकुमार कर्णले जानकारी दिए। तराईका विमानस्थलमा भिजिबिलिटी कम रहेकाले बिहानैदेखि उडान प्रभावित भएको छ । 'केही विमानस्थल १२ बजेपछि खुल्छन्की भन्ने प्रतिक्षामा छौँ । उडान प्रभावित हुँदा यात्रुलाई गन्तव्यमा पुग्न सास्ती भएको छ, 'उनले भने।' यती एयरलाइन्सका प्रवक्ता सुदर्शन बर्तौलाका अनुसार आज भद्रपुर र पोखराबाहेक सबै विमानस्थलको उडान प्रभावित भएको छ । बिहानैदेखि उडान प्रभावित हुँदा यात्रुमर्कामा परेका छन् । आन्तरिकतर्फ दैनिक करिब तीनसय उडान हुन्छन् । बुद्ध एयरको सबैभन्दा बढी दुईतर्फी करिब एक सय ५० उडान हुन्छ । यती एयरलाइन्सको दैनिक ५८ उडान हुनेगरेको छ । यस्तै आन्तरिक उडानमा श्री एयरलाइन्स, सौर्य एयरलाइन्स, गुण एयरलाइन्सले पनि विभिन्न गन्तव्यमा उडान गर्छन् । आन्तरिकतर्फ ११ हेलिकप्टर कम्पनीसहित २० वायुसेवा प्रदायक कम्पनीले उडान गर्दै आएका छन् । हाल देशमा उल्लेखनीय मौसमी प्रणाली नरहेपनि तराई भूभागको केही स्थानमा हुस्सुकुहिरो लाग्नुका साथै देशको पहाडी भूभागमा आंशिक बदली रहेको जल तथा मौसम विज्ञान विभाग मौसम पूर्वानुमान महाशाखाले जनाएको छ । दिउँसो गण्डकी र लुम्बिनी प्रदेशका साथै प्रदेश १ र बागमती प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ । आज काठमाडौँको अधिकतम तापक्रम १९ डिग्रि सेल्सियस र न्यूनतम तापक्रम ७ दशमलब ६ डिग्रिसेल्सियस रहेको छ । रासस"
धान बेच्न रातभर बस्नुपर्ने बाध्यता,"भजनी: कैलालीको जानकी गाउँपालिका३ सुवर्णपुरका गर्भु चौधरी मङ्गलबार बिहानै खाद्य व्यवस्था तथा व्यापार कम्पनीको टीकापुर गोदाममा धान बिक्री गर्न पुगेका थिए। सरकारले धानको समर्थन मूल्य तोकेको लामो समयपछि धान खरिद सुरु गरेपछि १६ बिघामा लगाएको धान बिक्रीका लागि गर्भु टीकापुर गोदाम पुगेका हुन्। धान बिच्न पुगेका उनी रातभर त्यहीँ बस्नु पर्यो। लाइनमा बसेका गर्भुको बुधबार पनि पालो आएन। 'दुईवटा गोरु गाडामा धान ल्याएर आएको थिए । लाइन धेरै लामो रहेछ,' उनले भने, 'असोजमा भित्र्याएको धान बिक्री गर्न निकै सास्ती छ।' जानकी गाउँपालिका७ का हिक्मतबहादुर चौधरी पनि धान बिक्री गर्नका लागि दुई रात बिक्री केन्द्रमै बस्नुपरेको बताउँछन्। १२ बिघा १० कट्टा क्षेत्रफलमा धान खेती गरेका उनले १० क्विन्टल धान अन्यत्र लगेर बिक्री गरे। घर खर्च टार्न र हिउँदे खेती गर्न मल खरिदका लागि सस्तोमा धान बिक्री गरेको उनले बताए। 'बजारमा प्रती क्विन्टल दुई हजार चार सय रुपैयाँका दरले धान बेचेर घरको खर्च जोहो गर्नुपर्यो । बाँकी धान बिक्रीका लागि खाद्यको बिक्री केन्द्रमा ल्याएर आएको छु', चौधरीले भने, 'घरबाटै खाना ल्याएर यतै खाँदै बसेको छु । खुला आकाशमुनि चिसोमा पालो कुरेर बस्नुपरेको छ ।' टीकापुर नगरपालिका१ का रामचरण चौधरी बुधबार मात्रै ट्र्याक्टरमा धान ल्याएर टीकापुर गोदाम पुगेका थिए। उनको पालो एक सय ७९औँ स्थानमा छ। उनलाई धान बिक्री गर्न तीन दिन यहीँ बस्नुपर्ने बाध्यता छ। 'धान बिक्री गर्न पालो कुर्नुपर्ने अवस्था छ । चिसो मौसममा खुला आकाशमुनि रात बिताउनुपर्ने बाध्यता छ,' उनले भने, 'ठाँउठाउँमा काँटा लगाएर धान खरिद गर्ने व्यवस्था गरेको भए यस्तो समस्या पर्ने थिएन।' भजनी नगरपालिका८ का सुरेन्द्र चौधरी पनि टीकापुर नगरपालिका७ स्थित धान खरिद केन्द्र पुगेको दुई दिनपछि मात्र धान बिक्री गर्न सके। कम्पनीले धान खरिद गर्न थालेपछि खरिद केन्द्रमा किसानको अत्यधिक भीड छ । 'दुई महिनासम्म खाद्यलाई पर्खेर बस्नुपर्यो। अहिले पनि धान बिक्री गर्न सकस छ', चौधरीले भने। दुईचार रुपैयाँ बढी पाइने आशाले बसेका किसानको धान बिक्री गर्नका लागि अहिले तछाडमछाड भएको छ । भजनी नगरपालिका८ का हरिकुमार चौधरी धान बिक्री गर्न खाद्यको खरिद केन्द्रमा गोरु गाडामा धान भरेर पुगे पनि बेच्न पाएनन् । बर्सातको समयमा आएको बाढीले क्षति पुर्याएको र धान सफा नभएको भन्दै उनको धान खरिद गर्न खाद्यले मानेन। 'राम्रो नभएको भन्दै मेरो धान खरिद गर्न खाद्यले मानेन । फिर्ता लिएर जाँदैछु', उनले भने, 'आजसम्म खाद्यको आशामा धान बजारमा बिक्री नगरेर बसे, अब बजारमा लिएर बिक्री गरेर घर जान्छु ।' धान बिक्रीका लागि खाद्यको खरिद केन्द्र पुगेका हरिकुमारजस्तै धेरै किसान खाद्यले धान खरिद गर्न नमानेपछि निरास भएर फर्किएका छन् । खाद्यले गुणस्तर हेरेर मात्रै धान खरिद गर्ने गरेको छ । पानीले नभिजेको, परालको टुक्रा, पोकटा नमिसिएको ताजा मोटा धान मात्र खरिद गर्न थालिएको छ। कम्पनीले जिल्लामा पाँच क्षेत्रबाट धान खरिद सुरु गरेको छ । टीकापुर नगरपालिकामा खाद्यको नगरपालिकाको वडा नं १ टीकापुर शाखा, वडा नं ७ सत्ती, धनगढी उपमहानगरपालिकाको मोहनपुर गोदाम, भजनी नगरपालिका र जोशीपुर गाउँपालिकाबाट धान खरिद थालिएको छ। खाद्य व्यवस्था तथा व्यापार कम्पनीले मोटा धानको न्यूनतम मूल्य प्रती क्विन्टल रु दुई हजार नौ सय ६७ र मध्यम धानको मूल्य रु तीन हजार एक सय २८ कायम गरेको छ । कात्तिकमै धानको समर्थन मूल्य निर्धारण गरिएको भए पनि धान खरिदको अधिकार नदिँदा खरिद प्रक्रिया सुरु हुन सकेको थिएन। कैलालीमा यस वर्षका लागि ४० हजार क्विन्टल धान खरिद गर्न केन्द्रबाट अनुमति प्राप्त भएको खाद्य व्यवस्था तथा व्यापार कम्पनी लिमिटेडकी सुदूरपश्चिम कार्यालय प्रमुख इन्जिला बस्नेतले जानकारी दिए। रासस"
६२ जना प्रहरीले लिए ट्राफिक नियन्त्रण तालिम,"काठमाडौं : काठमाडौं उपत्यका ट्राफिक प्रहरी कार्यालय रामशाहपथले ६२ जना प्रहरी कर्मचारीहरुलाई ट्राफिक नियन्त्रण तालिम प्रदान गरेको छ । राष्ट्रिय प्रहरी प्रशिक्षण प्रतिष्ठान महाराजगंजको तत्वावधानमा सो कार्यालयमा संचालित ट्राफिक नियन्त्रण तालिम १४५औं समूह अन्तर्गत उनीहरुलाई उक्त तालिम प्रदान गरिएको हो । सोही कार्यालयमा बिहीबार आयोजित तालिम समापन कार्यक्रममा कार्यालय प्रमुख प्रहरी नायब महानिरीक्षक मिरा चौधरीले तालिम समापन गर्दै प्रशिक्षार्थीलाई पुरस्कार तथा प्रमाणपत्र वितरण गरे। उक्त अवसरमा प्रहरी नायब महानिरीक्षक चौधरीले संगठनले प्रदान गरेको अवसरलाई सदुपयोग गरी तालिमपश्चात आफ्नो आचरण र व्यवहारमा सुधार गर्दै संगठनको छवि तथा गरिमा उच्च हुने गरी काम गर्न प्रशिक्षार्थीहरुलाई निर्देशन दिए । तालिमले व्यक्तिगत तथा व्यावसायिक दृष्टिकोणले समेत प्रशिक्षार्थीहरुको जीवनमा महत्वपूर्ण भूमिका खेल्ने उनको भनाइ छ। कार्यक्रममा तालिम संयोजक प्रहरी नायव उपरीक्षक दल राम टमटाले तालिमसम्बन्धी प्रतिवेदन प्रस्तुत गर्दै गत भदौ ३० गतेदेखि सञ्चालित उक्त तालिममा प्रहरी हवल्दार ३ जना, प्रहरी सहायक हवल्दार १८ जना र प्रहरी जवान ४१ जना गरी जम्मा ६२ जना प्रशिक्षार्थीले तालिम लिएको जानकारी दिए।"
उडान प्रभावित हुँदा यात्रुलाई सास्ती,"काठमाडौं: तराईमधेसमा बाक्लो हुस्सुकुहिरोले भिजिबिलिटी कम हुँदा आन्तरिक उडान प्रभावित भएका छन् । भद्रपुर, पोखरा, धनगढी, सुर्खेत, लुम्लिङटारबाहेक अन्य विमानस्थलको अपुग भिजिविलिटीका कारण उडान प्रभावित भएको त्रिभुवन अन्तर्राष्ट्रिय विमानस्थल कार्यालयले जनाएको छ । कार्यालयका प्रवक्ता टेकनाथ सिटौलाले विशेषगरी तराई क्षेत्रका विमानस्थलमा अगामी केही दिन हुस्सुकुहिरोले भिजिबिलिटी कमजोर हुँदा उडान प्रभावित निरन्तर हुनसक्ने बताए। भिजिबिलिटी कमजोर रहेकाले बिहानैदेखि तराई क्षेत्रका सबैजसो विमानस्थलमा उडान प्रभावित भएको बुद्ध एयरका सूचना अधिकारी दीपेन्द्रकुमार कर्णले जानकारी दिए। 'तराईका विमानस्थलमा भिजिबिलिटी कम रहेकाले बिहानैदेखि उडान प्रभावित भएको छ । केही विमानस्थल १२ बजेपछि खुल्छ कि भन्ने प्रतिक्षामा छौँ । उडान प्रभावित हुँदा यात्रुलाई गन्तव्यमा पुग्न सास्ती भएको छ', उनले भने। यती एयरलाइन्सका प्रवक्ता सुदर्शन बर्तौलाका अनुसार आज भद्रपुर र पोखराबाहेक सबै विमानस्थलको उडान प्रभावित भएको छ । बिहानैदेखि उडान प्रभावित हुँदा यात्रुमर्कामा परेका छन् । आन्तरिकतर्फ दैनिक करिब तीनसय उडान हुन्छन् । बुद्ध एयरको सबैभन्दा बढी दुईतर्फी करिब एक सय ५० उडान हुन्छ । यती एयरलाइन्सको दैनिक ५८ उडान हुनेगरेको छ । यस्तै आन्तरिक उडानमा श्री एयरलाइन्स, सौर्य एयरलाइन्स, गुण एयरलाइन्सले पनि विभिन्न गन्तव्यमा उडान गर्छन् । आन्तरिकतर्फ ११ हेलिकप्टर कम्पनीसहित २० वायुसेवा प्रदायक कम्पनीले उडान गर्दै आएका छन् । हाल देशमा उल्लेखनीय मौसमी प्रणाली नरहेपनि तराई भूभागको केही स्थानमा हुस्सुकुहिरो लाग्नुका साथै देशको पहाडी भूभागमा आंशिक बदली रहेको जल तथा मौसम विज्ञान विभाग मौसम पूर्वानुमान महाशाखाले जनाएको छ । दिउँसो गण्डकी र लुम्बिनी प्रदेशका साथै प्रदेश १ र बागमती प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ । आज काठमाडौँको अधिकतम तापक्रम १९ डिग्रि सेल्सियस र न्यूनतम तापक्रम ७ दशमलब ६ डिग्रिसेल्सियस छ ।"
बिहारमा विषादी रक्सी सेवन गर्दा २३ को मृत्यु,बिहार : भारतको बिहार राज्यको छपरामा विषादी रक्सी सेवन गर्दा २३ जनाको मृत्यु भएको छ। छपराको सदर अस्पतालका इन्चार्जका अनुसार हालसम्म अस्पतालमा २१ जनाको मृत्यु भएको छ। उनका अनुसार दुईजनाको पटनाको पीएमसीएचमा मृत्यु भएको हो। प्रहरीले घटनाबारे अनुसन्धान सुरु गरेको बताएको छ। मंगलबार राती केही मानिसहरुले विषादी रक्सी सेवन गरेपछि बिरामी परेका थिए। त्यसपछि उनीहरुलाई छपराको सदर अस्पतालमा भर्ना गरिएको थियो। सारणका एसपी सन्तोष कुमारले १६ जनाको पोस्टमार्टम भइसकेको र केही व्यक्ति बिरामी रहेकाले मृतकको संख्या बढ्न सक्ने बताए। बिहारमा रक्सी पिउनु प्रतिबन्ध भएकाले बिरामीहरुले विभिन्न अस्पतालमा चुपचाप उपचार गराइरहेको बताइएको छ।
निर्वाचन आयोगबाट समानुपातिक सांसदहरुलाई प्रमाणपत्र वितरण,"काठमाडौंः निर्वाचन आयोगले ४ मंसिरमा सम्पन्न प्रतिनिधिसभा तथा प्रदेशसभा निर्वाचनतर्फका समानुपातिक सांसदलाई प्रमाणपत्र वितरण गरेको छ। आयोगले आइतबार प्रतिनिधिसभा र प्रदेशसभाका समानुपातिक सांसदलाई प्रमाणपत्र उपलब्ध गराएको हो। समानुपातिक निर्वाचन प्रणालीमार्फत निर्वाचित प्रतिनिधिसभाका ११० जना र सातवटै प्रदेशसभाका २२० जना सांसदलाई प्रमाणपत्र दिन लागेको हो । प्रतिनिधिसभामा सात राजनीतिक दलले राष्ट्रिय दलको मान्यता पाएका छन् । नेकपा एमालेले ३४, नेपाली कांग्रेसले ३२ , नेकपा ९माओवादी केन्द्र०ले १४, राष्ट्रिय स्वतन्त्र पार्टीले १३, राष्ट्रिय प्रजातन्त्र पार्टीले ७, जनता समाजवादी पार्टीले ५ र जनमत पार्टीले ५ सिट प्राप्त गरेको छ।"
मजाक किन ?,"एउटा सुन्दर गाउँ थियो। त्यसको नजिकै एउटा ठूलो तलाउ थियो। जहाँ धेरै भ्यागुता बस्थे। गाउँका बालबालिका हरेक दिन साँझ त्यही तलाउको नजिकै खेल्ने गर्थे। एकदिन केही साना बालक तलाउको नजिकै खेल्न पुगे। उनीहरूमध्ये एक बालकको दृष्टि अचानक किनारा नजिकै पानीमा पौडिरहेका भ्यागुताहरूमा पर्यो। भ्यागुताहरूलाई देखेर उनको मनमा कौतुहल जाग्यो। बालक दौडिएर साथीलाई बोलाए। उनले भने, यी भ्यागुतालाई ढुंगाले हानौं। त्यसपछि उनीहरू आफूलाई बचाउन यताउता भाग्छन्। थाहा छ, त्यतिबेला त्यो दृश्य हेर्न कति आनन्द आउँछ ! अतः बालकहरूले बिचरा भ्यागुताहरूलाई ढुंगाले हान्न थाले। जब भ्यागुता छरप्रस्ट हुन्थे तब बालक निकै मजाले रमाउँथे। फलतः धेरै भ्यागुताको ज्यान गयो। तिनीहरूलाई मृत अवस्थामा देखेर बालक खुसी हुन्थे। ठूलो स्वरमा चिच्याउँथे। अन्त्यमा एउटा भ्यागुतोले टाउको पानीबाट माथि उठाएर बालकहरूलाई भन्यो, अति नगर्नुस् ! धेरै भयो। कृपया यो मजाकलाई बन्द गर्नुहोस्। तपाईंहरूले बुझिरहनु भएको छैन कि यो निर्दयतापूर्ण मजाकले हाम्रो ज्यान गइरहेको छ। भ्यागुताको कुरा सुनेर बालकहरू भागे। नैतिक शिक्षा : निर्दयतापूर्ण मजाक अन्याय हुन्छ।"
आयोगले उपराष्ट्रपति पुनलाई बुझायो निर्वाचन परिणामसहितको प्रतिवेदन,"काठमाडौं : निर्वाचन आयोगले उपराष्ट्रपति नन्दबहादुर पुनलाई मङ्सिर ४ मा सम्पन्न प्रतिनिधिसभा र प्रदेशसभा सदस्य निर्वाचनको परिणामसहितको प्रतिवेदन बुझाएको छ। उपराष्ट्रपति पुनलाई उनको कार्यालय लैनचौरमा पुगेर प्रमुख निर्वाचन आयुक्त दिनेशकुमार थपलियाले प्रतिवेदन बुझाएका हुन्। आयोगले आज बिहान राष्ट्रपति विद्यादेवी भण्डारीसमक्ष निर्वाचन नतिजाको प्रतिवदेन बुझाएको थियो। सो अवसरमा उपराष्ट्रपति पुनले निर्वाचन एक चुनौतीपूर्ण कार्य हुँदाहुँदै पनि विगतका निर्वाचनको तुलनामा बढी व्यवस्थित, स्वच्छ, निष्पक्ष र स्वतन्त्ररूपमा सम्पन्न भएको र यसले अन्तर्राष्ट्रिय जगतमा नेपाल र आयोगको प्रतिष्ठा बढेको बताए। उपराष्ट्रपति पुनले निर्वाचन शान्तिपूर्णरूपमा सम्पन्न गरी समयमै अन्तिम परिणाम घोषणा गरेकोमा आयोगलाई धन्यवाद दिए। त्यस अवसरमा प्रमुख निर्वाचन आयुक्त थपलियाले निर्वाचनको सारसंक्षेप, अशल अभ्यास एवं चुनौतीबारे अवगत गराएका थिए। निर्वाचन आयुक्तहरू ईश्वरीप्रसाद पौड्याल, रामप्रसाद भण्डारी, डा जानकीकुमारी तुलाधर, सगुन शमशेर जबरा, आयोगका सहसचिव एवं प्रवक्ता शालिग्राम शर्मा पौडेल उपस्थित थिए। आयोगले निर्वाचनको परिणामको प्रतिवेदन राष्ट्रपति र उपराष्ट्रपतिलाई बुझाएसँगै सरकार गठनको बाटो खुलेको छ।"
अर्जेन्टिनाबाट फाइनल हेर्न जाने दर्शकलाई थप दुई उडान,"ब्युनस आयर्सः फिफा विश्वकपको फाइनल प्रत्यक्ष हेर्न चाहने दर्शकलाई ध्यानमा राखेर अर्जेन्टिना एयरलाइन्स दुई उडान थप्ने भएको छ। सेमिफाइनलमा साविक उपविजेता क्रोएसियालाई पराजित गर्दै अर्जेन्टिना फाइनलमा पुगेको छ। बुधबार राति भएको दोस्रो सेमिफाइनलमा फ्रान्सले मोरक्कोलाई पराजित गरेसँगै आइतबार हुने फाइनलमा अर्जेन्टिनाले साविक विजेताको सामना गर्नेछ। बुधबार दुई उडान थप्ने घोषणा हुने बित्तिकै टिकट सोल्ड आउट भइसकेको एपीले जानकारी दिएको छ। शुक्रबार बिहान अर्जेन्टिनाबाट कतार प्रस्थान गर्ने पहिलो उडानको टिकट क्रोएसियाविरुद्धको खेल सकिएको आधा घण्टामै पूरा बिक्री भइसकेको थियो। शुक्रबार दिउँसो हुने दोस्रो उडानका लागि बुधबार टिकट बिक्री खुलाइएको थियो। र, बुधबार नै सबै टिकट बिक्री भइसकेको एयरलाइन्सलाई उदृत गर्दै एपीले बताएको छ। एयरलाइन्सले प्रतिटिकट करिब ११ हजार डलरभन्दा बढी मुल्यमा राउन्ड ट्रिप टिकट बिक्री गरेको छ।"
सार्वजनिक जग्गामा बनाइएका संरचना हटाउन सिद्धार्थनगरको ३५ दिने अल्टिमेटम,"भैरहवा : रुपन्देहीको सिद्धार्थनगर नगरपालिकाले नगर क्षेत्रको सार्वजनिक तथा सामुदायिक सम्पत्ति बनाइएको संरचना हटाउन आग्रह गरेको छ । स्थानीय सरकार संचालन ऐन, २०७४ को दफा ११ (२) को खण्ड (क) ले सार्वजनिक ऐलानी र पर्ती जग्गा, सार्वजनिक भवन, सम्पदा तथा भौतिक पूर्वाधारको संरक्षण र सुरक्षा गर्ने कर्तव्य स्थानीय तहलाई तोकिएकोले नगरपालिकाको कार्यालय सार्वजनिक तथा सामुदायिक सम्पत्ति बनाइएको संरचना हटाउन आग्रह गरेको हो । नगर क्षेत्रमा सार्वजनिक सम्पति अतिक्रमण गरेर संरचनाहरु बनाइएको भए त्यस्ता संरचनाहरु हटाउन नगरपालिकाको कार्यालयले सार्वजनिक सूचना जारी गरेर ३५ दिन अल्टिमेटम दिएको छ । सार्वजनिक सम्पति अतिक्रमण गरेर बनाइएका संरचनाहरु आफै हटाउनका लागि हामीले सूचना जारी गरेर ३५ दिनको समय दिएका छौं,' सिद्धार्थनगर नगरपालिकाका प्रमुख प्रशासकीय अधिकृत नवराज पौड्यालले भने, यदि समयावधीभित्र संरचना हटाइएन भने नगरपालिकाको कार्यालयले कानुन बमोजिम कारवाही प्रक्रिया अघि बढाउँछ । कार्यालय कानुन बमोजिम कारबाही प्रक्रिया अघि बढाउँदा हानी नोक्सानी बापतको क्षतिपूर्ति समेत सम्बिन्धत पक्षलाई कानुन बमोजिम भराइने उनले बताए । नगरपालिकाले यस अघि सिद्धार्थनगर नगरपालिका१ स्थित सार्वजनिक जग्गा अतिक्रमण गरी बनाइएका संरचनाहरु डोजर लगाएर भत्काएको छ । सार्वजनिक सम्पत्ति अतिक्रमण गरी बनाइएको वा बनाउँदै गरेमा देखिएमा नगरपालिको कार्यालयलाई जानकारी गराउन समेत कार्यालयले आग्रह गरेको छ ।"
काठमाडौं महानगरपालिकाले मनायो २८ औं स्थापना दिवस (तस्बिरसहित),"काठमाडौं : काठमाडौं महानगरपालिकाले बिहीबार २८ स्थापना दिवस मनाएको छ। महानगरका मेयर बालेन शाहको प्रमुख अध्यक्षतामा र सहरी विकासमन्त्री मेटमणि चौधरीको प्रमुख आतिथ्यमा विविध कार्यक्रम गरी स्थापना दिवस मनाइएको हो। मन्त्री चौधरीले महानगरपालिकासँग समन्वय गरेर सहरी विकासका लागि नीतिगत सहयोग गर्ने बताए। चौधरीले भने,'सहरी विकास मन्त्रालयले महानगरपालिकासँग समन्वय गरेर सहरी सौन्दर्य, सहरी स्वास्थ्य र सहरी वातावरण निर्माणमा नीतिगत सहयोग गर्न प्रतिबद्ध छौं। हामी सधैं सहकार्य गर्न तयार छौं।' 'सांस्कृति सहर काठमाडौं महानगर' भन्ने मूल नाराका साथ मनाइएको स्थापना दिवसको अवसरमा महानगरले आयोजना गरेको विविध कार्यक्रममा उत्कृष्ट हुनेहरुलाई पुरस्कृत गरिएको छ। यस्तै, महानगरपालिकाको वृहत्तर विकासमा योगदान पुर्याएको भन्दै विभिन्न व्यक्तित्वहरुलाई कदरपत्रसहित सम्मान गरिएको छ। सफाइ अड्डाबाट सुरु भएको महानगरपालिका विस २०५२ साल मंसिर २९ गते मात्रै महानगरपालिका घोषणा भएको थियो। त्यही दिनको सम्झनामा हरेक वर्ष मंसिर २९ का दिन महानगर दिवस मनाउँदै आइरहेको छ।"
"एक खेल नखेली बेन्जिमा बन्न सक्छन् विश्वकप विजेता, कसरी ?","दोहा: बालन डीअर विजेता करिम बेन्जिमाले हालसम्म विश्वकपमा पाँच खेल खेलका छन्। ती सबै सन् २०१४ मा ब्राजिलमा भएको २०औं विश्वकपमा थिए। ती सबै खेलमा बेन्जिमा पहिलो रोजाईमा थिए। त्यसपछि म्याथ्यु भालबुएनासँग ब्ल्याकमेलको मुद्दाका कारण बेन्जिमाले चार वर्षअघि रूसमा भएको विश्वकप गुमाएका थिए। विश्वकप सुरु हुन करिब एक महिना अगाडि बालन डीअर जितेका बेन्जिमा जारी विश्वकपमा प्रभावशाली प्रदर्शनको आसमा थिए। यद्यपि, विश्वकपको तयारीकै क्रममा घाइते भएपछि बन्जिमाले हालसम्म विश्वकपका सबै खेल गुमाएका छन्। बेन्जिमा र हर्नान्डेज अझै टिममा एक खेलमा पनि नदेखिएका बेन्जिमा र विश्वकप कै दौरान घाइते भएका लुकास हर्नान्डेज अझै फ्रान्सेली टिममा छन्। घाइते भए पनि टिममा प्रतिस्थापन नगरिएका बेन्जिमा प्रक्रियागत रूपमा फ्रान्सेली विश्वकप टिमका सदस्य हुन्। यदि, सन् २०१८ को सफलता दोहोर्याउन सके बेन्जिमाले पनि मेडल लगाउन पाउनेछन्।"
एमआरआई मेसिन खरिदको सबै काम मन्त्रालयबाट : नारायणी अस्पताल,"वीरगन्ज : वीरगन्जस्थित नारायणी अस्पतालले झन्डै ३० करोडमा चिनियाँ कम्पनीको एमआरआई मेसिन खरिद गरेको छ। टेन्डरमा एउटा मात्र कम्पनीले निवेदन दिए पनि त्यसलाई स्वीकार गरिएको थियो। तर, मेसिन खरिद प्रक्रियाको सबै काम स्वास्थ्य मन्त्रालयले नै गरेको अस्पताल प्रशासनको भनाइ छ। मेसिन खरिदमा आफ्नो कुनै भूमिका नरहेको र स्पेसिफिकेसन लगायतका सबै काम स्वास्थ्य मन्त्रालयले गरेको अस्पताल प्रशासनले बताएको छ। नारायणी अस्पतालका लागि ३० करोड रुपैयाँमा चिनियाँ कम्पनी युनाइटेड इमेजिसन हेल्थकेयर प्रालिको मेसिन खरिद गरिएको थियो। अस्पतालका सूचना अधिकारी डा उदयनारायण सिंहले एमआरआई मेसिनको प्राविधिक स्पेसिफिकेसन बनाउनेदेखि टेन्डर स्वीकृत गर्ने सम्मको सम्पूर्ण काम मन्त्रालयले नै गरेको बताए। सिंहका अनुसार एमआरआई मेसिन खरिदका लागि आवश्यक अनुमानित लागत रकम मन्त्रालयले निकासा गरेपछि अस्पताल प्रशासनले एमआरआई मेसिनको प्राविधिक स्पेसिफिकेसन बनाउने जिम्मा मन्त्रालयलाई नै दिएको थियो। मन्त्रालय आफैंले विज्ञ राखेर प्राविधिक स्पेसिफिकेसन बनाएर पठाएपछि सोही आधारमा अस्पताल प्रशासनले एमआरआई मेसिन खरिदका लागि राष्ट्रिय पत्रिकामार्फत २०७८ माघमा ईटेन्डर आह्वान गरेको अस्पतालका जिन्सी शाखा प्रमुख सुशील यादवले बताए। मेसिन खरिदको टेन्डरमा काठमाडौंको लुम्बिनी हेल्थ केयर प्रालिको एक मात्रै आवेदन परेको यादवले बताए। त्यसपछि अस्पतालले टेन्डर स्वीकृति गर्ने जिम्मा पनि मन्त्रालयलाई नै दिएको र मन्त्रालयले नै ठेक्का स्वीकृत गरेको अस्पतालका सूचना अधिकारी सिंहले बताए। मन्त्रालयले तयार पारेर पठाएको प्राविधिक स्पेसिफिकेसनअनुसार अस्पतालले टेन्डर मात्रै आह्वान गरेको हो, सिंहले भने, अनुमानित लागत रकम उपलब्ध गराउने, प्राविधिक स्पेसिफिकेसन बनाउने, टेन्डर स्वीकृत गर्ने सबै जिम्मा मन्त्रालय आफैंले गरेको हो। त्यसैकारण एमआरआई मेसिन खरिद प्रक्रियामा अस्पताल प्रशासनको निर्णायक भूमिका केही पनि छैन। मन्त्रालयले नै सबै काम गरेकाले उक्त टेन्डरमा अस्पतालको कुनै भूमिका नरहेको सूचना अधिकारी सिंहले बताए। तर, मन्त्रालयका उच्च अधिकारीले भने खरिद कार्यमा आफ्नो कुनै संलग्नता नहुने भन्दै अस्पताल प्रशासन नै जिम्मेवार हुने बताउँछन्। एमआरआई खरिदमा सेटिङ र कार्टेलिङ"
"प्रतिवेदन बुझ्दै राष्ट्रपतिले भनिन्  निर्वाचनले मुलुकको शान्ति, स्थिरता र समृद्धिको आधार तय गर्नेछ","काठमाडौं : राष्ट्रपति विद्यादेवी भण्डारीले मंसिर ४ मा सम्पन्न प्रतिनिधिसभा र प्रदेशसभा निर्वाचनले मुलुकमा शान्ति, स्थिरता र समृद्धि कायम गर्ने बताएकी छन्। बिहीबार निर्वाचन आयोगले उपलब्ध गराएको निर्वाचनको परिणामसहितको प्रतिवेदन बुझ्ने क्रममा राष्ट्रपति भण्डारीले निर्वाचनले मुलुको सुशासन र समृद्धिको मार्ग प्रशस्त गर्ने आधार तयार गर्नेमा आफू विश्वस्त रहेको बताएकी हुन्। राष्ट्रपति भण्डारीले भनिन्,' प्रतिनिधिसभा र प्रदेशसभा निर्वाचनले मुलुकमा शान्ति,स्थिरता,विकास,सुशासन र समृद्धिको मार्गप्रशस्त गर्ने आधार तयार गर्नेछ।' लोकतन्त्रको आधारस्तम्भका रुपमा रहेको निर्वाचन स्वच्छ,स्वतन्त्र, निष्पक्ष,विश्वसनीय एवं भररहित वातावरणमा सम्पन्न गरेको भन्दै आयोगलाई धन्यवाद दिइन्। राष्ट्रपति भण्डारीसमक्ष आयोगका प्रमुख आयुक्त दिनेशकुमार थपलियाले निर्वाचनको परिणामसहितको प्रतिवेदन बुझाएका थिए।"
चमेरो संरक्षण गर्न प्रजाति खोजिँदै,"गुलरिया : बर्दियामा चमेरोको संरक्षण गर्न यसका प्रजातिको खोजी सुरु भएको छ। विश्वमा २५ सय प्रजातिभन्दा बढी चमेरोहरू रेकर्ड भएका छन्। नेपालमा ५७ प्रजातिका चमेरो मात्र पाइन्छन्। बर्दियामा चमेरोको अनुसन्धान सुरु नभए पनि राष्ट्रिय प्रकृति संरक्षण कोष बर्दिया संरक्षण कार्यक्रममार्फत चमेराको खोजी गरिरहेको छ। बर्दियामा हालसम्म ५ प्रजातिका चमेरो फेला परेको कोषका संरक्षण अधिकृत डा रविन कडरियाले बताए। थप प्रजातिहरू खोजी भइरहेकाले थप नयाँ प्रजातिभेटिन सक्ने कोषको अनुमान छ। बर्दियामा कति प्रजातिका चमेरा छन् ? कस्ता ठाउँमा पाइन्छन् ? यिनीहरूले के खान्छन् ? लगायतका विषयमा खोज तथा अनुसन्धान गरिरहेका छौं, कडरियाले भने। बर्दियाको गुलरिया, राजापुर र बाँकेको नेपालगन्जस्थित जिल्ला प्रशासन कार्यालय बाँकेको प्राङ्गणमा अवस्थित काभ्रोको रूखमा ठूलो झुन्डमा बसेका चमेराहरू भेटिएका छन्। गुलरियामा ८ सय, राजापुरमा एक हजार ५ सय र नेपालगन्जमा ७ सय गरी ३ हजारको हाराहारीमा चमेरो फेला परेको डाक्टर कडरियाले प्रष्ट पारे। सबै चमेरोहरू इन्डियन फ्लाइङ फक्स प्रजातिका हुन्। इको साउण्ड विधिबाट चमेरोको खोजी गरिन्छ। चमेरो भए नभएको पत्ता लगाउन सम्भावित ठाउँमा आवाज नाप्ने इको मिटर राखिन्छ। चमेरो भेटिए इको मिटरमा साउन्ड आउँछ। देखिने ठाउँमा भए वाइनाकुलर तथा फोटो सुटमार्फत चमेरोको अध्ययन हुन्छ, उनले थपे, यदि चमेरो नदेखिने अवस्था रहे जाली लगाउँछौं। जालीमा फसेको चमेरोको आवश्यक रेकर्ड लिई छोडिदिने गर्छौं। यसरी चमेरोको नाम, प्रजाति, हाइट, उमेर, अवस्थाका बारेमा खोजी गर्छौं। वृक्ष प्रजातिका वनस्पतिहरूको प्रजननमा महत्वपूर्ण योगदान पुर्याउने चमेराहरूप्रति जनमानसमा रहेको नकारात्मक दृष्टिकोणलाई सकारात्मक बनाउनु आवश्यक छ। चमेरो संरक्षणमा समुदायलाई सचेतपार्दै यिनको बासस्थान जोगाउने कार्य कोषले गर्दै आएको छ। चमेरो पाइने क्षेत्रलाई पर्यापर्यटनसँग जोड्दै समुदायको आयआर्जनमा टेवा पुर्याउनु यो कार्यक्रमको उद्देश्य हो। जैविक विविधताको संरक्षण गर्दै जल, जंगल, पृथ्वी जोगाउनु अबको आवश्यकता हो। सबै मिली वातावरण संरक्षणमा हातेमालो गर्नुपर्छ। पछिल्लो समय वन विनास, बढ्दो औद्योगिकरणका कारण पृथ्वीको तापक्रम बढेसँगै प्रकृति विनासको जोखिमले मानवलगायत जीवजन्तु जगतलाई समस्या सिर्जना गरेको छ। पृथ्वीसँगै जैविकविविधताको संरक्षणसँगै मानव बन्यजन्तुबीच सहअस्तित्व बढाउँदै प्रकृतिमैत्री जीवनयापन अबको आवस्यकता रहेको डा कडरियाले बताए। विश्वमा चमेरोको २५ सय प्रजाति रेकर्ड नेपालमा चमेरोको ५७ प्रजातिमध्ये बर्दियामा ५ प्रजाति फेला जैविक विविधताभित्र चमेरोले प्राकृतिक वनहरूमा परागसेचन गर्न अहम् भूमिका निर्वाह गर्ने गरेको चमेरो अध्येता अनिशा न्यौपानेले बताइन्। उड्ने स्थनधारी जीवका रुपमा परिचित चमेराहरू बर्दियामा विभिन्न प्रजातिका भेटिएका छन्। बर्दियाको गुलरिया नगरपालिका भन्सार मूर्तिहा रोडमा अवस्थित कव्रुस्थानस्थित वरको वृक्षमा रहेको इन्डियन फ्लाइङ फक्स प्रजातिका चमेराहरू लामो समयदेखि बस्दै आएको उनले बताइन्। यहाँ करिव ८ सयको हाराहारीमा चमेराहरू छन्। यिनीहरू आहाराका लागि लामो दूरी पार गर्छन्। इन्डियन फ्लाइङ फक्स प्रजातिका चमेराहरू आहाराको लागि चुरे पहाडको फेदीसम्म पुग्ने गरेको उनले प्रष्ट पारिन्। लामो यात्रा तय गर्ने चमेरोले चिउरी, अम्बा लगायतका फलफूलहरू खाने गर्छन्। म्यामल ग्रुपका उड्न सक्ने चमेराहरू आफ्ना बच्चालाई दूध चुसाउँछन्। मानिसहरू उड्न सक्दैनन् चमेराहरू हिँड्न सक्दैनन्।रूखमा झुन्डिएर बस्ने यिनीहरू रातिमा सक्रिय हुने गरेको उनले बताइन्। चमेरोसंरक्षणमा सबैले चाँसो दिनुपर्छ, उनले थपिन्, चमेरोलाई नकारात्मक रूपमा नलिइ यसको संरक्षणमा सबै जुट्नुपर्छ।"
सत्ता समीकरण मिलाउन प्रचण्डले गरे बाबुराम र बालकृष्णसँग छलफल,"काठमाडौं : सत्ता समीकरण र आगामी रणनीति तय गर्न नेकपा माओवादी केन्द्रका अध्यक्ष पुष्पकल दाहाल (प्रचण्ड)ले बिहीबार बिहान छुट्टाछुट्टै भेटवार्ता गरेका छन्। प्रचण्डले आज नेपाल समाजवादी पार्टीका अध्यक्ष डा बाबुराम भट्टराई, गृहमन्त्री बालकृष्ण खाँणसँग भेटवार्ता गरेका हुन्। उनीहरुबीच सत्ता समिकरण र गठबन्धनको भूमिकाका विषयमा छलफल भएको खुमलटार स्रोतले जनाएको छ। भेटमा माओवादी केन्द्रका नेता हितमान शाक्यसमेत थिए। पछिल्लो समय आफैं प्रधानमन्त्री बन्ने कसरतमा जुटेका प्रचण्ड सत्ता समीकरण निर्माणको आन्तरिक गृहकार्यलाई तीब्र पारेका छन्। मंसिर १९ गते बालुवाटारमा बसेको सत्ता गठबन्धन बैठकले वर्तमान गठबन्धनबाट सरकार बनाउने निर्णय गरेको थियो। अहिले माओवादी केन्द्रकै नेतृत्वमा पहिलो चरणमै सरकार बनाउने गरी भित्रभित्रै माओवादी नेताहरुले भेटघाट तीब्र पारेका छन्। प्रचण्डले नेकपा विवाद भएपश्चात कांग्रेसका सभापति शेरबहादुर देउवालाई आफ्नै जोडमा प्रधानमन्त्री बनाएकाले निर्वाचन पश्चात पहिलो चरणमा आफूलाई प्रधानमन्त्री बनाउन कांग्रेस नेताहरुलाई समेत आग्रह गर्दै आएका छन्। प्रचण्डले आफू प्रधानमन्त्री बन्न लबिङ गर्न थालेपनि उनलाई प्रधानमन्त्री बन्न सकस देखिएको छ। निर्वाचन आयोगले निर्वाचनको प्रतिवेदन आज बिहान राष्ट्रपति विद्यादेवी भण्डारी समक्ष बुझाएपछि नयाँ सरकार गठनको बाटो खुलेको छ। सरकारले प्रतिनिधिसभा बैठक आव्हान गर्न मिति तोकेर राष्ट्रपतिलाई सिफारिस गरेपछि राष्ट्रपतिले संसद् बैठकको आह्वान गर्ने प्रावधान छ।"
"८२५ सिटकै परिणाम, मत बदर ५०६ प्रतिशत","काठमाडौं : प्रतिनिधि र प्रदेशसभा सदस्य निर्वाचनमा ८ सय २५ जना निर्वाचित भएका छन्। निर्वाचन आयोगले बुधबार सार्वजनिक गरेको अन्तिम परिणामअनुसार प्रतिनिधिसभातर्फ २ सय ७५ र प्रदेशसभातर्फ ५ सय ५० जना उम्मेदवार निर्वाचित भएका हुन्। प्रतिनिधिसभातर्फ पुरुष १ सय ८४ र महिला ९१ जना निर्वाचित भए। प्रतिशतका आधारमा यो पुरुष ६६९० र महिला ३३१० प्रतिशत हो। प्रदेशसभातर्फ भने पुरुष ३ सय ५० र महिला २ सय जना निर्वाचित भएको आयोगको तथ्यांकमा उल्लेख छ। प्रदेशसभामा ६३६४ प्रतिशत पुरुष र ३६३६ प्रतिशत महिला निर्वाचित भए। बुधबार पत्रकार सम्मेलन गर्दै आयोगले अन्तिम मत परिणाम सार्वजनिक गरेको हो। मत परिणाम सार्वजनिक गर्दै प्रमुख निर्वाचन आयुक्त दिनेशकुमार थपलियाले अन्तिम नतिजा बिहीबार राष्ट्रपतिलाई बुझाउने बताए। प्रतिनिधिसभाको पहिलो हुने निर्वाचित हुने निर्वाचन प्रणाली र समानुपातिक निर्वाचन प्रणालीतर्फको निर्वाचन परिणामसहितको प्रतिवेदन निर्वाचनको नतिजा घोषणा भएको सात दिनभित्र राष्ट्रपति समक्ष बुझाउने प्रावधान छ। हामी त्यसैअनुसार बिहीबार बुझाउँछौं, उनले भने,प्रदेशसभाको हकमा प्रदेश प्रमुखसमक्ष पठाउनुपर्ने प्रावधानबमोजिम २०७९ मंसिर २९ गते सम्माननीय राष्ट्रपतिसमक्ष पेस हुन्छ। आगामी पुस २ गते प्रदेशसभा सदस्य निर्वाचन २०७९ को परिणामसहितको प्रतिवेदन सातै प्रदेशका प्रदेश प्रमुख समक्ष आयोगका पदाधिकारीहरूबाट प्रतिवेदन प्रस्तुत गरिने आयुक्त थपलियाले बताए। प्रतिवेदन पठाइसकेपछि निर्वाचित सदस्यहरूको नामावली नेपाल राजपत्रमा प्रकाशित गरिने उनले बताए। विदेशमा रहेका नेपालीलाई मताधिकार दिन कानुन बनाउने पत्रकार सम्मेलनमा बोल्दै प्रमुख निर्वाचन आयुक्त थपलियाले विदेशमा रहेका नेपालीहरूलाई पनि मताधिकार दिन कानुन बनाउने बताए। भने, यो निर्वाचन आयोगको प्रतिबद्धता हो। ८ वटा कानुन छन्। अब एउटै बन्छ। धेरै कुरा जुधेका पनि छन्। ४,२८५ को जमानत जफत प्रतिनिधिसभा र प्रदेशसभा निर्वाचनमा ७५ प्रतिशतभन्दा बढी उम्मेदवारको धरौटी (जमानत) जफत भएको छ। आयोगका अनुसार प्रतिनिधिसभामा २ हजार ४ सय ११ र प्रदेशसभामा ३ हजार २ सय २४ जनाको उम्मेदवारी परेको थियो। तीमध्ये प्रतिनिधिसभातर्फ १ हजार ७ सय ७२ पुरुष र १ सय ८९ जना महिला गरी १ हजार ९ सय ६१ जनाको धरौटी जफत भएको हो। निर्वाचन आयोगमा बुधबार पत्रकार सम्मेलन गरेर अन्तिम मत परिणाम सार्वजनिक गर्दै आयोगका पदाधिकारी । त्यस्तै प्रदेशसभातर्फ २ हजार ८६ पुरुष, २ सय ३७ महिला र एक जना अन्य गरी कुल २ हजार ३ सय २४ जनाको धरौटी जफत भएको छ। दुवैतर्फ गरी ४ हजार २ सय ८५ उम्मेदवारको धरौटी जफत भएको निर्वाचन आयोगले जानकारी दिएको छ। प्रतिनिधिसभा र प्रदेशसभामा गरी ५ हजार ६ सय ३५ जनाको उम्मेदवारी रहेकामा ४ हजार २ सय ८५ जनाको जमानत जफत भएको हो। ५०६ प्रतिशत मत बदर गत मंसिर ४ गते सम्पन्न प्रतिनिधिसभा चुनावमा ५०६ प्रतिशत मत बदर भएको जनाएको छ। बुधबार आयोगले पत्रकार सम्मेलन गरेर प्रतिनिधिसभा सदस्य निर्वाचनको पहिलो हुने निर्वाचित हुने निर्वाचनमा १ करोड १० लाख ४७ हजार ३४ (६१ दशमलव ४१ प्रतिशत) मतदान भएको जनाएको हो। त्यसमध्ये १ करोड ४ लाख ८७ हजार ९ सय ५८ मत सदर भएको थियो भने ५ दशमलव शून्य ६ प्रतिशत मत बदर भएको प्रमुख आयुक्त थपलियाले जानकारी दिए। प्रतिनिधिसभाको समानुपातिक निर्वाचन प्रणालीतर्फ १ करोड ११ लाख २६ हजार २ सय २६ मतदान भएकोमा १ करोड ५ लाख ६० हजार ८२ मत सदर भई ५ दशमलव शून्य ९ प्रतिशत मत बदर भएको पनि आयोगले जनाएको छ। ८६ दल दर्ता, ४७ सहभागी प्रतिनिधिसभा सदस्य निर्वाचन प्रयोजनका लागि ८६ वटा राजनीतिक दल दर्ता भएकोमा पहिलो हुने निर्वाचित हुने निर्वाचन प्रणालीतर्फ ६१ वटा राजनीतिक दल र समानुपातिक निर्वाचन प्रणालीतर्फ ४७ वटा राजनीतिक दल निर्वाचनमा सहभागी भएका थिए। प्रतिनिधिसभाको पहिलो हुने निर्वाचित हुने निर्वाचन प्रणालीतर्फ महिला २ सय २५ र पुरुष २ हजार १ सय ८६ गरी २ हजार ४ सय ११ जनाको अन्तिम उम्मेदवारी कायम भएको थियो। सोही सभाको समानुपातिक निर्वाचन प्रणालीतर्फ महिला १ हजार १ सय ८७ र पुरुष १ हजार १२ गरी २ हजार १ सय ९९ जना उम्मेदवारको अन्तिम बन्द सूची कायम गरिएको थियो। त्यसैगरी प्रदेशसभातर्फ पहिलो हुने निर्वाचित हुने निर्वाचन प्रणालीका लागि महिला २ सय ८०, पुरुष २ हजार ९ सय ४३ र अन्य १ गरी ३ हजार २ सय २४ जनाको अन्तिम उम्मेदवारी कायम भएको थियो भने सोही सभाको समानुपातिक निर्वाचन प्रणालीतर्फ महिला १ हजार ५ सय ११ र पुरुष २ हजार १ सय ९७ गरी कुल ३ हजार ७ सय ८ जना उम्मेदवारको अन्तिम बन्द सूची कायम गरिएको थियो। निर्वाचनको अन्तिम परिणाम सार्वजनिक ४२८५ जना उम्मेदवारको जमानत जफत आयोगले राष्ट्रपतिलाई बिहीबार निर्वाचन परिणामको प्रतिवेदन बुझाउने प्रतिनिधिसभामा दलित समुदायबाट समानुपातिकमा १५ जना निर्वाचित"
तनहुँमा श्रीमतीको कुटाईबाट श्रीमानको मृत्यु,दुलेगौँडा : तनहुँको शुक्लागण्डकी नगरपालिका४ दुलेगौँडामा श्रीमतीको कुटाईबाट श्रीमानको मृत्यु भएको छ। पोखरा महानगरपालिका१० शिसुवा स्थायी घर भई हाल शुक्लागण्डकी ४ प्रगति टोलमा डेरा गरी बस्ने ४० वर्षीय मनबहादुर नेपालीको मृत्यु भएको हो। बुधबार बेलुका करिब ९:३० बजे मादक पदार्थ सेवन गरी घरायसी विवाद हुँदा श्रीमती शुशिला विकले श्रीमान् मनबहादुरको टाउकोमा ढुङ्गाले हान्दा गम्भीर घाइते भएका थिए। घाइते उनलाई बेलचौतरास्थित जीपी कोइराला राष्ट्रिय श्वासप्रश्वास उपचार केन्द्रमा लगिएको थियो। उनको उपचारको क्रममा राती ११ बजे मृत्यु भएको जिल्ला प्रहरी कार्यालय तनहुँले जनाएको छ। घटनामा संलग्न श्रीमती शुशिला विकलाई नियन्त्रणमा लिई अनुसन्धान थालिएको प्रहरी नायब उपरीक्षक युवराज खड्काले जानकारी दिए।
किन बढ्दैछ सवारी दुर्घटना ?,"काठमाडौं : काभ्रेको बेथानचोकमा मंगलवार बस दुर्घटना हुँदा १८ जनाले ज्यान गुमाए। सोही दुर्घटनामा एकै घरमा ६ जनाको ज्यान गयो। ओरालोमा ब्रेक फेल हुदा बस दुर्घटना भएको प्रहरीको प्रारम्भिक अनुमान छ। मंसिर २६ गते जाजरकोटको छेडागाड गाउँपालीकामा जिप दुर्घटना भयो। उक्त दुर्घटनामा १२ जनाको ज्यान गयो। जन्ती बोकेको उक्त जिप दुर्घटनामा एकै परिवारका ५ जना परेका थिए। हालै भएका ठुला दुर्घटनाका यी केही उदाहरण मात्रै हुन्। मुलुकमा हरेक दिन सवारी दुर्घटना भइरहेका छन्। दर्जनौंको ज्यान जान्छ। घाइते र अपांगता बढदै गएको छ। विश्व स्वास्थ्य संगठन (डब्लूएचओ) को एक प्रतिवेदनले नेपालमा हुने अकाल मृत्युको पहिलो कारण नै सवारी दुर्घटना भएको औंल्याएको छ। अपांगता हुनुको पहिलो कारण पनि सवारी दुर्घटना नै भएको प्रतिवेदनको ठहर छ। नेपाल प्रहरीका अनुसार सडक दुर्घटनामा परी पछिल्लो ५ वर्षमा १३ हजार ८१ जनाले ज्यान गुमाएका छन्। १ लाख बढी मानिस घाइते भए। तीमध्ये ३५ हजार बढी व्यक्ति गम्भीर घाइते भए। पछिल्लो समय सवारी दुर्घटनाबाट मृत्यु हुनेको संख्या बढ्दो क्रममा छ। सवाारी दुर्घटनाकै कारण बर्सेनी हजारौं मानिसको ज्यान जोखिममा परे पनि दुर्घटना न्यूनीकरणमा सरकारले प्रभावकारी कदम चाल्न सकेको छैन। प्रहरीको तथ्यांकअनुसार देशभर भएका दुर्घटनामा आव २०७५७६ मा २२ हजार ८७ वटा सवारी दुर्घटना भएका थिए। जसमा २ हजार ७ सय ८९ जना मानिसले ज्यान गुमाए। ४ हजार ३७६ जना गम्भीर घाइते भए भने १० हजार ३६० जना सामान्य घाइते भएका थिए। यस्तै, आव २०७६७७ मा २५ हजार ७८८ वटा सवारी दुर्घटना भए। जसमा २ हजार २५१ जनाले ज्यान गुमाए। ४ हजार ६१५ जना गम्भीर घाइते भए। आव २०७७७८ मा ३३ हजार १३५ वटा सवारी दुर्घटना भए। जसमा २५ सय जनाको मृत्यु भयो। ६४ सय ४८ जना गम्भीर घाइते भए। आव २०७८७९ मा ३९ हजार ३७९ वटा सवारी दुर्घटनामा २ हजार ८८३ जनाले ज्यान गुमाए भने ७ हजार २८२ जना गम्भिर घाइते भए। यस्तै, उपत्यका ट्राफिक महाशाखाले दिएको तथ्यांकअनुसार पछिल्लो ५ वर्षमा उपत्यकामा ४१ हजार ४७९ वटा साना ठूला सवारी दुर्घटना भए। जसमध्ये ५ हजार ९८७ सवारी दुर्घटना तीव्र गतिकै कारण भए। पछिल्लो तीन वर्षमा तीव्र गतिमा सवारी कुदाउने ३३ हजार ९६४ जना सवारी चालक कारबाहीमा परेका छन्। किन हुन्छ सवारी दुर्घटना ? नेपाल प्रहरीका प्रवक्ता टेकप्रसाद राईका अनुसार ८० प्रतिशत दुर्घटना चालकको लापरवाहीबाट हुने गरेको छ। १० प्रतिशत सडक र वातावरणका कारण तथा १० प्रतिशत यान्त्रिक गडबडी वा प्राविधिक कारणले दुर्घटना हुने गरेका छन्। उपत्यका ट्राफिक महाशाखाका सह प्रवक्ता अवदेश विष्ट सवारी चालक संवेदनशील नहुँदा दुर्घटना बढ्ने गरेको बताउँछन्। सडकमा अत्यन्तै लापरबाही छ, विष्टले भने, ट्राफिक कन्टोल रूममा बसेर उपत्यकाको सीसीटीभी फुटेज हेर्नुभयो भने चालकहरूले ज्यानसँग कति लापरबाही गरेका हुन्छन् भन्ने देखिन्छ। सडकमा ट्राफिक प्रहरी देखिएन भने ठूला सवारीसाधन मात्रै होइन दुई पांग्रे र साइकल यात्रीले समेत लेन अनुशासन उल्लंघन गर्ने गरेको प्रहरीको भनाइ छ। प्रहरीका अनुसार यू टर्न गर्ने, जथाभावी पार्किङ गर्ने, ओभरस्पिडमा चलाउने र लाइसेन्स नभई सवारी कुदाउनेलगायतका नियमको उल्लंघन हुने गरेको छ। लागूपदार्थ र मापसे सेवन गर्नेबाट लेन अनुशासन धेरै नै उल्लंघन हुने गरेको उनले बताए। नेपालभर हरेक दिन ४८ देखि ६० वटा दुर्घटना हुने बताउँदै प्रहरी प्रवक्ता राईले प्रत्येक दिन सरदरमा ७ देखि १५ जनाको मृत्यु सवारी दुर्घटनाबाट हुने गरेको तथ्यांक सुनाए। उनका अनुसार दुर्घटनाबाट हरेक दिन ४८ देखि ५५ जना घाइते हुन्छन्। सबैभन्दा बढी दुर्घटना दुईपाङग्रे सवारीको हुन्छ। राई भन्छन्, सडकमा गल्ती गर्नेलाई लाग्ने जरिवाना र सजाय पनि कमी भयो। सडकको खाल्डाखुल्डी टाल्ने, दुरुस्तै बनाउने, जोखिम स्थानमा संकेत राख्नेलगायतका कार्यमा सरोकार निकाय नै एक भएको देखिन्न। यातायात मन्त्रालयले विभागको कमजोरी, विभागले ट्राफिकलाई दोष दिएर पन्छिएको देखिन्छ। दुर्घटना न्यूनीकरण गर्न नेपाल प्रहरीले विभिन्न कार्यक्रम ल्याएको बताउँदै राईले प्रहरीले सडकका सबै समस्या समाधान गर्न नसक्ने बताए। सडक भत्कनु, चिह्नहरू नहुनु, सवारी चालक अनुमतिपत्रलगायतको कार्यहरूमा सवै निकायले समन्वयकारी भूमिका खेल्नुपर्छ। सुरक्षित यात्राको अधिकार सार्वजनिक बहसमा परेन सडक सुरक्षामा कार्यरत संस्था नासा नेपालका कार्यकारी निर्देशक गोविन्द भट्टराई सडक दुर्घटनाबाट हुने मृत्युलाई मृत्युको रुपमा हैन सरकारले अप्रत्यक्ष तरिकाले गरेको हत्याको रुपमा लिनुपर्ने तर्क गर्छन् । उनका अनुसार सडकको कमजोर संरचनाका कारण दुर्घटना बढ्छ।। चालक अनिदो, मापसे, लापसे, गरेर तथा थाकेर सवारी कुदाउनु, ट्राफिक प्रहरीले रेगुलर चेक नगर्नु, सडक विभागले समयमै सडक नबनाउनु, भत्किएको सडकमा सवारी कुद्नु, सडक र सवारीलाई चुस्त दुस्त बनाउन आवश्यक ऐन नियम नपुगेको भट्टराईको तर्क छ। उनी भन्छन्, गाडीको इन्जिन क्षमता कस्तो छ ? बढी यात्रु बोक्ने, सम्बन्धित सरकारी निकायले लेन अनुशासन कार्यान्वयनमा लापरवाही। यात्रुहरुको उपस्थिति कस्तो, सडकको अवस्था कस्तो हो ? विचार गर्नुपर्ने हुन्छ। उनी भन्छन्, भर्खरै मात्रै प्रदेश तथा प्रतिनिधि सभा सदस्यको चुनाव सक्यौ। विभिन्न माग गर्यौ। युवा नेतालाई विजयी गरायौं। तर सार्वजनिक सवारी सुरक्षाका विषयमा कसैले उठाएनौं। हामी सबैको प्राथमिकतामा पर्ने विषय हो दीगो सडक र सडक सुरक्षा। तर सडक सुरक्षा, भयरहित तबरले यात्रा गर्ने व्यवस्था हुनुपर्ने माग कहिल्यै गरेनौं। हामीलाई अत्यन्तै आवश्यक तर सम्बन्धित पक्षले सम्बोधन गर्न छुटेको विषय हामीले पनि उठाउन किन सकेनौं ? क्षमता नभएका चालकले सवारी कुदाएपनि केहि नभन्ने सरकार हत्यारा नै भएको भट्टराईको भनाई छ। उनले भने, यहाँ निरन्तर चेकजाँच नै छैन, सवारीको प्राविधिक परीक्षण नै छैन। हाम्रो ऐन नियम नै कमजोर छ। दुर्घटना हुनुमा नागरिकको केहि दोष नभएको भन्दै भट्टराईले सुरक्षित यात्राको अधिकार सार्वजनिक बहसको विषय बन्न आवश्यक रहेको बताए। राजनीतिक पार्टीको प्राथमिकतामा पर्न पर्यो। संसदमा छलफल हुनुपर्यो। सरकार यतिको मृत्यु भयो, यति घाइते भए भनेर टाउको गनेर बसेर हुन्छ र ? उनले प्रश्न गरे। नीति निर्माता र पहुँचवाला व्यक्ति जबसम्म सार्वजनिक सवारीमा यात्रा गर्दैनन् तबसम्म दुर्घटनाको अवस्था नसुध्रने उनको दाबी छ। सडक लामोभन्दा पनि सडक व्यवस्थित, ढल, पेटिसहितको चौडा भएकोगुणस्तरको सडक बनाउनपर्छ। ड्राइभिङ स्कुलको गुणस्तर सुध्रनुपर्छ। सुरक्षाको मापदण्ड पालना गर्नुका साथै सवारीको पनि प्राविधिक पक्षको गुणस्तर हेरिनुपर्छ। तबमात्र दुर्घटना कम हुन्छ।"
एमआरआई खरिदमा सेटिङ र कार्टेलिङ,"काठमाडौं : राष्ट्रिय ट्रमा सेन्टरले म्याग्नेटिक रेजोनेन्स इमेजिङ (एमआरआई) मेसिनका लागि बोलपत्र आह्वान गरेको छ। २०७९ कात्तिक २८ मा गरिएको बोलपत्रमा मेसिनका लागि झन्डै ३० करोडको खर्च हुँदैछ। वीरगन्जस्थित नारायणी अस्पतालले पनि यसलाई ३० करोड नै खर्चिएको छ। जेठ २५ गते सिभिल (निजामती) अस्पतालले ईबिडिङमार्फत एमआरआई मेसिनका लागि सूचना जारी गर्यो। अस्पतालले १७ लाख २२ हजार ९ सय युरो अर्थात् २२ करोड ७८ लाख १ हजार ८ सय ३८ रुपैयाँमा खरिद गर्ने निर्णय गरेर प्रक्रिया अगाडि बढाएको छ। प्रदेश अस्पताल सुर्खेतले पनि थ्री टेस्ला मेसिन किन्न बोलपत्र आह्वान गरेको छ। प्रदेश अस्पतालले २२ लाख ४९ हजार ९ सय युरो अर्थात् २९ करोड ७१ लाख ६६ हजार ७ सय ९२ नेपाली रुपैयाँमा खरिद गर्ने बोलपत्र स्वीकृत गरेको छ। निजामती अस्पतालले जर्मन कम्पनी सिमेन्सबाट करिब २२ करोड रुपैयाँमा एमआरआई मेसिन खरिद गर्दैछ। तर, त्यही मेसिन किन्न राष्ट्रिय ट्रमा सेन्टर र नारायणी उपक्षेत्रीय अस्पताल वीरगन्जले ३० करोड रुपैयाँ खर्च गर्दैछन्। त्यो पनि, कुनै स्थापित (ब्रान्ड) कम्पनीको नभई चिनियाँ कम्पनीको। यसका लागि दुवै अस्पतालले समान स्पेसिफिकेसन बनाएर टेन्डर गरेका छन्। चिनियाँ कम्पनी युनाइटेड इमेजिङको आपूर्तिकर्ता एउटै नेपाली कम्पनी लुम्बिनी हेल्थ केयर प्रालि हो। मन्त्रालयका उच्च अधिकारी सहितको मिलोमतोमा विश्वविख्यात कम्पनीहरूलाई प्रतिस्पर्धामा छेकेर चिनियाँ नयाँ ब्रान्ड युनाइटेड इमेजिङलाई ल्याउने चलखेल भएको हो। त्यही क्रममा राज्यकोषबाट प्रतिमेसिन ८ करोड रुपैयाँभन्दा बढी चुहावट हुँदैछ। युनाइटेड इमेजिङ गतिलो ब्रान्डका रूपमा स्थापित भइसकेको होइन। सानातिना केही कुरा फरक बनाएर, त्यसकै मात्र ठ्याक्कै चाहिने प्रावधान राखी सरकारी अधिकारीलेहरूले टेन्डरमा भ्रष्टाचार गरेका छन्। यसमा भयंकर सेटिङ देखिएको छ, मन्त्रालयका एक उच्च अधिकारी भन्छन्, एउटालाई मात्र पर्ने गरी टेन्डर आह्वान भएको छ। जसबाट युनाइटेड इमेजिङको आयातकर्ता लुम्बिनी हेल्थ केयर प्रालि सोझै लाभान्वित हुनेछ। मांसपेशी, मस्तिष्क, ढाड, घुँडा, जोर्नीहरूको रोग पहिचान गर्न अस्पतालहरूले एमआरआई मेसिन जडान गर्छन्। शरीरका मसिना संरचना प्रष्ट रूपमा देखाउने भएकाले अस्पतालका लागि एमआरआई मेसिन अत्यावश्यक नै हो। तर, राम्रो कमिसनको लोभमा सरकारी अस्पतालहरूमा चिनियाँ कम्पनीका मेसिनहरू मात्रै किन्ने चलखेल भइरहेको स्रोतहरू बताउँछन्। किन त यस्तो ? अस्पतालहरू खरिद प्रक्रिया स्वास्थ्य मन्त्रालयले अघि बढाएकाले आफूहरूको संलग्नता नभएको बताउँछन्। मन्त्रालय भने अस्पताललाई देखाएर पन्छिने गरेको छ। चिनियाँ मेसिन उप्पादक कम्पनीले आपूर्तिकर्ता (एजेन्ट) हरूलाई राम्रै कमिसन दिने गरेको स्रोतले बतायो। त्यसैकारण नेपाली एजेन्टहरूले अस्पतालका मेडिकल सुपरिटेन्डेन्टदेखि स्वास्थ्य सेवा विभागका कर्मचारीसँग मिलेमतो गरेर चिनियाँ उत्पादन मेसिन किन्न लगाउने गरेका छन्। चिनियाँ कम्पनीको मेसिन खरिद गर्ने गरी स्पेसिफिकेसन बनाउने र बढी मूल्यमा किन्न लगाएर ठूलै कमिसन को चलखेल भइरहेको स्रोतहरू बताउँछन्। शून्य दशमलव २ देखि ३ टेस्लासम्मका एमआरआई मेसिन मुलुकका विभिन्न स्वास्थ्य संस्थामा छन्। सिमेन्स, फिलिप्स, जीई, हिटाची, तोसिबा जस्ता ब्रान्डेड कम्पनीका मेसिनहरू बढी प्रचलनमा छन्। तर, पछिल्लो समय चिनियाँ कम्पनी युनाइटेड इमेजिङको एमआरआई खरिद गर्न अस्पतालबीच प्रतिस्पर्धा छ। चिनियाँ कम्पनी नयाँ भएकाले राम्रै कमिसन आउने गरेको स्रोतले बतायो। एक रेडियोलोजिस्टका अनुसार, करोडौंको मेसिन खरिदमा चर्को कमिसन पाइने भएकाले सरकारी अस्पतालहरूको आकर्षण एमआरआई मेसिनमा देखिएको हो। स्पेसिफिकेसनमै चलखेल एमआईआई मेसिन खरिद गर्दा स्पेसिफिकेसन (विस्तृत विवरण) तयार गरिन्छ। अस्पतालका मेडिकल सुपरिटेन्डेन्ट, विक्रेता र प्राविधिक लगायतको मिलेमतोमा स्पेसिफिकेसनमै चलखेल हुने गरेको जानकारहरू बताउँछन्। सम्बन्धित आपूर्तिकर्तालाई मात्रै मिल्ने गरी स्पेसिफिकेसन्स बनाएपछि अन्य आपूर्तिकर्ता प्रतिस्पर्धाबाट बाहिरिन्छन्। कर्णाली प्रदेशसभाको सार्वजनिक लेखा समितिले गरेको अध्ययनमा प्रदेश अस्पताल सुर्खेतले थ्री टेस्ला मेसिन खरिद गर्दा स्पेसिफिकेसनको बेला मिलेमतो भएको निष्कर्ष निकालेको थियो। स्पेसिफिकेसनमै मिलेमतो गरी एउटालाई मात्र दिने गरिँदो रहेछ, समितिका तत्कालीन सभापति करवीर शाही भन्छन्, मेसिन खरिदमा प्रदेश अस्पतालले पनि निश्चित कम्पनीलाई मात्र पर्ने गरी बोलपत्र आह्वान गरेको पाइयो। सार्वजनिक खरिद ऐनअनुसार नै एमआरआई मेसिन खरिदका लागि निजामती अस्पताल काठमाडौं र प्रदेश अस्पतालले ईबिडिङ आह्वान गरेका थिए। सिभिल अस्पतालले ईबिडिङमार्फत इस्टवेस्ट कन्सर्न प्रालि लाई छनोट गरिएको सूचना जारी गरेको छ। गत जेठ २५ गते निजामती अस्पतालले खरिदको जिम्मा इस्टवेस्ट कन्सर्न प्रालिलाई दिने निर्णय गरेको थियो । इस्टवेस्ट कन्सर्न जर्मन कम्पनी सिमेन्सको एमआरआई मेसिनको विक्रेता हो। निजामती अस्पतालले निर्णय गरेको १६ दिनपछि प्रदेश अस्पतालले पनि सूचना जारी गर्यो। १० असारमा प्रदेश अस्पतालले इस्टवेस्ट कन्सर्न प्रालिलाई नै छनोट गरेको सूचना सार्वजनिक गरेको थियो। दुई सातामा एमआरआई मेसिनको खरिदमा ७ करोड फरक पाइएको लेखासमितिले जनाएको छ। स्रोतका अनुसार एउटै एमआरआई मेसिनको मूल्यमा झन्डै सात करोडको फरक छ। राष्ट्रिय ट्रमा सेन्टरले खरिद गर्न लागेको एमआरआई मेसिनका लागि बोलपत्र आह्वानमा पनि पर्याप्त चलखेल भएको पाइएको छ। चिनियाँ कम्पनीको युनाइटेड इमेजिङलाई पर्ने गरी सम्पूर्ण स्पेसिफिकेसन मिलाइएको छ। राष्ट्रिय ट्रमा सेन्टर र नारायणी उपक्षेत्रीय अस्पताल वीरगन्जमा बोलपत्र आह्वान गरिएको मेसिनमा चलखेल रहेको अस्पतालका कर्मचारीहरूले बताएका छन्। ट्रमा र नारायणी उपक्षेत्रीय अस्पताल वीरगन्जले झन्डै ३०३० करोडमा थ्री टेस्ला एमआरआई मेसिनका लागि बोलपत्र आह्वान गरेका छन्। ट्रमा सेन्टरका प्रमुख मेडिकल सुपरिटेन्डेन्ट डा रुद्र मरासिनिका अनुसार, कतिजनाले टेन्डरमा निवेदन दिएका छन् भन्ने संख्या यकिन छैन। टेन्डर खुलेको छैन, मरासिनीले भने, १५२० दिन बाँकी छ। खुलेपछि थाहा होला। कमिसनको बोलकबोल थ्री टेस्ला मेसिनका आपूर्तिकर्ता एजेन्टहरूलाई उत्पादक कम्पनीले करोडौं कमिसन दिने गरेको छ। त्यसैले एजेन्टहरूले अस्पतालका मेडिकल सुपरिटेन्डेन्टदेखि स्वास्थ्य सेवा विभागका कर्मचारीसम्मलाई रिझाउन प्रयास गर्ने जानकारहरू बताउँछन्। सरकारी अस्पतालका मेडिकल सुपरिटेन्डेन्टका अनुसार, खरिद गरेबापत विक्रेताहरूले करोडौं कमिसनको प्रलोभन दिने गरेका छन्। सार्वजनिक खरिद ऐनअनुसार, उत्पादक, विक्रेता, आपूर्तिकर्ता वा सेवा प्रदायकलाई बिना भेदभाव सार्वजनिक खरिद प्रक्रियामा सहभागी गराउनुपर्छ। तर, एमआरआई मेसिनका विक्रेता र सरकारी कर्मचारीबीचको मिलेमतोमा स्पेसिफिकेसनमै चलखेल हुने गरेको छ। खरिद कारबाहीमा भाग लिन बोलपत्र पेस गर्ने वा गर्न सक्ने कुनै व्यक्ति, फर्म, संस्था वा कम्पनी सँगको मिलेमतोमा स्पेसिफिकेसन तयार हुने कर्मचारीहरू बताउँछन्। कुन व्यक्ति वा फर्म तथा कम्पनीलाई खरिद गर्न दिने पहिल्यै मिलेमतो भइसकेको हुन्छ, स्रोतले भन्यो, मिलेमतोमा करोडौंको चलखेल हुन्छ। ट्रमा सेन्टरका प्रमुख मेडिकल सुपरिटेन्डेन्ट डा मरासिनिका अनुसार, बिरामीले दुःख पाएकाले गर्दा अत्याधुनिक एमआरआई मेसिन खरिद गर्नु परेको हो। हरेक दिन ५० देखि १ सय बिरामी एमआरआई गर्न अन्यत्र जाने गरेका छन्। निजी क्षेत्रको भन्दा झन्डै दोब्बर सस्तो मूल्यमा ट्रमा सेन्टरले सेवा दिने लक्ष्य राखेको छ। बोलपत्रमा सबै कुरा प्रष्ट छ। अत्याधुनिक थ्री टेस्ला एमआरआई ल्याउन खोजिएको हो। मन्त्रालयबाट बजेट आउँदा नै त्यसरी नै आएको छ, प्रमुख मेडिकल सुपरिटेन्डेन्ट डा मरासिनीले अन्नपूर्ण पोस्ट्सँग भने, धरौटी रकमका आधारमा पेस गर्ने हो। बजेट भन्न मिल्दैन। तर, ट्रमा सेन्टरले ३० करोडमा चीनमा निर्मित युनाइटेड इमेजिङलाई मात्र पर्ने गरी एमआरआई मेसिन खरिदको बोलपत्र आह्वान गरेको छ। ट्रमाले खरिद गर्न लागेको एमआरआई मेसिनको स्पेसिफिकेसन स्वास्थ्य सेवा विभागमा गरिएको स्रोतले जनाएको छ। लागत र इस्टिमेट स्वास्थ्य तथा जनसंख्या मन्त्रालयले स्वीकृत गरेको छ। ट्रमा सेन्टरले आह्वान गरेको बोलपत्र चिनियाँ कम्पनीलाई नै लक्षित गरेर आह्वान गरेको स्रोतको दाबी छ। मेसिनको विस्तृत विवरण र लागत रकमसहित ईबिडिङ आह्वान गरिन्छ। मिलेमतोमा सामेल कम्पनीबाहेक अन्यको आवेदन नपरोस् भन्ने उद्देश्य राखेको आशंका छ, स्रोतले भन्यो। गंगालाल हृदय रोग केन्द्र र निजामती अस्पतालले झन्डै २२ करोडमा एमआरआई मेसिन खरिद गर्न बोलपत्र स्वीकृत गरिसकेका छन्। ट्रमा सेन्टरका प्रमुख मेडिकल सुपरिटेन्डेन्ट डा मरासिनी सार्वजनिक खरिद ऐन, नियमावलीको अधिनमा रहेर बोलपत्र आह्वान गरिएको बताउँछन्। बोलपत्रमा आफ्नो मात्र परोस् भन्ने चाहना आपूर्तिकर्ताहरूबीच हुन्छ। आफू सुरक्षित नभएको महसुस भए आपूर्तिकर्ताले विभिन्न निकायमा उजुरी दिने गर्छन्। आफ्नो निवेदन शतप्रतिशत मिलोस भन्ने चाहना राख्छन्। चाहना पूरा नभएमा खरिद कार्य नै अबरुद्ध पार्ने प्रयास गर्छन्, डा मरासिनी भन्छन्, ट्रमामा एमआरआई चाहिएकै छ। प्रचलित कानुनअनुसार काम गरेका छौं। ऐन नियमको पालना र पारदर्शितामा कुनै द्विविधा छैन। ऐन नियमको अनुशरण नगरिए सामान पनि आउँदैन। आपूर्तिकर्ताको सिन्डिकेट सार्वजनिक खरिद ऐनअनुसार, ५ करोडभन्दा बढीको सामान खरिद गर्दा अन्तर्राष्ट्रियस्तरको बोलपत्र आह्वान गर्नुपर्छ। राष्ट्रियस्तरमा टेन्डर गर्दा ३० दिनको समय हुन्छ। अन्तर्राष्ट्रिय स्तरको बोलपत्रमा ४५ दिनको समय हुन्छ। एक सरकारी अस्पतालका मेडिकल सुपरिटेन्डेन्टका अनुसार, कतिपय प्रदेशअनुसार आपूर्तिकर्ताबीच सिन्डिकेट हुने गरेको छ। यो प्रदेश वा अस्पतालमा यति मूल्यमा एमआरआई मेसिन बिक्री गर्ने भन्दै कार्टेलिङ समेत हुने गरेको छ, उनले भने। कर्णाली प्रदेशसभा, सार्वजनिक लेखासमितिका तत्कालीन सभापति करवीर शाही आपूर्तिकर्ताबीच ठूलो सिन्डिकेट हुने गरेको बताउँछन्। कर्णाली प्रदेशमा मेरा उपकरण बेचौं। अर्को प्रदेशमा तपाईंका बेचौं भन्ने खालको सिन्डिकेट हुँदो रहेछ, उनले भने। स्वास्थ्य तथा जनसंख्या मन्त्रालयका सचिव डा रोशन पोखरेल अस्पतालले खरिद गर्ने थ्री टेस्ला एमआरआईमा मन्त्रालयको कुनै हात नहुने बताउँछन्। एमआरआई खरिदमा मन्त्रालयले रकम सुरक्षित मात्र गर्ने हो। मेडिकल सुपरिटेन्डेन्ट लगायतले खरिद गर्ने हो, सचिव पोखरेलले भने, खरिद प्रक्रियामा मन्त्रालयलाई मुछ्नु वाह्यात हो। खरिद प्रक्रियामा मन्त्रालयको हात हुँदैन। मिलेमतो र सिन्डिकेट हुँदोरहेछ सार्वजनिक लेखासमितिका पूर्वसभापति तथा कर्णाली प्रदेश संसद् करवीर शाही अनियमितता धेरै भेटिएको बताउँछन् । भन्छन्, काठमाडौंको सिभिल अस्पतालले २२ करोडमा खरिद गरेको थियो। सोही थ्री टेस्ला एमआरआई मेसिन सुर्खेतस्थित कर्णाली प्रदेश अस्पतालले ३० करोड खर्च गर्यो। बाहिरबाट नाङ्गो आँखाले हेर्दा झन्डै सात करोड फरक परेको देखिन्छ। तर, हामीले ५ देखि साढे ५ करोड अनियमितता भएको पाएका छौं। उनी अघि थप्छन्, यस सम्बन्धमा प्रदेशसभा सार्वजनिक लेखासमितिले अध्ययन गरेको थियो। दुवै एमआरआई मेसिन इस्टवेस्ट कम्पनि प्रालिले खरिद गरेको रहेछ। खरिद गर्नु अघिको स्पेसिफिकेसनमा धेरै बुँदाहरू राखिँदो रहेछ। स्पेसिफिकेसनमै बदमासी हुँदो रहेछ। आफूसँग मिलेमतो बाहेक अन्य आपूर्तिकर्तालाई बाहिरिने गरी बुँदाहरू बनाइँदो रहेछ। हामीले निजामती अस्पताल र प्रदेश अस्पतालको स्पेसिफिकेसन ट्याली गरेर अध्ययन गरेका थियौं। निजामती अस्पतालका निर्देशक डा विधान निधि पौडेलसँग भेटघाट गरेका थियौं। १८ करोडमा खरिद गर्न लागिएको जानकारी पायौं। चार करोड मर्मत सम्भारका लागि रहेछ। आफूले रोजेको एउटै कम्पनिलाई पर्ने गरी स्पेसिफिकेसन बनाउनु नै ठूलो बदमासी हो। यसमा मेडिकल सुपरिटेन्डेन्ट डा डम्बर खड्काको संलग्नता पाइएको छ। एउटा कम्पनिलाई मात्र पर्ने गरी स्पेसिफिकेसन हुँदो रहेछ। एमआरआई खरिदमा मन्त्रालयले रकम सुरक्षित मात्र गर्ने हो। मेडिकल सुपरिटेन्डेन्ट लगायतले खरिद गर्ने हो। खरिद प्रक्रियामा मन्त्रालयलाई मुछ्नु वाह्यात हो। खरिद प्रक्रियामा मन्त्रालयको हात हुँदैन।  डा रोशन पोखरेल सचिव, स्वास्थ्य तथा जनसंख्या मन्त्रालय ट्रमा सेन्टरमा एमआरआई चाहिएकै छ। प्रचलित कानुनअनुसार काम गरेका छौं। बोलपत्रमा आफ्नो मात्र परोस् भन्ने चाहना आपूर्तिकर्ताको हुन्छ। आफू सुरक्षित नभएको महसुस भए विभिन्न निकायमा उजुरी दिने गर्छन्।  डा रुद्रप्रसाद मरासिनी, प्रमुख मेडिकल सुपरिटेन्डेन्ट, राष्ट्रिय ट्रमा सेन्टर मेसिन खरिदको सबै काम मन्त्रालयबाट : नारायणी क्रान्ति शाह वीरगन्ज : वीरगन्जस्थित नारायणी अस्पतालले झन्डै ३० करोडमा चिनियाँ कम्पनीको एमआरआई मेसिन खरिद गरेको छ। टेन्डरमा एउटा मात्र कम्पनीले निवेदन दिए पनि त्यसलाई स्वीकार गरिएको थियो। तर, मेसिन खरिद प्रक्रियाको सबै काम स्वास्थ्य मन्त्रालयले नै गरेको अस्पताल प्रशासनको भनाइ छ। मेसिन खरिदमा आफ्नो कुनै भूमिका नरहेको र स्पेसिफिकेसन लगायतका सबै काम स्वास्थ्य मन्त्रालयले गरेको अस्पताल प्रशासनले बताएको छ। नारायणी अस्पतालका लागि ३० करोड रुपैयाँमा चिनियाँ कम्पनी युनाइटेड इमेजिसन हेल्थकेयर प्रालिको मेसिन खरिद गरिएको थियो। अस्पतालका सूचना अधिकारी डा उदयनारायण सिंहले एमआरआई मेसिनको प्राविधिक स्पेसिफिकेसन बनाउनेदेखि टेन्डर स्वीकृत गर्ने सम्मको सम्पूर्ण काम मन्त्रालयले नै गरेको बताए। सिंहका अनुसार एमआरआई मेसिन खरिदका लागि आवश्यक अनुमानित लागत रकम मन्त्रालयले निकासा गरेपछि अस्पताल प्रशासनले एमआरआई मेसिनको प्राविधिक स्पेसिफिकेसन बनाउने जिम्मा मन्त्रालयलाई नै दिएको थियो। मन्त्रालय आफैंले विज्ञ राखेर प्राविधिक स्पेसिफिकेसन बनाएर पठाएपछि सोही आधारमा अस्पताल प्रशासनले एमआरआई मेसिन खरिदका लागि राष्ट्रिय पत्रिकामार्फत २०७८ माघमा ईटेन्डर आह्वान गरेको अस्पतालका जिन्सी शाखा प्रमुख सुशील यादवले बताए। मेसिन खरिदको टेन्डरमा काठमाडौंको लुम्बिनी हेल्थ केयर प्रालिको एक मात्रै आवेदन परेको यादवले बताए। त्यसपछि अस्पतालले टेन्डर स्वीकृति गर्ने जिम्मा पनि मन्त्रालयलाई नै दिएको र मन्त्रालयले नै ठेक्का स्वीकृत गरेको अस्पतालका सूचना अधिकारी सिंहले बताए। मन्त्रालयले तयार पारेर पठाएको प्राविधिक स्पेसिफिकेसनअनुसार अस्पतालले टेन्डर मात्रै आह्वान गरेको हो, सिंहले भने, अनुमानित लागत रकम उपलब्ध गराउने, प्राविधिक स्पेसिफिकेसन बनाउने, टेन्डर स्वीकृत गर्ने सबै जिम्मा मन्त्रालय आफैंले गरेको हो। त्यसैकारण एमआरआई मेसिन खरिद प्रक्रियामा अस्पताल प्रशासनको निर्णायक भूमिका केही पनि छैन। मन्त्रालयले नै सबै काम गरेकाले उक्त टेन्डरमा अस्पतालको कुनै भूमिका नरहेको सूचना अधिकारी सिंहले बताए। तर, मन्त्रालयका उच्च अधिकारीले भने खरिद कार्यमा आफ्नो कुनै संलग्नता नहुने भन्दै अस्पताल प्रशासन नै जिम्मेवार हुने बताउँछन। यसरी छेकियो अरूलाई, मिल्ने बनाइयो एउटालाई नेपालमा उच्च गुणस्तरीय एमआरआई मेसिन आपूर्ति गर्दै आएका अन्तर्राष्ट्रिय ख्याति कमाएका कम्पनीमा सिमेन्स, फिलिप्स, जीई, हिटाची, तोसिबा आदि हुन्। चिनियाँ कम्पनी युनाइटेड इमेजिङ पछिल्लो समय आएको हो। अधिक कमिसन र उच्च सेटिङ का आधारमा यसले नेपाली अस्पतालमा तीव्र बजार बनाउँदै लगेको छ। केही फरक विशेषता बनाउने, सरकारी अधिकारीले ठ्याक्कै त्यस्तै चाहिने स्पेसिफिकेसन बनाउने गर्दै यस्तै पहुँच बढाउने गरिएको छ। ट्रमा र नारायणीमा यसै गरिएको छ। यससम्बन्धी विज्ञका अनुसार पछिल्लो उत्पादन भएकाले यसले बोरको डाइमिटर ७५ सेमि बनाएको छ। प्रख्यात अरू कम्पनीको ७० सेमिमात्र हुन्छ। स्पेसिफिकेसनमा कम्तीमा ७५ सेमि मागियो। होमोजिनिटी अरूको ०५ पीपीएम छ, युनाइटेडको ०१६ पीपीएम। स्पेसिफिकेसनमा ०१६ पीपीएमभन्दा बढी हुन नहुने भनियो। यस्ता केही सानातिना पृथकता यसका लागि राखियो, जुन सेटिङ गर्न सजिलो होस्, ट्रमाकै एक उच्च अधिकारी भन्छन्, गुणस्तरमा यसको खास अर्थ छैन। मुख्य कुरा मूल्य हो। ८ करोड बढी मूल्य राखेर उसैलाई पार्न खोज्नु नीतिगत भ्रष्टाचारको चरम नमुना हो।"
सेयर बजारमा सेन्टिमेन्टकै हाबी छ,"सेयर बजारमा गिरावट किन आउँछ ? मुलुकको आर्थिक अवस्थाको प्रत्यक्ष असर सेयर बजारमा परेको छ। तरलता अभाव छ। राष्ट्र बैंकको पछिल्लो तथ्यांकले तरलता सहज भएको देखिए पनि ब्याजदर उच्च छ। बैंक तथा वित्तीय संस्थाबाट ऋण लिएर सेयर बजारमा लगानी गर्दा उचित प्रतिफल पाउनेनपाउने शंका छ। राष्ट्र बैंकको क्याटिपल मार्केटमा ऋण नियन्त्रण गर्ने नीति छ। प्रोभिजिनिङ डेढ सय प्रतिशत गरिएको छ। त्यसले गर्दा सेयरमा असर पुगेको छ। अरू फाइनान्सियल इन्स्टिच्युच्टको नाफा घट्ने सम्भावना देखिन्छ। समग्र अर्थतन्त्रमा समस्या आएकाले पनि सेयर बजार प्रभावित भइरहेको छ। निर्वाचन परिणामले सेयर बजारमा प्रभाव पार्यो कि ? बजार सेन्टिमेन्टमै चल्नुले लगानीकर्तामा निराशा छाएको देखिन्छ नि ? निर्वाचनको परिणामले पनि सेयरबजारलाई प्रभावित गरेको भन्न सकिन्छ। हुन त दुईतिहाइको सरकार पनि टिक्न नसकेको अवस्थामा अहिले बहुमत कसैको आउँछ भन्ने यकिन थिएन। पुँजी बजारको विकास हुन लाग्दा पनि सरकार पनि पूरा चल्न सकेनन्। बहुदलपछि एउटा सरकारबाहेक अरू कसैले पनि पूरा समय काम गर्न सकेनन्। राजनीतिक स्थायित्व छैन, नेपालको चिनारी यही हो भन्ने कुरा बजारले बुझेको छ। ९९ महिनाको सरकार हुँदा पनि बजार चलेकै हो। फेरि पनि देशले राजनीतिक स्थायित्व पाउन सकेन। हंग प्यार्लियामेन्ट भयो। खुला अर्थतन्त्र विरोधी मान्छेहरू सत्तामा आउने चिन्ता बजारमा छ। राजनीतिक वर्गले अर्थतन्त्रलाई कसरी मजबुत बनाउने र निकास के हो ? कस्तो अर्थतन्त्र नीति ल्याएर अघि बढ्न सक्छ भन्ने विषमा अहिलेसम्म कुनै निश्चित योजना पनि ल्याउन सकेको छैन। त्यसैले गर्दा अर्थतन्त्रमा छोटोछोटो समयमा समस्या बारम्बार आइरहेका छन्। निर्वाचनपछि पनि बजार आफ्नै लयमा चल्छ। चलेको बेला भोलि बजार खस्नै सक्दैन कि भन्ने गरी चल्ने र खसेको बेला भोलि बजार उठ्नै सक्दैन कि भन्ने गरी चल्ने बजारको आफ्नै विशेषता छ। अर्को ब्याजदरसँगै सिधैं प्रभावित भएको देखिन्छ। अर्थतन्त्रमा सुधारका संकेत, बैंकिङ समस्यामा सुधार हुँदै गए बजार पनि बढ्छ। तर, अर्थतन्त्र पनि झन् झन् खराब हुँदैै जाने, तरलतामा सुधार हुन्छ भन्ने आशा नपलाउँदासम्म बजार यसैगरी चल्छ। कसले के भन्यो भनेर धारणा बनाउने र सेन्टिमेन्टमा बहकिनुको कारण के हो ? व्याख्या जसरी गरे पनि हुन्छ। बजार ३ हजार २ सयबाट खस्केर १ हजार ८ सयमा किन आयो भन्दा अर्थतन्त्रमा संकटको संकेत देखेर नै झरेको हो। भविष्यमा अथवा अघिल्लो ५६ महिनामा अब सुधार हुन्छ है भन्ने थाहा पाएर बजार आजैदेखि बढ्न सुरु गर्छ। बजारले पहिला रियाक्सन गर्ने हो। अर्थतन्त्रसँग जोडेर हेर्ने हो भने बजार लयमै छ। लयमा नभएको, सेन्टिमेन्टमा मात्र बहेको भन्ने होइन। सेन्टिमेन्ट बढी हाबी छ। बजार भनेकै सेन्टिमेन्टको खेल हो। नेपालमा मात्र नभई विश्वमै सेन्टिमेन्टमै बजार चल्ने हो। सेन्टिमेन्ट डाउन भए बजार खस्छ, सेन्टिमेन्ट माथितिर भए बजार बढ्छ। त्यसकारण सेन्टिमेन्टमा गएन भने बजारले गडबड गरेको बुझ्नुपर्छ। बजारको आधारभूत चरित्र र सिद्धान्त सेन्टिमेन्टमै जाने हो। नेपाल धितोपत्र बोर्डभन्दा पनि नेपाल राष्ट्र बैंक सेयर बजारप्रति हाबी भएको लगानीकर्ता गुनासो गर्छन् किन होला ? बजार बढेको बेला ऋण लिनेको घुइँचो लाग्छ। मान्छेमा लोभको कुनै सीमा हुँदैन। ऋण लिँदा पनि आउने प्रतिफलले तिर्न र नाफा कमाउन सकिन्छ भन्ने सोच लगानीकर्तामा हुन्छ। बजार खस्कँदा समस्या हुनसक्छ भन्ने आँकलन नगरीकन ऋण लिएर बजार प्रवेश गर्नेको पनि कमी छैन। त्यसरी आँकलन नगरी ऋण लिँदा प्रतिउत्पादक वा घातक हुन सक्छ। लगानीकर्ताले बुझ्नुपर्छ। अरू मार्केटमा पनि चेत खाएकै छन्। नेपाल राष्ट्र बैंकको नीति दुश्मनी साध्ने खालको देखिन्छ। राष्ट्र बैंकले पुँजीबजार बढ्नुपर्छ भन्ने नबुझेको देखिन्छ। पुँजीबजार चल्नुपर्छ, बढ्नुपर्छ भन्ने विषयमा राष्ट्र बैंकले नबुझेको देखिन्छ। सेयर बजारबाट कमाइ गर्नेलाई रोक्ने राष्ट्र बैंकको नीति देखिन्छ।। सेयर बजार मात्र होइन, सम्पूर्ण नीति अर्थतन्त्रका लागि घातक छन्। बैंक तथा वित्ताीय संस्थाबाट ऋण लिएर सेयर बजारमा लगानी गर्दा उचित प्रतिफल पाउनेनपाउने शंका छ देशले राजनीतिक स्थायित्व पाउन सकेन। खुला अर्थतन्त्र विरोधी मान्छेहरू सत्ताामा आउने चिन्ता बजारमा छ सेयर बजार हिटेड भयो भनेर प्रहार भयो। प्रपटी मार्केटमा प्रहार भयो। चालू पुँजी कर्जाका नाममा व्यवसायीलाई प्रहार भयो। इको सिस्टममा काट्न खोज्नु हुँदैन। क्रमिक सुधार गर्दै जाुनुपर्नेमा रोकिने गरी नियन्त्रण गर्ने काम भयो। एकैचोटी धराशायी बनाउन खोज्दा देशकै लागि अहित हुन पुगेको छ। सहकारी, माइक्रोफाइन्स, व्यापारीलाई सिध्याउने खेल खेलिँदै छ। ऋण लिएर प्रवेश गर्ने र नाफा खाने प्रवृत्ति कस्तो छ ? राष्ट्र बैंकको मात्र होइन सरकारको नीति गलत छ। अर्थतन्त्र खस्कनु, सेयर बजारमा गिरावट आउनुमा नेपाल सरकार, अर्थ मन्त्रालय मुख्य दोषी छन्। अर्थले काल परिस्थिति कस्तो खालको नीति लिने भन्ने बुझ्न सकेन। दलाल अर्थतन्त्र हुनुहुँदैन भन्ने भाषण गर्ने तर अभ्यासमा दलाल अर्थतन्त्र पोस्ने प्रयास गरिएको छ। खुला र स्वच्छ बजार हुन नदिने, सीमित वर्गसँग घुस खाएर लाइसेन्सराज क्रेट गर्ने, लाइसेन्स नभई केही पनि काम गर्न पाइँदैन भन्ने गरिएको छ। एउटा वर्गलाई कार्टेलिङ गर्न दिने गरिएको छ। यस्ता नीति राज्यले अबलम्बन गरेको छ। साथसाथै हाम्रो आयस्रोत रेमिट्यान्समा निर्भर छ। जनशक्ति बाहिर पठाएर कमाइ खाने, विदेशी लगानी भित्र्याउन कुनै वातावरण बनाइएको छैन। खानेकुरा, लगाउने कुरालगायत कुनैमा पनि आत्मनिर्भर हुन सकेनौं। नीति निर्माण गर्नेले यसतर्फ कसैले ध्यान दिन सकेनन्। पुँजी बजार सुधारका लागि लगानीकर्ताले आन्दोलन गरे। धितोपत्र बोर्डसँग सहमति भए पनि कार्यान्वयन किन हुन सकेन ? नियामक निकायमा बसेका मान्छेहरू कर्मचारीतन्त्र त्यस्तै छ। दोष कसलाई दिने ? कुनै पनि चिज समयको मागको आवश्यकताअनुसार कार्यान्वयन नगर्ने प्रवृत्ति छ। ६ महिना लगाएर एउटा माग पूरा गर्ने, ६ महिना लगाएर अर्को माग पूरा गर्ने नीति अबलम्बन गर्छन्। किस्तामा दिने काम गर्छन्। आवश्यकता किस्ताको होइन। सबै चिज भइहाल्नुपर्ने, एकैचोटी हुनुपर्छ भन्ने प्राथमिकता छैन। नियामक निकायको मानसिक प्रवृत्तिको हो भने नियन्त्रण गर्न बसेको मान्छे सम्झन्छन्। सबै माग किन पूरा गर्ने भन्ने सोच्छन्। आफ्नो मर्जीले काम गर्छौं भन्ने प्रवृत्ति कर्मचारीतन्त्रको मानसिकताले काम गरेको हो। सेयर बजार २०७८ साउन, भदौको जस्तै लयमा आइपुग्न राज्यले के गर्नुपर्छ ? अहिले अर्थतन्त्रमा देखिएको समस्या निराकरण हुनुपर्छ। सबै वर्ग त्रसित भएका छन्। तरलता अभाव छ। ब्याजको कस्ट हिजोभन्दा आज दोब्बर भइसकेको छ। यी सबै विषयमा ध्यान दिँदै सरकारले कम्बाइन्ड अर्थतन्त्रमा समस्या नआउने आर्थिक नीति अबलम्बन गर्नुपर्छ। सेयर प्राविधिक विश्लेषक विष्णु बस्यालसँग अन्नपूर्णकर्मी तुलसी सुवेदीले गरेको कुराकानी"
मर्जरका लागि राष्ट्र बैंकमा निवेदन,काठमाडौं : ग्लोबल आईएमई बैंक र बैंक अफ काठमान्डूले मर्जर गर्ने सन्दर्भमा अन्तिम स्वीकृतिका लागि नेपाल राष्ट्र बैंक समक्ष बुधबार संयुक्त निवेदन पेस गरेका छन्। ग्लोबल आईएमईका अध्यक्ष चन्द्रप्रसाद ढकाल र बैंक अफ काठमान्डूका अध्यक्ष प्रकाश श्रेष्ठले राष्ट्र बैंकका गभर्नर महाप्रसाद अधिकारीलाई संयुक्त निवेदन पेस गरेका हुन्। उक्त कार्यक्रममा दुवै बैंकका सञ्चालक समिति तथा प्रमुख कार्यकारी अधिकृतहरूको उपस्थिति रहेको थियो। यसअघि ग्लोबल आईएमई बैंक र बैंक अफ काठमान्डू लिमिटेडबीच मर्जर प्रयोजनका लागि २०७९ असार २ गते प्रारम्भिक सहमतिमा तथा २०७९ कात्तिक २८ गते अन्तिम सहमतिमा हस्ताक्षर भएको थियो। मर्जरको निम्ति सेयर स्वापअनुपात १:१ कायम गर्ने दुवै बैंकका सञ्चालक समितिले अनुमोदन गरिसकेका छन्। उक्त अनुमोदनलाई दुवै बैंकले मसिंर २३ गते दुवै बैंकका साधारणसभाबाट समेत पारित गरिसकेको छ।
निर्वाचन प्रणालीमा पुनरावलोकन होस्,अब नयाँ संसद्ले गर्नुपर्ने काम निर्वाचन प्रणालीको पुनरावलोकन हो। किनभने देशले चाहेको स्थिरता अहिलेको मिश्रित निर्वाचन प्रणालीबाट सम्भव भएन र देखिन्न पनि। नयाँ निर्वाचनले पनि न कसैलाई बहुमत दियो न त स्थिरताको सुनिश्चितता। कुनै पनि एउटै पार्टी आउनै नसक्ने खाले निर्वाचन प्रणालीले मुलुकमा स्थिरता सम्भव देखिन्न। त्यसैको फलस्वरूप ससाना दलहरूलाई मिलाएर घिसिपिटी सरकार चलाउनुपर्छ। जो सरकारको नेतृत्वमा रहन्छ उसलाई देशको भन्दा बढी एउटैमात्र ध्याउन्न हुन्छ सरकार कसरी टिकाइराख्ने। २ सय ७५ सदस्यीय संसद्मा १ सय १० जना समानुपातिक निर्वाचन प्रणालीबाट चुनिन्छन्। प्रत्यक्षको १ सय ६५ सिटमध्ये पनि कुनै एक पार्टीले बहुमत ल्याउन सकेन। त्यसको आकलन पहिल्यै गरी दलहरू गठबन्धन बनाउन लागे। त्यही पनि बहुमत पुर्याउन मुस्किल परेर अहिले अदालतले दोषी ठहर गरिसकेका व्यक्तिलाई आममाफी दिने गरी सरकारले अध्यादेश ल्यायो। नयाँ संसद् र सरकार गठनअघि सत्ताका लागि भएको सौदाबाजीले आगामी दिनको तस्बिर छर्लंग बनाएको छ कि अब आउँदा दिनमा संसदीय गतल अभ्यास र फोहोरी खेलहरू हुनेछन्। सांसद खरिदबिक्रीको बिर्साइसकेको कालो इतिहासको पुनरावृत्तिको संकेत भइसकेको छ। सरासर बहिर्गमन गरी नयाँ सरकारलाई सजिलो पार्नुपर्ने सामान्य कर्तव्यलाई पनि कुल्चने दुस्साहस गर्न सरकार बहुमतको खोजीकै कारण तयार भएको हो। तर जुनसुकै मूल्यमा पनि त्यो खारेजयोग्य छ। मिश्रित निर्वाचन प्रणालीको सौन्दर्य के भने समानुपातिक पद्धतिबाट सीमान्तीकृत वर्ग प्रतिनिधिसभा सदस्य बन्न सक्छन्। यसबाट राज्यको सार्वभौमसत्ता सम्पन्न जनताको सर्वोच्च थलोमा सबैजसोको पहुँच पुग्छ। तर यसलाई गर्नसम्म दुरुपयोग पार्टीका नेताहरूले गरेर बदनामै पारिदिए। आफ्नै परिवारका सदस्य र नातागोता अनि आसेपासेलाई समानुपातिकबाट संसद् प्रवेश गराउने विकृत प्रवृत्ति चर्को भयो। त्यसैले यो पद्धतिप्रति नै आमनागरिकको वितृष्णा देखिन्छ। खासमा दोष यो प्रणाली र नीतिभन्दा बढी नेताहरूको नियतमा छ। तर कानुनका छिद्रहरूलाई उनीहरूले दुरुपयोग गर्न नसक्ने गरी टाल्न सकिएन भने व्यवस्थामाथि नै घातक हुने क्रियाकलाप बढ्दै जाने नै छन्। तसर्थ समावेशिता पनि हुने तर दल र नेताहरूले खेलाँची र खेलवाडको राजनीति गर्न नसक्ने व्यवस्था गर्ने दायित्व नवनिर्वाचित सांसदहरूको काँधमा आएको छ।
पर्यावरण अभियन्ता दिलिप हत्याविरुद्धको मुद्दामा अन्तिम बहस हुँदै,"ढल्केवर(धनुषा) : तीन वर्ष अघि हत्या गरिएका पर्यावरण अभियन्ता दिलिप महतो (ओमप्रकाश) को मुद्दामा बहस सुरु भएको छ। बुधबारबाट जिल्ला अदालत धनुषाका न्यायाधीश भिष्मराज प्रसाईको इजलासमा बहस भएको हो। २०७६ पौष २५ मा खोलाको अवैध उत्खन्न रोक्न गएका धनुषाको मिथिला नगरपालिका५ श्रीपुरका २४ वर्षीय महतोको क्रसर डनले हत्या गरेका थिए। दिलिपलाई कोखमा फलामको लिभर प्रहार गरी घाइते बनाएर टिपरले किचेर निर्मम हत्या गरिएको थियो। सुनियोजित रूपमा टिपरले किचेर हत्या गर्नेविरुद्ध दिलिपका बुबा रामजीवन महतोले धनुषा जिल्ला अदालतमा दायर गरेको मुद्दामा आदेशका लागि अन्तिम बहस सुरु भएको छ। बुधबार वादीको तर्फबाट वरिष्ठ अधिवक्ता सुरेशलाल श्रेष्ठ, अधिवक्ताहरु शुभम आचार्य र राजु फुँयालले बहस गरेका थिए भने प्रतिवादीमध्येका रोशनकुमार यादवको तर्फबाट अधिवक्ता मुकेश कार्कीले बहस गरे। आज पनि बहस हुने दिलिपकी बहिनी लक्ष्मी कुमारी महतोले अन्नपूर्णलाई जानकारी दिइन्। धेरैपटक पेशी स्थगित भएको थियो। आजबाट बल्ल कसुर सजाय तोक्न अन्तिम बहस सुरु भएको छ। हाम्रो तर्फबाट अझै अधिवक्ताहरु बहस गर्न बाँकी हुनुहुन्छ, उनले अन्नपूर्णसँग भनिन्। दिलीपको हत्यापश्चात एक महिनाको अनुसन्धानपछि जिल्ला अदालतमा मुद्दा दर्ता भएको थियो। उद्योग सञ्चालक विपिनलगायतले उनलाई फलामको लिभर र पेचकसले क्रूरतापूर्वक प्रहार गरेको प्रहरी अनुसन्धानबाटै पुष्टि भएको थियो। अभियोग पत्रमा दिलीपलाई यातना दिई क्रूरतापूर्वक मारेको भन्दै सात जनालाई मुलुकीअपराध संहिता २०७४ को दफा ४१ बमोजिमजीवित रहेसम्म कैद सजाय माग गरिएको छ। दिलिपका बुबा रामजीवनले मनसायपूर्वक हत्या गरेको भन्दै चुरिया माई बालुवा प्रशोधन उद्योग सञ्चालक विपिन कुमार महतो, उनका दाइ विनोदकुमार महतो र उद्योगमा कार्यरत मुनिन्द्र महतो, जितेन्द्र महतो, सत्यनारायण महतो, शत्रुधन महतो र दिलीपका साथी रोशनकुमार यादवविरुद्ध मुद्दा दायर गरेको थियो। तर, यसअघि जिल्ला न्यायाधीश केशवप्रसाद घिमिरेले उद्योग सञ्चालक विपिन तथा कर्मचारीहरु मुनिन्द्र र जितेन्द्रलाई मात्रै मुद्दाको फैसला नहुन्जेलसम्म थुनामा राख्न आदेश भएपछि उनीहरु कारागारमा छन्। रोशन, सत्यनारायण र शत्रुधनभने २५ हजार रुपैयाँ धरौटीमा छुटिसकेका छन्। एक वर्ष फरार रहेर अदालतमा हाजिर भएका उद्योगका अर्का सञ्चालक विनोद साधारण तारेखमा बसे हुने गरी २०७७ असोज २६ मा जिल्ला अदालतले अनुमति दिएका थिए। बुधबारबाट सुरु बहसमा वादी र प्रतिवादीतर्फका अधिवक्ताहरुको बहस सकिएपछि अदालतले अन्तिम फैसला सुनाउने छ। जिल्ला अदालत धनुषाको परिसरमा दिलिपकी बहिनी लक्ष्मी कुमारी महतो।"
एमालेमाओवादी केन्द्र सत्ता समीकरण होला ?,"काठमाडौं : सत्ता समीकरणको विषयमा एमाले र माओवादी केन्द्रबीच छलफल सुरु भएको छ। दुवै पार्टीका नेताहरू संवादमा लागेका छन्। यसैबीच मंगलबार एमाले अध्यक्ष केपी शर्मा ओलीलाई भेट गर्न माओवादी केन्द्रका महासचिव देव गुरुङ बालकोट पुगे। पछिल्लो समयमा नेपाली कांग्रेसले प्रधानमन्त्री र राष्ट्रपति दुवै आफैं राख्ने आशय बुझेपछि माओवादी केन्द्रका अध्यक्ष पुष्पकमल दाहाल झस्किएका छन्। प्रचण्ड गठबन्धनको तर्फबाट पहिलो चरणमा आफूले सरकारको नेतृत्व गर्न पाउनुपर्ने पक्षमा वकालत गरिरहेका छन्। एकातिर कांग्रेसको संसदीय दलको नेता नै को बन्ने भन्ने टुंगो छैन। त्यहाँ आकांक्षी पनि धेरै छन्। महामन्त्री गगन थापा, नेता रामचन्द्र पौडेल, शेखर कोइरालालगायतका धेरै नेता लाइनमा छन्। जोसुकै संसदीय दलको नेता भएपनि कांग्रेसले नेतृत्व छोड्ने अवस्था पनि देखिँदैन। गठबन्धनबाट आफ्नो नेतृत्वमा सरकार बन्ने सम्भवाना क्षीण देखेपछि माओवादी केन्द्रका अध्यक्ष प्रचण्डले कांग्रेस र एमाले दुवैतिर संवाद अघि बढाएका छन्, दूतहरू परिचालन गरेका छन्। निर्वाचनमा सोचेजस्तो नतिजा नआएपछि युवा नेताहरू विपक्षमा बस्नु पर्ने बताइरहँदा अध्यक्ष प्रचण्ड भने आफू प्रधानमन्त्री हुन लविङ गरिरहेका छन्। जसले प्रचण्डलाई प्रधानमन्त्रीको स्वीकार गर्छ उतै लाग्ने माओवादीको तत्कालीन रणनीतिमा देखिन्छ। गोरखामा आफू पढेको विद्यालयमा पुगेर प्रचण्डले छिट्टै आफू प्रधानमन्त्री बन्ने घोषणा गरेका छन्। अब मसँग धेरै वर्ष समय छैन। तपाईँहरूको आशीर्वाद लाग्यो भने म छिट्टै देशको नेतृत्व गर्ने ठाउँमा पुग्दैछु, उनले त्यहाँ भने। अध्यक्ष प्रचण्ड प्रधानमन्त्रीका लागि गठबन्धन छोड्न पनि तयार देखिएका छन्। यता मंगलबार भएको एमाले अध्यक्ष ओली र माओवादी केन्द्रका महासचिव गुरुङको भेटलाई अर्थपूर्ण रूपमा हेरिएको छ। माओवादी केन्द्रका अध्यक्ष गुरुङ कांग्रेससँग भन्दा वाम गठबन्धन हुनुपर्छ भन्ने लाइनका नेता हुन्। सरकारको गठनको प्रक्रिया नै सुरुवात नभएको भन्दै सत्ता समीकरण विषय बोल्न उनी पन्छिएका छन्। महासचिव गुरुङले आफू शुभकामना दिन मात्रै बालकोट गएको दाबी गरे। शुभकामना दिन गएको हुँ, अरूलाई शुभकामना पाँचदलीय बैठकमा दिइयो तर ओली जी त्यहाँ आउने कुरा भएन, यसैले घरमै गएर शुभकामना दिएको हुँ, उनले भने। उनले सरकार गठनको विषयमा वैधानिक प्रक्रिया नै सुरुवात नभएकाले त्यस विषय कुराकानी नभएको दाबी गरे। उनले भने, सबै प्रक्रिया पूरा गरेपछि मात्र सरकार बन्ने हो। सरकार बनाउने समय आएपछि सरकार बन्छ। निर्वाचन आयोगले गर्नुपर्ने काम सकेपछि अन्तिम रिपोर्ट राष्ट्रपतिलाई बुझाउँछ, त्यसपछि मात्र प्रक्रिया अगाडि बढ्ने हो। प्रतिनिधिसभामा एमालेको ७८ र माओवादी केन्द्रको ३२ सिट छ। नेकपा एकीकृत समाजवादीको १०, राष्ट्रिय जनमोर्चा र नेमकिपाको ११ सिट छ।"
संकटमा सुप्रिम सहकारी,"बुटवल : मापदण्डविपरीत कारोबार र फितलो नियमनले सहकारी संस्था आर्थिक संकटमा पुगेका छन्। रूपन्देहीमा कार्यक्षेत्र बनाएका केही सहकारीमा आर्थिक संकट देखिएपछि बचतकर्ता समस्यामा परेका हुन्। ऋण प्रवाहमा भएको लापरबाहीले सहकारी संकटमा पुगेको जानकार बताउँछन्। सहकारीको नियमन प्रदेश र स्थानीय सरकारले गर्छन्। तर सहकारीको पछिल्लो अवस्थाका विषयमा यी दुबै निकाय बेखबर छन्। नियमनकारी निकायबाट भएको फितलो नियमनको फाइदा उठाउँदै सहकारीका ठूला लगानीकर्ताबाट साधारण सदस्यको बचत अपचलन भएको छ। सहकारीको बचत आफ्ना सदस्यबाहेक अन्यमा ऋण प्रवाह हुँदैन। तर सहकारीले पछिल्ला समय ग्रामीण क्षेत्रमा शाखा खोली रकम संकलन गर्ने र सहरी क्षेत्रका गैरसदस्यलाई लगानी गर्ने गरेका छन्। रूपन्देही, कपिलवस्तुमा ५० जनाभन्दा बढी संकलक लगाएर रकम संकलन गर्ने सुप्रिम सहकारी आर्थिक संकटमा पुगेको छ। यो सहकारीले बचतकर्ताको सानो रकमको चेक साट्न सकिरहेको छैन। बिनाधितो ऋण लगानी गर्दा समस्यामा परेको सहकारीका सञ्चालक स्वीकार गर्छन्। सुप्रिम बचत तथा ऋण सहकारी संस्थाका कार्यकारी अध्यक्ष ओम गुरुङले बचतकर्ताको रकम संकलन गरेर प्रवाह गरेको ऋण लगानी नउठेपछि बचतकर्तालाई रकम फिर्ता गर्न केही समस्या भएको बताउँछन्। विश्वासमा परेर लगानी गर्दा समस्या थपिएको छ, उनले भने। सोही सहकारीको राजमार्ग चौराह बुटवलमा रहेको शाखामा चेक साट्न पुगेकी पूजा श्रेष्ठले ३० हजारको चेक साट्न नपाएको गुनासो गरिन्। सहकारीले तीन दिनसम्म सिष्टम नचलेको भन्दै उनलाई फर्काउने गरेको थियो। यो सहकारीमा दसंैअघिदेखि नै आर्थिक समस्या देखिएको हो। यहाँ दैनिक बचत लिन जानेको संख्या बढ्दो छ। सहकारी टोकन बाँडेर मिति तोकी पैसा लिन बोलाउने गरेको छ। सहकारी आर्थिक संकटमा पुगेको सूचना बुटवल उपमहानगरको सहकारी शाखामा पनि पुर्याइएको थियो। तर शाखाका कर्मचारीले अधिकार क्षेत्र बाहिर भन्दै बेवास्ता गरिदिए। मूल कारोबार काठमाडौंमा लक्षित गरेर बुटवलमा कार्यालय सञ्चालन गरेको सुप्रिम सहकारीसहित अन्य सहकारीको गुनासो उपमहानगरपालिकामा आएको बुटवल उपमहानगरपालिकाका सहकारी शाखा प्रमुख गुणाखर खनालले बताए। सहकारीमा राखेका बचत संकटमा परेको सूचना प्राप्त भए पनि कार्यक्षेत्र बाहिरका सहकारी भएका कारण केही गर्न सक्ने अवस्था थिएन, उनले भने। बचतकर्ताले मिलेसम्म त्यहाँबाट रकम झिक्न लागेका छन्। तर सहकारीले बचतकर्तालाई पूरा रकम दिन सकेको छैन्। सर्वसाधारणको रकम जम्मा गरेर बिनाधितो ऋण प्रवाह गरेको सुप्रिम सहकारी चरम आर्थिक संकटमा परेको बचतकर्ताहरू बताउँछन्। सुप्रिम मात्रै नभई अन्य सहकारी संस्थामा पनि आर्थिक समस्या देखिएको छ। सहकारी आर्थिक संकटमा पुगेको सूचनापछि सबै सहकारीमा बचतकर्ताले रकम झिक्न थालेका छन्। सुप्रिम सहकारीले बुटवल बजारबाट मात्रै १ अर्व २० करोड रुपैयाँ संकलन गरी सहकारी ऐनविपरीत लगानी गरेको थियो। सो रकम लगानीकर्ताबाट फिर्ता नआएपछि समस्या परेको गुरुङले बताए। हाल सहकारीले बचतकर्ताको रकम तालिका बनाएर दिइरहेको छ। अध्यक्ष गुरुडका अनुसार दैनिक १० लाख रुपैयाका दरले बचतकर्ताहरूलाई फिर्ता गर्ने योजनाअनुसार दैनिक तालिका बनाएर ५० जनालाई रकम फिर्ता गरेको उनले बताए। सहकारीले अहिले सूचना जारी गरेर दैनिक १० लाख सम्म रकम फिर्ता गरिरहेको छ। सहकारीको यो तालिकाअनुसार सबै बचतकर्ताको रकम फिर्ता गर्न कम्तीमा पाँच वर्ष लाग्ने अवस्था देखिन्छ।"
६ महिनापछि डुडुवाको गाउँसभा,"नेपालगन्ज : बाँकेको डुडुवा गाउँपालिकाको ६ महिनापछि गाउँसभा हुँदैछ । डुडुवा गाउँपालिकाको कार्यपालिकाको मंगलबार बसेको बैठकले हरेक वडालाई ५० लाखका दरले तीन करोडको बजेट सिलिङ विनियोजन गरेपछि अवरुद्ध गाउँसभा आगामी ४ पुसमा गर्ने सहमति भएको छ । गाउँपालिकाको स्थानीय स्रोत ५ करोडमध्ये २ करोड रुपैयाँ त गाउँपालिका स्तरीय योजनाका लागि विनियोजन गरिएको छ । गाउँपालिकाका प्रमुख प्रशासकीय अधिकृत कृष्णप्रसाद पौडेलले मंगलबार बसेको कार्यपालिका बैठकपछि पाँच महिनादेखि अवरुद्ध गाउँपलिकाको सेवासुविधा अब खुल्ने बताए । वडा समितिले पुस १ गतेसम्म वडागत योजनाहरू कार्यपालिकाको बैठकमा पेस गर्नेछन् । त्यसैको आधारमा योजना तर्जुमा गरिने प्रमुख प्रशासकीय अधिकृत पौडेलले बताए । गाउँसभामा नयाँ आर्थिक वर्षको नीति तथा कार्यक्रम र बजेट ल्याइनेछ । त्यसका लागि स्रोतअनुमान तथा बजेट अनुमान समिति, राजश्व परामर्श समिति र विषयगत समितिको बैठक बसिसकेको छ । अब बजेटको तयारी गरिने भएको छ ।"
विवादका बीच ठूलोआँगनको बीचमै पृथ्वीनारायण शाहको सालिक राख्ने निर्णय,"गोरखा : लामो रस्साकस्सीका बीच गोरखा नगरपालिकाले ठूलोआँगनमै सालिक स्थापना गर्ने निर्णय गरेको छ। बुधबार साँझ अबेर सम्पन्न सर्वदलीय बैठकले पृथ्वीनारायण शाहको सालिक ऐतिहासिक तथा पुरातात्विक स्थल ठूलोआँगनमै राख्ने निर्णय गरेको हो। गत भदौ १३ गते निर्णय गरेर नगरपालिकाले गत हप्तादेखि सालिक स्थापनाको प्रक्रिया सुरु गरेको थियो। सालिक स्थापना गर्ने वैकल्पिक ठाउँ हुँदाहुँदै पुरातात्विक तथा ऐतिहासिक ठूलोआँगनमा राख्न लागिएको भन्दै स्थानीयबासीले अवरोध गरेका थिए। सालिक स्थापना गर्न खन्न थालिएको खाडलसमेत उनीहरुले पुरेका थिए। आँगनको बीच भागमा सालिक राखेपछि सवारी साधन आवतजावतमा समस्या हुने स्थानीयको चिन्ता थियो। वैकल्पिक बाटो खुलाइदिने प्रतिबद्धता दोहोर्याउँदै नगरपालिकाले त्यस क्षेत्रको पर्यटन विकास गर्न आँगनको बीचमै सालिक र नेपालको नक्सा राख्ने निर्णय गरेको हो। ऐतिहासिक, पुरातात्विक आँगनको बीचमा सालिक राख्ने कि वैकल्पिक स्थानमा भन्ने बारेमा बैठकका सहभागीहरुले फरकफरक धारणा राखेका थिए। गोरखा नगरपालिका वडा नम्बर ३ का अध्यक्ष चुलबहादुर कुँवरले ठूलोआँगनको बीचमा सालिक राख्नुको एकमात्र उद्देश्य गाडी छेक्नु भएको दाबी गरे। ठूलोआँगन क्षेत्रको पर्यटक विकास गर्ने भए विश्वसम्पदा सूचीमा राख्ने विषयमा यहाँका अगुवाहरुले किन विरोध गरेको ?, प्राचीन शैलिका घरहरु बनाउनुपर्नेमा किन कंक्रिटका घरहरु निर्माण गरेको ?, ठूलोआँगन किन अतिक्रमण गरेको ?, विगत १५ वर्षदेखि गोरखा संग्रहालयको तल्लो गेट किन नखुलाइएको ?, उनले भने, यहाँ सवारी साधन रोक्न मात्र पर्यटन विकासको बहानाबाजी गरिएको हो। मध्यपहाडी लोकमार्गसँग गाउँ, बस्ती सडक सञ्जालले जोडिँदैछ। अब यहाँबाट बाटो रोकेर कसरी बिकास हुन्छ ? त्यस्तै अर्का सहभागी नारेश्वर सेवा समाजका कमल दानीले ठूलोआँगनको बीचमा भन्दा सालिक अन्यत्रै राख्न उपयुक्त हुने बताए। सालिक राख्ने ठाउँको विकल्प खोज्नुपर्ने र आउजाउलाई सहज बनाउनुपर्ने बताउँदै उनले भने, राजमार्ग भएकै ठाउँमा विकासले फड्को मारेको छ, हामी यहाँ बन्द गर्दैछौँ, उनले भने। बैठकका सहभागी प्रवीण बस्नेतले नगरपालिकाको कार्यक्रमको विरोध नभई उपयुक्त वैकल्पिक बाटोको माग गरिएको बताए। सालिक त अन्यत्र पनि राख्न सकिन्थ्यो होला नि, उनले भने, कार्यक्रम गर्नुहोस्, नगर्नू भनेको होइन। ठूलोआँगनमा भैँसी राँगा पालेपनि पाल्नुहोस् तर हाम्रो बाटो छेक्नु, थुन्नु भएन। ठूलोआँगनको बीचमा सालिक राख्नुपर्छ भनेर पहिलो प्रस्ताव गर्ने जेष्ठ नागरिक जिल्ला संघका अध्यक्ष मोहनलाल श्रेष्ठले गोरखा बजार क्षेत्रमा पर्यटक आकर्षित गर्न र विकासका लागि सालिक राख्ने कार्य तत्काल अघि बढाउनुपर्ने तर्क गरे। यो एउटा नमुना नयाँ कार्यक्रम हो, अहिले कसैले यसको विरोध नगरौँ, उनले भने, एक जनाले विरोध गरेपनि यो कार्यक्रम हट्न सक्छ। सबैको सहयोगले यो कार्यक्रम गरौँ। नगरप्रमुख कृष्णबहादुर राना मगरले गाडीको लागि वैकल्पिक बाटोको व्यवस्था गरिने प्रतिबद्धता ब्यक्त गरे। उनले गोरखालाई पर्यटकीय हबको रुपमा विकास गर्ने योजनासहित नगरपालिका अघि बढेको बताउँदै यो कार्यक्रम सञ्चालनमा सहयोग गरिदिन अनुरोध गरे। यहाँ सालिक राखेर हरेक दिन नेपाली सेनाले बिहान बेलुकी परेड खेल्ने, सलामी दिने कार्यक्रम तय भएको छ। यसले गर्दा यहाँ पर्यटक बास बसेर हेर्नेछन्नगरप्रमुख रानाले भने, यसले गोरखाको पर्यटन प्रवर्द्धनमा मद्धत पुग्छ। ठूलोआँगनमा गाडी नरोकिने र सतिपिपल हुँदै नारेश्वरतर्फ जाने वैकल्पिक सडकको रुपमा धारापानी, कालोबर हुँदै दुबै सडकलाई सहज बनाउने प्रयास भइरहेको उनले बताए। बुधबारको बैठकले नगरपालिकाले वैकल्पिक मार्गको स्तरोन्नतिको काम तत्काल गर्ने, ठूलोआँगन क्षेत्रको अव्यवस्थित पार्किङलाई व्यवस्थित गर्ने, ठूलोआँगन आसपास निर्माण भएका अस्थायी संरचना, घरका पेटी तत्काल हटाउन वडा अध्यक्षले पहल गर्ने, हलुका सवारी साधन र दुई पाङ्ग्रे सवारी साधन सालिक निर्माण भएपछि पनि बन्द नगर्ने निर्णय भएको छ। ठूलोआँगनको बीच भागमै सालिक बनाउने विषय बुधबारको छलफलपछि निर्णयमा उल्लेख गरिएको छ।"
आयोगले निर्वाचन परिणामसहितको प्रतिवेदन आज राष्ट्रपतिलाई बुझाउँदै,"काठमाडौं : निर्वाचन आयोगले निर्वाचन अन्तिम परिणामको प्रतिवेदन राष्ट्रपति विद्यादेवी भण्डारीलाई आज बुझाउने भएको छ। प्रमुख आयुक्त दिनेश कुमार थपलियाले प्रतिनिधि सभा र प्रदेश सभा सदस्य निर्वाचन परिणामको अन्तिम प्रतिवेदन आज राष्ट्रपतिसमक्ष पेश गर्ने बताएका हुन् । आयोगका पदाधिकारीले राष्ट्रपति भण्डारीलाई आज बिहान १० बजे भेटेर प्रतिवेदन बुझाउन लागेको हो। बुधबार पत्रकार सम्भेलनमा थपलियाले भने, आयोगले प्रतिनिधिसभाको पहिलो हुने निर्वाचित हुने निर्वाचन प्रणाली र समानुपातिक निर्वाचन प्रणालीतर्फको निर्वाचन परिणामसहितको प्रतिवेदन निर्वाचनको नतिजा घोषणा भएको सात दिनभित्र राष्ट्रपतिसमक्ष र प्रदेशसभाको हकमा प्रदेश प्रमुखसमक्ष पठाउनुपर्ने प्रावधानबमोजिम २०७९ मंसिर २९ गते सम्माननीय राष्ट्रपतिज्यूसमक्ष प्रतिनिधिसभा सदस्य निर्वाचन २०७९ को परिणामसहितको प्रतिवेदन प्रस्तुत गर्ने कार्यक्रम रहेको छ। निर्वाचन आयोगले निर्वाचनको अन्तिम नतिजाको परिणाम राष्ट्रपतिसमक्ष बुझाएपछि नयाँ सरकार गठनको बाटो खुल्नेछ। यसैगरी पुस २ गते प्रदेशसभा सदस्य निर्वाचन २०७९ को परिणामसहितको प्रतिवेदन प्रदेश प्रमुखलाई प्रतिवेदन बुझाउने कार्यक्रम छ। प्रतिनिधिसभा तथा प्रदेशसभा सदस्य निर्वाचन २०७९ को प्रतिवेदन पठाइसकेपछि निर्वाचित सदस्यहरूको नामावली नेपाल राजपत्रमा प्रकाशित गरिने आयोगले जनाएको छ। प्रतिनिधि र प्रदेशसभा सदस्य निर्वाचनमा ८ सय २५ जना निर्वाचित भएका छन्। निर्वाचन आयोगले बुधबार सार्वजनिक गरेको अन्तिम परिणामअनुसार प्रतिनिधिसभातर्फ २ सय ७५ र प्रदेशसभातर्फ ५ सय ५० जना उम्मेदवार निर्वाचित भएका हुन्। प्रतिनिधिसभातर्फ पुरुष १ सय ८४ र महिला ९१ जना निर्वाचित भए। प्रतिशतका आधारमा यो पुरुष ६६९० र महिला ३३१० प्रतिशत हो। प्रदेशसभातर्फ भने पुरुष ३ सय ५० र महिला २ सय जना निर्वाचित भएको आयोगको तथ्यांकमा उल्लेख छ।"
विराट एक्स्पोको उद्घाटन गर्न राष्ट्रपति भण्डारी विराटनगर आउँदै,"विराटनगर : निजी क्षेत्रद्वारा आयोजित विराट एक्स्पोको आज राष्ट्रपति विद्यादेवी भण्डारीले उद्घाटन गर्ने भएकी छन्। एक्स्पो उद्घाटनका लागि राष्ट्रपति दिउँसो १ बजे विराटनगर आइपुग्ने कार्यक्रम तय भएको छ । राष्ट्रपति आउने भएपछि विराटनगर लगायत वरपरका स्थानको सुरक्षा व्यवस्था कडा पारिएको छ । विराटनगर महानगरपालिका१४ स्थित डिग्री क्याम्पसमा आगामी पुस ६ गतेसम्म एक्स्पो सञ्चालन गरिने छ । एक्स्पोका संयोजक भोलेश्वर दुलालले नयाँ प्रविधिको प्रयोग गरेर विगतको भन्दा फरक र भव्य तरिकाले एक्स्पोको आयोजना गर्न लागिएको जानकारी दिए । उनका अनुसार प्रविधिसँगै एक्स्पोमा रोबटसँग भेटघाट, भीआरबाट पर्यटकीय क्षेत्रको अवलोकन गराउने, माउण्टेन फ्लाइट, कृषि, पर्यटनको छुट्टै पेभेलियन रहेको छ। उद्योग, व्यवसाय, कृषि, पर्यटनलगायतका क्षेत्रमा काम गर्न चाहनेहरूका लागि एक्स्पो उपयोगी हुने उनले बताए । विभिन्न क्षेत्रका ४ सय ७५ प्रवद्र्धकहरू सहभागी हुने भएकाले नयाँ उद्यम गर्न चाहनेहरूका लागि एक्स्पो महत्वपूर्ण रहेको दुलालको भनाइ छ । एक्स्पोको अवलोकनका लागि ३ लाख बढी अवलोकनकर्ताहरू आउने अनुमान गरिएको छ । 'फालिएका प्लाष्टिक तथा प्लाष्टिकजन्य सामग्रीहरुको पुनः प्रयोग गर्नुपर्दछ' भन्ने सचेतना अभिवृद्धि गर्ने एक्स्पोको मुख्य उद्देश्य छ । त्यसका लागि प्लाष्टिकजन्य प्याकेजिङ सामग्री उत्पादन गर्ने उद्योगहरुको संस्थासँगको सहकार्यमा रिडियुस्, रियुज र रिसाइकल थिममा फेसनशो हुनेछ । मोडलहरुले त्यस्ता सामग्रीहरुबाट फेबिक्रेट गरिएका कपडाहरु लगाउने छन् । त्यसैगरी, प्रत्येक दिन राष्ट्रिय तथा स्थानीय कलाकारहरुको प्रस्तुति रहने छ । उद्घाटनको दिन बिहीबार स्वपना सुमन ब्याण्डको प्रस्तुति रहेसँगै क्रमस गायक दीपक बज्राचार्य, मिस्टर डि र्यापर, गायिका अस्मिता अधिकारी, चि मुसी चि (र्यापर तथा मुभी प्रिमियर) र र्यापर हङ र गायिका इन्दिरा जोशीको प्रस्तुती हुने आयोजकले जनाएको छ ।"
शाहरुख खानको फिल्म पठानको गीत 'बेसरम रंग' सार्वजनिकलगत्तै किन बन्यो विवादित ?,एजेन्सी : बलिउड सुपरस्टार शाहरुख खान तथा अभिनेत्री दीपिका पादुकोणको अभिनय रहेको पठानको गीत 'बेसरम रंग' सार्वजनिक भएलगत्तै विवादित बनेको छ। गीत सार्वजनिक हुने वित्तिकै भाइरल भएको छ तर सामाजिक संजालमा यसको विरोध सुरु भएको छ। केही मानिसहरुले गीत बहिस्कार गर्नुपर्ने माग गरेका छन्। गीतमा दीपिका र शाहरुख खानको केमेस्ट्री देखाइएको छ। एक ठाउँमा दीपिकाले गेरू रंगको बिकिनी लगाएकी छन्। सोही रङको विषयलाई लिएर सामाजिक संजाल प्रयोगकर्ताले विरोध जनाएका छन्। केही मानिसहरुले यो गीतलाई भद्दा र अश्लिल भएको प्रतिक्रिया दिएका छन् भने कतिपयले हिन्दुहरुको भावनामा चोट पुर्याउने बताएका छन्। दीपिकाले गीतमा गेरु रंगको बिकिनी लगाएको अनि गीतको बोल बेसरम रंग भएको भनी एक ट्विटर प्रयोगकर्ताले आपत्ती जनाएका छन्। गेरु रंग भारतीय संस्कृतिमा पवित्र मानिन्छ र सन्यासीहरुले यस्तो रंगको वस्त्र लगाउने गर्छन्। बिकिनीलाई गेरु रंगको किन बनाएको भनी प्रयोगकर्ताहरुले प्रश्न गरेका छन्। यसका साथै यो गीतको धुन चोरिएको आरोप पनि लगाएका छन्। जैन नामक संगीतकारको माकेबा भन्ने गीतबाट यसको धुन चोरिएको एक ट्वीटर प्रयोगकर्ताले आरोप लगाएका छन्। अर्का ट्वीटर प्रयोगकर्ताले फिल्म पठानको यो गीत बलिउडमा चलिरहेको धार्मिक एजेन्डाको उदाहरण भएको बताएका छन्। केही प्रयोगकर्ताले दीपिका पादुकोणलाई जेएनयू गिरोहको सदस्य पनि भनेका छन्। एक प्रयोगकर्ताले पठानमार्फत् बलिउडमा सफ्ट पोर्न सेवा गरिरहेको आरोप लगाएका छन्। शाहरुख खान चार वर्षपछि फिल्म पठानबाट ठूलो पर्दामा फर्किएका छन। पठान आगामी २५ जनवरीमा हलमा रिरिज हुँदैछ।
कांग्रेस वरिष्ठ नेता पौडेललाई जापानको उच्च सम्मान,"काठमाडौं : नेपाली कांग्रेसका वरिष्ठ नेता रामचन्द्र पौडेललाई जापान सरकारले राजकीय सम्मान प्रदान गर्न लागेको छ। सन् २०२० अप्रिल २९ मा घोषणा भएको उक्त सम्मान उनलाई आज नेपालस्थित जापानी दुतावासले पौडेलकै निवासमा विशेष कार्यक्रम गरी प्रदान गर्न लागेको जनाएको छ। जापानी सम्राट मेइजिले सुरु गरेको राजकीय सम्मान अर्डर अफ द राईजिङ सनआज अपराह्न ३ बजे वरिष्ठ नेता पौडेलले ग्रहण गर्दैछन्। विश्वका विशिष्ट व्यक्तिहरुलाई वर्षको दुई पटक प्रदान गरिने यस सम्मान घोषणामा नेता पौडेल र माइक्रोसफ्टका संस्थापक विल गेट्स थिए। वरिष्ठ नेता पौडेललाई विशेषतः पूर्व सभामुखको हैसियतमा दुई देशबीचका सांसदबीचको सम्पर्कलाई सक्रिय बनाउन र त्यसपछि नेपालजापान सम्बन्ध सुदृढमा गरेको योगदानका लागि कदर गरिएको हो। वरिष्ठ नेता पौडेलले आफू सभामुख रहँदा सन् १९९९ मा नेपालजापान मैत्री संसदीय लिग स्थापना गरेर पहिलो अध्यक्ष बनेका थिए। उनी सन् २०१७ सम्म लिगको नेतृत्वमा रहेका साथै द्विपक्षीय सम्बन्धको प्रवर्द्धनमा पनि सक्रिय रूपमा संलग्न थिए। जापान र अन्य देशबीचको राजनीति र कूटनीति, अनुसन्धान र शिक्षा, चिकित्सा तथा समाज कल्याण, अर्थतन्त्र र उद्योग, संस्कृति र खेलकुद जस्ता क्षेत्रमा सम्बन्ध प्रवर्द्धनमा उल्लेखनीय योगदान पुर्याउने विशिष्ट व्यक्तित्वलाई पनि यो सम्मान प्रदान गरिन्छ।"
सम्भव छ कुशल सांसद,"नेताले बनाएको संविधानअन्तर्गत भएको दोस्रो आमनिर्वाचन समाप्त भएर नतिजा पनि सार्वजनिक भइसकेको छ। यो चुनावबाट राष्ट्रिय पार्टीको मान्यता पाएका राजनीतिक दलहरूले पनि समानुपातिकतर्फको उम्मेदवारको नामावलीलाई अन्तिम रूप दिइसकेका छन्। नयाँ सरकार बनाउने तर्खरमा दलहरूका बीचमा चर्चा, परिचर्चा सुरु भइसकेको छ। कुनै पनि दलले बहुमत प्राप्त नगरेको हुनाले दुई वा दुईभन्दा बढी दल मिलेर सरकार बनाउनुपर्ने स्थिति सिर्जना भएको छ। आश्चर्यको कुरा, तेस्रो ठूलो पार्टीले एकातिर आफूले प्रधानमन्त्री पाउनुपर्ने दाबी गरेको सुनिन्छ भने सबैभन्दा धेरै उम्मेदवारले जितेर बनेको ठूलो पार्टीले कुनै औपचारिक निर्णय नगरेता पनि यो पार्टीका केही सांसद अबको प्रधानमन्त्री मै हुने हुँ भन्न थालेका छन्। संसद्को दोस्रो ठूलो पार्टी (तर समानुपातिक मत पाउने सबैभन्दा ठूलो पार्टी) भने मौन अवस्थामा छ। यी सब कुराले के देखाउँछन् भने दलहरू सरकार गठन गर्न गणितको खेल जिते पुग्छ भन्ने कुरामा मात्र विश्वास गर्छन्। देशका जल्दाबल्दा समस्याहरू के के हुन् ? तिनीहरूको निराकरणको उपाय के हो ? र कुनकुन दल सरकारमा जाँदा जनमतसम्मत र जनप्रिय हुन्छ अनि, विकासका काम फत्ते गर्न सहज पनि हुन्छ भनेर काहीँ कतै पनि विश्लेषण गरेको सुनिँदैन, देखिँदैन। आखिर किन दलहरू तथ्यांक, धरातलीय यथार्थता, आवश्यकता, सर्वमान्य अवधारणा एवं विज्ञान र प्रविधिको उच्चतम प्रयोग गर्दै सरकार गठनमा जुट्छन् ? विकास निर्माण र सामाजिक रूपान्तरणको काम गर्न किन चाहँदैनन् ? यो प्रश्नको सेरोफेरोमा यो लेख केन्द्रित छ। दलीय व्यवस्थामा आवधिक चुनावको माध्यमबाट सांसदहरू चुनिन्छन्। तर मतदाताले मत जाहेर गर्दा उम्मेदवारको नाममा होइन पार्टीको चुनाव चिह्नमा मत जाहेर गर्नुपर्ने प्रावधान छ। अर्थात्, चुनावी प्रचारप्रसार गर्दा उम्मेदवारहरूले पार्टी र पार्टीले अवलम्बन गर्ने नीतिहरू एवं विकास निर्माणका योजनाहरूको बारेमा प्रकाश पार्नु पर्ने हो, मान्छे होइन आफूलाई विश्वास लागेको पार्टी छान्न मतदातालाई अभिप्रेरित गर्नुपर्ने हो। तर भर्खरै सम्पन्न चुनावमा त्यस्तो भएन, व्यक्तिकेन्द्रित भाषणले प्रमुखता पायो झन्नै निर्दलीय व्यवस्थाको जस्तै चुनावी माहोल खडा गरियो। त्यतिमात्र नभएर, संविधानमा लेखिएको बहुमत प्राप्त दलले सरकार बनाउने प्रावधानलाई नजरअन्दाज गर्दै, गठबन्धन नगरी बहुमत पुर्याउन नै सकिँदैन भनेर झुट्टो प्रचारप्रसार पनि गरियो। अर्को पार्टीभन्दा भिन्न राजनीतिक धार वा वादको प्रतिनिधित्व गर्न खोलिएका धेरैजसो पार्टीहरू चुनावका बखत गठबन्धन बनाएर चुनाव लड्नाले जनताले डाँडा कटाउन चाहेका पार्टीहरू पनि कतिपय ठाउँमा विजय भएर देखा परे। चुनावको नतिजाअनुसार प्रतिनिधिसभामा पुगेका १२ दलमध्ये सातवटाले मात्र राष्ट्रिय दलको मान्यता पाएका छन्। त्यस्तै, पाँचजना स्वतन्त्र सांसदहरू पनि प्रतिनिधिसभामा पुगेका छन्। यो चुनावी यथार्थतालाई गणितको खेलमा उतार्ने हो भने सरकार बनाउन सहयोग गर्ने साना दलको सांसदले पनि ठूलो राजनीतिक महत्त्व बोकेको पद सजिलै प्राप्त गर्ने स्थिति देखा पर्छ। यसले विकास र राजनीतिक स्थिरतालाई कति पनि सहयोग पुर्याउँदैन भनेर विगतका अनुभवले छर्लंग पारिसकेको कुरा हो। प्रधानमन्त्रीको पदभार नै दुई दलबीच आलोपालो गरेर चलाउने कुरा पनि भइरहेको छ। विगतमा पनि यस्तो भएको थियो तर यस्तो कर्मले विकासलाई प्रोत्साहन नगरेर निर्माणाधीन विकासका योजनाहरूलाई अलपत्र पारेको थियो। अतः दुई दलबीच प्रधानमन्त्री आलोपालो गर्दा सुशासन र विकासमा के कस्तो असर पर्छ भन्ने कुराको सत्यतथ्यमा टेक्नुपर्छ। अन्यथा यस्ता प्रयासले व्यक्तिविशेषलाई लाभ पुर्याउनुबाहेक समाजलाई अग्रगामी बनाउँदैनन्। खासमा भन्ने हो भने यस्तो विकासविरोधी परिस्थिति सिर्जना गर्न किन प्रमुख दलहरू लालायित भए भन्ने कुरा पनि अझै अनुत्तरित छ। यहाँ बुझ्नुपर्ने कुरा के हो भने चुनावी परिणामले १२ दलहरूलाई प्रतिनिधिसभामा पुर्याउनुको अर्थ जनमत १२ भागमा बाँडिएको होइन। न त १२ वटा राजनीतिक विचारहरू अस्तित्वमा छन् नै भनेको हो। यो त केवल चुनावी उम्मेदवार र मतदाताबीच भएको अन्तत्र्रियात्मक कार्य र सञ्चारमाध्यमको प्रभाव क्षेत्रको प्रतिबिम्ब मात्र हो। यसले जनमानसको सारको प्रतिनिधित्व गर्दैन बरु रूपलाई चै भने राम्रोसँग उजागार गरेको छ। त्यसैले, चुनावी नतिजा, संविधान, विकासको आवश्यकता र सरकार चलाउन सक्ने दलहरूको सामथ्र्यलाई मध्यनजर गर्ने हो भने आगामी सरकार प्रमुख दुई ठूला दलहरू मिलेर बनाउनुपर्ने हो। तर हाम्रा निर्वाचित सांसदहरू किन त्यतातिर पहल गरिरहेका छैनन् त भन्ने अहिलेको अहं सवाल हो, जसको जवाफका लागि हामी धोत्लिनु नै पर्छ, जानिफकारहरूले कलम चलाउनु नै पर्छ। हामीले चुनेका जनप्रतिनिधि मानवीय संवेदनाविहीन हुन सक्तैनन्। मान्छेको मन विविध परिस्थितिका कारण बहकिन्छ पनि। राष्ट्रिय राजनीतिमा राम्रोसँग खारिएका नेताहरूले पनि राजनीतिक गल्ती गरेको स्विकारेका थुप्रै उदाहरण छन्। पूर्वप्रधानमन्त्री स्व गिरिजाप्रसाद कोइरालाले अन्तरिम संविधान बनाउने क्रममा २०४७ सालको संविधानका केही प्रावधान हटाएर त्यसैलाई अन्तरिम संविधान बनाउनुपर्नेमा त्यसो नगरेर गल्ती भएको बताएका थिए। त्यस्तै, पूर्वप्रधानमन्त्री पुष्पकमल दाहाल प्रचण्डले गिरिजाप्रसाद कोइरालालाई नेपालका प्रथम राष्ट्रपति बनाउन सहयोग नगरेर आफूले गल्ती गरेको बताएका थिए। ख्यातिप्राप्त यस्ता नेताहरूले त गल्ती गर्छन् भने हामीले भर्खरै चुनेका सांसदहरूले आफ्नो कार्य सम्पादनको सिलसिलामा गल्ती गर्दैनन्। अनि हामीले सोचेजस्तै यो देशलाई सुशासनको मार्गमा लैजालान् भनेर ढुक्क पर्ने स्थिति देखिँदैन। अहिले प्रधानमन्त्री को बन्ने वा कुनकुन दल मिलेर सरकार बनाउने भन्ने विषयमा चलिरहेको संवादले पनि यस्तै कुराको इंगित गर्दैन र ? यो प्रश्नको जवाफ खोज्न योभन्दा अगाडिको संसद्ले नगरेका कामहरू मात्र सम्झिए पनि काफी हुन्छ। केही वर्षदेखि नै हामीले भोगिरहेका गम्भीर समस्यामध्ये शिक्षा क्षेत्रमा फैलिएको बेथिति, निर्यातभन्दा झन्डै दस गुणा बढी आयातमा आधारित अर्थतन्त्र, खाद्यान्नमा प्रत्येक वर्ष बढ्दै गएको परनिर्भरता र युवाविहीन (विदेश पलायन) हुँदै गएका हाम्रा गाउँघर नै हुन्। यी समस्यालाई निराकरण गर्न अघिल्लो संसद्मा सार्थक बहस गरेर परिस्थितिलाई काबुमा राख्ने नीति निर्माण गर्नतिर कसैको पनि ध्यान गएन। त्यस्तै, देश भनेको भूगोल र जनसंख्या मात्र होइन देशको परिचयसँग गाँसिएका र नागरिकको हृदयमा सदियौंदेखि बसेका रीतिरिवाज, कला, सांस्कृतिक र आध्यात्मिक सम्पदाहरू पनि देशका अभिन्न अंग हुन्। यिनीहरूको संरक्षण गर्ने र निरन्तरताका लागि नयाँ पिँढीलाई प्रोत्साहन गर्ने नीति बनाउन अघिल्लो संसद्मा पटक्कै पहल गरिएन। बरु दिनानुदिन सांस्कृतिकविहीन हुँदै गएका हाम्रा परिवेशहरूलाई बेरोकतोक छाडा छोडियो। आखिर किन यस्तो भइरहेको छ त ? के हामीले चुनेका सांसद सदस्यहरूले यी कुराहरू बुझेका थिएनन् ? यी सवालको जवाफ खोज्न अब ढिलो गर्नु हुँदैन। अहिले प्रतिनिधिसभामा निर्वाचित सदस्यहरूको शैक्षिक योग्यता हेर्ने हो भने विद्यावारिधिदेखि साधारण लेखपढ गर्न सक्नेसम्मको विविधता छ। अध्ययन गरेको विषय, उमेर, अनुभव र हुर्किएको परिवेशको विविधता पनि त्यत्तिकै छ। यस्तो विविधतापूर्ण समूहले कुनै विषयवस्तुमा आफ्नो राय व्यक्त गर्दा त्यो विचार पनि एकनासको नभएर विविधतापूर्ण नै हुने प्रबल सम्भावना रहन्छ। त्यसैले कुनै पनि महत्त्वपूर्ण राष्ट्रिय सवालमा सर्वमान्य अवधारणा बनाउन र आफूले अहिले गरेको निर्णयले तुरुन्तै र कालान्तरमा समाजलाई के कस्तो असर पार्छ भन्ने बुझेर अर्थात् नतिजाप्रति सुसूचित भएर मात्र निर्णयमा पुग्नुपर्ने हुन्छ। मतदातासँग निरन्तर संवादमा रहेर धरातलीय यथार्थताअनुरूप आफ्नो राय सांसदहरूले बनाउनुपर्ने हो। यो कुरा किन पनि महत्त्वपूर्ण छ भने कतिपय ठाउँमा खसेको मतको आधाभन्दा थोरै मत प्राप्त गरेर (आधाभन्दा धेरै मतदाताले नरुचाएको) पनि चुनाव जितेको स्थिति छ। यस्तो अल्पमतीय विजयलाई सार्थक पार्ने उपाय भनेको आफूलाई मत नदिने मतदाताको विकासप्रतिको धारणालाई पनि आफ्नो विकास संरचनाको मार्गचित्रमा समेट्नु र उनीहरूसँग निरन्तर सकारात्मक संवादमा रहनु नै हो। किनभने विजयी भएका सांसद सबैका (उनलाई मत नदिनेहरूका लागि पनि) प्रतिनिधि हुन्। तर यस्तो प्रक्रिया हाम्रा निर्वाचित प्रतिनिधिले सुरुआत गरेको प्रतीत भएको छैन। बरू मौका पाए म यो वा त्यो मन्त्रालयको मन्त्री हुन चाहन्छु भन्दै पदलोलुपता झल्कने राय सञ्चारमाध्यममा व्यक्त भइरहेका देखिन्छन्। राष्ट्रिय सांसद पाठशालाको स्थापना आवश्यक छ। जसमा आवश्यकता अनुरूपको पाठ्यक्रममा आधारित तालिम एवं कार्यशाला गोष्ठीको सञ्चालन गर्नुपर्छ। यहाँ एउटा कुरा मनन्योग्य छ। एउटा चिकित्सक वा इन्जिनियर उत्पादन गर्न व्यक्ति विशेषले बाहेक राज्यले पनि निकै ठूलो लगानी गरेको हुन्छ। तर विश्वविद्यालयबाट डाक्टर वा इन्जिनियरको उपाधि प्राप्त गर्दैमा पेसागत काममा संलग्न हुन नपाइने कुरा कानुनमा उल्लेख छ। इन्जिनियरले नेपाल इन्जिनियरिङ परिषद्ले लिने परीक्षा उत्तीर्ण गरी लाइसेन्स प्राप्त गरेपछि र चिकित्सकले नेपाल मेडिकल काउन्सिलले लिने परीक्षा उत्तीर्ण गरेको प्रमाणपत्र प्राप्त गरेपछि मात्र आआफ्नो विधामा विशेषज्ञ भएर काम गर्न पाइन्छ। यता लोकसेवा उत्तीर्ण गरिसकेपछि पनि स्टाफ कलेजले प्रशासनिक र प्राविधिक कर्मचारीहरूलाई गहन तालिम दिएर मात्र काममा खटाइने प्रचलन छ। तर यसरी अत्यन्त मेहनत र राज्यको ठूलो लगानी खर्चिएर तयार पारिएका कर्मचारीलाई सञ्चालन गर्ने जिम्मावारीमा रहेका सांसद (मन्त्री)ले भने चुनाव मात्र जिते पुग्यो त ? चुनाव जितेकै भरमा देशको कानुन एवं नीति कुशलतापूर्वक निर्माण गर्लान् त ? अवश्य पनि गर्दैनन्। जसरी चिकित्साशास्त्रको डिग्री प्राप्त हुँदैमा चर्मरोग विशेषज्ञले मुटुको शल्यक्रिया गर्न सक्तैन, त्यसैगरी चुनाव जित्तैमा वा पार्टीले समानुपातिकमा सिफारिस गर्दैमा राजनीतिसँग गासिएका सबै सवालको जवाफ खोज्ने बौद्धिक औकात कसैको पनि पुग्दैन। स्वअध्ययनको भरमा पूर्ण ज्ञान हासिल नहुन पनि सक्छ। त्यसैले, राज्यले प्रतिनिधिसभाका सदस्यको काम, कर्तव्य र अधिकारको बारेमा उनीहरूलाई अभिमुखीकरण गर्नुपर्छ। जबसम्म उनीहरूलाई सुशासन, मानवअधिकार, भूराजनीति, शक्तिराष्ट्रहरूको रणनीतिक दाउपेच, छिमेकी राष्ट्रसँगको सामीप्यता, हाम्रो देशको इतिहास, भूगोल, अर्थशास्त्र र राजनीतिक परिवेशको बारेमा गहन तालिम अनिवार्य रूपमा दिइँदैन तबसम्म मतदाताको अपेक्षा पूरा हुन सक्तैन। राजनीतिक पार्टीहरूले आआफ्ना स्कुल वा विभागमार्फत यस्ता क्षमता अभिवृद्धिका कार्यक्रमहरू सञ्चालन गर्छन् तर ती नितान्त आफ्ना पार्टीका सदस्यहरूका लागि मात्र हुन्छन्। राष्ट्रिय र अन्तर्राष्ट्रिय गैरसरकारी संस्थाहरूले पनि यस्ता कार्यक्रम गर्छन् तर त्यसले हाम्रो राष्ट्रिय आवश्यकतालाई पूर्णरूपले सम्बोधन गर्दैन। त्यसैले, प्रतिनिधिसभाका सबै सदस्यलाई सँगै राखेर उनीहरूको क्षमता उनीहरू आफैंले पनि बुझ्ने गरी (सर्वज्ञ कोही पनि हुन सक्तैन र म पनि यो विषयमा अनभिज्ञ छु, मैले गर्न नसक्ने काम पनि छन् भन्ने कुरा बुझ्ने गरी) र उनीहरूका बीचमा भएको बौद्धिक क्षमताको विविधतालाई सम्मानपूर्वक स्विकार्ने र प्रयोग गर्न सक्ने गरी उनीहरूको क्षमता अभिवृद्धि गर्नुपर्छ। देशका जल्दाबल्दा समस्या र आगामी पाँच वर्षभित्र समाधान नगरी नहुने सवालहरूको बारेमा प्रतिनिधिसभामा उनीहरूले निभाउने भूमिकाबारे सबै सदस्यले एकरूपले बुझ्न पाउनुपर्छ। त्यस्तै सर्वदलीय सहमतिमा गरिनुपर्ने निर्णयहरू, जस्तो कि परराष्ट्र नीति र विपद् व्यवस्थापन नीतिका बारेमा पनि उनीहरूबीच विस्तृत छलफल गराउनु मनासिव देखिन्छ। तर यस्तो तालिम वा अन्तरक्रिया अरू कुनै संघसंस्थाले होइन, राज्य स्वयंले नै आयोजना गर्नुपर्छ। एकचोटी मात्र होइन प्रत्येक वर्ष यस्तो तालिम आयोजना गरेर राष्ट्रिय र अन्तर्राष्ट्रिय राजनीतिमा आएको उतारचढावबारे सांसदहरूलाई सुसूचित गराउनु राज्यको कर्तव्य पनि हो। त्यसैले एउटा राष्ट्रिय सांसद पाठशालाको स्थापना आवश्यक छ। जसमा आवश्यकता अनुरूपको पाठ्यक्रममा आधारित तालिम एवं कार्यशाला गोष्ठीको सञ्चालन गर्नुपर्छ। अनिमात्र चाहेजस्ता कुशल सांसदहरू देशले पाउने छ। माथि उल्लिखित अनुत्तरित प्रश्नहरूको जवाफ पनि क्रमशः प्राप्त हुँदै जान्छ। यस्ता कार्यक्रममा स्रोत व्यक्तिको रूपमा कुनै पनि राजनीतिक दलको सदस्यता नलिएको राष्ट्रिय व्यक्तित्वलाई छनोट गर्नुपर्छ, विदेशमा रहेर विज्ञता हासिल गरेका नेपालीले पनि योगदान गर्न सक्छन्। यो कार्यका लागि वैदेशिक सहयोग भने स्वीकार्नु हुँदैन।"
निर्वाचन प्रणालीमा पुनरावलोकन होस्,अब नयाँ संसद्ले गर्नुपर्ने काम निर्वाचन प्रणालीको पुनरावलोकन हो। किनभने देशले चाहेको स्थिरता अहिलेको मिश्रित निर्वाचन प्रणालीबाट सम्भव भएन र देखिन्न पनि। नयाँ निर्वाचनले पनि न कसैलाई बहुमत दियो न त स्थिरताको सुनिश्चितता। कुनै पनि एउटै पार्टी आउनै नसक्ने खाले निर्वाचन प्रणालीले मुलुकमा स्थिरता सम्भव देखिन्न। त्यसैको फलस्वरूप ससाना दलहरूलाई मिलाएर घिसिपिटी सरकार चलाउनुपर्छ। जो सरकारको नेतृत्वमा रहन्छ उसलाई देशको भन्दा बढी एउटैमात्र ध्याउन्न हुन्छ सरकार कसरी टिकाइराख्ने। २ सय ७५ सदस्यीय संसद्मा १ सय १० जना समानुपातिक निर्वाचन प्रणालीबाट चुनिन्छन्। प्रत्यक्षको १ सय ६५ सिटमध्ये पनि कुनै एक पार्टीले बहुमत ल्याउन सकेन। त्यसको आकलन पहिल्यै गरी दलहरू गठबन्धन बनाउन लागे। त्यही पनि बहुमत पुर्याउन मुस्किल परेर अहिले अदालतले दोषी ठहर गरिसकेका व्यक्तिलाई आममाफी दिने गरी सरकारले अध्यादेश ल्यायो। नयाँ संसद् र सरकार गठनअघि सत्ताका लागि भएको सौदाबाजीले आगामी दिनको तस्बिर छर्लंग बनाएको छ कि अब आउँदा दिनमा संसदीय गतल अभ्यास र फोहोरी खेलहरू हुनेछन्। सांसद खरिदबिक्रीको बिर्साइसकेको कालो इतिहासको पुनरावृत्तिको संकेत भइसकेको छ। सरासर बहिर्गमन गरी नयाँ सरकारलाई सजिलो पार्नुपर्ने सामान्य कर्तव्यलाई पनि कुल्चने दुस्साहस गर्न सरकार बहुमतको खोजीकै कारण तयार भएको हो। तर जुनसुकै मूल्यमा पनि त्यो खारेजयोग्य छ। मिश्रित निर्वाचन प्रणालीको सौन्दर्य के भने समानुपातिक पद्धतिबाट सीमान्तीकृत वर्ग प्रतिनिधिसभा सदस्य बन्न सक्छन्। यसबाट राज्यको सार्वभौमसत्ता सम्पन्न जनताको सर्वोच्च थलोमा सबैजसोको पहुँच पुग्छ। तर यसलाई गर्नसम्म दुरुपयोग पार्टीका नेताहरूले गरेर बदनामै पारिदिए। आफ्नै परिवारका सदस्य र नातागोता अनि आसेपासेलाई समानुपातिकबाट संसद् प्रवेश गराउने विकृत प्रवृत्ति चर्को भयो। त्यसैले यो पद्धतिप्रति नै आमनागरिकको वितृष्णा देखिन्छ। खासमा दोष यो प्रणाली र नीतिभन्दा बढी नेताहरूको नियतमा छ। तर कानुनका छिद्रहरूलाई उनीहरूले दुरुपयोग गर्न नसक्ने गरी टाल्न सकिएन भने व्यवस्थामाथि नै घातक हुने क्रियाकलाप बढ्दै जाने नै छन्। तसर्थ समावेशिता पनि हुने तर दल र नेताहरूले खेलाँची र खेलवाडको राजनीति गर्न नसक्ने व्यवस्था गर्ने दायित्व नवनिर्वाचित सांसदहरूको काँधमा आएको छ।
सेयर बजारमा सेन्टिमेन्टकै हाबी छ,"मुलुकको आर्थिक अवस्थाको प्रत्यक्ष असर सेयर बजारमा परेको छ। तरलता अभाव छ। राष्ट्र बैंकको पछिल्लो तथ्यांकले तरलता सहज भएको देखिए पनि ब्याजदर उच्च छ। बैंक तथा वित्तीय संस्थाबाट ऋण लिएर सेयर बजारमा लगानी गर्दा उचित प्रतिफल पाउनेनपाउने शंका छ। राष्ट्र बैंकको क्याटिपल मार्केटमा ऋण नियन्त्रण गर्ने नीति छ। प्रोभिजिनिङ डेढ सय प्रतिशत गरिएको छ। त्यसले गर्दा सेयरमा असर पुगेको छ। अरू फाइनान्सियल इन्स्टिच्युच्टको नाफा घट्ने सम्भावना देखिन्छ। समग्र अर्थतन्त्रमा समस्या आएकाले पनि सेयर बजार प्रभावित भइरहेको छ। निर्वाचन परिणामले सेयर बजारमा प्रभाव पार्यो कि ? बजार सेन्टिमेन्टमै चल्नुले लगानीकर्तामा निराशा छाएको देखिन्छ नि ? निर्वाचनको परिणामले पनि सेयरबजारलाई प्रभावित गरेको भन्न सकिन्छ। हुन त दुईतिहाइको सरकार पनि टिक्न नसकेको अवस्थामा अहिले बहुमत कसैको आउँछ भन्ने यकिन थिएन। पुँजी बजारको विकास हुन लाग्दा पनि सरकार पनि पूरा चल्न सकेनन्। बहुदलपछि एउटा सरकारबाहेक अरू कसैले पनि पूरा समय काम गर्न सकेनन्। राजनीतिक स्थायित्व छैन, नेपालको चिनारी यही हो भन्ने कुरा बजारले बुझेको छ। ९९ महिनाको सरकार हुँदा पनि बजार चलेकै हो। फेरि पनि देशले राजनीतिक स्थायित्व पाउन सकेन। हंग प्यार्लियामेन्ट भयो। खुला अर्थतन्त्र विरोधी मान्छेहरू सत्तामा आउने चिन्ता बजारमा छ। राजनीतिक वर्गले अर्थतन्त्रलाई कसरी मजबुत बनाउने र निकास के हो ? कस्तो अर्थतन्त्र नीति ल्याएर अघि बढ्न सक्छ भन्ने विषमा अहिलेसम्म कुनै निश्चित योजना पनि ल्याउन सकेको छैन। त्यसैले गर्दा अर्थतन्त्रमा छोटोछोटो समयमा समस्या बारम्बार आइरहेका छन्। निर्वाचनपछि पनि बजार आफ्नै लयमा चल्छ। चलेको बेला भोलि बजार खस्नै सक्दैन कि भन्ने गरी चल्ने र खसेको बेला भोलि बजार उठ्नै सक्दैन कि भन्ने गरी चल्ने बजारको आफ्नै विशेषता छ। अर्को ब्याजदरसँगै सिधैं प्रभावित भएको देखिन्छ। अर्थतन्त्रमा सुधारका संकेत, बैंकिङ समस्यामा सुधार हुँदै गए बजार पनि बढ्छ। तर, अर्थतन्त्र पनि झन् झन् खराब हुँदैै जाने, तरलतामा सुधार हुन्छ भन्ने आशा नपलाउँदासम्म बजार यसैगरी चल्छ। व्याख्या जसरी गरे पनि हुन्छ। बजार ३ हजार २ सयबाट खस्केर १ हजार ८ सयमा किन आयो भन्दा अर्थतन्त्रमा संकटको संकेत देखेर नै झरेको हो। भविष्यमा अथवा अघिल्लो ५६ महिनामा अब सुधार हुन्छ है भन्ने थाहा पाएर बजार आजैदेखि बढ्न सुरु गर्छ। बजारले पहिला रियाक्सन गर्ने हो। अर्थतन्त्रसँग जोडेर हेर्ने हो भने बजार लयमै छ। लयमा नभएको, सेन्टिमेन्टमा मात्र बहेको भन्ने होइन। सेन्टिमेन्ट बढी हाबी छ। बजार भनेकै सेन्टिमेन्टको खेल हो। नेपालमा मात्र नभई विश्वमै सेन्टिमेन्टमै बजार चल्ने हो। सेन्टिमेन्ट डाउन भए बजार खस्छ, सेन्टिमेन्ट माथितिर भए बजार बढ्छ। त्यसकारण सेन्टिमेन्टमा गएन भने बजारले गडबड गरेको बुझ्नुपर्छ। बजारको आधारभूत चरित्र र सिद्धान्त सेन्टिमेन्टमै जाने हो। नेपाल धितोपत्र बोर्डभन्दा पनि नेपाल राष्ट्र बैंक सेयर बजारप्रति हाबी भएको लगानीकर्ता गुनासो गर्छन् किन होला ? बजार बढेको बेला ऋण लिनेको घुइँचो लाग्छ। मान्छेमा लोभको कुनै सीमा हुँदैन। ऋण लिँदा पनि आउने प्रतिफलले तिर्न र नाफा कमाउन सकिन्छ भन्ने सोच लगानीकर्तामा हुन्छ। बजार खस्कँदा समस्या हुनसक्छ भन्ने आँकलन नगरीकन ऋण लिएर बजार प्रवेश गर्नेको पनि कमी छैन। त्यसरी आँकलन नगरी ऋण लिँदा प्रतिउत्पादक वा घातक हुन सक्छ। लगानीकर्ताले बुझ्नुपर्छ। अरू मार्केटमा पनि चेत खाएकै छन्। नेपाल राष्ट्र बैंकको नीति दुश्मनी साध्ने खालको देखिन्छ। राष्ट्र बैंकले पुँजीबजार बढ्नुपर्छ भन्ने नबुझेको देखिन्छ। पुँजीबजार चल्नुपर्छ, बढ्नुपर्छ भन्ने विषयमा राष्ट्र बैंकले नबुझेको देखिन्छ। सेयर बजारबाट कमाइ गर्नेलाई रोक्ने राष्ट्र बैंकको नीति देखिन्छ।। सेयर बजार मात्र होइन, सम्पूर्ण नीति अर्थतन्त्रका लागि घातक छन्। सेयर बजार हिटेड भयो भनेर प्रहार भयो। प्रपटी मार्केटमा प्रहार भयो। चालू पुँजी कर्जाका नाममा व्यवसायीलाई प्रहार भयो। इको सिस्टममा काट्न खोज्नु हुँदैन। क्रमिक सुधार गर्दै जाुनुपर्नेमा रोकिने गरी नियन्त्रण गर्ने काम भयो। एकैचोटी धराशायी बनाउन खोज्दा देशकै लागि अहित हुन पुगेको छ। सहकारी, माइक्रोफाइन्स, व्यापारीलाई सिध्याउने खेल खेलिँदै छ। ऋण लिएर प्रवेश गर्ने र नाफा खाने प्रवृत्ति कस्तो छ ? राष्ट्र बैंकको मात्र होइन सरकारको नीति गलत छ। अर्थतन्त्र खस्कनु, सेयर बजारमा गिरावट आउनुमा नेपाल सरकार, अर्थ मन्त्रालय मुख्य दोषी छन्। अर्थले काल परिस्थिति कस्तो खालको नीति लिने भन्ने बुझ्न सकेन। दलाल अर्थतन्त्र हुनुहुँदैन भन्ने भाषण गर्ने तर अभ्यासमा दलाल अर्थतन्त्र पोस्ने प्रयास गरिएको छ। खुला र स्वच्छ बजार हुन नदिने, सीमित वर्गसँग घुस खाएर लाइसेन्सराज क्रेट गर्ने, लाइसेन्स नभई केही पनि काम गर्न पाइँदैन भन्ने गरिएको छ। एउटा वर्गलाई कार्टेलिङ गर्न दिने गरिएको छ। यस्ता नीति राज्यले अबलम्बन गरेको छ। साथसाथै हाम्रो आयस्रोत रेमिट्यान्समा निर्भर छ। जनशक्ति बाहिर पठाएर कमाइ खाने, विदेशी लगानी भित्र्याउन कुनै वातावरण बनाइएको छैन। खानेकुरा, लगाउने कुरालगायत कुनैमा पनि आत्मनिर्भर हुन सकेनौं। नीति निर्माण गर्नेले यसतर्फ कसैले ध्यान दिन सकेनन्। नियामक निकायमा बसेका मान्छेहरू कर्मचारीतन्त्र त्यस्तै छ। दोष कसलाई दिने ? कुनै पनि चिज समयको मागको आवश्यकताअनुसार कार्यान्वयन नगर्ने प्रवृत्ति छ। ६ महिना लगाएर एउटा माग पूरा गर्ने, ६ महिना लगाएर अर्को माग पूरा गर्ने नीति अबलम्बन गर्छन्। किस्तामा दिने काम गर्छन्। आवश्यकता किस्ताको होइन। सबै चिज भइहाल्नुपर्ने, एकैचोटी हुनुपर्छ भन्ने प्राथमिकता छैन। नियामक निकायको मानसिक प्रवृत्तिको हो भने नियन्त्रण गर्न बसेको मान्छे सम्झन्छन्। सबै माग किन पूरा गर्ने भन्ने सोच्छन्। आफ्नो मर्जीले काम गर्छौं भन्ने प्रवृत्ति कर्मचारीतन्त्रको मानसिकताले काम गरेको हो। सेयर बजार २०७८ साउन, भदौको जस्तै लयमा आइपुग्न राज्यले के गर्नुपर्छ ? अहिले अर्थतन्त्रमा देखिएको समस्या निराकरण हुनुपर्छ। सबै वर्ग त्रसित भएका छन्। तरलता अभाव छ। ब्याजको कस्ट हिजोभन्दा आज दोब्बर भइसकेको छ। यी सबै विषयमा ध्यान दिँदै सरकारले कम्बाइन्ड अर्थतन्त्रमा समस्या नआउने आर्थिक नीति अबलम्बन गर्नुपर्छ। सेयर प्राविधिक विश्लेषक विष्णु बस्यालसँग अन्नपूर्णकर्मी तुलसी सुवेदीले गरेको कुराकानी"
संकटमा सुप्रिम सहकारी,"बुटवल : मापदण्डविपरीत कारोबार र फितलो नियमनले सहकारी संस्था आर्थिक संकटमा पुगेका छन्। रूपन्देहीमा कार्यक्षेत्र बनाएका केही सहकारीमा आर्थिक संकट देखिएपछि बचतकर्ता समस्यामा परेका हुन्। ऋण प्रवाहमा भएको लापरबाहीले सहकारी संकटमा पुगेको जानकार बताउँछन्। सहकारीको नियमन प्रदेश र स्थानीय सरकारले गर्छन्। तर सहकारीको पछिल्लो अवस्थाका विषयमा यी दुबै निकाय बेखबर छन्। नियमनकारी निकायबाट भएको फितलो नियमनको फाइदा उठाउँदै सहकारीका ठूला लगानीकर्ताबाट साधारण सदस्यको बचत अपचलन भएको छ। सहकारीको बचत आफ्ना सदस्यबाहेक अन्यमा ऋण प्रवाह हुँदैन। तर सहकारीले पछिल्ला समय ग्रामीण क्षेत्रमा शाखा खोली रकम संकलन गर्ने र सहरी क्षेत्रका गैरसदस्यलाई लगानी गर्ने गरेका छन्। रूपन्देही, कपिलवस्तुमा ५० जनाभन्दा बढी संकलक लगाएर रकम संकलन गर्ने सुप्रिम सहकारी आर्थिक संकटमा पुगेको छ। यो सहकारीले बचतकर्ताको सानो रकमको चेक साट्न सकिरहेको छैन। बिनाधितो ऋण लगानी गर्दा समस्यामा परेको सहकारीका सञ्चालक स्वीकार गर्छन्। सुप्रिम बचत तथा ऋण सहकारी संस्थाका कार्यकारी अध्यक्ष ओम गुरुङले बचतकर्ताको रकम संकलन गरेर प्रवाह गरेको ऋण लगानी नउठेपछि बचतकर्तालाई रकम फिर्ता गर्न केही समस्या भएको बताउँछन्। विश्वासमा परेर लगानी गर्दा समस्या थपिएको छ, उनले भने। सोही सहकारीको राजमार्ग चौराह बुटवलमा रहेको शाखामा चेक साट्न पुगेकी पूजा श्रेष्ठले ३० हजारको चेक साट्न नपाएको गुनासो गरिन्। सहकारीले तीन दिनसम्म सिष्टम नचलेको भन्दै उनलाई फर्काउने गरेको थियो। यो सहकारीमा दसंैअघिदेखि नै आर्थिक समस्या देखिएको हो। यहाँ दैनिक बचत लिन जानेको संख्या बढ्दो छ। सहकारी टोकन बाँडेर मिति तोकी पैसा लिन बोलाउने गरेको छ। सहकारी आर्थिक संकटमा पुगेको सूचना बुटवल उपमहानगरको सहकारी शाखामा पनि पुर्याइएको थियो। तर शाखाका कर्मचारीले अधिकार क्षेत्र बाहिर भन्दै बेवास्ता गरिदिए। मूल कारोबार काठमाडौंमा लक्षित गरेर बुटवलमा कार्यालय सञ्चालन गरेको सुप्रिम सहकारीसहित अन्य सहकारीको गुनासो उपमहानगरपालिकामा आएको बुटवल उपमहानगरपालिकाका सहकारी शाखा प्रमुख गुणाखर खनालले बताए। सहकारीमा राखेका बचत संकटमा परेको सूचना प्राप्त भए पनि कार्यक्षेत्र बाहिरका सहकारी भएका कारण केही गर्न सक्ने अवस्था थिएन, उनले भने। बचतकर्ताले मिलेसम्म त्यहाँबाट रकम झिक्न लागेका छन्। तर सहकारीले बचतकर्तालाई पूरा रकम दिन सकेको छैन्। सर्वसाधारणको रकम जम्मा गरेर बिनाधितो ऋण प्रवाह गरेको सुप्रिम सहकारी चरम आर्थिक संकटमा परेको बचतकर्ताहरू बताउँछन्। सुप्रिम मात्रै नभई अन्य सहकारी संस्थामा पनि आर्थिक समस्या देखिएको छ। सहकारी आर्थिक संकटमा पुगेको सूचनापछि सबै सहकारीमा बचतकर्ताले रकम झिक्न थालेका छन्। सुप्रिम सहकारीले बुटवल बजारबाट मात्रै १ अर्व २० करोड रुपैयाँ संकलन गरी सहकारी ऐनविपरीत लगानी गरेको थियो। सो रकम लगानीकर्ताबाट फिर्ता नआएपछि समस्या परेको गुरुङले बताए। हाल सहकारीले बचतकर्ताको रकम तालिका बनाएर दिइरहेको छ। अध्यक्ष गुरुडका अनुसार दैनिक १० लाख रुपैयाका दरले बचतकर्ताहरूलाई फिर्ता गर्ने योजनाअनुसार दैनिक तालिका बनाएर ५० जनालाई रकम फिर्ता गरेको उनले बताए। सहकारीले अहिले सूचना जारी गरेर दैनिक १० लाख सम्म रकम फिर्ता गरिरहेको छ। सहकारीको यो तालिकाअनुसार सबै बचतकर्ताको रकम फिर्ता गर्न कम्तीमा पाँच वर्ष लाग्ने अवस्था देखिन्छ।"
निर्वाचन प्रणालीमा पुनरावलोकन होस्,अब नयाँ संसद्ले गर्नुपर्ने काम निर्वाचन प्रणालीको पुनरावलोकन हो। किनभने देशले चाहेको स्थिरता अहिलेको मिश्रित निर्वाचन प्रणालीबाट सम्भव भएन र देखिन्न पनि। नयाँ निर्वाचनले पनि न कसैलाई बहुमत दियो न त स्थिरताको सुनिश्चितता। कुनै पनि एउटै पार्टी आउनै नसक्ने खाले निर्वाचन प्रणालीले मुलुकमा स्थिरता सम्भव देखिन्न। त्यसैको फलस्वरूप ससाना दलहरूलाई मिलाएर घिसिपिटी सरकार चलाउनुपर्छ। जो सरकारको नेतृत्वमा रहन्छ उसलाई देशको भन्दा बढी एउटैमात्र ध्याउन्न हुन्छ सरकार कसरी टिकाइराख्ने। २ सय ७५ सदस्यीय संसद्मा १ सय १० जना समानुपातिक निर्वाचन प्रणालीबाट चुनिन्छन्। प्रत्यक्षको १ सय ६५ सिटमध्ये पनि कुनै एक पार्टीले बहुमत ल्याउन सकेन। त्यसको आकलन पहिल्यै गरी दलहरू गठबन्धन बनाउन लागे। त्यही पनि बहुमत पुर्याउन मुस्किल परेर अहिले अदालतले दोषी ठहर गरिसकेका व्यक्तिलाई आममाफी दिने गरी सरकारले अध्यादेश ल्यायो। नयाँ संसद् र सरकार गठनअघि सत्ताका लागि भएको सौदाबाजीले आगामी दिनको तस्बिर छर्लंग बनाएको छ कि अब आउँदा दिनमा संसदीय गतल अभ्यास र फोहोरी खेलहरू हुनेछन्। सांसद खरिदबिक्रीको बिर्साइसकेको कालो इतिहासको पुनरावृत्तिको संकेत भइसकेको छ। सरासर बहिर्गमन गरी नयाँ सरकारलाई सजिलो पार्नुपर्ने सामान्य कर्तव्यलाई पनि कुल्चने दुस्साहस गर्न सरकार बहुमतको खोजीकै कारण तयार भएको हो। तर जुनसुकै मूल्यमा पनि त्यो खारेजयोग्य छ। मिश्रित निर्वाचन प्रणालीको सौन्दर्य के भने समानुपातिक पद्धतिबाट सीमान्तीकृत वर्ग प्रतिनिधिसभा सदस्य बन्न सक्छन्। यसबाट राज्यको सार्वभौमसत्ता सम्पन्न जनताको सर्वोच्च थलोमा सबैजसोको पहुँच पुग्छ। तर यसलाई गर्नसम्म दुरुपयोग पार्टीका नेताहरूले गरेर बदनामै पारिदिए। आफ्नै परिवारका सदस्य र नातागोता अनि आसेपासेलाई समानुपातिकबाट संसद् प्रवेश गराउने विकृत प्रवृत्ति चर्को भयो। त्यसैले यो पद्धतिप्रति नै आमनागरिकको वितृष्णा देखिन्छ। खासमा दोष यो प्रणाली र नीतिभन्दा बढी नेताहरूको नियतमा छ। तर कानुनका छिद्रहरूलाई उनीहरूले दुरुपयोग गर्न नसक्ने गरी टाल्न सकिएन भने व्यवस्थामाथि नै घातक हुने क्रियाकलाप बढ्दै जाने नै छन्। तसर्थ समावेशिता पनि हुने तर दल र नेताहरूले खेलाँची र खेलवाडको राजनीति गर्न नसक्ने व्यवस्था गर्ने दायित्व नवनिर्वाचित सांसदहरूको काँधमा आएको छ।
एमआरआई खरिदमा सेटिङ र कार्टेलिङ,"काठमाडौं : निजामती अस्पतालले जर्मन कम्पनी सिमेन्सबाट करिब २२ करोड रुपैयाँमा एमआरआई मेसिन खरिद गर्दैछ। तर, त्यही मेसिन किन्न राष्ट्रिय ट्रमा सेन्टर र नारायणी उपक्षेत्रीय अस्पताल वीरगन्जले ३० करोड रुपैयाँ खर्च गर्दैछन्। त्यो पनि, कुनै स्थापित (ब्रान्ड) कम्पनीको नभई चिनियाँ कम्पनीको। यसका लागि दुवै अस्पतालले समान स्पेसिफिकेसन बनाएर टेन्डर गरेका छन्। चिनियाँ कम्पनी युनाइटेड इमेजिङको आपूर्तिकर्ता एउटै नेपाली कम्पनी लुम्बिनी हेल्थ केयर प्रालि हो। मन्त्रालयका उच्च अधिकारी सहितको मिलोमतोमा विश्वविख्यात कम्पनीहरूलाई प्रतिस्पर्धामा छेकेर चिनियाँ नयाँ ब्रान्ड युनाइटेड इमेजिङलाई ल्याउने चलखेल भएको हो। त्यही क्रममा राज्यकोषबाट प्रतिमेसिन ८ करोड रुपैयाँभन्दा बढी चुहावट हुँदैछ। युनाइटेड इमेजिङ गतिलो ब्रान्डका रूपमा स्थापित भइसकेको होइन। सानातिना केही कुरा फरक बनाएर, त्यसकै मात्र ठ्याक्कै चाहिने प्रावधान राखी सरकारी अधिकारीलेहरूले टेन्डरमा भ्रष्टाचार गरेका छन्। यसमा भयंकर सेटिङ देखिएको छ, मन्त्रालयका एक उच्च अधिकारी भन्छन्, एउटालाई मात्र पर्ने गरी टेन्डर आह्वान भएको छ। जसबाट युनाइटेड इमेजिङको आयातकर्ता लुम्बिनी हेल्थ केयर प्रालि सोझै लाभान्वित हुनेछ। मांसपेशी, मस्तिष्क, ढाड, घुँडा, जोर्नीहरूको रोग पहिचान गर्न अस्पतालहरूले एमआरआई मेसिन जडान गर्छन्। शरीरका मसिना संरचना प्रष्ट रूपमा देखाउने भएकाले अस्पतालका लागि एमआरआई मेसिन अत्यावश्यक नै हो। तर, राम्रो कमिसनको लोभमा सरकारी अस्पतालहरूमा चिनियाँ कम्पनीका मेसिनहरू मात्रै किन्ने चलखेल भइरहेको स्रोतहरू बताउँछन्। किन त यस्तो ? अस्पतालहरू खरिद प्रक्रिया स्वास्थ्य मन्त्रालयले अघि बढाएकाले आफूहरूको संलग्नता नभएको बताउँछन्। मन्त्रालय भने अस्पताललाई देखाएर पन्छिने गरेको छ। चिनियाँ मेसिन उप्पादक कम्पनीले आपूर्तिकर्ता (एजेन्ट) हरूलाई राम्रै कमिसन दिने गरेको स्रोतले बतायो। त्यसैकारण नेपाली एजेन्टहरूले अस्पतालका मेडिकल सुपरिटेन्डेन्टदेखि स्वास्थ्य सेवा विभागका कर्मचारीसँग मिलेमतो गरेर चिनियाँ उत्पादन मेसिन किन्न लगाउने गरेका छन्। चिनियाँ कम्पनीको मेसिन खरिद गर्ने गरी स्पेसिफिकेसन बनाउने र बढी मूल्यमा किन्न लगाएर ठूलै कमिसन को चलखेल भइरहेको स्रोतहरू बताउँछन्। शून्य दशमलव २ देखि ३ टेस्लासम्मका एमआरआई मेसिन मुलुकका विभिन्न स्वास्थ्य संस्थामा छन्। सिमेन्स, फिलिप्स, जीई, हिटाची, तोसिबा जस्ता ब्रान्डेड कम्पनीका मेसिनहरू बढी प्रचलनमा छन्। तर, पछिल्लो समय चिनियाँ कम्पनी युनाइटेड इमेजिङको एमआरआई खरिद गर्न अस्पतालबीच प्रतिस्पर्धा छ। चिनियाँ कम्पनी नयाँ भएकाले राम्रै कमिसन आउने गरेको स्रोतले बतायो। एक रेडियोलोजिस्टका अनुसार, करोडौंको मेसिन खरिदमा चर्को कमिसन पाइने भएकाले सरकारी अस्पतालहरूको आकर्षण एमआरआई मेसिनमा देखिएको हो। एमआईआई मेसिन खरिद गर्दा स्पेसिफिकेसन (विस्तृत विवरण) तयार गरिन्छ। अस्पतालका मेडिकल सुपरिटेन्डेन्ट, विक्रेता र प्राविधिक लगायतको मिलेमतोमा स्पेसिफिकेसनमै चलखेल हुने गरेको जानकारहरू बताउँछन्। सम्बन्धित आपूर्तिकर्तालाई मात्रै मिल्ने गरी स्पेसिफिकेसन्स बनाएपछि अन्य आपूर्तिकर्ता प्रतिस्पर्धाबाट बाहिरिन्छन्। कर्णाली प्रदेशसभाको सार्वजनिक लेखा समितिले गरेको अध्ययनमा प्रदेश अस्पताल सुर्खेतले थ्री टेस्ला मेसिन खरिद गर्दा स्पेसिफिकेसनको बेला मिलेमतो भएको निष्कर्ष निकालेको थियो। स्पेसिफिकेसनमै मिलेमतो गरी एउटालाई मात्र दिने गरिँदो रहेछ, समितिका तत्कालीन सभापति करवीर शाही भन्छन्, मेसिन खरिदमा प्रदेश अस्पतालले पनि निश्चित कम्पनीलाई मात्र पर्ने गरी बोलपत्र आह्वान गरेको पाइयो। सार्वजनिक खरिद ऐनअनुसार नै एमआरआई मेसिन खरिदका लागि निजामती अस्पताल काठमाडौं र प्रदेश अस्पतालले ईबिडिङ आह्वान गरेका थिए। सिभिल अस्पतालले ईबिडिङमार्फत इस्टवेस्ट कन्सर्न प्रालि लाई छनोट गरिएको सूचना जारी गरेको छ। गत जेठ २५ गते निजामती अस्पतालले खरिदको जिम्मा इस्टवेस्ट कन्सर्न प्रालिलाई दिने निर्णय गरेको थियो । इस्टवेस्ट कन्सर्न जर्मन कम्पनी सिमेन्सको एमआरआई मेसिनको विक्रेता हो। निजामती अस्पतालले निर्णय गरेको १६ दिनपछि प्रदेश अस्पतालले पनि सूचना जारी गर्यो। १० असारमा प्रदेश अस्पतालले इस्टवेस्ट कन्सर्न प्रालिलाई नै छनोट गरेको सूचना सार्वजनिक गरेको थियो। दुई सातामा एमआरआई मेसिनको खरिदमा ७ करोड फरक पाइएको लेखासमितिले जनाएको छ। स्रोतका अनुसार एउटै एमआरआई मेसिनको मूल्यमा झन्डै सात करोडको फरक छ। राष्ट्रिय ट्रमा सेन्टरले खरिद गर्न लागेको एमआरआई मेसिनका लागि बोलपत्र आह्वानमा पनि पर्याप्त चलखेल भएको पाइएको छ। चिनियाँ कम्पनीको युनाइटेड इमेजिङलाई पर्ने गरी सम्पूर्ण स्पेसिफिकेसन मिलाइएको छ। राष्ट्रिय ट्रमा सेन्टर र नारायणी उपक्षेत्रीय अस्पताल वीरगन्जमा बोलपत्र आह्वान गरिएको मेसिनमा चलखेल रहेको अस्पतालका कर्मचारीहरूले बताएका छन्। ट्रमा र नारायणी उपक्षेत्रीय अस्पताल वीरगन्जले झन्डै ३०३० करोडमा थ्री टेस्ला एमआरआई मेसिनका लागि बोलपत्र आह्वान गरेका छन्। ट्रमा सेन्टरका प्रमुख मेडिकल सुपरिटेन्डेन्ट डा रुद्र मरासिनिका अनुसार, कतिजनाले टेन्डरमा निवेदन दिएका छन् भन्ने संख्या यकिन छैन। टेन्डर खुलेको छैन, मरासिनीले भने, १५२० दिन बाँकी छ। खुलेपछि थाहा होला। थ्री टेस्ला मेसिनका आपूर्तिकर्ता एजेन्टहरूलाई उत्पादक कम्पनीले करोडौं कमिसन दिने गरेको छ। त्यसैले एजेन्टहरूले अस्पतालका मेडिकल सुपरिटेन्डेन्टदेखि स्वास्थ्य सेवा विभागका कर्मचारीसम्मलाई रिझाउन प्रयास गर्ने जानकारहरू बताउँछन्। सरकारी अस्पतालका मेडिकल सुपरिटेन्डेन्टका अनुसार, खरिद गरेबापत विक्रेताहरूले करोडौं कमिसनको प्रलोभन दिने गरेका छन्। सार्वजनिक खरिद ऐनअनुसार, उत्पादक, विक्रेता, आपूर्तिकर्ता वा सेवा प्रदायकलाई बिना भेदभाव सार्वजनिक खरिद प्रक्रियामा सहभागी गराउनुपर्छ। तर, एमआरआई मेसिनका विक्रेता र सरकारी कर्मचारीबीचको मिलेमतोमा स्पेसिफिकेसनमै चलखेल हुने गरेको छ। खरिद कारबाहीमा भाग लिन बोलपत्र पेस गर्ने वा गर्न सक्ने कुनै व्यक्ति, फर्म, संस्था वा कम्पनी सँगको मिलेमतोमा स्पेसिफिकेसन तयार हुने कर्मचारीहरू बताउँछन्। कुन व्यक्ति वा फर्म तथा कम्पनीलाई खरिद गर्न दिने पहिल्यै मिलेमतो भइसकेको हुन्छ, स्रोतले भन्यो, मिलेमतोमा करोडौंको चलखेल हुन्छ। ट्रमा सेन्टरका प्रमुख मेडिकल सुपरिटेन्डेन्ट डा मरासिनिका अनुसार, बिरामीले दुःख पाएकाले गर्दा अत्याधुनिक एमआरआई मेसिन खरिद गर्नु परेको हो। हरेक दिन ५० देखि १ सय बिरामी एमआरआई गर्न अन्यत्र जाने गरेका छन्। निजी क्षेत्रको भन्दा झन्डै दोब्बर सस्तो मूल्यमा ट्रमा सेन्टरले सेवा दिने लक्ष्य राखेको छ। बोलपत्रमा सबै कुरा प्रष्ट छ। अत्याधुनिक थ्री टेस्ला एमआरआई ल्याउन खोजिएको हो। मन्त्रालयबाट बजेट आउँदा नै त्यसरी नै आएको छ, प्रमुख मेडिकल सुपरिटेन्डेन्ट डा मरासिनीले अन्नपूर्ण पोस्ट्सँग भने, धरौटी रकमका आधारमा पेस गर्ने हो। बजेट भन्न मिल्दैन। तर, ट्रमा सेन्टरले ३० करोडमा चीनमा निर्मित युनाइटेड इमेजिङलाई मात्र पर्ने गरी एमआरआई मेसिन खरिदको बोलपत्र आह्वान गरेको छ। ट्रमाले खरिद गर्न लागेको एमआरआई मेसिनको स्पेसिफिकेसन स्वास्थ्य सेवा विभागमा गरिएको स्रोतले जनाएको छ। लागत र इस्टिमेट स्वास्थ्य तथा जनसंख्या मन्त्रालयले स्वीकृत गरेको छ। ट्रमा सेन्टरले आह्वान गरेको बोलपत्र चिनियाँ कम्पनीलाई नै लक्षित गरेर आह्वान गरेको स्रोतको दाबी छ। मेसिनको विस्तृत विवरण र लागत रकमसहित ईबिडिङ आह्वान गरिन्छ। मिलेमतोमा सामेल कम्पनीबाहेक अन्यको आवेदन नपरोस् भन्ने उद्देश्य राखेको आशंका छ, स्रोतले भन्यो। गंगालाल हृदय रोग केन्द्र र निजामती अस्पतालले झन्डै २२ करोडमा एमआरआई मेसिन खरिद गर्न बोलपत्र स्वीकृत गरिसकेका छन्। ट्रमा सेन्टरका प्रमुख मेडिकल सुपरिटेन्डेन्ट डा मरासिनी सार्वजनिक खरिद ऐन, नियमावलीको अधिनमा रहेर बोलपत्र आह्वान गरिएको बताउँछन्। बोलपत्रमा आफ्नो मात्र परोस् भन्ने चाहना आपूर्तिकर्ताहरूबीच हुन्छ। आफू सुरक्षित नभएको महसुस भए आपूर्तिकर्ताले विभिन्न निकायमा उजुरी दिने गर्छन्। आफ्नो निवेदन शतप्रतिशत मिलोस भन्ने चाहना राख्छन्। चाहना पूरा नभएमा खरिद कार्य नै अबरुद्ध पार्ने प्रयास गर्छन्, डा मरासिनी भन्छन्, ट्रमामा एमआरआई चाहिएकै छ। प्रचलित कानुनअनुसार काम गरेका छौं। ऐन नियमको पालना र पारदर्शितामा कुनै द्विविधा छैन। ऐन नियमको अनुशरण नगरिए सामान पनि आउँदैन। सार्वजनिक खरिद ऐनअनुसार, ५ करोडभन्दा बढीको सामान खरिद गर्दा अन्तर्राष्ट्रियस्तरको बोलपत्र आह्वान गर्नुपर्छ। राष्ट्रियस्तरमा टेन्डर गर्दा ३० दिनको समय हुन्छ। अन्तर्राष्ट्रिय स्तरको बोलपत्रमा ४५ दिनको समय हुन्छ। एक सरकारी अस्पतालका मेडिकल सुपरिटेन्डेन्टका अनुसार, कतिपय प्रदेशअनुसार आपूर्तिकर्ताबीच सिन्डिकेट हुने गरेको छ। यो प्रदेश वा अस्पतालमा यति मूल्यमा एमआरआई मेसिन बिक्री गर्ने भन्दै कार्टेलिङ समेत हुने गरेको छ, उनले भने। कर्णाली प्रदेशसभा, सार्वजनिक लेखासमितिका तत्कालीन सभापति करवीर शाही आपूर्तिकर्ताबीच ठूलो सिन्डिकेट हुने गरेको बताउँछन्। कर्णाली प्रदेशमा मेरा उपकरण बेचौं। अर्को प्रदेशमा तपाईंका बेचौं भन्ने खालको सिन्डिकेट हुँदो रहेछ, उनले भने। स्वास्थ्य तथा जनसंख्या मन्त्रालयका सचिव डा रोशन पोखरेल अस्पतालले खरिद गर्ने थ्री टेस्ला एमआरआईमा मन्त्रालयको कुनै हात नहुने बताउँछन्। एमआरआई खरिदमा मन्त्रालयले रकम सुरक्षित मात्र गर्ने हो। मेडिकल सुपरिटेन्डेन्ट लगायतले खरिद गर्ने हो, सचिव पोखरेलले भने, खरिद प्रक्रियामा मन्त्रालयलाई मुछ्नु वाह्यात हो। खरिद प्रक्रियामा मन्त्रालयको हात हुँदैन। सार्वजनिक लेखासमितिका पूर्वसभापति तथा कर्णाली प्रदेश संसद् करवीर शाही अनियमितता धेरै भेटिएको बताउँछन् । भन्छन्, काठमाडौंको सिभिल अस्पतालले २२ करोडमा खरिद गरेको थियो। सोही थ्री टेस्ला एमआरआई मेसिन सुर्खेतस्थित कर्णाली प्रदेश अस्पतालले ३० करोड खर्च गर्यो। बाहिरबाट नाङ्गो आँखाले हेर्दा झन्डै सात करोड फरक परेको देखिन्छ। तर, हामीले ५ देखि साढे ५ करोड अनियमितता भएको पाएका छौं। उनी अघि थप्छन्, यस सम्बन्धमा प्रदेशसभा सार्वजनिक लेखासमितिले अध्ययन गरेको थियो। दुवै एमआरआई मेसिन इस्टवेस्ट कम्पनि प्रालिले खरिद गरेको रहेछ। खरिद गर्नु अघिको स्पेसिफिकेसनमा धेरै बुँदाहरू राखिँदो रहेछ। स्पेसिफिकेसनमै बदमासी हुँदो रहेछ। आफूसँग मिलेमतो बाहेक अन्य आपूर्तिकर्तालाई बाहिरिने गरी बुँदाहरू बनाइँदो रहेछ। हामीले निजामती अस्पताल र प्रदेश अस्पतालको स्पेसिफिकेसन ट्याली गरेर अध्ययन गरेका थियौं। निजामती अस्पतालका निर्देशक डा विधान निधि पौडेलसँग भेटघाट गरेका थियौं। १८ करोडमा खरिद गर्न लागिएको जानकारी पायौं। चार करोड मर्मत सम्भारका लागि रहेछ। आफूले रोजेको एउटै कम्पनिलाई पर्ने गरी स्पेसिफिकेसन बनाउनु नै ठूलो बदमासी हो। यसमा मेडिकल सुपरिटेन्डेन्ट डा डम्बर खड्काको संलग्नता पाइएको छ। एउटा कम्पनिलाई मात्र पर्ने गरी स्पेसिफिकेसन हुँदो रहेछ। एमआरआई खरिदमा मन्त्रालयले रकम सुरक्षित मात्र गर्ने हो। मेडिकल सुपरिटेन्डेन्ट लगायतले खरिद गर्ने हो। खरिद प्रक्रियामा मन्त्रालयलाई मुछ्नु वाह्यात हो। खरिद प्रक्रियामा मन्त्रालयको हात हुँदैन।  डा रोशन पोखरेल सचिव, स्वास्थ्य तथा जनसंख्या मन्त्रालय ट्रमा सेन्टरमा एमआरआई चाहिएकै छ। प्रचलित कानुनअनुसार काम गरेका छौं। बोलपत्रमा आफ्नो मात्र परोस् भन्ने चाहना आपूर्तिकर्ताको हुन्छ। आफू सुरक्षित नभएको महसुस भए विभिन्न निकायमा उजुरी दिने गर्छन्।  डा रुद्रप्रसाद मरासिनी, प्रमुख मेडिकल सुपरिटेन्डेन्ट, राष्ट्रिय ट्रमा सेन्टर क्रान्ति शाह वीरगन्ज : वीरगन्जस्थित नारायणी अस्पतालले झन्डै ३० करोडमा चिनियाँ कम्पनीको एमआरआई मेसिन खरिद गरेको छ। टेन्डरमा एउटा मात्र कम्पनीले निवेदन दिए पनि त्यसलाई स्वीकार गरिएको थियो। तर, मेसिन खरिद प्रक्रियाको सबै काम स्वास्थ्य मन्त्रालयले नै गरेको अस्पताल प्रशासनको भनाइ छ। मेसिन खरिदमा आफ्नो कुनै भूमिका नरहेको र स्पेसिफिकेसन लगायतका सबै काम स्वास्थ्य मन्त्रालयले गरेको अस्पताल प्रशासनले बताएको छ। नारायणी अस्पतालका लागि ३० करोड रुपैयाँमा चिनियाँ कम्पनी युनाइटेड इमेजिसन हेल्थकेयर प्रालिको मेसिन खरिद गरिएको थियो। अस्पतालका सूचना अधिकारी डा उदयनारायण सिंहले एमआरआई मेसिनको प्राविधिक स्पेसिफिकेसन बनाउनेदेखि टेन्डर स्वीकृत गर्ने सम्मको सम्पूर्ण काम मन्त्रालयले नै गरेको बताए। सिंहका अनुसार एमआरआई मेसिन खरिदका लागि आवश्यक अनुमानित लागत रकम मन्त्रालयले निकासा गरेपछि अस्पताल प्रशासनले एमआरआई मेसिनको प्राविधिक स्पेसिफिकेसन बनाउने जिम्मा मन्त्रालयलाई नै दिएको थियो। मन्त्रालय आफैंले विज्ञ राखेर प्राविधिक स्पेसिफिकेसन बनाएर पठाएपछि सोही आधारमा अस्पताल प्रशासनले एमआरआई मेसिन खरिदका लागि राष्ट्रिय पत्रिकामार्फत २०७८ माघमा ईटेन्डर आह्वान गरेको अस्पतालका जिन्सी शाखा प्रमुख सुशील यादवले बताए। मेसिन खरिदको टेन्डरमा काठमाडौंको लुम्बिनी हेल्थ केयर प्रालिको एक मात्रै आवेदन परेको यादवले बताए। त्यसपछि अस्पतालले टेन्डर स्वीकृति गर्ने जिम्मा पनि मन्त्रालयलाई नै दिएको र मन्त्रालयले नै ठेक्का स्वीकृत गरेको अस्पतालका सूचना अधिकारी सिंहले बताए। मन्त्रालयले तयार पारेर पठाएको प्राविधिक स्पेसिफिकेसनअनुसार अस्पतालले टेन्डर मात्रै आह्वान गरेको हो, सिंहले भने, अनुमानित लागत रकम उपलब्ध गराउने, प्राविधिक स्पेसिफिकेसन बनाउने, टेन्डर स्वीकृत गर्ने सबै जिम्मा मन्त्रालय आफैंले गरेको हो। त्यसैकारण एमआरआई मेसिन खरिद प्रक्रियामा अस्पताल प्रशासनको निर्णायक भूमिका केही पनि छैन। मन्त्रालयले नै सबै काम गरेकाले उक्त टेन्डरमा अस्पतालको कुनै भूमिका नरहेको सूचना अधिकारी सिंहले बताए। तर, मन्त्रालयका उच्च अधिकारीले भने खरिद कार्यमा आफ्नो कुनै संलग्नता नहुने भन्दै अस्पताल प्रशासन नै जिम्मेवार हुने बताउँछन। नेपालमा उच्च गुणस्तरीय एमआरआई मेसिन आपूर्ति गर्दै आएका अन्तर्राष्ट्रिय ख्याति कमाएका कम्पनीमा सिमेन्स, फिलिप्स, जीई, हिटाची, तोसिबा आदि हुन्। चिनियाँ कम्पनी युनाइटेड इमेजिङ पछिल्लो समय आएको हो। अधिक कमिसन र उच्च सेटिङ का आधारमा यसले नेपाली अस्पतालमा तीव्र बजार बनाउँदै लगेको छ। केही फरक विशेषता बनाउने, सरकारी अधिकारीले ठ्याक्कै त्यस्तै चाहिने स्पेसिफिकेसन बनाउने गर्दै यस्तै पहुँच बढाउने गरिएको छ। ट्रमा र नारायणीमा यसै गरिएको छ। यससम्बन्धी विज्ञका अनुसार पछिल्लो उत्पादन भएकाले यसले बोरको डाइमिटर ७५ सेमि बनाएको छ। प्रख्यात अरू कम्पनीको ७० सेमिमात्र हुन्छ। स्पेसिफिकेसनमा कम्तीमा ७५ सेमि मागियो। होमोजिनिटी अरूको ०५ पीपीएम छ, युनाइटेडको ०१६ पीपीएम। स्पेसिफिकेसनमा ०१६ पीपीएमभन्दा बढी हुन नहुने भनियो। यस्ता केही सानातिना पृथकता यसका लागि राखियो, जुन सेटिङ गर्न सजिलो होस्, ट्रमाकै एक उच्च अधिकारी भन्छन्, गुणस्तरमा यसको खास अर्थ छैन। मुख्य कुरा मूल्य हो। ८ करोड बढी मूल्य राखेर उसैलाई पार्न खोज्नु नीतिगत भ्रष्टाचारको चरम नमुना हो।"
एमालेमाओवादी केन्द्र सत्ता समीकरण होला ?,"काठमाडौं : सत्ता समीकरणको विषयमा एमाले र माओवादी केन्द्रबीच छलफल सुरु भएको छ। दुवै पार्टीका नेताहरू संवादमा लागेका छन्। यसैबीच मंगलबार एमाले अध्यक्ष केपी शर्मा ओलीलाई भेट गर्न माओवादी केन्द्रका महासचिव देव गुरुङ बालकोट पुगे। पछिल्लो समयमा नेपाली कांग्रेसले प्रधानमन्त्री र राष्ट्रपति दुवै आफैं राख्ने आशय बुझेपछि माओवादी केन्द्रका अध्यक्ष पुष्पकमल दाहाल झस्किएका छन्। प्रचण्ड गठबन्धनको तर्फबाट पहिलो चरणमा आफूले सरकारको नेतृत्व गर्न पाउनुपर्ने पक्षमा वकालत गरिरहेका छन्। एकातिर कांग्रेसको संसदीय दलको नेता नै को बन्ने भन्ने टुंगो छैन। त्यहाँ आकांक्षी पनि धेरै छन्। महामन्त्री गगन थापा, नेता रामचन्द्र पौडेल, शेखर कोइरालालगायतका धेरै नेता लाइनमा छन्। जोसुकै संसदीय दलको नेता भएपनि कांग्रेसले नेतृत्व छोड्ने अवस्था पनि देखिँदैन। गठबन्धनबाट आफ्नो नेतृत्वमा सरकार बन्ने सम्भवाना क्षीण देखेपछि माओवादी केन्द्रका अध्यक्ष प्रचण्डले कांग्रेस र एमाले दुवैतिर संवाद अघि बढाएका छन्, दूतहरू परिचालन गरेका छन्। निर्वाचनमा सोचेजस्तो नतिजा नआएपछि युवा नेताहरू विपक्षमा बस्नु पर्ने बताइरहँदा अध्यक्ष प्रचण्ड भने आफू प्रधानमन्त्री हुन लविङ गरिरहेका छन्। जसले प्रचण्डलाई प्रधानमन्त्रीको स्वीकार गर्छ उतै लाग्ने माओवादीको तत्कालीन रणनीतिमा देखिन्छ। गोरखामा आफू पढेको विद्यालयमा पुगेर प्रचण्डले छिट्टै आफू प्रधानमन्त्री बन्ने घोषणा गरेका छन्। अब मसँग धेरै वर्ष समय छैन। तपाईँहरूको आशीर्वाद लाग्यो भने म छिट्टै देशको नेतृत्व गर्ने ठाउँमा पुग्दैछु, उनले त्यहाँ भने। अध्यक्ष प्रचण्ड प्रधानमन्त्रीका लागि गठबन्धन छोड्न पनि तयार देखिएका छन्। यता मंगलबार भएको एमाले अध्यक्ष ओली र माओवादी केन्द्रका महासचिव गुरुङको भेटलाई अर्थपूर्ण रूपमा हेरिएको छ। माओवादी केन्द्रका अध्यक्ष गुरुङ कांग्रेससँग भन्दा वाम गठबन्धन हुनुपर्छ भन्ने लाइनका नेता हुन्। सरकारको गठनको प्रक्रिया नै सुरुवात नभएको भन्दै सत्ता समीकरण विषय बोल्न उनी पन्छिएका छन्। महासचिव गुरुङले आफू शुभकामना दिन मात्रै बालकोट गएको दाबी गरे। शुभकामना दिन गएको हुँ, अरूलाई शुभकामना पाँचदलीय बैठकमा दिइयो तर ओली जी त्यहाँ आउने कुरा भएन, यसैले घरमै गएर शुभकामना दिएको हुँ, उनले भने। उनले सरकार गठनको विषयमा वैधानिक प्रक्रिया नै सुरुवात नभएकाले त्यस विषय कुराकानी नभएको दाबी गरे। उनले भने, सबै प्रक्रिया पूरा गरेपछि मात्र सरकार बन्ने हो। सरकार बनाउने समय आएपछि सरकार बन्छ। निर्वाचन आयोगले गर्नुपर्ने काम सकेपछि अन्तिम रिपोर्ट राष्ट्रपतिलाई बुझाउँछ, त्यसपछि मात्र प्रक्रिया अगाडि बढ्ने हो। प्रतिनिधिसभामा एमालेको ७८ र माओवादी केन्द्रको ३२ सिट छ। नेकपा एकीकृत समाजवादीको १०, राष्ट्रिय जनमोर्चा र नेमकिपाको ११ सिट छ।"
"८२५ सिटकै परिणाम, मत बदर ५०६ प्रतिशत","काठमाडौं : प्रतिनिधि र प्रदेशसभा सदस्य निर्वाचनमा ८ सय २५ जना निर्वाचित भएका छन्। निर्वाचन आयोगले बुधबार सार्वजनिक गरेको अन्तिम परिणामअनुसार प्रतिनिधिसभातर्फ २ सय ७५ र प्रदेशसभातर्फ ५ सय ५० जना उम्मेदवार निर्वाचित भएका हुन्। प्रतिनिधिसभातर्फ पुरुष १ सय ८४ र महिला ९१ जना निर्वाचित भए। प्रतिशतका आधारमा यो पुरुष ६६९० र महिला ३३१० प्रतिशत हो। प्रदेशसभातर्फ भने पुरुष ३ सय ५० र महिला २ सय जना निर्वाचित भएको आयोगको तथ्यांकमा उल्लेख छ। प्रदेशसभामा ६३६४ प्रतिशत पुरुष र ३६३६ प्रतिशत महिला निर्वाचित भए। बुधबार पत्रकार सम्मेलन गर्दै आयोगले अन्तिम मत परिणाम सार्वजनिक गरेको हो। मत परिणाम सार्वजनिक गर्दै प्रमुख निर्वाचन आयुक्त दिनेशकुमार थपलियाले अन्तिम नतिजा बिहीबार राष्ट्रपतिलाई बुझाउने बताए। प्रतिनिधिसभाको पहिलो हुने निर्वाचित हुने निर्वाचन प्रणाली र समानुपातिक निर्वाचन प्रणालीतर्फको निर्वाचन परिणामसहितको प्रतिवेदन निर्वाचनको नतिजा घोषणा भएको सात दिनभित्र राष्ट्रपति समक्ष बुझाउने प्रावधान छ। हामी त्यसैअनुसार बिहीबार बुझाउँछौं, उनले भने,प्रदेशसभाको हकमा प्रदेश प्रमुखसमक्ष पठाउनुपर्ने प्रावधानबमोजिम २०७९ मंसिर २९ गते सम्माननीय राष्ट्रपतिसमक्ष पेस हुन्छ। आगामी पुस २ गते प्रदेशसभा सदस्य निर्वाचन २०७९ को परिणामसहितको प्रतिवेदन सातै प्रदेशका प्रदेश प्रमुख समक्ष आयोगका पदाधिकारीहरूबाट प्रतिवेदन प्रस्तुत गरिने आयुक्त थपलियाले बताए। प्रतिवेदन पठाइसकेपछि निर्वाचित सदस्यहरूको नामावली नेपाल राजपत्रमा प्रकाशित गरिने उनले बताए। विदेशमा रहेका नेपालीलाई मताधिकार दिन कानुन बनाउने पत्रकार सम्मेलनमा बोल्दै प्रमुख निर्वाचन आयुक्त थपलियाले विदेशमा रहेका नेपालीहरूलाई पनि मताधिकार दिन कानुन बनाउने बताए। भने, यो निर्वाचन आयोगको प्रतिबद्धता हो। ८ वटा कानुन छन्। अब एउटै बन्छ। धेरै कुरा जुधेका पनि छन्। ४,२८५ को जमानत जफत प्रतिनिधिसभा र प्रदेशसभा निर्वाचनमा ७५ प्रतिशतभन्दा बढी उम्मेदवारको धरौटी (जमानत) जफत भएको छ। आयोगका अनुसार प्रतिनिधिसभामा २ हजार ४ सय ११ र प्रदेशसभामा ३ हजार २ सय २४ जनाको उम्मेदवारी परेको थियो। तीमध्ये प्रतिनिधिसभातर्फ १ हजार ७ सय ७२ पुरुष र १ सय ८९ जना महिला गरी १ हजार ९ सय ६१ जनाको धरौटी जफत भएको हो। निर्वाचन आयोगमा बुधबार पत्रकार सम्मेलन गरेर अन्तिम मत परिणाम सार्वजनिक गर्दै आयोगका पदाधिकारी । त्यस्तै प्रदेशसभातर्फ २ हजार ८६ पुरुष, २ सय ३७ महिला र एक जना अन्य गरी कुल २ हजार ३ सय २४ जनाको धरौटी जफत भएको छ। दुवैतर्फ गरी ४ हजार २ सय ८५ उम्मेदवारको धरौटी जफत भएको निर्वाचन आयोगले जानकारी दिएको छ। प्रतिनिधिसभा र प्रदेशसभामा गरी ५ हजार ६ सय ३५ जनाको उम्मेदवारी रहेकामा ४ हजार २ सय ८५ जनाको जमानत जफत भएको हो। ५०६ प्रतिशत मत बदर गत मंसिर ४ गते सम्पन्न प्रतिनिधिसभा चुनावमा ५०६ प्रतिशत मत बदर भएको जनाएको छ। बुधबार आयोगले पत्रकार सम्मेलन गरेर प्रतिनिधिसभा सदस्य निर्वाचनको पहिलो हुने निर्वाचित हुने निर्वाचनमा १ करोड १० लाख ४७ हजार ३४ (६१ दशमलव ४१ प्रतिशत) मतदान भएको जनाएको हो। त्यसमध्ये १ करोड ४ लाख ८७ हजार ९ सय ५८ मत सदर भएको थियो भने ५ दशमलव शून्य ६ प्रतिशत मत बदर भएको प्रमुख आयुक्त थपलियाले जानकारी दिए। प्रतिनिधिसभाको समानुपातिक निर्वाचन प्रणालीतर्फ १ करोड ११ लाख २६ हजार २ सय २६ मतदान भएकोमा १ करोड ५ लाख ६० हजार ८२ मत सदर भई ५ दशमलव शून्य ९ प्रतिशत मत बदर भएको पनि आयोगले जनाएको छ। ८६ दल दर्ता, ४७ सहभागी प्रतिनिधिसभा सदस्य निर्वाचन प्रयोजनका लागि ८६ वटा राजनीतिक दल दर्ता भएकोमा पहिलो हुने निर्वाचित हुने निर्वाचन प्रणालीतर्फ ६१ वटा राजनीतिक दल र समानुपातिक निर्वाचन प्रणालीतर्फ ४७ वटा राजनीतिक दल निर्वाचनमा सहभागी भएका थिए। प्रतिनिधिसभाको पहिलो हुने निर्वाचित हुने निर्वाचन प्रणालीतर्फ महिला २ सय २५ र पुरुष २ हजार १ सय ८६ गरी २ हजार ४ सय ११ जनाको अन्तिम उम्मेदवारी कायम भएको थियो। सोही सभाको समानुपातिक निर्वाचन प्रणालीतर्फ महिला १ हजार १ सय ८७ र पुरुष १ हजार १२ गरी २ हजार १ सय ९९ जना उम्मेदवारको अन्तिम बन्द सूची कायम गरिएको थियो। त्यसैगरी प्रदेशसभातर्फ पहिलो हुने निर्वाचित हुने निर्वाचन प्रणालीका लागि महिला २ सय ८०, पुरुष २ हजार ९ सय ४३ र अन्य १ गरी ३ हजार २ सय २४ जनाको अन्तिम उम्मेदवारी कायम भएको थियो भने सोही सभाको समानुपातिक निर्वाचन प्रणालीतर्फ महिला १ हजार ५ सय ११ र पुरुष २ हजार १ सय ९७ गरी कुल ३ हजार ७ सय ८ जना उम्मेदवारको अन्तिम बन्द सूची कायम गरिएको थियो।"
किन बढ्दैछ सवारी दुर्घटना ?,"काठमाडौं : काभ्रेको बेथानचोकमा मंगलवार बस दुर्घटना हुँदा १८ जनाले ज्यान गुमाए। सोही दुर्घटनामा एकै घरमा ६ जनाको ज्यान गयो। ओरालोमा ब्रेक फेल हुदा बस दुर्घटना भएको प्रहरीको प्रारम्भिक अनुमान छ। मंसिर २६ गते जाजरकोटको छेडागाड गाउँपालीकामा जिप दुर्घटना भयो। उक्त दुर्घटनामा १२ जनाको ज्यान गयो। जन्ती बोकेको उक्त जिप दुर्घटनामा एकै परिवारका ५ जना परेका थिए। हालै भएका ठुला दुर्घटनाका यी केही उदाहरण मात्रै हुन्। मुलुकमा हरेक दिन सवारी दुर्घटना भइरहेका छन्। दर्जनौंको ज्यान जान्छ। घाइते र अपांगता बढदै गएको छ। विश्व स्वास्थ्य संगठन (डब्लूएचओ) को एक प्रतिवेदनले नेपालमा हुने अकाल मृत्युको पहिलो कारण नै सवारी दुर्घटना भएको औंल्याएको छ। अपांगता हुनुको पहिलो कारण पनि सवारी दुर्घटना नै भएको प्रतिवेदनको ठहर छ। नेपाल प्रहरीका अनुसार सडक दुर्घटनामा परी पछिल्लो ५ वर्षमा १३ हजार ८१ जनाले ज्यान गुमाएका छन्। १ लाख बढी मानिस घाइते भए। तीमध्ये ३५ हजार बढी व्यक्ति गम्भीर घाइते भए। पछिल्लो समय सवारी दुर्घटनाबाट मृत्यु हुनेको संख्या बढ्दो क्रममा छ। सवाारी दुर्घटनाकै कारण बर्सेनी हजारौं मानिसको ज्यान जोखिममा परे पनि दुर्घटना न्यूनीकरणमा सरकारले प्रभावकारी कदम चाल्न सकेको छैन। प्रहरीको तथ्यांकअनुसार देशभर भएका दुर्घटनामा आव २०७५७६ मा २२ हजार ८७ वटा सवारी दुर्घटना भएका थिए। जसमा २ हजार ७ सय ८९ जना मानिसले ज्यान गुमाए। ४ हजार ३७६ जना गम्भीर घाइते भए भने १० हजार ३६० जना सामान्य घाइते भएका थिए। यस्तै, आव २०७६७७ मा २५ हजार ७८८ वटा सवारी दुर्घटना भए। जसमा २ हजार २५१ जनाले ज्यान गुमाए। ४ हजार ६१५ जना गम्भीर घाइते भए। आव २०७७७८ मा ३३ हजार १३५ वटा सवारी दुर्घटना भए। जसमा २५ सय जनाको मृत्यु भयो। ६४ सय ४८ जना गम्भीर घाइते भए। आव २०७८७९ मा ३९ हजार ३७९ वटा सवारी दुर्घटनामा २ हजार ८८३ जनाले ज्यान गुमाए भने ७ हजार २८२ जना गम्भिर घाइते भए। यस्तै, उपत्यका ट्राफिक महाशाखाले दिएको तथ्यांकअनुसार पछिल्लो ५ वर्षमा उपत्यकामा ४१ हजार ४७९ वटा साना ठूला सवारी दुर्घटना भए। जसमध्ये ५ हजार ९८७ सवारी दुर्घटना तीव्र गतिकै कारण भए। पछिल्लो तीन वर्षमा तीव्र गतिमा सवारी कुदाउने ३३ हजार ९६४ जना सवारी चालक कारबाहीमा परेका छन्। नेपाल प्रहरीका प्रवक्ता टेकप्रसाद राईका अनुसार ८० प्रतिशत दुर्घटना चालकको लापरवाहीबाट हुने गरेको छ। १० प्रतिशत सडक र वातावरणका कारण तथा १० प्रतिशत यान्त्रिक गडबडी वा प्राविधिक कारणले दुर्घटना हुने गरेका छन्। उपत्यका ट्राफिक महाशाखाका सह प्रवक्ता अवदेश विष्ट सवारी चालक संवेदनशील नहुँदा दुर्घटना बढ्ने गरेको बताउँछन्। सडकमा अत्यन्तै लापरबाही छ, विष्टले भने, ट्राफिक कन्टोल रूममा बसेर उपत्यकाको सीसीटीभी फुटेज हेर्नुभयो भने चालकहरूले ज्यानसँग कति लापरबाही गरेका हुन्छन् भन्ने देखिन्छ। सडकमा ट्राफिक प्रहरी देखिएन भने ठूला सवारीसाधन मात्रै होइन दुई पांग्रे र साइकल यात्रीले समेत लेन अनुशासन उल्लंघन गर्ने गरेको प्रहरीको भनाइ छ। प्रहरीका अनुसार यू टर्न गर्ने, जथाभावी पार्किङ गर्ने, ओभरस्पिडमा चलाउने र लाइसेन्स नभई सवारी कुदाउनेलगायतका नियमको उल्लंघन हुने गरेको छ। लागूपदार्थ र मापसे सेवन गर्नेबाट लेन अनुशासन धेरै नै उल्लंघन हुने गरेको उनले बताए। नेपालभर हरेक दिन ४८ देखि ६० वटा दुर्घटना हुने बताउँदै प्रहरी प्रवक्ता राईले प्रत्येक दिन सरदरमा ७ देखि १५ जनाको मृत्यु सवारी दुर्घटनाबाट हुने गरेको तथ्यांक सुनाए। उनका अनुसार दुर्घटनाबाट हरेक दिन ४८ देखि ५५ जना घाइते हुन्छन्। सबैभन्दा बढी दुर्घटना दुईपाङग्रे सवारीको हुन्छ। राई भन्छन्, सडकमा गल्ती गर्नेलाई लाग्ने जरिवाना र सजाय पनि कमी भयो। सडकको खाल्डाखुल्डी टाल्ने, दुरुस्तै बनाउने, जोखिम स्थानमा संकेत राख्नेलगायतका कार्यमा सरोकार निकाय नै एक भएको देखिन्न। यातायात मन्त्रालयले विभागको कमजोरी, विभागले ट्राफिकलाई दोष दिएर पन्छिएको देखिन्छ। दुर्घटना न्यूनीकरण गर्न नेपाल प्रहरीले विभिन्न कार्यक्रम ल्याएको बताउँदै राईले प्रहरीले सडकका सबै समस्या समाधान गर्न नसक्ने बताए। सडक भत्कनु, चिह्नहरू नहुनु, सवारी चालक अनुमतिपत्रलगायतको कार्यहरूमा सवै निकायले समन्वयकारी भूमिका खेल्नुपर्छ। सडक सुरक्षामा कार्यरत संस्था नासा नेपालका कार्यकारी निर्देशक गोविन्द भट्टराई सडक दुर्घटनाबाट हुने मृत्युलाई मृत्युको रुपमा हैन सरकारले अप्रत्यक्ष तरिकाले गरेको हत्याको रुपमा लिनुपर्ने तर्क गर्छन् । उनका अनुसार सडकको कमजोर संरचनाका कारण दुर्घटना बढ्छ।। चालक अनिदो, मापसे, लापसे, गरेर तथा थाकेर सवारी कुदाउनु, ट्राफिक प्रहरीले रेगुलर चेक नगर्नु, सडक विभागले समयमै सडक नबनाउनु, भत्किएको सडकमा सवारी कुद्नु, सडक र सवारीलाई चुस्त दुस्त बनाउन आवश्यक ऐन नियम नपुगेको भट्टराईको तर्क छ। उनी भन्छन्, गाडीको इन्जिन क्षमता कस्तो छ ? बढी यात्रु बोक्ने, सम्बन्धित सरकारी निकायले लेन अनुशासन कार्यान्वयनमा लापरवाही। यात्रुहरुको उपस्थिति कस्तो, सडकको अवस्था कस्तो हो ? विचार गर्नुपर्ने हुन्छ। उनी भन्छन्, भर्खरै मात्रै प्रदेश तथा प्रतिनिधि सभा सदस्यको चुनाव सक्यौ। विभिन्न माग गर्यौ। युवा नेतालाई विजयी गरायौं। तर सार्वजनिक सवारी सुरक्षाका विषयमा कसैले उठाएनौं। हामी सबैको प्राथमिकतामा पर्ने विषय हो दीगो सडक र सडक सुरक्षा। तर सडक सुरक्षा, भयरहित तबरले यात्रा गर्ने व्यवस्था हुनुपर्ने माग कहिल्यै गरेनौं। हामीलाई अत्यन्तै आवश्यक तर सम्बन्धित पक्षले सम्बोधन गर्न छुटेको विषय हामीले पनि उठाउन किन सकेनौं ? क्षमता नभएका चालकले सवारी कुदाएपनि केहि नभन्ने सरकार हत्यारा नै भएको भट्टराईको भनाई छ। उनले भने, यहाँ निरन्तर चेकजाँच नै छैन, सवारीको प्राविधिक परीक्षण नै छैन। हाम्रो ऐन नियम नै कमजोर छ। दुर्घटना हुनुमा नागरिकको केहि दोष नभएको भन्दै भट्टराईले सुरक्षित यात्राको अधिकार सार्वजनिक बहसको विषय बन्न आवश्यक रहेको बताए। राजनीतिक पार्टीको प्राथमिकतामा पर्न पर्यो। संसदमा छलफल हुनुपर्यो। सरकार यतिको मृत्यु भयो, यति घाइते भए भनेर टाउको गनेर बसेर हुन्छ र ? उनले प्रश्न गरे। नीति निर्माता र पहुँचवाला व्यक्ति जबसम्म सार्वजनिक सवारीमा यात्रा गर्दैनन् तबसम्म दुर्घटनाको अवस्था नसुध्रने उनको दाबी छ। सडक लामोभन्दा पनि सडक व्यवस्थित, ढल, पेटिसहितको चौडा भएकोगुणस्तरको सडक बनाउनपर्छ। ड्राइभिङ स्कुलको गुणस्तर सुध्रनुपर्छ। सुरक्षाको मापदण्ड पालना गर्नुका साथै सवारीको पनि प्राविधिक पक्षको गुणस्तर हेरिनुपर्छ। तबमात्र दुर्घटना कम हुन्छ।"
तराईमा महँगी बढ्यो,"काठमाडौं : चालु आर्थिक वर्षको पहिलो चार महिनामा तराईमा महँगी बढेको छ। नेपाल राष्ट्र बैंकले आज सार्वजनिक गरेको चालु आवको चार महिनाको विवरणअनुसार तराईमा आठ दशमलव ५२ प्रतिशत बराबरको मूल्य वृद्धि भएको छ। केन्द्रीय बैंकका अनुसार उपभोक्ता मुद्रास्फीति काठमाडौँ उपत्यकामा सात दशमलव ५६ प्रतिशत, तराईमा आठ दशमलव ५२ प्रतिशत, पहाडमा आठ दशमलव शून्य तीन प्रतिशत र हिमालमा छ दशमलव ६८ प्रतिशत मुद्रास्फीति रहेको छ। विसं २०७८ कात्तिक महिनामा यी क्षेत्रमा क्रमश: छ दशमलव १४ प्रतिशत, पाँच दशमलव ४२ प्रतिशत, सात दशमलव १४ प्रतिशत र पाँच प्रतिशत मुद्रास्फीति रहेको थियो। विसं २०७९ को कात्तिक महिनामा वार्षिक विन्दुगत उपभोक्ता मुद्रास्फीति आठ दशमलव शून्य आठ प्रतिशत रहेको छ। अघिल्लो वर्षको सोही महिनामा यस्तो मुद्रास्फीति छ दशमलव शून्य चार प्रतिशत रहेको थियो। समीक्षा महिनामा खाद्य तथा पेय पदार्थ समूहको मुद्रास्फीति सात दशमलव ३८ प्रतिशत र गैरखाद्य तथा सेवा समूहको मुद्रास्फीति आठ दशमलव ६३ प्रतिशत रहेको छ। समीक्षा महिनामा खाद्य तथा पेय पदार्थ समूहअन्तर्गत रेष्टुरेण्ट तथा होटल उपसमूहको मूल्य सूचकाङ्क १५ दशमलव ९७ प्रतिशत, सूर्तीजन्य पदार्थको ११ दशमलव ८१ प्रतिशत, दुग्ध पदार्थ तथा अण्डाको नौ दशमलव ३३ प्रतिशत, खाद्य तथा खाद्यजन्य पदार्थको नौ दशमलव १९ प्रतिशत र मदिराजन्य पेयपदार्थको आठ दशमलव ८४ प्रतिशतले बढेको छ। गैरखाद्य तथा सेवा समूहअन्तर्गत यातायात उपसमूहको मूल्य सूचकाङ्क १७ दशमलव ७१ प्रतिशत, स्वास्थ्यको ११ दशमलव २२ प्रतिशत, मनोरञ्जन तथा संस्कृतिको आठ दशमलव ७६ प्रतिशत, घरायसी उपयोगका वस्तुको आठ दशमलव ४९ प्रतिशत र फर्निसिङ तथा घरायसी उपकरणको आठ दशमलव ३३ प्रतिशतले बढेको छ।"
प्रधानमन्त्री देउवाद्वारा पौडेललाई बधाई,"काठमाडौं : प्रधानमन्त्री शेरबहादुर देउवा नेपाली कांग्रेसका वरिष्ठ नेता एवं पूर्वसभामुख रामचन्द्र पौडेल जापान सरकारद्वारा दिइने राजकीय सम्मानबाट विभूषित भएपछि आयोजित कार्यक्रममा सहभागी भए। सो अवसरमा प्रधानमन्त्री देउवाले वरिष्ठ नेता पौडेललाई जापान सरकारले प्रदान गरेको दि अर्डर अफ द राइजिङ सनबाट सम्मानित भएकोमा बधाई ज्ञापन गर्दै यो देशले नै पाएको अनुभूति भएको बताए। त्यस्तै वरिष्ठ नेता पौडेलले यो सम्मानका लागि जापानी जनता, सरकार, त्यहाँका सम्राट र राजदूतप्रति आभार व्यक्त गर्दै यो सम्मान नेपाल, नेपाली र कांग्रेस पार्टीप्रतिको सम्मान भएको महसुस गरेको बताए। सन् २०२० अप्रिल २९ मा घोषणा भएको उक्त सम्मान वरिष्ठ नेता पौडेललाई आज जापानी राजदूतको निवासमा विशेष कार्यक्रम गरी प्रदान गरिएको हो। वरिष्ठ नेता पौडेललाई विशेषतः पूर्वसभामुखको हैसियतमा दुई देशबीचका संसदीय सम्पर्कलाई सक्रिय बनाउन र त्यसपछि नेपालजापान सम्बन्ध सुदृढमा गर्नुभएको योगदानका लागि विभूषित गरिएको जनाइएको छ।"
प्रचण्डलाई प्रधानमन्त्री स्वीकार गर्न सकिँदैन : सूर्य थापा,"बुटवल : स्थायी सरकार बनाउनका लागि नेकपा एमाले र नेपाली कांग्रेस मिलेर जानुको विकल्प नरहेको नेकपा एमालेका पोलिटब्युरो सदस्य एवं प्युठानका प्रतिनिधिसभा सदस्य सूर्य थापाले बताएका छन्। बिहीबार बुटवलमा आयोजित नेकपा एमाले रुपन्देहीप्यूठान सम्पर्क मञ्चको बधाइ तथा शुभकामना कार्यक्रमपछि सञ्चारकर्मीहरूसँगको भेटघाटमा बोल्दै नेता थापाले एमाले, कांग्रेस मिलेर स्थायी सरकार बनाउने गरी जनादेश दिएको उल्लेख गरे। च्वाँखे थाप्ने बामपन्थीसँग मिलेर एमालेले फेरि पनि वाम गठबन्धनको नाममा सरकार बनाउँदैन्,' उनले भने, जनताको जनमत मुलुकका दुई ठूला पार्टी मिलेर जानुपर्छ भन्ने छ। त्यसैअनुसार सरकार बन्नुपर्छ। वाम गठबन्धनको बाहानामा नेकपा माओवादी केन्द्रका अध्यक्ष पुष्पकमल दाहाल (प्रचण्ड)लाई प्रधानमन्त्री बनाएर जाने कुरा किमार्थ स्वीकार गर्न नसकिने उनको भनाइ छ। एमाले माओवादी मिलेर बनेको नेकपामा प्रचण्ड र माधव कुमार नेपालको पार्टी कब्जा गर्ने गलत मनशायका कारण समस्या पैदा भएको उनको प्रतिक्रिया छ। फेरि पनि वामपन्थी मिलेर गाईजात्रा गरुन भन्ने अहिलेको जनमत होइन्। वामपन्थी सरकार बन्छ भन्नेमा म विश्वस्त छैन, उनले भने।"
कांग्रेस वरिष्ठ नेता पौडेललाई जापानको राजकीय सम्मान,"काठमाडौं : नेपाली कांग्रेसका वरिष्ठ नेता एवं पूर्वसभामुख रामचन्द्र पौडेललाई जापान सरकारले राजकीय सम्मानले विभूषित गरेको छ। सन् २०२० अप्रिल २९ मा घोषणा भएको उक्त सम्मान उनलाई आज जापानी राजदूतको निवासमा विशेष कार्यक्रम गरी प्रदान गरिएको हो। जापानी सम्राट मेइजीले सुरु गरेको राजकीय सम्मान अर्डर अफ द राइजिङ सन आज वरिष्ठ नेता पौडेलले ग्रहण गरे। विश्वका विशिष्ट व्यक्तिहरूलाई प्रदान गरिने यो सबैभन्दा उच्च सम्मान वरिष्ठ नेता पौडेल र माइक्रोसफ्टका संस्थापक विल गेट्सलाई प्रदान गरिने घोषणा गरिएको थियो। वरिष्ठ नेता पौडेललाई विशेषतः पूर्वसभामुखको हैसियतमा दुई देशबीचका संसदीय सम्पर्कलाई सक्रिय बनाउन र त्यसपछि नेपालजापान सम्बन्ध सुदृढमा गरेको योगदानका लागि विभूषित गरिएको हो। वरिष्ठ नेता पौडेलले आफू सभामुख रहँदा सन् १९९९ मा नेपालजापानमैत्री संसदीय लिग स्थापना गर्नुका साथै त्यसको पहिलो अध्यक्षसमेत रहेका थिए। उनी सन् २०१७ सम्म लिगको नेतृत्वमा रहनुका साथै द्विपक्षीय सम्बन्धको प्रवर्द्धनमा पनि सक्रियरूपमा संलग्न थिए। विभूषितपछि वरिष्ठ नेता पौडेलले उच्च सम्मानका लागि जापानी सम्राट, सरकार र जनताप्रति कृतज्ञता व्यक्त गर्दै यसले आगामी दिनमा द्विपक्षीय सम्बन्ध थप प्रगाढ बनाउन योगदान पुग्ने विश्वास व्यक्त गरे। उनले जापानले नेपालको विकास निर्माण, कृषि, विपद् व्यवस्थापन, प्रविधि, लोकतन्त्र संस्थागतलगायत क्षेत्रमा गर्दै आएको सहयोगको उच्च प्रशंसा गर्दै आगामी दिनमा थप निरन्तरताको अपेक्षा गरे। कार्यक्रममा सञ्चार तथा सूचना प्रविधिमन्त्री ज्ञानेन्द्रबहादुर कार्कीले वरिष्ठ नेता पौडेललाई उच्च सम्मान गरेकामा जापान सरकारलाई धन्यवाद दिँदै यसले आगामी दिनमा द्विपक्षीय सम्बन्ध अझ बलियो बनाउन योगदान पुग्ने बताए। वरिष्ठ नेता पौडेलले आफ्नो लामो राजनीतिक जीवनकालमा सांसद, मन्त्री, सभामुखलगायत हैसियतमा देशलाई गरेको योगदान स्मरण गर्दै मन्त्री कार्कीले उनले सभामुखका रूपमा सन् १९९९ मा जापाननेपालमैत्री संसदीय लिगको स्थापना गरी निर्वाह गरेको महत्त्वपूर्ण भूमिकाले सरकार तहदेखि संसदीय तह र जनताको तहसम्म द्विपक्षीय सम्बन्ध विस्तार गर्न मद्दत पुगेको विश्वास व्यक्त गरे। उनले सामाजिक, आर्थिक र पूर्वाधार क्षेत्रमा नेपाललाई निरन्तर सहयोग गरेकामा जापान सरकारप्रति आभार व्यक्त गरे। कार्यक्रममा उद्योग, वाणिज्य तथा आपूर्तिमन्त्री दिलेन्द्रप्रसाद बडु, कांग्रेसका नेता, सांसद, पूर्वमन्त्री, पूर्वमुख्यमन्त्रीलगायत विशिष्ट व्यक्ति उपस्थित थिए।"
"नेपालभारत संयुक्त सैन्य अभ्यास भोलिबाट, चिनियाँ जनमुक्ति सेनासँग अनिश्चित","काठमाडौं : नेपाली र भारतीय सेनाबीचको संयुक्त सैन्य अभ्यास शुक्रबारदेखि सुरु हुँदैछ। नेपाली र भारतीय सेनाबीच हुने सैन्य अभ्यास सूर्यकिरणको यो १६औं संस्करण हो। सैन्य अभ्यासमा सहभागी हुन भारतीय सेनाको टोली रूपन्देहीको सालझण्डी आइपुगेको छ। नेपाली र भारतीय सैनिकको संयुक्त सैन्य अभ्यासको १५औं संस्करण गत वर्ष भारतको पिथौरागढमा भएको थियो। अभ्यास सूर्यकिरण प्रतिआतंकवाद, युद्धकला, मानवीय सहायता, प्रकृति प्रकोप, पर्यावरण संरक्षणमा केन्द्रित हुने छ। अभ्यास सूर्यकिरणको १३औं संस्करण पनि पिथौरागढमा भएको थियो। १४औं संस्करण कोरोना भाइरस संक्रमणको जोखिमका कारण भएको थिएन। रूपन्देहीको सालझण्डीस्थित नेपाली सैनिक ब्याट्ल स्कुलमा दुई मुलुकका सैन्य अभ्यास हुनेछ। सैन्य अभ्यासमा दुई मुलुकका सेनाले आतंकवाद, विपद् व्यवस्थापनलगायतका विषयमा अनुभव आदनप्रदान गर्नेछन्। सैन्य अभ्यासमा हिमाली क्षेत्रमा आतंकवादविरुद्धको लडाइँको विधि, उपकरण र प्रविधिलगायत विषयमा अभ्यास र छलफल गर्नेछन्। सैन्य अभ्यासमा नेपाली सेनाको तर्फबाट भवानी बक्स बटालियनका सैनिक अधिकारीहरू सहभागी हुँदैछन्। शुक्रबार सुरु हुने सैन्य अभ्यास पुस १४ गतेसम्म चल्ने छ। नेपाली सेनाले अमेरिकी र चिनियाँ जनमुक्ति सेनासँग समेत सैन्य अभ्यास गर्दै आएको छ। कोरोना संक्रमणपछि नेपाली सेनाले भारत र अमेरिकासँग नियमितरूपमा सैन्य अभ्यास गरिरहेको छ। नेपाली र चिनियाँ जनमुक्ति सेनाबीचको सैन्य अभ्यास भने अहिले रोकिएको छ। चीनमा कोरोना भाइरसको संक्रमण बढिरहेकाले नेपाली र चिनियाँ जनमुक्ति सेनाबीच सैन्य अभ्यास हुन नसकेको नेपाली सेनाका अधिकारीहरूले जनाएका छन्। चिनियाँ पक्षसँग सैन्य अभ्यासबारे नियमित छलफल भइरहे पनि मिति टुंगो नलागेको ती अधिकारीको भनाइ छ।"
"प्रधानमन्त्रीले बुझे निर्वाचनको परिणामसहितको प्रतिवेदन, निर्वाचन आयोगलाई दिए धन्यवाद",काठमाडौं : मंसिर ४ गते सम्पन्न प्रतिनिधिसभा र प्रदेशसभा निर्वाचनको मतपरिणामसहितको प्रतिवेदन प्रधानमन्त्री शेरबहादुर देउवालाई बुझाइएको छ। निर्वाचन आयोगका प्रमुख आयुक्त दिनेशकुमार थपलियाले बिहीबार प्रधानमन्त्री निवास बालुवाटारमा प्रतिवेदन बुझाएका हुन्। प्रतिवेदन बुझ्दै प्रधानमन्त्री देउवाले सफलतापूर्वक निर्वाचन सम्पन्न गरेकोमा निर्वाचन आयोगलाई धन्यवाद ज्ञापन गरेका थिए। यसअघि आजै निर्वाचन आयोगका प्रमुख आयुक्त थपलियाले मतपरिणामसहितको प्रतिवेदन राष्ट्रपति विद्यादेवी भण्डारीलाई बुझाएका थिए।
सत्ता समीकरण मिलाउन प्रचण्डले गरे बाबुराम र बालकृष्णसँग छलफल,"काठमाडौं : सत्ता समीकरण र आगामी रणनीति तय गर्न नेकपा माओवादी केन्द्रका अध्यक्ष पुष्पकल दाहाल (प्रचण्ड)ले बिहीबार बिहान छुट्टाछुट्टै भेटवार्ता गरेका छन्। प्रचण्डले आज नेपाल समाजवादी पार्टीका अध्यक्ष डा बाबुराम भट्टराई, गृहमन्त्री बालकृष्ण खाँणसँग भेटवार्ता गरेका हुन्। उनीहरुबीच सत्ता समिकरण र गठबन्धनको भूमिकाका विषयमा छलफल भएको खुमलटार स्रोतले जनाएको छ। भेटमा माओवादी केन्द्रका नेता हितमान शाक्यसमेत थिए। पछिल्लो समय आफैं प्रधानमन्त्री बन्ने कसरतमा जुटेका प्रचण्ड सत्ता समीकरण निर्माणको आन्तरिक गृहकार्यलाई तीब्र पारेका छन्। मंसिर १९ गते बालुवाटारमा बसेको सत्ता गठबन्धन बैठकले वर्तमान गठबन्धनबाट सरकार बनाउने निर्णय गरेको थियो। अहिले माओवादी केन्द्रकै नेतृत्वमा पहिलो चरणमै सरकार बनाउने गरी भित्रभित्रै माओवादी नेताहरुले भेटघाट तीब्र पारेका छन्। प्रचण्डले नेकपा विवाद भएपश्चात कांग्रेसका सभापति शेरबहादुर देउवालाई आफ्नै जोडमा प्रधानमन्त्री बनाएकाले निर्वाचन पश्चात पहिलो चरणमा आफूलाई प्रधानमन्त्री बनाउन कांग्रेस नेताहरुलाई समेत आग्रह गर्दै आएका छन्। प्रचण्डले आफू प्रधानमन्त्री बन्न लबिङ गर्न थालेपनि उनलाई प्रधानमन्त्री बन्न सकस देखिएको छ। निर्वाचन आयोगले निर्वाचनको प्रतिवेदन आज बिहान राष्ट्रपति विद्यादेवी भण्डारी समक्ष बुझाएपछि नयाँ सरकार गठनको बाटो खुलेको छ। सरकारले प्रतिनिधिसभा बैठक आव्हान गर्न मिति तोकेर राष्ट्रपतिलाई सिफारिस गरेपछि राष्ट्रपतिले संसद् बैठकको आह्वान गर्ने प्रावधान छ।"
नयाँ लगानी भित्र्याउन पहल गरौँः राष्ट्रपति,"विराटनगर: राष्ट्रपति विद्यादेवी भण्डारीले मुलुकमा नयाँ लगानी भित्र्याउन सबैको ध्यान आवश्यक रहेको बताएकी छन्। राष्ट्रपतिले नयाँ लगानी भित्राएर उद्योगी व्यवसायीलाई उत्साहित बनाउन सबै पक्षको ध्यान जानुपर्ने बताइन्। विराटनगर महानगरपालिका१४ स्थित डिग्री क्याम्पसको मैदानमा बिहीबार विराट एक्स्पो२०७९, कृषि तथा औद्योगिक अन्तर्राष्ट्रिय प्रदर्शनीको उद्घाटन समारोहलाई सम्बोधन गर्दै भण्डारीले कोरोना महामारीपछि शिथिल बनेको आर्थिक गतिविधि र राष्ट्रिय अर्थतन्त्रलाई नयाँ उत्साहसहित माथि उठाउन सबै जुट्नुपर्ने बताइन्। कृषि तथा औद्योगिक प्रदर्शनीले पर्यटन, कृषि, हस्तकला र औद्योगिक उत्पादनको प्रवद्र्धनमा सहयोग पुग्ने विश्वास राष्ट्रपतिको छ । यस्ता प्रदर्शनीले मुलुकको अर्थतन्त्रलाई माथि उठाउन मद्दत गर्ने उनले बताइन् । यस्ता प्रदर्शनीले अर्थतन्त्रलाई मजवुत बनाउन मद्दत पुग्छ । लगानी भित्र्याएर उद्योगी व्यवसायीलाई उत्साहित बनाउन अभिप्रेरित गर्छ, उनले भनिन्, देशको प्रमुख औद्योगिक क्षेत्र विराटनगर पछिल्लो समय आफ्नो पहिचान र गौरव कायम गर्न संघर्षरत छ । प्रदेश १ को राजधानी विराटनगरले आर्थिक क्षेत्र र औद्योगिकरणमा ठूलो सम्भावना बोकेको छ । राष्ट्रपतिले चीनको बजारसम्म सोझै जोडिने विराटनगरदेखि किमाथांकासम्मको कोशी राजमार्गको निर्माणले पूर्णता पाएपछि सम्भावनाका नयाँ ढोका खुल्ने पनि बताइन् । साथै औद्योगिक क्षेत्रका समस्या समाधान गर्न सरकारलाई उनले आग्रह गरेकी छन् । राष्ट्रपतिले आगामी दिनमा औद्यौगिकरणका लागि विराटनगरले देशलाई नै सन्देश दिन अग्रसर हुने विश्वाससमेत व्यक्त गरिन् । विराटनगरमा आर्थिक तथा औद्योगिक विकासको धेरै सम्भावना रहेको बताउँदै उनले औद्योगिक कच्चा पदार्थका लागि आयातमै निर्भर रहनुपर्ने अवस्थाको अन्त्य गरी स्वदेशी कच्चा पदार्थमा आधारित उद्योगहरू स्थापना गर्नुपर्नेमा जोड दिइन्। उद्योगलाई चाहिने कच्चा पदार्थ देशभित्रै उत्पादन गर्न किसान र उद्योगीबीच समन्वय आवश्यक रहेको उनको भनाइ छ।"
गगन थापाले दोहोरो चरित्र देखाए : अमनलाल मोदी (भिडियोसहित),"काठमाडौं : नेकपा माओवादी केन्द्रका नेता अमनलाल मोदीले सरकारले सिफारिस गरेको अध्यादेशको विरोध गरेर गगन थापाले दोहोरो चरित्र देखाएको बताएका छन्। थारु कल्याणकारी सभा, थरुहटथारुवान संयुक्त संघर्ष समितिले बिहीबार काठमाडौंमा आयोजना गरेको अध्यादेश प्रमाणीकरण विषयक अन्तक्रियामा मोदीले टीकापुर पुगेर थारूलाई अन्याय पर्यो विद्रोह भयो भनेर थापाले यसअघि बोलेको तर अहिले अध्यादेशको विरोध गरेर दोहोरो चरित्र देखाएको बताए। पाउने बेला राम्रोसँग व्याख्या गर्ने र दिनुपर्ने बेला अपराधीकरणको व्याख्या भइरहेको उनको भनाइ छ। थारूलगायत उत्पीडित वर्गहरू अन्यामा परेको भन्दै राज्यले अध्यादेश ल्याउँदा विरोध हुनु दुःखद भएको उनले बताए। मोदीले यसअघि एमाले सरकारले ल्याएको कुनै पनि अध्यादेश राष्ट्रपति कार्यालयबाट तुरुन्तै प्रमाणीकरण भए पनि अहिले सरकारले अघि सारेको अध्यादेश प्रमाणीकरण नहुनुले राजनीतिक रंग हाबी भएको देखिएको तर्क गरे। मोदीले अहिले टीकापुरको घटनामात्रै नभएर देशभरि उठेको माग मुद्दालाई सम्बोधन गराउने प्रयास जारी रहने जिकिर गरे।"
आयोगले राष्ट्रपतिसमक्ष पेश गर्यो निर्वाचन परिणामसहितको प्रतिवेदन,"काठमाडौं : निर्वाचन आयोगले प्रतिनिधि सभा सदस्य निर्वाचन, २०७९ निर्वाचन परिणाम सहितको प्रतिवेदन राष्ट्रपति विद्यादेवी भण्डारीलाई बुझाएको छ। बिहीबार प्रमुख आयुक्त दिनेशकुमार थपलियाले निर्वाचन परिणामसहितको प्रतिवेदन राष्ट्रपतिसमक्ष पेश गरेका हुन्। राष्ट्रपति कार्यालयका प्रवक्ता सागर आचार्यले राष्ट्रपति भण्डारीलाई निर्वाचन आयोगका प्रमुख निर्वाचन आयुक्त थपलियाले प्रतिनिधि सभा सदस्य निर्वाचन ऐन, २०७४ को दफा ६२ बमोजिम प्रतिनिधि सभा सदस्य निर्वाचन, २०७९ निर्वाचन परिणाम सहितको प्रतिवेदन पेश गरेको जानकारी दिए। राष्ट्रपति भवन शितल निवासमा आयोजित उक्त समारोहमा निर्वाचन आयोगका पदाधिकारीहरूको समेत उपस्थिति थियो। प्रतिनिधिसभा र प्रदेशसभा निर्वाचनमा ७५ प्रतिशतभन्दा बढी उम्मेदवारको धरौटी (जमानत) जफत भएको छ। आयोगका अनुसार प्रतिनिधिसभामा २ हजार ४ सय ११ र प्रदेशसभामा ३ हजार २ सय २४ जनाको उम्मेदवारी परेको थियो। तीमध्ये प्रतिनिधिसभातर्फ १ हजार ७ सय ७२ पुरुष र १ सय ८९ जना महिला गरी १ हजार ९ सय ६१ जनाको धरौटी जफत भएको हो। प्रतिनिधिसभा सदस्य निर्वाचन प्रयोजनका लागि ८६ वटा राजनीतिक दल दर्ता भएकोमा पहिलो हुने निर्वाचित हुने निर्वाचन प्रणालीतर्फ ६१ वटा राजनीतिक दल र समानुपातिक निर्वाचन प्रणालीतर्फ ४७ वटा राजनीतिक दल निर्वाचनमा सहभागी भएका थिए। निर्वाचन आयोगले निर्वाचनको अन्तिम नतिजाको परिणाम राष्ट्रपतिसमक्ष बुझाएपछि अब नयाँ सरकार गठनको बाटो खुल्नेछ। यसैगरी पुस २ गते प्रदेशसभा सदस्य निर्वाचन २०७९ को परिणामसहितको प्रतिवेदन प्रदेश प्रमुखलाई प्रतिवेदन बुझाउने कार्यक्रम छ। प्रतिनिधिसभा तथा प्रदेशसभा सदस्य निर्वाचन २०७९ को प्रतिवेदन पठाइसकेपछि निर्वाचित सदस्यहरूको नामावली नेपाल राजपत्रमा प्रकाशित गरिने आयोगले जनाएको छ। प्रतिनिधि र प्रदेशसभा सदस्य निर्वाचनमा ८ सय २५ जना निर्वाचित भएका छन्। निर्वाचन आयोगले बुधबार सार्वजनिक गरेको अन्तिम परिणामअनुसार प्रतिनिधिसभातर्फ २ सय ७५ र प्रदेशसभातर्फ ५ सय ५० जना उम्मेदवार निर्वाचित भएका हुन्। प्रतिनिधिसभातर्फ पुरुष १ सय ८४ र महिला ९१ जना निर्वाचित भए। प्रदेशसभातर्फ भने पुरुष ३ सय ५० र महिला २ सय जना निर्वाचित भएको आयोगको तथ्यांकमा उल्लेख छ।"
सेनाको पोसाकमा टिकटक बनाउने युवक हतियारसहित पक्राउ,"जोमसोम : सामाजिक सञ्जालमार्फत् टिकटक बनाई ठगी गरेका एक युवक हतियारसहित पक्राउ परेका छन्। थासाङ गाउँपालिका२ बस्ने १९ वर्षीय विपन विकलाई नेपाली सेनाको पोसाकमा हतियारसहित टिकटक बनाइ ठगी गरेको सूचनाका आधारमा जिल्ला प्रहरी मुस्ताङले पक्राउ गरेको हो। युवकले तेन्जिङ गुरुङ नामको नक्कली टिकटक आइडीमा नेपाली सेनाको पोसाक र नक्कली परिचयपत्रसहितको फोटो तथा भिडियो अपलोड गरी ठगी गरेको प्रहरीद्वारा विज्ञप्तिमा भनिएको छ। उनले आफू नेपाली सेनाको उपसेनानीसहसेनानी भएको र बुबा उपरथि, आमा मेजर, दिदी सहसेनानी हुन् भनी टिकटकमा भिडियो र फोटो अपलोड गरेको बताइएको छ। विज्ञप्तिमा युवकले टिकटकमा सैनिक परिचय दिएर नेपाली सेनामा भर्ति गरिदिन्छु, सरुवाबढुवा गरिदिन्छु भनी नक्कली परिचयपत्र प्रयोग गरी ठगी गर्दै आएको विज्ञप्तिमा भनिएको छ। पक्राउ परेका युवकको घर खानतलासी गर्दा स्टेन्ट गनजस्तो देखिने हतियार थान एक, टेप लगाएर बनाएको वाकीटकीजस्तो देखिने वस्तु एक थान, सेनाको चुस्ता बुटलगायतका पोसाकहरू, नक्कली पेस्तोल र पेस्तोल राख्ने पाउँचलगायतका सामाग्री बरामद गरेको सूचना अधिकारी प्रहरी निरीक्षक गोपीकृष्ण सुवेदीले जानकारी दिए। विकलाई जिल्ला अदालत मुस्ताङमा हातहतियार खरखजनासम्बन्धी कसुरमा पेस गरी थप अनुसन्धानका लागि प्रहरीले हिरासतमा राखेको छ।"
"कामचलाउ सरकारले अध्यादेश ल्याउनु असंवैधानिक, अविलम्ब फिर्ता गर्नुपर्छ : भीम रावल","काठमाडौं : नेकपा (एमाले) का पूर्व उपाध्यक्ष एवम् पूर्व उपप्रधानमन्त्री डा भीमबहादुर रावलले सरकारले राष्ट्रपतिसमक्ष पठाएको अध्यादेश देशको अहितमा रहेको भन्दै तत्काल फिर्ता लिन आग्रह गरेका छन्। काठमाडौंमा आयोजित कार्यक्रममा रावलले वर्तमान सरकार कामचलाउ र प्रधानमन्त्री शेरबहादुर देउवा संक्रमणकालिन प्रधानमन्त्री भएकाले यस्तो बेलामा देशको अहित हुनेगरी अध्यादेश ल्याउनु गैरसंवैधानिक कदम भएको भन्दै अविलम्ब अध्यादेश फिर्ताको माग गरेका हुन्। रावलले भने, मुलुकी फौजदारी कार्यविधि संहितामा संशोधन गरेर, नेपाल सरकारले चाहेको अवस्थामा जुनसुकै अपराधमा सलग्न व्यक्ति किन नहोस्, निजले एउटा दल खोलिदिएपछि, ती कुरा माफीमिनाहा हुने कुरा गरिएको छ, यो संविधान र कानुनी दुवै दृष्टिकोणबाट पूर्णरूपमा गलत छ। प्रधानमन्त्री शेरबहादुर देउवा त कामचलाउ प्रधानमन्त्री हो। दीर्घकालीन असर पर्ने काम गर्नुहुन्छ? राजनीतिक नैतिकता भएको व्यक्तिले यो काम गर्न सक्छ? उनले अहिले आएको अध्यादेश निहित स्वार्थ बोकेर आएको गम्भीर आरोप लगाए। उनले भने,यो गैरजिम्मेवार र अनैतिक काम पनि हो। अध्यादेश जारी गर्नै कुरा, यो कामचलाउ सरकार र संक्रमणकालिन अवस्थामा रहेका प्रधानमन्त्रीले गर्न मिल्दैन। अध्यादेश भनेको त कुनै काम तत्काल नगरी नहुने कुरामा जारी गर्ने व्यवस्था गरेको हो। म संविधान निर्माणको क्रममा सक्रिय भूमिका खेलेको व्यक्ति हुँ, लोकतन्त्रमा अध्यादेशबाट शासन गर्ने, निहित स्वार्थ पुर्ति गर्न अध्यादेशको सहारा लिने कुरा अलोकतान्त्रिक र अनैतिक काम हो। प्रधानमन्त्री देउवाले आफू प्रधानमन्त्री बन्नको लागि केही अमुक दलहरुलाई खुसी बनाएर आफ्नो पक्षमा ल्याउन अध्यादेश जारी भएको कुरा बाहिर आएको छ। यो गलत हो।"
रोगबाट पीडित पूर्व खेलाडी शेरबहादुरलाई ५ लाख सहयोग,काठमाडौं : तेक्वान्दोका पूर्व राष्ट्रिय खेलाडी शेरबहादुर सिंहलाई राष्ट्रिय खेलाडी कल्याणकारी कोष र राष्ट्रिय खेलकुद परिषद्ले आर्थिक सहयोग प्रदान गरेको छ। लामो समयदेखि कलेजो रोगबाट पीडित सिंहलाई कोषले २ लाख र परिषद्ले ३ लाख गरी नगद ५ लाख प्रदान गरेको कोषका सचिव दीपक श्रेष्ठले जानकारी गराए। कोषका अध्यक्षसमेत रहेका राष्ट्रिय खेलकुद परिषद्का सदस्य सचिव टंकलाल घिसिङले नेपाल तेक्वान्दाका मुख्य प्रशिक्षक नवीन श्रेष्ठलाई ५ लाखको चेक बिहीबार हस्तारन्तरण गरे। कैलाली जिल्ला निवासी सिंहको दिल्लीस्थित नारायण सुपरस्पेसियलिस्ट अस्पतालमा कलेजो प्रत्यारोपणका लागि उपचार भइरहेको छ। उनलाई क्रोनिक लिभर डिजिज सिरोसिस भएको परिवार स्रोतले बताएको छ।
कांग्रेस वरिष्ठ नेता पौडेललाई जापानको उच्च सम्मान,"काठमाडौं : नेपाली कांग्रेसका वरिष्ठ नेता रामचन्द्र पौडेललाई जापान सरकारले राजकीय सम्मान प्रदान गर्न लागेको छ। सन् २०२० अप्रिल २९ मा घोषणा भएको उक्त सम्मान उनलाई आज नेपालस्थित जापानी दुतावासले पौडेलकै निवासमा विशेष कार्यक्रम गरी प्रदान गर्न लागेको जनाएको छ। जापान र अन्य देशबीचको राजनीति र कूटनीति, अनुसन्धान र शिक्षा, चिकित्सा तथा समाज कल्याण, अर्थतन्त्र र उद्योग, संस्कृति र खेलकुद जस्ता क्षेत्रमा सम्बन्ध प्रवर्द्धनमा उल्लेखनीय योगदान पुर्याउने विशिष्ट व्यक्तित्वलाई पनि यो सम्मान प्रदान गरिन्छ।"
राष्ट्रिय प्रहरी प्रतिष्ठान निर्माणका लागि पहिलो किस्ताबापत भारतले दियो ५० करोड,काठमाडौं : भारत सरकारले राष्ट्रिय प्रहरी प्रतिष्ठान परियोजनाका लागि ५० करोड रुपैयाँ उपलब्ध गराएको छ। काभ्रेको पनौतीमा निर्माणधीन परियोजनाका लागि भारत सरकारले पहिलो किस्ताबापत ५० करोड रुपैयाँ उपलब्ध गराएको भारतीय राजदूतावासले जनाएको छ। भारत सरकारले काठमाडौंस्थित दूतावासमार्फत् बिहीबार नेपाल प्रहरीलाई उक्त रकम हस्तान्तरण गरेको हो। नेपाल प्रहरीले पनौतीको सुनथानामा ४२४ हेक्टर जग्गामा प्रतिष्ठान बनाउन लागेको हो। उक्त प्रतिष्ठान निर्माणका लागि भारत सरकारले ८ अर्ब ८० करोड रुपैयाँ अनुदान दिने सहमति जनाएको थियो।
निर्वाचन आयोगबाट समानुपातिक सांसदहरुलाई प्रमाणपत्र वितरण,"काठमाडौंः निर्वाचन आयोगले ४ मंसिरमा सम्पन्न प्रतिनिधिसभा तथा प्रदेशसभा निर्वाचनतर्फका समानुपातिक सांसदलाई प्रमाणपत्र वितरण गरेको छ। आयोगले आइतबार प्रतिनिधिसभा र प्रदेशसभाका समानुपातिक सांसदलाई प्रमाणपत्र उपलब्ध गराएको हो। समानुपातिक निर्वाचन प्रणालीमार्फत निर्वाचित प्रतिनिधिसभाका ११० जना र सातवटै प्रदेशसभाका २२० जना सांसदलाई प्रमाणपत्र दिन लागेको हो । प्रतिनिधिसभामा सात राजनीतिक दलले राष्ट्रिय दलको मान्यता पाएका छन् । नेकपा एमालेले ३४, नेपाली कांग्रेसले ३२ , नेकपा ९माओवादी केन्द्र०ले १४, राष्ट्रिय स्वतन्त्र पार्टीले १३, राष्ट्रिय प्रजातन्त्र पार्टीले ७, जनता समाजवादी पार्टीले ५ र जनमत पार्टीले ५ सिट प्राप्त गरेको छ।"
आयोगले उपराष्ट्रपति पुनलाई बुझायो निर्वाचन परिणामसहितको प्रतिवेदन,"काठमाडौं : निर्वाचन आयोगले उपराष्ट्रपति नन्दबहादुर पुनलाई मङ्सिर ४ मा सम्पन्न प्रतिनिधिसभा र प्रदेशसभा सदस्य निर्वाचनको परिणामसहितको प्रतिवेदन बुझाएको छ। उपराष्ट्रपति पुनलाई उनको कार्यालय लैनचौरमा पुगेर प्रमुख निर्वाचन आयुक्त दिनेशकुमार थपलियाले प्रतिवेदन बुझाएका हुन्। आयोगले आज बिहान राष्ट्रपति विद्यादेवी भण्डारीसमक्ष निर्वाचन नतिजाको प्रतिवदेन बुझाएको थियो। सो अवसरमा उपराष्ट्रपति पुनले निर्वाचन एक चुनौतीपूर्ण कार्य हुँदाहुँदै पनि विगतका निर्वाचनको तुलनामा बढी व्यवस्थित, स्वच्छ, निष्पक्ष र स्वतन्त्ररूपमा सम्पन्न भएको र यसले अन्तर्राष्ट्रिय जगतमा नेपाल र आयोगको प्रतिष्ठा बढेको बताए। उपराष्ट्रपति पुनले निर्वाचन शान्तिपूर्णरूपमा सम्पन्न गरी समयमै अन्तिम परिणाम घोषणा गरेकोमा आयोगलाई धन्यवाद दिए। त्यस अवसरमा प्रमुख निर्वाचन आयुक्त थपलियाले निर्वाचनको सारसंक्षेप, अशल अभ्यास एवं चुनौतीबारे अवगत गराएका थिए। निर्वाचन आयुक्तहरू ईश्वरीप्रसाद पौड्याल, रामप्रसाद भण्डारी, डा जानकीकुमारी तुलाधर, सगुन शमशेर जबरा, आयोगका सहसचिव एवं प्रवक्ता शालिग्राम शर्मा पौडेल उपस्थित थिए। आयोगले निर्वाचनको परिणामको प्रतिवेदन राष्ट्रपति र उपराष्ट्रपतिलाई बुझाएसँगै सरकार गठनको बाटो खुलेको छ।"
"प्रतिवेदन बुझ्दै राष्ट्रपतिले भनिन्  निर्वाचनले मुलुकको शान्ति, स्थिरता र समृद्धिको आधार तय गर्नेछ","काठमाडौं : राष्ट्रपति विद्यादेवी भण्डारीले मंसिर ४ मा सम्पन्न प्रतिनिधिसभा र प्रदेशसभा निर्वाचनले मुलुकमा शान्ति, स्थिरता र समृद्धि कायम गर्ने बताएकी छन्। बिहीबार निर्वाचन आयोगले उपलब्ध गराएको निर्वाचनको परिणामसहितको प्रतिवेदन बुझ्ने क्रममा राष्ट्रपति भण्डारीले निर्वाचनले मुलुको सुशासन र समृद्धिको मार्ग प्रशस्त गर्ने आधार तयार गर्नेमा आफू विश्वस्त रहेको बताएकी हुन्। राष्ट्रपति भण्डारीले भनिन्,' प्रतिनिधिसभा र प्रदेशसभा निर्वाचनले मुलुकमा शान्ति,स्थिरता,विकास,सुशासन र समृद्धिको मार्गप्रशस्त गर्ने आधार तयार गर्नेछ।' लोकतन्त्रको आधारस्तम्भका रुपमा रहेको निर्वाचन स्वच्छ,स्वतन्त्र, निष्पक्ष,विश्वसनीय एवं भररहित वातावरणमा सम्पन्न गरेको भन्दै आयोगलाई धन्यवाद दिइन्। राष्ट्रपति भण्डारीसमक्ष आयोगका प्रमुख आयुक्त दिनेशकुमार थपलियाले निर्वाचनको परिणामसहितको प्रतिवेदन बुझाएका थिए।"
दुर्गा प्रसाई भन्छन् मुलुक बचाउँन पूर्वराजासँग सहकार्य गरौँ (भिडियो वार्ता),"काठमाडौं: नेकपा एमालेका केन्द्रीय सदस्यसमेत रहेका मेडिकल व्यवसायी दुर्गा प्रसाईले मुलुकलाई निकास दिन पूर्वराजा ज्ञानेन्द्रसँग पनि सहकार्य जरूरी रहेको बताएका छन्। संघीयता र धर्म निरपेक्षाले मुलुक बर्बादीको बाटोमा पुगेको बताउँदै प्रसाईले पूर्वाराजा ज्ञानेन्द्र राष्ट्रवादी हुन् भने जनतासँग सहकार्य गरेर अघि बढ्न अब मैदानमा आउन आवश्यक रहेको बताए। अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै प्रसाईले भने, 'संघीयता र धर्म निरपेक्षताले मुलुक बर्बाद पारेकोबारे पार्टी अध्यक्षलाई पनि भनिसकेको छु । उहाँले प्रत्तिउत्तरमा कुरा ठीक हो भन्नुभएको छ ।' नयाँ बन्ने सरकारले पनि मुलुकलाई निकास नदिने उनको दाबी छ । 'अझ गगन थापानै प्रधानमन्त्री भए भने त मुलुक झन् ध्वस्त हुन्छ । एमसीसी पास गराउने भूमिका खेलेर थापाले नेपालमा अमेरिकी सेना आउने वातावरण नै बनाइसके। मुलुकमा विदेशी हस्तक्षेप झन् बढ्नेछ,' प्रसाईले भने । एमालेको केन्द्रीय सदस्य भएर पनि पार्टी लाइन विपरित राजा, हिन्दु राज्य र संघीयता खारेजीको मुद्दा लिएर हिँड्दा कारबाही होला नि भन्नेमा प्रश्नमा प्रसाईले भने, 'मेरो व्यक्तिगत विचार हो अनुशासनको डन्डा नचलोस् तर अब पनि मुलुकमा संघीयता रहिरहे झन् अप्ठ्यारो पर्छ ।' प्रतिनिधिसभा चुनावमा टिकट नपाएको सन्दर्भमा प्रसाईले आफैँले नै टिकट लिन नचाहेको दाबी गरे।"
को बन्ला प्रधानमन्त्री ?,"काठमाडौं : निर्वाचन आयोगले प्रतिनिधिसभातर्फको अन्तिम परिणाम राष्ट्रपति विद्यादेवी भण्डारीसमक्ष प्रस्तुत गरेसँगै सरकार सञ्चालनको नेतृत्वबारे चर्चा सुरु भएको छ। सरकार गठनको प्रक्रिया सुरु भएसँगै भाबी प्रधानमन्त्री को बन्ने भन्ने विषयले चर्चा पाउन थालेको हो। सरकार सञ्चालनका लागि राजनीतिक नेतृत्वहरूले आफ्नो दाबी प्रस्तुत गर्न थालेका छन्। सरकार बनाउन स्पष्ट बहुमत कुनै पनि दलहरूसँग छैन। यद्यपि ठूला राजनीतिक दलकै नेताले सत्ताको नेतृत्व सम्हाल्नेछन्। संसद्को सबैभन्दा ठूलो दल नेपाली कांग्रेसभित्र पार्टी सभापति शेरबहादुर देउवाले सरकारको नेतृत्वमा दाबी प्रस्तुत गरेका छन्। उनले आफू अब अन्तिम पटक सरकारको नेतृत्व गर्ने भन्दै दाबी प्रस्तुत गरेका हुन्। देउवासँगै रामचन्द्र पौडेल, गगन थापा, शेखर कोइरालाको नाम चर्चामा छन्। संसदीय दलको नेता चयनमा थापाले आफू भिड्ने बताइसकेका छन् भने पौडेलले आफूलाई सरकारको नेतृत्वमा सघाउन पार्टी सभापति देउवासँग आग्रह गरेका छन्। संस्थापनइतरका कोइराला पनि प्रधानमन्त्रीका आकांक्षी हुन्। कांग्रेस महामन्त्रीसमेत रहेका थापालाई संसदीय दलको नेता चयन हुन भने निकै सकस देखिएको छ। संस्थापनइतरबाट पौडेल र कोइराला आकांक्षी देखिएकाले संसदीय दलको नेता चयन हुन थापालाई हम्मे हम्मे पर्ने देखिन्छ। माओवादी केन्द्रका अध्यक्ष पुष्पकमल दाहाल प्रचण्डले पनि आफू प्रधानमन्त्री हुने दाबी प्रस्तुत गरिसकेका छन्। त्यसका लागि प्रचण्डले विभिन्न राजनीतिक दलहरूसँग भेटघाटलाई तिव्रता दिएका छन्। प्रचण्डले अब जनताको चाहनाअनुसार काम गर्ने समेत बताइसकेका छन्। एमालेबाट अध्यक्ष केपी शर्मा ओली सर्वसम्मत प्रधानमन्त्रीका दावेदार हुन्। एमालेले त चुनावी एजेण्डामै केपी ओलीलाई प्रधानमन्त्रीका रूपमा प्रस्तुत गरेको थियो। दाबी प्रस्तुत गरेकामध्ये देउवा, प्रचण्ड र ओली पटकपटक प्रधानमन्त्रीमा दोहोरिएका छन्। मंसिर ४ गतेको निर्वाचनमा ८९ सांसदसहित कांग्रेस पहिलो दल बनेको छ भने एमाले ७८ सांसदसहित दोस्रो दल बनेको छ। त्यस्तै माओवादी केन्द्र ३२, समाजवादी १०, रास्वपा २०, राप्रपा १४, जसपा १२, जनमत ६, लोसपा ४, नागरिक उन्मुक्ति ३, नेमकिपा र जनमोर्चा ११ र स्वतन्त्रबाट ५ जना सांसद चुनिएका छन्।"
सरकारले ल्याएको अध्यादेशविरुद्धको रिट सर्वोच्चद्वारा दरपिठ,"काठमाडौं : सर्वोच्च अदालतले नागरिक उन्मुक्ति पार्टीका संरक्षक रेशम चौधरीलगायतलाई रिहाई गर्न मिल्नेगरी सरकारले ल्याएको अध्यादेश खारेजविरुद्ध परेको रिट दरपिठ गरेको छ। राष्ट्रपतिबाट प्रमाणीकरण नभएकाले अहिले नै अध्यादेश रोकिपाउँ भनेर रिट दिन लागिएको भन्दै सर्वोच्चले रिट दर्ता नगरेको हो। सर्वोच्चका रजिस्ट्रार नारायण पन्थीद्वारा जारी आदेशमा भनिएको छ, नेपाल सरकार, मन्त्रिपरिषदको निर्णयले मुलुकी फौजदारी कार्यविधि संहिता २०७४ को दफा ११६ को उपदफा (८) पछि उपदफा (१) थप गरी अध्यादेश जारी गर्नका लागि राष्ट्रपति कार्यालयमा पठाएको भन्ने निवेदन लेखाइबाट देखिन्छ। संघीय संसदबाट पारित भएका विधेयक र नेपाल सरकार मन्त्रिपरिषदबाट सिफारिस भएका अध्यादेशहरू राष्ट्रपतिज्यू बाट प्रमाणीकरण भएपश्चात मात्र कानुनको रूपधारण गर्ने संवैधानिक व्यवस्था रहेको देखिन्छ। नेपालको संविधानको धारा १३३(१) तथा १३७(२) बमोजिम कानुनको नै संवैधानिकता परीक्षण गर्न सक्ने यस अदालतमा अध्यादेश जारी नहुँदै रोकिपाउँ भनी आशंकाका भरमा रिट निवेदन लिइ आएको देखिँदा अपरिपक्व अवस्थामा दर्ता हुन आएको प्रस्तुत रिट निवेदन दर्ता गर्न मिलेन।"
असुरक्षित गर्भपतन चुनौती बन्दै,"काठमाडौं : पछिल्लो समय असुरक्षित गर्भपतन चुनौती बन्दै गएको पाइएको छ। चितवनमा आयोजित कार्यक्रममा सहभागीहरुले असुरक्षित गर्भपतन चुनौती बन्दै गएको बताएका हुन्। देशमा प्रति वर्ष करिब १ लाख महिलाले सुरक्षित रुपमा गर्भपतन गराउँछन्। स्वास्थ्य तथा जनसंख्या मन्त्रालयको तथ्यांक अनुसार ४३ प्रतिशत गर्भपतन सुरक्षित भएको छ भने ५७ प्रतिशत गर्भपतन अझै असुरक्षित रुपमा भइरहेको छ। कार्यक्रममा सहभागी बाग्मती प्रदेश सरकार स्वास्थ्य निर्देशनालय हेटौंडाका निर्देशक महेश्वर श्रेष्ठले खुला नाका भएकाले भारतबाट गर्भपतन गराउने औषधि दार्ता नगरी ल्याउने र त्यसको गुणस्तर पनि नहुने बताए। नेपालमा गर्भपतन गराउने औषधि ६ वटाले मान्यता पाएका छन्। नेपालका औषधि निकै महँगा भएकाले भारतबाट लुकाएर नेपाल ल्याउने र दर्ता वाला औषधिको खोलमा हालेर सस्तोमा बिक्री गर्ने गरेको श्रेष्ठले बताए। हामीले निगरानी गर्न सकेनौं त्यो छुट्टै विषय हो,' श्रेष्ठले भने, 'अब जुन निकायले स्वीकृत दिएको छ उसलै यसको निगारनी गर्नुपर्छ। श्रेष्ठले भने, महिलाहरुले विभिन्न बाध्यताले गर्दा सुचिकृत स्वास्थ्य संस्थाभन्दा बाहिर गएर गर्भपतन सेवा लिइरहेका छन्। जटिल अवस्थामा असुरक्षित गर्भपतन गराउँदा कतिपयको बाटोमै मृत्यु भएको छ। बरिष्ठ स्त्री रोग विशेषज्ञ डाक्टर सुनिलमणि पोख्रेलले असुरक्षित गर्भपतनका कारण अत्यधिक रक्तश्राव, उच्च रक्तचाप र सङ्क्रमणका कारण मातृ मृत्युदर बढेको बताए। मेरी स्टोप्स इन्टरनेशनलका उप निर्देशक अनिल यादवले कानुनी रुपमा गर्भपतनको सेवा लिन पाइन्छ भन्ने कुराको धेरैमा ज्ञान नभएको बताए यादवका अनुसार नेपालको औषधि व्यवस्था विभागमा गर्भपतन गराउँन ६ वटा मात्रै औषधि दर्ता भएको छ।"
"यस्तो छ, सम्भावित सत्ता समीकरणको अंकगणित","काठमाडौं: नयाँ सत्ता समीकरण बनाउन राजनीतिक दलका शीर्ष नेता भेटघाटमा व्यस्त छन्। राजनीतिक दलका शीर्ष तह र दोस्रो तहका नेता औपचारिक तथा अनौपचारिक भेटवार्तामा छन्। निर्वाचन आयोगले बिहीबार अन्तिम मतपरिणाम राष्ट्रपति विद्यादेवी भण्डारीलाई बुझाएसँगै सरकार गठनको बाटो पनि खुलेको छ। संविधानको धारा ९३ मा राष्ट्रपतिले प्रतिनिधि सभाको निर्वाचन परिणाम घोषणाको मितिले ३० दिनभित्र संघीय संसद्को अधिवेशन आह्वान गर्नुपर्नेछ भन्ने उल्लेख छ। यो प्रावधान अनुसार २९ पुस अगावै प्रतिनिधि सभाको अधिवेशन आह्वान हुनेछ। संविधानको धारा ७६ को उपधारा ८ मा प्रतिनिधि सभा निर्वाचनको अन्तिम घोषणा भएको वा प्रधानमन्त्रीको पद रिक्त भएको मितिले ३५ दिनभित्र यस धारा बमोजिम प्रधानमन्त्री नियुक्ति सम्बन्धी प्रक्रिया सम्पन्न गर्नुपर्नेछ भन्ने उल्लेख छ । यसअनुसार अबको एक महिना १५ दिन अर्थात् माघको दोस्रो हप्ताभित्रै देशले नयाँ प्रधानमन्त्री पाउनेछ। संसदीय निर्वाचनबाट सबैभन्दा ठूलो दल बनेको नेपाली कांग्रेस, दोस्रो ठूलो दल नेकपा एमाले र तेस्रो नेकपा माओवादी केन्द्र सरकार निर्माणका लागि आन्तरिक गृहकार्यमा जुटेका छन्। सत्ता गठबन्धनले गत मंसिर १९ मा संयुक्त वक्तव्य जारी गर्दै हालको गठबन्धनलाई निरन्तरता दिने जनाएको थियो। तर, वक्तव्यमा उल्लेख भए अनुसार कार्यान्वयनमा चुनौती देखिन थालेको गठबन्धन भित्रकै नेताको आशंका छ। किनकि अहिले सत्ता गठबन्धनमा आबद्ध दलका शीर्ष नेता नै आफू प्रधानमन्त्री बन्ने दावी गरिरहेका छन्। प्रत्यक्ष र समानुपातिक तर्फ ८९ सिट जितेको कांग्रेसले प्रधानमन्त्री र राष्ट्रपति आफूले पाउनुपर्ने भन्दै सत्ता समीकरणको गृहकार्य गरिरहेको छ। प्रधानमन्त्री र राष्ट्रपति बाहेकका पदमा आपसी समझदारीमा टुंग्याउने गृहकार्य भइरहेको ओखलढुंगाबाट प्रतिनिधि सभा सदस्यमा निर्वाचित कांग्रेस नेता रामहरि खतिवडाले बताए। खतिवडाले पार्टीको संसदीय दलको नेतामा सभापति शेरबहादुर देउवा नै चयन हुने दावी गरे पनि कांग्रेस भित्र खतिवडाको दाबी जस्तो अवस्था छैन। पार्टी सभापति भएकै कारण देउवाको दावेदारीसँगै बरिष्ठ नेता रामचन्द्र पौडेल पनि संसदीय दलको नेता बन्ने होडमा छन्। महामन्त्री गगन थापाले निर्वाचन अघि नै आफू प्रधानमन्त्री बन्ने भन्दै गरेको दाबी अझै कायमै छ। यी नेताको दावीले कांग्रेसमा संसदीय दलको नेता छान्ने विषयमा पनि राम्रै जोड घटाउन हुने देखिएको छ। अहिले संसदीय दलको नेताकै विषयलाई लिएर नेपाली कांग्रेस आन्तरिक छलफलमा पनि जुटिरहेको छ। पछिल्लो घटनाक्रम अनुसार कांग्रेसमा संस्थापन पक्षको पकड बलियो देखिन्छ। नेता पौडेलले बुधबार मात्रै पार्टी सभापति देउवालाई भेटेर आफूलाई प्रधानमन्त्री बनाउन सहयोग मागेका थिए। देउवा निकट स्रोतका अनुसार अहिले कुनै पनि हालतमा देउवाले सरकारको नेतृत्व छोड्ने छैनन्। कांग्रेस भित्रकै एक खेमाको नेतृत्व गरिरहेका शेखर कोइरालाले औपचारिक धारणा सार्वजनिक गरेका छैनन्। नेकपा माओवादी केन्द्रका अध्यक्ष पुष्पकमल दाहाल प्रचण्डले पनि भावी प्रधानमन्त्रीका रुपमा आफ्नो दावी गर्दै आएका छन्। उनी पहिलो चरणमै प्रधानमन्त्री बन्न चाहन्छन्। आफू प्रधानमन्त्री बन्न एमालेसँग मिल्ने संकेत पनि प्रचण्डको छ। बुधबार पोखरामा औपचारिक कार्यक्रममै प्रचण्डले भने, अब मसँग धेरै वर्ष समय छैन । तपाइँहरूको आशिर्वाद लाग्यो भने म छिट्टै देशको नेतृत्व गर्ने ठाउँमा पुग्दैछु । यो पटक देशको नेतृत्व गर्ने अवसर पाउँदा केही अविष्मरणीय विकासका योजना अघि बढाउने प्रतिवद्धता व्यक्त गर्दछु। प्रधानमन्त्रीको दौडमा रहेका प्रचण्डसँगै पार्टीको दोस्रो तहका नेताहरूले पनि एमालेसँग लविङ गरिरहेका छन्। पार्टी महासचिव देव गुरुङले मंगलबार राति एमाले अध्यक्ष केपी शर्मा ओलीलाई भेटे। ओलीलाई भेट्न बालकोट पुगेका गुरुङले बाम गठबन्धनको आवश्यकता बारे ओलीलाई बताएका थिए। सँगै उनले अबको सरकारमा सहकार्यको वातावरण कसरी गर्न सकिन्छ भनेर प्रश्न गरेका थिए। प्रचण्डले एमालेप्रति संकेत गर्दै देशको विकास गर्न सत्तापक्ष, प्रतिपक्ष भन्न नहुने बताउँदै आएका छन्। राजनीतिक विश्लेषकले प्रचण्डले एमालेसँग नजिकिन लय मिलाउन थालेको भन्ने टिप्पणी गर्न थालेका छन्। एमाले र नेकपा माओवादी केन्द्रका दोस्रो तहका नेताको भेटपछि ओलीलाई पार्टी भित्रैबाट पनि गठबन्धनलाई दवाव आउन थालेको छ। देव गुरुङले एमाले नेता पृथ्वीसुब्बा गुरुङलाई बधाई दिँदै अब बाम एकताको पक्ष छलफल गरेका थिए। एकै निर्वाचन क्षेत्रमा उठेका दुई नेताले एकता गरेर अघि बढ्नुको विकल्प नहरेको दुवै नेताले निष्कर्ष निकालेका थिए। ओलीसँगको भेटमा पनि गुरुङले यही कुरालाई दोहोर्याएका थिए। उनले ओलीलाई सरकार गठन प्रक्रिया, भूराजनीतिक छाया र तीनका सम्भावित परिणामका बारे खुलेर आफ्नो धारणा राखेका थिए। नेकपा माओवादी केन्द्रका नेताको गठबन्धनको अनौपचारिक प्रस्तावलाई एमालेले 'पर्ख र हेर'को स्थितिमा लिएको छ। सरकारबारे एमालेले कुनै धारणा सार्वजनिक गरेको छैन। एमाले उपाध्यक्ष विष्णु पौडेलले एक कार्यक्रममा सरकारमा सहभागी नहुने भन्ने बाहेकका अरु धारणा एमालेले सार्वजनिक गरेको छैन। माओवादी केन्द्रसँगै नेपाली कांग्रेसले पनि एमालेसँग सत्ता समीकरणको पहल भने गरिरहेको बुझिन्छ। कांग्रेस नेताहरूले एमाले अध्यक्ष केपी शर्मा ओलीले चाहे कांग्रेसएमाले सरकार बन्ने दावी गर्दै आएका छन्। तर एमालेले केन्द्रीय कमिटी बैठकबाट निर्णय गरेर आउन पर्ने कांग्रेस नेताहरूको भनाइ छ। सत्ता गठबनका विषयमा सत्ता घटक नेकपा एकीकृत समाजवादीले कुनै निर्णय गरेको छैन। निर्वाचन लगत्तै सत्ता गठबन्धन कायम रहने भन्ने विज्ञप्ति जारी गरेबाहेक नेकपा एकीकृत समाजवादीले सरकारका विषयमा औपचारिक कुरा बाहिर ल्याएको छैन। राष्ट्रिय स्वतन्त्र पार्टीका नेताको पछिल्लो अभिव्यक्ति अनुसार सरकारमा जाने निश्चित जस्तै छ। जनताको काम गर्न भएपनि सरकारमा जानुपर्ने आवाज पार्टीभित्र उठ्न थालेको छ। यद्यपी औपचारिक निर्णय भने भएको छैन। राष्ट्रिय प्रजातन्त्र पार्टीले सरकारमा नजाने संकेत गरेपनि अहिलेसम्म औपचारिक निर्णय गरेको छैन। जनमत पार्टीले सत्ता गठबन्धनलाई सहयोग गर्ने निर्णय गरिसकेको छ। राष्ट्रिय जनमोर्चा गठबन्धनमा आवद्ध भएपनि सरकारमा जाने नजाने निर्क्र्योलमा पुगेको छैन। लोसपा र जसपा पनि सरकारका विषयमा मौन छन्। गठबन्धनकै सरकारवर्तमान सत्ता गठबन्धनमा नेपाली कांग्रेस, नेकपा माओवादी केन्द्र, नेकपा एकीकृत समाजवादी, राष्ट्रिय जनमोर्चा छन् । यस्तै, लोकतान्त्रिक समाजवादी पार्टीले कांग्रेससँग तालमेल गरेको थियो। सत्ता गठबन्धनसँग स्पष्ट १३२ मत छ । लोसपाको जोड्दा १३७ हुन्छ । सरकार सञ्चालनका लागि कूल २७५ सांसद मध्ये १३८ सांसद आवश्यक पर्छ । त्यसैले सत्ता गठबन्धनले पहिलो चरणमा जनमत पार्टी र नागरिक उन्मुक्ती पार्टीका नेतासँग छलफल गर्यो । ५ सिटको जनमतले सत्ता गठबन्धनलाई सघाउ गर्ने बतायो । नागरिक उन्मुक्ति पार्टीलाई साथमा लिन सरकारले पार्टीका संरक्षक रेशम चौधरीलाई छुटाउने गरी अध्यादेश नै ल्यायो। अध्यादेश सरकारले राष्ट्रपति कहाँ पठाएपनि समर्थन भन्दा विरोधको आवाज धेरै भएकाले के हुने भन्ने टुंगिएको छैन। असम्भव बाम गठबन्धन सरकार बनाउन दलहरु कसरत गरिरहेको बेला बाम गठबन्धनको चर्चा चलिरहेको छ। तर राजनीतिक विश्लेषकले त्यो सम्भव नदेखिने बताउँछन्। नेकपा एमालेको ७८, नेकपा माओवादी केन्द्रको ३२ (नेपाल समाजवादी १ सिट सहित), नेकपा एकीकृत समाजवादीको १०, राष्ट्रिय जनमोर्चा र नेपाल मजदुर किसान पार्टीको ११ जोड्दा १२२ पुग्छ। सरकार बनाउन बामपन्थी दलबाहेकको थप १६ सिट चाहिन्छ । त्यसका लागि २० सिट रहेको राष्ट्रिय स्वतन्त्र पार्टी वा अन्य दलको साथ लिनुपर्ने हुन्छ। बहसमा एमालेमाओवादी केन्द्रको सरकारसत्ता समीकरण कस्तो बन्ने भन्ने बहस जारी रहँदा नेकपा एमाले र नेकपा माओवादी केन्द्रबीचको तालमेलको विषय पनि पेचिलो बन्दै गएको छ। नेकपा एमालेप्रति केही नरम देखिन थालेका माओवादी केन्द्रका अध्यक्ष पुष्पकमल दाहालले आफ्नो एजेण्डा बोकाएर मातहतका नेतालाई एमाले अध्यक्ष केपी शर्मा ओली भेट्न पठाउन थालेका छन्। एमालेसँगको समझदारीमा पहिलो कार्यकाल प्रचण्ड प्रधानमन्त्री बन्ने र राष्ट्रपतिसहितका अन्य कार्यकारी पदमा शक्ति सन्तुलन गरेर अघि बढ्ने बारे चर्चा पनि भइरहेको छ। यहाँ एमाले र माओवादीबीच कुरा मिले यो गठबन्धनमा राप्रपा आउन सक्ने देखिन्छ। त्यसो भए नेकपा एकीकृत समाजवादी केही कार्यकारी पद पाउने सर्तमा सरकारमा सहभागी हुन सक्ने बाम विश्लेषकहरु बताउँछन् । एमाले, माओवादी केन्द्र, राप्रपा र समाजवादी मिलेर सरकार बन्न सक्ने सम्भावना पनि अहिले बढ्दै गएको देखिन्छ। कांग्रेसएमाले सरकारयो पटकको जनादेशले नेपाली कांग्रेसलाई पहिलो र नेकपा एमालेलाई दोस्रो ठूलो दल बनाएको छ। यी दुई ठूला दलबीच पनि सत्ता साझेदारी हुनसक्ने सम्भावना पनि बढ्दै गएको छ। तत्काल सम्भवजस्तो नदेखिए पनि समीकरण मिलाउन नेताहरूले गृहकार्य थालेका छन्। सरकारमा सहभागी हुन एमाले अध्यक्ष केपी ओलीले चाहे यो गठबन्धन हुने देखिन्छ। यी दुई दलबीच समझदारी बने कांग्रेस सभापति शेरबहादुर देउवाले पहिलो चरणमा सरकारको नेतृत्व गर्ने र एमालेले समर्थन गर्ने, दोस्रो चरणमा केपी शर्मा ओलीले सरकारको नेतृत्व गर्ने र कांग्रेसले समर्थन गर्ने भन्ने सहमति हुनसक्छ। दुई दल मिले अरुको सहायता चाहिँदैन। कांग्रेस र एमालेको सिट १६७ हुन्छ। यी सम्भावित समीकरणबारे विभिन्न कोणबाट छलफल भइरहेको छ। राजनीतिक दलहरूले संसदीय दलको नेता टुंग्याउन पनि गृहकार्य गरिरहेका छन्। सत्ता समीकरण मिलेसँगै राजनीतिक दलले संसदीय दलको नेता टुंग्याएपछि आगामी सरकारको नेतृत्व कसको काँधमा भन्ने तय हुनेछ।"
आयोगले निर्वाचन परिणामसहितको प्रतिवेदन आज राष्ट्रपतिलाई बुझाउँदै,"काठमाडौं : निर्वाचन आयोगले निर्वाचन अन्तिम परिणामको प्रतिवेदन राष्ट्रपति विद्यादेवी भण्डारीलाई आज बुझाउने भएको छ। प्रमुख आयुक्त दिनेश कुमार थपलियाले प्रतिनिधि सभा र प्रदेश सभा सदस्य निर्वाचन परिणामको अन्तिम प्रतिवेदन आज राष्ट्रपतिसमक्ष पेश गर्ने बताएका हुन् । आयोगका पदाधिकारीले राष्ट्रपति भण्डारीलाई आज बिहान १० बजे भेटेर प्रतिवेदन बुझाउन लागेको हो। बुधबार पत्रकार सम्भेलनमा थपलियाले भने, आयोगले प्रतिनिधिसभाको पहिलो हुने निर्वाचित हुने निर्वाचन प्रणाली र समानुपातिक निर्वाचन प्रणालीतर्फको निर्वाचन परिणामसहितको प्रतिवेदन निर्वाचनको नतिजा घोषणा भएको सात दिनभित्र राष्ट्रपतिसमक्ष र प्रदेशसभाको हकमा प्रदेश प्रमुखसमक्ष पठाउनुपर्ने प्रावधानबमोजिम २०७९ मंसिर २९ गते सम्माननीय राष्ट्रपतिज्यूसमक्ष प्रतिनिधिसभा सदस्य निर्वाचन २०७९ को परिणामसहितको प्रतिवेदन प्रस्तुत गर्ने कार्यक्रम रहेको छ। निर्वाचन आयोगले निर्वाचनको अन्तिम नतिजाको परिणाम राष्ट्रपतिसमक्ष बुझाएपछि नयाँ सरकार गठनको बाटो खुल्नेछ। यसैगरी पुस २ गते प्रदेशसभा सदस्य निर्वाचन २०७९ को परिणामसहितको प्रतिवेदन प्रदेश प्रमुखलाई प्रतिवेदन बुझाउने कार्यक्रम छ। प्रतिनिधिसभा तथा प्रदेशसभा सदस्य निर्वाचन २०७९ को प्रतिवेदन पठाइसकेपछि निर्वाचित सदस्यहरूको नामावली नेपाल राजपत्रमा प्रकाशित गरिने आयोगले जनाएको छ। प्रतिनिधि र प्रदेशसभा सदस्य निर्वाचनमा ८ सय २५ जना निर्वाचित भएका छन्। निर्वाचन आयोगले बुधबार सार्वजनिक गरेको अन्तिम परिणामअनुसार प्रतिनिधिसभातर्फ २ सय ७५ र प्रदेशसभातर्फ ५ सय ५० जना उम्मेदवार निर्वाचित भएका हुन्। प्रतिनिधिसभातर्फ पुरुष १ सय ८४ र महिला ९१ जना निर्वाचित भए। प्रतिशतका आधारमा यो पुरुष ६६९० र महिला ३३१० प्रतिशत हो। प्रदेशसभातर्फ भने पुरुष ३ सय ५० र महिला २ सय जना निर्वाचित भएको आयोगको तथ्यांकमा उल्लेख छ।"
एमालेमाओवादी केन्द्र सत्ता समीकरण होला ?,"काठमाडौं : सत्ता समीकरणको विषयमा एमाले र माओवादी केन्द्रबीच छलफल सुरु भएको छ। दुवै पार्टीका नेताहरू संवादमा लागेका छन्। यसैबीच मंगलबार एमाले अध्यक्ष केपी शर्मा ओलीलाई भेट गर्न माओवादी केन्द्रका महासचिव देव गुरुङ बालकोट पुगे। पछिल्लो समयमा नेपाली कांग्रेसले प्रधानमन्त्री र राष्ट्रपति दुवै आफैं राख्ने आशय बुझेपछि माओवादी केन्द्रका अध्यक्ष पुष्पकमल दाहाल झस्किएका छन्। प्रचण्ड गठबन्धनको तर्फबाट पहिलो चरणमा आफूले सरकारको नेतृत्व गर्न पाउनुपर्ने पक्षमा वकालत गरिरहेका छन्। एकातिर कांग्रेसको संसदीय दलको नेता नै को बन्ने भन्ने टुंगो छैन। त्यहाँ आकांक्षी पनि धेरै छन्। महामन्त्री गगन थापा, नेता रामचन्द्र पौडेल, शेखर कोइरालालगायतका धेरै नेता लाइनमा छन्। जोसुकै संसदीय दलको नेता भएपनि कांग्रेसले नेतृत्व छोड्ने अवस्था पनि देखिँदैन। गठबन्धनबाट आफ्नो नेतृत्वमा सरकार बन्ने सम्भवाना क्षीण देखेपछि माओवादी केन्द्रका अध्यक्ष प्रचण्डले कांग्रेस र एमाले दुवैतिर संवाद अघि बढाएका छन्, दूतहरू परिचालन गरेका छन्। निर्वाचनमा सोचेजस्तो नतिजा नआएपछि युवा नेताहरू विपक्षमा बस्नु पर्ने बताइरहँदा अध्यक्ष प्रचण्ड भने आफू प्रधानमन्त्री हुन लविङ गरिरहेका छन्। जसले प्रचण्डलाई प्रधानमन्त्रीको स्वीकार गर्छ उतै लाग्ने माओवादीको तत्कालीन रणनीतिमा देखिन्छ। गोरखामा आफू पढेको विद्यालयमा पुगेर प्रचण्डले छिट्टै आफू प्रधानमन्त्री बन्ने घोषणा गरेका छन्। अब मसँग धेरै वर्ष समय छैन। तपाईँहरूको आशीर्वाद लाग्यो भने म छिट्टै देशको नेतृत्व गर्ने ठाउँमा पुग्दैछु, उनले त्यहाँ भने। अध्यक्ष प्रचण्ड प्रधानमन्त्रीका लागि गठबन्धन छोड्न पनि तयार देखिएका छन्। यता मंगलबार भएको एमाले अध्यक्ष ओली र माओवादी केन्द्रका महासचिव गुरुङको भेटलाई अर्थपूर्ण रूपमा हेरिएको छ। माओवादी केन्द्रका अध्यक्ष गुरुङ कांग्रेससँग भन्दा वाम गठबन्धन हुनुपर्छ भन्ने लाइनका नेता हुन्। सरकारको गठनको प्रक्रिया नै सुरुवात नभएको भन्दै सत्ता समीकरण विषय बोल्न उनी पन्छिएका छन्। महासचिव गुरुङले आफू शुभकामना दिन मात्रै बालकोट गएको दाबी गरे। शुभकामना दिन गएको हुँ, अरूलाई शुभकामना पाँचदलीय बैठकमा दिइयो तर ओली जी त्यहाँ आउने कुरा भएन, यसैले घरमै गएर शुभकामना दिएको हुँ, उनले भने। उनले सरकार गठनको विषयमा वैधानिक प्रक्रिया नै सुरुवात नभएकाले त्यस विषय कुराकानी नभएको दाबी गरे। उनले भने, सबै प्रक्रिया पूरा गरेपछि मात्र सरकार बन्ने हो। सरकार बनाउने समय आएपछि सरकार बन्छ। निर्वाचन आयोगले गर्नुपर्ने काम सकेपछि अन्तिम रिपोर्ट राष्ट्रपतिलाई बुझाउँछ, त्यसपछि मात्र प्रक्रिया अगाडि बढ्ने हो। प्रतिनिधिसभामा एमालेको ७८ र माओवादी केन्द्रको ३२ सिट छ। नेकपा एकीकृत समाजवादीको १०, राष्ट्रिय जनमोर्चा र नेमकिपाको ११ सिट छ।"
"८२५ सिटकै परिणाम, मत बदर ५०६ प्रतिशत","काठमाडौं : प्रतिनिधि र प्रदेशसभा सदस्य निर्वाचनमा ८ सय २५ जना निर्वाचित भएका छन्। निर्वाचन आयोगले बुधबार सार्वजनिक गरेको अन्तिम परिणामअनुसार प्रतिनिधिसभातर्फ २ सय ७५ र प्रदेशसभातर्फ ५ सय ५० जना उम्मेदवार निर्वाचित भएका हुन्। प्रतिनिधिसभातर्फ पुरुष १ सय ८४ र महिला ९१ जना निर्वाचित भए। प्रतिशतका आधारमा यो पुरुष ६६९० र महिला ३३१० प्रतिशत हो। प्रदेशसभातर्फ भने पुरुष ३ सय ५० र महिला २ सय जना निर्वाचित भएको आयोगको तथ्यांकमा उल्लेख छ। प्रदेशसभामा ६३६४ प्रतिशत पुरुष र ३६३६ प्रतिशत महिला निर्वाचित भए। बुधबार पत्रकार सम्मेलन गर्दै आयोगले अन्तिम मत परिणाम सार्वजनिक गरेको हो। मत परिणाम सार्वजनिक गर्दै प्रमुख निर्वाचन आयुक्त दिनेशकुमार थपलियाले अन्तिम नतिजा बिहीबार राष्ट्रपतिलाई बुझाउने बताए। प्रतिनिधिसभाको पहिलो हुने निर्वाचित हुने निर्वाचन प्रणाली र समानुपातिक निर्वाचन प्रणालीतर्फको निर्वाचन परिणामसहितको प्रतिवेदन निर्वाचनको नतिजा घोषणा भएको सात दिनभित्र राष्ट्रपति समक्ष बुझाउने प्रावधान छ। हामी त्यसैअनुसार बिहीबार बुझाउँछौं, उनले भने,प्रदेशसभाको हकमा प्रदेश प्रमुखसमक्ष पठाउनुपर्ने प्रावधानबमोजिम २०७९ मंसिर २९ गते सम्माननीय राष्ट्रपतिसमक्ष पेस हुन्छ। आगामी पुस २ गते प्रदेशसभा सदस्य निर्वाचन २०७९ को परिणामसहितको प्रतिवेदन सातै प्रदेशका प्रदेश प्रमुख समक्ष आयोगका पदाधिकारीहरूबाट प्रतिवेदन प्रस्तुत गरिने आयुक्त थपलियाले बताए। प्रतिवेदन पठाइसकेपछि निर्वाचित सदस्यहरूको नामावली नेपाल राजपत्रमा प्रकाशित गरिने उनले बताए। विदेशमा रहेका नेपालीलाई मताधिकार दिन कानुन बनाउने पत्रकार सम्मेलनमा बोल्दै प्रमुख निर्वाचन आयुक्त थपलियाले विदेशमा रहेका नेपालीहरूलाई पनि मताधिकार दिन कानुन बनाउने बताए। भने, यो निर्वाचन आयोगको प्रतिबद्धता हो। ८ वटा कानुन छन्। अब एउटै बन्छ। धेरै कुरा जुधेका पनि छन्। ४,२८५ को जमानत जफत प्रतिनिधिसभा र प्रदेशसभा निर्वाचनमा ७५ प्रतिशतभन्दा बढी उम्मेदवारको धरौटी (जमानत) जफत भएको छ। आयोगका अनुसार प्रतिनिधिसभामा २ हजार ४ सय ११ र प्रदेशसभामा ३ हजार २ सय २४ जनाको उम्मेदवारी परेको थियो। तीमध्ये प्रतिनिधिसभातर्फ १ हजार ७ सय ७२ पुरुष र १ सय ८९ जना महिला गरी १ हजार ९ सय ६१ जनाको धरौटी जफत भएको हो। निर्वाचन आयोगमा बुधबार पत्रकार सम्मेलन गरेर अन्तिम मत परिणाम सार्वजनिक गर्दै आयोगका पदाधिकारी । त्यस्तै प्रदेशसभातर्फ २ हजार ८६ पुरुष, २ सय ३७ महिला र एक जना अन्य गरी कुल २ हजार ३ सय २४ जनाको धरौटी जफत भएको छ। दुवैतर्फ गरी ४ हजार २ सय ८५ उम्मेदवारको धरौटी जफत भएको निर्वाचन आयोगले जानकारी दिएको छ। प्रतिनिधिसभा र प्रदेशसभामा गरी ५ हजार ६ सय ३५ जनाको उम्मेदवारी रहेकामा ४ हजार २ सय ८५ जनाको जमानत जफत भएको हो। ५०६ प्रतिशत मत बदर गत मंसिर ४ गते सम्पन्न प्रतिनिधिसभा चुनावमा ५०६ प्रतिशत मत बदर भएको जनाएको छ। बुधबार आयोगले पत्रकार सम्मेलन गरेर प्रतिनिधिसभा सदस्य निर्वाचनको पहिलो हुने निर्वाचित हुने निर्वाचनमा १ करोड १० लाख ४७ हजार ३४ (६१ दशमलव ४१ प्रतिशत) मतदान भएको जनाएको हो। त्यसमध्ये १ करोड ४ लाख ८७ हजार ९ सय ५८ मत सदर भएको थियो भने ५ दशमलव शून्य ६ प्रतिशत मत बदर भएको प्रमुख आयुक्त थपलियाले जानकारी दिए। प्रतिनिधिसभाको समानुपातिक निर्वाचन प्रणालीतर्फ १ करोड ११ लाख २६ हजार २ सय २६ मतदान भएकोमा १ करोड ५ लाख ६० हजार ८२ मत सदर भई ५ दशमलव शून्य ९ प्रतिशत मत बदर भएको पनि आयोगले जनाएको छ। ८६ दल दर्ता, ४७ सहभागी प्रतिनिधिसभा सदस्य निर्वाचन प्रयोजनका लागि ८६ वटा राजनीतिक दल दर्ता भएकोमा पहिलो हुने निर्वाचित हुने निर्वाचन प्रणालीतर्फ ६१ वटा राजनीतिक दल र समानुपातिक निर्वाचन प्रणालीतर्फ ४७ वटा राजनीतिक दल निर्वाचनमा सहभागी भएका थिए। प्रतिनिधिसभाको पहिलो हुने निर्वाचित हुने निर्वाचन प्रणालीतर्फ महिला २ सय २५ र पुरुष २ हजार १ सय ८६ गरी २ हजार ४ सय ११ जनाको अन्तिम उम्मेदवारी कायम भएको थियो। सोही सभाको समानुपातिक निर्वाचन प्रणालीतर्फ महिला १ हजार १ सय ८७ र पुरुष १ हजार १२ गरी २ हजार १ सय ९९ जना उम्मेदवारको अन्तिम बन्द सूची कायम गरिएको थियो। त्यसैगरी प्रदेशसभातर्फ पहिलो हुने निर्वाचित हुने निर्वाचन प्रणालीका लागि महिला २ सय ८०, पुरुष २ हजार ९ सय ४३ र अन्य १ गरी ३ हजार २ सय २४ जनाको अन्तिम उम्मेदवारी कायम भएको थियो भने सोही सभाको समानुपातिक निर्वाचन प्रणालीतर्फ महिला १ हजार ५ सय ११ र पुरुष २ हजार १ सय ९७ गरी कुल ३ हजार ७ सय ८ जना उम्मेदवारको अन्तिम बन्द सूची कायम गरिएको थियो।"
विवादका बीच ठूलोआँगनको बीचमै पृथ्वीनारायण शाहको सालिक राख्ने निर्णय,"गोरखा : लामो रस्साकस्सीका बीच गोरखा नगरपालिकाले ठूलोआँगनमै सालिक स्थापना गर्ने निर्णय गरेको छ। बुधबार साँझ अबेर सम्पन्न सर्वदलीय बैठकले पृथ्वीनारायण शाहको सालिक ऐतिहासिक तथा पुरातात्विक स्थल ठूलोआँगनमै राख्ने निर्णय गरेको हो। गत भदौ १३ गते निर्णय गरेर नगरपालिकाले गत हप्तादेखि सालिक स्थापनाको प्रक्रिया सुरु गरेको थियो। सालिक स्थापना गर्ने वैकल्पिक ठाउँ हुँदाहुँदै पुरातात्विक तथा ऐतिहासिक ठूलोआँगनमा राख्न लागिएको भन्दै स्थानीयबासीले अवरोध गरेका थिए। सालिक स्थापना गर्न खन्न थालिएको खाडलसमेत उनीहरुले पुरेका थिए। आँगनको बीच भागमा सालिक राखेपछि सवारी साधन आवतजावतमा समस्या हुने स्थानीयको चिन्ता थियो। वैकल्पिक बाटो खुलाइदिने प्रतिबद्धता दोहोर्याउँदै नगरपालिकाले त्यस क्षेत्रको पर्यटन विकास गर्न आँगनको बीचमै सालिक र नेपालको नक्सा राख्ने निर्णय गरेको हो। ऐतिहासिक, पुरातात्विक आँगनको बीचमा सालिक राख्ने कि वैकल्पिक स्थानमा भन्ने बारेमा बैठकका सहभागीहरुले फरकफरक धारणा राखेका थिए। गोरखा नगरपालिका वडा नम्बर ३ का अध्यक्ष चुलबहादुर कुँवरले ठूलोआँगनको बीचमा सालिक राख्नुको एकमात्र उद्देश्य गाडी छेक्नु भएको दाबी गरे। ठूलोआँगन क्षेत्रको पर्यटक विकास गर्ने भए विश्वसम्पदा सूचीमा राख्ने विषयमा यहाँका अगुवाहरुले किन विरोध गरेको ?, प्राचीन शैलिका घरहरु बनाउनुपर्नेमा किन कंक्रिटका घरहरु निर्माण गरेको ?, ठूलोआँगन किन अतिक्रमण गरेको ?, विगत १५ वर्षदेखि गोरखा संग्रहालयको तल्लो गेट किन नखुलाइएको ?, उनले भने, यहाँ सवारी साधन रोक्न मात्र पर्यटन विकासको बहानाबाजी गरिएको हो। मध्यपहाडी लोकमार्गसँग गाउँ, बस्ती सडक सञ्जालले जोडिँदैछ। अब यहाँबाट बाटो रोकेर कसरी बिकास हुन्छ ? त्यस्तै अर्का सहभागी नारेश्वर सेवा समाजका कमल दानीले ठूलोआँगनको बीचमा भन्दा सालिक अन्यत्रै राख्न उपयुक्त हुने बताए। सालिक राख्ने ठाउँको विकल्प खोज्नुपर्ने र आउजाउलाई सहज बनाउनुपर्ने बताउँदै उनले भने, राजमार्ग भएकै ठाउँमा विकासले फड्को मारेको छ, हामी यहाँ बन्द गर्दैछौँ, उनले भने। बैठकका सहभागी प्रवीण बस्नेतले नगरपालिकाको कार्यक्रमको विरोध नभई उपयुक्त वैकल्पिक बाटोको माग गरिएको बताए। सालिक त अन्यत्र पनि राख्न सकिन्थ्यो होला नि, उनले भने, कार्यक्रम गर्नुहोस्, नगर्नू भनेको होइन। ठूलोआँगनमा भैँसी राँगा पालेपनि पाल्नुहोस् तर हाम्रो बाटो छेक्नु, थुन्नु भएन। ठूलोआँगनको बीचमा सालिक राख्नुपर्छ भनेर पहिलो प्रस्ताव गर्ने जेष्ठ नागरिक जिल्ला संघका अध्यक्ष मोहनलाल श्रेष्ठले गोरखा बजार क्षेत्रमा पर्यटक आकर्षित गर्न र विकासका लागि सालिक राख्ने कार्य तत्काल अघि बढाउनुपर्ने तर्क गरे। यो एउटा नमुना नयाँ कार्यक्रम हो, अहिले कसैले यसको विरोध नगरौँ, उनले भने, एक जनाले विरोध गरेपनि यो कार्यक्रम हट्न सक्छ। सबैको सहयोगले यो कार्यक्रम गरौँ। नगरप्रमुख कृष्णबहादुर राना मगरले गाडीको लागि वैकल्पिक बाटोको व्यवस्था गरिने प्रतिबद्धता ब्यक्त गरे। उनले गोरखालाई पर्यटकीय हबको रुपमा विकास गर्ने योजनासहित नगरपालिका अघि बढेको बताउँदै यो कार्यक्रम सञ्चालनमा सहयोग गरिदिन अनुरोध गरे। यहाँ सालिक राखेर हरेक दिन नेपाली सेनाले बिहान बेलुकी परेड खेल्ने, सलामी दिने कार्यक्रम तय भएको छ। यसले गर्दा यहाँ पर्यटक बास बसेर हेर्नेछन्नगरप्रमुख रानाले भने, यसले गोरखाको पर्यटन प्रवर्द्धनमा मद्धत पुग्छ। ठूलोआँगनमा गाडी नरोकिने र सतिपिपल हुँदै नारेश्वरतर्फ जाने वैकल्पिक सडकको रुपमा धारापानी, कालोबर हुँदै दुबै सडकलाई सहज बनाउने प्रयास भइरहेको उनले बताए। बुधबारको बैठकले नगरपालिकाले वैकल्पिक मार्गको स्तरोन्नतिको काम तत्काल गर्ने, ठूलोआँगन क्षेत्रको अव्यवस्थित पार्किङलाई व्यवस्थित गर्ने, ठूलोआँगन आसपास निर्माण भएका अस्थायी संरचना, घरका पेटी तत्काल हटाउन वडा अध्यक्षले पहल गर्ने, हलुका सवारी साधन र दुई पाङ्ग्रे सवारी साधन सालिक निर्माण भएपछि पनि बन्द नगर्ने निर्णय भएको छ। ठूलोआँगनको बीच भागमै सालिक बनाउने विषय बुधबारको छलफलपछि निर्णयमा उल्लेख गरिएको छ।"
वडा कार्यालय र स्वास्थ्य केन्द्रलाई जग्गा दान,रौतहट: मधेस प्रदेश सभा सदस्य शोभादेवी साहले एक करोड रुपैयाँ बराबरको जग्गा दान गर्ने घोषणा गरेकी छन्। ईशनाथ नगरपालिकालाई वडा कार्यालय र स्वास्थ्य चौकीको भवन निर्माण गर्न साहले दुई कठ्ठा १६ धुर जग्गा दान दिने घोषणा गरेकी छन्। ईशनाथ नगरपालिका वडा नम्बर २ औरैयाका स्थानीयले आयोजना गरेको स्वागत तथा सम्मान कार्यक्रममा साहले यो घोषणा गरेकी हुन्। उनले जनता समाजवादी पार्टीको तर्फबाट समानुपातिकमा निर्वाचित भएपछि जग्गा दान दिने घोषणा गरेकी हुन्। करोड मूल्य पर्ने जग्गा वडा कार्यलय र स्वस्थ्य चौकी निर्माणलाई सहयोग गरेको भन्दै वडाध्यक्ष धर्मेन्द्र साहले खुशी व्यक्त गरेका छन । वडा कार्यालयको भवन बनाउन चालु आर्थिक वर्षमा ४० लाख बजेट छुट्टयाएको साहले बताए । ईसनाथ नगरपालिका वडा नम्बर २ औरैया गाउँको बीचमा रहेको दान प्राप्त जग्गामा चाँडै स्वास्थ्य चौकी भवन निर्माणको पहल गरिने वडा कार्यालयले जनाएको छ। त्यसका लागि आफूले पनि बजेटको व्यवस्थापन गर्न पहल गर्न जग्गादाता साहले बताइन्।
बारामा एक युवकको हत्या,वीरगन्ज : बारामा एक युवकको हत्या भएको छ। वीरगन्ज१६ नगवासँग जोडिएको बाराको विश्रामपुर गाउँपालिका वडा नम्बर५ इटियाहीमा परालको भुसले छोपिएको अवस्थामा २२ वर्षीय सुरज साह कानुको शव भेटिएको हो। जीतपुर सिमरा उपमहानगरपालिका१० का कानुको शव तारले खुट्टा बाँधेको र टिसर्टले मुख छोपेको अवस्थामा बुधबार साँझ भेटिएको प्रहरीले जनाएको छ। गाइवस्तुलाई खुवाउन पराल काटेर बनाइएको भुसको थुप्रोबाट शवको खुट्टा बाहिर देखिएपछि स्थानीयले प्रहरीलाई खबर गरेका थिए। कानुको हत्या गरेर फालेको हुनसक्ने आशंका प्रहरीको छ। तर मृत्युको कारण भने खुलेक छैन। प्रहरीले हत्या आशंकामा दुई जनालाई पक्राउ गरी सोधपुछ गरिरहेको छ।
निजी स्रोतका शिक्षक हटाइयो,"वीरगन्ज: पर्साको पटेर्वा सुगौली गाँउपालिकाले पालिकाका सामुदायिक विद्यालयहरूमा निजी स्रोतमा कार्यरत शिक्षकहरूलाई हटाउने निर्णय गरेको छ । पालिकामा ३ माध्यमिक र २१ आधारभूतसहित २४ वटा विद्यालय छन्। ती सबैमा २९ जना निजी स्रोतमा कार्यरत शिक्षकशिक्षिका छन्। मंसिर २३ गतेको गाँउ कार्यपालिकाको बैठकले निजी स्रोतमा कार्यरत सबै २९ जना शिक्षकशिक्षिकाहरूलाई पुस १ देखि हटाउने निर्णय गरेको हो। गाँउपालिकाका प्रमुख प्रशासकीय अधिकृत सन्देश यादवले गत सोमबार सार्वजनिक गरेको सूचनामा गाँउ कार्यपालिकाको बैठकले गाँउपालिकाबाट प्रदान गर्दै आएको विद्यालय सञ्चालन अनुदान (निजी स्रोत अनुदान) आगामी पुस १ गतेदेखि रोक्का गर्ने निर्णय भएको उल्लेख छ। गाँउपालिकाले विद्यालयमा नपुग शिक्षकको व्यवस्थापन गर्न आवश्यक प्रकृया अगाडि बढाउने निर्णय पनि गरेको जारी सूचनामा उल्लेख छ। गाँउपालिका अध्यक्ष दिनेश चौधरीले यसअघिका जनप्रतिनिधि र कर्मचारीले विद्यालयमा आवश्यक प्रक्रिया नै पूरा नगरी हचुवाका भरमा निजी स्रोतमा शिक्षक नियुक्त गरेकाले उनीहरूलाई हटाउने निर्णय गरिएको बताए । चौधरीले भने , निजी स्रोतमा नियुक्त शिक्षकमा कसैको पनि शिक्षण अनुमति पत्र(लाइसेन्स)छैन, लेखा परीक्षणमा अडिटरले मान्दै मानेन् , यसरी उनीहरूको तलब सुविधा मात्रै वर्षेनी ५० लाखभन्दा बढि खर्च भएको देखिन्छ। विगतमा हचुवाका भरमा गरिएका नियक्तिलाई हटाउने निर्णय गरेका छौँ।'"
मानसिक हिंसाका उजुरी बढे,"काठमाडौं: राष्ट्रिय महिला आयोगले चालु आर्थिक वर्षको चार महिनामा मानसिक हिंसासम्बन्धी सबैभन्दा धेरै उजुरी परेको जानकारी दिएको छ। आयोगले आयोजना गरेको कार्यक्रममा कूल उजुरीमध्ये ४२ प्रतिशत मानसिक हिंसासम्बन्धी उजुरी रहेको जानकारी दिइएको हो । आयोगमा साउनदेखि कात्तिकसम्म मानसिक हिंसासम्बन्धी तीन सय २५ (४२ प्रतिशत), आर्थिक हिंसासम्बन्धी दुई सय २४ (२९ प्रतिशत), शारीरिक हिंसासम्बन्धी १९८ (२६ प्रतिशत) र यौनजन्य हिंसा २२ (३ प्रतिशत) दर्ता भएका छन् । 'केन्द्रमा मात्र सहज पहुँच हुनाले बागमती प्रदेशमा बढी उजुरी दर्ता भएको हुनसक्छ', आयोग अध्यक्ष कमलाकुमारी पराजुलीले भने, 'आयोग ग्रामीण समुदायबाट पनि उजुरी दर्तामा होस् भनी सहज वातावरण सिर्जना गर्न पहल गरेका छौँ ।' कार्यक्रममा चालु आवको चार महिनामा आयोगद्वारा भएका स्थलगत अनुगमन, सचेतनामूलक कार्यक्रम तथा प्रकाशन, दर्ता भएका उजुरीलगायतका गतिविधिबारे जानकारी दिइएको थियो।"
निर्वाचनका लागि रक्सौलवीरगन्ज नाका सिल,"वीरगन्ज : भारतको बिहारमा हुन गइरहेको नगरपरिषद( स्थानीय तह) को निर्वाचनका लागि रक्सौलवीरगन्ज नाका सिल गरिएको छ । बिहारको रक्सौल नगरपालिकामा पुस ३ गते (डिसेम्बर १८ तारिक) हुने नगरपरिषद् निर्वाचनका लागि भारतीय प्रशासनले अचानक बिहीबार दिउँसोदेखि रक्सौलवीरगन्ज नाका सिल गरेको हो । सिमावर्ती नेपाली प्रशासनसँग पूर्वसमन्वय नै नगरी भारतीय प्रशासनले मितेरी पुलमा नाका सिल गरेपछि वीरगन्जरक्सौल आउजाउ गर्ने नेपालीलाई सास्ती भएको छ । निर्वाचनका लागि रक्सौलवीरगन्ज नाका ७२ घण्टाका लागि सिल गरिएको रक्सौलका जिल्ला अधिकारी (डीएम) शीर्षत् कपिल अशोकले बताएका छन्। पूर्वसूचनाबिना भारतीय प्रशासनले मितेरी पुलमा फलामे ढाट नै खसाएर नाका सिल गर्दा रक्सौलवीरगन्ज आउजाउ गर्ने नेपाल र भारत दुवै देशका नागरिकलाई सास्ती भएको छ। यता पर्साका निमित्त प्रमुख जिल्ला अधिकारी महेश तिमल्सिनाले पनि नाका सिलबारे भारतीय प्रशासनले आफूहरुसँग कुनै पूर्वछलफल र समन्वय नगरेको बताए । उनले बिहीबार दिउँसो एक्कासी भारतीय प्रशासनको तर्फबाट ७२ घण्टाका लागि नाका सिल गरिएको बारे सूचनासहितको पत्र आएपछि मात्र आफूहरुले पनि नाका सिल बारे जानकारी पाएको बताए । तिमल्सिनाले भने, 'यसअघि नेपालमा चुनाव हुँदा हामीले भारतीय पक्षसँग समन्वय बैठक गरेर नाका सिलबारे छलफल गर्ने गथ्र्यौं , तर अहिले रक्सौलमा हुने निर्वाचनका लागि नाका सिलबारे भारतीय पक्षले हामीसँग कुनै छलफल र समन्वय गरेन , एक्कासी आज पत्र पठाएर जानकारी गरायो ।' नाका सिलबारे भारतीय पक्षबाट पत्र आएपछि अहिले साँझ जिल्ला सुरक्षा समितिको बैठक बसेर भारतीय चुनावलाई मध्यनजर गरी ७२ घण्टाका लागि वीरगन्ज नाकामा सुरक्षा व्यवस्था अझ कडा बनाउने निर्णय गरिएको जानकारी उनले गराए । बिहारसँग जोडिएका रक्सौलवीरगन्ज नाका मात्रै भारतीय प्रशासनले सिल गरेको तथा जिल्लाका अन्य छोठी नाकाहरु भने सुचारु नै रहेको जानकारी पनि उनले गराए ।"
सडक अतिक्रमण हटाउँदै सिद्धार्थनगर,"भैरहवा: रुपन्देहीको सिद्धार्थनगर नगरपालिकाले सडक र फुटपाथ अतिक्रमण हटाउन थालेको छ । सडक र फुटपाथ अतिक्रमण हटाउन पालिकाले नगर प्रहरी परिचालन गरेको छ । बिहीबार नेपाल प्रहरीको समन्वयमा पालिकाबाट खटिएको नगर प्रहरीले नगर क्षेत्रको सडक र फुटपाथ अतिक्रमण गरेर राखिएको विभिन्न साम्रगी नियन्त्रणमा लिएको छ । त्यस्तै संरचनाहरु हटाइएको छ । सडक र फुटपाथ अतिक्रमण गरेर राखिएको एक थान मोटरसाइकल, ठेला, काठ, विभिन्न प्रकारका साइन बोर्ड, फर्निचर लगायतका साम्रगीहरु नियन्त्रणमा लिइएको सिद्धार्थनगर नगरपालिकाका नगर प्रहरी प्रमुख मनोज मल्लले बताए । हामीले विगत केही महिना देखि सडक र फुटपाथ अतिक्रमण गर्न नगर प्रहरी खटाएर सबैलाई सचेत गराउँदै आएका थियौ सिद्धार्थनगर नगरपालिकाका प्रमुख प्रशासकीय अधिकृत नवराज पौड्यालले भने, अटेर गरिरहेका उपर अब कारवाही प्रक्रिया सुरु गरेका छौँ । नियन्त्रणमा लिइएका साम्रगी लिन आउने व्यवासायीको व्यवसाय सम्बन्धिका कागजात समेत हेर्ने गरिएको छ । कैफियत देखिएमा त्यस उपर कारवाही प्रक्रिया अघि बढाइने उनले बताए ।"
वेष्ट विङको अभिभावक दिवस सम्पन्न,"ललितपुर: ललितपुरको महालक्ष्मी नगरपालिका८ स्थित वेष्ट विङ माध्यमिक विद्यालयले विभिन्न कार्यक्रमकाबीच २२ औं वार्षिक उत्सव तथा अभिभावक दिवस मनाएको छ। दिवसको अवसरमा आयोजित कार्यक्रममा जुनियर तह पिजीदेखि कक्षा ३ तथा सिनियर तह कक्षा ४ देखि १२ का लागि छुट्टाछुट्टै सत्रहरू सञ्चालन गरिएको थियो। कार्यक्रममा विद्यार्थीलाई विभिन्न विधामा पुरस्कार वितरण गरिएको थियो । सो अवसरमा उत्कृष्ट शिक्षकहरूलाई पनि पुरस्कृत गरिएको थियो । कार्यक्रममा अभिभावकको उल्लेख्य उपस्थितिमाझ विद्यार्थीले रचनात्मक नृत्य, गीत, प्रहसन तथा नाटकमार्फत आआफ्ना प्रतिभाहरू प्रस्तुत गरेका थिए । प्ले ग्रुपदेखि कक्षा १२ सम्मका कक्षाहरू सञ्चालन गर्दै आएको वेष्ट विङ माध्यमिक विद्यालयमा हाल १ हजार भन्दा बढी विद्यार्थी अध्ययरत रहेका र ६० जना शिक्षक कार्यरत रहेको विद्यालयका प्रधानाध्यापक बाबुराज महर्जनले बताए । कार्यक्रमलाई सम्बोधन गर्दै विद्यालयकी संस्थापक प्रधानाध्यापक दलिया दासगुप्ताले विद्यालयले १ हजार विद्यार्थीको व्यवस्थापन र शैक्षिक गतिविधि उत्कृष्ट ढंगले सञ्चालन गर्दै आएकोमा खुसी व्यक्त गरिन् । उनले विद्यार्थीको सबै प्रकारका प्रतिभा प्रस्फुटन गराउने कार्यमा विद्यालयलाई अझै सफलता मिलोस् भन्ने कामना गरिन् । कार्यक्रम महालक्ष्मी नगरपालिकाका मेयर हरि गोविन्द श्रेष्ठ तथा वडा नं ८ का अध्यक्ष विश्वराज श्रेष्ठको प्रमुख आतिथ्यतामा सम्पन्न भएको छ।"
"महोत्तरीको रामगोपालपुरमा झडप, नेहा चौधरी र निहारिक राजपूत पक्राउ","महोत्तरी : दाइजोको निहुँमा घरबाट निकालिएकी नेहा चौधरीलाई प्रहरीले पक्राउ गरेको छ। दाइजो र घरेलु हिंसा मुद्दामा सासु र ससुरालाई पनि पक्राउ गर्नुपर्ने माग राख्दै सडक आन्दोलनमा उत्रिएकी नेहासँगै कुमारी आमा निहारिका राजपूतलाई प्रहरीले पक्राउ गरेको हो। सोही मुद्दामा प्रहरीले मंगलबारै नेहाका श्रीमान पंकज चौधरीलाई पक्राउ गरिसकेको छ। तर नेहाले सासु, ससुरा र नन्दलगायतका आरोपितहरूलाई पनि पक्राउ गर्नुपर्ने माग राख्दै रामगोपालपुर बजारमा सवारीसाधन बन्द गराएर आन्दोलन चर्काएकी थिइन्। नेहाका सासु र ससुरा भने घरमा ताल्चा लगाएर फरार रहेको एक स्थानीयले बताए। बिहीबार सडकजाम गरेर आन्दोलनमा उत्रिएकी नेहा र निहारिका नेतृत्वको टोलीले नगरपालिका कार्यालयमा ढुङ्गामुढा गर्न थालेपछि स्थिति नियन्त्रणमा लिन उनीहरूलाई पक्राउ गरिएको महोत्तरीका एसपी कृष्ण पंगेनीले बताए। स्थानीय प्रत्यक्षदर्शीका अनुसार आन्दोलनमा प्रहरी र प्रदर्शनकारीबीच झडप भएको थियो। स्थिति नियन्त्रणमा लिन प्रहरीले ६ राउण्ड अश्रुग्यास प्रहार गरेको छ। झडपमा केही प्रदर्शनकारी र आधा १० जना बढी प्रहरी घाइते भएको जिल्ला प्रहरी कार्यालय महोत्तरीले जनाएको छ। उनीहरूको अवस्था सामान्य रहेको बताइएको छ। गत फागुनमा रामगोपालपुर ५ का पंकज चौधरी र नेहाबीच विवाह भएको थियो। परिवारले दाइजो र विवाहमा करिब करोडौं खर्च गरे पनि दाइजो पुगेन भन्दै आफूलाई श्रीमानसहित उनका परिवारले चरम यातना दिएको नेहाको आरोप छ। नेहाले श्रीमान, सासु, ससुरालाई पक्राउ गर्न माग गर्दै घरेलु हिंसा र दाइजोसम्बन्धी मुद्दा दर्ता गरेकी छन्।"
दुई चालक नराख्ने ४१ सवारी साधनलाई कारवाही,"काठमाडौं: लामो दूरीका यात्रुबाहक सवारी साधनमा दुई जना चालक नराख्ने ४१ ओटा सवारी साधनका चालक कारबाहीमा परेका छन्। 'ट्राफिक कम्यूनिकेसन एप्लिकेसन'मार्फत ट्राफिक प्रहरीले कारवाही गरेको हो। काठमाडौंको नागढुंङगा नाकामा एपमार्फत चेकिङ गर्दा दुई जना चालक फेरबदल नभएको पाईएपछि कारवाही गरिएको काठमाडौँ उपत्यका ट्राफिक प्रहरी कार्यालयका प्रवक्ता प्रहरी वरिष्ठ उपरीक्षक राजेन्द्रप्रसाद भट्टले बताए। यो एपमा सुरुको गन्तव्यमै सवारी चालकको फोटो, सवारी चालक अनुमति पत्रको नम्बर र सवारी साधनको नम्बर अपलोड गरेपछि नागढुङगा नाकासहित सातै ओटा प्रदेशका १५ स्थानका चेक प्वाईनटमा डाटा सर्कुलर भएका आधारमा चालक फेरबदल भएनभएको एकीन गरिन्छ। ०७५ माघ २८ गतेबाट सुरु भएको यो चेकिङ केही समय, सञ्चान पछि कोभिडलगायत कारणले रोकिएको थियो । रोकिएको यो कार्य ०७९ असोज ३१ गतेदेखि सुरु भएको हो। यो सुरुवात भएसँगै २ महिनाको अवधीमा ४१ ओटा सवारी साधनका चालक कारवाहीमा परेका हुन्। 'सवारी तथा यातायात व्यवस्था ऐन २०४९ को परिच्छेद ६ को दफा १०४ मा चालकको पालो फेर्नु पर्ने व्यवस्था अन्तर्गत लामो बाटोमा यातायात सेवा सञ्चालन गर्ने यात्रीबाहक सार्वजनिक सवारीमा कम्तिमा दुईवटा चालक अनिवार्य रूपमा राखी प्रत्येक छ घण्टापछि पालै पालोसँग सवारी चलाउन लगाउने कर्तव्य यातायात सेवा सञ्चालन गर्ने व्यवस्थापक वा सवारी धनीको हुनेछ' भनिएकाले सोही अनुसार कार्यान्वयन गराउन थालिएको भट्टले बताए। यो एपको प्रभावकारी प्रयोग हुन सके चालकको तनाव र थकानले हुने दुर्घटनाको जोखिम कम हुन्छ।"
काठमाडौं महानगरपालिकाले मनायो २८ औं स्थापना दिवस (तस्बिरसहित),"काठमाडौं : काठमाडौं महानगरपालिकाले बिहीबार २८ स्थापना दिवस मनाएको छ। महानगरका मेयर बालेन शाहको प्रमुख अध्यक्षतामा र सहरी विकासमन्त्री मेटमणि चौधरीको प्रमुख आतिथ्यमा विविध कार्यक्रम गरी स्थापना दिवस मनाइएको हो। मन्त्री चौधरीले महानगरपालिकासँग समन्वय गरेर सहरी विकासका लागि नीतिगत सहयोग गर्ने बताए। चौधरीले भने,'सहरी विकास मन्त्रालयले महानगरपालिकासँग समन्वय गरेर सहरी सौन्दर्य, सहरी स्वास्थ्य र सहरी वातावरण निर्माणमा नीतिगत सहयोग गर्न प्रतिबद्ध छौं। हामी सधैं सहकार्य गर्न तयार छौं।' 'सांस्कृति सहर काठमाडौं महानगर' भन्ने मूल नाराका साथ मनाइएको स्थापना दिवसको अवसरमा महानगरले आयोजना गरेको विविध कार्यक्रममा उत्कृष्ट हुनेहरुलाई पुरस्कृत गरिएको छ। यस्तै, महानगरपालिकाको वृहत्तर विकासमा योगदान पुर्याएको भन्दै विभिन्न व्यक्तित्वहरुलाई कदरपत्रसहित सम्मान गरिएको छ। सफाइ अड्डाबाट सुरु भएको महानगरपालिका विस २०५२ साल मंसिर २९ गते मात्रै महानगरपालिका घोषणा भएको थियो। त्यही दिनको सम्झनामा हरेक वर्ष मंसिर २९ का दिन महानगर दिवस मनाउँदै आइरहेको छ।"
सार्वजनिक जग्गामा बनाइएका संरचना हटाउन सिद्धार्थनगरको ३५ दिने अल्टिमेटम,"भैरहवा : रुपन्देहीको सिद्धार्थनगर नगरपालिकाले नगर क्षेत्रको सार्वजनिक तथा सामुदायिक सम्पत्ति बनाइएको संरचना हटाउन आग्रह गरेको छ । स्थानीय सरकार संचालन ऐन, २०७४ को दफा ११ (२) को खण्ड (क) ले सार्वजनिक ऐलानी र पर्ती जग्गा, सार्वजनिक भवन, सम्पदा तथा भौतिक पूर्वाधारको संरक्षण र सुरक्षा गर्ने कर्तव्य स्थानीय तहलाई तोकिएकोले नगरपालिकाको कार्यालय सार्वजनिक तथा सामुदायिक सम्पत्ति बनाइएको संरचना हटाउन आग्रह गरेको हो । नगर क्षेत्रमा सार्वजनिक सम्पति अतिक्रमण गरेर संरचनाहरु बनाइएको भए त्यस्ता संरचनाहरु हटाउन नगरपालिकाको कार्यालयले सार्वजनिक सूचना जारी गरेर ३५ दिन अल्टिमेटम दिएको छ । सार्वजनिक सम्पति अतिक्रमण गरेर बनाइएका संरचनाहरु आफै हटाउनका लागि हामीले सूचना जारी गरेर ३५ दिनको समय दिएका छौं,' सिद्धार्थनगर नगरपालिकाका प्रमुख प्रशासकीय अधिकृत नवराज पौड्यालले भने, यदि समयावधीभित्र संरचना हटाइएन भने नगरपालिकाको कार्यालयले कानुन बमोजिम कारवाही प्रक्रिया अघि बढाउँछ । कार्यालय कानुन बमोजिम कारबाही प्रक्रिया अघि बढाउँदा हानी नोक्सानी बापतको क्षतिपूर्ति समेत सम्बिन्धत पक्षलाई कानुन बमोजिम भराइने उनले बताए । नगरपालिकाले यस अघि सिद्धार्थनगर नगरपालिका१ स्थित सार्वजनिक जग्गा अतिक्रमण गरी बनाइएका संरचनाहरु डोजर लगाएर भत्काएको छ । सार्वजनिक सम्पत्ति अतिक्रमण गरी बनाइएको वा बनाउँदै गरेमा देखिएमा नगरपालिको कार्यालयलाई जानकारी गराउन समेत कार्यालयले आग्रह गरेको छ ।"
"अस्पतालमा छैनन् डाक्टर, बाटैमा जन्मियो बच्चा","बाजुरा: बाजुराको गौमुल गाउँपालिका ३ माँझपालि बस्ने २१ वर्षीया भाग्य चदाराले बाटोमा बच्चा जन्माएकी छन् । सुत्केरी गराउन अछामको बयलपाटा अस्पतालमा लैजाने क्रममा भाग्यले बुढिगंगा नगरपालिकाको बार्जुगाड नजिकै बाटोमा बच्चा जन्माएकी हुन्। गौमुल गाउँपालिकाबाट जिल्ला अस्पताल बाजुरामा रिफर गरेको भएपनि बाजुरामा आकस्मिक प्रसुति सेवा दिने चिकित्सक नहुँदा अछाम रिफर गरिएको थियो। बयलपाटा नपुग्दै बाजुराको बार्जुगाडमा बच्चा जन्माएको अनमी रमा रोकायाले बताईन् । बाजुरा अस्पतालमा आकस्मिक प्रसुति सेवा भएपनि १ हप्तादेखि चिकित्सक नहुदा जटिल खाले गर्भवतीलाई रिफर गर्ने गरिएको थियो। अस्पतालमा चिकित्सक नहुँदा अछाम रिफर गरेर लैजाँदै गर्दा बाटोमै बच्जा जन्मिएको थियो। तालिम प्राप्त चिकित्सक डा सुनिलकुमार शाह, डा बिपुल चौधरी र डा जस्मिता बलमपाकी बिदामा गएपछि बाजुरा अस्पतालमा आकस्मिक प्रसुति सेवा बन्द भएको छ। अस्पतालमा कार्यरत डा दिपेन्द्र बुढा पनि बिदामा छन्। भाग्य जस्तै धेरै गर्भवतीको पीडा यस्तै छ। हिमाली गाउँपालिका १ बामु बस्ने नानी रोकायाले पनि बाटोमै बच्चा जन्माईन् । सुत्केरी ब्यथा लागेपछि ३ घण्टा टाढाको बामु आधारभुत स्वास्थ्य सेवा केन्द्रमा लैजाँदै गर्दा उनले पनि बाटो मै बच्चा जन्माएकी हुन्। हिमाली गाउँपालिका २ नातिखोला बस्ने २३ वर्षीया पार्वती बुढाले पनि स्वास्थ्य चौकी आउने बेला बाटोमै बच्चा जन्माएकी थिइन्। वडा नम्बर १ मा रहेको बिच्छयाँ स्वास्थ्य चौकीमा सुत्केरी सेवा लिन जाने क्रममा पार्वतीको पनि बाटो मै बच्चा जन्मिएको हो। स्वामीकार्तिक खापर गाउँपालिका १ मुक्तिकोटकी ३५ वर्षीया कार्तिका बिकले पनि एक महिना पहिले बाटैमा बच्चा जन्माएकी थिइन्। सुत्केरी ब्यथा लाग्ने बित्तिकै आफन्तले स्वास्थ्य केन्द्रमा लैजाँदै गर्दा ताहाडा खोला नजिकै बाटोमा बच्चा जन्माएको स्थानीय बल बहादुर बिकले बताए । बाजुराका यी प्रतिनिधि उदाहरण हुन् । यस्ता घटना धेरै हुने गरेका छन्। स्वास्थ्य संस्था टाढा हुने, भएकामा पनि चिकित्सक नहुने समस्याले यहाँका गर्भवती पीडित छन्। प्रसूति गराउन अस्पताल जानुपर्छ भन्ने सोच भएकालाई पनि अस्पताको प्रसूति कठिन हुने बिच्छयाँ स्वास्थ्य चौकीमा कार्यरत विमला पाण्डेले बताइन्। यही क्रमले शिशु र आमाको ज्यान जाने खतरा पनि बढ्ने उनले बताइन्। सुरक्षित प्रसूति गराउन नसक्दा ३ वर्षको अवधिमा ८ जना सुत्केरीको मृत्यु भइसकेको छ। गर्भवती जाँच गराउन नजाने तथा सुत्केरी गराउन समस्या हुने भएकाले मृत्युदर बढेको बडिमालिका नगरपालिका स्वास्थ्य शाखा प्रमुख टेकबहादुर खड्काले बताए ।"
धरानबाट लागुऔषधसहित छजना कारोबारी पक्राउ,"धरान : प्रहरीले सुनसरीको धरान उपमहानगरपालिकामा ठूलो परिणामको लागुऔषधसहित कारोबारमा संलग्न छजना पक्राउ गरेको छ । बुधबार राति खटिएको इलाका प्रहरी कार्यालय धरानको टोलीले उनीहरुलाई पक्राउ गरेको हो । इलाका प्रहरी कार्यालय धरानका डीएसपी बुद्ध श्रेष्ठले गोप्य सूचनाको आधारमा धरान ३ स्थित सदन रोड , १४ को विजयपुर र धरान ५ को देउरालीका तीन स्थानमा प्रहरीको टोली परिचालन गरी छापा मार्दा छजना कारोबारीसहित ठूलो परिणामको लागुऔषध बरामद गरिएको बताए। पक्राउ पर्नेमा धरान ३ का ३४ वर्षीय मन्त्री उपनामका मनकुमार श्रेष्ठ, धरान ५ का २६ वर्षीय अमन राई, धरान १४ का २१ वर्षीय रञ्जित तामाङ, १९ वर्षीय नेल्शन याख्या, २० वर्षीय शाहिल भण्डारी र १९ वर्षीय शेखर परियार रहेका छन्। प्रहरी टोलीले धरान ३ स्थित सदन रोडमा मनकुमारको कोठाबाट फेनेरगन, ३२ एम्पुल, डाइजेपाम ३९ एम्पुल, लुपिजेसिक ३९ एम्पुल र एभिल ४५ एम्पुल बरामत गरिएको डीएसपी श्रेष्ठले बताए । त्यस्तै, ट्रामाडोल एक हजार ट्याब्लेट, स्पास्पेइन एकहजार ५ सय ट्याब्लेट बरामत गरिएको उनले बताए । त्यस्तै, धरान ५ देउरानलीस्थित अमन राईको घरबाट लागुऔषध ५ हजार ३९ ट्याब्लेट ट्रामाडोल, २ हजार ६ सय ४०ट्याब्लेट स्पास्पेइन बरामत गरिएको डीएसपी श्रेष्ठले बताए । धरान १४ का रञ्जित तामाङको घरबाट २ सय ४० ट्याब्लेट स्पास्पेइन र २ सय ५०ट्याब्लेट ट्रामाडोल बरामत गरिएको उनले बताए । त्यस्तै भण्डारी, याक्खा र परिवारको साथबाट ८ ट्याब्लेट स्पास्पेइन र ८० ट्याब्लेठ ट्रामाडोल बरामत गरिएको डीएसपी श्रेष्ठले बताए । पक्रा परेका छजनालाई प्रहरीले बिहीबार सार्वजनिक गरेको छ । पक्राउ परेका छजनाविरुद्ध लागुऔषध नियन्त्रण ऐन अनुसार अनुसन्धान सुरु गरिएको डीएसपी श्रेष्ठले बताए । उनले धरानमा पछिल्लो समयमा लागुऔषध कारोबारीलाई प्रहरीले पक्राउ गरी कारबाही गर्दा समेत कारोबार भने नरोकिएको बताए । कतिपय लागुऔषध कारोबारी अदालतको आदेशले धरौटीमा छुट्ने र छुटेपछि पुनः लागुऔषको कारोवारमा संलग्न हुने गरेको प्रहरीको भनाइ छ ।"
६२ जना प्रहरीले लिए ट्राफिक नियन्त्रण तालिम,"काठमाडौं : काठमाडौं उपत्यका ट्राफिक प्रहरी कार्यालय रामशाहपथले ६२ जना प्रहरी कर्मचारीहरुलाई ट्राफिक नियन्त्रण तालिम प्रदान गरेको छ । राष्ट्रिय प्रहरी प्रशिक्षण प्रतिष्ठान महाराजगंजको तत्वावधानमा सो कार्यालयमा संचालित ट्राफिक नियन्त्रण तालिम १४५औं समूह अन्तर्गत उनीहरुलाई उक्त तालिम प्रदान गरिएको हो । सोही कार्यालयमा बिहीबार आयोजित तालिम समापन कार्यक्रममा कार्यालय प्रमुख प्रहरी नायब महानिरीक्षक मिरा चौधरीले तालिम समापन गर्दै प्रशिक्षार्थीलाई पुरस्कार तथा प्रमाणपत्र वितरण गरे। उक्त अवसरमा प्रहरी नायब महानिरीक्षक चौधरीले संगठनले प्रदान गरेको अवसरलाई सदुपयोग गरी तालिमपश्चात आफ्नो आचरण र व्यवहारमा सुधार गर्दै संगठनको छवि तथा गरिमा उच्च हुने गरी काम गर्न प्रशिक्षार्थीहरुलाई निर्देशन दिए । तालिमले व्यक्तिगत तथा व्यावसायिक दृष्टिकोणले समेत प्रशिक्षार्थीहरुको जीवनमा महत्वपूर्ण भूमिका खेल्ने उनको भनाइ छ। कार्यक्रममा तालिम संयोजक प्रहरी नायव उपरीक्षक दल राम टमटाले तालिमसम्बन्धी प्रतिवेदन प्रस्तुत गर्दै गत भदौ ३० गतेदेखि सञ्चालित उक्त तालिममा प्रहरी हवल्दार ३ जना, प्रहरी सहायक हवल्दार १८ जना र प्रहरी जवान ४१ जना गरी जम्मा ६२ जना प्रशिक्षार्थीले तालिम लिएको जानकारी दिए।"
प्रधान सेनापति शर्मा र ईजरायली राजदूतबीच भेट,काठमाडौं: प्रधानसेनापति प्रभुराम शर्मा र नेपालका लागि इजरायलका राजदूत हनान गोडेर गोल्डबेरगरबीच भेटवार्ता भएको छ। नेपाली सेनाको मुख्यालय जंगी अड्डामा भएको भेटमा दुई पक्षीय हित तथा पारस्परिक सम्बन्धका विषयमा छलफल भएको नेपाली सेनाले जनाएको छ। यस्ता भेटले दुई देशबीचको सम्बन्ध मजबुद बन्ने सेनाको विश्वास छ।
अन्नपूर्णकर्मी धामीलाई कालापानी सिर्जनशील पत्रकारिता पुरस्कार,दार्चुला: अन्नपूर्णकर्मी सुन्दरसिंह धामी कालापानी सिर्जनशील पत्रकारिता पुरस्कारबाट पुरस्कृत भएका छन्। मिडिया विकास समाज नेपालले दार्चुलामा कार्यरत पत्रकारलाई हौसला बढाउन प्रत्येक वर्ष वितरण गर्ने पुरस्कार यो वर्ष धामीले प्राप्त गरेका हुन्। धामी नेपाल पत्रकार महासंघ दार्चुलाका सचिवसमेत हुन् । मिडिया विकास समाज नेपालले पत्रकारलाई प्रोत्साहन गर्न एक लाखको अक्षय कोषको स्थापना गरी हरेक वर्ष कालापानी सिर्जनशील पत्रकारिता पुरस्कार प्रदान गर्दै आएको छ । पुरस्कारको राशी ५ हजार १५१ रुपैयाँ छ।
दुई दिनमा दुई गैँडा मृत फेला,"सौरहा : चितवन राष्ट्रिय निकुञ्जमा दुई दिनमा दुईवटा गैँडा मृत फेला परेका छन्। निकुञ्जका अनुसार मङ्सिर २८ गते बुधबार र आज दुईवटा गैँडा मृतावस्थामा फेला परेका हुन्। निकुञ्जका सूचना अधिकारी गणेशप्रसाद तिवारीका अनुसार आज बिहान ५:५५ बजे राष्ट्रिय निकुञ्जको अमलटारी सेक्टर लामीचौर पोष्टअन्तर्गत गुन्द्रहीढका मध्यवर्ती सामुदायिक वन क्षेत्रमा पोथी गैँडा मृतावस्थामा फेला परेको छ। एकापसमा जुधेर १५ वर्षीय गैँडा मरेको अनुमान गरिएको उनले बताए। गैँडाको खाग, खुर सुरक्षित रहेको उनले जानकारी दिए। त्यस्तै बुधबार सोही क्षेत्रको कुजौली रेञ्जरपोष्टअन्तर्गत नारायणी नदी किनामा छ महिनाको केटो (भाले गैँडा) मृतावस्थामा भेटिएको छ। बुधबार बिहान ११ बजे निकुञ्जको नियमित गस्ती टोलीले गैँडा मृतावस्थामा फेला पारेको उनले जानकारी दिए। बाघको आक्रमणमा परी मरेको अनुमान गरिएको छ। सो केटाको खाग नपलाएको र खुर सुरक्षित रहेको निकुञ्जले जनाएको छ। योसँगै चितवन राष्ट्रिय निकुञ्ज र मध्यवर्ती क्षेत्रमा चालु आव २०७९८० मा पाँचवटा गैँडा मरेका छन्।"
सार्वजनिक क्षेत्र खाली गर्न चाँगुनारायण नगरपालिकाको निर्देशन,"भक्तपुर: चाँगुनारायण नगरपालिकाले नगर क्षेत्रका सार्वजनिक अतिक्रमित क्षेत्र हटाउन निर्देशन जारी गरेको छ। नगर क्षेत्रका सार्वजनिक, पर्ति, ऐलानी जग्गा अतिक्रमण गरी बनेका भौतिक संरचना(घर, टहरा, पसल कवललगायत) हटाउन नगरपालिकाले सार्वजनिक आह्वान गरेको हो। नगरपालिकाका प्रमुख प्रशाशकीय अधिकृत हीरामणि सुवेदीले पुस मसान्तभित्र हटाउन सूचित गरेको बताए। उनले भने, हामीले ३५ दिनभित्र अर्थात् पुष महिनाभित्र हटाइसक्न सम्पूर्णलाई सूचित गरिसकेका छौँ। निर्धारित मितिभित्र पनि नहटाए नगरपालिकाले हटाउने छ।' नगरपालिकाले हटाउँदा लागेको खर्च सम्बन्धितसँग असुल्ने पनि उनले बताए। चाँगुनारायण नगर क्षेत्रका सार्वजनिक, सरकारी र पर्ति जग्गाको संरक्षण गर्न बनेको सडक मापदण्ड एवं सहरी विकासका लागि तोकिएको मापदण्ड विपरीतका संरचना हटाउन लागेको नगरपालिकाले जनाएको छ। वन कार्यालयले एक दशकदेखि अतिक्रमण गरी बनाएका संरचना हटाउने प्रयास गरे पनि राजनीतिक दलको दवावले सकेको थिएन्। यसअघि नगरपालिकाले अतिक्रमण गरी बनाइएका घर टहरा स्थानीय आफैंले भत्काउन समय सीमासहितको सूचना जारी गरेपछि स्थानीय र व्यवसायीको टोलीले तत्काल घर टहरा नभत्काउन नगरपालिकामा ज्ञापनपत्र समेत बुझाएका थिए। यसअघि पनि पटकपटक यस्तो प्रयास भए पनि अतिक्रमित संरचना नहटेकाले अबको सूचना कति प्रभावकारी हुन्छ हेर्न बाँकी रहेको संरक्षणकर्मीले बताएका छन्।"
पर्यटक बसको ठक्करबाट मोटरसाइकल चालकको मृत्यु,काठमाडौं : काठमाडौंको स्वयम्भुमा पर्यटक बसको ठक्करबाट मोटरसाइकल चालक २२ वर्षीय निर्मल लामाको मृत्यु भएको छ। काठमाडौं महानगरपालिका१५ स्वयम्भु ठूलो भर्याङस्थित सडकमा बा१प ७६३ नं को पर्यटक बस र बागमती प्रदेश ०२०१८ प ४९४० नंको मोटरसाइकल एकआपसमा ठोकिँदा मोटरसाइकल चालक सिन्धुलीका लामाको आज बिहान मृत्यु भएको हो। दुर्घटनामा गम्भीर घाइते भएका लामाको उपचारका क्रममा त्रिभुवन शिक्षण अस्पताल महाराजगञ्जमा मृत्यु भएको काठमाडौं उपत्यका ट्राफिक प्रहरी कार्यालयका प्रवक्ता प्रहरी वरिष्ठ उपरीक्षक राजेन्द्रप्रसाद भट्टले जानकारी दिए। दुर्घटनामा सङ्लग्न पर्यटक बसलाई भने प्रहरीले नियन्त्रणमा लिएर अनुसन्धान सुरु गरेको प्रवक्ता भट्टले बताए।
भिजिबिलिटीकम हुँदा आन्तरिक उडान प्रभावित,"काठमाडौं : तराईमधेसमा बाक्लो हुस्सुकुहिरोले भिजिबिलिटीकम हुँदा आन्तरिक उडान प्रभावित भएका छन् । भद्रपुर, पोखरा, धनगढी, सुर्खेत, लुम्लिङटारबाहेक अन्य विमानस्थलको अपुग भिजिविलिटीका कारण उडान प्रभावित भएको त्रिभुवन अन्तर्राष्ट्रिय विमानस्थल कार्यालयले जनाएको छ । कार्यालयका प्रवक्ता टेकनाथ सिटौलाले विशेषगरी तराई क्षेत्रका विमानस्थलमा अगामी केही दिन हुस्सुकुहिरोले भिजिबिलिटी कमजोर हुँदा उडान प्रभावित निरन्तर हुनसक्ने उल्लेख गरे। भिजिबिलिटी कमजोर रहेकाले बिहानैदेखि तराई क्षेत्रका सबैजसो विमानस्थलमा उडान प्रभावित भएको बुद्ध एयरका सूचना अधिकारी दीपेन्द्रकुमार कर्णले जानकारी दिए। तराईका विमानस्थलमा भिजिबिलिटी कम रहेकाले बिहानैदेखि उडान प्रभावित भएको छ । 'केही विमानस्थल १२ बजेपछि खुल्छन्की भन्ने प्रतिक्षामा छौँ । उडान प्रभावित हुँदा यात्रुलाई गन्तव्यमा पुग्न सास्ती भएको छ, 'उनले भने।' यती एयरलाइन्सका प्रवक्ता सुदर्शन बर्तौलाका अनुसार आज भद्रपुर र पोखराबाहेक सबै विमानस्थलको उडान प्रभावित भएको छ । बिहानैदेखि उडान प्रभावित हुँदा यात्रुमर्कामा परेका छन् । आन्तरिकतर्फ दैनिक करिब तीनसय उडान हुन्छन् । बुद्ध एयरको सबैभन्दा बढी दुईतर्फी करिब एक सय ५० उडान हुन्छ । यती एयरलाइन्सको दैनिक ५८ उडान हुनेगरेको छ । यस्तै आन्तरिक उडानमा श्री एयरलाइन्स, सौर्य एयरलाइन्स, गुण एयरलाइन्सले पनि विभिन्न गन्तव्यमा उडान गर्छन् । आन्तरिकतर्फ ११ हेलिकप्टर कम्पनीसहित २० वायुसेवा प्रदायक कम्पनीले उडान गर्दै आएका छन् । हाल देशमा उल्लेखनीय मौसमी प्रणाली नरहेपनि तराई भूभागको केही स्थानमा हुस्सुकुहिरो लाग्नुका साथै देशको पहाडी भूभागमा आंशिक बदली रहेको जल तथा मौसम विज्ञान विभाग मौसम पूर्वानुमान महाशाखाले जनाएको छ । दिउँसो गण्डकी र लुम्बिनी प्रदेशका साथै प्रदेश १ र बागमती प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ । आज काठमाडौँको अधिकतम तापक्रम १९ डिग्रि सेल्सियस र न्यूनतम तापक्रम ७ दशमलब ६ डिग्रिसेल्सियस रहेको छ । रासस"
काठमाडौं विश्व विद्यालयमा १ हजार ६९६ विद्यार्थी दीक्षित,"काभ्रे: काठमाडौं विश्वविद्यालयले १ हजार ६९६ विद्यार्थीलाई दीक्षित गरेको छ। धुलिखेलमा रहेको विश्वविद्यालयमा आयोजित कार्यक्रममा विभिन्न संकायका आठ जना विद्यावारीधिसहित, स्नातक र स्नातकोत्तरका एक हजार ६९९ विद्यार्थी दीक्षित भएका हुन्। प्रधानमन्त्री तथा कूलपति शेरबहादुर देउवाको अध्यक्षता तथा वरिष्ठ फिजिसियन तथा मुटुरोग विशेषज्ञ डा मृगेन्द्रराज पाण्डेको प्रमुख आतिथ्यमा भएको कार्यक्रममा विद्यार्थीलाई दीक्षित गरिएको हो। विश्वविद्यालयका अनुसार मानविकीका २२०, शिक्षाका २०२, इञ्जिनियरिङका २६, कानूनका ४०, व्यवस्थापनका ४५२, स्वास्थ्य विज्ञानका ७१२ र विज्ञान संकायका ३७ जना विद्यार्थी दीक्षित भएका छन् । दीक्षित हुने विद्यार्थीमध्ये ७३४ पुरुष र ९६५ महिला छन्। दीक्षित हुनेमा अस्ट्रिया, क्यानाडा, चीन, जर्मनी, भारत, इटाली, माल्दिभ्स पोर्चुगल, रूस, सिङ्गापुर, स्पेन, श्रीलङ्गा, ताइवान र संयुक्त राज्य अमेरिका गरी १४ देशका १८६ जना विदेशी विद्यार्थीसमेत रहेको विश्वविद्यालयले जनाएको छ । यस विश्वविद्यालयबाट ४० हजार ३५ जना उत्तीण भइसकेका छन् ।"
मजाक किन ?,"एउटा सुन्दर गाउँ थियो। त्यसको नजिकै एउटा ठूलो तलाउ थियो। जहाँ धेरै भ्यागुता बस्थे। गाउँका बालबालिका हरेक दिन साँझ त्यही तलाउको नजिकै खेल्ने गर्थे। एकदिन केही साना बालक तलाउको नजिकै खेल्न पुगे। उनीहरूमध्ये एक बालकको दृष्टि अचानक किनारा नजिकै पानीमा पौडिरहेका भ्यागुताहरूमा पर्यो। भ्यागुताहरूलाई देखेर उनको मनमा कौतुहल जाग्यो। बालक दौडिएर साथीलाई बोलाए। उनले भने, यी भ्यागुतालाई ढुंगाले हानौं। त्यसपछि उनीहरू आफूलाई बचाउन यताउता भाग्छन्। थाहा छ, त्यतिबेला त्यो दृश्य हेर्न कति आनन्द आउँछ ! अतः बालकहरूले बिचरा भ्यागुताहरूलाई ढुंगाले हान्न थाले। जब भ्यागुता छरप्रस्ट हुन्थे तब बालक निकै मजाले रमाउँथे। फलतः धेरै भ्यागुताको ज्यान गयो। तिनीहरूलाई मृत अवस्थामा देखेर बालक खुसी हुन्थे। ठूलो स्वरमा चिच्याउँथे। अन्त्यमा एउटा भ्यागुतोले टाउको पानीबाट माथि उठाएर बालकहरूलाई भन्यो, अति नगर्नुस् ! धेरै भयो। कृपया यो मजाकलाई बन्द गर्नुहोस्। तपाईंहरूले बुझिरहनु भएको छैन कि यो निर्दयतापूर्ण मजाकले हाम्रो ज्यान गइरहेको छ। भ्यागुताको कुरा सुनेर बालकहरू भागे। नैतिक शिक्षा : निर्दयतापूर्ण मजाक अन्याय हुन्छ।"
चमेरो संरक्षण गर्न प्रजाति खोजिँदै,"गुलरिया : बर्दियामा चमेरोको संरक्षण गर्न यसका प्रजातिको खोजी सुरु भएको छ। विश्वमा २५ सय प्रजातिभन्दा बढी चमेरोहरू रेकर्ड भएका छन्। नेपालमा ५७ प्रजातिका चमेरो मात्र पाइन्छन्। बर्दियामा चमेरोको अनुसन्धान सुरु नभए पनि राष्ट्रिय प्रकृति संरक्षण कोष बर्दिया संरक्षण कार्यक्रममार्फत चमेराको खोजी गरिरहेको छ। बर्दियामा हालसम्म ५ प्रजातिका चमेरो फेला परेको कोषका संरक्षण अधिकृत डा रविन कडरियाले बताए। थप प्रजातिहरू खोजी भइरहेकाले थप नयाँ प्रजातिभेटिन सक्ने कोषको अनुमान छ। बर्दियामा कति प्रजातिका चमेरा छन् ? कस्ता ठाउँमा पाइन्छन् ? यिनीहरूले के खान्छन् ? लगायतका विषयमा खोज तथा अनुसन्धान गरिरहेका छौं, कडरियाले भने। बर्दियाको गुलरिया, राजापुर र बाँकेको नेपालगन्जस्थित जिल्ला प्रशासन कार्यालय बाँकेको प्राङ्गणमा अवस्थित काभ्रोको रूखमा ठूलो झुन्डमा बसेका चमेराहरू भेटिएका छन्। गुलरियामा ८ सय, राजापुरमा एक हजार ५ सय र नेपालगन्जमा ७ सय गरी ३ हजारको हाराहारीमा चमेरो फेला परेको डाक्टर कडरियाले प्रष्ट पारे। सबै चमेरोहरू इन्डियन फ्लाइङ फक्स प्रजातिका हुन्। इको साउण्ड विधिबाट चमेरोको खोजी गरिन्छ। चमेरो भए नभएको पत्ता लगाउन सम्भावित ठाउँमा आवाज नाप्ने इको मिटर राखिन्छ। चमेरो भेटिए इको मिटरमा साउन्ड आउँछ। देखिने ठाउँमा भए वाइनाकुलर तथा फोटो सुटमार्फत चमेरोको अध्ययन हुन्छ, उनले थपे, यदि चमेरो नदेखिने अवस्था रहे जाली लगाउँछौं। जालीमा फसेको चमेरोको आवश्यक रेकर्ड लिई छोडिदिने गर्छौं। यसरी चमेरोको नाम, प्रजाति, हाइट, उमेर, अवस्थाका बारेमा खोजी गर्छौं। वृक्ष प्रजातिका वनस्पतिहरूको प्रजननमा महत्वपूर्ण योगदान पुर्याउने चमेराहरूप्रति जनमानसमा रहेको नकारात्मक दृष्टिकोणलाई सकारात्मक बनाउनु आवश्यक छ। चमेरो संरक्षणमा समुदायलाई सचेतपार्दै यिनको बासस्थान जोगाउने कार्य कोषले गर्दै आएको छ। चमेरो पाइने क्षेत्रलाई पर्यापर्यटनसँग जोड्दै समुदायको आयआर्जनमा टेवा पुर्याउनु यो कार्यक्रमको उद्देश्य हो। जैविक विविधताको संरक्षण गर्दै जल, जंगल, पृथ्वी जोगाउनु अबको आवश्यकता हो। सबै मिली वातावरण संरक्षणमा हातेमालो गर्नुपर्छ। पछिल्लो समय वन विनास, बढ्दो औद्योगिकरणका कारण पृथ्वीको तापक्रम बढेसँगै प्रकृति विनासको जोखिमले मानवलगायत जीवजन्तु जगतलाई समस्या सिर्जना गरेको छ। पृथ्वीसँगै जैविकविविधताको संरक्षणसँगै मानव बन्यजन्तुबीच सहअस्तित्व बढाउँदै प्रकृतिमैत्री जीवनयापन अबको आवस्यकता रहेको डा कडरियाले बताए। विश्वमा चमेरोको २५ सय प्रजाति रेकर्ड नेपालमा चमेरोको ५७ प्रजातिमध्ये बर्दियामा ५ प्रजाति फेला जैविक विविधताभित्र चमेरोले प्राकृतिक वनहरूमा परागसेचन गर्न अहम् भूमिका निर्वाह गर्ने गरेको चमेरो अध्येता अनिशा न्यौपानेले बताइन्। उड्ने स्थनधारी जीवका रुपमा परिचित चमेराहरू बर्दियामा विभिन्न प्रजातिका भेटिएका छन्। बर्दियाको गुलरिया नगरपालिका भन्सार मूर्तिहा रोडमा अवस्थित कव्रुस्थानस्थित वरको वृक्षमा रहेको इन्डियन फ्लाइङ फक्स प्रजातिका चमेराहरू लामो समयदेखि बस्दै आएको उनले बताइन्। यहाँ करिव ८ सयको हाराहारीमा चमेराहरू छन्। यिनीहरू आहाराका लागि लामो दूरी पार गर्छन्। इन्डियन फ्लाइङ फक्स प्रजातिका चमेराहरू आहाराको लागि चुरे पहाडको फेदीसम्म पुग्ने गरेको उनले प्रष्ट पारिन्। लामो यात्रा तय गर्ने चमेरोले चिउरी, अम्बा लगायतका फलफूलहरू खाने गर्छन्। म्यामल ग्रुपका उड्न सक्ने चमेराहरू आफ्ना बच्चालाई दूध चुसाउँछन्। मानिसहरू उड्न सक्दैनन् चमेराहरू हिँड्न सक्दैनन्।रूखमा झुन्डिएर बस्ने यिनीहरू रातिमा सक्रिय हुने गरेको उनले बताइन्। चमेरोसंरक्षणमा सबैले चाँसो दिनुपर्छ, उनले थपिन्, चमेरोलाई नकारात्मक रूपमा नलिइ यसको संरक्षणमा सबै जुट्नुपर्छ।"
किन बढ्दैछ सवारी दुर्घटना ?,"काठमाडौं : काभ्रेको बेथानचोकमा मंगलवार बस दुर्घटना हुँदा १८ जनाले ज्यान गुमाए। सोही दुर्घटनामा एकै घरमा ६ जनाको ज्यान गयो। ओरालोमा ब्रेक फेल हुदा बस दुर्घटना भएको प्रहरीको प्रारम्भिक अनुमान छ। मंसिर २६ गते जाजरकोटको छेडागाड गाउँपालीकामा जिप दुर्घटना भयो। उक्त दुर्घटनामा १२ जनाको ज्यान गयो। जन्ती बोकेको उक्त जिप दुर्घटनामा एकै परिवारका ५ जना परेका थिए। हालै भएका ठुला दुर्घटनाका यी केही उदाहरण मात्रै हुन्। मुलुकमा हरेक दिन सवारी दुर्घटना भइरहेका छन्। दर्जनौंको ज्यान जान्छ। घाइते र अपांगता बढदै गएको छ। विश्व स्वास्थ्य संगठन (डब्लूएचओ) को एक प्रतिवेदनले नेपालमा हुने अकाल मृत्युको पहिलो कारण नै सवारी दुर्घटना भएको औंल्याएको छ। अपांगता हुनुको पहिलो कारण पनि सवारी दुर्घटना नै भएको प्रतिवेदनको ठहर छ। नेपाल प्रहरीका अनुसार सडक दुर्घटनामा परी पछिल्लो ५ वर्षमा १३ हजार ८१ जनाले ज्यान गुमाएका छन्। १ लाख बढी मानिस घाइते भए। तीमध्ये ३५ हजार बढी व्यक्ति गम्भीर घाइते भए। पछिल्लो समय सवारी दुर्घटनाबाट मृत्यु हुनेको संख्या बढ्दो क्रममा छ। सवाारी दुर्घटनाकै कारण बर्सेनी हजारौं मानिसको ज्यान जोखिममा परे पनि दुर्घटना न्यूनीकरणमा सरकारले प्रभावकारी कदम चाल्न सकेको छैन। प्रहरीको तथ्यांकअनुसार देशभर भएका दुर्घटनामा आव २०७५७६ मा २२ हजार ८७ वटा सवारी दुर्घटना भएका थिए। जसमा २ हजार ७ सय ८९ जना मानिसले ज्यान गुमाए। ४ हजार ३७६ जना गम्भीर घाइते भए भने १० हजार ३६० जना सामान्य घाइते भएका थिए। यस्तै, आव २०७६७७ मा २५ हजार ७८८ वटा सवारी दुर्घटना भए। जसमा २ हजार २५१ जनाले ज्यान गुमाए। ४ हजार ६१५ जना गम्भीर घाइते भए। आव २०७७७८ मा ३३ हजार १३५ वटा सवारी दुर्घटना भए। जसमा २५ सय जनाको मृत्यु भयो। ६४ सय ४८ जना गम्भीर घाइते भए। आव २०७८७९ मा ३९ हजार ३७९ वटा सवारी दुर्घटनामा २ हजार ८८३ जनाले ज्यान गुमाए भने ७ हजार २८२ जना गम्भिर घाइते भए। यस्तै, उपत्यका ट्राफिक महाशाखाले दिएको तथ्यांकअनुसार पछिल्लो ५ वर्षमा उपत्यकामा ४१ हजार ४७९ वटा साना ठूला सवारी दुर्घटना भए। जसमध्ये ५ हजार ९८७ सवारी दुर्घटना तीव्र गतिकै कारण भए। पछिल्लो तीन वर्षमा तीव्र गतिमा सवारी कुदाउने ३३ हजार ९६४ जना सवारी चालक कारबाहीमा परेका छन्। किन हुन्छ सवारी दुर्घटना ? नेपाल प्रहरीका प्रवक्ता टेकप्रसाद राईका अनुसार ८० प्रतिशत दुर्घटना चालकको लापरवाहीबाट हुने गरेको छ। १० प्रतिशत सडक र वातावरणका कारण तथा १० प्रतिशत यान्त्रिक गडबडी वा प्राविधिक कारणले दुर्घटना हुने गरेका छन्। उपत्यका ट्राफिक महाशाखाका सह प्रवक्ता अवदेश विष्ट सवारी चालक संवेदनशील नहुँदा दुर्घटना बढ्ने गरेको बताउँछन्। सडकमा अत्यन्तै लापरबाही छ, विष्टले भने, ट्राफिक कन्टोल रूममा बसेर उपत्यकाको सीसीटीभी फुटेज हेर्नुभयो भने चालकहरूले ज्यानसँग कति लापरबाही गरेका हुन्छन् भन्ने देखिन्छ। सडकमा ट्राफिक प्रहरी देखिएन भने ठूला सवारीसाधन मात्रै होइन दुई पांग्रे र साइकल यात्रीले समेत लेन अनुशासन उल्लंघन गर्ने गरेको प्रहरीको भनाइ छ। प्रहरीका अनुसार यू टर्न गर्ने, जथाभावी पार्किङ गर्ने, ओभरस्पिडमा चलाउने र लाइसेन्स नभई सवारी कुदाउनेलगायतका नियमको उल्लंघन हुने गरेको छ। लागूपदार्थ र मापसे सेवन गर्नेबाट लेन अनुशासन धेरै नै उल्लंघन हुने गरेको उनले बताए। नेपालभर हरेक दिन ४८ देखि ६० वटा दुर्घटना हुने बताउँदै प्रहरी प्रवक्ता राईले प्रत्येक दिन सरदरमा ७ देखि १५ जनाको मृत्यु सवारी दुर्घटनाबाट हुने गरेको तथ्यांक सुनाए। उनका अनुसार दुर्घटनाबाट हरेक दिन ४८ देखि ५५ जना घाइते हुन्छन्। सबैभन्दा बढी दुर्घटना दुईपाङग्रे सवारीको हुन्छ। राई भन्छन्, सडकमा गल्ती गर्नेलाई लाग्ने जरिवाना र सजाय पनि कमी भयो। सडकको खाल्डाखुल्डी टाल्ने, दुरुस्तै बनाउने, जोखिम स्थानमा संकेत राख्नेलगायतका कार्यमा सरोकार निकाय नै एक भएको देखिन्न। यातायात मन्त्रालयले विभागको कमजोरी, विभागले ट्राफिकलाई दोष दिएर पन्छिएको देखिन्छ। दुर्घटना न्यूनीकरण गर्न नेपाल प्रहरीले विभिन्न कार्यक्रम ल्याएको बताउँदै राईले प्रहरीले सडकका सबै समस्या समाधान गर्न नसक्ने बताए। सडक भत्कनु, चिह्नहरू नहुनु, सवारी चालक अनुमतिपत्रलगायतको कार्यहरूमा सवै निकायले समन्वयकारी भूमिका खेल्नुपर्छ। सुरक्षित यात्राको अधिकार सार्वजनिक बहसमा परेन सडक सुरक्षामा कार्यरत संस्था नासा नेपालका कार्यकारी निर्देशक गोविन्द भट्टराई सडक दुर्घटनाबाट हुने मृत्युलाई मृत्युको रुपमा हैन सरकारले अप्रत्यक्ष तरिकाले गरेको हत्याको रुपमा लिनुपर्ने तर्क गर्छन् । उनका अनुसार सडकको कमजोर संरचनाका कारण दुर्घटना बढ्छ।। चालक अनिदो, मापसे, लापसे, गरेर तथा थाकेर सवारी कुदाउनु, ट्राफिक प्रहरीले रेगुलर चेक नगर्नु, सडक विभागले समयमै सडक नबनाउनु, भत्किएको सडकमा सवारी कुद्नु, सडक र सवारीलाई चुस्त दुस्त बनाउन आवश्यक ऐन नियम नपुगेको भट्टराईको तर्क छ। उनी भन्छन्, गाडीको इन्जिन क्षमता कस्तो छ ? बढी यात्रु बोक्ने, सम्बन्धित सरकारी निकायले लेन अनुशासन कार्यान्वयनमा लापरवाही। यात्रुहरुको उपस्थिति कस्तो, सडकको अवस्था कस्तो हो ? विचार गर्नुपर्ने हुन्छ। उनी भन्छन्, भर्खरै मात्रै प्रदेश तथा प्रतिनिधि सभा सदस्यको चुनाव सक्यौ। विभिन्न माग गर्यौ। युवा नेतालाई विजयी गरायौं। तर सार्वजनिक सवारी सुरक्षाका विषयमा कसैले उठाएनौं। हामी सबैको प्राथमिकतामा पर्ने विषय हो दीगो सडक र सडक सुरक्षा। तर सडक सुरक्षा, भयरहित तबरले यात्रा गर्ने व्यवस्था हुनुपर्ने माग कहिल्यै गरेनौं। हामीलाई अत्यन्तै आवश्यक तर सम्बन्धित पक्षले सम्बोधन गर्न छुटेको विषय हामीले पनि उठाउन किन सकेनौं ? क्षमता नभएका चालकले सवारी कुदाएपनि केहि नभन्ने सरकार हत्यारा नै भएको भट्टराईको भनाई छ। उनले भने, यहाँ निरन्तर चेकजाँच नै छैन, सवारीको प्राविधिक परीक्षण नै छैन। हाम्रो ऐन नियम नै कमजोर छ। दुर्घटना हुनुमा नागरिकको केहि दोष नभएको भन्दै भट्टराईले सुरक्षित यात्राको अधिकार सार्वजनिक बहसको विषय बन्न आवश्यक रहेको बताए। राजनीतिक पार्टीको प्राथमिकतामा पर्न पर्यो। संसदमा छलफल हुनुपर्यो। सरकार यतिको मृत्यु भयो, यति घाइते भए भनेर टाउको गनेर बसेर हुन्छ र ? उनले प्रश्न गरे। नीति निर्माता र पहुँचवाला व्यक्ति जबसम्म सार्वजनिक सवारीमा यात्रा गर्दैनन् तबसम्म दुर्घटनाको अवस्था नसुध्रने उनको दाबी छ। सडक लामोभन्दा पनि सडक व्यवस्थित, ढल, पेटिसहितको चौडा भएकोगुणस्तरको सडक बनाउनपर्छ। ड्राइभिङ स्कुलको गुणस्तर सुध्रनुपर्छ। सुरक्षाको मापदण्ड पालना गर्नुका साथै सवारीको पनि प्राविधिक पक्षको गुणस्तर हेरिनुपर्छ। तबमात्र दुर्घटना कम हुन्छ।"
बिहारमा विषादी रक्सी सेवन गर्दा २३ को मृत्यु,बिहार : भारतको बिहार राज्यको छपरामा विषादी रक्सी सेवन गर्दा २३ जनाको मृत्यु भएको छ। छपराको सदर अस्पतालका इन्चार्जका अनुसार हालसम्म अस्पतालमा २१ जनाको मृत्यु भएको छ। उनका अनुसार दुईजनाको पटनाको पीएमसीएचमा मृत्यु भएको हो। प्रहरीले घटनाबारे अनुसन्धान सुरु गरेको बताएको छ। मंगलबार राती केही मानिसहरुले विषादी रक्सी सेवन गरेपछि बिरामी परेका थिए। त्यसपछि उनीहरुलाई छपराको सदर अस्पतालमा भर्ना गरिएको थियो। सारणका एसपी सन्तोष कुमारले १६ जनाको पोस्टमार्टम भइसकेको र केही व्यक्ति बिरामी रहेकाले मृतकको संख्या बढ्न सक्ने बताए। बिहारमा रक्सी पिउनु प्रतिबन्ध भएकाले बिरामीहरुले विभिन्न अस्पतालमा चुपचाप उपचार गराइरहेको बताइएको छ।
तनहुँमा श्रीमतीको कुटाईबाट श्रीमानको मृत्यु,दुलेगौँडा : तनहुँको शुक्लागण्डकी नगरपालिका४ दुलेगौँडामा श्रीमतीको कुटाईबाट श्रीमानको मृत्यु भएको छ। पोखरा महानगरपालिका१० शिसुवा स्थायी घर भई हाल शुक्लागण्डकी ४ प्रगति टोलमा डेरा गरी बस्ने ४० वर्षीय मनबहादुर नेपालीको मृत्यु भएको हो। बुधबार बेलुका करिब ९:३० बजे मादक पदार्थ सेवन गरी घरायसी विवाद हुँदा श्रीमती शुशिला विकले श्रीमान् मनबहादुरको टाउकोमा ढुङ्गाले हान्दा गम्भीर घाइते भएका थिए। घाइते उनलाई बेलचौतरास्थित जीपी कोइराला राष्ट्रिय श्वासप्रश्वास उपचार केन्द्रमा लगिएको थियो। उनको उपचारको क्रममा राती ११ बजे मृत्यु भएको जिल्ला प्रहरी कार्यालय तनहुँले जनाएको छ। घटनामा संलग्न श्रीमती शुशिला विकलाई नियन्त्रणमा लिई अनुसन्धान थालिएको प्रहरी नायब उपरीक्षक युवराज खड्काले जानकारी दिए।
विराट एक्स्पोको उद्घाटन गर्न राष्ट्रपति भण्डारी विराटनगर आउँदै,"विराटनगर : निजी क्षेत्रद्वारा आयोजित विराट एक्स्पोको आज राष्ट्रपति विद्यादेवी भण्डारीले उद्घाटन गर्ने भएकी छन्। एक्स्पो उद्घाटनका लागि राष्ट्रपति दिउँसो १ बजे विराटनगर आइपुग्ने कार्यक्रम तय भएको छ । राष्ट्रपति आउने भएपछि विराटनगर लगायत वरपरका स्थानको सुरक्षा व्यवस्था कडा पारिएको छ । विराटनगर महानगरपालिका१४ स्थित डिग्री क्याम्पसमा आगामी पुस ६ गतेसम्म एक्स्पो सञ्चालन गरिने छ । एक्स्पोका संयोजक भोलेश्वर दुलालले नयाँ प्रविधिको प्रयोग गरेर विगतको भन्दा फरक र भव्य तरिकाले एक्स्पोको आयोजना गर्न लागिएको जानकारी दिए । उनका अनुसार प्रविधिसँगै एक्स्पोमा रोबटसँग भेटघाट, भीआरबाट पर्यटकीय क्षेत्रको अवलोकन गराउने, माउण्टेन फ्लाइट, कृषि, पर्यटनको छुट्टै पेभेलियन रहेको छ। उद्योग, व्यवसाय, कृषि, पर्यटनलगायतका क्षेत्रमा काम गर्न चाहनेहरूका लागि एक्स्पो उपयोगी हुने उनले बताए । विभिन्न क्षेत्रका ४ सय ७५ प्रवद्र्धकहरू सहभागी हुने भएकाले नयाँ उद्यम गर्न चाहनेहरूका लागि एक्स्पो महत्वपूर्ण रहेको दुलालको भनाइ छ । एक्स्पोको अवलोकनका लागि ३ लाख बढी अवलोकनकर्ताहरू आउने अनुमान गरिएको छ । 'फालिएका प्लाष्टिक तथा प्लाष्टिकजन्य सामग्रीहरुको पुनः प्रयोग गर्नुपर्दछ' भन्ने सचेतना अभिवृद्धि गर्ने एक्स्पोको मुख्य उद्देश्य छ । त्यसका लागि प्लाष्टिकजन्य प्याकेजिङ सामग्री उत्पादन गर्ने उद्योगहरुको संस्थासँगको सहकार्यमा रिडियुस्, रियुज र रिसाइकल थिममा फेसनशो हुनेछ । मोडलहरुले त्यस्ता सामग्रीहरुबाट फेबिक्रेट गरिएका कपडाहरु लगाउने छन् । त्यसैगरी, प्रत्येक दिन राष्ट्रिय तथा स्थानीय कलाकारहरुको प्रस्तुति रहने छ । उद्घाटनको दिन बिहीबार स्वपना सुमन ब्याण्डको प्रस्तुति रहेसँगै क्रमस गायक दीपक बज्राचार्य, मिस्टर डि र्यापर, गायिका अस्मिता अधिकारी, चि मुसी चि (र्यापर तथा मुभी प्रिमियर) र र्यापर हङ र गायिका इन्दिरा जोशीको प्रस्तुती हुने आयोजकले जनाएको छ ।"
पर्यावरण अभियन्ता दिलिप हत्याविरुद्धको मुद्दामा अन्तिम बहस हुँदै,"ढल्केवर(धनुषा) : तीन वर्ष अघि हत्या गरिएका पर्यावरण अभियन्ता दिलिप महतो (ओमप्रकाश) को मुद्दामा बहस सुरु भएको छ। बुधबारबाट जिल्ला अदालत धनुषाका न्यायाधीश भिष्मराज प्रसाईको इजलासमा बहस भएको हो। २०७६ पौष २५ मा खोलाको अवैध उत्खन्न रोक्न गएका धनुषाको मिथिला नगरपालिका५ श्रीपुरका २४ वर्षीय महतोको क्रसर डनले हत्या गरेका थिए। दिलिपलाई कोखमा फलामको लिभर प्रहार गरी घाइते बनाएर टिपरले किचेर निर्मम हत्या गरिएको थियो। सुनियोजित रूपमा टिपरले किचेर हत्या गर्नेविरुद्ध दिलिपका बुबा रामजीवन महतोले धनुषा जिल्ला अदालतमा दायर गरेको मुद्दामा आदेशका लागि अन्तिम बहस सुरु भएको छ। बुधबार वादीको तर्फबाट वरिष्ठ अधिवक्ता सुरेशलाल श्रेष्ठ, अधिवक्ताहरु शुभम आचार्य र राजु फुँयालले बहस गरेका थिए भने प्रतिवादीमध्येका रोशनकुमार यादवको तर्फबाट अधिवक्ता मुकेश कार्कीले बहस गरे। आज पनि बहस हुने दिलिपकी बहिनी लक्ष्मी कुमारी महतोले अन्नपूर्णलाई जानकारी दिइन्। धेरैपटक पेशी स्थगित भएको थियो। आजबाट बल्ल कसुर सजाय तोक्न अन्तिम बहस सुरु भएको छ। हाम्रो तर्फबाट अझै अधिवक्ताहरु बहस गर्न बाँकी हुनुहुन्छ, उनले अन्नपूर्णसँग भनिन्। दिलीपको हत्यापश्चात एक महिनाको अनुसन्धानपछि जिल्ला अदालतमा मुद्दा दर्ता भएको थियो। उद्योग सञ्चालक विपिनलगायतले उनलाई फलामको लिभर र पेचकसले क्रूरतापूर्वक प्रहार गरेको प्रहरी अनुसन्धानबाटै पुष्टि भएको थियो। अभियोग पत्रमा दिलीपलाई यातना दिई क्रूरतापूर्वक मारेको भन्दै सात जनालाई मुलुकीअपराध संहिता २०७४ को दफा ४१ बमोजिमजीवित रहेसम्म कैद सजाय माग गरिएको छ। दिलिपका बुबा रामजीवनले मनसायपूर्वक हत्या गरेको भन्दै चुरिया माई बालुवा प्रशोधन उद्योग सञ्चालक विपिन कुमार महतो, उनका दाइ विनोदकुमार महतो र उद्योगमा कार्यरत मुनिन्द्र महतो, जितेन्द्र महतो, सत्यनारायण महतो, शत्रुधन महतो र दिलीपका साथी रोशनकुमार यादवविरुद्ध मुद्दा दायर गरेको थियो। तर, यसअघि जिल्ला न्यायाधीश केशवप्रसाद घिमिरेले उद्योग सञ्चालक विपिन तथा कर्मचारीहरु मुनिन्द्र र जितेन्द्रलाई मात्रै मुद्दाको फैसला नहुन्जेलसम्म थुनामा राख्न आदेश भएपछि उनीहरु कारागारमा छन्। रोशन, सत्यनारायण र शत्रुधनभने २५ हजार रुपैयाँ धरौटीमा छुटिसकेका छन्। एक वर्ष फरार रहेर अदालतमा हाजिर भएका उद्योगका अर्का सञ्चालक विनोद साधारण तारेखमा बसे हुने गरी २०७७ असोज २६ मा जिल्ला अदालतले अनुमति दिएका थिए। बुधबारबाट सुरु बहसमा वादी र प्रतिवादीतर्फका अधिवक्ताहरुको बहस सकिएपछि अदालतले अन्तिम फैसला सुनाउने छ। जिल्ला अदालत धनुषाको परिसरमा दिलिपकी बहिनी लक्ष्मी कुमारी महतो।"
धनुषामा मोटरसाइकल दुर्घटनामा एकको मृत्यु,धनुषा : धनुषामा सवारी दुर्घटनामा एकजनाको मृत्यु भएको छ । बुधबार राति १० बजे पूर्वपश्चिम राजमार्गअन्तर्गत धनुषाको ढल्केवरमा दुर्घटनामा परेर एकजनाको मृत्यु भएको प्रहरीले जनाएको छ । मृत्यु हुनेमा महोत्तरीको भंगहा नगरपालिका४ का २४ वर्षीय अमरेन्द्र महतो रहेको ईलाका प्रहरी कार्यालय ढल्केवरका प्रहरी निरीक्षक रामसागर सिंहले जानकारी दिए । उनका अनुसार पूर्वबाट पश्चिमतर्फ आउँदै गरेको महतो सवार प्रदेश२०२००३ प ३८४३ नम्बरको मोटरसाइकल सोही दिशाबाट आउँदै गरेको प्रदेश३०१००६ ख ६८४ नम्बरको बसमा पछाडिबाट ठोकिएको थियो । बसमा ठोक्किएर अनियन्त्रित भएका मोटरसाइकल विपरित दिशाबाट जाँदै गरेको बा ५ ख ५२७४ नम्बरको हायस गाडीमा ठोक्किएर दुर्घटना हुँदा मोटरसाइकलमा सवार महतो गम्भिर घाईते भएका थिए । गम्भीर घाइते भएका महतोलाई प्रादेशिक अस्पताल जनकपुर लगिएकोमा उनको उपचारको क्रममा मृत्यु भएको प्रहरी निरीक्षक सिंहले बताए ।
