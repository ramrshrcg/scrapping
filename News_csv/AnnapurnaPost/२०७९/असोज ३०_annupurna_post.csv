शीर्षक,विवरण
मकवानपुरमा आइपुग्यो मतपत्र,हेटौंडा : आगामी मंसिर ४ गते हुने प्रतिनिधि सभा तथा प्रदेश सभाको समानुपातिक निर्वाचन प्रमाणीतर्फको मतपत्र हेटौंडामा आइपुगेको मुख्य निर्वाचन अधिकृतको कार्यालय हेटौंडाले जनाएको छ। मकवानपुरको क्षेत्र नम्बर१ मा प्रतिनिधि सभातर्फ १ लाख ६६ हजार र प्रदेश सभातर्फ १ लाख ६८ हजार प्रति मतपत्र ल्याइएको मुख्य निर्वाचन अधिृकत ऋषिराम निरौलाले जानकारी दिए। त्यस्तै २ नम्बर क्षेत्रको समानुपातिक निर्वाचन प्रणालीअन्तर्गत प्रतिनिधि सभातर्फ १ लाख ६६ हजार र प्रदेश सभातर्फ १ लाख ६९ हजार प्रति मतपत्र आइपुगेको क्षेत्र नम्वर २ का निर्वाचन अधिकृत मुकुन्दहरी पौडेलले बताए। मकवानपुरमा कूल ३ लाख ७३७ जना मतदाता रहेका छन् भने जिल्लाको क्षेत्र नं १ र २ मा गरी कूल ३६४ वटा मतदान केन्द्र तोकिएको मुख्य निर्वाचन अधिकृत निरौलाले बताए। निर्वाचनलाई स्वच्छ र निश्पक्ष ढंगबाट सम्पन्न गर्नका लागि मतदान केन्द्रहरूको संवेदनशीलतालाई ध्यानमा राखी आवश्यक सुरक्षा प्रबन्ध मिलाउने तयारी स्वरूप अवलोकन कार्य भइरहेको मकवानपुरका प्रमुख जिल्ला अधिकारी राजेन्द्रदेव पाण्डेले बताए।
देशभरका प्याराग्लाइडिङ उडानमा रोक,"काठमाडौं : नेपाल नागरिक उड्डयन प्राधिकरण (क्यान) ले देशैभरका प्याराग्लाइडिङ उडानमा रोक लगाएको छ। प्याराग्लाइडिङ सेवालाई थप सुरक्षित र व्यवस्थित गर्नलाई अर्को व्यवस्था नहुन्जेलसम्मलाई स्थगित गरिएको प्राधिकरणका उपमहानिर्देशक एवं प्रवक्ता जगन्नाथ निरौलाले जानकारी दिए। उनले भने, 'सुरक्षा व्यवस्थालाई मजबुत बनाउने उद्देश्यले अर्को व्यवस्था नहुञ्जेलसम्मका लागि देशैभरका प्याराग्लाइडिङ स्थगित गरिएको छ।' प्राधिकरणले प्याराग्लाइडिङ उडान खेलसम्बन्धी नीति, नियम तथा कानुनहरू व्यवस्थित गर्नका लागि तत्कालका लागि प्याराग्लाइडिङ उडानमा प्रतिबन्ध लगाइएको र स्पष्ट कानुन बनेपछि पुनः सञ्चालन अनुमति दिने निर्णय गरेको छ। उडान खेलअन्तर्गत पर्ने प्याराग्लाइडिङमा पछिल्ला दिनमा दुर्घटना बढेपछि प्राधिकरणले उडानमा रोक लगाएको हो। आइतबार बिहान पोखराको साराङकोटमा प्याराग्लाइडिङ उडानकै क्रममा दुर्घटना हुँदा २६ वर्षीय खेलाडी निसिम थापाको मृत्यु भएको थियो। पोखरा महानगरपालिका१८ स्थित नवौँ राष्ट्रिय खेलकुद प्रतियोगिताअन्तर्गत क्रस कन्ट्री प्याराग्लाइडिङ खेल चलिरहेको अवस्थामा ब्लु स्काई कम्पनीको प्याराग्लाइडिङ उडिरहेको अवस्थामा अकस्मात सय मिटर माथिबाट खस्दा थापाको मृत्यु भएको जनाइएको छ। उनले नेपाल त्रिभुवन आर्मी क्लबको तर्फबाट खेलमा भाग लिएका थिए।"
नवौं राष्ट्रिय खेलकुद : तेक्वान्दोमा चार स्वर्णसहित पुलिसको अग्रता,"बेनी : नवौं राष्ट्रिय खेलकुद प्रतियोगिताअन्तर्गत म्याग्दीको बेनीमा जारी तेक्वान्दो खेलको उपाधिमा नेपाल प्रहरी क्लबले अग्रता कायम गरेको छ। पुम्से एकल र पियरको महिला पुरुष दुवैमा विजेता बनेको नेपाल प्रहरीले पुरुष टिम पुम्सेतर्फ पनि प्रथम बनेर चारवटा स्वर्ण पदक जितेको छ। आइतबार साँझसम्म सातवटा इमेन्ट सकिएकोमा नेपाली सेनाले दुई र मधेश प्रदेशले एउटा स्वर्ण पदक जितेका छन्। राष्ट्रिय खेलकुद परिषद्का तेक्वान्दो प्रशिक्षक हिरा थापाले प्रहरीका निशा दर्नाल महिला र कमल श्रेष्ठले एकल पुम्सेमा स्वर्ण पदक जितेका जानकारी दिए। महिलातर्फ नेपाली सेनाकी स्वतिका तामाङ रजत, प्रदेश १ की सुशीला राई र गण्डकीका अर्पण अधिकारीले कास्य पदक जितेका छन्। पुम्से एकल पुरुषमा लुम्बिनीका युवराज रानाले रजत, गण्डकीका आयुष गुरुङ र प्रदेश १ का विवेक राईले रजत पदक जिते। पुम्से पियरमा प्रहरीका निशा दर्नाल र अस्मिन राउतले स्वर्ण, सेनाका दिपेन्द्र गुरुङ र प्रशन्ना क्षेत्रीले रजत, गण्डकीका आयुश गुरुङ र अर्पणा अधिकारी तथा प्रदेश १ का विवेक राई र सुविक्षा राईले कास्य पदक जिते। पुरुषको टिम पुम्सेमा पुलिसका प्रेमबहादुर लिम्बु, जितबहादुर बोट र कमल श्रेष्ठले स्वर्ण, सेनाका दिपेन्द्र गुरुङ, राजन रिमाल, रामकुमार पोखरेलले रजत, गण्डकीका टार्जन कायत मगर, तिलक सिउथानी मगर र युकेश थापामगर तथा सशस्त्रका सिर्जन श्रेष्ठ, नोर्वु मोक्तान र योवन दाहालले कास्य पदक जिते। टिम पुम्से महिलामा सेनाका स्वतीका तामाङ, निता गुरुङ, प्रशन्ना क्षेत्रीले स्वर्ण, पुलिसका निशा दर्नाल, सिता तामाङ, मोनिका रम्तेलले रजत, सशस्त्रका मोनिका मगर, स्मृति नेपाली र चन्दा शाही तथा प्रदेश १ का मनिषा विश्वकर्मा, शान्ति राई र शुशिला राईले कास्य पदक हात पारे। गेरोगीतर्फ महिलाको ५३ केजी तौल समूहमा सेनाकी गिता कडायतले स्वर्ण, सशस्त्रकी अस्मिता खड्काले रजत, नेपाल प्रहरीका आयुष लामा र लुम्बिनीका निमा मल्लले कास्य पदक जिते। पुरुष ५८ केजी तौल समुहमा मधेश प्रदेशका सोव अख्तरले स्वर्ण, प्रहरीका सुवास चन्द्र बोहोराले रजत, सेनाका लोकबहादुर राउत र बागमतीका रमेश केसीले कास्य पदक जितेका छन्। राष्ट्रिय खेलकुद परिषद्ले आयोजना गरेको २२ वटा इभेन्टका खेल हुने प्रतियोगिता कात्तिक २ गतेसम्म सञ्चालन हुनेछ्। सातवटा प्रदेश, तीनवटा विभागीय र गैरआवासीय नेपाली संघ (एनआरएनए)का ३३० जना खेलाडी सहभागी भएको जिल्ला खेलकुद विकास समिति म्याग्दीका तेक्वान्दो खेल प्रशिक्षक कर्ण प्रधानले बताए। स्वर्ण र कास्य २२२२ तथा ४४ वटा रजत पदकका लागि प्रतिस्पर्धा हुनेछ।"
असोज २३ गते अगाडिका राजीनामा स्वीकृत गर्न आयोगको निर्देशन,"काठमाडौं : यही असोज २३ गते अगाडिका राजीनामा स्वीकृत गर्न आयोगले निर्देशन दिएको छ। असोज २३ गतेअघि कुनै पदाधिकारी वा कर्मचारीले राजीनामा पेस गरेको भएमा त्यस्तो राजीनामा पेस गरेकै मितिबाट लागू हुने गरी स्वीकृत गर्न आयोगले सम्बद्ध सबै निकायलाई निर्देशन दिएको हो। संघ, प्रदेश सरकार, स्थानीय तह, कुनै सरकारी वा अर्धसरकारी निकाय वा सार्वजनिक संस्था वा विश्वविद्यालय वा विद्यालय वा सरकारको पूर्ण वा आंशिक स्वामित्व भएको संगठित संस्था वा नेपाल सरकारको अनुदान प्राप्त संस्थामा पारिश्रमिक पाउने गरी बहाल रहेको कुनै पदाधिकारी वा कर्मचारीले राजीनामा पेस गरेको भएमा राजीनामा स्वीकृत गर्नुपर्ने छ। आयोगले निर्देशन कार्यान्वयनका लागि सहजीकरण गर्न प्रधानमन्त्री तथा मन्त्रिपरिषद्को कार्यालयलाई लेखी पठाउने निर्णय गरेको छ।"
धनकुटामा एक लाख १६ हजार मतदाता,"धनकुटा : आगामी मंसिर ४ गते हुने प्रतिनिधि सभा र प्रदेश सभा निर्वाचनमा धनकुटाका एक लाख १६ हजार ९९१ जना मतदाता सहभागी हुने भएका छन्। जिल्ला निर्वाचन कार्यालय धनकुटाले मतादाता नामावली अद्यावधिक गरी अन्तिम नामावली प्रकाशन गरेको हो। जिल्लाको कूल मतदातामध्ये पुरुष ५८ हजार ५४६ र महिला ५८ हजार ४४५ रहेका जिल्ला निर्वाचन अधिकृत जयराम श्रेष्ठले बताए। उनका अनुसार जिल्लाभरि ११९ मतदातस्थल रहनेछ। ती स्थलभित्र १६२ वटा मतदान केन्द्र हुने उनले बताए। जिल्लामा प्रतिनिधि सभाको एक निर्वाचन क्षेत्र र प्रदेश सभा तर्फ 'क' र 'ख' गरी दुई निर्वाचन क्षेत्र रहेका छन्। प्रदेश सभा निर्वाचन क्षेत्र मध्ये 'ख' मा भन्दा 'क' मा मतदाता संख्या बढी छन्। प्रदेश सभा 'क' मा ६१ हजार ५१५ जना मतदाता संख्या छन्। जसमा पुरुषको भन्दा महिलाको संख्या बढी छ। यस क्षेत्रमा महिलाको संख्या ३० हजार ९४४ र पुरुषको संख्या ३९ हजार ५७१ छन्। ६४ मतदान स्थल रहेको यो क्षेत्रमा मतदान केन्द्र ८७ छ। त्यस्तै प्रदेशसभा 'ख' मा पुरुष २७ हजार ९६५ र महिला २७ हजार ५०१ गरी ५५ हजार ४७६ जना मतदाता रहेका छन्। यो क्षेत्रमा ५५ मतदान स्थल र ७५ मतदान केन्द्र छन्। १६ मतदान केन्द्र अतिसंवेदनशील सुरक्षा दृष्टिकोणले जिल्लाको १६ वटा मतदान केन्द्र अतिसंवेदनशील रहेका छन्। जिल्लाका कूल ११९ वटा मतदान केन्द्रमध्ये १६ वटा मतदान केन्द्रलाई अति संवेदनशील, ४९ वटालाई संवेदनशील र ५४ वटालाई सामान्यमा वर्गीकरण गरिएको जिल्ला सुरक्षा समितिले जनाएको छ। भौगोलिक विकटता, मतदाता र मतदान केन्द्रको दूरी र सुरक्षा पोष्टको पहुँचसहितका विभिन्न सूचकलाई आधार मानिएको छ।"
मकवानपुरमा मानव कंकाल भेटियो,"हेटौंडा : मकवानपुरको बागमती गाउँपालिका वडा नम्बर१ स्थित बागमती खोलामा रहस्यमय मानव कंकाल फेला परेको छ। प्रहरीचौकीबाट ७ किलोमिटर उत्तर र जिल्ला प्रहरी कार्यालयबाट करिब ६० किलोमिटर पूर्वतर्फ रहेको बागमती खोलामा शनिबार रहस्यमय मानव कंकाल फेला परेको जिल्ला प्रहरी कार्यालय मकवानपुरले जनाएको छ। फेला परेको मानव कंकाल कसको हो भन्ने हालसम्म खुल्न सकेको छैन। प्रहरीले प्रारम्भिक अनुसन्धानपश्चात् कंकाल खोलाले बगाएर ल्याएको हुनसक्ने अनुमान गरेको छ। तर, पहिचान खुल्न र सनाखत हुन भने बाँकी छ। कंकाललाई पोष्टमार्टमका लागि आइतबार हेटौंडा अस्पतालस्थित पोष्टमार्टम् गृहमा ल्याइएको जिल्ला प्रहरी कार्यालय मकवानपुरका प्रवक्ता टेकबहादुर कार्कीले जानकारी दिए।"
चुनाव चिह्न 'लौरो' का विषयमा आयोगले सोध्यो स्पष्टीकरण,"काठमाडौं : निर्वाचन आयोगले मङ्सिर ४ गते हुने प्रतिनिधि र प्रदेशसभा सदस्य निर्वाचनका लागि मनोनयनपत्र दर्ता गराएका हाम्रो नेपाली पार्टीका विभिन्न उम्मेदवारहरूलाई स्पष्टीकरण सोधेको छ। पार्टीका उम्मेदवारहरूले आफूलाई स्वतन्त्र उम्मेदवार भन्दै लौरो चिन्हबाट प्रचारप्रसार गरेको विषयमा आयोगले स्पष्टीकरण सोधेको हो। ती उम्मेदवारले आफ्नो दलीय आबद्धता स्पष्ट नगरी आफू स्वतन्त्र उम्मेदवार रहेको भनी प्रचारप्रसार गरेको कार्यबाट निर्वाचनको स्वच्छता र निष्पक्षतालाई प्रभावित गर्ने र आम मतदाता समेतलाई भ्रमित गर्ने काम गरेको आयोगले जनाएको छ। हाम्रो नेपाली पार्टी उम्मेदवारले आफूलाई स्वतन्त्र उम्मेदवार भनी सामाजिक सञ्जालमार्फत प्रचारप्रसार गरेको कार्यबाट जानाजान प्रचलित निर्वाचन कानूनको उल्लङ्घन समेत भएको पाइएकाले २४ घन्टाभित्र स्पष्टीकरण पेस गर्न पत्राचार गरिएको हो। आयोगले पहिलो हुने निर्वाचित हुनेतर्फ काठमाडौं क्षेत्र नं ५ का प्रतिनिधि सभा सदस्यका उम्मेदवार मधुसुदन पाठक, प्रतिनिधिसभा सदस्यका सिराहा क्षेत्र नं २ का उम्मेदवार शिवशंकर यादव, प्रदेश सभाका सिरहा क्षेत्र नं २ (क) का उम्मेदवार राजलाल यादव, प्रदेश सभाका सिरहा क्षेत्र नं २ (ख)का उम्मेदवार यागेशकुमार सिंह, काठमाडौँ क्षेत्र नं २ (क) का प्रदेशसभा सदस्यका उम्मेदवार राजकुमार तिमिल्सिना, सर्लाही क्षेत्र नं २ का प्रतिनिधि सभा सदस्यका सर्लाही क्षेत्र नं २ का उम्मेदवार वीरवंश बैठा, सुनसरी क्षेत्र नं १ (क) प्रदेशसभा सदस्य उम्मेदवार विजय कालिकोटे, प्रतिनिधिसभा सदस्यका रुपन्देही क्षेत्र नं ३ का उम्मेदवार प्रख्यात बञ्जाडे र नुवाकोट क्षेत्र नं १ (ख) का प्रदेशसभा सदस्यका उम्मेदवार दिपेश ढुंगानालाई स्पष्टीकरण सोधेको हो। राजनीतिक दलसम्बन्धी ऐन, २०७३ को दफा ९ को उपदफा (४) बमोजिम दर्ता भएको दलको नाम, झण्डा र चिह्न अरू कसैले प्रयोग गर्न नपाउने गरी संरक्षण गरिने व्यवस्था रहेको छ।"
क्षेत्र नम्बर ४ का युवाहरूको मात्रै अन्तर्वार्ता लिने भनेपछि अरू अलपत्र,"सिमरा : वैदेशिक रोजगारीमा जाने युवाको प्रि अन्तर्वार्ता भन्दै पूर्व श्रममन्त्री किसान श्रेष्ठले निर्वाचन आचारसंहिताविपरीत मतदाता प्रभावित पार्ने प्रयास गरेका छन्। बारा क्षेत्र नं ४ बाट प्रतिनिधि सभा सदस्यका लागि उम्मेदवारी दिएका श्रेष्ठले परवानीपुरस्थित बिएस पार्टी प्यालेसमा आइतवार अन्तर्वार्ता राख्न लगाएका हुन्। श्रेष्ठका स्वकीय सचिव जगत श्रेष्ठको निर्देशनबमोजिम ललितपुर७ ग्वार्कोस्थित इन्टरनेशनल म्यानपावर रिक्रुटमेन्ट कम्पनीले परवानीपुरमा अन्तर्वार्ता राखेको हो। दुई दिनसम्म चल्ने उक्त अन्तर्वार्ता लिने स्थानमा पूर्वमन्त्री श्रेष्ठ र प्रदेशसभा सदस्य उम्मेदवार जितेन्द्र सोनलको ब्यानर राखिएको छ। श्रम, रोजगार तथा सामाजिक सुरक्षा मन्त्री भइसकेका श्रेष्ठले चुनावी प्रचारमा म्यानपावर कम्पनीको प्रयोग गरेका हुन्। इन्टरनेशनल म्यानपावर रिक्रुटमेन्ट कम्पनीका प्रशासन प्रमुख विवेक शर्माले पूर्व श्रममन्त्री श्रेष्ठका स्वकीय सचिव जगत श्रेष्ठको निर्देशनबमोजिम अन्तर्वार्ता राखिएको बताए। शर्माका अनुसार प्रि अन्तर्वार्तामा छनौट भएकाहरूलाई अर्को अन्तर्वार्ता लागि दुई दिनपछि काठमाण्डौमा बोलाइने र तीन महिनाको प्रक्रियापछि मलेसिया पठाइनेछ। मतदातालाई प्रभावित पार्ने उद्देश्यसहित उम्मेदवारको चुनावी ब्यानरमुनि अन्तर्वार्ता राखिएपछि अन्य राजनीतिक दलले निर्वाचन आचारसंहिता विपरीतका कार्य गरिएको भन्दै आपत्ती जनाएका छन्। बाराका प्रमुख जिल्ला अधिकारी कृष्णबहादुर कटुवालले उम्मेदवारको ब्यानर र पार्टीको झण्डा हटाउन प्रहरी परिचालन गरिसकेको जानकारी दिएका छन्। फ्रि भिसा फ्रि टिकटमा मलेसियास्थित रोजगारदाता कम्पनी स्यारिकात सिन क्वङल प्लास्टिक इण्डष्ट्रिजमा रोजगारीको अवसर रहेको भन्दै इन्टरनेशनल म्यानपावर रिक्रुटमेन्ट कम्पनीले ७५० जना कामदार माग गरेको सूचना निकालेको थियो। सोही सूचनाबमोजिम निर्वाचनको समयमा उम्मेदवारको चुनावी ब्यानरमुनि अन्तर्वार्ता राखिएको हो। उक्त कम्पनीले यसअघि तनँहुमा पनि अन्तर्वार्ता राखेको थियो। तनँहु पूर्वमन्त्री श्रेष्ठको गृह जिल्ला हो। नेकपा एकीकृत समाजवादीका नेता समेत रहेका श्रेष्ठले सत्ता शक्तिको दुरुपयोग गर्दै निर्वाचन आचारसंहिता विपरीत मतदातालाई प्रभावित पार्न खोजेको स्थानीय रमेश साहले बताए। अन्तर्वार्ताका लागि देशका विभिन्न स्थानबाट युवाहरू परवानीपुर आएका छन्। तर म्यानपावर कम्पनीले भने बारा क्षेत्र नं ४ का युवाको मात्रै अन्तर्वार्ता लिने भनेपछि अन्य जिल्लाबाट आएका युवाहरू अलपत्र परेका छन्। सर्लाही मलंगवाबाट आएका होजेन्द्रकुमार यादवले म्यानपावर कम्पनीले सूचना गरे बमोजिम आफू आएको तर यहाँ आएपछि निर्वाचन क्षेत्र नं ४ का युवाहरूको मात्रै अन्तर्वार्ता लिने भनेपछि आफूहरू अलपत्र परेको बताए। अन्य जिल्लाबाट आएका युवालाई फर्काउँदै नेकपा एकीकृत समाजवादीका कार्यकर्ताहरू यतिबेला स्थानीय युवा खोज्न गाँउमा परिचालित भएका छन्। फ्रि भिसा, फ्रि टिकटमा मलेसिया लैजाने भन्दै गाँउबाट युवाहरू खोजेर अन्तर्वार्तामा ल्याउन समाजवादीका कार्यकर्ता परिचालित भएका हुन्। चुनावी अभियानका क्रममा श्रेष्ठले बेरोजगार युवालाई आफ्नै क्षेत्रमा रोजगारी दिने र रोजगारको वातावरण बनाउने बताउने गरेका छन्।"
शताब्दी पुरुष सत्यमोहन जोशीको पार्थिव शरीरमा श्रद्धाञ्जली अर्पणका १० तस्वीर,काठमाडौं : जिउँदो इतिहासका साक्षीका रूपमा १०३ वर्षको उमेरमा आज महाप्रस्थान गरेका वाङ्मय शताब्दी पुरुष सत्यमोहन जोशीको पार्थिव शरीरलाई अध्ययन अनुसन्धानका लागि अस्पतालमा राखिने भएको छ । पारिवारिक सहमतिअनुसार स्व जोशीको शवलाई दाहसंस्कार नगरी चिकित्साशास्त्र सम्बन्धी अध्ययनका लागि ललितपुरको इमाडोलस्थित किष्ट शिक्षण अस्पतालमा राखिने भएको हो । अस्पतालका निर्देशक प्रा डा सुरज बज्राचार्यले जोशीको पार्थिव शरीरलाई मेडिकल चिकित्सा प्रणालीअनुसार अध्ययन अनुसन्धानका लागि अस्पतालमा राखिने भएको हो । हेर्नुहोस् जोशीको पार्थिव शरीरलाई श्रद्धाञ्जलि अर्पणका यी तस्वीर तस्वीर : रासस
दाङमा गाडिएको अवस्थामा फेला परेका बालबालिकाको पहिचान खुल्यो,"दाङ : तुलसीपुर उपमहानगरपालिका१३, दमारगाउँको जंगलमा फेला परेको दुईवटा शवको पहिचान खुलेको छ। एउटै खाल्डोमा गाडीएको अवस्थामा तुलसीपुर १३ का १५ वर्षीया रोशनी महतारा र सोही ठाउँकै १४ वर्षीय शरद आचार्य रहेको वडाध्यक्ष मोहन पौडेलले बताए। शव गाडेको अवस्थामा फेला परेको दाङ प्रहरीले बताएको छ। घटनाका बारेमा थप अनुसन्धान भइरहेको इलाका प्रहरी कार्यालय तुलसीपुरका प्रमुख डिएसपी पुष्पराज मल्लले जानकारी दिए। तीन दिनदेखि दुवै जना हराइरहेका थिए।"
पोखरीमा पौडी खेल्दा डुबेर बालकको मृत्यु,"तानसेन : तानसेन नगरपालिका२, नारायणस्थानको पोखरीमा पौडी खेल्ने क्रममा एक बालकको मृत्यु भएको छ। आइतबार दिउँसो पोखरीमा पौडी खेल्न गएका तानसेन६ टुँडिखेल नजिकै बस्ने शेषकान्त पराजुलीका १२ वर्षीय छोरा सुजल पराजुलीको ज्यान गएको हो। पोखरीमा डुबेका पराजुलीलाई अस्थायी प्रहरी विट नारायणस्थानबाट खटिएको प्रहरी टोली र स्थानीयवासीको सहयोगमा उद्दार गरी युनाइटेड मिसन अस्पताल पुर्याइएको थियो। मिसन अस्पतालका चिकित्सकले बालकलाई मृत घोषणा गरेका जिल्ला प्रहरी कार्यालयका प्रहरी नायव उपरीक्षक एवं सूचना अधिकारी वीरेन्द्र थापाले बताए। घटनाका विषयमा थप अनुसन्धान भइरहेको प्रहरीले जनाएको छ।"
अब कहाँ राखिन्छ सत्यमोहन जोशीको पार्थिव शरीर ?,"काठमाडौं : शताब्दी पुरुष सत्यमोहन जोशीको पार्थिव शरीरलाई अध्ययन अनुसन्धानका लागि अस्पतालमा राखिने भएको छ । पारिवारिक सहमतिअनुसार जोशीको शरीरलाई दाहसंस्कार नगरी चिकित्साशास्त्र सम्बन्धी अध्ययनका लागि ललितपुरको इमाडोलस्थित किष्ट शिक्षण अस्पतालमा राखिने भएको हो । जोशीको पार्थिव शरीरलाई मेडिकल चिकित्सा प्रणालीअनुसार अध्ययन अनुसन्धानका लागि अस्पतालमा राखिने अस्पतालका निर्देशक प्रा डा सुरज बज्राचार्यले जानकारी दिए । किष्ट शिक्षण अस्पतालले जोशीको पार्थिव शरीरलाई अस्पताल परिसरकै आधारभूत साइन्स भवनको हलमा राख्ने निर्णय गरेको छ । अस्पतालका निर्देशक बज्राचार्यले जोशीको शरीर अध्ययनका लागि अस्पतालको बेसिक साइन्स ल्याब रहेको भवनमा राखिने छ । अस्पतालमा जोशीको शरीर रहे पनि सर्वसाधरणले भने हेर्न पाउने छैनन् । मेडिकल क्षेत्रका अनुसन्धानकर्ताले अनुमति लिएर मात्रै हेर्न र अध्ययन गर्न पाउने निर्देशक बज्राचार्यले जानकारी दिए । उनले भने, 'परिवारले नै हामीलाई गोपनीयता र सम्मानस्वरूप राखिदिनुस् भन्नुभएको छ र मेडिकल इथिक्सको पनि कुरा हुन्छ ।' आइतबार बिहान सात बजेर नौ मिनेटजाँदा दुःखद निधन भएका जोशीको चिकित्सा प्रणाली पूरा गरेर मध्याह्न अस्पतालमा आधा घण्टा श्रद्धाञ्जलिका लागि राखिएको थियो । त्यसपछि ललितपुर महानगरपालिका प्राङ्गणमा अन्तिम श्रद्धाञ्जलिका लागि साँझसम्म राखियो । त्यहाँ प्रधानमन्त्री, मन्त्रीगण, विभिन्न राजनीतिक दलका शीर्ष नेता, साहित्यकार एवं शुभेच्छुक सर्वसाधारणको उल्लेख्य सङ्ख्यामा उपस्थिति थियो । स्व जोशीलाई राष्ट्रिय सलामी अर्पण गरी अन्तिम बिदाइ गरिएको थियो । श्रद्धाञ्जलिपछि परिवारले जोशीको पार्थिव शरीर किष्ट अस्पताललाई पूर्णरूपमा हस्तान्तरण गरेको छ । अन्त्येष्टि नगरिए पनि त्यसबाहेकका अन्य संस्कार विधिपूर्वक पूरा गरिने जोशीका जेठा छोरा अणुराज जोशीले जानकारी दिए ।"
विराटनगरमा डेंगुबाट महिला बढी संक्रमित,"विराटनगर : विराटनगरमा डेंगुबाट पुरुषको तुलनामा महिला बढी संक्रमित बनेको पाइएको छ। महिला बढी संक्रमित हुनुलाई विज्ञहरूले अनौठो मानेका छन्। विराटनगर महानगरपालिकामा हालसम्म ९० जनामा डेंगुको संक्रमण पुष्टि भएको छ। महानगरका अनुसार संक्रमित हुनेमध्ये ५० जना महिला र ४० जना पुरुष छन्। तथ्यांकले महिला धेरै संक्रमित भएको पुष्टि गर्छ। विभिन्न स्वास्थ्य संस्था तथा अस्पतालहरूले उपलब्ध गराएको विवरणका आधारमा महानगरले तथ्यांक संकलन गरेर आइतबार सार्वजनिक गरेको हो। विज्ञका अनुसार प्रकोपका रूपमा फैलिइरहेको डेंगुबाट अन्य स्थानमा पुरुष बढी संक्रमित भइरहेको तथ्यांक छ। तर विराटनगरमा भने महिला धेरै प्रभावित बनेका हुन्। विराटनगरको डेंगुको तथ्यांक अन्यत्रको भन्दा विपरीत र भिन्न खालको आएको धरानस्थित बीपी कोइराला स्वास्थ्य विज्ञान प्रतिष्ठानका प्रोफेसर डा सुरेन्द्रकुमार उराँवले जानकारी दिए। 'मुलुकका अरू स्थानमा डेंगुका कारण बिरामी पर्नेमा पुरुषको संख्या धेरै छ। विराटनगरमा धेरै महिला हुनु अनौठो विषय हो,' उनले भने, 'विराटनगरको तथ्यांक अन्यत्रको भन्दा फरक खालको छ। गहिरो अनुसन्धान गरेर यसको कारण पत्ता लगाउन आवश्यक देखियो।' डा उराँवले लामखुट्टे (मच्छर)को टोकाइबाट हुने डेंगुको संक्रमणबाट महिला बढी प्रभावित हुनुको कारण पत्ता लगाउन अध्ययन एवं अनुसन्धान सुरु गरिएको बताए। 'काम वा अन्य कुनै सिलसिलामा महिलाभन्दा पुरुष बाहिरफेरो बढी जान्छन्। हर्मोनका कारण पुरुषमा बढी लामखुट्टे आकर्षित हुन्छ,' उनले भने, 'त्यो हिसाबले पुरुष बढी संक्रमित हुनुपर्ने हो। तर महिला बढी संक्रमित हुनु एउटा नयाँ खोज एवं अनुसन्धानको विषय बनेको छ।' उनको विचारमा घरमै सक्रिय भएका बेला लामखुट्टेको टोकाइका कारण धेरै महिलामा संक्रमण पुष्टि भएको हुनसक्छ। महानगरका अनुसार विराटनगरमा अस्थायी रूपमा बसोबास गर्नेहरू डेंगुबाट बढी संक्रमित भएको पाइएको छ। विराटनगरमा घर नभएका र डेरामा बसोबास गरिरहेकाहरू डेंगुबाट धेरै संक्रमित भइरहेको महानगरका स्वास्थ्य महाशाखा प्रमुख हैदर अलीले बताए। यसले बाहिरफेरो धेरै आवतजावत गर्नेहरू बढी संक्रमित भएको पुष्टि हुने उनको भनाइ छ। अलीका अनुसार विराटनगरको १, ३, ४ र ५ नम्बर वडा डेंगुका कारण सबैभन्दा बढी प्रभावित बनेका छन्। विराटनगरका १९ वटा वडामध्ये हालसम्म ६, १२, १३, १५ र १८ नम्बर वडामा डेंगुका संक्रमित भेटिएका छैनन्। अन्य १४ वटा वडा डेंगुबाट प्रभावित बनिसकेको उनले बताए। 'डेंगु नियन्त्रणका लागि सबै वडामा स्प्रे (औषधि छिर्किने) गर्नेदेखि स्वास्थ्यकर्मीको क्षमता अभिवृद्धि गर्नेसम्मका काम भइसकेको छ,' अलीले भने, 'आवश्यक सामग्रीको व्यवस्थापन गर्दै महानगरपालिकाअन्तर्गतका स्वास्थ्य संस्थामार्फत निःशुल्क जाँचको व्यवस्था मिलाइएको छ।' साथै निःशुल्क रूपमा पारासिटामोल र जीवनजल वितरण पनि भइरहेको जानकारी उनले दिए। डेंगु नियन्त्रणका लागि प्रत्येक आइतबार बिहान १० देखि १०:३० बजेसम्म लामखुट्टेका लार्भा र प्यूपा 'खोज तथा नष्ट' (सर्च एन्ड डिस्ट्रोए) अभियान सञ्चालन गरिने अलीले बताए। डेंगु नियन्त्रण अभियानअन्तर्गत मेयर नागेश कोइरालाको उपस्थितिमा महानगरले आइतबार सरोकारवाला निकायहरूसँग अभिमुखीकरण कार्यक्रमको आयोजना गरेको थियो। विराटनगरका विभिन्न स्वास्थ्य संस्था, क्लिनिक र ल्याब (प्रयोगशाला)हरूमा डेंगुको परीक्षण हुने गरेको प्रदेश १ जनस्वास्थ्य प्रयोशालाका प्रमुख जयबेन्द्र यादवले बताए। तर, यकिन तथ्यांक भने कसैले पनि उपलब्ध नगराउने गरेको उनको भनाइ छ। यादवले आधिकारिक तथ्यांक उपलब्ध भएमा मात्रै डेंगु नियन्त्रण सहज हुने स्पष्ट पारे।"
राजु गुरुङको अर्को पेसी कार्तिक २ गते,काठमाडौं : रुपन्देही क्षेत्र नम्बर २ का सत्ता गठबन्धनका उम्मेदवार राजु गुरुङको उम्मेदवारी खारेज नगर्न सर्वोच्च अदालतले अल्पकालीन अन्तरिम आदेश जारी गरेको छ। न्यायाधीश विश्वम्भरप्रसाद श्रेष्ठको एकल इजलासले आज आइतबार अल्पकालीन अन्तरिम आदेश जारी गरेको हो। सर्वोच्चले कार्तिक २ गते छलफलका लागि दुवै पक्षलाई बोलाएको छ। एकीकृत नेकपा समाजवादीका नेता गुरुङविरुद्ध निर्वाचन अधिकृतको कार्यालयमा उजुरी परेको थियो। तत्पश्चात् निर्वाचन अधिकृतको कार्यालयले उम्मेदवारी खारेज गरेको थियो। गुरुङले उम्मेदवारी कायम हुनुपर्ने माग गर्दै गत बिहीबार सर्वोच्च अदालतमा रिट दर्ता गराएका थिए। दुवै पक्षको कुरा सुनेर मात्र विवादको निरुपण गर्नुपर्ने देखिएको सर्वोच्चको आदेशमा उल्लेख छ। सर्वोच्चले अन्तरिम खारेज नगरेसम्म उनको उम्मेदवारी कायमै रहने छ।
यसरी बनाइँदैछ तिहारमा दूध राख्ने माटाको भाँडा,भक्तपुर: हिन्दू नेपालीको दोस्रो ठूलो चाड तिहार नजिकिँदैछ । तिहारलाई नै लक्षित गरी विभिन्न सामग्री निर्माणको काम पनि जारी छ । यही सूचीमा पर्ने सामग्रीहो दुरु कुलिचा अर्थात दूध राख्ने माटाको भाँडा । भक्तपुरको तालाक्वकोमा दूध राख्ने माटाको भाँडा बनाउन कुमालेको भ्याइनभ्याइ छ । तिहारमा कुलिचामा दूध राखेर लक्ष्मीको पूजा गर्ने परम्परा छ ।
सत्ता गठबन्धनले बनायो सात हजार एक सदस्यीय निर्वाचन परिचालन समिति,"काठमाडौं : सत्ता गठबन्धन काठमाडौँ क्षेत्र नं २ ले आगामी मंसिर ४ गतेका लागि तय भएको प्रतिनिधिसभा र प्रदेशसभाको निर्वाचन सम्पन्न गर्न सात हजार एक सदस्यीय निर्वाचन परिचालन समिति गठन गरेको छ । काठमाडौंमा आइतबार आयोजित गठबन्धनको चुनावी प्रशिक्षण कार्यक्रममा नेपाली कांग्रेसका क्षेत्रीय सभापति कुविर शर्माको संयोजकत्वमा निर्वाचन परिचालन समिति गठन गरिएको हो । समितिमा गठबन्धन दलमा आवद्ध सबै दलका क्षेत्रीय समिति मातहतका नेता तथा कार्यकर्ता सदस्य हुनेछन् । सो निर्वाचन क्षेत्रमा वामलोकतान्त्रिक गठबन्धनकातर्फबाट प्रतिनिधिसभातर्फ पूर्व सभामुख ओनसरी घर्ती उम्मेदवार छन् । त्यस्तै प्रदेशसभातर्फ भरतप्रसाद फुयाल र ध्रुव केसी उम्मेदवार छन् । प्रधानमन्त्री एवं नेपाली कांग्रेसका सभापति शेरबहादुर देउवा, नेकपा(माओवादी केन्द्र)का अध्यक्ष पुष्पकमल दाहाल प्रचण्ड र नेकपा(एकीकृत समाजवादी)का अध्यक्ष माधवकुमार नेपाललगायत शीर्ष नेताको उपस्थितीमा निर्वाचन परिचालन समिति गठन गरिएको हो ।"
अर्घाखाँची प्रशासनमा दिनभर सेवाग्राहीको घुइँचो,"अर्घाखाँची : जिल्ला प्रशासन कार्यालय अर्घाखाँचीमा आइतबार दिनभर सेवाग्राहीको घुइँचो थियो । राजधानी तथा अन्य जिल्लाबाट घरमा आएको समयमा नागरिकता, राष्ट्रिय परिचयपत्र, राहदानी लगायत अन्य सेवा लिने सेवाग्राहीको प्रशासनमा घुइँचो लागेको हो । अन्य समयमा दैनिक एक सयदेखि तीन सय जनासम्मले सेवा लिने प्रशासन कार्यालय अर्घाखाँचीमा अहिले सेवाग्राहीको संख्या दोब्बर भएको छ । दशैँ यता जिल्ला प्रशासन कार्यालयमा दैनिक जसो सयौं सेवाग्राहीको घुइँचो लाग्ने गरेको प्रमुख जिल्ला अधिकारी शशीधर घिमिरेले बताए । प्रशासन कार्यलयबाट दैनिक नागरिकतातर्फ दुई सय, राष्ट्रिय परिचयपत्रतर्फ दुई सय, राहदानीतर्फ एक सय तथा अन्यसहित झण्डै ६ सय सेवाग्राहीले सेवा लिएका छन् । रोजगारी, अध्ययनलगायत विभिन्न कारणले घर बाहिर रहेका मानिस दशैँ तिहार जस्ता चाडपर्वको बेला घर फर्कने र सोही समयको सदुपयोग गर्दै नागरिकता, राष्ट्रिय परिचयपत्र , राहधानी जस्ता अत्यावश्यक कागजात बनाउने भएकोले प्रशासनमा घुइँचो लाग्ने जिल्ला प्रशाशन कार्यालयका प्रशासकीय अधिकृत नुमलाल पन्थीले बताए । सेवाग्राहीलाई सेवा छिटो दिने उदेश्यले राष्ट्रिय परिचयपत्रको लागि २ स्टेशनबाट काम भईरहेको र अब पञ्जीकरण विभागले स्थानीय तहमा नै सेवा सुचारु गरी थप सहजता बनाउने पन्थीको भनाइ छ ।"
न्यायीक कामका एकरुपता ल्याउन न्यायधीशसँग अन्तरक्रिया,"रामेछाप : स्थानीयले सरकार अन्तर्गत न्यायीक समितिले सम्पादन गर्ने काममा एकरुपता ल्याउन रामेछापमा जिल्ला अदालतसँग अन्तरपालिका न्यायीक समिति समन्वय कार्यक्रम सञ्चालन गरिएको छ । जिल्लाका ८ वटै स्थानीय तहका न्यायीक समितिका संयोजक, समितिका सदस्य र कानूनी सहजकर्ताको सहभागिता रहेको कार्यक्रमलाई जिल्ला न्यायधीश इन्दिरा शर्मा र श्रेस्तेदार रामप्रसाद पौडेलले सहजीकरण गरेका थिए । स्थानीय सरकार अन्तर्गत रामेछाप जिल्लाका न्यायीक समितिले सम्पदान गर्ने कार्यमा एकरुपता ल्याउन सञ्चालन गरिएको कार्यक्रम उपयोगी भएको रामेछाप नगरपालिका न्यायीक समितिका संयोजक बालकुमारी कार्कीले बताइन । कार्यक्रममा न्यायीक समितिले आफ्नो क्षेत्रकाधिकारभित्र रहेर गर्ने आदेश, सुनुवाइ, फैसला, जाहेरी र जाहेरी फिर्ताको ढाँचामा एकरुपता ल्याउन ८ बुँदे साझा प्रतिबद्धता पत्र समेत जारी गरिएको छ । साझा प्रतिवद्धता पत्रमा उल्लेख भएका बुँद्धाहरु कार्यान्वयन गर्न आफूहरु प्रतिवद्ध रहेको न्यायीक समितिका संयोजकहरुले बताएका छन् । जिल्ला न्यायधीशसँगको अन्तर्क्रियापछि न्यायको पहुँचबाट टाढा रहेका नागरिकलाई सहज रुपमा न्याय दिलाउन सहयोग पुग्ने विश्वास लिइएको न्यायीक समितिका लिखु तामाकोशी गाउँपालिका संयोजक दीपा पाख्रिनले बताइन । न्यायको पहुँचबाट टाढा रहेका नागरिकलाई सहज न्यायको पहुँचमा ल्याउन न्यायीक समितिको महत्वपूर्ण भूमिका हुने जिल्ला न्यायधीश शार्माले बताइन ।"
सान्जेनको आईपीओमा मागभन्दा १९ लाख ३६ हजार बढी कित्ताका लागि आवेदन,"काठमाडौं : सान्जेन हाइड्रोपावर कम्पनी लिमिटेडले स्थानीय (रसुवा)वासीका लागि निष्कासन गरेको आईपीओमा मागभन्दा बढीको आवेदन परेको छ। आवेदन दिने अन्तिम दिन आइतबारसम्म मागभन्दा १९ लाख ३६ हजार ३७० कित्ता बढीमा आवेदन परेको हो। कम्पनीका अनुसार आइतबार साँझसम्म ५५ लाख ७६ हजार कित्ताका लागि आवेदन परेको छ। २८ हजार ११ जनाले ५५ लाख ३६ हजार ३७० कित्ताका लागि आवेदन दिएका हुन्। कम्पनीले आयोजना प्रभावित क्षेत्रका स्थानीयबासीका लागि ३६ लाख ५० हजार कित्ता सेयर निष्कासन गरेको थियो। आईपीओमा न्यूनतम १० कित्तादेखि अधिकतम ७०० कित्तासम्म आवेदन परेको कम्पनीले जनाएको छ। कम्पनीले भदौ ५ गतेदेखि १९ गतेसम्मको समयसीमा राखेर आईपीओ निष्कासन गरेको थियो। सो अवधिमा माग अनुसारको आवेदन परेन। त्यसपछि असोज ४ गतेसम्मका लागि समय थप भएको थियो। यसमा बिक्री प्रबन्धकको काम नागरिक लगानी कोष र यसको सहनिष्काशन तथा बिक्री प्रबन्धकको काम सनराइज क्यापिटल तथा एनएमबी क्यापिटलले गरिरहेका छन्। विश्वव्यापी फैलिएको कोरोना भाइरस (कोभिड१९) का कारण लामो समयसम्म सेयर निष्कासन प्रक्रिया रोकिएको थियो। कम्पनीले रसुवाको आमाछोदिङ्मो५, चिलिमेमा १४८ मेगावट क्षमताको माथिल्लो सान्जेन र ४२५ मेगावटको सान्जेन जलविद्युत् आयोजना निमाण गरिरहेको छ। स्थानीयका लागि नेपालमा पहिलो पटक चिलिमे हाइड्रोपावर कम्पनीले सेयर निष्कासन गरेको थियो।"
राष्ट्रिय महिला भलिबल प्रतियोगिता : पहिलो चरणको खेल सकियो,"बेनी : नवौं राष्ट्रिय खेलकुद प्रतियोगिताअन्तर्गत महिला भलिबलको पहिलो चरणको प्रतिस्पिर्धा आइतबार सकिएको छ। राष्ट्रिय खेलकुद परिषदको आयोजनामा म्याग्दीको बेनीमा सञ्चालित प्रतियोगितामा मधेश र कर्णाली प्रदेश पहिलो चरणको खेलबाट बाहिरिएका छन्। लिक कम नकआउट वेष्ट अफ फाइभ सिस्टममा खेलाइएको खेलमा सात प्रदेश र तीन विभागीय टोली सहभागी छन्। आइतबार सशस्त्र प्रहरीले नेपाली सेनाको त्रिभुवन आर्मी क्लब र बागमती प्रदेशले मधेश प्रदेशलाई पराजित गरेका थिए। सशस्त्रले सेनालाई एकका विरुद्ध तीन र बागमतीले मधेशलाई सोझो तीन सेटले पराजित गरेको हो। खेलको पहिलो, तेस्रो र चौथो सेट सशस्त्र तथा दोस्रो सेट सेनाले जितेका थिए। विनिता बुढाथोकीको कप्तानीमा मैदानमा उत्रिएको सशस्त्रले सेनालाई पहिलो सेट २५२०, तेस्रो सेट २५२१ र चौथो सेट २५२३ मा पराजित गरेको थियो। सशस्त्रका विरुद्ध २५१९ ले दोस्रो सेट जितेको मनिषा खाँडको नेतृत्वमा रहेको सेनाको टोलीले उत्कृष्ट प्रर्दशन र कडा प्रतिस्पर्धा गरेपनि तेस्रो र चौथो सेट आफ्नो पक्षमा पार्न सकेनन्। ललिता महतको कप्तानीमा मैदानमा उत्रिएको बागमतीले प्रजुना थापाको नेतृत्वमा रहेको मधेश प्रदेशको टोलीलाई २५६, २५८ र २५७ को फराकिलो अन्तरमा पराजित गर्यो। एपिएफकी निरुता ठगुल्ना र बागमतीकी जेनिसा विकलाई आइतबारको खेलमा वमेन अफ द म्याच घोषणा गरिएको छ। चार वटा समूहबाट आठ टीम क्वाटर फाइनल प्रवेश गरेका छन्। तीनतीन टीम रहेको समूह (ए)बाट सशस्त्र र त्रिभुवन आर्मी तथा (वि)बाट बागमती र लुम्वीनी क्वाटर फाइनल प्रवेश गरेका भलिबलका राष्ट्रिय रेफ्रि विनय राईले जानकारी दिए। उनका अनुसार दुईदुई टीम रहेको समूह (सि)बाट नेपाल पुलिस क्लब र (डि)बाट गण्डकी प्रदेश क्वाटर फाइनल प्रवेश गरेका छन्। सोमबारदेखि सुरु हुने क्वाटर फाइनलको पहिलो खेल समूह (ए)को विजयी सशस्त्र र समूह (सि)को उपविजेता लुम्वीनी प्रदेशबीच हुने जिल्ला भलिबल संघ म्याग्दीका अध्यक्ष तेजेन्द्र बानियाले बताए। समूह (बि)को विजयी बागमती र समूह (डि)को उपविजयी सुदूरपश्चिम तथा समूह (सि)को विजेता नेपाल पुलिस क्लब र समूह (ए) को उपविजेता सेनाको प्रतिस्पर्धा हुने उनले बताए। सोमबार नै क्वाटर फाइनलको अन्तिम खेल समूह डिको विजयी गण्डकी र समूह (बि)को उपविजेताबीच हुने भएको छ। प्रतियोगिता कात्तिक २ गतेसम्म सञ्चालन हुने जनाइएको छ।"
नेपाली कांग्रेस : मंसिर ४ गते हुने निर्वाचनका लागि केन्द्रीय परिचालन समिति गठन (सूचीसहित),"काठमाडौं : नेपाली कांग्रेसले आगामी मंसिर ४ गते हुने निर्वाचनका लागि प्रतिनिधि सभा र प्रदेश सभा सदस्य निर्वाचन२०७९, केन्द्रीय परिचालन समिति गठन गरेको छ। नेपाली कांग्रेसका सभापति शेरबहादुर देउवाले नेपाली कांग्रेसको विधान, २०१७ (संशोधन सहित) बमोजिम केन्द्रीय कार्यसमितिका सदस्य एवं पूर्व उपसभापति गोपालमान श्रेष्ठको संयोजकत्वमा समिति गठन गरेका हुन्। समितिमा ११० जना सदस्य रहेका छन्।"
'सोल्टी होटल चितवन' सञ्चालन,"काठमाडौं : 'सोल्टी वेस्टेन्ड रिसोर्ट्स चितवन' सञ्चालनमा आएको छ। चितवनको पटिहानीबाट सोल्टीले आतिथ्य सत्कार सेवाको व्यावसायिक कारोबार सुरु गरेको हो। सोल्टीले चितवनबाट पर्यटन प्रवर्द्धन गर्ने प्रतिवद्धताका साथ आफ्नो सोल्टी ब्राण्डको उत्कृष्टता सहितको विशिष्ट आतिथ्य सेवा प्रवाह गर्ने जमर्को लक्ष्य लिएको छ। सोल्टी होटलको अन्तर्राष्ट्रिय स्तरको सेवा सत्कारका लागि नेपालको प्रसिद्धि प्राप्त चितवनको पटिहानीमा आइतबारदेखि सेवा सुरु भएको हो। 'पर्यटनप्रेमी हाम्रा अतिथिहरूप्रति सर्मपित हुने जानकारी सम्प्रेषण गर्न पाउँदा अत्यन्तै खुसी र गौरवान्वित भएका छौं,' विज्ञप्तिमा भनिएको छ। नेपालगञ्जको ग्रीन लेड प्रमाणिकृत अत्याधुनिक सुबिधा सम्पन्न पाँचतारे वर्गीकृत होटल सोल्टी वेस्टेन्ड प्रिमियर, नेपालगञ्ज तथा इटहरीको सोल्टी वेस्टेन्डमा छिट्टै खुल्ने भएको छ। 'सोल्टी ब्रान्डको रिसोर्ट्स चितवनमा सुरु हुँदै गर्दा हामी उत्साहित तथा सेवा विस्तारप्रति उत्प्रेरित तथा अभिप्रेरित छौं', विज्ञप्तिमा भनिएको छ। सोल्टी वेस्टेन्ड रिसोर्ट्स चितवनको स्वामित्व रिभरसाइड रोयल गार्डेन रिसोर्ट्स प्राइभेट लिमिटेडमा निहित छ। सोल्टी समूहको सोल्टी ब्रान्ड अन्तर्गतको सोल्टी वेस्टेन्ड रिसोर्ट्स चितवनका होटेल सञ्चालक स्ट्रिम पीक इन्टरनेशनल प्रालि रहेको छ। जुन सोल्टी समूहको एउटा सहयोगी कम्पनी हो।"
'जनता भ्रममा पार्ने काम बन्द गर्ने',भक्तपुर : नेपाली कांग्रेसबाट प्रतिनिधिसभा भक्तपुर क्षेत्र नं २ का उम्मेदवार दुर्लभ थापाले विकास निर्माणको एजेन्डा उठाएर जनता भ्रममा पार्ने काम बन्द गर्ने चेतावनी दिएका छन्। रफत सञ्चार क्लबले आइतबार गरेको साक्षात्कार कार्यक्रममा थापाले अन्य समयमा चुप लागेर बस्ने तर चुनावका बेलामा मात्रै आएर सधै सानातिना विकासका एजेन्डा उठाएर मतदातालाई भ्रममा पार्ने काम नगर्न चेतावनी दिएका हुन्। नीति निर्माणको तहमा पुग्ने निर्वाचनलाई विकासको ललिपप बाँडेर चुनावी एजेन्डा बनाउनेहरूलाई अब जनताले तह लगाउने उनले ठोकुवा गरे। स्थानीय सरकारको काम विकासको मूल फु्टाउने हो भन्ने हेक्कासम्म नभएका वस्नेत चुनावी एजेन्डा उही पुरानै विकास गर्छौ भन्दै मत मागेर जनतालाई झुलाइरहेको उनको आरोप थियो। त्यसकारण अब भक्तपुर क्षेत्र नं२ का मतदाताले उनलाई पाखा लगाउने थापाले विश्वास व्यक्त गरे। माओवादीको वैशाखी टेकेर एक पटक जितेको धङधङीमा हिँडिरहेका भक्तपुरका नवयुवराज वस्नेतलाई पछार्न कांग्रेसै काफी रहेको उनको दावी थियो। यो बेला गठबन्धनका अघि नवयुवराजझ नै निरिह रहेको थापाको टिप्पणी छ। मंसिर ४ मा हर्ष उल्लासका साथ मतदाताले निर्वाचन सम्पन्न गर्ने आशा रहेतापनि कहिँकतैबाट शान्त वातावरणलाई खलल गर्ने दुस्हाहस भए त्यसको प्रतिकारमा गठबन्धन हरदम तत्पर रहेको थापाले बताए।
कार्तिक ५ गतेभित्र जरिवाना रकम नबुझाए बन्दसूचीबाट नाम हटाइने,"काडमाडौं : स्थानीय तह निर्वाचन, २०७९ मा उम्मेदवार भएर तोकिएको समयावधिभित्र निर्वाचन खर्चको विवरण नबुझाउने उम्मेदवारहरूले आगामी कार्तिक ५ गतेभित्र जरिवाना रकम बुझाउनुपर्ने भएको छ। निर्वाचन आयोगले आइतबार एक सूचना जारी गर्दै जरिवाना रकम बुझाउन निर्देशन दिएको हो। आयोगको गत भदौ ३१ को निर्णयानुसार निर्वाचन आयोग ऐन, २०७३ को दफा २६ बमोजिम जरिवाना भएको थियो। मंसिर ४ गते हुने प्रतिनिधि सभा सदस्य तथा प्रदेश सभा सदस्य समानुपातिक निर्वाचन प्रणालीतर्फ राजनीतिक दलले पेस गरेको बन्दसूचीमा समावेश भएको भए जरिवाना नबुझाउने उम्मेदवारको नाम बन्दसूचीबाट हटाइने आयोगले जनाएको छ। त्यस्ता उम्मेदवारहरूले आफूलाई लागेको जरिवाना बापतको रकम उम्मेदवाहरूको योग्यता सम्बन्धी दाबी विरोधको निवेदन उपर जाँचबुझ गर्ने समयसीमा कात्तिक ५ गते कार्यालय समयभित्र बुझाएमा जरिवाना असुलउपर भएको कायम गरी कानून बमोजिम गर्न निर्देशन दिएको छ। यसैगरी जरिवाना वापतको रकम नबुझाउने उम्मेदवारहरूको हकमा बन्दसूचीबाट नाम हटाउन मुख्य निर्वाचन अधिकृतको कार्यालयलाई निर्देशन दिने निर्णय आयोगले गरेको छ।"
आचारसंहिता उल्लंघन गरे उम्मेदवारी रद्द,"तानसेन : जिल्ला आचारसंहिता अनुगमन समिति पाल्पाले निर्वाचन आचारसंहिता २०७९ कार्यान्वयन तथा परिचालनसम्बन्धी छलफल तथा अन्तरक्रिया कार्यक्रम गरेको छ। समितिले पाल्पामा निर्वाचनमा सहभागी भएका सबै राजनीतिक दलका प्रमुख, उम्मेदवारहरू, पालिकाका अध्यक्ष, प्रमुख प्रशासकीय अधिकृतहरू, पत्रकारहरूको सहभागितामा समितिले छलफल तथा अन्तरक्रिया गरेको हो। कार्यक्रममा मुख्य निर्वाचन अधिकृत कमलराज विष्टले निर्वाचनलाई स्वच्छ, निष्पक्ष, भयरहित वातावरणमा सम्पन्न गर्न सबैको सहभागितामा आचारसंहिता कार्यान्वयन कार्यक्रम गरिएको बताए। राजनीतिक दल, निर्वाचनमा उम्मेदवारी दिएका व्यक्तिहरूले कानुन अनुसारको आचारसंहिता पालना गर्नुपर्नेमा मुख्य निर्वाचन अधिकृत विष्टले बताए। गम्भीर प्रकृतिका आचारसंहिता उल्लंघन गरेका जुनसुकै उम्मेदवाहरूको उम्मेदवारी रद्द हुने प्रमुख निर्वाचन अधिकृत विष्टले बताए। सबैले आचारसंहिता कार्यान्यन गरेमा उम्मेदवारको खर्च कम हुने र निर्वाचन पनि स्वच्छ, निष्पक्ष र भयरहित हुने प्रमुख निर्वाचन अधिकृत विष्टले बताए। कार्यक्रममा राजनीतिक दलका प्रमुख तथा उम्मेदवारहरूले सबैलाई समान व्यवहार गर्न, आचारसंहिता पूर्ण रूपमा पालना गराउन, आफैं सुक्ष्म रूपमा अनुगमन गर्न, खर्चका सीमाहरूका विषयमा अनुसन्धान गर्न, निर्वाचनमा तथस्त भूमिका निर्वाह गर्न मुख्य निर्वाचन अधिकृतको कार्यालय तथा सुरक्षाकर्मीहरूलाई अनुरोध गरेका छन।"
भक्तपुर तलेजुमा तीन दिन तिहार मनाइने,"भक्तपुर : भक्तपुरको तलेजुमा यो वर्ष कार्तिक ७, ८ र ९ गते तिहार मनाइने भएको छ। तिहार मनाउने विषयमा विवाद आएपछि आइतबार बसेको छलफलबाट यी दिनमा तिहार मनाउने निष्कर्ष निकालेको भक्तपुर तलेजुका मुल पुजारी नरेन्द्रप्रसाद जोशीले बताए। ७ गते लक्ष्मी पूजा, ८ गते म्ह पूजा (गोवर्दन पूजा) र ९ गते किजा पूजा (भाइटिका) गर्ने निर्णय भएको उनले जनाए। पटकपटक यस्तो विवाद आउने भएकाले नेपाल पञ्चांग निर्णायक समितिले क्यालेन्डर बनाउँदा सरोकारवालासँग छलफल गरेर मात्रै बनाउन उनले भक्तपुर तलेजुकातर्फबाट सुझाए। यो पटक कसैले ८, ९ १० त कसैले ७, ८, ९ र १० गते तिहार मनाउने बताइरहेका छन्।"
सांसद चुनिएपछि कोटेश्वरको ट्राफिक जाम हटाउँछु : ओनसरी घर्तिमगर,"काठमाडौं : आसन्न निर्वाचनमा प्रतिनिधिसभाका उम्मेदवार एवं पूर्वसभामुख ओनसरी घर्तिमगरले राजनीतिक स्थायित्व स्थापनाका लागि आफूले उम्मेदवारी दिएको बताएकी छन्। काठमाडौं निर्वाचन क्षेत्र नम्बर २ बाट उम्मेदवारी दिएकी घर्तिमगरले प्रतिगमनविरुद्ध र राजनीति स्थायित्वका लागि उम्मेदवारी दिएको बताएकी हुन्। सो क्षेत्रमा आयोजित कार्यक्रममा उनले जोरपाटीसाँखु सडक स्तरोन्नतीका लागि पहल थाल्ने बताइन्। रोजगारी वृद्धि आफ्नो पहिलो प्राथमिकता रहेको उनको भनाइ छ। उनले भनिन्, कोटेश्वरको ट्राफिक जाम हटाउन आवश्यक पहल कदमी लिनेछु। साँखुको ढल निकास निकाल्नेछु। तपाईँहरुसँग ग्याप हुन दिन्न। ९८५११०२४८२ नम्बरमा फोन गर्न सक्नुहुन्छ। तपाईँहरुको समस्यासँग दिनरात सँगै हुन्छु। हामीलाई एक महिनाको जिम्मा लिनुस्, पाँच वर्षको जिम्मेवारी म लिन्छु।"
पूर्वमन्त्री र स्वकीय सचिवबीच रोचक भिडन्त,"धनकुटा : जनता समाजवादी पार्टी, नेपाल (जसपा) का केन्द्रीय कार्यकारिणी सदस्य रकम चेम्जोङ २०६६ सालमा शान्ति तथा पुनर्निर्माण मन्त्री हुँदा उनका प्रमुख स्वकीय सचिव थिए, अर्जुन राई। सो समयमा उनीहरू दुवै नेकपा एमालेका नेता थिए। त्यसबेला मन्त्री रकम चेम्जोङ नेकपा एमालेका केन्द्रीय सदस्य र उनका प्रमुख स्वकीय सचिव अर्जुन राई नेकपा एमाले निकट धनकुटाकाठमाडौं जनसम्पर्क मञ्चका अध्यक्ष थिए। यी दुवै नेता आगामी मंसिर ४ गते हुने प्रतिनिधि तथा प्रदेश सभा निर्वाचनमा प्रदेश सभा सदस्यका लागि प्रतिस्पर्धी छन्। धनकुटा प्रदेश सभा 'क' मा उम्मेदवार बनेका छन्, कुनै बेलाका गुरुचेला। अहिले निकटतम प्रतिद्वन्दी छन्। यी दुवै बीचको भिडन्त रोचक हुने देखिएको छ। सोही निर्वाचन क्षेत्रमा नेकपा एमालेको तर्फबाट निरन राई उम्मेदवार छन्। नेकपा एमाले धनकुटाका जिल्ला सचिव समेत रहेका राई निवर्तमान प्रदेश सभा सदस्य समेत हुन्। उनी पनि दोस्रो पटक चुनावी मैदानमा छन्। अघिल्लो निर्वाचनमा नेपाली कांग्रेसका उम्मेदवार मनोहरनारायण श्रेष्ठलाई ६ हजार ६ सय ४६ मतान्तरले पराजित गर्दै नेकपा एमालेका राई विजयी भएका थिए। राईले २० हजार ८८ मत पाउँदा उनका निकटम प्रतिद्वन्दी श्रेष्ठले १३ हजार ४ सय ४२ मत प्राप्त गरेका थिए। जसपाबाट प्रदेश सभा सदस्यका उम्मेदवार छन् रकम चेम्जोङ। त्यस्तै नेकपा एकीकृत समाजवादीका धनकुटा अध्यक्षसमेत रहेका अर्जुन राई लोकतान्त्रिक वाम गठबन्धनको तर्फबाट उम्मेदवार बनेका हुन्। माधव नेपाल प्रधानमन्त्री हुँदा बनेको मन्त्री परिषदमा चेम्जोङ शान्ति तथा पुनर्निर्माण मन्त्री थिए। उनका पालामा जिल्लामा विद्यालय भवन, स्वास्थ्य चौकी, गाविस भवन, प्रहरी चौकी लगायतका संरचना निर्माणमा प्राथमिकता पाएको थियो। उनै मन्त्रीका प्रमुख स्वकीय सचिव थिए अर्जुन राई। चेम्जोङ सत्तारूढ गठबन्धनको चुनावी तालमेलको मोडालिटी बनाउन निर्माण गरिएको कार्यदलका सदस्य थिए। कार्यदलमा रहँदा धनकुटामा गठबन्धनको तर्फबाट प्रतिनिधि सभा सदस्यमा उठ्ने उनले दावी गर्दै आएका थिए। तर, पछि जसपा गठबन्धनबाट बाहिरिएसँगै उनी प्रदेश सभा 'क' मा उम्मेदवार बने। देशका अन्य क्षेत्रमा जसपाले नेकपा एमालेसँग चुनावी तालमेल गरेपनि धनकुटामा भने नेकपा एमाले र जसपाले प्रदेश सभाका दुवै क्षेत्रमा बेग्लाबेग्लै उम्मेदवारी दिएका छन्। प्रदेश सभा 'ख' मा उम्मेदवार बनेका पूर्वमन्त्री चेम्जोङसँगै अर्जुन राई र निरन राई जित हासिल गर्ने दावी गर्छन्।"
सरकारी परिचयपत्र भए भोट हाल्न पाइने,"काठमाडौं : आगामी मङ्सिर ४ गते हुने प्रतिनिधिसभा र प्रदेशसभाको निर्वाचनमा सरकारी परिचयपत्र हुनेले मतदान गर्न पाउने भएका छन् । मतदाता नामावलीमा नाम समावेश भएका मतदाताले आफ्नो नाम भएको मतदान केन्द्रमा आयोगले प्रदान गरेको परिचयपत्र वा अन्य परिचय खुल्ने सरकारी परिचयपत्रबाट पनि मतदान गर्न पाउने निर्वाचन आयोगले जनाएको छ । प्रमुख निर्वाचन आयुक्त दिनेशकुमार थपलियाले नागरिकता, राहदानी, राष्ट्रिय परिचयपत्र, लालपूर्जा वा आधिकारिक निकायबाट जारी परिचय खुल्ने परिचयपत्र देखाएर मतदान गर्न पाउने व्यवस्था गरिएको जानकारी दिए ।"
१४ दिन ढिलो गरी नेपालबाट मनसुन बाहिरियो,"काठमाडौं : यस वर्षको मनसुन आइतबारदेखि देशको समग्र भूभागबाट बाहिरिएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाले मनसुन बहिर्गमनसम्बन्धी विशेष मनसुन बुलेटिन जारी गर्दै उक्त जानकारी दिएको हो। सुदूरपश्चिम प्रदेश, कर्णाली प्रदेश, लुम्बिनी प्रदेश, गण्डकी प्रदेश, बागमती प्रदेश र मधेश प्रदेशको पश्चिमी भूभागबाट शनिबार नै मनसुन बाहिरिएको थियो। यस वर्ष नेपालमा मनसुन जेठ २२ गते नेपालको पूर्वी भूभागबाट प्रवेश गरेको थियो। नेपालबाट मनसुन बहिर्गमन हुने सरदर मिति अक्टोबर २ रहेकामा यस वर्ष सोभन्दा १४ दिन ढिलो गरी मनसुन बाहिरिएको हो।"
यसपटक तेब्बर बढी मतले विजयी हुन्छ : महेश बस्नेत,"भक्तपुर : नेकपा एमाले भक्तपुर क्षेत्र नं २ का संविधानसभा सदस्यका उम्मेदवार महेश बस्नेतले विपक्षीभन्दा तेब्बर बढी मतले विजयी हुने दाबी गरेका छन्। स्थानीय पत्रकारहरुसँगको अन्तरक्रिया गर्दै उनले पछिल्लोपटक दोब्बर मतले विजयी भएकोमा योपटक तेब्बर बढी मतले विजयी हुने दाबी गरे। सता गठबन्धनले आफूलाई कुनै असर नपर्ने उनले बताए। 'गठबन्धन नेताहरुबीच मात्रै छ। कार्यकर्ताबीचमा कुनै गठबन्धन छैन। हामी उही कार्यकर्ताहरुलाई भेटिरहेका छौं र उनीहरु हामीप्रति सकारात्मक छन्,' उनले भने। आफूले भक्तपुर क्षेत्र नं २ मा विकाशको लहर ल्याएको तर त्यसलाई कांग्रेसले रोकेको आरोप लगाए। यही कारण आफ्नो मत अझ बढ्ने उनको दाबी थियो। उनले आफू विजयी भएमा भक्तपुरलाई भ्रष्टाचारमुक्त जिल्लाको रुपमा विकास गर्ने पनि बताए। भक्तपुरमा काम गर्दा एक पैसा पनि घुस दिन नपर्नेगरी सिंगो भक्तपुरलाई नै भ्रष्टाचारमुक्त जिल्ला बनाउने उनको भनाइ छ।"
सत्ता गठबन्धनको बैठकले संयुक्त अपिल जारी गर्दै,"काठमाडौं : सत्ता गठबन्धनको बैठक केही बेरमा बस्दै छ। बैठकले संयुक्त अपिल जारी गर्ने छ। नेकपा माओवादी केन्द्रका अध्यक्ष पुष्पकमल दाहाल प्रचण्डका अनुसार केही बेरमा बालुवाटारमा बस्ने सत्ता गठबन्धनको बैठकले अपिल जारी गर्ने बताए। गठबन्धनमा नेपाली कांग्रेस, नेकपा माओवादी केन्द्र, नेकपा एकीकृत समाजवादी र राष्ट्रिय जनमोर्चा सहभागी छन्।"
"हामी विप्लव, सिके राउत र थारुको माग पूरा गर्छौँ : गृहमन्त्री","भैरहवा : गृहमन्त्री बालकृष्ण खाँणले नेपाल कम्युनिस्ट पार्टी (विप्लव), सिके राउत नेतृत्वको जनमत पार्टी र थारु कल्याणकारी सभाले राखेका माग पुरा गर्न सरकारले प्रक्रिया अगाडी बढाएको बताएका छन् । रुपन्देही३ मा ५ दलीय गठबन्धनबाट प्रतिनिधिसभा सदस्यका उम्मेदवार कांग्रेसका केन्द्रीय सदस्य खाँणले आइतबार बुटवल उपमहानगरपालिका१९ मा आयोजित कार्यक्रमलाई सम्बोधन गर्दै ती दलहरुले राखेका राजनीतिक र प्रशासनिक निर्णयबाट पुरा गर्न सकिने माग पुरा गर्न तत्काल प्रक्रिया अघि बढाउने मन्त्रिपरिषद्को बैठकले निर्णय गरिसकेको बताए । उनले यी राजनीतिक दललाई मुलधारमा ल्याइ मुलुकमा शान्ति स्थापना गर्न कानून संशोधन गर्नु पर्ने भएमा संशोधनको प्रक्रियासमेत अघि बढाउने निर्णय मन्त्रिपरिषद बैठकले गरेको पनि बताए। यी दलले विभिन्न आन्दोलनका क्रममा पक्राउ गरिएका कार्यकर्ता विना शर्त रिहा गर्न, आफुहरुसँग सरकारले गरेका सहमतिहरु कार्यान्वयन गर्न माग गर्दै आएका छन् ।"
एकैदिन ११११ मा डेंगु संक्रमण,काठमाडौं : पछिल्लो २४ घण्टामा थप एक हजार १११ जनामा डेंगु संक्रमण देखिएको छ। स्वास्थ्य तथा जनसंख्या मन्त्रालयका अनुसार योसँगै संक्रमितको संख्या ४० हजार २९ पुगेको छ। शनिबार ३८ हजार ९१८ संक्रमित पुगेका थिए। हालसम्म डेंगु संक्रमणबाट ४८ जनाको मृत्यु भएको छ। मन्त्रालयले डेंगुबाट बच्न फोहर जम्मा भएको ठाउँ सफा गर्न र पूरा बाहुला भएको कपडा लगाउन अनुरोध गरेको छ। विज्ञहरूले डेंगु जोखिम कायम रहेको भन्दै सचेत रहन आग्रह गरेका छन्।
आचारसंहिता विपरीत खाद्यान्न बाँड्ने मन्त्री चौधरीलाई सोधियो स्पष्टीकरण,"काठमाडौं : निर्वाचन आयोगले शहरी विकास मन्त्री मेटमणी चौधरीलाई स्पष्टीकरण सोधेको छ । चौधरीले १३ लाख बराबरको खाद्यान्न बाँडेको समाचार मन्त्री चौधरीकै सचिवालयले जानकारी दिएको थियो । सोही समाचार अन्नपूर्ण पोस्टसहित विभिन्न सञ्चारमाध्यममा आएपछि निर्वाचन आयोगले मन्त्री चौधरीलाई स्पष्टीकरण सोधेको हो । आयोगले सोधेको स्पष्टीकरणपत्रमा भनिएको छ, निर्वाचन आचारसंहिता, २०७९ को दफा ४, सबैले पालना गर्नुपर्ने आचरण अन्तर्गत खण्ड (न) मा कुनै प्रकारले निर्वाचनको स्वच्छता वा निष्पक्षतालाई प्रभावित गर्ने गरी कुनै कार्य गर्न नहुने भन्ने व्यवस्था रहेको हुँदा तपाईंले आफ्नो निर्वाचन क्षेत्रका बाढीपीडितको नाममा चामल वितरण गर्ने कार्यले आचारसंहिताको उल्लङ्घन हुँदैन भनी पुष्ट्याई गर्ने आधार के छ ? स्पष्टीकरणपत्रमा तपाईंबाट निर्वाचन आचारसहिताको उल्लंघन भएको भए निर्वाचन आयोग ऐन, २०७३ को दफा २३ को उपदफा (३) बमोजिम किन जरिबाना गर्नु नपर्ने हो ? भन्ने प्रश्न गरिएको छ । निर्वाचन आचारसंहिता, २०७९ को दफा छ को व्यवस्था बमोजिम आयोगको पूर्वस्वीकृति लिई त्यस्ता कार्यक्रम सञ्चालन गर्न बाधा पर्ने छैन भन्ने व्यवस्था छ । तर, मन्त्री चौधरीले सो व्यवस्था बमोजिम आफ्नो निर्वाचन क्षेत्रका बाढीपीडितको नाममा चामल वितरण गर्ने कार्य गर्दा निर्वाचन आयोगको कुनै पूर्व सहमति लिएका थिएनन् । शहरी विकास मन्त्री चौधरीले निर्वाचन आचारसंहिता विपरीत देउखुरीका चार पालिकामा १३ लाख रुपैयाँ बराबरको खाद्य सामग्री बाँडेका थिए । डुबान क्षेत्रको अवलोकनपछि जनतालाई पहिलो चरणको सहयोग पुर्याउने उद्देश्यले देउखुरीका राप्ती, गढवा, राजपुर र लमही पालिकालाई ५० क्विन्टलका दरले चामल वितरण गरिएको मन्त्री चौधरीले बताएका थिए ।"
देउवा र प्रचण्डलाई इशारा गर्दै माधवकुमार नेपालले भने भविष्यका प्रधानमन्त्री यहीँ छौं,"काठमाडौं : नेकपा एकीकृत समाजवादीका अध्यक्ष माधवकुमार नेपालले भविष्यका प्रधानमन्त्री आफूहरु नै भएको बताएका छन्। नेपाली कांग्रेसका सभापति शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल प्रचण्ड र आफूमध्ये नै एक हुने उनको भनाइ छ। 'भविष्य गठबन्धन दलकै छ। केन्द्रबाट मन्त्रिपरिषदबाट कानुनी अवरोधहरु आउलान्। वर्तमान प्रधानमन्त्री र भविष्यका प्रधानमन्त्रीहरू पनि यहीँ छन्,' उनले देउवा र प्रचण्डतिर इशारा गर्दे भने। उनले मुलुकको महत्वपूर्ण संसदको सभामुखको जिम्मेवारी सम्हालेकी ओनसरी घर्तिमगरले उम्मेदवारी दिएको र गठबन्धन दललाई विजयी बनाउनुपर्ने बताए। 'हामीले मुलुकलाई ठूलो दुर्घटनाबाट बचाएका छौं। वाम लोकतान्त्रिक गठबन्धनले मुलुकलाई जोगायो। भोलिका निम्ति फेरि पनि खतरा विद्यमान छ। देशले लोकतन्त्रको माग गरेको छ,' उनले भने। देशले निरंकुशता र अधिनायकवादको माग नगरेको भन्दै गठबन्धन उम्मेदवारलाई विजयी गराउन आग्रह गरे। उनले भने, 'हामी देश विकासको पक्षमा छौं।'"
मोटरसाइकल चालकको मृत्यु,भक्तपुर : भक्तपुरको पुरानो थिमि बाहाखा बजारमा ट्याक्सी र मोटरसाइकल ठोक्किँदा एक जनाको मृत्यु भएको छ। दुर्घटनामा परेर नुवाकोट घर भई हाल काठमाडौ कपन बस्ने ३१ वर्षीय दिपेन्द्र पण्डितको मृत्यु भएको हो। सानोठिमीबाट भक्तपुर निकोसेरातर्फ आउँदै गरेको बा१ज ९०६० नं को ट्याक्सी र विपरीत दिशातर्फ गइरहेको बा८३प ५४४८ नम्बरको मोटरसाइकल एक आपसमा ठोक्किएका थिए। दुर्घटनापछि गम्भीर घाइते भएका उनलाई उपचारका लागि कोरियन अस्पताल ठिमी पठाइएको र प्राथमिक उपचारपश्चात थप उपचारका लागि अन्नपूर्ण न्युरो अस्पताल माइतीघर पठाइएकोमा उपचारकै क्रममा आइतबार निधन भएको प्रहरीले जनाएको छ। घटनास्थलमा प्रहरी वृत्त ठिमी भक्तपुरबाट अनुसन्धान अधिकृत सहितको टोलीले अनुसन्धान सुरु गरेको महानगरीय प्रहरी परिसर भक्तपुरले जनाएको छ। दुर्घटनामा संलग्न दुवै सवारी साधन र ट्याक्सी चालक भक्तपुरको भक्तपुर नगरपालिका१० बस्ने ३९ वर्षीय सुन्दर गोर्खाली वृत ठिमीको नियन्त्रणमा रहेको परिसरका सूचना अधिकृत राजु पाण्डेले जनाए। घटनाका सम्बन्धमा थप अनुसन्धान भइरहेको प्रहरीले जनाएको छ।
विदेशीलाई होइन नेपाली सन्तानका लागि नागरिकता विधेयक : गृहमन्त्री,"भैरहवा : गृहमन्त्री बालकृष्ण खाणले विदेशी नागरिकका लागि नभई नेपाली नागरिकका सन्तानका लागि नागरिकता विधेयक ल्याइएको बताएका छन्। भैरहवामा आयोजित एक कार्यक्रमलाई सम्बोधन गर्दै उनले नागरिकता विधेयकका विषयमा अनावश्यक भ्रम फैलाइएको बताए। 'नागरिकता विधेयकले विदेशी नागरिकले नेपाली नागरिकताको प्रमाणपत्र पाउने नै होइन, सरकारले दिन खोजेको पनि होइन, तर विदेशीले नागरिकता पाउने भनेर अनावश्यक भ्रम मात्र फैलाइयो', उनले भने, 'नेपालका जुन नेपाली नागरिक छन् उनीहरूका सन्तानलाई नागरिकता प्रदान गर्नका लागि मात्र नागरिकता विधेयक ल्याइएको हो।' नेपाली नागरिकका पाँच लाखभन्दा बढी सन्तान आफ्नै मुलुकमा अनागरिक भएर बस्नु परेको भन्दै मुलुकको विकासमा महत्त्वपूर्ण योगदान पुर्याउनका लागि उनीहरूले उच्च शिक्षा हासिल गर्नबाट समेत बञ्चित बस्नुपरेको बताए। नेपाली कांग्रेसका केन्द्रीय सदस्यसमेत रहेका उनले नागरिकता विधेयकका विषयमा नबोल्न सुझावहरू आएपनि आफू नेपाली नागरिक र उनीहरू सन्तानका आखाँबाट बगिरहेका आँसु सधै देखिरहेकाले नेपाली नागरिकका सन्तानलाई नागरिकता प्रदान आफ्नो दायित्व रहेको बताए। आफ्नै मुलुकमा अनागरिक भएर बस्नु परको पीडा अरुले बुझ्न नसक्ने भन्दै आफू यसको पक्षमा सदैव रहने बताए। 'चुनावको बेला नागरिकता विधेयकका विषयमा नबोल्नुस् भनेर धेरैले सल्लाह दिए,' उनले भने, 'तर, मलाई नाफा होस् वा नोक्सान, म सरकारमा रहौलानरहौला, आफ्नै मुलुकका नागरिकलाई अनागरिकलाई भएर बसेको देख्न सक्दिन र उनीहरूलाई नागरिक नबनाएसम्म म लडिरहनेछु।' उनले थपे 'गृहमन्त्री भएकाले नेपाली नागरिकका सन्तानलाई नागरिकता प्रदान गर्नु मेरो राष्ट्रिय दायित्व हो, म यसमा लाग्छु।' सदनबाट पास गरेपछि नागरिक विधेयकलाई राष्ट्रपतिले १५ दिनभित्र प्रमाणीकरण गरेर फर्काउनुपर्ने भएपनि नफर्काएर नागरिकको अधिकार खोसेको उनले बताए।"
यो निर्वाचन गठबन्धनका लागि मौका हो : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले एकल पार्टीको बहुमत नआउने भएरै गठबन्धन गर्नुपरेको बताएका छन्। काठमाडौंमा आयोजित उम्मेदवार परिचयात्मक कार्यक्रममा उनले गठबन्धन गरेर चुनाव लड्ने संस्कृतिको विकाससमेत भएको बताए। उनले गठबन्धन गरेर अगाडि बढ्दा लोकतन्त्रको सुरक्षा र देश विकास गर्न पनि सहजता हुने बताए। त्यसैले यो निर्वाचन गठबन्धनका लागि मौका र चुनौती दुवै भएको उनको भनाइ छ। 'प्रजातन्त्र र लोकतन्त्रलाई स्थायित्व गर्न गठबन्धन बनेको हो। कुनै पनि पार्टीको बहुमत आउन सक्दैन। त्यही भएर पनि गठबन्धन बनाएका हौं,' उनले भने, 'मिलेर चुनाव लड्दा लोकतन्त्रको सुरक्षा गर्न पनि सकिन्छ। मिलेर देश विकास गर्न सकिन्छ। यो निर्वाचन गठबन्धनका लागि मौका र चुनौती दुवै छ। यसलाई हामी सामाना गर्नुपर्छ।' काठमाडौं क्षेत्र नं २ बाट गठबन्धनका उम्मेदवार बनेकी पूर्वसभामुख ओनसरी घर्तिमगरको तारिफ गर्दै देउवाले कुशलताका साथ संसद सञ्चालन गरेको बताए। उनले ओनसरीलाई साहसी महिलाको रुपमा ब्याख्यासमेत गरे। 'ओनसरीजी साहसी महिला हुनुहुन्छ। सभामुख हुँदा कुशलताका साथ कार्यकाल निभाउनुभयो। संसदलाई सञ्चालन गर्नुभयो। उहाँले पार्टीको आदेशभन्दा पनि राष्ट्रको हित हेर्नुभयो,' उनले भने। उनले गठबन्धनले विजयको झन्डा यही क्षेत्रबाट फहराउनुपर्ने बताए।"
प्याराग्लाइडिङ दुर्घटनामा निसिम थापा मगरको निधन,काठमाडौं : नवौं राष्ट्रिय खेलकुदमा सहभागी एक जना खेलाडीको मृत्यु भएको छ। खेलका क्रममा प्याराग्लाइडिङ खेलाडीको मृत्यु भएको हो। प्याराग्लाइडिङ दुर्घटना हुँदा आइतबार बिहान आर्मीका खेलाडी निसिम थापा मगरको निधन भएको हो नवौं राष्ट्रिय खेलकुद प्रतियोगिताअन्तर्गत क्रस कन्ट्री प्याराग्लाइडिङ खेल चलिरहेको अवस्थामा एक कम्पनीको प्याराग्लाइडिङ आकाशबाट सारङकोटस्थित जमिनमा खस्दा उनको मृत्यु भएको हो। सारङकोटबाट उडे लगत्तै १०० मिटरमाथिबाट प्याराग्लाइडिङ खसेको थियो। नाकाका अध्यक्ष कृष्ण भण्डारीका अनुसार नवौं राष्ट्रिय खेलकुद प्रतियोगिताअन्तर्गत थापा मगरको मृत्यु भएको हो।
गठबन्धनले लोकतान्त्रिक गणतन्त्रलाई असफल बनाएर लुटतन्त्र मच्चायो : सिपी गजुरेल,"जनकपुरधाम : नेकपा क्रान्तिकारी माओवादीका केन्द्रीय उपाध्यक्ष सिपी गजुरेलले वर्तमान गठबन्धनले संघीय लोकतान्त्रिक गणतन्त्रात्मक व्यवस्थालाई असफल बनाएर लुटतन्त्र मच्चाएको आरोप लगाएका छन्। उनले देशमा ठूलो आन्दोलनपश्चात् आएको परिवर्तनलाई गठबन्धनको नाममा होस् वा अन्य नाममा ध्वस्त पार्ने काम भइरहेको आरोप लगाएका हुन्। जनकपुरधामस्थित विमानस्थलमा आइतबार सञ्चारकर्मीसँग कुरा गर्दै उपाध्यक्ष गजुरेलले राजनीतिक संसदीय राजनीतिक गर्ने दलहरूले लोकतान्त्रिक गणतन्त्रात्मक व्यवस्थाका नाममा भागवण्डाको राजनीति गरेर जनताप्रतिको उत्तरदायित्व बिर्सिएको आरोप लगाए। नेता गजुरेलले अहिले राजनीतिक दलका नेताहरूले लोकतान्त्रिक गणतन्त्रको मूल मर्म र आदर्शसमेत त्यागेर सत्ता लिप्सामा लागेको बताए। 'सत्ताको नाममा अंशवण्डा र भागवण्डाको राजनीति गरेर मुलुकमा अस्थिरता निम्त्याउँदै व्यक्तिवादी राजनीति गर्न चाहेकाले देशमा वैदेशिक हस्तक्षेप ह्वात्तै बढेको छ। निर्वाचनमा पार्टीले ल्याएको परिणामअनुसार सरकार बनाउन गठबन्धन हुनुपर्नेमा अहिले पहिला दलहरूले भागवण्डा गर्ने अनि सरकार बनाउँदा दलहरू जनताप्रति उत्तरदायी देखिएका छैनन्।' गजुरेलले राजनीतिक दलहरूको व्यक्तिगत स्वार्थकै कारण आफूहरूले बहिष्कारको अभियानलाई तीव्र पारेको बताए। उनले भने, 'जनताले बहिष्कार हामीले किन गरेको भनेर बुझ्न थालेकाले जनताले अब नयाँ अनुहार वा स्वतन्त्र व्यक्तिलाई जिताउनुपर्छ भनेर अभियान पनि चलाउन थालिएको छ।'"
"थप ३२ जनामा कोरोना पुष्टि, सक्रिय संक्रमित ६६८",काठमाडौं : थप ३२ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट ११६२ नमूना परीक्षण गर्दा ३२ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ६३४ र एन्टिजेनबाट ५२८ नमूनाको परीक्षण गर्दा पीसीआरबाट २८ र एन्टिजेनबाट ४ नमूनाको रिपोर्ट पोजिटिभ आएको हो। मन्त्रालयका अनुसार थप ७ जना कोरोनामुक्त भएका छन्। हाल सक्रिय कोरोना संक्रमितको संख्या ६६८ पुगेको छ।
कांग्रेसले हँसियाहथौडा र माओवादीले रुखमा भोट हाल्न डराउनु पर्दैन : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले नेपाली कांग्रेसले हँसियाहथौडा र माओवादीले रुखमा भोट हाल्न डराउन नहुने बताएका छन्। काठमाडौं निर्वाचन क्षेत्र नम्बर २ मा आयोजित उम्मेदवार परीचयात्मक कार्यक्रममा प्रचण्डले गठबन्धनका उम्मेदवारलाई बहुमतसहित विजयी बनाउन आह्वान गरे। उनले भने, रुखले हँसियाहथौडामा हाल्ने हँसियाहथौडाले रुखमा कसरी भोट हाल्ने भन्ने गरेको सुन्छु। २०४६ सालदेखिनै संयुक्त भोट हाल्न सुरु गरेका हौं।' माधवजी र गिरिजाबाबुकै कारण १२ बुँदे समझदारी भएको उनको भनाइ छ। प्रचण्डले भने, 'कमरेड ओनसरी रोल्पाको ग्रामिण इलाकामा जन्मिएर संघर्षमा विताएको महिला हो। मेरै प्रस्तावमा प्रतिनिधिसभाको सभामुख बनाएको हुँ। सफलतापूर्वक सभामुखको जिम्मेवारी प्राप्त गर्नुभयो। ओनसरीभित्र कमाण्ड छ। ओनसरीको टिमलाई विजयी गराउनुस, विकासे मन्त्री पनि उहाँलाई बनाएर पठाइने छ। काठमाडौं क्षेत्र नम्बर २ ले इतिहास बनाउँदै आएको भन्दै प्रचण्डले ओनसरीसहित गठबन्धनका उम्मेदवारलाई विजयी बनाउन आग्रह गरे। राजनीतिक परिवर्तनलाई दीगो बनाउन समृद्धिका योजना ल्याइने प्रचण्डले प्रतिवद्धता जनाए।"
"नेप्से परिसूचक घट्यो, ८० करोड ३५ लाखको कारोबार",काठमाडौं : हप्ताको पहिलो दिन आइतबार नेप्से परिसूचक घटेको छ। आज नेप्से परिसूचक ९६९ अंकले घटेर १८६००४ विन्दुमा अडिएको छ। सेन्सेटिभ इन्डेक्स १७२ अंकले घटेर ३६५४२ विन्दुमा झरेको छ। यसदिन ८० करोड ३५ लाख बराबरको सेयर कारोबार भएको छ। २२१ कम्पनीको २५ लाख ७४ हजार कित्ता सेयर ८० करोड ३५ लाख २५ हजार ५३३ रुपैयाँमा खरिदबिक्री भयो। कारोबारमा आएका १३ वटै समूहमध्ये ११ वटाको सूचक राताम्मे देखिएका छन्। यसदिन बैंकिङको ३३५ र म्यानु एण्ड प्रोको १३८३ अंकले बढेको छ। अभियान लघुवित्त वित्तीय संस्थाका लगानीकर्ताले सबैभन्दा धेरै कमाएका छन्। यस कम्पनीको सेयर मूल्य ९९९ अंकले बढ्यो। कारोबार रकमका आधारमा एभरेष्ट बैंक शीर्षस्थानमा रह्यो। सो बैंकको ८ करोड ४७ लाख ५९ हजार रुपैयाँ बढीको सेयर कारोबार भयो।
"सत्ता गठबन्धनका ठाउँठाउँमा सभा, एमाले घरदैलो अभियानमा","ओखलढुंगाः जिल्लामा गठबन्धनमा आबद्ध दलहरु र एमालेले चुनावी प्रचार शुरु गरेका छन् । जसपालगायतका साना दल चुनावी मैदानमा देखिए पनि उनीहरुको प्रभाव कम छ । गठबन्धनमा आबद्ध दलले काठमाडौं तथा प्रदेश राजधानीबाट सभा शुरु गरेका छन् । उनीहरुले जिल्लामा मतदाता रहेका नेता कार्यकर्ता र शुभेच्छुक सम्पर्क समितिमार्फत भेला गरेर शनिबार काठमाडौं र आइतबार इटहरीमा वृहत सभा आयोजना गरेका हुन् । जिल्ला तहको सभा भने गठबन्धनले कात्तिक १७ गतेदेखि पालिकास्तरीय तय गरेको छ । जिल्लाबाहिर बस्ने मतदातामाझ पुग्न प्रदेश तथा संघीय राजधानीमा सभा आयोजना गरिएको गठबन्धनको तर्फबाट प्रदेश सभा ख का माओवादी उम्मेदवार बाबुराम गौतमले बताए । उनले अब जिल्ला र पालिका केन्द्रित प्रचारमा जुट्ने बताए । गठबन्धनसँगको मुख्य प्रतिस्पर्धी दल नेकपा एमालेले पनि चुनावी प्रचार तीव्र पारेको छ । उसले पालिका स्तरमा अगुवा कार्यकर्ता भेला गरेर रणनीति तयार गरेर वडा तथा टोल तहको भेटघाट कार्यक्रम तय गरिने एमाले नेता सुदिप सुनुवार बताउँछन् । एमालेले खिजीदेम्वाबाट अगुवा कार्यकर्ता भेला तथा मतदाता भेटघाट थालेको छ । भ्याएसम्म घरदैलोमै उम्मेदवार पुर्याउने एमाले नीति छ । कार्यकर्ता भेलामा खिजीदेम्वा पुगेका एमालेको तर्फबाट संघीय प्रतिनिधी सभाका उम्मेदवार यज्ञराज सुनुवारले पालिका वडा हुँदै गाउँ तहसम्म पुग्ने योजना रहेको बताए । उनले गठबन्धन प्रति लक्षित गर्दै भने अरु दल नेताहरुको गठबन्धन गर्छन् हामी जनतासँग गर्छौं, यही आधार हो चुनाव जित्ने । ठूला दलले चुनावी प्रचार शुरु गरेसँगै जिल्लामा चुनावी सरगर्मी बढेको छ ।"
महिला नेतृमाथि हातपात गर्ने साह निलम्बित !,"महोत्तरी: जनता समाजवादी पार्टी (जसपा)का केन्द्रीय सदस्य कृष्ण शंकर साह पार्टीबाट निलम्बित भएका छन् । महोत्तरीको निर्वाचन क्षेत्र नम्बर ३ को चुनावी छलफलमा महिला नेतृमाथि हातपात गर्ने पार्टीका केन्द्रीय सदस्य साहलाई पार्टीले निलम्बन गरेको हो । जनता समाजवादी पार्टीको केन्द्रीय कार्यालयले विज्ञप्ति जारी गर्दै पार्टीका केन्द्रीय सदस्य साहसहितका केही व्यक्तिबाट भएको अमर्यादित र अभद्र क्रियाकलापले गर्दा भेला भाँडिएको, महिला माथि अपमान गरिएको, हातपात तथा अभद्र कार्य गरिएको प्रति ध्यानाकर्षण भएको पार्टीले जनाएको छ । महोत्तरीको कार्यक्रममा चुनावी छलफल हुदै गर्दा नेतृ मीनु झामाथि हातपात भएको प्रत्यक्षदर्शीको भनाइ छ । विज्ञप्तिमा पार्टीको विधि, पद्यती विपरित अनुशासनहिन कार्य गर्ने, महिला नेतृहरुमाथि हातपात तथा अपमान गर्ने एवम अभद्र व्यवहार गर्ने साहलाई पार्टी विधानले गरेको व्यवस्था बमोजिम आजकै मितिदेखि निलम्बन गरिएको उल्लेख छ । घटनाको छानविन गरी पार्टीले आवश्यक निर्णय लिने विज्ञप्तिमा उल्लेख छ । के थियो घटना ? जसपाले जारी गरेको विज्ञप्ति अनुसार असोज २१ गते आयोजित कार्यक्रममा जसपा नेतृ मीनु झामाथि साहले अभद्र गाली गलौज गर्दै हातपात गरेका थिए । पीडित नेतृ झा र जलेश्वर नगरपालिकाका मेयर सुरेश साह सोनारबीच विगत केही दिनदेखि मनमुटाव र वादविवाद चलेको थियो । झाले असोज २६ गते फेसबुकमा लेखेकी थिइन्, ''जलेश्वर मेयर के 'हुकुमी' शासन कते दिन जनता पर महिला के अपमान कुर्सी के प्रयोग कते दिन समय के ईन्तजार करु रावन के घमण्ड त टुटल आहा कुन दुनियाँ के ।'' असोज २७ गते बिहीबार पार्टीको चुनावी छलफलमा ढिलो पुगेका मेयर सोनार र मीनु झाबीच छलफल कार्यक्रममै मौखिक भनाभन चल्दा साहले झालाई तीन झापड हानेका थिए । उनलाई अभद्र गालीगलौज गर्दै झापड हानेपछि वातावरण खलबलिएको थियो । कार्यक्रममा सहभागी नेता कार्यकर्ताले आपसी विवाद मिलाएका थिए । यता नेतृ झाका अनुसार घटनास्थलमा पार्टीका तर्फबाट क्षेत्र नं ३ (ख) का उम्मेदवार दिपेन्द्र झाले आफुसँग कार्यक्रममा भएको अन्यायविरुद्ध आवाज उठाएको बताईन् । त्यस्तै नेतृ सविता यादवले घटनाको प्रतिकार गर्दै विरोध गरेकी थिईन् । तर महिला नेतृमाथि पार्टीकै नेताबाट अपमान, अभद्र व्यवहार र हातपात हुँदासमेत जिल्ला कार्यालय मौन बसेको स्थानीय नेता कार्यकर्ताको आरोप छ । आगामी निर्वाचनमा भोट विग्रने डरले पार्टी नेतृत्वले दोषीलाई कार्यवाहीको दायरामा ल्याउनुको साटो घटना लुकाउन खोज्नु दुखद भएको भन्दै यसको निष्पक्ष छानबिन हुनुपर्ने पार्टीकै कार्यकर्ताको माग छ ।"
४ वस्तुको आयात बन्देज कायमै,"काठमाडौं : सरकारले गाडी, मदिरा, मोबाइल र २ तथा चारपांग्रे सवारी आयातमा प्रतिबन्ध लगाएको छ। मन्त्रिपरिषद्को शुक्रबारको बैठकले मंसिरसम्म प्रतिबन्ध कायम राखेको हो। यसअघि असोज २८ सम्म रोकिएको थियो। अझै पनि विदेशी मुद्रा सञ्चितिमा दबाब परेकाले उक्त ४ वस्तुको पैठारी बन्देज कायम सञ्चारमन्त्री ज्ञानेन्द्रबहादूर कार्कीले बताए। यसकारण मंसिरमसान्तसम्म १ सय ५० सीसीमाथिका मोटरसाइकल, जिप, कार तथा भ्यानलगायत सवारीसाधन, तयारी मदिरा र ३ सय अमेरिकी डलरभन्दा बढीका स्मार्टफोन आयात गर्न पाइँदैन। यसअघि सरकारले विदेशी मुद्राको सञ्चिति बढाउँन भन्दै वैशाखदेखि १० प्रकारका वस्तुको आयातमा पूर्ण प्रतिबन्ध लगाएको थियो। भदौ १४ मा कुरकुरे, हिरालगायतका ६ प्रकारका वस्तुको आयात खुलाएको थियो। यसअघि नै प्रतिबन्धित कायम रहेका वस्तुलाई नेपाल राष्ट्र बैंकले पनि बैंकिङ प्रक्रियाबाट आयात गर्दा एलसी खोल्ने, ड्राफ्ट तथा चिठ्ठी पठाउने लगायतका भुक्तानी जस्ता कुनै पनि सटही सुविधानदिन निर्देशन दिँदै आएको थियो। मुलुकको सञ्चितिमा सुधार हुनेबित्तिकै बाँकी आयात बन्देज वस्तु पनि सरकारले खुलाउन सक्ने केन्द्रीय बैंकको भनाइ छ। किनभने यसअघि बन्देज गरेका १० मध्ये ६ वस्तु खुलाइसकेको छ। ओमानबाट थप पाँच हजार मेट्रिक टन मल आयात रसुवागढी र तातोपानी दुवै नाकाबाट सामग्री आयात ठप्प साउनमा आयात निर्यात दुवै घट्यो साउनमा ९ अर्बको डिजेल आयात रसुवागढी नाकाबाट साउनमा ५० टन चिनियाँ खाद्य सामग्री आयात, भदौमा ठप्प कर्जा खपत उपभोग्य वस्तुमा अधिक चालू आर्थिक वर्षको पहिलो महिनामा विदेशी विनिमय सञ्चितिमा कमी आएको छ। यद्यपि ८ महिनाको आयात धान्न सक्ने अवस्था भने छ। केन्द्रीय बैंकको तथ्यांकअनुसार असारमा १२ खर्ब १५ अर्ब ८० करोड बराबर रहेको कुल विदेशी विनिमय सञ्चिति १५ प्रतिशतले कमी आई साउनमा ११ खर्ब ९७ अर्ब ८५ करोड थियो। सञ्चितिमा दबाब कायमै भएका कारण सरकारले विलासीताका उक्त ४ वस्तु आयातमा कडाइ गरेको हो। यद्यपि सञ्चिति घटे पनि वस्तु तथा सेवा धान्ने सञ्चिति पर्याप्तता भने बढेको छ। चालू आवको पहिलो महिनाको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चिति ९४ महिनाको वस्तु आयात र ८ महिनाको वस्तु तथा सेवा आयात धान्न पर्याप्त रहने देखिन्छ।"
आचारसंहिता विपरीत मन्त्रीले बाँडे १३ लाखको खाद्यान्न,"काठमाडौंः शहरी विकास मन्त्री मेटमणि चौधरीले निर्वाचन आचारसंहिता विपरीत १३ लाख रुपैयाँ बराबरको खाद्य सामग्री बाँडेका छन् । उनले शनिबार देउखुरीका चार पालिकाका बाढी पीडितलाई करिब १३ लाख बराबरको खाद्यान्न सहयोग गरेका हुन् । डुबान क्षेत्रको अवलोकनपछि जनतालाई पहिलो चरणको सहयोग पुर्याउने उद्देश्यले देउखुरीका राप्ती, गढवा, राजपुर र लमही पालिकालाई ५० क्विन्टलका दरले चामल वितरण गरिएको मन्त्री चौधरीले बताए । मन्त्री चौधरीले भने, यो ०१८ साल पछिकै ठूलो बाढी हो । यसले निकै ठुलो क्षती पुर्याएको छ । थोरै भएपनि जनतालाई सहायोग होस् भन्ने चाहेको छु । यो पालिका प्रमुखमार्फत् एकद्वार प्रणालीबाट वितरण हुनेछ । दुःखमा परेका जनताले राज्य छ, स्थानीय सरकार छ भन्ने महसुस गर्नुपर्छ भन्दै मन्त्री चौधरीले क्षतिको विवरण संकलन लगत्तै स्थानीय, प्रदेश र संघीय सरकारबाट पर्याप्त राहत उपलब्ध गराइने बताए ।"
उम्मेदवारले खर्च गर्न पाउने शीर्षक केके हुन् ?,"काठमाडौं : प्रतिनिधि तथा प्रदेश सभा सदस्यमा मनोनयन दर्ता गराएका उम्मेदवार र दलहरु आफ्नो चुनावी प्रचारमा व्यस्त रहेका छन् । आगामी मंसिर ४ गते हुने प्रतिनिधि तथा प्रदेश सभा सदस्यको निर्वाचनको लागि आआफ्नो निर्वाचन क्षेत्रमा दौडधुप सुरु भएको हो। निर्वाचन आयोगले मतदाता शिक्षाका लागि घरदैलो कार्यक्रम सञ्चालन गर्ने तयारी गरेको छ भने निर्वाचन सामग्री धमाधम जिल्ला पठाउन सुरु गरेको छ। उम्मेदवारले चुनाव चिह्न पाएसँगै मत माग्न थालेका छन्। आयोगले ऐन कानूनअनुसार नै आचारसंहिता अनुगमनका लागि छुट्टै संयन्त्र बनाएको बताएको छ। यससँगै आयोगमा आचारसंहिता मिचेका उम्मेदवार, संघसंस्थाबिरुद्ध उजुरी आउने क्रम बढेको छ। आचारसंहिता उल्लंघन गर्ने ६ व्यक्ति र ८ संस्थालाई निर्वाचन आयोगले स्पष्टीकरण सोधेको छ। माओवादी अध्यक्ष पुष्पकमल दाहाल, जनमत पार्टी अध्यक्ष डा सिके राउत, हाम्रो नेपाल पार्टीका अध्यक्ष अनन्तराज घिमिरेलगायतलाई स्पष्टीकरण मागिएको आयोगका सहायक प्रवक्ता कमल भट्टराईले बताए। आचारसंहिता मिच्नेबिरुद्ध आयोग दण्डात्मक रूपमा उत्रिने आचारसंहिता अनुगमन केन्द्रीय समितिका संयोजक निर्वाचन आयुक्त रामप्रसाद भण्डारीले जनाए। निर्वाचन आयोगले उम्मेदवारले गर्न पाउने खर्चको सीमा तोकिसकेको छ। आयोगका अनुसार प्रतिनिधि सभा सदस्य निर्वाचन ऐन, २०७४, प्रदेश सभा सदस्य निर्वाचन ऐन, २०७४, निर्वाचन आचारसंहिता, २०७९ तथा प्रतिनिधि सभा सदस्य तथा प्रदेश सभा सदस्य निर्वाचन निर्देशिका, २०७९ को प्रतिकूल नहुने गरी उम्मेदवारले आफ्नो निर्वाचन क्षेत्रको लागि आयोगले तोकेको खर्चको अधिकतम हदभित्र खर्च गर्न पाइन्छ। यी हुन् उम्मेदवारले खर्च गर्न पाउने शीर्षकहरु मतदाता नामावली खरिद सवारी साधन प्रचार प्रसार सामग्री छापा एवं विद्युतीय माध्यम (सामाजिक सञ्जाल समेत) ढुवानी गोष्ठी अन्तरक्रिया कार्यालय सञ्चालन र प्रतिनिधि परिचालन अन्य प्रचार प्रसार"
जोशीको निधनबाट मुलुकले एक अभिभावक गुमायो : राष्ट्रपति,"काठमाडौं : राष्ट्रपति विद्यादेवी भण्डारीले वाङ्मय शताब्दी पुरुष सत्यमोहन जोशीको निधनबाट मुलुकले एक अथक स्रष्टा गुमाएको बताएकी छन्। आइतबार बिहान जोशीको निधन भएपछि राष्ट्रपति भण्डारीले मुलुकले एक अथक स्रष्टा एवम् अभिभावक गुमाएकाले पीडाबोध भएको बताएकी हुन्। ललितपुरको ग्वार्कोस्थित किष्ट मेडिकल कलेजमा उपचारको क्रममा बिहान ७ बजेर ९ मिनेटमा जोशीको निधन भएको हो। उनले जोशीको सार्थक जीवन हामी सबैका लागि प्रेरणाको अजस्र स्रोत भएको उल्लेख गरेकी छन्। वाङ्मयम शताब्दी पुरुष सत्यमोहन जोशीको निधनबाट मुलुकले एक अथक स्रष्टा एवं अभिभावक गुमाएको पीडाबोध भएको छ। उहाँको सार्थक जीवन हामी सबैका लागि प्रेरणाको अजस्र स्रोत हो । भण्डारीले भनेकी छन्, अमर सत्यमोहनप्रति हार्दिक श्रद्धाञ्जली ! जोशी बाबु शंकरराज जोशी र आमा राजकुमारीका सुपुत्रका रूपमा वि सं १९७७ साल वैशाखमा ललितपुरमा जन्मेका हुन्। नेपाली भाषा, कला, संस्कृतिको संरक्षण, संस्कृतिको संरक्षणमा लागेका उनलाई नेपाल सरकारले पनि उज्ज्वल कीर्तिमान राष्ट्रदीपले सम्मानित गरेको थियो। उनले हाम्रो लोक संस्कृतिका लागि पहिलोपटक वि सं २०१३ सालमा, नेपाली राष्ट्रिय मुद्रा नामक ग्रन्थका लागि दोस्रो पटक वि सं २०१७ सालमा र कर्णाली लोक संस्कृति नामक ग्रन्थको लागि उनले संयुक्त रूपमा तेस्रोपटक वि सं २०२८ सालमा मदन पुरस्कार प्राप्त गरेका थिए। जोशीले सुप्रबल गोर्खा दक्षिणबाहुलगायतका पुरस्कार र सम्मान समेत पाएका छन्। २०७१ सालमा त्रिमूर्ति निकेतनले उनलाई शताब्दी पुरुषसम्मान दिएको थियो। जोशीले नेपाली संस्कृतिको क्षेत्रमा गरेको योगदान राज्यले सम्झिरहन्छ : प्रधानमन्त्री"
प्रधानमन्त्रीले भने सत्यमोहन जोशीको अतुलनीय योगदान नेपाल र नेपाली जनताले सम्झिरहनेछन्,"काठमाडौंः प्रधानमन्त्री शेरबहादुर देउवाले शताब्दी पुरुष १०३ वर्षीय सत्यमोहन जोशीको निधनप्रति दुःख व्यक्त गरेका छन् । देउवाले शताब्दी पुरुष संस्कृतिविद् जोशीको निधनको खबरले अत्यन्तै दुःखित र स्तब्ध बनाएको बताउँदै जोशीको योगदानको उच्च मूल्यांकन हुने बताएका छन् । उनले भने, भाषा, साहित्य र संस्कृतिको क्षेत्रमा उहाँले पुर्याउनु भएको अतुलनीय योगदान नेपाल र नेपाली जनताले सदैव सम्झिरहनेछन् । उहाँको निधनबाट राष्ट्रले एक युगपुरुषलाई गुमाएको छ । उहाँको निधनप्रति म गहिरो दुःख व्यक्त गर्दछु । उहाँप्रति भावपूर्ण श्रद्धाञ्जली अर्पण गर्दै आत्माको चिर शान्तिको कामना साथ शोक सन्तप्त परिवारजनप्रति पार्टी र मेरो व्यक्तिगत तर्फबाट गहिरो समवेदना प्रकट गर्दछु । यस्तै, कांग्रेसले विज्ञप्ति जारी गर्दै जोशीको निधनप्रति दुःख व्यक्त गरेको हो । नेपाली भाषा, कला, संस्कृतिको संरक्षण, सम्वद्र्धन र विकासमा ले महत्वपूर्ण योगदान पुर्याएको कांग्रेसको वक्तव्यमा उल्लेख छ ।"
"ढुङ्गा प्रहारबाट सोलु भ्रमणमा आएकी एक विदेशी घाइते, एक युवक पक्राउ",सोलुखुम्बु : सोलुखुम्बु भ्रमणमा आएका एक विदेशी पर्यटक अज्ञात व्यक्तिको ढुङ्गा प्रहारबाट घाइते भएका छन्। घाइते हुनेमा अमेरिकी नागरिक २५ वर्षीया महिला क्याथृङ रहेको जिल्ला प्रहरी कार्यालय सोलुखुम्बुले जनाएको छ। प्रहरी निरीक्षक रामकिशोर शाहका अनुसार असोज २७ गते बिहिबार सोलुदुधकुण्ड नगरपालिका २ स्थित सलुङ जङ्गलमा हिँड्दै गर्दा क्याथृङलाई एक अपरिचित पुरुषले टाउकोमा ढुङ्गा प्रहार गरि घाइते बनाएका हुन्। प्रहरीका अनुसार सुरुमा ति पुरुषले विदेशीसँग डलर मागेको तर विदेशी महिलाले रकम दिन इन्कार गर्दा एक्कासी टाउकोमा ढुङ्गा प्रहार गरी भागेका थिए। ढुङा प्रहारबाट विदेशी महिलाको टाउकोमा गहिरो चोट लागेको छ। उनको टाउकोमा ७ टाका लगाइएको जिल्ला अस्पताल फाप्लुले जनाएको छ। एक्लै सोलु भ्रमण आएका अमेरिकी नागरिक उपचारपश्चात् काठमाडौं फर्किसकेको जिल्ला प्रहरी कार्यालय सोलुखुम्बुले जनाएको छ। सो घटनामा संलग्न भएको आरोपमा प्रहरीले स्थानीय एक युवकलाई पक्राउ गरेको छ। घटनापश्चात प्रहरी चौकी बेनीबाट खटिएका प्रहरी टोलीले ३५ वर्षीय दावा जाङ्बु शेर्पालाई पक्राउ गरी अनुसन्धान थालेको प्रहरीले जनाएको छ। पक्राउ परेका शेर्पा जिल्ला प्रहरी कार्यालय सोलुखुम्बुको हिरासतमा रहेका छन्।
शुद्धोधन गाउँपालिकामा जसपाका चुनावी कमाण्डर कांग्रेसमा प्रवेश,भैरहवा : रुपन्देहीको शुद्धोधन गाउँपालिका जसपाको चुनावी कमाण्डर भरथरी यादवले पार्टी छाडेका छन् । यादव जसपा छाड्दै नेपाली कांग्रेस प्रवेश गरेका हुन् । आईतबार मणिग्राममा आयोजित कार्यक्रममा कांग्रेस केन्द्रीय सदस्य एंव गृहमन्त्री बालकृष्ण खाँणले शुद्धोधन गाउँपालिकाका नेतालाई कांग्रेसमा प्रवेश गराए । गत स्थानीय तहको निर्वाचनमा उनी जसपाबाट शुद्धोधन गाउँपालिका अध्यक्षका उम्मेदवार बनेका थिए । जसपा जानुपूर्व उनी कांग्रेसमै महाधिवेशन प्रतिनिधि थिए । शुक्रवार राप्रपाका सिद्धार्थनगर नगरपालिकाका अध्यक्ष चन्द्रभक्त श्रेष्ठ नेपाली कांग्रेस प्रवेश गरेका थिए । शनिबार पनि धेरै युवालाई पार्टी प्रवेश गराएको रुपन्देही कांग्रेस सभापति रामकृष्ण खाँणले जानकारी दिए । राप्रपाएमालेजसपा गठबन्धनले रुपन्देही३ मा राप्रपाका दिपक बोहरा प्रतिनिधिसभा सदस्यका उम्मेदवार बनाएको छ भने ५ दलीय गठबन्धनले गृहमन्त्रीसमेत रहेका कांग्रेस नेता बालकृष्ण खाँणलाई उम्मेदवार बनाएको छ ।
आगामी निर्वाचनमा संविधान विरोधीलाई बहिस्कार गरौँ : डीना,"हेटौंडा : नेपाली कांग्रेसकी नेतृ महालक्ष्मी उपाध्याय डीनाले संघीय लोकतान्त्रिक गणतन्त्र र संविधान विरोधीलाई आगामी निर्वाचनमा मतदान नगर्न आग्रह गरेकी छन् । हेटौंडामा आयोजित कार्यक्रममा नेतृ डीनाले प्रतिगमनको पक्षधरलाई बहिस्कार गर्ने बेला भएको बताइन । मकवानपुर प्रतिनिधिसभा क्षेत्र नम्बर१ मा सत्तारुढ गठबन्धनको तर्फबाट उम्मेदवार रहेकी उनले मतदान गर्नुपूर्व संविधानको रक्षाका गर्न जुटेका र बर्खिलापमा गएकाको पहिचान जनताले अब गर्नुपर्ने बताइन् । नेकपा एमालेका अध्यक्ष केपी शर्मा ओलीप्रति कटाक्ष गर्दै उनले भनिन्, जनताको त्याग, तपस्या र बलिदानीबाट प्राप्त उपलब्धीलाई पटकपटक मास्न खोज्ने, संविधान मिच्ने, गणतन्त्र धरापमा पार्नेहरुलाई चिन्ने बेला आएको छ । संविधानविरुद्ध संसदबाहिर बसेको राप्रपा नेपालका अध्यक्ष कमल थापालाई एमालेले उम्मेदवार बनाएको भन्दै नेतृ डीनाले आम जनताले सही नेतृत्व चुन्ने बेला भएको बताइन् । उनले लोकतान्त्रिक पद्धतिलाई स्थायित्व दिने कुरामा गठबन्धन दल प्रतिवद्ध रहेको उल्लेख गर्दै लोकतान्त्रिक संविधानको पूर्ण कार्यान्वयनको यात्रामा गठबन्धनका दलसँगै रहने बताइन् ।"
"श्रद्धाञ्जलिका लागि जोशीको शरीर किष्ट कलेजमा, अब महानगर लगिने","काठमाडौं : वाङ्मय शताब्दी पुरुष सत्यमोहन जोशीको पार्थिव शरीर श्रद्धाञ्जलिका लागि पुल्चोकस्थित ललितपुर महानगरपालिकाको कार्यालय परिसरमा लगिने भएको छ। जोशीको पार्थिव शरीरलाई दिउँसो १२ बजेपछि अपराह्न ४ बजेसम्म श्रद्धाञ्जलिका लागि महानगरको परिसरमा राखिने ललितपुर महानगर प्रमुख चिरिबाबु महर्जनले जानकारी दिए। अहिले उनको पार्थिव शरीरलाई ललितपुर इमाडोलस्थित किष्ट मेडिकल कलेज तथा शिक्षण अस्पतालमा नै श्रद्धाञ्जलिका लागि राखिएको छ । अस्पतालको आवश्यक प्रक्रिया पूरा गरेपछि करिब १२ बजेसम्मका लागि जोशीको पार्थिव शरीर अस्पताल परिसरमा राखिएको किस्ट मेडिकल कलेजका प्राध्यापक डा सुरज बज्राचार्यले जानकारी दिए। जोशीको पार्थिव शरीरमा प्रधानमन्त्री शेरबहादुर देउवालगायतका पदाधिकारीले ललितपुर महानगरपालिकाको कार्यालय परिसरमा पुगेर श्रद्धाञ्जलि दिने छन्। सर्वसाधारणका लागि पनि सोही स्थानमा श्रद्धाञ्जलि दिन दिइने छ। जोशीको निधन ललितपुरको ग्वार्कोस्थित किष्ट मेडिकल कलेजमा १०३ वर्षको उमेरमा आइतबार बिहान ७ बजेर ९ मिनेटमा भएको थियो। उनले आफ्नो मृत्युपछि अस्पताललाई शरीर दान गर्ने घोषणा गरेका थिए। मृत्यु भएपछि खरानी हुनुभन्दा विद्यार्थीलाई अनुसन्धानका लागि सघाउन आफ्नो शरिर दान गर्ने घोषणा गरेका उनका आफन्तले जनाएका छन्। उनकै निर्णय अनुसार जोशीको पार्थिव शरीर नजलाइने भएको छ। उनको शरीर किष्ट मेडिकल कलेजमा नै अध्ययनका लागि नगल्ने खालको केमिकल प्रयोग गरेर राखिने छ। लामो समयदेखि प्रोस्टेट तथा मुटुको समस्याबाट पीडित जोशीमा कमजोरी देखिएपछि असोज ७ गते इमर्जेन्सीमा भर्ना गरी उपचार सुरू गरिएको थियो। परीक्षण गर्दा डेङ्गु सङ्क्रमण, छातीमा निमोनियाको सङ्क्रमणका साथै मुटुको चालसम्बन्धी समस्या देखिएको र अक्सिजन स्याचुरेसन लेभल कम भएर सघन उपचार कक्षमा सिफ्ट गरी उपचार सेवा दिइँदै आएको थियो। केही दिन अगाडिबाट नै जोशीको स्वास्थ्य अवस्था गम्भीर बन्दै गएको थियो। किस्ट अस्पतालले जोशी दम्पत्तिको नि:शुल्क उपचार गर्दै आएको छ। जोशी बाबु शंकरराज जोशी र आमा राजकुमारीका सुपुत्रका रूपमा वि सं १९७७ साल वैशाखमा ललितपुरमा जन्मेका हुन्। नेपाली भाषा, कला, संस्कृतिको संरक्षण, संस्कृतिको संरक्षणमा लागेका उनलाई नेपाल सरकारले पनि उज्ज्वल कीर्तिमान राष्ट्रदीपले सम्मानित गरेको थियो। उनले हाम्रो लोक संस्कृतिका लागि पहिलोपटक वि सं २०१३ सालमा, नेपाली राष्ट्रिय मुद्रा नामक ग्रन्थका लागि दोस्रोपटक वि सं २०१७ सालमा र कर्णाली लोक संस्कृति नामक ग्रन्थको लागि उनले संयुक्त रूपमा तेस्रोपटक वि सं २०२८ सालमा मदन पुरस्कार प्राप्त गरे। उनले सुप्रबल गोर्खा दक्षिणबाहुलगायत धेरै पुरस्कार र सम्मान समेत पाएका छन्। २०७१ सालमा त्रिमूर्ति निकेतनले उनलाई शताब्दी पुरुषसम्मान दिएको थियो।"
जोशीको निधनले बितेको शताब्दीसँग आजको पुस्ताले साक्षात्कार गर्ने अवसर गुम्यो : पूर्वप्रधानमन्त्री ओली,"काठमाडौं : पूर्वप्रधानमन्त्री एवम् एमालेका अध्यक्ष केपी शर्मा ओलीले शताब्दी पुरुष सत्यमोहन जोशीको निधनले अत्यन्त दुःखी भएको बताएका छन्। ललितपुरको ग्वार्कोस्थित किष्ट मेडिकल कलेजमा उपचारको क्रममा बिहान ७ बजेर ९ मिनेटमा जोशीको निधन भएको हो। ओलीले जोशीको निधनले बितेको शताब्दीसँग आजको पुस्ताले जीवन्त साक्षात्कार गर्ने अवसर गुमाएको बताएका छन्। शताब्दी पुरुष श्रद्धेय सत्यमोहन जोशीको निधनले अत्यन्त दुःखी छु। उहाँको निधनले बितेको शताब्दीसँग आजको पुस्ताले जीवन्त साक्षात्कार गर्ने अवसर गुमेको छ।ओलीले ट्वीटरमा लेखेका छन्, अलविदा शताब्दी पुरुष ! हार्दिक श्रद्धासुमन! परिवारजनमा गहिरो समवेदना । जोशी बाबु शंकरराज जोशी र आमा राजकुमारीका सुपुत्रका रूपमा वि सं १९७७ साल वैशाखमा ललितपुरमा जन्मेका हुन्। नेपाली भाषा, कला, संस्कृतिको संरक्षण, संस्कृतिको संरक्षणमा लागेका उनलाई नेपाल सरकारले पनि उज्ज्वल कीर्तिमान राष्ट्रदीपले सम्मानित गरेको थियो। उनले हाम्रो लोक संस्कृतिका लागि पहिलोपटक वि सं २०१३ सालमा, नेपाली राष्ट्रिय मुद्रा नामक ग्रन्थका लागि दोस्रो पटक वि सं २०१७ सालमा र कर्णाली लोक संस्कृति नामक ग्रन्थको लागि उनले संयुक्त रूपमा तेस्रोपटक वि सं २०२८ सालमा मदन पुरस्कार प्राप्त गरेका थिए। जोशीले सुप्रबल गोर्खा दक्षिणबाहुलगायतका पुरस्कार र सम्मान समेत पाएका छन्। २०७१ सालमा त्रिमूर्ति निकेतनले उनलाई शताब्दी पुरुषसम्मान दिएको थियो। संस्कृतिविद् सत्यमोहन जोशीको १०३ वर्षको उमेरमा निधन जोशीले नेपाली संस्कृतिको क्षेत्रमा गरेको योगदान राज्यले सम्झिरहन्छ : प्रधानमन्त्री जोशीको निधनबाट मुलुकले एक अभिभावक गुमायो : राष्ट्रपति"
आचारसंहिता कि सत्ताधारी सुविधा!,"अन्ततः निर्वाचन आयोगले शुभसाइतमा असोज १२ गतेदेखि लागू हुने गरी निर्वाचन आचारसंहिता जारी गरेको छ। साउन १९ गते प्रतिनिधिसभा तथा प्रदेशसभाको मिति घोषणा भई भदौ १३ गते निर्वाचन आचारसंहिता राजपत्रमा प्रकाशित गरिएको थियो। जहाँ सत्तामा रहेका दलहरूलाई नयाँ नयाँ प्रोजेक्टहरूको शिलान्यास, प्रमुख जिल्ला अधिकारीहरू, प्रहरी प्रमुखहरूलाई दलअनुकूल बनाउने अवसर प्रदान गर्नुपर्छ। निर्धारित बजेटबाट रकमहरू रकमान्तर, सत्तासीन दलहरूको हितमा गर्ने अवसर प्रदान गरी स्वतन्त्र, निष्पक्ष, भयरहित र अनुचित प्रतिस्पर्धाबाट मुक्त निर्वाचनको सुनिश्चितता गर्नुबाट आयोग निश्चय नै बधाई र प्रसंशाबीच काम गरेको स्वीकार्नु पर्छ। निर्वाचनको मिति चाँडोभन्दा चाँडो (कम्तीमा १२० दिन) घोषणाको मात्र राखी लामो (आजसम्मको सबैभन्दा ठूलो) आचारसंहिता प्रकाशित गरी स्वतन्त्र र निष्पक्ष निर्वाचन गराउने दायित्वको निर्वाह गरेकोमा कसैले पनि इन्कार गर्न सक्दैन। निर्वाचन मितिको घोषणा साथै पूरै मुलुक र दलहरू निर्वाचन केन्द्रित हुन पुग्छ। आखिर आयोगलाई १२० दिन किन चाहिएको छ भन्ने प्रश्नको सन्दर्भमा निर्वाचनको तयारी गर्न आयोगलाई सरकारले सक्छ ? मतदाता नामावली तयार पार्न आयोगलाई सरकारले सघाउनु पर्छ। संविधान तथा निर्वाचनसम्बन्धी ऐनका प्रावधानअनुसार जुन समय र तालिका आयोगले बनाउँछ, त्यसलाई सरकारले रोक्न सक्छ र ? नयाँ संविधानअनुसार प्रतिनिधिसभा पाँच वर्षको कार्यावधिभित्र विघटन हुन सक्ने र विशेष परिस्थितिमा मात्र कार्यकाल बढाउन सक्ने अवस्था नआएसम्मले निर्वाचन कार्यक्रमलाई बढाउन सक्ने कि नसक्ने द्धिविधा छैनजस्तो लाग्छ। निर्वाचन आचारसंहिताको आवश्यकता महसुस गरी विभिन्न मुलुकले यसका लागि कानुनी व्यवस्था गरेका छन्। पुरानो र व्यवस्थित लोकतान्त्रिक मुलुकहरूमा आचारसंहिता बिना नै स्वतन्त्र र निष्पक्ष निर्वाचन भइराखेको पाइन्छ। दोस्रो विश्वयुद्धपछि स्वतन्त्र भएका मुलुकहरू जसले लोकतान्त्रिक व्यवस्था अपनाए। ती मुलुकहरूले स्वतन्त्र निकाय निर्वाचन आयोग र निर्वाचन आचारसंहिता बनाउने परिपाटी पनि सुरु गरे। छिमेकी मुलुक भारतमा सन् १९५२ देखि निर्वाचन हुँदै आएको छ। आचारसंहिता बनाउने र निर्वाह गर्ने परम्परा पछि सुरु भएको बुझिन्छ। श्रीलंकामा न त स्वतन्त्र निर्वाचन आयोग छ न त आचारसंहिता नै। तैपनि स्वच्छ र निष्पक्ष भइरहेको छ भन्नेमा जनतालाई विश्वास नै छ। हाम्रो मुलुकमा निर्वाचन आयोग ऐन २०४७ का विभिन्न दफामा २०५३ सालमा संशोधन गरी निर्वाचन आचारसंहितालाई प्रभावकारी बनाइएको थियो। दफा २२ मा संशोधन गरी निर्वाचन आचारसंहितालाई प्रभावकारी बनाइएको थियो। दफा २२ मा संशोधन गरी निर्वाचनमा खटिने कर्मचारीलाई कारबाही गर्नु परेमा विभागीय कारबाहीको अधिकारसमेत आयोगले पाएको थियो। जुन आज पनि कायम छ। त्यसरी धारा २४ (क) अन्तर्गत भएको संशोधनअनुसार आचारसंहितालाई बढी प्रभावकारी बनाउन निम्न प्रावधान थपिएको थियो। २४ (क) (२) को उपदफा (१) बमोजिम आयोगले आचारसंहिता बनाउँदा खासगरि निर्वाचनको मिति घोषणा भई अन्तिम नतिजा घोषणा नभएसम्म निर्वाचनको स्वच्छता र निष्पक्षतामा प्रभाव पर्ने गरी श्री ५ को सरकारले नयाँ नीति, योजना तथा कार्यक्रम घोषणा गर्न, जनशक्ति तथा साधनस्रोतको परिचालन गर्न तथा निर्वाचन प्रचारप्रसारका लागि सरकारी साधनको प्रयोग गर्न नपाउने विषयमा आचारसंहिता बनाउन सकिने छ। यसै निर्वाचन आयोग ऐनको दफा २४ (क) ले दिएको अधिकार प्रयोग गरी निर्वाचन आयोगले निर्वाचन आचारसंहिता २०५३ जारी गरेको थियो। त्यसैअनुसार २०५३ मा भएका पाँचवटा उपनिर्वाचन र २०५६ सालको आमनिर्वाचन सम्पन्न भएको इतिहास छ। त्यसअनुसार आचारसंहितामा एक पंक्तिको एउटा प्याराग्राफ थियो, यो आचारसंहिता निर्वाचन मिति घोषणा भएपछि लागू हुनेछ। अतः आयोगले आचारसंहिता जारी गर्ने मितिको घोषणा जारी गर्नु परेन। आचारसंहिता स्वतः लागू हुने भए। हुनत नयाँ संविधान वास्तवमा २०४७ सालको संविधानको कट एन्ड पेस्ट प्रणालीको उपज होजस्तो लाग्छ। तर, अवश्य नै नयाँ नयाँ प्रावधान नराखिएको होइन। त्यस्तै विभिन्न ऐन पनि पुरानै ऐनहरूको फोटोकपी बाहेक अरू केही होइन जस्तो लाग्छ। केही पुराना बढी लोकतान्त्रिक प्रावधानहरूलाई हटाइएको देखिन्छ। उदाहरणका लागि माथि उल्लेख भएको आचारसंहितासम्बन्धी प्रावधानलाई परिमार्जन गरी आयोगलाई निरीह र लाचार बनाइएको देखिन्छ। निर्वाचन आयोग ऐन २०७३ को दफा २२ (३) जसको सम्बन्ध आचारसंहितासित छ। त्यसबाट निर्वाचन मिति घोषणादेखि आचारसंहिता लागू हुनेछ भन्ने प्रावधान हटाइएको छ। हुनत त्यसलाई निषेध गरिएको छैन। यदि आयोगले आचारसंहितालाई निर्वाचन मितिदेखि लागू गरेको भए त्यो पक्कै कानुनविपरीत हुने थिएन। यहाँ आयोग चुकेको जस्तो लाग्छ। आचारसंहितालाई ठूलो बनाउनु र त्यसलाई एक महिनाअघि प्रकाशित गर्नुको अर्थ बुझ्न गाह्रो छ। के राजपत्रमा छपाई समयमा आयोगको आदेशअनुसार कठिन थियो ? आचारसंहिता सानो भएको खण्डमा त्यसको अध्ययन र कार्यान्वयन सजिलो हुन्थ्योजस्तो लाग्छ। आचारसंहिता अब एउटा नैतिक दस्तावेज नभई कानुनी दस्तावेज हो। यसलाई जटिल र लामो निर्वाचन प्रक्रियामा प्रयोगमा ल्याउनु असम्भव त होइन तर गाह्रो अवश्य हो। सामान्य रूपमा आचारसंहिताको उद्देश्य निर्वाचनलाई स्वतन्त्र र निष्पक्ष बनाउनु हो। तर, बदलिँदो सामाजिक र राजनीतिक अवस्थामा केही अन्य उद्देश्य पनि क्रमशः थपिँदै गएका छन्। जसरी कम खर्चिलो र मुख्यरूपमा अनुचित प्रतिस्पर्धा बाट मुक्त बनाउनु हो। हुनत धाँधली र भयरहित प्रावधान पनि थपिएका छन्। अचेल सत्ताको दुरूपयोग निर्वाचन प्रचारप्रसारमा बढी हुन गएकोमा उचित प्रतिस्पर्धा वा सामान्य खेलको अवस्था लाई अगाडि सारिएको देखिन्छ। आचारसंहिता लागू हुने चारवटा समूह वा क्षेत्रहरू छन्। यसमा पहिलो हो, सरकार जसको निमन्त्रण सम्पूर्ण प्रशासनमाथि हुन्छ। जुन मुलुकहरूमा निर्वाचन सरकारको व्यवस्था छ, ती मुलुकहरूमा यस्तो हुँदैन। तर, हाम्रो मुलुकमा सत्तामा बसेका दलहरू निर्वाचनताका सरकारी साधनस्रोतको उपभोग गर्न पाउँछन्। अतः आचारसंहिता निर्वाचनको मिति घोषणादेखि नै लागू हुनुपर्छ। जसले गर्दा सरकारी साधनस्रोतको दुरुपयोग बन्द हुन्छ र सबै उमेदवारले समान अवसर पाउँछन्। निर्वाचनको मिति घोषणा गर्ने अधिकार सरकारलाई नै छ भन्ने अवस्थामा आचारसंहिताको कार्यान्वयन मिति घोषणादेखि नै हुनुपर्छ। सरकारको दैनिक काममा बाधा नपुर्याई मतदातालाई लोभ्याउनु सरकारी कर्मचारीहरूलाई प्रयोगका निम्ति सरुवाबढुवाजस्ता निर्णयमा बन्देज लगाउनु नै संहिताको उद्देश्य हुन्छ होला। उदाहरणका लागि २०५६ सालको आमनिर्वाचनताका तत्कालीन प्रधानमन्त्री गिरिजाप्रसाद कोइरालालाई राष्ट्रिय वाणिज्य बैंकको नयाँ भवनको उद्घाटनको कार्यक्रमलाई अपवादको रूपमा मात्र अनुमति दिइएको थियो। आचारसंहितालाई दलहरूको हकमा अलि चाँडो लगाउनु पर्छ। त्यसपछि अन्तमा उमेदवारको उमेदवारी दिने दिनदेखि उनलाई आचारसंहिता अन्तर्गत ल्याउन पर्छ। उमेदवारी दिने दिनदेखि उनको निर्वाचन खर्चको विवरण राख्न लगाउनु पर्छ। जसले खर्चको सीमाको उल्लंघन भएको छ कि छैन हेर्न सकिन्छ। सरकारी सञ्चारमाध्यमलाई निश्चित मिति घोषणादेखि संहिताभित्र ल्याउनु पर्छ। निजी सञ्चारमाध्यमलाई संयमित भई उमेदवारहरूप्रति व्यक्तिगत लान्छना र चारित्रिक हत्याबाट बच्नु भन्ने प्रावधान राख्नुपर्छ। अन्त्यमा, प्रधानमन्त्री र मन्त्रीहरूमाथि अन्य क्षेत्रमा जानुबाट मनाही हाँस्यास्पद जस्तो लाग्छ। सायद यस्तो अन्य मुलुकमा छैन कि ? तर, के गर्नुपर्छ भन्ने उनीहरूका भ्रमणमा भएका खर्चका हिसाब मात्र दलको खर्चको सीमाभित्र राख्नुपर्छ। वा जुन क्षेत्रमा प्रचारप्रसार हुन्छ त्यस क्षेत्र र क्षेत्रका प्रतिनिधिहरूका खर्च सीमा अन्तर्गत उमेदवारहरूले जनाउनु पर्छ। निर्वाचन स्वतन्त्र र निष्पक्ष होस्, हाम्रो कामना। मिश्र पूर्व निर्वाचन आयुक्त हुन् ।"
बढ्दो आयातले अर्थतन्त्र संकटमा,"काठमाडौं : बढ्दो आयातका कारण अर्थतन्त्र संकटमा परेको सरोकारवालाले बताएका छन्। एसोसिएसन अफ चार्टर्ड एकाउन्टेन्ट्स नेपाल (एक्यान) ले आयोजना गरेको कार्यक्रममा उद्योग वाणिज्य महासंघका अध्यक्ष शेखर गोल्छाले उद्योग क्षेत्रमा ५० प्रतिशत ह्रास आएको बताए। कुल गार्हस्थ्य उत्पादनमा उद्योगले १५ प्रतिशत योगदान दिँदै आएकामा घटेर ५२ प्रतिशतमा झरेको उनको भनाइ छ। उद्योगी विदेशी सामान बिक्री गर्ने एजेन्टका रूपमा मात्रै केन्द्रित भइरहेका छन्, गोल्छाले भने, निजी क्षेत्रका तर्फबाट मेक इन नेपाल, मेड इन नेपाल अभियान सुरु गरिए पनि त्यसले सार्थकता पाउन सकेको छैन। पूर्वसचिव यामकुमारी खतिवडा व्यापारघाटा उच्च भइहरेका बेला आयात व्यवस्थापन गर्न सकिने बताउँछिन्। पूर्णरूपमा आत्मनिर्भर हुन नसके पनि आयात व्यवस्थापन गर्न सकिन्छ, खतिवडा भन्छिन्, त्यसका लागि रणनीति बनाएर अघि बढ्नुपर्छ। व्यापार घाटा बर्सेनि बढ्दै गएको छ। नेपालमै सम्भावना रहेका वस्तु तथा सेवा पनि धमाधम आयात भइरहेका छन्। कृषिमा उत्पादन बढाउन, भेहिकल पनि यहीँ भ्यालू एड गरी एसेम्बल गर्न सकिन्छ, खतिवडा भन्छिन्, विद्युत्को खपत बढाएर इन्धनको आयात घटाउन सकिन्छ। इन्धन, सवारीसाधान, खाद्यन्न, फलाम बढीमात्रामा आयात भइरहेको छ। खानीको संभावना प्रशस्त रहे पनि उत्खनन् गर्ने जनशक्ति नहुँदा समस्या आएको खतिवडाको भनाइ छ। पूर्वउद्योग सचिव खतिवडा वस्तु तथा सेवा निर्यात गर्न नसके पनि देशभित्रै खपत गर्न सके आयातमा जाने पैसा जोगाउन सकिने बताउँछिन्। अर्थशास्त्री डा स्वर्णिम वाग्लेले रिटेल, होलसेलम व्यापारमै रमाइरहेकाले अर्थतन्त्र खस्किँदै गएको बताए। अब सहुलियत ऋण तथा अनुदान आउने अवसर पनि छैन। सहुलियतको झ्यालढोका बन्द भइसकेको छ, वाग्लेले भने, प्रतिव्यक्ति आय ४ हजार डलरमा पुग्न अझै १० वर्ष लाग्न सक्छ। तरकारी, फलफूल तथा खाद्यान्न उत्पादन मात्र नभई कृषि र कृषिजन्य उद्योगको प्रशस्त संभावना रहेको नेपाल बैंक तथा वित्तीय संस्था परिसंघका अध्यक्ष पवन गोल्यानले बताए। कृषि छाडेर सेवाक्षेत्रमा जाँदा समस्या भयो, गोल्यान भन्छन्, उद्योगलाई संरक्षण दिन सके आयात प्रतिस्थापन गर्न सकिन्छ। जडिबुटीमा प्रशस्त संभावना भएपनि उपयोग गर्न नसकिएको गोल्यान बताउँछन्। गोल्यानले नेपालको वन उपयोग गरेर ५ खर्बको जडिबुटी निर्यात गर्न सकिने बताए। कपास खेती, उद्योग हुँदै गार्मेन्ट बनाएर कपडा उत्पादन गर्न सकिन्छ, गोल्यानले भने, स्वास्थ्य, शिक्षा, पर्यटन, सूचना प्रविधिलगायतका क्षेत्रबाट फड्को मार्न सकिने उनले बताए। सिटिजन्स बैंकका अध्यक्ष राजनसिंह भण्डारीले आयात प्रतिष्ठान र निर्यात गर्न राज्यले नीति बनाएर सम्बोधन गर्न सक्नुपर्ने बताए। ब्याजदर महँगो भएर उद्योग नचल्ने स्थिति आयो, भण्डारी भन्छन्, ब्याजदर वाञ्छित सीमामा हुनुपर्छ।"
एथलेटिक्समा आर्मीका दीपक अधिकारीलाई कीर्तिमानी स्वर्ण,पोखरा : नवौं राष्ट्रिय खेलकुद अन्तर्गत एथलेटिक्सको पुरुष १० हजार मिटरमा आर्मीका दीपक अधिकारीले राष्ट्रिय कीर्तिमानसहित स्वर्ण पदक जितेका छन्। पोखरा रंगशालामा आइतबार भएको दौडमा दीपकले ३० मिनेट १० दशमलव ३० सेकेन्डमा निर्धारित दुरी पार गर्दै स्वर्ण जितेका हुन्। दीपकले एपीएफ क्लबका गोपीचन्द्र पार्कीको कीर्तिमानलाई तोड्दै नयाँ कीर्तिमान कायम गरेका हुन्। यसअघि गोपीको नाममा ३० मिनेट ३० दशमलब ९९ सेकेन्डको कीर्तिमान थियो। सोही स्पर्धामा गोपीचन्द पार्कीले रजत पदकमा चित्त बुझाए। उनले निर्धारित दुरी ३० मिनेट ३८ दशमलव ३० सेकेन्डमा पूरा गरे। तेस्रो आर्मीकै गजेन्द्र राई भए। उनले निर्धारित दुरी ३० मिनेट ४९ दशमलव ५० सेकेन्डमा पूरा गरेका थिए। त्यस्तै एथलेटिक्सको ४ सय मिटर महिला हर्डल्समा त्रिभुवन आर्मी क्लबकी जयरानी थारुले राष्ट्रिय कीर्तिमानसहित स्वर्ण पदक जितेकी छन्। जयरानीले निर्धारित दुरी १ मिनेट ०४१३ सेकेन्डमा पूरा गर्दै कीर्तिमानसहित स्वर्ण जितेकी हुन्। जयरानीले आफ्नै नामको कीर्तिमान सुधार गरेकी हुन्। यस स्पर्धामा एपीएफकी भागीरती कुमारी थारुले १ मिनेट ०६०६ सेकेन्डमा पूरा गर्दै रजत जितिन्। एपीएफकै कल्पना श्रेष्ठले १ मिनेट ०६५१ सेकेन्डको समय निकाल्दै कास्य जितिन्। त्यस्तै एथलेटिक्सको फिल्ड इभेन्ट हाइजम्प महिलातर्फ त्रिभुवन आर्मी क्लबकी खगिता सिञ्जालीमगरले स्वर्ण जितेकी छन्। फाइनलमा एक मिटर ५२ सेन्टिमिटर जम्प गर्दै खगिताले स्वर्ण जितेकी हुन्। एक मिटर ५० सेन्टिमिटर जम्प गरेकी आर्मिकै विन्दु थनेतले रजत जितिन् र गण्डकी प्रदेशकी सीमा श्रेष्ठले कास्य जितिन्। श्रेष्ठले एक मिटर ४१ सेन्टिमिटर जम्प गरिन्।
प्रधानमन्त्री देउवासहित शीर्ष नेताले शताब्दी पुरुषलाई यसरी श्रद्धाञ्जली अर्पण गरे,"काठमाडौं: प्रधानमन्त्री शेरबहादुर देउवाले वाङ्मय शताब्दी पुरुष सत्यमोहन जोशीको पार्थिव शरीरमा राष्ट्रिय झण्डा ओढाएर श्रद्धाञ्जली अर्पण गरेका छन् । आइतबार प्रधानमन्त्री देउवा ललितपुर महानगरपालिका परिसरमा पुगेर जोशीको पार्थिव शरीरमा राष्ट्रिय झण्डा ओढाई श्रद्धाञ्जली अर्पण गरेका हुन् । त्यस्तै माओवादी केन्द्रका अध्यक्ष पुष्प कमल दाहाल प्रचण्ड, निवर्तमान समाभुख अग्नी सापकोटा, संस्कृति पर्यटन मन्त्री जीवनराम श्रेष्ठ लगायत ललितपुर महानगरपालिकामा पुगेर जोशीप्रति श्रद्धाञ्जली अर्पण गरेका हुन् । शुभेच्छुकलगायत सर्वसाधारणले पनि जोशीप्रति श्रद्धाञ्जली अर्पण गरेका छन् । जोशीको उपचारका क्रममा आइतबार बिहान किस्ट मेडिकल कलेजमा निधन भएको हो ।"
कर्जा खपत उपभोग्य वस्तुमा अधिक,"काठमाडौं : हरेक वर्ष झैं यसपटक पनि चाडपर्व लक्षित उपभोग्य वस्तु आयातको आकार बढेको छ। यस्ता वस्तु आयातका लागि बैंकबाट लिएको कर्जाको आकार पनि बढेको छ। विश्व बजारमा मूल्यवृद्धि अकासिएकाले पनि आयातीत वस्तुको परिमाणभन्दा कुल मूल्यको आकार बढेको हो। यसले बैंक तथा वित्तीय संस्थाबाट प्रवाह हुने कर्जा बढेको छ। वाणिज्य बैंक, विकास बैंक र वित्त कम्पनीहरूबाट चालू आवको साउनसम्ममा ४७ खर्ब ७ अर्ब ५९ करोडबराबरको कर्जा प्रवाह भएको छ। गत वर्षको तुलनामा यो ११५६ प्रतिशत बढी हो। गत वर्षको पहिलो महिना ४२ खर्ब १९ अर्ब ६१ करोड रुपैयाँबराबरको कर्जा प्रवाह भएको थियो। कुल कर्जामा सबैभन्दा बढी उपभोग्य कर्जाको वृद्धि भएको राष्ट्र बैंकको तथ्यांकमा उल्लेख छ। एकै वर्षको अन्तरमा बैंकबाट ६ खर्ब ३७ अर्ब ९५ करोड रुपैयाँ थप कर्जा उपभोग्य शीर्षकमा गएको छ। गत वर्ष २ खर्ब ३५ अर्ब ४ करोड रुपैयाँ भएको थियो। कुल कर्जामा थोक तथा खुद्रा विक्रेताको अंश अधिक छ। राष्ट्र बैंकका अनुसार चालू आवको पहिलो महिनासम्ममा सो क्षेत्रमा ९ खर्ब ४७ अर्ब ८ करोड रुपैयाँबराबरको कर्जा प्रवाह भएको छ। यो कुल कर्जाको २०१२ प्रतिशत हिस्सा हो। तुलनात्मक रूपमा उपभोग्य सामानको बढि खपत भएकाले पनि यस्ता क्षेत्रमा कर्जाको माग धेरै भएको बैंकर बताउँछन्। नेपाल बैंकर्स संघका पूर्वअध्यक्ष भुवनकुमार दाहाल नेपाल भित्रिएको रेमिट्यान्सको करिब ८० प्रतिशत उपभोग्यमै खर्च हुने अनुमान गर्छन्। यद्यपि चाडपर्वका समयमा बजारमा यस्ता वस्तुको आयात बढेकाले पनि कर्जाको माग बढेको हुन सक्ने दाहालको भनाइ छ। कुल कर्जाको दोस्रो बढी अंश उपभोग्य कर्जामा छ। बैंकले उपभोग्य कर्जामा मात्रै ८ खर्ब ७२ अर्ब ९९ करोड रुपैयाँ लगानी गरेका छन्। यो कुल कर्जाका १८५४ प्रतिशत हो। वैदेशिक व्यापारविज्ञ डा पोषराज पाण्डे चाडपर्वमा उपभोग्य वस्तु अरूबेला भन्दा बढी आयात हुने गरेको बताउँछन्। वर्षभरिको उपभोगमध्ये एक चौथाइ दसैं, तिहार र छठमा नै हुने गरेको उनको भनाइ छ। यसले गर्दा यस्तो आयातमा बैंकको अंश बढी हुनु स्वाभााविक हो। डा पाण्डेले भने, महँगी विश्वभर छ। चाडपर्वमा माग बढी हुने गरेकाले पनि मूल्य बढ्न गयो। यसपछिको बढी कर्जा प्रवाह कृषि, वन र पेयपदार्थ सम्बन्धी उत्पादनमा रहेको छ। यस अवधिसम्म कुल कर्जाको १५९१ प्रतिशत अंश यस्तो कर्जाले ओगटेको छ। यसमा ७ खर्ब ४९ अर्ब रुपैयाँ प्रवाह भएको छ। राष्ट्र बैंकको तथ्यांकमा कृषिअन्तर्गतका फरक प्रकृतिका शीर्षकलाई छुट्टाछुट्टै उल्लेख गरेकाले कृषिको अंश कम देखिएको हो । कृषि तथा वन पैदावार, माछापालन र कृषि वन र पेयपदार्थ प्रशोधनपछिको उत्पादनलाई एकैसाथ जोड्दा भने कृषि शीर्षकको अंश अधिक देखिन्छ। होटल तथा रेस्टुराँ क्षेत्रमा २ खर्ब १ अर्ब ४१ करोड रुपैयाँ कर्जा प्रवाह भएको छ। यो कुल कर्जाको ४१८ प्रतिशत हो। प्रायः कृषि क्षेत्रअन्तर्गत माछापालन, खनिज, वनपैदावार पर्दछन्। माछापालनमा मात्रै १३ अर्ब ४६ करोड लगानी भएको छ। यो कुल कर्जाको ०२९ प्रतिशत हो। यस अवधिमा ३ खर्ब ३७ अर्ब रुपैयाँ हाराहारीमा कृषि तथा वन पैदावर शीर्षकमा कर्जा गएको छ। यो कुल कर्जाका ७१८ प्रतिशत हो। यसैगरी खनिज क्षेत्रमा ९ अर्ब ३ करोड र निर्माण क्षेत्रमा १ खर्ब ८६ अर्ब रुपैयाँ कर्जा गएको छ। यसैगरी बैंकहरूले धातुजन्य उत्पादन, मेसिनरी र इलेक्ट्रोनिक सामग्री तथा मर्मतमा ७३ अर्ब ५७ करोड लगानी गरेका छन्। यो कुल कर्जाको १५६ प्रतिशत हो। बैंकहरूले वित्त, बिमा तथा अचल सम्पत्तिमा ३ खर्ब ८० अर्बको कर्जा दिए। यो कुल कर्जामा ८०८ प्रतिशत हो। यस्तै, बिजुली, ग्यास र पानीमा २ खर्ब ५० अर्बको कर्जा गएको छ। यो कुल कर्जाको ५३२ प्रतिशत हो। यस बाहेकका अन्य सेवाहरूमा १ खर्ब ९६ अर्बबराबरको लगानी भएको छ। यो ४१८ प्रतिशत हो। यसबीच बैंकहरूले यातायात, सञ्चार र सार्वजनिक सेवामा १ खर्ब १ अर्ब २२ करोड प्रवाह गरेको छ। यो २१५ प्रतिशत हो।"
"युक्रेन सीमामा रहेको रुसी सेनाको प्रशिक्षण शिविरमा आक्रमण, ११ सैनिकको मृत्यु","मस्को : रुसी सेनाको तालिम स्थलमा दुई हतियारधारी आक्रमणकारीले गोली चलाएका छन्। गोली लागेर ११ जनाको मृत्यु भएको छ। उक्त तालिम युक्रेनी सीमा नजिकैको बेलगोरोड मैदानमा चलिरहेको थियो। सरकारी समाचार एजेन्सी आरआईएका अनुसार हतियार प्रशिक्षणको क्रममा दुई व्यक्तिले गोली हानेका थिए। रुसी रक्षा मन्त्रालयले आक्रमणकारीहरु पूर्व सोभियत संघको कुनै देशका नागरिक भएको बताएको छ। तर, उनीहरुको बारेमा धेरै जानकारी भने दिइएको छैन। जवाफी फायरिङमा सिपाहीहरूले दुवै आक्रमणकारीलाई मारेका छन्। यस आक्रमणमा १५ जना घाइते भएका छन्। आरआईएले रक्षा मन्त्रालयलाई उद्धृत गर्दै भनेको छ, 'स्वयंसेवकहरूलाई विशेष सैन्य अभियान (युक्रेन विरुद्ध)मा सामेल हुन हतियार तालिम दिइँदै थियो। सोही समयमा आतंकवादीहरूले युनिटका मानिसहरूलाई आक्रमण गरेका हुन्।' यो गोलीबारीमा ११ जनाको मृत्यु भएको छ र अन्य १५ जना गम्भीर घाइतेलाई अस्पताल पठाइएको छ। गत महिना रुसी राष्ट्रपतिले यसअघि सेनामा रहेका वा तालिम लिएका करिब तीन लाख मानिसलाई युद्धका लागि तयार रहन भनेका थिए। यो आदेशपछि रुसका धेरै क्षेत्रमा विरोध प्रदर्शन भएको थियो। धेरै मानिस रुस छोडेर अन्य देश भागेका छन्। युक्रेनी राष्ट्रपति भ्लादिमिर जेलेन्स्कीका सल्लाहकार ओलेक्सी अरेस्टोभिचले एक अन्तर्वार्तामा आक्रमणकारी मध्ये एसियाली देश ताजिकिस्तानका भएका र धर्मको नाममा विवाद भएपछि गोली चलाएको बताएका छन्। बीबीसी"
प्याराग्लाइडिङ दुर्घटनामा निसिम थापा मगरको निधन,काठमाडौं : नवौं राष्ट्रिय खेलकुदमा सहभागी एक जना खेलाडीको मृत्यु भएको छ। खेलका क्रममा प्याराग्लाइडिङ खेलाडीको मृत्यु भएको हो। प्याराग्लाइडिङ दुर्घटना हुँदा आइतबार बिहान आर्मीका खेलाडी निसिम थापा मगरको निधन भएको हो नवौं राष्ट्रिय खेलकुद प्रतियोगिताअन्तर्गत क्रस कन्ट्री प्याराग्लाइडिङ खेल चलिरहेको अवस्थामा एक कम्पनीको प्याराग्लाइडिङ आकाशबाट सारङकोटस्थित जमिनमा खस्दा उनको मृत्यु भएको हो। सारङकोटबाट उडे लगत्तै १०० मिटरमाथिबाट प्याराग्लाइडिङ खसेको थियो। नाकाका अध्यक्ष कृष्ण भण्डारीका अनुसार नवौं राष्ट्रिय खेलकुद प्रतियोगिताअन्तर्गत थापा मगरको मृत्यु भएको हो।
जलवायु परिवर्तनको जोखिममा सुदूरपश्चिम,"धनगढी : राजा महेन्द्रका पालामा बैतडीको सतबाँझमा स्थापना भएको स्याउ बगैंचा अहिले उजाड भएको छ। लटरम्म स्याउ फल्ने बगैँचामा अहिले स्याउका रूख हेर्नका लागि पनि छैन। बैतडी उद्योग वाणिज्य संघका उपाध्यक्ष खिमानन्द भट्ट भन्छन्, आफ्नै आँखाले लटरम्म स्याउ फलेको देखेको छु। उनका विचारमा बगैंचा मासिनुको मुख्य कारण जलवायु परिवर्तन नै हो। स्याउ चिसो हावापानीमा फल्ने फल हो। स्याउ लगाएको स्थानमा ३४ महिना हिउँ पर्नुपर्छ। तर, दुई दशकयता हिउँ परे पनि थिग्रिने दर घटेको छ। स्याउले पाउने वातावरणमा परिवर्तन आयो अनि बगैंचाका रूखहरू सुके,भट्टले भने। सतबाँझको डाँडामा आधा वर्ष (६ महिना) जति हिउँ परिरहन्थ्यो। नजिकैको सुपले भन्ने डाँडामा पानी पयो कि हिउँको सेतो टोपी जस्तै देखिन्थ्यो। तर, अहिले सतबाँझ स्याउ बगैंचाको नाम सतबाँझ सुक्खा फलफूल केन्द्र राखिएको छ। हिमपात कम भएपछि स्याउ फलेन। सयौं एकडको सरकारी जग्गा र संरचनालाई सरकारले सुक्खा फलफूल (ओखर, अनार, सुन्तला, मौसमी) केन्द्र नाम दिएको छ, कृषि ज्ञान केन्द्र कैलालीका प्रमुख खगेन्द्रराज शर्माले भने। उनी सुक्खा फलफूल केन्द्र सतबाँझका प्रमुखका रूपमा समेत काम गरिसकेका छन्। सुदूरपश्चिममा हिमाली जिल्ला भनेर दार्चुला र बझाङलाई चिनिन्छ। दार्चुलामा अपी हिमाल रेन्ज छ भने बझाङमा सैपाल हिमाल शृंखला छ। दुवै हिमालको हिउँ पग्लिन थालेको छ। २३ दशकअघि जुन स्थानमा हिउँ भेटिन्थ्यो। त्यहाँ अहिले बोट बिरुवा उम्रिन थालेका छन्। हिउँ भेटिने स्थान माथिमाथि सर्न थालेको छ, दार्चुलाबाट पूर्वप्रदेशसभा सदस्य गेल्बुसिंह बोहराले भने। उनी, हिमाल नजिकको गाउँ व्यासका बासिन्दा हुन्। अपी हिमालमा सेताम्य हिउँ देखिन्थ्यो। अहिले हिउँ पर्ने डाँडा नांगा भएका छन्। बेंसीतिर त बिरुवा उम्रिन थालेका छन्। यो सबै जलवायु परिवर्तनको असर हो, उनले भने। गत वर्ष डँडेल्धुरामा माघमै लालीगुँुरास फुल्यो। १५ वर्षदेखि धनगढीडँडेल्धुरा सवारी चलाउने खेमराज जोशी भन्छन्, माघमा लालीगुँुरास फुलेको पहिलोपटक देखेको हुँ। लालीगुँरास फागुन अन्तिमतिरबाट फुल्न सुरु हुन्छ। फुल्ने समय वास्तविक समय भने चैत हो। पतझर मौसममा भीमदत्त पन्त राजमार्गको हगुल्टे क्षेत्र लालीगुँरास फुलेर मनमोहक हुने गर्छ। तराईमा गर्मी बढी हुने भएकाले आन्तरिक पर्यटकहरू हगुल्टे आसपासमा क्षेत्रमा रमाउन पुग्छन्। वातावरण विषयमा स्नातकोत्तर गरेका कैलालीका सहायक वन अधिकृत जीसन कार्की भन्छन्, लालीगुँरासका लागि फुल्ने तापक्रम माघमै पुग्यो। अनि फुल्यो। यसलाई जलवायु परिवर्तनको असर नै भन्न सकिन्छ। कार्कीका अनुसार अहिले वर्षा परपर सर्दै गएको छ। नेपालका लागि मनसुन सक्रिय हुने अन्तिम समय भनेको असारको २४२५ तिर हो। तर, अचेल साउनमा समेत वर्षा भइरहेको छैन। वर्षाको पनि एक अनुपात हुन्छ। तर, अचेल वर्षा नै हुँुदैन। भइहाल्यो भने पनि अविरल र भारी वर्षा भइरहेको छ। यसले जनजीवन त कष्टकर हुने नै भयो। बाढीपहिरो, डुबान र कटान जस्ता प्राकृतिक प्रकोपको पनि जोखिम बढ्यो। सुदूरपश्चिममा वर्षा पर धकेलिएको कुरा २०७८ र २०७९ सालमै पनि देख्न सकिन्छ। २०७८ कात्तिक ५ गते देखि परेको अविरल वर्षाले कैलाली र कञ्चनपुरको ६० प्रतिशत काटेको धान बगाएको थियो। २ जिल्लामा मात्रै ६ हजार परिवार विस्थापित भए। पहाडी जिल्लामा आएको पहिरो र बाढीमा परेर ७८ जनाको ज्यानसमेत गयो। यसवर्ष पनि दसैंका दिनदेखि ६ दिनसम्म अविरल वर्षा भयो। असोजको २९ गतेदेखि साउने झरी झैं अविरल र ठूलो वर्षा भयो। २०७९ मा साउनमा ७ दिन मात्रै पानी परेको तथ्यांक जल तथा मौसम विज्ञान विभाग फिल्ड कार्यालय अत्तरियाको छ। जल तथा मौसम विज्ञान विभाग फिल्ड कार्यालय अत्तरियाको तथ्यांकअनुसार असार, साउन र भदौमा गत वर्ष २०७८ को भन्दा आधा मात्रै वर्षा भएको छ । असार र साउन धान रोपाइँको समय हो। समयमा पानी नपरेपछि उत्पादन घट्छ र भोकमरी हुने खतरा हुन्छ। जीसन कार्की थप्छन्, जलवायु परिर्तनको असरले नेपालको धेरै क्षेत्रमा प्रभाव परिसकेको छ। तापक्रम बढ्यो। हिमाल पग्लियो भने केही समयका लागि नदीहरूको जलस्तर बढेर तल्लो तटीय क्षेत्रमा क्षति पुयायो। अनि सबैभन्दा चिन्ताको विषय हाम्रो पानीको स्रोत भनेकै हिमाल हो। हिमाल नै नरहने कल्पना गर्ने हो भने अवस्था के होला ? सुदूरपश्चिमका कैलाली र कञ्चनपुर तराई, बैतडी, दार्चुला, डडेलधुरा, अछाम, बाजुरा, डोटी र बझाङ पहाडी र दार्चुला र बझाङ हिमाली जिल्ला हुन्। पहिले तराईमा लामखुट्टे लाग्छ र मलेरिया र कालाज्वरले भेट्छ भनेर पहाडका मानिस तराई झर्न डराउँथे। तर, पहाडी जिल्लामा पनि डेंगु फैलिएको छ। सुदूरपश्चिममा ४ सय जनाभन्दा बढीमा सो संक्रमण देखिएको सुदूरपश्चिम प्रदेश स्वास्थ्य निर्देशनालयले जनाएको छ। वरिष्ठ फिजिसियन डाशुभेषराज कायस्थ भन्छन्, अब पहाडमा पनि डेंगु पुग्यो। कालाज्वर पनि देखिन थालेको ४५ वर्ष भयो। यी सबै ग्लोबल वार्मिङ कै असर हो। त्यस्तै, पहाडी जिल्लामा आधाभन्दा बढी पानीका मुहानहरू सुकेका छन्। डडेलधुरा र बैतडीका २ दशकअघिका खानेपानी योजनाहरू सुकेका छन्। बैतडी सदरमुकामका लागि ल्याइएको खानेपानी आयोजनामा पानी आधा भएको छ। २० किलोमिटर टाढाबाट ल्याइएको पाइपलाइनमा आधा पानी भएपछि अहिले खानेपानी कार्यालयले दिनमा दुईपटक मात्रै खानेपानी छोड्ने गरेको छ, बैतडी सदरमुकाम गोठलापानीका होटल व्यवसायी वासुदेव भट्टले भने। तीन दशकअघि सिँचाइ गर्न पुग्ने गरी आउने रोला खोलाको गुफाको मुहान सुकेको छ। त्यो मुहानमा गाउँभरिका मानिसहरू नुहाउन र कपडा धुन जाने गरेको आफ्नै आँखाले देखेको छु। तर, अहिले थोपा पानी आउँदैन। बर्खाका बेला अलिअलि आएपछि कात्तिकदेखि मनसुन सक्रिय नहुँदासम्म थोपा पानी आउँदैन, बैतडीको दोगडाकेदार गाउँपालिकाको भूमिराज माविका प्राधानाध्यापक प्रजापति भट्टले भने। उनले जलवायुमा आएको परिवर्तनका यस्ता असरहरू आफ्नै उमेरमा धेरै अनुभव गरिरहेको बताए। वनमा आगलागी भएर सखाप भएको देखेकै थिएन। केही वर्षयता एकपटक वनमा डढेलो सल्की हाल्छ। राम्रो गहुँ, जौं, फापर फल्ने खेतको माटोमा मंसिर पुसमा वर्षा नभए पनि नमी हुन्थ्यो। बाली राम्रो फल्थ्यो तर अहिले खडेरीले सिँचाइको सुविधा नभएका स्थानमा किसानले खेतीपाती नै लगाउन छोडिसके। लेकमा केरा फल्थेन। अहिले केराका बगैंचा फक्रिरहेका छन्, शिक्षक भट्टले भने। सुदूरपश्चिमका ९ जिल्लामध्ये जलवायु परिवर्तनका हिसाबले कैलाली सबैभन्दा उच्च जोखिममा छ। यहाँका सिमसार सुकिरहेका छन् भने जैविक मार्ग आसपासका पानीका स्रोतहरू सुकिरहेका छन्। पहाडमा हुने वर्षाले यी जिल्ला डुबानमा परिरहेको छन् भने पहाडमा हुने भूस्खलनले कैलालीमा जमिनको उचाई पनि बढिरहेको छ। अछाम बैतडी, कञ्चनपुर डडेलधुरा र डोटी कम जोखिममा छन् भने त्योभन्दा कम अथवा एकदमै न्यून जोखिममा रहेका जिल्ला दार्चुला बझाङ र बाजुरा हुन् । तत्कालका लागि कम जोखिम भए पनि जलवायु परिवर्तनको असर सबै ठाउँमा परिहाल्छ, कार्कीले भने, यसमा सरकारको दीर्घकालीन नीतिहरू आउन जरुरी छ। सुदूरपश्चिम प्रदेश सरकारले जलवायुमैत्री कानुन र बजेट निर्माण गर्ने प्रतिवद्धता गरेको प्रदेश सरकारका प्रवक्ता एवम आन्तरिक मामिला तथा कानुनमन्त्री डारणबहादुर रावलले बताए। उनले भने, प्रदेश सरकार जलवायुमैत्री कानुन निर्माण गर्न र जलवायुमैत्री बजेट निर्माणका लागि प्रतिबद्ध छ। उनका अनुसार कैलाली र कञ्चनपुरमा भूमिगत पानीको सहत गहिरो भएकाले नल्काहरूमा पानी नआउने, हिमतालहरू फुटेर तराई डुबान पर्ने गरेको, चुरेको विनाशका कारण चुरेबाट बगेको लेदो माटो र ढुंगा तराईमा थिग्रिन थालेको र नदीको सतह बगेर डुवान हुने गरेको जस्ता समस्याहरू जलवायु परिवर्तनका कारण देखिएको हो। उनले भने, प्रदेश सरकारले वन ऐन र पर्यावरणसम्बन्धी ऐन पनि बनाइसकेको छ। अर्थात् हामी जलवायु परिवर्तनले असरबारे एकदमै सचेत र गम्भीर छौं। नीति नै छैन सुदूरपश्चिम सरकारले जलवायु नीति बनाएको छैन। तर, विकास निर्माणका काम गर्दा वातावरण प्रभाव मूल्यांकन अनिवार्य रूपमा गर्नुपर्ने प्रावधान भएकाले सुदूरपश्चिम प्रदेश वातावरण संरक्षण ऐन २०७७ भने ल्याएको छ। खोलानालाबाट प्राकृतिक स्रोतसाधन संकलन गर्न, कुनै परियोजना सञ्चालन गर्न, उद्योग सञ्चालन गर्न, सडक पुल पुलेसा बनाउन वातावरण प्रभाव मूल्यांकन गर्नुपर्ने अनिवार्य प्रावधान छ। प्रदेश सरकारले त्यही काम रोकिएपछि २०७७ सालमा अध्यादेश ल्याएको थियो। त्यसलाई प्रतिस्थापन गर्दै प्रदेश सरकारले २०७८ साउन २० गते सुदूरपश्चिम प्रदेश वातावरण संरक्षण ऐन ल्याएको हो। यस ऐनमा वातावरण प्रभाव मूल्यांकनका प्रावधानबाहेक, परिवर्तन भइरहेको जलवायुका बारेमा कुनै कुरा छैन। संविधानमा प्रत्येक नागरिकको स्वच्छ वातावरणमा बाँच्न पाउने मौलिक हकका रूपमा लेखिएको छ। तर, प्रदेश र स्थानीय सरकारहरूले त्यसको खासै वास्ता गरेका छैनन्। वातावरण संरक्षण तथा जलवायु परिवर्तनसम्बन्धी कार्यलाई प्रदेश स्तरमा प्रभावकारी रूपमा सञ्चालन गर्न सो ऐनमा मुख्यमन्त्रीको अध्यक्षतामा परिषद् गठन गर्ने प्रावधान छ। मुख्यमन्त्री अध्यक्ष, उद्योग पर्यटन वन तथा वातावरणमन्त्री सदस्य, मुख्यमन्त्रीले तोकेका प्रदेश सरकारका दुई जना मन्त्री सदस्य, प्रदेशको नीति तथा योजना आयोगको वातावरण हेर्न व्यक्ति सदस्य, स्थानीय तहका प्रमुखमध्ये अध्यक्षबाट मनोनित एक महिलासहित दुईजना सदस्य, वन तथा वातावरणीय विषयका प्राध्यापकमध्येबाट मनोनित एक जना सदस्य, वातावरण तथा जलवायुको क्षेत्रमा विज्ञता हासिल गरेका व्यक्तिमध्ये एक जना महिलासहित अध्यक्षद्वारा मनोनित दुई जना सदस्य र मन्त्रालयको सचिव सदस्य सचिव रहने परिषद् गठन भएको छ। उक्त परिषद्ले हरेक वर्षमा दुईवटा बैठक राख्ने प्रावधान पनि ऐनमा व्यवस्था छ। ऐनमा परिषद्को काम कर्तव्य र अधिकार पनि तोकिएको छ। परिषद्ले दीर्घकालीन नीति निर्माण गर्ने, योजना तथा कार्यक्रममा वातावरण तथा जलवायुसम्बन्धी विषयलाई एकीकृत रूपमा समावेश गर्दै लैजाने र अन्तर मन्त्रालय समन्वय गर्नेछ। त्यस्तै, परिषद्ले वातावरण संरक्षण र जलवायु परिवर्तनसम्बन्धी कार्यमा स्थानीय तहलाई आवश्यक नीतिगत मार्गदर्शन गर्ने, प्रदूषण नियन्त्रण फोहरमैला व्यवस्थापन र सम्पदा संक्षणका लागि प्रादेशिक प्रणालीको विकास गर्ने, आर्थिक स्रोतको व्यवस्थापन गर्ने, सम्पदाको संरक्षणका लागि मन्त्रालयलाई मार्गदर्शन गर्ने कार्य गर्नुपर्ने उल्लेख छ। तर, ऐनले तोकेका अधिकारमा कुनै खासै काम भने भएको छैन। १० योजना दीर्घकालीन नीति बनाउने वातावरण तथा जलवायुसम्बन्धी विषय एकीकृत रूपमा समावेश गर्ने अन्तर मन्त्रालय समन्वय गर्ने स्थानीय तहलाई नीतिगत मार्गदर्शन गर्ने प्रदूषण नियन्त्रण, फोहरमैला व्यवस्थापन सम्पदा संरक्षणका लागि प्रादेशिक प्रणालीको विकास गर्ने आर्थिक स्रोत व्यवस्थापन गर्ने जलवायुमैत्री कानुन र बजेट निर्माण गर्ने प्रतिवद्धता वृक्षरोपणमा जोड जलवायु अनुकूलन योजना तर्जुमा गर्ने लवायुमैत्री कानुन र जलवायुमैत्री बजेट निर्माणका लागि प्रतिबद्ध डारणबहादुर रावल प्रदेश सरकारका प्रवक्ता एवं आन्तरिक मामिला तथा कानुनमन्त्री सुदूरपश्चिम प्रदेश सरकार जलवायुमैत्री कानुन र जलवायुमैत्री बजेट निर्माणका लागि प्रतिबद्ध छ। जलवायु पविर्तनकै असरले गर्दा नै तराईका कैलाली र कञ्चनपुरमा भूमिगत पानीको सतह गहिरो भएकाले नल्का (पानी तान्नेमेसिन) हरूमा पानी नआउने, हिमताल फुटेर तराई डुवान पर्ने गरेको, चुरेको विनाशका कारण चुरेबाट बगेको लेदो माटो र ढुंगा तराईमा थिग्रिन थाल्नु जस्ता देखिएका छन्। यसलाई न्यूनीकरण गर्नका लागि प्रदेश सरकारले वन ऐन र पर्यावरणसम्बन्धी ऐन पनि बनाइसकेको छ। हामी जलवायु परिवर्तनले असरबारे एकदमै सचेत र गम्भीर छौं।"
सवारीमा यसरी सुरक्षित,"कुनै पनि चारपांग्रे सवारी साधन चलाउनुअघि त्यस गाडीलाई एक फन्को घुमेर अवलोकन गर्नुपर्छ। पशु वा बालबालिका पनि हुन सक्छन् भन्ने याद गर्नुपर्छ। त्यसपछि चारवटै टायरको अवस्था के छ ? हेर्नुपर्छ। कुनैमा हावा कम भएको हुन सक्छ, पन्चर भएको पनि हुन सक्छ। ढोका खोलेर भित्र पसेपछि इन्जिन स्टार्ट गरिहाल्नु हँुदैन। त्यसअघि बनेट खोलेर इन्जिन आयलको अवस्था के छ ? दोस्रो, रेडिएटरमा पानीको अवस्था के छ ? आदि हेर्नुपर्छ। तेस्रो, गाडीमा ब्रेक आयलको अवस्था विचार गर्नुपर्छ। यसको बेवास्ताले गाडी दुर्घटना भइरहेको पाइन्छ। गुडाउनुअघि यसमा ध्यान नदिँदा अलिकति पर पुगेपछि ब्रेक आयल सकिसकेको हुन्छ। यसमा राख्ने आयल सकिएका कारण ब्रेक नलागेर दुर्घटना भएका घटना धेरै छन्। चौथो, नेपालीले दुःख पाउने भनेको ब्याट्री हो। ब्याट्रीमा पानी छ कि छैन ? हेर्नुपर्यो। ब्याट्रीमा सिसा राखिदिएर अचेल सजिलो बनाइदिएको छ। सिसाबाट रातो बत्ती बलेको छ कि सेतो ? वा हरियो छ ? हेर्न सकिन्छ। हरियो बलेको छ भने ब्याट्री ठीक छ। सेतो बलेको छ भने ब्याट्री खराब हुँदैछ। यदि बत्ती रातो बलेको छ भने गाडीको ब्याट्री खराब भयो भनेर बुझ्नुपर्छ। खराब ब्याट्रीका कारणले कुनै पनि बेला गाडीको स्टार्ट बन्द हुन्छ र गाडी घचेट्नु पर्ने हुन्छ। यी चार कुरामा ध्यान दिन जरुरी छ। सकेसम्म ४० भन्दा माथिको गतिमा सवारी कहिले पनि नकुदाउनु दुर्घटनाबाट जोगिने उत्ताम उपाय हो। यस्तै, ओभरटेक नगर्ने हो भने कहिले पनि दुर्घटनाको शिकार बन्नु पर्दैन। पाँचौं नम्बरमा वाइफरमा पानी छ कि छैन ? त्यसमा हाल्ने पानीमा होस गर्नुपर्छ। सरफको सट्टा प्याकेटको स्याम्पु मिसाएर पानी प्रयोग गर्यौं भने सिसा सफा हुन्छ, कोरिँदैन पनि। रेडिएटरमा पानी राख्दा कतिपयले फुल्ली कुलिङ वाटर मात्र हाल्छन्, त्यो शतप्रतिशत गलत हो। त्यसमा १ लिटर कुलिङ वाटर हाल्ने हो भने नर्मल पानी दुई वा तीन लिटर कति जान्छ ? आफ्नो गाडीको क्षमताअनुसार हाल्नुपर्यो। ब्रेक आयलमा पनि ध्यान दिनुपर्छ मास्टर सिलिन्डरमा ब्रेक आयल कम्पनीले रातो कि सेतो राखेको छ ? त्यो हेर्न अति आवश्यक छ। रातोको ठाउँमा सेतो वा सेतोको ठाउँमा रातो हाल्यौं भने त्यो आयलले काम नगर्न सक्छ र दुर्घटना हुन्छ। यी सबै विषयमा ध्यान दिएपछि मात्र अब आफ्नो कारमा गएर बस्नुपर्छ। त्यसपछि सिट बेल्ट लगाउनुपर्छ। सिटलाई अगाडि पछाडि गरेर आफूअनुकूल बनाउनुपर्छ। स्वीच खोलेर हेर्ने, त्यहाँ विभिन्न लाइट बलेका हुन्छन्। सबै ठीक छ भने बल्ल इन्जिन स्टार्ट गर्ने गर्नुपर्छ। इन्जिन स्टार्ट भएपछि सबै लाइट निभ्नुपर्छ। कुनै लाइट निभेन भने त्यो लाइटले काम नगरेको मानिन्छ। यस विषयमा पनि ज्ञान हुन जरुरी छ। अहिलेका गाडीमा स्वीच सिस्टम भएकाले हिट भएको थाहा नपाउने अवस्था हुनसक्छ। गाडीभित्र बस्दा हिट महसुस भयो भने के भएको हो ? बुझ्नुपर्छ। स्टार्ट गर्यौं तर हिटिङको बत्ती बलिरह्यो भने कि फ्यानको बेल्ट चँुडियो वा वाटर पम्पले काम गरेन। हेरिहाल्नु पर्छ। मोबिलको बत्ती बल्यो भने त्यहाँ वार्निङ लाइट हुन्छ। पहेंलो खालको त्यो लाइट बिप गर्न थाल्छ। त्यसले यो गाडीमा कुनै समस्या छ भन्ने संकेत दिन्छ। मोबिलको बत्ती बलेसँगै वार्निङ लाइट पनि बलेको छ कि या हावा कम भएर बलेको हो ? वा कुनै तारमा समस्या भएर बलेको हो ? हेर्नुपर्छ। पहेंलो लाइट बलेको कुरामा अवश्य ध्यान दिनुपर्छ। अन्यथा जतिबेला पनि गाडी बाटोमा थन्किन सक्छ। स्टार्ट भइसकेपछि सबै बत्ती निभ्यो भने कारको ऐना मिलाउनुपर्छ। पछाडि हेर्ने, दायाँ वा बायाँ हेर्ने गरी तीनैवटा ऐना आफूले पूर्णरूपले देख्ने गरी मिलाउनु पर्छ। चारपांग्रे सवारी ब्याक गर्ने हो कि अगाडि जाने हो ? यसबीच गाडीमुनि मानिस वा पशु छ कि हेरेर मात्र पछि वा अघि बढ्नुपर्छ। सवारी चलाउँदा दायाँबायाँ हेरेर राम्रोसँग सडकको प्रयोग गर्नुपर्छ। सकेसम्म ४० भन्दा माथिको गतिमा सवारी कहिले पनि नकुदाउनु दुर्घटनाबाट जोगिने उत्तम उपाय हो। यस्तै, ओभरटेक नगर्ने हो भने कहिले पनि दुर्घटनाको शिकार बन्नु पर्दैन। कुनै पत्रपत्रिकाको समाचार बन्नु पर्दैन। हरेक ट्रक, बसको पछाडि हेर्ने हो भने ४० केएम लेखिएको हुन्छ। त्यो भनेको ४० माथिको स्पीडमा नजानु हो। गन्तव्यमा पुगेपछि जुनसुकै ठाउँमा पार्किङ गर्नुपर्ने हुन सक्छ। ग्यारेजमा पुग्नुअघि रातको पार्किङ हो वा दिउँसोको ? याद गर्नुपर्छ। केही समय आराम गरेर पार्किङ गर्ने हो भने पछाडि सारेर पार्किङ गर्नुपर्छ। भोलि बिहान मात्र निस्कनु छ भने सकेसम्म यथास्थानमै पार्किङ गरेको राम्रो मानिन्छ। त्यति पनि सकिँदैन भने त्यसलाई अगाडिबाट पार्किङ गर्नुपर्छ। पार्किङ गरेपछि कुन साइडबाट ओर्लने हो ? लेफ्ट ड्राइभ हो कि राइट ड्राइभ ? लेफ्ट हो भने राइट साइड च्यापेर राख्नुपर्छ। राइट हो भने लेफ्ट साइड च्यापेर गाडी पार्किङ गर्नुपर्छ। यसले ढोका खोलेर निस्कन सहज हुन्छ। कतिपयले ढोका खोल्नै नमिल्ने गरी पार्किङ गर्छन्। कतिले ढोका खोल्दा भित्तामा ठोक्किने समस्या हुन्छ। साँघुरो ठाउँमा पार्किङ गर्नुपर्ने अवस्था भएमा विकल्प छ। ग्यारेजमा काम नलाग्ने टायर पाइन्छन्, ल्याएर पर्खालको भित्तामा राख्नुपर्छ। ताकि गाडी ठोक्किन, कुच्चिन वा कोरिनबाट जोगाउन सकिन्छ। सेन्सर भए पनि कहिलेकाहीँ कहिलेकाहीँ त्यसले काम नगर्न सक्छ। अर्को कुरा, सबै मान्छेसँग नयाँ मोडलका गाडी हुँदैन। कस्तो गाडी चढ्दै छौं ? गाडीको दूरी ६ फिट छ कि साढे ६ फिट छ ? थाहा भएन वा आफ्नो शरीरबाट त्यो नहेरी अघि बढ्यो गयो भने बमबोर्ड कतै ठोक्किन सक्छ। त्यसबाट जोगाउन पार्किङमा चाहिँ पुराना टायरहरू राख्न सकिन्छ। गाडीको अगाडि पछाडिको बमबोर्ड सुरक्षित हुन्छ।"
प्रत्यक्षतर्फको ४४ लाख २१ हजार मतपत्र छापियो,"काठमाडौं : मंसिर ४ गते हुने प्रतिनिधि सभा सदस्य र प्रदेश सभा सदस्य निर्वाचनका लागि पहिलो हुने निर्वाचित हुने प्रणालीतर्फको मतपत्र छपाइ भइरहेको छ। निर्वाचन आयोगका अनुसार आइतबारसम्म ४४ लाख २१ हजार मतपत्रको छपाइ सकिएको छ। छपाइ भएकामध्ये प्रदेश सभा सदस्य निर्वाचनका लागि २१ लाख ३८ हजार र प्रतिनिधि सभा सदस्य निर्वाचनका लागि २२ लाख ५६ हजार मतपत्र रहेका छन्। समानुपातिक निर्वाचन प्रणालीतर्फको मतपत्रको छपाइ भने यसअघि नै सकिएको छ। हाल जिल्ला जिल्लामा समानुपातिकतर्फको मतपत्र ढुवानी भइरहेको छ। आइतबारसम्म ओखलढुङ्गा, सोलुखुम्बु, खोटाङ, भोजपुर, संखुवासभा, धनकुटा, पाँचथर, ताप्लेजुङ, तेह्रथुम, इलाम, झापा, मोरङ, सुनसरी, उदयपुर, सिराहा, सप्तरी, धनुषा, महोत्तरी, नुवाकोट, रसुवा, धादिङ, चितवन, मकवानपुर, बारा, पर्सा, रौतहट, सर्लाही, सिन्धुलीसहित २८ वटा जिल्लामा समानुपातिकतर्फको मतपत्र ढुवानी भइसकेको छ। समानुपातिक निर्वाचन प्रणालीअन्तर्गत प्रदेश सभातर्फ २ करोड १ लाख ८४ हजार तथा प्रतिनिधि सभातर्फ दुई करोड चार लाख मतपत्र छापिएको छ। जनक शिक्षा सामाग्री केन्द्रमा मतपत्र छपाइ भइरहेको छ।"
जोशीको शरीर अध्ययनका लागि किष्ट कलेजमा राखिने,"ललितपुर : संस्कृतिविद् एवं वाङमय शताब्दी पुरुष सत्यमोहन जोशीको पार्थिव शरीर नजलाइने भएको छ। उनको शरीर किष्ट मेडिकल कलेजमा नै अध्ययनका लागि राखिने किस्ट मेडिकल कलेजका प्राध्यापक डा सुरज बज्राचार्यले जानकारी दिएका हुन्। उनका अनुसार जोशीको शरीरमा नगल्ने खालको केमिकल प्रयोग गरेर अध्ययनका लागि राखिने छ। सत्यमोहन जोशीले अस्पताललाई रिसर्चका लागि भनेर जिवित हुँदै शरीर दान गर्ने निर्णय गरेका थिए । जोशीको निधन ललितपुरको ग्वार्कोस्थित किष्ट मेडिकल कलेजमा १०३ वर्षको उमेरमा आइतबार बिहान ७ बजेर ९ मिनेटमा भएको हो। जोशीले आफ्नो मृत्युपछि अस्पताललाई शरीर दान गर्ने घोषणा गरेका थिए। मृत्यु भएपछि खरानी हुनुभन्दा विद्यार्थीलाई अनुसन्धानका लागि सघाउन आफ्नो शरिर दान गर्ने घोषणा गरेको जोशीले बताएका थिए। लामो समयदेखि प्रोस्टेट तथा मुटुको समस्याबाट पीडित जोशीमा कमजोरी देखिएपछि असोज ७ गते इमर्जेन्सीमा भर्ना गरी उपचार सुरू गरिएको थियो। परीक्षण गर्दा डेङ्गु सङ्क्रमण, छातीमा निमोनियाको सङ्क्रमणका साथै मुटुको चालसम्बन्धी समस्या देखिएको र अक्सिजन स्याचुरेसन लेभल कम भएर सघन उपचार कक्षमा सिफ्ट गरी उपचार सेवा दिइँदै आएको थियो। केही दिन अगाडिबाट नै जोशीको स्वास्थ्य अवस्था गम्भीर बन्दै गएको थियो। किस्ट अस्पतालले जोशी दम्पत्तिको नि:शुल्क उपचार गर्दै आएको छ। जोशी बाबु शंकरराज जोशी र आमा राजकुमारीका सुपुत्रका रूपमा वि सं १९७७ साल वैशाखमा ललितपुरमा जन्मेका हुन्। नेपाली भाषा, कला, संस्कृतिको संरक्षण, संस्कृतिको संरक्षणमा लागेका उनलाई नेपाल सरकारले पनि उज्ज्वल कीर्तिमान राष्ट्रदीपले सम्मानित गरेको थियो। उनले हाम्रो लोक संस्कृतिका लागि पहिलोपटक वि सं २०१३ सालमा, नेपाली राष्ट्रिय मुद्रा नामक ग्रन्थका लागि दोस्रोपटक वि सं २०१७ सालमा र कर्णाली लोक संस्कृति नामक ग्रन्थको लागि उनले संयुक्त रूपमा तेस्रोपटक वि सं २०२८ सालमा मदन पुरस्कार प्राप्त गरे। उनले सुप्रबल गोर्खा दक्षिणबाहुलगायत धेरै पुरस्कार र सम्मान समेत पाएका छन्। २०७१ सालमा त्रिमूर्ति निकेतनले उनलाई शताब्दी पुरुषसम्मान दिएको थियो।"
गल्फमा सुवासलाई स्वर्ण,"पोखरा : नवौं राष्ट्रिय प्रतियोगिताअन्तर्गत गल्फको पुरुष एकल स्पर्धाको उपाधि त्रिभुवन आर्मी क्लबका सुवास तामाङले जितेका छन्। पोखरा१४ स्थित हिमालयन गल्फ कोर्षमा शनिबार भएको प्रतिस्पर्धामा सुवासले सद्भाव आचार्यलाई एक स्ट्रोकले पछि पार्दै स्वर्ण पदक जितेका हुन्। प्रदेश १ का युवराज भुजेलले कांस्य पदक जिते। समूह चरणको खेलमा भने बागमती प्रदेश विजयी भयो। टिम इभेन्टतर्फको पुरुष र महिला दुवै इभेन्टमा बागमतीले स्वर्ण जित्यो। यस्तै एकलतर्फ महिलाको स्वर्ण पनि बागमतीले नै जित्दै कुल चारमध्ये तीन स्वर्ण आफ्नो पक्षमा पार्यो। पुरुषतर्फको टिम बागमतीले स्वर्ण जित्दा प्रदेश १ ले रजत र आर्मीले कांस्य पदक जितेको छ। महिलातर्फको प्रतिस्पर्धामा बागमतीकी कस्मिरा शाहले स्वर्ण, बागमतीकै तारा कार्कीले रजत र प्रदेश १ की सुष्मा सिग्देलले कांस्य पदक जिते। महिला टिम इभेन्टमा बागमतीले स्वर्ण जित्दा प्रदेश १ ले रजत र गण्डकीले कांस्य पदक जित्न सफल भयो।"
निर्वाचनको सघन तयारी : मतदाता शिक्षा फेरि घरदैलोमै,"काठमाडौं : निर्वाचन आयोगले मतदाता शिक्षाका लागि फेरि घरदैलो कार्यक्रम सञ्चालन गर्ने भएको छ। स्थानीय तह निर्वाचनमा यो घरदैलो रोकेर मतदान केन्द्रमै यो कार्यक्रम सञ्चालन गरिएको थियो। तर, उक्त कार्य प्रभावकारी भएन। झन्डै ६ प्रतिशत मत बदर भयो। यसपटक स्वयंसेविका परिचालन गरी घरदैलो कार्यक्रम सञ्चालनमा ल्याउँदै छौं, आयोगका सहायक प्रवक्ता सूर्यप्रसाद अर्यालले अन्नपूर्ण पोस्ट्सँग भने, स्थानीय तहसँगको सहकार्यमा यो कार्यक्रम सञ्चालनमा ल्याउँदै छौं। अर्यालका अनुसार जुन वर्ग र समुदायलाई बढी आवश्यक छ, त्यहाँ घरदैलो कार्यक्रम केन्द्रित गरिने भएको छ। सञ्चारमाध्यम र सामाजिक सञ्जालबाट पनि मतदाता शिक्षाका कार्यक्रम सञ्चालनमा ल्याउने तयारी छ। यो निर्वाचनमा १ करोड ७९ लाख ८८ हजार ५ सय ७० मतदाता छन्। तीमध्ये ४५ लाख जना देशबाहिर रहेको प्रमुख आयुक्त दिनेशकुमार थपलियाले बताए। यसरी निर्वाचनको सघन तयारीमा जुटेको आयोगका सचिव गोकर्णमणि दुवाडीले बताए। आयोगले निर्वाचन सामग्री धमाधम जिल्ला पठाउन सुरु गरेको छ। प्रतिनिधिसभा र प्रदेशसभाको समानुपातिकतर्फको मतपत्र १८ जिल्लामा ढुवानी गरिएको छ। समानुपातिकका लागि ४ करोड मतपत्र छापिएको थियो। सहायक प्रवक्ता अर्यालले खोटाङ, ओखलढुंगा, सोलुखुम्बु, उदयपुर, सप्तरी, महोत्तरी, धनुषा, सिरहा, ताप्लेजुङ, पाँचथर, इलाम, झापा, संखुवासभा, तेह्रथुम, भोजपुर, धनकुटा, मोरङ र सुनसरी जिल्लामा मतपत्र पठाइएको बताए। स्थानीय तहसँगको सहकार्यमा घरदैलो कार्यक्रम सञ्चालनमा ल्याउँदै छौं। जुन वर्ग र समुदायलाई बढी आवश्यक छ त्यहाँ घरदैलो कार्यक्रम केन्द्रित गरिनेछ। सूर्यप्रसाद अर्याल, सहायक प्रवक्ता, निर्वाचन आयोग प्रतिनिधिसभा र प्रदेशसभा निर्वाचनको प्रत्यक्षतर्फका लागि मतपत्र छपाइ शुक्रबार थालिएको आयुक्त रामप्रसाद भण्डारीले बताए। शनिबारसम्म १७ लाख मतपत्र छपाइ सकिएको छ। भक्तपुरस्थित जनक शिक्षा सामग्री केन्द्र लिमिटेडको छापाखानामा नेपाली सेनाको सुरक्षाबीच मतपत्र छपाइ भइरहेको हो। प्रत्यक्षतर्फका लागि ४ करोड मतपत्र छाप्ने आयोगको योजना छ। जनशक्तिलाई तालिम आयोगले निर्वाचनका लागि निर्वाचन सामग्री तथा आर्थिक व्यवस्थापनसम्बन्धी मुख्य प्रशिक्षक प्रशिक्षण कार्यक्रम सञ्चालन गरेको छ। निर्वाचनमा जनशक्ति परिचालन र सामग्री तथा जिन्सी व्यवस्थापन महत्वपूर्ण पक्ष भएको आयुक्त डा जानकीकुमारी तुलाधरले बताइन््। कान्तिपथस्थित आयोग कार्यालयमा आयोजित कार्यक्रमको शुभारम्भ समारोहलाई सम्बोधन गर्दै डा तुलाधरले भनिन्, निर्वाचनमा खटिने कर्मचारीलाई आफूले गर्नुपर्ने कामबारे स्पष्ट बोध नभए त्रुटि हुन सक्छ। यस सवालमा सम्बन्धित प्रशिक्षक र कर्मचारीहरू संवेदनशील हुनुपर्छ। निर्वाचनलाई स्वतन्त्र, निष्पक्ष, विश्वासनीय, भयरहित, पारदर्शी र मितव्ययी बनाउन आयोग चिन्तित र कटिबद्ध रहेको उनले स्पष्ट उल्लेख गरिन्। परिचय खुल्ने परिचयपत्रबाट पनि मतदान गर्न पाउने आयोगले व्यवस्था मिलाइएको छ। मतदाताले आफ्नो नाम भएको मतदानकेन्द्रमा मतदान गर्न जाँदा निर्वाचन आयोगले प्रदान गरेको परिचयपत्र वा नागरिकता, राहदानी, राष्ट्रिय परिचयपत्र, लालपुर्जा वा आधिकारिक निकायबाट जारी परिचय खुल्ने परिचयपत्र देखाए मतदान गर्न पाउने व्यवस्था गरेका छौं, प्रमुख निर्वाचन आयुक्त थपलियाले भने। झन्डै २० हजार पर्यवेक्षक स्वदेशी तथा विदेशी गरी ४७ संस्थाले निर्वाचन पर्यवेक्षण गर्दै छन्। आयोगका सहप्रवक्ता कमल भट्टराईका अनुसार झन्डै २० हजार पर्यवेक्षक खटिनेछन्। स्थानीय निर्वाचनमा ३७ स्वदेशी संस्थाले चुनावको पर्यवेक्षण गरेका थिए। आचारसंहिता मिच्नेलाई कारबाही उम्मेदवारले चुनाव चिह्न पाएसँगै मत माग्न थालेका छन्। यससँगै आयोगमा आचारसंहिता मिचेका उम्मेदवार, संघसंस्थाबिरुद्ध उजुरी आउने क्रम बढेको छ। आचारसंहिता उल्लंघन गर्ने ६ व्यक्ति र ८ संस्थालाई निर्वाचन आयोगले स्पष्टीकरण सोधेको छ। माओवादी अध्यक्ष पुष्पकमल दाहाल, जनमत पार्टी अध्यक्ष डा सिके राउत, हाम्रो नेपाल पार्टीका अध्यक्ष अनन्तराज घिमिरेलगायतलाई स्पष्टीकरण मागिएको आयोगका सहायक प्रवक्ता भट्टराईले बताए। आचारसंहिता मिच्नेबिरुद्ध आयोग दण्डात्मक रूपमा उत्रिने आचारसंहिता अनुगमन केन्द्रीय समितिका संयोजक निर्वाचन आयुक्त रामप्रसाद भण्डारीले जनाए। जिज्ञासा सम्बोधन गर्न कल सेन्टर आममतदाता, राजनीतिक दल तथा उम्मेदवारको निर्वाचनसम्बन्धी जिज्ञासा सम्बोधनका लागि आयोगले कल सेन्टर सञ्चालन गरेको छ। टोल फ्रि नं ११०२ नम्बरमा जुनसुकै दूरसञ्चार सेवाप्रदायकका फोनबाट सम्पर्क गर्न सकिने प्रमुख आयुक्त थपलियाले बताए। बिहान ९ देखि साँझ ७ बजेसम्म कल सेन्टर सञ्जालन हुनेछ। त्यस समयबाहेकका कल रेकर्ड गरिने जनाइएको छ। त्यसको उत्तर कल सेन्टरका कर्मचारीले फोन गरेर सम्बन्धित कलरलाई दिने छन्। तपाईंहरू कल गर्ने महानुभावलाई हाँसेर खुसी साथ सोधेको उत्तर दिनुहोला, कलसेन्टर उद्घाटनका क्रममा प्रमुख आयुक्त थपलियाले भने, कल सेन्टरमा धेरै सोधिने प्रश्नबारे २३ दिनमा आयोगले प्रेस विज्ञप्तिमार्फत पनि स्पष्ट पार्छ। आयोगले निर्वाचनसम्बन्धी सूचना दिनका ईबुलेटिन पनि सञ्चालनमा ल्याएको छ। सञ्चारमाध्यम र सम्बद्ध पक्षलाई आयोगका निर्णय, गतिविधि र निर्वाचनका सूचनाहरू अनलाइनका रूपमा प्रवाह गर्न उक्त सेवा प्रभावकारी हुने जनाइएको छ। काउन्सिललाई नै मिडिया अनुगमनको जिम्मा आयोगले मिडिया अनुगमनको जिम्मा प्रेस काउन्सिललाई नै दिएको छ। संविधानप्रदत्त पूर्ण प्रेस स्वतन्त्रता, अभिव्यक्ति स्वतन्त्रता र सूचनाको हकप्रति आयोग पूर्णतः स्पष्ट रहेको प्रमुख निर्वाचन आयुक्त थपलियाले बताए। उनले भने, आयोगले प्रेस स्वतन्त्रतालाई कुण्ठित गर्न लागेको भन्ने मनोगत प्रकारका मिथ्या सूचना प्रवाह नगर्नुस्। प्रेस अफिस स्थापना गरेर प्रहरी राखेर मिडियालाई नियन्त्रण गर्न खोजेको भन्दै सञ्चार सम्बद्ध संघसंस्था र काउन्सिलले विरोध जनाउँदै आएको छ। संवैधानिक दायित्व, प्रेस स्वतन्त्राको हक र सम्बन्धित निकायको जिम्मेवारीप्रति आयोग प्रष्ट रहेको प्रमुक्त आयुक्त थपलियाले बताएका छन्। सञ्चारमाध्यमका अन्तर्राष्ट्रिय मूल्य र मान्यताप्रति आयोगले सधंै सम्मान गर्छ, उनले भने, हामी कसैको निगरानी गर्दैनौं। हामी सञ्चारमाध्यमलाई हाम्रो पनि निगरानी गरिदिन आग्रह गर्छौं। तर, सानातिना विषयलाई विवादमा ल्याएर निर्वाचनको स्वच्छतालाई खलबल्याउन सक्छु भन्ने कसैले सोचेको छ भने त्यो दिवास्वप्न मात्रै हुनेछ। असल प्रयत्नलाई गलत रूपमा नबुझ्न म आग्रह गर्छु। उनले प्रेस काउन्सिल नेपाल, ऐन २०४८ बमोजिम काउन्सिलले गहनतापूर्वक पत्रकार आचारसंहिताको अनुगमन गर्नुपर्नेमा जोड दिए। काउन्सिल सशक्त होस् र पत्रकार आचारसंहिताबमोजिम सञ्चारमाध्यमलाई स्वनियमन र स्वमूल्यांकन गराउन काउन्सिलले पहल गरोस् भन्ने आयोगको चाहना छ, उनले भने, तर, हामी पनि निगरानी गछौं। कारबाही गर्न आवश्यक भए त्यसबारे काउन्सिललाई पत्र लेख्छौं। यसलाई गलत रूपमा नलिन उनले सबैलाई स्पष्ट पारे। मतदानका दिन सवारी नरोकिने आयोगले मतदानका दिन सार्वजनिक सवारी साधन सञ्चालन नरोक्ने निर्णय गरेको छ। मतदातालाई मतदान केन्द्र पुग्न असहज भएपछि मंसिर ४ गते व्यवस्थित रूपमा यातायात सञ्चालन गर्ने दिने निर्णय गरेको हो। प्रमुख निर्वाचन आयुक्त थपलियाले विगतजस्तो आयोगबाट अनुमतिप्राप्त सवारीसाधन मात्रै सञ्चालन हुन पाउने व्यवस्था परिवर्तन गरिएकोे बताए। निर्वाचनको दिन सार्वजनिक यातायात बन्द हुँदा अप्ठेरो भएको कुरो आयो, थपलियाले भने, त्यस दिन ज्येष्ठ नागरिक, अशक्त र वृद्धवृद्धालाई अप्ठेरो पर्ने भयो। सवारी आवागमनको अनुमति माग्नेहरूको भीड हुने अनि व्यवस्थापन गर्न कठिनाइ हुने भएकाले यो निर्वाचनमा हामीले व्यवस्थित रूपमा यातायात सञ्चालन गर्न दिने निर्णय गरेका छौं। त्यसका लागि निर्वाचन आयोग, यातायात व्यवस्था विभाग, गृह मन्त्रालय, नेपाल प्रहरीलगायत निकायका प्रतिनिधि सम्मिलित कार्यदल गठन हुने र त्यसले दिएको सुझावका आधार आयोगले यातायात सञ्चालन गर्ने अनुमति दिने उनले बताए। निर्वाचन आयोगले भन्यो : राजनीतिक दल र उम्मेदवारका बारेमा मत सर्वेक्षण नगर्नू निर्वाचन खर्चको विवरण नेपाल प्रहरी र राष्ट्रिय अनुसन्धान विभागको स्थानीय संरचनामार्फत संकलन निर्वाचन खर्च निगरानीमा गुप्तचर र प्रहरी निर्वाचन सामग्री पठाउन सुरु, प्रदेश १ मा आठ ट्रक पठाइयो समानुपातिक निर्वाचनका लागि मतपत्र छपाइ सकियो, १८ जिल्लामा ढुवानी"
सात वर्षमै राष्ट्रिय खेलाडी,"पोखरा : राष्ट्रका लागि दक्ष खेलाडी उत्पादन गर्ने सबैभन्दा ठूलो र महत्वपूर्ण प्रतियोगिता हो, राष्ट्रिय खेलकुद। देशभर छरिएर र लुकेर रहेका प्रतिभाको खोजी गर्ने उद्देश्यले राष्ट्रिय खेलकुद प्रतियोगिता आयोजना गर्ने गरिन्छ। राष्ट्रिय खेलकुदको यही मर्म, भावना र उद्देश्य अनुरुप नै नवौं राष्ट्रिय खेलकुदमा होमिएका छन्, सात वर्षीय संस्कार न्यौपाने। नेपालगन्जका संस्कार नेपाली खेलकुदको कुम्भमेला मानिने नवौं राष्ट्रिय खेलकुद प्रतियोगितामा प्रतिस्पर्धा गर्दै छन्। उनी पौडीको ५० मिटर फ्रिस्टायलमा देशका चर्चित खेलाडीसँगै पौडी पोखरीमा उत्रिँदै छन्। उनले सुरुमा ५० मिटर फ्रिस्ट्याल र ब्रेथस्टोकमा प्रतिस्पर्धा गर्ने तय भएपनि एउटा प्रदेशबाट एउटा इभेन्टमा दुई जना खेलाडीले मात्रै प्रतिस्पर्धा गर्न पाउने नियमका कारण उनले फ्रिस्ट्यालमा मात्रै प्रतिस्पर्धा गर्न लागेको लुम्बिनी प्रदेशका पौडी प्रशिक्षक चन्द्रराम चौधरीले बताए। ओलम्पिक, एसियाली र दक्षिण एसियाली खेलकुदमा सहभागिता जनाइसकेका खेलाडीसँग सानो उमेरका खेलाडीले प्रतिस्पर्धा गर्न गाह्रो भएपनि संस्कारले राम्रो प्रदर्शन गर्ने उनले विश्वास व्यक्त गरे। सात वर्षीय बालकलाई सिनियर तथा अन्तर्राष्ट्रिय खेलाडीसँग प्रतिस्पर्धा गर्न निकै गाह्रो छ। तर, उसले आफ्नो टाइमिङमा सुधार गर्नेछ भन्ने विश्वास छ, प्रशिक्षक चौधरी भन्छन्, उसको पनि राम्रो गर्नुपर्छ भन्ने सोच छ। संस्कार नेपालगन्जको आदर्श सेकेन्डरी स्कुलमा कक्षा तीनमा अध्ययनरत छन्। उनी जिल्ला, प्रदेश छनोट पार गर्दै नवौं राष्ट्रिय प्रतियोगितामा सहभागी भएका हुन्। सोमबार हुने आफ्नो प्रतिस्पर्धामा पनि उत्कृष्ट प्रदर्शन गर्ने लक्ष्य उनले राखेका छन्। जिल्ला र प्रदेशमा भन्दा पनि राम्रो प्रदर्शन गर्छु, संस्कार भन्छन्। संस्कार चार वर्षको उमेरदेखि पौडीमा रमाउन थालेका हुन्। उनले होटल सिद्धार्थको पोखरीबाट पौडीको प्रारम्भिक शिक्षा सुरु गरेका हुन्। उनलाई सोही होटलका प्रशिक्षक दीपक परियारले प्रशिक्षण दिँदै आएका छन्। पानीमा खेल्न रमाउने संस्कार अरुले खेलेको हेरेर पौडीमा आकर्षित भएको उनका बुवा केशव न्यौपानेले बताए। सुरुमा रहरले पौडी खेल्दै आएका संस्कारले अहिले भने राष्ट्रिय खेलाडी नै बन्ने लक्ष्य बोकेका छन्। उनी गर्मी मौसममा हरेक दिन बेलुका दुई घण्टा प्रशिक्षण गर्छन्। संस्कारका बुवा केशव पनि छोराको इच्छालाई पूरा गर्न लागिपर्ने बताउँछन्। संस्कार पौडी र साइक्लिङमा रुची राख्छ। जाडो मौसममा साइकल चलाउँछ भने गर्मीमा पौडी खेल्छ। उसले जुन खेल खेल्छु भन्छ, त्यसमा हामीले सहयोग गछौं, केशव भन्छन्, संस्कार खेलकुदसँगै पढाइमा पनि तेज छन्। हरेक परीक्षामा राम्रै गर्दै आएका छन्। लुम्बिनी प्रदेशका पौडी प्रशिक्षक चौधरी परिवारको साथ र सहयोगका कारण पनि संस्कार भविष्यमा राम्रो खेलाडी बन्नसक्ने बताउँछन्। संस्कारलाई परिवारको पनि राम्रो सपोर्ट छ। छोराको इच्छा र चाहनालाई परिवारले पनि बुझ्नु भएको छ, उनी भन्छन्, त्यसैले संस्कार भविष्यमा देशको राम्रो खेलाडी बन्ने छन्।"
जोशीले नेपाली संस्कृतिको क्षेत्रमा गरेको योगदान राज्यले सम्झिरहन्छ : प्रधानमन्त्री,"काठमाडौं : प्रधानमन्त्री एवम् कांग्रेस सभापति शेरबहादुर देउवाले वाङ्मय शताब्दी पुरुष सत्यमोहन जोशीको निधनप्रति दुःख व्यक्त गरेका छन् । आइतबार फेसबुकमार्फत देउवाले नेपाली संस्कृतिको क्षेत्रमा गरेको जोशीको योगदान राज्यले सधैँ सम्झिरहने उल्लेख गरेका छन्। १०३ वर्षको उमेरमा ललितपुर ग्वार्कोस्थित किष्ट मेडिकल कलेजमा उपचारका क्रममा जोशीको बिहान निधन भएको हो। शताब्दी पुरूष सत्यमोहन जोशीको निधनको खबरले निकै दुःखी भएको छु। उहाँले नेपाली संस्कृतिको क्षेत्रमा गरेको योगदान राज्यले सधैँ सम्झिरहनेछ। उहाँको आत्माको चिर शान्तिको कामना गर्दै परिवारजनमा हार्दिक समवेदना व्यक्त गर्दछुउनले भनेका छन्। जोशी बाबु शंकरराज जोशी र आमा राजकुमारीका सुपुत्रका रूपमा वि सं १९७७ साल वैशाखमा ललितपुरमा जन्मेका हुन्। नेपाली भाषा, कला, संस्कृतिको संरक्षण, संस्कृतिको संरक्षणमा लागेका उनलाई नेपाल सरकारले पनि उज्ज्वल कीर्तिमान राष्ट्रदीपले सम्मानित गरेको थियो। उनले हाम्रो लोक संस्कृतिका लागि पहिलोपटक वि सं २०१३ सालमा, नेपाली राष्ट्रिय मुद्रा नामक ग्रन्थका लागि दोस्रोपटक वि सं २०१७ सालमा र कर्णाली लोक संस्कृति नामक ग्रन्थको लागि उनले संयुक्त रूपमा तेस्रोपटक वि सं २०२८ सालमा मदन पुरस्कार प्राप्त गरे। उनले सुप्रबल गोर्खा दक्षिणबाहुलगायत धेरै पुरस्कार र सम्मान समेत पाएका छन्। २०७१ सालमा त्रिमूर्ति निकेतनले उनलाई शताब्दी पुरुषसम्मान दिएको थियो।"
शताब्दी पुरुषका तीन आयाम,"संस्कृतिविद् एवं वाङमय शताब्दी पुरुष सत्यमोहन जोशीकोआइतबार बिहान ७ बजेर ९ मिनेटमा निधन भएको छ। उनको ललितपुरको ग्वार्कोस्थित किष्ट मेडिकल कलेजमा १०३ वर्षको उमेरमा निधन भएको हो। उनको बारेमा स्वर्गीय कवि माधव घिमिरेले नेपालको कला संस्कृति बुझ्न र व्याख्या गर्न सत्यमोहनसँगै अरू विद्वान् पनि आउनुपर्छ भनेका थिए। 'शताब्दी पुरुषका तीन आयाम' शीर्षकको २०७८ बैशाख २५ गते अन्नपूर्ण पोस्ट्को फुर्सदमा प्रकाशित भएको लेख आज पुन: प्रकाशन गरेका छौं। सत्यमोहन जोशी, नरकान्त अधिकारी र म, हामी तीन जना एकदमै मिल्ने पुराना साथी हौं। पहिलादेखि नै चिनजान छ। उमेर पनि उस्तै उस्तै, केही महिनाको फरक छ। उनी मेरो डेरामा पनि आइरहन्थे र वसन्ततिलका छन्दमा कविता सुनाउँथे। भन्नुपर्दा, जोशीलाई हेर्नुपर्ने तीन आयाम छन्। एउटा सांस्कृतिक आयाम हो, दोस्रो साहित्यिक आयाम र तेस्रो प्रशासनिक आयाम। उनलाई संस्कृतिविद् भनेर चर्चा गर्ने चलन छ, अरू दुई पक्षका बारेमा खासै चर्चा भएको छैन। त्यतातिरबाट अरूले हेरेका छैनन्। म त साहित्यिक मान्छे। पहिले म उनको साहित्यिक व्यक्तित्वकै कुरा गर्छु। जोशीले नेपाली र नेवारी भाषामा कविता, नाटक र महाकाव्य लखेका छन् तर तिनको यथोचित चर्चा भएको छैन। मैले कुरा मात्र उठाएको, कृति खोजेर पढ्ने र समालोचना गर्ने काम समालोचकको हो। सत्यमोहन जोशी काठमाडौंका मानिस भएर पनि मेरो गाउँ, मेरो जिल्ला लमजुङमा आई लोकसंस्कृतिको अध्ययन गरे। लोकसंस्कृतिका क्षेत्रमा काम गर्ने सम्भवत: उनी नै पहिलो व्यक्ति हुन्। दोस्रो आयाम हो प्रशासनिक कामको। उनीसँग कुशल प्रशासनिक क्षमता थियो। उनी नाचघर तथा पुरातत्त्व विभागको निर्देशक पनि भए। त्यतिबेला कांग्रेसको सरकार थियो। उनले त्यही प्रशासन र अनुसन्धानको अनुभव गर्नु, संस्कृतिको अनुसन्धानको काम गरे। अरू खालको होइन, उनी ललितपक्षकै प्रशासक थिए। साहित्य कला सांस्कृतिक क्षेत्रका प्रशासक। अरू कामका प्रशासक होइन। उनले प्रज्ञा प्रतिष्ठानका सदस्यसचिवमा रहँदा उत्तम पशासकको भूमिका निर्वाह गरे। त्यो उत्तम र आधारभूत प्रशासनिक काम थियो। त्यही प्रशासनको जगमा प्रज्ञा प्रतिष्ठान अहिले पनि चलिरहेको छ। उनको त्यो कार्य नै प्रज्ञाको प्रशासनिक आधारशीला बन्न सक्यो। अर्को हो, उनको सांस्कृतिक आयाम। उनी काठमाडौंका मानिस भएर पनि मेरो गाउँ, मेरो जिल्ला लमजुङमा आई लोकसंस्कृतिको अध्ययन गरे। उहाँको त्यो अनुसन्धान शारदामा छापिएको थियो। यसरी लोकसंस्कृतिका क्षेत्रमा काम गर्ने सम्भवत: उनी नै पहिलो व्यक्ति हुन्। मेरो गाउँको लोकसंस्कृतिबारे उनी मभन्दा बढी परिचित छन्। प्रज्ञामा रहँदा उनले जुम्ला संस्कृतिको अध्ययन पनि गरे। टुचीले पनि त्यस क्षेत्रको संस्कृतिबारे अध्ययन र बयान गरेका छन्। रवीन्द्रनाथ टैगोरले पनि त्यो सुनेर बयान गरेका छन्। उनले यसरी प्रज्ञामा हुँदा विद्वान्को टोली लिएर कर्णाली गई त्यसको सबै पक्षका बारेमा अध्ययन गर्न पनि भ्याए। टोलीले त्यहाँको सांस्कृतिक वैभवको पूर्ण अध्ययन भयो। अध्ययनको किताब प्रकाशित भयो र ती सबैले मदन पुरस्कार पाए। वास्तवमा काठमाडौं बाहिरका सांस्कृतिक सम्पदा बेस्याहार रूपमा रहेका छन्। काठमाडौंमा चाहिँ अझै संरक्षित नै भएको छ। सत्यमोहन जोशी त काठमाडौं उपत्यकानिवासी। नेवारहरू हिन्दू र बौद्धमा दुवै छन्। दुवैथरी आआफ्ना संस्कृति रक्षामा लागिपरेकै छन्। उनीहरू मन्दिरमा देवीदेवताको मूर्ति स्थापना गरी पूजा गर्ने जाति, समुदायको रूपमा परिचित छन्। काठमाडौं यस हिसाबले सांस्कृतिक वैभवले सम्पन्न छ। यही बसेर सत्यमोहनले नेपाली संस्कृतिका विभिन्न पक्षबारेमा प्रशस्त अध्ययन गरेका छन्। अरू विद्वान्हरूले पनि उपत्यकाको संस्कृतिको अध्ययन गरिरहेका छन्। कसको तुलनामा कसले कति काम गरेका छन् त्यो त मलाई थाहा छैन। नेपाल कलाहरूको स्वर्ण क्षेत्र हो। सत्यमोहन त्यसका अध्येता हुन्। त्यसैकारण पनि उनी सांस्कृतिक विद्वान्का रूपमा चर्चित भएको हुनुपर्छ। विशेषगरी आफ्नो संस्कृतिको अध्ययन आफैंले गर्नुपर्छ। आन्तरिक रूपमा नेपालका विशेषताहरू चिनाउने काम नेपाली विद्वान्हरूकै हो। विदेशीको खोजीले मात्र हाम्रा सबै सूक्ष्म कुरा बाहिर आउन सक्दैनन्। उनीहरू सायद ल्याउन पनि चाहँदैनन्। झल्याकझुलुक बढी हुन्छ, भद्दा कुरा बाहिर ल्याउँछन्। सत्यमोहनले गरेको दुई संस्थाको प्रशासनिक काम बिर्सिन नसक्ने खालका छन्। संस्कृतिबारे हामीले आफ्ना संस्कृतिले संरक्षण गरेका दैवी गुणहरूको पनि अध्ययन गर्नुपर्छ। हाम्रा संस्कृतिका जरा धेरै पुरानो छन्। हामी वेदकालीन, त्यसभन्दा पनि अघिको र बुद्धकालीन तन्त्रमन्त्र सहितका संस्कृति चिन्तनले सम्पन्न छौं। आठ दस हजार वर्ष अघिदेखि चलेर आएको हाम्रो संस्कृति र सभ्यताको दैवी गुण चिन्ने चिनाउने काम हामीले गर्नुपर्छ। प्रसंगवश दसैंकै कुरा गरौं। त्यो मान्यजनबाट टीका ग्रहण, आशीर्वचन लिने पर्व हो। चण्डीको कथा सुन्दा त्यो काल्पनिक जस्तो लाग्छ। त्यहाँ देवीले महिषासुर दमन गर्ने कथा छ। र, त्यस कथाभित्र मनोविज्ञान छ। महिषासुरले हामीमा विद्यमान तीनवटा चेतनामध्ये अवचेतनको प्रतिनिधित्व गर्छ। चण्डीको प्रथम चरित्रको कानेगुजीबाट निस्केका मधु कैटभ अवचेतन मनका प्रतीक हुन्। उत्तम चरित्रमा वर्णित शुम्भ, निशुम्भ पनि अवचेतन शक्ति वा पक्ष वा मनका रूपमा आएका छन्। देवी तथा असुरको कथा मिथकका रूपमा आएको छ। देख्दा, सुन्दा रमाइलो लाग्छ, घरघरै देवी आउने कुरा। देवीले राँगो चढेर आउने महिषासुरलाई दमन गर्ने कुरा। राँगोकै कुरा गरुँ : त्यो उन्मत्त अवचेतनाको प्रतीक हो। त्यो नबुझ्दा अरूले हामीलाई अन्धविश्वासी र आफूलाई राम्रो भन्छन्। तर हाम्रो संस्कृतिमा मानवीय मूल्य र उच्च आध्यात्मिक चेतना छ। यस्ता संस्कृतिक पक्षलाई अध्ययन चिन्तन गर्ने विद्वान्को कदर गर्ने संस्कृति व्यवहारमा ल्याउनु पर्छ। महात्मा गान्धीले संस्कृतिको एक अंगका रूपमा अहिंसालाई व्यवहारमा ल्याउँदा चमत्कार भयो। त्यो कुरा हामीले पनि गर्नुपर्छ। नेपालको कला संस्कृति बुझ्न र व्याख्या गर्न सत्यमोहनसँगै अरू विद्वान् पनि आउनुपर्छ। सबै मिलेर काम गर्नुपर्छ।"
जोशीको क्रियाशीलता मानव समुदायलाई उत्प्रेरणाको स्रोत : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले नेपाली भाषा, साहित्य र संस्कृतिका धरोहर शताब्दी पुरुषसत्यमोहन जोशीको निधनप्रति श्रद्धाञ्जली अर्पण गरेका छन् । एक विज्ञप्ति जारी गर्दै प्रचण्डले आइतबार बिहान १०३ वर्षको उमेरमा निधनप्रति हार्दिक श्रद्धाञ्जली अर्पण गर्दै शोक सन्तप्त परिवारजनप्रति समवेदना व्यक्त गरेका हुन्। जारी विज्ञप्तिमा भनिएको छ,नेपाली कला, साहित्य र भाषा संस्कृतिलाई नेपाल र विश्वभर चिनाई स्थापित गर्न उनले गरेको योगदान सम्पूर्ण नेपालीका लागि चीर स्मरणीय रहनुका साथै १०३ वर्षको उमेरमा पनि उहाँको सामाजिक क्रियाशीलता विश्वभरिका मानव समुदायलाई उत्प्रेरणाको श्रोत बनेर रहने छ । नेपाल सरकार र नेपाली जनताले जोशीको योगदान र क्रियाशीलताको सदा उच्च सम्मान गरिरहने प्रचण्डले विश्वास लिएका छन्। जोशी बाबु शंकरराज जोशी र आमा राजकुमारीका सुपुत्रका रूपमा वि सं १९७७ साल वैशाखमा ललितपुरमा जन्मेका हुन्। नेपाली भाषा, कला, संस्कृतिको संरक्षण, संस्कृतिको संरक्षणमा लागेका उनलाई नेपाल सरकारले पनि उज्ज्वल कीर्तिमान राष्ट्रदीपले सम्मानित गरेको थियो। उनले हाम्रो लोक संस्कृतिका लागि पहिलोपटक वि सं २०१३ सालमा, नेपाली राष्ट्रिय मुद्रा नामक ग्रन्थका लागि दोस्रोपटक वि सं २०१७ सालमा र कर्णाली लोक संस्कृति नामक ग्रन्थको लागि उनले संयुक्त रूपमा तेस्रोपटक वि सं २०२८ सालमा मदन पुरस्कार प्राप्त गरे। उनले सुप्रबल गोर्खा दक्षिणबाहुलगायत धेरै पुरस्कार र सम्मान समेत पाएका छन्। २०७१ सालमा त्रिमूर्ति निकेतनले उनलाई शताब्दी पुरुषसम्मान दिएको थियो। संस्कृतिविद् सत्यमोहन जोशीको १०३ वर्षको उमेरमा निधन शताब्दी पुरुषका तीन आयाम"
१० हजार मिटरमा सन्तोषी पहिलो,"पोखरा : एथलेटिक्सको महिला १० हजार मिटरमा बागमती प्रदेशकी सन्तोषी श्रेष्ठले स्वर्ण पदक जितेकी छन्। पोखरा रंगशालामा शनिबार विभागीय टोली नेपाल पुलिस क्लबकी राजपुरा पछाईलाई पछि पार्दै सन्तोषीले स्वर्ण पदक जितेकी हुन्। सन्तोषीले ३६ मिनेट १२३६ सेकेन्डको समय निकाल्दै स्वर्ण जितेकी हुन्। सन्तोषी १३औं दक्षिण एसियाली खेलकुद (साग) को स्वर्ण पदक विजेता खेलाडी हुन्। सन्तोषीले आफू घाइते हुँदाहुँदै पनि स्वर्ण पदक जित्न सफल भएको बताइन्। उनले इन्जुरी र डेंगुका कारण सहभागी हुन नपाएका खेलाडीमा स्वर्ण समर्पित गर्न चाहेको बताइन्। मजस्तै धेरै चााना भएर पनि इन्जुरीका कारण सहभागी हुन नपाएका र डेंगुका कारण अन्तिम समयमा राष्ट्रिय खेलकुद त्याग्नु परेका सबै खेलाडीमा यो पदक समर्पित गर्न चाहन्छु, सन्तोषीले भनिन्। रजत विजेता पछाईले ३६ मिनेट २९४५ सेकेन्डमा दौड पूरा गरिन्। एपीएफकी पुष्पा भण्डारी तेस्रो स्थानमा रहिन्। पुष्पाले ३७ मिनेट ०४२ सेकेन्डको समय निकालिन। यस्तै १०० मिटर दौडको पुरुषतर्फ एपीएफका शिवराज पार्की र महिलामा आर्मीकी सरस्वती चौधरीले स्वर्ण पदक जिते। शिवराजले आर्मीका युवराज विकलाई पछि पार्दै स्वर्ण पदक जितेका हुन्। युवराजले रजत पदक जित्दा आर्मीका डिल्ली भण्डारीले कांस्य पदक जिते। यस्तै १५ सय मिटर दौडको पुरुषमा आर्मीका मुकेश पाल र महिलामा एपीएफकी फुलमति रानाले स्वर्ण पदक जिते। मुकेशले ३ मिनेट ५२२१ सेकेन्डमा निर्धारित दूरी पार गरे। एपीएफका अजित यादव दोस्रो र नागेश्वर अहिर तेस्रो भए। अजितले ३ मिनेट ५३११ सेकेन्ड र नागेश्वरले ३ मिनेट ५६५ सेकेन्डको समय निकाले। महिलातर्फ एपीएफकी फूलमती रानाले आर्मीकी सरस्वती भट्टराईलाई पछि पार्दै स्वर्ण जितेकी हुन्। उनले ४ मिनेट ३८१९ सेकेन्ड दौड पूरा गरेकी हुन्। रजत पदक जितेकी सरस्वतीले ४ मिनेट ४१८० सेकेन्ड र आर्मीकी रेखा लिम्बूले ५ मिनेट ०३८० सेकेन्डमा दुरी पार गर्दै कांस्य पदक हात पारिन्। सटपुटमा पुरुषतर्फ आर्मीका तिलक विक र महिलातर्फ पुलिसकी चन्द्रकला लामगादेले स्वर्ण जिते। आर्मीका चित्रबहादुर वली रजत जित्दा बागमती प्रदेशका ललित रावतले कांस्य पदक पक्का गरे।"
राष्ट्रिय खेलकुदमा खेलाँची,"६ हजारभन्दा धेरै खेलाडी। ३६ थरी खेलका ४ सयथरी इभेन्ट। विभागीय, गैरआवासीय र प्रदेशका समूहसमेत गरी ११ टोली। ४ सय स्वर्ण पदकका लागि प्रतिस्प्र्धा। शुक्रबार पोखरामा सुरु नवौं राष्ट्रिय खेलकुद प्रतियोगिताका विशेषता धेरै छन्। देशका कुनाकन्दरा हुँदै आएका खेलाडीले आफ्नो खेलशिल्प र कौशल प्रदर्शन गर्ने र आफूलाई तिखार्ने, निखार्ने मञ्चका रूपमा यो प्रतियोगिता विशेष छ। सिंगो राष्ट्रलाई जोड्ने एउटा कडी भएकैले यसपालिको प्रतियोगिताको नारा पनि तय छएकताबद्ध देश, खेलकुदको सन्देश। साँच्चीकै खेलकुद देशको सान, मान बढाउने महत्वपूर्ण माध्यम पनि हो। खेलाडीहरूलाई त्यसैले नै राष्ट्रका आभूषण मानिएको हो। २०३८ सालदेखि नेपालले सुरु गरेको राष्ट्रिय प्रतियोगितात्मक खेलकुद प्रत्येक २२ वर्षमा आयोजना हुँदै आएको छ। पछिल्लो समय यसले समयको त्यो अन्तराललाई पछ्याउन सकेन। कोभिड महामारीले विश्व आक्रान्त हुँदा ४ वर्षको अन्तरालपछि गण्डकी प्रदेशलाई यो अवसर प्राप्त भएको छ। ३९ वर्षअघि दोस्रो राष्ट्रिय खेलकुद प्रतियोगिता भएको ठाउँले लामो समयपछि मौका प्राप्त गरेको छ। यो प्रतियोगिता पर्यटकीय नगरी पोखराको पर्यटनलाई पुनर्जागरण गर्ने मौका पनि हो। खेलकुदले पर्यटनमा गर्ने योगदान छुट्टै छ। खेलाडीहरूको ठूलो उत्साह रहने यस्ता राष्ट्रिय पर्वमा राज्यका तर्फबाट हुँदै आएका कमजोरी भने यसपालि पनि उस्तै रहे। तसर्थ खेलाडीमा उत्साह कम खल्लोपना बढी देखिएको छ। खेलकुदको महाकुम्भलाई जसरी राज्यले हरेक संस्करणमा थप आकर्षक बनाउँदै स्तर वृद्धि गर्नुपर्ने थियो, त्यता पटक्कै ध्यान पुगेको छैन। व्यवस्थापन पक्ष निकै फितलोमात्रै होइन लथालिंग छ। यस्ता प्रतियोगिता अघि खेलाडीले तयारी गर्नुपर्छ। गतिलो प्रशिक्षण उनीहरूलाई उपलब्ध गराइनुपर्छ। तर प्रतियोगिताअघि त्यस्तो अवसर खेलाडीले पाएनन्। कतिपय प्रशिक्षण त प्रशिक्षकबिनै पनि गरियो। त्यसलाई प्रशिक्षण भन्ने कि नभन्ने ? गण्डकीमा राष्ट्रिय खेलकुद खेलाडीले प्रशिक्षण र अभ्यास दौरान आवश्यक खेल सामग्री पाएनन्। सुटिङका खेलाडीले बन्दुकबिनै काठको खेलौनाका आधारमा त्यसको तयारी गर्नुपर्ने अवस्थाले राज्यको हविगत उजागर गर्यो। यसबाट के देखिन्छ भने राज्यले खेल र खेलाडीमाथि हदैसम्मको खेलाँची गरेको छ। एक त बजेट पर्याप्त खेलकुदलाई सरकारले कहिल्यै छुट्ट्याउँदैन। छुट्टिएको बजेट पनि खेलाडीसम्म पुग्दैन। त्यसैको नतिजा हो, खेलाडीले अभ्यास र प्रतियोगिताका लागि पोसाक पाएनन्। पोषण पाएनन्। दोस्रो राष्ट्रिय खेलकुद प्रतियोगिता हुँदा पोखरामा राज्यले पूर्वाधारमा ठूलो लगानी गरेको थियो। त्यसैको प्रतिफल त्यहाँको रंगशाला निर्माण भयो। त्यही रंगशालाले झन्डै ४० वर्ष पोखराको खेलकुदका गतिविधि थाम्यो। यसपालि भने पूर्वाधारमा लगानी खास भएन। त्यही भएर स्कुलका मैदानमा समेत प्रतियोगिता खेलाइएको छ। निजी प्यार्टी प्यालेसमा खेल खेलाइएको छ। वास्तवमा त्यो बिजोग लज्जाको विषय हो। कुनै पनि काम गर्दा कमजोरी नहुने भन्ने हुँदैन। हरेक काममा मानवीय त्रुटि हुन सक्छ। कमजोरी हुन सक्छ। तर राष्ट्रिय खेलकुुदको व्यवस्थापन भने टोलस्तरीय प्रतियोगिता जस्तो अव्यवस्थित र फितलो हुने गरी आयोजना गर्नु कमजोरी होइन, खेलकुदप्रतिको ठूलो भूल हो। झन् हरेकपटक हुँदै आएका कमजोरी दोहोरिने रोगले यसपालि पोखरालाई पनि अछुतो राखेन। यसको सम्पूर्ण जिम्मेवारी राष्ट्रिय खेलकुद परिषद, खेलकुद मन्त्रालय र सरकारकै थाप्लोमा जान्छ। राज्यले खेललाई अनुत्पादक क्षेत्रका रूपमा हेर्ने पुरातन नजरले हेर्ने रोगको उपज हो यो। जिम्मेवार अधिकारीहरूमा गम्भीरताको सवर्था अभाव र राजनीतिकर्मीको ध्यान घृणित कुर्ची प्रतिस्पर्धामा सीमित बन्दा खेलकुद जगत पीडित भएको छ। यस्तो दीर्घरोगको उपचार हुनुपर्छ। खेलकुद राष्ट्रको प्राथमिकताको क्षेत्रमा पर्नुपर्छ। असल र कुशल नागरिक उत्पादन गर्ने क्षेत्रमाथिको अन्याय र बेवास्ता अमान्य छ।"
थन्किए २५०३ द्वन्द्वकालीन मुद्दा,"वनकटवा : घटना१ ३० फागुन ०६० मा साविक कालिका गाविस४ मुनालबस्ती पन्ध्र बिगाहा टोलका डिलबहादुर खड्का परिवारका साथ घरमा टेलिभिजन हेरिरहेका थिए। राति ८ः१५ बजे तत्कालीन विद्रोही नेकपा (माओवादी) का नेता नवीन घरमा आइपुगे। दाइसँग ५ मिनेट काम छ। एकैछिनमा आइहाल्नु हुन्छ। आएपछि सुत्नु होला है भाउजू भनेर श्रीमती लक्ष्मीलाई भने। जाने बेलामा डिलबहादुरले ढोका राम्ररी लगाएर सुत्नु है। म अहिले आइहाल्छु भनेर श्रीमती लक्ष्मीलाई मधुरो स्वरमा भनेका थिए। तर, दुई सातापछि अर्थात् (१६ चैत २०६०) मा माओवादीका बाँकेबर्दिया सेक्रेटरी किशोरले डिलबहादुरको सफाया गरिएको विज्ञप्तिमार्फत जानकारी गराए। त्यतिबेला राष्ट्रिय र स्थानीय पत्रपत्रिकामा डिलबहादुरको सफाया गरिएको सम्बन्धी समाचार प्रकाशित भएका थिए। संयुक्त राष्ट्र संघीय मानव अधिकार उच्चायुक्तको कार्यालयको ४ पुस २०६५ मा प्रकाशित प्रतिवेदनमा माओवादीद्वारा खड्का मारिएको संकेत गरिएको थियो। घटनाको झन्डै सात महिनापछि बर्दियाको मोहम्मदपुर भैसाही गाउँमा माओवादीका २५३० जना कम्ब्याट डेस र हतियारसहितका लडाकु सम्मिलित औपचारिक कार्यक्रममा माओवादी नेता प्रकाशले खड्कालाई शोषक, सामन्ति, बलात्कारी र सुराकी गरेको आरोपमा सफाया गरिएको घोषणा गरेका थिए। द्वन्द्वपीडित समिति बर्दियाका अध्यक्ष भागीराम चौधरी मृतक खड्का निर्दोष, गैरसैनिक एवं सामान्य नागरिक भएको बताउँछन्। अध्यक्ष चौधरीले १८ असोज २०७० मा जिल्ला प्रहरी कार्यालय बर्र्दियामा दर्ता गरेको जाहेरीमा माओवादीले खड्कालाई अपहरणपश्चात् गैरन्यायिक हत्या गरेको आरोप लगाएका छन्। हत्यामा माओवादीका तत्कालीन नेताहरू बाँकेबर्दिया एरिया नं १ का इन्चार्ज पदम रिजाल नवीन, बाँकेबर्दिया सेक्रेटरी भुवन चौधरी किशोर, बाँकेबर्दिया इन्चार्ज गोपाल शर्मा अनल, माओवादीका भेरीकर्णाली क्षेत्रीय इन्चार्ज खड्ग विश्वकर्मा प्रकाण्ड सहित तत्कालीन माओवादीका अन्य नेता, कार्यकर्ताहरूलाई किटानी जाहेरी गरिएको छ। सुरक्षाकर्मीबाट घरभित्रै गोली प्रहार गरी हत्या गरेका छोरा दलबहादुर थापा र बुहारी पार्वती थापाको फोटो देखाउँदै आमा भूूमिसरा थापा र मृतकका माइला भाइ प्रेमबहादुर थापा। सर्वोच्चले फैसलामै बोलेको छ। एक पटक दर्ता भइसकेको मुद्दा फिर्ता हुँदैन। अनुसन्धान प्रक्रिया रोक्न मिल्दैन। अदालतले पनि रोकेर बस्दैन। अघि बढ्नुपर्छ। कल्याण श्रेष्ठ,पूर्वप्रधानन्यायाधीश जाहेरी दर्ता भए पनि प्रहरीले हालसम्म कुनै अनुसन्धान प्रक्रिया अघि नबढाएको पीडित परिवारलाई कानुनी सहायता गरिरहेका अधिवक्ता काशीराम ढुंगानाले बताए। सुरुमा प्रहरीले जाहेरी लिनै मानेन, ढुंगानाले भने, पटकपटक रिट दायर गर्यौ। पुनरावेदन अदालतले आदेश दियो। त्यसपछि मात्र जाहेरी दर्ता गर्न सफल भयौं। सरकारले सहिदको सूचीमा सूचीकृत गरेपछि खड्काकी श्रीमती लक्ष्मीदेवीले सरकारबाट १० लाख रूपैयाँ राहत लिएको जिल्ला प्रशासन कार्यालय बर्दियाका कम्प्युटर अपरेटर गंगाराम अधिकारीले बताए। किटानीसहितको जाहेरी दिँदा पनि प्रहरीले अहिलेसम्म अभियुक्तलाई पक्राउ गर्ने, बयान लिने कुनै काम गरेको छैन। खड्काको जाहेरीको मिसिल जिल्ला प्रहरी कार्यालयमा थन्किएको छ। घटना२ ३० फागुन २०६० गते साँझ बर्दियाको साविक कालिका गाविस४ मुनालवस्ती माडी टोलका नारायण सापकोटा खाना खाएर घरको ठाँटीमा आराम गरिरहेका थिए। रातको ८ बजेको थियो। माओवादी नेता नवीन र अरू २ कार्यकर्ता घरभित्र पसे। श्रीमती जुनाकुमारी भुइँतलामैै थिइन्। नारायण दाइ खोइ भनेर सोधे, जुनाकुमारीले स्मरण गर्दै भनिन्, माथि तलामा हुनुहुन्छ भनेपछि माओवादी भर्याङबाट उक्लिए। एकछिन् काम छ हामीसँगै जाऊँ भनेर सापकोटालाई भने। त्यसअघि नेपाली सेनाले १३ फागुनमा सापकोटालाई माओवादी आरोपमा पक्राउ गर्यो। माओवादीले अपहरण गरेर हत्या गरेका बर्दियाको साविक कालिका गाविस४ मुनालवस्ती माडी टोलका नारायण सापकोटाको तस्बिरसहित श्रीमती जुना सापकोटा। सौजन्य : निर्मल घिमिरे १२ दिन गुलरियाको ब्यारेकमा राखेपछि सेनाले रिहा गरेको थियो। सेनाबाट थुनामुक्त भएको ६ दिन मात्रै भएको थियो। सेनाको चरम यातनाले घाइते उनी औषधि सेवन गर्दै थिए। सन्चो छैन। बिरामी छु। औषधि खाइरहेको छु भन्दै उनले सुरुमा माओवादी नेताहरूसँग जान नसक्ने जवाफ दिएका थिए। तर, माओवादी नेता नविन पुगेको ५ मिनेटभित्रै अरू ५ जना माओवादी कार्यकर्ता पनि दगुर्दै घरमा आइपुगे। तपाईंलाई जसरी भए पनि लिएर आउनु भन्ने पार्टीको आदेश छ। जान सक्नुहुन्न भने हामी बोकेर पनि लान्छौं, भन्दै उनलाई जबरजस्ती लगे। रातको ९ बजे बकोटिया गाउँमा पुर्याए। श्रीमती जुना पनि सँगसँगै थिइन्। जुनालाई वल्लो घरमा राखेर सापकोटालाई अर्को घरतिर लगे। त्यो पल्लो घरमा सरहरू बस्नु भएको छ। छलफल छ भनेर, सापकोटालाई लगे। श्रीमती जुना जान खोजिन्। छलफल गोप्य भन्दै उनलाई जान दिएनन्। आधा घण्टापछि तपाईको श्रीमान्लाई यही ल्याइदिन्छौं भनेर लगेका थिए। तर, रात बितेर उज्यालो भइसक्दा पनि सापकोटा फर्केनन्। त्यसपछि, जुना छलफल भइरहेको भनिएको घर गइन्। त्यहाँ कुनै छलफल नै नभएको थाहा पाइन्। पतिलाई खोज्दै उनी घर फर्किनन्। द्वन्द्वकालका सबै मुद्दा अब सत्य निरूपण तथा मेलमिलाप आयोग र बेपत्ता पारिएका ब्यक्तिको छानबिन आयोगले हेर्छन्। सायद त्यसैका लागि निर्देशन भयो होला। अरु धेरै त मलाई पनि थाहा भएन। फणीन्द्रमणि पोखरेल,प्रवक्ता, गृह मन्त्रालय माओवादी समर्थक गाउँकै दलबहादुर थापा समेतका मानिसहरूलाई पतिलाई माओवादीले अपहरण गरेकाले खोजतलास र जीवनरक्षा गरिदिन सहयोग मागिन्। दलबहादुरले केही गर्दैनन्। केही हुँदैन। सोधपुछ गर्नका लागि लिएका होलान्, भनेर आश्वस्त पारेका थिए। तर, त्यो दिनदेखि सापकोटा कहिल्यै फर्केर आएनन्। द्वन्द्वपीडित समिति बर्दियाका अध्यक्ष भागीराम चौधरीले जिल्ला प्रहरी कार्यालय बर्दियामा दायर गरेको जाहेरीमा कृषिमा आधारित अत्यन्त निम्न आर्थिक अवस्था भएका सापकोटालाई अपहरणको दुई सातापछि १६ चैत २०६० मा माओवादीले हत्या गरेको उल्लेख छ। माओवादीले अपहरणपश्चात् गैरन्यायिक हत्या गरेको जाहेरीमा उल्लेख गर्दै चौधरीले माओवादीका नेताविरुद्ध किटानी जाहेरी दिएका छन्। किटानी जाहेरीपछि पनि प्रहरीले अभियुक्तलाई पक्राउ गरेको छैन। सापकोटाकी श्रीमती जुनाकुमारी सापकोटाले सहिद भनेर १० लाख रूपैयाँ राहत बुझेको जिल्ला प्रशासन कार्यालय बर्दियाले जनाएको छ। घटना३ २५ भदौ ०५९ मा बाँकेको साबिक नौबस्ता गाविस८ नौलापुरका ३५ वर्षीय दलबहादुर थापा र उनकी ३३ वर्षीया श्रीमती पार्वती थापालाई नेपाली सेनाको नेतृत्वमा रहेको सुरक्षाफौजले अन्धाधुन्ध गोली प्रहार गरी घाइते अवस्थामा घरबाट लग्यो। थापा दम्पती खेती किसानी र घुम्ती पसल गरेर जीविकोपार्जन गरिरहेका थिए। घटनाको अर्को दिन रेडियो नेपालको समाचारमा बाँके जिल्लाको नौबस्ता इलाकामा आतंककारीसँगको दोहोरो भिडन्तमा २ आतंककारीको मृत्यु भएको समाचार प्रसारण भएको थियो। आमा भूमिसरा थापा भन्छिन्, रातको ८ः४० बजेतिर सादा पोसाकका २ सुरक्षाकर्मीमध्ये एक जनाले पश्चिमतर्फको भ्यालबाट र अर्कोले पूर्वतर्फको ढोकाबाट छोरा दलबहादुर थापा, बुहारी पार्वती र १० महिनाकी नातिनी दीपा रहेको कोठातर्फ एकैचोटी जथाभावी गोली प्रहार गरे। पहिले गोली छोरा दलबहादुरलाई लाग्यो। पछि बुहारीलाई लाग्यो। नातिनी दीपाको कोखामा र देब्रे हातको चोर औलामा गोली लाग्यो। सुरक्षाकर्मीबाट घरभित्रै गोली प्रहार गरी हत्या गरेका छोरा दलबहादुर थापा र बुहारी पार्वती थापाको फोटो देखाउँदै आमा भूूमिसरा थापा र मृतकका माइला भाइ प्रेमबहादुर थापा । घाइते थापा दम्पतीलाई सुरक्षाकर्मीले कोहलपुरतर्फ लगेका थिए। त्यसपछि कहाँ लगे कसैलाई अत्तोपत्तो छैन। अदालतको सहारा लिएर बाँकेको चिसापानीस्थित तत्कालीन भीमकाली गुल्मका तत्कालीन मेजर अजितकुमार थापा, क्याप्टेन रमेश स्वाँर र सशस्त्र प्रहरी बागेश्वरी गण शमशेरगन्जमा काम गरी हाल जागिर छोडेर बसेका बाँके नौबस्ता८ नौलापुरका दण्डपाणी कँडेलसमेत सर्चमा गएको सुरक्षाकर्मीको टोेलीलाई किटानी गरेर उनले २२ साउन २०६४ मा इलाका प्रहरी कार्यालय कोहलपुरमा जाहेरी दिइन्। सुरुमा प्रहरीले जाहेरी दर्ता गर्न मानेन। १७ वैशाख २०६४ मा पुनरावेदन अदालत नेपालगन्जले जाहेरी दरखास्त दर्ता गर्न परमादेशको आदेश जारी गरेपछि मात्र २२ साउन २०६४ मा प्रहरीले जाहेरी दर्ता गरेको थियो। इप्रका कोहलपुरले सेना र सशस्त्रलाई आरोपीहरूलाई उपस्थिति गराउन पत्र पनि लेख्यो। ७८ वर्षीया भूमिसराले भनिन्, दोषीलाई कारबाही भए हाम्रो चित्त बुझ्थ्यो। मैले अझै पनि हिम्मत हारेकी छैन। पक्कै पनि एकदिन न्याय पाउँछु। सशस्त्र द्वन्द्वमा मृत्यु र बेपत्ता भएका परिवारलाई सरकारले जनही १० लाख रुपैयाँ राहत दिने गरेको छ। सहिद भनेर भूमिसराले आर्थिक वर्ष ०७३७४ मा छोरा र बुहारीको जनही १०१० लाखका दरले २० लाख रूपैयाँ बुझेको जिल्ला प्रशासन कार्यालय बाँकेका लेखापाल विश्व ढकालले जानकारी दिए। राष्ट्रिय मानव अधिकार आयोगले घटनामा संलग्न सुरक्षाकर्मीको पहिचान गरी प्रचलित कानुनबमोजिम कारबाही गर्न, पीडित परिवारलाई २ लाख रुपैयाँ क्षतिपूर्ति दिन र पीडितका बालबालिकालाई निःशुल्क शिक्षा प्रदान गर्न सरकारलाई सिफारिस गरेको थियो। प्रधानमन्त्री तथा मन्त्रिपरिषद्को कार्यालयले गृह मन्त्रालयलाई घटनामा संलग्न सुरक्षाकर्मीमाथि कारबाही चलाउन निर्देशन दिएको, क्षतिपूर्ति दिन मन्जुर गरेको र बालबालिकालाई निःशुल्क शिक्षा दिन शिक्षा मन्त्रालयलाई अनुरोध गरेको थियो। मृतककी आमा भूमिसरा आयोगको सिफारिस कुनै कार्यान्वयन नभएको दुःखेसो गर्छिन्। घटना४ १७ पुस २०५८ मा बाँकेको साबिक बनकटवा गाउँपालिका४ जीगाउँका ३४ वर्षीय शिक्षक कमल दाहाल प्रभात मावि जीगाउँमा अर्को दिनबाट सञ्चालन हुने परीक्षाको प्रश्नपत्र बनाउँदै थिए। नेपाली सेना नेतृत्वको सुरक्षा फौजले विद्यालय परिसरबाटै उनलाई नियन्त्रणमा लियो। त्यसयता उनी बेपत्ता बने। श्रीमती योगमायाले तत्कालीन भीमकाली गुल्मका मेजर अजित थापा, क्याप्टेन रमेश स्वाँरलगायत घटनामा संलग्न अन्य व्यक्तिविरुद्ध २२ वैशाख २०६५ मा इलाका प्रहरी कार्यालयमा किटानी जाहेरी दिएकी थिइन्। यो मुद्दामा पनि प्रहरीले अनुसन्धान अघि बढाएकोे छैन। इप्रकाले उनको मुद्दामा पनि सेना र सशस्त्रलाई पत्र काटेको छ। प्रहरीले २३ वैशाख ०६५ मा शिक्षक कमल दाहाललाई नेपाली सेनाका सुरक्षा फौज अजित थापा र रमेश स्वाँर समेतका ५०६० जनाको समूहले पक्राउ गरेर रातो रंगको गाडीमा समेत राखी लिइ गएको हुन भन्ने समेत व्यहोराको घटनास्थल मुचुल्का कागज गराइएको छ। जसमा स्थानीय नारायणप्रसाद काफ्ले, घनश्याम दाहाल, नगेन्द्रराज सुवेदी, दिनेशनाथ योगी र देवबहादुर रावलको हस्ताक्षर पनि छ। ३ जेठ ०६५ मा प्रहरीले शिक्षक महेन्द्रराय यादव, मुकुन्द्र सिग्देल, नारायणप्रसाद काफ्ले र सुरेन्द्रबहादुर क्षेत्रीसँग घटना विवरण कागज पनि गराएको छ। नेपाल सरकारले दाहाललाई बेपत्ताको सूचीमा राखेर श्रीमती योगमायालाई १० लाख रुपैयाँ राहत दियो। दाहालको मुद्दामा एडभोकेसी फोरम क्षेत्रीय कार्यालय नेपालगन्जले कानुनी सहायता गरेको थियो। एड्भोकेसी फोरमका क्षेत्रीय संंयोजक अधिवक्ता बसन्त गौतमका अनुसार बाँकेमा द्वन्द्वकालका ८, बर्दियामा १२ र दाङमा २ जाहेरी दर्ता भएका छन्। भन्छन्, जाहेरी दर्तापछि पनि प्रहरीले प्रभावकारी रूपमा अनुसन्धान गरेको छैन। पछिल्लो समय इप्रकामा भएका मुद्दाका सबै मिसिल जिल्लामा झिकाइएको छ। पीडकलाई उन्मुक्ति दिन खोजेको देखिन्छ। इप्रका कोहलपुरका प्रमुख डीएसपी ऐनबहादुर मल्ल र जिल्ला प्रहरी कार्यालय बाँकेका प्रमुख एसपी श्यामकृष्ण अधिकारीले संक्रमणकालीन न्यायसँग सम्बन्धित ८ वटा मुद्दाका सबै मिसिल जिल्लामा पठाइएकोझिकाइएको स्वीकारे। मौखिक आदेशमा जिल्ला पठाइएको हो, इप्रका कोहलपुरका डीएसपी मल्लले प्रष्ट पारे। बाँके प्रहरी प्रमुख एसपी अधिकारीले द्वन्द्वकालका मुद्दामा हदम्याद नहुने भएकाले जहिले पनि अनुसन्धान प्रक्रिया अघि बढाउन सकिने बताए। प्रहरी अधिकारीले खुलेर नबताए पनि सरकारले पीडकलाई कानुनी कारबाहीबाट उन्मुक्ति दिन प्रहरीलाई द्वन्द्वकालका मुद्दामा अनुसन्धान नगर्न दबाब दिएको स्रोतले बतायो। हजारौंको संख्यामा पीडित माथि उल्लेख गरिएका बाँके र बर्दियाका यी चारवटा घटना उदाहरण मात्रै हुन्। माओवादीको बलमा सुरु भएको १० वर्षे जनयुद्ध (०५२०६२) का क्रममा राज्य र विद्रोही पक्षबाट हजारौं मानिसमाथि गैरन्यायिक हत्या, जबरजस्ती बेपत्ता, यातना, बलात्कारजस्ता अमानवीय हिंंसाका घटना भएका थिए। सत्यनिरूपण तथा मेलमिलाप आयोगका सूचना अधिकारी पूर्णबहादुर थापा मगरका अनुसार द्वन्द्वकालमा मानव अधिकार उल्लंघनका ६३ हजार ७ सय १८ उजुरी आयोगमा परेका छन्। बेपत्ता पारिएका व्यक्तिको छानबिन आयोगका सूचना अधिकारी ज्योति श्रेष्ठका अनुसार आयोगमा ३ हजार २८८ वटा उजुरी बेपत्ताका छन्। तीमध्ये दुई हजार ५ सय ३ वटा मुद्दा नेपाल प्रहरीमा जाहेरी दर्ता भएर पनि पेन्डिङमा रहेको प्रहरी प्रधान कार्यालयले जनाएको छ। एड्भोकेसी फोरमको कानुनी सहायताबाट देशभर १ सय ४६ वटा मुद्दा दायर भएका छन्। संस्थाका निर्देशक ओमप्रकाश सेन ठकुरीले भने, द्वन्द्वकालका निकै थोरै मुद्दाको मात्र फैसला भएको छ। अधिकांश फैसला पीडितकै पक्षमा भएको छ। धेरै जाहेरीमा प्रहरीले अनुसन्धान नै गरेको छैन। गृह मन्त्रालयका प्रवक्ता फणीन्द्रमणि पोखरेलले द्वन्द्वकालका सबै मुद्दा दुइटा आयोगबाटै टुंगो लगाउने गरी काम अघि बढेको बताउँछन्। भन्छन्, द्वन्द्वकालका सबै मुद्दा अब सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोगले हेर्छन्। सायद त्यसैका लागि निर्देशन भयो होला। अरू धेरै त मलाई पनि थाहा भएन। विस्तृत रूपमा प्रहरी र आयोगसँग बुझ्नु पर्ला कि ? यता नेपाल प्रहरीका प्रवक्ता डीआइजी टेकप्रसाद राई द्वन्द्वकालीन मुद्दाबारे आफूले बोल्न नचाहेको बताउँछन्। भन्छन्, यो राजनीतिक र द्वन्द्वकालीन मुद्दा हो। त्यसैले मैले बोल्न उपयुक्त नहोला। संक्रमणकालीन न्यायकी विज्ञ डामन्दिरा शर्मा भने अदालतमा विचाराधीन द्वन्द्वकालीन मुद्दालाई कुनै पनि बाहनामा रोक्न नमिल्ने बताउँछिन्। इन्टरनेसनल कमिसन जुरिष्टका वरिष्ठ अन्तर्राष्ट्रिय कानुनी सल्लाहकार समेत रहेकी शर्माले प्रष्ट पार्दै भनिन्, सर्वोच्च अदालतले मैना सुनुवार, सुमन अधिकारी, केशव राई, डेकेन्द्र थापालगायतको मुद्दाको फैसलामा सर्वोच्चले नजीर स्थापित गरिसकेको छ। नियमित न्याय प्रक्रियालाई संक्रमणकालीन न्यायको प्रक्रियाले विस्थापित गर्दैन। यो पूरक मात्रै हो। संक्रमणकालीन न्यायका लागि विशेष अदालत बनाउन पाइन्छ। विशेष अदालत बन्यो र क्षेत्राधिकार अन्तर्राष्ट्रिय मापदण्ड अनुरूपको भयो भने त्यस्तो मुद्दा हेर्न मिल्छ। विशेष अदालत नबन्दासम्म न्याय शून्यतामा बस्दैन। नियमित अदालती प्रक्रियाबाटै कारबाही गर्नुपर्छ भन्ने स्थापित नजीर हो। सत्यनिरुपण तथा मेलमिलाप आयोगले अदालत जस्तो न्याय नदिने र सिफारिस मात्र गर्ने उनले बताइन्। प्रहरीले आयोगले हेर्छ भनेर अनुसन्धान नगर्ने, अभियोजन रोक्ने काम गरेर पीडितले न्याय नै पाएनन् भनेर संयुक्त राष्ट्रसंघको मानव अधिकार समितिमा पनि उजुरी पुगेपछि समितिले नियमित अदालतको ढोका बन्द गर्न मिल्दैन भनेर सिफारिस गरेको उनले बताइन्। विशेष अदालत पनि गठन नगर्ने, अरू निकाय पनि नबनाउने, प्रहरीलाई पनि अनुसन्धान गर्न नदिने र मुद्दा चल्न नदिने भएपछि पीडकलाई सबैतिरबाट उन्मुक्ति चाहियो भनेको हो नि त ? पीडितको त न्यायको ढोका बन्द भयो। त्यो गर्न मिल्दैन, उनले खबरदारी गरिन्। सर्वोच्च अदालतका पूर्वप्रधान न्यायाधीश कल्याण श्रेष्ठले धेरैवटा संक्रमणकालीन न्यायसम्बन्धी मुद्दामा फैसलामा गरेका छन्। सर्वोच्चले फैसलामै बोलेको छ। एक पटक दर्ता भइसकेको मुद्दा फिर्ता हुँदैन। अनुसन्धान प्रक्रिया रोक्न मिल्दैन। अदालतले पनि रोकेर बस्दैन। अघि बढ्नुपर्छ, पूर्वप्रधानन्यायाशीश श्रेष्ठ भन्छन्, फौजदारी न्याय भनेको मुल्तबी रहँदैन। आयोग बन्यो बनेन, आयोगले काम गर्यो गरेन भनेर बस्दैन। त्यो अघि बढ्छ। न्याय माग्नेको बल नपुगेको र न्याय दिनेको इच्छा नभएर संक्रमणकालीन न्याय अल्झिएको उनको ठम्याइ छ। आयोग नै कोमामा सत्यनिरूपण तथा मेलमिलाप आयोग र बेपत्ता पारिएका व्यक्तिको छानबिन आयोग पदाधिकारीविहीन छन्। शुक्रबार बसेको मन्त्रिपरिषद् बैठकले २०८० मसान्तसम्म दुवै आयोगको म्याद थप गर्ने बाधा अड्काउ फुकाउ आदेश जारी गर्ने निर्णय भएको सञ्चारमन्त्री ज्ञानेन्द्रबहादुर कार्कीले जानकारी दिए। सरकारले आयोगका म्याद थपे पनि आगामी मंसिरमा प्रतिनिधिसभाप्रदेशसभा निर्वाचन सम्पन्न भएर नयाँ सरकार गठन नहुँदासम्म नयाँ पदाधिकारी नियुक्त गर्न निर्वाचन आचारसंहिताले रोक्छ। द्वन्द्वमा प्रत्यक्ष संलग्न विद्रोही माओवादी र तत्कालीन सत्ताधारी दल नेपाली कांग्रेस अहिले संयुक्त सरकार भएकाले पीडितले न्याय पाउने धेरै आशा गरेका थिए तर संक्रमणकालीन न्याय प्रक्रियालाई निश्क्रिय बनाउन दुवैको स्वार्थ मिलेको छ। अभियोजन प्रक्रियाबाट मुद्दाको टुंगो लगाउँदा सत्ताधारी दलकै नेतासमेत कानुनी फन्दामा पर्ने खतरा रहेकाले मेलमिलाप, क्षमादान वा परिपूरणबाट पीडितलाई थामथुम पारेर संक्रमणकालीन न्यायको अधुरो काम पूरा गर्ने सत्ताधारीको मनसाय देखिन्छ। पीडितका लागि न कानुन, न न्याय र राज्य जस्तो भएको छ। द्वन्द्वपीडितलाई अन्याय नहोस् भुल्न नसक्ने द्वन्द्वका ती चोटहरू विधेयकले पीडितको माग सम्बोधन गरेको छैन : द्वन्द्व पीडित"
संस्कृतिविद् सत्यमोहन जोशीको १०३ वर्षको उमेरमा निधन,"काठमाडौं : संस्कृतिविद् एवं वाङमय शताब्दी पुरुष सत्यमोहन जोशीको निधन भएको छ। ललितपुरको ग्वार्कोस्थित किष्ट मेडिकल कलेजमा उपचाररत जोशीको १०३ वर्षको उमेरमा आइतबार बिहान निधन भएको नइ प्रकाशनका सदस्य सचिव नरेन्द्रराज प्रसाईंले जानकारी दिए। उनका अनुसार जोशीको बिहान ७ बजेर ९ मिनेटमा निधन भएको हो। जोशीका भतिजा अजरमान जोशीले पनि सत्यमोहन जोशीको निधन भएको पुष्टि गरे। जोशीले आफ्नो मृत्युपछि अस्पताललाई शरीर दान गर्ने घोषणा गरेका थिए। मृत्यु भएपछि खरानी हुनुभन्दा विद्यार्थीलाई अनुसन्धानका लागि सघाउन आफ्नो शरिर दान गर्ने घोषणा गरेको जोशीले बताएका थिए। भतिजा अजरमानले भने अब कसरी अगाडि बढ्ने भन्ने पारिवारिक सल्लाह गरेर अगाडि बढ्ने जानकारी दिए। लामो समयदेखि प्रोस्टेट तथा मुटुको समस्याबाट पीडित जोशीमा कमजोरी देखिएपछि असोज ७ गते इमर्जेन्सीमा भर्ना गरी उपचार सुरू गरिएको थियो। परीक्षण गर्दा डेङ्गु सङ्क्रमण, छातीमा निमोनियाको सङ्क्रमणका साथै मुटुको चालसम्बन्धी समस्या देखिएको र अक्सिजन स्याचुरेसन लेभल कम भएर सघन उपचार कक्षमा सिफ्ट गरी उपचार सेवा दिइँदै आएको थियो। केही दिन अगाडिबाट नै जोशीको स्वास्थ्य अवस्था गम्भीर बन्दै गएको थियो। किस्ट अस्पतालले जोशी दम्पत्तिको नि:शुल्क उपचार गर्दै आएको छ। जोशी बाबु शंकरराज जोशी र आमा राजकुमारीका सुपुत्रका रूपमा वि सं १९७७ साल वैशाखमा ललितपुरमा जन्मेका हुन्। नेपाली भाषा, कला, संस्कृतिको संरक्षण, संस्कृतिको संरक्षणमा लागेका उनलाई नेपाल सरकारले पनि उज्ज्वल कीर्तिमान राष्ट्रदीपले सम्मानित गरेको थियो। उनले हाम्रो लोक संस्कृतिका लागि पहिलोपटक वि सं २०१३ सालमा, नेपाली राष्ट्रिय मुद्रा नामक ग्रन्थका लागि दोस्रोपटक वि सं २०१७ सालमा र कर्णाली लोक संस्कृति नामक ग्रन्थको लागि उनले संयुक्त रूपमा तेस्रोपटक वि सं २०२८ सालमा मदन पुरस्कार प्राप्त गरे। उनले सुप्रबल गोर्खा दक्षिणबाहुलगायत धेरै पुरस्कार र सम्मान समेत पाएका छन्। २०७१ सालमा त्रिमूर्ति निकेतनले उनलाई शताब्दी पुरुषसम्मान दिएको थियो।"
विराटनगरमा सडकमा परेका पर्खाल भत्काउन थालियो,"विराटनगर : विराटनगरमा सडक मापदण्डमा परेका पर्खाल भत्काउन थालिएको छ। महानगरले सडक मापदण्डमा परेका पर्खालसहितका भौतिक संरचना हटाउन सुरु गरेको हो। अतिक्रमण गरेर सडकमा व्यक्तिगत हिसाबले पर्खाल बनाउने र हटाउन आलटाल गर्ने परिपाटीले सडकको स्तरोन्नति तथा विस्तारमा अवरोध पुग्दै आएको थियो। सडक मापदण्डमा परेका पर्खाल नहटाउँदा विराटनगरका विभिन्न सडक निर्माणमा अवरोध हुँदै आएको छ। महानगरले शनिबार विराटनगर३ स्थित कन्यामार्गमा सडक मापदण्डमा परेको पर्खाल हटाएको छ। महानगरका मेयर नागेश कोइराला र उपमेयर शिल्पा निराला कार्कीको निर्देशनमा घरको पर्खाल हटाइएको हो। महानगरका अनुसार स्थानीय कृष्ण रेग्मी र लक्ष्मी रेग्मीले पर्खाल भत्काउन नदिँदा लामो समयदेखि कन्यामार्गको नाला निर्माण रोकिएको थियो। महानगरको अगुवाइमा सडक मापदण्डमा परेका पर्खाल भत्काउन थालिएपछि स्थानीयले प्रशंसा गरेका छन्। सडकको मापदण्डको अनुपातमा एउटा घरले पर्खाल नभत्काउँदा सडक बन्न नसकेको र महानगरले नेतृत्व गरेर पर्खाल भत्काएकोमा आफूहरु निकै हर्षित भएको स्थानीय केदार खड्काले बताए। एकजनाले पर्खाल नभत्काउँदा सबैले समस्या झेल्नु परेको र सडक विस्तार हुन नसकेको उनको भनाइ छ। खड्काले अन्य क्षेत्रमा रहेका यस्ता समस्या समाधानमा महानगर लाग्नुपर्नेमा जोड दिए। अर्का स्थानीय जनक तिम्सिनाले लामो समयदेखि एकजना व्यक्तिले पर्खाल भत्काउन नदिँदा सडकमा आवतजावतमा समस्या भएको बताए। उनले अब सडक र नाला बन्नेमा आफूहरु ढुक्क भएको उल्लेख गरे। त्यस्तै धरान रोडबाट कन्यामार्ग प्रवेश गर्ने मुखमा पनि भत्काइएको छ। स्थानीय घमचन्द्र तिम्सिनाले आफ्नो घरतर्फको संरचना भत्काउन नदिँदा नाला बन्न सकेको थिएन। मापदण्डअनुसार सडक निर्माणमा अवरोध भएको स्थानका पर्खाल र संरचना हटाउँदै जाने महानगरको भनाइ छ। मेयर र उपमेयरको निर्देशनमा सडक मापदण्डमा परेका पर्खाल, घरटहरासमेतका भौतिक संरचना अटाउन थालिएको महानगरका प्रमुख प्रशासकीय अधिकृत विष्णुप्रसाद कोइरालाले जानकारी दिए। पर्खाल भत्काउन प्रमुख कार्यकारी कोइरालासहित नगर प्रहरीका प्रमुख राजन पौडेल, इन्जिनियर अर्जुन थापालगायत पुगेका थिए। विराटनगरको विकास र समृद्धिमा महानगरलाई आफूहरुको सहयोग रहने स्थानीय देवीमाया पौडेलले बताइन्। महानगरले नक्सा पास नगरेका पर्खालको महानगरबाट स्वीकृत गर्न सूचनासमेत जारी गरिसकेको छ। साथै विकास निर्माणलाई असर गर्ने गरी व्यक्तिगत हिसाबले बनाइएका संरचना हटाउन सूचना जारी गरिएको प्रमुख प्रशासकीय अधिकृत कोइरालाले बताए।"
जलवायु समस्यामा नेपाल नाता,"जलवायु परिवर्तन एउटा यस्तो खतरनाक विषय भएको छ, जसले कुनै भौगोलिक सिमाना देख्दैन। यसले हामी सबैलाई असर गरेको छ। एक वर्षअघि अमेरिकामा राष्ट्रपति जो बाइडेनले कोप२६ सम्मेलनमा जलवायु संकटले गर्दा मानव र प्राकृतिक अस्तित्व खतराधरापमा परेको घोषणा गरेका थिए। र, उनले जलवायु परिवर्तनलाई आफ्नो कार्यकालको मुख्य मुद्दा बनाएका छन्। गत साता अमेरिकी अन्तर्राष्ट्रिय विकास नियोग (यूएसएआईडी) प्रशासनका प्रमुख समन्था पावर र नेपालका अर्थमन्त्री जनार्दन शर्माबीच द्विपक्षीय भेटघाटमा समुदायस्तरमा जलवायु परिवर्तनको जोखिम व्यवस्थापन, विपद्जोखिम न्यूनीकरण र जलवायु अनुकूलन योजनाहरूको महत्वबारे छलफल भएको थियो। उक्त छलफलले जलवायु परिवर्तनसँग जुध्ने र जलवायु परिवर्तनका कोणबाट जोखिमपूर्ण देशहरूलाई सहयोग गर्ने अमेरिकी सरकारको प्रतिबद्धतामा जोड दिएको देखिन्छ। सन् २०२१ मा विश्व जलवायु विज्ञान संगठनले विश्वव्यापी जलवायु अवस्था नामक वार्षिक प्रतिवेदनमा जलवायु परिवर्तनका चार सूचकहरूमा अभूतपूर्व परिवर्तन भएको औंल्याएको थियो। ती सूचकहरू हरितगृह ग्यासको उच्च चाप, समुद्री सतहको वृद्धि, समुद्रको तापक्रममा वृद्धि र समुद्रको पानीको अम्लीयकरण हुन्। नेपाल जलवायु परिवर्तनबाट प्रभावित हुनेमा चौथो, भूकम्पको जोखिमले ११औं र बाढीपहिरोको हिसाबले १३औं स्थानमा पर्छ। जब कि हरितगृह ग्यासहरूको उत्सर्जनमा नेपालको योगदान ००२७ प्रतिशत मात्र छ, जुन भूमिका नगन्य हो। यस सन्दर्भमा नेपालको अवस्थाबारे चर्चा गर्नै पर्ने हुन्छ। नेपालमा जलवायु परिवर्तनका बहुआयामिक असरहरू हामीमाझ सर्वविदितै छन्। नेपाल जलवायु परिवर्तनबाट प्रभावित हुनेमा चौथो, भूकम्पको जोखिमले ११औं र बाढीपहिरोको हिसाबले १३ औं स्थानमा पर्छ। जबकि हरितगृह ग्यासहरूको उत्सर्जनमा नेपालको योगदान ००२७ प्रतिशत मात्र छ, जुन भूमिका नगन्य हो। यस यथार्थको धरातलमा जलवायु परिवर्तन सम्बोधन गर्न सरकरका तीनै तह, प्रमुख राजनीतिक नेतृत्वलगायत सम्पूर्ण नेपाली नागरिकबाट संयुक्त र सहकार्यात्मक प्रयास, पहल र कदम आवश्यक देखिन्छ। अर्को शब्दमा भन्नुपर्दा जलवायु परिवर्तनका असरहरूको न्यूनीकरण गर्न मात्र नभई, जलवायु परिवर्तनसँग जुध्दै, पर्यावरण संरक्षण र विकास तथा समृद्धिका लागि पूरै राज्य एकजुट भएर लाग्नुपर्ने देखिन्छ। आज नेपाल र सार विश्व जलवायुको संवेदनशील समयमा आइपुगेका छन्। त्यसकारण धेरै नेतृत्व वर्गले विकसको खाका कस्तो हुनुपर्छ अर्थात् जलवायुमैत्री विकास कसरी गर्न सकिएला ? भन्ने प्रश्न गरिरहेका छन्। जलवायु परिवर्तन र विकाससँगै जोडिएका मुद्दाले नेपाली समाजको राजनीतिक र अन्तरपुस्ता तप्कामा विचार र विमर्शको आकार लिन थालेको देखिन्छ। हामीले विगतका केही वर्षमा जलवायु परिवर्तनको नकारात्मक असरहरू भोगिरहेको परिदृश्यमा नेपालका लागि जलवायु परिवर्तन सम्बोधन गर्न राजनीतिक तहमा गहन बहस र कार्य अपरिहार्य छ। यसै कारण यूएसएर्आइडी अन्तर्गतको नीति संवाद प्रोजेक्टमार्फत नेसनल डेमोक्रेटिक इन्स्टिच्युट (एनडीआईं) ले आगामी संघीय र प्रादेशिक चुनावको संघारमा जलवायु परिवर्तनलाई राजनीतिक र नागरिक वृत्तमा बहसको प्रमुख विषय बनाउने प्रयास गरेको छ। जलवायु परिवर्तन वातावरणको विषय मात्र नभई राजनीतिक, सामाजिक र प्रशासनिक सबाल पनि हो। यस तथ्यलाई ध्यानमा राखेर हाम्रो प्रयास सुरु भएको केही समय भइसकेको छ। अन्नपूर्ण मिडिया नेटवर्कसँगको सहकार्यमा आयोजित दुई दिने सम्मेलनमा जलवायु परिवर्तन कार्यमा राजनीतिक नेतृत्वले सशक्त प्रयास गर्नुपर्ने विषय प्रखर रूपमा उठेका छन्। जलवायु परिवर्तनको विषय र संवादलाई सिल्पी थिएटरसँगको सहकार्यमा जनस्तरसम्म पुर्याउन एनडीआई नेपालले काम गरिरहेको छ। तसर्थ मानव र प्रकृतिको अस्तित्वका दृष्टिकोणले महत्वपूर्ण र अत्यन्त संवेदनशील विषयमाथि ढिला नगरिकन राजनीतिक र जनस्तरमा आवाज उठाउन सहकार्य एवं प्रभावकारी भूमिका निर्वाह गरेकामा अन्नपूर्ण मिडिया नेटवर्क र शिल्पी थिएटर ग्रुपलाई विशेष धन्यवाद दिन चाहन्छु। अन्त्यमा, म सम्पूर्ण महानुभावलाई म एउटा कुरा अवगत गराउन चाहन्छु। त्यो के भने जलवायु परिवर्तनसम्बन्धी यो सम्मेलन र सूचना अभियानका लागि एनडीआई नेपालको आर्थिक र प्राविधिक सहयोग अमेरिकी अन्तर्राष्ट्रिय विकास नियोगमार्फत अमेरिकी जनताको सहयोगका कारण सम्भव भएको हो। हिली एनडीआई नेपालकी सिनियर कन्ट्री डाइरेक्टर हुन्"
संसदीय निर्वाचन : सत्ता गठबन्धनका शीर्ष नेताले आज काठमाडौंमा प्रशिक्षण दिने,"काठमाडौं : सत्तारुढ गठबन्धनले काठमाडौंमा आज प्रशिक्षण कार्यक्रम गर्ने भएको छ। काँडाघारीस्थित शुभश्री पार्टी प्यालेसमा दिउँसो १ बजे संयुक्त प्रशिक्षण कार्यक्रमको आयोजना गरिएको माओवादी केन्द्रका काठमाडौं जिल्ला इन्चार्ज कुमार पौडेलले जानकारी दिए। पौडेलका अनुसार कार्यक्रममा प्रधानमन्त्री एवम् कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल 'प्रचण्ड', नेकपा एकीकृत समाजवादीका अध्यक्ष माधवकुमार नेपाल, कांग्रेस नेता प्रकाशमान सिंहलगायतले प्रशिक्षण दिने तयारी छ। एमालेविरुद्ध मोर्चाबन्दी गरेर बनेको पाँचदलीय सत्ता गठबन्धनबाट जसपा बाहिरिएको छ। भने लोसपाले सत्ता गठबन्धनसँग तालमेल गरेको छ। संसदीय निर्वाचनलाई लक्षित गरेर सत्ता गठबन्धनले सातवटै प्रदेशमा संयुक्त प्रशिक्षण एवम् चुनावी सभा गर्ने कार्यतालिका बनाएको छ। कार्यक्रममा सत्ता गठबन्धनआबद्ध सबै राजनीतिक दलका नेता तथा कार्यकर्ता सहभागी हुनेछन्।"
बदलिँदो विश्वमा ज्येष्ठ नागरिक,"संयुक्त राष्ट्रसंघले १९९० डिसेम्बर १४ मा अक्टोबर १ लाई अन्तर्राष्ट्रिय ज्येष्ठ नागरिक दिवसको रूपमा मनाउने घोषणा गरेको थियो। नेपालले पनि प्रत्येक वर्ष ज्येष्ठ नागरिकको सम्मानमा सोही दिन दिवस मनाउँदै आएको छ। संयुक्त राष्ट्र संघको सन् २०२२ मा अन्तर्राष्ट्रिय ज्येष्ठ नागरिक दिवसको प्रमुख नारानै रेडिलिएन्स अफ ओल्डर पर्सन्स इन अ चेन्जिङ वल्र्ड छ। राष्ट्रिय नारा नेपालीमा ज्येष्ठ नागरिकको उत्थानशीलता बदलिँदो विश्वका लागि अपरिहार्यता संयुक्त राष्ट्रसंघको एनजीओकमिटी अन एजिंगले न्युयोर्क, जेनेभा र भियनामा उमेरसम्बन्धी यो नारालाई घन्काए। कोभिड१९ को प्रकोपले असमानता बढाएको छ। समाजमा आर्थिक, वातावरणीय स्वास्थ्यसम्बन्धी र जलवायु परिवर्तनको कारणले विशेष गरेर महिला ज्येष्ठ नागरिकलाई बढी प्रभाव पारेको छ। यसैको प्रभावले महिला ज्येष्ठ नागरिकहरूले राजनीतिक, नागरिक, आर्थिक, सामाजिक र सांस्कृतिक क्षेत्रमा आफ्नो अनुभवबाट पुर्याउँदै आएकोे सहयोगमाथि शिथिलता आएको कुरालाई नकार्न सकिँदैन। महिला ज्येष्ठ नागरिकहरूको जीवनमा थप असमानता बढेकाले वृद्धावस्थामा नकारात्मक असर देखिन्छ। यस वर्ष दिवसको प्रमुख उद्देश्य नै महिला ज्येष्ठ नागरिकले अन्तर्राष्ट्रिय रूपमा झेल्दै आएका चुनौतीमा उनीहरूले पुर्याउने सहयोग र उनीहरूका प्रमुख समस्याका लेखाजोखा गरेर समाधान गर्नु नै प्रमुख कार्य हुनेछ। महिला ज्येष्ठ नागरिकको मुख्य सहयोगलाई मध्यनजर गर्दै र उनीहरूको आवाजलाई समेट्दै जानु छ। समाज, देश र अन्तर्राष्ट्रिय जगत्मा उनीहरूले भोग्नु परेका चुनौती र कठिनाइ समालोचनात्मक र नीतिगत ढंगले समेट्दै दिवस मनायौं। जुन दिवसले महिला ज्येष्ठ नागरिकहरूलाई काम गर्न समान अवसर प्रदान गर्नेछ। उनीहरूको आवाज र सहयोगलार्ई समाजमा प्रतिविम्बित गर्नेछ। महिला ज्येष्ठ नागरिकको संरक्षणका निमित्त मानव अधिकारले आवश्यक नीति र कार्यहरूको लेखाजोखा गर्नेछ। दिगो विकासका लागि उनीहरूको सहयोगलाई आबद्ध गर्नेछ। जसका तीन उद्देश्य छन्। पहिलो, उनीहरूको क्षमता वृद्धि गर्दै सामाजिक, वातावरणीय, आर्थिक र दीर्घकालीन असमानतालाई हटाउने छ। दोस्रो, उमेर र लिंगसम्बन्धी तथ्यांक विश्वव्यापी रूपमा सुधार गरेर जागरण अभियान अघि बढाउने छ। तेस्रो, सदस्य राष्ट्रहरू, संयुक्त राष्ट्रसंघीय संघसंस्थामा आबद्ध महिला, सामाजिक संघसंस्थाले महिला ज्येष्ठ नागरिकलाई केन्द्रमा राखेर नीति निर्माण गर्ने लैंगिक असमानतालाई न्यूनीकरण गर्ने छ। जसमा राष्ट्रसंघका महासचिवको प्रतिवेदनमा उल्लेख भएका एजेन्डालाई प्राथमिकतामा राख्न आह्वान गर्ने भनिएको छ। ज्येष्ठ नागरिकको अधिकारका सम्बन्धमा क्षेत्रीय अभिसन्धि निर्माण गर्ने काममा ल्याटिन अमेरिकी राष्ट्रहरू सक्रिय छन्। अफ्रिकी आयोगले पनि मानवअधिकार तथा जनअधिकार अफ्रिकी विभागमा ज्येष्ठ नागरिकको अधिकारको सम्बन्धमा नयाँ अभिसन्धिहरूको मस्यौदा तयार पार्दै छन्। दक्षिण पूर्वी एसियामा ज्येष्ठ नागरिकको अधिकारका सम्बन्धमा दक्षिणपूर्वी एसियाली राष्ट्रहरूको संघअन्तर्गत नयाँ मानवअधिकार निकायको पनि निर्माण भइरहेको छ। राष्ट्रसंघभित्र पनि महिला अधिकारको सम्बन्धमा पनि विवाद तथा चर्चा निकै बढिरहेको छ, महिलाविरुद्ध सबै प्रकारको भेदभावको अन्त्य गर्ने। अभिसन्धि कार्यान्वयन अनुगमन समितिले ज्येष्ठ नागरिक महिलाको अधिकारको सम्बन्धमा नयाँ आम सिफारिस तयार पार्ने कामका लागि कार्य समूह निर्माण गरेको छ। यसले सदस्य राष्ट्रहरूलाई कसरी महिला ज्येष्ठ नागरिकको अधिकारलाई अझ राम्रोसँग संरक्षण गर्न सकिन्छ। उनीहरूको सम्बन्धमा अझ व्यवस्थित प्रतिवेदन कसरी तयार पार्न सकिन्छ भन्नेबारे पर्याप्त मार्गनिर्देशन प्रदान गर्नेछ। मानवअधिकार आयोगको सल्लाहकार समितिले पनि ज्येष्ठ नागरिकका अधिकारलाई प्राथमिक समस्याको रूपमा लिएको छ। आउँदो तीन दशकमा ज्येष्ठ नागरिकको विश्वव्यापी जनसंख्या दुईगुणा वृद्धि भएर १५ अर्बभन्दा बढी २०५० सम्ममा हुने अनुमान गरिएको छ। यो तथ्यांक २०१९ देखि २०५० सम्मको ज्येष्ठ नागरिकको जनसंख्याको अनुमान तय गरिएको हो। सबभन्दा बढी वृद्धि ३।१२ करोडपूर्व र दक्षिणपूर्व एसियामा बढेको देखिन्छ। यो वृद्धि २।६१ करोड २०१९ मा थियो भने २०५० सम्ममा ५७३ करोड वृद्धि हुने देखिन्छ। ज्येष्ठ नागरिकहरूको सबैभन्दा उच्च वृद्धि उत्तर अफ्रिका र पश्चिम एसियामा देखिन्छ जुन संख्या २०१९ मा २।९ करोड थियो भने २०५० मा ९६ करोड हुने देखिन्छ। दोस्रो तीव्र वृद्धि हुने सब साहारा अफ्रिका देखिन्छ जहाँ ६५ वर्षभन्दा माथिको जनसंख्या २०१९ मा ३।२ करोड थियो भने २०५० सम्ममा १०।१ करोड पुगेर २१८ प्रतिशत वृद्धि हुने देखिन्छ। जसको विपरीत अस्ट्रेलिया र न्युजिल्यान्डमा कम वृद्धि हुँदै ८४ प्रतिशत पुग्ने देखिन्छ भने युरोप र उत्तर अमेरिकामा ४८ प्रतिशत पुग्ने अनुमान गरिन्छ। यी क्षेत्रमा विश्वका अन्य भागमा भन्दा प्रष्ट रूपमा कम वृद्धि भएको पाइन्छ। विकसित समूहमध्ये कम विकसित र अतिकम विकसित देशहरू बाहेकमा २०५० सम्ममा विश्वका ज्येष्ठ नागरिकको जनसंख्या २३ (११) अर्ब हुने देखिन्छ। अतिकम विकसित देशहरूमा ६५ वर्षभन्दा माथिका ज्येष्ठ नागरिक २०१९ मा ३।७ करोड थिए भने २०५० सम्ममा २२५ प्रतिशत वृद्धि भएर १२ करोड पुग्ने आकलन गरिएको छ। ज्येष्ठ नागरिकप्रति सोच्ने तरिकामा परिवर्तन गर्नुु अति नै जरुरी देखिएको छ। २०२० सम्ममा ६० वर्षभन्दा माथि उमेरका ज्येष्ठ नागरिकको संख्या ५ वर्ष उमेरभन्दा कम उमेरका बालबालिकाभन्दा धेरै माथि पुग्नेछ। अब आउने तीन दशकभित्रमा विश्वका ज्येष्ठ नागरिकको जनसंख्या वृद्धि दुई गुणाभन्दा बढी हुनेछ। २०५० सम्ममा १५ अर्बभन्दा माथि गएर तिनीहरूको ८० प्रतिशत जनसंख्या अतिकम र मध्यम आयस्तरका देशहरूमा हुनेछ। ५७ देशका ८३ हजार ३४ व्यक्तिको सर्वेक्षण गरिएकोमा २ जनामा १ जना मध्यम अथवा अति रुढिवादी पाइएको थियो। विश्वजनसंख्याको संरचनामा हालको दशकमा नाटकीय परिवर्तन आएको छ। १९५० देखि २०१० को बीचमा विश्वको आयुु अनुमानमा ४६ बाट वृद्धि भएर ६८ वर्ष पुग्यो। २०१९ मा ६५ वर्ष माथिको जनसंख्या ७०।३ करोड थियो। पूर्वी र दक्षिण पूर्वी एसियामा सबैभन्दा बढी ज्येष्ठ नागरिकको जनसंख्या २६।१ करोड थियो भने त्यसपछि युरोप र उत्तरी अमेरिका २० करोड थियो। संयुक्त राष्ट्रसंघका महासचिव एन्टोनियो गुटरेसले मे १, २०२० मा अ पोलिसी ब्रिफ अन् द इम्प्याक्ट अफ कोभिड१९ अन् ओल्डर पर्सन्समा दिएका चारवटा मूल सन्देश दिइएको छ। जसमा ज्येष्ठ नागरिकको विषयमा धेरै सान्दर्भिक र यस विषयलाई नेपालसहित विश्वका १४६ सदस्य राष्ट्रले आफ्नो प्रतिबद्धतासहित सहमति जनाएको छ। ज्येष्ठ नागरिकहरूको मृत्युदर विशेषतः ८० वर्षभन्दा माथिकाको उच्च छ। विश्वमा यसको प्रतिशत अरू उमेरसमूहका भन्दा पाँच गुणाले माथि छ। कोरोना महामारीले ज्येष्ठ नागरिकमा स्वास्थ्य समस्या ल्याउनुका साथै गरिबीको ठूलो चुनौती र उनीहरूको एकांकीपनमा वृद्धि गरेको छ। यो समस्या विशेषतः विकसित देशहरूमा डरलाग्दो छ। यिनै चुनौतीहरूको समाधान र व्याख्या गर्न हामीले संक्षेपमा एउटा नीति तय गरेका छौं। जसले कोभिड१९ मा प्रभावित ज्येष्ठ नागरिकको समस्या समाधान गर्नेछ। त्यसैले ज्येष्ठ नागरिकलाई एकांकी र शक्तिहीन नठानौं। यसका निम्ति चारवटा मुख्य बुँदा यस प्रकार छन्। पहिलो, जवानबुढो व्यक्तिको आयु वृद्धि भइरहने हो। अतः ज्येष्ठ नागरिकको पनि युवाजत्तिकै स्वास्थ्यको अधिकार छ। त्यसैले जीवन बचाउने स्वास्थ्य सेवाले महŒवपूर्ण निर्णय गर्दै मानवअधिकार सम्मानमा उचित ध्यान पुर्याउनुपर्नेछ। शारीरिक अवस्था व्यक्तिगत रूपमा फरक रहे पनि हामी एउटै समूह र एकअर्काका पूरक हौं भन्ने कुरा नभुलौं। सुधारिएको सामाजिक सहयोगको खाँचो छ र आधुनिक प्रविधिद्वारा यो भावना हरेक ज्येष्ठ नागरिकसम्म पुर्याउनुछ। किनभने उनीहरू पीडामा परेका छन् जसलाई सम्बोधन गर्नुपर्छ। ज्येष्ठ नागरिकका लागि सामाजिक, आर्थिक र मानवीय जिम्मेवारी बहन गर्नु हाम्रो प्रमुख दायित्व भएको छ। विश्वमा स्वास्थ्यसम्बन्धी आबद्ध व्यक्तिहरूबाट सामाजिक सुरक्षा दिने प्रमुख कार्यभने निवृत्तिभरण उपलब्ध गराउने अर्को प्रमुख दायित्व छ। त्यसमा पनि ज्येष्ठ नागरिक महिला बढी संख्यामा भएकाले उनीहरू गरिबीको चपेटामा छन्। स्वास्थ्य सेवाबाट पनि वञ्चित छन्। यी कुरालाईसम्बोधन गरी नीति तर्जुमा गर्नुपर्ने देखिन्छ। ज्येष्ठ नागरिकहरू अझै काम गर्दैछन्। सिक्ने सिकाउने गर्दैछन्। अरूको समेत हेरचाह गर्दैछन्। उनीहरूको यस्तो सक्रियता र नेतृत्वलाई सदैव सम्मान गर्नुपर्छ। प्रधान राष्ट्रिय ज्येष्ठ नागरिक महासंघका अध्यक्ष हुन्।"
हररोगमा होमियोप्याथी,"मानव शरीर पञ्चतत्त्वले बनेको छ। जीवनधारण गर्न यी पञ्चतत्त्व आकाश, पृथ्वी, जल, वायु र अग्निको आवश्यकता हुन्छ। यस पञ्चभूतबिनाको कुनै जीवनको कल्पनासमेत पनि गर्न सकिँदैन। जब मानिस प्रकृति (नियति) को यस निरन्तरताको अनुकूल नहिँडेर आफ्नो जीवनशैली तथा वातावरणमा असन्तुलन उत्पन्न गर्छ। तब मानिसलाई अनेकौं प्रकारका मानसिक एवं शारीरिक रोगव्याधिले घेर्न थाल्छ। जसलाई सम्बन्धित चिकित्सकले मानिसको अंगप्रत्यंगको जाँचपड्ताल तथा ल्याब परीक्षण गरी रोगको निदान गरिन्छ। रोगसँग मानिसको जन्मदादेखि नै दौतरी सम्बन्ध रहिआएको हुन्छ। यी दुवै सँगसँगै जन्मे, हुर्के र खेले। जो कमजोर भयो, उसलाई अर्कोले पछार्ने भयो। यस किसिमले रोग र जीवनसँगको लुकामारीको खेल चल्यो। जुन चलिनैरहने छ। तर, मानिस प्रकृतिको सर्वश्रेष्ठ प्राणी भएकाले उसले रोगसँग लड्ने विभिन्न उपायको खोजी गर्न थाल्यो। ताकि यस सांसारिक यात्रामा मानिस स्वस्थ्य भएर लामो समयसम्म संलग्न भइरहोस्। यस उद्देश्यले समयानुसार विभिन्न प्रकारका रोगव्याधिको उपचारार्थ औषधिहरूको खोजी गर्ने कार्य सुरु भयो। यस कार्यमा आयुर्वेदिकमा धन्वन्तरी, महर्षिचरक, एलोपेथका हिपोक्र्याट, युनानीतर्फ लुकमानहकिम आदि अनेकांै मनिषी लागे। त्यसैमध्ये जर्मनीका एलोप्याथिक चिकित्सक डा क्रिश्चनफेड्रिक स्यामुअल हेनिमेन पनि एक थिए। हेनिमेनले समानताले समानताको उपचार अर्थात् सदृश रोगको सदृश चिकित्सा भन्ने एउटा नयाँ सिद्धान्तको प्रतिपादन गरे। अर्थात् जुन चिज (पदार्थ) को प्रयोगले जुन किसिमको रोगका लक्षणहरू शरीरमा उत्पन्न हुन्छन्। त्यसै पदार्थको सूक्ष्म अंश नै त्यस रोगको औषधि हो। कुनै रोगीको उपचार गर्ने क्रममा होमियोप्याथिक चिकित्सकद्वारा रोगीको समष्टिगत लक्षण अर्थात् टोटालिटी अफ सिम्पटमसका आधारमा सिंगो जीवन तन्त्रको विश्लेषण गर्छ। विभिन्न औषधीय बोटबिरुवाबाट लिएको औषधिको सूक्ष्मतत्त्वले हाम्रो प्राणशक्ति माथि पनि असर गर्छ। जसले जीवनशक्तिलाई यति सशक्त बनाइदिन्छ कि रोग प्रभावहीन भएर स्वतः समाप्त भइहाल्छ। होमियोप्याथिक चिकित्सा अप्रत्यक्ष रूपमा हेर्ने हो भने एक प्रकारले मनोचिकित्सा पद्धति होभन्दा अत्युक्ति न होला। जसमा रोगीको मानसिक लक्षणहरूलाई अन्य शारीरिक लक्षणभन्दा विशेष महत्त्व दिँदै रोगीको चिकित्सा गरिन्छ। जसले गर्दा मानसिक रोगका साथै शरीरका अन्य कष्ट पनि स्वतः हटेर जान्छ। मानव (मन) मस्तिष्क नै सबै प्रकारको शारीरिक एवं मानसिक क्रियाकलापको आधार हो। मानव शरीर त एउटा एकाइ मात्र हो। मानिसको शरीर र मन जोडिएको हुन्छ। भनिन्छ, ८० प्रतिशत रोगको कारण मन हो। मस्तिष्कको आदेशमा नै यो शरीरका अंगप्रत्यंगहरू चल्छन्। शरीरले भनोस् र मस्तिष्कले कार्य गरोस्, यस्तो कदापि हँुदैन। मानव मस्तिष्कको आदेशबाटै शरीरको प्रत्येक सिष्टमले काम गर्छ। मस्तिष्कबाहेक शरीरका बाँकी भाग सबै शाखाउपशाखा हुन्। जुन मस्तिष्कबाट सञ्चालित छन्। आजको यस यान्त्रिक युगमा रोगका मुख्य कारणमा प्रतिस्पर्धा, प्रदूषण, तनाव र इष्र्याका साथै मानिसमा बढी महत्वाकांक्षा हुनु हो। जसको परिपूर्तिका लागि मस्तिष्कले कम्प्युटर जस्तो यन्त्र भएझैं दिनरात कार्य गरिरहेको हुन्छ। व्यक्तिको मनमस्तिष्कले शान्ति र विश्रामका लागि समय नै पाउँदैन। जसको फलस्वरूप मानिस अनेक प्रकारका मानसिक तथा शारीरिक रोगको शिकार हुन जान्छ। जस्तै भय, चिन्ता, उच्च रक्तचाप, ब्रेन हेमरेज, प्यारालाइसिस, हार्टअटेक, छालाको एलर्जी, अनिन्द्रा, मधुमेह, डिप्रेसन, होमसिकनेस, पागलपन, आत्महत्याको प्रवृत्ति, स्मरण शक्तिको गडबडी, रिस उठ्नु, घरबाट पलायन हुनु आदि। आज हामी प्रकृतिबाट एकदमै टाढा हँुदै गइरहेका छौं। जसको फलस्वरूप हामीमा मानसिक तनाव र कुण्ठित भावना बढ्दै गएका छन्। मादक पदार्थ पिएर कराउनेहरू, लागूपदार्थको दुव्र्यसनीहरू तथा विक्षिप्त मनस्थितिका रोगीहरू समाजमा कम छैनन्। होमियोप्याथिक चिकित्सा पद्धति जहाँ यस्ता रोगीलाई मानसिक एवं शारीरिक लक्षणको आधारमा औषधिको रूपमा साउदाना जस्ता सानासाना सेतो गुलियो औषधिहरूको सेवन गर्न दिइन्छ। जसको सेवनले समाज तथा परिवारबाट उपेक्षित ती मानसिक रोगीहरूलाई स्वस्थ्य र सम्मानित जीवन बाँच्नयोग्य बनाउन सकिन्छ। मादक पदार्थ पिउने, तास आदि खेल्ने, अपराध गर्ने, यौनहिंसादेखि बलत्कार गर्नेजस्ता मनस्थितिका मानिसको सुधार मुलुकको ऐनकानुनले पार लगाउँदैन। दण्ड गरेर, सजाय दिएर वा जेलमा राखेर समाधान हुँदैन। जो कुनै न कुनै मानसिक रोगबाट पीडित भएका हुन्छन्। यिनीहरूको उपचार पुनस्र्थापना केन्द्र एवं सुधारगृहमा राखेर सफलतापूर्वक गर्न सकिन्छ। अर्कोतर्फ अपराधको प्रकृति हेरिकन त्यसनुसारको दण्डसजाय दिनु साथै मनोचिकित्सा तथा होमियोप्याथिक चिकित्साको माध्यमबाट सम्भव छ। यस्ता रोगीको मानसिक एवं शारीरिक लक्षणका आधारमा निम्नलिखित होमियोप्याथिक औषधिहरूको प्रयोग गर्न साकिन्छ। डा जेम्स टाइलर केन्ट (अमेरिका, १८४९१९१६) को अभूतपूर्व ग्रन्थ रिपर्टरी अफ दि होमियोप्याथिक मेटेरियामेडिकामा मनको सेक्सनमा हेर्ने हो भने कैयौं यस्ता औषधि भेटिन्छन्। जसलाई विभिन्न प्रकारको मनमा उठ्ने मनोभावका लागि भिन्दाभिन्दै शीर्षक, उपशीर्षक दिएर क्रमशः वर्णानुक्रमानुसार रिपर्टरी नामक यस पुस्तकमा इन्डेक्सको रूपमा राखिएको छ। (क) कसैलाई ज्यानै मारिदिने इच्छा औषधि हिपरसल्फर, हायोसायमस, पलाटिना, मर्कसल, नक्सभोमिका आदि। (ख) कसैको प्रेममा असफल भएपछि आत्महत्या गर्ने इच्छा भएका मानसिक रोगीहरूमा लक्षणअनुसार प्रयोग गरिने औषधि इग्नेसिया, नेट्रमम्युर, हायोसायमस, आरम मेटालिकम आदि। (ग) यौनको प्रबल इच्छाका कारण अथवा प्रतिशोधका कारण बलात्कार गर्ने प्रवृत्ति भएका रोगीमा प्रयोग हुने औषधि टेरेन्टुला, स्ट्रामोनियम, लेकेसिस, मेजोरिनम, हायोसायमस आदि (घ) मादक पदार्थ पिउने प्रवल इच्छा भएका रोगीमा प्रयोग हुन सक्ने औषधि सल्फयुरिकऐसिड, सल्फर, आर्सेनिक, सिफिलिनम आदि। (ङ) आत्महत्या गर्ने प्रवृत्ति भएका मानसिक रोगीलाई दिइने औषधि आर्सेनिक एल्बम, नेट्रमसल्फ, आरममेटालिकम, नक्सभोमिका आदि। आवश्यकताअनुसार रोगीको मानसिक एवं शारीरिक लक्षणलाई मध्यनजर राखेर होमियोप्याथिकमा भएका अन्य औषधिको पनि प्रयोग गर्न सकिन्छ। कुनै पनि व्याक्तिमा आपराधिक प्रवृत्ति एक्कासि जन्मँदैन। अनेकौं मानसिक एवं परिस्थितिजन्य कारण हुन्छन्। मनोचिकित्सक या होमियोप्याथिक चिकित्सकसँग उपचार गराइयो भने आपराधिक प्रवृत्ति स्वतः ठीक हुन्छ। र, अपराधमुक्त एवं विकाररहित स्वस्थ्य समाजको निर्माण गर्न सकिन्छ। मिश्र होमियोप्याथिक चिकित्सक हुन् । भनिन्छ, ८० प्रतिशत रोगको कारण मन हो। मस्तिष्कको आदेशमा नै यो शरीरका अंगप्रत्यंगहरू चल्छन्। मानव मस्तिष्कको आदेशबाटै शरीरको प्रत्येक सिष्टमले काम गर्छ।"
साइक्लिङको डाउनहिल विधामा आर्मीलाई स्वर्ण,"पोखरा : नवौं राष्ट्रिय खेलकुद प्रतियोगिताअन्तर्गत साइक्लिङको डाउनहिल विधामा त्रिभुवन आर्मी क्लबले दोहोरो सफलता हासिल गरेको छ। विभागीय टोली आर्मीले डाउनहिलको पुरुष तथा महिला दुवैमा स्वर्ण जितेको हो। पुरुषतर्फ नेपाल आर्मीका राजेश मगरले १४ सय मिटर दूरीको डाउनहिल एक मिनेट ४९१० सेकेन्डमा पूरा गर्दै स्वर्ण जितेका थिए। बागमती प्रदेशका निरभ श्रेष्ठ एक मिनेट ५२१० सेकेन्डका साथ दोस्रो र एपीएफका प्रचित थापा मगर एक मिनेट ५५६९ सेकेन्डको समय निकाल्दै तेस्रो भए। महिलातर्फ सोही दूरी आर्मीकी निस्मा श्रेष्ठले दुई मिनेट २३५८ सेकेन्डमा पूरा गर्दै स्वर्ण जितिन्। आर्मीकै उषा खनालले रजत जितिन्। उनले दुई मिनेट ३७४५ सेकेन्डमा दूरी पूरा गरिन्। दुई मिनेट ४००९ सेकेन्डमा दूरी पूरा गर्दै गण्डकी प्रदेशकी जमुना थापाले कांस्य पदक जित्न सफल भइन्। सात प्रदेश र तीन विभागीय गरी १० टोलीको प्रतिस्पर्धा रहने साइक्लिङमा डाउन हिल, क्रसकन्ट्री, रोड रेस इन्डिभिजुअल टाइम ट्रायल र रोड रेस मास स्टार्ट विधा रहेको छ। आइतबार रानीवनको ट्रयाकमा क्रस कन्ट्रीको प्रतिस्पर्धा हुनेछ।"
राष्ट्रिय खेलकुदमा खेलाँची,"६ हजारभन्दा धेरै खेलाडी। ३६ थरी खेलका ४ सयथरी इभेन्ट। विभागीय, गैरआवासीय र प्रदेशका समूहसमेत गरी ११ टोली। ४ सय स्वर्ण पदकका लागि प्रतिस्प्र्धा। शुक्रबार पोखरामा सुरु नवौं राष्ट्रिय खेलकुद प्रतियोगिताका विशेषता धेरै छन्। देशका कुनाकन्दरा हुँदै आएका खेलाडीले आफ्नो खेलशिल्प र कौशल प्रदर्शन गर्ने र आफूलाई तिखार्ने, निखार्ने मञ्चका रूपमा यो प्रतियोगिता विशेष छ। सिंगो राष्ट्रलाई जोड्ने एउटा कडी भएकैले यसपालिको प्रतियोगिताको नारा पनि तय छएकताबद्ध देश, खेलकुदको सन्देश। साँच्चीकै खेलकुद देशको सान, मान बढाउने महत्वपूर्ण माध्यम पनि हो। खेलाडीहरूलाई त्यसैले नै राष्ट्रका आभूषण मानिएको हो। २०३८ सालदेखि नेपालले सुरु गरेको राष्ट्रिय प्रतियोगितात्मक खेलकुद प्रत्येक २२ वर्षमा आयोजना हुँदै आएको छ। पछिल्लो समय यसले समयको त्यो अन्तराललाई पछ्याउन सकेन। कोभिड महामारीले विश्व आक्रान्त हुँदा ४ वर्षको अन्तरालपछि गण्डकी प्रदेशलाई यो अवसर प्राप्त भएको छ। ३९ वर्षअघि दोस्रो राष्ट्रिय खेलकुद प्रतियोगिता भएको ठाउँले लामो समयपछि मौका प्राप्त गरेको छ। यो प्रतियोगिता पर्यटकीय नगरी पोखराको पर्यटनलाई पुनर्जागरण गर्ने मौका पनि हो। खेलकुदले पर्यटनमा गर्ने योगदान छुट्टै छ। खेलाडीहरूको ठूलो उत्साह रहने यस्ता राष्ट्रिय पर्वमा राज्यका तर्फबाट हुँदै आएका कमजोरी भने यसपालि पनि उस्तै रहे। तसर्थ खेलाडीमा उत्साह कम खल्लोपना बढी देखिएको छ। खेलकुदको महाकुम्भलाई जसरी राज्यले हरेक संस्करणमा थप आकर्षक बनाउँदै स्तर वृद्धि गर्नुपर्ने थियो, त्यता पटक्कै ध्यान पुगेको छैन। व्यवस्थापन पक्ष निकै फितलोमात्रै होइन लथालिंग छ। यस्ता प्रतियोगिता अघि खेलाडीले तयारी गर्नुपर्छ। गतिलो प्रशिक्षण उनीहरूलाई उपलब्ध गराइनुपर्छ। तर प्रतियोगिताअघि त्यस्तो अवसर खेलाडीले पाएनन्। कतिपय प्रशिक्षण त प्रशिक्षकबिनै पनि गरियो। त्यसलाई प्रशिक्षण भन्ने कि नभन्ने ? खेलाडीले प्रशिक्षण र अभ्यास दौरान आवश्यक खेल सामग्री पाएनन्। सुटिङका खेलाडीले बन्दुकबिनै काठको खेलौनाका आधारमा त्यसको तयारी गर्नुपर्ने अवस्थाले राज्यको हविगत उजागर गर्यो। यसबाट के देखिन्छ भने राज्यले खेल र खेलाडीमाथि हदैसम्मको खेलाँची गरेको छ। एक त बजेट पर्याप्त खेलकुदलाई सरकारले कहिल्यै छुट्ट्याउँदैन। छुट्टिएको बजेट पनि खेलाडीसम्म पुग्दैन। त्यसैको नतिजा हो, खेलाडीले अभ्यास र प्रतियोगिताका लागि पोसाक पाएनन्। पोषण पाएनन्। दोस्रो राष्ट्रिय खेलकुद प्रतियोगिता हुँदा पोखरामा राज्यले पूर्वाधारमा ठूलो लगानी गरेको थियो। त्यसैको प्रतिफल त्यहाँको रंगशाला निर्माण भयो। त्यही रंगशालाले झन्डै ४० वर्ष पोखराको खेलकुदका गतिविधि थाम्यो। यसपालि भने पूर्वाधारमा लगानी खास भएन। त्यही भएर स्कुलका मैदानमा समेत प्रतियोगिता खेलाइएको छ। निजी प्यार्टी प्यालेसमा खेल खेलाइएको छ। वास्तवमा त्यो बिजोग लज्जाको विषय हो। कुनै पनि काम गर्दा कमजोरी नहुने भन्ने हुँदैन। हरेक काममा मानवीय त्रुटि हुन सक्छ। कमजोरी हुन सक्छ। तर राष्ट्रिय खेलकुुदको व्यवस्थापन भने टोलस्तरीय प्रतियोगिता जस्तो अव्यवस्थित र फितलो हुने गरी आयोजना गर्नु कमजोरी होइन, खेलकुदप्रतिको ठूलो भूल हो। झन् हरेकपटक हुँदै आएका कमजोरी दोहोरिने रोगले यसपालि पोखरालाई पनि अछुतो राखेन। यसको सम्पूर्ण जिम्मेवारी राष्ट्रिय खेलकुद परिषद, खेलकुद मन्त्रालय र सरकारकै थाप्लोमा जान्छ। राज्यले खेललाई अनुत्पादक क्षेत्रका रूपमा हेर्ने पुरातन नजरले हेर्ने रोगको उपज हो यो। जिम्मेवार अधिकारीहरूमा गम्भीरताको सवर्था अभाव र राजनीतिकर्मीको ध्यान घृणित कुर्ची प्रतिस्पर्धामा सीमित बन्दा खेलकुद जगत पीडित भएको छ। यस्तो दीर्घरोगको उपचार हुनुपर्छ। खेलकुद राष्ट्रको प्राथमिकताको क्षेत्रमा पर्नुपर्छ। असल र कुशल नागरिक उत्पादन गर्ने क्षेत्रमाथिको अन्याय र बेवास्ता अमान्य छ।"
राष्ट्रिय खेलकुदमा खेलाँची,"६ हजारभन्दा धेरै खेलाडी। ३६ थरी खेलका ४ सयथरी इभेन्ट। विभागीय, गैरआवासीय र प्रदेशका समूहसमेत गरी ११ टोली। ४ सय स्वर्ण पदकका लागि प्रतिस्प्र्धा। शुक्रबार पोखरामा सुरु नवौं राष्ट्रिय खेलकुद प्रतियोगिताका विशेषता धेरै छन्। देशका कुनाकन्दरा हुँदै आएका खेलाडीले आफ्नो खेलशिल्प र कौशल प्रदर्शन गर्ने र आफूलाई तिखार्ने, निखार्ने मञ्चका रूपमा यो प्रतियोगिता विशेष छ। सिंगो राष्ट्रलाई जोड्ने एउटा कडी भएकैले यसपालिको प्रतियोगिताको नारा पनि तय छएकताबद्ध देश, खेलकुदको सन्देश। साँच्चीकै खेलकुद देशको सान, मान बढाउने महत्वपूर्ण माध्यम पनि हो। खेलाडीहरूलाई त्यसैले नै राष्ट्रका आभूषण मानिएको हो। २०३८ सालदेखि नेपालले सुरु गरेको राष्ट्रिय प्रतियोगितात्मक खेलकुद प्रत्येक २२ वर्षमा आयोजना हुँदै आएको छ। पछिल्लो समय यसले समयको त्यो अन्तराललाई पछ्याउन सकेन। कोभिड महामारीले विश्व आक्रान्त हुँदा ४ वर्षको अन्तरालपछि गण्डकी प्रदेशलाई यो अवसर प्राप्त भएको छ। ३९ वर्षअघि दोस्रो राष्ट्रिय खेलकुद प्रतियोगिता भएको ठाउँले लामो समयपछि मौका प्राप्त गरेको छ। यो प्रतियोगिता पर्यटकीय नगरी पोखराको पर्यटनलाई पुनर्जागरण गर्ने मौका पनि हो। खेलकुदले पर्यटनमा गर्ने योगदान छुट्टै छ। खेलाडीहरूको ठूलो उत्साह रहने यस्ता राष्ट्रिय पर्वमा राज्यका तर्फबाट हुँदै आएका कमजोरी भने यसपालि पनि उस्तै रहे। तसर्थ खेलाडीमा उत्साह कम खल्लोपना बढी देखिएको छ। खेलकुदको महाकुम्भलाई जसरी राज्यले हरेक संस्करणमा थप आकर्षक बनाउँदै स्तर वृद्धि गर्नुपर्ने थियो, त्यता पटक्कै ध्यान पुगेको छैन। व्यवस्थापन पक्ष निकै फितलोमात्रै होइन लथालिंग छ। यस्ता प्रतियोगिता अघि खेलाडीले तयारी गर्नुपर्छ। गतिलो प्रशिक्षण उनीहरूलाई उपलब्ध गराइनुपर्छ। तर प्रतियोगिताअघि त्यस्तो अवसर खेलाडीले पाएनन्। कतिपय प्रशिक्षण त प्रशिक्षकबिनै पनि गरियो। त्यसलाई प्रशिक्षण भन्ने कि नभन्ने ? खेलाडीले प्रशिक्षण र अभ्यास दौरान आवश्यक खेल सामग्री पाएनन्। सुटिङका खेलाडीले बन्दुकबिनै काठको खेलौनाका आधारमा त्यसको तयारी गर्नुपर्ने अवस्थाले राज्यको हविगत उजागर गर्यो। यसबाट के देखिन्छ भने राज्यले खेल र खेलाडीमाथि हदैसम्मको खेलाँची गरेको छ। एक त बजेट पर्याप्त खेलकुदलाई सरकारले कहिल्यै छुट्ट्याउँदैन। छुट्टिएको बजेट पनि खेलाडीसम्म पुग्दैन। त्यसैको नतिजा हो, खेलाडीले अभ्यास र प्रतियोगिताका लागि पोसाक पाएनन्। पोषण पाएनन्। दोस्रो राष्ट्रिय खेलकुद प्रतियोगिता हुँदा पोखरामा राज्यले पूर्वाधारमा ठूलो लगानी गरेको थियो। त्यसैको प्रतिफल त्यहाँको रंगशाला निर्माण भयो। त्यही रंगशालाले झन्डै ४० वर्ष पोखराको खेलकुदका गतिविधि थाम्यो। यसपालि भने पूर्वाधारमा लगानी खास भएन। त्यही भएर स्कुलका मैदानमा समेत प्रतियोगिता खेलाइएको छ। निजी प्यार्टी प्यालेसमा खेल खेलाइएको छ। वास्तवमा त्यो बिजोग लज्जाको विषय हो। कुनै पनि काम गर्दा कमजोरी नहुने भन्ने हुँदैन। हरेक काममा मानवीय त्रुटि हुन सक्छ। कमजोरी हुन सक्छ। तर राष्ट्रिय खेलकुुदको व्यवस्थापन भने टोलस्तरीय प्रतियोगिता जस्तो अव्यवस्थित र फितलो हुने गरी आयोजना गर्नु कमजोरी होइन, खेलकुदप्रतिको ठूलो भूल हो। झन् हरेकपटक हुँदै आएका कमजोरी दोहोरिने रोगले यसपालि पोखरालाई पनि अछुतो राखेन। यसको सम्पूर्ण जिम्मेवारी राष्ट्रिय खेलकुद परिषद, खेलकुद मन्त्रालय र सरकारकै थाप्लोमा जान्छ। राज्यले खेललाई अनुत्पादक क्षेत्रका रूपमा हेर्ने पुरातन नजरले हेर्ने रोगको उपज हो यो। जिम्मेवार अधिकारीहरूमा गम्भीरताको सवर्था अभाव र राजनीतिकर्मीको ध्यान घृणित कुर्ची प्रतिस्पर्धामा सीमित बन्दा खेलकुद जगत पीडित भएको छ। यस्तो दीर्घरोगको उपचार हुनुपर्छ। खेलकुद राष्ट्रको प्राथमिकताको क्षेत्रमा पर्नुपर्छ। असल र कुशल नागरिक उत्पादन गर्ने क्षेत्रमाथिको अन्याय र बेवास्ता अमान्य छ।"
कर्जा खपत उपभोग्य वस्तुमा अधिक,"काठमाडौं : हरेक वर्ष झैं यसपटक पनि चाडपर्व लक्षित उपभोग्य वस्तु आयातको आकार बढेको छ। यस्ता वस्तु आयातका लागि बैंकबाट लिएको कर्जाको आकार पनि बढेको छ। विश्व बजारमा मूल्यवृद्धि अकासिएकाले पनि आयातीत वस्तुको परिमाणभन्दा कुल मूल्यको आकार बढेको हो। यसले बैंक तथा वित्तीय संस्थाबाट प्रवाह हुने कर्जा बढेको छ। वाणिज्य बैंक, विकास बैंक र वित्त कम्पनीहरूबाट चालू आवको साउनसम्ममा ४७ खर्ब ७ अर्ब ५९ करोडबराबरको कर्जा प्रवाह भएको छ। गत वर्षको तुलनामा यो ११५६ प्रतिशत बढी हो। गत वर्षको पहिलो महिना ४२ खर्ब १९ अर्ब ६१ करोड रुपैयाँबराबरको कर्जा प्रवाह भएको थियो। कुल कर्जामा सबैभन्दा बढी उपभोग्य कर्जाको वृद्धि भएको राष्ट्र बैंकको तथ्यांकमा उल्लेख छ। एकै वर्षको अन्तरमा बैंकबाट ६ खर्ब ३७ अर्ब ९५ करोड रुपैयाँ थप कर्जा उपभोग्य शीर्षकमा गएको छ। गत वर्ष २ खर्ब ३५ अर्ब ४ करोड रुपैयाँ भएको थियो। कुल कर्जामा थोक तथा खुद्रा विक्रेताको अंश अधिक छ। राष्ट्र बैंकका अनुसार चालू आवको पहिलो महिनासम्ममा सो क्षेत्रमा ९ खर्ब ४७ अर्ब ८ करोड रुपैयाँबराबरको कर्जा प्रवाह भएको छ। यो कुल कर्जाको २०१२ प्रतिशत हिस्सा हो। तुलनात्मक रूपमा उपभोग्य सामानको बढि खपत भएकाले पनि यस्ता क्षेत्रमा कर्जाको माग धेरै भएको बैंकर बताउँछन्। नेपाल बैंकर्स संघका पूर्वअध्यक्ष भुवनकुमार दाहाल नेपाल भित्रिएको रेमिट्यान्सको करिब ८० प्रतिशत उपभोग्यमै खर्च हुने अनुमान गर्छन्। यद्यपि चाडपर्वका समयमा बजारमा यस्ता वस्तुको आयात बढेकाले पनि कर्जाको माग बढेको हुन सक्ने दाहालको भनाइ छ। कुल कर्जाको दोस्रो बढी अंश उपभोग्य कर्जामा छ। बैंकले उपभोग्य कर्जामा मात्रै ८ खर्ब ७२ अर्ब ९९ करोड रुपैयाँ लगानी गरेका छन्। यो कुल कर्जाका १८५४ प्रतिशत हो। वैदेशिक व्यापारविज्ञ डा पोषराज पाण्डे चाडपर्वमा उपभोग्य वस्तु अरूबेला भन्दा बढी आयात हुने गरेको बताउँछन्। वर्षभरिको उपभोगमध्ये एक चौथाइ दसैं, तिहार र छठमा नै हुने गरेको उनको भनाइ छ। यसले गर्दा यस्तो आयातमा बैंकको अंश बढी हुनु स्वाभााविक हो। डा पाण्डेले भने, महँगी विश्वभर छ। चाडपर्वमा माग बढी हुने गरेकाले पनि मूल्य बढ्न गयो। यसपछिको बढी कर्जा प्रवाह कृषि, वन र पेयपदार्थ सम्बन्धी उत्पादनमा रहेको छ। यस अवधिसम्म कुल कर्जाको १५९१ प्रतिशत अंश यस्तो कर्जाले ओगटेको छ। यसमा ७ खर्ब ४९ अर्ब रुपैयाँ प्रवाह भएको छ। राष्ट्र बैंकको तथ्यांकमा कृषिअन्तर्गतका फरक प्रकृतिका शीर्षकलाई छुट्टाछुट्टै उल्लेख गरेकाले कृषिको अंश कम देखिएको हो । कृषि तथा वन पैदावार, माछापालन र कृषि वन र पेयपदार्थ प्रशोधनपछिको उत्पादनलाई एकैसाथ जोड्दा भने कृषि शीर्षकको अंश अधिक देखिन्छ। होटल तथा रेस्टुराँ क्षेत्रमा २ खर्ब १ अर्ब ४१ करोड रुपैयाँ कर्जा प्रवाह भएको छ। यो कुल कर्जाको ४१८ प्रतिशत हो। प्रायः कृषि क्षेत्रअन्तर्गत माछापालन, खनिज, वनपैदावार पर्दछन्। माछापालनमा मात्रै १३ अर्ब ४६ करोड लगानी भएको छ। यो कुल कर्जाको ०२९ प्रतिशत हो। यस अवधिमा ३ खर्ब ३७ अर्ब रुपैयाँ हाराहारीमा कृषि तथा वन पैदावर शीर्षकमा कर्जा गएको छ। यो कुल कर्जाका ७१८ प्रतिशत हो। यसैगरी खनिज क्षेत्रमा ९ अर्ब ३ करोड र निर्माण क्षेत्रमा १ खर्ब ८६ अर्ब रुपैयाँ कर्जा गएको छ। यसैगरी बैंकहरूले धातुजन्य उत्पादन, मेसिनरी र इलेक्ट्रोनिक सामग्री तथा मर्मतमा ७३ अर्ब ५७ करोड लगानी गरेका छन्। यो कुल कर्जाको १५६ प्रतिशत हो। बैंकहरूले वित्त, बिमा तथा अचल सम्पत्तिमा ३ खर्ब ८० अर्बको कर्जा दिए। यो कुल कर्जामा ८०८ प्रतिशत हो। यस्तै, बिजुली, ग्यास र पानीमा २ खर्ब ५० अर्बको कर्जा गएको छ। यो कुल कर्जाको ५३२ प्रतिशत हो। यस बाहेकका अन्य सेवाहरूमा १ खर्ब ९६ अर्बबराबरको लगानी भएको छ। यो ४१८ प्रतिशत हो। यसबीच बैंकहरूले यातायात, सञ्चार र सार्वजनिक सेवामा १ खर्ब १ अर्ब २२ करोड प्रवाह गरेको छ। यो २१५ प्रतिशत हो।"
थन्किए २५०३ द्वन्द्वकालीन मुद्दा,"वनकटवा : दाइसँग ५ मिनेट काम छ। एकैछिनमा आइहाल्नु हुन्छ। आएपछि सुत्नु होला है भाउजू भनेर श्रीमती लक्ष्मीलाई भने। जाने बेलामा डिलबहादुरले ढोका राम्ररी लगाएर सुत्नु है। म अहिले आइहाल्छु भनेर श्रीमती लक्ष्मीलाई मधुरो स्वरमा भनेका थिए। तर, दुई सातापछि अर्थात् (१६ चैत २०६०) मा माओवादीका बाँकेबर्दिया सेक्रेटरी किशोरले डिलबहादुरको सफाया गरिएको विज्ञप्तिमार्फत जानकारी गराए। त्यतिबेला राष्ट्रिय र स्थानीय पत्रपत्रिकामा डिलबहादुरको सफाया गरिएको सम्बन्धी समाचार प्रकाशित भएका थिए। संयुक्त राष्ट्र संघीय मानव अधिकार उच्चायुक्तको कार्यालयको ४ पुस २०६५ मा प्रकाशित प्रतिवेदनमा माओवादीद्वारा खड्का मारिएको संकेत गरिएको थियो। घटनाको झन्डै सात महिनापछि बर्दियाको मोहम्मदपुर भैसाही गाउँमा माओवादीका २५३० जना कम्ब्याट डेस र हतियारसहितका लडाकु सम्मिलित औपचारिक कार्यक्रममा माओवादी नेता प्रकाशले खड्कालाई शोषक, सामन्ति, बलात्कारी र सुराकी गरेको आरोपमा सफाया गरिएको घोषणा गरेका थिए। द्वन्द्वपीडित समिति बर्दियाका अध्यक्ष भागीराम चौधरी मृतक खड्का निर्दोष, गैरसैनिक एवं सामान्य नागरिक भएको बताउँछन्। अध्यक्ष चौधरीले १८ असोज २०७० मा जिल्ला प्रहरी कार्यालय बर्र्दियामा दर्ता गरेको जाहेरीमा माओवादीले खड्कालाई अपहरणपश्चात् गैरन्यायिक हत्या गरेको आरोप लगाएका छन्। हत्यामा माओवादीका तत्कालीन नेताहरू बाँकेबर्दिया एरिया नं १ का इन्चार्ज पदम रिजाल नवीन, बाँकेबर्दिया सेक्रेटरी भुवन चौधरी किशोर, बाँकेबर्दिया इन्चार्ज गोपाल शर्मा अनल, माओवादीका भेरीकर्णाली क्षेत्रीय इन्चार्ज खड्ग विश्वकर्मा प्रकाण्ड सहित तत्कालीन माओवादीका अन्य नेता, कार्यकर्ताहरूलाई किटानी जाहेरी गरिएको छ। सुरक्षाकर्मीबाट घरभित्रै गोली प्रहार गरी हत्या गरेका छोरा दलबहादुर थापा र बुहारी पार्वती थापाको फोटो देखाउँदै आमा भूूमिसरा थापा र मृतकका माइला भाइ प्रेमबहादुर थापा। सर्वोच्चले फैसलामै बोलेको छ। एक पटक दर्ता भइसकेको मुद्दा फिर्ता हुँदैन। अनुसन्धान प्रक्रिया रोक्न मिल्दैन। अदालतले पनि रोकेर बस्दैन। अघि बढ्नुपर्छ।कल्याण श्रेष्ठ,पूर्वप्रधानन्यायाधीश जाहेरी दर्ता भए पनि प्रहरीले हालसम्म कुनै अनुसन्धान प्रक्रिया अघि नबढाएको पीडित परिवारलाई कानुनी सहायता गरिरहेका अधिवक्ता काशीराम ढुंगानाले बताए। सुरुमा प्रहरीले जाहेरी लिनै मानेन, ढुंगानाले भने, पटकपटक रिट दायर गर्यौ। पुनरावेदन अदालतले आदेश दियो। त्यसपछि मात्र जाहेरी दर्ता गर्न सफल भयौं। सरकारले सहिदको सूचीमा सूचीकृत गरेपछि खड्काकी श्रीमती लक्ष्मीदेवीले सरकारबाट १० लाख रूपैयाँ राहत लिएको जिल्ला प्रशासन कार्यालय बर्दियाका कम्प्युटर अपरेटर गंगाराम अधिकारीले बताए। किटानीसहितको जाहेरी दिँदा पनि प्रहरीले अहिलेसम्म अभियुक्तलाई पक्राउ गर्ने, बयान लिने कुनै काम गरेको छैन। खड्काको जाहेरीको मिसिल जिल्ला प्रहरी कार्यालयमा थन्किएको छ। घटना२ ३० फागुन २०६० गते साँझ बर्दियाको साविक कालिका गाविस४ मुनालवस्ती माडी टोलका नारायण सापकोटा खाना खाएर घरको ठाँटीमा आराम गरिरहेका थिए। रातको ८ बजेको थियो। माओवादी नेता नवीन र अरू २ कार्यकर्ता घरभित्र पसे। श्रीमती जुनाकुमारी भुइँतलामैै थिइन्। नारायण दाइ खोइ भनेर सोधे, जुनाकुमारीले स्मरण गर्दै भनिन्, माथि तलामा हुनुहुन्छ भनेपछि माओवादी भर्याङबाट उक्लिए। एकछिन् काम छ हामीसँगै जाऊँ भनेर सापकोटालाई भने। त्यसअघि नेपाली सेनाले १३ फागुनमा सापकोटालाई माओवादी आरोपमा पक्राउ गर्यो। माओवादीले अपहरण गरेर हत्या गरेका बर्दियाको साविक कालिका गाविस४ मुनालवस्ती माडी टोलका नारायण सापकोटाको तस्बिरसहित श्रीमती जुना सापकोटा। सौजन्य : निर्मल घिमिरे १२ दिन गुलरियाको ब्यारेकमा राखेपछि सेनाले रिहा गरेको थियो। सेनाबाट थुनामुक्त भएको ६ दिन मात्रै भएको थियो। सेनाको चरम यातनाले घाइते उनी औषधि सेवन गर्दै थिए। सन्चो छैन। बिरामी छु। औषधि खाइरहेको छु भन्दै उनले सुरुमा माओवादी नेताहरूसँग जान नसक्ने जवाफ दिएका थिए। तर, माओवादी नेता नविन पुगेको ५ मिनेटभित्रै अरू ५ जना माओवादी कार्यकर्ता पनि दगुर्दै घरमा आइपुगे। तपाईंलाई जसरी भए पनि लिएर आउनु भन्ने पार्टीको आदेश छ। जान सक्नुहुन्न भने हामी बोकेर पनि लान्छौं, भन्दै उनलाई जबरजस्ती लगे। रातको ९ बजे बकोटिया गाउँमा पुर्याए। श्रीमती जुना पनि सँगसँगै थिइन्। जुनालाई वल्लो घरमा राखेर सापकोटालाई अर्को घरतिर लगे। त्यो पल्लो घरमा सरहरू बस्नु भएको छ। छलफल छ भनेर, सापकोटालाई लगे। श्रीमती जुना जान खोजिन्। छलफल गोप्य भन्दै उनलाई जान दिएनन्। आधा घण्टापछि तपाईको श्रीमान्लाई यही ल्याइदिन्छौं भनेर लगेका थिए। तर, रात बितेर उज्यालो भइसक्दा पनि सापकोटा फर्केनन्। त्यसपछि, जुना छलफल भइरहेको भनिएको घर गइन्। त्यहाँ कुनै छलफल नै नभएको थाहा पाइन्। पतिलाई खोज्दै उनी घर फर्किनन्। द्वन्द्वकालका सबै मुद्दा अब सत्य निरूपण तथा मेलमिलाप आयोग र बेपत्ता पारिएका ब्यक्तिको छानबिन आयोगले हेर्छन्। सायद त्यसैका लागि निर्देशन भयो होला। अरु धेरै त मलाई पनि थाहा भएन। फणीन्द्रमणि पोखरेल,प्रवक्ता, गृह मन्त्रालय माओवादी समर्थक गाउँकै दलबहादुर थापा समेतका मानिसहरूलाई पतिलाई माओवादीले अपहरण गरेकाले खोजतलास र जीवनरक्षा गरिदिन सहयोग मागिन्। दलबहादुरले केही गर्दैनन्। केही हुँदैन। सोधपुछ गर्नका लागि लिएका होलान्, भनेर आश्वस्त पारेका थिए। तर, त्यो दिनदेखि सापकोटा कहिल्यै फर्केर आएनन्। द्वन्द्वपीडित समिति बर्दियाका अध्यक्ष भागीराम चौधरीले जिल्ला प्रहरी कार्यालय बर्दियामा दायर गरेको जाहेरीमा कृषिमा आधारित अत्यन्त निम्न आर्थिक अवस्था भएका सापकोटालाई अपहरणको दुई सातापछि १६ चैत २०६० मा माओवादीले हत्या गरेको उल्लेख छ। माओवादीले अपहरणपश्चात् गैरन्यायिक हत्या गरेको जाहेरीमा उल्लेख गर्दै चौधरीले माओवादीका नेताविरुद्ध किटानी जाहेरी दिएका छन्। किटानी जाहेरीपछि पनि प्रहरीले अभियुक्तलाई पक्राउ गरेको छैन। सापकोटाकी श्रीमती जुनाकुमारी सापकोटाले सहिद भनेर १० लाख रूपैयाँ राहत बुझेको जिल्ला प्रशासन कार्यालय बर्दियाले जनाएको छ। घटना३ २५ भदौ ०५९ मा बाँकेको साबिक नौबस्ता गाविस८ नौलापुरका ३५ वर्षीय दलबहादुर थापा र उनकी ३३ वर्षीया श्रीमती पार्वती थापालाई नेपाली सेनाको नेतृत्वमा रहेको सुरक्षाफौजले अन्धाधुन्ध गोली प्रहार गरी घाइते अवस्थामा घरबाट लग्यो। थापा दम्पती खेती किसानी र घुम्ती पसल गरेर जीविकोपार्जन गरिरहेका थिए। घटनाको अर्को दिन रेडियो नेपालको समाचारमा बाँके जिल्लाको नौबस्ता इलाकामा आतंककारीसँगको दोहोरो भिडन्तमा २ आतंककारीको मृत्यु भएको समाचार प्रसारण भएको थियो। आमा भूमिसरा थापा भन्छिन्, रातको ८ः४० बजेतिर सादा पोसाकका २ सुरक्षाकर्मीमध्ये एक जनाले पश्चिमतर्फको भ्यालबाट र अर्कोले पूर्वतर्फको ढोकाबाट छोरा दलबहादुर थापा, बुहारी पार्वती र १० महिनाकी नातिनी दीपा रहेको कोठातर्फ एकैचोटी जथाभावी गोली प्रहार गरे। पहिले गोली छोरा दलबहादुरलाई लाग्यो। पछि बुहारीलाई लाग्यो। नातिनी दीपाको कोखामा र देब्रे हातको चोर औलामा गोली लाग्यो। सुरक्षाकर्मीबाट घरभित्रै गोली प्रहार गरी हत्या गरेका छोरा दलबहादुर थापा र बुहारी पार्वती थापाको फोटो देखाउँदै आमा भूूमिसरा थापा र मृतकका माइला भाइ प्रेमबहादुर थापा । घाइते थापा दम्पतीलाई सुरक्षाकर्मीले कोहलपुरतर्फ लगेका थिए। त्यसपछि कहाँ लगे कसैलाई अत्तोपत्तो छैन। अदालतको सहारा लिएर बाँकेको चिसापानीस्थित तत्कालीन भीमकाली गुल्मका तत्कालीन मेजर अजितकुमार थापा, क्याप्टेन रमेश स्वाँर र सशस्त्र प्रहरी बागेश्वरी गण शमशेरगन्जमा काम गरी हाल जागिर छोडेर बसेका बाँके नौबस्ता८ नौलापुरका दण्डपाणी कँडेलसमेत सर्चमा गएको सुरक्षाकर्मीको टोेलीलाई किटानी गरेर उनले २२ साउन २०६४ मा इलाका प्रहरी कार्यालय कोहलपुरमा जाहेरी दिइन्। सुरुमा प्रहरीले जाहेरी दर्ता गर्न मानेन। १७ वैशाख २०६४ मा पुनरावेदन अदालत नेपालगन्जले जाहेरी दरखास्त दर्ता गर्न परमादेशको आदेश जारी गरेपछि मात्र २२ साउन २०६४ मा प्रहरीले जाहेरी दर्ता गरेको थियो। इप्रका कोहलपुरले सेना र सशस्त्रलाई आरोपीहरूलाई उपस्थिति गराउन पत्र पनि लेख्यो। ७८ वर्षीया भूमिसराले भनिन्, दोषीलाई कारबाही भए हाम्रो चित्त बुझ्थ्यो। मैले अझै पनि हिम्मत हारेकी छैन। पक्कै पनि एकदिन न्याय पाउँछु। सशस्त्र द्वन्द्वमा मृत्यु र बेपत्ता भएका परिवारलाई सरकारले जनही १० लाख रुपैयाँ राहत दिने गरेको छ। सहिद भनेर भूमिसराले आर्थिक वर्ष ०७३७४ मा छोरा र बुहारीको जनही १०१० लाखका दरले २० लाख रूपैयाँ बुझेको जिल्ला प्रशासन कार्यालय बाँकेका लेखापाल विश्व ढकालले जानकारी दिए। राष्ट्रिय मानव अधिकार आयोगले घटनामा संलग्न सुरक्षाकर्मीको पहिचान गरी प्रचलित कानुनबमोजिम कारबाही गर्न, पीडित परिवारलाई २ लाख रुपैयाँ क्षतिपूर्ति दिन र पीडितका बालबालिकालाई निःशुल्क शिक्षा प्रदान गर्न सरकारलाई सिफारिस गरेको थियो। प्रधानमन्त्री तथा मन्त्रिपरिषद्को कार्यालयले गृह मन्त्रालयलाई घटनामा संलग्न सुरक्षाकर्मीमाथि कारबाही चलाउन निर्देशन दिएको, क्षतिपूर्ति दिन मन्जुर गरेको र बालबालिकालाई निःशुल्क शिक्षा दिन शिक्षा मन्त्रालयलाई अनुरोध गरेको थियो। मृतककी आमा भूमिसरा आयोगको सिफारिस कुनै कार्यान्वयन नभएको दुःखेसो गर्छिन्। घटना४ १७ पुस २०५८ मा बाँकेको साबिक बनकटवा गाउँपालिका४ जीगाउँका ३४ वर्षीय शिक्षक कमल दाहाल प्रभात मावि जीगाउँमा अर्को दिनबाट सञ्चालन हुने परीक्षाको प्रश्नपत्र बनाउँदै थिए। नेपाली सेना नेतृत्वको सुरक्षा फौजले विद्यालय परिसरबाटै उनलाई नियन्त्रणमा लियो। त्यसयता उनी बेपत्ता बने। श्रीमती योगमायाले तत्कालीन भीमकाली गुल्मका मेजर अजित थापा, क्याप्टेन रमेश स्वाँरलगायत घटनामा संलग्न अन्य व्यक्तिविरुद्ध २२ वैशाख २०६५ मा इलाका प्रहरी कार्यालयमा किटानी जाहेरी दिएकी थिइन्। यो मुद्दामा पनि प्रहरीले अनुसन्धान अघि बढाएकोे छैन। इप्रकाले उनको मुद्दामा पनि सेना र सशस्त्रलाई पत्र काटेको छ। प्रहरीले २३ वैशाख ०६५ मा शिक्षक कमल दाहाललाई नेपाली सेनाका सुरक्षा फौज अजित थापा र रमेश स्वाँर समेतका ५०६० जनाको समूहले पक्राउ गरेर रातो रंगको गाडीमा समेत राखी लिइ गएको हुन भन्ने समेत व्यहोराको घटनास्थल मुचुल्का कागज गराइएको छ। जसमा स्थानीय नारायणप्रसाद काफ्ले, घनश्याम दाहाल, नगेन्द्रराज सुवेदी, दिनेशनाथ योगी र देवबहादुर रावलको हस्ताक्षर पनि छ। ३ जेठ ०६५ मा प्रहरीले शिक्षक महेन्द्रराय यादव, मुकुन्द्र सिग्देल, नारायणप्रसाद काफ्ले र सुरेन्द्रबहादुर क्षेत्रीसँग घटना विवरण कागज पनि गराएको छ। नेपाल सरकारले दाहाललाई बेपत्ताको सूचीमा राखेर श्रीमती योगमायालाई १० लाख रुपैयाँ राहत दियो। दाहालको मुद्दामा एडभोकेसी फोरम क्षेत्रीय कार्यालय नेपालगन्जले कानुनी सहायता गरेको थियो। एड्भोकेसी फोरमका क्षेत्रीय संंयोजक अधिवक्ता बसन्त गौतमका अनुसार बाँकेमा द्वन्द्वकालका ८, बर्दियामा १२ र दाङमा २ जाहेरी दर्ता भएका छन्। भन्छन्, जाहेरी दर्तापछि पनि प्रहरीले प्रभावकारी रूपमा अनुसन्धान गरेको छैन। पछिल्लो समय इप्रकामा भएका मुद्दाका सबै मिसिल जिल्लामा झिकाइएको छ। पीडकलाई उन्मुक्ति दिन खोजेको देखिन्छ। इप्रका कोहलपुरका प्रमुख डीएसपी ऐनबहादुर मल्ल र जिल्ला प्रहरी कार्यालय बाँकेका प्रमुख एसपी श्यामकृष्ण अधिकारीले संक्रमणकालीन न्यायसँग सम्बन्धित ८ वटा मुद्दाका सबै मिसिल जिल्लामा पठाइएकोझिकाइएको स्वीकारे। मौखिक आदेशमा जिल्ला पठाइएको हो, इप्रका कोहलपुरका डीएसपी मल्लले प्रष्ट पारे। बाँके प्रहरी प्रमुख एसपी अधिकारीले द्वन्द्वकालका मुद्दामा हदम्याद नहुने भएकाले जहिले पनि अनुसन्धान प्रक्रिया अघि बढाउन सकिने बताए। प्रहरी अधिकारीले खुलेर नबताए पनि सरकारले पीडकलाई कानुनी कारबाहीबाट उन्मुक्ति दिन प्रहरीलाई द्वन्द्वकालका मुद्दामा अनुसन्धान नगर्न दबाब दिएको स्रोतले बतायो। माथि उल्लेख गरिएका बाँके र बर्दियाका यी चारवटा घटना उदाहरण मात्रै हुन्। माओवादीको बलमा सुरु भएको १० वर्षे जनयुद्ध (०५२०६२) का क्रममा राज्य र विद्रोही पक्षबाट हजारौं मानिसमाथि गैरन्यायिक हत्या, जबरजस्ती बेपत्ता, यातना, बलात्कारजस्ता अमानवीय हिंंसाका घटना भएका थिए। सत्यनिरूपण तथा मेलमिलाप आयोगका सूचना अधिकारी पूर्णबहादुर थापा मगरका अनुसार द्वन्द्वकालमा मानव अधिकार उल्लंघनका ६३ हजार ७ सय १८ उजुरी आयोगमा परेका छन्। बेपत्ता पारिएका व्यक्तिको छानबिन आयोगका सूचना अधिकारी ज्योति श्रेष्ठका अनुसार आयोगमा ३ हजार २८८ वटा उजुरी बेपत्ताका छन्। तीमध्ये दुई हजार ५ सय ३ वटा मुद्दा नेपाल प्रहरीमा जाहेरी दर्ता भएर पनि पेन्डिङमा रहेको प्रहरी प्रधान कार्यालयले जनाएको छ। एड्भोकेसी फोरमको कानुनी सहायताबाट देशभर १ सय ४६ वटा मुद्दा दायर भएका छन्। संस्थाका निर्देशक ओमप्रकाश सेन ठकुरीले भने, द्वन्द्वकालका निकै थोरै मुद्दाको मात्र फैसला भएको छ। अधिकांश फैसला पीडितकै पक्षमा भएको छ। धेरै जाहेरीमा प्रहरीले अनुसन्धान नै गरेको छैन। गृह मन्त्रालयका प्रवक्ता फणीन्द्रमणि पोखरेलले द्वन्द्वकालका सबै मुद्दा दुइटा आयोगबाटै टुंगो लगाउने गरी काम अघि बढेको बताउँछन्। भन्छन्, द्वन्द्वकालका सबै मुद्दा अब सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोगले हेर्छन्। सायद त्यसैका लागि निर्देशन भयो होला। अरू धेरै त मलाई पनि थाहा भएन। विस्तृत रूपमा प्रहरी र आयोगसँग बुझ्नु पर्ला कि ? यता नेपाल प्रहरीका प्रवक्ता डीआइजी टेकप्रसाद राई द्वन्द्वकालीन मुद्दाबारे आफूले बोल्न नचाहेको बताउँछन्। भन्छन्, यो राजनीतिक र द्वन्द्वकालीन मुद्दा हो। त्यसैले मैले बोल्न उपयुक्त नहोला। संक्रमणकालीन न्यायकी विज्ञ डामन्दिरा शर्मा भने अदालतमा विचाराधीन द्वन्द्वकालीन मुद्दालाई कुनै पनि बाहनामा रोक्न नमिल्ने बताउँछिन्। इन्टरनेसनल कमिसन जुरिष्टका वरिष्ठ अन्तर्राष्ट्रिय कानुनी सल्लाहकार समेत रहेकी शर्माले प्रष्ट पार्दै भनिन्, सर्वोच्च अदालतले मैना सुनुवार, सुमन अधिकारी, केशव राई, डेकेन्द्र थापालगायतको मुद्दाको फैसलामा सर्वोच्चले नजीर स्थापित गरिसकेको छ। नियमित न्याय प्रक्रियालाई संक्रमणकालीन न्यायको प्रक्रियाले विस्थापित गर्दैन। यो पूरक मात्रै हो। संक्रमणकालीन न्यायका लागि विशेष अदालत बनाउन पाइन्छ। विशेष अदालत बन्यो र क्षेत्राधिकार अन्तर्राष्ट्रिय मापदण्ड अनुरूपको भयो भने त्यस्तो मुद्दा हेर्न मिल्छ। विशेष अदालत नबन्दासम्म न्याय शून्यतामा बस्दैन। नियमित अदालती प्रक्रियाबाटै कारबाही गर्नुपर्छ भन्ने स्थापित नजीर हो। सत्यनिरुपण तथा मेलमिलाप आयोगले अदालत जस्तो न्याय नदिने र सिफारिस मात्र गर्ने उनले बताइन्। प्रहरीले आयोगले हेर्छ भनेर अनुसन्धान नगर्ने, अभियोजन रोक्ने काम गरेर पीडितले न्याय नै पाएनन् भनेर संयुक्त राष्ट्रसंघको मानव अधिकार समितिमा पनि उजुरी पुगेपछि समितिले नियमित अदालतको ढोका बन्द गर्न मिल्दैन भनेर सिफारिस गरेको उनले बताइन्। विशेष अदालत पनि गठन नगर्ने, अरू निकाय पनि नबनाउने, प्रहरीलाई पनि अनुसन्धान गर्न नदिने र मुद्दा चल्न नदिने भएपछि पीडकलाई सबैतिरबाट उन्मुक्ति चाहियो भनेको हो नि त ? पीडितको त न्यायको ढोका बन्द भयो। त्यो गर्न मिल्दैन, उनले खबरदारी गरिन्। सर्वोच्च अदालतका पूर्वप्रधान न्यायाधीश कल्याण श्रेष्ठले धेरैवटा संक्रमणकालीन न्यायसम्बन्धी मुद्दामा फैसलामा गरेका छन्। सर्वोच्चले फैसलामै बोलेको छ। एक पटक दर्ता भइसकेको मुद्दा फिर्ता हुँदैन। अनुसन्धान प्रक्रिया रोक्न मिल्दैन। अदालतले पनि रोकेर बस्दैन। अघि बढ्नुपर्छ, पूर्वप्रधानन्यायाशीश श्रेष्ठ भन्छन्, फौजदारी न्याय भनेको मुल्तबी रहँदैन। आयोग बन्यो बनेन, आयोगले काम गर्यो गरेन भनेर बस्दैन। त्यो अघि बढ्छ। न्याय माग्नेको बल नपुगेको र न्याय दिनेको इच्छा नभएर संक्रमणकालीन न्याय अल्झिएको उनको ठम्याइ छ। सत्यनिरूपण तथा मेलमिलाप आयोग र बेपत्ता पारिएका व्यक्तिको छानबिन आयोग पदाधिकारीविहीन छन्। शुक्रबार बसेको मन्त्रिपरिषद् बैठकले २०८० मसान्तसम्म दुवै आयोगको म्याद थप गर्ने बाधा अड्काउ फुकाउ आदेश जारी गर्ने निर्णय भएको सञ्चारमन्त्री ज्ञानेन्द्रबहादुर कार्कीले जानकारी दिए। सरकारले आयोगका म्याद थपे पनि आगामी मंसिरमा प्रतिनिधिसभाप्रदेशसभा निर्वाचन सम्पन्न भएर नयाँ सरकार गठन नहुँदासम्म नयाँ पदाधिकारी नियुक्त गर्न निर्वाचन आचारसंहिताले रोक्छ। द्वन्द्वमा प्रत्यक्ष संलग्न विद्रोही माओवादी र तत्कालीन सत्ताधारी दल नेपाली कांग्रेस अहिले संयुक्त सरकार भएकाले पीडितले न्याय पाउने धेरै आशा गरेका थिए तर संक्रमणकालीन न्याय प्रक्रियालाई निश्क्रिय बनाउन दुवैको स्वार्थ मिलेको छ। अभियोजन प्रक्रियाबाट मुद्दाको टुंगो लगाउँदा सत्ताधारी दलकै नेतासमेत कानुनी फन्दामा पर्ने खतरा रहेकाले मेलमिलाप, क्षमादान वा परिपूरणबाट पीडितलाई थामथुम पारेर संक्रमणकालीन न्यायको अधुरो काम पूरा गर्ने सत्ताधारीको मनसाय देखिन्छ। पीडितका लागि न कानुन, न न्याय र राज्य जस्तो भएको छ।"
१० हजार मिटरमा सन्तोषी पहिलो,"पोखरा : एथलेटिक्सको महिला १० हजार मिटरमा बागमती प्रदेशकी सन्तोषी श्रेष्ठले स्वर्ण पदक जितेकी छन्। पोखरा रंगशालामा शनिबार विभागीय टोली नेपाल पुलिस क्लबकी राजपुरा पछाईलाई पछि पार्दै सन्तोषीले स्वर्ण पदक जितेकी हुन्। सन्तोषीले ३६ मिनेट १२३६ सेकेन्डको समय निकाल्दै स्वर्ण जितेकी हुन्। सन्तोषी १३औं दक्षिण एसियाली खेलकुद (साग) को स्वर्ण पदक विजेता खेलाडी हुन्। सन्तोषीले आफू घाइते हुँदाहुँदै पनि स्वर्ण पदक जित्न सफल भएको बताइन्। उनले इन्जुरी र डेंगुका कारण सहभागी हुन नपाएका खेलाडीमा स्वर्ण समर्पित गर्न चाहेको बताइन्। मजस्तै धेरै चााना भएर पनि इन्जुरीका कारण सहभागी हुन नपाएका र डेंगुका कारण अन्तिम समयमा राष्ट्रिय खेलकुद त्याग्नु परेका सबै खेलाडीमा यो पदक समर्पित गर्न चाहन्छु, सन्तोषीले भनिन्। रजत विजेता पछाईले ३६ मिनेट २९४५ सेकेन्डमा दौड पूरा गरिन्। एपीएफकी पुष्पा भण्डारी तेस्रो स्थानमा रहिन्। पुष्पाले ३७ मिनेट ०४२ सेकेन्डको समय निकालिन। यस्तै १०० मिटर दौडको पुरुषतर्फ एपीएफका शिवराज पार्की र महिलामा आर्मीकी सरस्वती चौधरीले स्वर्ण पदक जिते। शिवराजले आर्मीका युवराज विकलाई पछि पार्दै स्वर्ण पदक जितेका हुन्। युवराजले रजत पदक जित्दा आर्मीका डिल्ली भण्डारीले कांस्य पदक जिते। यस्तै १५ सय मिटर दौडको पुरुषमा आर्मीका मुकेश पाल र महिलामा एपीएफकी फुलमति रानाले स्वर्ण पदक जिते। मुकेशले ३ मिनेट ५२२१ सेकेन्डमा निर्धारित दूरी पार गरे। एपीएफका अजित यादव दोस्रो र नागेश्वर अहिर तेस्रो भए। अजितले ३ मिनेट ५३११ सेकेन्ड र नागेश्वरले ३ मिनेट ५६५ सेकेन्डको समय निकाले। महिलातर्फ एपीएफकी फूलमती रानाले आर्मीकी सरस्वती भट्टराईलाई पछि पार्दै स्वर्ण जितेकी हुन्। उनले ४ मिनेट ३८१९ सेकेन्ड दौड पूरा गरेकी हुन्। रजत पदक जितेकी सरस्वतीले ४ मिनेट ४१८० सेकेन्ड र आर्मीकी रेखा लिम्बूले ५ मिनेट ०३८० सेकेन्डमा दुरी पार गर्दै कांस्य पदक हात पारिन्। सटपुटमा पुरुषतर्फ आर्मीका तिलक विक र महिलातर्फ पुलिसकी चन्द्रकला लामगादेले स्वर्ण जिते। आर्मीका चित्रबहादुर वली रजत जित्दा बागमती प्रदेशका ललित रावतले कांस्य पदक पक्का गरे।"
जलवायु परिवर्तनको जोखिममा सुदूरपश्चिम,"धनगढी : राजा महेन्द्रका पालामा बैतडीको सतबाँझमा स्थापना भएको स्याउ बगैंचा अहिले उजाड भएको छ। लटरम्म स्याउ फल्ने बगैँचामा अहिले स्याउका रूख हेर्नका लागि पनि छैन। बैतडी उद्योग वाणिज्य संघका उपाध्यक्ष खिमानन्द भट्ट भन्छन्, आफ्नै आँखाले लटरम्म स्याउ फलेको देखेको छु। उनका विचारमा बगैंचा मासिनुको मुख्य कारण जलवायु परिवर्तन नै हो। स्याउ चिसो हावापानीमा फल्ने फल हो। स्याउ लगाएको स्थानमा ३४ महिना हिउँ पर्नुपर्छ। तर, दुई दशकयता हिउँ परे पनि थिग्रिने दर घटेको छ। स्याउले पाउने वातावरणमा परिवर्तन आयो अनि बगैंचाका रूखहरू सुके,भट्टले भने। सतबाँझको डाँडामा आधा वर्ष (६ महिना) जति हिउँ परिरहन्थ्यो। नजिकैको सुपले भन्ने डाँडामा पानी पयो कि हिउँको सेतो टोपी जस्तै देखिन्थ्यो। तर, अहिले सतबाँझ स्याउ बगैंचाको नाम सतबाँझ सुक्खा फलफूल केन्द्र राखिएको छ। हिमपात कम भएपछि स्याउ फलेन। सयौं एकडको सरकारी जग्गा र संरचनालाई सरकारले सुक्खा फलफूल (ओखर, अनार, सुन्तला, मौसमी) केन्द्र नाम दिएको छ, कृषि ज्ञान केन्द्र कैलालीका प्रमुख खगेन्द्रराज शर्माले भने। उनी सुक्खा फलफूल केन्द्र सतबाँझका प्रमुखका रूपमा समेत काम गरिसकेका छन्। सुदूरपश्चिममा हिमाली जिल्ला भनेर दार्चुला र बझाङलाई चिनिन्छ। दार्चुलामा अपी हिमाल रेन्ज छ भने बझाङमा सैपाल हिमाल शृंखला छ। दुवै हिमालको हिउँ पग्लिन थालेको छ। २३ दशकअघि जुन स्थानमा हिउँ भेटिन्थ्यो। त्यहाँ अहिले बोट बिरुवा उम्रिन थालेका छन्। हिउँ भेटिने स्थान माथिमाथि सर्न थालेको छ, दार्चुलाबाट पूर्वप्रदेशसभा सदस्य गेल्बुसिंह बोहराले भने। उनी, हिमाल नजिकको गाउँ व्यासका बासिन्दा हुन्। अपी हिमालमा सेताम्य हिउँ देखिन्थ्यो। अहिले हिउँ पर्ने डाँडा नांगा भएका छन्। बेंसीतिर त बिरुवा उम्रिन थालेका छन्। यो सबै जलवायु परिवर्तनको असर हो, उनले भने। गत वर्ष डँडेल्धुरामा माघमै लालीगुँुरास फुल्यो। १५ वर्षदेखि धनगढीडँडेल्धुरा सवारी चलाउने खेमराज जोशी भन्छन्, माघमा लालीगुँुरास फुलेको पहिलोपटक देखेको हुँ। लालीगुँरास फागुन अन्तिमतिरबाट फुल्न सुरु हुन्छ। फुल्ने समय वास्तविक समय भने चैत हो। पतझर मौसममा भीमदत्त पन्त राजमार्गको हगुल्टे क्षेत्र लालीगुँरास फुलेर मनमोहक हुने गर्छ। तराईमा गर्मी बढी हुने भएकाले आन्तरिक पर्यटकहरू हगुल्टे आसपासमा क्षेत्रमा रमाउन पुग्छन्। वातावरण विषयमा स्नातकोत्तर गरेका कैलालीका सहायक वन अधिकृत जीसन कार्की भन्छन्, लालीगुँरासका लागि फुल्ने तापक्रम माघमै पुग्यो। अनि फुल्यो। यसलाई जलवायु परिवर्तनको असर नै भन्न सकिन्छ। कार्कीका अनुसार अहिले वर्षा परपर सर्दै गएको छ। नेपालका लागि मनसुन सक्रिय हुने अन्तिम समय भनेको असारको २४२५ तिर हो। तर, अचेल साउनमा समेत वर्षा भइरहेको छैन। वर्षाको पनि एक अनुपात हुन्छ। तर, अचेल वर्षा नै हुँुदैन। भइहाल्यो भने पनि अविरल र भारी वर्षा भइरहेको छ। यसले जनजीवन त कष्टकर हुने नै भयो। बाढीपहिरो, डुबान र कटान जस्ता प्राकृतिक प्रकोपको पनि जोखिम बढ्यो।सुदूरपश्चिममा वर्षा पर धकेलिएको कुरा २०७८ र २०७९ सालमै पनि देख्न सकिन्छ। २०७८ कात्तिक ५ गते देखि परेको अविरल वर्षाले कैलाली र कञ्चनपुरको ६० प्रतिशत काटेको धान बगाएको थियो। २ जिल्लामा मात्रै ६ हजार परिवार विस्थापित भए। पहाडी जिल्लामा आएको पहिरो र बाढीमा परेर ७८ जनाको ज्यानसमेत गयो। यसवर्ष पनि दसैंका दिनदेखि ६ दिनसम्म अविरल वर्षा भयो। असोजको २९ गतेदेखि साउने झरी झैं अविरल र ठूलो वर्षा भयो। २०७९ मा साउनमा ७ दिन मात्रै पानी परेको तथ्यांक जल तथा मौसम विज्ञान विभाग फिल्ड कार्यालय अत्तरियाको छ। जल तथा मौसम विज्ञान विभाग फिल्ड कार्यालय अत्तरियाको तथ्यांकअनुसार असार, साउन र भदौमा गत वर्ष २०७८ को भन्दा आधा मात्रै वर्षा भएको छ । असार र साउन धान रोपाइँको समय हो। समयमा पानी नपरेपछि उत्पादन घट्छ र भोकमरी हुने खतरा हुन्छ। जीसन कार्की थप्छन्, जलवायु परिर्तनको असरले नेपालको धेरै क्षेत्रमा प्रभाव परिसकेको छ। तापक्रम बढ्यो। हिमाल पग्लियो भने केही समयका लागि नदीहरूको जलस्तर बढेर तल्लो तटीय क्षेत्रमा क्षति पुयायो। अनि सबैभन्दा चिन्ताको विषय हाम्रो पानीको स्रोत भनेकै हिमाल हो। हिमाल नै नरहने कल्पना गर्ने हो भने अवस्था के होला ? सुदूरपश्चिमका कैलाली र कञ्चनपुर तराई, बैतडी, दार्चुला, डडेलधुरा, अछाम, बाजुरा, डोटी र बझाङ पहाडी र दार्चुला र बझाङ हिमाली जिल्ला हुन्। पहिले तराईमा लामखुट्टे लाग्छ र मलेरिया र कालाज्वरले भेट्छ भनेर पहाडका मानिस तराई झर्न डराउँथे। तर, पहाडी जिल्लामा पनि डेंगु फैलिएको छ। सुदूरपश्चिममा ४ सय जनाभन्दा बढीमा सो संक्रमण देखिएको सुदूरपश्चिम प्रदेश स्वास्थ्य निर्देशनालयले जनाएको छ। वरिष्ठ फिजिसियन डाशुभेषराज कायस्थ भन्छन्, अब पहाडमा पनि डेंगु पुग्यो। कालाज्वर पनि देखिन थालेको ४५ वर्ष भयो। यी सबै ग्लोबल वार्मिङ कै असर हो। त्यस्तै, पहाडी जिल्लामा आधाभन्दा बढी पानीका मुहानहरू सुकेका छन्। डडेलधुरा र बैतडीका २ दशकअघिका खानेपानी योजनाहरू सुकेका छन्। बैतडी सदरमुकामका लागि ल्याइएको खानेपानी आयोजनामा पानी आधा भएको छ। २० किलोमिटर टाढाबाट ल्याइएको पाइपलाइनमा आधा पानी भएपछि अहिले खानेपानी कार्यालयले दिनमा दुईपटक मात्रै खानेपानी छोड्ने गरेको छ, बैतडी सदरमुकाम गोठलापानीका होटल व्यवसायी वासुदेव भट्टले भने। तीन दशकअघि सिँचाइ गर्न पुग्ने गरी आउने रोला खोलाको गुफाको मुहान सुकेको छ। त्यो मुहानमा गाउँभरिका मानिसहरू नुहाउन र कपडा धुन जाने गरेको आफ्नै आँखाले देखेको छु। तर, अहिले थोपा पानी आउँदैन। बर्खाका बेला अलिअलि आएपछि कात्तिकदेखि मनसुन सक्रिय नहुँदासम्म थोपा पानी आउँदैन, बैतडीको दोगडाकेदार गाउँपालिकाको भूमिराज माविका प्राधानाध्यापक प्रजापति भट्टले भने। उनले जलवायुमा आएको परिवर्तनका यस्ता असरहरू आफ्नै उमेरमा धेरै अनुभव गरिरहेको बताए। वनमा आगलागी भएर सखाप भएको देखेकै थिएन। केही वर्षयता एकपटक वनमा डढेलो सल्की हाल्छ। राम्रो गहुँ, जौं, फापर फल्ने खेतको माटोमा मंसिर पुसमा वर्षा नभए पनि नमी हुन्थ्यो। बाली राम्रो फल्थ्यो तर अहिले खडेरीले सिँचाइको सुविधा नभएका स्थानमा किसानले खेतीपाती नै लगाउन छोडिसके। लेकमा केरा फल्थेन। अहिले केराका बगैंचा फक्रिरहेका छन्, शिक्षक भट्टले भने। सुदूरपश्चिमका ९ जिल्लामध्ये जलवायु परिवर्तनका हिसाबले कैलाली सबैभन्दा उच्च जोखिममा छ। यहाँका सिमसार सुकिरहेका छन् भने जैविक मार्ग आसपासका पानीका स्रोतहरू सुकिरहेका छन्। पहाडमा हुने वर्षाले यी जिल्ला डुबानमा परिरहेको छन् भने पहाडमा हुने भूस्खलनले कैलालीमा जमिनको उचाई पनि बढिरहेको छ। अछाम बैतडी, कञ्चनपुर डडेलधुरा र डोटी कम जोखिममा छन् भने त्योभन्दा कम अथवा एकदमै न्यून जोखिममा रहेका जिल्ला दार्चुला बझाङ र बाजुरा हुन् । तत्कालका लागि कम जोखिम भए पनि जलवायु परिवर्तनको असर सबै ठाउँमा परिहाल्छ, कार्कीले भने, यसमा सरकारको दीर्घकालीन नीतिहरू आउन जरुरी छ। सुदूरपश्चिम प्रदेश सरकारले जलवायुमैत्री कानुन र बजेट निर्माण गर्ने प्रतिवद्धता गरेको प्रदेश सरकारका प्रवक्ता एवम आन्तरिक मामिला तथा कानुनमन्त्री डारणबहादुर रावलले बताए। उनले भने, प्रदेश सरकार जलवायुमैत्री कानुन निर्माण गर्न र जलवायुमैत्री बजेट निर्माणका लागि प्रतिबद्ध छ। उनका अनुसार कैलाली र कञ्चनपुरमा भूमिगत पानीको सहत गहिरो भएकाले नल्काहरूमा पानी नआउने, हिमतालहरू फुटेर तराई डुबान पर्ने गरेको, चुरेको विनाशका कारण चुरेबाट बगेको लेदो माटो र ढुंगा तराईमा थिग्रिन थालेको र नदीको सतह बगेर डुवान हुने गरेको जस्ता समस्याहरू जलवायु परिवर्तनका कारण देखिएको हो। उनले भने, प्रदेश सरकारले वन ऐन र पर्यावरणसम्बन्धी ऐन पनि बनाइसकेको छ। अर्थात् हामी जलवायु परिवर्तनले असरबारे एकदमै सचेत र गम्भीर छौं। सुदूरपश्चिम सरकारले जलवायु नीति बनाएको छैन। तर, विकास निर्माणका काम गर्दा वातावरण प्रभाव मूल्यांकन अनिवार्य रूपमा गर्नुपर्ने प्रावधान भएकाले सुदूरपश्चिम प्रदेश वातावरण संरक्षण ऐन २०७७ भने ल्याएको छ। खोलानालाबाट प्राकृतिक स्रोतसाधन संकलन गर्न, कुनै परियोजना सञ्चालन गर्न, उद्योग सञ्चालन गर्न, सडक पुल पुलेसा बनाउन वातावरण प्रभाव मूल्यांकन गर्नुपर्ने अनिवार्य प्रावधान छ। प्रदेश सरकारले त्यही काम रोकिएपछि २०७७ सालमा अध्यादेश ल्याएको थियो। त्यसलाई प्रतिस्थापन गर्दै प्रदेश सरकारले २०७८ साउन २० गते सुदूरपश्चिम प्रदेश वातावरण संरक्षण ऐन ल्याएको हो। यस ऐनमा वातावरण प्रभाव मूल्यांकनका प्रावधानबाहेक, परिवर्तन भइरहेको जलवायुका बारेमा कुनै कुरा छैन। संविधानमा प्रत्येक नागरिकको स्वच्छ वातावरणमा बाँच्न पाउने मौलिक हकका रूपमा लेखिएको छ। तर, प्रदेश र स्थानीय सरकारहरूले त्यसको खासै वास्ता गरेका छैनन्। वातावरण संरक्षण तथा जलवायु परिवर्तनसम्बन्धी कार्यलाई प्रदेश स्तरमा प्रभावकारी रूपमा सञ्चालन गर्न सो ऐनमा मुख्यमन्त्रीको अध्यक्षतामा परिषद् गठन गर्ने प्रावधान छ। मुख्यमन्त्री अध्यक्ष, उद्योग पर्यटन वन तथा वातावरणमन्त्री सदस्य, मुख्यमन्त्रीले तोकेका प्रदेश सरकारका दुई जना मन्त्री सदस्य, प्रदेशको नीति तथा योजना आयोगको वातावरण हेर्न व्यक्ति सदस्य, स्थानीय तहका प्रमुखमध्ये अध्यक्षबाट मनोनित एक महिलासहित दुईजना सदस्य, वन तथा वातावरणीय विषयका प्राध्यापकमध्येबाट मनोनित एक जना सदस्य, वातावरण तथा जलवायुको क्षेत्रमा विज्ञता हासिल गरेका व्यक्तिमध्ये एक जना महिलासहित अध्यक्षद्वारा मनोनित दुई जना सदस्य र मन्त्रालयको सचिव सदस्य सचिव रहने परिषद् गठन भएको छ। उक्त परिषद्ले हरेक वर्षमा दुईवटा बैठक राख्ने प्रावधान पनि ऐनमा व्यवस्था छ। ऐनमा परिषद्को काम कर्तव्य र अधिकार पनि तोकिएको छ। परिषद्ले दीर्घकालीन नीति निर्माण गर्ने, योजना तथा कार्यक्रममा वातावरण तथा जलवायुसम्बन्धी विषयलाई एकीकृत रूपमा समावेश गर्दै लैजाने र अन्तर मन्त्रालय समन्वय गर्नेछ। त्यस्तै, परिषद्ले वातावरण संरक्षण र जलवायु परिवर्तनसम्बन्धी कार्यमा स्थानीय तहलाई आवश्यक नीतिगत मार्गदर्शन गर्ने, प्रदूषण नियन्त्रण फोहरमैला व्यवस्थापन र सम्पदा संक्षणका लागि प्रादेशिक प्रणालीको विकास गर्ने, आर्थिक स्रोतको व्यवस्थापन गर्ने, सम्पदाको संरक्षणका लागि मन्त्रालयलाई मार्गदर्शन गर्ने कार्य गर्नुपर्ने उल्लेख छ। तर, ऐनले तोकेका अधिकारमा कुनै खासै काम भने भएको छैन। १० योजना लवायुमैत्री कानुन र जलवायुमैत्री बजेट निर्माणका लागि प्रतिबद्ध डारणबहादुर रावलप्रदेश सरकारका प्रवक्ता एवं आन्तरिक मामिला तथा कानुनमन्त्री सुदूरपश्चिम प्रदेश सरकार जलवायुमैत्री कानुन र जलवायुमैत्री बजेट निर्माणका लागि प्रतिबद्ध छ। जलवायु पविर्तनकै असरले गर्दा नै तराईका कैलाली र कञ्चनपुरमा भूमिगत पानीको सतह गहिरो भएकाले नल्का (पानी तान्नेमेसिन) हरूमा पानी नआउने, हिमताल फुटेर तराई डुवान पर्ने गरेको, चुरेको विनाशका कारण चुरेबाट बगेको लेदो माटो र ढुंगा तराईमा थिग्रिन थाल्नु जस्ता देखिएका छन्। यसलाई न्यूनीकरण गर्नका लागि प्रदेश सरकारले वन ऐन र पर्यावरणसम्बन्धी ऐन पनि बनाइसकेको छ। हामी जलवायु परिवर्तनले असरबारे एकदमै सचेत र गम्भीर छौं।"
बढ्दो आयातले अर्थतन्त्र संकटमा,"काठमाडौं : बढ्दो आयातका कारण अर्थतन्त्र संकटमा परेको सरोकारवालाले बताएका छन्। एसोसिएसन अफ चार्टर्ड एकाउन्टेन्ट्स नेपाल (एक्यान) ले आयोजना गरेको कार्यक्रममा उद्योग वाणिज्य महासंघका अध्यक्ष शेखर गोल्छाले उद्योग क्षेत्रमा ५० प्रतिशत ह्रास आएको बताए। कुल गार्हस्थ्य उत्पादनमा उद्योगले १५ प्रतिशत योगदान दिँदै आएकामा घटेर ५२ प्रतिशतमा झरेको उनको भनाइ छ। उद्योगी विदेशी सामान बिक्री गर्ने एजेन्टका रूपमा मात्रै केन्द्रित भइरहेका छन्, गोल्छाले भने, निजी क्षेत्रका तर्फबाट मेक इन नेपाल, मेड इन नेपाल अभियान सुरु गरिए पनि त्यसले सार्थकता पाउन सकेको छैन। पूर्वसचिव यामकुमारी खतिवडा व्यापारघाटा उच्च भइहरेका बेला आयात व्यवस्थापन गर्न सकिने बताउँछिन्। पूर्णरूपमा आत्मनिर्भर हुन नसके पनि आयात व्यवस्थापन गर्न सकिन्छ, खतिवडा भन्छिन्, त्यसका लागि रणनीति बनाएर अघि बढ्नुपर्छ। व्यापार घाटा बर्सेनि बढ्दै गएको छ। नेपालमै सम्भावना रहेका वस्तु तथा सेवा पनि धमाधम आयात भइरहेका छन्। कृषिमा उत्पादन बढाउन, भेहिकल पनि यहीँ भ्यालू एड गरी एसेम्बल गर्न सकिन्छ, खतिवडा भन्छिन्, विद्युत्को खपत बढाएर इन्धनको आयात घटाउन सकिन्छ। इन्धन, सवारीसाधान, खाद्यन्न, फलाम बढीमात्रामा आयात भइरहेको छ। खानीको संभावना प्रशस्त रहे पनि उत्खनन् गर्ने जनशक्ति नहुँदा समस्या आएको खतिवडाको भनाइ छ। पूर्वउद्योग सचिव खतिवडा वस्तु तथा सेवा निर्यात गर्न नसके पनि देशभित्रै खपत गर्न सके आयातमा जाने पैसा जोगाउन सकिने बताउँछिन्। अर्थशास्त्री डा स्वर्णिम वाग्लेले रिटेल, होलसेलम व्यापारमै रमाइरहेकाले अर्थतन्त्र खस्किँदै गएको बताए। अब सहुलियत ऋण तथा अनुदान आउने अवसर पनि छैन। सहुलियतको झ्यालढोका बन्द भइसकेको छ, वाग्लेले भने, प्रतिव्यक्ति आय ४ हजार डलरमा पुग्न अझै १० वर्ष लाग्न सक्छ। तरकारी, फलफूल तथा खाद्यान्न उत्पादन मात्र नभई कृषि र कृषिजन्य उद्योगको प्रशस्त संभावना रहेको नेपाल बैंक तथा वित्तीय संस्था परिसंघका अध्यक्ष पवन गोल्यानले बताए। कृषि छाडेर सेवाक्षेत्रमा जाँदा समस्या भयो, गोल्यान भन्छन्, उद्योगलाई संरक्षण दिन सके आयात प्रतिस्थापन गर्न सकिन्छ। जडिबुटीमा प्रशस्त संभावना भएपनि उपयोग गर्न नसकिएको गोल्यान बताउँछन्। गोल्यानले नेपालको वन उपयोग गरेर ५ खर्बको जडिबुटी निर्यात गर्न सकिने बताए। कपास खेती, उद्योग हुँदै गार्मेन्ट बनाएर कपडा उत्पादन गर्न सकिन्छ, गोल्यानले भने, स्वास्थ्य, शिक्षा, पर्यटन, सूचना प्रविधिलगायतका क्षेत्रबाट फड्को मार्न सकिने उनले बताए। सिटिजन्स बैंकका अध्यक्ष राजनसिंह भण्डारीले आयात प्रतिष्ठान र निर्यात गर्न राज्यले नीति बनाएर सम्बोधन गर्न सक्नुपर्ने बताए। ब्याजदर महँगो भएर उद्योग नचल्ने स्थिति आयो, भण्डारी भन्छन्, ब्याजदर वाञ्छित सीमामा हुनुपर्छ।"
सात वर्षमै राष्ट्रिय खेलाडी,"पोखरा : राष्ट्रका लागि दक्ष खेलाडी उत्पादन गर्ने सबैभन्दा ठूलो र महत्वपूर्ण प्रतियोगिता हो, राष्ट्रिय खेलकुद। देशभर छरिएर र लुकेर रहेका प्रतिभाको खोजी गर्ने उद्देश्यले राष्ट्रिय खेलकुद प्रतियोगिता आयोजना गर्ने गरिन्छ। राष्ट्रिय खेलकुदको यही मर्म, भावना र उद्देश्य अनुरुप नै नवौं राष्ट्रिय खेलकुदमा होमिएका छन्, सात वर्षीय संस्कार न्यौपाने। नेपालगन्जका संस्कार नेपाली खेलकुदको कुम्भमेला मानिने नवौं राष्ट्रिय खेलकुद प्रतियोगितामा प्रतिस्पर्धा गर्दै छन्। उनी पौडीको ५० मिटर फ्रिस्टायलमा देशका चर्चित खेलाडीसँगै पौडी पोखरीमा उत्रिँदै छन्। उनले सुरुमा ५० मिटर फ्रिस्ट्याल र ब्रेथस्टोकमा प्रतिस्पर्धा गर्ने तय भएपनि एउटा प्रदेशबाट एउटा इभेन्टमा दुई जना खेलाडीले मात्रै प्रतिस्पर्धा गर्न पाउने नियमका कारण उनले फ्रिस्ट्यालमा मात्रै प्रतिस्पर्धा गर्न लागेको लुम्बिनी प्रदेशका पौडी प्रशिक्षक चन्द्रराम चौधरीले बताए। ओलम्पिक, एसियाली र दक्षिण एसियाली खेलकुदमा सहभागिता जनाइसकेका खेलाडीसँग सानो उमेरका खेलाडीले प्रतिस्पर्धा गर्न गाह्रो भएपनि संस्कारले राम्रो प्रदर्शन गर्ने उनले विश्वास व्यक्त गरे। सात वर्षीय बालकलाई सिनियर तथा अन्तर्राष्ट्रिय खेलाडीसँग प्रतिस्पर्धा गर्न निकै गाह्रो छ। तर, उसले आफ्नो टाइमिङमा सुधार गर्नेछ भन्ने विश्वास छ, प्रशिक्षक चौधरी भन्छन्, उसको पनि राम्रो गर्नुपर्छ भन्ने सोच छ। संस्कार नेपालगन्जको आदर्श सेकेन्डरी स्कुलमा कक्षा तीनमा अध्ययनरत छन्। उनी जिल्ला, प्रदेश छनोट पार गर्दै नवौं राष्ट्रिय प्रतियोगितामा सहभागी भएका हुन्। सोमबार हुने आफ्नो प्रतिस्पर्धामा पनि उत्कृष्ट प्रदर्शन गर्ने लक्ष्य उनले राखेका छन्। जिल्ला र प्रदेशमा भन्दा पनि राम्रो प्रदर्शन गर्छु, संस्कार भन्छन्। संस्कार चार वर्षको उमेरदेखि पौडीमा रमाउन थालेका हुन्। उनले होटल सिद्धार्थको पोखरीबाट पौडीको प्रारम्भिक शिक्षा सुरु गरेका हुन्। उनलाई सोही होटलका प्रशिक्षक दीपक परियारले प्रशिक्षण दिँदै आएका छन्। पानीमा खेल्न रमाउने संस्कार अरुले खेलेको हेरेर पौडीमा आकर्षित भएको उनका बुवा केशव न्यौपानेले बताए। सुरुमा रहरले पौडी खेल्दै आएका संस्कारले अहिले भने राष्ट्रिय खेलाडी नै बन्ने लक्ष्य बोकेका छन्। उनी गर्मी मौसममा हरेक दिन बेलुका दुई घण्टा प्रशिक्षण गर्छन्। संस्कारका बुवा केशव पनि छोराको इच्छालाई पूरा गर्न लागिपर्ने बताउँछन्। संस्कार पौडी र साइक्लिङमा रुची राख्छ। जाडो मौसममा साइकल चलाउँछ भने गर्मीमा पौडी खेल्छ। उसले जुन खेल खेल्छु भन्छ, त्यसमा हामीले सहयोग गछौं, केशव भन्छन्, संस्कार खेलकुदसँगै पढाइमा पनि तेज छन्। हरेक परीक्षामा राम्रै गर्दै आएका छन्। लुम्बिनी प्रदेशका पौडी प्रशिक्षक चौधरी परिवारको साथ र सहयोगका कारण पनि संस्कार भविष्यमा राम्रो खेलाडी बन्नसक्ने बताउँछन्। संस्कारलाई परिवारको पनि राम्रो सपोर्ट छ। छोराको इच्छा र चाहनालाई परिवारले पनि बुझ्नु भएको छ, उनी भन्छन्, त्यसैले संस्कार भविष्यमा देशको राम्रो खेलाडी बन्ने छन्।"
धनकुटामा एक लाख १६ हजार मतदाता,"धनकुटा : आगामी मंसिर ४ गते हुने प्रतिनिधि सभा र प्रदेश सभा निर्वाचनमा धनकुटाका एक लाख १६ हजार ९९१ जना मतदाता सहभागी हुने भएका छन्। जिल्ला निर्वाचन कार्यालय धनकुटाले मतादाता नामावली अद्यावधिक गरी अन्तिम नामावली प्रकाशन गरेको हो। जिल्लाको कूल मतदातामध्ये पुरुष ५८ हजार ५४६ र महिला ५८ हजार ४४५ रहेका जिल्ला निर्वाचन अधिकृत जयराम श्रेष्ठले बताए। उनका अनुसार जिल्लाभरि ११९ मतदातस्थल रहनेछ। ती स्थलभित्र १६२ वटा मतदान केन्द्र हुने उनले बताए। जिल्लामा प्रतिनिधि सभाको एक निर्वाचन क्षेत्र र प्रदेश सभा तर्फ 'क' र 'ख' गरी दुई निर्वाचन क्षेत्र रहेका छन्। प्रदेश सभा निर्वाचन क्षेत्र मध्ये 'ख' मा भन्दा 'क' मा मतदाता संख्या बढी छन्। प्रदेश सभा 'क' मा ६१ हजार ५१५ जना मतदाता संख्या छन्। जसमा पुरुषको भन्दा महिलाको संख्या बढी छ। यस क्षेत्रमा महिलाको संख्या ३० हजार ९४४ र पुरुषको संख्या ३९ हजार ५७१ छन्। ६४ मतदान स्थल रहेको यो क्षेत्रमा मतदान केन्द्र ८७ छ। त्यस्तै प्रदेशसभा 'ख' मा पुरुष २७ हजार ९६५ र महिला २७ हजार ५०१ गरी ५५ हजार ४७६ जना मतदाता रहेका छन्। यो क्षेत्रमा ५५ मतदान स्थल र ७५ मतदान केन्द्र छन्। १६ मतदान केन्द्र अतिसंवेदनशील सुरक्षा दृष्टिकोणले जिल्लाको १६ वटा मतदान केन्द्र अतिसंवेदनशील रहेका छन्। जिल्लाका कूल ११९ वटा मतदान केन्द्रमध्ये १६ वटा मतदान केन्द्रलाई अति संवेदनशील, ४९ वटालाई संवेदनशील र ५४ वटालाई सामान्यमा वर्गीकरण गरिएको जिल्ला सुरक्षा समितिले जनाएको छ। भौगोलिक विकटता, मतदाता र मतदान केन्द्रको दूरी र सुरक्षा पोष्टको पहुँचसहितका विभिन्न सूचकलाई आधार मानिएको छ।"
यो निर्वाचन गठबन्धनका लागि मौका हो : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले एकल पार्टीको बहुमत नआउने भएरै गठबन्धन गर्नुपरेको बताएका छन्। काठमाडौंमा आयोजित उम्मेदवार परिचयात्मक कार्यक्रममा उनले गठबन्धन गरेर चुनाव लड्ने संस्कृतिको विकाससमेत भएको बताए। उनले गठबन्धन गरेर अगाडि बढ्दा लोकतन्त्रको सुरक्षा र देश विकास गर्न पनि सहजता हुने बताए। त्यसैले यो निर्वाचन गठबन्धनका लागि मौका र चुनौती दुवै भएको उनको भनाइ छ। 'प्रजातन्त्र र लोकतन्त्रलाई स्थायित्व गर्न गठबन्धन बनेको हो। कुनै पनि पार्टीको बहुमत आउन सक्दैन। त्यही भएर पनि गठबन्धन बनाएका हौं,' उनले भने, 'मिलेर चुनाव लड्दा लोकतन्त्रको सुरक्षा गर्न पनि सकिन्छ। मिलेर देश विकास गर्न सकिन्छ। यो निर्वाचन गठबन्धनका लागि मौका र चुनौती दुवै छ। यसलाई हामी सामाना गर्नुपर्छ।' काठमाडौं क्षेत्र नं २ बाट गठबन्धनका उम्मेदवार बनेकी पूर्वसभामुख ओनसरी घर्तिमगरको तारिफ गर्दै देउवाले कुशलताका साथ संसद सञ्चालन गरेको बताए। उनले ओनसरीलाई साहसी महिलाको रुपमा ब्याख्यासमेत गरे। 'ओनसरीजी साहसी महिला हुनुहुन्छ। सभामुख हुँदा कुशलताका साथ कार्यकाल निभाउनुभयो। संसदलाई सञ्चालन गर्नुभयो। उहाँले पार्टीको आदेशभन्दा पनि राष्ट्रको हित हेर्नुभयो,' उनले भने। उनले गठबन्धनले विजयको झन्डा यही क्षेत्रबाट फहराउनुपर्ने बताए।"
यसपटक तेब्बर बढी मतले विजयी हुन्छ : महेश बस्नेत,"भक्तपुर : नेकपा एमाले भक्तपुर क्षेत्र नं २ का संविधानसभा सदस्यका उम्मेदवार महेश बस्नेतले विपक्षीभन्दा तेब्बर बढी मतले विजयी हुने दाबी गरेका छन्। स्थानीय पत्रकारहरुसँगको अन्तरक्रिया गर्दै उनले पछिल्लोपटक दोब्बर मतले विजयी भएकोमा योपटक तेब्बर बढी मतले विजयी हुने दाबी गरे। सता गठबन्धनले आफूलाई कुनै असर नपर्ने उनले बताए। 'गठबन्धन नेताहरुबीच मात्रै छ। कार्यकर्ताबीचमा कुनै गठबन्धन छैन। हामी उही कार्यकर्ताहरुलाई भेटिरहेका छौं र उनीहरु हामीप्रति सकारात्मक छन्,' उनले भने। आफूले भक्तपुर क्षेत्र नं २ मा विकाशको लहर ल्याएको तर त्यसलाई कांग्रेसले रोकेको आरोप लगाए। यही कारण आफ्नो मत अझ बढ्ने उनको दाबी थियो। उनले आफू विजयी भएमा भक्तपुरलाई भ्रष्टाचारमुक्त जिल्लाको रुपमा विकास गर्ने पनि बताए। भक्तपुरमा काम गर्दा एक पैसा पनि घुस दिन नपर्नेगरी सिंगो भक्तपुरलाई नै भ्रष्टाचारमुक्त जिल्ला बनाउने उनको भनाइ छ।"
चुनाव चिह्न 'लौरो' का विषयमा आयोगले सोध्यो स्पष्टीकरण,"काठमाडौं : निर्वाचन आयोगले मङ्सिर ४ गते हुने प्रतिनिधि र प्रदेशसभा सदस्य निर्वाचनका लागि मनोनयनपत्र दर्ता गराएका हाम्रो नेपाली पार्टीका विभिन्न उम्मेदवारहरूलाई स्पष्टीकरण सोधेको छ। पार्टीका उम्मेदवारहरूले आफूलाई स्वतन्त्र उम्मेदवार भन्दै लौरो चिन्हबाट प्रचारप्रसार गरेको विषयमा आयोगले स्पष्टीकरण सोधेको हो। ती उम्मेदवारले आफ्नो दलीय आबद्धता स्पष्ट नगरी आफू स्वतन्त्र उम्मेदवार रहेको भनी प्रचारप्रसार गरेको कार्यबाट निर्वाचनको स्वच्छता र निष्पक्षतालाई प्रभावित गर्ने र आम मतदाता समेतलाई भ्रमित गर्ने काम गरेको आयोगले जनाएको छ। हाम्रो नेपाली पार्टी उम्मेदवारले आफूलाई स्वतन्त्र उम्मेदवार भनी सामाजिक सञ्जालमार्फत प्रचारप्रसार गरेको कार्यबाट जानाजान प्रचलित निर्वाचन कानूनको उल्लङ्घन समेत भएको पाइएकाले २४ घन्टाभित्र स्पष्टीकरण पेस गर्न पत्राचार गरिएको हो। आयोगले पहिलो हुने निर्वाचित हुनेतर्फ काठमाडौं क्षेत्र नं ५ का प्रतिनिधि सभा सदस्यका उम्मेदवार मधुसुदन पाठक, प्रतिनिधिसभा सदस्यका सिराहा क्षेत्र नं २ का उम्मेदवार शिवशंकर यादव, प्रदेश सभाका सिरहा क्षेत्र नं २ (क) का उम्मेदवार राजलाल यादव, प्रदेश सभाका सिरहा क्षेत्र नं २ (ख)का उम्मेदवार यागेशकुमार सिंह, काठमाडौँ क्षेत्र नं २ (क) का प्रदेशसभा सदस्यका उम्मेदवार राजकुमार तिमिल्सिना, सर्लाही क्षेत्र नं २ का प्रतिनिधि सभा सदस्यका सर्लाही क्षेत्र नं २ का उम्मेदवार वीरवंश बैठा, सुनसरी क्षेत्र नं १ (क) प्रदेशसभा सदस्य उम्मेदवार विजय कालिकोटे, प्रतिनिधिसभा सदस्यका रुपन्देही क्षेत्र नं ३ का उम्मेदवार प्रख्यात बञ्जाडे र नुवाकोट क्षेत्र नं १ (ख) का प्रदेशसभा सदस्यका उम्मेदवार दिपेश ढुंगानालाई स्पष्टीकरण सोधेको हो। राजनीतिक दलसम्बन्धी ऐन, २०७३ को दफा ९ को उपदफा (४) बमोजिम दर्ता भएको दलको नाम, झण्डा र चिह्न अरू कसैले प्रयोग गर्न नपाउने गरी संरक्षण गरिने व्यवस्था रहेको छ।"
राजु गुरुङको अर्को पेसी कार्तिक २ गते,काठमाडौं : रुपन्देही क्षेत्र नम्बर २ का सत्ता गठबन्धनका उम्मेदवार राजु गुरुङको उम्मेदवारी खारेज नगर्न सर्वोच्च अदालतले अल्पकालीन अन्तरिम आदेश जारी गरेको छ। न्यायाधीश विश्वम्भरप्रसाद श्रेष्ठको एकल इजलासले आज आइतबार अल्पकालीन अन्तरिम आदेश जारी गरेको हो। सर्वोच्चले कार्तिक २ गते छलफलका लागि दुवै पक्षलाई बोलाएको छ। एकीकृत नेकपा समाजवादीका नेता गुरुङविरुद्ध निर्वाचन अधिकृतको कार्यालयमा उजुरी परेको थियो। तत्पश्चात् निर्वाचन अधिकृतको कार्यालयले उम्मेदवारी खारेज गरेको थियो। गुरुङले उम्मेदवारी कायम हुनुपर्ने माग गर्दै गत बिहीबार सर्वोच्च अदालतमा रिट दर्ता गराएका थिए। दुवै पक्षको कुरा सुनेर मात्र विवादको निरुपण गर्नुपर्ने देखिएको सर्वोच्चको आदेशमा उल्लेख छ। सर्वोच्चले अन्तरिम खारेज नगरेसम्म उनको उम्मेदवारी कायमै रहने छ।
कांग्रेसले हँसियाहथौडा र माओवादीले रुखमा भोट हाल्न डराउनु पर्दैन : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले नेपाली कांग्रेसले हँसियाहथौडा र माओवादीले रुखमा भोट हाल्न डराउन नहुने बताएका छन्। काठमाडौं निर्वाचन क्षेत्र नम्बर २ मा आयोजित उम्मेदवार परीचयात्मक कार्यक्रममा प्रचण्डले गठबन्धनका उम्मेदवारलाई बहुमतसहित विजयी बनाउन आह्वान गरे। उनले भने, रुखले हँसियाहथौडामा हाल्ने हँसियाहथौडाले रुखमा कसरी भोट हाल्ने भन्ने गरेको सुन्छु। २०४६ सालदेखिनै संयुक्त भोट हाल्न सुरु गरेका हौं।' माधवजी र गिरिजाबाबुकै कारण १२ बुँदे समझदारी भएको उनको भनाइ छ। प्रचण्डले भने, 'कमरेड ओनसरी रोल्पाको ग्रामिण इलाकामा जन्मिएर संघर्षमा विताएको महिला हो। मेरै प्रस्तावमा प्रतिनिधिसभाको सभामुख बनाएको हुँ। सफलतापूर्वक सभामुखको जिम्मेवारी प्राप्त गर्नुभयो। ओनसरीभित्र कमाण्ड छ। ओनसरीको टिमलाई विजयी गराउनुस, विकासे मन्त्री पनि उहाँलाई बनाएर पठाइने छ। काठमाडौं क्षेत्र नम्बर २ ले इतिहास बनाउँदै आएको भन्दै प्रचण्डले ओनसरीसहित गठबन्धनका उम्मेदवारलाई विजयी बनाउन आग्रह गरे। राजनीतिक परिवर्तनलाई दीगो बनाउन समृद्धिका योजना ल्याइने प्रचण्डले प्रतिवद्धता जनाए।"
विदेशीलाई होइन नेपाली सन्तानका लागि नागरिकता विधेयक : गृहमन्त्री,"भैरहवा : गृहमन्त्री बालकृष्ण खाणले विदेशी नागरिकका लागि नभई नेपाली नागरिकका सन्तानका लागि नागरिकता विधेयक ल्याइएको बताएका छन्। भैरहवामा आयोजित एक कार्यक्रमलाई सम्बोधन गर्दै उनले नागरिकता विधेयकका विषयमा अनावश्यक भ्रम फैलाइएको बताए। 'नागरिकता विधेयकले विदेशी नागरिकले नेपाली नागरिकताको प्रमाणपत्र पाउने नै होइन, सरकारले दिन खोजेको पनि होइन, तर विदेशीले नागरिकता पाउने भनेर अनावश्यक भ्रम मात्र फैलाइयो', उनले भने, 'नेपालका जुन नेपाली नागरिक छन् उनीहरूका सन्तानलाई नागरिकता प्रदान गर्नका लागि मात्र नागरिकता विधेयक ल्याइएको हो।' नेपाली नागरिकका पाँच लाखभन्दा बढी सन्तान आफ्नै मुलुकमा अनागरिक भएर बस्नु परेको भन्दै मुलुकको विकासमा महत्त्वपूर्ण योगदान पुर्याउनका लागि उनीहरूले उच्च शिक्षा हासिल गर्नबाट समेत बञ्चित बस्नुपरेको बताए। नेपाली कांग्रेसका केन्द्रीय सदस्यसमेत रहेका उनले नागरिकता विधेयकका विषयमा नबोल्न सुझावहरू आएपनि आफू नेपाली नागरिक र उनीहरू सन्तानका आखाँबाट बगिरहेका आँसु सधै देखिरहेकाले नेपाली नागरिकका सन्तानलाई नागरिकता प्रदान आफ्नो दायित्व रहेको बताए। आफ्नै मुलुकमा अनागरिक भएर बस्नु परको पीडा अरुले बुझ्न नसक्ने भन्दै आफू यसको पक्षमा सदैव रहने बताए। 'चुनावको बेला नागरिकता विधेयकका विषयमा नबोल्नुस् भनेर धेरैले सल्लाह दिए,' उनले भने, 'तर, मलाई नाफा होस् वा नोक्सान, म सरकारमा रहौलानरहौला, आफ्नै मुलुकका नागरिकलाई अनागरिकलाई भएर बसेको देख्न सक्दिन र उनीहरूलाई नागरिक नबनाएसम्म म लडिरहनेछु।' उनले थपे 'गृहमन्त्री भएकाले नेपाली नागरिकका सन्तानलाई नागरिकता प्रदान गर्नु मेरो राष्ट्रिय दायित्व हो, म यसमा लाग्छु।' सदनबाट पास गरेपछि नागरिक विधेयकलाई राष्ट्रपतिले १५ दिनभित्र प्रमाणीकरण गरेर फर्काउनुपर्ने भएपनि नफर्काएर नागरिकको अधिकार खोसेको उनले बताए।"
देउवा र प्रचण्डलाई इशारा गर्दै माधवकुमार नेपालले भने भविष्यका प्रधानमन्त्री यहीँ छौं,"काठमाडौं : नेकपा एकीकृत समाजवादीका अध्यक्ष माधवकुमार नेपालले भविष्यका प्रधानमन्त्री आफूहरु नै भएको बताएका छन्। नेपाली कांग्रेसका सभापति शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल प्रचण्ड र आफूमध्ये नै एक हुने उनको भनाइ छ। 'भविष्य गठबन्धन दलकै छ। केन्द्रबाट मन्त्रिपरिषदबाट कानुनी अवरोधहरु आउलान्। वर्तमान प्रधानमन्त्री र भविष्यका प्रधानमन्त्रीहरू पनि यहीँ छन्,' उनले देउवा र प्रचण्डतिर इशारा गर्दे भने। उनले मुलुकको महत्वपूर्ण संसदको सभामुखको जिम्मेवारी सम्हालेकी ओनसरी घर्तिमगरले उम्मेदवारी दिएको र गठबन्धन दललाई विजयी बनाउनुपर्ने बताए। 'हामीले मुलुकलाई ठूलो दुर्घटनाबाट बचाएका छौं। वाम लोकतान्त्रिक गठबन्धनले मुलुकलाई जोगायो। भोलिका निम्ति फेरि पनि खतरा विद्यमान छ। देशले लोकतन्त्रको माग गरेको छ,' उनले भने। देशले निरंकुशता र अधिनायकवादको माग नगरेको भन्दै गठबन्धन उम्मेदवारलाई विजयी गराउन आग्रह गरे। उनले भने, 'हामी देश विकासको पक्षमा छौं।'"
आचारसंहिता विपरीत खाद्यान्न बाँड्ने मन्त्री चौधरीलाई सोधियो स्पष्टीकरण,"काठमाडौं : निर्वाचन आयोगले शहरी विकास मन्त्री मेटमणी चौधरीलाई स्पष्टीकरण सोधेको छ । चौधरीले १३ लाख बराबरको खाद्यान्न बाँडेको समाचार मन्त्री चौधरीकै सचिवालयले जानकारी दिएको थियो । सोही समाचार अन्नपूर्ण पोस्टसहित विभिन्न सञ्चारमाध्यममा आएपछि निर्वाचन आयोगले मन्त्री चौधरीलाई स्पष्टीकरण सोधेको हो । आयोगले सोधेको स्पष्टीकरणपत्रमा भनिएको छ, निर्वाचन आचारसंहिता, २०७९ को दफा ४, सबैले पालना गर्नुपर्ने आचरण अन्तर्गत खण्ड (न) मा कुनै प्रकारले निर्वाचनको स्वच्छता वा निष्पक्षतालाई प्रभावित गर्ने गरी कुनै कार्य गर्न नहुने भन्ने व्यवस्था रहेको हुँदा तपाईंले आफ्नो निर्वाचन क्षेत्रका बाढीपीडितको नाममा चामल वितरण गर्ने कार्यले आचारसंहिताको उल्लङ्घन हुँदैन भनी पुष्ट्याई गर्ने आधार के छ ? स्पष्टीकरणपत्रमा तपाईंबाट निर्वाचन आचारसहिताको उल्लंघन भएको भए निर्वाचन आयोग ऐन, २०७३ को दफा २३ को उपदफा (३) बमोजिम किन जरिबाना गर्नु नपर्ने हो ? भन्ने प्रश्न गरिएको छ । निर्वाचन आचारसंहिता, २०७९ को दफा छ को व्यवस्था बमोजिम आयोगको पूर्वस्वीकृति लिई त्यस्ता कार्यक्रम सञ्चालन गर्न बाधा पर्ने छैन भन्ने व्यवस्था छ । तर, मन्त्री चौधरीले सो व्यवस्था बमोजिम आफ्नो निर्वाचन क्षेत्रका बाढीपीडितको नाममा चामल वितरण गर्ने कार्य गर्दा निर्वाचन आयोगको कुनै पूर्व सहमति लिएका थिएनन् । शहरी विकास मन्त्री चौधरीले निर्वाचन आचारसंहिता विपरीत देउखुरीका चार पालिकामा १३ लाख रुपैयाँ बराबरको खाद्य सामग्री बाँडेका थिए । डुबान क्षेत्रको अवलोकनपछि जनतालाई पहिलो चरणको सहयोग पुर्याउने उद्देश्यले देउखुरीका राप्ती, गढवा, राजपुर र लमही पालिकालाई ५० क्विन्टलका दरले चामल वितरण गरिएको मन्त्री चौधरीले बताएका थिए ।"
सरकारी परिचयपत्र भए भोट हाल्न पाइने,"काठमाडौं : आगामी मङ्सिर ४ गते हुने प्रतिनिधिसभा र प्रदेशसभाको निर्वाचनमा सरकारी परिचयपत्र हुनेले मतदान गर्न पाउने भएका छन् । मतदाता नामावलीमा नाम समावेश भएका मतदाताले आफ्नो नाम भएको मतदान केन्द्रमा आयोगले प्रदान गरेको परिचयपत्र वा अन्य परिचय खुल्ने सरकारी परिचयपत्रबाट पनि मतदान गर्न पाउने निर्वाचन आयोगले जनाएको छ । प्रमुख निर्वाचन आयुक्त दिनेशकुमार थपलियाले नागरिकता, राहदानी, राष्ट्रिय परिचयपत्र, लालपूर्जा वा आधिकारिक निकायबाट जारी परिचय खुल्ने परिचयपत्र देखाएर मतदान गर्न पाउने व्यवस्था गरिएको जानकारी दिए ।"
असोज २३ गते अगाडिका राजीनामा स्वीकृत गर्न आयोगको निर्देशन,"काठमाडौं : यही असोज २३ गते अगाडिका राजीनामा स्वीकृत गर्न आयोगले निर्देशन दिएको छ। असोज २३ गतेअघि कुनै पदाधिकारी वा कर्मचारीले राजीनामा पेस गरेको भएमा त्यस्तो राजीनामा पेस गरेकै मितिबाट लागू हुने गरी स्वीकृत गर्न आयोगले सम्बद्ध सबै निकायलाई निर्देशन दिएको हो। संघ, प्रदेश सरकार, स्थानीय तह, कुनै सरकारी वा अर्धसरकारी निकाय वा सार्वजनिक संस्था वा विश्वविद्यालय वा विद्यालय वा सरकारको पूर्ण वा आंशिक स्वामित्व भएको संगठित संस्था वा नेपाल सरकारको अनुदान प्राप्त संस्थामा पारिश्रमिक पाउने गरी बहाल रहेको कुनै पदाधिकारी वा कर्मचारीले राजीनामा पेस गरेको भएमा राजीनामा स्वीकृत गर्नुपर्ने छ। आयोगले निर्देशन कार्यान्वयनका लागि सहजीकरण गर्न प्रधानमन्त्री तथा मन्त्रिपरिषद्को कार्यालयलाई लेखी पठाउने निर्णय गरेको छ।"
नेपाली कांग्रेस : मंसिर ४ गते हुने निर्वाचनका लागि केन्द्रीय परिचालन समिति गठन (सूचीसहित),"काठमाडौं : नेपाली कांग्रेसले आगामी मंसिर ४ गते हुने निर्वाचनका लागि प्रतिनिधि सभा र प्रदेश सभा सदस्य निर्वाचन२०७९, केन्द्रीय परिचालन समिति गठन गरेको छ। नेपाली कांग्रेसका सभापति शेरबहादुर देउवाले नेपाली कांग्रेसको विधान, २०१७ (संशोधन सहित) बमोजिम केन्द्रीय कार्यसमितिका सदस्य एवं पूर्व उपसभापति गोपालमान श्रेष्ठको संयोजकत्वमा समिति गठन गरेका हुन्। समितिमा ११० जना सदस्य रहेका छन्।"
क्षेत्र नम्बर ४ का युवाहरूको मात्रै अन्तर्वार्ता लिने भनेपछि अरू अलपत्र,"सिमरा : वैदेशिक रोजगारीमा जाने युवाको प्रि अन्तर्वार्ता भन्दै पूर्व श्रममन्त्री किसान श्रेष्ठले निर्वाचन आचारसंहिताविपरीत मतदाता प्रभावित पार्ने प्रयास गरेका छन्। बारा क्षेत्र नं ४ बाट प्रतिनिधि सभा सदस्यका लागि उम्मेदवारी दिएका श्रेष्ठले परवानीपुरस्थित बिएस पार्टी प्यालेसमा आइतवार अन्तर्वार्ता राख्न लगाएका हुन्। श्रेष्ठका स्वकीय सचिव जगत श्रेष्ठको निर्देशनबमोजिम ललितपुर७ ग्वार्कोस्थित इन्टरनेशनल म्यानपावर रिक्रुटमेन्ट कम्पनीले परवानीपुरमा अन्तर्वार्ता राखेको हो। दुई दिनसम्म चल्ने उक्त अन्तर्वार्ता लिने स्थानमा पूर्वमन्त्री श्रेष्ठ र प्रदेशसभा सदस्य उम्मेदवार जितेन्द्र सोनलको ब्यानर राखिएको छ। श्रम, रोजगार तथा सामाजिक सुरक्षा मन्त्री भइसकेका श्रेष्ठले चुनावी प्रचारमा म्यानपावर कम्पनीको प्रयोग गरेका हुन्। इन्टरनेशनल म्यानपावर रिक्रुटमेन्ट कम्पनीका प्रशासन प्रमुख विवेक शर्माले पूर्व श्रममन्त्री श्रेष्ठका स्वकीय सचिव जगत श्रेष्ठको निर्देशनबमोजिम अन्तर्वार्ता राखिएको बताए। शर्माका अनुसार प्रि अन्तर्वार्तामा छनौट भएकाहरूलाई अर्को अन्तर्वार्ता लागि दुई दिनपछि काठमाण्डौमा बोलाइने र तीन महिनाको प्रक्रियापछि मलेसिया पठाइनेछ। मतदातालाई प्रभावित पार्ने उद्देश्यसहित उम्मेदवारको चुनावी ब्यानरमुनि अन्तर्वार्ता राखिएपछि अन्य राजनीतिक दलले निर्वाचन आचारसंहिता विपरीतका कार्य गरिएको भन्दै आपत्ती जनाएका छन्। बाराका प्रमुख जिल्ला अधिकारी कृष्णबहादुर कटुवालले उम्मेदवारको ब्यानर र पार्टीको झण्डा हटाउन प्रहरी परिचालन गरिसकेको जानकारी दिएका छन्। फ्रि भिसा फ्रि टिकटमा मलेसियास्थित रोजगारदाता कम्पनी स्यारिकात सिन क्वङल प्लास्टिक इण्डष्ट्रिजमा रोजगारीको अवसर रहेको भन्दै इन्टरनेशनल म्यानपावर रिक्रुटमेन्ट कम्पनीले ७५० जना कामदार माग गरेको सूचना निकालेको थियो। सोही सूचनाबमोजिम निर्वाचनको समयमा उम्मेदवारको चुनावी ब्यानरमुनि अन्तर्वार्ता राखिएको हो। उक्त कम्पनीले यसअघि तनँहुमा पनि अन्तर्वार्ता राखेको थियो। तनँहु पूर्वमन्त्री श्रेष्ठको गृह जिल्ला हो। नेकपा एकीकृत समाजवादीका नेता समेत रहेका श्रेष्ठले सत्ता शक्तिको दुरुपयोग गर्दै निर्वाचन आचारसंहिता विपरीत मतदातालाई प्रभावित पार्न खोजेको स्थानीय रमेश साहले बताए। अन्तर्वार्ताका लागि देशका विभिन्न स्थानबाट युवाहरू परवानीपुर आएका छन्। तर म्यानपावर कम्पनीले भने बारा क्षेत्र नं ४ का युवाको मात्रै अन्तर्वार्ता लिने भनेपछि अन्य जिल्लाबाट आएका युवाहरू अलपत्र परेका छन्। सर्लाही मलंगवाबाट आएका होजेन्द्रकुमार यादवले म्यानपावर कम्पनीले सूचना गरे बमोजिम आफू आएको तर यहाँ आएपछि निर्वाचन क्षेत्र नं ४ का युवाहरूको मात्रै अन्तर्वार्ता लिने भनेपछि आफूहरू अलपत्र परेको बताए। अन्य जिल्लाबाट आएका युवालाई फर्काउँदै नेकपा एकीकृत समाजवादीका कार्यकर्ताहरू यतिबेला स्थानीय युवा खोज्न गाँउमा परिचालित भएका छन्। फ्रि भिसा, फ्रि टिकटमा मलेसिया लैजाने भन्दै गाँउबाट युवाहरू खोजेर अन्तर्वार्तामा ल्याउन समाजवादीका कार्यकर्ता परिचालित भएका हुन्। चुनावी अभियानका क्रममा श्रेष्ठले बेरोजगार युवालाई आफ्नै क्षेत्रमा रोजगारी दिने र रोजगारको वातावरण बनाउने बताउने गरेका छन्।"
कार्तिक ५ गतेभित्र जरिवाना रकम नबुझाए बन्दसूचीबाट नाम हटाइने,"काडमाडौं : स्थानीय तह निर्वाचन, २०७९ मा उम्मेदवार भएर तोकिएको समयावधिभित्र निर्वाचन खर्चको विवरण नबुझाउने उम्मेदवारहरूले आगामी कार्तिक ५ गतेभित्र जरिवाना रकम बुझाउनुपर्ने भएको छ। निर्वाचन आयोगले आइतबार एक सूचना जारी गर्दै जरिवाना रकम बुझाउन निर्देशन दिएको हो। आयोगको गत भदौ ३१ को निर्णयानुसार निर्वाचन आयोग ऐन, २०७३ को दफा २६ बमोजिम जरिवाना भएको थियो। मंसिर ४ गते हुने प्रतिनिधि सभा सदस्य तथा प्रदेश सभा सदस्य समानुपातिक निर्वाचन प्रणालीतर्फ राजनीतिक दलले पेस गरेको बन्दसूचीमा समावेश भएको भए जरिवाना नबुझाउने उम्मेदवारको नाम बन्दसूचीबाट हटाइने आयोगले जनाएको छ। त्यस्ता उम्मेदवारहरूले आफूलाई लागेको जरिवाना बापतको रकम उम्मेदवाहरूको योग्यता सम्बन्धी दाबी विरोधको निवेदन उपर जाँचबुझ गर्ने समयसीमा कात्तिक ५ गते कार्यालय समयभित्र बुझाएमा जरिवाना असुलउपर भएको कायम गरी कानून बमोजिम गर्न निर्देशन दिएको छ। यसैगरी जरिवाना वापतको रकम नबुझाउने उम्मेदवारहरूको हकमा बन्दसूचीबाट नाम हटाउन मुख्य निर्वाचन अधिकृतको कार्यालयलाई निर्देशन दिने निर्णय आयोगले गरेको छ।"
गठबन्धनले लोकतान्त्रिक गणतन्त्रलाई असफल बनाएर लुटतन्त्र मच्चायो : सिपी गजुरेल,"जनकपुरधाम : नेकपा क्रान्तिकारी माओवादीका केन्द्रीय उपाध्यक्ष सिपी गजुरेलले वर्तमान गठबन्धनले संघीय लोकतान्त्रिक गणतन्त्रात्मक व्यवस्थालाई असफल बनाएर लुटतन्त्र मच्चाएको आरोप लगाएका छन्। उनले देशमा ठूलो आन्दोलनपश्चात् आएको परिवर्तनलाई गठबन्धनको नाममा होस् वा अन्य नाममा ध्वस्त पार्ने काम भइरहेको आरोप लगाएका हुन्। जनकपुरधामस्थित विमानस्थलमा आइतबार सञ्चारकर्मीसँग कुरा गर्दै उपाध्यक्ष गजुरेलले राजनीतिक संसदीय राजनीतिक गर्ने दलहरूले लोकतान्त्रिक गणतन्त्रात्मक व्यवस्थाका नाममा भागवण्डाको राजनीति गरेर जनताप्रतिको उत्तरदायित्व बिर्सिएको आरोप लगाए। नेता गजुरेलले अहिले राजनीतिक दलका नेताहरूले लोकतान्त्रिक गणतन्त्रको मूल मर्म र आदर्शसमेत त्यागेर सत्ता लिप्सामा लागेको बताए। 'सत्ताको नाममा अंशवण्डा र भागवण्डाको राजनीति गरेर मुलुकमा अस्थिरता निम्त्याउँदै व्यक्तिवादी राजनीति गर्न चाहेकाले देशमा वैदेशिक हस्तक्षेप ह्वात्तै बढेको छ। निर्वाचनमा पार्टीले ल्याएको परिणामअनुसार सरकार बनाउन गठबन्धन हुनुपर्नेमा अहिले पहिला दलहरूले भागवण्डा गर्ने अनि सरकार बनाउँदा दलहरू जनताप्रति उत्तरदायी देखिएका छैनन्।' गजुरेलले राजनीतिक दलहरूको व्यक्तिगत स्वार्थकै कारण आफूहरूले बहिष्कारको अभियानलाई तीव्र पारेको बताए। उनले भने, 'जनताले बहिष्कार हामीले किन गरेको भनेर बुझ्न थालेकाले जनताले अब नयाँ अनुहार वा स्वतन्त्र व्यक्तिलाई जिताउनुपर्छ भनेर अभियान पनि चलाउन थालिएको छ।'"
'जनता भ्रममा पार्ने काम बन्द गर्ने',भक्तपुर : नेपाली कांग्रेसबाट प्रतिनिधिसभा भक्तपुर क्षेत्र नं २ का उम्मेदवार दुर्लभ थापाले विकास निर्माणको एजेन्डा उठाएर जनता भ्रममा पार्ने काम बन्द गर्ने चेतावनी दिएका छन्। रफत सञ्चार क्लबले आइतबार गरेको साक्षात्कार कार्यक्रममा थापाले अन्य समयमा चुप लागेर बस्ने तर चुनावका बेलामा मात्रै आएर सधै सानातिना विकासका एजेन्डा उठाएर मतदातालाई भ्रममा पार्ने काम नगर्न चेतावनी दिएका हुन्। नीति निर्माणको तहमा पुग्ने निर्वाचनलाई विकासको ललिपप बाँडेर चुनावी एजेन्डा बनाउनेहरूलाई अब जनताले तह लगाउने उनले ठोकुवा गरे। स्थानीय सरकारको काम विकासको मूल फु्टाउने हो भन्ने हेक्कासम्म नभएका वस्नेत चुनावी एजेन्डा उही पुरानै विकास गर्छौ भन्दै मत मागेर जनतालाई झुलाइरहेको उनको आरोप थियो। त्यसकारण अब भक्तपुर क्षेत्र नं२ का मतदाताले उनलाई पाखा लगाउने थापाले विश्वास व्यक्त गरे। माओवादीको वैशाखी टेकेर एक पटक जितेको धङधङीमा हिँडिरहेका भक्तपुरका नवयुवराज वस्नेतलाई पछार्न कांग्रेसै काफी रहेको उनको दावी थियो। यो बेला गठबन्धनका अघि नवयुवराजझ नै निरिह रहेको थापाको टिप्पणी छ। मंसिर ४ मा हर्ष उल्लासका साथ मतदाताले निर्वाचन सम्पन्न गर्ने आशा रहेतापनि कहिँकतैबाट शान्त वातावरणलाई खलल गर्ने दुस्हाहस भए त्यसको प्रतिकारमा गठबन्धन हरदम तत्पर रहेको थापाले बताए।
महिला नेतृमाथि हातपात गर्ने साह निलम्बित !,"महोत्तरी: जनता समाजवादी पार्टी (जसपा)का केन्द्रीय सदस्य कृष्ण शंकर साह पार्टीबाट निलम्बित भएका छन् । महोत्तरीको निर्वाचन क्षेत्र नम्बर ३ को चुनावी छलफलमा महिला नेतृमाथि हातपात गर्ने पार्टीका केन्द्रीय सदस्य साहलाई पार्टीले निलम्बन गरेको हो । जनता समाजवादी पार्टीको केन्द्रीय कार्यालयले विज्ञप्ति जारी गर्दै पार्टीका केन्द्रीय सदस्य साहसहितका केही व्यक्तिबाट भएको अमर्यादित र अभद्र क्रियाकलापले गर्दा भेला भाँडिएको, महिला माथि अपमान गरिएको, हातपात तथा अभद्र कार्य गरिएको प्रति ध्यानाकर्षण भएको पार्टीले जनाएको छ । महोत्तरीको कार्यक्रममा चुनावी छलफल हुदै गर्दा नेतृ मीनु झामाथि हातपात भएको प्रत्यक्षदर्शीको भनाइ छ । विज्ञप्तिमा पार्टीको विधि, पद्यती विपरित अनुशासनहिन कार्य गर्ने, महिला नेतृहरुमाथि हातपात तथा अपमान गर्ने एवम अभद्र व्यवहार गर्ने साहलाई पार्टी विधानले गरेको व्यवस्था बमोजिम आजकै मितिदेखि निलम्बन गरिएको उल्लेख छ । घटनाको छानविन गरी पार्टीले आवश्यक निर्णय लिने विज्ञप्तिमा उल्लेख छ । के थियो घटना ? जसपाले जारी गरेको विज्ञप्ति अनुसार असोज २१ गते आयोजित कार्यक्रममा जसपा नेतृ मीनु झामाथि साहले अभद्र गाली गलौज गर्दै हातपात गरेका थिए । पीडित नेतृ झा र जलेश्वर नगरपालिकाका मेयर सुरेश साह सोनारबीच विगत केही दिनदेखि मनमुटाव र वादविवाद चलेको थियो । झाले असोज २६ गते फेसबुकमा लेखेकी थिइन्, ''जलेश्वर मेयर के 'हुकुमी' शासन कते दिन जनता पर महिला के अपमान कुर्सी के प्रयोग कते दिन समय के ईन्तजार करु रावन के घमण्ड त टुटल आहा कुन दुनियाँ के ।'' असोज २७ गते बिहीबार पार्टीको चुनावी छलफलमा ढिलो पुगेका मेयर सोनार र मीनु झाबीच छलफल कार्यक्रममै मौखिक भनाभन चल्दा साहले झालाई तीन झापड हानेका थिए । उनलाई अभद्र गालीगलौज गर्दै झापड हानेपछि वातावरण खलबलिएको थियो । कार्यक्रममा सहभागी नेता कार्यकर्ताले आपसी विवाद मिलाएका थिए । यता नेतृ झाका अनुसार घटनास्थलमा पार्टीका तर्फबाट क्षेत्र नं ३ (ख) का उम्मेदवार दिपेन्द्र झाले आफुसँग कार्यक्रममा भएको अन्यायविरुद्ध आवाज उठाएको बताईन् । त्यस्तै नेतृ सविता यादवले घटनाको प्रतिकार गर्दै विरोध गरेकी थिईन् । तर महिला नेतृमाथि पार्टीकै नेताबाट अपमान, अभद्र व्यवहार र हातपात हुँदासमेत जिल्ला कार्यालय मौन बसेको स्थानीय नेता कार्यकर्ताको आरोप छ । आगामी निर्वाचनमा भोट विग्रने डरले पार्टी नेतृत्वले दोषीलाई कार्यवाहीको दायरामा ल्याउनुको साटो घटना लुकाउन खोज्नु दुखद भएको भन्दै यसको निष्पक्ष छानबिन हुनुपर्ने पार्टीकै कार्यकर्ताको माग छ ।"
पूर्वमन्त्री र स्वकीय सचिवबीच रोचक भिडन्त,"धनकुटा : जनता समाजवादी पार्टी, नेपाल (जसपा) का केन्द्रीय कार्यकारिणी सदस्य रकम चेम्जोङ २०६६ सालमा शान्ति तथा पुनर्निर्माण मन्त्री हुँदा उनका प्रमुख स्वकीय सचिव थिए, अर्जुन राई। सो समयमा उनीहरू दुवै नेकपा एमालेका नेता थिए। त्यसबेला मन्त्री रकम चेम्जोङ नेकपा एमालेका केन्द्रीय सदस्य र उनका प्रमुख स्वकीय सचिव अर्जुन राई नेकपा एमाले निकट धनकुटाकाठमाडौं जनसम्पर्क मञ्चका अध्यक्ष थिए। यी दुवै नेता आगामी मंसिर ४ गते हुने प्रतिनिधि तथा प्रदेश सभा निर्वाचनमा प्रदेश सभा सदस्यका लागि प्रतिस्पर्धी छन्। सोही निर्वाचन क्षेत्रमा नेकपा एमालेको तर्फबाट निरन राई उम्मेदवार छन्। नेकपा एमाले धनकुटाका जिल्ला सचिव समेत रहेका राई निवर्तमान प्रदेश सभा सदस्य समेत हुन्। उनी पनि दोस्रो पटक चुनावी मैदानमा छन्। अघिल्लो निर्वाचनमा नेपाली कांग्रेसका उम्मेदवार मनोहरनारायण श्रेष्ठलाई ६ हजार ६ सय ४६ मतान्तरले पराजित गर्दै नेकपा एमालेका राई विजयी भएका थिए। राईले २० हजार ८८ मत पाउँदा उनका निकटम प्रतिद्वन्दी श्रेष्ठले १३ हजार ४ सय ४२ मत प्राप्त गरेका थिए। जसपाबाट प्रदेश सभा सदस्यका उम्मेदवार छन् रकम चेम्जोङ। त्यस्तै नेकपा एकीकृत समाजवादीका धनकुटा अध्यक्षसमेत रहेका अर्जुन राई लोकतान्त्रिक वाम गठबन्धनको तर्फबाट उम्मेदवार बनेका हुन्। माधव नेपाल प्रधानमन्त्री हुँदा बनेको मन्त्री परिषदमा चेम्जोङ शान्ति तथा पुनर्निर्माण मन्त्री थिए। उनका पालामा जिल्लामा विद्यालय भवन, स्वास्थ्य चौकी, गाविस भवन, प्रहरी चौकी लगायतका संरचना निर्माणमा प्राथमिकता पाएको थियो। उनै मन्त्रीका प्रमुख स्वकीय सचिव थिए अर्जुन राई। चेम्जोङ सत्तारूढ गठबन्धनको चुनावी तालमेलको मोडालिटी बनाउन निर्माण गरिएको कार्यदलका सदस्य थिए। कार्यदलमा रहँदा धनकुटामा गठबन्धनको तर्फबाट प्रतिनिधि सभा सदस्यमा उठ्ने उनले दावी गर्दै आएका थिए। तर, पछि जसपा गठबन्धनबाट बाहिरिएसँगै उनी प्रदेश सभा 'क' मा उम्मेदवार बने। देशका अन्य क्षेत्रमा जसपाले नेकपा एमालेसँग चुनावी तालमेल गरेपनि धनकुटामा भने नेकपा एमाले र जसपाले प्रदेश सभाका दुवै क्षेत्रमा बेग्लाबेग्लै उम्मेदवारी दिएका छन्। प्रदेश सभा 'ख' मा उम्मेदवार बनेका पूर्वमन्त्री चेम्जोङसँगै अर्जुन राई र निरन राई जित हासिल गर्ने दावी गर्छन्।"
आचारसंहिता उल्लंघन गरे उम्मेदवारी रद्द,"तानसेन : जिल्ला आचारसंहिता अनुगमन समिति पाल्पाले निर्वाचन आचारसंहिता २०७९ कार्यान्वयन तथा परिचालनसम्बन्धी छलफल तथा अन्तरक्रिया कार्यक्रम गरेको छ। समितिले पाल्पामा निर्वाचनमा सहभागी भएका सबै राजनीतिक दलका प्रमुख, उम्मेदवारहरू, पालिकाका अध्यक्ष, प्रमुख प्रशासकीय अधिकृतहरू, पत्रकारहरूको सहभागितामा समितिले छलफल तथा अन्तरक्रिया गरेको हो। कार्यक्रममा मुख्य निर्वाचन अधिकृत कमलराज विष्टले निर्वाचनलाई स्वच्छ, निष्पक्ष, भयरहित वातावरणमा सम्पन्न गर्न सबैको सहभागितामा आचारसंहिता कार्यान्वयन कार्यक्रम गरिएको बताए। राजनीतिक दल, निर्वाचनमा उम्मेदवारी दिएका व्यक्तिहरूले कानुन अनुसारको आचारसंहिता पालना गर्नुपर्नेमा मुख्य निर्वाचन अधिकृत विष्टले बताए। गम्भीर प्रकृतिका आचारसंहिता उल्लंघन गरेका जुनसुकै उम्मेदवाहरूको उम्मेदवारी रद्द हुने प्रमुख निर्वाचन अधिकृत विष्टले बताए। सबैले आचारसंहिता कार्यान्यन गरेमा उम्मेदवारको खर्च कम हुने र निर्वाचन पनि स्वच्छ, निष्पक्ष र भयरहित हुने प्रमुख निर्वाचन अधिकृत विष्टले बताए। कार्यक्रममा राजनीतिक दलका प्रमुख तथा उम्मेदवारहरूले सबैलाई समान व्यवहार गर्न, आचारसंहिता पूर्ण रूपमा पालना गराउन, आफैं सुक्ष्म रूपमा अनुगमन गर्न, खर्चका सीमाहरूका विषयमा अनुसन्धान गर्न, निर्वाचनमा तथस्त भूमिका निर्वाह गर्न मुख्य निर्वाचन अधिकृतको कार्यालय तथा सुरक्षाकर्मीहरूलाई अनुरोध गरेका छन।"
अर्घाखाँची प्रशासनमा दिनभर सेवाग्राहीको घुइँचो,"अर्घाखाँची : जिल्ला प्रशासन कार्यालय अर्घाखाँचीमा आइतबार दिनभर सेवाग्राहीको घुइँचो थियो । राजधानी तथा अन्य जिल्लाबाट घरमा आएको समयमा नागरिकता, राष्ट्रिय परिचयपत्र, राहदानी लगायत अन्य सेवा लिने सेवाग्राहीको प्रशासनमा घुइँचो लागेको हो । अन्य समयमा दैनिक एक सयदेखि तीन सय जनासम्मले सेवा लिने प्रशासन कार्यालय अर्घाखाँचीमा अहिले सेवाग्राहीको संख्या दोब्बर भएको छ । दशैँ यता जिल्ला प्रशासन कार्यालयमा दैनिक जसो सयौं सेवाग्राहीको घुइँचो लाग्ने गरेको प्रमुख जिल्ला अधिकारी शशीधर घिमिरेले बताए । प्रशासन कार्यलयबाट दैनिक नागरिकतातर्फ दुई सय, राष्ट्रिय परिचयपत्रतर्फ दुई सय, राहदानीतर्फ एक सय तथा अन्यसहित झण्डै ६ सय सेवाग्राहीले सेवा लिएका छन् । रोजगारी, अध्ययनलगायत विभिन्न कारणले घर बाहिर रहेका मानिस दशैँ तिहार जस्ता चाडपर्वको बेला घर फर्कने र सोही समयको सदुपयोग गर्दै नागरिकता, राष्ट्रिय परिचयपत्र , राहधानी जस्ता अत्यावश्यक कागजात बनाउने भएकोले प्रशासनमा घुइँचो लाग्ने जिल्ला प्रशाशन कार्यालयका प्रशासकीय अधिकृत नुमलाल पन्थीले बताए । सेवाग्राहीलाई सेवा छिटो दिने उदेश्यले राष्ट्रिय परिचयपत्रको लागि २ स्टेशनबाट काम भईरहेको र अब पञ्जीकरण विभागले स्थानीय तहमा नै सेवा सुचारु गरी थप सहजता बनाउने पन्थीको भनाइ छ ।"
मकवानपुरमा आइपुग्यो मतपत्र,हेटौंडा : आगामी मंसिर ४ गते हुने प्रतिनिधि सभा तथा प्रदेश सभाको समानुपातिक निर्वाचन प्रमाणीतर्फको मतपत्र हेटौंडामा आइपुगेको मुख्य निर्वाचन अधिकृतको कार्यालय हेटौंडाले जनाएको छ। मकवानपुरको क्षेत्र नम्बर१ मा प्रतिनिधि सभातर्फ १ लाख ६६ हजार र प्रदेश सभातर्फ १ लाख ६८ हजार प्रति मतपत्र ल्याइएको मुख्य निर्वाचन अधिृकत ऋषिराम निरौलाले जानकारी दिए। त्यस्तै २ नम्बर क्षेत्रको समानुपातिक निर्वाचन प्रणालीअन्तर्गत प्रतिनिधि सभातर्फ १ लाख ६६ हजार र प्रदेश सभातर्फ १ लाख ६९ हजार प्रति मतपत्र आइपुगेको क्षेत्र नम्वर २ का निर्वाचन अधिकृत मुकुन्दहरी पौडेलले बताए। मकवानपुरमा कूल ३ लाख ७३७ जना मतदाता रहेका छन् भने जिल्लाको क्षेत्र नं १ र २ मा गरी कूल ३६४ वटा मतदान केन्द्र तोकिएको मुख्य निर्वाचन अधिकृत निरौलाले बताए। निर्वाचनलाई स्वच्छ र निश्पक्ष ढंगबाट सम्पन्न गर्नका लागि मतदान केन्द्रहरूको संवेदनशीलतालाई ध्यानमा राखी आवश्यक सुरक्षा प्रबन्ध मिलाउने तयारी स्वरूप अवलोकन कार्य भइरहेको मकवानपुरका प्रमुख जिल्ला अधिकारी राजेन्द्रदेव पाण्डेले बताए।
संसदीय निर्वाचन : सत्ता गठबन्धनका शीर्ष नेताले आज काठमाडौंमा प्रशिक्षण दिने,"काठमाडौं : सत्तारुढ गठबन्धनले काठमाडौंमा आज प्रशिक्षण कार्यक्रम गर्ने भएको छ। काँडाघारीस्थित शुभश्री पार्टी प्यालेसमा दिउँसो १ बजे संयुक्त प्रशिक्षण कार्यक्रमको आयोजना गरिएको माओवादी केन्द्रका काठमाडौं जिल्ला इन्चार्ज कुमार पौडेलले जानकारी दिए। पौडेलका अनुसार कार्यक्रममा प्रधानमन्त्री एवम् कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल 'प्रचण्ड', नेकपा एकीकृत समाजवादीका अध्यक्ष माधवकुमार नेपाल, कांग्रेस नेता प्रकाशमान सिंहलगायतले प्रशिक्षण दिने तयारी छ। एमालेविरुद्ध मोर्चाबन्दी गरेर बनेको पाँचदलीय सत्ता गठबन्धनबाट जसपा बाहिरिएको छ। भने लोसपाले सत्ता गठबन्धनसँग तालमेल गरेको छ। संसदीय निर्वाचनलाई लक्षित गरेर सत्ता गठबन्धनले सातवटै प्रदेशमा संयुक्त प्रशिक्षण एवम् चुनावी सभा गर्ने कार्यतालिका बनाएको छ। कार्यक्रममा सत्ता गठबन्धनआबद्ध सबै राजनीतिक दलका नेता तथा कार्यकर्ता सहभागी हुनेछन्।"
प्रधानमन्त्रीले भने सत्यमोहन जोशीको अतुलनीय योगदान नेपाल र नेपाली जनताले सम्झिरहनेछन्,"काठमाडौंः प्रधानमन्त्री शेरबहादुर देउवाले शताब्दी पुरुष १०३ वर्षीय सत्यमोहन जोशीको निधनप्रति दुःख व्यक्त गरेका छन् । देउवाले शताब्दी पुरुष संस्कृतिविद् जोशीको निधनको खबरले अत्यन्तै दुःखित र स्तब्ध बनाएको बताउँदै जोशीको योगदानको उच्च मूल्यांकन हुने बताएका छन् । उनले भने, भाषा, साहित्य र संस्कृतिको क्षेत्रमा उहाँले पुर्याउनु भएको अतुलनीय योगदान नेपाल र नेपाली जनताले सदैव सम्झिरहनेछन् । उहाँको निधनबाट राष्ट्रले एक युगपुरुषलाई गुमाएको छ । उहाँको निधनप्रति म गहिरो दुःख व्यक्त गर्दछु । उहाँप्रति भावपूर्ण श्रद्धाञ्जली अर्पण गर्दै आत्माको चिर शान्तिको कामना साथ शोक सन्तप्त परिवारजनप्रति पार्टी र मेरो व्यक्तिगत तर्फबाट गहिरो समवेदना प्रकट गर्दछु । यस्तै, कांग्रेसले विज्ञप्ति जारी गर्दै जोशीको निधनप्रति दुःख व्यक्त गरेको हो । नेपाली भाषा, कला, संस्कृतिको संरक्षण, सम्वद्र्धन र विकासमा ले महत्वपूर्ण योगदान पुर्याएको कांग्रेसको वक्तव्यमा उल्लेख छ ।"
आगामी निर्वाचनमा संविधान विरोधीलाई बहिस्कार गरौँ : डीना,"हेटौंडा : नेपाली कांग्रेसकी नेतृ महालक्ष्मी उपाध्याय डीनाले संघीय लोकतान्त्रिक गणतन्त्र र संविधान विरोधीलाई आगामी निर्वाचनमा मतदान नगर्न आग्रह गरेकी छन् । हेटौंडामा आयोजित कार्यक्रममा नेतृ डीनाले प्रतिगमनको पक्षधरलाई बहिस्कार गर्ने बेला भएको बताइन । मकवानपुर प्रतिनिधिसभा क्षेत्र नम्बर१ मा सत्तारुढ गठबन्धनको तर्फबाट उम्मेदवार रहेकी उनले मतदान गर्नुपूर्व नेकपा एमालेका अध्यक्ष केपी शर्मा ओलीप्रति कटाक्ष गर्दै उनले भनिन्, जनताको त्याग, तपस्या र बलिदानीबाट प्राप्त उपलब्धीलाई पटकपटक मास्न खोज्ने, संविधान मिच्ने, गणतन्त्र धरापमा पार्नेहरुलाई चिन्ने बेला आएको छ । संविधानविरुद्ध संसदबाहिर बसेको राप्रपा नेपालका अध्यक्ष कमल थापालाई एमालेले उम्मेदवार बनाएको भन्दै नेतृ डीनाले आम जनताले सही नेतृत्व चुन्ने बेला भएको बताइन् । उनले लोकतान्त्रिक पद्धतिलाई स्थायित्व दिने कुरामा गठबन्धन दल प्रतिवद्ध रहेको उल्लेख गर्दै लोकतान्त्रिक संविधानको पूर्ण कार्यान्वयनको यात्रामा गठबन्धनका दलसँगै रहने बताइन् ।"
सांसद चुनिएपछि कोटेश्वरको ट्राफिक जाम हटाउँछु : ओनसरी घर्तिमगर,"काठमाडौं : आसन्न निर्वाचनमा प्रतिनिधिसभाका उम्मेदवार एवं पूर्वसभामुख ओनसरी घर्तिमगरले राजनीतिक स्थायित्व स्थापनाका लागि आफूले उम्मेदवारी दिएको बताएकी छन्। काठमाडौं निर्वाचन क्षेत्र नम्बर २ बाट उम्मेदवारी दिएकी घर्तिमगरले प्रतिगमनविरुद्ध र राजनीति स्थायित्वका लागि उम्मेदवारी दिएको बताएकी हुन्। सो क्षेत्रमा आयोजित कार्यक्रममा उनले जोरपाटीसाँखु सडक स्तरोन्नतीका लागि पहल थाल्ने बताइन्। रोजगारी वृद्धि आफ्नो पहिलो प्राथमिकता रहेको उनको भनाइ छ। उनले भनिन्, कोटेश्वरको ट्राफिक जाम हटाउन आवश्यक पहल कदमी लिनेछु। साँखुको ढल निकास निकाल्नेछु। तपाईँहरुसँग ग्याप हुन दिन्न। ९८५११०२४८२ नम्बरमा फोन गर्न सक्नुहुन्छ। तपाईँहरुको समस्यासँग दिनरात सँगै हुन्छु। हामीलाई एक महिनाको जिम्मा लिनुस्, पाँच वर्षको जिम्मेवारी म लिन्छु।"
उम्मेदवारले खर्च गर्न पाउने शीर्षक केके हुन् ?,"काठमाडौं : प्रतिनिधि तथा प्रदेश सभा सदस्यमा मनोनयन दर्ता गराएका उम्मेदवार र दलहरु आफ्नो चुनावी प्रचारमा व्यस्त रहेका छन् । आगामी मंसिर ४ गते हुने प्रतिनिधि तथा प्रदेश सभा सदस्यको निर्वाचनको लागि आआफ्नो निर्वाचन क्षेत्रमा दौडधुप सुरु भएको हो। निर्वाचन आयोगले मतदाता शिक्षाका लागि घरदैलो कार्यक्रम सञ्चालन गर्ने तयारी गरेको छ भने निर्वाचन सामग्री धमाधम जिल्ला पठाउन सुरु गरेको छ। उम्मेदवारले चुनाव चिह्न पाएसँगै मत माग्न थालेका छन्। आयोगले ऐन कानूनअनुसार नै आचारसंहिता अनुगमनका लागि छुट्टै संयन्त्र बनाएको बताएको छ। यससँगै आयोगमा आचारसंहिता मिचेका उम्मेदवार, संघसंस्थाबिरुद्ध उजुरी आउने क्रम बढेको छ। आचारसंहिता उल्लंघन गर्ने ६ व्यक्ति र ८ संस्थालाई निर्वाचन आयोगले स्पष्टीकरण सोधेको छ। माओवादी अध्यक्ष पुष्पकमल दाहाल, जनमत पार्टी अध्यक्ष डा सिके राउत, हाम्रो नेपाल पार्टीका अध्यक्ष अनन्तराज घिमिरेलगायतलाई स्पष्टीकरण मागिएको आयोगका सहायक प्रवक्ता कमल भट्टराईले बताए। निर्वाचन आयोगले उम्मेदवारले गर्न पाउने खर्चको सीमा तोकिसकेको छ। आयोगका अनुसार प्रतिनिधि सभा सदस्य निर्वाचन ऐन, २०७४, प्रदेश सभा सदस्य निर्वाचन ऐन, २०७४, निर्वाचन आचारसंहिता, २०७९ तथा प्रतिनिधि सभा सदस्य तथा प्रदेश सभा सदस्य निर्वाचन निर्देशिका, २०७९ को प्रतिकूल नहुने गरी उम्मेदवारले आफ्नो निर्वाचन क्षेत्रको लागि आयोगले तोकेको खर्चको अधिकतम हदभित्र खर्च गर्न पाइन्छ। यी हुन् उम्मेदवारले खर्च गर्न पाउने शीर्षकहरु"
जोशीको निधनबाट मुलुकले एक अभिभावक गुमायो : राष्ट्रपति,"काठमाडौं : राष्ट्रपति विद्यादेवी भण्डारीले वाङ्मय शताब्दी पुरुष सत्यमोहन जोशीको निधनबाट मुलुकले एक अथक स्रष्टा गुमाएको बताएकी छन्। आइतबार बिहान जोशीको निधन भएपछि राष्ट्रपति भण्डारीले मुलुकले एक अथक स्रष्टा एवम् अभिभावक गुमाएकाले पीडाबोध भएको बताएकी हुन्। ललितपुरको ग्वार्कोस्थित किष्ट मेडिकल कलेजमा उपचारको क्रममा बिहान ७ बजेर ९ मिनेटमा जोशीको निधन भएको हो। उनले जोशीको सार्थक जीवन हामी सबैका लागि प्रेरणाको अजस्र स्रोत भएको उल्लेख गरेकी छन्। वाङ्मयम शताब्दी पुरुष सत्यमोहन जोशीको निधनबाट मुलुकले एक अथक स्रष्टा एवं अभिभावक गुमाएको पीडाबोध भएको छ। उहाँको सार्थक जीवन हामी सबैका लागि प्रेरणाको अजस्र स्रोत हो । भण्डारीले भनेकी छन्, अमर सत्यमोहनप्रति हार्दिक श्रद्धाञ्जली ! जोशी बाबु शंकरराज जोशी र आमा राजकुमारीका सुपुत्रका रूपमा वि सं १९७७ साल वैशाखमा ललितपुरमा जन्मेका हुन्। नेपाली भाषा, कला, संस्कृतिको संरक्षण, संस्कृतिको संरक्षणमा लागेका उनलाई नेपाल सरकारले पनि उज्ज्वल कीर्तिमान राष्ट्रदीपले सम्मानित गरेको थियो। उनले हाम्रो लोक संस्कृतिका लागि पहिलोपटक वि सं २०१३ सालमा, नेपाली राष्ट्रिय मुद्रा नामक ग्रन्थका लागि दोस्रो पटक वि सं २०१७ सालमा र कर्णाली लोक संस्कृति नामक ग्रन्थको लागि उनले संयुक्त रूपमा तेस्रोपटक वि सं २०२८ सालमा मदन पुरस्कार प्राप्त गरेका थिए। जोशीले सुप्रबल गोर्खा दक्षिणबाहुलगायतका पुरस्कार र सम्मान समेत पाएका छन्। २०७१ सालमा त्रिमूर्ति निकेतनले उनलाई शताब्दी पुरुषसम्मान दिएको थियो।"
शुद्धोधन गाउँपालिकामा जसपाका चुनावी कमाण्डर कांग्रेसमा प्रवेश,भैरहवा : रुपन्देहीको शुद्धोधन गाउँपालिका जसपाको चुनावी कमाण्डर भरथरी यादवले पार्टी छाडेका छन् । यादव जसपा छाड्दै नेपाली कांग्रेस प्रवेश गरेका हुन् । आईतबार मणिग्राममा आयोजित कार्यक्रममा कांग्रेस केन्द्रीय सदस्य एंव गृहमन्त्री बालकृष्ण खाँणले शुद्धोधन गाउँपालिकाका नेतालाई कांग्रेसमा प्रवेश गराए । गत स्थानीय तहको निर्वाचनमा उनी जसपाबाट शुद्धोधन गाउँपालिका अध्यक्षका उम्मेदवार बनेका थिए । जसपा जानुपूर्व उनी कांग्रेसमै महाधिवेशन प्रतिनिधि थिए । शुक्रवार राप्रपाका सिद्धार्थनगर नगरपालिकाका अध्यक्ष चन्द्रभक्त श्रेष्ठ नेपाली कांग्रेस प्रवेश गरेका थिए । शनिबार पनि धेरै युवालाई पार्टी प्रवेश गराएको रुपन्देही कांग्रेस सभापति रामकृष्ण खाँणले जानकारी दिए । राप्रपाएमालेजसपा गठबन्धनले रुपन्देही३ मा राप्रपाका दिपक बोहरा प्रतिनिधिसभा सदस्यका उम्मेदवार बनाएको छ भने ५ दलीय गठबन्धनले गृहमन्त्रीसमेत रहेका कांग्रेस नेता बालकृष्ण खाँणलाई उम्मेदवार बनाएको छ ।
जोशीको निधनले बितेको शताब्दीसँग आजको पुस्ताले साक्षात्कार गर्ने अवसर गुम्यो : पूर्वप्रधानमन्त्री ओली,"काठमाडौं : पूर्वप्रधानमन्त्री एवम् एमालेका अध्यक्ष केपी शर्मा ओलीले शताब्दी पुरुष सत्यमोहन जोशीको निधनले अत्यन्त दुःखी भएको बताएका छन्। ललितपुरको ग्वार्कोस्थित किष्ट मेडिकल कलेजमा उपचारको क्रममा बिहान ७ बजेर ९ मिनेटमा जोशीको निधन भएको हो। ओलीले जोशीको निधनले बितेको शताब्दीसँग आजको पुस्ताले जीवन्त साक्षात्कार गर्ने अवसर गुमाएको बताएका छन्। शताब्दी पुरुष श्रद्धेय सत्यमोहन जोशीको निधनले अत्यन्त दुःखी छु। उहाँको निधनले बितेको शताब्दीसँग आजको पुस्ताले जीवन्त साक्षात्कार गर्ने अवसर गुमेको छ।ओलीले ट्वीटरमा लेखेका छन्, अलविदा शताब्दी पुरुष ! हार्दिक श्रद्धासुमन! परिवारजनमा गहिरो समवेदना । जोशी बाबु शंकरराज जोशी र आमा राजकुमारीका सुपुत्रका रूपमा वि सं १९७७ साल वैशाखमा ललितपुरमा जन्मेका हुन्। नेपाली भाषा, कला, संस्कृतिको संरक्षण, संस्कृतिको संरक्षणमा लागेका उनलाई नेपाल सरकारले पनि उज्ज्वल कीर्तिमान राष्ट्रदीपले सम्मानित गरेको थियो। उनले हाम्रो लोक संस्कृतिका लागि पहिलोपटक वि सं २०१३ सालमा, नेपाली राष्ट्रिय मुद्रा नामक ग्रन्थका लागि दोस्रो पटक वि सं २०१७ सालमा र कर्णाली लोक संस्कृति नामक ग्रन्थको लागि उनले संयुक्त रूपमा तेस्रोपटक वि सं २०२८ सालमा मदन पुरस्कार प्राप्त गरेका थिए। जोशीले सुप्रबल गोर्खा दक्षिणबाहुलगायतका पुरस्कार र सम्मान समेत पाएका छन्। २०७१ सालमा त्रिमूर्ति निकेतनले उनलाई शताब्दी पुरुषसम्मान दिएको थियो।"
प्रत्यक्षतर्फको ४४ लाख २१ हजार मतपत्र छापियो,"काठमाडौं : मंसिर ४ गते हुने प्रतिनिधि सभा सदस्य र प्रदेश सभा सदस्य निर्वाचनका लागि पहिलो हुने निर्वाचित हुने प्रणालीतर्फको मतपत्र छपाइ भइरहेको छ। निर्वाचन आयोगका अनुसार आइतबारसम्म ४४ लाख २१ हजार मतपत्रको छपाइ सकिएको छ। छपाइ भएकामध्ये प्रदेश सभा सदस्य निर्वाचनका लागि २१ लाख ३८ हजार र प्रतिनिधि सभा सदस्य निर्वाचनका लागि २२ लाख ५६ हजार मतपत्र रहेका छन्। समानुपातिक निर्वाचन प्रणालीतर्फको मतपत्रको छपाइ भने यसअघि नै सकिएको छ। हाल जिल्ला जिल्लामा समानुपातिकतर्फको मतपत्र ढुवानी भइरहेको छ। आइतबारसम्म ओखलढुङ्गा, सोलुखुम्बु, खोटाङ, भोजपुर, संखुवासभा, धनकुटा, पाँचथर, ताप्लेजुङ, तेह्रथुम, इलाम, झापा, मोरङ, सुनसरी, उदयपुर, सिराहा, सप्तरी, धनुषा, महोत्तरी, नुवाकोट, रसुवा, धादिङ, चितवन, मकवानपुर, बारा, पर्सा, रौतहट, सर्लाही, सिन्धुलीसहित २८ वटा जिल्लामा समानुपातिकतर्फको मतपत्र ढुवानी भइसकेको छ। समानुपातिक निर्वाचन प्रणालीअन्तर्गत प्रदेश सभातर्फ २ करोड १ लाख ८४ हजार तथा प्रतिनिधि सभातर्फ दुई करोड चार लाख मतपत्र छापिएको छ। जनक शिक्षा सामाग्री केन्द्रमा मतपत्र छपाइ भइरहेको छ।"
जोशीको क्रियाशीलता मानव समुदायलाई उत्प्रेरणाको स्रोत : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले नेपाली भाषा, साहित्य र संस्कृतिका धरोहर शताब्दी पुरुषसत्यमोहन जोशीको निधनप्रति श्रद्धाञ्जली अर्पण गरेका छन् । एक विज्ञप्ति जारी गर्दै प्रचण्डले आइतबार बिहान १०३ वर्षको उमेरमा निधनप्रति हार्दिक श्रद्धाञ्जली अर्पण गर्दै शोक सन्तप्त परिवारजनप्रति समवेदना व्यक्त गरेका हुन्। जारी विज्ञप्तिमा भनिएको छ,नेपाली कला, साहित्य र भाषा संस्कृतिलाई नेपाल र विश्वभर चिनाई स्थापित गर्न उनले गरेको योगदान सम्पूर्ण नेपालीका लागि चीर स्मरणीय रहनुका साथै १०३ वर्षको उमेरमा पनि उहाँको सामाजिक क्रियाशीलता विश्वभरिका मानव समुदायलाई उत्प्रेरणाको श्रोत बनेर रहने छ । नेपाल सरकार र नेपाली जनताले जोशीको योगदान र क्रियाशीलताको सदा उच्च सम्मान गरिरहने प्रचण्डले विश्वास लिएका छन्। जोशी बाबु शंकरराज जोशी र आमा राजकुमारीका सुपुत्रका रूपमा वि सं १९७७ साल वैशाखमा ललितपुरमा जन्मेका हुन्। नेपाली भाषा, कला, संस्कृतिको संरक्षण, संस्कृतिको संरक्षणमा लागेका उनलाई नेपाल सरकारले पनि उज्ज्वल कीर्तिमान राष्ट्रदीपले सम्मानित गरेको थियो। उनले हाम्रो लोक संस्कृतिका लागि पहिलोपटक वि सं २०१३ सालमा, नेपाली राष्ट्रिय मुद्रा नामक ग्रन्थका लागि दोस्रोपटक वि सं २०१७ सालमा र कर्णाली लोक संस्कृति नामक ग्रन्थको लागि उनले संयुक्त रूपमा तेस्रोपटक वि सं २०२८ सालमा मदन पुरस्कार प्राप्त गरे। उनले सुप्रबल गोर्खा दक्षिणबाहुलगायत धेरै पुरस्कार र सम्मान समेत पाएका छन्। २०७१ सालमा त्रिमूर्ति निकेतनले उनलाई शताब्दी पुरुषसम्मान दिएको थियो।"
निर्वाचनको सघन तयारी : मतदाता शिक्षा फेरि घरदैलोमै,"काठमाडौं : निर्वाचन आयोगले मतदाता शिक्षाका लागि फेरि घरदैलो कार्यक्रम सञ्चालन गर्ने भएको छ। स्थानीय तह निर्वाचनमा यो घरदैलो रोकेर मतदान केन्द्रमै यो कार्यक्रम सञ्चालन गरिएको थियो। तर, उक्त कार्य प्रभावकारी भएन। झन्डै ६ प्रतिशत मत बदर भयो। यसपटक स्वयंसेविका परिचालन गरी घरदैलो कार्यक्रम सञ्चालनमा ल्याउँदै छौं, आयोगका सहायक प्रवक्ता सूर्यप्रसाद अर्यालले अन्नपूर्ण पोस्ट्सँग भने, स्थानीय तहसँगको सहकार्यमा यो कार्यक्रम सञ्चालनमा ल्याउँदै छौं। अर्यालका अनुसार जुन वर्ग र समुदायलाई बढी आवश्यक छ, त्यहाँ घरदैलो कार्यक्रम केन्द्रित गरिने भएको छ। सञ्चारमाध्यम र सामाजिक सञ्जालबाट पनि मतदाता शिक्षाका कार्यक्रम सञ्चालनमा ल्याउने तयारी छ। यो निर्वाचनमा १ करोड ७९ लाख ८८ हजार ५ सय ७० मतदाता छन्। तीमध्ये ४५ लाख जना देशबाहिर रहेको प्रमुख आयुक्त दिनेशकुमार थपलियाले बताए। यसरी निर्वाचनको सघन तयारीमा जुटेको आयोगका सचिव गोकर्णमणि दुवाडीले बताए। आयोगले निर्वाचन सामग्री धमाधम जिल्ला पठाउन सुरु गरेको छ। प्रतिनिधिसभा र प्रदेशसभाको समानुपातिकतर्फको मतपत्र १८ जिल्लामा ढुवानी गरिएको छ। समानुपातिकका लागि ४ करोड मतपत्र छापिएको थियो। सहायक प्रवक्ता अर्यालले खोटाङ, ओखलढुंगा, सोलुखुम्बु, उदयपुर, सप्तरी, महोत्तरी, धनुषा, सिरहा, ताप्लेजुङ, पाँचथर, इलाम, झापा, संखुवासभा, तेह्रथुम, भोजपुर, धनकुटा, मोरङ र सुनसरी जिल्लामा मतपत्र पठाइएको बताए। स्थानीय तहसँगको सहकार्यमा घरदैलो कार्यक्रम सञ्चालनमा ल्याउँदै छौं। जुन वर्ग र समुदायलाई बढी आवश्यक छ त्यहाँ घरदैलो कार्यक्रम केन्द्रित गरिनेछ। सूर्यप्रसाद अर्याल, सहायक प्रवक्ता, निर्वाचन आयोग प्रतिनिधिसभा र प्रदेशसभा निर्वाचनको प्रत्यक्षतर्फका लागि मतपत्र छपाइ शुक्रबार थालिएको आयुक्त रामप्रसाद भण्डारीले बताए। शनिबारसम्म १७ लाख मतपत्र छपाइ सकिएको छ। भक्तपुरस्थित जनक शिक्षा सामग्री केन्द्र लिमिटेडको छापाखानामा नेपाली सेनाको सुरक्षाबीच मतपत्र छपाइ भइरहेको हो। प्रत्यक्षतर्फका लागि ४ करोड मतपत्र छाप्ने आयोगको योजना छ। आयोगले निर्वाचनका लागि निर्वाचन सामग्री तथा आर्थिक व्यवस्थापनसम्बन्धी मुख्य प्रशिक्षक प्रशिक्षण कार्यक्रम सञ्चालन गरेको छ। निर्वाचनमा जनशक्ति परिचालन र सामग्री तथा जिन्सी व्यवस्थापन महत्वपूर्ण पक्ष भएको आयुक्त डा जानकीकुमारी तुलाधरले बताइन््। कान्तिपथस्थित आयोग कार्यालयमा आयोजित कार्यक्रमको शुभारम्भ समारोहलाई सम्बोधन गर्दै डा तुलाधरले भनिन्, निर्वाचनमा खटिने कर्मचारीलाई आफूले गर्नुपर्ने कामबारे स्पष्ट बोध नभए त्रुटि हुन सक्छ। यस सवालमा सम्बन्धित प्रशिक्षक र कर्मचारीहरू संवेदनशील हुनुपर्छ। निर्वाचनलाई स्वतन्त्र, निष्पक्ष, विश्वासनीय, भयरहित, पारदर्शी र मितव्ययी बनाउन आयोग चिन्तित र कटिबद्ध रहेको उनले स्पष्ट उल्लेख गरिन्। परिचय खुल्ने परिचयपत्रबाट पनि मतदान गर्न पाउने आयोगले व्यवस्था मिलाइएको छ। मतदाताले आफ्नो नाम भएको मतदानकेन्द्रमा मतदान गर्न जाँदा निर्वाचन आयोगले प्रदान गरेको परिचयपत्र वा नागरिकता, राहदानी, राष्ट्रिय परिचयपत्र, लालपुर्जा वा आधिकारिक निकायबाट जारी परिचय खुल्ने परिचयपत्र देखाए मतदान गर्न पाउने व्यवस्था गरेका छौं, प्रमुख निर्वाचन आयुक्त थपलियाले भने। स्वदेशी तथा विदेशी गरी ४७ संस्थाले निर्वाचन पर्यवेक्षण गर्दै छन्। आयोगका सहप्रवक्ता कमल भट्टराईका अनुसार झन्डै २० हजार पर्यवेक्षक खटिनेछन्। स्थानीय निर्वाचनमा ३७ स्वदेशी संस्थाले चुनावको पर्यवेक्षण गरेका थिए। उम्मेदवारले चुनाव चिह्न पाएसँगै मत माग्न थालेका छन्। यससँगै आयोगमा आचारसंहिता मिचेका उम्मेदवार, संघसंस्थाबिरुद्ध उजुरी आउने क्रम बढेको छ। आचारसंहिता उल्लंघन गर्ने ६ व्यक्ति र ८ संस्थालाई निर्वाचन आयोगले स्पष्टीकरण सोधेको छ। माओवादी अध्यक्ष पुष्पकमल दाहाल, जनमत पार्टी अध्यक्ष डा सिके राउत, हाम्रो नेपाल पार्टीका अध्यक्ष अनन्तराज घिमिरेलगायतलाई स्पष्टीकरण मागिएको आयोगका सहायक प्रवक्ता भट्टराईले बताए।आचारसंहिता मिच्नेबिरुद्ध आयोग दण्डात्मक रूपमा उत्रिने आचारसंहिता अनुगमन केन्द्रीय समितिका संयोजक निर्वाचन आयुक्त रामप्रसाद भण्डारीले जनाए। आममतदाता, राजनीतिक दल तथा उम्मेदवारको निर्वाचनसम्बन्धी जिज्ञासा सम्बोधनका लागि आयोगले कल सेन्टर सञ्चालन गरेको छ। टोल फ्रि नं ११०२ नम्बरमा जुनसुकै दूरसञ्चार सेवाप्रदायकका फोनबाट सम्पर्क गर्न सकिने प्रमुख आयुक्त थपलियाले बताए। बिहान ९ देखि साँझ ७ बजेसम्म कल सेन्टर सञ्जालन हुनेछ। त्यस समयबाहेकका कल रेकर्ड गरिने जनाइएको छ। त्यसको उत्तर कल सेन्टरका कर्मचारीले फोन गरेर सम्बन्धित कलरलाई दिने छन्। तपाईंहरू कल गर्ने महानुभावलाई हाँसेर खुसी साथ सोधेको उत्तर दिनुहोला, कलसेन्टर उद्घाटनका क्रममा प्रमुख आयुक्त थपलियाले भने, कल सेन्टरमा धेरै सोधिने प्रश्नबारे २३ दिनमा आयोगले प्रेस विज्ञप्तिमार्फत पनि स्पष्ट पार्छ। आयोगले निर्वाचनसम्बन्धी सूचना दिनका ईबुलेटिन पनि सञ्चालनमा ल्याएको छ। सञ्चारमाध्यम र सम्बद्ध पक्षलाई आयोगका निर्णय, गतिविधि र निर्वाचनका सूचनाहरू अनलाइनका रूपमा प्रवाह गर्न उक्त सेवा प्रभावकारी हुने जनाइएको छ। आयोगले मिडिया अनुगमनको जिम्मा प्रेस काउन्सिललाई नै दिएको छ। संविधानप्रदत्त पूर्ण प्रेस स्वतन्त्रता, अभिव्यक्ति स्वतन्त्रता र सूचनाको हकप्रति आयोग पूर्णतः स्पष्ट रहेको प्रमुख निर्वाचन आयुक्त थपलियाले बताए। उनले भने, आयोगले प्रेस स्वतन्त्रतालाई कुण्ठित गर्न लागेको भन्ने मनोगत प्रकारका मिथ्या सूचना प्रवाह नगर्नुस्। प्रेस अफिस स्थापना गरेर प्रहरी राखेर मिडियालाई नियन्त्रण गर्न खोजेको भन्दै सञ्चार सम्बद्ध संघसंस्था र काउन्सिलले विरोध जनाउँदै आएको छ। संवैधानिक दायित्व, प्रेस स्वतन्त्राको हक र सम्बन्धित निकायको जिम्मेवारीप्रति आयोग प्रष्ट रहेको प्रमुक्त आयुक्त थपलियाले बताएका छन्। सञ्चारमाध्यमका अन्तर्राष्ट्रिय मूल्य र मान्यताप्रति आयोगले सधंै सम्मान गर्छ, उनले भने, हामी कसैको निगरानी गर्दैनौं। हामी सञ्चारमाध्यमलाई हाम्रो पनि निगरानी गरिदिन आग्रह गर्छौं। तर, सानातिना विषयलाई विवादमा ल्याएर निर्वाचनको स्वच्छतालाई खलबल्याउन सक्छु भन्ने कसैले सोचेको छ भने त्यो दिवास्वप्न मात्रै हुनेछ। असल प्रयत्नलाई गलत रूपमा नबुझ्न म आग्रह गर्छु। उनले प्रेस काउन्सिल नेपाल, ऐन २०४८ बमोजिम काउन्सिलले गहनतापूर्वक पत्रकार आचारसंहिताको अनुगमन गर्नुपर्नेमा जोड दिए। काउन्सिल सशक्त होस् र पत्रकार आचारसंहिताबमोजिम सञ्चारमाध्यमलाई स्वनियमन र स्वमूल्यांकन गराउन काउन्सिलले पहल गरोस् भन्ने आयोगको चाहना छ, उनले भने, तर, हामी पनि निगरानी गछौं। कारबाही गर्न आवश्यक भए त्यसबारे काउन्सिललाई पत्र लेख्छौं। यसलाई गलत रूपमा नलिन उनले सबैलाई स्पष्ट पारे। आयोगले मतदानका दिन सार्वजनिक सवारी साधन सञ्चालन नरोक्ने निर्णय गरेको छ। मतदातालाई मतदान केन्द्र पुग्न असहज भएपछि मंसिर ४ गते व्यवस्थित रूपमा यातायात सञ्चालन गर्ने दिने निर्णय गरेको हो। प्रमुख निर्वाचन आयुक्त थपलियाले विगतजस्तो आयोगबाट अनुमतिप्राप्त सवारीसाधन मात्रै सञ्चालन हुन पाउने व्यवस्था परिवर्तन गरिएकोे बताए। निर्वाचनको दिन सार्वजनिक यातायात बन्द हुँदा अप्ठेरो भएको कुरो आयो, थपलियाले भने, त्यस दिन ज्येष्ठ नागरिक, अशक्त र वृद्धवृद्धालाई अप्ठेरो पर्ने भयो। सवारी आवागमनको अनुमति माग्नेहरूको भीड हुने अनि व्यवस्थापन गर्न कठिनाइ हुने भएकाले यो निर्वाचनमा हामीले व्यवस्थित रूपमा यातायात सञ्चालन गर्न दिने निर्णय गरेका छौं। त्यसका लागि निर्वाचन आयोग, यातायात व्यवस्था विभाग, गृह मन्त्रालय, नेपाल प्रहरीलगायत निकायका प्रतिनिधि सम्मिलित कार्यदल गठन हुने र त्यसले दिएको सुझावका आधार आयोगले यातायात सञ्चालन गर्ने अनुमति दिने उनले बताए।"
जोशीले नेपाली संस्कृतिको क्षेत्रमा गरेको योगदान राज्यले सम्झिरहन्छ : प्रधानमन्त्री,"काठमाडौं : प्रधानमन्त्री एवम् कांग्रेस सभापति शेरबहादुर देउवाले वाङ्मय शताब्दी पुरुष सत्यमोहन जोशीको निधनप्रति दुःख व्यक्त गरेका छन् । आइतबार फेसबुकमार्फत देउवाले नेपाली संस्कृतिको क्षेत्रमा गरेको जोशीको योगदान राज्यले सधैँ सम्झिरहने उल्लेख गरेका छन्। १०३ वर्षको उमेरमा ललितपुर ग्वार्कोस्थित किष्ट मेडिकल कलेजमा उपचारका क्रममा जोशीको बिहान निधन भएको हो। शताब्दी पुरूष सत्यमोहन जोशीको निधनको खबरले निकै दुःखी भएको छु। उहाँले नेपाली संस्कृतिको क्षेत्रमा गरेको योगदान राज्यले सधैँ सम्झिरहनेछ। उहाँको आत्माको चिर शान्तिको कामना गर्दै परिवारजनमा हार्दिक समवेदना व्यक्त गर्दछुउनले भनेका छन्। जोशी बाबु शंकरराज जोशी र आमा राजकुमारीका सुपुत्रका रूपमा वि सं १९७७ साल वैशाखमा ललितपुरमा जन्मेका हुन्। नेपाली भाषा, कला, संस्कृतिको संरक्षण, संस्कृतिको संरक्षणमा लागेका उनलाई नेपाल सरकारले पनि उज्ज्वल कीर्तिमान राष्ट्रदीपले सम्मानित गरेको थियो। उनले हाम्रो लोक संस्कृतिका लागि पहिलोपटक वि सं २०१३ सालमा, नेपाली राष्ट्रिय मुद्रा नामक ग्रन्थका लागि दोस्रोपटक वि सं २०१७ सालमा र कर्णाली लोक संस्कृति नामक ग्रन्थको लागि उनले संयुक्त रूपमा तेस्रोपटक वि सं २०२८ सालमा मदन पुरस्कार प्राप्त गरे। उनले सुप्रबल गोर्खा दक्षिणबाहुलगायत धेरै पुरस्कार र सम्मान समेत पाएका छन्। २०७१ सालमा त्रिमूर्ति निकेतनले उनलाई शताब्दी पुरुषसम्मान दिएको थियो।"
देशभरका प्याराग्लाइडिङ उडानमा रोक,"काठमाडौं : नेपाल नागरिक उड्डयन प्राधिकरण (क्यान) ले देशैभरका प्याराग्लाइडिङ उडानमा रोक लगाएको छ। प्याराग्लाइडिङ सेवालाई थप सुरक्षित र व्यवस्थित गर्नलाई अर्को व्यवस्था नहुन्जेलसम्मलाई स्थगित गरिएको प्राधिकरणका उपमहानिर्देशक एवं प्रवक्ता जगन्नाथ निरौलाले जानकारी दिए। उनले भने, 'सुरक्षा व्यवस्थालाई मजबुत बनाउने उद्देश्यले अर्को व्यवस्था नहुञ्जेलसम्मका लागि देशैभरका प्याराग्लाइडिङ स्थगित गरिएको छ।' प्राधिकरणले प्याराग्लाइडिङ उडान खेलसम्बन्धी नीति, नियम तथा कानुनहरू व्यवस्थित गर्नका लागि तत्कालका लागि प्याराग्लाइडिङ उडानमा प्रतिबन्ध लगाइएको र स्पष्ट कानुन बनेपछि पुनः सञ्चालन अनुमति दिने निर्णय गरेको छ। उडान खेलअन्तर्गत पर्ने प्याराग्लाइडिङमा पछिल्ला दिनमा दुर्घटना बढेपछि प्राधिकरणले उडानमा रोक लगाएको हो। आइतबार बिहान पोखराको साराङकोटमा प्याराग्लाइडिङ उडानकै क्रममा दुर्घटना हुँदा २६ वर्षीय खेलाडी निसिम थापाको मृत्यु भएको थियो। पोखरा महानगरपालिका१८ स्थित नवौँ राष्ट्रिय खेलकुद प्रतियोगिताअन्तर्गत क्रस कन्ट्री प्याराग्लाइडिङ खेल चलिरहेको अवस्थामा ब्लु स्काई कम्पनीको प्याराग्लाइडिङ उडिरहेको अवस्थामा अकस्मात सय मिटर माथिबाट खस्दा थापाको मृत्यु भएको जनाइएको छ। उनले नेपाल त्रिभुवन आर्मी क्लबको तर्फबाट खेलमा भाग लिएका थिए।"
मकवानपुरमा मानव कंकाल भेटियो,"हेटौंडा : मकवानपुरको बागमती गाउँपालिका वडा नम्बर१ स्थित बागमती खोलामा रहस्यमय मानव कंकाल फेला परेको छ। प्रहरीचौकीबाट ७ किलोमिटर उत्तर र जिल्ला प्रहरी कार्यालयबाट करिब ६० किलोमिटर पूर्वतर्फ रहेको बागमती खोलामा शनिबार रहस्यमय मानव कंकाल फेला परेको जिल्ला प्रहरी कार्यालय मकवानपुरले जनाएको छ। फेला परेको मानव कंकाल कसको हो भन्ने हालसम्म खुल्न सकेको छैन। प्रहरीले प्रारम्भिक अनुसन्धानपश्चात् कंकाल खोलाले बगाएर ल्याएको हुनसक्ने अनुमान गरेको छ। तर, पहिचान खुल्न र सनाखत हुन भने बाँकी छ। कंकाललाई पोष्टमार्टमका लागि आइतबार हेटौंडा अस्पतालस्थित पोष्टमार्टम् गृहमा ल्याइएको जिल्ला प्रहरी कार्यालय मकवानपुरका प्रवक्ता टेकबहादुर कार्कीले जानकारी दिए।"
पोखरीमा पौडी खेल्दा डुबेर बालकको मृत्यु,"तानसेन : तानसेन नगरपालिका२, नारायणस्थानको पोखरीमा पौडी खेल्ने क्रममा एक बालकको मृत्यु भएको छ। आइतबार दिउँसो पोखरीमा पौडी खेल्न गएका तानसेन६ टुँडिखेल नजिकै बस्ने शेषकान्त पराजुलीका १२ वर्षीय छोरा सुजल पराजुलीको ज्यान गएको हो। पोखरीमा डुबेका पराजुलीलाई अस्थायी प्रहरी विट नारायणस्थानबाट खटिएको प्रहरी टोली र स्थानीयवासीको सहयोगमा उद्दार गरी युनाइटेड मिसन अस्पताल पुर्याइएको थियो। मिसन अस्पतालका चिकित्सकले बालकलाई मृत घोषणा गरेका जिल्ला प्रहरी कार्यालयका प्रहरी नायव उपरीक्षक एवं सूचना अधिकारी वीरेन्द्र थापाले बताए। घटनाका विषयमा थप अनुसन्धान भइरहेको प्रहरीले जनाएको छ।"
अब कहाँ राखिन्छ सत्यमोहन जोशीको पार्थिव शरीर ?,"काठमाडौं : शताब्दी पुरुष सत्यमोहन जोशीको पार्थिव शरीरलाई अध्ययन अनुसन्धानका लागि अस्पतालमा राखिने भएको छ । पारिवारिक सहमतिअनुसार जोशीको शरीरलाई दाहसंस्कार नगरी चिकित्साशास्त्र सम्बन्धी अध्ययनका लागि ललितपुरको इमाडोलस्थित किष्ट शिक्षण अस्पतालमा राखिने भएको हो । जोशीको पार्थिव शरीरलाई मेडिकल चिकित्सा प्रणालीअनुसार अध्ययन अनुसन्धानका लागि अस्पतालमा राखिने अस्पतालका निर्देशक प्रा डा सुरज बज्राचार्यले जानकारी दिए । किष्ट शिक्षण अस्पतालले जोशीको पार्थिव शरीरलाई अस्पताल परिसरकै आधारभूत साइन्स भवनको हलमा राख्ने निर्णय गरेको छ । अस्पतालका निर्देशक बज्राचार्यले जोशीको शरीर अध्ययनका लागि अस्पतालको बेसिक साइन्स ल्याब रहेको भवनमा राखिने छ । अस्पतालमा जोशीको शरीर रहे पनि सर्वसाधरणले भने हेर्न पाउने छैनन् । मेडिकल क्षेत्रका अनुसन्धानकर्ताले अनुमति लिएर मात्रै हेर्न र अध्ययन गर्न पाउने निर्देशक बज्राचार्यले जानकारी दिए । उनले भने, 'परिवारले नै हामीलाई गोपनीयता र सम्मानस्वरूप राखिदिनुस् भन्नुभएको छ र मेडिकल इथिक्सको पनि कुरा हुन्छ ।' आइतबार बिहान सात बजेर नौ मिनेटजाँदा दुःखद निधन भएका जोशीको चिकित्सा प्रणाली पूरा गरेर मध्याह्न अस्पतालमा आधा घण्टा श्रद्धाञ्जलिका लागि राखिएको थियो । त्यसपछि ललितपुर महानगरपालिका प्राङ्गणमा अन्तिम श्रद्धाञ्जलिका लागि साँझसम्म राखियो । त्यहाँ प्रधानमन्त्री, मन्त्रीगण, विभिन्न राजनीतिक दलका शीर्ष नेता, साहित्यकार एवं शुभेच्छुक सर्वसाधारणको उल्लेख्य सङ्ख्यामा उपस्थिति थियो । स्व जोशीलाई राष्ट्रिय सलामी अर्पण गरी अन्तिम बिदाइ गरिएको थियो । श्रद्धाञ्जलिपछि परिवारले जोशीको पार्थिव शरीर किष्ट अस्पताललाई पूर्णरूपमा हस्तान्तरण गरेको छ । अन्त्येष्टि नगरिए पनि त्यसबाहेकका अन्य संस्कार विधिपूर्वक पूरा गरिने जोशीका जेठा छोरा अणुराज जोशीले जानकारी दिए ।"
संस्कृतिविद् सत्यमोहन जोशीको १०३ वर्षको उमेरमा निधन,"काठमाडौं : संस्कृतिविद् एवं वाङमय शताब्दी पुरुष सत्यमोहन जोशीको निधन भएको छ। ललितपुरको ग्वार्कोस्थित किष्ट मेडिकल कलेजमा उपचाररत जोशीको १०३ वर्षको उमेरमा आइतबार बिहान निधन भएको नइ प्रकाशनका सदस्य सचिव नरेन्द्रराज प्रसाईंले जानकारी दिए। उनका अनुसार जोशीको बिहान ७ बजेर ९ मिनेटमा निधन भएको हो। जोशीका भतिजा अजरमान जोशीले पनि सत्यमोहन जोशीको निधन भएको पुष्टि गरे। जोशीले आफ्नो मृत्युपछि अस्पताललाई शरीर दान गर्ने घोषणा गरेका थिए। मृत्यु भएपछि खरानी हुनुभन्दा विद्यार्थीलाई अनुसन्धानका लागि सघाउन आफ्नो शरिर दान गर्ने घोषणा गरेको जोशीले बताएका थिए। भतिजा अजरमानले भने अब कसरी अगाडि बढ्ने भन्ने पारिवारिक सल्लाह गरेर अगाडि बढ्ने जानकारी दिए। लामो समयदेखि प्रोस्टेट तथा मुटुको समस्याबाट पीडित जोशीमा कमजोरी देखिएपछि असोज ७ गते इमर्जेन्सीमा भर्ना गरी उपचार सुरू गरिएको थियो। परीक्षण गर्दा डेङ्गु सङ्क्रमण, छातीमा निमोनियाको सङ्क्रमणका साथै मुटुको चालसम्बन्धी समस्या देखिएको र अक्सिजन स्याचुरेसन लेभल कम भएर सघन उपचार कक्षमा सिफ्ट गरी उपचार सेवा दिइँदै आएको थियो। केही दिन अगाडिबाट नै जोशीको स्वास्थ्य अवस्था गम्भीर बन्दै गएको थियो। किस्ट अस्पतालले जोशी दम्पत्तिको नि:शुल्क उपचार गर्दै आएको छ। जोशी बाबु शंकरराज जोशी र आमा राजकुमारीका सुपुत्रका रूपमा वि सं १९७७ साल वैशाखमा ललितपुरमा जन्मेका हुन्। नेपाली भाषा, कला, संस्कृतिको संरक्षण, संस्कृतिको संरक्षणमा लागेका उनलाई नेपाल सरकारले पनि उज्ज्वल कीर्तिमान राष्ट्रदीपले सम्मानित गरेको थियो। उनले हाम्रो लोक संस्कृतिका लागि पहिलोपटक वि सं २०१३ सालमा, नेपाली राष्ट्रिय मुद्रा नामक ग्रन्थका लागि दोस्रोपटक वि सं २०१७ सालमा र कर्णाली लोक संस्कृति नामक ग्रन्थको लागि उनले संयुक्त रूपमा तेस्रोपटक वि सं २०२८ सालमा मदन पुरस्कार प्राप्त गरे। उनले सुप्रबल गोर्खा दक्षिणबाहुलगायत धेरै पुरस्कार र सम्मान समेत पाएका छन्। २०७१ सालमा त्रिमूर्ति निकेतनले उनलाई शताब्दी पुरुषसम्मान दिएको थियो।"
मोटरसाइकल चालकको मृत्यु,भक्तपुर : भक्तपुरको पुरानो थिमि बाहाखा बजारमा ट्याक्सी र मोटरसाइकल ठोक्किँदा एक जनाको मृत्यु भएको छ। दुर्घटनामा परेर नुवाकोट घर भई हाल काठमाडौ कपन बस्ने ३१ वर्षीय दिपेन्द्र पण्डितको मृत्यु भएको हो। सानोठिमीबाट भक्तपुर निकोसेरातर्फ आउँदै गरेको बा१ज ९०६० नं को ट्याक्सी र विपरीत दिशातर्फ गइरहेको बा८३प ५४४८ नम्बरको मोटरसाइकल एक आपसमा ठोक्किएका थिए। दुर्घटनापछि गम्भीर घाइते भएका उनलाई उपचारका लागि कोरियन अस्पताल ठिमी पठाइएको र प्राथमिक उपचारपश्चात थप उपचारका लागि अन्नपूर्ण न्युरो अस्पताल माइतीघर पठाइएकोमा उपचारकै क्रममा आइतबार निधन भएको प्रहरीले जनाएको छ। घटनास्थलमा प्रहरी वृत्त ठिमी भक्तपुरबाट अनुसन्धान अधिकृत सहितको टोलीले अनुसन्धान सुरु गरेको महानगरीय प्रहरी परिसर भक्तपुरले जनाएको छ। दुर्घटनामा संलग्न दुवै सवारी साधन र ट्याक्सी चालक भक्तपुरको भक्तपुर नगरपालिका१० बस्ने ३९ वर्षीय सुन्दर गोर्खाली वृत ठिमीको नियन्त्रणमा रहेको परिसरका सूचना अधिकृत राजु पाण्डेले जनाए। घटनाका सम्बन्धमा थप अनुसन्धान भइरहेको प्रहरीले जनाएको छ।
"ढुङ्गा प्रहारबाट सोलु भ्रमणमा आएकी एक विदेशी घाइते, एक युवक पक्राउ",सोलुखुम्बु : सोलुखुम्बु भ्रमणमा आएका एक विदेशी पर्यटक अज्ञात व्यक्तिको ढुङ्गा प्रहारबाट घाइते भएका छन्। घाइते हुनेमा अमेरिकी नागरिक २५ वर्षीया महिला क्याथृङ रहेको जिल्ला प्रहरी कार्यालय सोलुखुम्बुले जनाएको छ। प्रहरी निरीक्षक रामकिशोर शाहका अनुसार असोज २७ गते बिहिबार सोलुदुधकुण्ड नगरपालिका २ स्थित सलुङ जङ्गलमा हिँड्दै गर्दा क्याथृङलाई एक अपरिचित पुरुषले टाउकोमा ढुङ्गा प्रहार गरि घाइते बनाएका हुन्। प्रहरीका अनुसार सुरुमा ति पुरुषले विदेशीसँग डलर मागेको तर विदेशी महिलाले रकम दिन इन्कार गर्दा एक्कासी टाउकोमा ढुङ्गा प्रहार गरी भागेका थिए। ढुङा प्रहारबाट विदेशी महिलाको टाउकोमा गहिरो चोट लागेको छ। उनको टाउकोमा ७ टाका लगाइएको जिल्ला अस्पताल फाप्लुले जनाएको छ। एक्लै सोलु भ्रमण आएका अमेरिकी नागरिक उपचारपश्चात् काठमाडौं फर्किसकेको जिल्ला प्रहरी कार्यालय सोलुखुम्बुले जनाएको छ। सो घटनामा संलग्न भएको आरोपमा प्रहरीले स्थानीय एक युवकलाई पक्राउ गरेको छ। घटनापश्चात प्रहरी चौकी बेनीबाट खटिएका प्रहरी टोलीले ३५ वर्षीय दावा जाङ्बु शेर्पालाई पक्राउ गरी अनुसन्धान थालेको प्रहरीले जनाएको छ। पक्राउ परेका शेर्पा जिल्ला प्रहरी कार्यालय सोलुखुम्बुको हिरासतमा रहेका छन्।
अर्घाखाँची प्रशासनमा दिनभर सेवाग्राहीको घुइँचो,"अर्घाखाँची : जिल्ला प्रशासन कार्यालय अर्घाखाँचीमा आइतबार दिनभर सेवाग्राहीको घुइँचो थियो । राजधानी तथा अन्य जिल्लाबाट घरमा आएको समयमा नागरिकता, राष्ट्रिय परिचयपत्र, राहदानी लगायत अन्य सेवा लिने सेवाग्राहीको प्रशासनमा घुइँचो लागेको हो । अन्य समयमा दैनिक एक सयदेखि तीन सय जनासम्मले सेवा लिने प्रशासन कार्यालय अर्घाखाँचीमा अहिले सेवाग्राहीको संख्या दोब्बर भएको छ । दशैँ यता जिल्ला प्रशासन कार्यालयमा दैनिक जसो सयौं सेवाग्राहीको घुइँचो लाग्ने गरेको प्रमुख जिल्ला अधिकारी शशीधर घिमिरेले बताए । प्रशासन कार्यलयबाट दैनिक नागरिकतातर्फ दुई सय, राष्ट्रिय परिचयपत्रतर्फ दुई सय, राहदानीतर्फ एक सय तथा अन्यसहित झण्डै ६ सय सेवाग्राहीले सेवा लिएका छन् । रोजगारी, अध्ययनलगायत विभिन्न कारणले घर बाहिर रहेका मानिस दशैँ तिहार जस्ता चाडपर्वको बेला घर फर्कने र सोही समयको सदुपयोग गर्दै नागरिकता, राष्ट्रिय परिचयपत्र , राहधानी जस्ता अत्यावश्यक कागजात बनाउने भएकोले प्रशासनमा घुइँचो लाग्ने जिल्ला प्रशाशन कार्यालयका प्रशासकीय अधिकृत नुमलाल पन्थीले बताए । सेवाग्राहीलाई सेवा छिटो दिने उदेश्यले राष्ट्रिय परिचयपत्रको लागि २ स्टेशनबाट काम भईरहेको र अब पञ्जीकरण विभागले स्थानीय तहमा नै सेवा सुचारु गरी थप सहजता बनाउने पन्थीको भनाइ छ ।"
१४ दिन ढिलो गरी नेपालबाट मनसुन बाहिरियो,"काठमाडौं : यस वर्षको मनसुन आइतबारदेखि देशको समग्र भूभागबाट बाहिरिएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाले मनसुन बहिर्गमनसम्बन्धी विशेष मनसुन बुलेटिन जारी गर्दै उक्त जानकारी दिएको हो। सुदूरपश्चिम प्रदेश, कर्णाली प्रदेश, लुम्बिनी प्रदेश, गण्डकी प्रदेश, बागमती प्रदेश र मधेश प्रदेशको पश्चिमी भूभागबाट शनिबार नै मनसुन बाहिरिएको थियो। यस वर्ष नेपालमा मनसुन जेठ २२ गते नेपालको पूर्वी भूभागबाट प्रवेश गरेको थियो। नेपालबाट मनसुन बहिर्गमन हुने सरदर मिति अक्टोबर २ रहेकामा यस वर्ष सोभन्दा १४ दिन ढिलो गरी मनसुन बाहिरिएको हो।"
भक्तपुर तलेजुमा तीन दिन तिहार मनाइने,"भक्तपुर : भक्तपुरको तलेजुमा यो वर्ष कार्तिक ७, ८ र ९ गते तिहार मनाइने भएको छ। तिहार मनाउने विषयमा विवाद आएपछि आइतबार बसेको छलफलबाट यी दिनमा तिहार मनाउने निष्कर्ष निकालेको भक्तपुर तलेजुका मुल पुजारी नरेन्द्रप्रसाद जोशीले बताए। ७ गते लक्ष्मी पूजा, ८ गते म्ह पूजा (गोवर्दन पूजा) र ९ गते किजा पूजा (भाइटिका) गर्ने निर्णय भएको उनले जनाए। पटकपटक यस्तो विवाद आउने भएकाले नेपाल पञ्चांग निर्णायक समितिले क्यालेन्डर बनाउँदा सरोकारवालासँग छलफल गरेर मात्रै बनाउन उनले भक्तपुर तलेजुकातर्फबाट सुझाए। यो पटक कसैले ८, ९ १० त कसैले ७, ८, ९ र १० गते तिहार मनाउने बताइरहेका छन्।"
राष्ट्रिय महिला भलिबल प्रतियोगिता : पहिलो चरणको खेल सकियो,"बेनी : नवौं राष्ट्रिय खेलकुद प्रतियोगिताअन्तर्गत महिला भलिबलको पहिलो चरणको प्रतिस्पिर्धा आइतबार सकिएको छ। राष्ट्रिय खेलकुद परिषदको आयोजनामा म्याग्दीको बेनीमा सञ्चालित प्रतियोगितामा मधेश र कर्णाली प्रदेश पहिलो चरणको खेलबाट बाहिरिएका छन्। लिक कम नकआउट वेष्ट अफ फाइभ सिस्टममा खेलाइएको खेलमा सात प्रदेश र तीन विभागीय टोली सहभागी छन्। आइतबार सशस्त्र प्रहरीले नेपाली सेनाको त्रिभुवन आर्मी क्लब र बागमती प्रदेशले मधेश प्रदेशलाई पराजित गरेका थिए। सशस्त्रले सेनालाई एकका विरुद्ध तीन र बागमतीले मधेशलाई सोझो तीन सेटले पराजित गरेको हो। खेलको पहिलो, तेस्रो र चौथो सेट सशस्त्र तथा दोस्रो सेट सेनाले जितेका थिए। विनिता बुढाथोकीको कप्तानीमा मैदानमा उत्रिएको सशस्त्रले सेनालाई पहिलो सेट २५२०, तेस्रो सेट २५२१ र चौथो सेट २५२३ मा पराजित गरेको थियो। सशस्त्रका विरुद्ध २५१९ ले दोस्रो सेट जितेको मनिषा खाँडको नेतृत्वमा रहेको सेनाको टोलीले उत्कृष्ट प्रर्दशन र कडा प्रतिस्पर्धा गरेपनि तेस्रो र चौथो सेट आफ्नो पक्षमा पार्न सकेनन्। ललिता महतको कप्तानीमा मैदानमा उत्रिएको बागमतीले प्रजुना थापाको नेतृत्वमा रहेको मधेश प्रदेशको टोलीलाई २५६, २५८ र २५७ को फराकिलो अन्तरमा पराजित गर्यो। एपिएफकी निरुता ठगुल्ना र बागमतीकी जेनिसा विकलाई आइतबारको खेलमा वमेन अफ द म्याच घोषणा गरिएको छ। चार वटा समूहबाट आठ टीम क्वाटर फाइनल प्रवेश गरेका छन्। तीनतीन टीम रहेको समूह (ए)बाट सशस्त्र र त्रिभुवन आर्मी तथा (वि)बाट बागमती र लुम्वीनी क्वाटर फाइनल प्रवेश गरेका भलिबलका राष्ट्रिय रेफ्रि विनय राईले जानकारी दिए। उनका अनुसार दुईदुई टीम रहेको समूह (सि)बाट नेपाल पुलिस क्लब र (डि)बाट गण्डकी प्रदेश क्वाटर फाइनल प्रवेश गरेका छन्। सोमबारदेखि सुरु हुने क्वाटर फाइनलको पहिलो खेल समूह (ए)को विजयी सशस्त्र र समूह (सि)को उपविजेता लुम्वीनी प्रदेशबीच हुने जिल्ला भलिबल संघ म्याग्दीका अध्यक्ष तेजेन्द्र बानियाले बताए। समूह (बि)को विजयी बागमती र समूह (डि)को उपविजयी सुदूरपश्चिम तथा समूह (सि)को विजेता नेपाल पुलिस क्लब र समूह (ए) को उपविजेता सेनाको प्रतिस्पर्धा हुने उनले बताए। सोमबार नै क्वाटर फाइनलको अन्तिम खेल समूह डिको विजयी गण्डकी र समूह (बि)को उपविजेताबीच हुने भएको छ। प्रतियोगिता कात्तिक २ गतेसम्म सञ्चालन हुने जनाइएको छ।"
शताब्दी पुरुषका तीन आयाम,"संस्कृतिविद् एवं वाङमय शताब्दी पुरुष सत्यमोहन जोशीकोआइतबार बिहान ७ बजेर ९ मिनेटमा निधन भएको छ। उनको ललितपुरको ग्वार्कोस्थित किष्ट मेडिकल कलेजमा १०३ वर्षको उमेरमा निधन भएको हो। उनको बारेमा स्वर्गीय कवि माधव घिमिरेले नेपालको कला संस्कृति बुझ्न र व्याख्या गर्न सत्यमोहनसँगै अरू विद्वान् पनि आउनुपर्छ भनेका थिए। 'शताब्दी पुरुषका तीन आयाम' शीर्षकको २०७८ बैशाख २५ गते अन्नपूर्ण पोस्ट्को फुर्सदमा प्रकाशित भएको लेख आज पुन: प्रकाशन गरेका छौं। सत्यमोहन जोशी, नरकान्त अधिकारी र म, हामी तीन जना एकदमै मिल्ने पुराना साथी हौं। पहिलादेखि नै चिनजान छ। उमेर पनि उस्तै उस्तै, केही महिनाको फरक छ। उनी मेरो डेरामा पनि आइरहन्थे र वसन्ततिलका छन्दमा कविता सुनाउँथे। भन्नुपर्दा, जोशीलाई हेर्नुपर्ने तीन आयाम छन्। एउटा सांस्कृतिक आयाम हो, दोस्रो साहित्यिक आयाम र तेस्रो प्रशासनिक आयाम। उनलाई संस्कृतिविद् भनेर चर्चा गर्ने चलन छ, अरू दुई पक्षका बारेमा खासै चर्चा भएको छैन। त्यतातिरबाट अरूले हेरेका छैनन्। म त साहित्यिक मान्छे। पहिले म उनको साहित्यिक व्यक्तित्वकै कुरा गर्छु। जोशीले नेपाली र नेवारी भाषामा कविता, नाटक र महाकाव्य लखेका छन् तर तिनको यथोचित चर्चा भएको छैन। मैले कुरा मात्र उठाएको, कृति खोजेर पढ्ने र समालोचना गर्ने काम समालोचकको हो। सत्यमोहन जोशी काठमाडौंका मानिस भएर पनि मेरो गाउँ, मेरो जिल्ला लमजुङमा आई लोकसंस्कृतिको अध्ययन गरे। लोकसंस्कृतिका क्षेत्रमा काम गर्ने सम्भवत: उनी नै पहिलो व्यक्ति हुन्। दोस्रो आयाम हो प्रशासनिक कामको। उनीसँग कुशल प्रशासनिक क्षमता थियो। उनी नाचघर तथा पुरातत्त्व विभागको निर्देशक पनि भए। त्यतिबेला कांग्रेसको सरकार थियो। उनले त्यही प्रशासन र अनुसन्धानको अनुभव गर्नु, संस्कृतिको अनुसन्धानको काम गरे। अरू खालको होइन, उनी ललितपक्षकै प्रशासक थिए। साहित्य कला सांस्कृतिक क्षेत्रका प्रशासक। अरू कामका प्रशासक होइन। उनले प्रज्ञा प्रतिष्ठानका सदस्यसचिवमा रहँदा उत्तम पशासकको भूमिका निर्वाह गरे। त्यो उत्तम र आधारभूत प्रशासनिक काम थियो। त्यही प्रशासनको जगमा प्रज्ञा प्रतिष्ठान अहिले पनि चलिरहेको छ। उनको त्यो कार्य नै प्रज्ञाको प्रशासनिक आधारशीला बन्न सक्यो। अर्को हो, उनको सांस्कृतिक आयाम। उनी काठमाडौंका मानिस भएर पनि मेरो गाउँ, मेरो जिल्ला लमजुङमा आई लोकसंस्कृतिको अध्ययन गरे। उहाँको त्यो अनुसन्धान शारदामा छापिएको थियो। यसरी लोकसंस्कृतिका क्षेत्रमा काम गर्ने सम्भवत: उनी नै पहिलो व्यक्ति हुन्। मेरो गाउँको लोकसंस्कृतिबारे उनी मभन्दा बढी परिचित छन्। प्रज्ञामा रहँदा उनले जुम्ला संस्कृतिको अध्ययन पनि गरे। टुचीले पनि त्यस क्षेत्रको संस्कृतिबारे अध्ययन र बयान गरेका छन्। रवीन्द्रनाथ टैगोरले पनि त्यो सुनेर बयान गरेका छन्। उनले यसरी प्रज्ञामा हुँदा विद्वान्को टोली लिएर कर्णाली गई त्यसको सबै पक्षका बारेमा अध्ययन गर्न पनि भ्याए। टोलीले त्यहाँको सांस्कृतिक वैभवको पूर्ण अध्ययन भयो। अध्ययनको किताब प्रकाशित भयो र ती सबैले मदन पुरस्कार पाए। वास्तवमा काठमाडौं बाहिरका सांस्कृतिक सम्पदा बेस्याहार रूपमा रहेका छन्। काठमाडौंमा चाहिँ अझै संरक्षित नै भएको छ। सत्यमोहन जोशी त काठमाडौं उपत्यकानिवासी। नेवारहरू हिन्दू र बौद्धमा दुवै छन्। दुवैथरी आआफ्ना संस्कृति रक्षामा लागिपरेकै छन्। उनीहरू मन्दिरमा देवीदेवताको मूर्ति स्थापना गरी पूजा गर्ने जाति, समुदायको रूपमा परिचित छन्। काठमाडौं यस हिसाबले सांस्कृतिक वैभवले सम्पन्न छ। यही बसेर सत्यमोहनले नेपाली संस्कृतिका विभिन्न पक्षबारेमा प्रशस्त अध्ययन गरेका छन्। अरू विद्वान्हरूले पनि उपत्यकाको संस्कृतिको अध्ययन गरिरहेका छन्। कसको तुलनामा कसले कति काम गरेका छन् त्यो त मलाई थाहा छैन। नेपाल कलाहरूको स्वर्ण क्षेत्र हो। सत्यमोहन त्यसका अध्येता हुन्। त्यसैकारण पनि उनी सांस्कृतिक विद्वान्का रूपमा चर्चित भएको हुनुपर्छ। विशेषगरी आफ्नो संस्कृतिको अध्ययन आफैंले गर्नुपर्छ। आन्तरिक रूपमा नेपालका विशेषताहरू चिनाउने काम नेपाली विद्वान्हरूकै हो। विदेशीको खोजीले मात्र हाम्रा सबै सूक्ष्म कुरा बाहिर आउन सक्दैनन्। उनीहरू सायद ल्याउन पनि चाहँदैनन्। झल्याकझुलुक बढी हुन्छ, भद्दा कुरा बाहिर ल्याउँछन्। सत्यमोहनले गरेको दुई संस्थाको प्रशासनिक काम बिर्सिन नसक्ने खालका छन्। संस्कृतिबारे हामीले आफ्ना संस्कृतिले संरक्षण गरेका दैवी गुणहरूको पनि अध्ययन गर्नुपर्छ। हाम्रा संस्कृतिका जरा धेरै पुरानो छन्। हामी वेदकालीन, त्यसभन्दा पनि अघिको र बुद्धकालीन तन्त्रमन्त्र सहितका संस्कृति चिन्तनले सम्पन्न छौं। आठ दस हजार वर्ष अघिदेखि चलेर आएको हाम्रो संस्कृति र सभ्यताको दैवी गुण चिन्ने चिनाउने काम हामीले गर्नुपर्छ। प्रसंगवश दसैंकै कुरा गरौं। त्यो मान्यजनबाट टीका ग्रहण, आशीर्वचन लिने पर्व हो। चण्डीको कथा सुन्दा त्यो काल्पनिक जस्तो लाग्छ। त्यहाँ देवीले महिषासुर दमन गर्ने कथा छ। र, त्यस कथाभित्र मनोविज्ञान छ। महिषासुरले हामीमा विद्यमान तीनवटा चेतनामध्ये अवचेतनको प्रतिनिधित्व गर्छ। चण्डीको प्रथम चरित्रको कानेगुजीबाट निस्केका मधु कैटभ अवचेतन मनका प्रतीक हुन्। उत्तम चरित्रमा वर्णित शुम्भ, निशुम्भ पनि अवचेतन शक्ति वा पक्ष वा मनका रूपमा आएका छन्। देवी तथा असुरको कथा मिथकका रूपमा आएको छ। देख्दा, सुन्दा रमाइलो लाग्छ, घरघरै देवी आउने कुरा। देवीले राँगो चढेर आउने महिषासुरलाई दमन गर्ने कुरा। राँगोकै कुरा गरुँ : त्यो उन्मत्त अवचेतनाको प्रतीक हो। त्यो नबुझ्दा अरूले हामीलाई अन्धविश्वासी र आफूलाई राम्रो भन्छन्। तर हाम्रो संस्कृतिमा मानवीय मूल्य र उच्च आध्यात्मिक चेतना छ। यस्ता संस्कृतिक पक्षलाई अध्ययन चिन्तन गर्ने विद्वान्को कदर गर्ने संस्कृति व्यवहारमा ल्याउनु पर्छ। महात्मा गान्धीले संस्कृतिको एक अंगका रूपमा अहिंसालाई व्यवहारमा ल्याउँदा चमत्कार भयो। त्यो कुरा हामीले पनि गर्नुपर्छ। नेपालको कला संस्कृति बुझ्न र व्याख्या गर्न सत्यमोहनसँगै अरू विद्वान् पनि आउनुपर्छ। सबै मिलेर काम गर्नुपर्छ।"
जलवायु परिवर्तनको जोखिममा सुदूरपश्चिम,"धनगढी : राजा महेन्द्रका पालामा बैतडीको सतबाँझमा स्थापना भएको स्याउ बगैंचा अहिले उजाड भएको छ। लटरम्म स्याउ फल्ने बगैँचामा अहिले स्याउका रूख हेर्नका लागि पनि छैन। बैतडी उद्योग वाणिज्य संघका उपाध्यक्ष खिमानन्द भट्ट भन्छन्, आफ्नै आँखाले लटरम्म स्याउ फलेको देखेको छु। उनका विचारमा बगैंचा मासिनुको मुख्य कारण जलवायु परिवर्तन नै हो। स्याउ चिसो हावापानीमा फल्ने फल हो। स्याउ लगाएको स्थानमा ३४ महिना हिउँ पर्नुपर्छ। तर, दुई दशकयता हिउँ परे पनि थिग्रिने दर घटेको छ। स्याउले पाउने वातावरणमा परिवर्तन आयो अनि बगैंचाका रूखहरू सुके,भट्टले भने। सतबाँझको डाँडामा आधा वर्ष (६ महिना) जति हिउँ परिरहन्थ्यो। नजिकैको सुपले भन्ने डाँडामा पानी पयो कि हिउँको सेतो टोपी जस्तै देखिन्थ्यो। तर, अहिले सतबाँझ स्याउ बगैंचाको नाम सतबाँझ सुक्खा फलफूल केन्द्र राखिएको छ। हिमपात कम भएपछि स्याउ फलेन। सयौं एकडको सरकारी जग्गा र संरचनालाई सरकारले सुक्खा फलफूल (ओखर, अनार, सुन्तला, मौसमी) केन्द्र नाम दिएको छ, कृषि ज्ञान केन्द्र कैलालीका प्रमुख खगेन्द्रराज शर्माले भने। उनी सुक्खा फलफूल केन्द्र सतबाँझका प्रमुखका रूपमा समेत काम गरिसकेका छन्। सुदूरपश्चिममा हिमाली जिल्ला भनेर दार्चुला र बझाङलाई चिनिन्छ। दार्चुलामा अपी हिमाल रेन्ज छ भने बझाङमा सैपाल हिमाल शृंखला छ। दुवै हिमालको हिउँ पग्लिन थालेको छ। २३ दशकअघि जुन स्थानमा हिउँ भेटिन्थ्यो। त्यहाँ अहिले बोट बिरुवा उम्रिन थालेका छन्। हिउँ भेटिने स्थान माथिमाथि सर्न थालेको छ, दार्चुलाबाट पूर्वप्रदेशसभा सदस्य गेल्बुसिंह बोहराले भने। उनी, हिमाल नजिकको गाउँ व्यासका बासिन्दा हुन्। अपी हिमालमा सेताम्य हिउँ देखिन्थ्यो। अहिले हिउँ पर्ने डाँडा नांगा भएका छन्। बेंसीतिर त बिरुवा उम्रिन थालेका छन्। यो सबै जलवायु परिवर्तनको असर हो, उनले भने। गत वर्ष डँडेल्धुरामा माघमै लालीगुँुरास फुल्यो। १५ वर्षदेखि धनगढीडँडेल्धुरा सवारी चलाउने खेमराज जोशी भन्छन्, माघमा लालीगुँुरास फुलेको पहिलोपटक देखेको हुँ। लालीगुँरास फागुन अन्तिमतिरबाट फुल्न सुरु हुन्छ। फुल्ने समय वास्तविक समय भने चैत हो। पतझर मौसममा भीमदत्त पन्त राजमार्गको हगुल्टे क्षेत्र लालीगुँरास फुलेर मनमोहक हुने गर्छ। तराईमा गर्मी बढी हुने भएकाले आन्तरिक पर्यटकहरू हगुल्टे आसपासमा क्षेत्रमा रमाउन पुग्छन्। वातावरण विषयमा स्नातकोत्तर गरेका कैलालीका सहायक वन अधिकृत जीसन कार्की भन्छन्, लालीगुँरासका लागि फुल्ने तापक्रम माघमै पुग्यो। अनि फुल्यो। यसलाई जलवायु परिवर्तनको असर नै भन्न सकिन्छ। कार्कीका अनुसार अहिले वर्षा परपर सर्दै गएको छ। नेपालका लागि मनसुन सक्रिय हुने अन्तिम समय भनेको असारको २४२५ तिर हो। तर, अचेल साउनमा समेत वर्षा भइरहेको छैन। वर्षाको पनि एक अनुपात हुन्छ। तर, अचेल वर्षा नै हुँुदैन। भइहाल्यो भने पनि अविरल र भारी वर्षा भइरहेको छ। यसले जनजीवन त कष्टकर हुने नै भयो। बाढीपहिरो, डुबान र कटान जस्ता प्राकृतिक प्रकोपको पनि जोखिम बढ्यो। सुदूरपश्चिममा वर्षा पर धकेलिएको कुरा २०७८ र २०७९ सालमै पनि देख्न सकिन्छ। २०७८ कात्तिक ५ गते देखि परेको अविरल वर्षाले कैलाली र कञ्चनपुरको ६० प्रतिशत काटेको धान बगाएको थियो। २ जिल्लामा मात्रै ६ हजार परिवार विस्थापित भए। पहाडी जिल्लामा आएको पहिरो र बाढीमा परेर ७८ जनाको ज्यानसमेत गयो। यसवर्ष पनि दसैंका दिनदेखि ६ दिनसम्म अविरल वर्षा भयो। असोजको २९ गतेदेखि साउने झरी झैं अविरल र ठूलो वर्षा भयो। २०७९ मा साउनमा ७ दिन मात्रै पानी परेको तथ्यांक जल तथा मौसम विज्ञान विभाग फिल्ड कार्यालय अत्तरियाको छ। जल तथा मौसम विज्ञान विभाग फिल्ड कार्यालय अत्तरियाको तथ्यांकअनुसार असार, साउन र भदौमा गत वर्ष २०७८ को भन्दा आधा मात्रै वर्षा भएको छ । असार र साउन धान रोपाइँको समय हो। समयमा पानी नपरेपछि उत्पादन घट्छ र भोकमरी हुने खतरा हुन्छ। जीसन कार्की थप्छन्, जलवायु परिर्तनको असरले नेपालको धेरै क्षेत्रमा प्रभाव परिसकेको छ। तापक्रम बढ्यो। हिमाल पग्लियो भने केही समयका लागि नदीहरूको जलस्तर बढेर तल्लो तटीय क्षेत्रमा क्षति पुयायो। अनि सबैभन्दा चिन्ताको विषय हाम्रो पानीको स्रोत भनेकै हिमाल हो। हिमाल नै नरहने कल्पना गर्ने हो भने अवस्था के होला ? सुदूरपश्चिमका कैलाली र कञ्चनपुर तराई, बैतडी, दार्चुला, डडेलधुरा, अछाम, बाजुरा, डोटी र बझाङ पहाडी र दार्चुला र बझाङ हिमाली जिल्ला हुन्। पहिले तराईमा लामखुट्टे लाग्छ र मलेरिया र कालाज्वरले भेट्छ भनेर पहाडका मानिस तराई झर्न डराउँथे। तर, पहाडी जिल्लामा पनि डेंगु फैलिएको छ। सुदूरपश्चिममा ४ सय जनाभन्दा बढीमा सो संक्रमण देखिएको सुदूरपश्चिम प्रदेश स्वास्थ्य निर्देशनालयले जनाएको छ। वरिष्ठ फिजिसियन डाशुभेषराज कायस्थ भन्छन्, अब पहाडमा पनि डेंगु पुग्यो। कालाज्वर पनि देखिन थालेको ४५ वर्ष भयो। यी सबै ग्लोबल वार्मिङ कै असर हो। त्यस्तै, पहाडी जिल्लामा आधाभन्दा बढी पानीका मुहानहरू सुकेका छन्। डडेलधुरा र बैतडीका २ दशकअघिका खानेपानी योजनाहरू सुकेका छन्। बैतडी सदरमुकामका लागि ल्याइएको खानेपानी आयोजनामा पानी आधा भएको छ। २० किलोमिटर टाढाबाट ल्याइएको पाइपलाइनमा आधा पानी भएपछि अहिले खानेपानी कार्यालयले दिनमा दुईपटक मात्रै खानेपानी छोड्ने गरेको छ, बैतडी सदरमुकाम गोठलापानीका होटल व्यवसायी वासुदेव भट्टले भने। तीन दशकअघि सिँचाइ गर्न पुग्ने गरी आउने रोला खोलाको गुफाको मुहान सुकेको छ। त्यो मुहानमा गाउँभरिका मानिसहरू नुहाउन र कपडा धुन जाने गरेको आफ्नै आँखाले देखेको छु। तर, अहिले थोपा पानी आउँदैन। बर्खाका बेला अलिअलि आएपछि कात्तिकदेखि मनसुन सक्रिय नहुँदासम्म थोपा पानी आउँदैन, बैतडीको दोगडाकेदार गाउँपालिकाको भूमिराज माविका प्राधानाध्यापक प्रजापति भट्टले भने। उनले जलवायुमा आएको परिवर्तनका यस्ता असरहरू आफ्नै उमेरमा धेरै अनुभव गरिरहेको बताए। वनमा आगलागी भएर सखाप भएको देखेकै थिएन। केही वर्षयता एकपटक वनमा डढेलो सल्की हाल्छ। राम्रो गहुँ, जौं, फापर फल्ने खेतको माटोमा मंसिर पुसमा वर्षा नभए पनि नमी हुन्थ्यो। बाली राम्रो फल्थ्यो तर अहिले खडेरीले सिँचाइको सुविधा नभएका स्थानमा किसानले खेतीपाती नै लगाउन छोडिसके। लेकमा केरा फल्थेन। अहिले केराका बगैंचा फक्रिरहेका छन्, शिक्षक भट्टले भने। सुदूरपश्चिमका ९ जिल्लामध्ये जलवायु परिवर्तनका हिसाबले कैलाली सबैभन्दा उच्च जोखिममा छ। यहाँका सिमसार सुकिरहेका छन् भने जैविक मार्ग आसपासका पानीका स्रोतहरू सुकिरहेका छन्। पहाडमा हुने वर्षाले यी जिल्ला डुबानमा परिरहेको छन् भने पहाडमा हुने भूस्खलनले कैलालीमा जमिनको उचाई पनि बढिरहेको छ। अछाम बैतडी, कञ्चनपुर डडेलधुरा र डोटी कम जोखिममा छन् भने त्योभन्दा कम अथवा एकदमै न्यून जोखिममा रहेका जिल्ला दार्चुला बझाङ र बाजुरा हुन् । तत्कालका लागि कम जोखिम भए पनि जलवायु परिवर्तनको असर सबै ठाउँमा परिहाल्छ, कार्कीले भने, यसमा सरकारको दीर्घकालीन नीतिहरू आउन जरुरी छ। सुदूरपश्चिम प्रदेश सरकारले जलवायुमैत्री कानुन र बजेट निर्माण गर्ने प्रतिवद्धता गरेको प्रदेश सरकारका प्रवक्ता एवम आन्तरिक मामिला तथा कानुनमन्त्री डारणबहादुर रावलले बताए। उनले भने, प्रदेश सरकार जलवायुमैत्री कानुन निर्माण गर्न र जलवायुमैत्री बजेट निर्माणका लागि प्रतिबद्ध छ। उनका अनुसार कैलाली र कञ्चनपुरमा भूमिगत पानीको सहत गहिरो भएकाले नल्काहरूमा पानी नआउने, हिमतालहरू फुटेर तराई डुबान पर्ने गरेको, चुरेको विनाशका कारण चुरेबाट बगेको लेदो माटो र ढुंगा तराईमा थिग्रिन थालेको र नदीको सतह बगेर डुवान हुने गरेको जस्ता समस्याहरू जलवायु परिवर्तनका कारण देखिएको हो। उनले भने, प्रदेश सरकारले वन ऐन र पर्यावरणसम्बन्धी ऐन पनि बनाइसकेको छ। अर्थात् हामी जलवायु परिवर्तनले असरबारे एकदमै सचेत र गम्भीर छौं। नीति नै छैन सुदूरपश्चिम सरकारले जलवायु नीति बनाएको छैन। तर, विकास निर्माणका काम गर्दा वातावरण प्रभाव मूल्यांकन अनिवार्य रूपमा गर्नुपर्ने प्रावधान भएकाले सुदूरपश्चिम प्रदेश वातावरण संरक्षण ऐन २०७७ भने ल्याएको छ। खोलानालाबाट प्राकृतिक स्रोतसाधन संकलन गर्न, कुनै परियोजना सञ्चालन गर्न, उद्योग सञ्चालन गर्न, सडक पुल पुलेसा बनाउन वातावरण प्रभाव मूल्यांकन गर्नुपर्ने अनिवार्य प्रावधान छ। प्रदेश सरकारले त्यही काम रोकिएपछि २०७७ सालमा अध्यादेश ल्याएको थियो। त्यसलाई प्रतिस्थापन गर्दै प्रदेश सरकारले २०७८ साउन २० गते सुदूरपश्चिम प्रदेश वातावरण संरक्षण ऐन ल्याएको हो। यस ऐनमा वातावरण प्रभाव मूल्यांकनका प्रावधानबाहेक, परिवर्तन भइरहेको जलवायुका बारेमा कुनै कुरा छैन। संविधानमा प्रत्येक नागरिकको स्वच्छ वातावरणमा बाँच्न पाउने मौलिक हकका रूपमा लेखिएको छ। तर, प्रदेश र स्थानीय सरकारहरूले त्यसको खासै वास्ता गरेका छैनन्। वातावरण संरक्षण तथा जलवायु परिवर्तनसम्बन्धी कार्यलाई प्रदेश स्तरमा प्रभावकारी रूपमा सञ्चालन गर्न सो ऐनमा मुख्यमन्त्रीको अध्यक्षतामा परिषद् गठन गर्ने प्रावधान छ। मुख्यमन्त्री अध्यक्ष, उद्योग पर्यटन वन तथा वातावरणमन्त्री सदस्य, मुख्यमन्त्रीले तोकेका प्रदेश सरकारका दुई जना मन्त्री सदस्य, प्रदेशको नीति तथा योजना आयोगको वातावरण हेर्न व्यक्ति सदस्य, स्थानीय तहका प्रमुखमध्ये अध्यक्षबाट मनोनित एक महिलासहित दुईजना सदस्य, वन तथा वातावरणीय विषयका प्राध्यापकमध्येबाट मनोनित एक जना सदस्य, वातावरण तथा जलवायुको क्षेत्रमा विज्ञता हासिल गरेका व्यक्तिमध्ये एक जना महिलासहित अध्यक्षद्वारा मनोनित दुई जना सदस्य र मन्त्रालयको सचिव सदस्य सचिव रहने परिषद् गठन भएको छ। उक्त परिषद्ले हरेक वर्षमा दुईवटा बैठक राख्ने प्रावधान पनि ऐनमा व्यवस्था छ। ऐनमा परिषद्को काम कर्तव्य र अधिकार पनि तोकिएको छ। परिषद्ले दीर्घकालीन नीति निर्माण गर्ने, योजना तथा कार्यक्रममा वातावरण तथा जलवायुसम्बन्धी विषयलाई एकीकृत रूपमा समावेश गर्दै लैजाने र अन्तर मन्त्रालय समन्वय गर्नेछ। त्यस्तै, परिषद्ले वातावरण संरक्षण र जलवायु परिवर्तनसम्बन्धी कार्यमा स्थानीय तहलाई आवश्यक नीतिगत मार्गदर्शन गर्ने, प्रदूषण नियन्त्रण फोहरमैला व्यवस्थापन र सम्पदा संक्षणका लागि प्रादेशिक प्रणालीको विकास गर्ने, आर्थिक स्रोतको व्यवस्थापन गर्ने, सम्पदाको संरक्षणका लागि मन्त्रालयलाई मार्गदर्शन गर्ने कार्य गर्नुपर्ने उल्लेख छ। तर, ऐनले तोकेका अधिकारमा कुनै खासै काम भने भएको छैन। १० योजना दीर्घकालीन नीति बनाउने वातावरण तथा जलवायुसम्बन्धी विषय एकीकृत रूपमा समावेश गर्ने अन्तर मन्त्रालय समन्वय गर्ने स्थानीय तहलाई नीतिगत मार्गदर्शन गर्ने प्रदूषण नियन्त्रण, फोहरमैला व्यवस्थापन सम्पदा संरक्षणका लागि प्रादेशिक प्रणालीको विकास गर्ने आर्थिक स्रोत व्यवस्थापन गर्ने जलवायुमैत्री कानुन र बजेट निर्माण गर्ने प्रतिवद्धता वृक्षरोपणमा जोड जलवायु अनुकूलन योजना तर्जुमा गर्ने लवायुमैत्री कानुन र जलवायुमैत्री बजेट निर्माणका लागि प्रतिबद्ध डारणबहादुर रावल प्रदेश सरकारका प्रवक्ता एवं आन्तरिक मामिला तथा कानुनमन्त्री सुदूरपश्चिम प्रदेश सरकार जलवायुमैत्री कानुन र जलवायुमैत्री बजेट निर्माणका लागि प्रतिबद्ध छ। जलवायु पविर्तनकै असरले गर्दा नै तराईका कैलाली र कञ्चनपुरमा भूमिगत पानीको सतह गहिरो भएकाले नल्का (पानी तान्नेमेसिन) हरूमा पानी नआउने, हिमताल फुटेर तराई डुवान पर्ने गरेको, चुरेको विनाशका कारण चुरेबाट बगेको लेदो माटो र ढुंगा तराईमा थिग्रिन थाल्नु जस्ता देखिएका छन्। यसलाई न्यूनीकरण गर्नका लागि प्रदेश सरकारले वन ऐन र पर्यावरणसम्बन्धी ऐन पनि बनाइसकेको छ। हामी जलवायु परिवर्तनले असरबारे एकदमै सचेत र गम्भीर छौं।"
दाङमा गाडिएको अवस्थामा फेला परेका बालबालिकाको पहिचान खुल्यो,"दाङ : तुलसीपुर उपमहानगरपालिका१३, दमारगाउँको जंगलमा फेला परेको दुईवटा शवको पहिचान खुलेको छ। एउटै खाल्डोमा गाडीएको अवस्थामा तुलसीपुर १३ का १५ वर्षीया रोशनी महतारा र सोही ठाउँकै १४ वर्षीय शरद आचार्य रहेको वडाध्यक्ष मोहन पौडेलले बताए। शव गाडेको अवस्थामा फेला परेको दाङ प्रहरीले बताएको छ। घटनाका बारेमा थप अनुसन्धान भइरहेको इलाका प्रहरी कार्यालय तुलसीपुरका प्रमुख डिएसपी पुष्पराज मल्लले जानकारी दिए। तीन दिनदेखि दुवै जना हराइरहेका थिए।"
थन्किए २५०३ द्वन्द्वकालीन मुद्दा,"वनकटवा : घटना१ ३० फागुन ०६० मा साविक कालिका गाविस४ मुनालबस्ती पन्ध्र बिगाहा टोलका डिलबहादुर खड्का परिवारका साथ घरमा टेलिभिजन हेरिरहेका थिए। राति ८ः१५ बजे तत्कालीन विद्रोही नेकपा (माओवादी) का नेता नवीन घरमा आइपुगे। दाइसँग ५ मिनेट काम छ। एकैछिनमा आइहाल्नु हुन्छ। आएपछि सुत्नु होला है भाउजू भनेर श्रीमती लक्ष्मीलाई भने। जाने बेलामा डिलबहादुरले ढोका राम्ररी लगाएर सुत्नु है। म अहिले आइहाल्छु भनेर श्रीमती लक्ष्मीलाई मधुरो स्वरमा भनेका थिए। तर, दुई सातापछि अर्थात् (१६ चैत २०६०) मा माओवादीका बाँकेबर्दिया सेक्रेटरी किशोरले डिलबहादुरको सफाया गरिएको विज्ञप्तिमार्फत जानकारी गराए। त्यतिबेला राष्ट्रिय र स्थानीय पत्रपत्रिकामा डिलबहादुरको सफाया गरिएको सम्बन्धी समाचार प्रकाशित भएका थिए। संयुक्त राष्ट्र संघीय मानव अधिकार उच्चायुक्तको कार्यालयको ४ पुस २०६५ मा प्रकाशित प्रतिवेदनमा माओवादीद्वारा खड्का मारिएको संकेत गरिएको थियो। घटनाको झन्डै सात महिनापछि बर्दियाको मोहम्मदपुर भैसाही गाउँमा माओवादीका २५३० जना कम्ब्याट डेस र हतियारसहितका लडाकु सम्मिलित औपचारिक कार्यक्रममा माओवादी नेता प्रकाशले खड्कालाई शोषक, सामन्ति, बलात्कारी र सुराकी गरेको आरोपमा सफाया गरिएको घोषणा गरेका थिए। द्वन्द्वपीडित समिति बर्दियाका अध्यक्ष भागीराम चौधरी मृतक खड्का निर्दोष, गैरसैनिक एवं सामान्य नागरिक भएको बताउँछन्। अध्यक्ष चौधरीले १८ असोज २०७० मा जिल्ला प्रहरी कार्यालय बर्र्दियामा दर्ता गरेको जाहेरीमा माओवादीले खड्कालाई अपहरणपश्चात् गैरन्यायिक हत्या गरेको आरोप लगाएका छन्। हत्यामा माओवादीका तत्कालीन नेताहरू बाँकेबर्दिया एरिया नं १ का इन्चार्ज पदम रिजाल नवीन, बाँकेबर्दिया सेक्रेटरी भुवन चौधरी किशोर, बाँकेबर्दिया इन्चार्ज गोपाल शर्मा अनल, माओवादीका भेरीकर्णाली क्षेत्रीय इन्चार्ज खड्ग विश्वकर्मा प्रकाण्ड सहित तत्कालीन माओवादीका अन्य नेता, कार्यकर्ताहरूलाई किटानी जाहेरी गरिएको छ। सुरक्षाकर्मीबाट घरभित्रै गोली प्रहार गरी हत्या गरेका छोरा दलबहादुर थापा र बुहारी पार्वती थापाको फोटो देखाउँदै आमा भूूमिसरा थापा र मृतकका माइला भाइ प्रेमबहादुर थापा। सर्वोच्चले फैसलामै बोलेको छ। एक पटक दर्ता भइसकेको मुद्दा फिर्ता हुँदैन। अनुसन्धान प्रक्रिया रोक्न मिल्दैन। अदालतले पनि रोकेर बस्दैन। अघि बढ्नुपर्छ। कल्याण श्रेष्ठ,पूर्वप्रधानन्यायाधीश जाहेरी दर्ता भए पनि प्रहरीले हालसम्म कुनै अनुसन्धान प्रक्रिया अघि नबढाएको पीडित परिवारलाई कानुनी सहायता गरिरहेका अधिवक्ता काशीराम ढुंगानाले बताए। सुरुमा प्रहरीले जाहेरी लिनै मानेन, ढुंगानाले भने, पटकपटक रिट दायर गर्यौ। पुनरावेदन अदालतले आदेश दियो। त्यसपछि मात्र जाहेरी दर्ता गर्न सफल भयौं। सरकारले सहिदको सूचीमा सूचीकृत गरेपछि खड्काकी श्रीमती लक्ष्मीदेवीले सरकारबाट १० लाख रूपैयाँ राहत लिएको जिल्ला प्रशासन कार्यालय बर्दियाका कम्प्युटर अपरेटर गंगाराम अधिकारीले बताए। किटानीसहितको जाहेरी दिँदा पनि प्रहरीले अहिलेसम्म अभियुक्तलाई पक्राउ गर्ने, बयान लिने कुनै काम गरेको छैन। खड्काको जाहेरीको मिसिल जिल्ला प्रहरी कार्यालयमा थन्किएको छ। घटना२ ३० फागुन २०६० गते साँझ बर्दियाको साविक कालिका गाविस४ मुनालवस्ती माडी टोलका नारायण सापकोटा खाना खाएर घरको ठाँटीमा आराम गरिरहेका थिए। रातको ८ बजेको थियो। माओवादी नेता नवीन र अरू २ कार्यकर्ता घरभित्र पसे। श्रीमती जुनाकुमारी भुइँतलामैै थिइन्। नारायण दाइ खोइ भनेर सोधे, जुनाकुमारीले स्मरण गर्दै भनिन्, माथि तलामा हुनुहुन्छ भनेपछि माओवादी भर्याङबाट उक्लिए। एकछिन् काम छ हामीसँगै जाऊँ भनेर सापकोटालाई भने। त्यसअघि नेपाली सेनाले १३ फागुनमा सापकोटालाई माओवादी आरोपमा पक्राउ गर्यो। माओवादीले अपहरण गरेर हत्या गरेका बर्दियाको साविक कालिका गाविस४ मुनालवस्ती माडी टोलका नारायण सापकोटाको तस्बिरसहित श्रीमती जुना सापकोटा। सौजन्य : निर्मल घिमिरे १२ दिन गुलरियाको ब्यारेकमा राखेपछि सेनाले रिहा गरेको थियो। सेनाबाट थुनामुक्त भएको ६ दिन मात्रै भएको थियो। सेनाको चरम यातनाले घाइते उनी औषधि सेवन गर्दै थिए। सन्चो छैन। बिरामी छु। औषधि खाइरहेको छु भन्दै उनले सुरुमा माओवादी नेताहरूसँग जान नसक्ने जवाफ दिएका थिए। तर, माओवादी नेता नविन पुगेको ५ मिनेटभित्रै अरू ५ जना माओवादी कार्यकर्ता पनि दगुर्दै घरमा आइपुगे। तपाईंलाई जसरी भए पनि लिएर आउनु भन्ने पार्टीको आदेश छ। जान सक्नुहुन्न भने हामी बोकेर पनि लान्छौं, भन्दै उनलाई जबरजस्ती लगे। रातको ९ बजे बकोटिया गाउँमा पुर्याए। श्रीमती जुना पनि सँगसँगै थिइन्। जुनालाई वल्लो घरमा राखेर सापकोटालाई अर्को घरतिर लगे। त्यो पल्लो घरमा सरहरू बस्नु भएको छ। छलफल छ भनेर, सापकोटालाई लगे। श्रीमती जुना जान खोजिन्। छलफल गोप्य भन्दै उनलाई जान दिएनन्। आधा घण्टापछि तपाईको श्रीमान्लाई यही ल्याइदिन्छौं भनेर लगेका थिए। तर, रात बितेर उज्यालो भइसक्दा पनि सापकोटा फर्केनन्। त्यसपछि, जुना छलफल भइरहेको भनिएको घर गइन्। त्यहाँ कुनै छलफल नै नभएको थाहा पाइन्। पतिलाई खोज्दै उनी घर फर्किनन्। द्वन्द्वकालका सबै मुद्दा अब सत्य निरूपण तथा मेलमिलाप आयोग र बेपत्ता पारिएका ब्यक्तिको छानबिन आयोगले हेर्छन्। सायद त्यसैका लागि निर्देशन भयो होला। अरु धेरै त मलाई पनि थाहा भएन। फणीन्द्रमणि पोखरेल,प्रवक्ता, गृह मन्त्रालय माओवादी समर्थक गाउँकै दलबहादुर थापा समेतका मानिसहरूलाई पतिलाई माओवादीले अपहरण गरेकाले खोजतलास र जीवनरक्षा गरिदिन सहयोग मागिन्। दलबहादुरले केही गर्दैनन्। केही हुँदैन। सोधपुछ गर्नका लागि लिएका होलान्, भनेर आश्वस्त पारेका थिए। तर, त्यो दिनदेखि सापकोटा कहिल्यै फर्केर आएनन्। द्वन्द्वपीडित समिति बर्दियाका अध्यक्ष भागीराम चौधरीले जिल्ला प्रहरी कार्यालय बर्दियामा दायर गरेको जाहेरीमा कृषिमा आधारित अत्यन्त निम्न आर्थिक अवस्था भएका सापकोटालाई अपहरणको दुई सातापछि १६ चैत २०६० मा माओवादीले हत्या गरेको उल्लेख छ। माओवादीले अपहरणपश्चात् गैरन्यायिक हत्या गरेको जाहेरीमा उल्लेख गर्दै चौधरीले माओवादीका नेताविरुद्ध किटानी जाहेरी दिएका छन्। किटानी जाहेरीपछि पनि प्रहरीले अभियुक्तलाई पक्राउ गरेको छैन। सापकोटाकी श्रीमती जुनाकुमारी सापकोटाले सहिद भनेर १० लाख रूपैयाँ राहत बुझेको जिल्ला प्रशासन कार्यालय बर्दियाले जनाएको छ। घटना३ २५ भदौ ०५९ मा बाँकेको साबिक नौबस्ता गाविस८ नौलापुरका ३५ वर्षीय दलबहादुर थापा र उनकी ३३ वर्षीया श्रीमती पार्वती थापालाई नेपाली सेनाको नेतृत्वमा रहेको सुरक्षाफौजले अन्धाधुन्ध गोली प्रहार गरी घाइते अवस्थामा घरबाट लग्यो। थापा दम्पती खेती किसानी र घुम्ती पसल गरेर जीविकोपार्जन गरिरहेका थिए। घटनाको अर्को दिन रेडियो नेपालको समाचारमा बाँके जिल्लाको नौबस्ता इलाकामा आतंककारीसँगको दोहोरो भिडन्तमा २ आतंककारीको मृत्यु भएको समाचार प्रसारण भएको थियो। आमा भूमिसरा थापा भन्छिन्, रातको ८ः४० बजेतिर सादा पोसाकका २ सुरक्षाकर्मीमध्ये एक जनाले पश्चिमतर्फको भ्यालबाट र अर्कोले पूर्वतर्फको ढोकाबाट छोरा दलबहादुर थापा, बुहारी पार्वती र १० महिनाकी नातिनी दीपा रहेको कोठातर्फ एकैचोटी जथाभावी गोली प्रहार गरे। पहिले गोली छोरा दलबहादुरलाई लाग्यो। पछि बुहारीलाई लाग्यो। नातिनी दीपाको कोखामा र देब्रे हातको चोर औलामा गोली लाग्यो। सुरक्षाकर्मीबाट घरभित्रै गोली प्रहार गरी हत्या गरेका छोरा दलबहादुर थापा र बुहारी पार्वती थापाको फोटो देखाउँदै आमा भूूमिसरा थापा र मृतकका माइला भाइ प्रेमबहादुर थापा । घाइते थापा दम्पतीलाई सुरक्षाकर्मीले कोहलपुरतर्फ लगेका थिए। त्यसपछि कहाँ लगे कसैलाई अत्तोपत्तो छैन। अदालतको सहारा लिएर बाँकेको चिसापानीस्थित तत्कालीन भीमकाली गुल्मका तत्कालीन मेजर अजितकुमार थापा, क्याप्टेन रमेश स्वाँर र सशस्त्र प्रहरी बागेश्वरी गण शमशेरगन्जमा काम गरी हाल जागिर छोडेर बसेका बाँके नौबस्ता८ नौलापुरका दण्डपाणी कँडेलसमेत सर्चमा गएको सुरक्षाकर्मीको टोेलीलाई किटानी गरेर उनले २२ साउन २०६४ मा इलाका प्रहरी कार्यालय कोहलपुरमा जाहेरी दिइन्। सुरुमा प्रहरीले जाहेरी दर्ता गर्न मानेन। १७ वैशाख २०६४ मा पुनरावेदन अदालत नेपालगन्जले जाहेरी दरखास्त दर्ता गर्न परमादेशको आदेश जारी गरेपछि मात्र २२ साउन २०६४ मा प्रहरीले जाहेरी दर्ता गरेको थियो। इप्रका कोहलपुरले सेना र सशस्त्रलाई आरोपीहरूलाई उपस्थिति गराउन पत्र पनि लेख्यो। ७८ वर्षीया भूमिसराले भनिन्, दोषीलाई कारबाही भए हाम्रो चित्त बुझ्थ्यो। मैले अझै पनि हिम्मत हारेकी छैन। पक्कै पनि एकदिन न्याय पाउँछु। सशस्त्र द्वन्द्वमा मृत्यु र बेपत्ता भएका परिवारलाई सरकारले जनही १० लाख रुपैयाँ राहत दिने गरेको छ। सहिद भनेर भूमिसराले आर्थिक वर्ष ०७३७४ मा छोरा र बुहारीको जनही १०१० लाखका दरले २० लाख रूपैयाँ बुझेको जिल्ला प्रशासन कार्यालय बाँकेका लेखापाल विश्व ढकालले जानकारी दिए। राष्ट्रिय मानव अधिकार आयोगले घटनामा संलग्न सुरक्षाकर्मीको पहिचान गरी प्रचलित कानुनबमोजिम कारबाही गर्न, पीडित परिवारलाई २ लाख रुपैयाँ क्षतिपूर्ति दिन र पीडितका बालबालिकालाई निःशुल्क शिक्षा प्रदान गर्न सरकारलाई सिफारिस गरेको थियो। प्रधानमन्त्री तथा मन्त्रिपरिषद्को कार्यालयले गृह मन्त्रालयलाई घटनामा संलग्न सुरक्षाकर्मीमाथि कारबाही चलाउन निर्देशन दिएको, क्षतिपूर्ति दिन मन्जुर गरेको र बालबालिकालाई निःशुल्क शिक्षा दिन शिक्षा मन्त्रालयलाई अनुरोध गरेको थियो। मृतककी आमा भूमिसरा आयोगको सिफारिस कुनै कार्यान्वयन नभएको दुःखेसो गर्छिन्। घटना४ १७ पुस २०५८ मा बाँकेको साबिक बनकटवा गाउँपालिका४ जीगाउँका ३४ वर्षीय शिक्षक कमल दाहाल प्रभात मावि जीगाउँमा अर्को दिनबाट सञ्चालन हुने परीक्षाको प्रश्नपत्र बनाउँदै थिए। नेपाली सेना नेतृत्वको सुरक्षा फौजले विद्यालय परिसरबाटै उनलाई नियन्त्रणमा लियो। त्यसयता उनी बेपत्ता बने। श्रीमती योगमायाले तत्कालीन भीमकाली गुल्मका मेजर अजित थापा, क्याप्टेन रमेश स्वाँरलगायत घटनामा संलग्न अन्य व्यक्तिविरुद्ध २२ वैशाख २०६५ मा इलाका प्रहरी कार्यालयमा किटानी जाहेरी दिएकी थिइन्। यो मुद्दामा पनि प्रहरीले अनुसन्धान अघि बढाएकोे छैन। इप्रकाले उनको मुद्दामा पनि सेना र सशस्त्रलाई पत्र काटेको छ। प्रहरीले २३ वैशाख ०६५ मा शिक्षक कमल दाहाललाई नेपाली सेनाका सुरक्षा फौज अजित थापा र रमेश स्वाँर समेतका ५०६० जनाको समूहले पक्राउ गरेर रातो रंगको गाडीमा समेत राखी लिइ गएको हुन भन्ने समेत व्यहोराको घटनास्थल मुचुल्का कागज गराइएको छ। जसमा स्थानीय नारायणप्रसाद काफ्ले, घनश्याम दाहाल, नगेन्द्रराज सुवेदी, दिनेशनाथ योगी र देवबहादुर रावलको हस्ताक्षर पनि छ। ३ जेठ ०६५ मा प्रहरीले शिक्षक महेन्द्रराय यादव, मुकुन्द्र सिग्देल, नारायणप्रसाद काफ्ले र सुरेन्द्रबहादुर क्षेत्रीसँग घटना विवरण कागज पनि गराएको छ। नेपाल सरकारले दाहाललाई बेपत्ताको सूचीमा राखेर श्रीमती योगमायालाई १० लाख रुपैयाँ राहत दियो। दाहालको मुद्दामा एडभोकेसी फोरम क्षेत्रीय कार्यालय नेपालगन्जले कानुनी सहायता गरेको थियो। एड्भोकेसी फोरमका क्षेत्रीय संंयोजक अधिवक्ता बसन्त गौतमका अनुसार बाँकेमा द्वन्द्वकालका ८, बर्दियामा १२ र दाङमा २ जाहेरी दर्ता भएका छन्। भन्छन्, जाहेरी दर्तापछि पनि प्रहरीले प्रभावकारी रूपमा अनुसन्धान गरेको छैन। पछिल्लो समय इप्रकामा भएका मुद्दाका सबै मिसिल जिल्लामा झिकाइएको छ। पीडकलाई उन्मुक्ति दिन खोजेको देखिन्छ। इप्रका कोहलपुरका प्रमुख डीएसपी ऐनबहादुर मल्ल र जिल्ला प्रहरी कार्यालय बाँकेका प्रमुख एसपी श्यामकृष्ण अधिकारीले संक्रमणकालीन न्यायसँग सम्बन्धित ८ वटा मुद्दाका सबै मिसिल जिल्लामा पठाइएकोझिकाइएको स्वीकारे। मौखिक आदेशमा जिल्ला पठाइएको हो, इप्रका कोहलपुरका डीएसपी मल्लले प्रष्ट पारे। बाँके प्रहरी प्रमुख एसपी अधिकारीले द्वन्द्वकालका मुद्दामा हदम्याद नहुने भएकाले जहिले पनि अनुसन्धान प्रक्रिया अघि बढाउन सकिने बताए। प्रहरी अधिकारीले खुलेर नबताए पनि सरकारले पीडकलाई कानुनी कारबाहीबाट उन्मुक्ति दिन प्रहरीलाई द्वन्द्वकालका मुद्दामा अनुसन्धान नगर्न दबाब दिएको स्रोतले बतायो। हजारौंको संख्यामा पीडित माथि उल्लेख गरिएका बाँके र बर्दियाका यी चारवटा घटना उदाहरण मात्रै हुन्। माओवादीको बलमा सुरु भएको १० वर्षे जनयुद्ध (०५२०६२) का क्रममा राज्य र विद्रोही पक्षबाट हजारौं मानिसमाथि गैरन्यायिक हत्या, जबरजस्ती बेपत्ता, यातना, बलात्कारजस्ता अमानवीय हिंंसाका घटना भएका थिए। सत्यनिरूपण तथा मेलमिलाप आयोगका सूचना अधिकारी पूर्णबहादुर थापा मगरका अनुसार द्वन्द्वकालमा मानव अधिकार उल्लंघनका ६३ हजार ७ सय १८ उजुरी आयोगमा परेका छन्। बेपत्ता पारिएका व्यक्तिको छानबिन आयोगका सूचना अधिकारी ज्योति श्रेष्ठका अनुसार आयोगमा ३ हजार २८८ वटा उजुरी बेपत्ताका छन्। तीमध्ये दुई हजार ५ सय ३ वटा मुद्दा नेपाल प्रहरीमा जाहेरी दर्ता भएर पनि पेन्डिङमा रहेको प्रहरी प्रधान कार्यालयले जनाएको छ। एड्भोकेसी फोरमको कानुनी सहायताबाट देशभर १ सय ४६ वटा मुद्दा दायर भएका छन्। संस्थाका निर्देशक ओमप्रकाश सेन ठकुरीले भने, द्वन्द्वकालका निकै थोरै मुद्दाको मात्र फैसला भएको छ। अधिकांश फैसला पीडितकै पक्षमा भएको छ। धेरै जाहेरीमा प्रहरीले अनुसन्धान नै गरेको छैन। गृह मन्त्रालयका प्रवक्ता फणीन्द्रमणि पोखरेलले द्वन्द्वकालका सबै मुद्दा दुइटा आयोगबाटै टुंगो लगाउने गरी काम अघि बढेको बताउँछन्। भन्छन्, द्वन्द्वकालका सबै मुद्दा अब सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोगले हेर्छन्। सायद त्यसैका लागि निर्देशन भयो होला। अरू धेरै त मलाई पनि थाहा भएन। विस्तृत रूपमा प्रहरी र आयोगसँग बुझ्नु पर्ला कि ? यता नेपाल प्रहरीका प्रवक्ता डीआइजी टेकप्रसाद राई द्वन्द्वकालीन मुद्दाबारे आफूले बोल्न नचाहेको बताउँछन्। भन्छन्, यो राजनीतिक र द्वन्द्वकालीन मुद्दा हो। त्यसैले मैले बोल्न उपयुक्त नहोला। संक्रमणकालीन न्यायकी विज्ञ डामन्दिरा शर्मा भने अदालतमा विचाराधीन द्वन्द्वकालीन मुद्दालाई कुनै पनि बाहनामा रोक्न नमिल्ने बताउँछिन्। इन्टरनेसनल कमिसन जुरिष्टका वरिष्ठ अन्तर्राष्ट्रिय कानुनी सल्लाहकार समेत रहेकी शर्माले प्रष्ट पार्दै भनिन्, सर्वोच्च अदालतले मैना सुनुवार, सुमन अधिकारी, केशव राई, डेकेन्द्र थापालगायतको मुद्दाको फैसलामा सर्वोच्चले नजीर स्थापित गरिसकेको छ। नियमित न्याय प्रक्रियालाई संक्रमणकालीन न्यायको प्रक्रियाले विस्थापित गर्दैन। यो पूरक मात्रै हो। संक्रमणकालीन न्यायका लागि विशेष अदालत बनाउन पाइन्छ। विशेष अदालत बन्यो र क्षेत्राधिकार अन्तर्राष्ट्रिय मापदण्ड अनुरूपको भयो भने त्यस्तो मुद्दा हेर्न मिल्छ। विशेष अदालत नबन्दासम्म न्याय शून्यतामा बस्दैन। नियमित अदालती प्रक्रियाबाटै कारबाही गर्नुपर्छ भन्ने स्थापित नजीर हो। सत्यनिरुपण तथा मेलमिलाप आयोगले अदालत जस्तो न्याय नदिने र सिफारिस मात्र गर्ने उनले बताइन्। प्रहरीले आयोगले हेर्छ भनेर अनुसन्धान नगर्ने, अभियोजन रोक्ने काम गरेर पीडितले न्याय नै पाएनन् भनेर संयुक्त राष्ट्रसंघको मानव अधिकार समितिमा पनि उजुरी पुगेपछि समितिले नियमित अदालतको ढोका बन्द गर्न मिल्दैन भनेर सिफारिस गरेको उनले बताइन्। विशेष अदालत पनि गठन नगर्ने, अरू निकाय पनि नबनाउने, प्रहरीलाई पनि अनुसन्धान गर्न नदिने र मुद्दा चल्न नदिने भएपछि पीडकलाई सबैतिरबाट उन्मुक्ति चाहियो भनेको हो नि त ? पीडितको त न्यायको ढोका बन्द भयो। त्यो गर्न मिल्दैन, उनले खबरदारी गरिन्। सर्वोच्च अदालतका पूर्वप्रधान न्यायाधीश कल्याण श्रेष्ठले धेरैवटा संक्रमणकालीन न्यायसम्बन्धी मुद्दामा फैसलामा गरेका छन्। सर्वोच्चले फैसलामै बोलेको छ। एक पटक दर्ता भइसकेको मुद्दा फिर्ता हुँदैन। अनुसन्धान प्रक्रिया रोक्न मिल्दैन। अदालतले पनि रोकेर बस्दैन। अघि बढ्नुपर्छ, पूर्वप्रधानन्यायाशीश श्रेष्ठ भन्छन्, फौजदारी न्याय भनेको मुल्तबी रहँदैन। आयोग बन्यो बनेन, आयोगले काम गर्यो गरेन भनेर बस्दैन। त्यो अघि बढ्छ। न्याय माग्नेको बल नपुगेको र न्याय दिनेको इच्छा नभएर संक्रमणकालीन न्याय अल्झिएको उनको ठम्याइ छ। आयोग नै कोमामा सत्यनिरूपण तथा मेलमिलाप आयोग र बेपत्ता पारिएका व्यक्तिको छानबिन आयोग पदाधिकारीविहीन छन्। शुक्रबार बसेको मन्त्रिपरिषद् बैठकले २०८० मसान्तसम्म दुवै आयोगको म्याद थप गर्ने बाधा अड्काउ फुकाउ आदेश जारी गर्ने निर्णय भएको सञ्चारमन्त्री ज्ञानेन्द्रबहादुर कार्कीले जानकारी दिए। सरकारले आयोगका म्याद थपे पनि आगामी मंसिरमा प्रतिनिधिसभाप्रदेशसभा निर्वाचन सम्पन्न भएर नयाँ सरकार गठन नहुँदासम्म नयाँ पदाधिकारी नियुक्त गर्न निर्वाचन आचारसंहिताले रोक्छ। द्वन्द्वमा प्रत्यक्ष संलग्न विद्रोही माओवादी र तत्कालीन सत्ताधारी दल नेपाली कांग्रेस अहिले संयुक्त सरकार भएकाले पीडितले न्याय पाउने धेरै आशा गरेका थिए तर संक्रमणकालीन न्याय प्रक्रियालाई निश्क्रिय बनाउन दुवैको स्वार्थ मिलेको छ। अभियोजन प्रक्रियाबाट मुद्दाको टुंगो लगाउँदा सत्ताधारी दलकै नेतासमेत कानुनी फन्दामा पर्ने खतरा रहेकाले मेलमिलाप, क्षमादान वा परिपूरणबाट पीडितलाई थामथुम पारेर संक्रमणकालीन न्यायको अधुरो काम पूरा गर्ने सत्ताधारीको मनसाय देखिन्छ। पीडितका लागि न कानुन, न न्याय र राज्य जस्तो भएको छ। द्वन्द्वपीडितलाई अन्याय नहोस् भुल्न नसक्ने द्वन्द्वका ती चोटहरू विधेयकले पीडितको माग सम्बोधन गरेको छैन : द्वन्द्व पीडित"
जोशीको शरीर अध्ययनका लागि किष्ट कलेजमा राखिने,"ललितपुर : संस्कृतिविद् एवं वाङमय शताब्दी पुरुष सत्यमोहन जोशीको पार्थिव शरीर नजलाइने भएको छ। उनको शरीर किष्ट मेडिकल कलेजमा नै अध्ययनका लागि राखिने किस्ट मेडिकल कलेजका प्राध्यापक डा सुरज बज्राचार्यले जानकारी दिएका हुन्। उनका अनुसार जोशीको शरीरमा नगल्ने खालको केमिकल प्रयोग गरेर अध्ययनका लागि राखिने छ। सत्यमोहन जोशीले अस्पताललाई रिसर्चका लागि भनेर जिवित हुँदै शरीर दान गर्ने निर्णय गरेका थिए । जोशीको निधन ललितपुरको ग्वार्कोस्थित किष्ट मेडिकल कलेजमा १०३ वर्षको उमेरमा आइतबार बिहान ७ बजेर ९ मिनेटमा भएको हो। जोशीले आफ्नो मृत्युपछि अस्पताललाई शरीर दान गर्ने घोषणा गरेका थिए। मृत्यु भएपछि खरानी हुनुभन्दा विद्यार्थीलाई अनुसन्धानका लागि सघाउन आफ्नो शरिर दान गर्ने घोषणा गरेको जोशीले बताएका थिए। लामो समयदेखि प्रोस्टेट तथा मुटुको समस्याबाट पीडित जोशीमा कमजोरी देखिएपछि असोज ७ गते इमर्जेन्सीमा भर्ना गरी उपचार सुरू गरिएको थियो। परीक्षण गर्दा डेङ्गु सङ्क्रमण, छातीमा निमोनियाको सङ्क्रमणका साथै मुटुको चालसम्बन्धी समस्या देखिएको र अक्सिजन स्याचुरेसन लेभल कम भएर सघन उपचार कक्षमा सिफ्ट गरी उपचार सेवा दिइँदै आएको थियो। केही दिन अगाडिबाट नै जोशीको स्वास्थ्य अवस्था गम्भीर बन्दै गएको थियो। किस्ट अस्पतालले जोशी दम्पत्तिको नि:शुल्क उपचार गर्दै आएको छ। जोशी बाबु शंकरराज जोशी र आमा राजकुमारीका सुपुत्रका रूपमा वि सं १९७७ साल वैशाखमा ललितपुरमा जन्मेका हुन्। नेपाली भाषा, कला, संस्कृतिको संरक्षण, संस्कृतिको संरक्षणमा लागेका उनलाई नेपाल सरकारले पनि उज्ज्वल कीर्तिमान राष्ट्रदीपले सम्मानित गरेको थियो। उनले हाम्रो लोक संस्कृतिका लागि पहिलोपटक वि सं २०१३ सालमा, नेपाली राष्ट्रिय मुद्रा नामक ग्रन्थका लागि दोस्रोपटक वि सं २०१७ सालमा र कर्णाली लोक संस्कृति नामक ग्रन्थको लागि उनले संयुक्त रूपमा तेस्रोपटक वि सं २०२८ सालमा मदन पुरस्कार प्राप्त गरे। उनले सुप्रबल गोर्खा दक्षिणबाहुलगायत धेरै पुरस्कार र सम्मान समेत पाएका छन्। २०७१ सालमा त्रिमूर्ति निकेतनले उनलाई शताब्दी पुरुषसम्मान दिएको थियो।"
सत्ता गठबन्धनको बैठकले संयुक्त अपिल जारी गर्दै,"काठमाडौं : सत्ता गठबन्धनको बैठक केही बेरमा बस्दै छ। बैठकले संयुक्त अपिल जारी गर्ने छ। नेकपा माओवादी केन्द्रका अध्यक्ष पुष्पकमल दाहाल प्रचण्डका अनुसार केही बेरमा बालुवाटारमा बस्ने सत्ता गठबन्धनको बैठकले अपिल जारी गर्ने बताए। गठबन्धनमा नेपाली कांग्रेस, नेकपा माओवादी केन्द्र, नेकपा एकीकृत समाजवादी र राष्ट्रिय जनमोर्चा सहभागी छन्।"
न्यायीक कामका एकरुपता ल्याउन न्यायधीशसँग अन्तरक्रिया,"रामेछाप : स्थानीयले सरकार अन्तर्गत न्यायीक समितिले सम्पादन गर्ने काममा एकरुपता ल्याउन रामेछापमा जिल्ला अदालतसँग अन्तरपालिका न्यायीक समिति समन्वय कार्यक्रम सञ्चालन गरिएको छ । जिल्लाका ८ वटै स्थानीय तहका न्यायीक समितिका संयोजक, समितिका सदस्य र कानूनी सहजकर्ताको सहभागिता रहेको कार्यक्रमलाई जिल्ला न्यायधीश इन्दिरा शर्मा र श्रेस्तेदार रामप्रसाद पौडेलले सहजीकरण गरेका थिए । स्थानीय सरकार अन्तर्गत रामेछाप जिल्लाका न्यायीक समितिले सम्पदान गर्ने कार्यमा एकरुपता ल्याउन सञ्चालन गरिएको कार्यक्रम उपयोगी भएको रामेछाप नगरपालिका न्यायीक समितिका संयोजक बालकुमारी कार्कीले बताइन । कार्यक्रममा न्यायीक समितिले आफ्नो क्षेत्रकाधिकारभित्र रहेर गर्ने आदेश, सुनुवाइ, फैसला, जाहेरी र जाहेरी फिर्ताको ढाँचामा एकरुपता ल्याउन ८ बुँदे साझा प्रतिबद्धता पत्र समेत जारी गरिएको छ । साझा प्रतिवद्धता पत्रमा उल्लेख भएका बुँद्धाहरु कार्यान्वयन गर्न आफूहरु प्रतिवद्ध रहेको न्यायीक समितिका संयोजकहरुले बताएका छन् । जिल्ला न्यायधीशसँगको अन्तर्क्रियापछि न्यायको पहुँचबाट टाढा रहेका नागरिकलाई सहज रुपमा न्याय दिलाउन सहयोग पुग्ने विश्वास लिइएको न्यायीक समितिका लिखु तामाकोशी गाउँपालिका संयोजक दीपा पाख्रिनले बताइन । न्यायको पहुँचबाट टाढा रहेका नागरिकलाई सहज न्यायको पहुँचमा ल्याउन न्यायीक समितिको महत्वपूर्ण भूमिका हुने जिल्ला न्यायधीश शार्माले बताइन ।"
विराटनगरमा सडकमा परेका पर्खाल भत्काउन थालियो,"विराटनगर : विराटनगरमा सडक मापदण्डमा परेका पर्खाल भत्काउन थालिएको छ। महानगरले सडक मापदण्डमा परेका पर्खालसहितका भौतिक संरचना हटाउन सुरु गरेको हो। अतिक्रमण गरेर सडकमा व्यक्तिगत हिसाबले पर्खाल बनाउने र हटाउन आलटाल गर्ने परिपाटीले सडकको स्तरोन्नति तथा विस्तारमा अवरोध पुग्दै आएको थियो। सडक मापदण्डमा परेका पर्खाल नहटाउँदा विराटनगरका विभिन्न सडक निर्माणमा अवरोध हुँदै आएको छ। महानगरले शनिबार विराटनगर३ स्थित कन्यामार्गमा सडक मापदण्डमा परेको पर्खाल हटाएको छ। महानगरका मेयर नागेश कोइराला र उपमेयर शिल्पा निराला कार्कीको निर्देशनमा घरको पर्खाल हटाइएको हो। महानगरका अनुसार स्थानीय कृष्ण रेग्मी र लक्ष्मी रेग्मीले पर्खाल भत्काउन नदिँदा लामो समयदेखि कन्यामार्गको नाला निर्माण रोकिएको थियो। महानगरको अगुवाइमा सडक मापदण्डमा परेका पर्खाल भत्काउन थालिएपछि स्थानीयले प्रशंसा गरेका छन्। सडकको मापदण्डको अनुपातमा एउटा घरले पर्खाल नभत्काउँदा सडक बन्न नसकेको र महानगरले नेतृत्व गरेर पर्खाल भत्काएकोमा आफूहरु निकै हर्षित भएको स्थानीय केदार खड्काले बताए। एकजनाले पर्खाल नभत्काउँदा सबैले समस्या झेल्नु परेको र सडक विस्तार हुन नसकेको उनको भनाइ छ। खड्काले अन्य क्षेत्रमा रहेका यस्ता समस्या समाधानमा महानगर लाग्नुपर्नेमा जोड दिए। अर्का स्थानीय जनक तिम्सिनाले लामो समयदेखि एकजना व्यक्तिले पर्खाल भत्काउन नदिँदा सडकमा आवतजावतमा समस्या भएको बताए। उनले अब सडक र नाला बन्नेमा आफूहरु ढुक्क भएको उल्लेख गरे। त्यस्तै धरान रोडबाट कन्यामार्ग प्रवेश गर्ने मुखमा पनि भत्काइएको छ। स्थानीय घमचन्द्र तिम्सिनाले आफ्नो घरतर्फको संरचना भत्काउन नदिँदा नाला बन्न सकेको थिएन। मापदण्डअनुसार सडक निर्माणमा अवरोध भएको स्थानका पर्खाल र संरचना हटाउँदै जाने महानगरको भनाइ छ। मेयर र उपमेयरको निर्देशनमा सडक मापदण्डमा परेका पर्खाल, घरटहरासमेतका भौतिक संरचना अटाउन थालिएको महानगरका प्रमुख प्रशासकीय अधिकृत विष्णुप्रसाद कोइरालाले जानकारी दिए। पर्खाल भत्काउन प्रमुख कार्यकारी कोइरालासहित नगर प्रहरीका प्रमुख राजन पौडेल, इन्जिनियर अर्जुन थापालगायत पुगेका थिए। विराटनगरको विकास र समृद्धिमा महानगरलाई आफूहरुको सहयोग रहने स्थानीय देवीमाया पौडेलले बताइन्। महानगरले नक्सा पास नगरेका पर्खालको महानगरबाट स्वीकृत गर्न सूचनासमेत जारी गरिसकेको छ। साथै विकास निर्माणलाई असर गर्ने गरी व्यक्तिगत हिसाबले बनाइएका संरचना हटाउन सूचना जारी गरिएको प्रमुख प्रशासकीय अधिकृत कोइरालाले बताए।"
