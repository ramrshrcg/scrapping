शीर्षक,विवरण
जनकपुरमा एक्लै चुनाव लड्ने कांग्रेसको निर्णय,"जनकपुरधाम : आसन्न स्थानीय तहको निर्वाचनमा सत्तारुढ गठबन्धनका दलहरुबीच चुनाबी एकताको सम्भावना टरेको छ। नेपाली कांग्रेस जनकपुरधाम उपमहानगर समितिले स्थानीय तहको निर्वाचनमा गठबन्धन नगर्ने निर्णय गरेसँगै सत्तारुढ दलबीच गठबन्धनको सम्भावना टरेको हो। वैशाख ३० गते हुने स्थानीय तहको निर्वाचनमा कांग्रेसले जनकपुरधाममा एक्लै चुनाव लड्ने निर्णय गरेको पार्टीको उपमहानगर समितिले जनाएको छ। २०७४ सालको निर्वाचनमा जनकपुरधाममा तत्कालीन राष्ट्रिय जनता पार्टी नेपालबाट लालकिशोर साह २१ हजार ९०३ मत ल्याएर निर्वाचित भएका थिए। साहका निकटतम प्रतिद्वन्द्वी नेपाली कांग्रेसका उम्मेदवार मनोज साहले ११ हजार १६४ मत प्राप्त गरेका थिए। जसपाले पुनः उनलाई नै मेयरको उम्मेदवार बनाउन लबिङ गरिरहेको छ। नगर सभापतिसमेत रहेका मनोज साहले उपमहानगरको २५ वटै वडाले गठबन्धन गर्न नहुने बताए। उनले कांग्रेसलाई मेयर र उपमेयर दिएमा गठबन्धन मान्ने अन्यथा नमान्ने सञ्चारकर्मीलाई बताए। उनले भने, ग्रास रुटको म्यान्डेटलाई मानेर हामी अघि बढ्छौं। नगर कार्यसमितिको पदाधिकारी बैठकले पनि एक जनाको नाममात्रै प्रस्ताव गर्ने निर्णय गरेको छ। यस्तो अवस्थामा हामी गठबन्धन गर्दैनौं। कांग्रेस नेता विमलेन्द्र निधि, संसदीय दलका नेता रामसरोज यादव, जिल्ला सभापति योगेन्द्र पञ्जियार, नेता स्मृतिनारायण चौधरी, चन्द्रमोहन यादव र दिनेश प्रसैला पनि गठबन्धनको विरोधमा रहेको साहले बताए। निर्विकल्प उम्मेदवार हुँ : मनोज साह नेपाली कांग्रेस जनकपुरधामका नगर सभापति मनोज साहले आफू मेयर पदको निर्विकल्प उम्मेदवार रहेको बताए। उनले भने, म पार्टीका तर्फबाट मेयर पदका लागि निर्विकल्प उम्मेदवार हुँ। मेरो विकल्प नै छैन। त्यसैले पार्टीले फेरि मलाई नै टिकट दिन्छ भन्ने कुरामा म विश्वस्त छु।"
कांग्रेस बैठकमा नयाँ प्रस्ताव : माओवादीले भरतपुर नछाडे मित्रवत् प्रतिस्पर्धा गरौं,"काठमाडौं : नेपाली कांग्रेसका महामन्त्री विश्वप्रकाश शर्माले भरतपुर महानगरपालिकाका सम्बन्धमा नयाँ प्रस्ताव अघि सारेका छन्। माओवादीले मेयर पदको अडान नछाडेपछि पार्टी कार्यालय सानेमा बसेको केन्द्रीय कार्यसम्पादन बैठकमा उनले मित्रवत् प्रतिस्पर्धाको प्रस्ताव अघि सारेका हुन्। उनले अघिल्लोपटक कांग्रेसले माओवादीलाई सघाएको भन्दै यसपटक माओवादीले कांग्रेसलाई सघाउनुपर्ने बताए। '०७४ मा कांग्रेसले मेयरमा माओवादीलाई छाडेको थियो माओवादी चाहन्छ, योपटक पनि कांग्रेसले सघाउनुपर्छ तर हामी चाहन्छौं योपटक माओवादीले कांग्रेसलाई छोडनुपर्छ,' बैठकमा उनले भने। त्यसो नभए मित्रवत् प्रतिस्पर्धाबाट अघि बढ्नुपर्ने उनले बताए। 'स्थानीय स्थिति, स्थानीय भावना र स्थानीय आवश्यकताले भन्छ भरतपुरको मेयर कांग्रेसको बन्नुपर्छ, तालमेल भए तालमेलबाट नभए मित्रवत प्रतिस्पर्धाबाट,' बैठकमा उनको भनाइ थियो। उनले सकेसम्म देशभरि कांग्रेस एक्लैले चुनाव लड्नुपर्ने बताएका थिए। उनले कांग्रेसको निर्णय पनि गठबन्धन नभइ तालमेल रहेको स्पष्ट पारेका थिए। 'मेरो व्यक्तिगत धारणाचाहिँ देशभरि एक्लै चुनाव लड्नुपर्छ भन्ने हो। हाम्रो निर्णय पनि गठबन्धन होइन, तालमेलमात्र हो त्यो पनि स्थानीय स्थिति र आवश्यकता अनुरुपमात्र,' उनले भने। यसअघि पार्टी प्रवक्ता प्रकाशशरण महतले पनि कुनै पालिकामा मित्रवत् प्रतिस्पर्धा हुनसक्ने बताएका थिए। सानेपास्थित पार्टी कार्यालयमा सञ्चारकर्मीसँग कुरा गर्दै उनले सबै दलले कुनै पालिकामा दाबी गरे 'फ्रेन्डली' प्रतिस्पर्धा हुने बताएका थिए।"
बागमती नदीमा पौडी खेल्दै बालक(फोटो फिचर),काठमाडौं : पछिल्लो समय गर्मी बढेसँगै काठमाडौंको गुजेश्वरीस्थित बागमती नदीमा पौडी खेल्ने बालबालिकाहरूको चाप बढीरहेको छ। गर्मी छल्न नदी तथा तालतलैयामा पौडी खेल्नेहरुको बाक्लै जमात भेटिने गरेको छ। यसरी रमाउनेहरुमा बालबालिकाहरुको संख्या बढी रहेको छ।
दुर्घटनामा परि एकको मृत्यु,बाँके : बाँकेको कोहलपुरमा शनिबार दिउँसो ट्र्याक्टरले मोटरसाइकललाई ठक्कर दिँदा एक जनाको मृत्यु भएको छ। कोहलपुर नगरपालिका२ स्थित रत्नराजमार्गमा पर्ने सालको बुटानजिक भे२त ९३९ नंको ट्र्याक्टरले भे७प ५४४६ नंको मोटरसाइकललाई ठक्कर दिँदा मोटरसाइकल चालक बैजनाथ गाउँपालिका४ निवासी ४० वर्षीय रेशम डाँगीको मृत्यु भएको इलाका प्रहरी कार्यालय कोहलपुरका प्रमुख प्रहरी नायब उपरीक्षक ऐनबहादुर मल्लले जानकारी दिए। उनका अनुसार दुर्घटनामा मोटरसाइकलमा सवार सोही ठाउँ निवासी ३२ वर्षीय सुरेन्द्र ओली गम्भीर घाइते भएका छन्। उनको शिक्षण अस्पताल कोहलपुरमा उपचार भइरहेको छ। मोटरसाइकललाई उछिनेर अगाडि बढ्ने क्रममा ट्र्याक्टरले ठक्कर दिएको थियो। ट्र्याक्टर र चालकलाई कोहलपुर प्रहरीले नियन्त्रणमा लिएको प्रहरी नायब उपरीक्षक मल्लले बताए।
"पर्सामा गठबन्धन भंग, कांग्रेस र जसपाले वीरगञ्ज महानगरसहित सबै पालिकामा छुट्टाछुट्टै चुनाव लड्ने","वीरगन्ज : चुनावी तालमेलको विषयलाई लिएर देशभरि चर्चा भइरहेका बेला वीरगञ्ज महानगरपालिकामा सत्तारुढ दलबीच चुनावी गठबन्धन नहुने पक्का भएको छ। स्थानीय नेता कार्यकर्ताले चुनावी तालमेलको चर्को विरोध गरेपछि गठबन्धनमा रहेका नेपाली कांग्रेस र जनता समाजवादी पार्टी (जसपा)ले वीरगञ्ज महानगरसहित पर्साका सबै पालिकामा छुट्टाछुटटै चुनाव लड्ने सहमति गरेका छन्। यो सहमतिले अब वीरगञ्ज महानगरमा सत्तागठबन्धनका दलहरुबीच चुनावी तालमेल नहुने निश्चित भएको हो। कांग्रेसका जिल्ला सभापति र जसपाका जिल्ला अध्यक्षले शनिबार बेलुकी संयुक्त विज्ञप्ति जारी गरेर वीरगन्ज महानगरसहित पर्साका सबै पालिकामा छुट्टाछुटटै चुनावी प्रतिस्पर्धा गर्ने सहमति भएको घोषणा गरेका हुन्। कांग्रेस पर्साका सभापति जनार्दन सिंह क्षेत्री र जसपाका जिल्ला अध्यक्ष रामनरेश प्रसाद यादवले जारी गरेको संयुक्त विज्ञप्तिमा स्थानीय तहको निर्वाचनमा वीरगञ्ज महानगरसहित पर्साका १४ वटै स्थानीय तहमा कांग्रेस र जसपाले छुट्छाछुटटै प्रतिस्पर्धा गर्ने उल्लेख छ। स्थानीय नेता कार्यकर्ताको मनोभावनाको कदर गर्दै दुवै दल (जसपा र कांग्रेस)ले छुट्टाछुट्टै मित्रवत् चुनावी प्रतिस्पर्धा गर्ने सहमति गरेको विज्ञप्तिमा उल्लेख छ। कांग्रेस पर्साका सभापति क्षेत्रीले जिल्लाका नेता कार्यकर्ताहरुको मनोभावना बुझेर यस्तो सहमति गरिएको बताए। सत्तागठबन्धनमा वीरगञ्ज महानगरका लागि मुख्यरुपमा कांग्रेस र जसपा दुवैको दाबी थियो। अब यी दुई दलको जिल्ला नेतृत्वले नै तालमेल नगरी छुट्टाछुट्टै प्रतिस्पर्धा गर्ने सहमति गरेपछि केन्द्रलाई पनि सहज भएको छ,' उनले भने। जसपा अध्यक्ष यादवले स्थानीय स्तरमा तालमेल हुन नसक्ने देखिएपछि छुट्टै प्रतिस्पर्धा गर्ने सहमति गरिएको बताए। केन्द्रमा सत्ता गठबन्धन दलहरुबीच भइरहेको तालमेलसम्बन्धी छलफलमा वीरगञ्ज महानगर जसपाको भागमा पर्ने समाचार सार्वजनिक भएपछि कांग्रेसका स्थानीय नेता कार्यकर्ताले त्यसको चर्को विरोध गर्दै आएका थिए। ०७४ को निर्वाचनमा वीरगन्ज महानगरसहित ७ पालिकामा जसपाले जितेको थियो। कांग्रेसले भने दुई नगरपालिका र १ गाँउपालिका गरी ३ वटा पालिकामा मात्र जितेको थियो।"
कांग्रेसले आवश्यकताअनुसार तालमेल गर्छ : महामन्त्री शर्मा,"काठमाडौं : नेपाली कांग्रेसका महामन्त्री विश्वप्रकाश शर्माले कांग्रेसले स्थानीय तहको निर्वाचनमा आवश्यकताअनुसार तालमेल गर्ने बताएका छन्। नेपाली कांग्रेस ठोरीकाठमाडौं सम्पर्क समितिको कार्यक्रममा उनले कांग्रेसले वैशाख ३० गते हुने स्थानीय तहको निर्वाचनमा स्थानीयस्थिति र आवश्यकतालाई हेरेर तालमेल गर्ने बताए। 'संविधानरक्षा गर्ने दलहरूसँग कांग्रेसले स्थानीय आवश्यकतालाई हेरेर तालमेल गर्छ, आगामी स्थानीय तहको निर्वाचनपछि कांग्रेस मुलुकको पहिलो शक्तिका रूपमा उदाउँछ,' उनले भने। उनले गठबन्धनमा आफ्नो क्षमताभन्दा धेरै सिट खोज्ने दलसँग सहकार्य नहुने स्पष्ट पारे। महामन्त्री शर्माले कांग्रेस कमजोर शक्ति नभएको बताउँदै आगामी तीनवटा सरकार कांग्रेसले चलाउने गरी कांग्रेस अगाडि बढ्ने बताए। उनले कांग्रेस भाषणभन्दा काममा लाग्ने बताउँदै आगामी निर्वाचनमा काठमाडौँ महानगरपालिकामा कांग्रेसले जित्ने बताए। देश विकासको नेतृत्व कांग्रेसले गरेको बताउँदै महामन्त्री शर्माले अमेरिकी सहयोग सम्झौता (एमसिसी)बारे जनतामा छरिएको भ्रम चिर्नु जरुरी रहेको बताए। 'एमसीसी पास भएपछि अमेरिकी सेना आउँछ भनेर भ्रम फैलाउने काम भएको छ, कांग्रेसले कुनै पनि देशको शैन्य रणनीति स्वीकार्दैन,' उनले भने।"
पछिल्लो २४ घण्टामा ३२ ठाउँमा आगलागी,काठमाडौं : गर्मी बढेसँगै आगलागीका घटनामासमेत वृद्धि हुन थालेको छ। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार पछिल्लो २४ घण्टामा मुलुकका विभिन्न जिल्लाका ३२ स्थानमा आगलागी भएको छ। प्राधिकरणले आज जारी गरेको सूचनाअनुसार ती आगलागीमा परेर एक जनाको मृत्यु भएको छ भने अन्य पाँच जना घाइते भएका छन्। आगलागीमा परी सप्तरीको बोदेबरसाइन नगरपालिका१० स्थित अमरैयाका दुई घरमा आगलागी भएको र त्यहाँ एक पाँच वर्षका बालकको जलेर मृत्यु भएको जनाइएको छ। यस्तै रौतहट र पर्सामा आगलागीमा परेर पाँच जना घाइते भएका प्राधिकरणले जनाएको छ। ती अगलागीका घटनामा झण्डै रु दुई करोडको क्षति भएको छ।
आईपीएल : मुम्बईको लगातार छैटौं हार,"काठमाडौं : इन्डियन प्रिमियर लिग(आईपीएल) अन्तर्गत मुम्बईले लगातार छैटौं हार बेहोरेको छ। यस सिजनको सुरुवाती खेलदेखि लगातार हार बेहोर्दै आएको मुम्बई आज आफ्नो छैटौं खेलमा लखनउ सुपर जायन्टसंग पनि पराजय भएको छ। टस हारेर ब्याटिङ्को निम्ता पाएको लखनऊले निर्धारित २० ओभरमा ४ विकेट गुमाउँदै १९९ रन जोडेको थियो। जवाफि ब्याटिङ्मा उत्रेको मुम्बईले निर्धारित २० ओभरमा ९ विकेट गुमाउँदै १८१ रन मात्र जोड्न सक्यो। आईपीएलमा सर्वाधिक सफल मानिएको मुम्बईले यस सिजन खराब प्रदशन गरिरहेको छ। मुम्बई यस सिजन दिल्ली, राजस्थान, कलकत्ता, बेंगलोर र पन्जाबसंग पनि पराजित भइसकेको छ। यससंगै मुम्बईको प्लेअफमा पुग्ने सम्भावना पनि न्युन रहेको छ।"
विश्व सम्पदा दिवसको अवसरमा मन्दिर सरसफाई,"डडेल्धुरा : विश्व सम्पदा दिवसको अवसरपारी डडेल्धुराका मन्दिरहरुमा सरसफाई गरिएको छ। एनएमबि बैंक डडेल्धुरा शाखाले अमरगढी नगपालिकाको उग्रतारा भगवतीको मन्दिर र अजयमेरु गाउपालिका१ मा रहेको कोला समैजी देवताको मन्दिर परिसरमा सरसफाई गरेको हो। सम्पदा संरक्षण गर्ने उद्धेश्यका साथ उक्त मन्दिरमा सरसफाई गर्नुका साथै सरसफाई गर्न प्रयोग हुने आवश्यक सामाग्रीसमेत मन्दिरलाई प्रदान गरेको शाखा डडेल्धुराका शाखा प्रबन्धक विरेन्द्रबहादुर भण्डारीले जानकारी दिए। सम्पदाको संरक्षण र सरोकार, सम्पन्न भविस्यको आधार भन्ने नारासहित जिल्लाका पुराना र धार्मिक इतिहास रहेका मन्दिरहरुको शनिबार सरसफाई गरिएको एनएमबि बैकले जनाएको छ।"
धामीझाँक्रीको कुटपिटबाट महिलाको मृत्यु,महेन्द्रनगर : कञ्चनपुरको बेदकोट नगरपालिका७ स्थीत मुसेपानीका ४२ वर्षीया रञ्चुला साउँदको मृत्यु भएको छ। शुक्रबार राति झारफुकका क्रममा कुटपीटबाट ४२ वर्षीया साउँदको मृत्यु भएको हो। जिल्ला प्रहरी कार्यालय कञ्चनपुरका अनुसार बिरामी भएकी साउँदको झारफुकका लागि धामीझाँक्री धर्मानन्द भट्ट र नारायणदत्त भट्ट एक महिना देखि साउँदको घरमा आउने गरेका थिए। प्रहरीले धामीझाँक्रीद्वय भीमदत्त नगरपालिका७ का धर्मानन्द भट्ट र भीमदत्त नगरपालिका१ बाराकुण्डाका नारायणदत्त भट्ट र जेठानी कमलासहित ७ जनालाई नियन्त्रणमा लिएको छ। जिल्ला प्रहरी कार्यालय कञ्चनपुरका प्रवक्ता चक्र वहादुर शाहले घटनाबारे थप अनुसन्धान भइरहेको बताए। धामीझाँक्रीकै कारण हो वा अन्य कारणले मृत्यु भएको हो भन्ने विषयमा अहिले नै भन्न सकिने अवस्था छैन। प्रवक्ता शाहले भनेहामी अनुसन्धानमै छौं। स्थानीयका अनुसार धामीझाँक्रीले झारफुकका नाममा साउँदलाई सरिया तताएर कुटपिट गरेका थियो।
"गठबन्धनका नेतालाई माधव नेपालले भने हाम्रो शक्तिको अवमूल्यन नगर्नुस्, हामी यतिकै दावा गर्दैनौं","काठमाडौं : नेकपा एकीकृत समाजवादीका अध्यक्ष माधवकुमार नेपालले आफ्नो पार्टीको शक्तिलाई कम नआँक्न आग्रह गरेका छन्। राजधानीमा आयोजित नेकपा एसको सम्पर्क समन्वय कमिटीको कार्यक्रमलाई सम्बोधन गर्दै अध्यक्ष नेपालले आफूहरुको अवस्था राम्रो भएको र पार्टी बलियो हुँदै गएको भन्दै आफूहरूमाथि अपमानपूर्ण व्यवहार नगर्न आग्रह गरेका हुन्। उनले भने, हामीमाथि अपमानपूर्ण व्यवहार गर्ने गरेको सुन्दै छु। आफ्नो शक्तिको अति मूल्याङ्कन र हाम्रो शक्तिको अवमूल्यन नगर्नुस्। उनले आफूहरूकै कारण केपी ओली सत्ताको सगरमाथाबाट भुइँमा पछारिएको बताए। हामी यतिकै दावा गर्दैनौं। जित्ने सुनिश्चित गर्नेगरी दावा गर्ने छौं। उनले थपे, कुन पार्टीले कहाँ स्थान पाउने हो टुंगो लगाउनुपर्ने हुन्छ। पाँचै दलसँग सहमति भएन भने अन्य दलसँग पनि मिल्न सक्छौं। उनले केपी ओलीले प्रतिनिधि सभा र राष्ट्रिय सभा पंगु बनाउन खोजेको आरोप लगाए। 'हामीले संविधानको रक्षा गर्न सफल भएका छौं। केपी ओलीलाई सुधार्न सकिएन। केपी ओलीले १८ महिनासम्म बैठक बसालेका थिएनन्। आफ्नो आसेपासेलाई जिम्मेवारी दिने र पार्टीभित्र काखा र पाखा भयो। व्यक्तिवादको प्रकोप छायो,' उनले भने। उनले थपे, कुनै पनि क्षेत्रमा केपी ओली ठीक छैनन्। दृष्टिकोण, चिन्तन, संस्कार, व्यवहार, बोलीचालीमा ठीक छैनन्। जनताको पिरमर्कामा पनि ठीक छैनन्। पानी जहाजको कुरा गर्याछ, उनले भने। उनले केपी ओली ओम्नी प्रकरणमा मुछिएको बताए।"
जग्गा बिवादमा कुटिएका तामाङको उपचारका क्रममा मृत्यु,विराटनगर : कुटपिटका कारण घाइते भएका मोरङको सुन्दरहरैँचा नगरपालिका६ जुलबी चोकका ४० वर्षीय मानबहादुर तामाङको उपचारका क्रममा मृत्यु भएको छ। जग्गाको विषयमा भएको विवादलाई लिएर आफ्ना बुवा ६४ वर्षीय देवीप्रसाद तामाङसँग झगडा गरेको भन्दै ३५ वर्षीय मणिकुमार तामाङले चिर्पट दाउराले टाउकोमा प्रहार गर्दा मानबहादुर घाइते भएका थिए। मणिकुमारले मानबहादुरलाई गत चैत ३० गते राति ९ बजेतिर कुटपिट गरेको मोरङ प्रहरीका प्रवक्ता डीएसपी दीपक श्रेष्ठले बताए। उनका अनुसार उपचारका क्रममा शुक्रबार साँझ विराटनगरको न्युरो अस्पतालमा मानबहादुरको मृत्यु भएको हो। कुटपिटमा संलग्न मणिकुमारलाई नियन्त्रणमा लिएर घटनाको अनुसन्धान सुरु गरिएको डीएसपी श्रेष्ठले बताए। उनीविरुद्ध कर्तव्य ज्यान मुद्दा चलाउने प्रहरीको तयारी छ।
"गठबन्धनभित्रै 'फ्रेन्डली' प्रतिस्पर्धा हुनसक्छ, तर एमालेसँग तालमेल हुँदैन : कांग्रेस प्रवक्ता","काठमाडौं : नेपाली कांग्रेसका प्रवक्ता प्रकाशशरण महतले कतिपय पालिकामा गठबन्धनभित्रै 'फ्रेन्डली' प्रतिस्पर्धा हुनसक्ने बताएका छन्। पार्टी कार्यालय सानेपामा सञ्चारकर्मीसँग कुरा गर्दै उनले गठबन्धनभित्रका सबै दलले दाबी गरेको ठाउँमा 'फ्रेन्डली' प्रतिस्पर्धा हुनसक्ने बताए। 'पालिकाहरुको बस्तुस्थित हामीलाई भन्दा त्यहीँका साथीहरुलाई बढी थाहा हुन्छ। कुनै पालिकामा गठबन्धनभित्रका सबै दलहरुले दाबी गरेको अवस्थामा त्यहाँ 'फ्रन्डली' प्रतिस्पर्धा, स्वस्थ्य प्रतिस्पर्धा हुनसक्छ। तर एमालेसँग तालमेल हुँदैन,' उनले भने। उनले कांग्रेसको केन्द्रीय सम्पादन समितिले महानगर र उपमहानगरको उम्मेदवार छनौटमात्र गर्ने बताए। 'बाँकी पालिकाहरुमा त्यहीँका कमिटीलाई जिम्मेवारी तोकिएको छ। उहाँहरुले उम्मेदवार छनौट गर्नुहुन्छ। त्यसमा केन्द्रको कुनै हस्तक्षेप हुँदैन,' उनले भने। उनले धेरै विवादीत भएको अवस्थामा मात्र केन्द्रले सल्लाह र सुझावको आधारमा समस्याको समाधान गर्ने बताए। उनले केन्द्रको निर्देशनलाई पालना गर्न र जथाभाबी नबोल्न नेता कार्यकर्तालाई निर्देशनसमेत दिए। 'हामीले सम्बन्धित व्यक्ति, निकायलाई जिम्मेवारी तोकेका छौं। मापदण्ड बनाएका छौं। त्यही निर्णयमा टेकेर उम्मेदवार छनौट हुन्छ। मिडियाबाजी नगर्न साथीहरुलाई निर्देशन गर्छु,' उनले भने।"
खोलामा डुब्दा बालकको मृत्यु,सिन्धुली : खोलामा डुब्दा एक बालकको मृत्यु भएको छ। कमलामाई नगरपालिका४ र ६ जोड्ने ग्वाङ खोलामा पक्की पुल निर्माणको लागी खनिएको खाल्डोमा जमेको पानीमा डुब्दा फिक्कल गाउँपालिका१ का प्रकाह भुजेलका वर्ष १२ का छोरा सृयास भुजेलको मृत्यु भएको हो। शनिबार साथीहरुसंग खोलामा पौडी खेल्ने क्रममा खोलाको गहिरो दहमा डुबेर उनको मृत्यु भएको प्रहरीले जनाएको छ। पौडी खेल्नेक्रममा डुबेपछि साथीहरुले अभिभावकलाई खबर गरेका थिए। स्थानीयले लामो समयपछिको प्रयासमा बालकलाई निकालेपनि उनको मृत्यु भएको थियो। मृतक भुजेल सदरमुकामस्थित जनता आबासिय माबि रातमाटामा कक्षा ४ मा अध्ययनरत थिए। निर्माणस्थलमा ठेकेदारले तारजाली तथा घेराबेरा नलगाई निर्माण कार्य थाल्दा बालकको ज्यान गएको मृतकका परिवारको आरोप छ।
टाइफाइडविरुद्धको खोपमा ३ हजारबढी बालबालिका छुटे,परासी : सरकारले सञ्चालन गरेको टाइफाइड रोगविरुद्धको खोप अभियानमा पश्चिम नवलपरासीमा ३ हजारबढी बालबालिका छुटेका छन्। १५ महिनादेखि १५ वर्षसम्मका बालबालिकालाई लगाइने खोप अभियान जिल्लामा चैत २२ देखि ३० गतेसम्म सञ्चालन गरिएको थियो। स्वास्थ्य कार्यालयले ति उमेर समूहका कुल १ लाख ४ हजार २ सय ८६ बालबालिकालाई खोप लगाउने लक्ष्यसहित अभियान सुरु गरेको थियो। जसमा १ लाख १ हजार १ सय ९१ जनाले खोप लगाएको स्वास्थ्य कार्यालयका मलेरिया इन्स्पेक्टर देविलाल पौडेलले जानकारी दिए। छुटेको संख्या ३ हजार ९५ छ। १ लाखबढी बालबालिकामा त्यतिको संख्यामा छुट्नु सामान्य भएको पौडेलको भनाई छ। केही खोप लिन छुटेकामा विद्यालय बाहिर रहने उमेर समूहका र केही जानकारी नपाएर आउन नसकेको तथा केही बाहिर गएकाले आउन नसकेको हुन सक्ने पौडेलले बताए। छुटेकालाई फेरि खोप लगाइने छैन। नियमित खोप लगाउन बाँकी रहेका उमेर समूहका बालबालिकालाई मात्र खोप लगाउन जाने क्रममा लगाइने छ। त्यस उमेर समूहकाबाहेक अन्यलाई लगाइन्न। पौडेलले भने। सरकारले लिएको लक्ष्यभन्दा पनि बढी हासिल गरेको स्वास्थ्य कार्यालयको भनाई छ। सरकारले ९५ प्रतिशत पूरा गर्नुपर्ने जनाएको छ। जिल्लामा ९७ प्रतिशत भन्दाबढी पूरा भएकाले अभियान पूर्ण रुपमा सफल भएको स्वास्थ्य कार्यालयले जनाएको छ। जिल्लाका ७ स्थानीय तहमा ३ सय २२ खोप केन्द्रमार्फत खोप लगाइएको थियो।
चुनावी तालमेलविरुद्ध कांग्रेस मोरङको पार्टी कार्यालयमा धर्ना,"विराटनगर : स्थानीय तह निर्वाचनमा सत्तारुढ गठबन्धनले गर्ने भनेको चुनावी तालमेलविरुद्ध नेपाली कांग्रेसका कार्यकर्ताले मोरङस्थित जिल्ला पार्टी कार्यालयमा शनिबार धर्ना दिएका छन्। चुनावी तालमेलका लागि भागबण्डा मिलाउन सत्ता गठबन्धनले प्रयास गरिरहँदा त्यसविरुद्ध कांग्रेस विराटनगर महानगरपालिका६ का कार्यकर्ता धर्नामा बसेका हुन्। दलीय गठबन्धनको आवश्यकता नरहेको बताउँदै उनीहरुले शुक्रबार पार्टी कार्यालयमै प्रदर्शन र नाराबाजी गरेका थिए। उनीहरुले कांग्रेस एक्लै निर्वाचनमा जानुपर्ने दबाब दिइरहेका छन्। चुनावी तालमेल गर्न नहुने सुझाव बारम्बार कार्यकर्ताले दिइरहे पनि नेतृत्वले सुनेको छैन। त्यही भएर दबाबमूलक धर्नामा बसेका हौँ, कांग्रेस विराटनगर६ का सचिव प्रकाश मण्डलले भने, कुनै पनि स्थानीय तहमा अरु दलसँग सहकार्य गर्न कांग्रेसलाई आवश्यक छैन। निर्वाचन जित्न कांग्रेस एक्लै सक्षम छ। अझ विराटनगर महानगरभित्र कांग्रेसको पकड बलियो रहेको उनले बताए। वडाका युवा नेता अक्षय सहनीले गठबन्धले कांग्रेसलाई झन कमजोर बनाउने बताए। कांग्रेसजस्तो मजबुत पार्टीलाई गठबन्धनका नाममा कमजोर बनाउने काम हुँदैछ, उनले भने, यस विषयमा बारम्बार खबरदारी गर्दै दबाब दिएका कारण नेतृत्वले हाम्रो कुरा सुन्नु पर्छ। सहनीले चुनावी तालमेल वा गठबन्धन गर्न नहुने माग राखेर कांग्रेस मोरङका सभापति डिगबहादुर लिम्बूलाई ध्यानआकर्षण पत्र पनि बुझाइसकिएको बताए। चुनावी तालमेलको खाका तयार पार्न गठबन्धनआवद्ध ४ दलले मोरङ जिल्लास्तरीय कार्यदल गठन गरेका थिए। कार्यदलमा नेपाली कांग्रेसबाट मोरङ उपसभापति भक्तिनाथ माझी, माओवादी केन्द्रबाट जिल्ला संयोजक विजय विश्वास, जसपाका जिल्ला अध्यक्ष राजकुमार यादव र नेकपा एकीकृत समाजवादी पार्टीका नेता उद्धव पोखरेल छन्। कार्यदलले चुनावी तालमेल र गठबन्धनका लागि निरन्तर छलफल एवं बैठक गरिरहेको छ। यद्यपि सहमति जुट्न नसक्दा र सबै दलले आआफ्नै दाबी नछाड्दा गठबन्धन बनाएर स्थानीय निर्वाचनमा जाने सम्भावना मोरङमा कमजोर बनेको छ। कार्यदलले कुनै निस्कर्ष निकाल्न सकेको छैन। विराटनगर महानगरपालिकाभित्र तालमेल नै नगरिकन एक्लै चुनावमा जाने पक्षमा कांग्रेस छ। कांग्रेस महानगर समितिले मेयरमा ७ र उपमेयरका लागि १२ जनाको नाम सिफारिस गरेको। कार्यदलमा रहेका कांग्रेस जिल्ला उपसभापति माझीले धेरै प्रयास गर्दा पनि चुनावी तालमेलका लागि सहमति जुट्न नसकेको बताए। गठबन्धन दलबीच चुनावमा पनि गठबन्धन गरेर जाने केन्द्रीय निर्णयअनुसार हामी निरन्तर छलफल र बैठकमा केन्द्रित थियौँ उनले भने, सहमति जुट्न नसक्दा तालमेलको सम्भावना कमजोर बनेर गइरहेको छ। माझीले सबै दलले आआफ्नो अडान नछाडेपछि चाहेर पनि समस्याको समाधान पहिल्याउन नसकिएको बताए। अघिल्लो निर्वाचनमा कांग्रेसले ९ वटा स्थानीय तहमा जित हात पारेको थियो। फोरम लोकतान्त्रिक समाहित भएपछि अहिले मोरङमा १७ वटा स्थानीय तहमध्ये १० वटामा कांग्रेसका प्रमुख छन्। अघिल्लो निर्वाचनमा जित हात पारेका १० वटासहित ११ वटा पालिकामा हामीले प्रमुख मागेका छौँ, माझीले भने, तर अरु दलले नमानेपछि सहमति जुट्न सकेन। उनले यसअघि जितेका पालिकामा संगठनात्मक संरचना र पकड राम्रो रहेका कारण कांग्रेसको दाबी रहनु स्वभाविक भएको बताए। अन्य स्थानीय तह र वडामा भने तालमेल हुने उनको भनाइ छ। जनता समाजवादी पार्टी (जसपा)का मोरङ अध्यक्ष राजकुमार यादवले प्रमुख र उपप्रमुख बाँडफाँट गरेर सबै पालिकामा चुनावी तालमेल गर्नुपर्ने पक्षमा आफ्नो पार्टी रहेको बताए। अघिल्ला चुनावमा कसले जितेको हो भनेर भन्दा पनि चुनावी तालमेलको विषय ठूलो हो, उनले भने, संगठन विस्तार र पार्टीको संरचनाका आधारमा बाँडफाट गरेर सबै दललाई मिलाउँदै तालमेल हुन आवश्यक छ। तालमेलका लागि कार्यदलले पुनः प्रयास गर्ने भन्दै यादवले निस्कर्ष ननिस्किएमा भने यो जिम्मा जिल्ला तहको मूल समितिलाई दिइने बताए। अघिल्लो निर्वाचनमा जित हात पारेका स्थानीय तह अरुलाई छाड्न नहुने दबाब कांग्रेसका नेता कार्यकर्ताले नेतृत्वलाई दिइरहेका छन्। चुनावी तालमेलका नाममा आफ्नो पकड रहेको क्षेत्र छाडिए पार्टीलाई बेफाइदा हुन्छ, कांग्रेसका एक नेता भन्छन्, मुलुककै गर्विलो इतिहास बोकेको मजबुत पार्टी एक्लै चुनावमा जानुपर्छ। अघिल्लो निर्वाचनमा कांग्रेसले ९, एमालेले ५, जसपा, माओवादी केन्द्र र तत्कालीन फोरम लोकतान्त्रिकले ११ वटा पालिकामा प्रमुख जितेका थिए। लोकतान्त्रिकसँगको एकीकरण पश्चात १० पालिकाको प्रमुख कांग्रेसका छन्। कांग्रेसले २०७४ सालमा विराटनगर महानगरपालिकासहित रतुवामाई, उर्लाबारी, लेटाङ र सुन्दरहरैँचा नगरपालिका तथा केराबारी, सुनवर्षी, धनपालथान र कटहरी गाउँपालिकाको प्रमुख जितेको थियो। फोरम लोकतान्त्रिकले बूढीगंगा गाउँपालिकामा जितेको हो। तालमेलको कुरा आएपछि अहिले कांग्रेसले ११ पालिकाको प्रमुख मागिरहेको छ। एमालेले यसअघि पथरीशनिश्चरे र बेलबारी नगरपालिका तथा मिक्लाजुङ, ग्रामथान र कानेपोखरी गाउँपालिका जितेको थियो। माओवादीले रंगेली नगरपालिका र जसपाले जहदा गाउँपालिका जितेका थिए। माओवादीबाट रंगेलीको मेयर जितेका दिलिप बगडिया एमाले प्रवेश गरिसकेका छन्। एमालेले रंगेलीको मेयरको उम्मेदवारमा यसपटक बगडिया मात्रैको नाम सिफारिस गरिसकेको छ। माओवादीले तालमेलका क्रममा ग्रामथान, मिक्लाजुङ, रतुवामाई, रंगेली र धनपालथानको प्रमुख मागेको कार्यदलका एक सदस्यले बताए। यसअघि मोरङको जहदामा मात्रै जितेको जसपाले चुनावी तालमेलमा भने सुनवर्षी, रंगेली, जहाद, धनपालथान र कटहरीको प्रमुख मागेको छ। विगतभन्दा यसपटक जसपाको राम्रो पकड रहेकाले ५ वटा स्थानीय तह आफूहरुले मागेको कार्यदलका सदस्य यादव बताउँछन्। उनका अनुसार एमालेबाट अलग भएर बनेको नेकपा (एकीकृत समाजवादी)ले सुन्दरहरैँचा, पथरीशश्चिरे, केराबारी र कानेपोखरीमा प्रमुख मागेको छ।"
नेपालको विकासमा जापान सरकारको सहयोग महत्वपूर्ण : परराष्ट्रमन्त्री खड्का,"काठमाडौं : परराष्ट्रमन्त्री नारायण खड्काले नेपालको विकासका लागि जापान सरकारले गरेको सहयोग महत्वपूर्ण रहेको बताएका छन्। काठमाडौंमा शनिबार आयोजित नेपाल जाइका अल्मुनाइ एशोसिएशन (जान)को ४८औँ वार्षिकोत्सव समारोहलाई सम्बोधन गर्दै उनले ठूलो सहयोगदातामध्ये एक जापानले नेपाललाई शर्त बिना नै सहयोग गरिरहेको बताए। विपद् तथा महामारीमा समेत जापानले उल्लेखनीय सहयोग गरेको जानकारी दिँदै मन्त्री खड्काले त्यहाँको विकासबाट नेपालले धेरै कुरा सिक्नुपर्नेमा जोड दिए। नेपालजापानबीच सन् १९५६ मा सम्बन्ध स्थापित भए पनि त्यसको दुई वर्षअघिदेखि नेपाललाई सहयोग गर्दै आइरहेको उनले जानकारी गराए। सुरुआती चरणमा जापानले शिक्षा र स्वास्थ्यलाई प्राथमिकता दिँदै समृद्ध मुलुक बन्न सफल जापानको क्रियाकलाप नेपालका लागि अनुशरण गर्न लायक रहेको मन्त्री खड्काले बताए। उनले अल्मुनाइसँग आबद्ध प्रतिनिधिलाई जापानमा सिकेको ज्ञान, सीप र क्षमताको भरपुर सदुपयोग गर्नसमेत आग्रह गरे। मन्त्री खड्काले भने, 'तपाईँहरु नेपालका लागि बौद्धिक सम्पत्ति हुनुहुन्छ, आर्थिक, सामाजिक तथा सांस्कृतिक राजदूत पनि हुनुहुन्छ, त्यसको सदुपयोग गर्नुपर्छ।' उनले चाखलाग्दो इतिहास बोकेको जापानबाट धेरै कुरा सिक्न सकिने पनि बताए। एशोसिएशन जापानमा अध्ययन भ्रमण, तालिममा सहभागी भएर फर्किएका नेपालीहरुको संस्था हो। यसले नेपाल जापानको मित्रतालाई सुदृढ र विकासमा योगदान पुर्याउँदै आएको छ। सन् १९७३ मा स्थापना भएको एशोसिएशनमा जापानमा कार्यरत एक हजार ३०० नेपाली सदस्य छन्। एशोसिएशनले भ्रमणमा जाने नेपालीलाई अनुशिक्षण कार्यक्रम सञ्चालनदेखि ललितपुर सिन्धुपाल्चोकलगायत विभिन्न क्षेत्रमा कृषि, शिक्षा स्वास्थ्य क्षेत्रमा सहयोग गर्दै आइरहेको छ।"
कैलालीमा भागबण्डा मिलाउन गठबन्धनलाई सकस,"सुदूरपश्चिम : आगामी ३० वैशाखमा हुने स्थानीय तह निर्वाचनका लागि सत्ता साझेदार गठबन्धन दलहरू भागबण्डा मिलाउन कस्सिएका छन्। कैलालीमा गठबन्धनलाई संयोजन गरिरहेको नेपाली कांग्रेस, नेकपा (माओवादी केन्द्र), नेकपा (एकीकृत समाजवादी), राष्ट्रिय जनमोर्चा र जनता समाजवादी पार्टी स्थानीय तहमा उम्मेदवारको भागबण्डा मिलाउन पटकपटक बैठक बसेको हो। तर, हालसम्म भागबण्डामा कुरा मिलेको छैन। गठबन्धनका दलले आआफ्नै दाबी बैठकमा प्रस्तुत गरिसकेका छन्। दलहरुले आआफ्नो दाबी नछोड्दा पालिका तहको प्रमुख उपप्रमुखमा भागबण्डा गर्न सकस भइरहेको हो। गठबन्धन दलबीच औपचारिक अनौपचारिक रुपमा पटकपटक बैठक छलफल भइरहे पनि कुनै प्रगति हुन नसकेको बताइएको छ। जिल्लामा यसअघिको निर्वाचनमा विजयी भएकाबाहेक चार तहमा नेपाली कांग्रेस र चार तहमा नेकपा माओवादी केन्द्रले प्रमुखमा दाबी गरेको छ। एमाले विभाजन भएर गठन भएको नेकपा एकीकृत समाजवादीले पाँच पालिकाको प्रमुखमा दाबी गरेको छ। कतिपय दलले आफ्नो हैसियतभन्दा बढी पालिका प्रमुखमा दाबी गर्दा सहमति जुटाउन समस्या भएको नेपाली कांग्रेसका जिल्ला सचिव नृप सुनारले बताए। उनले भने, नेकपा (माओवादी केन्द्र)को दाबी जायज देखिए पनि नेकपा एकीकृत समाजवादीले हैसियतभन्दा बढी दाबी गर्दा समस्या भइरहेको छ। नेकपा माओवादी केन्द्रका नेता रमेश धामीले गठबन्धन दलका बीच निरन्तर बैठक छलफल भइरहेको भए पनि आजसम्म सहमति जुट्न नसकेको बताए। सकभर तालमेल गरेर चुनामा होमिन्छौँ, नेकपा (माओवादी केन्द्र)का नेता रमेश धामीले भने, तालमेल हुन नसके गठबन्धन दलबीच नै स्वास्थ्य प्रतिस्पर्धा गर्छौं, गठबन्धन बाहिरका दलसँग तालमेल गर्दैनौँ। उनले गठबन्धनमा सहभागी जनता समाजवादी पार्टी र राष्ट्रिय जनमोर्चाले पालिकाको प्रमुख, उपप्रमुखमा नभई वडाध्यक्ष र सदस्य पदमा दाबी गरिरहेको उनले बताए। विसं २०७४ को स्थानीय तहको निर्वाचनमा एमाले सात, कांग्रेस तीन, नेकपा माओवादी केन्द्र दुई तहको प्रमुखमा विजयी भएका थियो। एक तहको प्रमुखमा विजयी तत्कालीन मधेसी जनअधिकार फोरम लोकतान्त्रिक कांग्रेसमा समाहित भइसकेको छ। एकीकृत समाजवादीको साङ्गठनिक अवस्था र जनाधार स्पष्ट नहुँदा पनि सहमति जुटाउन समस्या देखिएको जनाइएको छ। पालिका तहमा उम्मेदवार हुने सबै दलका आकाङ्क्षी बढ्दा पनि दलहरु बीच सहमति जुटाउन सकस भइरहेको जनाइएको छ। अघिल्लो निर्वाचनमा पाएको मतभारको विश्लेषण अध्ययन गरेर उम्मेदवारको टुङ्गो लगाउने प्रयास दलहरुबीच भइरहेको छ। गठबन्धनतर्फका उम्मेदवारको निर्वाचनमा जित सुनिश्चित देखिएको दाबी गर्दै ती दलका नेता कार्यकर्ताले सबै दलमा आकाङ्क्षी बढ्न थालेको बताएका छन्। पाँच दलीय गठबन्धन बाहिर रहेको नेकपा एमालेले पनि राप्रपा र परिवार दललगायतसँग चुनावी तालमेल गरेर जाने विषयमा छलफल गरिरहेको छ। राप्रपा र परिवार दललगायतसँग छलफल भइरहेको भए पनि ठोस सहमति बन्न सकेको छैन, एमाले नेता रणबहादुर चन्दले भने, एमालेले सकभर एक्लै चुनावमा जाने तयारी गरिरहेको छ। सो पार्टीले अहिलेसम्म जिल्लामा आफ्ना उम्मेदवारको टुङ्गो लगाउन सकेको छैन। आइतबार बस्ने एमाले प्रदेश समितिको बैठकले उम्मेदवारको टुङ्गो लगाउन सक्ने बताइएको छ। टीकापुर घटनामा अदालतबाट दोषी ठहर भएका रेशमलाल चौधरीकी पत्नीको नेतृत्वमा गठन गरिएको नागरिक उन्मुक्ति पार्टीले आफ्नो प्रभाव रहेको क्षेत्रका तीन पालिकाको प्रमुखमा उठ्ने उम्मेदवारको टुङ्गो लगाइसकेको छ। टीकापुर नगरपालिका, भजनी नगरपालिका र जानकी गाउँपालिकाको प्रमुखमा उठ्ने उम्मेदवारको टुङ्गो लगाइसकेको सो पार्टीका जिल्ला अध्यक्ष कैलाश चौधरीले जानकारी दिए। उक्त पार्टीले जिल्लाका १३ पालिमामध्ये ११ मा आफ्ना उम्मेदवार उठाउन लागेको जनाइएको छ। जिल्लाको पूर्वी क्षेत्र टीकापुर र आसपासका क्षेत्रमा उक्त पार्टीको सङ्गठन बलियो मानिन्छ। विसं २०७४ को प्रतिनिधि सभा सदस्य निर्वाचनमा रेशमलाल चौधरी सो क्षेत्र (कैलाली क्षेत्र नं १)बाट अत्यधिक मतसहित विजयी भएका थिए। एक प्रदेशसभा सदस्यमा पनि उक्त पार्टी विजयी भएको थियो।"
काठमाडौंको नेतृत्व हावा र हुरीले चयन गर्छ : रवीन्द्र मिश्र,"काठमाडौं : काठमाडौंको नेतृत्व हावा र हुरीले चयन गर्ने विवेकशिल साझा पार्टीका अध्यक्ष रवीन्द्र मिश्रले बताएका छन्। विवेकशिल साझा पार्टीको घोषणापत्र तथा प्रतिज्ञापत्र सार्वजनिक गर्दै अध्यक्ष मिश्रले काठमाडौंको नेतृत्व हावा र हुरीले चयन गर्ने बताएका हुन्। उनले भने,काठमाडौंमा हावा र हुरी चल्छ बेलाबेलामा र हावा र हुरीले काठमाडौंका नेतृत्व चयन गरेका उदाहरणहरु छन्। यो पटकको हाम्रो आग्रह के हो भने यो पटकको चुनावमा अब हावा र हुरीमा बहकिएर हैन। इमान्दारीपूर्वक यो महानगरपालिकाको नेतृत्व गर्न सक्ने व्यक्ति छ कि छैन भनेर छनौट गरौं। अब रुख र सूर्य हेरेर हैन क्षमता भएको व्यक्ति छ की छैन् हेर्नुपर्छ। उनले आफ्ना नेताहरु इमान्दार र सक्षम रहेको बताउँदै आफ्ना उम्मेदवारहरु विभिन्न संस्थाहरुको नेतृत्व गरीसकेको र महिला भएको हुदाँ काठमाडौंको नेतृत्व गर्न सक्ने क्षमता भएको दाबी गरे। यस्तै उनले भने,काठमाडौं महानगरमा ७३ अर्बको बजेटमा विकास खर्च भनेर ४० अर्ब मात्रै छुट्याइयो। त्यसमापनि ३३ प्रतिशत हो या ३९ प्रतिशत मात्रै महानगरले बजेट खर्च गर्न सकेको छ।"
कम्युनिस्ट आन्दोलनको गुटवाद खड्गप्रसाद शर्मा ओली हुन् : झलनाथ खनाल,"काठमाडौं : नेकपा एमालेका सम्मानित नेता झलनाथ खनालले केपी शर्मा ओली कम्युनिस्ट आन्दोलनको सबैभन्दा ठूलो गुटवाद भएको बताएका छन्। राजधानीमा आयोजित कार्यक्रममा बोल्दै उनले गुटवादलाई प्रश्रय दिन पार्टी एकीकरण गरेको आरोप लगाए। 'कम्युनिस्ट पार्टीको मार्गदर्शन पालना गर्नुपर्छ। कम्युनिस्ट पार्टीको नेतृत्वबाट मात्रै समाजवाद निर्माण हुन्छ। पार्टीभित्र विद्रोह आवश्यकता रहेकाले हामीले विद्रोह गर्यौं,' उनले भने। ठीक वैचारिक कार्यदिशा लिएर अगाडि बढ्दै गए यो देशको सबैभन्दा ठूलो पार्टी एकीकृत समाजवादी हुने उनको भनाइ थियो। केपी ओलीको नेतृत्वमा भएको पार्टीमा विकार र विकृति विकसित भएको छ। यो पार्टीलाई साँचो अर्थको क्रान्तिकारी र अनुशासित पार्टी बनाउनुपर्छ। गुटबन्दीको गन्ध आउन दिनुहुँदैन, उनले भने।"
पर्यटकको नयाँ आकर्षण पुम्दीकोट (फोटो फिचरसहित),"पोखरा : पर्यटकीय सहर पोखरामा नयाँ पर्यटकीय गन्तव्य थपीएको छ। फेवातालको सिरान पुम्दीकोटमा निर्माण भएको विशाल महादेवको मुर्ति पर्यटककालागि नयाँ आकर्षणको रुपमा यति बेला पर्यटकका माझ लोकप्रिय भएको हो। मुर्तिको औपचारिक उद्घाटन नहुँदै दैनिक जसो ५ सय पर्यटक जाने गरेको समितिले जनाएको छ। समुन्द्रि सतहदेखि करिब १५ सय मिटर उचाइमा रहेको पुम्दीकोटबाट फेवाताल, अन्नपूर्ण हिमश्रृखला, पोखरा बजारको अवलोकन गर्न सकिन्छ। यहाँबाट सूर्योदय र सूर्यअस्तको अवलोकन गर्न पनि सकिन्छ। धार्मिक तिर्थ यात्राको साथै प्राकृतिक सुन्दरताको कारण पनि पुम्दीकोट पर्यटक माझ आकर्षणको केन्द्र बन्दै गएको पुम्दीकोट विकास समितिका अध्यक्ष चन्द्रकान्त बरालले बताए। पर्यटकको चहलपहलसंगै पुम्दीकोट क्षेत्रका किसानले उत्पादन गरेका तरकारी, फलफूल लगायतका उत्पादन घरबाटै बिक्री हुने गरेको स्थानीय जनक बरालले बताए। पोखरा नजिकको गाउँ भएर पनि दुर्गम जस्तो रहेको पुग्दीकोट क्षेत्र अहिले गाउँमै पर्यटकीय पूर्वाधार होटल, रेष्टुरेण्ट निर्माण भएका छन भने स्थानीय स्वरोजगार बनको पनि उनले सुनाए। ५१ फिट अग्लो महादेवको मुर्ति र ३१ फिट अग्लो बिशाल डम्बरु पर्यटककालागि आकर्षणको केन्द्र बनेको हो। ४० करोडको उक्त परियोजनमा ५० प्रतिशत काम सकिदा २० करोड लगानी भएको समितिले जनाएको छ। थप रकम संकलन गर्न समितिले वैशाख ४ गते देखि महायज्ञको आयोजना गरेको छ। ९ दिनसम्म चल्ने महायज्ञबाट करिब ६ करोड रुपैयाँ संकलन गर्ने लक्ष्य रहेको आयोजकले बताएका छन्। पुम्दीकोट बिशाल महादेवको मुर्ति परियोजना अन्तर्गत अधुरा कार्य सम्पन्न गर्न र समितिको करिव ३ करोड ७५ लाख ऋण भएकोले उक्त भुक्तानी गर्नकालागि पुनः दोस्रो पटक महायज्ञ आयोजना गर्न लागिएको समितिका अध्यक्ष बरालले बताए। थप परियोजना अन्तर्गत सुमेरु पर्वत नामाकरण गरी कुमार, पार्वतीको मुर्ति पनि स्थापना हुने बताइएको छ। भुमेश्वर महादेवदेखि सुमेरु पर्वतसम्म बिद्युतीय चियर कार निर्माण गर्ने, ग्रिनरी पार्क, व्यवस्थित पार्किङ लगायतका निर्माण गरिने पनि उनले बताए। यसकालागि महायज्ञको आयोजना गरिएको र मुख्य बाचकको रुपमा पण्डित कमलनयन गौतम रहने पनि उनले बताए। यसअघि २०७३ फागुन पहिलो हप्ता गरिएको महायज्ञबाट ६ करोड २८ लाख नगद सहित २० रोपनी जग्गा प्राप्त भएको समितिले जनाएको छ।"
औषधी प्राविधिक र फर्मासिस्टलाई अन्तर्राष्ट्रियस्तरको नविनतम ज्ञान दिने एक्स्पोको उद्धेश्य हो,"काठमाडौं : औषधी तथा औषधीजन्य उपकरणको बृहत प्रदर्शनी नेपाल फर्मा एक्स्पो२०२२ बैशाख ९ देखि ११ सम्म चितवनमा हुने भएको छ। नेपाल औषधी उत्पादक संघ (एपोन)ले हरेक दुईदुई वर्षमा आयोजना गर्ने यो एक्स्पो आठौं संस्करण हो। कोभिड१९ का कारण एक्स्पो यसपटक दुई महिना ढिला गरी हुन लागेको औषधी उत्पादक संघले जनाएको छ। प्रस्तुत छ यसैविषयमा केन्द्रित रहेर एपोनका उपाध्यक्ष सन्तोष बरालसंग गरिएको कुराकानी: एक्स्पो बारे बताइदिनुस न? यसअघि फागुन महिनामै यो एक्पो गर्ने तयारी थियो। देशमा कोभिड १९ को नयाँ भेरियन्ट ओमिक्रोन देखा परेपछि बैशाखमा सारेका हौं। नेपालमा भइरहेको औषधी उत्पादनको प्रविधि र यसमा अपनाइएका संवेदनशिलताको बारेमा जनमानसमा सचेतना प्रवाह गर्छौ। नेपालको औषधी उत्पादनलाई अन्तर्राष्ट्रियस्तरसम्म पुर्याउन अझ प्रविधिमैत्री र दक्षता प्रदान गर्ने, औषधी प्राविधिक र फर्मासिस्टहरुलाई अन्तराष्ट्रियस्तरको नविनतम प्राविधिक ज्ञान दिने एक्स्पोको उद्धेश्य हो। स्वदेशी औषधी उद्योगको प्रवर्द्धनमा एक्स्पोको भूमिका के हुन्छ? नेपालमा गुणस्तरीय औषधी उत्पादन हुन्छ, तिनको सुरक्षा तथा प्रवर्द्धन गर्नुपर्छ र त्यसले जनतालाई जुनसुकैबेला सहुलियत दरमा औषधी उपलव्ध गराउन पनि मद्धत पुग्छ। ६० अर्ब बढी लगानी भएको नेपाली औषधी उद्योगलाई प्रवर्द्धन तथा नयाँनयाँ टेक्नोलोजीबारे ज्ञान तथा सिप बाढ्नका लागि एक्स्पो आयोजना गरिएको हो। एक्स्पोमा कति स्टल रहन्छन्? एक्स्पोमा राष्ट्रिय तथा बहुराष्ट्रिय गरी १६० स्टल रहन्छ। औषधीको क्षेत्रमा नयाँ प्रविधिको खोज गरिरहेका विभिन्न १२० वटा बहुराष्ट्रिय कम्पनी र ४० वटा नेपाली औषधी उद्योगहरुलेसमेत एक्स्पोमा भाग लिनेछन्। एक्सोपमा १५ हजार बढीले अवलोकन गर्ने अनुमान छ।"
भरतपुरमा कांग्रेसका नेताकार्यकर्ताले दिए सामूहिक राजीनामा,चितवन : चितवनको भरतपुर महानगरपालिकामा कांग्रेसका नेता कार्यकर्ताले पार्टीबाट सामूहिक राजीनामा दिएका छन्। भरतपुर महानगरपालिका१७ बेलुवामा शनिबार कार्यक्रम गरेर सामूहिक राजीनामा दिएको घोषणा गरेका हुन्। राजीनामा दिने ५० जना रहेको भरतपुर कांग्रेसले जनाएको छ। स्थानीय प्रकाश कँडेलको संयोजकत्वमा भएको कांग्रेसका क्रियाशील र साधारण सदस्यको भेलाले साधारण सदस्यसमेत नरहनेगरी राजीनामा गरेका छन्। स्वतन्त्र अभियानका लागि भन्दै राजीनामा घोषणा गरेका छन्।
"नेपाल एयरलाइन्सले वैशाख ९ गतेदेखि साउदी उडान गर्दै, एकतर्फी भाडा ३७ हजार","काठमाडौं : राष्ट्रिय ध्वजावाहक नेपाल वायु सेवा निगम (नेपाल एयरलाइन्स)ले वैशाख ९ गते (२२ अप्रिल २०२२) देखि साउदी अरेबियाको रियादमा सिधा उडान भर्ने भएको छ। वाइड बडी ए ३३० जहाजले रियादमा उद्घाटन उडान भर्ने निगमले जनाएको छ। कार्यकारी अध्यक्ष युवराज अधिकारीले रियादमा सिधा उडान सुरु गर्न लागिएको जानकारी दिए। 'वैशाख ९ गतेदेखि निगमले रियाद गन्तव्यमा उडान सेवा सञ्चालन गर्दैछ यो निगमका लागि निकै गौरबको विषय हो, लामो प्रयासपछि निगमले साउदी अरेवियाका विभिन्न गन्तव्यमा पनि उडान अनुमति पाएको छ, सुरुमा रियाद र क्रमशः अन्य गन्तव्यमा पनि उडान विस्तार गर्ने योजना छ,' उनले भने। निगमले हालै रियाद, दमाम र जेद्दामा उडानको अनुमति पाएको थियो। रियादस्थित नागरिक उड्डयन कार्यालयको जेनरल अथोरीटी अफ सिभिल एभिएसन्स्ले त्यहाँका तीनवटा सहर जेद्दा, दमाम र रियादमा दुईतर्फी उडानको अनुमति दिएको थियो। निगमले पहिलो चरणमा वैशाख ९ गतेदेखि काठमाडौंरियादकाठमाडौं सातामा दुई उडान गर्ने छ। सातामा तीन दिन उडान गर्ने योजना रहेपनि हाललाई सातामा दुई र छिट्टै सातामा नियमित तीन उडान गरिने भएको छ। सँस्कृति, पर्यटन तथा नागरिक उड्डयनमन्त्री प्रेमबहादुर आलेको पहल एवम् निर्देशन बमोजिम निगमले रियाद गन्तव्य विस्तार गर्न सफल भएको हो। उक्त क्षेत्रको उडान अनुमति लिनका लागि निगमका कार्यकारी अध्यक्षसहितका कर्मचारीहरू गत फागुन तेस्रो साता साउदी अरेबिया पुगेर उडान अनुमतिको प्रक्रिया थालनी गरेका थिए। एकतर्फी ३७ हजार भाडा काठमाडौंरियाद गन्तव्यका लागि एकतर्फी भाडादर रु ३७ हजार कायम गरिएको जनाइएको छ। निगमका प्रवक्ता अर्चना खड्काले हाललाई एकतर्फी भाडादर कायम गरिएको बताए। निगमले साउदी अरेबिया उडानका लागि वाइडबडी र न्यारोबडी दुवै जहाजले उडान गर्नेगरी स्लट पाएको छ। उद्घाटन उडान वाइडबडीबाट गरिने र पछि नियमित उडान पनि वाइडबडी जहाजमार्फत् हुने उनले जानकारी दिए। 'हामीले वाइडबडी जहाजबाटै उडानका लागि मागेका हौँ, अहिलेलाई न्यारोबडीबाटै उडान हुन्छ, पछि पुनः वाइडबडी जहाजबाटै नियमित उडान गर्छौं,' उनले भने।"
कांग्रेसबाट विराटनगरको मेयरमा ७ र उपमेयरमा १२ जनाको नाम सिफारिस (सूचीसहित),"विराटनगर : सत्तारुढ गठबन्धनभित्रको दल नेपाली कांग्रेसको विराटनगर महानगर समितिले आसन्न स्थानीय तह निर्वाचनका लागि मेयर र उपमेयरका सम्भावित उम्मेदवारको नाम सिफारिस गरेको छ। विराटनगर महानगरपालिकामा कांग्रेसले मेयरका लागि ७ र उपमेयरका लागि १२ जनाको नाम पार्टी केन्द्रीय समितिसमक्ष शनिबार सिफारिस गरेको हो। पार्टीको विराटनगर समिति सभापति दीपक चपागाईंका अनुसार मेयर र उपमेयरका सम्भावित उम्मेदवारको नामावली केन्द्रीय कार्यालयका सचिव प्रेम केसीलाई बुझाइएको छ। सभापति चापागाईंसहितको टोली काठमाडौं पुगेर महानगरका तर्फबाट सिफारिसमा परेकाको नामावली बुझाएको हो। विराटनगरको मेयरका लागि कांग्रेस केन्द्रीय सदस्य अमृत अर्याल, डा डिला संग्रौला, विराटनगरका हालका मेयर भीम पराजुली, कांग्रेस मोरङका जिल्ला उपाध्यक्ष नागेश कोइराला, महानगर सभापति दिपक चापागाईं, प्रदेश समिति सदस्य एवं पूर्वप्रशासकीय अधिकृत गोपाल रेग्मी र हालकी उपमेयर इन्दिरा कार्कीको नाम सिफारिसमा परेको छ। त्यस्तै उपमेयरका लागि प्रस्तावमा परेका १२ जनाको नाम पनि सिफारिस गरिएको चापागाईंले बताए। उनका अनुसार उपमेयरमा निरज कोइराला, झुमा गौतम, प्रमिला गच्छदार, प्रमिला थापा, पुनम सिंह, जस्मिन मण्डल, पंकज बर्मा, दुर्गा कोइराला, डा सीता घिमिरे, सूची चौधरी, गीता सिलवाल र राजु मास्केको नाम सिफारिस गरिएको छ। महानगरको मेयरमा उम्मेदवार महिला हुने सम्भावनालाई मध्यनजर गर्दै उपमेयरका लागि पुरुषको नाम पनि सिफारिस गरिएको चापागाईंले बताए। डा डिला वा वर्तमान उपमेयर इन्दिरा मेयरको उम्मेदवार बनेमा उपमेयर पदका उम्मेदवार पुरुष हुने छन्। स्रोतका अनुसार महानगर समितिले मेयर र उपमेयरका उम्मेदवारको नाम सिफारिस गरेसँगै टिकटका लागि उनीहरुबीच दौडधुप सुरु भएको छ। सिफारिसमा परेका सबैले उम्मेदवार हुन चाहेका छन्, कांग्रेस स्रोतले भन्यो, टिकट आफ्नो हातमा पार्नका लागि दौडधुप सुरु भएको छ। सत्ता गठबन्धनमा रहेका दलबीच चुनावी तालमेलको प्रयास भइरहेका बेला कांग्रेसले भने एकलरूपमा पार्टीको केन्द्रीय समितिलाई प्रस्तावित उम्मेदवारको नाम सिफारिस गरेको हो। पार्टीका महानगर सभापति चापागाईंले विराटनगरमा कुनै दलसँग तालमेल नहुने र कांग्रेस एक्लै चुनावमा जाने स्पष्ट पारे। अरु दलले गठबन्धन गर्दा यसअघिको निर्वाचनमा हामी एक्लै चुनावी मैदानमा थियौं। त्यस्तो अवस्थामा पनि मेयर र उपमेयरसहितका पदमा जित्न सफल भयौं, उनले भने, कांग्रेसको पकड रहेको विराटनगरमा अरु दलसँग तालमेल वा सहकार्य गर्न आवश्यक छैन। एक्लै चुनावमा जान्छौं र जित्छौं पनि। कोहीसँग तालमेल वा गठबन्धन आवश्यक नरहेकै कारण मेयर र उपमेयरको उम्मेदवारमा हेभीवेट नेताको नाम एकल हिसाबले सिफारिस गरिएको चापागाईंको भनाइ छ। उनका अनुसार कुनै दलसँग तालमेल नगर्ने सुझावसहित उम्मेदवारको नाम सिफारिस गरिएको छ। उम्मेदवारको अन्तिम टुंगो भने केन्द्रले लगाउने जानकारी उनले दिए। यसअघिदेखि नै नेपाली कांग्रेस विराटनगरमा चुनावी तालमेल नगर्ने पक्षमा छ। यसअघि कांग्रेसबाटै भीम पराजुली विराटनगरको मेयरमा विजयी भएका थिए। २०७४ सालको निर्वाचनमा अरु दलले तालमेल गरे पनि कांग्रेस एक्लै चुनावमा होमिएको थियो। एमाले र तत्कालीन फोरम लोकतान्त्रिक तथा माओवादी र तत्कालीन संघीय समाजवादी फोरमबीच चुनावी तालमेल भएको थियो। मेयरमा २३ हजार ३१ मत ल्याउँदै कांग्रेसका पराजुली निर्वाचित भएका हुन्। उनका प्रतिस्पर्धी एमालेलोकतान्त्रिक गठबन्धनका उम्मेदवार एमाले नेता विनोद ढकालले १७ हजार ३ सय २१ मत ल्याए। माओवादी र संघीय समाजवादीका तर्फका मेयरका उम्मेदवार समाजवादीका नेता उमेशकुमार यादवले १४ हजार ९ सय ५८ मत ल्याएका थिए।"
"९ जनामा कोरोना पुष्टि, देशभर सक्रिय संक्रमित चार सय जना मात्रै",काठमाडौं : पछिल्लो २४ घण्टामा देशभर थप ९ जनामा कोरोना भाइरस संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार १ हजार ९६८ जनाको पीसीआर परीक्षणमा ६ जना र २ हजार ५७ जनाको एन्टीजेन परीक्षणमा ३ जना गरी ९ जनामा संक्रमण पुष्टि भएको हो। संक्रमित मध्ये ४४ जना निको भएका छन्। देशभर सक्रिय संक्रमितको संख्या ४ सय रहेको छ। ९ जना आईसीयू र १ जना भेन्टिलेटरमा उपचाररत् छन्।
"रेल किन्ने पार्टी पनि एमाले नै हो, कांग्रेसजसपा होइन : ओली","मलंगवा : नेकपा एमालेका अध्यक्ष केपी शर्मा ओलीले मधेसवादी दल नक्कली मुक्तिदाता रहेको आरोप लगाएका छन्। सर्लाहीको मलंगवामा आयोजित जनसभा तथा पार्टी प्रबेश कार्याक्रमलाई सम्बोधन गर्दै उनले मधेसी जनतालाई भ्रममा पारेर, विकासका कामहरुलाई अवरोध गरेर, मधेसी जनतालाई अल्मल्याएर, अशान्ति फैलाएर, मधेसवादी दल मसिहा बन्न खोजेको बताए। 'मधेसी जनताले भोगेको समस्यालाई समाधान नगरेर मधेसका मसिहा भन्नेहरु नक्कली मुक्तिदाता हुन्,' उनले भने। मधेसवादीहरुले एमालेविरुद्धको प्रचार अभियान चलाइहेको उनको भनाइ थियो। 'एमालेको विरोध गर्दागर्दै मेरो नेतृत्वको सरकार बनेपछि २०७२ सालमा २० वर्षदेखि बन्न नसकेको हुलाकी सडक बनाउने निर्णय गरेको थिएँ। १० अर्ब रुपैँया हुलाकी सडकका लागि छुट्याएको सबैलाई जानकारी गराउन चाहन्छौं,' उनले भेन। उनले जनताको समस्या सामाधान गर्ने र विकास गर्ने पार्टी एमाले भएको बताए। 'आज मधेस होस् कि पहाड, हिमाल होस् कि तराई, पूर्व होस् कि पश्चिम, देशभरिका तमाम जेष्ठ नागरिकहरुलाई जेष्ठ नागरिक भत्ता दिने काम एमालेले गरेको छ,' उनको दाबी थियो। उनले मधेसी जनताको नागरिकताको समस्या सामाधान गर्ने काम पनि एमालेले नै गरेको बताए। 'संसद अवरोध गर्दा पनि अध्यादेश ल्याएर भए पनि मधेसी जनताले भोगिराखेका नागरिकताको समस्या सामाधान गर्न खोज्यौं। अहिलेको गठबन्धनका सरकार र गठबन्धनमा रहेका मधेसका मसिहाहरु अध्यादेश कहाँ गयो भनेर बोल्न सकेको छैन। अलिकति लाज भएको भए उनीहरु अहिले सरकार छोडेर बाहिर हुन्थ्यो। जनताको अधिकार खोसिँदा विरोध गर्नु पर्दैन,' उनले भने। उनले प्रधानमन्त्री भएपछि आफ्नै नेतृत्वमा जनकपुरमा रेलको लिक बनेको बताए। 'रेल किन्ने पार्टी पनि एमाले नै हो। कांग्रेसले लिक बनाउने र रेल किन्न पार्टी त होइन। जसपा त होइन्। मधेसको जनताका लागि रेल सुविधा दिँदा पनि एमालेलाई मधेसविरोधी भनेर भ्रम फैलाउँदै छ,' उनले भने। सोही कार्यक्रममा जसपाबाट विजयी भएका कविलासी नगरपालिकाका मेयर कौशल किशोर रायसहित विभिन्न पार्टीबाट आएका व्यक्तिहरु पार्टी प्रवेश गरेका थिए।"
स्याङ्जा कांग्रेसको एक महिने चुनावी अभियान सम्पन्न,"स्याङ्जा : स्थानीय तहको निर्वाचनलाई लक्षितगरी संचालित नेपाली कांग्रेसको एक महिने अभियान पूरा गरेको छ। पुतलीबजारबाट सुरु भएको सो अभियान आँधीखोला गाउँपालिकामा पुगेर सम्पन्न भएको हो। घर घर जाउँ, कांग्रेस जिताऔं भन्ने पहिलो चरणको अभियान मुलुककै पहिलो पर्यटकीय गाउँ शिरुवारीमा पुगेर समापन भएको छ। शिरुवारीमा आयोजित पत्रकार सम्मेलनमार्फत पहिलो चरणको कार्यक्रम सम्पन्न भएको नेपाली कांग्रेस स्याङ्जाले जनाएको छ। नेपाली कांग्रेसका केन्द्रीय सदस्य प्रदीप पौडेलले मतदातालाई निर्वाचनका बेला अनावश्यक झुठा सपना नदेखाउन सुझाव दिए। भूगोल र मुलुकको क्षमता हेरेर विकासे योजना प्रस्ताव गर्न उनले जोड दिए। स्थानीयतहको निर्वाचनमा सम्भाव्यता बुझेरमात्र आर्थिक एजेण्डा प्रस्तुत् गर्न उनको सुझाव छ। एक महिने अभियानका प्रमुखवक्तासमेत रहेका पौडेलले स्याङ्जा कांग्रेसको उर्वरभूमि रहेकाले जिल्लाको साख: फर्काउने समय आएको बताए। हिजो वीपीले उठाएका सिद्धान्तलाई आज कम्युनिष्टले पनि पछ्याउने अवस्था आउनु हाम्रो जीत भएको उनले दावी गरे। काँग्रेस केन्द्रीय कार्य समितिद्धारा खटाइएका पौडेलले जिल्ला, क्षेत्र, नगर, पालिका स्तरीय प्रशिक्षण गराए। जिल्लाका ११ पालिकाका ९७ वटा वडामा पहिलो चरणको कार्यक्रम अन्र्तगत घरघर जाऔं, काँग्रेस जिताऔं अभियान सम्पन्न गरेको जनाएको छ। प्रत्येक वडामा ५ जनालाई खटाइएको थियो। नेपाली कांग्रेसको विद्यान अनुसार पदीय जिम्मेवारी टुङग्याइने जिल्ला सभापति राजु थापाले बताए। दोस्रो चरणको कार्यक्रम संचालनको तयारीमा जुटेको सभापति थापाले जानकारी गराए। सभापति थापाले स्थानीय चुनावका लागि सरकार संचालनमा रहेका दलहरुसंग गठबन्धन गर्दै अघि बढ्नेमा छलफल भैरहेको बताए।"
विवेकशील साझाका काठमाडौं महानगरका उम्मेदवार समिक्षा र कीर्तिद्वारा प्रतिज्ञापत्र सार्वजनिक,"काठमाडौं : विवेकशील साझा पार्टीको तर्फबाट काठमाडौं महानगरको मेयर र उपमेयर पदका उम्मेदवारले प्रतिज्ञा पत्र सार्वजनिक गरेका छन्। विवेकशीलले समीक्षा बास्कोटालाई मेयर र कीर्ति तुलाधरलाई उपमेयरको उम्मेदवार बनाएको छ। भ्रष्टाचार नियन्त्रण, सुशासन र सेवा प्रवाह, सुलभ, व्यवस्थित, विद्युतीय यातायातलाई मूल एजेण्डाका रुपमा उनीहरुले अघि सारेका छन्। प्रतिज्ञापत्रमा महानगर तथा वडा कार्यालयमा हुने गरेका भ्रष्टाचारमा शून्य सहनशीलता अपनाइने उल्लेख छ। महानगर र वडाबाट हुने अधिकांश कामलाई डिजिटलाइज गरी सेवाग्राही सकभर कार्यालयमा धाउनै नपर्ने र घरबाटै सम्पन्न गर्ने व्यवस्था मिलाइने भनिएको छ। महानगरका कर्मचारीहरूको प्रशासनिक, व्यवस्थापकीय र प्राविधिक क्षमता अभिवृद्धिका लागि आवश्यक तालिम र प्रशिक्षणको व्यवस्था गरिने उल्लेख छ। सेवाग्राहीसँग विनयशील र मर्यादितरूपमा प्रस्तुत हुन कर्मचारीहरूलाई तालिम दिइने छ र योग तथा ध्यानमा सरिक हुन प्रेरित गर्ने एजेण्डा अघि सारेको छ। महानगर र वडा कार्यालयहरूलाई ज्येष्ठ नागरिक र अपाङ्गतामैत्री बनाउँदै सेवा प्रवाहमा प्राथमिकता दिइने, महानगरपालिकाभित्र दलीय पेशागत संगठन तथा सुशासनमा अवरोध पुर्याउने, दलीय राजनीतिक गतिविधिलाई निरुत्साहित गरिने, सुलभ, व्यवस्थित यातायात, विद्युतीय सवारी प्रवर्द्धन, निजी क्षेत्रसँगको सहलगानीमा काठमाडौंभित्र बिजुलीले चल्ने ठुला तथा मझौला आकारका सार्वजनिक यातायात व्यवस्थित र भरपर्दो ढंगले सञ्चालन गरिने प्रतिज्ञापत्रमा उल्लेख छ। समीक्षा बास्कोटा विवेकशील साझा पार्टी, बागमती प्रदेशकी पूर्व संयोजक तथा हालः पार्टीको केन्द्रीय कार्यसम्पादन समिति सदस्य छिन्। ३८ वर्षीय बास्कोटाले काठमाडौं स्कुल अफ लबाट कानुनमा स्नातक गरेर अमेरिकाबाट कानुनमै स्नातकोत्तर गरेकी छन्। कीर्ति तुलाधर विवेकशील साझा पार्टीकी केन्द्रीय सदस्य हुन्। उनी नेपाल जेसीजको आजसम्मका तीन जना महिला राष्ट्रिय अध्यक्ष मध्येकी एक हुन्। उनी अन्तर्राष्ट्रिय जेसीजको पनि दक्षिण एसियाबाटै पहिलो महिला उपाध्यक्ष हुन्। शिक्षा विषयमा स्नातकोत्तर गरेकी ६२ वर्षीय तुलाधर हालः विभिन्न संघ संगठनको नेतृत्वदायी भूमिकामा रहेको विवेकशिल साझाले जनाएको छ।"
"साउदीमा रहेका नेपालीलाई दूतावासले भन्यो : फेसबुकमा जथाभावी नलेख्नुस्, अपरिचित महिलासँग कुरा नगर्नू","रियाद : साउदी अरेबियास्थित नेपाली राजदूतावास रियादले साउदीमा कार्यरत नेपाली नागरिकको हकहित र सुरक्षाका लागि १५बुँदे सूचना जारी गरेको छ। दूतावासले साउदीको साइबर अपराधविरुद्धको कानुन, २००७ को कोही कसैले उल्लंघन गरेमा ५ वर्षको जेल सजाय, ३० लाख रियाल वा दुवै जरिवाना हुने भएकोले सो कानुनको प्रतिकूल हुने कुनै पनि गतिविधिहरू नगर्न र नगराउनु अनुरोधसमेत गरेको छ। विभिन्न कानुनी झन्झट तथा मुद्दा मामिलामा परेका कामदारले राजदूतावास वा सम्बन्धित कम्पनी वा निकायमा समयमै जानकारी गराई सम्बन्धित प्रहरी वा अदालतमा गई मुद्दाको अद्यावधिक अवस्था बुझेर दूतावासलाई जानकारी गराउन अनुरोध गरिएको छ। सवारी चालकको रूपमा साउदी अरब आएका कामदारहरूले सवारी चालक अनुमति पत्र विना सवारी चलाएर दुर्घटना भई धेरै नेपालीहरूको निधन भएकाले सवारी चालक कामदारले कम्तीमा सवारी साधनको तेस्रो पक्ष बिमाको कागजात, सवारी चालक अनुमति पत्र तथा अन्य कागजात नभएमा सवारी साधन नचलाउनसमेत आग्रह गरेको छ। यदि सवारी साधन चलाउन बाध्य पार्ने अवस्था भएमा सो कम्पनीको विवरणसहित राजदूतावासमा सूचना दिन अनुरोध गरिएको छ। कुनै पनि कागजातहरूमा सही गर्नुभन्दा अगाडि के कागजात हो भन्ने कुराहरु बुझेर मात्रअगाडि बढ्न आग्रह गरेको छ। सूचनाका १५ बुँदा : १ आफ्नो फोनबाट अनावश्यक म्यासेज वा कुरा नगर्ने र फेसबुक, इमो, व्हाटसप्प्, म्यासेन्जर वा अन्य माध्यमबाट साउदी कानूनको विपरीत हुनेगरी कुनै कुरा अपलोड, शेयर, लाइक, कमेन्ट नगर्ने। २ आफ्नो फोन अरूलाई प्रयोग गर्न नदिने र आफैँले पनि आफ्नो फोनबाट साउदीमा अपरिचित पुरुष वा महिलालाई सम्पर्क गरेर अनावश्यक कुरा नगर्ने। ३ हुन्डी, हवाला वा अन्य कुनै पनि गैरकानुनी माध्यमबाट रकमको कारोबार नगर्ने र स्वदेशमा रकम पठाउँदा बैङ्किङ माध्यमबाट मात्र पठाउने। ४ आफू रहेको मुलुकको धर्म, संस्कृति, परम्परा, रीतिरिवाज र राजनीतिक व्यवस्थाको सम्मान गर्नुको साथै आफ्ना धार्मिक तथा सांस्कृतिक क्रियाकलाप आफ्नो कोठाभित्र मात्र सीमित राख्ने। ५ मदिराजन्य पदार्थको उत्पादन, बेचबिखन, ओसारपसार, सेवन तथा लागूपदार्थको सेवन वा कारोबार पूर्ण गैरकानुनी भएकाले यस्ता काममा संलग्न नहुने। ६ अरूको संगतमा लागेर वा स्वयं कम्पनीको काममा बाधा पुर्याउने, उत्तेजना फैलाउने वा द्वेष बढाउने कार्य, बन्द, हडताल, धर्ना, जुलुस तथा राजनीतिकसभा, सम्मेलन, गोष्ठी गर्नु पूर्ण गैरकानुनी हुनुका साथै ठूलो सजायसमेत हुने भएकाले यी कुनै पनि कार्यहरू नगर्ने। ७ छुट्टीमा वा रोजगार करार सम्झौता समाप्त गरी नेपाल जाँदा अथवा नेपालबाट फर्केर आउँदा नेपाल एवं साउदी अरबको कानुनले निषेध गरेका कुनै पनि (आफ्नो वा अन्य कुनै व्यक्तिको) मालसामान वा सुन लगायत बहुमूल्य धातु लैजाने वा ल्याउने काम नगर्ने। ८ कुनै अन्य व्यक्तिका कानुनतः वर्जित मालसामान नलाने र त्यस्ता कार्यमा संलग्न नहुने। ९ स्थानीय कानुन, ट्राफिक नियम र अनुशासनको पालना गर्ने र कानुनी कारबाही हुनबाट बच्नुको साथै ट्राफिक नियमको पालना गर्ने। १० गर्मी तथा सुख्खा हावापानी भएकोले आफ्नो स्वास्थ्यको ख्याल गर्ने। ११ पारिश्रमिक बढी पाउने लोभमा रोजगार करार सम्झौताभन्दा फरक काम र कम्पनी नखोज्ने र विधिवत् कफला हस्तान्तरण नभएसम्म नजाने साथै अवैध रुपमा काम नगर्ने। १२ रोजगार करार अवधि सकिने मिति ख्याल गर्ने र करार सम्झौता नवीकरण गर्नुपर्ने भए पुनः श्रम स्वीकृति लिने व्यवस्था गर्नुको साथै एउटा कम्पनीसँगको करार समाप्त भई अर्को कम्पनीसँग करार गर्नु परेमा साउदी सरकारले उपलब्ध गराएका अव्सीर तथा क्युवा पोर्टल प्रयोग गर्ने। १३ आफ्नो आईडी कार्ड (इकामा) अरूलाई नदिने। १४ कार्यरत कम्पनीमा आफूले गर्नुपर्ने दैनिक काम इमानदारीका साथ गर्ने र चोरी जस्तो जघन्य अपराध नगर्ने। १५ कार्यरत रहँदा अस्वस्थ वा दुर्घटना भएमा सम्बन्धित व्यक्तिलाई सूचना गरि समयमा नै अस्पताल जाने र काम गर्दा कामको प्रकृतिअनुसार व्यवसायजन्य सुरक्षाका उपायहरू अपनाई र सुरक्षाका सामाग्री प्रयोग गर्ने।"
सुनकोशीमा गठबन्धन नगर्न कांग्रेसका वडाअध्यक्षको दबाव,"सिन्धुली : स्थानीय तहको आसन्न निर्वाचनमा गठबन्धन नगर्न कांग्रेसका वडाअध्यक्षहरुले सिन्धुलीमा दबाव दिएका छन्। जिल्लाको सुनकोशी गाउँपालिकाका सातवटै वडा सभापतिहरुको शनिबार बसेको बैठकले आगामी बैशाख ३० गते हुने स्थानय तहको निर्वाचनमा कुनैपनि दलसंग गठबन्धन नगर्ने निर्णय गरेका हुन्। सुनकोशी गाउँपालिका५ का सभापति अर्जुनविक्रम थापाको अध्यक्षमा बसेको बैठकले सत्तारुढ दल र अन्य कुनैपनि दलसंग गठबन्धन नगर्ने निर्णय गरिएको हो। वडा सभापति थापाका अनुसार गाउँपालिकाका सबै वडाका सभापति र कार्यकर्ताहरु गठबन्धनको पक्षमा नरहेको र आगामी निर्वाचनमा कांग्रेस एक्लै निर्वाचनमा जाने निर्णय गरिएको हो। गाउँपालिकामा चुनावी तालमेल गर्ने कुरा पार्टीको वसमा पनि छैन र नेपाली कांग्रेस सुनकोशी कुनैपनि दलसंगको तालमेल मान्ने पक्षमा छैन। यही जानकारी क्षेत्र, जिल्ला र प्रदेश पार्टीलाई जानकारी गराउँने गरी निर्णय गरिएको हो, उनले भने। जिल्लामा सत्तारुढ दलहरुबीचमा केन्द्रको निर्णय अनुसारनै चुनावी तालमेल गर्ने विषयमा छलफल भईरहेका बेला सुनकोशीमा भने यस्तो निर्णय आएको हो। निर्णयमा नेपाली कांग्रेस सुनकोशी गाउँपालिका१ का सभापति रामकुमार श्रेष्ठ, २ का सभापति विज्जु मोक्तान, ३ का सभापति विशु सूर्यवंशी, ४ का सभापती हरिकुमार योञ्जन, ५ का सभापति अर्जुन विक्रम थापा, ६ का सभापति होमप्रसाद तिमल्सिना र ७ नम्बरका सभापति उत्तमकुमार लामको संयुक्त बैठकले यस्तो निर्णय गरेका हुन्। उक्त पालिकामा यस अघि २०७४ को स्थानीय तहको निर्वाचनमा माओवादी केन्द्रले गाउँपालिका अध्यक्ष, उपाध्यक्ष र दुई वटा वडा जितेको थियो। कांग्रेसले तीनवटा वडा जितेको थियो भने एमालेले दुई वडा जितेको थियो। यस पटक एक्लाएक्लै प्रतिस्पर्धा भए आफूले जित्ने कांग्रेसको वडा सभापतिहरुको दावी छ। सुनकोशी गाउँपालिकामा गठबन्धन हुँदा माओवादी केन्द्रले प्रमुख पाउनु पर्ने दावी गरेको छ। यस अघिपनि जितेको र हालसमेत पार्टीको जनधार पहिलो भएकोले आफुहरुले नै पाउनु पर्ने दावी गरिएको माओवादी केन्द्र सुनकोशी गाउँपालिकाका अध्यक्ष दुधराज पुलामीले बताए। कांग्रेसले आफूले गाउँपालिका प्रमुख नपाउँने भएपछि विवाद सुरु गरेको उनको बुझाई छ। सुनकोशी गाउँपालिकामा हालसम्म नेपाली कांग्रेस, माओवादी केन्द्र, नेकपा एमालेलगायतका दलले उम्मेदवार छान्न सकेका छैनन्। उता वडा सभापतिहरुको निर्णयका बारेमा नेपाली कांग्रेस जिल्ला उपसभापति दिपक घिमिरेले भने सत्तारुढ दलहरुबीचमानै गठबन्धन हुने बताए। उनले भने, वडा सभापतिहरुको निर्णयका विषयमा जानकारी भयो। हामी स्थानीय तहका नेतृत्वको भावनालाई सम्मान गर्दै छलफल गरेर निश्कर्षसहित केन्द्रकै निर्णयअनुसार गठबन्धन गर्छौं यसमा कुनै शंका गर्नुपर्दैन। सत्ता गठबन्धनको अर्को मुख्यदल नेकपमा माओवादी केन्द्रका सिन्धुली जिल्ला इन्चार्ज राजन दाहालले भने सकेसम्म चुनावी तलमेल गर्ने र नेता कार्यकर्ताहरुबीचमा नै असहमति भए स्वच्छ प्रतिस्पर्धामा जाने बताए। हामी केन्द्रको निर्णय भन्दा बाहिर जादैँनौं। अहिले नै केन्द्रको निर्णयविरुद्ध जाने छुट कसैलाई छैन्। अन्तिमसम्म कुनै सहमति नभए स्वच्छ प्रतिस्पर्धा हुन्छ, उनले भने।"
उदयपुरका ईतिहासकार डा राईको सम्झनामा शालिक र पार्क,"उदयपुर : उदयपुरका ईतिहासकार स्वर्गिय डाक्टर रणशेर राईको सम्झना तथा सम्मानस्वरुप शालिक र पार्क निर्माण गरिएको छ। सदरमुकाम सार्नेदेखि लिएर व्यवस्थित शहर, बसोबास, शिक्षा, स्वास्थ क्षेत्रमा अग्रणी भूमिका निर्वाह गरेका राईको स्मृतिमा त्रियुगा नगरपालिका, वडा कार्यालय र आफन्तको सहयोगमा परिवारका सदस्यले शालिक निर्माण गरेका हुन्। त्रियुगा नगरपालिका१० स्थायीघर भएका राईको सम्झनामा वडा नं ११ चप्पनमा १० लाखको लागतमा शालिक र पार्क निर्माण गरिएको हो। किराँतीहरुको दाहसंस्कारका लागि २०२३ सालमा उनकै नेतृत्वमा जग्गा ओगटेका कारण उक्त समाधि स्थललाई किराँत राई यायोख्खा जिल्ला कमिटीले डाक्टर राई खोरिया समाधिस्थल नामांकरण गरेको हो। पार्क तथा समाधिस्थललाई भविष्यमा पर्यटकिय गन्तव्यकोरुपमा विकास गर्ने गरी गोर्खा पार्क बनाउने लक्ष्य रहेको डा राई स्मृति फाउण्डेसनका अध्यक्ष महेन्द्रकुमार राईले बताए। यसकासाथै मुन्धुमी बाटो (ट्रायल रेस), बालबालिकादेखि, बृद्धासम्मलाई आकर्षित गर्ने गरी त्यहीँ किसिमका संरचनाहरु निर्माण गर्ने तयारी रहेको उनले बताए। बृहत्तर लक्ष्यकासाथ गुरुयोजना बनाउने तयारीमा छौ, उनले भने, डा रणशेर राईले खोटाङ्ग, सोलु, भोजपुर, ओखलढुंगा र उदयपुरको भूगोलमा पुर्याएको योगदान झल्कने गरी संरचना निर्माण र अध्ययनस्थल बनाईने छ। राई बहुआयामिक व्यक्ति भएकाले उनले हिजो पुर्याएको योगदानलाई चित्रण गर्दै राज्यले सम्मान गर्नुपर्ने राईका सहकर्मी लोकमणी दाहाल बताउँछन्। उनी भन्छन्, शालिक र पार्क मात्र हैन् उनी उदयपुरको विकासका लागि एउटा महान व्यक्ति हुन् त्यसलै इतिहासमा लिपीबद्ध गर्नुपर्छ। नवनिर्मित शालिक र पार्कको अनावरण गर्दै त्रियुगा नगरपालिकाका मेयर बलदेव चौधरीले स्वर्गिय राई उदयपुरको इतिहासकार रहेको बताए। उनले उदयपुरगढीमा रहेको सदरमुकाम २०२८ सालमा त्रियुगा नगरपालिका १० मा सार्नेदेखि लिएर, सोही ठाउँमा बस्ति बसाउन र बालबालिकाको शिक्षा क्षेत्रको सुनिश्चितताका लागि बिद्यालय सञ्चालन गर्न राईको उल्लेखिय योगदान रहेको बताए। उनले गरिव दुःखी जनताका सहारा बनेका राईले स्वास्थ्यको क्षेत्रमासमेत योगदान पुर्याएको चर्चा गरे। सोही अवसरमा डा राई स्मृति फाउण्डेसन र गोर्खा सिमेट्रीज ट्रष्ट निर्माण प्रालीले शालिक निर्माण स्थलमा नै कार्यक्रमको आयोजना गरी सहयोगदाता, आफन्त, संघसंस्था, डा राईले स्थापना गरको विद्यालयका शिक्षक, समकक्षी, जग्गादातालाई सम्मान गरिएको थियो। सम्मानितहुनेमा खोटाङको हलेसी धितुङ पन्थेमा वुलापन्थे माध्यमिक विद्यालयका पूर्व प्रअ होमनाथ दाहाल, लोकमणि दाहाल, टंकनाथ दाहाल, पूर्वविद्यार्थी तथा मानार्थ सेनानी खड्गबहादुर राई, उद्धवप्रसाद दाहाल रहेका छन्। त्यसैगरी दोस्रो विश्वयुद्धका योद्धा त्रियुगा नगरपालिका ५ का मनिराज थुलुङ्गलाई अभिनन्दन गरिएको थियो। को हुन डा राई विस १९८२ फागुन २३ गते खोटाङ्गको हलेसी धितुङ्गपन्थेमा वुवा वजीरध्वज र आमा कृतिलक्ष्मी राईको कोखबाट जन्मिएका राई २००१ मा वृट्रिस आर्मीमा भर्ति भए। २०१० सालसम्म सेवामा रहँदा युद्धकाक्रममा हङकङ, मलेसिया, सिंगापुर र इन्डोनेसिया पुगेका थिए। वृट्रिस आर्मीमा कार्यरतहुँदा एलएमपी पास हालको मेडिकलमा पिएचडी गरेका छोरी तथा जिल्ला समन्वय समितिका उपप्रमुख गंगा राई बताउँछिन्। गाउँ फर्किएसँगै २०११ सालमा खोटाङको हलेसी धितुङ पन्थेमा वुलापन्थे प्राथामिक विद्यालय स्थापना गरेका थिए। हाल उक्त विद्यालयमा कक्षा १२ सम्म अध्यापन गराईन्छ। उनी २०११ देखि २०२० सम्म भोजपुर, खोटाङ्ग, सोलु, ओखलढुंगा जिल्लाका बिरामीलाई उपचारमा निरन्तर सहयोग पुर्याउँदै आएका थिए। २०२२ सालमा उदयपुरको पुरानो गाईघाटमा बसाई सरेर आएका राईले गाईघाट बजारमा पहिलो पटक मेडिकल पसल खोली विरामीको उपचार सेवा सुचारु गरेका थिए। तत्कालिन अवस्थामा मलेरिया रोग छ्यापछ्याप्ती भएकाले राई निरन्तर बिरामीको औषधि उपचारमा कृयाशिल रहेको इतिहास भेटिन्छ। हालको सदरमुकामको गाईघाट बजारलाई व्यवस्थित शहरको परिकल्पनाकारको रुपमा उनी चिनिन्छन। त्यति मात्र नभई बजार बसाउन र व्यवस्थित गर्न बजार कमिटीको सचिव भई काम गरेका थिए। उनी विस २०२३ सालमा त्रियुगा माविको स्थापनामा संस्थापकको भूमिकामा थिए। विभिन्न जिल्लाको सामाजिक अभियानमा जोडिँदा जोडिँदै राईको २०३७ जेठ २३ गते धरानस्थित बिपी कोईराला स्वास्थ्य विज्ञान प्रतिष्ठानमा देहवासन भएको थियो।"
एमाले उपत्यका विशेष प्रदेश कमिटीले निर्वाचनका लागि तोक्यो संयोजक,"काठमाडौं : नेकपा एमाले उपत्यका विशेष प्रदेश कमिटीको बैठकले आसन्न स्थानीय तहको निर्वाचन परिचालनका लागि उपत्यकाका तीन जिल्लाका लागि संयोजक तोकेको छ। बैठकले काठमाडौंका लागि कमिटीका उपाध्यक्ष विदुर कार्की, ललितपुरमा उपसचिव चन्द्र रिजाल र भक्तपुरमा उपसचिव उर्मिला सुनुवारले संयोजन गर्ने निर्णय गरेको छ। बैठकले विशेष प्रदेश मातहतका मजदुर विशेष जिल्ला कमिटी, पेसागत विशेष जिल्ला कमिटी, युवा विद्यार्थी विशेष जिल्ला कमिटी र उद्योग व्यवसाय विशेष जिल्ला कमिटी, इलाका र शाखालाई परिचालन गर्ने निर्णय गरेको छ। उपत्यकामा रहेका विभिन्न पेसा व्यवसायमा आबद्ध व्यक्तिहरु यी जिल्ला कमिटी र अन्तर्गत कमिटीहरुमा सङ्गठित छन्। प्राध्यापक, कानुन व्यवसायी, चिकित्सक तथा स्वास्थ्यकर्मी, पत्रकार, विभिन्न निकाय तथा सङ्घसंस्थामा कार्यरत कर्मचारीहरु, हजारौंको सङ्ख्यामा मजदुर, विद्यार्थी, युवा यिनै विशेष कमिटीअन्तर्गत सङ्गठित छन्। बैठकमा पार्टीका पोलिटब्युरो सदस्य तथा कमिटीका इन्चार्ज सुजिता शाक्यले आसन्न स्थानीय तहको निर्वाचनमा सक्रियतापूर्वक आआफ्नो बसोबास रहेको स्थानमा खट्न सबैलाई निर्देशन दिइन्। कमिटीका अध्यक्ष प्रेमकुमार पराजुलीको अध्यक्षतामा बसेको बैठकमा पार्टीका केन्द्रीय सदस्य तथा उपत्यका कमिटीका सहइन्चार्ज वीना श्रेष्ठले स्थानीय तहको निर्वाचनमा विजय प्राप्त गर्न सबै पार्टी सदस्यहरु आआफ्नो क्षेत्रमा सङ्गठित र समन्वय गरी खट्नुपर्ने बताएकी थिइन्।"
राष्ट्रवादले नेपाली राजनीतिलाई विकृत बनायो : त्रिपाठी,"मलंगवा : जनता प्रगतिशील पार्टी नेपालका राष्ट्रिय अध्यक्ष हृदयेश त्रिपाठीले नेपाली राजनीतिमा देखिएको राष्ट्रवादले देशलाई दलदलमा फसाउने काम गरेको बताएका छन्। जिल्ला कार्यसमिति सर्लाहीले शनिवार मलंगवामा गरेको पत्रकार सम्मेलनमा अध्यक्ष त्रिपाठीले राष्ट्रवाद नेपाली राजनीतिको ठूलो भाष्य रहेको बताएका हुन्। राष्ट्रवाद एउटा यस्तो भाष्य हो, जसले देशलाई पछाडि धकेल्ने काम गरेका छ, उनले भने। राष्ट्रवादको कारण नेपाली राजनीति जहिले पनि पीडित बनेको उनको निष्कर्ष छ। देशमा राष्ट्रवादी अनगिन्ती छन्, त्रिपाठीले भने, देशभक्ति एकदम कम छ। राष्ट्रवाद एउटा विषय हो। देशभक्ति अर्को विषय। राष्ट्रवाद नकरात्मक कोही न कोही अमुख शत्रुविरुद्धको वाद हो। देशभक्ति त्याग र बलिदानको भावना हो। राष्ट्रवादले प्रजातन्त्र र जनताको अधिकारको हरण भएको र जनताको मूल एजेन्डालाई ओझेलमा पार्ने काम गरेको उनले जिकिर गरे। २०१७ सालमा राजा महेन्द्रले प्रजातन्त्र हटाएर पञ्चायत ल्याउँदासमेत राष्ट्रवादकै सहारा लिएको उनले आरोप लगाए। अहिले पनि धेरै पार्टीले राष्ट्रवादलाई अपनाएर नेपाली राजनीतिकलाई विकृत बनाउने काम गरेको छ, उनले भने। नेपाली राजनीतिमा देखिएका यस्ता भाष्यलाई हटाएन नसकिए देश सबल नहुने उनको भनाइ छ। जनता प्रगतिशील पार्टी नेपाल पनि यस्ता भाष्यलाई हटाएर भ्रष्टाचारमुक्त समाज निर्माण गर्नका लागि जन्मेको त्रिपाठीले बताए। अर्को प्रसंगमा त्रिपाठीले स्थानीय तहको निर्वाचन दलगत हुनु राम्रो नभएको बताए। हाम्रो पार्टीले स्थानीय तहको निर्वाचनमा दलगत हुनु हुँदैन भन्ने अडानमा छ। पार्टी भर्खर जन्मे पनि स्थानीय तहको निर्वाचनमा हामी भाग लिन्छौं। हाम्रो पार्टीले निर्वाचनको स्वागत गरेको छ। समयमै निर्वाचन सम्पन्न होस् भन्ने पार्टीको चाहना छ, उनले भने। आफूहरु भ्रष्टाचारमुक्त स्थानीय तहको मूल नारा लिएर चुनावमा जाने त्रिपाठीले बताए। स्थानीय तह अराजक ढंगबाट अगाडि बढेको छ। बजेटको सही ढंगबाट सदुपयोग हुन सकेको छैन। भ्रष्टाचार व्याप्त छ। करिब ५४६ प्रतिशत जनप्रतिनिधि राजनीतिकर्मी नभएर विभिन्न कारोबारी छ, उनले भने। अगामी चुनावमा जनताले आफ्नो मतलाई सही सदुपयोग गरेन भने देश ठूलो दुर्घटनामा फस्ने त्रिपाठीको भनाइ छ। अहिलेका अधिकाशं जनप्रतिनिधिको दिमागमा शासकीय मनोविज्ञान छ, त्रिपाठीले भने, शासकीय मनोविज्ञान जसको दिमागमा आउँछ, त्यसको पतन निश्चित छ।"
"सल्लाघारीमा औद्योगिक तथा व्यापार मेला, ३ लाखले गरे अवलोकन","भक्तपुर : भक्तपुरमा ९ दिनदेखि औद्योगिक, पर्यटन तथा व्यापार मेला जारी छ। शनिबारसम्म ३ लाख दर्शक तथा उपभोक्ताले मेलाको अवलोकन गरेका छन्। औद्योगिक शान्ति नेपाल र मध्यपुर ब्वाइज व्याण्डले भक्तपुरको सल्लाघारीमा मेला आयोजना गरेको हो। दिनहुँ हुने सांगीतिक कार्यक्रममा दर्शकको भीड लाग्ने गरेको मेला संयोजक दीपक थापाले बताए। यसका साथै दैनिक उपभोग्य सामाग्री, खाद्यान्नका, विभिन्न प्रकारका लत्ताकपडा, जुत्ता, कृषि तथा हस्तकलाका सामाग्रीका सुपथ मूल्यका २ सय बढी स्टल राखिएका छन्। फेशन तथा नृत्य, औद्योगिक उत्पादनको प्रदर्शनी, सूचना तथा विज्ञान प्रविधिको प्रदर्शनी, ग्रामिण प्रविधिसम्बन्धी गतिविधि, अटो मोबाइल प्रदर्शनी, विद्युतीय मेसिन कृषि औजार प्रदर्शनीसमेत रहेको छ, संयोजक थापाले भने, हालसम्म ३ करोड रुपैँयाभन्दा धेरैको कारोबार भएको छ। भक्तपुरसहित, काठमाडौं, ललितपुर, काभ्रे, सिन्धुपाल्चोक जिल्लाका बासिन्दाको मेलामा उल्लेख्य सहभागीता रहेको औद्योगिक शान्ति नेपालका अध्यक्ष सन्दीप महतले बताए। विद्यार्थीलाई ४० र अन्यका लागि ५० रुपैँया प्रवेश शुल्कको तोकिएको छ। नयाँ वर्षलाई लक्षित गरेर चैत २४ देखि सुरु भएको मेला आइतबारसम्म चल्ने छ।"
"संखुवासभामा भत्कियो गठबन्धन, कांग्रेसले हात उठाएपछि माओवादीको आपत्ति","संखुवासभा : संखुवासभामा पाँच दलीय गठबन्धन भत्किएको छ। प्रमुख सत्तारुढ नेपाली कांग्रेस जिल्ला कार्यसमितिले एकतर्फी रुपमा गठबन्धन टुटेको सार्वजनिक घोषणा गरपछि जिल्लामा पाँच दलीय तालमेल नहुने देखिएको हो। शुक्रबार चुनावी तालमेलबारे टुंगो लगाउन पाँच दलीय बैठक बसेको थियो। बैठकमा सहमति नभएपछि कांग्रेसले तालमेल नगर्ने र एक्लै चुनाव लड्ने घोषणा गरेको थियो। कांग्रेसको घोषणामा नेकपा माओवादी केन्द्रले आपत्ति जनाएको छ। शनिबार माओवादी केन्द्र जिल्ला समन्वय समिति संयोजक टेकमान राईले विज्ञप्ति जारी गरेर कांग्रेसभित्र देखिएको चरम अन्तरकलह, गठबन्धन दलहरुबीच पालिकाहरुमा तालमेल गर्ने विषयमा भएको सकस, कांग्रेसबाट माओवादीलाई अति उपेक्षा, अवमूल्यन गरेकाले सहमतिमा पुग्न नसकिएको उल्लेख गरेका छन्। यो निष्कर्ष प्रदेश र केन्द्रको संयन्त्रलाई जानकारी गराउने, गठबन्धन नतोड्ने र अन्तिम विन्दुसम्म सहमतिको प्रयास गर्ने जिल्ला तालमेल संयन्त्रको निर्णयविपरीत कांग्रेसले गठबन्धन तोडेकोमा आपत्ति जनाएका हुन्। आफ्नो दलभित्र उत्पन्न समस्याको व्यवस्थापन गर्नुको सट्टा कांग्रेसले पाँच दलीय गठबन्धनको केन्द्रीय निर्णय, भावना र मर्मविपरीत एकपक्षीय रुपमा गठबन्धन टुटेको घोषणा गैरजिम्मेवार निर्णय हो, विज्ञप्तिमा भनिएको ट। विज्ञप्तिमा कांग्रेसले गठबन्धन तोडेको विषयले उत्पन्न परिस्थितिमा कोही पनि तरंगित र भ्रमित नहुन अनुरोध गरिएको छ। आफ्नो राजनीतिक अस्तित्व कायम राख्दै जनताको नेतृत्व गर्न आगामी स्थानीय निर्वाचनमा एक्लै प्रतिस्पर्धा गर्न पनि तयार र सक्षम छ, माओवादीले भनेको छ। पाँच दलीय गठबन्धनको मर्म, भावना र निर्णयलाई उल्लंघन गरेर एकलौटी अगाडि बढेमा माओवादी पार्टी स्थानीय तहमा आवश्यक निर्णय लिन स्वतन्त्र रहेको पनि जानकारी गराइएको छ। संखुवासभामा १० वटा स्थानीय तह छन्। पछिल्ला दिनमा १० वटै तहमा कसरी तालमेल र गठबन्धन गर्न सकिन्छ भनेर छलफल र सम्वाद भए पनि सहमति जुट्न सकेको छैन।"
"चुनाव सारे मुलुक दुर्घटनामा फस्छ, निर्वाचनसँग डराउनु पर्दैन : प्रमुख आयुक्त थपलिया","जनकपुरधाम : प्रमुख निर्वाचन आयुक्त दिनेशकुमार थपलियाले लोकतन्त्रको प्राणवायु् निर्वाचन तोकिएको समयमा हुने बताएका छन्। उनले निर्वाचनप्रति दलहरुको संशय हुने वक्तव्य आइरहेकोप्रति निर्वाचन आयोग गम्भीर रहेको बताउँदै थपलियाले निर्वाचनको सन्दर्भमा कुनै तर्कवितर्क नगरी निर्वाचन केन्द्रीत हुन आग्रह गरे। जनकपुरधाममा निर्वाचन आयोगले शनिवार आयोजना गरेको मिडिया अभिमुखीकरण कार्यक्रममा बोल्दै आयुक्त थपलियाले भने, निर्वाचनको मिति अब धकेलियो भने मुलुक दुर्घटनामा फस्ने सम्भावना छ। त्यसैले निर्धारित मितिमै निर्वाचन हुनेमा शंका नगर्नुस्। निर्वाचनको क्षेप्यास्त्र प्रक्षेपण भइसकेको छ। अब निर्वाचन अघिपछि सारिए क्षेप्यास्त्रको हमला हुनेछ। अब निर्वाचनको मिति चाहेर पनि सार्न नसकिने बताउँदै थपलियाले भने, क्षेप्यास्त्र प्रक्षेपण भएपछि त्यसलाई तलमाथि गर्ने प्रयास गरियो भने दुर्घटना नै हुन्छ, त्यसैले निर्वाचन निर्धारित मिति मै हुन्छ। उनले यसै वर्षभित्र प्रदेश, प्रतिनिधि सभा, राष्ट्रपति र उपराष्ट्रपतिको निर्वाचनसमेत गर्ने तयारी आयोगले गरिरहेको जानकारी दिए। यो पुरै वर्ष मुलुकका लागि निर्वाचन वर्ष भएकाले सम्पूर्ण पक्षलाई सक्रिय सहभागिताका साथै सहयोगका लागि समेत अपिल गरे। उनले भने, स्थानीय तहको निर्वाचनलाई तलमाथि गर्ने वा अन्य कुनै तरिकाले सारिनु भनेको दुर्घटना निम्त्याउनु हो। यो लोकतन्त्रको निम्ति अत्यन्त अप्रिय विषय हुनसक्छ। त्यसकारण निर्वाचनसँग डराउनु पर्ने आवश्यकता नै छैन। राष्ट्रिय एकता, राष्ट्रनिर्माण र राष्ट्र विकासको निमित्त मिडियाले निर्वाचन गराउन खेलेको भूमिका महत्वपूर्ण हुने विश्वास व्यक्त गर्दै निर्वाचन आयोगको आचारसंहितालाई सामान्य ढंगबाट नलिनसमेत आग्रह गरे। उनले भने, आफूले कस्तो आचरण, आचार र व्यवहार देखाउने हो, कस्तो संस्कार र प्रकृति बनाउने हो? त्यो तपाई आफै स्व:मूल्याङ्कन गर्नुहोस्।"
"अर्घाखाँचीमा पाँच वर्षीया बालिका बलात्कृत, एक पक्राउ",सन्धिखर्क : अर्घाखाँचीको भूमिकास्थान नगरपालिकामा पाँच वर्षीया बालिकालाई जबर्जस्ती करणी गर्ने ५९ वर्षीय एक जनालाई प्रहरीले पक्राउ गरेको छ। भूमिकास्थान नगरपालिका वडा नम्वर ७ मा मेवा दिने बहानामा नाबालिकालाई जबरजस्ती करणी गर्ने पुरुषलाई पक्राउ गरिएको जिल्ला प्रहरी कार्यालयका प्रहरी नायव उपरीक्षक अम्बर बहादुर थापाले बताए। मेवा खुवाउने बहानामा आफ्नै घरमा बोलाएर घरको दोस्रो तलामा लगेर बालिकालाई जबरजस्ती करणी गरेको जाहेरीका आधारमा निज पुरुषलाई पक्राउ गरिएको प्रहरीको भनाइ छ। घटनाको बारेमा आवश्यक अनुसन्धान भैरहेको प्रहरीले जनाएको छ।
"राजाको माया त लाग्छ, तर अब फर्किने सम्भावना छैन : कमल थापा","काठमाडौं : राप्रपा नेपालका अध्यक्ष कमल थापाले अब राजा फर्किने सम्भावना नरहेको बताएका छन्। राजा फर्किने बाटो राजाले नै बन्द गरिदिएको उनको भनाइ छ। राजेन्द्र लिङ्देनको नेतृत्वमा राजसंस्थाको एजेण्डासहित अघि बढिरहेको पूर्वपार्टी राप्रपाप्रति टिप्पणी गर्दै थापाले असम्भव एजेण्डा बोकेर नयाँ पिँढीलाई भ्रममा नपार्न आग्रह गरेका छन्। आफूलाई राजाको माया त लाग्ने भए पनि नफर्किने निष्कर्षका साथ आफूले राजा छोडेर हिन्दु राष्ट्रको अभियानमा लागेको भन्दै थापाले लिङ्देनको राप्रपा पनि विस्तारै आफ्नै लाइनमा आउने दाबी गरेका छन्। पार्टीहरु असफल भएर राजा आउने होइन। एउटा पार्टी असफल भए अर्को आउँछ। राजा फर्कने अरु नै कारण थिए। राजाले नै त्यो बाटो बन्द गरिदिए, उनले भनेका छन्, अब असम्भव एजेण्डा बोकेर नयाँ पिँढीलाई भ्रममा पार्नु हुँदैन। असम्भव एजेण्डा बोकेर हिन्दु राष्ट्रलाई बन्धक बनाउन हुँदैन। २३ प्रतिशत भोटको जगमा राप्रपा ठूलो हुँदैन। थापाले लिङ्देन नेतृत्वको राप्रपा आफूले समातेको बाटोमै आउनुपर्ने जिकिर गरेका छन्। अहिले गालि गलौजआरोपहरु खेपेर भए पनि तपाईंहरुको लागि म बलियो घर बनाएर राखिदिनेछु। पहिले पनि मैले बनाएकै घरमा तपाईंहरु आएको हो। त्यहाँ अझै केही समय रमाई राख्नोस्, उनले भनेका छन्। थापाले राजसंस्थाप्रति आफ्नो सम्मान सदैव रहिरहने पनि स्पष्ट पारेका छन्।"
कांग्रेस कार्यसम्पादन समिति बैठक सुरु,काठमाडौं : सत्तरुढ नेपाली कांग्रेसको केन्द्रीय कार्यसम्पादन समिति बैठक सुरु भएको छ। केन्द्रीय कार्यालय सानेपामा जारी बैठकमा आसन्न स्थानीय तहको निर्वाचनका लागि महानगरपालिका एवं उपमहानगरपालिकाका प्रमुख र उपप्रमुख उम्मेदवारीसम्बन्धी प्रस्तावबारे छलफल भइरहेको छ। कांग्रेसले महानगर र उपमहानगरको उम्मेदवार केन्द्रबाटै छनोट गर्नेगरी उम्मेदवार छनोट मापदण्ड बनाएको छ। आजको बैठकले उम्मेदवारीसम्बन्धी टुंगो लगाउने नेताहरुले बताएका छन्। यसअघि बसेको बैठकले घोषणापत्रको मस्यौदा पारित गरेको थियो। कांग्रेसको घोषणापत्र लोकतन्त्र दिवसका दिन वैशाख ११ गते सार्वजनिक हुँदैछ।
लोमान्थाङ र लोघेकरको अध्यक्षमा गुरुङ र बिष्टको उम्मेदवारी,जोमसोम : उपल्लो मुस्ताङमा कांग्रेस र एमालेका दुई उम्मेदवारले आसन्न स्थानीय तह निर्वाचनमा उम्मेदवारी दिने भएका छन्। लोमान्थाङ गाउँपालिकामा नेपाली कांग्रेसकातर्फबाट अध्यक्ष पदमा टसी गुरुङ र लोघेकर दामोदरकुण्ड गाउँपालिकामा नेकपा एमालेकातर्फबाट लोप्साङ छोम्फेल बिष्टले अध्यक्ष पदमा उम्मेदवारी दिन पक्कापक्की भएको छ। लोमान्थाङमा अध्यक्ष पदमा उम्मेदवारी दिने तयारीमा रहेका टसी गुरुङलाई उम्मेदवार बनाउँन कांग्रेस पालिकास्तरीय कमिटीले सर्वसम्मत निर्णय गरेको उनले जानकारी दिए। नेपाली कांग्रेस लोमान्थाङ पालिका कमिटीले अध्यक्ष बाहेक अन्य उम्मेदवारको टुङ्गो भने लगाएको छैन। अध्यक्ष पदमा उम्मेदवारी दिने तयारी गरेका गुरुङले बैशाख ८ गते भित्र पालिका कमिटीले अन्य उम्मेदवारको टुङ्गो लगाउने जानकारी दिए। लोमान्थाङमा कांग्रेसले उम्मेदवारी तय गरेपनि एमालेसहितका अन्य पार्टीले उम्मेदवार तय गर्न सकेका छैनन्। लोमान्थाङ गाउँपालिका२ छोसेरका अध्यक्ष पदका कांग्रेस उम्मेदवार टसी गुरुङ छोसेर स्वाथ्य चौकीका कार्यालय सहायक हुन्। उनी अहिले ४६ वर्ष पुगे। झन्डै २६ वर्ष ७ महिना स्वास्थ्यक्षेत्रमा कार्यालय सहयोगी रुपमा रही कार्यसम्पादन गरेका गुरुङ लोमान्थाङको अध्यक्ष पदमा उम्मेदवार बन्ने भएपछि बैशाख १ गते स्वास्थ्यक्षेत्रबाट राजीनामा दिईसकेका छन्। स्वास्थ्यक्षेत्रको स्थायी नियूक्त लिदाँ उनले थासाङको कुञ्जो स्वास्थ्य चौकीमा कार्यरत थिए। त्यसपछि उनी छोसेर स्वास्थ्य चौकीमा सरुवा भई काम गर्दै आईरहेका थिए। आफू लोमान्थाङबाट कांग्रेसको निर्विकल्प अध्यक्षको उम्मेदवार दिने जानकारी दिए। संघीयतापछि भएको पहिलो स्थानीय तह निर्वाचनमा लोमान्थाङ गाउँपालिकामा नेपाली कांग्रेसले अध्यक्ष र उपाध्यक्ष पद जितेको थियो। यस्तै नेकपा एमालेको पालिकास्तरीय कमिटीले लोघेकर दामोदरकुण्ड गाउँपालिकाका अध्यक्ष लोप्साङ छोम्फेल बिष्टलाई अध्यक्ष पदमा उम्मेदवार बनाउने निर्णय गरेको छ। नेकपा एमाले लोघेकर पालिकास्तरीय कमिटीका कार्यवाहक अध्यक्ष टै ढिन्डुक ठकुरीले आफ्नो पार्टीले बिष्टलाई अध्यक्ष पदको उम्मेदवार बनाउने सर्वसम्मत निर्णय गरेको जानकारी दिए। मुस्ताङको लोघेकर दामोदरकुण्ड गाउँपालिकामा स्थानीय तह निर्वाचन २०७४ सालमा लोप्साङ छोम्फेल बिष्टले स्वतन्त्र उम्मेदवारकोरुपमा अत्याधिक मतले विजयी भएका थिए। पालिका अध्यक्ष बनेपछि उनी एमालेमा प्रवेश गरेका थिए।
प्यूठानको नौवहिनीमा भत्कियो गठबन्धन,"प्यूठान : नौवहिनी गाउँपालिका प्यूठानमा गठबन्धन भत्किएको छ। सत्तारुढ दल नेपाली कांग्रेस, नेकपा माओवादी केन्द्र र एकीकृत समाजवादीबीच चुनावी तालमेल भएपछि अर्को दल राष्ट्रिय जनमोर्चा एक्लिएको हो। सत्तारुढ दलका तीन दलले आफूहरुलाई सहभागी नगराएको राष्ट्रिय जनमोर्चा प्यूठानमा सल्लाहकार एवं नौबहिनी गाउँपालिका इन्चार्ज राम पहाडीले जानकारी दिए। बैठकमा बोलाएर कांग्रेस र माओवादीले छुट्टै बैठक बस्छौं भनेपछि नोट अफ डिसेन्ट लेखेर हामी बाहिरियौँ,पहाडीले भने,पुरानै अनुहार दोहोरिने गरी भागबण्डा गरेको खबर छ। हामीलाई पुनः बैठकमा बोलाएनन्। हाल नौवहिनी गाउँपालिकामा कांग्रेस र माओवादीको साझेदार सत्ता छ। वडा नम्बर १ स्याउलीवाङ समाजवादीलाई तीनतीन वटा वडा कांग्रेस माओवादीलाई भागवण्डा गरिएको पाइएको छ। विवादमा रहेको फोप्लीको वडामा सहमति भएको छैन। गाउँपालिका अध्यक्षमा पुनः वहालवाला अध्यक्ष कांग्रेसका शिव रिजाल र उपाध्यक्षमा माओवादीका घनबहादुर बुढालाई दोहोर्याउने सहमति भएको छ। २०७४ सालको स्थानीय निर्वाचनमा नौवहिनीमा कांग्रेस, माओवादीको चुनावी तालमेल भएको थियो। राष्ट्रिय जनमोर्चा र नेकपा एमालेले पनि तालमेल गरेका थिए। राजमोका पहाडि यस अघि एमालेसँगको तालमेलमा गाउँपालिका उपाध्यक्ष उठेका थिए। राजमोले वडा नम्बर ४ र ६ को वडा अध्यक्ष माग गरेपछि सहमति हुन कांग्रेसका जिल्ला सदस्य एवं नौवहिनी गाउँपालिका अध्यक्ष शिव रिजालले जानकारी दिए। उहाँहरुले मागेको पद हामीले दिन सक्ने अवस्था भएन,रिजालले भने,केही सदस्यमा सहमती गरौँ भनेको हो नमानेपछि उहाँहरुलाई साथमा लिन सकिएन।"
चितवनमा प्रचण्डका बाबुछोरी हराउन विक्रम पाण्डेलाई महेश बस्नेतको यस्तो अफर,"भरतपुर : नेकपा एमालेका पोलिटब्यूरो सदस्य एवं युवा संघ इन्चार्ज महेश बस्नेतले चितवनमा एमाले र राप्रपा सहकार्यको प्रस्ताव गरेका छन्। नेकपा माओवादी केन्द्रका अध्यक्ष पुष्पकमल दाहाल प्रचण्डलाई चितवन निर्वाचन क्षेत्र नम्बर ३ मा र छोरी रेणु दाहाललाई भरतपुरमा हराउन बस्नेतले राप्रपा उपाध्यक्ष विक्रम पाण्डेलाई सहकार्यको अफर गरेका हुन्। पाण्डेले चितवन ३ मा प्रचण्डलाई चुनौती दिँदै आएका छन्। चितवनमा हुने विभिन्न कार्यक्रममा सहभागी भरतपुर आएका बस्नेतले विमानस्थलमा पत्रकारहरुसँग कुरा गर्दै रेणु र उनका बा हराउन पाण्डेलाई एमालेमा आउन वा सूर्य चिन्ह लिएर चुनाव लड्न आग्रह गरे। भरतपुर महानगरपालिका एमालेले लिने र प्रचण्डको चुनाव क्षेत्र राप्रपालाई छाड्ने सहमति भइसकेको हो भन्ने प्रश्नमा बस्नेतले भने, त्यो तहमा वार्ता भएको मलाई जानकारी छैन। तर मैले अघिल्लो चुनावमै विक्रम पाण्डेजीलाई एमालेमा आउनुस्, टिकट लिएर चुनाव लड्नुस् भनेको हो। त्यसरी रेणु दाहालाई र रेणुका बालाई हराउन सकिन्छ। अब रेणुको बाप्रति विक्रम पाण्डेको सहानुभूति कति छ, म जान्दिन। यदि सहानुभूति छैन र यो मुलुकमा निर्वाचित सासद भएर हिँड्ने रहर छ भने एमालेमा प्रवेश गर्ने वा एमालेको सूर्य चिन्ह लिने उहाँका लागि सबभन्दा राम्रो आधार हुन्छ। भरतपुरमा गठबन्धनलाई असहयोग गर्छौं भनेर कांग्रेस बोलेको अवस्था रहेको भन्दै उनले सहकार्यको यो उपयुक्त मौका भएको जिकिर गरे। उनले घोषित रुपमा राजेन्द्र लिङ्देनको राप्रपासँग गठबन्धन नहुने पनि स्पष्ट पारे। एकआध ठाउँमा सहकार्य होला। गठबन्धन कति जटिल छ भन्ने सत्ता गठबन्धनबाट महसुस गरेका छौं, उनले भने, एमालेले गठबन्धन गर्ने भन्दा पनि चुनाव चिन्ह लिएर सहकार्य गर्न आउँछन् भने यसलाई स्वभाविक रुपमा लिन्छ। राप्रपासँग गठबन्धन होला जस्तो लाग्दैन। कमल थापाको राप्रपा नेपाल र परिवार दललगायत साना दलसँग भएको सहकार्यलाई गठबन्धन भन्न नमिल्ने उनले जिकिर गरे। एमालेको जनआकर्षण र प्रभावबाट विभिन्न दलका केही नेताहरु नजिक भएका हुन्। यसलाई गठबन्धन भन्न मिल्दैन, उनले भने, साना दलहरु र राजनीतिक साथीहरु एमाले सूर्य चिन्ह लिएर चुनावमा सहभागी हुन खोजेका छन्। यसले एमालेसँग निकटता बढाउने र भविष्यमा एमालेमै आबद्ध हुने अभियान पनि हुनसक्छ। चुनावी तालमेलको जटिलताले सत्ता गठबन्धन टुट्ने अवस्थामा पुगेको र त्यही कारणले निर्वाचन सार्न खोजेको उनको भनाइ छ। एउटा विप्लवलाई चुनावमा ल्याउन सकिन्छ भन्ने बहानाको षडयन्त्र र अर्को संवैधानिक परिषद्ले गरेका नियुक्तिको मुद्दामा अदालतसँग सेटिङ मिलाएर, हराएर, निर्वाचन आयोगमा रिक्तता देखाएर अन्तिमसम्म पनि चुनाव सार्न खोजेको देखिन्छ, उनले भने। तर सत्ताधरी गठबन्धनभित्र हुँदैन भन्ने ठूलो मत, गठबन्धन जोगिन्छ कि जोगिँदैन भन्ने संशय, निर्वाचन आयोगको आक्रामक तयारी र जनताको निर्वाचनप्रतिको लगावले निर्वाचन सर्ने स्थिति नबन्ने बताए। सत्ताधारी गठबन्धन पनि बलियो नबन्ने उनको भनाइ छ। यसैकारण एमालेको पनि अरु दलसँग गठबन्धन हुने खालको अवस्था नभएको उनले बताए।"
अपारदर्शिता,"अन्तर्राष्ट्रिय रूपमा भ्रष्टाचारको अनुगमन गर्ने निकाय ट्रान्सपरेन्सी इन्टरनेसनलका पछिल्ला प्रतिवेदनहरू हेर्ने हो भने नेपालमा राजनीतिक दलभित्रको भ्रष्टाचार व्यापक बढेको पाइन्छ। त्यसको मुख्य कारण हो, राजनीतिक दलहरूको अपारदर्शी आयव्यय तथा आर्थिक कारोबार। दलहरूले निर्वाचन आयोगमा बुझाउने आर्थिक प्रतिवेदनमा मुख्य आम्दानीको स्रोत सदस्यता शुल्कलाई उल्लेख गर्छन्। नयाँ सदस्यता वितरण, नवीकरण र लेबीबाट आउने रकमलाई पनि दलहरूले आम्दानी विवरणमा देखाउने गरेका छन्। तर, दलहरूको मुख्य आम्दानी भने चन्दा संकलन नै हो। तर दृश्यअदृश्य रूपमा संकलन हुने चन्दालाई न राजनीतिक दलले न आफ्नो विवरणमा स्पष्ट गर्छन्, न त चन्दादाता नै आफूले दिएको चन्दाबारे खुल्छन्। चन्दा रकम खुलाउँदा थप करको भार व्यहोर्नुपर्ने र अरू दलले पनि त्यति नै रकम चन्दा माग गर्न सक्ने भएकाले व्यवसायीहरू तैं चुप मैं चुपकै अवस्थामा बस्ने गरेका छन्। ट्रान्सपरेन्सी इन्टरनेसनल नेपालका महासचिव मुकुन्दबहादुर प्रधान राजनीतिक दलभित्र अपारदर्शिता को मुद्दा पेचिलो बनेको बताउँछन्। राजनीतिक दलहरूका पारदर्शिताका विषयलाई ट्रान्सपरेन्सी इन्टरनेसनलले आफ्ना प्रतिवेदनहरूमा औंल्याउँदै आएको छ, महासचिव प्रधान भन्छन्, हाम्रो निष्कर्ष राजनीतिक दलका नेताहरू देश र जनताको हितमा भन्दा पनि आफ्नो स्वार्थपूर्तिमा केन्द्रित भएको देखिएको छ। राजनीतिक विश्लेषक प्राडासुरेन्द्र केसी लोकतान्त्रिक प्रणालीले पारदर्शिताको सुनिश्चिता खोज्ने भए पनि दलहरूमा अपारदर्शिताको संस्कार बढिरहेको बताउँछन्। लोकतान्त्रिक प्रणालीले पारदर्शिताको सुनिश्चिता खोज्छ। हाम्रो अभ्यास चाहिँ त्यसको ठीक उल्टो छ, उनी भन्छन्, यसकै दूर प्रभावका कारण अपारदर्शिता बढिरहेको छ। भ्रष्टाचार उकालो लागेको लाग्यै छ। राजनीतिक दलले व्यवसायीहरूसँग चन्दा असुल्ने मात्र होइन, आफ्नै नेता कार्यकर्ता विभिन्न निकायमा नियुक्त गर्दा पनि चन्दा असुल्ने प्रवृत्ति मौलाएको छ। नियुक्ति पाउनेहरूले पार्टीलाई सहयोगका नाममा नेताहरूलाई चन्दा बुझाउनुपर्ने अवस्था छ। नियुक्त पाउँदा पार्टीमा गरेको योगदान र उसको क्षमतालाई भन्दा कसले कति दिन सक्छ भन्ने प्रवृत्ति मौलाएका कारण अपारदर्शी नियुक्तिहरू भइरहेको र ती नियुक्तिहरू पनि विवादमा पर्ने गरेको ट्रान्सपरेन्सी इन्टरनेसनलका महासचिव प्रधान बताउँछन्। उनी भोट खरिद गर्ने र पार्टीका नेता कार्यकर्ताले टिकट पाउन र कहीँ कतै नियुक्ति पाउन पनि पार्टी र नेताहरूलाई पैसा तिर्नुपर्ने प्रथा रहिरहेसम्म राजनीतिक दलमा अपारदर्शिताको प्रश्न उठिरहने बताउँछन्। नेपालमा जबसम्म टिकट पाउन र भोट पाउन पनि पैसा तिर्नुपर्ने अवस्था रहिरहन्छ, तबसम्म राजनीतिक दलका अपारदर्शिताका प्रश्न उठिरहन्छ, ट्रान्सपरेन्सी इन्टरनेसनल नेपालका महासचिव प्रधान भन्छन्, यस्तो अवस्थामा पार्टीहरूले आफ्नो आम्दानी र खर्च पारदर्शी रूपमा देखाउन सक्ने अवस्था नै हुँदैन। संस्थान र ठूलो रकमको कारोबार हुने संस्थामा राजनीतिक नियुक्तिमा ठूलै चलखेल हुने गरेको दाबी विज्ञहरूको छ। धेरै निकायहरूमा नियुक्तिका लागि राजनीतिक पहुँच र योगदानले मात्रै काम नगर्ने भएकाले बिचौलियाको खेलोफड्को हुँदा पैसाको धेरै कारोबार हुने संस्थामा बिचौलियामार्फत आएका व्यक्तिहरूको नियुक्ति हुने र पैसाको कारोबार नहुने संस्थामा मात्रै पार्टीका कार्यकर्ता हाबी हुने गरेको उनीहरू बताउँछन्। ट्रान्सपरेन्सी इन्टरनेसनल नेपालका महासचिव प्रधान निर्वाचनमा निर्वाचित व्यक्तिहरू र संस्थामा नियुक्त भएका व्यक्तिहरू आफूले गरेका लगानी कसरी उठाउने भन्ने ध्याउन्नमा लाग्ने भएकाले भ्रष्टाचार मौलाउने गरेको प्रधान बताउँछन्। चुनाव जित्न र पद पाउनका लागि नेताहरूले पहिले नै लगानी गरेका हुन्छन्। चुनाव जितेपछि र पद पाएपछि उनीहरूको ध्याउन्न आफूले गरेको लगानी कसरी उठाउने भन्ने हुन्छ, उनी भन्छन्, यसले भ्रष्टाचार नमौलाएर के मौलाउँछ ? पार्टीमा गरेको योगदान र क्षमताभन्दा पनि कसले कति दिन सक्छ भन्ने प्रवृत्तिा मौलाएका कारण नियुक्तिहरू पनि अपारदर्शी छन्। संवैधानिक आयोग, राजदूतावास र विभिन्न निकायहरूमा हुने नियुक्ति पारदर्शी बनाउनका लागि स्पष्ट मापदण्ड निर्धारण गर्नुपर्ने भन्दै उच्चस्तरीय प्रशासन सुधार कार्यान्वयन तथा अनुगमन समितिले बर्सेनि सरकारलाई प्रतिवेदन बुझाउँदै आएको छ। कुनै पनि राजनीतिक नियुक्ति गर्दा वस्तुनिष्ठ मापदण्ड बनाएर क्षमता र योग्यताको आधारमा गर्नुपर्ने सुझाव पनि दिँदै आएको छ। तर, सरकारले प्रतिवेदन बुझ्ने र थन्काउने काम मात्रै गर्दै आएको छ। राजनीतिक दलभित्र हुने यस्ता अपारदर्शिता हटाउनका लागि अहिलेको विद्यमान कानुनमा परिमार्जन गरिनुपर्ने र चन्दा दिनेहरूलाई करमा छुट दिने व्यवस्था हुनुपर्ने प्राडा केसी बताउँछन्। अहिलेको सबैभन्दा ठूलो समस्या भनेको बिलिङ र पारदर्शी नहुनु हो। बिलिङ नहुनेबित्तिकै पारदर्शिता हुँदैन र यसले भ्रष्टाचार मौलाउँछ, उनी भन्छन्, त्यसैले चन्दा दिनेहरूलाई करमा छुट दिने व्यवस्था भएमा आयव्यय पारदर्शी हुन्छ। यसका लागि विद्यमान कानुनमा परिमार्जन गर्नु जरुरी छ। नेपाली कांग्रेसका प्रवक्ता प्रकाशशरण महतले निर्वाचन आयोगबाट वैधानिकता पाउन पनि दलहरूले हरेक वर्ष आयव्यय विवरण बुझाउनुपर्ने संवैधानिक र कानुनी व्यवस्था रहेको बताए। त्यही व्यवस्थाका कारण पार्टीले गरेका हिसाबकिताब पारदर्शी रहेको उनको दाबी थियो। हामीले हरेक वर्ष अडिट गर्दै आएका छौं। सबै हिसाबकिताबको रेकर्ड पनि राखेका छौं, प्रवक्ता महत भन्छन्, पार्टीको आम्दानीको मुख्य स्रोत भनेको क्रियाशील सदस्यहरूबाट उठाइने शुल्क नै हो। ती सबैको विवरण राखिएकै हुन्छ। उनले महाधिवेशनलगायतका धेरै खर्च हुने कार्यक्रममा लिएका चन्दा, सहयोग पनि पारदर्शी रूपमा राख्ने गरेको बताए। पार्टीका ठूला कार्यक्रमका लिएका सहयोगको पनि पारदर्शी रूपमा राख्ने गरेका छौं। हामीले कोबाट कति सहयोग लियौं भन्ने कुरा पार्टीले नै सार्वजनिक पनि गर्ने गरेको छ, उनी भन्छन्, बाहिर हल्ला भएजस्तो दलहरू अपारदर्शी छैनन्। सबैले आफ्नो आयव्यय राखेकै हुन्छन्। नेपाली राजनीतिलाई नजिकबाट नियाल्दै आएका बुद्धिजीवी महेन्द्रमान सिंह महाकाली सन्धिपछि नेपालमा खरिदबिक्रीको गलत संस्कार मौलाएको बताउँछन्। विशेषगरी महाकाली सन्धिपछि नेपालमा खरिदबिक्रीको संस्कार मौलाएको देखिन्छ। महाकाली सन्धि पास गराउन त्यहीबेला भारतले निकै चलखेल गरेको थियो। पछिल्लो समय मिलिनियम च्यालेन्स कर्पोरेसन (एमसीसी) पास गराउन अमेरिकाको प्रत्यक्ष हस्तक्षेपले पनि राजनीतिक दल र नेताहरू आर्थिक प्रभावमा पर्ने गरेको आमजनमानसको बुझाइ छ, सिंह भन्छन्, महाकाली सन्धिपछि नेपाली राजनीतिले लाभको ट्र्याक समातेको पाइन्छ। देश र जनताका लागि कसैले पनि सोचेनन्। सबैले आफ्नै मात्र दुनो सोझ्याउने काम गर्दै आएका छन्। कानुनमा के छ ? राजनीतिक दलसम्बन्धी ऐनमा दलहरूले नेपाली नागरिक वा संगठित संस्थालाई स्वेच्छाले आर्थिक सहयोग गर्न सक्ने प्रावधान छ। दलहरूले सरकारी कार्यालय, स्थानीय तह, सर्वसाधारणको सेयर रहेको पब्लिक लिमिटेड कम्पनी, कुनै सरकारी, सामुदायिक विद्यालय, क्याम्पस, विद्यालय र शैक्षिक संस्था, एनजीओ, आईएनजीओ, विदेशी सरकार, संस्था र व्यक्तिसँग आर्थिक सहयोग लिन भने मिल्दैन। यसैगरी नाम नखुलेको व्यक्ति, संस्थासँग पनि चन्दा लिन मिल्दैन। दलले कुनै व्यक्ति वा संगठित संस्थाबाट २५ हजार रुपैयाँभन्दा बढी आर्थिक सहयोग लिँदा बैंकिङ कारोबार गर्नुपर्ने कानुनी प्रावधान छ। जसले जहाँबाट सहयोगचन्दा उठाए पनि रसिद दिनुपर्ने हुन्छ। आर्थिक सहयोग लिँदा दलले कुनै आर्थिक वा व्यक्तिगत फाइदा लिने सर्त गरी प्रदान गर्न र त्यस्तो फाइदा दिने गरी दलले सहयोग प्राप्त गर्न नहुने कानुनी प्रावधान छ।"
"स्थानीय निर्वाचन : पुर्चौडी अति संवेदनशील, पाँच पालिकामा छैन चुनौती","बैतडी : बैतडीमा स्थानीय तहको निर्वाचनमा सुरक्षाका हिसाबले पुर्चौडी नगरपालिका अति संवेदनशील पालिकाको रुपमा रहेको छ। सुरक्षाको हिसाबले पुर्चौडी अति संवेदनशील पालिकाको रुपमा रहेको जिल्ला प्रशासन कार्यालयका सूचना अधिकारी खगेन्द्र भारतीले जानकारी दिए। वैशाख ३० गते हुने स्थानीय तहको निर्वाचनलाई लक्षित गर्दै जिल्ला सुरक्षा समितिले सुरक्षाका हिसाबले अति संवेदनशील, संवेदनशील र कम संवेदनशील स्थानीय तह र निर्वाचन स्थल छुट्याएको हो। जसअनुसार पुर्चौडी नगरपालिका अति संवेदनशील स्थानीय तहको रुपमा रहेको छ भने संवेदनशील पालिकाको रुपमा चार वटा पालिका रहेका छन्। सिगास, पञ्चेश्वर, सुर्नया र डिलाशैनी गाउँपालिका संवेदनशील पालिकाको रुपमा रहेका छन्। यसैगरी कम संवेदनशील पालिकाको रुपमा दशरथचन्द नगरपालिका, पाटन नगरपालिका, मेलौली नगरपालिका, शिवनाथ गाउँपालिका र दोगडाकेदार गाउँपालिकाको रहेका छन्। यसैगरी जिल्ला सुरक्षा समितिले अति संवेदनशील मतदान स्थल पनि छुट्याएको छ। ३१ वटा मतदानस्थललाई अति संवेदनशीलको सूचिमा राखेको छ। त्यसैगरी संवेदनशील मतदानस्थल ३४ वटा रहेका छन् भने ६४ वटा कम संवेदनशील मतदानस्थलको रुपमा छुट्याइएको छ। जिल्लामा १२९ मतदानस्थल रहेका छन्। जिल्ला प्रशासन कार्यालयकाअनुसार सुरक्षा योजना तयार भइरहेको छ। त्यसपछि सुरक्षाका हिसाबले अति संवेदनशील, संवेदनशील र कम संवेदनशील अवस्थाका पालिका तथा मतदानस्थलमा सुरक्षाकर्मी परिचालन गर्ने जिल्ला प्रहरी कार्यालयका प्रहरी निरीक्षक बोधराज ओझाले जानकारी दिए। स्थानीय तहको निर्वाचनको लागि बैतडीमा १ हजार ५१ म्यादी प्रहरी भर्ना गरिएको छ।"
राजनीतीकरण,"२०४६ सालमा बहुदल पुनः स्थापनापछिको अन्तरिम सरकारका प्रधानमन्त्री कृष्णप्रसाद भट्टराईले वरिष्ठ अधिवक्ता कुसुम श्रेष्ठलाई राजदूत बन्न आग्रह गरे। अमेरिकाको राजदूतको अफरलाई श्रेष्ठले सोझैं अस्वीकार गरे। प्रधानमन्त्री भट्टराईले ठट्यौली गर्दै भने, एकैचोटी रेडियो नेपालबाट फुकिदिन्छु, अनि ? जवाफमा श्रेष्ठ मुस्कुराए। तर, राजदूत नबन्ने अडानमा टसमस भएनन्। वरिष्ठ अधिवक्ता श्रेष्ठ भन्दा फरक देखिइन, लक्की शेर्पा। एमाले छोडेर माओवादीमा प्रवेश गरे लगत्तै उनलाई राजदूतको अफर आयो। तत्कालीन माओवादी केन्द्रको सिफारिसमा अस्ट्रेलियाको राजदूत बनेकी शेर्पा अनलक्की भइन्। मानव बेचबिखन र श्रम शोषणको आरोप लाग्यो। सरकारले छानविन समिति बनायो। समितिले प्रतिवेदन बुझाएपछि तत्कालीन प्रधानमन्त्री केपी शर्मा ओली र नेकपाका अर्का अध्यक्ष पुष्पकमल दाहालले सुझाव दिएअनुसार उनले राजीनामा गर्न बाध्य भइन्। राष्ट्रको छवि प्रस्तुत हुने पदमा राजनीतिक नियुक्तिले पारेको प्रभावको पछिल्लो दृष्टान्त हो, यो। २०४७ साल पछि नेपाली कांग्रेस, नेकपा एमाले र माओवादी सबैभन्दा बढी सत्तारोहण गरे। ०४८ को निर्वाचनमा १ सय १४ सिट जितेको नेपाली कांग्रेसले ०५१ मा हैसियत गुमायो। ०५१ मा संसद्को सबैभन्दा ठूलो दल बनेको नेकपा एमाले ०५६ को निर्वाचनमा पराजित भयो। ०६४ को निर्वाचनमा बहुमतनजिक पुगेको माओवादी ०७० मा तेस्रो शक्तिमा सीमित भयो। पालैपालो सत्तााको स्वाद चाखेका दलहरूप्रति नागरिक विश्वास खस्किंदै गएको छ। राजनीतिक नेतृत्वलाई रिझाउन कानुनअनुसार त हुँदैन। तर, हजुरले भनेपछि हुन्छ भन्ने थेगो कर्मचारीतन्त्रमा चर्चित छ। पालैपालो सत्ताको स्वाद चाखेका दलहरूप्रति नागरिक विश्वास खस्किंदै गएको छ। सन् २०१८ मा गरिएको मत सर्वेक्षणले १० प्रतिशत उत्तरदाताले मात्रै राजनीतिक दललाई पूर्ण विश्वास गरेको देखाएको थियो । सन् २०१७ को सर्वेक्षणमा ७ प्रतिशत मतदाताले मात्रै राजनीतिक दलप्रति पूर्ण विश्वास गरेका थिए भने राजनीतिक दललाई कत्ति पनि विश्वास गर्दिन भन्ने उत्तरदाता अलि बढी अर्थात् १० प्रतिशत थिए । राजदूतदेखि कर्मचारीतन्त्र, प्रहरी प्रशासन, न्याय क्षेत्रमा राजनीतिक भागबन्डाको खेल सुरु गरे। निष्पक्ष, तटस्थ र व्यवसायिक हुनु पर्ने निजामती प्रशासन राजनीतिक नेतृत्वको लाचार छाया बनाए। सर्वत्र राजनीतीकरण भएकोतर्फ संकेत गर्दै लोक सेवा आयोगका पूर्वअध्यक्ष उमेश मैनाली भन्छन, राजनीतिमा सिद्धान्त छैन। व्यापारिमा नैतिकता छैन। कर्मचारीमा व्यवसायिकता छैन। मिडियामा निष्पक्षता छैन। सिद्धान्त हराएको राजनीति लोकतन्त्रमा दलीय सरकार हुन्छ। दलहरूले संवैधानिक अंगमा जनमतको समेत वेवास्ता गरि गरेको नियुक्तिको उदाहरण हो, अख्तियार दुरुपयोग अनुसन्धान आयोग। जनस्तरबाट व्यापक विरोधका बाबजुत २५ वैशाख २०७० मा लोकमानसिंह कार्की अख्तियार दुरुपयोग अनुसन्धान आयोगको प्रमुखमा नियुक्त भए। उनको नियुक्तिमा प्रमुख राजनीतिक नेताहरूको सहमति रह्यो। संवैधानिक परिषद्को सिफारिसमा नियुक्त भएको ३ वर्ष ८ महिनापछि अर्थात् २४ पुस २०७३ मा उक्त नियुक्ति अवैध ठहर गर्दै सर्वोच्चले बदर गरिदियो। अदालतले दलहरूलाई कानुनी शासनको पालना गर्न सबक सिकाए पनि प्रवृत्ति उस्तै छ। सत्तामा जुन पार्टी पुग्छ त्यसको असर सरकारी सञ्चारमाध्यममा देखिन्छ। नेपाल टेलिभिजन, रेडियो नेपाल, गोरखापत्र, राष्ट्रिय समाचार समितिमा व्यवस्थापकीय एवं सम्पादकीय नेतृत्व हेरफेर हुन्छ। वरिष्ठ पत्रकार किशोर नेपालका अनुसार सत्तारुढ दलले सरकारी सञ्चारमाध्यमलाई आफ्नो अनुकूल प्रयोग गर्न नयाँ नियुक्ति गर्छन् यो राम्रो चलन होइन। अखबार वा रेडियो टेलिभिजनमा सरकारी नियन्त्रण हुनुहुँदैन। टेलिभिजनमा र गोरखापत्र दैनिकका पूर्वअध्यक्षसमेत रहेका नेपाल भन्छन, जनप्रतिनिधिको शासन भएको बेलामा संसद्को नियन्त्रण गर्नुपर्छ। सरकारको अनुदान लिनु पर्छ। तर, संस्था स्वतन्त्ररुपमा चल्नु पर्छ। बेलायतको बीबीसी मोडलमा सञ्चारमाध्यम चलाउँदा सरकारको पनि साख बढ्छ। विश्लेषक प्रदीपकुमार शर्मा लोकतन्त्रमा दलतन्त्र हावी भएको बताउँछन्। भन्छन, चुनावी घोषणापत्रको मस्यौदा गरेका बेलाबाहेक अरू बेला राजनीतिक नेताहरू गम्भीर भएनन्। कर्मचारीतन्त्रको सोपानमा असर राजनीतिक नेतृत्वको शक्तिलाई सन्तुलनमा राख्न र राजनीतिक स्वेच्छारिता बढ्न नदिन कर्मचारी दलीय स्वार्थबाट मुक्त हुनु पर्छ। तर, अहिले राजनीतिक नेतृत्वलाई रिझाउन कानुनअनुसार त हुँदैन तर हजुरले भनेपछि हुन्छ भन्ने थेगो अहिले कर्मचारीतन्त्रमा चर्चित छ। राणाकालमा कर्मचारीतन्त्र पजनी प्रथामा आधारित थियो। २०३२ सालमा भेषबहादुर थापाको अध्यक्षतामा बनेको प्रशासन सुधार समितिको सिफारिसमा निजामति प्रशासनमा राजनीतिक नियुक्ति बन्द गरियो। बहुदलीय पुनः स्थापनासँगै कर्मचारीतन्त्रमा दलगत राजनीतिले जरो गाडिसकेको छ। अत्याधिक राजनीतिकरणले गर्दा सेवाप्रवाहसम्म प्रभाव पार्न थालेको छ। पूर्वगृहसचिव मैनालीका अनुसार, राजनीतीकरणका दुई रूप हुन्छन्। एउटा, सम्बन्धित मन्त्रीले दबाब दिन्छन्। दोस्रो, व्यवस्थाप्रति राजनीतीकरण गर्ने। पञ्चायतकालमा व्यवस्थाप्रति प्रतिबद्ध हुन कर्मचारीहरू दबाब दिइन्थ्यो। पञ्चायतकालमा मन्त्रीको दबाबभन्दा व्यवस्थावप्रति प्रतिबद्ध हुनुपथ्र्यो। दरबारले संरक्षण गर्ने हुँदा मन्त्रीहरूलाई टेर्दैनथे, उनले भने, २०४७ सालपछि देखिने गरी राजनीतीकरण सुरु भयो। लोकतन्त्र प्रवाह गर्ने कर्मचारीतन्त्र (ब्युरोक्रेसी)बनाउन तिर कोही लागेनन्। कर्मचारी तन्त्र सक्षम भएन भने जतिसुकै राम्रो व्यवस्था आए पनि लोकतन्त्रको वितरण हुँदैन। स्पष्टै भन्न सकिन्छ, त्यस मामिलामा नेताहरू फेल भएका हुन्। राजनीतिले कर्मचारीतन्त्रलाई गिजोलेको छ। सरकार टिकाउनको लागि धेरैलाई मन्त्री बनाउनुपर्ने बाध्यताका कारण मन्त्रालय टुक्र्याउने सम्मका काम भए। २०६२ ०६३ को जनआन्दोलनको लाभ खोज्दै दलका भ्रातृ संगठनका रूपमा कर्मचारी ट्रेड युनियन बनाए। कर्मचारीतन्त्रभित्र पदसोपान भित्रको अनुशासन चाहिन्छ। राजनीतीकरणले गर्दा त्यो अनुशासन पूर्णतः गुमेको छ। तल्लो तहका कर्मचारीले टेर्न छोडेका छन्। आकर्षक ठाउँमा सरुवा हुने लोभले कर्मचारीबीच राजनीतिमा लाग्ने होडबाजी तीव्र छ। राजनीतिक नेतृत्वकर्ताको स्वार्थअनुसार काम गर्ने र आफ्नो पनि स्वार्थपूर्ति गर्ने प्रवृत्ति कर्मचारीमा छ। सहसचिवहरू विभाग वा मन्त्रालयको महाशाखाको नेतृत्वका लागि हानथाप गर्छन्। त्यसैले संघमा रहनको लागिराजनीतिक नेतृत्वलाई रिझाउन सुरु गर्छन्। स्थानीय तह कम रोजाइमा पर्छन्। उपसचिवहरू गाउँपालिका तथा नगरपालिकामा बाध्यात्मक अवस्थामा मात्र जान्छन्। सरकार फेरिने बित्तिकै तत्काल दौडधुप गर्छन्। पाँच वर्षका लागि चुनिएका जनप्रतिनिधिले पटके प्रशासकसँग मिलेर काम गर्नुपर्ने अवस्था आयो। दलीय स्वार्थले पटकपटक कर्मचारी फेरिँदा स्थानीय तह अस्थिर रह्यो। दुर्गममा जान नचाहने कर्मचारीले अवसरकालागि राजनीतिक दलको फेर समाते। आफ्नालाई अवसर दिने सत्ता स्वार्थ र स्थानीय नेतृत्वले फरक दलका कर्मचारी नरुचाउने प्रवृत्तिले विकास गतिविधि नै प्रभावित भयो। थोरै जनसंख्या भएका पालिकामा शाखा अधिकृत र बढी जनसंख्या भएका पालिकामा उपसचिवस्तरका प्रशासकीय अधिकृत हुन्छन्। नगरपालिकामा उपसचिव, उपमहानगरपालिका र महानगरपालिकामा सहसचिव खटिन्छन्। राजनीतीकरणले गर्दा उच्च व्यवस्थापन तहका सचिवसहसचिवहरू निरिह देखिन्छन्। सचिवहरू स्पष्ट अडान लिनेभन्दा किन अप्रिय लाग्ने काम गर्ने ? भन्ने सोच छ। कम्प्रोमाइज गर्ने र सम्झौतापरस्त मानसिकतामा देखिन्छन्। पूर्वगृहसचिव मैनाली भन्छन, एक हदसम्म सहिदिने मानसिकता छ। राजनीतीकरण गर्नको लागिस्थान (स्पेस ) दिने प्रवृत्ति देखिन्छ। उपसचिवभन्दा तल्लो तहका कर्मचारीमा राजनीति छिरिसकेको छ। सेवा निवृत्त पछि पनि नियुक्तिको आसले गर्दा पनि कतिपय सचिवहरू राजनीतिक नेतृत्वप्रति नतमस्तक देखिन्छन्। संवैधानिक अंगका साथै राष्ट्रिय प्रकृति संरक्षण कोष लगायतका निकायमा राजनीतिक नेतादेखि पूर्वन्यायाधीश, पूर्वसचिव पनि आकांक्षी देखिने गरेका छन्। चेन अफ कमान्डमा असर पूर्वगृहसचिव मैनालीका अनुसार एक दिनको सिनियरलाई जुनियरले सम्मान गर्ने सुरक्षा निकायमा राजनीति हुन नहुने बताउँछन्। तर, राजनीतीकरणले गर्दा प्रहरी महानिरीक्षक बनाउनका लागि सधैं चलखेल भइरहेको छ। जसका कारण प्रहरीमा चेन अफ कमान्डमा असर परेको छ। २०४६ सालको जनआन्दोलनपछि बनेको निर्वाचित सरकारका पालामा हालका तत्कालीन गृहमन्त्री शेरबहादुर देउवाले प्रहरी महानिरीक्षकको रोलक्रममा रहेका रत्नशमशेर जबरालाई किनारा लगाए। मोतीलाल बोहोरालाई आईजीपी बनाए। त्यसका लागि ३० वर्षे प्रावधान ल्याइयो। त्यस यता प्रहरीभित्र बढुवाका लागि राजनीतिक दलको दैलो चाहर्नुपर्ने बाध्यता रहेको उच्च प्रहरी अधिकृतहरू बताउँछन्। २०६२०६३को जनआन्दोलनपछि गृहमन्त्री बनेका कृष्णप्रसाद सिटौलाको पालामा आईजीपीको रोलक्रममा रहेका राजेन्द्रबहादुर सिंहलाई बिदा गरियो। ओमविक्रम राणालाई महानिरीक्षक बनाइयो। उनै राणा सुडान घोटाला काण्डमा फसे। सर्वोच्च अदालतका तत्कालीन प्रधान न्यायाधीश सुशीला कार्की र विश्वम्भर श्रेष्ठको संयुक्त इजलासले राणालाई २ वर्ष कैद र ५० हजार रुपैयाँ जरिवाना हुने ठहर गरेको थियो। २०५३ सालमा प्रधानमन्त्री लोकेन्द्रबहादर चन्द नेतृत्वको सरकारले नेपाल प्रहरीका तत्कालीन महानिरीक्षक अच्यूतकृष्ण खरेललाई राष्टिय अनुसन्धान विभागमा सरुवा गर्यो। ध्रुवबहादुर प्रधानलाई महानिरीक्षक बनाए। २०५४ मंसिरमा सर्वोच्च अदालतले चन्द सरकारको निर्णय उल्ट्यायो। खरेल पुनस्र्थापित भए। राजनीतिक हस्तक्षेपको पछिल्लो उदाहरण हो, एआईजीपीको तीन पदमा भएको बढुवा सिफारिस। प्रहरी महानिरीक्षक (आईजीपी) शैलेश थापा सदस्य सचिव रहेको बढुवा समितिको बैठकले तीन डीआईजीलाई एआईजीमा बढुवाका लागि सिफारिस गरेको छ। एआईजीपीमा बढुवा भएकामध्ये जसले सत्तारुढ दललाई रिझाउँछ त्यही आईजीपी बन्छ। पूर्वगृहसचिव मैनालीका अनुसार, प्रहरी संगठनमा राजनीतिक हस्तक्षेप बढिरहेको छ। परिबन्दले गर्दा विना राजनीतिक आधार पनि एकदुईजना सही व्यक्ति आईजीपी भएका छन्। उनले भने। नेपाल प्रहरीका पूर्वडीआईजी हेमन्तमल्ल ठकुरीका सुरक्षा अंगमा समेत राजनीतीकरण हावी हुँदा अनुशासन र चेन अफ कमान्डमा असर पुग्ने बताउँछन्। माथिल्लो पोष्टमा रहेका व्यक्तिका गतिविधिले तल्लो तहमा अनुशासनहिनता बढ्छ। तल्लो तहमा काम नगर्ने प्रवृत्ति कायम हुन्छ, उनी भन्छन्,कामको मूल्यांकन नै नभएपछि जोखिम (रिस्क) किन लिने भन्ने सोच आउँछ। जागिर खान्छ। तर, काम गर्दैन। खटाउँदा पनि नखटिने अवस्था आउँछ।"
चाररातेमा चौँरी महोत्सव (फोटोफिचर),"फिदिम : पाँचथरको फालेलुङ गाँउपालिका ४ चाररातेमा पाँचौ फालेलुङ चौँरी पर्यटन महोत्सवको आयोजना गरिएको छ। नयाँ वर्षको अवसर पारेर बिहीबार उद्घाटन गरिएको महोत्सव बैशाख चार गतेसम्म सञ्चालन हुनेछ। महोत्सवमा पाँच सयको हाराहारीमा चौँरी प्रदर्शन गरिएको छ। उच्च पहाडी क्षेत्रमा पर्यटन प्रवर्द्धन गर्ने र चौँरी संस्कृतिको विकास गर्दै जैविक विविधताको संरक्षण गर्ने उद्देश्यले महोत्सव आयोजना गरिएको मूल समितिका सचिव सुनिल बान्तवाले जानकारी दिए। फालेलुङ कञ्चनजंघा पर्या पर्यटन प्रवर्द्धन संस्था, दीप ज्योति युवा क्लब र कञ्चनजंघा चौरीपालन तथा संरक्षण संस्थाले संयुक्त रुपमा महोत्सवको आयोजना गरेको हो। फालेलुङ गाउँपालिकाका अध्यक्ष सञ्चकुमार केरुङले उद्घाटन गरेको महोत्सवको अवसरमा प्रथम याक गोल्डकप प्रतियोगिताको समेत आयोजना गरिएको छ। चौँरी उच्च पहाडको सौन्दर्य मात्र नभएर नेपालको सम्पति भएकाले यसको संरक्षणका लागि महोत्सवको आयोजना गरिएको हो, बान्तवाले भने चौँरीको संरक्षण गर्दै पर्यटन प्रवर्द्धन गर्ने हाम्रो मुख्य उद्देश्य हो। करिब ४ हजार मिटरको उचाईमा आयोजित महोत्सवमा याक चढी र घोडचडी समेत आयोजना गरिएको हो। नेपाल र भारतको वेष्ट बंगालसहित सिक्किमको सिमाना नजिक आयोजना गरिएको महोत्सवमा सयौँ मानिसहरु उपस्थित भएका थिए। चौँरी संस्कृति लोभ हुँदै गएकाले त्यसलाई संरक्षणका लागि महोत्सवको आयोजना गरिएको मूल समितिकी अध्यक्ष केसरी गुरुङले बताइन्। महोत्सवमा सहभागीलाई स्थानीय संस्कृति झल्कने परिकारहरु खुवाउनुको साथै सीमा क्षेत्रको दृश्यावलोकन गराइएको थियो। महोत्सवमा चौँरीबाट उत्पादित वस्तुहरुको प्रदर्शनी, भेडाको उनबाट बनेका सामग्रीहरुको बिक्री, घोडा चढी, याक चढी गोठबास (गोठस्टे) को समेत व्यवस्था गरएको थियो। महोत्सवको अवसरमा उत्कृष्ट चौरीपालक किसानलाई सम्मान समेत गरिएको छ। महोत्सवबाट यहाँको पर्यटनको सम्भावनालाई माथि उठाउने लक्ष्य राखिएको छ। बस्तीविहीन जंगली क्षेत्रमा आयोजना गरिने चौरी महोत्सवमा आन्तरिक र बाह्य पर्यटकलाई सहभागी गराइएको हो। पाँचथरसहित पूर्वी नेपालका ताप्लेजुङ, इलाम, झापा, काठमाडौंदेखि भारतको सिक्किम र दार्जिलिङका बासिन्दा, पर्यटन व्यवसायी र सर्वसाधारणले महोत्सवको अवलोकन गरेका हुन्। महोत्सवका लागि फालेलुङ गाउँपालिकाले आर्थिक सहयोग गरेको हो।"
चन्द्रप्रभावतीको शालिक अनावरण,"सन्धिखर्क : अर्घाखाँचीको सन्धिखर्क नगरपालिका७ खांचिकोटको डिहिडाँडामा चन्द्रप्रभावती शाहको शालिक अनावरण गरिएको छ। डिहिडाँडाको चन्द्रप्रभा माध्यमिक विद्यालयको नजिकैको चौपारीमा निर्माण गरिएको उक्त शालिक शनिबार एक समारोहकाबीच सन्धिखर्क नगरपालिकाका नगर प्रमुख कमल प्रसाद भुसालले अनावरण गरेका हुन्। चन्द्रप्रभावती तत्कालिन बाइसे चौबिसे राज्य अन्तरगत चौबिसे राज्य समुहको खाँची राज्यका तेर्हौ राजा दलजित शाह र रानी सुभद्रावतीकी छोरी हुन्। पृथ्वीनारायण शाहलाई नेपालको एकिकरण गर्न, राज दरवार सञ्चालन गर्न तथा युद्ध कौशलता सिकाउने उनै चन्द्रप्रभावतीको हात रहेको इतिहासमा उल्लेख छ। उनको जन्म विस १७५९ मा खाँचीमा भएको थियो । उनको विवाह तत्कालिन गोरखा राज्यका राजा नरभुपाल शाहसंग भएको थियो। गोरखाका राजा नरभुपाल शाह जन्ती लिएर खाँचीमा आउर उनलाई बिवाह गरेर गोरखा दरवारमा भित्र्याएको स्थानीय बुद्धिजीवी गणेश बहादुर सिंहले बताए। चन्द्रप्रभावतीबाट सन्तान नभएपछि नरभुपाल शाहले अर्कि श्रीमति पाल्पाबाट बिवाह गरेर लगेका थिए। तिनै पाल्पाली राजकुमारी कौशल्यावतीबाट नेपालको एकीकरणकर्ता पृथ्वीनारायण शाहको जन्म भएको थियो। तर पृथ्वीनारायण शाहको जन्मैदेखि स्याहार सुसार र संरक्षण यिनै चन्द्रप्रभावतिले गरेको इतिहासकारहरु बताउछन्। खाँचीकोट क्षेत्रकै ईतिहास बोल्ने शालिकको अनावरण समारोहमा बोल्दै मेयर भुसालले हामी र हाम्रो पुस्ताले इतिहासको संरक्षण गरे मात्र आउदो पुस्ताले हामिलाइ चिन्ने बताउदै ईतिहास बचाउनु भनेको हामिले आफ्नो परिचय जोगाउनु भएको उल्लेख गरे। उनले यस क्षेत्रको विकास र समृद्धिमा सन्धिखर्क नगरपालिका सधैं साथी बन्ने गरेको बताए। सन्धिखर्क नगरपालिकाका उपप्रमुख ठाकुर कुमार बिकले इतिहासको संरक्षण र प्रवर्द्धन गर्नमा सबै सधै लागिपर्नुपर्ने र आफूपनि सधैं ईतिहास र संस्कृतीको रक्षा गर्न लागीपरेको उल्लेख गरे। उनले खाँची राज्यमा बृहत किसिमको संग्राहलय स्थापना गर्न खोजिएको र जसका लागि नगरपालिकाबाट आवश्यक पहल भैरहेको बताए। खाँचीकोटको ईतिहास जगेर्ना गर्ने उदेश्यले निर्माण गरिएको उक्त शालिकको निर्माणका लागि सन्धिखर्क नगरपालिकाको ३ लाख, वार्ड न ७ को कार्यालयबाट बिनियोजित फाउन्डेशन निर्माणको लागि १ लाख खर्च भएको बताइएको छ।"
कुशासन,"मुलुकमा पटकपटक राजनीतिक परिवर्तन भए। जनताको जीवनस्तर उठ्ने र देशकै कायापलट हुने जनताको आशा र भरोसाले कहिल्यै सार्थकता पाएन। जहिल्यै भ्रष्टाचार र कुशासनले मात्रै प्रश्रय पाइरह्यो। २०४६ सालमा ३० वर्षे निरंकुश पञ्चायती व्यवस्थाको अन्त्यका लागि जनताले रगत बगाए। बहुदलीय व्यवस्थाको पुनस्र्थापना भयो। २०६२०६३ सालमा अर्को जनक्रान्ति भयो। जनताले राजतन्त्र फाले। गणतन्त्र आयो। देश संघीयतामा गयो। विगतका जनआन्दोलन र क्रान्तिमा सयौं सहादत भए, हजारौं अपांग भए। देशमा भएका ठूलाठूला क्रान्तिपछि मुलुकका भ्रष्टाचार नियन्त्रण हुन्छ, जनताले अब घरको आँगनबाट सेवासुविधा पाउँछन्। देश समृद्ध हुन्छ, विकासले गति लिन्छ भन्ने आमजनतामा विश्वास थियो। तर, राजनीतिक परिवर्तन भए, जनताको अवस्था परिवर्तन भएन। त्रिभुवन विश्वविद्यालयका प्राध्यापक डा राजकुमार पोखरेल गणतन्त्र, लोकतन्त्रले सुशासनको प्रत्याभूति हुनुपर्नेमा उल्टै अराजकतन्त्रले स्थान लिएको बताउँछन्। कानुनी शासन हुनुपर्नेमा भ्रष्ट र तस्करीतन्त्र हावी भएको उनको भनाइ छ। चुनावमा धेरै खर्च गर्नुपर्ने भएपछि शासन नै तस्करको हातमा गएको छ त, उनले भने, यस्तो अवस्थामा सुशासनको कुरा कसरी होला र ? गणतन्त्र र लोकतन्त्रले सुशासनको प्रत्याभूति हुनुपर्नेमा अझ अराजकतन्त्र हावी हुँदै गएको पोखरेल बताउँछन्। देशमा कानुनी शासन मर्दै गएको तथा भ्रष्ट र तस्करको नियन्त्रणमा सत्ता सञ्चालन हुन थालेको भनाइ छ। मुलुकमा भएका जनआन्दोलन र क्रान्तिपछि आर्थिक रूपमा पनि जनताको जीवनशैली परिवर्तन हुने अपेक्षा थियो। हरेक आन्दोलनमा नेताहरूले जनतालाई यस्ता आश्वासन पनि बाँड्ने गरेका थिए। तर, सत्तामा पुगेपछि सबै बिर्सिएर राजनीतिलाई सेवाभन्दा पनि पेसा बनाउनतिर नेताहरू लागे। ट्रान्सपरेन्सी नेपालका अध्यक्ष पद्मिनी प्रधानाङ्ग सार्वजनिक सेवा, न्यायालय र सुरक्षा निकाय नै भ्रष्टाचारमा लिप्त भएको बताउँछिन्। स्थिति भयावह छ, प्रधानाङ्ग भन्छिन्, पैसा नदिई कहीँ पनि काम हँुदैन। न्यायालय त्यस्तै छ, सुरक्षा निकाय उस्तै छन्। सार्वजनिक सेवा प्रवाहमा व्यापक भ्रष्टाचार छ। सार्वजनिक सेवा, न्यायालय, सुरक्षा निकायमा भ्रष्टाचार हुनुमा राजनीतिक संरक्षण नै प्रमुख कारण रहेको उनको भनाइ छ। भ्रष्टाचारीलाई नै अदालतले समेत उन्मुक्ति दिएका कारण उनीहरूको मनोबल बढेको उनको भनाइ छ। अख्तियारले मुद्दा हाल्छ, अदालतले सफाइ दिन्छ, अनि कहाँबाट हुन्छ त भ्रष्टाचार र सुशासन ? उनको प्रश्न छ। देश दोहन गर्नेलाई उन्मुक्ति दिने कार्यले दण्डहीनतालाई पनि प्रश्रय दिइरहेको प्रधानाङ्ग बताउँछिन्। जनताले लडेर राजनीतिक परिवर्तन गरे पनि सार्वजनिक सेवा प्रवाहदेखि न्यायालय, सुरक्षा निकायमा समेत राजनीतिक संरक्षणमा भ्रष्टाचार मौलाउँदै गएको छ। सुशासनभन्दा कुशासन बढ्न थालेको सरोकारवालाहरूको भनाइ छ। २०४६ सालको परिवर्तनपछि नेताहरू भ्रष्टाचारी, माफिया बिचौलियाको चंगुलमा फस्दै गए। नेताहरू स्वयं पनि कमाउधन्दामा लागे। राजनीतिकशास्त्रका प्राध्यापक डापोखरेल भ्रष्टाचार मौलाउनको अर्को कारण चुनाव प्रणाली भएको बताए। उनका अनुसार वडाध्यक्षकै निर्वाचनमा एक करोड खर्च हुन्छ। यसले गर्दा तस्कर र भ्रष्टले देश चलाए। उही पात्र र उही पार्टीको वर्चस्व हुँदा पनि भ्रष्टाचार मौलाइरहेको विश्लेषकहरू बताउँछन्। पछिल्लो १० वर्षका ट्रान्सपरेन्सी इन्टरनेसनका रिपोर्टमा भ्रष्टाचारको अवस्था भयावह बन्दै गएको देखाउँछन्। पछिल्लो १० वर्षमा पनि भ्रष्टाचार र सुशासनको अवस्थामा कुनै सुधार आएको देखिँदैन। समाजमा नै विचलन आउन थाल्यो। समाज, घर परिवारमा समेत संस्थागत भ्रष्टाचार छियो। जसरी होस् पैसा कमाउन पर्ने दबाब समाज, परिवारमा सिर्जना हुन थाल्यो। जसले गर्दा व्यक्ति व्यक्तिमा लोभ लालसा बढ्यो। प्राडा पोखरेलका अनुसार मानिसको मन, मस्तिष्क र काम गर्ने शैलीमा परिवर्तन नभएसम्म सुशासनको कुरा मात्रै हुनेछ। उनले सांस्कृतिक सुधार नभएसम्म सुशासन भ्रष्टाचार नियन्त्रण आउन गाह्रो रहेको पोखरेल बताउँछन्। राजनीतिक शास्त्रका विद्यार्थी रश्मी आचार्य राजनीतिक परिवर्तन भए पनि सांस्कृतिक परिवर्तन नहुँदा समाजसमेत विचलित हुँदै गएको बताउँछन्। राजनीतिक परिवर्तन त पटकपटक भए, उनले भने, सांस्कृतिक परिवर्तन भएन। जसले नेतामा मात्र होइन समाजमा विचलन आयो। सार्वजनिक सेवा, न्यायालय, सुरक्षा निकायमा भ्रष्टाचार हुनुको प्रमुख कारण नै राजनीतिक संरक्षण हो। व्यवस्था परिवर्तन भए तर, जनताको अवस्था परिवर्तन भएन। भ्रष्टाचारीलाई उन्मुक्ति दिने उद्देश्यले भ्रष्टाचार निवारणसम्बन्धी ऐनमा पाँचवर्षे हदम्याद ल्याएको प्रधानाङ्गले बताइन्। यो नीतिगत भ्रष्टाचारको एक ज्वलन्त उदाहरण हो, उनले भनिन्, प्रस्तावित ऐनमा पाँचवर्षे हदम्याद राखिनुमा खोट छ, त्यसले भ्रष्टाचार नियन्त्रणभन्दा बढाउनतिर सहयोग गर्छ। सुशासनका सूचकमा पारदर्शिता, सहभागिता, कानुनको शासन, समता र समावेशिता, प्रभावकारिता एवं दक्षता, सहमति उन्मुख कार्यशैली, कामको जवाफदेहिता र उत्तरदायित्व पर्छ् । तर, यी सूचकमा कसैको ध्यान जाँदैन। जनताका आवश्यकता परिपूर्ति गर्ने, राष्ट्रिय आयको समानुपातिक वितरण, भ्रष्टाचार नियन्त्रण तथा सार्वजनिक सेवा प्रदान गर्ने निकायहरूमा विश्वसनीयता हासिल गर्न सकेमात्रै सुशासन कायम हुन्छ। सुशासन कायम गर्ने भरपर्दो विधि भनेको सूचना प्रविधि प्रयोग पनि हो। तर त्यसतर्फ राजनीतिक दल र सरकारको ध्यान नै जान सकेको छैन। प्रविधिको प्रयोग पनि हल्लामा मात्रै सीमित छ। सीमित कार्यालयमा मात्रै प्रविधिको प्रयोग भएको छ। यो माध्यमको प्रयोग हुँदा भ्रष्टाचारमा कमी आउन सक्छ। प्रशासनविद् पूर्णचन्द्र भट्टराई शक्तिको गैरकानुनी व्यापार नै भ्रष्टाचार भएको बताउँछन्। अख्तियार दुरुपयोग अनुसन्धान आयोगले गरेको पछिल्लो अध्ययनमा ३७२ प्रतिशत राजनीतिक संरक्षणमा नै भ्रष्टाचार भएको देखिएको छ। सार्वजनिक सेवा प्रवाह सार्वजनिक सेवा क्षेत्रमा सुधार नै आउन सकेको छैन। अख्तियार र ट्रान्सपरेन्सीका रिपोर्टले सार्वजनिक सेवा प्रवाह गर्ने कार्यालयमा धेरै भ्रष्टाचार भएको देखाएका छन्। सार्वजनिक सेवा प्रवाह गर्ने कार्यालयमा घूस नदिई काम नै नहुने अवस्था रहेको प्रतिवेदनहरूमा उल्लेख छन। जिल्ला प्रशासन, नापी, मालपोत, यातायातदेखि स्थानीय तह (नगरपालिका र गाउँपालिका) लगायतका सार्वजनिक सेवा प्रवाह गर्ने कार्यालयमा घूस दिएमात्रै सहजरूपमा जनताको काम हुने गरेको ट्रान्सपरेन्सीको प्रतिवेदनमा छ। राजनीतिककर्मीको नियतमा पनि खोट देखिन थालेको छ। राजनीतिलाई सेवा हो भन्ने कुरा नेताहरू बिर्सन थालिसकेका छन्। पैसा कमाउनकै लागि राजनीतिमा लाग्ने भीड नै लाग्न थालेको छ। व्यक्ति केन्द्रित नेताहरू व्यक्ति केन्द्रित हुँदा पनि भ्रष्टाचार बढेको छ। देश र जनताको पक्षमा केन्द्रित हुनुपर्ने नेता व्यक्तिगत स्वार्थ केन्द्रित भएका छन्। आफूलाई केन्द्रबिन्दुमा राखेर मात्रै उनीहरूले काम गरिरहेका छन्। देश र जनताको लागि भन्दा पनि आफू केही जोड्नको लागि पो राजनीतिमा लागेको भन्ने उनीहरू सोचाइ नै आउन थालेको छ। कमाउनकै लागि राजनीति गर्ने प्रवृत्ति बढेको छ। डा पोखरेल सबैमा मन्त्री हुनैपर्ने र कमाउनै पर्ने परिपाटी को विकास भइरहेको बताउँछन्। अपारदर्शी ब्युरोक्रेसी भ्रष्टाचार बढ्नु र सुशासन नहुनुको प्रमुख कारण कर्मचारीतन्त्र अर्थात् ब्युरोक्रेसी पनि हो। जो राज्यको स्थायी सरकार हो। त्यो नै स्वार्थमा केन्द्रित छ। स्वार्थको लागि कर्मचारी संयन्त्र जे पनि गर्न तयार हुने गरेको छ। जनताको काम जटिल बनाइदिने र समयमा काम नगरिदिने प्रवृत्ति कर्मचारीतन्त्रमा हाबी छ। सार्वजनिक सेवा प्रवाहमा ढिलासुस्ती र बढी समय लगाउने प्रवृत्ति बढ्दै गएको छ। ढिलासुस्ती गराएर सेवाग्राहीबाट अतिरिक्त शुल्क असुल्न तिर्न बाध्य गरिन्छ। प्राडा पोखरेल कर्मचारीतन्त्रमा काम नगर्ने प्रवृत्ति हावी हुँदै गएको बताउँछन्। कर्मचारीमा काम नगर्ने प्रवृत्ति बढ्यो, नीति नै काम नगर्ने किसिमका बनाइएका छन्, उनले भने, काम गर्ने कर्मचारीलाई न हौसला छ, न प्रोत्साहन नै। डर भयको अभाव तलदेखि माथिसम्मै नराम्रो गरेमा कारबाही गर्ने परिपाटी छैन। पछिल्लो समयमा कसैको डर भय नभएकोले भ्रष्टाचार बढेको डा पोखरेलको भनाइ छ। तल्लो तहदेखि मन्त्रीसम्मै डर, भय नै भएन, नियमविपरीत काम भए पनि कारवाही नै हुँदैन, उनले भने, कर्मचारी, नेतादेखि विश्वविद्यालयसम्म यस्तै छ। कसरी भ्रष्टाचार गर्ने, कसरी कमाउने भन्नेमै सबैको ध्यान छ। सांसद मन्त्री नहुने व्यवस्था गर्न सके मात्रै भ्रष्टाचार नियन्त्रणमा आउने डा पोखरेलको विश्लेषण छ। वर्तमान संवैधानिक व्यवस्थालाई नै परिवर्तन गरेर सांसदलाई मन्त्री नहुन नपाउने व्यवस्था गर्नुपर्ने उनको तर्क छ। उता अख्तियारजस्ता संवैधानिक निकायमा कर्मचारीलाई नियुक्त गर्ने व्यवस्थालाई हटाउनुपर्ने डा पोखरेलको सुझाव छ। सचिवमुख्यसचिव भएका व्यक्तिलाई अख्तियारमा नियुक्त गरिन्छ, पोखरेलले भने, पदमा रहँदा उनीहरूले अकुत कमाइसकेका हुन्छन्। उनीहरूले कसरी भ्रष्टाचार नियन्त्रण गर्लान् र ? यो परिपाटीलाई परिवर्तन गरेपछि मात्रै भ्रष्टाचार नियन्त्रणमा आउँछ।"
ननिका नेता,"मुलुक बलियो हुन मूलतः राजनीति बलियो हुनुपर्छ। राजनीति बलियो हुन राजनीतिक पार्टीहरू बलियो हुनुपर्छ। राजनीतिक पार्टी बलियो हुन ती पार्टीका नेताहरू बलियो हुनुपर्छ। नेताहरू बलियो हुन नेताहरू ठीकसँग चल्नु पर्छ। त्यसो नहुँदा हामी कहाँ सार्थक परिवर्तन हुन सकेन। सरकार सरकारको हैसियतमा चल्न सकिरहेको छैन। पार्टीहरू पार्टीको हैसियतमा क्रियाशील हुन सकेका छैनन्। अहिले पनि घर लिपपोत गर्न माटो लिन छोरी, बुहारी, दिदी, बहिनी जान्छन्। त्यसरी माटो खन्दा ढिस्को भत्किएर त्यसैले थिचिएर मर्छन्। अर्को समस्या, बोक्सीको आरोपमा गाउँका गरिब निमुखा प्रायः विधवा, शारीरिक अंगभंग भएकाहरू गाउँका बलिया बांगाहरूबाटै प्रताडित भैरहेका छन्। थरीथरीका प्रताडना पाइरहेका छन्। तातो पन्यूँले डामिन्छन्, कति जनाको आँखा फुटाइन्छ। दिसा, पिसाब खुवाइन्छ र गाउँसमेत निकाला गरिन्छ। गाउँका झोलुंगेपुलका फल्याक कुहिएका, उक्किएका र भत्किएका छन्। किला उक्किई फल्याक वा पाता छुट्टिई पुल तर्ने नसकिने भएका छन्। वनमा आफैं उम्रिएका विषाक्त च्याउ खाएर कैयौं अकिञ्चन अनाथ विपन्न जनता अकालमै मरिरहेका छन्। खानेपानीका धारामा कतै टुटी नै छैनन्, कतै पाइप काटिएका छन्। बिजुली हुक लगाएर चोरिएका छन्। शिक्षा निःशुल्क छ। गाउँतहमा पाठ्यपुस्तक निःशुल्क छ, निश्चित कक्षासम्म। कैयौं पाठशालामा खाजा खुवाइन्छ। त्यस्ता शिक्षालयमा खाजा खाएपछि विद्यार्थी भाग्छन्। करकापले भर्ना भएका विद्यार्थी स्कुल नै छोड्छन्। गाउँघरमा उपलब्ध यस्ता वा अन्य सरकारी सेवासुविधा लिन सर्वसाधारण जनतालाई सम्झाउने काममा राननीतिक दलका कार्यकर्ताहरूलाई पार्टीहरूले लगाउन किन सक्दैनन् ? यदि राजनीतिक दल र वर्गीय संगठनहरूको ध्यान जाने हो भने दुई, तीन वर्षमै देशको अनुहार बदलिन्छ। गाउँ र टोलका युवा देश र जनताको सेवामा लाग्छन्। यसो हुन सके एउटा राजनीतिक थिति बस्थ्यो। यी सबै भएपछि स्रोत सम्पन्न नेपाल समृद्ध हुन के बेर ? नेता मोटाउने जनता दुब्लाउने ? एकातिर आज पार्टी कार्यकर्ताहरू काम नपाएर हल्लिरहेका छन्। अर्कोतिर आम सर्वसाधारण जनता उपर्युक्त नेतृत्व नपाएर दिशाविहीन भइरहेका छन्। कार्यकर्ताहरूलाई पार्टीहरूले सधैं जनतामा पठाए मुलुक बन्न कति समय लाग्ने हो र ? माटो छ। पानी छ। बलिया हात पाखुरा छन्। दह्रा तिघ्रा छन्। तिनको उचित प्रयोग गर्न सके मुलुक केही समयभित्रै समृद्ध हुन थालिहाल्छ। संसारका अरू देशहरू पनि यसरी नै बनेका होइनन् र ? रचनात्मक काम हुन थालेपछि समाज अरू क्रियाशील हुन थाल्छ। समाज क्रियाशील भएपछि भ्रष्टाचार कम हुन थाल्छ। मान्छेहरूको ध्यान राम्रोतिर जान्छ। राम्रो हुन थालेपछि एउटा राम्रो बाटो बन्छ। राम्रो बाटो भए को पो हिँड्छ र नराम्रो बाटो ? आजको पूर्वाधार हेर्दा राजनीतिक पार्टीहरू प्रायः बेवारिसे पार्टीजस्ता भएका छन्। ठूला नेताहरू मझौला नेताहरूसँग, मझौला नेताहरू साना नेताहरूसँग र साना नेता कार्यकर्ताहरूसँग त्राहिमाम छन्। आँखा जुधाएर हेर्न सक्दैनन्। यसरी कसरी चल्छ देश ? नेता मोटाउने जनता दुब्लाउने अवस्था छ। जनयुद्धमा लागेका छर्राका घातक अवशेष बोकेर बाँचेको छ, एकातिर मान्छे। अर्कोतिर नेताको बिहेको वार्षिकोत्सव धेरै खर्च गरेर मनाइन्छ। यो स्थितिको अविलम्ब हटाउनु जरुरी छ। जनताले परिवर्तन खोजेका छन्। तर, नेता र नेतृत्वले जनताको मनोभावना बुझ्न सकेको छैन। उत्तर पाएका छैनन्। आजको राननीतिले जनतालाई उपयुक्त उत्तर दिन हतार भइसक्यो। समय निकै व्यतित भइसकेको छ, जनयुद्धकालको। त्यो बेला जनयुद्धको धुवाँमा जन्मेका मान्छेको ओठमाथि जुँगाको रेखी बसिसक्यो। कैयौं त मतदाता भइसके। त्यसमा प्रश्नको के उत्तर छ ? पार्टीहरूसँग, नेताहरूसँग ?सत्तामा हुँदा के गर्नु भो ? के जमाना आयो जनतासँग नेता डराउने ? तल्ला तहका कार्यकर्ताहरूसँग माथिल्ला नेता शंकालु हुने ! यसैगरी परिवर्तन हुन्छ समाजको ? हिजो जनयुद्धको बेलाको प्रचण्डको नाममा राजनीतिमा प्रचण्डपथ आएको थियो। आज कता गयो प्रचण्डपथ ? हिजो प्रचण्डपथको नाम प्रस्ताव गर्ने कमरेड आज कुन दुलोमा हुनुहुन्छ ? हिजोका गाउँगाउँका जनसरकारहरू आज मुसोको कुन दुलोमा छन् ? त्यसबेला समाजमा प्रचलित लेनदेन जग्गाजमिनको औपचारिक किनबेच गर्न सरकारी मालपोत कार्यालय जान नदिई जनसरकारका नाममा गरिएका जग्गाजमिनको स्वामित्व आज कसको छ ? कतिपल्ट त तपाईं प्रधानमन्त्री भैसक्नुभयो ? त्यो बेला त्यो लेनदेनको किनारा लगाइदिनु पर्दैनथ्यो ? आज ती जग्गाजमिन कसको स्वामित्वमा छन् ? लेनदेन कसरी हुन्छ ? यसो हेक्का आउँछ कहिलेकाहीँ ? हिजो नङमासुको सम्बन्ध थियो जनतासँग तर आज दूध र नुनको जस्तो भएको छ। दूधमा नुन परेमा फाट्छ। विकृत हुन्छ। हिजोको मित्र आज दुश्मन हिजोका दुश्मन आज मित्र ? यो केबाट भएछ ? यसो घोरिनु भएको छ कहिल्यै ? हिजो तपार्इंलाई सुरक्षा दिने गाउँका आमाहरूको आज कतै सम्झना आउँछ ? एकथरी नेता त जनता बनाउन होइन, आफू बन्न लाग्नु भएको रहेछ ! आज कुन नैतिकताले उभिनु हुन्छ हो ती आमा, भाउजू, छोरी र छोराहरूका भोगाइ ? राजनीतिलाई मूल्यहीन पो त बनाउनुभो। यो लुच्चाइँले पार लगाउला कहिल्यै ? हिजो भन्नेमा हुनुहुन्थ्यो तर आज सुन्नेमा हुनुहुन्छ। भन्नेमा हुनु र सुन्नेमा हुनुमा कति धेरै अन्तर हुने रहेछ ? यसो घोत्लिनु भएको छ कहिलेकाहीँ ? तपाईं नेतालाई त सजिलो हुँदैन होला अवस्था। भन्ने र सुन्ने मान्छेमा कत्रो ठूलो अन्तर हुने रहेछ ? देश बर्बाद हुन लाग्यो। यही ढाँचामा हिँड्ने हो भने भोलि के होला ? कसो होला ? बत्ती पानी र बाटो देऊ अहिले अरू पार्टी अरूअरूमै अल्मलिएका छन्। तर, माओवादी केन्द्र पद र विभागका चौरासीको छिनोफानो गर्न नसकेर बडो विवशतामा परेको छ। प्रायः सबै पार्टीलाई जनता होइन, आआफ्ना पार्टी नै समस्या भएका छन्। माओवादी केन्द्र यस मामिलामा अरूभन्दा बढी पिरलोमा परेको छ। प्रत्येक नेता एक से एक पदकांक्षी छन्। जति पद भए पनि पुग्दैन। त्यसका कारण प्रचण्ड आगोको भुङ्ग्रोमा परेका छन्। उनका लागि जनता त समस्या छैन बरु। जनताका महत्वकांक्षा त्यति छैनन्। आमजनता राज्यसँग धेरैथोक चाहँदैन। बरु प्रत्येक चरणमा उज्यालो चाहन्छ। त्यसका लागि बिजुली अनि स्वच्छ र स्वस्थ्य खानेपानी अनि भरपर्दो बाटो चाहन्छ। जनतालाई वरिष्ठ वा कनिष्ठ महामन्त्री, सचिव, सहसचिव, उपसचिव, कोषाध्यक्ष वा केही पद अनि दर्जा चाहिएको छैन। समाजवाद उन्मुख संविधान ल्याउने जनतालाई तत्काल बत्ती, पानी र बाटो चाहिएको हो। के यी तीन कुरा चाहनु पनि अनर्थ हो र ? अलि नढाँट्ने या ढाँट कुरा नगर्ने नेता चाहिएको छ। यति कुरा चाहनु पनि बढी हो र ? नेपाल संसारका पानी भएका थोरै देशमध्ये एउटा हो। पानीबाट नवीकरणीय ऊर्जा पनि पाइन्छ। त्यति माग्नु साधारण हो जस्तो लाग्छ। मुलुकमा भएको कुरा माग्नु अन्यथा हो र ? आफ्नो मुलुकमै भएको पानी आफ्ना जनतालाई खुवाउन सक्तैन, जलविद्युत् दिन सक्तैन भने त्यो सरकार सक्षम, योग्य र कुशल सरकार कसरी सावित हुन्छ ? नभएको कुरा दिन सकेन भने बुझ्न सकिन्छ तर प्रश्न त्यो होइन। भएको कुरा पनि दिन सकेन एकातिर भने अर्कोतिर दिनै नसक्ने कुरा पनि दिन्छु भनी भनी झुक्याइरहने ? यस्तो झुक्याउनुलाई ठगी भन्नु होला कि नहोला ? आजको नेपालमा कसले बढी ढाँट्छ, झुक्याउँछ, उही पो ठूलो नेता ? बाफ रे बाफ ! यसैका लागि हो त्यत्रा १५१६ हजार जनताले ज्यान दिएको ? जनयुद्धमा जनतासँग सहयोग माग्दा के के वचन दिएको थियो ? सम्झने कि ? नेता र जनताको प्राथमिकतामा व्यापक अन्तर पर्यो। आज तपाईं नेतालाई विशाल दरबार जत्रा घर र बिहेको सम्झनामा विशाल खर्चिलो पार्टी चाहिएको छ। अनि, कति खर्च लाग्ला ? यसो हेरिएको छ ? यस्ता ढर्रा जनतालाई पटक्कै मन पर्दैन। लाखौंलाख जनतालाई आज पनि भुटुन र नुनको समस्या छ। त्यो नपाउँदा असन्तुष्ट छन्। तर तपाईं नेता कानमा तेल हालेर बस्ने ? यो त लुच्याइँको पनि पराकाष्टा भयो। होइन त ?"
सेटिङैसेटिङ,"संविधान कार्यान्वयन गर्ने राज्यका महत्वपूर्ण अंगमा पर्छन्, संवैधानिक निकाय। तिनै निकायको खबरदारीले राज्यको हरेक क्षेत्रलाई सही बाटोमा दौडाउने हो। तर, पछिल्लो समय यस्ता निकाय पनि सेटिङमा चल्ने गरेको आरोप लाग्ने गरेको छ। भ्रष्टाचार र अनियमिततामा अनुसन्धान गरी मुद्दा चलाउने अख्तियार दुरुपयोग अनुसन्धान आयोगदेखि सर्वोच्च अदालतसम्म सेटिङ चलेको खुल्लम् खुल्ला देखिएको बताउँछन् राजनीतिक विश्लेषक राजेश गौतम। आफूलाई बलियो बनाउन संवैधानिक निकायमा हस्तक्षेप गर्ने र आपूले भनेको मान्नेलाई मात्रै नियुक्ति गर्ने चलन चलेको छ, गौतम भन्छन्, अब मुलुकमा स्वतन्त्र इकाइ छ भन्ने मलाई लाग्दैन। २०६२०६३ पछि संवैधानिक निकायमा हस्तक्षेप र सेटिङ धेरै चलेको तर्क विश्लेषक गौतमको छ। स्वतन्त्र रूपमा रहनुपर्ने निकाय अब स्वतन्त्र र निष्पक्ष नरहेको तर्क उनको छ। संवैधानिक निकायमा आफ्नालाई भर्ती गरे आफू अनुकूल निर्णय गर्न सकिने र राजनीतिमा पनि टिक्न सकिने भएकाले जनआन्दोलन पछि यो क्रम बढ्यो, उनले भने, अख्तियार र अदालतमा सबैभन्दा बढी सेटिङ चलेको दाबीका साथ भन्न सकिन्छ। नियुक्तिको प्रक्रियादेखि नै सेटिङ चल्ने भएकाले अहिले संवैधानिक निकाय पनि राजनीतिक दलको भर्ती केन्द्र बनेको बताउँछन् राजनीतिक विश्लेषक तथा नागरिक अभियन्ता श्याम श्रेष्ठ। न्यायपालिका प्रमुखदेखि भ्रष्टाचार र अनियमिततामा अनुसन्धान गरी मुद्दा चलाउने अख्तियार दुरुपयोग अनुसन्धान आयोग, राज्यको लेखा प्रणाली जाँच्ने महालेखा परीक्षकको कार्यालय, स्वतन्त्र रूपमा आवधिक निर्वाचन गर्ने निर्वाचन आयोग तथा राष्ट्रिय मानवअधिकार आयोगसम्मका महŒवपूर्ण निकायको नियुक्ति राजनीतिक स्वार्थमा हुन्छ, उनी भन्छन्, नियुक्तिमै संविधानले गरेको समावेशी अभ्यासको परिकल्पनाको धज्जी उडाइन्छ। नियुक्तिको सिफारिस गर्ने संवैधानिक परिषद्मा प्रधानमन्त्री, प्रधानन्यायाधीश, प्रतिनिधिसभाका सभामुख, राष्ट्रियसभाका अध्यक्ष, प्रतिनिधिसभाका प्रमुख प्रतिपक्षी दलका नेता र प्रतिनिधिसभाकै उपसभामुख गरी ६ सदस्य रहन्छन्। तर, राज्यका यति महŒवपूर्ण पदमा पुग्ने व्यक्तिको सिफारिस भने चरम असमावेशी बन्ने गरेको श्रेष्ठको भनाइ छ। संविधानले परिकल्पना गरेको अर्थात् बाध्यकारी नै बनाएको समावेशीपन नभई राजनीतिपन बढी हाबी भएको उनको भनाइ छ। राजनीतिक दलले संवैधानिक निकायमा हस्तक्षेप र सेटिङ छैन भनेर ढाकछोप गर्ने प्रयास गरे पनि त्यो सिसाको घरभित्र लुक्ने प्रयासमात्रै भएको विश्लेषण गर्छन् त्रिविका प्राध्यापक डा डम्बर चेम्जोङ। मैले लामो समयदेखि राजनीतिक दल र संवैधानिक निकायलाई नियालिरहेको छु। तर, अब संवैधानिक निकायमा नै दलका कार्यकर्ता पुगेको महसुस भएको छ, चेम्जोङले भने, ती निकायमा प्रमुख बनेर पुग्नेहरू पनि व्यक्तिगत स्वार्थमा निर्णय र अनुसन्धान गर्छन्। संवैधानिक निकायमा राजनीतिक सेटिङ चलेकै कारण र हस्तक्षेप बढेकै कारण राजनीति र संवैधानिक निकाय दुवैमा बिकृति बढेको बताउँछन् अख्तियार दुरुपयोग अनुसन्धान आयोगका पूर्वआयुक्त डागणेशराज जोशी। असंवैधानिक काम गर्नकै लागि सेटिङ र हस्तक्षेप मौलाएको हो देखिन्छ, उनी भन्छन्, यसले मुलुकको न्यायिक र राजनीतिक क्षेत्र ध्वस्त पार्दैछ। यी सबै कारणले गर्दा राजनीतिक नेतृत्व नै संलग्न भएको विषयमा छानबिन गर्ने आँट पनि संवैधानिक निकायले नगर्ने उनी बताउँछन्। संवैैधानिक निकायमा हस्तक्षेप र सेटिङ मिलाउनकै लागि राजनीतिक दलले ऐन, नियम र कानुनसमेत परिवर्तन गर्ने गरेको आरोप लाग्ने गरेको छ। केही समयअघि मात्रै संवैधानिक निकायआयोगहरूमा नियुक्ति सिफारिस गर्ने संवैधानिक परिषद्को कानुन अध्यादेशमार्फत संशोधन भएको थियो। संशोधनमा बहुमतका भरमा नियुक्ति सिफारिस गर्न सकिने बनाएपछि यसको विरोध मात्रै भएन अधिवक्ता दिनेश त्रिपाठीले त्यसको वैधानिकतामाथि प्रश्न उठाउँदै सर्वोच्चमा रिट दर्तासमेत गरे। उनी यस्तो कानुन बनाउनु नै असंवैधानिक रहेको जिकिर गर्छन्। सरकारमा जाने भनेकै राजनीतिक दल हुन्। उनीहरूले आपू अनुकूल निर्णय गर्न र सेटिङ मिलाउन यसरी अध्यादेशमार्फ्त समेत कानुन संशोधन गरेको इतिहास छ, उनी भन्छन्। संवैधानिक निकायमा नै पदाधिकारी नियुक्त गर्दा दलहरूले भागबन्डा लगाएको प्रष्ट देखिने त्रिपाठीको भनाइ छ। राजनीतिकि विश्लेषक, कानुनविद् र यो क्षेत्रलाई नजिकबाट नियालिरहेका व्यक्ति मात्रै होइन, नेतृत्वमा पुगेका दलकै नेताले समेत संवैधानिक निकायमा सेटिङ चलेको सार्वजनिक रूपमै बताउने गरेका छन्। केही समयअघि मात्रै नेकपा माओवादी केन्द्रका अध्यक्ष पुष्पकमल दाहाल प्रचण्डले संवैधानिक निकायका प्रमुखहरू सेटिङमा चलेको सर्वजनिक कार्यक्रममा बताए। एक कार्यक्रममा बोल्दै उनले भने, देशभित्र र बाहिरका विभिन्न संवैधानिक निकायका प्रमुखहरूको बीचमा सेटिङ हुने, ऐन, नियम, मूल्य मान्यताले काम नगर्ने, सेटिङले काम गर्ने र त्यो सेटिङ नेपाली जनताको अधिकार, पहिचानविरुद्ध परिलक्षित हुने विचित्रको स्थितिमा हामी छौं। पूर्वप्रधानमन्त्रीसमेत रहेका उनको यो भनाइले संवैधानिक निकायलाई लागेको आरोप पुष्टि गर्छ। नियुक्ति गर्ने ठाउँमा नै पुगिसकेका प्रचण्डले यसो भन्नु सामान्य कुरा होइन। राजनीतिक विश्लेषक राजेश गौतम भन्छन्, संवैधानिक निकाय अब दलदलमा फस्यो। यसको असर देश र जनतामा प्रत्यक्ष देखिन थालेको छ। संसद् विघटन गर्ने देखि सर्वोच्चमा पुगेको मुद्दा र नियुक्तिमा देखिएको असंवैधानिक काम यसकै देखिने उदाहरण भएको उनको भनाइ छ। सर्वोच्चमा प्रधानन्यायाधीशले गर्ने निर्णय, संसद्मा पुगेका नियुक्तिका फाइल फिर्ता र प्रतिनिधिसभा विघटन गर्ने काम सबै सेटिङका काम थिए। अहिले प्रष्ट बुझेका राजनीतिक दलका नेता नै यो विषयमा बोलिरहेका छन्, उनले भने। प्रतिनिधिसभाका सभामुख अग्निप्रसाद सापकोटाले केही समयअघि संवैधानिक निकायका नियुक्ति सिफारिस फिर्ता गरेका थिए। यो आपू सम्बध राजनीतिक दलको चाहना बमोजिमको कार्य सभामुखले गरेको गौतम बताउँछन्। कुनै दलको स्वार्थमा त्यो निर्णय पर्यो। कुनैकोमा परेन त्यसैले सभामुखबाट नै फिर्तामा परेको थियो, उनी भन्छन्। संवैधानिक निकायमा हुने राजनीतिक सेटिङ र हस्तक्षेपले ती निकायको कार्यसम्पादनमा प्रत्यक्ष असर गर्नाले नागरिकले सही न्याय नपाउने राजनीतिक विश्लेषक पुरञ्जन आचार्य बताउँछन्। स्वार्थको सेटिङ हुन्छ। त्यसो हुँदा सही निर्णय कुनै पनि निकायमा हुँदैन, उनले भने, संवैधानिक निकायमा पुग्नेले पनि यो कुराको विचार गरेर सुध्रनु पर्ने हो। तर, त्यसो हुन सकेको छैन। ठूलालाई ऐन र सानालाई चैन भन्ने उखान अहिले सार्थक भएको आचार्य बताउँछन्। जुन दल शक्तिमा पुगेको छ उसकै अनुकूलमा संवैधानिक निकायमा नियुक्त हुने परिपाटी बसेको छ। यसले गर्दा निर्दोषले न्याय नपाउने र दोषी उम्कने खतरा बढेको छ, उनी भन्छन्। मुलुकका ठूला भनिएका दल कांग्रेस, एमाले र माओवादीमध्ये कुनै एक सरकारमा पुग्दा अदालतका फैसला र निर्णय परिवर्तन भएका। दोषी जेलबाट मुक्त भएका उदाहरण धेरै भेटिने आचार्यको भनाइ छ। पछिल्लो समय पार्टी फुटाउने र जोडाउनेसम्मको भूमिकामा अदालत लागेको आचार्यको आरोप छ। सेटिङमा सर्वोच्च अदालतले नेकपा खारेज गरेर नेकपा एमाले र माओवादी केन्द्र ब्युँत्याएको नेताहरूकै तर्क छ। यता नेकपा एमालेका सचिव योगेश भट्टराई संवैधानिक निकाय स्वतन्त्र हुनुपर्नेमा पछिल्लो समय त्यस्तो नभएको बताउँछन्। यो सबै हुनुमा राजनीतिक दल मात्रै नभई त्यहाँ नियुक्त हुनेहरूको स्वार्थ पनि प्रमुख कारण भएको उनको तर्क छ। संवैधानिक निकाय स्वतन्त्र हुन आवश्यक छ। त्यसलाई स्वतन्त्र राख्नमा राजनीतिक दलले नै पहिलो भूमिका निर्वाह गर्नुपर्छ, उनी भन्छन्, तर, त्यहाँ पुग्ने व्यक्तिले पनि म स्वतन्त्र ठाउँमा छु र सही निर्णय गर्नुपर्छ भन्ने सोच्नु पर्छ। संवैधानिक निकायमा पुगेपछि जे गर्दा हुन्छ भन्ने भावना नेतृत्व सम्हालेकाले त्याग्नुपर्ने र राजनीतिक दलले पनि यसमा सकारात्मक भूमिका खेल्नुपर्ने उनी बताउँछन्।"
भारतमा बढ्यो कोरोना संक्रमितको संख्या,नयाँ दिल्ली : भारतमा शनिबार विगत २४ घण्टामा ९७५ जनामा कोरोना भाइरस संक्रमण देखिएको छ । योसँगै भारतमा कोरोना संक्रमितको कुल संख्या ४ करोड ३० लाख पुगेको छ । पछिल्लो २४ घण्टामा संक्रमणबाट ४ जनाको मृत्यु भएको छ । शुक्रबारको तुलनामा शनिबार संक्रमितको संख्या बढेको हो। शुक्रबार ९४९ नयाँ संक्रमित भेटिएका थिए भने ६ जनाको मृत्यु भएको थियो । भारतमा कोरोना भाइरसको संक्रमणबाट मृत्यु हुनेको संख्या हालसम्म ५ लाख २१ हजार पुगेको छ । हाल भारतमा कोरोना भाइरस संक्रमणका सक्रिय व्यक्तिको संख्या ११ हजार १९१ छ ।
"बस दुर्घटनामा जिम्बाब्वेमा ३२ जनाको मृत्यु, ४० जना गम्भीर घाइते",जिम्बाब्वे : सवारी दुर्घटनामा परी जिम्बाब्वेमा कम्तीमा ३२ जनाको मृत्यु भएको छ । देशको जिओन क्रिश्चियन चर्चका सदस्यहरु चढेको सवारी साधन शुक्रबार दुर्घटना भएको सरकारी अधिकारीहरूले जानकारी दिएका छन् । जिम्बाब्वेको दक्षिणपूर्वी क्षेत्रमा पर्ने चिपिङ भन्ने ठाउँमा दुर्घटना भएको हो । दुर्घटनामा परी अन्य ४० जना गम्भीर घाइते भएका बताइएको छ । घाइतेमध्ये केहीको अवस्था अत्यन्त चिन्ताजनक रहेकाले मृतकहरूको सङ्ख्या बढ्न सक्ने चिकित्सकहरूले बताएका छन् । रासस
जुलाई १ देखि पंजाबमा घरेलु उपभोक्तालाई ३०० युनिट बिजुली निःशुल्क दिने,पञ्जाब : पञ्जाबको आम आदमी पार्टी सरकारले जुलाई १ देखि घरेलु उपभोक्तालाई ३०० युनिट निःशुल्क बिजुली दिने घोषणा गरेको छ । राज्यका मुख्यमन्त्री भगवन्त मानले शनिबार यसको आधिकारिक घोषणा गर्ने छन्। आम आदमी पार्टी सरकारले ३० दिन रिपोर्ट कार्ड शीर्षकमा यो विज्ञापन प्रकाशित गरेको छ । राज्यमा आम आदमी पार्टीको सरकार गठन भएको एक महिना पूरा भएको छ । यस अवधिमा सरकारले केके काम गरेको छ भन्ने जानकारी दिने गरी सरकारले पत्रिकामा विज्ञापन प्रकाशित गरेको छ । विज्ञापनमा साउन १ गतेदेखि तीन सय युनिट नि:शुल्क बिजुली बाहेक घरघरमा राशन वितरण र २५ हजार नयाँ सरकारी जागिर दिने घोषणा गरिएको छ । पञ्जाब सरकारले ३५ हजार करारमा आधारित कामदारलाई नियमित गर्ने वाचा गरेको छ । बीबीसी
"गठबन्धनको आज बेलुकासम्म खाका तयार हुन्छ, भोलि टुङ्गो लाग्छ : अध्यक्ष दाहाल","भरतपुर : नेपाल कम्युनिष्ट पार्टी (माओवादी केन्द्र)का अध्यक्ष पुष्पकमल दाहाल प्रचण्डले सत्ता साझेदार दलका बीचमा निर्वाचनमा गठबन्धनको टुङ्गो भोलिसम्ममा लागि सक्ने बताएका छन्। भरतपुर विमानस्थलमा शनिबार बिहान पत्रकारसँग कुराकानी गर्दै उनले आजै साँझसम्ममा खाका तयार हुने बताए । उनले भने, 'आज बेलुकासम्म सिफारिस गर्ने भनिएको छ, हामी सम्भवतः भोलिसम्ममा एउटा टुङ्गोमा पुग्छौँ ।' निर्वाचनका समयमा एउटै पार्टीभित्रसमेत विवाद, बहस हुने जनाउँदै उनले दलकाबीचमा सहमतिमा आउन समय लाग्नु स्वभाविक रहेको बताए । पत्रकारको प्रश्नमा उनले भरतपुर महानगरका विषयमा छलफल भइरहेको जानकारी दिए। उनले भने, 'केही समस्या हुँदैन सबै टुङ्गिन्छ, आरामसँग टुङ्गिन्छ ।' स्थानीय तहको निर्वाचनका लागि उम्मेदवारी सम्बन्धमा गठबन्धनभित्र सकारात्मक छलफल भइरहेको उनको भनाइ थियो । रासस"
माफियाकरण,"चिकित्सा सेवामा तल्लीन डा गोविन्द केसीको घर छैन। कमाउने लालसा छैन। सुखसयलको मोह छैन। उनको चाहना छ, सातवटै प्रदेशमा सरकारी मेडिकल कलेज होस्। जुनसुकै पार्टीको सरकार भए पनि उनको यही माग निरन्तर छ। बर्सेनि जसो उनी अनशन बस्छन्। माग पूरा गराउन हरेक सरकारले सम्झौता गर्छन्। तर, कार्यान्वयन गर्दैनन्। किन त ? चिकित्सा शास्त्र अध्ययन संस्थानका पूर्वडिन प्राडा जगदीश अग्रवाल भन्छन्, सरकार माफियाबाट निर्देशित (गाईडेड) भयो। जनताभन्दा माफिया हावी भए। डा अग्रवालले भने झैं पूर्वगृहसचिव उमेश मैनाली पनि मुलुकमा माफियाहरू हावी भइरहेको बताउँछन्। नेताहरूको व्यापारिक घरानासँगको सम्बन्ध बाक्लो छ। सामाजिक कार्यमा कम समय दिन थालेका छन्। व्यापारिको भोजभतेरमा अत्यधिक समय दिन्छन्। व्यापारिको इन्फ्लुयन्समा परेका छन्। त्यो कुरा सरकारको एजेन्डा र निर्णयमा स्पष्ट देखिन थाल्या छ। पूर्वगृहसचिव मैनाली थप्छन, व्यापारीले जे भन्यो त्यही निर्णय हुन थालेको छ। लक्षण राम्रो छैन। लामो समयदेखि माफियातन्त्र हावी भएको प्रष्ट देख्न सकिन्छ। पञ्चायतकालमा राजदरबार शक्तिशाली थियो। दरबारले माफियालाई टेर्दैनथ्यो। दरबारलाई रिझाउन माफियाहरूले राजाका भाइभारदारसँग सम्बन्ध गाँसेका थिए। सित्तैमा व्यापारिक कम्पनीका सेयर दिन्थे। बहुदलीय व्यवस्थापछि माफियाहरूले राजनीतिक दलका नेता र उनका परिवारलाई नगद, जिन्सी एवं सेयर, घरजग्गा दिन थालेका छन्। कतिपय व्यापारिक घराना त नेतालाई चन्दा दिएर प्रत्यक्ष वा समानुपातिकबाट सांसद बन्ने गर्छन्। प्लुटोक्रेसीको शक्ति राजनीतिक दलले सरकार सञ्चालन गरेको देखिए पनि भित्रिशक्ति अर्कै हुन्छ। जसलाई प्रशासनिक भाषामा प्लुटोक्रेसी भनिन्छ। पूर्वगृहसचिव मैनालीका अनुसार प्लुटोक्रेसीमा सरकारलाई अर्कै शक्तिले चलाइरहेको हुन्छ। माफियातन्त्रमा धनी अथवा अपराधीहरूको शासन हुन्छ। मैनालीले अन्नपूर्ण पोस्ट्सँग भने, जननिर्वाचित नभई अरू कुनै अवाञ्छित तत्वबाट सरकार सञ्चालन हुनुनै माफियातन्त्र हो। विकसित मुलुकका ठूला माफियाहरू राष्ट्रहरूबीच आपसमा लडाएर हतियार बिक्रीको काममा सक्रिय हुन्छन्। विकासोन्मुख मुलुकमा भने माफियाहरू राज्यका सबै अंगमा पहुँच राख्छन्। नेता मात्र होइन न्यायालयमा समेत पकड जमाउँदा मेडिकल माफियाका पक्षमा न्यायालयबाट फैसला हुने गरेको डा केसी बताउँछन्। वीरगन्जस्थित नेसनल मेडिकल कलेजले नेपालको प्रवेश परीक्षा उत्तीर्ण नगरेका विद्यार्थीको भर्ना गरेको विषयमा परेको मुद्दामा उच्च अदालत जनकपुरबाट सदर भएपछि डा केसीले न्यायालय र माफियाबीच साँठगाँठ भएको दाबी गरे। १९ मंसिर २०७५ मा उनले प्रेस विज्ञप्ति जारी गर्दै भने,न्यायालयमा भ्रष्ट र माफियाको स्वार्थमा फैसला हुनु लोकतन्त्रका लागि लाजमर्दो अवस्था हो। मेडिकल शिक्षाका माफियाले फैसला किनेका कारण पढाइ नगरी डाक्टरी डिग्री बेचिँदा मानिसको स्वास्थ्यमा खेलबाड हुने गरेको छ। अदालतले विद्यार्थीमाथि अपूरणीय क्षति नाममा कलेजको पक्षमा अन्तरिम आदेश दिने र त्यही आदेशलाई टेकेर अन्तिम फैसलामा माफियालाई जिताउने दुष्चक्र हुने गरेको डा केसीको दाबी छ। माफियाको संगठित जालोमा हरेक वर्ग, पेसा र व्यवसायीहरू परेका छन्। माफियाले मन्त्रिपरिषद्लाई पनि कसरी प्रभाव पार्छन् भन्ने उदाहरण हो, ललिता निवास प्रकरण। हरेक क्षेत्रमा आफ्नो दबादबा राख्नका लागि माफियाहरू सक्रिय रहने डा अग्रवाल बताउँछन्। अन्य क्षेत्रमा जस्तै शिक्षा र स्वास्थ्य क्षेत्रमा पनि माफियाहरू सक्रिय छन्। कोभिड१९ मा पनि गलत रिसर्चहरू आए। औषधि पनि फरकफरक आए। यी सबै पैसा कमाउने धन्दा थियो, डा अग्रवाल भन्छन्, विश्वभरि नै नियमनकारी निकायलाई खरिद गर्न सक्ने क्षमता राख्छन्। संयन्त्र बनाएरै जनतालाई लुटिन्छ। जुन कुरालाई कोभिड१९ ले छर्लङ्ग देखाइदियो। नेपालमा माफियाले मन्त्रिपरिषदलाई सम्म कसरी प्रभाव पार्छन् भन्ने उदाहरण हो, ललिता निवास प्रकरण। मालपोत ऐन २०३४, जग्गा ऐन २०१९ लगायत जग्गासँग सम्बन्धित सबै कानुनमा सरकारी जग्गा व्यक्तिको नाममा दर्ता गर्न नपाइने व्यवस्था छ। तर, मन्त्रिपरिषद्कै निर्णयबाट ललिता निवासको जग्गा व्यक्तिको नाममा कायम गरिएको छ। बालुवाटारस्थित ललिता निवासको १ सय ४३ रोपनी जग्गा हिनामिना भएको छ। नक्कली गुठी र मोही बनाएर प्रधानमन्त्री निवास क्षेत्रको १ सय ३६ रोपनी जग्गा बाँडियो। यो काण्डमा पूर्वप्रधानमन्त्री माधवकुमार नेपाल, बाबुराम भट्टराई मात्र होइन अख्तियार दुरुपयोग अनुसन्धान आयोगका पूर्वप्रमुख आयुक्त दीप बस्न्यातसमेत मुछिए। पूर्वप्रधानमन्त्रीद्वय नेपाल र भट्टराईविरुद्ध पनि मुद्दा चलाइनुपर्ने माग राख्दै वरिष्ठ अधिवक्ता बालकृष्ण न्यौपानेले २०७६ माघ २९ मुद्दा हाले। जुन मुद्दाको सुनुवाइ भएकै छैन। अनुसन्धान हुने तर कारबाही नहुनुमा पनि माफियाको हात रहेको विज्ञहरू बताउँछन्। सरकारी जग्गा हडप्न भूमाफियाहरूले जग्गा नापजाँच ऐन २०१९ र जग्गा (नापजाँच) नियमावली २०५८ का छिद्रहरूको उपयोग गरेको पाइएको छ। राजनीतिकर्मी, कर्मचारी र सरकारी भूमाफियाको मिलेमतोमा सरकारी जग्गा व्यक्तिको नाममा गराइयो। अख्तियारले पूर्वउपप्रधानमन्त्री विजयकुमार गच्छदार, ३ मन्त्री, ३ सचिवसहित १ सय ७५ जनालाई भ्रष्टाचार मुद्दा चलाएको छ। डा अग्रवालका अनुसार, माफियाहरूमा झन्झन् धनाढ्य बन्ने भूतसवार हुन्छ। महँगो सवारी साधनदेखि खानपान र उठबससमेत धान्न नसक्ने हुँदै जान्छ, उनले भने, उनले भने लागूपदार्थमा दुव्र्यसनी फसे झैं माफियाहरू अर्बपतिखर्बपति हुने बन्ने नसामा हुन्छन्। चुनढुंगा उत्खननमा नेपाल उद्योग वाणिज्य महासंघका पूर्वअध्यक्ष पशुपति मुरारकासहित ९ जना उद्योगीविरुद्ध विशेष अदालतमा मुद्दा दायर भएको छ। खानी तथा भूगर्भ विभागका महानिर्देशक रामप्रसाद घिमिरेसहित १८ जना र सिमेन्ट तथा चुनढुंगा ९ कम्पनीले चुनढुंगा उत्खननमा भ्रष्टाचार गरेको अभियोग छ। सरकारी वा निजी क्षेत्रमा उच्चस्थानमा रहेका व्यक्ति नै माफियासँग साँठगाँठ रहेको दृष्टान्तहरू प्रसस्तै देखिन्छ। प्रधान न्यायाधीश चोलेन्द्रशमशेर जबरालाई पनि माफियासँग मिलेको आरोप नेपाल बार एसोसिएसनले लगाएको छ। पूर्वगृहसचिव उमेश मैनालीका अनुसार देखिने सरकारदेखि भूमिगत रूपमा सरकार चलाउने व्यक्तिको समूह नै माफिया हो। माफियासँग अन्डरग्राउन्ड फोर्स हुन्छ। जसले सरकार सञ्चालन गराउँछ। सरकारलाई अप्रत्यक्षरुपमा प्रभावित(इन्फ्लुयन्स )गर्छ । मैनाली भन्छन्, असहमत हुनेलाई सफाया(हत्या) समेत गर्न सक्छ। माफियाको जालो अपराधीको संगठित समूह नै माफिया भएको पूर्वडीआईजी हेमन्त मल्ल ठकुरी बताउँछन्। माफियाको संगठित जालोमा हरेक वर्ग र पेसा व्यवसायीहरू संलग्न रहेको पाइन्छ। जुन पद र पैसाका लागि माफियाकरणको जालोमा पर्छन्। माफियाले नेतादेखि, कर्मचारी, सुरक्षाकर्मीलगायत सबै क्षेत्रका व्यक्तिलाई हात लिन्छन्। अपराधमा लिप्त व्यक्ति राजनीतिज्ञ छन्। कतिपयमाथि अभियोग लागेको छ, पूर्वडीआईजी ठकुरी भन्छन, कोही नेता थुनिएका छन्। कोही त फरार छन्। यो सबै गञ्जागोल हेर्दा माफियाकरण विस्तारै बढ्दै गएको पाइन्छ। नेपालमा चुनावको बेला माफियाहरू चलखेमा सक्रिय हुन्छन्। स्थानीय तहमा जनप्रतिनिधि हुनका लागि लाखौं खर्च गर्नुपर्ने अवस्था छ। सांसदको लागि करोडौं खर्च गर्ने हैसियत नहुनेलाई पार्टीले टिकटसमेत दिँदैन। मैनाली चुनाव महँगो हुँदै गइरहेको बताउँछन्। सिंगापुरमा निर्वाचन ऐनले तोकेको सीमा जति पनि खर्च गर्दैनन्। तर, नेपालमा चुनाव खर्चालु छ। मैनाली थप्छन, लामो समय राजनीतिमा लागेका त्यागी व्यक्तिसँग पैसा हुँदैन। चुनावी खर्च व्यहोर्नै सक्दैन। चुनावी खर्चका लागि पनि माफियाको नजिक जान बाध्य हुन्छन्। राजनीतिमा लागेर केश फुलाइसकेका नेताहरू पदमा पुग्न शीर्ष नेतृत्वको चाकडिमा लिप्त हुन्छन्। पदमा पुग्ने लालच नेतामा हुन्छ। पदमा पुग्न पनि पैसा चाहिन्छ। डा अग्रवाल थप्छन, सन्त जस्ता डा गोविन्द केसी जस्ता व्यक्तिबाट चुनावी खर्च आउँदैन। उच्च पदमा पुगिसकेपछि चुनावी खर्च व्यहोरेका व्यापारीको स्वार्थ अनुकूल हुने गरी नीतिगत भ्रष्टाचार सुुरु हुन्छ। चुनाव जित्ने मात्र होइन तत्कालै धनी हुने लोभ पनि जागृत हुन्छ। पदमा गइसकेपछि नकमाएर के गर्ने ? भन्ने सोच नेताहरूमा छ, मैनालीले भने। कसरी तोडिन्छ जालो ? डा अग्रवालका अनुसार, शिक्षा प्रणालीमा सुधार ल्याउनुपर्नेमा जोड दिन्छन्। विश्वकै शिक्षा प्रणाली गुलामी र नोकरशाही उत्पादन गर्ने खालको भएको टिप्पणी गर्छन्, डा अग्रवाल। सबैभन्दा पहिले मुहान नै सफा हुनुपर्छ। घरमा र विद्यालयमा पाएको शिक्षाले व्यक्तिलाई निर्देशित गर्छन्। डा अग्रवाल भन्छन्, घरमा दिने संस्कार र शिक्षामा सुधार हुनुपर्छ। पाठ्यक्रममा आध्यत्मिक शिक्षालाई पनि समावेश गर्नुपर्छ। मैनालीले नेपाल जस्ता विकासोन्मुख मुलुकमा चुनावी प्रणालि कम खर्चिलो बनाउनुपर्ने सुझाउँछन्। सिंगापुरमा जस्तो पार्टी ब्लक सिस्टममा पनि जान सकिन्छ। पार्टीले बनाएको सूचीबाट निर्वाचनमा जान सकिन्छ। पूर्ण समानुपातिकमा जाँदा पनि कम खर्चिलो हुन्छ। त्यसबाहेक अल्टरनेटिभ भोटिङदेखि विभिन्न चुनावी प्रणाली अपनाउन सकिन्छ, उनले भने। निर्वाचन आयोगले यसअघि प्रतिनिधिसभाको निर्वाचनमा प्रतिनिधिसभा सदस्यका उम्मेदवारले २५ लाख रुपैयाँ र प्रदेशसभाका उम्मेदवारले १५ लाखभन्दा बढी खर्च गर्न नपाउने निर्णय गरेको थियो। तर, निर्वाचनमा उम्मेदवारहरूले सीमाभन्दा १० औं गुणा बढी खर्च गरे । तर, आयोगले कसैलाई कारबाही गरेन। जनताले भ्रष्ट व्यक्तिलाई मतदान नगर्दा चुनावमा खर्च हुन छोड्ने मैनालीको भनाइ छ । डा अग्रवाल माफियातन्त्रको जालो तोड्न समय लाग्ने बताउँछन्। केही पक्षमा निगरानी गर्ने बित्तिकै प्रत्यक्ष सुधार देख्न सकिन्छ। राजनीतिमा सुधार ल्याउन निर्वाचन प्रणालीमा सुधार ल्याउनुपर्छ। पारदर्शी बनाउनुपर्छ। उनी भन्छन्, नैतिकवान राजनीतिज्ञ र शासक प्रशासक भएमा माफियातन्त्र हट्छ। डा मैनाली राज्यको चौथो बाहु भनिने कर्मचारीतन्त्र र राज्यको चौथो अंग मानिने पे्रस ठीक हुनुपर्नेमा जोड दिन्छन्। कर्मचारी र सञ्चारकर्मी ठीक भए राजनीतिकर्मीलाई पनि सही ट्रयाकमा ल्याउन सकिन्छ, मैनाली भन्छन्।"
बजेटबन्डा,"७३ प्रतिशत विकास बजेट अझै खर्च भएको छैन। तर, विभिन्न मन्त्रालयहरू रकमानान्तरको माग गर्दै अर्थ मन्त्रालयमा निवेदन पठाएका पठायै छन्। कारण, आर्थिक वर्षको अन्तिममा कार्यकर्ता पोस्नका लागि। अर्थात्, टुक्रे योजनामा बजेट पठाउने र हतारहतार खर्च गर्ने। आर्थिक विकासको यो प्रणालीले न देखिने गरी विकास हुन्छ, न त राज्यकै ढुकुटीको सदुपयोग हुन्छ। अझ संघीयताको कार्यान्वयनपछि त टुक्रे योजना केन्द्र सरकारलाई नबनाउन नै भनिएको थियो। तर अझै पनि यो क्रम रोकिएको छैन। ३० हजारसम्मका ससाना योजना केन्द्रबाट जाने र गाउँसम्म नपुग्दै कार्यकर्ताले बाटोमै मिलापत्र गरेर हरहिसाब मिलान हुन्छन्। सरकारले बर्सेनि खर्बौंको विकास बजेट छुट्ट्याउँछ। यसमा राष्ट्रिय गौरवका ठूला योजनाबाहेक साना रकमका टुक्रे योजनाहरू अधिक हुने गर्छन्। यस्ता बजेट जनताको आवश्यकताभन्दा कार्यकर्ता पाल्नमा दुरुपयोग भएको सरोकारवालाहरू बताउँछन्। सडक, ढल, खानेपानी, सिँचाइ, मठमन्दिर निर्माणलगायतमा छरपस्टिएर ३० हजारका योजना बन्ने गरेका छन्। भौतिक पूर्वाधार र यातायात मन्त्रालयले मात्र बर्सेनि १४ सयभन्दा बढी साना योजनामा बजेट वितरण गर्दै आएको छ। मन्त्रालयका योजना तथा अनुगमन महाशाखा प्रमुख तुल्सी गौतम देशका विभिन्न ठाउँमा प्रतिसडक २४ लाख रुपैयाँका दरले टुक्रा बजेट मात्रै करिब ३३ अर्ब ६० करोड रुपैयाँको जाने गर्छ। तर चालू आवको अर्धवार्षिक समीक्षामार्फत संशोधन गर्दै अर्थ मन्त्रालयले सो योजनालाई खर्च गर्नबाट रोकिदिएको उनले जानकारी दिए। टुक्राटाक्री योजना मन्त्रालयले गर्ने होइन भनेर अर्थमन्त्रीज्यूले भनिदिनुभयो, तर त्यो बजेट सरेन्डर गरेर फिर्ता गएन। बजेटमा छ तर चलाउन नपाउँदा यसो हुँदा पूर्वाधार मन्त्रालयको विकास खर्च कम देखिएको छ। यस्ता साना योजनाको ३३ अर्ब ६० करोड रुपैयाँ खर्च गर्न पाउँदैनौं भनेर दोस्रो संशोधनमा हटाइयो, महाशाखा प्रमुख गौतमले भने, तर हाम्रो मन्त्रालयमै भइरहेकोले बजेटको भोलम देखिने खर्च गर्न नपाउने अवस्थामा छौं। यो साना योजनाको रकम कहाँ लैजाने भन्ने अझै टुंगो लागेको छैन। अहिले सोही रकम अरू योजनामा रकमान्तरको स्वीकृति गरिदिन अर्थ मन्त्रालयलाई अनुरोध गरिरहेको उनले जानकारी दिए। योजना आयोगका निवर्तमान उपाध्यक्ष पुष्पराज कँडेल भने योजनाहरूलाई पूर्णता नदिई अर्थले बजेट रोक्न नहुने बताउँछन्। विगतमा मन्त्रीहरूले आआफ्नो चाहना अनुरूप कार्यकर्तालाई साना योजना दिने काम स्वाभाविक रूपमा हुने गरेको उनले सुनाए। उनका अनुसार सडकमै २४ लाखको योजना ल्याएर राम्ररी काम गर्न पनि पुग्दैन। यो उपभोक्ता समितिलाई दिँदैन। ठेक्का लगाउने हो। २४ लाखको ठेक्का लगाउँदा २० लाख लाग्छ। अझ ठेकेदारले घटेर हाल्दा १८ लाख हुन्छ। यति पैसाले सडकमा ग्राभेल गर्न पनि पुग्दैन। करोडौं करोड लाग्छ। यसले दुरुपयोगभन्दा पनि विकास भएकै देखिँदैन, उनले भने, सबै पार्टीका प्रतिनिधिहरूको जिल्लामा भएका बहुवर्षीय योजनामा खर्च नभएको रकम सत्तापक्षको इच्छाअनुसार रकमान्तर गर्ने गरिएको प्रवृत्ति स्वाभाविक रूपमा छ। तर साना योजना अन्तिममा ल्याएर गर्ने प्रवृत्ति छैन। ३० हजारसम्मका ससाना योजना केन्द्रमा बन्छन् । गाउँसम्म पनि पुग्दैनन् । कार्यकर्ताले बाटोमै मिलापत्र गरेर हरहिसाब मिलान गर्ने गर्छन् । यस्तै, खानेपानी मन्त्रालय महाशाखा प्रमुख मीना श्रेष्ठ अहिले साना योजना केन्द्रले भन्दा पनि प्रदेशमार्फत जाने गरेको जानकारी दिइन्। यसैले यस्तो बजेट कार्यकर्ता पोस्न जान्छ वा विकासमा जान्छ भन्नेबारे अनविज्ञ भएको बताउँछिन्। यता पूर्व अर्थसचिव रामेश्वर खनाल यस्ता साना शीर्षकको बजेटको विकास पहिलादेखि नै नदेखिएको तर्क गर्छन्। उनका अनुसार उपभोक्ता समितिलाई पैसा दिने यसमा आफ्ना राजनीतिक दलका कार्यकर्ताहरूलाई अगाडि उभ्याउने, त्यो पैसालाई श्रमदानसमेत जोडेर काम भएको देखाउने र अलिअलि पार्टीको फन्डिङ जुटाउने काम पहिलादेखि नै हुन्थ्यो। ओहोदा समितिबाट काम गर्ने परम्परा तीव्र गतिले सुरु गरेको २०५८ सालदेखि हो। त्योभन्दा अगाडि सरकारी निकायहरू गाउँगाउँमा काम गर्न सक्थे। २०५८ देखि २०६२ सालको माओवादी द्वन्द्वको समयमा गाउँगाउँमा काम गर्न अप्ठेरो भएपछि समुदायलाई नै पैसा दिएपछि काम हुन्छ कि भन्ने विकल्प खोजेर गरियो तर चार वर्ष राम्रो काम भए पनि २०६२०६३ पछि यसको दुरुपयोग बढेको खनालको तर्क छ। अहिले संघीय सरकारको पैसा जाँदैन। नगरपालिका तहमा पुगेको छ। यसो हुँदा कतिपयमा राम्रो काम पनि भएको छ तर मन्त्रीले मन पराएको, नजिकका सांसदहरूलाई वैशाखदेखि जेठमसान्तसम्म रकमान्तर गरेर टुक्रे योजनाहरू दिएकोको धेरै दुरुपयोग भएको छ, उनले थपे, एक करोडसम्मको राम्रो पैसा सांसदले आफूहरूले ल्याएको भन्ने सुरुमा त्यसको काम हुनु अघि केही अंश खाने र पछि कार्यकर्तामार्फत पठाउने। अलिअलि काम गरेको देखाउने र कतिपय अवस्थामा बिलै बनाएर खाइदिने गरेको देखिन्छ। यसर्थ यस्ता अधिकांश साना योजनाको दुरुपयोग हुने गरेको छ। टुक्रे योजनामा बजेट पठाउने र हतारहतार खर्च गर्ने। आर्थिक विकासको यो प्रणालीले न देखिने गरी विकास हुन्छ, न त राज्यकै ढुकुटीको सदुपयोग हुन्छ। आयोगका निवर्तमान उपाध्यक्ष कँडेल विकासका नाममा कार्यकर्ता पाल्ने मेसो गरेर बजेटको दुरुपयोग गर्न नहुनेमा खबरदारी गर्छन्। उनका अनुसार लाभ लागत विश्लेषणका आधारमा परियोजनाहरू छनोट गर्नुपर्छ। तर जुन दलहरूले जहाँसुकै ससाना योजना सुरु गरे पनि तिनीहरू अधुरै छन् भने पूरा गर्न उनको सुझाव छ। हिजोका दिनमा हामीले बजेट बैंकको कुरा उठाएका थियौं। यसले लाभ लागतका आधारमा परियोजनाहरू छनोट गर्ने हो। प्रदेश, स्थानीय तह सबैमा लागू हुनुपर्छ र उपयोगी परियोजनाहरूमा जानुपर्छ। हाम्रो जस्तो थोरै बजेट भएको देशमा छर्ने हिसाबले भन्दा पनि छलफल गरेर लाभ लागतमा जाने व्यवस्था गुर्नपर्छ, कँडेलले भने टुक्रेटाक्रे बजेट सामान्यतया स्थानीय तहले गर्ने भन्ने छ। तर यो केन्द्रबाटै भइरहेको छ। केन्द्रबाट अनुदान गर्नु परिरहेको छ। यस्तो अनुदानलाई माथिबाट हस्तक्षेप गर्नु हुँदैन। कतिपय पार्टीहरू टुक्रे बजेट गएको बताउँदै योजना आयोगका निवर्तमान कँडेल कतिपय पार्टीले कार्यकर्ता पाल्ने नै कुरा गरेका हुन्छन् भने कतिपयले स्थानीय तहको विकासका कामलाई तीव्रता दिन भनेर लागे बताउँछन्। उनका अनुसार योजनाका नाममा कार्यकर्तालाई पैसा बाँड्ने पुरानो बानी अन्त्य हुन सकेको छैन। योजना आयोग, अर्थ मन्त्रालयले जति बाँडे पनि हुन्छ, बाँड्न सक्छन् भन्ने मानसिकता छ। उक्त मन्त्रालयसँगै अन्य मन्त्रालयमा पनि टुक्रे बजेट लिन दबाब दिन्छन्। यसरी गएको कतिपय बजेट दुरुपयोग भएका छन्, उनले थपे, साना बजेटका नाममा न्यूनतम ३० हजारदेखी लाख हुदै करोडसम्म बाँडिने गरेको छ। यसमा माग्न आएका कार्यकर्ताहरूलाई ससाना बजेट रातो किताबमा राखेको छ भनेर चित्त बुझाउने बाटो मात्रै हो। यस्ता बजेट छरिएर जाँदा खासै काम हँुदैन। धेरै जस्तो सडक, बाटो, खानेपानी, ढल, अर्थ मन्त्रालयका प्रवक्ता ढुण्डीप्रसाद निरौला सामान्यतया रकमान्तर, शोधनान्तर, कार्यक्रम संशोधन दोस्रो त्रैमासदेखि गर्ने गरेको बताउँछन्। उनका अनुसार कार्यक्रमहरू गर्दै जाँदा कुन हुन सक्दैन, त्यसबाट बचेको रकम अरू थप काम गर्न सकिने ठाउँमा लगिन्छ। वित्तीय उत्तरदायित्व तथा आर्थिक कार्यविधि ऐनअनुसार यसो गरिन्छ। साना योजनाको बजेट कुन मन्त्रालयले के कार्यक्रममा लगेका हुन्छन्। उनीहरूले खर्च गर्दा अपनाउनुपर्ने प्रणाली उल्लेख हुन्छ, निरौलाले भने, यसको सदुपयोग तथा दुरुपयोग के छ भन्ने समग्र अनुगन रिपोर्टिङमा आउँछ। सबै आयोजनाको अर्थ मन्त्रालयले अनुगमन गर्न सक्दैन। विभिन्न मन्त्रालय र प्रदेशस्तरबाट यस्ता साना खाले बजेट जान्छ तर अर्थले एकमुष्ठ त्रैमासिक रूपमा पठाउने भएकाले टुक्रे बजेट तथा योजनालाई हेर्न नगरेको उनको भनाइ छ।"
अंगभंग,"व्यवस्थापिका अवरुद्ध छ। न्यायपालिका अस्तव्यस्त छ। कार्यपालिका अन्योलग्रस्त छ। समृद्धि र विकासको गफ हाँक्ने दलहरू भने आपसी भिडन्तमा छन्। राज्यका तीनवटै अंगको बेहाल हुँदा पनि प्रमुख दलहरू गम्भीर बन्न सकेका छैनन्। न्यायपालिकाको नेतृत्वमाथि महाभियोगको प्रस्ताव संसद्मा विचाराधीन छ। व्यवस्थापिका प्रमुखको भूमिकामाथि प्रमुख विपक्षीले प्रश्न उठाएको छ। कार्यपालिका प्रमुखले देखिने र जनताले अनभूति हुने गरी कुनै काम अघि बढाउन सकेको स्थिति छैन। विपक्षी एमाले संसदीय दलका उपनेता सुवास नेम्बाङ सरकारले तीनै अंगलाई पंगु बनाएको आरोप लगाउँछन्। सरकारले गर्नुपर्नेभन्दा नगर्नुपर्ने काम गरिरहेको छ, नेता नेम्बाङ भन्छन्, देशलाई कसले पंगु बनाएको छ भनेर जनताले बुझेका छन्। माओवादी नेता गुरुङ तीनै अंग शक्ति पृथकीकरण र शक्ति सन्तुलनका आधारमा सञ्चालन हुन नसक्दा समस्या भएको बताउँछन्। शक्ति पृथकीकरण र शक्ति सन्तुलनका आधारमा राज्यका तीनवटै अंग चल्नुपर्ने हो। यसमा दुईमत छैन। अवरुद्ध व्यवस्थापिका तत्कालीन प्रधानमन्त्री केपी ओलीले पुस ५ मा पहिलो पटक प्रतिनिधिसभा विघटनको सिफारिस गरेयता संसद् प्रभावहीन छ। सर्वोच्च अदालतले पुनस्र्थापना गरेपछि ओलीले जेठ ७ मा दोस्रो पटक संसद् विघटनको सिफारिस गरे। छोटो अवधिमा संसद् दुईदुईपटक विघटनको स्थितिमा पुगेपछि कानुन र विधि निर्माणभन्दा राजनीतिक मुद्दामा संसद् अल्झ्यो। राजनीतिशास्त्रका प्राध्यापक कृष्ण पोखरेल दलहरूको यस्तो अस्तव्यस्तताबाट पाठ सिकेर अघि बढ्नुको विकल्प नरहेको बताउँछन्। जनताका आशा र अपेक्षामा नजरअन्दाज भएको छ। सरकार र राजनीतिक दलले पाठ सिक्दै अघि बढ्नुपर्छ। पोखरेल भन्छन्। सरकार परिवर्तन, दलीय टुटफुट र राजनीतिक ध्रुवीकरणका कारण यो बीचमा संसद्ले कुनै गति लिन सकेन। अवरोधकै बिच एमसीसी अनुमोदन गरियो। विपक्षी एमालेको अवरोधबीच संसद् अधिवेशन अन्त्य भयो। सभामुख अग्नि सापकोटाको भूमिकाप्रति विपक्षी एमालेले उठाएको प्रश्नको निरुपण भएको छैन। सरकारले सदनको अवरोध फुकाउन एमाले र अरू दलसँग सहमतिको प्रयाससमेत गरेन। अधिवेशन चालू रहेका बेला पनि सरकारले वर्षौंदेखि विचाराधीन विधेयक पारित गर्न पहल गरेन। संसद्मा विधेयकको थुप्रो छ। संविधान र संघीयता कार्यान्वयनसम्बन्धी विधेयक नै अड्केका कारण राज्य संयन्त्र सञ्चालनमा समस्या देखिएका छन्। संसद् चालू हुँदा पनि संसद्का विभिन्न समितिको पुनर्गठनतर्फ सरकारले ध्यान दिन सकेन। संसद् किन ठप्प पार्नु ? कांग्रेसका प्रवक्ता डा महत भन्छन्, सांसदहरूको जिम्मेवारी होइन ? यसको दोषी प्रतिपक्षी पार्टी हो। सत्तासीन एकीकृत समाजवादीका प्रवक्ता जगन्नाथ खतिवडा एमाले नेतृत्वको अहंकारका कारण संसद् ठप्प भएको आरोप लगाउँछन्। एमाले संसदीय दलका उपनेता सुवास नेम्बाङ सरकारले संसद्लाई काम दिन नसकेको बताउँछन्। भन्छन्, सरकारले कतिपय महत्वपूर्ण विधेयक नै फिर्ता लगेको छ। संघीय संसद्को विधेयक अधिवेशन एउटै विधेयक पारित नगरी अन्त्य गरिएको छ। प्रतिनिधिसभामा ४२ र राष्ट्रिय सभामा १५ गरी ५७ विधेयक संसद्मा विचाराधीन अवस्थामै छन्। संसद्बाट विधेयक पारित गर्नुको सट्टा सरकारले अध्यादेश जारी गर्दै आएको छ। प्रमुख प्रतिपक्ष एमालेले निरन्तर अवरोध गरिरहँदा पनि संसद् खुलाउन सरकार गम्भीर छैन। सत्तासीन माओवादीका प्रमुख सचेतक नेता देव गुरुङ प्रतिपक्षको भूमिकाका कारण संसद् लामो समय बिरामी जस्तै भएको बताउँछन्। संसद् अवरोध गर्नुमा कसैको दोष छ भने प्रतिपक्षकै छ, गुरुङ भन्छन्, सदनबाट पास गर्नुपर्ने विधेयक कति थिए। सबै लथालिङ्ग अवस्थामा छन्। जनतालाई गुमराहमा राखिने काम भएको छ। अन्योलमा कार्यपालिका सर्वोच्च अदालतको आदेशले प्रधानमन्त्री बनेका देउवाका अधिकांश निर्णय विवादमा छन्। भ्रष्टाचार आरोपमा भूमिगत बनेका कांग्रेस उपसभापति विजय गच्छदार देउवा प्रधानमन्त्री नियुक्त भएकै भोलिपल्ट विशेष अदालतमा उपस्थित भए र धरौटीमा छुटे। प्रधानन्यायाधीश चोलेन्द्रशमशेर जबराको विषयमा गजेन्द्र हमाललाई मन्त्री बनाएपछि सरकारको आलोचना बढ्यो। जनदबाब बढेपछि हमालले दुई दिनमै मन्त्री पदबाट राजीनामा समेत दिए। सरकारले लगत्तै १२ देशबाट आफ्ना राजदूत फिर्ता बोलायो। उक्त निर्णयको चौतर्फी बिरोध पनि भयो। गठबन्धनको सरकारले खुलेर काम गर्न नसकेको आभास जनतालाई भएको छ। संसद् आगामी वैशाखसम्मकै लागि स्थगन गरिएको छ। विपक्षी दलका नेता नेम्बाङ भन्छन्, दल विभाजनसम्बन्धी अध्यादेश ल्यायो। बजेट ठप्प बनायो। लगानी गर्दा आयस्रोत देखाउन नपर्नेजस्ता राष्ट्रघातीका काम गर्न सरकार लालयित छ। सरकारले के काम गरेको छ ? जुन जनतालाई देखाउने खालका हुन्। कांग्रेसकै एक नेता भने गठबन्धनको आडमा बनेको सरकार आफैंमा बलियो हुँदा पनि राजनीति व्यवस्थापन गर्न नजान्दा सरकार अझै व्यवस्थित ढंगबाट अघि बढ्न नसकेको बताउँछन्। सरकारले काम गरेको छ। यति छोटो समयमा गठबन्धनकै सरकार भए पनि कांग्रेसको अग्रतामा सरकार अघि बढेको छ। यसमा केही न केही उत्तारचढाव आइरहन्छ। कानुनविद भिमार्जुन आचार्य भने देशको तीनवटै तह प्रभावहिन हुनुमा कार्यपालिका मुख्य कारण भएको बताउँछन्। संविधानमा सबैभन्दा महत्वपूर्ण कार्यपालिका हो। त्यही कार्यपालिकाले प्रभाव पर्ने गरी सक्रिय हुन सकेको छैन। गतिशील हुन सकेको छैन। संविधान कानुनभन्दा पनि व्यक्ति दोषी छन्। व्यक्तिले विभिन्न संवैधानिक अंगहरूमा गर्ने नियुक्तिका कारण पनि तीन अंग नै प्रभावहिन जस्तै देखिएका हुन्। र, नियुक्तिका कारण व्यक्ति पूरै संरचना विथोल्न लागिपरेको छ। यतिबेला प्रतिपक्ष २, ४ जना व्यक्तिको मुद्दा उठाएर सिंगो संसद्नै बिथोल्न लागि परेको छ। सरकारले जनताले अनुभूति गर्ने गरी कुनै काम गरेको छैन। व्यवस्थापिका र न्यायपालिकाको अल्झनमा यति बेला सरकार छ। यस्तो अवस्थामा पनि सरकारले पहलकदमी नलिएको भन्दै सत्तासीन कांग्रेसकै नेताले प्रधानमन्त्री देउवाको भूमिकाप्रति प्रश्न उठाएका छन्। कांग्रेसका एक नेता भन्छन्, देउवाजी यत्तिका समय प्रतिपक्षसँग वार्ता भइराखेको छ भन्नुहुन्छ। तर, खोई त तदारूकता ? भनाइमा मात्र सीमित छ। प्रतिपक्षको रोल आफैंमा गैरजिम्मेवार पन छँदैछ। अस्तव्यस्त न्यायपालिका सर्वोच्च अदालतमा मुद्दाको चाङ छ। तर, प्रधानन्यायाधीशमाथि महाभियोग दर्ताका कारण न्यायालय अस्तव्यस्त छ। वर्षौंदेखि थाति रहेका मुद्दाका चाङ न्यायालयमा थुप्रिएका छन्। सहकर्मी न्यायाधीशले नै प्रधानन्यायाधीश जबरा न्यायिक स्वतन्त्रता, शक्ति पृथकीकरणको सिद्धान्तविपरीत कार्यमा संलग्न भएको आरोप लगाउँदै लामो समय आन्दोलन गरिरहे। सत्तागठबन्धनले प्रधानन्यायाधीश जबरालाई महाभियोग प्रस्ताव संसद्मा दर्ता गरेपछि उनि निलम्बित छन्। जबरालाई संवैधानिक नियुक्ति र मन्त्रिपरिषद्मा भागबन्डा मागेको, गम्भीर संवैधानिक मुद्दामा सुनुवाइ नगरेको र न्यायिक सुशासन कायम गर्न नसकेको आरोप लागेको थियो। पूर्वसभामुख दमननाथ ढुंगाना नेतृत्वका कारण सर्वोच्च अदालत अस्वस्थ भएको बताउँछन्। देशको सम्मानित न्यायालयमा देखिएको बेथितिको जिम्मा प्रधानन्यायाधीशले लिनुपर्ने हो, ढुंगानाले भने, प्रधानन्यायाधीशकै हर्कतका कारण न्यायालयको यो अवस्था आएको हो। कार्यपालिका र व्यवस्थापिकाको अस्वस्थताकोे प्रभाव न्यायपालिकामा पनि परेको ढुंगनाले बताए। प्रधानन्यायाधीशलाई एक्ल्याउँदै अन्य न्यायाधीश एकजुट भएपछि सर्वोच्चमा न्यायसम्पादन प्रभावित बन्दै गएको थियो। यतिबेला कायममुकायम न्यायधिशले प्रधानन्यायाधीशको भूमिका निभाइरहेका छन्। वरिष्ठ अधिवक्ता कृष्णप्रसाद भण्डारी न्यायलय सुधारमा गाइडलाइनको आवश्यकता भएको बताउँछन्। यो पहिला देखिनै आवश्यकता खट्किएको हो, भण्डारीले भने, सिस्टमलाई बलियो बनाऔं।"
रूसका सभामुख चीन भ्रमणमा जाने,"मस्को : रूसका सभामुख भ्यालेन्टाइन मात्भीयेन्कोले चीनको भ्रमण गर्ने भएका छन् । उनले आफू चीन भ्रमणमा जाने तयारीमा रहेको शुक्रबार जानकारी दिएका हुन्। रुसचीन संसदीय सहकार्य आयोगको कार्यक्रममा सहभागी हुन आफू चीन जान लागेको पनि उनले स्पष्ट पारे। रूसले छिमेकी मुलुक युक्रेनमाथि आक्रमण गरेको दुई महिना हुनै लाग्दा रूसी सभामुख चीन जान लागेका हुन् । 'अहिलेको विशिष्ट परिस्थितिमा हामीले चीन भ्रमणमा जाने तयारी गरेका छौँ, यसले दुई देशको सम्बन्ध र अन्तर्राष्ट्रिय विषयहरूमा समेत सकारात्मक योगदान हुनेछ भन्ने हामीले विश्वास लिएका छौँ,' सभामुख मात्भीयेन्कोले भने । रासस"
मतखरिद,"निर्वाचन आयोगले मेयर र उपमेयरका उम्मेदवारलाई सात लाख रुपैयाँ खर्च गर्न पाउने सीमा तोकेको छ। तर, यो सीमाभित्र कुनै पनि उम्मेदवार बाँधिन्छन् भन्नेमा न आयोग विश्वस्त छ, न त मतदाता नै। आयोगकै एक उच्च कर्मचारी भन्छन्, सात लाख रुपैयाँ त टिकट पाएको खुसीयालीमै उम्मेदवारले खर्च गरिसक्छन्। नागरिक अगुवा देवेन्द्रराज पाण्डेले पछिल्लो समयमा निर्वाचन प्रणाली निकै महँगो हुँदै गएको बताए। नेताहरूले मनपरी कमाएका छन्, मनपरी खर्च गर्छन् उनले भने। मुलुकमा संघीय लोकतान्त्रिक गणतन्त्र स्थापनाको छोटै समयमा चुनाव अत्यन्तै महँगो भएको राजनीतिक दलकै नेताहरू बताउँछन्। पैसा हुनेले मात्रै टिकट पाउने र चुनाव जित्ने अवस्थातिर मुलुक गइरहेको नेताहरू बताउँछन। एमाले सांसद गणेश पहाडी भन्छन्, हाम्रो चुनाव धेरै नै महँगो भइरहेको छ। यस्तै अवस्था रहिरहे राजनीति पनि बिग्रिन्छ, व्यवस्थामाथि पनि प्रश्न उठ्छ। स्थानीय तहअन्तर्गत वडाध्यक्षको उम्मेदवारलाई आयोगले डेढ लाख खर्च गर्न पाउने सीमा तोकेको छ। तर, वडाध्यक्षकै उम्मेदवारले ३० लाखसम्म खर्च गर्ने गरेको नेताहरू बताउँछन्। सहरी क्षेत्रमा त वडाध्यक्षका उम्मेदवारले करोडसम्म खर्च गर्ने गरेका छन्। कांग्रेसका सांसद प्रकाश रसाइली चुनाव प्रणाली महँगो भएकाले जताततै भ्रष्टाचार मौलाएको बताउँछन्। टिकट पाउनेमा पैसावालको हावी हुन थाल्यो उनले भने, यसले लोककल्याणकारी राज्यमा स्वच्छ, निष्पक्ष र जनउत्तरदायी हुने क्रममा ह्रास आयो। भड्किलो चुनाव प्रचारप्रसार शैली र कार्यकर्तालाई भोजभतेर गर्ने क्रम ह्वात्तै बढेको छ। यसमा कति खर्च हुन्छ ? यकिन नै नहुने नेताहरू बताउँछन्। केही उम्मेदवारले मतदातालाई भोजभतेर गर्नुका साथै पैसासमेत बाँड्ने गरेको पाइएको छ। अस्वस्थ प्रतिस्पर्धाका कारण पछिल्लो समयमा चुनाव खर्च अत्यधिक हुन थालेको नेताहरू स्वीकार्छन्। चुनाव खर्च थेग्न नसकिने भएपछि राजनीति पैसावाला को मुठीमा पुग्ने खतरा बढेको भन्दै दलका युवा नेताहरू चिन्ता व्यक्त गर्न थालेका छन्। पैसाको बोलबाला हुन थालेपछि निष्ठाको राजनीति गर्ने पाखा लाग्ने र जेजसरी भए पनि पैसा कमाएकाहरू मात्रै राजनीतिमा हावी हुने सम्भावना बढ्दै गएको छ। महँगो चुनावले गर्दा नेताकार्यकर्ताको मूल्यांकनको मापदण्ड नै परिवर्तन हुन थालेको कांग्रेस सांसद रसाइली बताउँछन्। प्रमुख निर्वाचन आयुक्त दिनेश थपलिया निर्वाचन आचारसंहिताअनुसार नै चुनावी खर्चको सीमा तोकिएको बताउँछन्। चुनाव प्रचारप्रसारको अवधि १३ दिन मात्रै हुने, पोस्टर पम्प्लेट टाँस्न नपाइने, एउटा गाडी मात्र प्रयोग गर्न पाइने प्रावधानका कारण खर्च खासै नहुने उनको भनाइ छ। निष्ठापूर्वक चुनाव लड्ने हो भने खर्चै नगरिकनै पनि जनतामाझ आफ्ना एजेन्डा सुनाउन सकिन्छ, थपलियाले भने। तर, ठुल्ठूला भोज, भतेर, मतदातालाई पैसा बाँड्ने, पर्चा पम्प्लेट टाँस्ने, कार्यकर्तालाई पैसा बाँड्ने गरिएका कारण चुनाव महँगो बन्दै गएको छ। निर्वाचनमा कति खर्च हुन्छ भन्ने विषयमा उम्मेदवारलाई नै हेक्का हुँदैन। आफ्नो प्रतिस्पर्धीले खर्च गरेको देखासिकीमा पनि खर्च बढाउने चलन बढ्दै गएको दलका कार्यकर्ताहरू बताउँछन्। निर्वाचन प्रणाली खर्चिलो हुँदा जितेपछि जनप्रतिनिधिले असुल उपर गर्न खोज्ने प्रवृत्तिले भ्रष्टाचार हुने गरेको रसाइली बताउँछन् । शासन प्रणालीले राजनीतिप्रतिको आकर्षण र विश्वास घटाउँदै लगेकाले चिर्नुपर्ने रसाइली बताउँछन्। मतदातामा पनि लोकप्रिय नेतालाई मत दिनुपर्छ भन्ने चेतना हुनुपर्छ, उनले भने, मतदाताले स्वार्थ र लोभ देखाउन हुन्न। नेकपा एमालेका सांसद घनश्याम खतिवडा निर्वाचन निकै महँगो हुँदै गएको बताउँछन्। खर्च गर्नैपर्ने भएपछि राजनीति निष्ठाको नभई पैसाको जस्तो देखिएको उनी बताउँछन्। राजनीति पेसा होइन, सेवा हो, एमाले सांसद खतिवडा भन्छन्, तर गलत ढंगबाट आर्जन गर्ने व्यक्ति हाबी हुँदा राजनीति विकृत भयो। इमान्दार र निष्ठावान् व्यक्ति चुनावमा उम्मेदवार बन्नै नसक्ने स्थिति देखा पर्दैछ। चुनावको प्रणालीमा सुधार गर्न नसके राजनीतिलाई सेवा बनाउन खोज्नेहरू पाखा लाग्ने उनी बताउँछन्। राजनीतिको विकृति सहरमा मात्र होइन, गाउँसम्मै जरा गाडेको छ। गाउँपालिका सदस्यदेखि प्रमुखको चुनाव जित्न लाखौं खर्च गर्नुपर्ने स्थिति आएको नेताहरू बताउँछन्। यसले गरिब, निमुखालाई राजनीतिमा आउन समस्या सिर्जना हुन थालेको छ। उम्मेदवारले गर्ने खर्च बढ्दै गएको छ, सांसद खतिवडा भन्छन्, इमान्दारीपूर्वक कमाइ गर्नेले त्यत्रो रकम कहाँबाट ल्याउने र किन चुनाव लड्ने ? २०४८ सालमा एउटा सिंगो पार्टीले गर्ने जति खर्च आजभोलि एकजना उम्मेदवारले गर्ने गरेको नेताहरू स्वीकार गर्छन्। चुनावमा भएको अपारदर्शी खर्च सत्तामा पुगेपछि जथाभावी असुल गर्ने चलनले राजनीति विकृत बन्दै गएको छ। रोल्पाको माडी गाउँपालिका५ का वडाध्यक्ष भरतबहादुर बुढा महँगिँदो निर्वाचन प्रणालीले सर्वसाधारणका लागि चुनावमा प्रतिस्पर्धाको ढोकै बन्द भएको बताउँछन्। राजनीति महँगो भयो, बुढा भन्छन्, टिकट पाउनै समस्या। पाएपछि आफ्नै कार्यकर्ता परिचालन खर्च, त्यसमा पनि प्रतिस्पर्धीले बढी खर्च गरेपछि झन् समस्या। रक्सी, पैसा, भातमासुमा भोट हाल्ने चेतनाबाट मतदाता पनि माथि उठ्नुपर्छ बुढाले भने। अर्थविद् डिल्लीराज खनाल प्रणालीगत रूपमै चुनाव महँगो हुँदै गएको बताउँछन्। निर्वाचन आयोगले तोकेको मापदण्डभन्दा बाहिर हुने खर्चको कानुुन नै बलियो बनाएर नियमित अनुगमन गर्नुपर्ने खनाल बताउँछन्। अहिलेको सरकारको संरचनाका कारण प्रदूषित प्रणालीलाई सङ्लो बनाउने सम्भावना छैन उनले भने, 'टिकट दिँदा पनि पैसा लिने, राष्ट्रियसभामा जाँदा पनि पैसा लिने प्रवृत्ति हुँदा अहिले नै परिवर्तन हुन सक्ने देखिँदैन। गाउँपालिकाको वडाध्यक्षदेखि प्रमुख बन्न लाखौं, करोडौं खर्च हुने गरेको उल्लेख गर्दै खनाल भन्छन्, चुनावमा भएको खर्च मेकअप गर्न गलत तरिकाले कमाउन सुरु हुन्छ। त्यहीँबाट राजनीति बेथिति सुरु हुन्छ।"
युक्रेनलाई हतियार नपठाउन अमेरिकालाई रुसको चेतावनी,मस्को : रुसले युक्रेनलाई हतियार आपूर्ति नगर्न अमेरिका र उसका सहयोगीलाई चेतावनी दिएको छ। मस्कोले यो चेतावनी दिएको अमेरिकी मिडिया समूहहरूले अध्ययन गरेको आधिकारिक कूटनीतिक नोटमा उल्लेख छ। वाशिंगटनमा अमेरिकी विदेश विभागलाई रुसी दूतावासबाट दुई पृष्ठको कूटनीतिक नोट पठाइएको थियो। उक्त नोटमा अमेरिका र नाटोले हतियार दिएर 'युक्रेन द्वन्द्वलाई झन चर्काइरहेको' भनेर वर्णन गरिएको छ। यससँगै रुसी कूटनीतिज्ञहरूले यसको 'अप्रत्याशित परिणाम' हुन सक्ने बताएका छन्। अमेरिकी सेनाले युक्रेनलाई नयाँ सहायता प्याकेज पठाएको मंगलबार खुलासा भएपछि यो बयान आएको हो। राष्ट्रपति बाइडेनले ८० करोड डलरको सैन्य सहायता स्वीकृत गरेका छन् । यसमा पहिलो पटक होइट्जर जस्ता लामो दुरीका क्षेप्यास्त्रहरू समावेश छन्। एक वरिष्ठ अमेरिकी प्रशासकका अनुसार रुसी चेतावनीले युक्रेनका लागि अमेरिका र नेटो सैन्य सहायता धेरै प्रभावकारी भएको देखाएको छ। हतियारको नयाँ खेपको पहिलो भाग आगामी केही दिनमा युक्रेन पुग्ने अपेक्षा गरिएको छ। साथै अहिले रुसी सेना युक्रेनको पूर्वमा भेला हुँदैछ। आगामी केही हप्तामा डोनबासको विवादित क्षेत्रमा ठूलो आक्रमण गर्ने तयारी गरिरहेको छ। युद्ध सुरु भएदेखि अमेरिकाले युक्रेनलाई करिब ३ अर्ब डलर सैन्य सहायता पठाएको छ । बीबीसी
निजीकरण,"२०४९ सालमा राष्ट्रिय उद्योग कलकारखानाहरू धमाधम निजीकरण गरिए। पञ्चायती निरंकुश शासन ढालेर मुलुकमा बहुदल आएको छोटै अवधिमा उदारीकरण र खुला अर्थतन्त्रलाई आत्मसाथ गर्नुपर्ने भन्दै राष्ट्रिय उद्योगहरू रातारात निजीकरणमा लगिए। तर, दुःखको कुरा ती उद्योग कलकारखाना फस्टाउनुको सट्टा झन्झन् धरासयी बने। १२ वटा उद्योग त खारेज नै भए। आज पर्यन्त मुलुकमा उद्योगकलकारखानाहरू फस्टाउन सकेनन्। निजीकरण भएर उद्योगहरू सञ्चालन भएका भए सकारात्मक सन्देश जान्थ्यो होला, अर्थशास्त्री डा रमेश पौडेल भन्छन्, त्यतिबेला चलेका उद्योगहरू छानीछानी निजीकरण गरियो। त्यसमा पनि अधिकांश दातृसंस्थाहरूले दिएको संस्थानहरू निजीकरण गरिएका थिए। सरकारी उद्योगहरूको व्यवस्थापकीय क्षमता अभिवृद्धि गरेर नातावाद तथा कृपावाद रोक्न नसक्नु त्यतिबेलाको ठूलो कमजोरी भएको पौडेलको तर्क छ। त्यतिबेलाका भृकुटी कागज कारखाना, हरिसिद्धि इँटा टायल कारखाना, बाँसबारी छालाजुत्ता कारखाना, चलचित्र विकास कम्पनी, बालाजु कपडा उद्योग, काँचो छाला संकलन तथा विक्री केन्द्रलगायतका उद्योगको नामसमेत सुन्न पाइँदैन। २०४६ सालमा मुलुकमा बहुदल आएसँगै विश्व परिवेशमा खुला र उदारीकरण अर्थतन्त्रको लहर चलेको थियो। विश्वमा चलेको चलनलाई पछ्याउँदै सरकारले त्यतिबेला संस्थानहरूलाई निजीकरण गरेको पूर्वसचिव विमल वाग्ले बताउँछन्। तर, सरकारले कुनै बहस नै नगरी सार्वजनिक संस्थान निजीकरण गरेको अर्थशास्त्री केशव आचार्यको भनाइ छ। १९९० को दशकमा संसारभर आर्थिक उदारीकरण र निजीकरणको लहर चल्यो। हामीले नेपालमा के हो, कसो भनेर राष्ट्रिय बहस नचलाई निजीकरण गर्यौं, आचार्य बताउँछन्। २०४९ साल यतासम्म ३० सार्वजनिक संस्थान निजीकरण भएका छन्। तर, निजीकरण भएका ३० संस्थानमध्ये १२ खारेज भएका छन्। निजीकरण ऐनबमोजिम खारेज भएका १२ संस्थानमध्ये हालसम्म कृषि चुन उद्योगको मात्र कम्पनी रजिष्टारको कार्यालयमा दर्ता खारेजी भई कानुनी रुपमा अस्थित्व छैन। बाँकी ११ संस्थान पूर्णरूपमा खारेजीमा गइसकेका छैनन्। निजीकरण ऐनबमोजिम व्यवसाय बिक्री, सम्पत्ति बिक्री, सेयर विनिवेश, लिजका माध्यमबाट १८ संस्थान पूर्ण वा आंशिक निजीकरण गरिएकोमा हाल १२ संस्थान सञ्चालनमा छन्। ६ उद्योग बन्द छन्। निजीकरण गर्नुअघि यी उद्योग कलकारखाना अर्थतन्त्रका महत्वपूर्ण सूचक नै मानिन्थे। सञ्चालनमा रहेका संस्थानमध्ये ९ नाफामा र ३ घाटामा संचालित छन्। निजीकरण अघिसम्म रोजगारी सृजना, उत्पादनमा वृद्धि गर्ने मात्र नभई निर्यात पनि भइरहेका कतिपय उद्योगहरू पछि बन्द नै भएका छन्। छिमेकी मुलुक भारत र चीनमा सरकारी उद्योगको बराबरी निजी उद्योग आउन सक्ने अवस्था छैन तर नेपालमा निजीकरण पूर्णरूपमा ने फ्ल्प भएको आचार्यको भनाइ छ। निजीकरण गर्दा देशमा ३ खालका समस्या उत्पन्न भएको उनको तर्क छ।। अर्थशास्त्री पौडेलका अनुसार, पहिलो स्वदेशमा भएका उद्योगधन्दाहरू निजीकरणमा गएर घडेरीका रूपमा बिक्री हुने चलन देखियो। त्यसले देशमा भइरहेको रोजगारी गुम्ने स्थिति बन्यो। दोस्रो, रोजगार गुमेको कारण रेमिट्यान्स भित्रियो, नेपाली युवाहरू बाहिरिने क्रम बाक्लो भयो। र, तेस्रो कारण भनेको दातृ निकायहरूले नेपालमा उद्योगधन्दा खोल्न दिने सहयोग पनि कम भएको छ। तीन दशकमा उद्योगधन्दा खोल्नका लागि भनेर दातृ सहयोग आएको देखिँदैन। हामीले दिन्छौं, उनिहरूले निजीकरण गर्छन्, राजनीति गर्छन् र उद्योग बन्द गराउँछन् भन्ने छ। अहिले प्राविधिकभन्दा पनि नगद सहयोग बढि हुन्छ र यो सरकारको खर्चमा जोडिने गर्छ, उनले बताए। आर्थिक वर्ष २०७६०७७ मा नाफामा गएका संस्थानहरूमा बुटवल पावर कम्पनी, भक्तपुर इँटा तथा टायल कारखाना, नेपाल ल्युब आयल, नेपाल ढलौट उद्योग, नेपाल बैंक, नेपाल दूरसञ्चार कम्पनी, नेपाल चिया विकास निगम, नेपाल बिटुमिन तथा व्यारेल उद्योग र रघुपति जुट मिल्स हुन्। दिव्या रोजिक एन्ड टर्पेन्टाइन, विराटनगर जुट मिल्स तथा लुम्बिनी चिनी उद्योग खुद नोक्सानीमा रहेका सार्वजनिक संस्थान हुन्। निजीकरणपश्चात् संस्थानमा लगानी बढ्ने, उत्पादन तथा रोजगारी बढ्ने र समग्रमा कार्यसम्पादन अपेक्षित सुधार हुन सेकेको छैन। राजनीतिकदेखि व्यवस्थापनसम्मका कारणले गर्दा निजीकरण आशातित फस्टाउन नसकेको उद्योग मन्त्रालयका प्रवक्ता डा नारायणप्रसाद रेग्मी बताउँछन्। संस्थानहरू निजीकरण हुँदा सरकारलाई फाइदा भनेको ती संस्थाहरूलाई बजेटबाट गर्नुपर्ने विनियोजन दिनुपरेन बाँकी न त राजस्व नै बढ्यो न त रोजगारी नै अर्थशास्त्री आचार्यको टिप्पणी छ। निजीकरण भएका करिब एकतिहाइ संस्थाले मात्र मुनाफा आर्जन गर्न सकेका छन्। कतिपय संस्थानहरूलाई निजीकरण गरिएको तर अन्य निकायको समन्वय हुन नसक्दा बन्द भएको अर्थमन्त्रालयका वित्तीय क्षेत्र व्यवस्थापन तथा सार्वजनिक संस्थान समन्वय महाशाखाका प्रमुख रमेश केसी बताउँछन्। निजीकरण भएपछि सरकार सम्पूर्ण दायित्वबाट उम्किएको देखिन्छ। यी संस्थानको कार्यसम्पादन भएनभएको, कति रोजगारी सिर्जना भयो, कति राजस्व उठ्यो, आयातनिर्यातमा के योग्दान गर्यो जस्ता पक्षहरूको अनुगमन नहुँदा यस्ता उद्योगमा मनपरी चलेको अर्थशास्त्री आचार्य बताउँछन्। विसं १९९३ मा स्थापना भएको विराटनगर जुटमिल पहिलो सार्वजनिक संस्थान हो। निजीकरण भएपछि यो संस्था घाटामा गएको र कर्मचारीलाई तलब खुवाउन सक्ने अवस्थामा नरहेको केसी बताउँछन्। विराटनगर जुट मिल रुग्ण अवस्थामा पुगेको छ। नाफा कमाउनमा सरकार लाग्नु हुँदैन भन्ने परिपेक्ष्य र निजी क्षेत्रलाई प्रबद्र्धन गर्ने उद्देश्य अनुरुप उद्योगहरूलाई निजीकरण गरिएको हो। निजी क्षेत्र नआएको क्षेत्रमा मात्रै सरकारले लागनी गर्ने सरकाको नीतिअनुरूप निजीकरण एको उद्योग, वाणिज्य तथा आपूर्ति सचिव अर्जुनप्रसाद पोखरेल बताउँछन्। तर, पूर्ण निजीक्षेत्रको स्वामित्वमा सञ्चालनमा रहेको उद्योगहरू नाफामा जाने तर, निजीकरण भएका उद्योगहरू घाटामा जाने प्रवृत्ति देखिन्छ। निजीकरणसँगै राजनीति खुसपेठका कारण ती उद्योग धरासयी बनेको पूर्वसचिव वाग्लेको भनाइ छ। यस्तै, अर्को भनेको करिब ३० वर्षअघि सरकारले लिएको निजीकरणको निर्णय अहिलेको पस्थितिमा सुहाउँदो नहुँदा पनि निजीकरण सफल नभएको विज्ञहरूको भनाइ छ। निजीकरण भएका उद्योगहरू नै बन्द भएको, रुग्ण भएका कारणले निजीकरण घाटा अर्थशास्त्री पौडेलको भनाइ छ। २०४७ सालको अन्त्यसम्मा सरकारको पूर्ण वा अधिकांश स्वामित्व भएका संस्थानको संख्या ६२ पुगेको थियो। सेयर पुँजीमा ५० प्रतिशतभन्दा बढी सरकारको स्वामित्व भएका निकायलाई मात्र सार्वजनिक संस्थानका रूपमा परिभाषित गर्ने व्यवस्थाअन्तर्गत हाल ४४ सार्वजनिक संस्थान छन्। २०७६०७७ मा धौवादी फलाम कम्पनी र नेपाल पूर्वाधार निर्माण कम्पनी स्थापना भएका छन्। सरकारले गरेको सेयर लगानीको प्रतिफलस्वरूप सम्बन्धित सार्वजनिक संस्थानबाट २०७२०७३ मा ७ अर्ब ८१ करोड लाभांश रहेकोमा २०७६०७७ मा १४ अर्ब ९ करोड छ। तर, कुल सेयर लगानीको तुलनामा लाभांशको अनुपात ४८८ प्रतिशत मात्र रहेको छ। लाभांश जम्मा ५ सार्वजनिक संस्थानबाट मात्र प्राप्त भएको र यसको ४३८२ प्रतिशत नेपाल दूरसञ्चार कम्पनी तथा ३६५६ प्रतिशत नेपाल आयल निगमबाट प्राप्त भएको छ। समिक्षा वर्षमा कार्यरत जनशक्ति २८ हजार ३६४ छन्। सार्वजनिक संस्थानजहरू कार्यप्रकृतिअनुसार विभिन्न मन्त्रालयअन्तर्गत छन्। हाल अस्तित्वमा रहेका संस्थानमध्ये उद्योग, वाणिज्य तथा आपूर्ति मन्त्रालयअन्तर्गत १४, अर्थ मन्त्रालयतअन्तर्गत ९, भौतिक पूर्वाधार तथा यातायात मन्त्रालयअन्तर्गत ५, ऊर्जा जलस्रोत तथा सिञ्चाइ मन्त्रालयअन्तर्गत ३, सञ्चार तथा सूचना प्रविधि मन्त्रालयअन्तर्गत ३, संस्कृति, पर्यटन तथा नागरिक एड्डयन मन्त्रालयअन्तर्गत ३, कृषि तथा पशुपन्छी विकास मन्त्रालयअन्तर्गत २, वन तथा वातावरण मन्त्रालयअन्तर्गत २, सहरी विकास मन्त्रालय, खानेपानी मन्त्रालय र शिक्षा, विज्ञान तथा प्रविधि मन्त्रालयअन्तर्गत ११ संस्थान छन्। सार्वजनिक संस्थानको लगानी, विनिवेश, सुविधा निर्धारुण, समन्वय र अनुगमन तथा मूल्यांकनको कार्य अर्थ मन्त्रालयको कार्यक्षेत्रअन्तर्गत रहेको छ। हालसम्म ६ सार्वजनिक संस्थान स्टक एन्सेन्जमा सूचीकृत भएका छन्। व्यावसायिक कार्यकुशलता, वित्तीय दक्षता, सेवा प्रवाह क्षमता र उद्यमशीलता वृद्धिका लागि एकै प्रकृतिका संस्थानलाई एक आपसमा गाभ्ने लगायत सार्वज्निक संस्थान सुधारका प्रयासहरू निरन्तर भइरहेका छन्। यसै सिलसिलामा एनआईडीसी डेभलपमेन्ट बैंकि लिमिटेड, राष्ट्रिय वाणिज्य बैंकमा र राष्ट्रिय बीउ विजन कम्पनी लिमिटेड कृषि सामग्री कम्पनी लिमिटेडमा गाभिएको छ भने नेसनल ट्रेडिङ लिममिटेड र नेपाल खाद्य संस्थानलाई एकीकृत गरी खाद्य व्यवस्था तथा व्यापार कम्पनी बनाइएको छ। नेपालजस्तो विकासोन्मुख देशमा स्रोत, साधन, प्रविधिको अवसर कम भएकाले निजी क्षेत्रले मात्र उद्योग चलाएर आर्थिक समृद्धि बढाउन सक्दैन। सरकारले एउटा निश्चित समयसम्म रोलमोडलका रूपमा उद्योगहरू सञ्चालन गर्न जरुरी हुने विज्ञहरूको भनाइ छ।"
अस्थिरता,"मुलुकका दुई ठूला कम्युनिस्ट पार्टी एमाले र माओवादीले २०७४ को चुनावमा गठबन्धन गरे। जनतासामु प्रतिबद्धता जनाए, स्थिर सरकार। ६६ महिनामा सरकार फेरिँदा देशमा विकास नभएको तर्क गरे। आफूहरूलाई बहुमत दिए राजनीतिक स्थिरता, विकास र समृद्धि दिने नारा बाँडे। पाँच वर्ष मात्र होइन, ५० वर्ष नै वामपन्थीको शासन गर्ने भनेर नेताहरूले आमसभामा चर्काचर्का भाषण पनि गरे। जनताले पत्याए पनि। झन्डै दुई तिहाइ बहुमत दिएर शासनसत्ताको साँचो सुम्पे। चुनावपछि पार्टी एकता गरेर नेकपा बनाए। अब त, सरकार भत्काउने र बनाउने खेल बन्द होला भन्ने जनताको विश्वास थियो। तर, बल्झ्यो, उही संसदीय राजनीतिको पुरानै रोग। तत्कालीन नेकपामा अर्थहीन स्वार्थ र द्वन्द्व चक्र्यो। ५० वर्ष सरकार सञ्चालन गर्ने भनेर गरिएका भाषण उधारा सावित भए। भीमकाय नेकपाको सरकार तीन वर्ष नपुग्दै गल्र्याम्म ढल्यो। नेकपा फुट्यो। एमाले पनि विभाजित भयो। पाँच वर्ष विपक्षी कित्तामा बस्ने जनमत पाएको कांग्रेस पुनः सत्तामा फक्र्यो। पाँच वर्षलाई निर्वाचित संसद् दुई पटक विघटनमा पर्यो। दुवै पटक सर्वोच्चले ब्युँत्यायो। तर, राजनीतिक स्वार्थले संसद् हल न चल को अवस्थामा पुग्यो। राजनीति अस्थिरताका छिटाहरू व्यवस्थापिका र न्यायालयमा पनि परे। संवैधानिक अंगमा पनि नराम्रो प्रभाव पर्यो। सिंगो मुलुक फेरि उही बेथिति र विकृतितिर धकेलियो। चुनावमा जनतालाई ठग्ने मात्रै कुरा भयो, पूर्वप्रधानन्यायाधीश कल्याण श्रेष्ठले अन्नपूर्णसँग भने, संविधानलाई दोष देखाउने ठाउँ छैन। तर कार्यान्वयन गर्न हाम्रो क्षमता, स्रोतसाधन, इमान र निष्ठा छैन। २००७ सालमा प्रजातन्त्रको स्थापनादेखि आज पर्यन्त मुलुकमा कुनै पनि सरकारले पाँच वर्षसम्म शासन गरेको इतिहास छैन। चुनावमा शक्तिशाली बनाएर पठाएका पार्टीहरू सत्तामा पुगेपछि आपसी द्वन्द्वकै कारण विभाजित भए। चाहे, कांग्रेस होस् वा कम्युनिस्ट। २००९ सालमा मातृकाप्रसाद कोइराला प्रधानमन्त्री र बीपी कोइराला कांग्रेस सभापति बनेका बेला पहिलोपटक कांग्रेस विभाजन भयो। २०५९ मा शेरबहादुर देउवा प्रधानमन्त्री र गिरिजाप्रसाद कोइराला सभापति बनेका बेला कांग्रेसमा दोस्रो ठूलो फुट आयो। २०५१ मा एमालेले अल्पमतको सरकारको नेतृत्व लियो। २०५४ मा एमाले विभाजन भयो। २०७८ भदौ २ मा पुनः एमाले विभाजन भयो। माओवादी र मधेस केन्द्रित दलमा विभाजन र एकताको शृंखला लामै छ। दलहरूका द्वन्द्व, सत्ताका फोहोरी खेल, राजनीतिक अस्थिरता, भ्रष्टाचारका कारण व्यवस्था नै संकटमा परे। पटकपटक जनताले रगतको खोलो बगाउँदै शासनसत्ता जनतामा फर्काए। तर राजनीतिक दलले कहिल्यै चेतेनन्, जहिल्यै बेइमानी मात्रै गरिरहे। संविधान नै नमान्ने हो भने बाँकी के रहन्छ र, संविधानविद् राधेश्याम अधिकारीले भने, जुन जुन पार्टी मिलेर संविधान ल्याए, उनीहरूले स्वामित्व लिनुपर्यो। संविधानको इमानदारीपूर्वक कार्यान्वयन नगर्ने हो भने राजनीतिक स्थिरता हुन सक्दैन। राजनीतिक दलहरूले नसुध्रे संविधानको स्थायित्वमाथि नै प्रश्न उठने पूर्वप्रधानन्यायाधीश श्रेष्ठले बताए। संविधानसभामा हाम्रो औकातभन्दा बढी कबुल गर्र्यौं, श्रेष्ठले भने, तर कार्यान्वयनमा इमानदार भएनौं। यस्तै अवस्था रहिरहे संविधान टिक्ला कि नटिक्ला भन्ने शंका लाग्न थाल्यो। स्थिरताको पहल २०६२०६३ सालको जनक्रान्तिपछि २०६४ मा पहिलोपटक संविधानसभा निर्वाचन भयो। जनताका लागि जनताकै प्रतिनिधिले संविधान बनाउने तथा सशस्त्र द्वन्द्वलाई निष्कर्षमा पुर्याउने त्यसको प्रमुख लक्ष्य थियो। तर संविधान बनाउनेभन्दा पनि सत्ता ढाल्ने र बनाउने खेलमै चार वर्ष बित्यो। संविधान बनाउन नसकेपछि त्यसको आयु सकियो। दोस्रो संविधानसभाले संविधान त बनायो। तर राजनीतिक स्थिरता, विकास र समृद्धिका लागि गरिएका सबै वाचा र व्यवस्था दलहरूले बिर्से। संविधान बनेको पाँच वर्ष नपुग्दै राजनीतिक स्थिरताका लागि संविधानमा भएका सबै उपायहरू भत्काउनेतिर दलहरू लागे। फेरि राजनीतिक अस्थिरता मौलायो। कांग्रेस होस् वा कम्युनिष्ट, जनताले शक्तिशाली बनाएर संसदमा पठाए। तर, आपसी द्वन्द्वकै कारण अल्पायुमै सत्तााबाट झरे। झन्डै ७० वर्षको जनक्रान्तिबाट बनेको संविधानले राजनीतिक स्थिरताकै लागि सुधारिएको संसदीय व्यवस्थालाई अंगीकार गरेको थियो। निर्वाचित भएको सुरुका दुई वर्ष प्रधानमन्त्रीविरुद्ध अविश्वास प्रस्ताव ल्याउन नपाइने, प्रधानमन्त्रीले संसद् विघटन गर्न नपाउने, प्रतिनिधिसभामा चुनाव हारेको व्यक्ति त्यो कार्यकालभरि मन्त्री बन्न नपाउने, एउटै व्यक्ति दुई ठाउँबाट चुनाव लड्न नपाउनेलगायत व्यवस्था गरिए। परम्परागत संसदीय प्रणाली विकृत, भद्दा र अस्थिर भएको कारण देखाउँदै दलहरूले संविधानसमा यस्ता व्यवस्था राख्न सहमति जनाएका थिए। स्थिरताका लागि प्रत्यक्ष निर्वाचित राष्ट्रपति माग गर्ने माओवादी केन्द्र र प्रत्यक्ष निर्वाचित प्रधानमन्त्रीको अडान राखेको एमाले पनि संसदीय प्रणालीलाई कसिलो बनाउने उपायसँगै सुधारिएको संसदीय प्रणालीमा सहमत भएका थिए। किनकि त्यतिबेला माओवादी संसदीय व्यवस्थाको नामै सुन्न चाहँदैनथ्यो। अन्तरिम संविधानको निर्माणपछि संसद्को नाम नै व्यवस्थापिका संसद् राखिएको थियो। संविधान निर्माणपछि कानुनद्वारा पनि राजनीतिक स्थिरताका लागि केही प्रावधान थप गरिए। संविधानसभामा च्याउ सरी दलहरू उम्रे र धेरै दल हुँदा सरकार अस्थिर भएको भन्दै तीन प्रतिशत थ्रेसहोल्डको व्यवस्था गरियो। क्षेत्रीय दलको अवधारणा अन्त्य गरियो। राजनीतिक दलसम्बन्धी ऐनमा दल विभाजनका लागि कडा व्यवस्था थपियो। केन्द्रीय समिति र संसदीय दलमा ४० प्रतिशत सदस्यको हस्ताक्षरमा मात्रै दल विभाजन गर्न पाइने व्यवस्था राखियो। यसअघि संसदीय दलको ४० प्रतिशत भए पुग्ने व्यवस्था थियो। दुईसिटे दलका सांसद पनि एक ठाउँ बस्न नसकेर पार्टी विभाजन गर्न थालेपछि पार्टीको केन्द्रीय कार्यसमितिको ४० प्रतिशत सदस्यको समर्थनलाई थप गरिएको थियो। तर, यसबीचमा अध्यादेशमार्फत ऐनमा रहेको ४० प्रतिशतको व्यवस्थालाई तोडमोड गरियो। २० प्रतिशत भए पुग्ने व्यवस्था राखेर पार्टीहरू विभाजन गरिए। संविधान नमान्ने र भत्काउनेतिर मात्रै लाग्यौ भने अराजकता निम्तिन्छ, संविधानविद् अधिकारीले भने, त्यसो भयो भने व्यवस्थामाथि नै प्रश्न उठ्छ। २०६४ को पहिलो संविधानसभादेखि नै सबै वर्ग, क्षेत्र, समुदायको प्रतिनिधित्व गराउन भन्दै मिश्रित निर्वाचन प्रणाली अवलम्बन गरियो। जहाँ ६० प्रतिशत समानुपातिक र ४० प्रतिशत प्रत्यक्ष निर्वाचित हुन्थे। समानुपातिकको संख्या धेरै हुँदा बहुमतको सरकार बन्न कठिन हुने देखेर समानुपातिकको संख्या घटाइयो। समानुपातिकको प्रतिशत ६० बाट घटाएर ४० मा झारियो र प्रत्यक्ष निर्वाचितको संख्या थप गरेर ६० प्रतिशत पुर्याइयो। तुलनात्मक रूपमा राजनीतिक दलहरू थोरै भएको देशमा राजनीतिक स्थिरता देखिन्छ। त्यसैकारण बेलाबखत दुईदलीय प्रणालीको कुरा पनि उठाउने गरिन्छ। कांग्रेस, कम्युनिस्ट उस्तै २०४८ मा जनताले कांग्रेसलाई बहुमत दिए। तर, उसले त्यसको सही प्रयोग गरेन। पार्टीको आन्तरिक लफडाका कारण कांग्रेसले २०५१ मा देशलाई मध्यावधि निर्वाचनमा लग्यो। आफू पराजित भयो। एमाले ठूलो दल बन्यो। २०५६ मा फेरि कांग्रेसले नै बहुमत पायो। तर आन्तरिक लफडाका कारण एउटैको नेतृत्वले पाँच वर्ष हाँक्न पाएन। आन्तरिक झगडा, सत्ता टिकाउन भएका अनेकन तिकडमका कारण संसदीय व्यवस्थामाथि नै प्रश्न उब्ज्यो। २०६४ को संविधानसभा निर्वाचनमा माओवादी केन्द्रलाई जनताले झन्डै बहुमत दिए। संविधानसभामा ठूलो दल बन्यो, सरकारको नेतृत्व पनि लियो। तर, उसले पनि त्यसको सदुपयोग गर्न सकेन। २०६९ मा पार्टी टुक्राटुक्रा भयो। फुटकै कारण तेस्रो स्थानमा झर्यो। एमालेले पनि २०५१ को सरकार सञ्चालनमा कमाएको जनमतलाई क्यास गर्न नपाउँदै २०५४ मा पार्टी विभाजनको पीडा भोग्नुपर्यो। २०७४ को चुनावबाट वामपन्थी गठबन्धनलाई झण्डै दुई तिहाइ मत प्राप्त भयो। तर तीन वर्ष पनि एकै ठाउँ टिक्न सकेनन्। सरकार ढाले। पार्टी विभाजन गरे। कोही सडकमा त कोही सरकारमा छन्। एकले अर्कोतिर औंला ठड्याउँदै आफू पानीमाथिको ओभानो देखाउन खोजिरहेका छन्। राजनीतिक स्थिरताका लागि संविधानमा राखिएका व्यवस्था कार्यान्वयन नहुनुमा नेताहरूको व्यवहार र शैली नफेरिएको संविधानसभा अध्यक्ष सुवास नेम्वाङको भनाइ छ। संविधानमा होइन, कमिकमजोरी हामीमा छ, नेम्वाङले भने। ननिका नेता"
रुसले परमाणु हमला गर्न सक्ने जेलेन्स्कीको चेतावनी,"किभ : युक्रेनका राष्ट्रपति भोलोडिमिर जेलेन्स्कीले युक्रेनमा रसियाले आणविक आक्रमण गर्न सक्ने भएकोले यसका लागि विश्व तयार हुनुपर्ने बताए। अमेरिकी टिभी च्यानल सीएनएनलाई दिएको अन्तर्वार्तामा जेलेन्स्कीले सीआईए निर्देशकले हालै गरेको टिप्पणीप्रति आफू चिन्तित भएको बताए । सीआईए निर्देशकले बिहीबार रूसले आफ्नो आक्रमणको क्रममा रणनीतिक आणविक हतियार प्रयोग गर्न सक्ने बताएका थिए। जेलेन्स्कीले भने, ' मेरोमात्र नभएर यो कुरा विश्वका सबै देशको चिन्ताको विषय बन्न सक्छ। सीआईए निर्देशकले भनेको कुरा वास्तविक जानकारी नहुन सक्छ तर यो सत्य पनि हुन सक्छ।' उनले भने, हामी डराउनु हुँदैन तर तयार हुनुपर्छ। यो युक्रेनको लागि मात्र प्रश्न होइन, म सारा विश्वको लागि सोच्छु।' गत महिना, क्रेमलिनका प्रवक्ताले रूसले आफ्नो अस्तित्व खतरामा पर्दा मात्र आणविक हतियारहरूको सहारा लिने बताएका थिए।"
बस दुर्घटनामा २ जनाको मृत्यु ४ जना घाइते,"तानसेन : रैनादेवी छहरा गाउँपालिका वडा नं ६ जुठापौवामा शुक्रबार बेलुका ग १ ख ४९०२ नम्बरको बस दुर्घटना हुँदा २ जनाको मृत्यु भएको छ भने ४ जना गम्भीर घाइते भएका छन् । दुर्घटनामा मृत्यु हुनेमा गाडी मालिक तथा चालक जुठापौवा धारापानीका ४२ वर्षीय वेदबहादुर जिसी, सोही ठाउँकै होमबहादुर रास्कोटीका छोरा ७ वर्षीय आशाश रास्कोटी रहेका जिल्ला प्रहरी कार्यालय पाल्पाका डिएसपी तथा सूचना अधिकारी विरेन्द्र थापाले बताए । गम्भीर अवस्थामा रहेका जिसी र रास्कोटीलाई उपचारको लागि जिल्ला अस्पताल पाल्पामा चेकजाँच गर्दा मृत्यु भइसकेको चिकित्सकले घोषणा गरेका थिए। बस दुर्घटनामा घाइते हुनेमा रैनादेवी छहरा गाउँपालिका वडा नं ६ जुठापौवाकै मिना घर्तीका ७ वर्षीय छोरा रोहित घर्ती, कान्ता बगालेका ८ वर्षीय छोरा मिलन बगाले, बेग बहादुर घर्तीका ८ वर्षीय छोरा रोमन घर्ती, पार्वती घर्तीका ९ वर्षीय छोरा खिमबहादुर घर्ती रहेका छन्। पानीडाँडाबाट जुठातर्फ जाँदै गर्दा बस दुर्घटनामा परेको थियो । बस सडकबाट ४ सय मिटर तल खसेको प्रहरीले जनाएको छ । घाइतेको लुम्बिनी मेडिकल कलेज प्रभासमा उपचार भइरहेको छ ।"
अपराधीकरण,"मूर्तिचोरीको अभियोगमा अदालतबाट सजाय तोकिएका छिरिङ डम्डुल लामालाई गत माघमा कर्णाली प्रदेशको मन्त्री बनाइयो। जिल्ला अदालत हुम्लाले मूर्तिचोरीको अभियोगमा लामालाई दुई वर्ष कैद र पाँच हजार जरिवानाको फैसला गरेको थियो। प्रदेशसभा सदस्यसमेत नरहेका लामालाई माओवादी केन्द्रले प्रदेश सरकारको महत्वपूर्ण मन्त्रालयको जिम्मा दिएको थियो। उक्त निर्णयविरुद्ध मध्यपश्चिम विश्वविद्यालय कानुन संकायकी विद्यार्थी विनिता बोगटीले मुद्दा दायर गरेकी हुन्। लामा भने सरकारी घोडागाडीसहित झन्डा हल्लाउँदै मन्त्रीको सेवासुविधा प्रयोग गरिरहेका छन्। मनाङका प्रदेश सांसद राजीव गुरुङ उर्फ दीपक मनाङेमाथि गुण्डागर्दी को आरोप छ। ज्यान मार्ने उद्योगसम्बन्धी अभियोगमा जेल बसेर छुटेपछि उनी प्रदेश सरकारको मन्त्रीसमेत बने। नेकपाबाट प्रदेससभा सदस्य बनेका गुरुङको हातमा कुनै बेला गण्डकी प्रदेशको सरकार टिकाउने र भत्काउने साँचो थियो। राजनीतिक दलको आडमा अपराधीलाई उन्मुक्ति दिन खोजिएको अर्को उदाहरण हो त्रिवि परिसरमा प्राध्यापक कुटिएको विषय। त्रिभुवन विश्वविद्यालय समाजशास्त्र विभागका प्राध्यापक प्रेम चलाउनेमाथि गत वर्ष त्रिवि परिसरमै फलामको रड र बासको भाटा प्रहार भयो। कांग्रेस निकट विद्यार्थी संगठनका नेताहरूले उनीमाथि सांघातिक हमला गरेको पुष्टि भयो। तर, कारबाही भएन। उल्टै, आरोपितहरूले मुद्दा फिर्ता लिन गृह मन्त्रालयमा निवेदन दिए। मन्त्रालयले मुद्दा फिर्ता लिने तयारी गरेको छ। राजनीतिशास्त्रको एक परिभाषाले राजनीति त्यो विज्ञान हो, जसले समाजका सबै विज्ञानलाई नेतृत्व गरेर अघि बढ्छ, भनेको छ। तर, यो विज्ञानलाई व्यवहारमा सही रूपमा नउतार्दा फोहोरी खेल र अपराध ढाक्ने ठाउँ बन्दै गएको छ। त्रिभुवन विश्वविद्यालयका प्राध्यापक तथा समाजशास्त्री डा डम्बर चेम्जोङ भन्छन्, राजनीतिमा अपराध स्विकार गर्ने, ढाकछोप गर्ने, संरक्षण गर्ने र अपनत्व लिने प्रवृत्ति मौलाउँदै छ। यसैले समाजमा राजनीतिको सही प्रभाव पर्न सकेको छैन। अपराधीले प्रश्रय पाउने ठाउँ बनेको छ राजनीति। राजनीतिका आडमा भएका र लुकाइएका अपराध धेरै भेटिन्छन्। अपराधमा संलग्नलाई राजनीतिक दलले ठाडै संरक्षण गर्दा दण्डहीनता मौलाएको छ। जिल्लादेखि केन्द्रसम्म नै यस्ता घटना भेटिन्छन्। प्रहरीले अनुसन्धानका क्रममा सबै प्रमाण फेला पारे पनि राजनीतिक प्रभाव र दबाबका कारण अभियुक्त पक्राउ पर्दैनन्। नागरिक अभियन्ता श्याम श्रेष्ठ अपराधलाई राजनीतिले संरक्षण गर्दा देशमा अन्यायको राज भइरहेको बताउँछन्। हामी पक्रन्छौं, अनि पक्रेर कठघरामा पुर्याउन भ्याएको हुन्न। तीन दलका नेताको फोन आइरहेको हुन्छ। उसलाई थुन्नु कि छाड्नु ? थुनौ जागिर नै जाला भन्ने तनाव, नछाडांै समाजमा अपराध बढ्छ, एक जना प्रमुख जिल्ला अधिकारीले गरेको गुनासो सुनाउँदै श्रेष्ठ भन्छन्, राजनीतिले समाजमा दण्डहीनता बढायो। मुलुकमा अपराध र राजनीति गाँसिएको श्रेष्ठ बताउँछन्। अपराधीहरू राजनीतिमा पस्या छन्, राजनीतिले संरक्षण गरेको छ, उनी भन्छन्, यसले गर्दा उनीहरू दन्डबाट पनि बचेका छन् जनताको नजरबाट पनि बचेका छन् । अपराध गर्नेलाई राजनीतिले संरक्षण गर्दा समाज नै गलत बाटोमा हिँड्ने दाबी गर्छन् नेपाल प्रहरीका पूर्वअनुसन्धान अधिकृत हेमन्त मल्ल ठकुरी। उनी भन्छन्, अहिलेको राजनीतिले जग्गा दलाल, डन, भ्रष्टाचारी, कर छली गर्ने व्यापारी, तिकडमबाजलाई संरक्षण गर्यो। राजनीति नै खराब बाटोमा गइरहेको छ। टीकापुर हत्याकाण्ड मुख्य योजनाकारको अभियोगमा कैलाली क्षेत्र नम्बर १ बाट निर्वाचित सांसद रेशम चौधरी डिल्लीबजार कारागारमा जन्मकैद भुक्तान गरिरहेका छन्। भूमिगत भएरै उनी राजपाबाट उम्मेदवार बने र जिते पनि। जिल्ला अदालतले जन्मकैदको सजाय गरेकै अवस्थामा पनि उनलाई कारागारबाट ल्याएर संसद् भवनमा शपथ खुवाइएको थियो। रौतहट क्षेत्र नं २ बाट निर्वाचित सांसद मोहम्मद अफताब आलम २०६४ को संविधानसभा निर्वाचनको एक दिनअघि चैत २७ गते रौतहटमा भएको बम विस्फोटको घटना र त्यसका घाइतेलाई ज्युँदै जलाउने कार्यमा संलग्न भएको आरोपमा गत असोजमा पक्राउ परे। निलम्बित सांसद आलम पनि अहिले पुर्पक्षका लागि जेलमा छन्। चुनावमा भोट दिएर जिताउनका लागि हाम्रो समाजले अझ पनि व्यक्तिको कामभन्दा पनि उसको पावर, पार्टी, सम्पत्ति, समुदाय र हेर्ने गर्छ भन्ने गतिलो उदाहरण हो रेशम चौधरी र आलमको घटना। यस्तै राजनीतिको माथिल्लो पोष्टमा पुगिसकेर पनि बेलाबेला माननीयहरूलाई अपराध कर्ममा संग्लन भएको आरोप लाग्ने गरेको छ। गत वर्षको चर्चित मुद्दा हो पूर्वसभामुख कृष्णबहादुर महराविरुद्ध बलात्कारको घटना। संसद् सचिवालयमा कार्यरत कर्मचारीलाई बलात्कार प्रयास गरेको आरोपमा महरा पक्राउ परेका थिए। नागरिक अभियन्ता श्याम श्रेष्ठ भन्छन्,नहुने काम भइरहेछ राजनीतिमा। राजनीति अनैतिक र फोहोर भयो भनेर आम जनतामा घृणा पैदा हुन्छ, वितृष्णा उत्पन्न हुन्छ। राजनीति दण्डहिनताको सिकार बन्छ। अपराधीहरू बच्न पर्यो भने दलमा पस्ने प्रचलन सुरु भइरहेको छ। राजनीतिमा अपराध स्विकार गर्ने, ढाकछोप गर्ने, संरक्षण गर्ने र अपनत्व लिने प्रवृत्तिा मौलाउँदै छ। अपराधीले प्रश्रय पाउने ठाउँ बनेको छ, राजनीति। त्रिविका प्राध्यापक तथा समाजशास्त्री डा चेम्जोङ राजनीतिमा लोकतान्त्रिक संस्कारको चरम अभावका कारण यस्तो भएको बताउँछन्। अपराधका घटनामा मुछिनेहरूमा, वडा सदस्य, स्थानीय तहका अध्यक्ष तथा सांसदसम्म छन्। उनीहरूको संलग्नता सुन तस्करी, बलात्कार, मानव बेचविखन, मूर्ति चोरी, अवैध गर्भपतन र हत्यासम्म छ। झुठा विवरण पेश गरी नागरिकता लिएको, सरकारी छाप दस्तखत कीर्ते, सार्वजनिक अपराध, ज्यान मार्ने उद्योगको अभियोग उनीहरूमाथि छ। जातीय छुवाछूत, बोक्सीको आरोप, चोरी, बैंकिङ कसुर, संगठित अपराधलगायतको घटनामा पनि जनप्रतिनिधि मुछिएका छन्। अख्तियार दुरुपयोग अनुसन्धान आयोगले विशेष अदालतमा भ्रष्टाचार मुद्दा दायर गरेपछि पर्सा क्षेत्र नम्बर ३ बाट समाजवादी पार्टी नेपालका सांसद हरिनारायण रौनियार निलम्बनमा परेका छन्। रौनियार पप्पु कन्स्ट्रक्सनका अध्यक्ष थिए। पप्पु कन्स्ट्रक्सनले बर्दियाको गुलरिया र बारबर्दिया नगरपालिका जोड्ने जब्दीघाटको पुल तथा काठमाडौं टेकुको पुल निर्माणमा गुणस्तरहीन सामग्री प्रयोग गरेको, ठेक्का लिएका अन्य निर्माण कार्यमा पनि लापरबाही गरेको आरोप लागेको छ। यस्तै कर्णाली प्रदेशका भौतिक पूर्वाधार विकास मन्त्री खड्कबहादुर खत्री बैंकिङ कसूरसम्बन्धी मुद्दा लागेपछि पदमुक्त भए। कृषि विकास बैंकले खत्रीसहित ५ जनाले १ करोड ८० लाख ८० हजार रुपैयाँको किर्ते बैंक ग्यारेन्टी बनाएको आरोप लगाएको छ। अपराध अनुसन्धानमा राजनीतिक दल हावी हुन्छन् भन्ने आरोप लाग्ने गर्छ। नेपाल प्रहरीका प्रवक्ता विष्णुकुमार केसी भन्छन्, अपराध गरेका व्यक्ति जुनसुकै दलका हुन् हामीले राजनीतिक व्यक्तिभन्दा पनि अपराध गर्ने व्यक्तिका रूपमा अनुसन्धान गर्ने गरेका छौं। कर्मअनुसार कानुनको दायरामा आएकै छन्। प्रहरीले अनुसन्धान गरेकै छौं। राजनीति पार्टीले नै सरकार चलाउँछ। देशको ऐनकानुनअनुसार काम गर्ने हो। राजनीतिक निर्णयको आधारमा सरकारले गर्ने निर्णय पनि कानुनअनुसार नै गरिएको हुन्छ। सुरक्षाविद्, इन्द्रजित राई भन्छन्, समाजमा अपराधीकरण बढ्नुको अनेक कारण मध्ये राजनीति मुख्य रूपमा आउँछ। समाज बिग्रियो, मोबाइलको असर, गलत सूचनाको असर, धर्ममाथि विश्वास नहुनु, नैतिक शिक्षाको अभावलगायतका विषयले अपराध बढ्यो। भूतपूर्व नेता हुन वा मन्त्री प्रधानमन्त्री वा अहिलेका बहालवाला नेतृत्व नै किन नहुन्, वरिपरि गुण्डा, मवाली, ठग राखेर घुमिरहेका हुन्छन्। यो विकृत राजनीतिको पराकाष्ठा हो। किन त भन्ने प्रश्नमा सुरक्षाविद् राईको जवाफ थियो, चुनावमा बुथ कव्जा गर्नु पर्यो। व्यापारीलाई धम्काउनु परो। झगडा गर्नुपर्छ, लठ्ठी चलाउनुपर्छ। यस्तो विकृतिले समाजमा दण्डहीनता बढाउँछ। डनहरू मन्त्री बन्ने र क्षमतावान व्यक्तिहरू विदेश पलायन हुने संस्कार देखिँदै आएको छ त ! समाजशास्त्री चेम्जोङ पनि नीतिहरूको पनि नीति मानिने राजनीति सफा हुनुपर्नेमा जोड दिन्छन्,। उनी भन्छन्, समाजलाई नियन्त्रण गर्ने, बाटो देखाउने र निर्देशित गर्ने संस्था नै राजनीति हो। यो संस्था नै संस्थागत भएकै छैन। जुन अति जरुरी हो। पदीय दायित्व जिम्मेवारपूर्ण पूरा गर्ने र अपराधलाई बढावा नदिनका लागि नीति बनाउनेतिर दलहरू लाग्नुपर्ने उनको भनाइ छ।"
अहंकार,"एउटै घटना कोहीलाई फाइदा कोहीलाई भयो हानि कतै मर्यो आत्मसम्मान कतै स्वाभिमानी आफ्नै विचार बैरी भयो, कहाँ जाम कता भागम् ज्यानको बाजी थापेको थेँ, कल्लाई हिसाब मागौं दसवर्षे जनयुद्धले देशमा व्यवस्था बदलिए पनि त्यही युद्धमा होमिनेहरूको अवस्था बदल्न नसकेको भाव गीतमा झल्किन्छ। यद्यपि नेतृत्व गर्ने व्यक्तिहरूको हैसियत भने चुलिएको विषय प्रकाश सपूतको लोकप्रिय यो नयाँ गीतमा देखाइएको छ। गीतको मर्मझैं जनताले छानेका नेता हुन् या कार्यकर्ता जनमुखी हुन छाडेका छन्। आत्मकेन्द्रित हुँदै गएका देखिन्छन्। जनता र नेताबीचको दूरी बढ्दै गएको छ। एउटै गाउँ अनि एउटै आँगनमा हुर्किएका साथीसंगी जनप्रतिनिधि र सांसद हुँदा उनैलाई भेट्न हम्मेहम्मे पर्ने गर्छ। स्वकीय सचिवको तगारोले काम छिटो सक्नुको सट्टा, झन् पर धकेल्छ। त्यसैगरी जनयुद्धदेखि परिवर्तनका अन्य आन्दोलनमा सँगै लडेका व्यक्तिहरू नेता र मन्त्री भइसकेपछि उनीहरूसँग भेट्न सिंहदरबारको अग्लो पर्खाल नाघ्न त्यति सहज हुँदैन। छिमेकी मुलुक भारतमा हालै सम्पन्न विधानसभा चुनावमा आम आदमी पार्टीले पञ्जाबमा जित हासिल गर्यो। चुनावअघि पार्टीका राष्ट्रिय संयोजक अरबिन्द केजरीवालले मुख्यमन्त्री पदका लागि कुन व्यक्ति उपयोगी हुन्छन् भन्दै जनता चुनेगी अपना सीएम नामक एक सर्वेक्षण अभियान नै चलाएका थिए। सर्वेक्षणमा संलग्न करिब १५ लाख जनता भगवन्त मानको पक्षमा देखिएपछि पञ्जाबमा १ सय १७ सिटमध्ये ९२ सिट जितेर विजयी भएको आपले मानलाई मुख्यमन्त्री बनाएको थियो। पञ्जाबमा परिवर्तन चाहने जनताले पुराना पार्टीहरूलाई हराएर नयाँ पार्टीलाई सत्तामा ल्याइरहँदा नेपालमा भने परिवर्तन चाहने जनताले यस्तो कदम उठाउन नसकेकाले राजनीतिक अहंकार बढ्दै जानुमा जनता पनि उत्तिकै जिम्मेवार रहेका दक्षिण एसियाली महिला विकास मञ्चकी अध्यक्ष प्रमिता आचार्य रिजाल बताउँछिन्। नेताहरूमा गैरजिम्मेवारीपन बढ्नुका साथै कसैप्रति पनि उत्तरदायी र जवाफदेही नहुने संस्कारले एउटा नारा लिएर चुनावी क्षेत्रमा प्रवेश गरे पनि जितपछि आफ्नो दायित्वप्रति इमानदारिता नदेखिने प्रवृत्ति बढेको उनको बुझाइ छ। जहिले पनि तिनै पार्टी अनि तिनै व्यक्ति किन छान्छन् त जनता। उनीहरू गैरजिम्मेवार हुँदा हामीले त्यसको उत्तर कहिले मागेनौं, उनले भनिन्। आफ्नो पदको महत्व नबुझ्ने र यसलाई इज्जत दिन नजान्ने नेताहरूमा हामीलाई कसैले केही गर्न सक्दैन भन्ने ठूलो भ्रम रहेको उनको भनाइ छ। नेताहरूमा तँभन्दा म के कम भन्ने अहंकारी स्वभाव बढ्दै गएपछि संसद् लडाइँको मैदान बनेको छ। नेताहरू एकले अर्कालाई ठीक पार्ने होडबाजीमा छन्। यसले गर्दा विदेशी शक्तिहरूलाई नेपालमा आफ्नो स्वार्थअनुसार काम गराउन सहज भएको छ। राजनीतिक पार्टीहरूले हरेक विषयलाई हतियार बनाउन थालेका छन्। एकअर्काविरुद्ध प्रहार गर्न उनीहरू कुनै मौका चुकाउँदैनन्। यही परिपाटीले गर्दा देशमा भ्रष्टाचार संस्थागत रूपमा मौलाउँदै गएको वरिष्ठ कलाकार मदनदास श्रेष्ठको ठम्याइँ छ। नेताहरूले जनतामा राम्रो पकड जमाउन सकेनन्। राज्य गरिब हुँदै गयो तर नेताहरू धनी हुँदै जान थाले। भ्रष्टाचारीलाई कारबाही गर्नुपर्छ भनिए पनि भित्रभित्रैबाट यिनीहरू नै भ्रष्टाचारमा संलग्न रहिरहे, उनले भने। नेताहरूले आफ्नो हैसियत बढाए पनि जनता सामान्य औषधोपचार गर्नसमेत नसक्ने अवस्थामा पुगेको तथ्य औंल्याउँदै यही अहंकारी आचरणले देशको अखण्डता र स्वाभिमानमा समेत प्रहार गरेको उनले बताए। मानिसमा उन्मात र अहंकार बढेर त्यसले सीमा नाघेपछि त्यो आफैं भस्म हुने दिन नआउँला भन्न सकिन्न, उनले भने, आफ्नो दुनो सोझ्याउनुभन्दा आम जनताको लागि गर्छु र परिवर्तन ल्याउँछु भन्ने कोही भेटिएनन्। उसले यति कमायो यसले यति कमायो भनेर आपसी हिसाबकिताब नमिलेर पनि स्थानीय तहदेखि नै विकृति बढ्दै गएको उनको बुझाइ छ। पैसा र शक्ति भएपछि म एक्लैले चलाउन सक्छु भन्ने अहम्ताका साथ नेताहरूले आफ्ना बोली र व्यवहारलाई गिराउने गरेका छन्। मानवशास्त्री डाअञ्जु खड्काका अनुसार स्थानीय तहका नेताहरूले जनताका कामभन्दा बढी व्यापार गर्ने र कमाउने धन्दामा व्यस्त हुन थालेका छन्। उनी सिन्धुपाल्चोकको सुनकोसी गाउँपालिका४ की स्थायी बासिन्दा हुन्। नेताहरूले राजनीतिक नारा लोकप्रिय बनाए पनि व्यवहारमा त्यसलाई उतार्ने नगरेको बताउँदै उनी भन्छिन्, टुप्पोबाट पलाएको नेता काम छैन भनेर गाउँलेले भनेको मैले गाउँ जाँदा सुनेकी छु। इतिहासमा कुन नेताले कस्तो काम गरेका थिए भनेर रिभ्यु गर्ने परिपाटी नभएको र हामीकहाँ चुक्यौं भनेर खोजी गर्ने परिपाटी पनि नबसेकाले आफैंलाई सर्वोपरि ठान्ने अहंकारी प्रवृत्ति नेताहरूमा बढ्दै गएको उनको बुझाइ छ। पैसा र शक्ति भएपछि म एक्लैले चलाउन सक्छु भन्ने अहम्ताका साथ नेताहरूले आफ्ना व्यवहार र बोलीलाई गिराउने गरेका छन्, उनले भनिन्। कुनै पनि व्यक्तिको बोलीले उसको व्यवहार, कार्यशैली र स्वभाव झल्काउँछ। व्यक्तिको बोली र व्यवहारबीच अन्तर भए उमाथिको विश्वास हट्छ। त्यसमाथि पनि राजनीतिक क्षेत्रमा संलग्न व्यक्तिहरूका बोलीलाई जनताले झनै विश्वास गर्दैनन्। नेताहरूले जे बोल्छन्, त्यो गर्दैनन्, जे बोल्दैनन् त्यही गर्छन्। यो जनताले बुझिसकेका छन्। एकले अर्को पार्टी र नेताहरूलाई आरोप प्रत्यारोप, गाली र आक्रोश व्यक्त गर्न शीर्ष नेताहरू नै तुच्छ शैलीमा उत्रने र आफ्नो दम्ब प्रस्तुत गर्ने गरेको पाइन्छ। सार्वजनिक भाषणमा एकले अर्को दलको कमी, कमजोरी औंल्याउनु त्यति अस्वाभाविक मानिन्न। तर मन मिले मेला, नमिले झमेला भनेझैं पार्र्टी एक हुँदा सबै सही फुटेपछि सबै गलत भन्दै व्यक्ति विशेषलाई अंकित गर्दै गालीगलौजमा उत्रने प्रवृत्ति अहिले राजनीतिमा हाबी छ। गत फागुन २३, २०७७ मा सर्वोच्च अदालतले नेपाल कम्युुनिस्ट पार्टी (नेकपा)को खारेजीको फैसला सुनाएपछिका दिनहरूमा कम्युनिस्टका शीर्ष नेताहरूले एकअर्कालाई प्रयोग गरेका शब्द आम जनमानसले पचाउन सक्दैनन्। सत्ताबाट हट्नु परेका कारण पनि नेताहरू गैरराजनीतिक टीकाटिप्पणीमा उत्रिने गरेको देखिन्छ। नेताहरूले राजनीतिक संस्कार बिर्सिएर प्रायः मञ्चमा एकअर्काको आलोचना गरेको सुनिनु नौलो कुरा रहेन। चुनाव नजिकिँदै जाँदा गाउँगाउँमा भोट माग्न नेताको लर्को लाग्ने गर्छ। वैशाख ३० मा तोकिएको स्थानीय चुनावका लागि नेताहरूको यस्तै चहलपहल सुरु भइसकेको छ। तर चुनाव जितेर पदमा पुगिसकेपछि तीनै नेताहरूमध्ये कतिपय त आफ्नो क्षेत्रमा कहिल्यै जान भ्याउँदैनन्। आफ्ना मतदाता सानो सेवाको काम लिन कैयौं दिनको बाटो धाएर आउँदा पनि भेट्दै नभेटी ठूलाठालु पल्टिने प्रवृत्ति यथावत् छ। नेताहरूमा रहेको यही अहंकारले गर्दा उनीहरूले जनताबाट पाउने श्रद्धा गुमाउँदै गएका राजनीतिक विश्लेषक कृष्ण खनालको बुझाइ छ। राजनीतिमा जनताले अपेक्षा गरेअनुसार नेताहरूले बोलेनन् वा व्यवहार गरेनन् भनेर गुनासो गर्नेबाहेक अन्य विकल्प उनी देख्दैनन्। नेताहरूका यस्ता सस्ता बोली र व्यवहारले उनीहरूले एकैछिन समर्थकको ताली पाए पनि समाजमा त्यसको प्रभाव सकारात्मक पर्दैन, उनी भन्छन्, एकैछिन जोसिएर कार्यकर्ताको ताली पाउँदा अर्को ठाउँमा गएर झन् कडा बोल्नुहुन्छ। तर यसले समाज र उहाँहरूलाई पनि हित गर्दैन। आफू अनुकूल हुँदा एउटा कुरा, अनुकूल नहुँदा अर्को कुरा गर्ने नेताहरूको दोहोरो चरित्र सबैसामु प्रष्ट भइसकेको उनको भनाइ छ। नेताहरूको यस्तो बोली र व्यवहारको जनता साक्षी रहेकाले हिजो बोलेका विषय पनि जनताले त्यति सजिलै नबिर्सने उनी बताउँछन्। यस्तै आचरणले गर्दा नेताहरूले जनताबीच आफ्नो प्रभाव घटाइरहेका उनको विश्लेषण छ। मानिसले अहिले नेतालाई कुनै किसिमको श्रद्धा र आस्थाले हेर्दै हेर्दैनन्। यो कुरा उनीहरूले कति बुझेका छन् थाहा छैन, राजनीतिक विश्लेषक खनालले भने, जनतामा उनीहरूको चर्चाको अंश अलिकति पनि बाँकी छ जस्तो लाग्दैन। यसको मूल कारण उनीहरूको आफ्नै अहंकार र आचरण हो। नेताहरूको आचरण र दोहोरो चरित्रको अर्को उदाहरण उनीहरूमा रहेको पिर्के सलामीको भोकलाई पनि लिन सकिन्छ। करिब दुई महिनाअगाडि एक बहालवाला मन्त्री आफ्नो गृह जिल्लामा रहेका बेलामा पिर्के सलामीकै कारण विवादमा तानिएकी थिइन्। आफू सत्ताबाहिर हुँदा अरूको सलामीप्रति निकै कटाक्ष गर्ने उनले आफू मन्त्री भएपछि सलामी खाएको आलोचना गर्दैै उनको तस्बिर सामाजिक सञ्जालमा भाइरल भएको थियो। त्यसैगरी केही वर्षअगाडि एक पूर्वप्रधानमन्त्रीले खाएको पिर्के सलामीका समाचार पनि सञ्चारमाध्यममा छाएका थिए। देश संघीय संरचनामा गइसकेपछिको अवस्थामा विभिन्न स्थानीय तहका नेताहरूले पनि आफू पदमा पुगेपछि पिर्के सलामी परम्परालाई निरन्तरता दिँदै आएको पाइन्छ।"
जनवितृष्णा,"सत्तामा पुगेपछि नेताहरु राजनीतिक दर्शन, सिद्धान्त र जनताभन्दा पैसा र शक्ति आर्जनमा मात्र लिप्त भए । त्यही कारण, राजनीतिप्रति जनवितृष्णा बढ्दै गएको छ। राजनीति गर्न पैसा, पावर र पहुँच चाहिन्छ, राजनीतिप्रति आम बुझाइ हो। त्याग, तपस्या, इमानदारिता, नैतिकता छायाँमा पर्दै जाँदा राजनीतिप्रति वितृष्णा बढ्दो छ। सत्तामा पुगेपछि राजनीतिक दर्शन, सिद्धान्त र जनताभन्दा पैसा र शक्ति आर्जनमा मात्र नेताहरू लिप्त हुँदा राजनीतिप्रति नयाँ पुस्ताको आकर्षणसमेत घटदै गएको छ। राज्य सत्ता फालेर ल्याएको संघीय गणतान्त्रिक व्यवस्थाले राज्यको पुनर्संरचना गर्दै तीन तहको सरकार गठन भयो। तर, प्रशासकीय र राजनीतिक चरित्र पुरानै छ। त्यसैले राजनीतिप्रति जनताको गुणासो बढ्दो रहेको राजनीतिक विश्लेषक डा सुरेन्द्र लाभ बताउँछन्। नागरिकले परिवर्तनको खोजी सेवा प्रवाहबाट लिन खोज्छन्, डालाभले भने, नयाँ व्यवस्थाले गाउँटोलमा नेता जन्मायो। तर, एउटा रिक्सा चालकले मेरो जीवनमा गणतन्त्रले के प्रभाव पर्यो भनेर खोज्छ तर, उसले आफ्नो जीवन उस्तै दुःखमा देख्छ। जुन गतिमा परिवर्तन आयो त्यो गतिमा जनताले त्यसको प्रतिफल पाउन सकेका छैनन्। दलहरू संघीयताका लागि लडे। तर, सिस्टम चलाउन र डेलिभरी गर्न सकेनन्, लेखक चन्द्रकिशोर भन्छन्, त्यसैले लोकतन्त्र दलतन्त्र बन्यो। दलतन्त्र नेतातन्त्रको पर्दामा देखियो। राजनीतिक दल नेताहरूको कम्पनी बनेको उनी बताउँछन्। आवश्यकता नै आविष्कारको जननी हो। युवा पुस्ता राजनीतिमा आउन चाहन्छन्, आउनु पर्छ, उनी भन्छन्, युवा शक्ति कालो बादल वरिपरि चाँदीको घेरा हुन्। आफ्नो पेसामा सफल भएका युवाहरू राजनीतिको मूलधारमा आउन जरुरी रहेको उनी बताउँछन्। पुरानो नेतृत्व पुस्ता अझै पनि राजनीतिमा सक्रिय छ। युवा पुस्तालाई आफ्नो विज्ञता र अनुभव हस्तान्तरण गर्न चाहँदैन। गुटगत, व्यक्तिगत स्वार्थ, पद र शक्तिका पछाडि अझै पनि पुरानै नेतृत्व दौडधुपमा छ। अहिले राजनीतिप्रति नागरिकमा वितृष्णा मात्रै छ। बेलैमा समाधान नगर्ने हो भने यसले अराजकताको रूप लिने खतरा छ। राजनीतिमा भ्रष्टीकरण देखा परेको छ। चन्द्रकिशोर थप्छन्, त्यसले सामाजिक मनोविज्ञानमा नकारात्मक असर परेको छ। नेताले गलत व्यक्तिलाई संरक्षण दिँदा समाजमा राजनीतिप्रति वितृष्णा बढिरहेको उनी बताउँछन्। एजेन्डाविहीन राजनीतिक दल र उनको पुरातन शैलीले राजनीतिबाट नयाँ पुस्ता टाढै बस्न चाहन्छ। न नयाँ पुस्तालाई नेतृत्वका लागि पत्याउँछन्, न त उसको क्षमतालाई स्वीकार गर्छन्। नेताहरू गुटमा रमाउँछन्, फुटमा स्वार्थ पूरा गर्छन्। यसले राजनीतिलाई सेवाभन्दा व्यापार बनाएको छ। यस्ता पात्र र प्रवृत्ति पछिल्लो समय राजनीतिमा हाबी भएको वुद्धिजीवीको बुझाइ छ। राजनीतिमा भ्रष्टीकरण पनि भाइरस नेता जन्माउने पार्टीका भ्रातृ संगठनहरू थला परेका छन्। नेता उत्पादन गर्ने पार्टीका नर्सरीमा गोडमेल, हेरचाह भएको छैन। अझै पनि नेतृत्वको होडबाजीमा राजनीतिक दलभित्र गुट, उपगुट छ। यसले युवा पुस्ताको समूहलाई पनि विभक्त बनाएको छ। देशमा लोकतन्त्र आएको डेढ दशक भयो। २०६२०६३ को जनआन्दोलनले राजतन्त्र ढाल्यो। राजनीतिक परिवर्तनको छोटै समयमा राजनीतिक दल र राजनीतिप्रति जनतामा वितृष्णा छ। यहाँ व्यक्ति बन्यो। नेता बन्यो। पार्टी बन्यो तर, देश बनेनन्। यसैले राजनीति फोहोरी खेल भएको नागरिकको बुझाइ छ। नेताहरूले युवा पुस्ताका लागि रोजगारी तथा उत्पादनका स्पष्ट कार्यक्रम ल्याउन नसक्दा राजनीतिप्रति युवा पुस्ताको वितृष्णा बढेको युवा नेता शंकर महतो बताउँछन्। पहिला राजतन्त्रविरुद्धको एजेन्डाले नेताहरू जन्मिए। त्यसले राजनीतिक परिवर्तन आयो। त्यसका उपलब्धिलाई संस्थागत गर्नु नयाँ नेतृत्वको जरुरी रहेको बागमती प्रदेशका प्रशासन समूहका अधिकृत विमलप्रसाद भट्टराई बताउँछन्। नागरिकलाई राजनीतिप्रति विश्वास लाग्न छोड्यो। सबै पुराना नेताहरूलाई जनताले टेस्ट गरिसकेका छन्। नयाँ नेताहरूको खोजीमा नागरिक छन्, उनी भन्छन्, पार्टीहरूसँग आकर्षण गर्ने एजेन्डा नभएर पनि युवा पुस्ता राजनीतिबाट टाढा छन्। विकास र समृद्धिको स्पष्ट खाका छैन। युवा पुस्ता वैदेशिक रोगजारीमा छन्। त्यसैले पनि राजनीतिका युवाहरूको उपस्थित कमजोर भएको अधिकृत भट्टराई बताउँछन्। दलका नेताहरूलाई रिझाए केही युवाहरू पदमा जाने प्रवृत्तिले आम युवा दुःखी बन्ने अवस्था आएको एमालेका युवा नेता नीरज आचार्य बताउँछन्। पार्टीमा युवा नेताहरू आफ्नै विचार, दृष्टिकोण, सिद्धान्त, अभियान, पहलकदमीले नेतृत्वमा पुग्न सकेका छैन। उनीहरू दलका नेताहरूलाई रिझाएर पद पाएका छन्। जुन युवा पुस्ताका लागि घातक हो, उनी भन्छन्, पार्टी संगठनमा हस्तक्षेप र दबाब दिन काम गर्नुपर्छ। तर, त्यो अझै पनि पार्टी संगठनका युवा मोर्चामा छैन। उनका अनुसार राज्य सत्ता सञ्चालनमा युवाहरूको उपस्थित निकै कम रहेकोले पनि युवाहरूको विकास सोचेको जस्तो हुन सकेको छैन। आफ्नो क्षमता देखाएर पार्टीको नेतृत्वमा युवाहरू पुग्नुपर्छ। युवाहरू राजनीतिबाट टाढियो भने राजनीति नै बिरूप हुन्छ। त्यसैले राजनीतिका बन्द ढोकाहरू आफ्नै पहलमा खोल्नुपर्ने उनी बताउँछन्। २०६२०६३ को जनआन्दोलनपछि नयाँ व्यवस्था आयो। तर, जनताको अवस्था सोचेको जस्तो हुन सकेन। त्यसकारण पनि जनतामा पार्टी र नेताप्रति वितृष्णा बढेको नेता अचार्यको बुझाइ छ। अभावले युवा पुस्ताहरू मूलधारको राजनीतिभन्दा टाढा रहन बाध्य हरेको डा लाभ बताउँछन्। गरिबीले युवा पुस्ताहरू वैदेशिक रोगजारीमा छन्। पढेकाहरू पनि उतै छन्। हाम्रो शक्ति र बुद्धिलाई देशमै फर्काउनुपर्ने उनको भनाइ छ। युवा पुस्तालाई नेताहरूले राजनीतिमा आशा देखाउन पछि परे। आसन्न स्थानीय तहको निर्वाचनले युवा पुस्तामा थोरै भए पनि विभिन्न पदमा दाबेदारी बढेको राजनीतिक विश्लेषक डा लाभ बताउँछन्। राजनीति भद्रगोल हुँदा देश अँध्यारोतिरको यात्रा देख्दा चिन्ता लागेको बताउँछन् वरिष्ठ हास्यकलाकार मनोज गजुरेल। नेपाली जनता साना उपलब्धिमा धेरै खुसी हुन्छौं। ठीक त्यसको उल्टो नेतृत्वले थोरै गल्ती गर्दा सानो चित्त दुखिहाल्छ, उनी भन्छन्, नागरिकको सानो सपना पूरा गराउने नेताहरूले ठूलो आश्वासन दिन्छ। हो नि त भनेर जनता आशावादी भन्दै भोट दिएर जिताउँछन्। तर नेताहरूले भनेका ती सपना पूरा गर्नतिर लाग्दैन। बरु सत्तामा कसरी टिकिरहने ? आफ्ना पार्टीका मान्छेहरूलाई कसरी सरकारी नियुक्ति दिलाउने दाउमा लाग्दा नागरिकहरूलाई आक्रोशित बनाउने गरेको छ। कलाकार गजुरेलका अनुसार मतदाताको सरल स्वभावलाई राजनीतिक दलले सत्तामा जाने भर्याङ बनाएका छन्। अहिले नागरिकमा राजनीतिप्रति वितृष्णा मात्रै छ। यो बेलैमा समाधान नगरिने हो भने यसले अराजकताको रूप लिने खतरा छ, गजुरेल भन्छन्। नेपाली जनताको कुनै ठूलो सपना पनि नभएको गजुरेल बताउँछन्। छोराछोरीलाई पढाउन पाइयोस्। बिरामी हुँदा सित्तैमा उपचार होस्। आँगनमा धारो होस्, घरमा बिजुली बत्तीको झलमल हो। देशमै रोजगारी होस्, यस्ता सानासाना सपनामा नेताहरूले ठूला कुरा गरेर झुक्याइरहेका छन्, गजुरेल भन्छन्। भारत र चीनले नेपाललाई खेलमैदान बनाएको बताउँदै उनले थपे, नेताहरूले देशलाई प्रयोगशाला बनायो। रिजल्ट दिन नसक्ने पार्टी र नेताहरूको विकल्पमा जनताहरू छन्। उनका अनुसार सबैले राजनीति नै गर्नुपर्ने छैन। पाटीमा लाग्ने पर्ने, दलको झन्डा बोक्नु पर्ने होइन। जो जहाँ छौं त्यही क्षेत्रमा राजनीति गरौं। त्यही क्षेत्रको विकासमा लागे देश अघि बढ्छ।"
"बोलौं, बेला यही हो","देश चुनावी संघारमा छ। राजनीतिक दलहरू घरआँगन छिरेका छन्। पाँच वर्षदेखि हराएका नेताहरू धनुष्टंकार भई नमस्कार गर्दै झुपडीमा प्रकट भएका छन्। हामीले ठान्यौं जनतालाई सिकाउने, नेतालाई चेताउने बेला यही हो। नेपाली बृहत् शब्दकोशले राजनीति लाई यसरी अथ्र्याएको छ, १ प्रजाको शान्तिसुरक्षा कायम गर्ने, मौलिक अधिकारको कदर गर्ने, राज्यको शासन व्यवस्थाको प्रणाली निर्धारण गर्ने, राष्ट्रिय र अन्तर्राष्ट्रिय नीतिको उपयुक्त सन्तुलन गर्ने र यस्तै अन्य कार्य गर्ने नीति। २ राज्यको शासन व्यवस्थासम्बन्धी नीति, राज्य सञ्चालन प्रणाली। ३ राज्य र प्रशासनसँग सम्बन्धित एक सामाजिक सिद्धान्त। माफ गर्नुहोला, हामी आज यस विशेष संस्करणमार्फत नेपाली राजनीतिको निर्मम समीक्षा गरिरहेका छौं। किनकि, राजनीति राज्य सञ्चालनको मियो हो। यसको वरिपरि दाइँ गरिरहेका नेताहरू आचारहीन बन्दै गए। जनताले लडेर प्रजातन्त्र ल्यायौं। उन्नत लोकतन्त्र बनायौं। देशलाई गणतन्त्रसम्म पुर्यायौं। संविधानसभाबाट उत्कृष्टतम् संविधान पायौं। संघीयता, समावेशिता र समानता अक्षरमा लेख्यौं। तर, सुशासन देखेनौं। प्रजा र शासित नै भइरह्यौं। सार्वभौम नागरिक हुनुको अनुभूति गर्न पाएनौं। किन ? के अझै उत्तर नखोजेर प्रश्नमै अल्झिइरहने ? देश चुनावी संघारमा छ। राजनीतिक दलहरू घरआँगन छिरेका छन्। पाँच वर्षदेखि हराएका नेताहरू धनुष्टंकार भई नमस्कार गर्दै झुपडीमा प्रकट भएका छन्। हामीले ठान्यौं जनतालाई सिकाउने, नेतालाई चेताउने बेला यही हो। पाँच वर्षपहिलाका आश्वासन एवं वाणी खोतल्ने साइत यही हो। नत्र हामी नागरिक सधैं रैती भइरहने छौं। भोटका नाममा छक्किइरहने छौं। त्यसैले, राजनीतिक वृत्तबाट वर्तमानमा यी प्रश्नको जवाफ खोज्नैपर्ने हुन्छ देशमा स्थिरता के भएर आउन सकेन ? सुशासन किन पाउन सकिएन ? नेताहरू कुन प्रेरणाले अहंकारी भए ? पारदर्शिता कता हरायो ? माफियाकरण कसरी मौलायो ? चुनाव किन महँगियो ? जताततै चरम राजनीतीकरण के आवश्यक हो ? राज्यका तीनै अंग किन लथालिंग भए ? सेटिङबिना कामै नहुने ? कस्तो परिपाटी हो यो ? राजनीतिमा अपराधीकरण कसरी मौलायो ? भागबन्डा लोकतान्त्रिक संस्कृतिको पहिचानै हो त ? निजीकरणका नाममा सरकारी सम्पत्ति कसरी निख्रिए ? अनि, जनतामा वितृष्णा जगाउने कारण यिनै होइनन् ? यसको ख्याल राख्नु पर्दैन ? यो विशेषांक आम वुद्धिजीवी र सर्वसाधारणका यस्तै जिज्ञासाको अभिलेख हो। हामीले आशय र अभिप्रायबिनै गुम्सिएका यस्ता आवाज राजनीतिक क्षेत्रमा प्रतिध्वनित गरिदिन चाहेका मात्र हौं। किनकि, नेताहरू किन स्वार्थलिप्सामा चुर्लुम्म भए ? राजनीतिलाई व्यापार मात्र होइन, कालोव्यापार बनाउन किन उद्यत् देखिए ? नियम, कानुनको लगामले थेग्न छाड्यो राजनीतिका बाईपंखी धावकहरूलाई। यो जनकेन्द्रित होइन, धनकेन्द्रित भयो। वास्तवमा राजनीतिक बेथितिकै कारण पछिल्लो समय राज्यसंयन्त्र खल्बलिएको छ। कार्यपालिका अति अस्थिर भयो। व्यवस्थापिका स्वयंमा अव्यवस्थित बन्यो। न्यायपालिकाभित्र न्याय शिला खोज्नुपर्ने स्थिति आयो। संविधान, कानुन र विधिको होइन, शक्तिपहुँचको शासन मौलायो। यसका दूषित छिद्रहरू किन टाल्न सकिएन ? व्यवस्था फेरिँदा अवस्था किन फेरिन सकेन ? खोज्नुपर्ने उत्तर यही हो। महात्मा गान्धीले भनेका थिए, धरतीले हरेक मानिसका आवश्यकता परिपूर्ति गर्न सक्छ, तर हरेकका लोभ पूरा गर्न सक्दैन। नेपाली राजनीति वास्तवमा लोभपापको व्यवसाय बन्दै गएको छ। यो राष्ट्रभूमि तिनको चाहना परिपूर्तिमा सधैं मूकदर्शक नहुन सक्छ। त्यसैले राजनीति सुध्रियोस्। देश समृद्ध, सुसंस्कृत र लोकतान्त्रिक बनोस्। लडेर ल्याएको व्यवस्थामाथि निरंकुश शक्तिले प्रश्न उठाउन नपाओस्। शासक र शासित नामक विभेदीय शासनशैली निमिट्यान्न होस्। त्यही सन्देश हो यो विशेषांक।"
"बोलौं, बेला यही हो","देश चुनावी संघारमा छ। राजनीतिक दलहरू घरआँगन छिरेका छन्। पाँच वर्षदेखि हराएका नेताहरू धनुष्टंकार भई नमस्कार गर्दै झुपडीमा प्रकट भएका छन्। हामीले ठान्यौं जनतालाई सिकाउने, नेतालाई चेताउने बेला यही हो। नेपाली बृहत् शब्दकोशले राजनीति लाई यसरी अथ्र्याएको छ, १ प्रजाको शान्तिसुरक्षा कायम गर्ने, मौलिक अधिकारको कदर गर्ने, राज्यको शासन व्यवस्थाको प्रणाली निर्धारण गर्ने, राष्ट्रिय र अन्तर्राष्ट्रिय नीतिको उपयुक्त सन्तुलन गर्ने र यस्तै अन्य कार्य गर्ने नीति। २ राज्यको शासन व्यवस्थासम्बन्धी नीति, राज्य सञ्चालन प्रणाली। ३ राज्य र प्रशासनसँग सम्बन्धित एक सामाजिक सिद्धान्त। माफ गर्नुहोला, हामी आज यस विशेष संस्करणमार्फत नेपाली राजनीतिको निर्मम समीक्षा गरिरहेका छौं। किनकि, राजनीति राज्य सञ्चालनको मियो हो। यसको वरिपरि दाइँ गरिरहेका नेताहरू आचारहीन बन्दै गए। जनताले लडेर प्रजातन्त्र ल्यायौं। उन्नत लोकतन्त्र बनायौं। देशलाई गणतन्त्रसम्म पुर्यायौं। संविधानसभाबाट उत्कृष्टतम् संविधान पायौं। संघीयता, समावेशिता र समानता अक्षरमा लेख्यौं। तर, सुशासन देखेनौं। प्रजा र शासित नै भइरह्यौं। सार्वभौम नागरिक हुनुको अनुभूति गर्न पाएनौं। किन ? के अझै उत्तर नखोजेर प्रश्नमै अल्झिइरहने ? देश चुनावी संघारमा छ। राजनीतिक दलहरू घरआँगन छिरेका छन्। पाँच वर्षदेखि हराएका नेताहरू धनुष्टंकार भई नमस्कार गर्दै झुपडीमा प्रकट भएका छन्। हामीले ठान्यौं जनतालाई सिकाउने, नेतालाई चेताउने बेला यही हो। पाँच वर्षपहिलाका आश्वासन एवं वाणी खोतल्ने साइत यही हो। नत्र हामी नागरिक सधैं रैती भइरहने छौं। भोटका नाममा छक्किइरहने छौं। अनि, जनतामा वितृष्णा जगाउने कारण यिनै होइनन् ? यसको ख्याल राख्नु पर्दैन ? यो विशेषांक आम वुद्धिजीवी र सर्वसाधारणका यस्तै जिज्ञासाको अभिलेख हो। हामीले आशय र अभिप्रायबिनै गुम्सिएका यस्ता आवाज राजनीतिक क्षेत्रमा प्रतिध्वनित गरिदिन चाहेका मात्र हौं। किनकि, नेताहरू किन स्वार्थलिप्सामा चुर्लुम्म भए ? राजनीतिलाई व्यापार मात्र होइन, कालोव्यापार बनाउन किन उद्यत् देखिए ? नियम, कानुनको लगामले थेग्न छाड्यो राजनीतिका बाईपंखी धावकहरूलाई। यो जनकेन्द्रित होइन, धनकेन्द्रित भयो। वास्तवमा राजनीतिक बेथितिकै कारण पछिल्लो समय राज्यसंयन्त्र खल्बलिएको छ। कार्यपालिका अति अस्थिर भयो। व्यवस्थापिका स्वयंमा अव्यवस्थित बन्यो। न्यायपालिकाभित्र न्याय शिला खोज्नुपर्ने स्थिति आयो। संविधान, कानुन र विधिको होइन, शक्तिपहुँचको शासन मौलायो। यसका दूषित छिद्रहरू किन टाल्न सकिएन ? व्यवस्था फेरिँदा अवस्था किन फेरिन सकेन ? खोज्नुपर्ने उत्तर यही हो। महात्मा गान्धीले भनेका थिए, धरतीले हरेक मानिसका आवश्यकता परिपूर्ति गर्न सक्छ, तर हरेकका लोभ पूरा गर्न सक्दैन। नेपाली राजनीति वास्तवमा लोभपापको व्यवसाय बन्दै गएको छ। यो राष्ट्रभूमि तिनको चाहना परिपूर्तिमा सधैं मूकदर्शक नहुन सक्छ। त्यसैले राजनीति सुध्रियोस्। देश समृद्ध, सुसंस्कृत र लोकतान्त्रिक बनोस्। लडेर ल्याएको व्यवस्थामाथि निरंकुश शक्तिले प्रश्न उठाउन नपाओस्। शासक र शासित नामक विभेदीय शासनशैली निमिट्यान्न होस्। त्यही सन्देश हो यो विशेषांक।"
राजनीतीकरण,"२०४६ सालमा बहुदल पुनः स्थापनापछिको अन्तरिम सरकारका प्रधानमन्त्री कृष्णप्रसाद भट्टराईले वरिष्ठ अधिवक्ता कुसुम श्रेष्ठलाई राजदूत बन्न आग्रह गरे। अमेरिकाको राजदूतको अफरलाई श्रेष्ठले सोझैं अस्वीकार गरे। प्रधानमन्त्री भट्टराईले ठट्यौली गर्दै भने, एकैचोटी रेडियो नेपालबाट फुकिदिन्छु, अनि ? जवाफमा श्रेष्ठ मुस्कुराए। तर, राजदूत नबन्ने अडानमा टसमस भएनन्। वरिष्ठ अधिवक्ता श्रेष्ठ भन्दा फरक देखिइन, लक्की शेर्पा। एमाले छोडेर माओवादीमा प्रवेश गरे लगत्तै उनलाई राजदूतको अफर आयो। तत्कालीन माओवादी केन्द्रको सिफारिसमा अस्ट्रेलियाको राजदूत बनेकी शेर्पा अनलक्की भइन्। मानव बेचबिखन र श्रम शोषणको आरोप लाग्यो। सरकारले छानविन समिति बनायो। समितिले प्रतिवेदन बुझाएपछि तत्कालीन प्रधानमन्त्री केपी शर्मा ओली र नेकपाका अर्का अध्यक्ष पुष्पकमल दाहालले सुझाव दिएअनुसार उनले राजीनामा गर्न बाध्य भइन्। राष्ट्रको छवि प्रस्तुत हुने पदमा राजनीतिक नियुक्तिले पारेको प्रभावको पछिल्लो दृष्टान्त हो, यो। २०४७ साल पछि नेपाली कांग्रेस, नेकपा एमाले र माओवादी सबैभन्दा बढी सत्तारोहण गरे। ०४८ को निर्वाचनमा १ सय १४ सिट जितेको नेपाली कांग्रेसले ०५१ मा हैसियत गुमायो। ०५१ मा संसद्को सबैभन्दा ठूलो दल बनेको नेकपा एमाले ०५६ को निर्वाचनमा पराजित भयो। ०६४ को निर्वाचनमा बहुमतनजिक पुगेको माओवादी ०७० मा तेस्रो शक्तिमा पालैपालो सत्तााको स्वाद चाखेका दलहरूप्रति नागरिक विश्वास खस्किंदै गएको छ। राजनीतिक नेतृत्वलाई रिझाउन कानुनअनुसार त हुँदैन। तर, हजुरले भनेपछि हुन्छ भन्ने थेगो कर्मचारीतन्त्रमा चर्चित छ। पालैपालो सत्ताको स्वाद चाखेका दलहरूप्रति नागरिक विश्वास खस्किंदै गएको छ। सन् २०१८ मा गरिएको मत सर्वेक्षणले १० प्रतिशत उत्तरदाताले मात्रै राजनीतिक दललाई पूर्ण विश्वास गरेको देखाएको थियो । सन् २०१७ को सर्वेक्षणमा ७ प्रतिशत मतदाताले मात्रै राजनीतिक दलप्रति पूर्ण विश्वास गरेका थिए भने राजनीतिक दललाई कत्ति पनि विश्वास गर्दिन भन्ने उत्तरदाता अलि बढी अर्थात् १० प्रतिशत थिए । राजदूतदेखि कर्मचारीतन्त्र, प्रहरी प्रशासन, न्याय क्षेत्रमा राजनीतिक भागबन्डाको खेल सुरु गरे। निष्पक्ष, तटस्थ र व्यवसायिक हुनु पर्ने निजामती प्रशासन राजनीतिक नेतृत्वको लाचार छाया बनाए। सर्वत्र राजनीतीकरण भएकोतर्फ संकेत गर्दै लोक सेवा आयोगका पूर्वअध्यक्ष उमेश मैनाली भन्छन, राजनीतिमा सिद्धान्त छैन। व्यापारिमा नैतिकता छैन। कर्मचारीमा व्यवसायिकता छैन। मिडियामा निष्पक्षता छैन। सिद्धान्त हराएको राजनीति लोकतन्त्रमा दलीय सरकार हुन्छ। दलहरूले संवैधानिक अंगमा जनमतको समेत वेवास्ता गरि गरेको नियुक्तिको उदाहरण हो, अख्तियार दुरुपयोग अनुसन्धान आयोग। जनस्तरबाट व्यापक विरोधका बाबजुत २५ वैशाख २०७० मा लोकमानसिंह कार्की अख्तियार दुरुपयोग अनुसन्धान आयोगको प्रमुखमा नियुक्त भए। उनको नियुक्तिमा प्रमुख राजनीतिक नेताहरूको सहमति रह्यो। संवैधानिक परिषद्को सिफारिसमा नियुक्त भएको ३ वर्ष ८ महिनापछि अर्थात् २४ पुस २०७३ मा उक्त नियुक्ति अवैध ठहर गर्दै सर्वोच्चले बदर गरिदियो। अदालतले दलहरूलाई कानुनी शासनको पालना गर्न सबक सिकाए पनि प्रवृत्ति उस्तै छ। सत्तामा जुन पार्टी पुग्छ त्यसको असर सरकारी सञ्चारमाध्यममा देखिन्छ। नेपाल टेलिभिजन, रेडियो नेपाल, गोरखापत्र, राष्ट्रिय समाचार समितिमा व्यवस्थापकीय एवं सम्पादकीय नेतृत्व हेरफेर हुन्छ। वरिष्ठ पत्रकार किशोर नेपालका अनुसार सत्तारुढ दलले सरकारी सञ्चारमाध्यमलाई आफ्नो अनुकूल प्रयोग गर्न नयाँ नियुक्ति गर्छन् यो राम्रो चलन होइन। अखबार वा रेडियो टेलिभिजनमा सरकारी नियन्त्रण हुनुहुँदैन। टेलिभिजनमा र गोरखापत्र दैनिकका पूर्वअध्यक्षसमेत रहेका नेपाल भन्छन, जनप्रतिनिधिको शासन भएको बेलामा संसद्को नियन्त्रण गर्नुपर्छ। सरकारको अनुदान लिनु पर्छ। तर, संस्था स्वतन्त्ररुपमा चल्नु पर्छ। बेलायतको बीबीसी मोडलमा सञ्चारमाध्यम चलाउँदा सरकारको पनि साख बढ्छ। विश्लेषक प्रदीपकुमार शर्मा लोकतन्त्रमा दलतन्त्र हावी भएको बताउँछन्। भन्छन, चुनावी घोषणापत्रको मस्यौदा गरेका बेलाबाहेक अरू बेला राजनीतिक नेताहरू गम्भीर भएनन्। कर्मचारीतन्त्रको सोपानमा असर राजनीतिक नेतृत्वको शक्तिलाई सन्तुलनमा राख्न र राजनीतिक स्वेच्छारिता बढ्न नदिन कर्मचारी दलीय स्वार्थबाट मुक्त हुनु पर्छ। तर, अहिले राजनीतिक नेतृत्वलाई रिझाउन कानुनअनुसार त हुँदैन तर हजुरले भनेपछि हुन्छ भन्ने थेगो अहिले कर्मचारीतन्त्रमा चर्चित छ। राणाकालमा कर्मचारीतन्त्र पजनी प्रथामा आधारित थियो। २०३२ सालमा भेषबहादुर थापाको अध्यक्षतामा बनेको प्रशासन सुधार समितिको सिफारिसमा निजामति प्रशासनमा राजनीतिक नियुक्ति बन्द गरियो। बहुदलीय पुनः स्थापनासँगै कर्मचारीतन्त्रमा दलगत राजनीतिले जरो गाडिसकेको छ। अत्याधिक राजनीतिकरणले गर्दा सेवाप्रवाहसम्म प्रभाव पार्न थालेको छ। पूर्वगृहसचिव मैनालीका अनुसार, राजनीतीकरणका दुई रूप हुन्छन्। एउटा, सम्बन्धित मन्त्रीले दबाब दिन्छन्। दोस्रो, व्यवस्थाप्रति राजनीतीकरण गर्ने। पञ्चायतकालमा व्यवस्थाप्रति प्रतिबद्ध हुन कर्मचारीहरू दबाब दिइन्थ्यो। पञ्चायतकालमा मन्त्रीको दबाबभन्दा व्यवस्थावप्रति प्रतिबद्ध हुनुपथ्र्यो। दरबारले संरक्षण गर्ने हुँदा मन्त्रीहरूलाई टेर्दैनथे, उनले भने, २०४७ सालपछि देखिने गरी राजनीतीकरण सुरु भयो। लोकतन्त्र प्रवाह गर्ने कर्मचारीतन्त्र (ब्युरोक्रेसी)बनाउन तिर कोही लागेनन्। कर्मचारी तन्त्र सक्षम भएन भने जतिसुकै राम्रो व्यवस्था आए पनि लोकतन्त्रको वितरण हुँदैन। स्पष्टै भन्न सकिन्छ, त्यस मामिलामा नेताहरू फेल भएका हुन्। राजनीतिले कर्मचारीतन्त्रलाई गिजोलेको छ। सरकार टिकाउनको लागि धेरैलाई मन्त्री बनाउनुपर्ने बाध्यताका कारण मन्त्रालय टुक्र्याउने सम्मका काम भए। २०६२ ०६३ को जनआन्दोलनको लाभ खोज्दै दलका भ्रातृ संगठनका रूपमा कर्मचारी ट्रेड युनियन बनाए। कर्मचारीतन्त्रभित्र पदसोपान भित्रको अनुशासन चाहिन्छ। राजनीतीकरणले गर्दा त्यो अनुशासन पूर्णतः गुमेको छ। तल्लो तहका कर्मचारीले टेर्न छोडेका छन्। आकर्षक ठाउँमा सरुवा हुने लोभले कर्मचारीबीच राजनीतिमा लाग्ने होडबाजी तीव्र छ। राजनीतिक नेतृत्वकर्ताको स्वार्थअनुसार काम गर्ने र आफ्नो पनि स्वार्थपूर्ति गर्ने प्रवृत्ति कर्मचारीमा छ। सहसचिवहरू विभाग वा मन्त्रालयको महाशाखाको नेतृत्वका लागि हानथाप गर्छन्। त्यसैले संघमा रहनको लागिराजनीतिक नेतृत्वलाई रिझाउन सुरु गर्छन्। स्थानीय तह कम रोजाइमा पर्छन्। उपसचिवहरू गाउँपालिका तथा नगरपालिकामा बाध्यात्मक अवस्थामा मात्र जान्छन्। सरकार फेरिने बित्तिकै तत्काल दौडधुप गर्छन्। पाँच वर्षका लागि चुनिएका जनप्रतिनिधिले पटके प्रशासकसँग मिलेर काम गर्नुपर्ने अवस्था आयो। दलीय स्वार्थले पटकपटक कर्मचारी फेरिँदा स्थानीय तह अस्थिर रह्यो। दुर्गममा जान नचाहने कर्मचारीले अवसरकालागि राजनीतिक दलको फेर समाते। आफ्नालाई अवसर दिने सत्ता स्वार्थ र स्थानीय नेतृत्वले फरक दलका कर्मचारी नरुचाउने प्रवृत्तिले विकास गतिविधि नै प्रभावित भयो। थोरै जनसंख्या भएका पालिकामा शाखा अधिकृत र बढी जनसंख्या भएका पालिकामा उपसचिवस्तरका प्रशासकीय अधिकृत हुन्छन्। नगरपालिकामा उपसचिव, उपमहानगरपालिका र महानगरपालिकामा सहसचिव खटिन्छन्। राजनीतीकरणले गर्दा उच्च व्यवस्थापन तहका सचिवसहसचिवहरू निरिह देखिन्छन्। सचिवहरू स्पष्ट अडान लिनेभन्दा किन अप्रिय लाग्ने काम गर्ने ? भन्ने सोच छ। कम्प्रोमाइज गर्ने र सम्झौतापरस्त मानसिकतामा देखिन्छन्। पूर्वगृहसचिव मैनाली भन्छन, एक हदसम्म सहिदिने मानसिकता छ। राजनीतीकरण गर्नको लागिस्थान (स्पेस ) दिने प्रवृत्ति देखिन्छ। उपसचिवभन्दा तल्लो तहका कर्मचारीमा राजनीति छिरिसकेको छ। सेवा निवृत्त पछि पनि नियुक्तिको आसले गर्दा पनि कतिपय सचिवहरू राजनीतिक नेतृत्वप्रति नतमस्तक देखिन्छन्। संवैधानिक अंगका साथै राष्ट्रिय प्रकृति संरक्षण कोष लगायतका निकायमा राजनीतिक नेतादेखि पूर्वन्यायाधीश, पूर्वसचिव पनि आकांक्षी देखिने गरेका छन्। चेन अफ कमान्डमा असर पूर्वगृहसचिव मैनालीका अनुसार एक दिनको सिनियरलाई जुनियरले सम्मान गर्ने सुरक्षा निकायमा राजनीति हुन नहुने बताउँछन्। तर, राजनीतीकरणले गर्दा प्रहरी महानिरीक्षक बनाउनका लागि सधैं चलखेल भइरहेको छ। जसका कारण प्रहरीमा चेन अफ कमान्डमा असर परेको छ। २०४६ सालको जनआन्दोलनपछि बनेको निर्वाचित सरकारका पालामा हालका तत्कालीन गृहमन्त्री शेरबहादुर देउवाले प्रहरी महानिरीक्षकको रोलक्रममा रहेका रत्नशमशेर जबरालाई किनारा लगाए। मोतीलाल बोहोरालाई आईजीपी बनाए। त्यसका लागि ३० वर्षे प्रावधान ल्याइयो। त्यस यता प्रहरीभित्र बढुवाका लागि राजनीतिक दलको दैलो चाहर्नुपर्ने बाध्यता रहेको उच्च प्रहरी अधिकृतहरू बताउँछन्। २०६२०६३को जनआन्दोलनपछि गृहमन्त्री बनेका कृष्णप्रसाद सिटौलाको पालामा आईजीपीको रोलक्रममा रहेका राजेन्द्रबहादुर सिंहलाई बिदा गरियो। ओमविक्रम राणालाई महानिरीक्षक बनाइयो। उनै राणा सुडान घोटाला काण्डमा फसे। सर्वोच्च अदालतका तत्कालीन प्रधान न्यायाधीश सुशीला कार्की र विश्वम्भर श्रेष्ठको संयुक्त इजलासले राणालाई २ वर्ष कैद र ५० हजार रुपैयाँ जरिवाना हुने ठहर गरेको थियो। २०५३ सालमा प्रधानमन्त्री लोकेन्द्रबहादर चन्द नेतृत्वको सरकारले नेपाल प्रहरीका तत्कालीन महानिरीक्षक अच्यूतकृष्ण खरेललाई राष्टिय अनुसन्धान विभागमा सरुवा गर्यो। ध्रुवबहादुर प्रधानलाई महानिरीक्षक बनाए। २०५४ मंसिरमा सर्वोच्च अदालतले चन्द सरकारको निर्णय उल्ट्यायो। खरेल पुनस्र्थापित भए। राजनीतिक हस्तक्षेपको पछिल्लो उदाहरण हो, एआईजीपीको तीन पदमा भएको बढुवा सिफारिस। प्रहरी महानिरीक्षक (आईजीपी) शैलेश थापा सदस्य सचिव रहेको बढुवा समितिको बैठकले तीन डीआईजीलाई एआईजीमा बढुवाका लागि सिफारिस गरेको छ। एआईजीपीमा बढुवा भएकामध्ये जसले सत्तारुढ दललाई रिझाउँछ त्यही आईजीपी बन्छ। पूर्वगृहसचिव मैनालीका अनुसार, प्रहरी संगठनमा राजनीतिक हस्तक्षेप बढिरहेको छ। परिबन्दले गर्दा विना राजनीतिक आधार पनि एकदुईजना सही व्यक्ति आईजीपी भएका छन्। उनले भने। नेपाल प्रहरीका पूर्वडीआईजी हेमन्तमल्ल ठकुरीका सुरक्षा अंगमा समेत राजनीतीकरण हावी हुँदा अनुशासन र चेन अफ कमान्डमा असर पुग्ने बताउँछन्। माथिल्लो पोष्टमा रहेका व्यक्तिका गतिविधिले तल्लो तहमा अनुशासनहिनता बढ्छ। तल्लो तहमा काम नगर्ने प्रवृत्ति कायम हुन्छ, उनी भन्छन्,कामको मूल्यांकन नै नभएपछि जोखिम (रिस्क) किन लिने भन्ने सोच आउँछ। जागिर खान्छ। तर, काम गर्दैन। खटाउँदा पनि नखटिने अवस्था आउँछ।"
माफियाकरण,"चिकित्सा सेवामा तल्लीन डा गोविन्द केसीको घर छैन। कमाउने लालसा छैन। सुखसयलको मोह छैन। उनको चाहना छ, सातवटै प्रदेशमा सरकारी मेडिकल कलेज होस्। जुनसुकै पार्टीको सरकार भए पनि उनको यही माग निरन्तर छ। बर्सेनि जसो उनी अनशन बस्छन्। माग पूरा गराउन हरेक सरकारले सम्झौता गर्छन्। तर, कार्यान्वयन गर्दैनन्। किन त ? चिकित्सा शास्त्र अध्ययन संस्थानका पूर्वडिन प्राडा जगदीश अग्रवाल भन्छन्, सरकार माफियाबाट निर्देशित (गाईडेड) भयो। जनताभन्दा माफिया हावी भए। डा अग्रवालले भने झैं पूर्वगृहसचिव उमेश मैनाली पनि मुलुकमा माफियाहरू हावी भइरहेको बताउँछन्। नेताहरूको व्यापारिक घरानासँगको सम्बन्ध बाक्लो छ। सामाजिक कार्यमा कम समय दिन थालेका छन्। व्यापारिको भोजभतेरमा अत्यधिक समय दिन्छन्। व्यापारिको इन्फ्लुयन्समा परेका छन्। त्यो कुरा सरकारको एजेन्डा र निर्णयमा स्पष्ट देखिन थाल्या छ। पूर्वगृहसचिव मैनाली थप्छन, व्यापारीले जे भन्यो त्यही निर्णय हुन थालेको छ। लक्षण राम्रो छैन। लामो समयदेखि माफियातन्त्र हावी भएको प्रष्ट देख्न सकिन्छ। पञ्चायतकालमा राजदरबार शक्तिशाली थियो। दरबारले माफियालाई टेर्दैनथ्यो। दरबारलाई रिझाउन माफियाहरूले राजाका भाइभारदारसँग सम्बन्ध गाँसेका थिए। सित्तैमा व्यापारिक कम्पनीका सेयर दिन्थे। बहुदलीय व्यवस्थापछि माफियाहरूले राजनीतिक दलका नेता र उनका परिवारलाई नगद, जिन्सी एवं सेयर, घरजग्गा दिन थालेका छन्। कतिपय व्यापारिक घराना त नेतालाई चन्दा दिएर प्रत्यक्ष वा समानुपातिकबाट सांसद बन्ने गर्छन्। प्लुटोक्रेसीको शक्ति राजनीतिक दलले सरकार सञ्चालन गरेको देखिए पनि भित्रिशक्ति अर्कै हुन्छ। जसलाई प्रशासनिक भाषामा प्लुटोक्रेसी भनिन्छ। पूर्वगृहसचिव मैनालीका अनुसार प्लुटोक्रेसीमा सरकारलाई अर्कै शक्तिले चलाइरहेको हुन्छ। माफियातन्त्रमा धनी अथवा अपराधीहरूको शासन हुन्छ। मैनालीले अन्नपूर्ण पोस्ट्सँग भने, जननिर्वाचित नभई अरू कुनै अवाञ्छित तत्वबाट सरकार सञ्चालन हुनुनै माफियातन्त्र हो। विकसित मुलुकका ठूला माफियाहरू राष्ट्रहरूबीच आपसमा लडाएर हतियार बिक्रीको काममा सक्रिय हुन्छन्। विकासोन्मुख मुलुकमा भने माफियाहरू राज्यका सबै अंगमा पहुँच राख्छन्। नेता मात्र होइन न्यायालयमा समेत पकड जमाउँदा मेडिकल माफियाका पक्षमा न्यायालयबाट फैसला हुने गरेको डा केसी बताउँछन्। वीरगन्जस्थित नेसनल मेडिकल कलेजले नेपालको प्रवेश परीक्षा उत्तीर्ण नगरेका विद्यार्थीको भर्ना गरेको विषयमा परेको मुद्दामा उच्च अदालत जनकपुरबाट सदर भएपछि डा केसीले न्यायालय र माफियाबीच साँठगाँठ भएको दाबी गरे। १९ मंसिर २०७५ मा उनले प्रेस विज्ञप्ति जारी गर्दै भने,न्यायालयमा भ्रष्ट र माफियाको स्वार्थमा फैसला हुनु लोकतन्त्रका लागि लाजमर्दो अवस्था हो। मेडिकल शिक्षाका माफियाले फैसला किनेका कारण पढाइ नगरी डाक्टरी डिग्री बेचिँदा मानिसको स्वास्थ्यमा खेलबाड हुने गरेको छ। अदालतले विद्यार्थीमाथि अपूरणीय क्षति नाममा कलेजको पक्षमा अन्तरिम आदेश दिने र त्यही आदेशलाई टेकेर अन्तिम फैसलामा माफियालाई जिताउने दुष्चक्र हुने गरेको डा केसीको दाबी छ। माफियाको संगठित जालोमा हरेक वर्ग, पेसा र व्यवसायीहरू परेका छन्। माफियाले मन्त्रिपरिषद्लाई पनि कसरी प्रभाव पार्छन् भन्ने उदाहरण हो, ललिता निवास प्रकरण। हरेक क्षेत्रमा आफ्नो दबादबा राख्नका लागि माफियाहरू सक्रिय रहने डा अग्रवाल बताउँछन्। अन्य क्षेत्रमा जस्तै शिक्षा र स्वास्थ्य क्षेत्रमा पनि माफियाहरू सक्रिय छन्। कोभिड१९ मा पनि गलत रिसर्चहरू आए। औषधि पनि फरकफरक आए। यी सबै पैसा कमाउने धन्दा थियो, डा अग्रवाल भन्छन्, विश्वभरि नै नियमनकारी निकायलाई खरिद गर्न सक्ने क्षमता राख्छन्। संयन्त्र बनाएरै जनतालाई लुटिन्छ। जुन कुरालाई कोभिड१९ ले छर्लङ्ग देखाइदियो। नेपालमा माफियाले मन्त्रिपरिषदलाई सम्म कसरी प्रभाव पार्छन् भन्ने उदाहरण हो, ललिता निवास प्रकरण। मालपोत ऐन २०३४, जग्गा ऐन २०१९ लगायत जग्गासँग सम्बन्धित सबै कानुनमा सरकारी जग्गा व्यक्तिको नाममा दर्ता गर्न नपाइने व्यवस्था छ। तर, मन्त्रिपरिषद्कै निर्णयबाट ललिता निवासको जग्गा व्यक्तिको नाममा कायम गरिएको छ। बालुवाटारस्थित ललिता निवासको १ सय ४३ रोपनी जग्गा हिनामिना भएको छ। नक्कली गुठी र मोही बनाएर प्रधानमन्त्री निवास क्षेत्रको १ सय ३६ रोपनी जग्गा बाँडियो। यो काण्डमा पूर्वप्रधानमन्त्री माधवकुमार नेपाल, बाबुराम भट्टराई मात्र होइन अख्तियार दुरुपयोग अनुसन्धान आयोगका पूर्वप्रमुख आयुक्त दीप बस्न्यातसमेत मुछिए। पूर्वप्रधानमन्त्रीद्वय नेपाल र भट्टराईविरुद्ध पनि मुद्दा चलाइनुपर्ने माग राख्दै वरिष्ठ अधिवक्ता बालकृष्ण न्यौपानेले २०७६ माघ २९ मुद्दा हाले। जुन मुद्दाको सुनुवाइ भएकै छैन। अनुसन्धान हुने तर कारबाही नहुनुमा पनि माफियाको हात रहेको विज्ञहरू बताउँछन्। सरकारी जग्गा हडप्न भूमाफियाहरूले जग्गा नापजाँच ऐन २०१९ र जग्गा (नापजाँच) नियमावली २०५८ का छिद्रहरूको उपयोग गरेको पाइएको छ। राजनीतिकर्मी, कर्मचारी र सरकारी भूमाफियाको मिलेमतोमा सरकारी जग्गा व्यक्तिको नाममा गराइयो। अख्तियारले पूर्वउपप्रधानमन्त्री विजयकुमार गच्छदार, ३ मन्त्री, ३ सचिवसहित १ सय ७५ जनालाई भ्रष्टाचार मुद्दा चलाएको छ। डा अग्रवालका अनुसार, माफियाहरूमा झन्झन् धनाढ्य बन्ने भूतसवार हुन्छ। महँगो सवारी साधनदेखि खानपान र उठबससमेत धान्न नसक्ने हुँदै जान्छ, उनले भने, उनले भने लागूपदार्थमा दुव्र्यसनी फसे झैं माफियाहरू अर्बपतिखर्बपति हुने बन्ने नसामा हुन्छन्। चुनढुंगा उत्खननमा नेपाल उद्योग वाणिज्य महासंघका पूर्वअध्यक्ष पशुपति मुरारकासहित ९ जना उद्योगीविरुद्ध विशेष अदालतमा मुद्दा दायर भएको छ। खानी तथा भूगर्भ विभागका महानिर्देशक रामप्रसाद घिमिरेसहित १८ जना र सिमेन्ट तथा चुनढुंगा ९ कम्पनीले चुनढुंगा उत्खननमा भ्रष्टाचार गरेको अभियोग छ। सरकारी वा निजी क्षेत्रमा उच्चस्थानमा रहेका व्यक्ति नै माफियासँग साँठगाँठ रहेको दृष्टान्तहरू प्रसस्तै देखिन्छ। प्रधान न्यायाधीश चोलेन्द्रशमशेर जबरालाई पनि माफियासँग मिलेको आरोप नेपाल बार एसोसिएसनले लगाएको छ। पूर्वगृहसचिव उमेश मैनालीका अनुसार देखिने सरकारदेखि भूमिगत रूपमा सरकार चलाउने व्यक्तिको समूह नै माफिया हो। माफियासँग अन्डरग्राउन्ड फोर्स हुन्छ। जसले सरकार सञ्चालन गराउँछ। सरकारलाई अप्रत्यक्षरुपमा प्रभावित(इन्फ्लुयन्स )गर्छ । मैनाली भन्छन्, असहमत हुनेलाई सफाया(हत्या) समेत गर्न सक्छ। माफियाको जालो अपराधीको संगठित समूह नै माफिया भएको पूर्वडीआईजी हेमन्त मल्ल ठकुरी बताउँछन्। माफियाको संगठित जालोमा हरेक वर्ग र पेसा व्यवसायीहरू संलग्न रहेको पाइन्छ। जुन पद र पैसाका लागि माफियाकरणको जालोमा पर्छन्। माफियाले नेतादेखि, कर्मचारी, सुरक्षाकर्मीलगायत सबै क्षेत्रका व्यक्तिलाई हात लिन्छन्। अपराधमा लिप्त व्यक्ति राजनीतिज्ञ छन्। कतिपयमाथि अभियोग लागेको छ, पूर्वडीआईजी ठकुरी भन्छन, कोही नेता थुनिएका छन्। कोही त फरार छन्। यो सबै गञ्जागोल हेर्दा माफियाकरण विस्तारै बढ्दै गएको पाइन्छ। नेपालमा चुनावको बेला माफियाहरू चलखेमा सक्रिय हुन्छन्। स्थानीय तहमा जनप्रतिनिधि हुनका लागि लाखौं खर्च गर्नुपर्ने अवस्था छ। सांसदको लागि करोडौं खर्च गर्ने हैसियत नहुनेलाई पार्टीले टिकटसमेत दिँदैन। मैनाली चुनाव महँगो हुँदै गइरहेको बताउँछन्। सिंगापुरमा निर्वाचन ऐनले तोकेको सीमा जति पनि खर्च गर्दैनन्। तर, नेपालमा चुनाव खर्चालु छ। मैनाली थप्छन, लामो समय राजनीतिमा लागेका त्यागी व्यक्तिसँग पैसा हुँदैन। चुनावी खर्च व्यहोर्नै सक्दैन। चुनावी खर्चका लागि पनि माफियाको नजिक जान बाध्य हुन्छन्। राजनीतिमा लागेर केश फुलाइसकेका नेताहरू पदमा पुग्न शीर्ष नेतृत्वको चाकडिमा लिप्त हुन्छन्। पदमा पुग्ने लालच नेतामा हुन्छ। पदमा पुग्न पनि पैसा चाहिन्छ। डा अग्रवाल थप्छन, सन्त जस्ता डा गोविन्द केसी जस्ता व्यक्तिबाट चुनावी खर्च आउँदैन। उच्च पदमा पुगिसकेपछि चुनावी खर्च व्यहोरेका व्यापारीको स्वार्थ अनुकूल हुने गरी नीतिगत भ्रष्टाचार सुुरु हुन्छ। चुनाव जित्ने मात्र होइन तत्कालै धनी हुने लोभ पनि जागृत हुन्छ। पदमा गइसकेपछि नकमाएर के गर्ने ? भन्ने सोच नेताहरूमा छ, मैनालीले भने। कसरी तोडिन्छ जालो ? डा अग्रवालका अनुसार, शिक्षा प्रणालीमा सुधार ल्याउनुपर्नेमा जोड दिन्छन्। विश्वकै शिक्षा प्रणाली गुलामी र नोकरशाही उत्पादन गर्ने खालको भएको टिप्पणी गर्छन्, डा अग्रवाल। सबैभन्दा पहिले मुहान नै सफा हुनुपर्छ। घरमा र विद्यालयमा पाएको शिक्षाले व्यक्तिलाई निर्देशित गर्छन्। डा अग्रवाल भन्छन्, घरमा दिने संस्कार र शिक्षामा सुधार हुनुपर्छ। पाठ्यक्रममा आध्यत्मिक शिक्षालाई पनि समावेश गर्नुपर्छ। मैनालीले नेपाल जस्ता विकासोन्मुख मुलुकमा चुनावी प्रणालि कम खर्चिलो बनाउनुपर्ने सुझाउँछन्। सिंगापुरमा जस्तो पार्टी ब्लक सिस्टममा पनि जान सकिन्छ। पार्टीले बनाएको सूचीबाट निर्वाचनमा जान सकिन्छ। पूर्ण समानुपातिकमा जाँदा पनि कम खर्चिलो हुन्छ। त्यसबाहेक अल्टरनेटिभ भोटिङदेखि विभिन्न चुनावी प्रणाली अपनाउन सकिन्छ, उनले भने। निर्वाचन आयोगले यसअघि प्रतिनिधिसभाको निर्वाचनमा प्रतिनिधिसभा सदस्यका उम्मेदवारले २५ लाख रुपैयाँ र प्रदेशसभाका उम्मेदवारले १५ लाखभन्दा बढी खर्च गर्न नपाउने निर्णय गरेको थियो। तर, निर्वाचनमा उम्मेदवारहरूले सीमाभन्दा १० औं गुणा बढी खर्च गरे । तर, आयोगले कसैलाई कारबाही गरेन। जनताले भ्रष्ट व्यक्तिलाई मतदान नगर्दा चुनावमा खर्च हुन छोड्ने मैनालीको भनाइ छ । डा अग्रवाल माफियातन्त्रको जालो तोड्न समय लाग्ने बताउँछन्। केही पक्षमा निगरानी गर्ने बित्तिकै प्रत्यक्ष सुधार देख्न सकिन्छ। राजनीतिमा सुधार ल्याउन निर्वाचन प्रणालीमा सुधार ल्याउनुपर्छ। पारदर्शी बनाउनुपर्छ। उनी भन्छन्, नैतिकवान राजनीतिज्ञ र शासक प्रशासक भएमा माफियातन्त्र हट्छ। डा मैनाली राज्यको चौथो बाहु भनिने कर्मचारीतन्त्र र राज्यको चौथो अंग मानिने पे्रस ठीक हुनुपर्नेमा जोड दिन्छन्। कर्मचारी र सञ्चारकर्मी ठीक भए राजनीतिकर्मीलाई पनि सही ट्रयाकमा ल्याउन सकिन्छ, मैनाली भन्छन्।"
अपारदर्शिता,"अन्तर्राष्ट्रिय रूपमा भ्रष्टाचारको अनुगमन गर्ने निकाय ट्रान्सपरेन्सी इन्टरनेसनलका पछिल्ला प्रतिवेदनहरू हेर्ने हो भने नेपालमा राजनीतिक दलभित्रको भ्रष्टाचार व्यापक बढेको पाइन्छ। त्यसको मुख्य कारण हो, राजनीतिक दलहरूको अपारदर्शी आयव्यय तथा आर्थिक कारोबार। दलहरूले निर्वाचन आयोगमा बुझाउने आर्थिक प्रतिवेदनमा मुख्य आम्दानीको स्रोत सदस्यता शुल्कलाई उल्लेख गर्छन्। नयाँ सदस्यता वितरण, नवीकरण र लेबीबाट आउने रकमलाई पनि दलहरूले आम्दानी विवरणमा देखाउने गरेका छन्। तर, दलहरूको मुख्य आम्दानी भने चन्दा संकलन नै हो। तर दृश्यअदृश्य रूपमा संकलन हुने चन्दालाई न राजनीतिक दलले न आफ्नो विवरणमा स्पष्ट गर्छन्, न त चन्दादाता नै आफूले दिएको चन्दाबारे खुल्छन्। चन्दा रकम खुलाउँदा थप करको भार व्यहोर्नुपर्ने र अरू दलले पनि त्यति नै रकम चन्दा माग गर्न सक्ने भएकाले व्यवसायीहरू तैं चुप मैं चुपकै अवस्थामा बस्ने गरेका छन्। ट्रान्सपरेन्सी इन्टरनेसनल नेपालका महासचिव मुकुन्दबहादुर प्रधान राजनीतिक दलभित्र अपारदर्शिता को मुद्दा पेचिलो बनेको बताउँछन्। राजनीतिक दलहरूका पारदर्शिताका विषयलाई ट्रान्सपरेन्सी इन्टरनेसनलले आफ्ना प्रतिवेदनहरूमा औंल्याउँदै आएको छ, महासचिव प्रधान भन्छन्, हाम्रो निष्कर्ष राजनीतिक दलका नेताहरू देश र जनताको हितमा भन्दा पनि आफ्नो स्वार्थपूर्तिमा केन्द्रित भएको देखिएको छ। राजनीतिक विश्लेषक प्राडासुरेन्द्र केसी लोकतान्त्रिक प्रणालीले पारदर्शिताको सुनिश्चिता खोज्ने भए पनि दलहरूमा अपारदर्शिताको संस्कार बढिरहेको बताउँछन्। लोकतान्त्रिक प्रणालीले पारदर्शिताको सुनिश्चिता खोज्छ। हाम्रो अभ्यास चाहिँ त्यसको ठीक उल्टो छ, उनी भन्छन्, यसकै दूर प्रभावका कारण अपारदर्शिता बढिरहेको छ। भ्रष्टाचार उकालो लागेको लाग्यै छ। राजनीतिक दलले व्यवसायीहरूसँग चन्दा असुल्ने मात्र होइन, आफ्नै नेता कार्यकर्ता विभिन्न निकायमा नियुक्त गर्दा पनि चन्दा असुल्ने प्रवृत्ति मौलाएको छ। नियुक्ति पाउनेहरूले पार्टीलाई सहयोगका नाममा नेताहरूलाई चन्दा बुझाउनुपर्ने अवस्था छ। नियुक्त पाउँदा पार्टीमा गरेको योगदान र उसको क्षमतालाई भन्दा कसले कति दिन सक्छ भन्ने प्रवृत्ति मौलाएका कारण अपारदर्शी नियुक्तिहरू भइरहेको र ती नियुक्तिहरू पनि विवादमा पर्ने गरेको ट्रान्सपरेन्सी इन्टरनेसनलका महासचिव प्रधान बताउँछन्। उनी भोट खरिद गर्ने र पार्टीका नेता कार्यकर्ताले टिकट पाउन र कहीँ कतै नियुक्ति पाउन पनि पार्टी र नेताहरूलाई पैसा तिर्नुपर्ने प्रथा रहिरहेसम्म राजनीतिक दलमा अपारदर्शिताको प्रश्न उठिरहने बताउँछन्। नेपालमा जबसम्म टिकट पाउन र भोट पाउन पनि पैसा तिर्नुपर्ने अवस्था रहिरहन्छ, तबसम्म राजनीतिक दलका अपारदर्शिताका प्रश्न उठिरहन्छ, ट्रान्सपरेन्सी इन्टरनेसनल नेपालका महासचिव प्रधान भन्छन्, यस्तो अवस्थामा पार्टीहरूले आफ्नो आम्दानी र खर्च पारदर्शी रूपमा देखाउन सक्ने अवस्था नै हुँदैन। संस्थान र ठूलो रकमको कारोबार हुने संस्थामा राजनीतिक नियुक्तिमा ठूलै चलखेल हुने गरेको दाबी विज्ञहरूको छ। धेरै निकायहरूमा नियुक्तिका लागि राजनीतिक पहुँच र योगदानले मात्रै काम नगर्ने भएकाले बिचौलियाको खेलोफड्को हुँदा पैसाको धेरै कारोबार हुने संस्थामा बिचौलियामार्फत आएका व्यक्तिहरूको नियुक्ति हुने र पैसाको कारोबार नहुने संस्थामा मात्रै पार्टीका कार्यकर्ता हाबी हुने गरेको उनीहरू बताउँछन्। ट्रान्सपरेन्सी इन्टरनेसनल नेपालका महासचिव प्रधान निर्वाचनमा निर्वाचित व्यक्तिहरू र संस्थामा नियुक्त भएका व्यक्तिहरू आफूले गरेका लगानी कसरी उठाउने भन्ने ध्याउन्नमा लाग्ने भएकाले भ्रष्टाचार मौलाउने गरेको प्रधान बताउँछन्। चुनाव जित्न र पद पाउनका लागि नेताहरूले पहिले नै लगानी गरेका हुन्छन्। चुनाव जितेपछि र पद पाएपछि उनीहरूको ध्याउन्न आफूले गरेको लगानी कसरी उठाउने भन्ने हुन्छ, उनी भन्छन्, यसले भ्रष्टाचार नमौलाएर के मौलाउँछ ? पार्टीमा गरेको योगदान र क्षमताभन्दा पनि कसले कति दिन सक्छ भन्ने प्रवृत्तिा मौलाएका कारण नियुक्तिहरू पनि अपारदर्शी छन्। संवैधानिक आयोग, राजदूतावास र विभिन्न निकायहरूमा हुने नियुक्ति पारदर्शी बनाउनका लागि स्पष्ट मापदण्ड निर्धारण गर्नुपर्ने भन्दै उच्चस्तरीय प्रशासन सुधार कार्यान्वयन तथा अनुगमन समितिले बर्सेनि सरकारलाई प्रतिवेदन बुझाउँदै आएको छ। कुनै पनि राजनीतिक नियुक्ति गर्दा वस्तुनिष्ठ मापदण्ड बनाएर क्षमता र योग्यताको आधारमा गर्नुपर्ने सुझाव पनि दिँदै आएको छ। तर, सरकारले प्रतिवेदन बुझ्ने र थन्काउने काम मात्रै गर्दै आएको छ। राजनीतिक दलभित्र हुने यस्ता अपारदर्शिता हटाउनका लागि अहिलेको विद्यमान कानुनमा परिमार्जन गरिनुपर्ने र चन्दा दिनेहरूलाई करमा छुट दिने व्यवस्था हुनुपर्ने प्राडा केसी बताउँछन्। अहिलेको सबैभन्दा ठूलो समस्या भनेको बिलिङ र पारदर्शी नहुनु हो। बिलिङ नहुनेबित्तिकै पारदर्शिता हुँदैन र यसले भ्रष्टाचार मौलाउँछ, उनी भन्छन्, त्यसैले चन्दा दिनेहरूलाई करमा छुट दिने व्यवस्था भएमा आयव्यय पारदर्शी हुन्छ। यसका लागि विद्यमान कानुनमा परिमार्जन गर्नु जरुरी छ। नेपाली कांग्रेसका प्रवक्ता प्रकाशशरण महतले निर्वाचन आयोगबाट वैधानिकता पाउन पनि दलहरूले हरेक वर्ष आयव्यय विवरण बुझाउनुपर्ने संवैधानिक र कानुनी व्यवस्था रहेको बताए। त्यही व्यवस्थाका कारण पार्टीले गरेका हिसाबकिताब पारदर्शी रहेको उनको दाबी थियो। हामीले हरेक वर्ष अडिट गर्दै आएका छौं। सबै हिसाबकिताबको रेकर्ड पनि राखेका छौं, प्रवक्ता महत भन्छन्, पार्टीको आम्दानीको मुख्य स्रोत भनेको क्रियाशील सदस्यहरूबाट उठाइने शुल्क नै हो। ती सबैको विवरण राखिएकै हुन्छ। उनले महाधिवेशनलगायतका धेरै खर्च हुने कार्यक्रममा लिएका चन्दा, सहयोग पनि पारदर्शी रूपमा राख्ने गरेको बताए। पार्टीका ठूला कार्यक्रमका लिएका सहयोगको पनि पारदर्शी रूपमा राख्ने गरेका छौं। हामीले कोबाट कति सहयोग लियौं भन्ने कुरा पार्टीले नै सार्वजनिक पनि गर्ने गरेको छ, उनी भन्छन्, बाहिर हल्ला भएजस्तो दलहरू अपारदर्शी छैनन्। सबैले आफ्नो आयव्यय राखेकै हुन्छन्। नेपाली राजनीतिलाई नजिकबाट नियाल्दै आएका बुद्धिजीवी महेन्द्रमान सिंह महाकाली सन्धिपछि नेपालमा खरिदबिक्रीको गलत संस्कार मौलाएको बताउँछन्। विशेषगरी महाकाली सन्धिपछि नेपालमा खरिदबिक्रीको संस्कार मौलाएको देखिन्छ। महाकाली सन्धि पास गराउन त्यहीबेला भारतले निकै चलखेल गरेको थियो। पछिल्लो समय मिलिनियम च्यालेन्स कर्पोरेसन (एमसीसी) पास गराउन अमेरिकाको प्रत्यक्ष हस्तक्षेपले पनि राजनीतिक दल र नेताहरू आर्थिक प्रभावमा पर्ने गरेको आमजनमानसको बुझाइ छ, सिंह भन्छन्, महाकाली सन्धिपछि नेपाली राजनीतिले लाभको ट्र्याक समातेको पाइन्छ। देश र जनताका लागि कसैले पनि सोचेनन्। सबैले आफ्नै मात्र दुनो सोझ्याउने काम गर्दै आएका छन्। कानुनमा के छ ? राजनीतिक दलसम्बन्धी ऐनमा दलहरूले नेपाली नागरिक वा संगठित संस्थालाई स्वेच्छाले आर्थिक सहयोग गर्न सक्ने प्रावधान छ। दलहरूले सरकारी कार्यालय, स्थानीय तह, सर्वसाधारणको सेयर रहेको पब्लिक लिमिटेड कम्पनी, कुनै सरकारी, सामुदायिक विद्यालय, क्याम्पस, विद्यालय र शैक्षिक संस्था, एनजीओ, आईएनजीओ, विदेशी सरकार, संस्था र व्यक्तिसँग आर्थिक सहयोग लिन भने मिल्दैन। यसैगरी नाम नखुलेको व्यक्ति, संस्थासँग पनि चन्दा लिन मिल्दैन। दलले कुनै व्यक्ति वा संगठित संस्थाबाट २५ हजार रुपैयाँभन्दा बढी आर्थिक सहयोग लिँदा बैंकिङ कारोबार गर्नुपर्ने कानुनी प्रावधान छ। जसले जहाँबाट सहयोगचन्दा उठाए पनि रसिद दिनुपर्ने हुन्छ। आर्थिक सहयोग लिँदा दलले कुनै आर्थिक वा व्यक्तिगत फाइदा लिने सर्त गरी प्रदान गर्न र त्यस्तो फाइदा दिने गरी दलले सहयोग प्राप्त गर्न नहुने कानुनी प्रावधान छ।"
अंगभंग,"व्यवस्थापिका अवरुद्ध छ। न्यायपालिका अस्तव्यस्त छ। कार्यपालिका अन्योलग्रस्त छ। समृद्धि र विकासको गफ हाँक्ने दलहरू भने आपसी भिडन्तमा छन्। राज्यका तीनवटै अंगको बेहाल हुँदा पनि प्रमुख दलहरू गम्भीर बन्न सकेका छैनन्। न्यायपालिकाको नेतृत्वमाथि महाभियोगको प्रस्ताव संसद्मा विचाराधीन छ। व्यवस्थापिका प्रमुखको भूमिकामाथि प्रमुख विपक्षीले प्रश्न उठाएको छ। कार्यपालिका प्रमुखले देखिने र जनताले अनभूति हुने गरी कुनै काम अघि बढाउन सकेको स्थिति छैन। विपक्षी एमाले संसदीय दलका उपनेता सुवास नेम्बाङ सरकारले तीनै अंगलाई पंगु बनाएको आरोप लगाउँछन्। सरकारले गर्नुपर्नेभन्दा नगर्नुपर्ने काम गरिरहेको छ, नेता नेम्बाङ भन्छन्, देशलाई कसले पंगु बनाएको छ भनेर जनताले बुझेका छन्। माओवादी नेता गुरुङ तीनै अंग शक्ति पृथकीकरण र शक्ति सन्तुलनका आधारमा सञ्चालन हुन नसक्दा समस्या भएको बताउँछन्। शक्ति पृथकीकरण र शक्ति सन्तुलनका आधारमा राज्यका तीनवटै अंग चल्नुपर्ने हो। यसमा दुईमत छैन। अवरुद्ध व्यवस्थापिका तत्कालीन प्रधानमन्त्री केपी ओलीले पुस ५ मा पहिलो पटक प्रतिनिधिसभा विघटनको सिफारिस गरेयता संसद् प्रभावहीन छ। सर्वोच्च अदालतले पुनस्र्थापना गरेपछि ओलीले जेठ ७ मा दोस्रो पटक संसद् विघटनको सिफारिस गरे। छोटो अवधिमा संसद् दुईदुईपटक विघटनको स्थितिमा पुगेपछि कानुन र विधि निर्माणभन्दा राजनीतिक मुद्दामा संसद् अल्झ्यो। राजनीतिशास्त्रका प्राध्यापक कृष्ण पोखरेल दलहरूको यस्तो अस्तव्यस्तताबाट पाठ सिकेर अघि बढ्नुको विकल्प नरहेको बताउँछन्। जनताका आशा र अपेक्षामा नजरअन्दाज भएको छ। सरकार र राजनीतिक दलले पाठ सिक्दै अघि बढ्नुपर्छ। पोखरेल भन्छन्। सरकार परिवर्तन, दलीय टुटफुट र राजनीतिक ध्रुवीकरणका कारण यो बीचमा संसद्ले कुनै गति लिन सकेन। अवरोधकै बिच एमसीसी अनुमोदन गरियो। विपक्षी एमालेको अवरोधबीच संसद् अधिवेशन अन्त्य भयो। सभामुख अग्नि सापकोटाको भूमिकाप्रति विपक्षी एमालेले उठाएको प्रश्नको निरुपण भएको छैन। सरकारले सदनको अवरोध फुकाउन एमाले र अरू दलसँग सहमतिको प्रयाससमेत गरेन। अधिवेशन चालू रहेका बेला पनि सरकारले वर्षौंदेखि विचाराधीन विधेयक पारित गर्न पहल गरेन। संसद्मा विधेयकको थुप्रो छ। संविधान र संघीयता कार्यान्वयनसम्बन्धी विधेयक नै अड्केका कारण राज्य संयन्त्र सञ्चालनमा समस्या देखिएका छन्। संसद् चालू हुँदा पनि संसद्का विभिन्न समितिको पुनर्गठनतर्फ सरकारले ध्यान दिन सकेन। संसद् किन ठप्प पार्नु ? कांग्रेसका प्रवक्ता डा महत भन्छन्, सांसदहरूको जिम्मेवारी होइन ? यसको दोषी प्रतिपक्षी पार्टी हो। सत्तासीन एकीकृत समाजवादीका प्रवक्ता जगन्नाथ खतिवडा एमाले नेतृत्वको अहंकारका कारण संसद् ठप्प भएको आरोप लगाउँछन्। एमाले संसदीय दलका उपनेता सुवास नेम्बाङ सरकारले संसद्लाई काम दिन नसकेको बताउँछन्। भन्छन्, सरकारले कतिपय महत्वपूर्ण विधेयक नै फिर्ता लगेको छ। संघीय संसद्को विधेयक अधिवेशन एउटै विधेयक पारित नगरी अन्त्य गरिएको छ। प्रतिनिधिसभामा ४२ र राष्ट्रिय सभामा १५ गरी ५७ विधेयक संसद्मा विचाराधीन अवस्थामै छन्। संसद्बाट विधेयक पारित गर्नुको सट्टा सरकारले अध्यादेश जारी गर्दै आएको छ। प्रमुख प्रतिपक्ष एमालेले निरन्तर अवरोध गरिरहँदा पनि संसद् खुलाउन सरकार गम्भीर छैन। सत्तासीन माओवादीका प्रमुख सचेतक नेता देव गुरुङ प्रतिपक्षको भूमिकाका कारण संसद् लामो समय बिरामी जस्तै भएको बताउँछन्। संसद् अवरोध गर्नुमा कसैको दोष छ भने प्रतिपक्षकै छ, गुरुङ भन्छन्, सदनबाट पास गर्नुपर्ने विधेयक कति थिए। सबै लथालिङ्ग अवस्थामा छन्। जनतालाई गुमराहमा राखिने काम भएको छ। अन्योलमा कार्यपालिका सर्वोच्च अदालतको आदेशले प्रधानमन्त्री बनेका देउवाका अधिकांश निर्णय विवादमा छन्। भ्रष्टाचार आरोपमा भूमिगत बनेका कांग्रेस उपसभापति विजय गच्छदार देउवा प्रधानमन्त्री नियुक्त भएकै भोलिपल्ट विशेष अदालतमा उपस्थित भए र धरौटीमा छुटे। प्रधानन्यायाधीश चोलेन्द्रशमशेर जबराको विषयमा गजेन्द्र हमाललाई मन्त्री बनाएपछि सरकारको आलोचना बढ्यो। जनदबाब बढेपछि हमालले दुई दिनमै मन्त्री पदबाट राजीनामा समेत दिए। सरकारले लगत्तै १२ देशबाट आफ्ना राजदूत फिर्ता बोलायो। उक्त निर्णयको चौतर्फी बिरोध पनि भयो। गठबन्धनको सरकारले खुलेर काम गर्न नसकेको आभास जनतालाई भएको छ। संसद् आगामी वैशाखसम्मकै लागि स्थगन गरिएको छ। विपक्षी दलका नेता नेम्बाङ भन्छन्, दल विभाजनसम्बन्धी अध्यादेश ल्यायो। बजेट ठप्प बनायो। लगानी गर्दा आयस्रोत देखाउन नपर्नेजस्ता राष्ट्रघातीका काम गर्न सरकार लालयित छ। सरकारले के काम गरेको छ ? जुन जनतालाई देखाउने खालका हुन्। कांग्रेसकै एक नेता भने गठबन्धनको आडमा बनेको सरकार आफैंमा बलियो हुँदा पनि राजनीति व्यवस्थापन गर्न नजान्दा सरकार अझै व्यवस्थित ढंगबाट अघि बढ्न नसकेको बताउँछन्। सरकारले काम गरेको छ। यति छोटो समयमा गठबन्धनकै सरकार भए पनि कांग्रेसको अग्रतामा सरकार अघि बढेको छ। यसमा केही न केही उत्तारचढाव आइरहन्छ। कानुनविद भिमार्जुन आचार्य भने देशको तीनवटै तह प्रभावहिन हुनुमा कार्यपालिका मुख्य कारण भएको बताउँछन्। संविधानमा सबैभन्दा महत्वपूर्ण कार्यपालिका हो। त्यही कार्यपालिकाले प्रभाव पर्ने गरी सक्रिय हुन सकेको छैन। गतिशील हुन सकेको छैन। संविधान कानुनभन्दा पनि व्यक्ति दोषी छन्। व्यक्तिले विभिन्न संवैधानिक अंगहरूमा गर्ने नियुक्तिका कारण पनि तीन अंग नै प्रभावहिन जस्तै देखिएका हुन्। र, नियुक्तिका कारण व्यक्ति पूरै संरचना विथोल्न लागिपरेको छ। यतिबेला प्रतिपक्ष २, ४ जना व्यक्तिको मुद्दा उठाएर सिंगो संसद्नै बिथोल्न लागि परेको छ। सरकारले जनताले अनुभूति गर्ने गरी कुनै काम गरेको छैन। व्यवस्थापिका र न्यायपालिकाको अल्झनमा यति बेला सरकार छ। यस्तो अवस्थामा पनि सरकारले पहलकदमी नलिएको भन्दै सत्तासीन कांग्रेसकै नेताले प्रधानमन्त्री देउवाको भूमिकाप्रति प्रश्न उठाएका छन्। कांग्रेसका एक नेता भन्छन्, देउवाजी यत्तिका समय प्रतिपक्षसँग वार्ता भइराखेको छ भन्नुहुन्छ। तर, खोई त तदारूकता ? भनाइमा मात्र सीमित छ। प्रतिपक्षको रोल आफैंमा गैरजिम्मेवार पन छँदैछ। अस्तव्यस्त न्यायपालिका सर्वोच्च अदालतमा मुद्दाको चाङ छ। तर, प्रधानन्यायाधीशमाथि महाभियोग दर्ताका कारण न्यायालय अस्तव्यस्त छ। वर्षौंदेखि थाति रहेका मुद्दाका चाङ न्यायालयमा थुप्रिएका छन्। सहकर्मी न्यायाधीशले नै प्रधानन्यायाधीश जबरा न्यायिक स्वतन्त्रता, शक्ति पृथकीकरणको सिद्धान्तविपरीत कार्यमा संलग्न भएको आरोप लगाउँदै लामो समय आन्दोलन गरिरहे। सत्तागठबन्धनले प्रधानन्यायाधीश जबरालाई महाभियोग प्रस्ताव संसद्मा दर्ता गरेपछि उनि निलम्बित छन्। जबरालाई संवैधानिक नियुक्ति र मन्त्रिपरिषद्मा भागबन्डा मागेको, गम्भीर संवैधानिक मुद्दामा सुनुवाइ नगरेको र न्यायिक सुशासन कायम गर्न नसकेको आरोप लागेको थियो। पूर्वसभामुख दमननाथ ढुंगाना नेतृत्वका कारण सर्वोच्च अदालत अस्वस्थ भएको बताउँछन्। देशको सम्मानित न्यायालयमा देखिएको बेथितिको जिम्मा प्रधानन्यायाधीशले लिनुपर्ने हो, ढुंगानाले भने, प्रधानन्यायाधीशकै हर्कतका कारण न्यायालयको यो अवस्था आएको हो। कार्यपालिका र व्यवस्थापिकाको अस्वस्थताकोे प्रभाव न्यायपालिकामा पनि परेको ढुंगनाले बताए। प्रधानन्यायाधीशलाई एक्ल्याउँदै अन्य न्यायाधीश एकजुट भएपछि सर्वोच्चमा न्यायसम्पादन प्रभावित बन्दै गएको थियो। यतिबेला कायममुकायम न्यायधिशले प्रधानन्यायाधीशको भूमिका निभाइरहेका छन्। वरिष्ठ अधिवक्ता कृष्णप्रसाद भण्डारी न्यायलय सुधारमा गाइडलाइनको आवश्यकता भएको बताउँछन्। यो पहिला देखिनै आवश्यकता खट्किएको हो, भण्डारीले भने, सिस्टमलाई बलियो बनाऔं।"
ननिका नेता,"मुलुक बलियो हुन मूलतः राजनीति बलियो हुनुपर्छ। राजनीति बलियो हुन राजनीतिक पार्टीहरू बलियो हुनुपर्छ। राजनीतिक पार्टी बलियो हुन ती पार्टीका नेताहरू बलियो हुनुपर्छ। नेताहरू बलियो हुन नेताहरू ठीकसँग चल्नु पर्छ। त्यसो नहुँदा हामी कहाँ सार्थक परिवर्तन हुन सकेन। सरकार सरकारको हैसियतमा चल्न सकिरहेको छैन। पार्टीहरू पार्टीको हैसियतमा क्रियाशील हुन सकेका छैनन्। अहिले पनि घर लिपपोत गर्न माटो लिन छोरी, बुहारी, दिदी, बहिनी जान्छन्। त्यसरी माटो खन्दा ढिस्को भत्किएर त्यसैले थिचिएर मर्छन्। अर्को समस्या, बोक्सीको आरोपमा गाउँका गरिब निमुखा प्रायः विधवा, शारीरिक अंगभंग भएकाहरू गाउँका बलिया बांगाहरूबाटै प्रताडित भैरहेका छन्। थरीथरीका प्रताडना पाइरहेका छन्। तातो पन्यूँले डामिन्छन्, कति जनाको आँखा फुटाइन्छ। दिसा, पिसाब खुवाइन्छ र गाउँसमेत निकाला गरिन्छ। गाउँका झोलुंगेपुलका फल्याक कुहिएका, उक्किएका र भत्किएका छन्। किला उक्किई फल्याक वा पाता छुट्टिई पुल तर्ने नसकिने भएका छन्। वनमा आफैं उम्रिएका विषाक्त च्याउ खाएर कैयौं अकिञ्चन अनाथ विपन्न जनता अकालमै मरिरहेका छन्। खानेपानीका धारामा कतै टुटी नै छैनन्, कतै पाइप काटिएका छन्। बिजुली हुक लगाएर चोरिएका छन्। शिक्षा निःशुल्क छ। गाउँतहमा पाठ्यपुस्तक निःशुल्क छ, निश्चित कक्षासम्म। कैयौं पाठशालामा खाजा खुवाइन्छ। त्यस्ता शिक्षालयमा खाजा खाएपछि विद्यार्थी भाग्छन्। करकापले भर्ना भएका विद्यार्थी स्कुल नै छोड्छन्। गाउँघरमा उपलब्ध यस्ता वा अन्य सरकारी सेवासुविधा लिन सर्वसाधारण जनतालाई सम्झाउने काममा राननीतिक दलका कार्यकर्ताहरूलाई पार्टीहरूले लगाउन किन सक्दैनन् ? यदि राजनीतिक दल र वर्गीय संगठनहरूको ध्यान जाने हो भने दुई, तीन वर्षमै देशको अनुहार बदलिन्छ। गाउँ र टोलका युवा देश र जनताको सेवामा लाग्छन्। यसो हुन सके एउटा राजनीतिक थिति बस्थ्यो। यी सबै भएपछि स्रोत सम्पन्न नेपाल समृद्ध हुन के बेर ? एकातिर आज पार्टी कार्यकर्ताहरू काम नपाएर हल्लिरहेका छन्। अर्कोतिर आम सर्वसाधारण जनता उपर्युक्त नेतृत्व नपाएर दिशाविहीन भइरहेका छन्। कार्यकर्ताहरूलाई पार्टीहरूले सधैं जनतामा पठाए मुलुक बन्न कति समय लाग्ने हो र ? माटो छ। पानी छ। बलिया हात पाखुरा छन्। दह्रा तिघ्रा छन्। तिनको उचित प्रयोग गर्न सके मुलुक केही समयभित्रै समृद्ध हुन थालिहाल्छ। संसारका अरू देशहरू पनि यसरी नै बनेका होइनन् र ? रचनात्मक काम हुन थालेपछि समाज अरू क्रियाशील हुन थाल्छ। समाज क्रियाशील भएपछि भ्रष्टाचार कम हुन थाल्छ। मान्छेहरूको ध्यान राम्रोतिर जान्छ। राम्रो हुन थालेपछि एउटा राम्रो बाटो बन्छ। राम्रो बाटो भए को पो हिँड्छ र नराम्रो बाटो ? आजको पूर्वाधार हेर्दा राजनीतिक पार्टीहरू प्रायः बेवारिसे पार्टीजस्ता भएका छन्। ठूला नेताहरू मझौला नेताहरूसँग, मझौला नेताहरू साना नेताहरूसँग र साना नेता कार्यकर्ताहरूसँग त्राहिमाम छन्। आँखा जुधाएर हेर्न सक्दैनन्। यसरी कसरी चल्छ देश ? नेता मोटाउने जनता दुब्लाउने अवस्था छ। जनयुद्धमा लागेका छर्राका घातक अवशेष बोकेर बाँचेको छ, एकातिर मान्छे। अर्कोतिर नेताको बिहेको वार्षिकोत्सव धेरै खर्च गरेर मनाइन्छ। यो स्थितिको अविलम्ब हटाउनु जरुरी छ। जनताले परिवर्तन खोजेका छन्। तर, नेता र नेतृत्वले जनताको मनोभावना बुझ्न सकेको छैन। उत्तर पाएका छैनन्। आजको राननीतिले जनतालाई उपयुक्त उत्तर दिन हतार भइसक्यो। समय निकै व्यतित भइसकेको छ, जनयुद्धकालको। त्यो बेला जनयुद्धको धुवाँमा जन्मेका मान्छेको ओठमाथि जुँगाको रेखी बसिसक्यो। कैयौं त मतदाता भइसके। त्यसमा प्रश्नको के उत्तर छ ? पार्टीहरूसँग, नेताहरूसँग ?सत्तामा हुँदा के गर्नु भो ? के जमाना आयो जनतासँग नेता डराउने ? तल्ला तहका कार्यकर्ताहरूसँग माथिल्ला नेता शंकालु हुने ! यसैगरी परिवर्तन हुन्छ समाजको ? हिजो जनयुद्धको बेलाको प्रचण्डको नाममा राजनीतिमा प्रचण्डपथ आएको थियो। आज कता गयो प्रचण्डपथ ? हिजो प्रचण्डपथको नाम प्रस्ताव गर्ने कमरेड आज कुन दुलोमा हुनुहुन्छ ? हिजोका गाउँगाउँका जनसरकारहरू आज मुसोको कुन दुलोमा छन् ? त्यसबेला समाजमा प्रचलित लेनदेन जग्गाजमिनको औपचारिक किनबेच गर्न सरकारी मालपोत कार्यालय जान नदिई जनसरकारका नाममा गरिएका जग्गाजमिनको स्वामित्व आज कसको छ ? कतिपल्ट त तपाईं प्रधानमन्त्री भैसक्नुभयो ? त्यो बेला त्यो लेनदेनको किनारा लगाइदिनु पर्दैनथ्यो ? आज ती जग्गाजमिन कसको स्वामित्वमा छन् ? लेनदेन कसरी हुन्छ ? यसो हेक्का आउँछ कहिलेकाहीँ ? हिजो नङमासुको सम्बन्ध थियो जनतासँग तर आज दूध र नुनको जस्तो भएको छ। दूधमा नुन परेमा फाट्छ। विकृत हुन्छ। हिजोको मित्र आज दुश्मन हिजोका दुश्मन आज मित्र ? यो केबाट भएछ ? यसो घोरिनु भएको छ कहिल्यै ? हिजो तपार्इंलाई सुरक्षा दिने गाउँका आमाहरूको आज कतै सम्झना आउँछ ? एकथरी नेता त जनता बनाउन होइन, आफू बन्न लाग्नु भएको रहेछ ! आज कुन नैतिकताले उभिनु हुन्छ हो ती आमा, भाउजू, छोरी र छोराहरूका भोगाइ ? राजनीतिलाई मूल्यहीन पो त बनाउनुभो। यो लुच्चाइँले पार लगाउला कहिल्यै ? हिजो भन्नेमा हुनुहुन्थ्यो तर आज सुन्नेमा हुनुहुन्छ। भन्नेमा हुनु र सुन्नेमा हुनुमा कति धेरै अन्तर हुने रहेछ ? यसो घोत्लिनु भएको छ कहिलेकाहीँ ? तपाईं नेतालाई त सजिलो हुँदैन होला अवस्था। भन्ने र सुन्ने मान्छेमा कत्रो ठूलो अन्तर हुने रहेछ ? देश बर्बाद हुन लाग्यो। यही ढाँचामा हिँड्ने हो भने भोलि के होला ? कसो होला ? अहिले अरू पार्टी अरूअरूमै अल्मलिएका छन्। तर, माओवादी केन्द्र पद र विभागका चौरासीको छिनोफानो गर्न नसकेर बडो विवशतामा परेको छ। प्रायः सबै पार्टीलाई जनता होइन, आआफ्ना पार्टी नै समस्या भएका छन्। माओवादी केन्द्र यस मामिलामा अरूभन्दा बढी पिरलोमा परेको छ। प्रत्येक नेता एक से एक पदकांक्षी छन्। जति पद भए पनि पुग्दैन। त्यसका कारण प्रचण्ड आगोको भुङ्ग्रोमा परेका छन्। उनका लागि जनता त समस्या छैन बरु। जनताका महत्वकांक्षा त्यति छैनन्। आमजनता राज्यसँग धेरैथोक चाहँदैन। बरु प्रत्येक चरणमा उज्यालो चाहन्छ। त्यसका लागि बिजुली अनि स्वच्छ र स्वस्थ्य खानेपानी अनि भरपर्दो बाटो चाहन्छ। जनतालाई वरिष्ठ वा कनिष्ठ महामन्त्री, सचिव, सहसचिव, उपसचिव, कोषाध्यक्ष वा केही पद अनि दर्जा चाहिएको छैन। समाजवाद उन्मुख संविधान ल्याउने जनतालाई तत्काल बत्ती, पानी र बाटो चाहिएको हो। के यी तीन कुरा चाहनु पनि अनर्थ हो र ? अलि नढाँट्ने या ढाँट कुरा नगर्ने नेता चाहिएको छ। यति कुरा चाहनु पनि बढी हो र ? नेपाल संसारका पानी भएका थोरै देशमध्ये एउटा हो। पानीबाट नवीकरणीय ऊर्जा पनि पाइन्छ। त्यति माग्नु साधारण हो जस्तो लाग्छ। मुलुकमा भएको कुरा माग्नु अन्यथा हो र ? आफ्नो मुलुकमै भएको पानी आफ्ना जनतालाई खुवाउन सक्तैन, जलविद्युत् दिन सक्तैन भने त्यो सरकार सक्षम, योग्य र कुशल सरकार कसरी सावित हुन्छ ? नभएको कुरा दिन सकेन भने बुझ्न सकिन्छ तर प्रश्न त्यो होइन। भएको कुरा पनि दिन सकेन एकातिर भने अर्कोतिर दिनै नसक्ने कुरा पनि दिन्छु भनी भनी झुक्याइरहने ? यस्तो झुक्याउनुलाई ठगी भन्नु होला कि नहोला ? आजको नेपालमा कसले बढी ढाँट्छ, झुक्याउँछ, उही पो ठूलो नेता ? बाफ रे बाफ ! यसैका लागि हो त्यत्रा १५१६ हजार जनताले ज्यान दिएको ? जनयुद्धमा जनतासँग सहयोग माग्दा के के वचन दिएको थियो ? सम्झने कि ? नेता र जनताको प्राथमिकतामा व्यापक अन्तर पर्यो। आज तपाईं नेतालाई विशाल दरबार जत्रा घर र बिहेको सम्झनामा विशाल खर्चिलो पार्टी चाहिएको छ। अनि, कति खर्च लाग्ला ? यसो हेरिएको छ ? यस्ता ढर्रा जनतालाई पटक्कै मन पर्दैन। लाखौंलाख जनतालाई आज पनि भुटुन र नुनको समस्या छ। त्यो नपाउँदा असन्तुष्ट छन्। तर तपाईं नेता कानमा तेल हालेर बस्ने ? यो त लुच्याइँको पनि पराकाष्टा भयो। होइन त ?"
अपराधीकरण,"मूर्तिचोरीको अभियोगमा अदालतबाट सजाय तोकिएका छिरिङ डम्डुल लामालाई गत माघमा कर्णाली प्रदेशको मन्त्री बनाइयो। जिल्ला अदालत हुम्लाले मूर्तिचोरीको अभियोगमा लामालाई दुई वर्ष कैद र पाँच हजार जरिवानाको फैसला गरेको थियो। प्रदेशसभा सदस्यसमेत नरहेका लामालाई माओवादी केन्द्रले प्रदेश सरकारको महत्वपूर्ण मन्त्रालयको जिम्मा दिएको थियो। उक्त निर्णयविरुद्ध मध्यपश्चिम विश्वविद्यालय कानुन संकायकी विद्यार्थी विनिता बोगटीले मुद्दा दायर गरेकी हुन्। लामा भने सरकारी घोडागाडीसहित झन्डा हल्लाउँदै मन्त्रीको सेवासुविधा प्रयोग गरिरहेका छन्। मनाङका प्रदेश सांसद राजीव गुरुङ उर्फ दीपक मनाङेमाथि गुण्डागर्दी को आरोप छ। ज्यान मार्ने उद्योगसम्बन्धी अभियोगमा जेल बसेर छुटेपछि उनी प्रदेश सरकारको मन्त्रीसमेत बने। नेकपाबाट प्रदेससभा सदस्य बनेका गुरुङको हातमा कुनै बेला गण्डकी प्रदेशको सरकार टिकाउने र भत्काउने साँचो थियो। राजनीतिक दलको आडमा अपराधीलाई उन्मुक्ति दिन खोजिएको अर्को उदाहरण हो त्रिवि परिसरमा प्राध्यापक कुटिएको विषय। त्रिभुवन विश्वविद्यालय समाजशास्त्र विभागका प्राध्यापक प्रेम चलाउनेमाथि गत वर्ष त्रिवि परिसरमै फलामको रड र बासको भाटा प्रहार भयो। कांग्रेस निकट विद्यार्थी संगठनका नेताहरूले उनीमाथि सांघातिक हमला गरेको पुष्टि भयो। तर, कारबाही भएन। उल्टै, आरोपितहरूले मुद्दा फिर्ता लिन गृह मन्त्रालयमा निवेदन दिए। मन्त्रालयले मुद्दा फिर्ता लिने तयारी गरेको छ। राजनीतिशास्त्रको एक परिभाषाले राजनीति त्यो विज्ञान हो, जसले समाजका सबै विज्ञानलाई नेतृत्व गरेर अघि बढ्छ, भनेको छ। तर, यो विज्ञानलाई व्यवहारमा सही रूपमा नउतार्दा फोहोरी खेल र अपराध ढाक्ने ठाउँ बन्दै गएको छ। त्रिभुवन विश्वविद्यालयका प्राध्यापक तथा समाजशास्त्री डा डम्बर चेम्जोङ भन्छन्, राजनीतिमा अपराध स्विकार गर्ने, ढाकछोप गर्ने, संरक्षण गर्ने र अपनत्व लिने प्रवृत्ति मौलाउँदै छ। यसैले समाजमा राजनीतिको सही प्रभाव पर्न सकेको छैन। अपराधीले प्रश्रय पाउने ठाउँ बनेको छ राजनीति। राजनीतिका आडमा भएका र लुकाइएका अपराध धेरै भेटिन्छन्। अपराधमा संलग्नलाई राजनीतिक दलले ठाडै संरक्षण गर्दा दण्डहीनता मौलाएको छ। जिल्लादेखि केन्द्रसम्म नै यस्ता घटना भेटिन्छन्। प्रहरीले अनुसन्धानका क्रममा सबै प्रमाण फेला पारे पनि राजनीतिक प्रभाव र दबाबका कारण अभियुक्त पक्राउ पर्दैनन्। नागरिक अभियन्ता श्याम श्रेष्ठ अपराधलाई राजनीतिले संरक्षण गर्दा देशमा अन्यायको राज भइरहेको बताउँछन्। हामी पक्रन्छौं, अनि पक्रेर कठघरामा पुर्याउन भ्याएको हुन्न। तीन दलका नेताको फोन आइरहेको हुन्छ। उसलाई थुन्नु कि छाड्नु ? थुनौ जागिर नै जाला भन्ने तनाव, नछाडांै समाजमा अपराध बढ्छ, एक जना प्रमुख जिल्ला अधिकारीले गरेको गुनासो सुनाउँदै श्रेष्ठ भन्छन्, राजनीतिले समाजमा दण्डहीनता बढायो। मुलुकमा अपराध र राजनीति गाँसिएको श्रेष्ठ बताउँछन्। अपराधीहरू राजनीतिमा पस्या छन्, राजनीतिले संरक्षण गरेको छ, उनी भन्छन्, यसले गर्दा उनीहरू दन्डबाट पनि बचेका छन् जनताको नजरबाट पनि बचेका छन् । अपराध गर्नेलाई राजनीतिले संरक्षण गर्दा समाज नै गलत बाटोमा हिँड्ने दाबी गर्छन् नेपाल प्रहरीका पूर्वअनुसन्धान अधिकृत हेमन्त मल्ल ठकुरी। उनी भन्छन्, अहिलेको राजनीतिले जग्गा दलाल, डन, भ्रष्टाचारी, कर छली गर्ने व्यापारी, तिकडमबाजलाई संरक्षण गर्यो। राजनीति नै खराब बाटोमा गइरहेको छ। टीकापुर हत्याकाण्ड मुख्य योजनाकारको अभियोगमा कैलाली क्षेत्र नम्बर १ बाट निर्वाचित सांसद रेशम चौधरी डिल्लीबजार कारागारमा जन्मकैद भुक्तान गरिरहेका छन्। भूमिगत भएरै उनी राजपाबाट उम्मेदवार बने र जिते पनि। जिल्ला अदालतले जन्मकैदको सजाय गरेकै अवस्थामा पनि उनलाई कारागारबाट ल्याएर संसद् भवनमा शपथ खुवाइएको थियो। रौतहट क्षेत्र नं २ बाट निर्वाचित सांसद मोहम्मद अफताब आलम २०६४ को संविधानसभा निर्वाचनको एक दिनअघि चैत २७ गते रौतहटमा भएको बम विस्फोटको घटना र त्यसका घाइतेलाई ज्युँदै जलाउने कार्यमा संलग्न भएको आरोपमा गत असोजमा पक्राउ परे। निलम्बित सांसद आलम पनि अहिले पुर्पक्षका लागि जेलमा छन्। चुनावमा भोट दिएर जिताउनका लागि हाम्रो समाजले अझ पनि व्यक्तिको कामभन्दा पनि उसको पावर, पार्टी, सम्पत्ति, समुदाय र हेर्ने गर्छ भन्ने गतिलो उदाहरण हो रेशम चौधरी र आलमको घटना। यस्तै राजनीतिको माथिल्लो पोष्टमा पुगिसकेर पनि बेलाबेला माननीयहरूलाई अपराध कर्ममा संग्लन भएको आरोप लाग्ने गरेको छ। गत वर्षको चर्चित मुद्दा हो पूर्वसभामुख कृष्णबहादुर महराविरुद्ध बलात्कारको घटना। संसद् सचिवालयमा कार्यरत कर्मचारीलाई बलात्कार प्रयास गरेको आरोपमा महरा पक्राउ परेका थिए। नागरिक अभियन्ता श्याम श्रेष्ठ भन्छन्,नहुने काम भइरहेछ राजनीतिमा। राजनीति अनैतिक र फोहोर भयो भनेर आम जनतामा घृणा पैदा हुन्छ, वितृष्णा उत्पन्न हुन्छ। राजनीति दण्डहिनताको सिकार बन्छ। अपराधीहरू बच्न पर्यो भने दलमा पस्ने प्रचलन सुरु भइरहेको छ। राजनीतिमा अपराध स्विकार गर्ने, ढाकछोप गर्ने, संरक्षण गर्ने र अपनत्व लिने प्रवृत्तिा मौलाउँदै छ। अपराधीले प्रश्रय पाउने ठाउँ बनेको छ, राजनीति। त्रिविका प्राध्यापक तथा समाजशास्त्री डा चेम्जोङ राजनीतिमा लोकतान्त्रिक संस्कारको चरम अभावका कारण यस्तो भएको बताउँछन्। अपराधका घटनामा मुछिनेहरूमा, वडा सदस्य, स्थानीय तहका अध्यक्ष तथा सांसदसम्म छन्। उनीहरूको संलग्नता सुन तस्करी, बलात्कार, मानव बेचविखन, मूर्ति चोरी, अवैध गर्भपतन र हत्यासम्म छ। झुठा विवरण पेश गरी नागरिकता लिएको, सरकारी छाप दस्तखत कीर्ते, सार्वजनिक अपराध, ज्यान मार्ने उद्योगको अभियोग उनीहरूमाथि छ। जातीय छुवाछूत, बोक्सीको आरोप, चोरी, बैंकिङ कसुर, संगठित अपराधलगायतको घटनामा पनि जनप्रतिनिधि मुछिएका छन्। अख्तियार दुरुपयोग अनुसन्धान आयोगले विशेष अदालतमा भ्रष्टाचार मुद्दा दायर गरेपछि पर्सा क्षेत्र नम्बर ३ बाट समाजवादी पार्टी नेपालका सांसद हरिनारायण रौनियार निलम्बनमा परेका छन्। रौनियार पप्पु कन्स्ट्रक्सनका अध्यक्ष थिए। पप्पु कन्स्ट्रक्सनले बर्दियाको गुलरिया र बारबर्दिया नगरपालिका जोड्ने जब्दीघाटको पुल तथा काठमाडौं टेकुको पुल निर्माणमा गुणस्तरहीन सामग्री प्रयोग गरेको, ठेक्का लिएका अन्य निर्माण कार्यमा पनि लापरबाही गरेको आरोप लागेको छ। यस्तै कर्णाली प्रदेशका भौतिक पूर्वाधार विकास मन्त्री खड्कबहादुर खत्री बैंकिङ कसूरसम्बन्धी मुद्दा लागेपछि पदमुक्त भए। कृषि विकास बैंकले खत्रीसहित ५ जनाले १ करोड ८० लाख ८० हजार रुपैयाँको किर्ते बैंक ग्यारेन्टी बनाएको आरोप लगाएको छ। अपराध अनुसन्धानमा राजनीतिक दल हावी हुन्छन् भन्ने आरोप लाग्ने गर्छ। नेपाल प्रहरीका प्रवक्ता विष्णुकुमार केसी भन्छन्, अपराध गरेका व्यक्ति जुनसुकै दलका हुन् हामीले राजनीतिक व्यक्तिभन्दा पनि अपराध गर्ने व्यक्तिका रूपमा अनुसन्धान गर्ने गरेका छौं। कर्मअनुसार कानुनको दायरामा आएकै छन्। प्रहरीले अनुसन्धान गरेकै छौं। राजनीति पार्टीले नै सरकार चलाउँछ। देशको ऐनकानुनअनुसार काम गर्ने हो। राजनीतिक निर्णयको आधारमा सरकारले गर्ने निर्णय पनि कानुनअनुसार नै गरिएको हुन्छ। सुरक्षाविद्, इन्द्रजित राई भन्छन्, समाजमा अपराधीकरण बढ्नुको अनेक कारण मध्ये राजनीति मुख्य रूपमा आउँछ। समाज बिग्रियो, मोबाइलको असर, गलत सूचनाको असर, धर्ममाथि विश्वास नहुनु, नैतिक शिक्षाको अभावलगायतका विषयले अपराध बढ्यो। भूतपूर्व नेता हुन वा मन्त्री प्रधानमन्त्री वा अहिलेका बहालवाला नेतृत्व नै किन नहुन्, वरिपरि गुण्डा, मवाली, ठग राखेर घुमिरहेका हुन्छन्। यो विकृत राजनीतिको पराकाष्ठा हो। किन त भन्ने प्रश्नमा सुरक्षाविद् राईको जवाफ थियो, चुनावमा बुथ कव्जा गर्नु पर्यो। व्यापारीलाई धम्काउनु परो। झगडा गर्नुपर्छ, लठ्ठी चलाउनुपर्छ। यस्तो विकृतिले समाजमा दण्डहीनता बढाउँछ। डनहरू मन्त्री बन्ने र क्षमतावान व्यक्तिहरू विदेश पलायन हुने संस्कार देखिँदै आएको छ त ! समाजशास्त्री चेम्जोङ पनि नीतिहरूको पनि नीति मानिने राजनीति सफा हुनुपर्नेमा जोड दिन्छन्,। उनी भन्छन्, समाजलाई नियन्त्रण गर्ने, बाटो देखाउने र निर्देशित गर्ने संस्था नै राजनीति हो। यो संस्था नै संस्थागत भएकै छैन। जुन अति जरुरी हो। पदीय दायित्व जिम्मेवारपूर्ण पूरा गर्ने र अपराधलाई बढावा नदिनका लागि नीति बनाउनेतिर दलहरू लाग्नुपर्ने उनको भनाइ छ।"
मतखरिद,"निर्वाचन आयोगले मेयर र उपमेयरका उम्मेदवारलाई सात लाख रुपैयाँ खर्च गर्न पाउने सीमा तोकेको छ। तर, यो सीमाभित्र कुनै पनि उम्मेदवार बाँधिन्छन् भन्नेमा न आयोग विश्वस्त छ, न त मतदाता नै। आयोगकै एक उच्च कर्मचारी भन्छन्, सात लाख रुपैयाँ त टिकट पाएको खुसीयालीमै उम्मेदवारले खर्च गरिसक्छन्। नागरिक अगुवा देवेन्द्रराज पाण्डेले पछिल्लो समयमा निर्वाचन प्रणाली निकै महँगो हुँदै गएको बताए। नेताहरूले मनपरी कमाएका छन्, मनपरी खर्च गर्छन् उनले भने। मुलुकमा संघीय लोकतान्त्रिक गणतन्त्र स्थापनाको छोटै समयमा चुनाव अत्यन्तै महँगो भएको राजनीतिक दलकै नेताहरू बताउँछन्। पैसा हुनेले मात्रै टिकट पाउने र चुनाव जित्ने अवस्थातिर मुलुक गइरहेको नेताहरू बताउँछन। एमाले सांसद गणेश पहाडी भन्छन्, हाम्रो चुनाव धेरै नै महँगो भइरहेको छ। यस्तै अवस्था रहिरहे राजनीति पनि बिग्रिन्छ, व्यवस्थामाथि पनि प्रश्न उठ्छ। स्थानीय तहअन्तर्गत वडाध्यक्षको उम्मेदवारलाई आयोगले डेढ लाख खर्च गर्न पाउने सीमा तोकेको छ। तर, वडाध्यक्षकै उम्मेदवारले ३० लाखसम्म खर्च गर्ने गरेको नेताहरू बताउँछन्। सहरी क्षेत्रमा त वडाध्यक्षका उम्मेदवारले करोडसम्म खर्च गर्ने गरेका छन्। कांग्रेसका सांसद प्रकाश रसाइली चुनाव प्रणाली महँगो भएकाले जताततै भ्रष्टाचार मौलाएको बताउँछन्। टिकट पाउनेमा पैसावालको हावी हुन थाल्यो उनले भने, यसले लोककल्याणकारी राज्यमा स्वच्छ, निष्पक्ष र जनउत्तरदायी हुने क्रममा ह्रास आयो। भड्किलो चुनाव प्रचारप्रसार शैली र कार्यकर्तालाई भोजभतेर गर्ने क्रम ह्वात्तै बढेको छ। यसमा कति खर्च हुन्छ ? यकिन नै नहुने नेताहरू बताउँछन्। केही उम्मेदवारले मतदातालाई भोजभतेर गर्नुका साथै पैसासमेत बाँड्ने गरेको पाइएको छ। अस्वस्थ प्रतिस्पर्धाका कारण पछिल्लो समयमा चुनाव खर्च अत्यधिक हुन थालेको नेताहरू स्वीकार्छन्। चुनाव खर्च थेग्न नसकिने भएपछि राजनीति पैसावाला को मुठीमा पुग्ने खतरा बढेको भन्दै दलका युवा नेताहरू चिन्ता व्यक्त गर्न थालेका छन्। पैसाको बोलबाला हुन थालेपछि निष्ठाको राजनीति गर्ने पाखा लाग्ने र जेजसरी भए पनि पैसा कमाएकाहरू मात्रै राजनीतिमा हावी हुने सम्भावना बढ्दै गएको छ। महँगो चुनावले गर्दा नेताकार्यकर्ताको मूल्यांकनको मापदण्ड नै परिवर्तन हुन थालेको कांग्रेस सांसद रसाइली बताउँछन्। प्रमुख निर्वाचन आयुक्त दिनेश थपलिया निर्वाचन आचारसंहिताअनुसार नै चुनावी खर्चको सीमा तोकिएको बताउँछन्। चुनाव प्रचारप्रसारको अवधि १३ दिन मात्रै हुने, पोस्टर पम्प्लेट टाँस्न नपाइने, एउटा गाडी मात्र प्रयोग गर्न पाइने प्रावधानका कारण खर्च खासै नहुने उनको भनाइ छ। निष्ठापूर्वक चुनाव लड्ने हो भने खर्चै नगरिकनै पनि जनतामाझ आफ्ना एजेन्डा सुनाउन सकिन्छ, थपलियाले भने। तर, ठुल्ठूला भोज, भतेर, मतदातालाई पैसा बाँड्ने, पर्चा पम्प्लेट टाँस्ने, कार्यकर्तालाई पैसा बाँड्ने गरिएका कारण चुनाव महँगो बन्दै गएको छ। निर्वाचनमा कति खर्च हुन्छ भन्ने विषयमा उम्मेदवारलाई नै हेक्का हुँदैन। आफ्नो प्रतिस्पर्धीले खर्च गरेको देखासिकीमा पनि खर्च बढाउने चलन बढ्दै गएको दलका कार्यकर्ताहरू बताउँछन्। निर्वाचन प्रणाली खर्चिलो हुँदा जितेपछि जनप्रतिनिधिले असुल उपर गर्न खोज्ने प्रवृत्तिले भ्रष्टाचार हुने गरेको रसाइली बताउँछन् । शासन प्रणालीले राजनीतिप्रतिको आकर्षण र विश्वास घटाउँदै लगेकाले चिर्नुपर्ने रसाइली बताउँछन्। मतदातामा पनि लोकप्रिय नेतालाई मत दिनुपर्छ भन्ने चेतना हुनुपर्छ, उनले भने, मतदाताले स्वार्थ र लोभ देखाउन हुन्न। नेकपा एमालेका सांसद घनश्याम खतिवडा निर्वाचन निकै महँगो हुँदै गएको बताउँछन्। खर्च गर्नैपर्ने भएपछि राजनीति निष्ठाको नभई पैसाको जस्तो देखिएको उनी बताउँछन्। राजनीति पेसा होइन, सेवा हो, एमाले सांसद खतिवडा भन्छन्, तर गलत ढंगबाट आर्जन गर्ने व्यक्ति हाबी हुँदा राजनीति विकृत भयो। इमान्दार र निष्ठावान् व्यक्ति चुनावमा उम्मेदवार बन्नै नसक्ने स्थिति देखा पर्दैछ। चुनावको प्रणालीमा सुधार गर्न नसके राजनीतिलाई सेवा बनाउन खोज्नेहरू पाखा लाग्ने उनी बताउँछन्। राजनीतिको विकृति सहरमा मात्र होइन, गाउँसम्मै जरा गाडेको छ। गाउँपालिका सदस्यदेखि प्रमुखको चुनाव जित्न लाखौं खर्च गर्नुपर्ने स्थिति आएको नेताहरू बताउँछन्। यसले गरिब, निमुखालाई राजनीतिमा आउन समस्या सिर्जना हुन थालेको छ। उम्मेदवारले गर्ने खर्च बढ्दै गएको छ, सांसद खतिवडा भन्छन्, इमान्दारीपूर्वक कमाइ गर्नेले त्यत्रो रकम कहाँबाट ल्याउने र किन चुनाव लड्ने ? २०४८ सालमा एउटा सिंगो पार्टीले गर्ने जति खर्च आजभोलि एकजना उम्मेदवारले गर्ने गरेको नेताहरू स्वीकार गर्छन्। चुनावमा भएको अपारदर्शी खर्च सत्तामा पुगेपछि जथाभावी असुल गर्ने चलनले राजनीति विकृत बन्दै गएको छ। रोल्पाको माडी गाउँपालिका५ का वडाध्यक्ष भरतबहादुर बुढा महँगिँदो निर्वाचन प्रणालीले सर्वसाधारणका लागि चुनावमा प्रतिस्पर्धाको ढोकै बन्द भएको बताउँछन्। राजनीति महँगो भयो, बुढा भन्छन्, टिकट पाउनै समस्या। पाएपछि आफ्नै कार्यकर्ता परिचालन खर्च, त्यसमा पनि प्रतिस्पर्धीले बढी खर्च गरेपछि झन् समस्या। रक्सी, पैसा, भातमासुमा भोट हाल्ने चेतनाबाट मतदाता पनि माथि उठ्नुपर्छ बुढाले भने। अर्थविद् डिल्लीराज खनाल प्रणालीगत रूपमै चुनाव महँगो हुँदै गएको बताउँछन्। निर्वाचन आयोगले तोकेको मापदण्डभन्दा बाहिर हुने खर्चको कानुुन नै बलियो बनाएर नियमित अनुगमन गर्नुपर्ने खनाल बताउँछन्। अहिलेको सरकारको संरचनाका कारण प्रदूषित प्रणालीलाई सङ्लो बनाउने सम्भावना छैन उनले भने, 'टिकट दिँदा पनि पैसा लिने, राष्ट्रियसभामा जाँदा पनि पैसा लिने प्रवृत्ति हुँदा अहिले नै परिवर्तन हुन सक्ने देखिँदैन। गाउँपालिकाको वडाध्यक्षदेखि प्रमुख बन्न लाखौं, करोडौं खर्च हुने गरेको उल्लेख गर्दै खनाल भन्छन्, चुनावमा भएको खर्च मेकअप गर्न गलत तरिकाले कमाउन सुरु हुन्छ। त्यहीँबाट राजनीति बेथिति सुरु हुन्छ।"
सेटिङैसेटिङ,"संविधान कार्यान्वयन गर्ने राज्यका महत्वपूर्ण अंगमा पर्छन्, संवैधानिक निकाय। तिनै निकायको खबरदारीले राज्यको हरेक क्षेत्रलाई सही बाटोमा दौडाउने हो। तर, पछिल्लो समय यस्ता निकाय पनि सेटिङमा चल्ने गरेको आरोप लाग्ने गरेको छ। भ्रष्टाचार र अनियमिततामा अनुसन्धान गरी मुद्दा चलाउने अख्तियार दुरुपयोग अनुसन्धान आयोगदेखि सर्वोच्च अदालतसम्म सेटिङ चलेको खुल्लम् खुल्ला देखिएको बताउँछन् राजनीतिक विश्लेषक राजेश गौतम। आफूलाई बलियो बनाउन संवैधानिक निकायमा हस्तक्षेप गर्ने र आपूले भनेको मान्नेलाई मात्रै नियुक्ति गर्ने चलन चलेको छ, गौतम भन्छन्, अब मुलुकमा स्वतन्त्र इकाइ छ भन्ने मलाई लाग्दैन। २०६२०६३ पछि संवैधानिक निकायमा हस्तक्षेप र सेटिङ धेरै चलेको तर्क विश्लेषक गौतमको छ। स्वतन्त्र रूपमा रहनुपर्ने निकाय अब स्वतन्त्र र निष्पक्ष नरहेको तर्क उनको छ। संवैधानिक निकायमा आफ्नालाई भर्ती गरे आफू अनुकूल निर्णय गर्न सकिने र राजनीतिमा पनि टिक्न सकिने भएकाले जनआन्दोलन पछि यो क्रम बढ्यो, उनले भने, अख्तियार र अदालतमा सबैभन्दा बढी सेटिङ चलेको दाबीका साथ भन्न सकिन्छ। नियुक्तिको प्रक्रियादेखि नै सेटिङ चल्ने भएकाले अहिले संवैधानिक निकाय पनि राजनीतिक दलको भर्ती केन्द्र बनेको बताउँछन् राजनीतिक विश्लेषक तथा नागरिक अभियन्ता श्याम श्रेष्ठ। न्यायपालिका प्रमुखदेखि भ्रष्टाचार र अनियमिततामा अनुसन्धान गरी मुद्दा चलाउने अख्तियार दुरुपयोग अनुसन्धान आयोग, राज्यको लेखा प्रणाली जाँच्ने महालेखा परीक्षकको कार्यालय, स्वतन्त्र रूपमा आवधिक निर्वाचन गर्ने निर्वाचन आयोग तथा राष्ट्रिय मानवअधिकार आयोगसम्मका महŒवपूर्ण निकायको नियुक्ति राजनीतिक स्वार्थमा हुन्छ, उनी भन्छन्, नियुक्तिमै संविधानले गरेको समावेशी अभ्यासको परिकल्पनाको धज्जी उडाइन्छ। नियुक्तिको सिफारिस गर्ने संवैधानिक परिषद्मा प्रधानमन्त्री, प्रधानन्यायाधीश, प्रतिनिधिसभाका सभामुख, राष्ट्रियसभाका अध्यक्ष, प्रतिनिधिसभाका प्रमुख प्रतिपक्षी दलका नेता र प्रतिनिधिसभाकै उपसभामुख गरी ६ सदस्य रहन्छन्। तर, राज्यका यति महŒवपूर्ण पदमा पुग्ने व्यक्तिको सिफारिस भने चरम असमावेशी बन्ने गरेको श्रेष्ठको भनाइ छ। संविधानले परिकल्पना गरेको अर्थात् बाध्यकारी नै बनाएको समावेशीपन नभई राजनीतिपन बढी हाबी भएको उनको भनाइ छ। राजनीतिक दलले संवैधानिक निकायमा हस्तक्षेप र सेटिङ छैन भनेर ढाकछोप गर्ने प्रयास गरे पनि त्यो सिसाको घरभित्र लुक्ने प्रयासमात्रै भएको विश्लेषण गर्छन् त्रिविका प्राध्यापक डा डम्बर चेम्जोङ। मैले लामो समयदेखि राजनीतिक दल र संवैधानिक निकायलाई नियालिरहेको छु। तर, अब संवैधानिक निकायमा नै दलका कार्यकर्ता पुगेको महसुस भएको छ, चेम्जोङले भने, ती निकायमा प्रमुख बनेर पुग्नेहरू पनि व्यक्तिगत स्वार्थमा निर्णय र अनुसन्धान गर्छन्। संवैधानिक निकायमा राजनीतिक सेटिङ चलेकै कारण र हस्तक्षेप बढेकै कारण राजनीति र संवैधानिक निकाय दुवैमा बिकृति बढेको बताउँछन् अख्तियार दुरुपयोग अनुसन्धान आयोगका पूर्वआयुक्त डागणेशराज जोशी। असंवैधानिक काम गर्नकै लागि सेटिङ र हस्तक्षेप मौलाएको हो देखिन्छ, उनी भन्छन्, यसले मुलुकको न्यायिक र राजनीतिक क्षेत्र ध्वस्त पार्दैछ। यी सबै कारणले गर्दा राजनीतिक नेतृत्व नै संलग्न भएको विषयमा छानबिन गर्ने आँट पनि संवैधानिक निकायले नगर्ने उनी बताउँछन्। संवैैधानिक निकायमा हस्तक्षेप र सेटिङ मिलाउनकै लागि राजनीतिक दलले ऐन, नियम र कानुनसमेत परिवर्तन गर्ने गरेको आरोप लाग्ने गरेको छ। केही समयअघि मात्रै संवैधानिक निकायआयोगहरूमा नियुक्ति सिफारिस गर्ने संवैधानिक परिषद्को कानुन अध्यादेशमार्फत संशोधन भएको थियो। संशोधनमा बहुमतका भरमा नियुक्ति सिफारिस गर्न सकिने बनाएपछि यसको विरोध मात्रै भएन अधिवक्ता दिनेश त्रिपाठीले त्यसको वैधानिकतामाथि प्रश्न उठाउँदै सर्वोच्चमा रिट दर्तासमेत गरे। उनी यस्तो कानुन बनाउनु नै असंवैधानिक रहेको जिकिर गर्छन्। सरकारमा जाने भनेकै राजनीतिक दल हुन्। उनीहरूले आपू अनुकूल निर्णय गर्न र सेटिङ मिलाउन यसरी अध्यादेशमार्फ्त समेत कानुन संशोधन गरेको इतिहास छ, उनी भन्छन्। संवैधानिक निकायमा नै पदाधिकारी नियुक्त गर्दा दलहरूले भागबन्डा लगाएको प्रष्ट देखिने त्रिपाठीको भनाइ छ। राजनीतिकि विश्लेषक, कानुनविद् र यो क्षेत्रलाई नजिकबाट नियालिरहेका व्यक्ति मात्रै होइन, नेतृत्वमा पुगेका दलकै नेताले समेत संवैधानिक निकायमा सेटिङ चलेको सार्वजनिक रूपमै बताउने गरेका छन्। केही समयअघि मात्रै नेकपा माओवादी केन्द्रका अध्यक्ष पुष्पकमल दाहाल प्रचण्डले संवैधानिक निकायका प्रमुखहरू सेटिङमा चलेको सर्वजनिक कार्यक्रममा बताए। एक कार्यक्रममा बोल्दै उनले भने, देशभित्र र बाहिरका विभिन्न संवैधानिक निकायका प्रमुखहरूको बीचमा सेटिङ हुने, ऐन, नियम, मूल्य मान्यताले काम नगर्ने, सेटिङले काम गर्ने र त्यो सेटिङ नेपाली जनताको अधिकार, पहिचानविरुद्ध परिलक्षित हुने विचित्रको स्थितिमा हामी छौं। पूर्वप्रधानमन्त्रीसमेत रहेका उनको यो भनाइले संवैधानिक निकायलाई लागेको आरोप पुष्टि गर्छ। नियुक्ति गर्ने ठाउँमा नै पुगिसकेका प्रचण्डले यसो भन्नु सामान्य कुरा होइन। राजनीतिक विश्लेषक राजेश गौतम भन्छन्, संवैधानिक निकाय अब दलदलमा फस्यो। यसको असर देश र जनतामा प्रत्यक्ष देखिन थालेको छ। संसद् विघटन गर्ने देखि सर्वोच्चमा पुगेको मुद्दा र नियुक्तिमा देखिएको असंवैधानिक काम यसकै देखिने उदाहरण भएको उनको भनाइ छ। सर्वोच्चमा प्रधानन्यायाधीशले गर्ने निर्णय, संसद्मा पुगेका नियुक्तिका फाइल फिर्ता र प्रतिनिधिसभा विघटन गर्ने काम सबै सेटिङका काम थिए। अहिले प्रष्ट बुझेका राजनीतिक दलका नेता नै यो विषयमा बोलिरहेका छन्, उनले भने। प्रतिनिधिसभाका सभामुख अग्निप्रसाद सापकोटाले केही समयअघि संवैधानिक निकायका नियुक्ति सिफारिस फिर्ता गरेका थिए। यो आपू सम्बध राजनीतिक दलको चाहना बमोजिमको कार्य सभामुखले गरेको गौतम बताउँछन्। कुनै दलको स्वार्थमा त्यो निर्णय पर्यो। कुनैकोमा परेन त्यसैले सभामुखबाट नै फिर्तामा परेको थियो, उनी भन्छन्। संवैधानिक निकायमा हुने राजनीतिक सेटिङ र हस्तक्षेपले ती निकायको कार्यसम्पादनमा प्रत्यक्ष असर गर्नाले नागरिकले सही न्याय नपाउने राजनीतिक विश्लेषक पुरञ्जन आचार्य बताउँछन्। स्वार्थको सेटिङ हुन्छ। त्यसो हुँदा सही निर्णय कुनै पनि निकायमा हुँदैन, उनले भने, संवैधानिक निकायमा पुग्नेले पनि यो कुराको विचार गरेर सुध्रनु पर्ने हो। तर, त्यसो हुन सकेको छैन। ठूलालाई ऐन र सानालाई चैन भन्ने उखान अहिले सार्थक भएको आचार्य बताउँछन्। जुन दल शक्तिमा पुगेको छ उसकै अनुकूलमा संवैधानिक निकायमा नियुक्त हुने परिपाटी बसेको छ। यसले गर्दा निर्दोषले न्याय नपाउने र दोषी उम्कने खतरा बढेको छ, उनी भन्छन्। मुलुकका ठूला भनिएका दल कांग्रेस, एमाले र माओवादीमध्ये कुनै एक सरकारमा पुग्दा अदालतका फैसला र निर्णय परिवर्तन भएका। दोषी जेलबाट मुक्त भएका उदाहरण धेरै भेटिने आचार्यको भनाइ छ। पछिल्लो समय पार्टी फुटाउने र जोडाउनेसम्मको भूमिकामा अदालत लागेको आचार्यको आरोप छ। सेटिङमा सर्वोच्च अदालतले नेकपा खारेज गरेर नेकपा एमाले र माओवादी केन्द्र ब्युँत्याएको नेताहरूकै तर्क छ। यता नेकपा एमालेका सचिव योगेश भट्टराई संवैधानिक निकाय स्वतन्त्र हुनुपर्नेमा पछिल्लो समय त्यस्तो नभएको बताउँछन्। यो सबै हुनुमा राजनीतिक दल मात्रै नभई त्यहाँ नियुक्त हुनेहरूको स्वार्थ पनि प्रमुख कारण भएको उनको तर्क छ। संवैधानिक निकाय स्वतन्त्र हुन आवश्यक छ। त्यसलाई स्वतन्त्र राख्नमा राजनीतिक दलले नै पहिलो भूमिका निर्वाह गर्नुपर्छ, उनी भन्छन्, तर, त्यहाँ पुग्ने व्यक्तिले पनि म स्वतन्त्र ठाउँमा छु र सही निर्णय गर्नुपर्छ भन्ने सोच्नु पर्छ। संवैधानिक निकायमा पुगेपछि जे गर्दा हुन्छ भन्ने भावना नेतृत्व सम्हालेकाले त्याग्नुपर्ने र राजनीतिक दलले पनि यसमा सकारात्मक भूमिका खेल्नुपर्ने उनी बताउँछन्।"
अहंकार,"एउटै घटना कोहीलाई फाइदा कोहीलाई भयो हानि दसवर्षे जनयुद्धले देशमा व्यवस्था बदलिए पनि त्यही युद्धमा होमिनेहरूको अवस्था बदल्न नसकेको भाव गीतमा झल्किन्छ। यद्यपि नेतृत्व गर्ने व्यक्तिहरूको हैसियत भने चुलिएको विषय प्रकाश सपूतको लोकप्रिय यो नयाँ गीतमा देखाइएको छ। गीतको मर्मझैं जनताले छानेका नेता हुन् या कार्यकर्ता जनमुखी हुन छाडेका छन्। आत्मकेन्द्रित हुँदै गएका देखिन्छन्। जनता र नेताबीचको दूरी बढ्दै गएको छ। एउटै गाउँ अनि एउटै आँगनमा हुर्किएका साथीसंगी जनप्रतिनिधि र सांसद हुँदा उनैलाई भेट्न हम्मेहम्मे पर्ने गर्छ। स्वकीय सचिवको तगारोले काम छिटो सक्नुको सट्टा, झन् पर धकेल्छ। त्यसैगरी जनयुद्धदेखि परिवर्तनका अन्य आन्दोलनमा सँगै लडेका व्यक्तिहरू नेता र मन्त्री भइसकेपछि उनीहरूसँग भेट्न सिंहदरबारको अग्लो पर्खाल नाघ्न त्यति सहज हुँदैन। छिमेकी मुलुक भारतमा हालै सम्पन्न विधानसभा चुनावमा आम आदमी पार्टीले पञ्जाबमा जित हासिल गर्यो। चुनावअघि पार्टीका राष्ट्रिय संयोजक अरबिन्द केजरीवालले मुख्यमन्त्री पदका लागि कुन व्यक्ति उपयोगी हुन्छन् भन्दै जनता चुनेगी अपना सीएम नामक एक सर्वेक्षण अभियान नै चलाएका थिए। सर्वेक्षणमा संलग्न करिब १५ लाख जनता भगवन्त मानको पक्षमा देखिएपछि पञ्जाबमा १ सय १७ सिटमध्ये ९२ सिट जितेर विजयी भएको आपले मानलाई मुख्यमन्त्री बनाएको थियो। पञ्जाबमा परिवर्तन चाहने जनताले पुराना पार्टीहरूलाई हराएर नयाँ पार्टीलाई सत्तामा ल्याइरहँदा नेपालमा भने परिवर्तन चाहने जनताले यस्तो कदम उठाउन नसकेकाले राजनीतिक अहंकार बढ्दै जानुमा जनता पनि उत्तिकै जिम्मेवार रहेका दक्षिण एसियाली महिला विकास मञ्चकी अध्यक्ष प्रमिता आचार्य रिजाल बताउँछिन्। नेताहरूमा गैरजिम्मेवारीपन बढ्नुका साथै कसैप्रति पनि उत्तरदायी र जवाफदेही नहुने संस्कारले एउटा नारा लिएर चुनावी क्षेत्रमा प्रवेश गरे पनि जितपछि आफ्नो दायित्वप्रति इमानदारिता नदेखिने प्रवृत्ति बढेको उनको बुझाइ छ। जहिले पनि तिनै पार्टी अनि तिनै व्यक्ति किन छान्छन् त जनता। उनीहरू गैरजिम्मेवार हुँदा हामीले त्यसको उत्तर कहिले मागेनौं, उनले भनिन्। आफ्नो पदको महत्व नबुझ्ने र यसलाई इज्जत दिन नजान्ने नेताहरूमा हामीलाई कसैले केही गर्न सक्दैन भन्ने ठूलो भ्रम रहेको उनको भनाइ छ। नेताहरूमा तँभन्दा म के कम भन्ने अहंकारी स्वभाव बढ्दै गएपछि संसद् लडाइँको मैदान बनेको छ। नेताहरू एकले अर्कालाई ठीक पार्ने होडबाजीमा छन्। यसले गर्दा विदेशी शक्तिहरूलाई नेपालमा आफ्नो स्वार्थअनुसार काम गराउन सहज भएको छ। राजनीतिक पार्टीहरूले हरेक विषयलाई हतियार बनाउन थालेका छन्। एकअर्काविरुद्ध प्रहार गर्न उनीहरू कुनै मौका चुकाउँदैनन्। यही परिपाटीले गर्दा देशमा भ्रष्टाचार संस्थागत रूपमा मौलाउँदै गएको वरिष्ठ कलाकार मदनदास श्रेष्ठको ठम्याइँ छ। नेताहरूले जनतामा राम्रो पकड जमाउन सकेनन्। राज्य गरिब हुँदै गयो तर नेताहरू धनी हुँदै जान थाले। भ्रष्टाचारीलाई कारबाही गर्नुपर्छ भनिए पनि भित्रभित्रैबाट यिनीहरू नै भ्रष्टाचारमा संलग्न रहिरहे, उनले भने। नेताहरूले आफ्नो हैसियत बढाए पनि जनता सामान्य औषधोपचार गर्नसमेत नसक्ने अवस्थामा पुगेको तथ्य औंल्याउँदै यही अहंकारी आचरणले देशको अखण्डता र स्वाभिमानमा समेत प्रहार गरेको उनले बताए। मानिसमा उन्मात र अहंकार बढेर त्यसले सीमा नाघेपछि त्यो आफैं भस्म हुने दिन नआउँला भन्न सकिन्न, उनले भने, आफ्नो दुनो सोझ्याउनुभन्दा आम जनताको लागि गर्छु र परिवर्तन ल्याउँछु भन्ने कोही भेटिएनन्। उसले यति कमायो यसले यति कमायो भनेर आपसी हिसाबकिताब नमिलेर पनि स्थानीय तहदेखि नै विकृति बढ्दै गएको उनको बुझाइ छ। पैसा र शक्ति भएपछि म एक्लैले चलाउन सक्छु भन्ने अहम्ताका साथ नेताहरूले आफ्ना बोली र व्यवहारलाई गिराउने गरेका छन्। मानवशास्त्री डाअञ्जु खड्काका अनुसार स्थानीय तहका नेताहरूले जनताका कामभन्दा बढी व्यापार गर्ने र कमाउने धन्दामा व्यस्त हुन थालेका छन्। उनी सिन्धुपाल्चोकको सुनकोसी गाउँपालिका४ की स्थायी बासिन्दा हुन्। नेताहरूले राजनीतिक नारा लोकप्रिय बनाए पनि व्यवहारमा त्यसलाई उतार्ने नगरेको बताउँदै उनी भन्छिन्, टुप्पोबाट पलाएको नेता काम छैन भनेर गाउँलेले भनेको मैले गाउँ जाँदा सुनेकी छु। इतिहासमा कुन नेताले कस्तो काम गरेका थिए भनेर रिभ्यु गर्ने परिपाटी नभएको र हामीकहाँ चुक्यौं भनेर खोजी गर्ने परिपाटी पनि नबसेकाले आफैंलाई सर्वोपरि ठान्ने अहंकारी प्रवृत्ति नेताहरूमा बढ्दै गएको उनको बुझाइ छ। पैसा र शक्ति भएपछि म एक्लैले चलाउन सक्छु भन्ने अहम्ताका साथ नेताहरूले आफ्ना व्यवहार र बोलीलाई गिराउने गरेका छन्, उनले भनिन्। कुनै पनि व्यक्तिको बोलीले उसको व्यवहार, कार्यशैली र स्वभाव झल्काउँछ। व्यक्तिको बोली र व्यवहारबीच अन्तर भए उमाथिको विश्वास हट्छ। त्यसमाथि पनि राजनीतिक क्षेत्रमा संलग्न व्यक्तिहरूका बोलीलाई जनताले झनै विश्वास गर्दैनन्। नेताहरूले जे बोल्छन्, त्यो गर्दैनन्, जे बोल्दैनन् त्यही गर्छन्। यो जनताले बुझिसकेका छन्। एकले अर्को पार्टी र नेताहरूलाई आरोप प्रत्यारोप, गाली र आक्रोश व्यक्त गर्न शीर्ष नेताहरू नै तुच्छ शैलीमा उत्रने र आफ्नो दम्ब प्रस्तुत गर्ने गरेको पाइन्छ। सार्वजनिक भाषणमा एकले अर्को दलको कमी, कमजोरी औंल्याउनु त्यति अस्वाभाविक मानिन्न। तर मन मिले मेला, नमिले झमेला भनेझैं पार्र्टी एक हुँदा सबै सही फुटेपछि सबै गलत भन्दै व्यक्ति विशेषलाई अंकित गर्दै गालीगलौजमा उत्रने प्रवृत्ति अहिले राजनीतिमा हाबी छ। गत फागुन २३, २०७७ मा सर्वोच्च अदालतले नेपाल कम्युुनिस्ट पार्टी (नेकपा)को खारेजीको फैसला सुनाएपछिका दिनहरूमा कम्युनिस्टका शीर्ष नेताहरूले एकअर्कालाई प्रयोग गरेका शब्द आम जनमानसले पचाउन सक्दैनन्। सत्ताबाट हट्नु परेका कारण पनि नेताहरू गैरराजनीतिक टीकाटिप्पणीमा उत्रिने गरेको देखिन्छ। नेताहरूले राजनीतिक संस्कार बिर्सिएर प्रायः मञ्चमा एकअर्काको आलोचना गरेको सुनिनु नौलो कुरा रहेन। चुनाव नजिकिँदै जाँदा गाउँगाउँमा भोट माग्न नेताको लर्को लाग्ने गर्छ। वैशाख ३० मा तोकिएको स्थानीय चुनावका लागि नेताहरूको यस्तै चहलपहल सुरु भइसकेको छ। तर चुनाव जितेर पदमा पुगिसकेपछि तीनै नेताहरूमध्ये कतिपय त आफ्नो क्षेत्रमा कहिल्यै जान भ्याउँदैनन्। आफ्ना मतदाता सानो सेवाको काम लिन कैयौं दिनको बाटो धाएर आउँदा पनि भेट्दै नभेटी ठूलाठालु पल्टिने प्रवृत्ति यथावत् छ। नेताहरूमा रहेको यही अहंकारले गर्दा उनीहरूले जनताबाट पाउने श्रद्धा गुमाउँदै गएका राजनीतिक विश्लेषक कृष्ण खनालको बुझाइ छ। राजनीतिमा जनताले अपेक्षा गरेअनुसार नेताहरूले बोलेनन् वा व्यवहार गरेनन् भनेर गुनासो गर्नेबाहेक अन्य विकल्प उनी देख्दैनन्। नेताहरूका यस्ता सस्ता बोली र व्यवहारले उनीहरूले एकैछिन समर्थकको ताली पाए पनि समाजमा त्यसको प्रभाव सकारात्मक पर्दैन, उनी भन्छन्, एकैछिन जोसिएर कार्यकर्ताको ताली पाउँदा अर्को ठाउँमा गएर झन् कडा बोल्नुहुन्छ। तर यसले समाज र उहाँहरूलाई पनि हित गर्दैन। आफू अनुकूल हुँदा एउटा कुरा, अनुकूल नहुँदा अर्को कुरा गर्ने नेताहरूको दोहोरो चरित्र सबैसामु प्रष्ट भइसकेको उनको भनाइ छ। नेताहरूको यस्तो बोली र व्यवहारको जनता साक्षी रहेकाले हिजो बोलेका विषय पनि जनताले त्यति सजिलै नबिर्सने उनी बताउँछन्। यस्तै आचरणले गर्दा नेताहरूले जनताबीच आफ्नो प्रभाव घटाइरहेका उनको विश्लेषण छ। मानिसले अहिले नेतालाई कुनै किसिमको श्रद्धा र आस्थाले हेर्दै हेर्दैनन्। यो कुरा उनीहरूले कति बुझेका छन् थाहा छैन, राजनीतिक विश्लेषक खनालले भने, जनतामा उनीहरूको चर्चाको अंश अलिकति पनि बाँकी छ जस्तो लाग्दैन। यसको मूल कारण उनीहरूको आफ्नै अहंकार र आचरण हो।नेताहरूको आचरण र दोहोरो चरित्रको अर्को उदाहरण उनीहरूमा रहेको पिर्के सलामीको भोकलाई पनि लिन सकिन्छ। करिब दुई महिनाअगाडि एक बहालवाला मन्त्री आफ्नो गृह जिल्लामा रहेका बेलामा पिर्के सलामीकै कारण विवादमा तानिएकी थिइन्। आफू सत्ताबाहिर हुँदा अरूको सलामीप्रति निकै कटाक्ष गर्ने उनले आफू मन्त्री भएपछि सलामी खाएको आलोचना गर्दैै उनको तस्बिर सामाजिक सञ्जालमा भाइरल भएको थियो। त्यसैगरी केही वर्षअगाडि एक पूर्वप्रधानमन्त्रीले खाएको पिर्के सलामीका समाचार पनि सञ्चारमाध्यममा छाएका थिए। देश संघीय संरचनामा गइसकेपछिको अवस्थामा विभिन्न स्थानीय तहका नेताहरूले पनि आफू पदमा पुगेपछि पिर्के सलामी परम्परालाई निरन्तरता दिँदै आएको पाइन्छ।"
अस्थिरता,"मुलुकका दुई ठूला कम्युनिस्ट पार्टी एमाले र माओवादीले २०७४ को चुनावमा गठबन्धन गरे। जनतासामु प्रतिबद्धता जनाए, स्थिर सरकार। ६६ महिनामा सरकार फेरिँदा देशमा विकास नभएको तर्क गरे। आफूहरूलाई बहुमत दिए राजनीतिक स्थिरता, विकास र समृद्धि दिने नारा बाँडे। पाँच वर्ष मात्र होइन, ५० वर्ष नै वामपन्थीको शासन गर्ने भनेर नेताहरूले आमसभामा चर्काचर्का भाषण पनि गरे। जनताले पत्याए पनि। झन्डै दुई तिहाइ बहुमत दिएर शासनसत्ताको साँचो सुम्पे। चुनावपछि पार्टी एकता गरेर नेकपा बनाए। अब त, सरकार भत्काउने र बनाउने खेल बन्द होला भन्ने जनताको विश्वास थियो। तर, बल्झ्यो, उही संसदीय राजनीतिको पुरानै रोग। तत्कालीन नेकपामा अर्थहीन स्वार्थ र द्वन्द्व चक्र्यो। ५० वर्ष सरकार सञ्चालन गर्ने भनेर गरिएका भाषण उधारा सावित भए। भीमकाय नेकपाको सरकार तीन वर्ष नपुग्दै गल्र्याम्म ढल्यो। नेकपा फुट्यो। एमाले पनि विभाजित भयो। पाँच वर्ष विपक्षी कित्तामा बस्ने जनमत पाएको कांग्रेस पुनः सत्तामा फक्र्यो। पाँच वर्षलाई निर्वाचित संसद् दुई पटक विघटनमा पर्यो। दुवै पटक सर्वोच्चले ब्युँत्यायो। तर, राजनीतिक स्वार्थले संसद् हल न चल को अवस्थामा पुग्यो। राजनीति अस्थिरताका छिटाहरू व्यवस्थापिका र न्यायालयमा पनि परे। संवैधानिक अंगमा पनि नराम्रो प्रभाव पर्यो। सिंगो मुलुक फेरि उही बेथिति र विकृतितिर धकेलियो। चुनावमा जनतालाई ठग्ने मात्रै कुरा भयो, पूर्वप्रधानन्यायाधीश कल्याण श्रेष्ठले अन्नपूर्णसँग भने, संविधानलाई दोष देखाउने ठाउँ छैन। तर कार्यान्वयन गर्न हाम्रो क्षमता, स्रोतसाधन, इमान र निष्ठा छैन। २००७ सालमा प्रजातन्त्रको स्थापनादेखि आज पर्यन्त मुलुकमा कुनै पनि सरकारले पाँच वर्षसम्म शासन गरेको इतिहास छैन। चुनावमा शक्तिशाली बनाएर पठाएका पार्टीहरू सत्तामा पुगेपछि आपसी द्वन्द्वकै कारण विभाजित भए। चाहे, कांग्रेस होस् वा कम्युनिस्ट। २००९ सालमा मातृकाप्रसाद कोइराला प्रधानमन्त्री र बीपी कोइराला कांग्रेस सभापति बनेका बेला पहिलोपटक कांग्रेस विभाजन भयो। २०५९ मा शेरबहादुर देउवा प्रधानमन्त्री र गिरिजाप्रसाद कोइराला सभापति बनेका बेला कांग्रेसमा दोस्रो ठूलो फुट आयो। २०५१ मा एमालेले अल्पमतको सरकारको नेतृत्व लियो। २०५४ मा एमाले विभाजन भयो। २०७८ भदौ २ मा पुनः एमाले विभाजन भयो। माओवादी र मधेस केन्द्रित दलमा विभाजन र एकताको शृंखला लामै छ। दलहरूका द्वन्द्व, सत्ताका फोहोरी खेल, राजनीतिक अस्थिरता, भ्रष्टाचारका कारण व्यवस्था नै संकटमा परे। पटकपटक जनताले रगतको खोलो बगाउँदै शासनसत्ता जनतामा फर्काए। तर राजनीतिक दलले कहिल्यै चेतेनन्, जहिल्यै बेइमानी मात्रै गरिरहे। संविधान नै नमान्ने हो भने बाँकी के रहन्छ र, संविधानविद् राधेश्याम अधिकारीले भने, जुन जुन पार्टी मिलेर संविधान ल्याए, उनीहरूले स्वामित्व लिनुपर्यो। संविधानको इमानदारीपूर्वक कार्यान्वयन नगर्ने हो भने राजनीतिक स्थिरता हुन सक्दैन। २०६२०६३ सालको जनक्रान्तिपछि २०६४ मा पहिलोपटक संविधानसभा निर्वाचन भयो। जनताका लागि जनताकै प्रतिनिधिले संविधान बनाउने तथा सशस्त्र द्वन्द्वलाई निष्कर्षमा पुर्याउने त्यसको प्रमुख लक्ष्य थियो। तर संविधान बनाउनेभन्दा पनि सत्ता ढाल्ने र बनाउने खेलमै चार वर्ष बित्यो। संविधान बनाउन नसकेपछि त्यसको आयु सकियो। दोस्रो संविधानसभाले संविधान त बनायो। तर राजनीतिक स्थिरता, विकास र समृद्धिका लागि गरिएका सबै वाचा र व्यवस्था दलहरूले बिर्से। संविधान बनेको पाँच वर्ष नपुग्दै राजनीतिक स्थिरताका लागि संविधानमा भएका सबै उपायहरू भत्काउनेतिर दलहरू लागे। फेरि राजनीतिक अस्थिरता मौलायो। कांग्रेस होस् वा कम्युनिष्ट, जनताले शक्तिशाली बनाएर संसदमा पठाए। तर, आपसी द्वन्द्वकै कारण अल्पायुमै सत्तााबाट झरे। झन्डै ७० वर्षको जनक्रान्तिबाट बनेको संविधानले राजनीतिक स्थिरताकै लागि सुधारिएको संसदीय व्यवस्थालाई अंगीकार गरेको थियो। निर्वाचित भएको सुरुका दुई वर्ष प्रधानमन्त्रीविरुद्ध अविश्वास प्रस्ताव ल्याउन नपाइने, प्रधानमन्त्रीले संसद् विघटन गर्न नपाउने, प्रतिनिधिसभामा चुनाव हारेको व्यक्ति त्यो कार्यकालभरि मन्त्री बन्न नपाउने, एउटै व्यक्ति दुई ठाउँबाट चुनाव लड्न नपाउनेलगायत व्यवस्था गरिए। परम्परागत संसदीय प्रणाली विकृत, भद्दा र अस्थिर भएको कारण देखाउँदै दलहरूले संविधानसमा यस्ता व्यवस्था राख्न सहमति जनाएका थिए। स्थिरताका लागि प्रत्यक्ष निर्वाचित राष्ट्रपति माग गर्ने माओवादी केन्द्र र प्रत्यक्ष निर्वाचित प्रधानमन्त्रीको अडान राखेको एमाले पनि संसदीय प्रणालीलाई कसिलो बनाउने उपायसँगै सुधारिएको संसदीय प्रणालीमा सहमत भएका थिए। किनकि त्यतिबेला माओवादी संसदीय व्यवस्थाको नामै सुन्न चाहँदैनथ्यो। अन्तरिम संविधानको निर्माणपछि संसद्को नाम नै व्यवस्थापिका संसद् राखिएको थियो। संविधान निर्माणपछि कानुनद्वारा पनि राजनीतिक स्थिरताका लागि केही प्रावधान थप गरिए। संविधानसभामा च्याउ सरी दलहरू उम्रे र धेरै दल हुँदा सरकार अस्थिर भएको भन्दै तीन प्रतिशत थ्रेसहोल्डको व्यवस्था गरियो। क्षेत्रीय दलको अवधारणा अन्त्य गरियो। राजनीतिक दलसम्बन्धी ऐनमा दल विभाजनका लागि कडा व्यवस्था थपियो। केन्द्रीय समिति र संसदीय दलमा ४० प्रतिशत सदस्यको हस्ताक्षरमा मात्रै दल विभाजन गर्न पाइने व्यवस्था राखियो। यसअघि संसदीय दलको ४० प्रतिशत भए पुग्ने व्यवस्था थियो। दुईसिटे दलका सांसद पनि एक ठाउँ बस्न नसकेर पार्टी विभाजन गर्न थालेपछि पार्टीको केन्द्रीय कार्यसमितिको ४० प्रतिशत सदस्यको समर्थनलाई थप गरिएको थियो। तर, यसबीचमा अध्यादेशमार्फत ऐनमा रहेको ४० प्रतिशतको व्यवस्थालाई तोडमोड गरियो। २० प्रतिशत भए पुग्ने व्यवस्था राखेर पार्टीहरू विभाजन गरिए। संविधान नमान्ने र भत्काउनेतिर मात्रै लाग्यौ भने अराजकता निम्तिन्छ, संविधानविद् अधिकारीले भने, त्यसो भयो भने व्यवस्थामाथि नै प्रश्न उठ्छ। २०६४ को पहिलो संविधानसभादेखि नै सबै वर्ग, क्षेत्र, समुदायको प्रतिनिधित्व गराउन भन्दै मिश्रित निर्वाचन प्रणाली अवलम्बन गरियो। जहाँ ६० प्रतिशत समानुपातिक र ४० प्रतिशत प्रत्यक्ष निर्वाचित हुन्थे। समानुपातिकको संख्या धेरै हुँदा बहुमतको सरकार बन्न कठिन हुने देखेर समानुपातिकको संख्या घटाइयो। समानुपातिकको प्रतिशत ६० बाट घटाएर ४० मा झारियो र प्रत्यक्ष निर्वाचितको संख्या थप गरेर ६० प्रतिशत पुर्याइयो। तुलनात्मक रूपमा राजनीतिक दलहरू थोरै भएको देशमा राजनीतिक स्थिरता देखिन्छ। त्यसैकारण बेलाबखत दुईदलीय प्रणालीको कुरा पनि उठाउने गरिन्छ। २०४८ मा जनताले कांग्रेसलाई बहुमत दिए। तर, उसले त्यसको सही प्रयोग गरेन। पार्टीको आन्तरिक लफडाका कारण कांग्रेसले २०५१ मा देशलाई मध्यावधि निर्वाचनमा लग्यो। आफू पराजित भयो। एमाले ठूलो दल बन्यो। २०५६ मा फेरि कांग्रेसले नै बहुमत पायो। तर आन्तरिक लफडाका कारण एउटैको नेतृत्वले पाँच वर्ष हाँक्न पाएन। आन्तरिक झगडा, सत्ता टिकाउन भएका अनेकन तिकडमका कारण संसदीय व्यवस्थामाथि नै प्रश्न उब्ज्यो। २०६४ को संविधानसभा निर्वाचनमा माओवादी केन्द्रलाई जनताले झन्डै बहुमत दिए। संविधानसभामा ठूलो दल बन्यो, सरकारको नेतृत्व पनि लियो। तर, उसले पनि त्यसको सदुपयोग गर्न सकेन। २०६९ मा पार्टी टुक्राटुक्रा भयो। फुटकै कारण तेस्रो स्थानमा झर्यो। एमालेले पनि २०५१ को सरकार सञ्चालनमा कमाएको जनमतलाई क्यास गर्न नपाउँदै २०५४ मा पार्टी विभाजनको पीडा भोग्नुपर्यो। २०७४ को चुनावबाट वामपन्थी गठबन्धनलाई झण्डै दुई तिहाइ मत प्राप्त भयो। तर तीन वर्ष पनि एकै ठाउँ टिक्न सकेनन्। सरकार ढाले। पार्टी विभाजन गरे। कोही सडकमा त कोही सरकारमा छन्। एकले अर्कोतिर औंला ठड्याउँदै आफू पानीमाथिको ओभानो देखाउन खोजिरहेका छन्। राजनीतिक स्थिरताका लागि संविधानमा राखिएका व्यवस्था कार्यान्वयन नहुनुमा नेताहरूको व्यवहार र शैली नफेरिएको संविधानसभा अध्यक्ष सुवास नेम्वाङको भनाइ छ। संविधानमा होइन, कमिकमजोरी हामीमा छ, नेम्वाङले भने।"
कुशासन,"मुलुकमा पटकपटक राजनीतिक परिवर्तन भए। जनताको जीवनस्तर उठ्ने र देशकै कायापलट हुने जनताको आशा र भरोसाले कहिल्यै सार्थकता पाएन। जहिल्यै भ्रष्टाचार र कुशासनले मात्रै प्रश्रय पाइरह्यो। २०४६ सालमा ३० वर्षे निरंकुश पञ्चायती व्यवस्थाको अन्त्यका लागि जनताले रगत बगाए। बहुदलीय व्यवस्थाको पुनस्र्थापना भयो। २०६२०६३ सालमा अर्को जनक्रान्ति भयो। जनताले राजतन्त्र फाले। गणतन्त्र आयो। देश संघीयतामा गयो। विगतका जनआन्दोलन र क्रान्तिमा सयौं सहादत भए, हजारौं अपांग भए। देशमा भएका ठूलाठूला क्रान्तिपछि मुलुकका भ्रष्टाचार नियन्त्रण हुन्छ, जनताले अब घरको आँगनबाट सेवासुविधा पाउँछन्। देश समृद्ध हुन्छ, विकासले गति लिन्छ भन्ने आमजनतामा विश्वास थियो। तर, राजनीतिक परिवर्तन भए, जनताको अवस्था परिवर्तन भएन। त्रिभुवन विश्वविद्यालयका प्राध्यापक डा राजकुमार पोखरेल गणतन्त्र, लोकतन्त्रले सुशासनको प्रत्याभूति हुनुपर्नेमा उल्टै अराजकतन्त्रले स्थान लिएको बताउँछन्। कानुनी शासन हुनुपर्नेमा भ्रष्ट र तस्करीतन्त्र हावी भएको उनको भनाइ छ। चुनावमा धेरै खर्च गर्नुपर्ने भएपछि शासन नै तस्करको हातमा गएको छ त, उनले भने, यस्तो अवस्थामा सुशासनको कुरा कसरी होला र ? गणतन्त्र र लोकतन्त्रले सुशासनको प्रत्याभूति हुनुपर्नेमा अझ अराजकतन्त्र हावी हुँदै गएको पोखरेल बताउँछन्। देशमा कानुनी शासन मर्दै गएको तथा भ्रष्ट र तस्करको नियन्त्रणमा सत्ता सञ्चालन हुन थालेको भनाइ छ। मुलुकमा भएका जनआन्दोलन र क्रान्तिपछि आर्थिक रूपमा पनि जनताको जीवनशैली परिवर्तन हुने अपेक्षा थियो। हरेक आन्दोलनमा नेताहरूले जनतालाई यस्ता आश्वासन पनि बाँड्ने गरेका थिए। तर, सत्तामा पुगेपछि सबै बिर्सिएर राजनीतिलाई सेवाभन्दा पनि पेसा बनाउनतिर नेताहरू लागे। ट्रान्सपरेन्सी नेपालका अध्यक्ष पद्मिनी प्रधानाङ्ग सार्वजनिक सेवा, न्यायालय र सुरक्षा निकाय नै भ्रष्टाचारमा लिप्त भएको बताउँछिन्। स्थिति भयावह छ, प्रधानाङ्ग भन्छिन्, पैसा नदिई कहीँ पनि काम हँुदैन। न्यायालय त्यस्तै छ, सुरक्षा निकाय उस्तै छन्। सार्वजनिक सेवा प्रवाहमा व्यापक भ्रष्टाचार छ। सार्वजनिक सेवा, न्यायालय, सुरक्षा निकायमा भ्रष्टाचार हुनुमा राजनीतिक संरक्षण नै प्रमुख कारण रहेको उनको भनाइ छ। भ्रष्टाचारीलाई नै अदालतले समेत उन्मुक्ति दिएका कारण उनीहरूको मनोबल बढेको उनको भनाइ छ। अख्तियारले मुद्दा हाल्छ, अदालतले सफाइ दिन्छ, अनि कहाँबाट हुन्छ त भ्रष्टाचार र सुशासन ? उनको प्रश्न छ। देश दोहन गर्नेलाई उन्मुक्ति दिने कार्यले दण्डहीनतालाई पनि प्रश्रय दिइरहेको प्रधानाङ्ग बताउँछिन्। जनताले लडेर राजनीतिक परिवर्तन गरे पनि सार्वजनिक सेवा प्रवाहदेखि न्यायालय, सुरक्षा निकायमा समेत राजनीतिक संरक्षणमा भ्रष्टाचार मौलाउँदै गएको छ। सुशासनभन्दा कुशासन बढ्न थालेको सरोकारवालाहरूको भनाइ छ। २०४६ सालको परिवर्तनपछि नेताहरू भ्रष्टाचारी, माफिया बिचौलियाको चंगुलमा फस्दै गए। नेताहरू स्वयं पनि कमाउधन्दामा लागे। राजनीतिकशास्त्रका प्राध्यापक डापोखरेल भ्रष्टाचार मौलाउनको अर्को कारण चुनाव प्रणाली भएको बताए। उनका अनुसार वडाध्यक्षकै निर्वाचनमा एक करोड खर्च हुन्छ। यसले गर्दा तस्कर र भ्रष्टले देश चलाए। उही पात्र र उही पार्टीको वर्चस्व हुँदा पनि भ्रष्टाचार मौलाइरहेको विश्लेषकहरू बताउँछन्। पछिल्लो १० वर्षका ट्रान्सपरेन्सी इन्टरनेसनका रिपोर्टमा भ्रष्टाचारको अवस्था भयावह बन्दै गएको देखाउँछन्। पछिल्लो १० वर्षमा पनि भ्रष्टाचार र सुशासनको अवस्थामा कुनै सुधार आएको देखिँदैन। समाजमा नै विचलन आउन थाल्यो। समाज, घर परिवारमा समेत संस्थागत भ्रष्टाचार छियो। जसरी होस् पैसा कमाउन पर्ने दबाब समाज, परिवारमा सिर्जना हुन थाल्यो। जसले गर्दा व्यक्ति व्यक्तिमा लोभ लालसा बढ्यो। प्राडा पोखरेलका अनुसार मानिसको मन, मस्तिष्क र काम गर्ने शैलीमा परिवर्तन नभएसम्म सुशासनको कुरा मात्रै हुनेछ। उनले सांस्कृतिक सुधार नभएसम्म सुशासन भ्रष्टाचार नियन्त्रण आउन गाह्रो रहेको पोखरेल बताउँछन्। राजनीतिक शास्त्रका विद्यार्थी रश्मी आचार्य राजनीतिक परिवर्तन भए पनि सांस्कृतिक परिवर्तन नहुँदा समाजसमेत विचलित हुँदै गएको बताउँछन्। राजनीतिक परिवर्तन त पटकपटक भए, उनले भने, सांस्कृतिक परिवर्तन भएन। जसले नेतामा मात्र होइन समाजमा विचलन आयो। सार्वजनिक सेवा, न्यायालय, सुरक्षा निकायमा भ्रष्टाचार हुनुको प्रमुख कारण नै राजनीतिक संरक्षण हो। व्यवस्था परिवर्तन भए तर, जनताको अवस्था परिवर्तन भएन। भ्रष्टाचारीलाई उन्मुक्ति दिने उद्देश्यले भ्रष्टाचार निवारणसम्बन्धी ऐनमा पाँचवर्षे हदम्याद ल्याएको प्रधानाङ्गले बताइन्। यो नीतिगत भ्रष्टाचारको एक ज्वलन्त उदाहरण हो, उनले भनिन्, प्रस्तावित ऐनमा पाँचवर्षे हदम्याद राखिनुमा खोट छ, त्यसले भ्रष्टाचार नियन्त्रणभन्दा बढाउनतिर सहयोग गर्छ। सुशासनका सूचकमा पारदर्शिता, सहभागिता, कानुनको शासन, समता र समावेशिता, प्रभावकारिता एवं दक्षता, सहमति उन्मुख कार्यशैली, कामको जवाफदेहिता र उत्तरदायित्व पर्छ् । तर, यी सूचकमा कसैको ध्यान जाँदैन। जनताका आवश्यकता परिपूर्ति गर्ने, राष्ट्रिय आयको समानुपातिक वितरण, भ्रष्टाचार नियन्त्रण तथा सार्वजनिक सेवा प्रदान गर्ने निकायहरूमा विश्वसनीयता हासिल गर्न सकेमात्रै सुशासन कायम हुन्छ। सुशासन कायम गर्ने भरपर्दो विधि भनेको सूचना प्रविधि प्रयोग पनि हो। तर त्यसतर्फ राजनीतिक दल र सरकारको ध्यान नै जान सकेको छैन। प्रविधिको प्रयोग पनि हल्लामा मात्रै सीमित छ। सीमित कार्यालयमा मात्रै प्रविधिको प्रयोग भएको छ। यो माध्यमको प्रयोग हुँदा भ्रष्टाचारमा कमी आउन सक्छ। प्रशासनविद् पूर्णचन्द्र भट्टराई शक्तिको गैरकानुनी व्यापार नै भ्रष्टाचार भएको बताउँछन्। अख्तियार दुरुपयोग अनुसन्धान आयोगले गरेको पछिल्लो अध्ययनमा ३७२ प्रतिशत राजनीतिक संरक्षणमा नै भ्रष्टाचार भएको देखिएको छ। सार्वजनिक सेवा प्रवाह सार्वजनिक सेवा क्षेत्रमा सुधार नै आउन सकेको छैन। अख्तियार र ट्रान्सपरेन्सीका रिपोर्टले सार्वजनिक सेवा प्रवाह गर्ने कार्यालयमा धेरै भ्रष्टाचार भएको देखाएका छन्। सार्वजनिक सेवा प्रवाह गर्ने कार्यालयमा घूस नदिई काम नै नहुने अवस्था रहेको प्रतिवेदनहरूमा उल्लेख छन। जिल्ला प्रशासन, नापी, मालपोत, यातायातदेखि स्थानीय तह (नगरपालिका र गाउँपालिका) लगायतका सार्वजनिक सेवा प्रवाह गर्ने कार्यालयमा घूस दिएमात्रै सहजरूपमा जनताको काम हुने गरेको ट्रान्सपरेन्सीको प्रतिवेदनमा छ। राजनीतिककर्मीको नियतमा पनि खोट देखिन थालेको छ। राजनीतिलाई सेवा हो भन्ने कुरा नेताहरू बिर्सन थालिसकेका छन्। पैसा कमाउनकै लागि राजनीतिमा लाग्ने भीड नै लाग्न थालेको छ। व्यक्ति केन्द्रित नेताहरू व्यक्ति केन्द्रित हुँदा पनि भ्रष्टाचार बढेको छ। देश र जनताको पक्षमा केन्द्रित हुनुपर्ने नेता व्यक्तिगत स्वार्थ केन्द्रित भएका छन्। आफूलाई केन्द्रबिन्दुमा राखेर मात्रै उनीहरूले काम गरिरहेका छन्। देश र जनताको लागि भन्दा पनि आफू केही जोड्नको लागि पो राजनीतिमा लागेको भन्ने उनीहरू सोचाइ नै आउन थालेको छ। कमाउनकै लागि राजनीति गर्ने प्रवृत्ति बढेको छ। डा पोखरेल सबैमा मन्त्री हुनैपर्ने र कमाउनै पर्ने परिपाटी को विकास भइरहेको बताउँछन्। अपारदर्शी ब्युरोक्रेसी भ्रष्टाचार बढ्नु र सुशासन नहुनुको प्रमुख कारण कर्मचारीतन्त्र अर्थात् ब्युरोक्रेसी पनि हो। जो राज्यको स्थायी सरकार हो। त्यो नै स्वार्थमा केन्द्रित छ। स्वार्थको लागि कर्मचारी संयन्त्र जे पनि गर्न तयार हुने गरेको छ। जनताको काम जटिल बनाइदिने र समयमा काम नगरिदिने प्रवृत्ति कर्मचारीतन्त्रमा हाबी छ। सार्वजनिक सेवा प्रवाहमा ढिलासुस्ती र बढी समय लगाउने प्रवृत्ति बढ्दै गएको छ। ढिलासुस्ती गराएर सेवाग्राहीबाट अतिरिक्त शुल्क असुल्न तिर्न बाध्य गरिन्छ। प्राडा पोखरेल कर्मचारीतन्त्रमा काम नगर्ने प्रवृत्ति हावी हुँदै गएको बताउँछन्। कर्मचारीमा काम नगर्ने प्रवृत्ति बढ्यो, नीति नै काम नगर्ने किसिमका बनाइएका छन्, उनले भने, काम गर्ने कर्मचारीलाई न हौसला छ, न प्रोत्साहन नै। डर भयको अभाव तलदेखि माथिसम्मै नराम्रो गरेमा कारबाही गर्ने परिपाटी छैन। पछिल्लो समयमा कसैको डर भय नभएकोले भ्रष्टाचार बढेको डा पोखरेलको भनाइ छ। तल्लो तहदेखि मन्त्रीसम्मै डर, भय नै भएन, नियमविपरीत काम भए पनि कारवाही नै हुँदैन, उनले भने, कर्मचारी, नेतादेखि विश्वविद्यालयसम्म यस्तै छ। कसरी भ्रष्टाचार गर्ने, कसरी कमाउने भन्नेमै सबैको ध्यान छ। सांसद मन्त्री नहुने व्यवस्था गर्न सके मात्रै भ्रष्टाचार नियन्त्रणमा आउने डा पोखरेलको विश्लेषण छ। वर्तमान संवैधानिक व्यवस्थालाई नै परिवर्तन गरेर सांसदलाई मन्त्री नहुन नपाउने व्यवस्था गर्नुपर्ने उनको तर्क छ। उता अख्तियारजस्ता संवैधानिक निकायमा कर्मचारीलाई नियुक्त गर्ने व्यवस्थालाई हटाउनुपर्ने डा पोखरेलको सुझाव छ। सचिवमुख्यसचिव भएका व्यक्तिलाई अख्तियारमा नियुक्त गरिन्छ, पोखरेलले भने, पदमा रहँदा उनीहरूले अकुत कमाइसकेका हुन्छन्। उनीहरूले कसरी भ्रष्टाचार नियन्त्रण गर्लान् र ? यो परिपाटीलाई परिवर्तन गरेपछि मात्रै भ्रष्टाचार नियन्त्रणमा आउँछ।"
बजेटबन्डा,"७३ प्रतिशत विकास बजेट अझै खर्च भएको छैन। तर, विभिन्न मन्त्रालयहरू रकमानान्तरको माग गर्दै अर्थ मन्त्रालयमा निवेदन पठाएका पठायै छन्। कारण, आर्थिक वर्षको अन्तिममा कार्यकर्ता पोस्नका लागि। अर्थात्, टुक्रे योजनामा बजेट पठाउने र हतारहतार खर्च गर्ने। आर्थिक विकासको यो प्रणालीले न देखिने गरी विकास हुन्छ, न त राज्यकै ढुकुटीको सदुपयोग हुन्छ। अझ संघीयताको कार्यान्वयनपछि त टुक्रे योजना केन्द्र सरकारलाई नबनाउन नै भनिएको थियो। तर अझै पनि यो क्रम रोकिएको छैन। ३० हजारसम्मका ससाना योजना केन्द्रबाट जाने र गाउँसम्म नपुग्दै कार्यकर्ताले बाटोमै मिलापत्र गरेर हरहिसाब मिलान हुन्छन्। सरकारले बर्सेनि खर्बौंको विकास बजेट छुट्ट्याउँछ। यसमा राष्ट्रिय गौरवका ठूला योजनाबाहेक साना रकमका टुक्रे योजनाहरू अधिक हुने गर्छन्। यस्ता बजेट जनताको आवश्यकताभन्दा कार्यकर्ता पाल्नमा दुरुपयोग भएको सरोकारवालाहरू बताउँछन्। सडक, ढल, खानेपानी, सिँचाइ, मठमन्दिर निर्माणलगायतमा छरपस्टिएर ३० हजारका योजना बन्ने गरेका छन्। भौतिक पूर्वाधार र यातायात मन्त्रालयले मात्र बर्सेनि १४ सयभन्दा बढी साना योजनामा बजेट वितरण गर्दै आएको छ। मन्त्रालयका योजना तथा अनुगमन महाशाखा प्रमुख तुल्सी गौतम देशका विभिन्न ठाउँमा प्रतिसडक २४ लाख रुपैयाँका दरले टुक्रा बजेट मात्रै करिब ३३ अर्ब ६० करोड रुपैयाँको जाने गर्छ। तर चालू आवको अर्धवार्षिक समीक्षामार्फत संशोधन गर्दै अर्थ मन्त्रालयले सो योजनालाई खर्च गर्नबाट रोकिदिएको उनले जानकारी दिए। टुक्राटाक्री योजना मन्त्रालयले गर्ने होइन भनेर अर्थमन्त्रीज्यूले भनिदिनुभयो, तर त्यो बजेट सरेन्डर गरेर फिर्ता गएन। बजेटमा छ तर चलाउन नपाउँदा यसो हुँदा पूर्वाधार मन्त्रालयको विकास खर्च कम देखिएको छ। यस्ता साना योजनाको ३३ अर्ब ६० करोड रुपैयाँ खर्च गर्न पाउँदैनौं भनेर दोस्रो संशोधनमा हटाइयो, महाशाखा प्रमुख गौतमले भने, तर हाम्रो मन्त्रालयमै भइरहेकोले बजेटको भोलम देखिने खर्च गर्न नपाउने अवस्थामा छौं। यो साना योजनाको रकम कहाँ लैजाने भन्ने अझै टुंगो लागेको छैन। अहिले सोही रकम अरू योजनामा रकमान्तरको स्वीकृति गरिदिन अर्थ मन्त्रालयलाई अनुरोध गरिरहेको उनले जानकारी दिए। योजना आयोगका निवर्तमान उपाध्यक्ष पुष्पराज कँडेल भने योजनाहरूलाई पूर्णता नदिई अर्थले बजेट रोक्न नहुने बताउँछन्। विगतमा मन्त्रीहरूले आआफ्नो चाहना अनुरूप कार्यकर्तालाई साना योजना दिने काम स्वाभाविक रूपमा हुने गरेको उनले सुनाए। उनका अनुसार सडकमै २४ लाखको योजना ल्याएर राम्ररी काम गर्न पनि पुग्दैन। यो उपभोक्ता समितिलाई दिँदैन। ठेक्का लगाउने हो। २४ लाखको ठेक्का लगाउँदा २० लाख लाग्छ। अझ ठेकेदारले घटेर हाल्दा १८ लाख हुन्छ। यति पैसाले सडकमा ग्राभेल गर्न पनि पुग्दैन। करोडौं करोड लाग्छ। यसले दुरुपयोगभन्दा पनि विकास भएकै देखिँदैन, उनले भने, सबै पार्टीका प्रतिनिधिहरूको जिल्लामा भएका बहुवर्षीय योजनामा खर्च नभएको रकम सत्तापक्षको इच्छाअनुसार रकमान्तर गर्ने गरिएको प्रवृत्ति स्वाभाविक रूपमा छ। तर साना योजना अन्तिममा ल्याएर गर्ने प्रवृत्ति छैन। ३० हजारसम्मका ससाना योजना केन्द्रमा बन्छन् । गाउँसम्म पनि पुग्दैनन् । कार्यकर्ताले बाटोमै मिलापत्र गरेर हरहिसाब मिलान गर्ने गर्छन् । यस्तै, खानेपानी मन्त्रालय महाशाखा प्रमुख मीना श्रेष्ठ अहिले साना योजना केन्द्रले भन्दा पनि प्रदेशमार्फत जाने गरेको जानकारी दिइन्। यसैले यस्तो बजेट कार्यकर्ता पोस्न जान्छ वा विकासमा जान्छ भन्नेबारे अनविज्ञ भएको बताउँछिन्। यता पूर्व अर्थसचिव रामेश्वर खनाल यस्ता साना शीर्षकको बजेटको विकास पहिलादेखि नै नदेखिएको तर्क गर्छन्। उनका अनुसार उपभोक्ता समितिलाई पैसा दिने यसमा आफ्ना राजनीतिक दलका कार्यकर्ताहरूलाई अगाडि उभ्याउने, त्यो पैसालाई श्रमदानसमेत जोडेर काम भएको देखाउने र अलिअलि पार्टीको फन्डिङ जुटाउने काम पहिलादेखि नै हुन्थ्यो। ओहोदा समितिबाट काम गर्ने परम्परा तीव्र गतिले सुरु गरेको २०५८ सालदेखि हो। त्योभन्दा अगाडि सरकारी निकायहरू गाउँगाउँमा काम गर्न सक्थे। २०५८ देखि २०६२ सालको माओवादी द्वन्द्वको समयमा गाउँगाउँमा काम गर्न अप्ठेरो भएपछि समुदायलाई नै पैसा दिएपछि काम हुन्छ कि भन्ने विकल्प खोजेर गरियो तर चार वर्ष राम्रो काम भए पनि २०६२०६३ पछि यसको दुरुपयोग बढेको खनालको तर्क छ। अहिले संघीय सरकारको पैसा जाँदैन। नगरपालिका तहमा पुगेको छ। यसो हुँदा कतिपयमा राम्रो काम पनि भएको छ तर मन्त्रीले मन पराएको, नजिकका सांसदहरूलाई वैशाखदेखि जेठमसान्तसम्म रकमान्तर गरेर टुक्रे योजनाहरू दिएकोको धेरै दुरुपयोग भएको छ, उनले थपे, एक करोडसम्मको राम्रो पैसा सांसदले आफूहरूले ल्याएको भन्ने सुरुमा त्यसको काम हुनु अघि केही अंश खाने र पछि कार्यकर्तामार्फत पठाउने। अलिअलि काम गरेको देखाउने र कतिपय अवस्थामा बिलै बनाएर खाइदिने गरेको देखिन्छ। यसर्थ यस्ता अधिकांश साना योजनाको दुरुपयोग हुने गरेको छ। टुक्रे योजनामा बजेट पठाउने र हतारहतार खर्च गर्ने। आर्थिक विकासको यो प्रणालीले न देखिने गरी विकास हुन्छ, न त राज्यकै ढुकुटीको सदुपयोग हुन्छ। आयोगका निवर्तमान उपाध्यक्ष कँडेल विकासका नाममा कार्यकर्ता पाल्ने मेसो गरेर बजेटको दुरुपयोग गर्न नहुनेमा खबरदारी गर्छन्। उनका अनुसार लाभ लागत विश्लेषणका आधारमा परियोजनाहरू छनोट गर्नुपर्छ। तर जुन दलहरूले जहाँसुकै ससाना योजना सुरु गरे पनि तिनीहरू अधुरै छन् भने पूरा गर्न उनको सुझाव छ। हिजोका दिनमा हामीले बजेट बैंकको कुरा उठाएका थियौं। यसले लाभ लागतका आधारमा परियोजनाहरू छनोट गर्ने हो। प्रदेश, स्थानीय तह सबैमा लागू हुनुपर्छ र उपयोगी परियोजनाहरूमा जानुपर्छ। हाम्रो जस्तो थोरै बजेट भएको देशमा छर्ने हिसाबले भन्दा पनि छलफल गरेर लाभ लागतमा जाने व्यवस्था गुर्नपर्छ, कँडेलले भने टुक्रेटाक्रे बजेट सामान्यतया स्थानीय तहले गर्ने भन्ने छ। तर यो केन्द्रबाटै भइरहेको छ। केन्द्रबाट अनुदान गर्नु परिरहेको छ। यस्तो अनुदानलाई माथिबाट हस्तक्षेप गर्नु हुँदैन। कतिपय पार्टीहरू टुक्रे बजेट गएको बताउँदै योजना आयोगका निवर्तमान कँडेल कतिपय पार्टीले कार्यकर्ता पाल्ने नै कुरा गरेका हुन्छन् भने कतिपयले स्थानीय तहको विकासका कामलाई तीव्रता दिन भनेर लागे बताउँछन्। उनका अनुसार योजनाका नाममा कार्यकर्तालाई पैसा बाँड्ने पुरानो बानी अन्त्य हुन सकेको छैन। योजना आयोग, अर्थ मन्त्रालयले जति बाँडे पनि हुन्छ, बाँड्न सक्छन् भन्ने मानसिकता छ। उक्त मन्त्रालयसँगै अन्य मन्त्रालयमा पनि टुक्रे बजेट लिन दबाब दिन्छन्। यसरी गएको कतिपय बजेट दुरुपयोग भएका छन्, उनले थपे, साना बजेटका नाममा न्यूनतम ३० हजारदेखी लाख हुदै करोडसम्म बाँडिने गरेको छ। यसमा माग्न आएका कार्यकर्ताहरूलाई ससाना बजेट रातो किताबमा राखेको छ भनेर चित्त बुझाउने बाटो मात्रै हो। यस्ता बजेट छरिएर जाँदा खासै काम हँुदैन। धेरै जस्तो सडक, बाटो, खानेपानी, ढल, अर्थ मन्त्रालयका प्रवक्ता ढुण्डीप्रसाद निरौला सामान्यतया रकमान्तर, शोधनान्तर, कार्यक्रम संशोधन दोस्रो त्रैमासदेखि गर्ने गरेको बताउँछन्। उनका अनुसार कार्यक्रमहरू गर्दै जाँदा कुन हुन सक्दैन, त्यसबाट बचेको रकम अरू थप काम गर्न सकिने ठाउँमा लगिन्छ। वित्तीय उत्तरदायित्व तथा आर्थिक कार्यविधि ऐनअनुसार यसो गरिन्छ। साना योजनाको बजेट कुन मन्त्रालयले के कार्यक्रममा लगेका हुन्छन्। उनीहरूले खर्च गर्दा अपनाउनुपर्ने प्रणाली उल्लेख हुन्छ, निरौलाले भने, यसको सदुपयोग तथा दुरुपयोग के छ भन्ने समग्र अनुगन रिपोर्टिङमा आउँछ। सबै आयोजनाको अर्थ मन्त्रालयले अनुगमन गर्न सक्दैन। विभिन्न मन्त्रालय र प्रदेशस्तरबाट यस्ता साना खाले बजेट जान्छ तर अर्थले एकमुष्ठ त्रैमासिक रूपमा पठाउने भएकाले टुक्रे बजेट तथा योजनालाई हेर्न नगरेको उनको भनाइ छ।"
"बोलौं, बेला यही हो","देश चुनावी संघारमा छ। राजनीतिक दलहरू घरआँगन छिरेका छन्। पाँच वर्षदेखि हराएका नेताहरू धनुष्टंकार भई नमस्कार गर्दै झुपडीमा प्रकट भएका छन्। हामीले ठान्यौं जनतालाई सिकाउने, नेतालाई चेताउने बेला यही हो। नेपाली बृहत् शब्दकोशले राजनीति लाई यसरी अथ्र्याएको छ, १ प्रजाको शान्तिसुरक्षा कायम गर्ने, मौलिक अधिकारको कदर गर्ने, राज्यको शासन व्यवस्थाको प्रणाली निर्धारण गर्ने, राष्ट्रिय र अन्तर्राष्ट्रिय नीतिको उपयुक्त सन्तुलन गर्ने र यस्तै अन्य कार्य गर्ने नीति। २ राज्यको शासन व्यवस्थासम्बन्धी नीति, राज्य सञ्चालन प्रणाली। ३ राज्य र प्रशासनसँग सम्बन्धित एक सामाजिक सिद्धान्त। माफ गर्नुहोला, हामी आज यस विशेष संस्करणमार्फत नेपाली राजनीतिको निर्मम समीक्षा गरिरहेका छौं। किनकि, राजनीति राज्य सञ्चालनको मियो हो। यसको वरिपरि दाइँ गरिरहेका नेताहरू आचारहीन बन्दै गए। जनताले लडेर प्रजातन्त्र ल्यायौं। उन्नत लोकतन्त्र बनायौं। देशलाई गणतन्त्रसम्म पुर्यायौं। संविधानसभाबाट उत्कृष्टतम् संविधान पायौं। संघीयता, समावेशिता र समानता अक्षरमा लेख्यौं। तर, सुशासन देखेनौं। प्रजा र शासित नै भइरह्यौं। सार्वभौम नागरिक हुनुको अनुभूति गर्न पाएनौं। किन ? के अझै उत्तर नखोजेर प्रश्नमै अल्झिइरहने ? देश चुनावी संघारमा छ। राजनीतिक दलहरू घरआँगन छिरेका छन्। पाँच वर्षदेखि हराएका नेताहरू धनुष्टंकार भई नमस्कार गर्दै झुपडीमा प्रकट भएका छन्। हामीले ठान्यौं जनतालाई सिकाउने, नेतालाई चेताउने बेला यही हो। पाँच वर्षपहिलाका आश्वासन एवं वाणी खोतल्ने साइत यही हो। नत्र हामी नागरिक सधैं रैती भइरहने छौं। भोटका नाममा छक्किइरहने छौं। अनि, जनतामा वितृष्णा जगाउने कारण यिनै होइनन् ? यसको ख्याल राख्नु पर्दैन ? यो विशेषांक आम वुद्धिजीवी र सर्वसाधारणका यस्तै जिज्ञासाको अभिलेख हो। हामीले आशय र अभिप्रायबिनै गुम्सिएका यस्ता आवाज राजनीतिक क्षेत्रमा प्रतिध्वनित गरिदिन चाहेका मात्र हौं। किनकि, नेताहरू किन स्वार्थलिप्सामा चुर्लुम्म भए ? राजनीतिलाई व्यापार मात्र होइन, कालोव्यापार बनाउन किन उद्यत् देखिए ? नियम, कानुनको लगामले थेग्न छाड्यो राजनीतिका बाईपंखी धावकहरूलाई। यो जनकेन्द्रित होइन, धनकेन्द्रित भयो। वास्तवमा राजनीतिक बेथितिकै कारण पछिल्लो समय राज्यसंयन्त्र खल्बलिएको छ। कार्यपालिका अति अस्थिर भयो। व्यवस्थापिका स्वयंमा अव्यवस्थित बन्यो। न्यायपालिकाभित्र न्याय शिला खोज्नुपर्ने स्थिति आयो। संविधान, कानुन र विधिको होइन, शक्तिपहुँचको शासन मौलायो। यसका दूषित छिद्रहरू किन टाल्न सकिएन ? व्यवस्था फेरिँदा अवस्था किन फेरिन सकेन ? खोज्नुपर्ने उत्तर यही हो। महात्मा गान्धीले भनेका थिए, धरतीले हरेक मानिसका आवश्यकता परिपूर्ति गर्न सक्छ, तर हरेकका लोभ पूरा गर्न सक्दैन। नेपाली राजनीति वास्तवमा लोभपापको व्यवसाय बन्दै गएको छ। यो राष्ट्रभूमि तिनको चाहना परिपूर्तिमा सधैं मूकदर्शक नहुन सक्छ। त्यसैले राजनीति सुध्रियोस्। देश समृद्ध, सुसंस्कृत र लोकतान्त्रिक बनोस्। लडेर ल्याएको व्यवस्थामाथि निरंकुश शक्तिले प्रश्न उठाउन नपाओस्। शासक र शासित नामक विभेदीय शासनशैली निमिट्यान्न होस्। त्यही सन्देश हो यो विशेषांक।"
निजीकरण,"२०४९ सालमा राष्ट्रिय उद्योग कलकारखानाहरू धमाधम निजीकरण गरिए। पञ्चायती निरंकुश शासन ढालेर मुलुकमा बहुदल आएको छोटै अवधिमा उदारीकरण र खुला अर्थतन्त्रलाई आत्मसाथ गर्नुपर्ने भन्दै राष्ट्रिय उद्योगहरू रातारात निजीकरणमा लगिए। तर, दुःखको कुरा ती उद्योग कलकारखाना फस्टाउनुको सट्टा झन्झन् धरासयी बने। १२ वटा उद्योग त खारेज नै भए। आज पर्यन्त मुलुकमा उद्योगकलकारखानाहरू फस्टाउन सकेनन्। निजीकरण भएर उद्योगहरू सञ्चालन भएका भए सकारात्मक सन्देश जान्थ्यो होला, अर्थशास्त्री डा रमेश पौडेल भन्छन्, त्यतिबेला चलेका उद्योगहरू छानीछानी निजीकरण गरियो। त्यसमा पनि अधिकांश दातृसंस्थाहरूले दिएको संस्थानहरू निजीकरण गरिएका थिए। सरकारी उद्योगहरूको व्यवस्थापकीय क्षमता अभिवृद्धि गरेर नातावाद तथा कृपावाद रोक्न नसक्नु त्यतिबेलाको ठूलो कमजोरी भएको पौडेलको तर्क छ। त्यतिबेलाका भृकुटी कागज कारखाना, हरिसिद्धि इँटा टायल कारखाना, बाँसबारी छालाजुत्ता कारखाना, चलचित्र विकास कम्पनी, बालाजु कपडा उद्योग, काँचो छाला संकलन तथा विक्री केन्द्रलगायतका उद्योगको नामसमेत सुन्न पाइँदैन। २०४६ सालमा मुलुकमा बहुदल आएसँगै विश्व परिवेशमा खुला र उदारीकरण अर्थतन्त्रको लहर चलेको थियो। विश्वमा चलेको चलनलाई पछ्याउँदै सरकारले त्यतिबेला संस्थानहरूलाई निजीकरण गरेको पूर्वसचिव विमल वाग्ले बताउँछन्। तर, सरकारले कुनै बहस नै नगरी सार्वजनिक संस्थान निजीकरण गरेको अर्थशास्त्री केशव आचार्यको भनाइ छ। १९९० को दशकमा संसारभर आर्थिक उदारीकरण र निजीकरणको लहर चल्यो। हामीले नेपालमा के हो, कसो भनेर राष्ट्रिय बहस नचलाई निजीकरण गर्यौं, आचार्य बताउँछन्। २०४९ साल यतासम्म ३० सार्वजनिक संस्थान निजीकरण भएका छन्। तर, निजीकरण भएका ३० संस्थानमध्ये १२ खारेज भएका छन्। निजीकरण ऐनबमोजिम खारेज भएका १२ संस्थानमध्ये हालसम्म कृषि चुन उद्योगको मात्र कम्पनी रजिष्टारको कार्यालयमा दर्ता खारेजी भई कानुनी रुपमा अस्थित्व छैन। बाँकी ११ संस्थान पूर्णरूपमा खारेजीमा गइसकेका छैनन्। निजीकरण ऐनबमोजिम व्यवसाय बिक्री, सम्पत्ति बिक्री, सेयर विनिवेश, लिजका माध्यमबाट १८ संस्थान पूर्ण वा आंशिक निजीकरण गरिएकोमा हाल १२ संस्थान सञ्चालनमा छन्। ६ उद्योग बन्द छन्। निजीकरण गर्नुअघि यी उद्योग कलकारखाना अर्थतन्त्रका महत्वपूर्ण सूचक नै मानिन्थे। सञ्चालनमा रहेका संस्थानमध्ये ९ नाफामा र ३ घाटामा संचालित छन्। निजीकरण अघिसम्म रोजगारी सृजना, उत्पादनमा वृद्धि गर्ने मात्र नभई निर्यात पनि भइरहेका कतिपय उद्योगहरू पछि बन्द नै भएका छन्। छिमेकी मुलुक भारत र चीनमा सरकारी उद्योगको बराबरी निजी उद्योग आउन सक्ने अवस्था छैन तर नेपालमा निजीकरण पूर्णरूपमा ने फ्ल्प भएको आचार्यको भनाइ छ। निजीकरण गर्दा देशमा ३ खालका समस्या उत्पन्न भएको उनको तर्क छ।। अर्थशास्त्री पौडेलका अनुसार, पहिलो स्वदेशमा भएका उद्योगधन्दाहरू निजीकरणमा गएर घडेरीका रूपमा बिक्री हुने चलन देखियो। त्यसले देशमा भइरहेको रोजगारी गुम्ने स्थिति बन्यो। दोस्रो, रोजगार गुमेको कारण रेमिट्यान्स भित्रियो, नेपाली युवाहरू बाहिरिने क्रम बाक्लो भयो। र, तेस्रो कारण भनेको दातृ निकायहरूले नेपालमा उद्योगधन्दा खोल्न दिने सहयोग पनि कम भएको छ। तीन दशकमा उद्योगधन्दा खोल्नका लागि भनेर दातृ सहयोग आएको देखिँदैन। हामीले दिन्छौं, उनिहरूले निजीकरण गर्छन्, राजनीति गर्छन् र उद्योग बन्द गराउँछन् भन्ने छ। अहिले प्राविधिकभन्दा पनि नगद सहयोग बढि हुन्छ र यो सरकारको खर्चमा जोडिने गर्छ, उनले बताए। आर्थिक वर्ष २०७६०७७ मा नाफामा गएका संस्थानहरूमा बुटवल पावर कम्पनी, भक्तपुर इँटा तथा टायल कारखाना, नेपाल ल्युब आयल, नेपाल ढलौट उद्योग, नेपाल बैंक, नेपाल दूरसञ्चार कम्पनी, नेपाल चिया विकास निगम, नेपाल बिटुमिन तथा व्यारेल उद्योग र रघुपति जुट मिल्स हुन्। दिव्या रोजिक एन्ड टर्पेन्टाइन, विराटनगर जुट मिल्स तथा लुम्बिनी चिनी उद्योग खुद नोक्सानीमा रहेका सार्वजनिक संस्थान हुन्। निजीकरणपश्चात् संस्थानमा लगानी बढ्ने, उत्पादन तथा रोजगारी बढ्ने र समग्रमा कार्यसम्पादन अपेक्षित सुधार हुन सेकेको छैन। राजनीतिकदेखि व्यवस्थापनसम्मका कारणले गर्दा निजीकरण आशातित फस्टाउन नसकेको उद्योग मन्त्रालयका प्रवक्ता डा नारायणप्रसाद रेग्मी बताउँछन्। संस्थानहरू निजीकरण हुँदा सरकारलाई फाइदा भनेको ती संस्थाहरूलाई बजेटबाट गर्नुपर्ने विनियोजन दिनुपरेन बाँकी न त राजस्व नै बढ्यो न त रोजगारी नै अर्थशास्त्री आचार्यको टिप्पणी छ। निजीकरण भएका करिब एकतिहाइ संस्थाले मात्र मुनाफा आर्जन गर्न सकेका छन्। कतिपय संस्थानहरूलाई निजीकरण गरिएको तर अन्य निकायको समन्वय हुन नसक्दा बन्द भएको अर्थमन्त्रालयका वित्तीय क्षेत्र व्यवस्थापन तथा सार्वजनिक संस्थान समन्वय महाशाखाका प्रमुख रमेश केसी बताउँछन्। निजीकरण भएपछि सरकार सम्पूर्ण दायित्वबाट उम्किएको देखिन्छ। यी संस्थानको कार्यसम्पादन भएनभएको, कति रोजगारी सिर्जना भयो, कति राजस्व उठ्यो, आयातनिर्यातमा के योग्दान गर्यो जस्ता पक्षहरूको अनुगमन नहुँदा यस्ता उद्योगमा मनपरी चलेको अर्थशास्त्री आचार्य बताउँछन्। विसं १९९३ मा स्थापना भएको विराटनगर जुटमिल पहिलो सार्वजनिक संस्थान हो। निजीकरण भएपछि यो संस्था घाटामा गएको र कर्मचारीलाई तलब खुवाउन सक्ने अवस्थामा नरहेको केसी बताउँछन्। विराटनगर जुट मिल रुग्ण अवस्थामा पुगेको छ। नाफा कमाउनमा सरकार लाग्नु हुँदैन भन्ने परिपेक्ष्य र निजी क्षेत्रलाई प्रबद्र्धन गर्ने उद्देश्य अनुरुप उद्योगहरूलाई निजीकरण गरिएको हो। निजी क्षेत्र नआएको क्षेत्रमा मात्रै सरकारले लागनी गर्ने सरकाको नीतिअनुरूप निजीकरण एको उद्योग, वाणिज्य तथा आपूर्ति सचिव अर्जुनप्रसाद पोखरेल बताउँछन्। तर, पूर्ण निजीक्षेत्रको स्वामित्वमा सञ्चालनमा रहेको उद्योगहरू नाफामा जाने तर, निजीकरण भएका उद्योगहरू घाटामा जाने प्रवृत्ति देखिन्छ। निजीकरणसँगै राजनीति खुसपेठका कारण ती उद्योग धरासयी बनेको पूर्वसचिव वाग्लेको भनाइ छ। यस्तै, अर्को भनेको करिब ३० वर्षअघि सरकारले लिएको निजीकरणको निर्णय अहिलेको पस्थितिमा सुहाउँदो नहुँदा पनि निजीकरण सफल नभएको विज्ञहरूको भनाइ छ। निजीकरण भएका उद्योगहरू नै बन्द भएको, रुग्ण भएका कारणले निजीकरण घाटा अर्थशास्त्री पौडेलको भनाइ छ। २०४७ सालको अन्त्यसम्मा सरकारको पूर्ण वा अधिकांश स्वामित्व भएका संस्थानको संख्या ६२ पुगेको थियो। सेयर पुँजीमा ५० प्रतिशतभन्दा बढी सरकारको स्वामित्व भएका निकायलाई मात्र सार्वजनिक संस्थानका रूपमा परिभाषित गर्ने व्यवस्थाअन्तर्गत हाल ४४ सार्वजनिक संस्थान छन्। २०७६०७७ मा धौवादी फलाम कम्पनी र नेपाल पूर्वाधार निर्माण कम्पनी स्थापना भएका छन्। सरकारले गरेको सेयर लगानीको प्रतिफलस्वरूप सम्बन्धित सार्वजनिक संस्थानबाट २०७२०७३ मा ७ अर्ब ८१ करोड लाभांश रहेकोमा २०७६०७७ मा १४ अर्ब ९ करोड छ। तर, कुल सेयर लगानीको तुलनामा लाभांशको अनुपात ४८८ प्रतिशत मात्र रहेको छ। लाभांश जम्मा ५ सार्वजनिक संस्थानबाट मात्र प्राप्त भएको र यसको ४३८२ प्रतिशत नेपाल दूरसञ्चार कम्पनी तथा ३६५६ प्रतिशत नेपाल आयल निगमबाट प्राप्त भएको छ। समिक्षा वर्षमा कार्यरत जनशक्ति २८ हजार ३६४ छन्। सार्वजनिक संस्थानजहरू कार्यप्रकृतिअनुसार विभिन्न मन्त्रालयअन्तर्गत छन्। हाल अस्तित्वमा रहेका संस्थानमध्ये उद्योग, वाणिज्य तथा आपूर्ति मन्त्रालयअन्तर्गत १४, अर्थ मन्त्रालयतअन्तर्गत ९, भौतिक पूर्वाधार तथा यातायात मन्त्रालयअन्तर्गत ५, ऊर्जा जलस्रोत तथा सिञ्चाइ मन्त्रालयअन्तर्गत ३, सञ्चार तथा सूचना प्रविधि मन्त्रालयअन्तर्गत ३, संस्कृति, पर्यटन तथा नागरिक एड्डयन मन्त्रालयअन्तर्गत ३, कृषि तथा पशुपन्छी विकास मन्त्रालयअन्तर्गत २, वन तथा वातावरण मन्त्रालयअन्तर्गत २, सहरी विकास मन्त्रालय, खानेपानी मन्त्रालय र शिक्षा, विज्ञान तथा प्रविधि मन्त्रालयअन्तर्गत ११ संस्थान छन्। सार्वजनिक संस्थानको लगानी, विनिवेश, सुविधा निर्धारुण, समन्वय र अनुगमन तथा मूल्यांकनको कार्य अर्थ मन्त्रालयको कार्यक्षेत्रअन्तर्गत रहेको छ। हालसम्म ६ सार्वजनिक संस्थान स्टक एन्सेन्जमा सूचीकृत भएका छन्। व्यावसायिक कार्यकुशलता, वित्तीय दक्षता, सेवा प्रवाह क्षमता र उद्यमशीलता वृद्धिका लागि एकै प्रकृतिका संस्थानलाई एक आपसमा गाभ्ने लगायत सार्वज्निक संस्थान सुधारका प्रयासहरू निरन्तर भइरहेका छन्। यसै सिलसिलामा एनआईडीसी डेभलपमेन्ट बैंकि लिमिटेड, राष्ट्रिय वाणिज्य बैंकमा र राष्ट्रिय बीउ विजन कम्पनी लिमिटेड कृषि सामग्री कम्पनी लिमिटेडमा गाभिएको छ भने नेसनल ट्रेडिङ लिममिटेड र नेपाल खाद्य संस्थानलाई एकीकृत गरी खाद्य व्यवस्था तथा व्यापार कम्पनी बनाइएको छ। नेपालजस्तो विकासोन्मुख देशमा स्रोत, साधन, प्रविधिको अवसर कम भएकाले निजी क्षेत्रले मात्र उद्योग चलाएर आर्थिक समृद्धि बढाउन सक्दैन। सरकारले एउटा निश्चित समयसम्म रोलमोडलका रूपमा उद्योगहरू सञ्चालन गर्न जरुरी हुने विज्ञहरूको भनाइ छ।"
जनवितृष्णा,"सत्तामा पुगेपछि नेताहरु राजनीतिक दर्शन, सिद्धान्त र जनताभन्दा पैसा र शक्ति आर्जनमा मात्र लिप्त भए । त्यही कारण, राजनीतिप्रति जनवितृष्णा बढ्दै गएको छ। राजनीति गर्न पैसा, पावर र पहुँच चाहिन्छ, राजनीतिप्रति आम बुझाइ हो। त्याग, तपस्या, इमानदारिता, नैतिकता छायाँमा पर्दै जाँदा राजनीतिप्रति वितृष्णा बढ्दो छ। सत्तामा पुगेपछि राजनीतिक दर्शन, सिद्धान्त र जनताभन्दा पैसा र शक्ति आर्जनमा मात्र नेताहरू लिप्त हुँदा राजनीतिप्रति नयाँ पुस्ताको आकर्षणसमेत घटदै गएको छ। राज्य सत्ता फालेर ल्याएको संघीय गणतान्त्रिक व्यवस्थाले राज्यको पुनर्संरचना गर्दै तीन तहको सरकार गठन भयो। तर, प्रशासकीय र राजनीतिक चरित्र पुरानै छ। त्यसैले राजनीतिप्रति जनताको गुणासो बढ्दो रहेको राजनीतिक विश्लेषक डा सुरेन्द्र लाभ बताउँछन्। नागरिकले परिवर्तनको खोजी सेवा प्रवाहबाट लिन खोज्छन्, डालाभले भने, नयाँ व्यवस्थाले गाउँटोलमा नेता जन्मायो। तर, एउटा रिक्सा चालकले मेरो जीवनमा गणतन्त्रले के प्रभाव पर्यो भनेर खोज्छ तर, उसले आफ्नो जीवन उस्तै दुःखमा देख्छ। जुन गतिमा परिवर्तन आयो त्यो गतिमा जनताले त्यसको प्रतिफल पाउन सकेका छैनन्। दलहरू संघीयताका लागि लडे। तर, सिस्टम चलाउन र डेलिभरी गर्न सकेनन्, लेखक चन्द्रकिशोर भन्छन्, त्यसैले लोकतन्त्र दलतन्त्र बन्यो। दलतन्त्र नेतातन्त्रको पर्दामा देखियो। राजनीतिक दल नेताहरूको कम्पनी बनेको उनी बताउँछन्। आवश्यकता नै आविष्कारको जननी हो। युवा पुस्ता राजनीतिमा आउन चाहन्छन्, आउनु पर्छ, उनी भन्छन्, युवा शक्ति कालो बादल वरिपरि चाँदीको घेरा हुन्। आफ्नो पेसामा सफल भएका युवाहरू राजनीतिको मूलधारमा आउन जरुरी रहेको उनी बताउँछन्। पुरानो नेतृत्व पुस्ता अझै पनि राजनीतिमा सक्रिय छ। युवा पुस्तालाई आफ्नो विज्ञता र अनुभव हस्तान्तरण गर्न चाहँदैन। गुटगत, व्यक्तिगत स्वार्थ, पद र शक्तिका पछाडि अझै पनि पुरानै नेतृत्व दौडधुपमा छ। अहिले राजनीतिप्रति नागरिकमा वितृष्णा मात्रै छ। बेलैमा समाधान नगर्ने हो भने यसले अराजकताको रूप लिने खतरा छ। राजनीतिमा भ्रष्टीकरण देखा परेको छ। चन्द्रकिशोर थप्छन्, त्यसले सामाजिक मनोविज्ञानमा नकारात्मक असर परेको छ। नेताले गलत व्यक्तिलाई संरक्षण दिँदा समाजमा राजनीतिप्रति वितृष्णा बढिरहेको उनी बताउँछन्। एजेन्डाविहीन राजनीतिक दल र उनको पुरातन शैलीले राजनीतिबाट नयाँ पुस्ता टाढै बस्न चाहन्छ। न नयाँ पुस्तालाई नेतृत्वका लागि पत्याउँछन्, न त उसको क्षमतालाई स्वीकार गर्छन्। नेताहरू गुटमा रमाउँछन्, फुटमा स्वार्थ पूरा गर्छन्। यसले राजनीतिलाई सेवाभन्दा व्यापार बनाएको छ। यस्ता पात्र र प्रवृत्ति पछिल्लो समय राजनीतिमा हाबी भएको वुद्धिजीवीको बुझाइ छ। नेता जन्माउने पार्टीका भ्रातृ संगठनहरू थला परेका छन्। नेता उत्पादन गर्ने पार्टीका नर्सरीमा गोडमेल, हेरचाह भएको छैन। अझै पनि नेतृत्वको होडबाजीमा राजनीतिक दलभित्र गुट, उपगुट छ। यसले युवा पुस्ताको समूहलाई पनि विभक्त बनाएको छ। देशमा लोकतन्त्र आएको डेढ दशक भयो। २०६२०६३ को जनआन्दोलनले राजतन्त्र ढाल्यो। राजनीतिक परिवर्तनको छोटै समयमा राजनीतिक दल र राजनीतिप्रति जनतामा वितृष्णा छ। यहाँ व्यक्ति बन्यो। नेता बन्यो। पार्टी बन्यो तर, देश बनेनन्। यसैले राजनीति फोहोरी खेल भएको नागरिकको बुझाइ छ। नेताहरूले युवा पुस्ताका लागि रोजगारी तथा उत्पादनका स्पष्ट कार्यक्रम ल्याउन नसक्दा राजनीतिप्रति युवा पुस्ताको वितृष्णा बढेको युवा नेता शंकर महतो बताउँछन्।पहिला राजतन्त्रविरुद्धको एजेन्डाले नेताहरू जन्मिए। त्यसले राजनीतिक परिवर्तन आयो। त्यसका उपलब्धिलाई संस्थागत गर्नु नयाँ नेतृत्वको जरुरी रहेको बागमती प्रदेशका प्रशासन समूहका अधिकृत विमलप्रसाद भट्टराई बताउँछन्। नागरिकलाई राजनीतिप्रति विश्वास लाग्न छोड्यो। सबै पुराना नेताहरूलाई जनताले टेस्ट गरिसकेका छन्। नयाँ नेताहरूको खोजीमा नागरिक छन्, उनी भन्छन्, पार्टीहरूसँग आकर्षण गर्ने एजेन्डा नभएर पनि युवा पुस्ता राजनीतिबाट टाढा छन्। विकास र समृद्धिको स्पष्ट खाका छैन। युवा पुस्ता वैदेशिक रोगजारीमा छन्। त्यसैले पनि राजनीतिका युवाहरूको उपस्थित कमजोर भएको अधिकृत भट्टराई बताउँछन्।दलका नेताहरूलाई रिझाए केही युवाहरू पदमा जाने प्रवृत्तिले आम युवा दुःखी बन्ने अवस्था आएको एमालेका युवा नेता नीरज आचार्य बताउँछन्। पार्टीमा युवा नेताहरू आफ्नै विचार, दृष्टिकोण, सिद्धान्त, अभियान, पहलकदमीले नेतृत्वमा पुग्न सकेका छैन। उनीहरू दलका नेताहरूलाई रिझाएर पद पाएका छन्। जुन युवा पुस्ताका लागि घातक हो, उनी भन्छन्, पार्टी संगठनमा हस्तक्षेप र दबाब दिन काम गर्नुपर्छ। तर, त्यो अझै पनि पार्टी संगठनका युवा मोर्चामा छैन। उनका अनुसार राज्य सत्ता सञ्चालनमा युवाहरूको उपस्थित निकै कम रहेकोले पनि युवाहरूको विकास सोचेको जस्तो हुन सकेको छैन। आफ्नो क्षमता देखाएर पार्टीको नेतृत्वमा युवाहरू पुग्नुपर्छ। युवाहरू राजनीतिबाट टाढियो भने राजनीति नै बिरूप हुन्छ। त्यसैले राजनीतिका बन्द ढोकाहरू आफ्नै पहलमा खोल्नुपर्ने उनी बताउँछन्। २०६२०६३ को जनआन्दोलनपछि नयाँ व्यवस्था आयो। तर, जनताको अवस्था सोचेको जस्तो हुन सकेन। त्यसकारण पनि जनतामा पार्टी र नेताप्रति वितृष्णा बढेको नेता अचार्यको बुझाइ छ। अभावले युवा पुस्ताहरू मूलधारको राजनीतिभन्दा टाढा रहन बाध्य हरेको डा लाभ बताउँछन्। गरिबीले युवा पुस्ताहरू वैदेशिक रोगजारीमा छन्। पढेकाहरू पनि उतै छन्। हाम्रो शक्ति र बुद्धिलाई देशमै फर्काउनुपर्ने उनको भनाइ छ। युवा पुस्तालाई नेताहरूले राजनीतिमा आशा देखाउन पछि परे। आसन्न स्थानीय तहको निर्वाचनले युवा पुस्तामा थोरै भए पनि विभिन्न पदमा दाबेदारी बढेको राजनीतिक विश्लेषक डा लाभ बताउँछन्। राजनीति भद्रगोल हुँदा देश अँध्यारोतिरको यात्रा देख्दा चिन्ता लागेको बताउँछन् वरिष्ठ हास्यकलाकार मनोज गजुरेल। नेपाली जनता साना उपलब्धिमा धेरै खुसी हुन्छौं। ठीक त्यसको उल्टो नेतृत्वले थोरै गल्ती गर्दा सानो चित्त दुखिहाल्छ, उनी भन्छन्, नागरिकको सानो सपना पूरा गराउने नेताहरूले ठूलो आश्वासन दिन्छ। हो नि त भनेर जनता आशावादी भन्दै भोट दिएर जिताउँछन्। तर नेताहरूले भनेका ती सपना पूरा गर्नतिर लाग्दैन। बरु सत्तामा कसरी टिकिरहने ? आफ्ना पार्टीका मान्छेहरूलाई कसरी सरकारी नियुक्ति दिलाउने दाउमा लाग्दा नागरिकहरूलाई आक्रोशित बनाउने गरेको छ। कलाकार गजुरेलका अनुसार मतदाताको सरल स्वभावलाई राजनीतिक दलले सत्तामा जाने भर्याङ बनाएका छन्। अहिले नागरिकमा राजनीतिप्रति वितृष्णा मात्रै छ। यो बेलैमा समाधान नगरिने हो भने यसले अराजकताको रूप लिने खतरा छ, गजुरेल भन्छन्। नेपाली जनताको कुनै ठूलो सपना पनि नभएको गजुरेल बताउँछन्। छोराछोरीलाई पढाउन पाइयोस्। बिरामी हुँदा सित्तैमा उपचार होस्। आँगनमा धारो होस्, घरमा बिजुली बत्तीको झलमल हो। देशमै रोजगारी होस्, यस्ता सानासाना सपनामा नेताहरूले ठूला कुरा गरेर झुक्याइरहेका छन्, गजुरेल भन्छन्। भारत र चीनले नेपाललाई खेलमैदान बनाएको बताउँदै उनले थपे, नेताहरूले देशलाई प्रयोगशाला बनायो। रिजल्ट दिन नसक्ने पार्टी र नेताहरूको विकल्पमा जनताहरू छन्। उनका अनुसार सबैले राजनीति नै गर्नुपर्ने छैन। पाटीमा लाग्ने पर्ने, दलको झन्डा बोक्नु पर्ने होइन। जो जहाँ छौं त्यही क्षेत्रमा राजनीति गरौं। त्यही क्षेत्रको विकासमा लागे देश अघि बढ्छ।"
कांग्रेसले आवश्यकताअनुसार तालमेल गर्छ : महामन्त्री शर्मा,"काठमाडौं : नेपाली कांग्रेसका महामन्त्री विश्वप्रकाश शर्माले कांग्रेसले स्थानीय तहको निर्वाचनमा आवश्यकताअनुसार तालमेल गर्ने बताएका छन्। नेपाली कांग्रेस ठोरीकाठमाडौं सम्पर्क समितिको कार्यक्रममा उनले कांग्रेसले वैशाख ३० गते हुने स्थानीय तहको निर्वाचनमा स्थानीयस्थिति र आवश्यकतालाई हेरेर तालमेल गर्ने बताए। 'संविधानरक्षा गर्ने दलहरूसँग कांग्रेसले स्थानीय आवश्यकतालाई हेरेर तालमेल गर्छ, आगामी स्थानीय तहको निर्वाचनपछि कांग्रेस मुलुकको पहिलो शक्तिका रूपमा उदाउँछ,' उनले भने। उनले गठबन्धनमा आफ्नो क्षमताभन्दा धेरै सिट खोज्ने दलसँग सहकार्य नहुने स्पष्ट पारे। महामन्त्री शर्माले कांग्रेस कमजोर शक्ति नभएको बताउँदै आगामी तीनवटा सरकार कांग्रेसले चलाउने गरी कांग्रेस अगाडि बढ्ने बताए। उनले कांग्रेस भाषणभन्दा काममा लाग्ने बताउँदै आगामी निर्वाचनमा काठमाडौँ महानगरपालिकामा कांग्रेसले जित्ने बताए। देश विकासको नेतृत्व कांग्रेसले गरेको बताउँदै महामन्त्री शर्माले अमेरिकी सहयोग सम्झौता (एमसिसी)बारे जनतामा छरिएको भ्रम चिर्नु जरुरी रहेको बताए। 'एमसीसी पास भएपछि अमेरिकी सेना आउँछ भनेर भ्रम फैलाउने काम भएको छ, कांग्रेसले कुनै पनि देशको शैन्य रणनीति स्वीकार्दैन,' उनले भने।"
चुनावी तालमेलविरुद्ध कांग्रेस मोरङको पार्टी कार्यालयमा धर्ना,"विराटनगर : स्थानीय तह निर्वाचनमा सत्तारुढ गठबन्धनले गर्ने भनेको चुनावी तालमेलविरुद्ध नेपाली कांग्रेसका कार्यकर्ताले मोरङस्थित जिल्ला पार्टी कार्यालयमा शनिबार धर्ना दिएका छन्। चुनावी तालमेलका लागि भागबण्डा मिलाउन सत्ता गठबन्धनले प्रयास गरिरहँदा त्यसविरुद्ध कांग्रेस विराटनगर महानगरपालिका६ का कार्यकर्ता धर्नामा बसेका हुन्। दलीय गठबन्धनको आवश्यकता नरहेको बताउँदै उनीहरुले शुक्रबार पार्टी कार्यालयमै प्रदर्शन र नाराबाजी गरेका थिए। उनीहरुले कांग्रेस एक्लै निर्वाचनमा जानुपर्ने दबाब दिइरहेका छन्। वडाका युवा नेता अक्षय सहनीले गठबन्धले कांग्रेसलाई झन कमजोर बनाउने बताए। कांग्रेसजस्तो मजबुत पार्टीलाई गठबन्धनका नाममा कमजोर बनाउने काम हुँदैछ, उनले भने, यस विषयमा बारम्बार खबरदारी गर्दै दबाब दिएका कारण नेतृत्वले हाम्रो कुरा सुन्नु पर्छ। सहनीले चुनावी तालमेल वा गठबन्धन गर्न नहुने माग राखेर कांग्रेस मोरङका सभापति डिगबहादुर लिम्बूलाई ध्यानआकर्षण पत्र पनि बुझाइसकिएको बताए। चुनावी तालमेलको खाका तयार पार्न गठबन्धनआवद्ध ४ दलले मोरङ जिल्लास्तरीय कार्यदल गठन गरेका थिए। कार्यदलमा नेपाली कांग्रेसबाट मोरङ उपसभापति भक्तिनाथ माझी, माओवादी केन्द्रबाट जिल्ला संयोजक विजय विश्वास, जसपाका जिल्ला अध्यक्ष राजकुमार यादव र नेकपा एकीकृत समाजवादी पार्टीका नेता उद्धव पोखरेल छन्। कार्यदलले चुनावी तालमेल र गठबन्धनका लागि निरन्तर छलफल एवं बैठक गरिरहेको छ। यद्यपि सहमति जुट्न नसक्दा र सबै दलले आआफ्नै दाबी नछाड्दा गठबन्धन बनाएर स्थानीय निर्वाचनमा जाने सम्भावना मोरङमा कमजोर बनेको छ। कार्यदलले कुनै निस्कर्ष निकाल्न सकेको छैन। विराटनगर महानगरपालिकाभित्र तालमेल नै नगरिकन एक्लै चुनावमा जाने पक्षमा कांग्रेस छ। कांग्रेस महानगर समितिले मेयरमा ७ र उपमेयरका लागि १२ जनाको नाम सिफारिस गरेको। कार्यदलमा रहेका कांग्रेस जिल्ला उपसभापति माझीले धेरै प्रयास गर्दा पनि चुनावी तालमेलका लागि सहमति जुट्न नसकेको बताए। गठबन्धन दलबीच चुनावमा पनि गठबन्धन गरेर जाने केन्द्रीय निर्णयअनुसार हामी निरन्तर छलफल र बैठकमा केन्द्रित थियौँ उनले भने, सहमति जुट्न नसक्दा तालमेलको सम्भावना कमजोर बनेर गइरहेको छ। माझीले सबै दलले आआफ्नो अडान नछाडेपछि चाहेर पनि समस्याको समाधान पहिल्याउन नसकिएको बताए। अघिल्लो निर्वाचनमा कांग्रेसले ९ वटा स्थानीय तहमा जित हात पारेको थियो। फोरम लोकतान्त्रिक समाहित भएपछि अहिले मोरङमा १७ वटा स्थानीय तहमध्ये १० वटामा कांग्रेसका प्रमुख छन्। अघिल्लो निर्वाचनमा जित हात पारेका १० वटासहित ११ वटा पालिकामा हामीले प्रमुख मागेका छौँ, माझीले भने, तर अरु दलले नमानेपछि सहमति जुट्न सकेन। उनले यसअघि जितेका पालिकामा संगठनात्मक संरचना र पकड राम्रो रहेका कारण कांग्रेसको दाबी रहनु स्वभाविक भएको बताए। अन्य स्थानीय तह र वडामा भने तालमेल हुने उनको भनाइ छ। जनता समाजवादी पार्टी (जसपा)का मोरङ अध्यक्ष राजकुमार यादवले प्रमुख र उपप्रमुख बाँडफाँट गरेर सबै पालिकामा चुनावी तालमेल गर्नुपर्ने पक्षमा आफ्नो पार्टी रहेको बताए। अघिल्ला चुनावमा कसले जितेको हो भनेर भन्दा पनि चुनावी तालमेलको विषय ठूलो हो, उनले भने, संगठन विस्तार र पार्टीको संरचनाका आधारमा बाँडफाट गरेर सबै दललाई मिलाउँदै तालमेल हुन आवश्यक छ। तालमेलका लागि कार्यदलले पुनः प्रयास गर्ने भन्दै यादवले निस्कर्ष ननिस्किएमा भने यो जिम्मा जिल्ला तहको मूल समितिलाई दिइने बताए। अघिल्लो निर्वाचनमा जित हात पारेका स्थानीय तह अरुलाई छाड्न नहुने दबाब कांग्रेसका नेता कार्यकर्ताले नेतृत्वलाई दिइरहेका छन्। चुनावी तालमेलका नाममा आफ्नो पकड रहेको क्षेत्र छाडिए पार्टीलाई बेफाइदा हुन्छ, कांग्रेसका एक नेता भन्छन्, मुलुककै गर्विलो इतिहास बोकेको मजबुत पार्टी एक्लै चुनावमा जानुपर्छ। अघिल्लो निर्वाचनमा कांग्रेसले ९, एमालेले ५, जसपा, माओवादी केन्द्र र तत्कालीन फोरम लोकतान्त्रिकले ११ वटा पालिकामा प्रमुख जितेका थिए। लोकतान्त्रिकसँगको एकीकरण पश्चात १० पालिकाको प्रमुख कांग्रेसका छन्। कांग्रेसले २०७४ सालमा विराटनगर महानगरपालिकासहित रतुवामाई, उर्लाबारी, लेटाङ र सुन्दरहरैँचा नगरपालिका तथा केराबारी, सुनवर्षी, धनपालथान र कटहरी गाउँपालिकाको प्रमुख जितेको थियो। फोरम लोकतान्त्रिकले बूढीगंगा गाउँपालिकामा जितेको हो। तालमेलको कुरा आएपछि अहिले कांग्रेसले ११ पालिकाको प्रमुख मागिरहेको छ। एमालेले यसअघि पथरीशनिश्चरे र बेलबारी नगरपालिका तथा मिक्लाजुङ, ग्रामथान र कानेपोखरी गाउँपालिका जितेको थियो। माओवादीले रंगेली नगरपालिका र जसपाले जहदा गाउँपालिका जितेका थिए। माओवादीबाट रंगेलीको मेयर जितेका दिलिप बगडिया एमाले प्रवेश गरिसकेका छन्। एमालेले रंगेलीको मेयरको उम्मेदवारमा यसपटक बगडिया मात्रैको नाम सिफारिस गरिसकेको छ। माओवादीले तालमेलका क्रममा ग्रामथान, मिक्लाजुङ, रतुवामाई, रंगेली र धनपालथानको प्रमुख मागेको कार्यदलका एक सदस्यले बताए। यसअघि मोरङको जहदामा मात्रै जितेको जसपाले चुनावी तालमेलमा भने सुनवर्षी, रंगेली, जहाद, धनपालथान र कटहरीको प्रमुख मागेको छ। विगतभन्दा यसपटक जसपाको राम्रो पकड रहेकाले ५ वटा स्थानीय तह आफूहरुले मागेको कार्यदलका सदस्य यादव बताउँछन्। उनका अनुसार एमालेबाट अलग भएर बनेको नेकपा (एकीकृत समाजवादी)ले सुन्दरहरैँचा, पथरीशश्चिरे, केराबारी र कानेपोखरीमा प्रमुख मागेको छ।"
"चुनाव सारे मुलुक दुर्घटनामा फस्छ, निर्वाचनसँग डराउनु पर्दैन : प्रमुख आयुक्त थपलिया","जनकपुरधाम : प्रमुख निर्वाचन आयुक्त दिनेशकुमार थपलियाले लोकतन्त्रको प्राणवायु् निर्वाचन तोकिएको समयमा हुने बताएका छन्। उनले निर्वाचनप्रति दलहरुको संशय हुने वक्तव्य आइरहेकोप्रति निर्वाचन आयोग गम्भीर रहेको बताउँदै थपलियाले निर्वाचनको सन्दर्भमा कुनै तर्कवितर्क नगरी निर्वाचन केन्द्रीत हुन आग्रह गरे। जनकपुरधाममा निर्वाचन आयोगले शनिवार आयोजना गरेको मिडिया अभिमुखीकरण कार्यक्रममा बोल्दै आयुक्त थपलियाले भने, निर्वाचनको मिति अब धकेलियो भने मुलुक दुर्घटनामा फस्ने सम्भावना छ। त्यसैले निर्धारित मितिमै निर्वाचन हुनेमा शंका नगर्नुस्। निर्वाचनको क्षेप्यास्त्र प्रक्षेपण भइसकेको छ। अब निर्वाचन अघिपछि सारिए क्षेप्यास्त्रको हमला हुनेछ। अब निर्वाचनको मिति चाहेर पनि सार्न नसकिने बताउँदै थपलियाले भने, क्षेप्यास्त्र प्रक्षेपण भएपछि त्यसलाई तलमाथि गर्ने प्रयास गरियो भने दुर्घटना नै हुन्छ, त्यसैले निर्वाचन निर्धारित मिति मै हुन्छ। उनले यसै वर्षभित्र प्रदेश, प्रतिनिधि सभा, राष्ट्रपति र उपराष्ट्रपतिको निर्वाचनसमेत गर्ने तयारी आयोगले गरिरहेको जानकारी दिए। यो पुरै वर्ष मुलुकका लागि निर्वाचन वर्ष भएकाले सम्पूर्ण पक्षलाई सक्रिय सहभागिताका साथै सहयोगका लागि समेत अपिल गरे। उनले भने, स्थानीय तहको निर्वाचनलाई तलमाथि गर्ने वा अन्य कुनै तरिकाले सारिनु भनेको दुर्घटना निम्त्याउनु हो। यो लोकतन्त्रको निम्ति अत्यन्त अप्रिय विषय हुनसक्छ। त्यसकारण निर्वाचनसँग डराउनु पर्ने आवश्यकता नै छैन। राष्ट्रिय एकता, राष्ट्रनिर्माण र राष्ट्र विकासको निमित्त मिडियाले निर्वाचन गराउन खेलेको भूमिका महत्वपूर्ण हुने विश्वास व्यक्त गर्दै निर्वाचन आयोगको आचारसंहितालाई सामान्य ढंगबाट नलिनसमेत आग्रह गरे। उनले भने, आफूले कस्तो आचरण, आचार र व्यवहार देखाउने हो, कस्तो संस्कार र प्रकृति बनाउने हो? त्यो तपाई आफै स्व:मूल्याङ्कन गर्नुहोस्।"
कैलालीमा भागबण्डा मिलाउन गठबन्धनलाई सकस,"सुदूरपश्चिम : आगामी ३० वैशाखमा हुने स्थानीय तह निर्वाचनका लागि सत्ता साझेदार गठबन्धन दलहरू भागबण्डा मिलाउन कस्सिएका छन्। कैलालीमा गठबन्धनलाई संयोजन गरिरहेको नेपाली कांग्रेस, नेकपा (माओवादी केन्द्र), नेकपा (एकीकृत समाजवादी), राष्ट्रिय जनमोर्चा र जनता समाजवादी पार्टी स्थानीय तहमा उम्मेदवारको भागबण्डा मिलाउन पटकपटक बैठक बसेको हो। तर, हालसम्म भागबण्डामा कुरा मिलेको छैन। गठबन्धनका दलले आआफ्नै दाबी बैठकमा प्रस्तुत गरिसकेका छन्। दलहरुले आआफ्नो दाबी नछोड्दा पालिका तहको प्रमुख उपप्रमुखमा भागबण्डा गर्न सकस भइरहेको हो। गठबन्धन दलबीच औपचारिक अनौपचारिक रुपमा पटकपटक बैठक छलफल भइरहे पनि कुनै प्रगति हुन नसकेको बताइएको छ। जिल्लामा यसअघिको निर्वाचनमा विजयी भएकाबाहेक चार तहमा नेपाली कांग्रेस र चार तहमा नेकपा माओवादी केन्द्रले प्रमुखमा दाबी गरेको छ। एमाले विभाजन भएर गठन भएको नेकपा एकीकृत समाजवादीले पाँच पालिकाको प्रमुखमा दाबी गरेको छ। कतिपय दलले आफ्नो हैसियतभन्दा बढी पालिका प्रमुखमा दाबी गर्दा सहमति जुटाउन समस्या भएको नेपाली कांग्रेसका जिल्ला सचिव नृप सुनारले बताए। उनले भने, नेकपा (माओवादी केन्द्र)को दाबी जायज देखिए पनि नेकपा एकीकृत समाजवादीले हैसियतभन्दा बढी दाबी गर्दा समस्या भइरहेको छ। नेकपा माओवादी केन्द्रका नेता रमेश धामीले गठबन्धन दलका बीच निरन्तर बैठक छलफल भइरहेको भए पनि आजसम्म सहमति जुट्न नसकेको बताए। सकभर तालमेल गरेर चुनामा होमिन्छौँ, नेकपा (माओवादी केन्द्र)का नेता रमेश धामीले भने, तालमेल हुन नसके गठबन्धन दलबीच नै स्वास्थ्य प्रतिस्पर्धा गर्छौं, गठबन्धन बाहिरका दलसँग तालमेल गर्दैनौँ। उनले गठबन्धनमा सहभागी जनता समाजवादी पार्टी र राष्ट्रिय जनमोर्चाले पालिकाको प्रमुख, उपप्रमुखमा नभई वडाध्यक्ष र सदस्य पदमा दाबी गरिरहेको उनले बताए। विसं २०७४ को स्थानीय तहको निर्वाचनमा एमाले सात, कांग्रेस तीन, नेकपा माओवादी केन्द्र दुई तहको प्रमुखमा विजयी भएका थियो। एक तहको प्रमुखमा विजयी तत्कालीन मधेसी जनअधिकार फोरम लोकतान्त्रिक कांग्रेसमा समाहित भइसकेको छ। एकीकृत समाजवादीको साङ्गठनिक अवस्था र जनाधार स्पष्ट नहुँदा पनि सहमति जुटाउन समस्या देखिएको जनाइएको छ। पालिका तहमा उम्मेदवार हुने सबै दलका आकाङ्क्षी बढ्दा पनि दलहरु बीच सहमति जुटाउन सकस भइरहेको जनाइएको छ। अघिल्लो निर्वाचनमा पाएको मतभारको विश्लेषण अध्ययन गरेर उम्मेदवारको टुङ्गो लगाउने प्रयास दलहरुबीच भइरहेको छ। गठबन्धनतर्फका उम्मेदवारको निर्वाचनमा जित सुनिश्चित देखिएको दाबी गर्दै ती दलका नेता कार्यकर्ताले सबै दलमा आकाङ्क्षी बढ्न थालेको बताएका छन्। पाँच दलीय गठबन्धन बाहिर रहेको नेकपा एमालेले पनि राप्रपा र परिवार दललगायतसँग चुनावी तालमेल गरेर जाने विषयमा छलफल गरिरहेको छ। राप्रपा र परिवार दललगायतसँग छलफल भइरहेको भए पनि ठोस सहमति बन्न सकेको छैन, एमाले नेता रणबहादुर चन्दले भने, एमालेले सकभर एक्लै चुनावमा जाने तयारी गरिरहेको छ। सो पार्टीले अहिलेसम्म जिल्लामा आफ्ना उम्मेदवारको टुङ्गो लगाउन सकेको छैन। आइतबार बस्ने एमाले प्रदेश समितिको बैठकले उम्मेदवारको टुङ्गो लगाउन सक्ने बताइएको छ। टीकापुर घटनामा अदालतबाट दोषी ठहर भएका रेशमलाल चौधरीकी पत्नीको नेतृत्वमा गठन गरिएको नागरिक उन्मुक्ति पार्टीले आफ्नो प्रभाव रहेको क्षेत्रका तीन पालिकाको प्रमुखमा उठ्ने उम्मेदवारको टुङ्गो लगाइसकेको छ। टीकापुर नगरपालिका, भजनी नगरपालिका र जानकी गाउँपालिकाको प्रमुखमा उठ्ने उम्मेदवारको टुङ्गो लगाइसकेको सो पार्टीका जिल्ला अध्यक्ष कैलाश चौधरीले जानकारी दिए। उक्त पार्टीले जिल्लाका १३ पालिमामध्ये ११ मा आफ्ना उम्मेदवार उठाउन लागेको जनाइएको छ। जिल्लाको पूर्वी क्षेत्र टीकापुर र आसपासका क्षेत्रमा उक्त पार्टीको सङ्गठन बलियो मानिन्छ। विसं २०७४ को प्रतिनिधि सभा सदस्य निर्वाचनमा रेशमलाल चौधरी सो क्षेत्र (कैलाली क्षेत्र नं १)बाट अत्यधिक मतसहित विजयी भएका थिए। एक प्रदेशसभा सदस्यमा पनि उक्त पार्टी विजयी भएको थियो।"
"पर्सामा गठबन्धन भंग, कांग्रेस र जसपाले वीरगञ्ज महानगरसहित सबै पालिकामा छुट्टाछुट्टै चुनाव लड्ने","वीरगन्ज : चुनावी तालमेलको विषयलाई लिएर देशभरि चर्चा भइरहेका बेला वीरगञ्ज महानगरपालिकामा सत्तारुढ दलबीच चुनावी गठबन्धन नहुने पक्का भएको छ। स्थानीय नेता कार्यकर्ताले चुनावी तालमेलको चर्को विरोध गरेपछि गठबन्धनमा रहेका नेपाली कांग्रेस र जनता समाजवादी पार्टी (जसपा)ले वीरगञ्ज महानगरसहित पर्साका सबै पालिकामा छुट्टाछुटटै चुनाव लड्ने सहमति गरेका छन्। यो सहमतिले अब वीरगञ्ज महानगरमा सत्तागठबन्धनका दलहरुबीच चुनावी तालमेल नहुने निश्चित भएको हो। कांग्रेसका जिल्ला सभापति र जसपाका जिल्ला अध्यक्षले शनिबार बेलुकी संयुक्त विज्ञप्ति जारी गरेर वीरगन्ज महानगरसहित पर्साका सबै पालिकामा छुट्टाछुटटै चुनावी प्रतिस्पर्धा गर्ने सहमति भएको घोषणा गरेका हुन्। कांग्रेस पर्साका सभापति जनार्दन सिंह क्षेत्री र जसपाका जिल्ला अध्यक्ष रामनरेश प्रसाद यादवले जारी गरेको संयुक्त विज्ञप्तिमा स्थानीय तहको निर्वाचनमा वीरगञ्ज महानगरसहित पर्साका १४ वटै स्थानीय तहमा कांग्रेस र जसपाले छुट्छाछुटटै प्रतिस्पर्धा गर्ने उल्लेख छ। स्थानीय नेता कार्यकर्ताको मनोभावनाको कदर गर्दै दुवै दल (जसपा र कांग्रेस)ले छुट्टाछुट्टै मित्रवत् चुनावी प्रतिस्पर्धा गर्ने सहमति गरेको विज्ञप्तिमा उल्लेख छ। कांग्रेस पर्साका सभापति क्षेत्रीले जिल्लाका नेता कार्यकर्ताहरुको मनोभावना बुझेर यस्तो सहमति गरिएको बताए। सत्तागठबन्धनमा वीरगञ्ज महानगरका लागि मुख्यरुपमा कांग्रेस र जसपा दुवैको दाबी थियो। अब यी दुई दलको जिल्ला नेतृत्वले नै तालमेल नगरी छुट्टाछुट्टै प्रतिस्पर्धा गर्ने सहमति गरेपछि केन्द्रलाई पनि सहज भएको छ,' उनले भने। जसपा अध्यक्ष यादवले स्थानीय स्तरमा तालमेल हुन नसक्ने देखिएपछि छुट्टै प्रतिस्पर्धा गर्ने सहमति गरिएको बताए। केन्द्रमा सत्ता गठबन्धन दलहरुबीच भइरहेको तालमेलसम्बन्धी छलफलमा वीरगञ्ज महानगर जसपाको भागमा पर्ने समाचार सार्वजनिक भएपछि कांग्रेसका स्थानीय नेता कार्यकर्ताले त्यसको चर्को विरोध गर्दै आएका थिए। ०७४ को निर्वाचनमा वीरगन्ज महानगरसहित ७ पालिकामा जसपाले जितेको थियो। कांग्रेसले भने दुई नगरपालिका र १ गाँउपालिका गरी ३ वटा पालिकामा मात्र जितेको थियो।"
लोमान्थाङ र लोघेकरको अध्यक्षमा गुरुङ र बिष्टको उम्मेदवारी,जोमसोम : उपल्लो मुस्ताङमा कांग्रेस र एमालेका दुई उम्मेदवारले आसन्न स्थानीय तह निर्वाचनमा उम्मेदवारी दिने भएका छन्। लोमान्थाङ गाउँपालिकामा नेपाली कांग्रेसकातर्फबाट अध्यक्ष पदमा टसी गुरुङ र लोघेकर दामोदरकुण्ड गाउँपालिकामा नेकपा एमालेकातर्फबाट लोप्साङ छोम्फेल बिष्टले अध्यक्ष पदमा उम्मेदवारी दिन पक्कापक्की भएको छ। लोमान्थाङमा अध्यक्ष पदमा उम्मेदवारी दिने तयारीमा रहेका टसी गुरुङलाई उम्मेदवार बनाउँन कांग्रेस पालिकास्तरीय कमिटीले सर्वसम्मत निर्णय गरेको उनले जानकारी दिए। नेपाली कांग्रेस लोमान्थाङ पालिका कमिटीले अध्यक्ष बाहेक अन्य उम्मेदवारको टुङ्गो भने लगाएको छैन। अध्यक्ष पदमा उम्मेदवारी दिने तयारी गरेका गुरुङले बैशाख ८ गते भित्र पालिका कमिटीले अन्य उम्मेदवारको टुङ्गो लगाउने जानकारी दिए। लोमान्थाङमा कांग्रेसले उम्मेदवारी तय गरेपनि एमालेसहितका अन्य पार्टीले उम्मेदवार तय गर्न सकेका छैनन्। लोमान्थाङ गाउँपालिका२ छोसेरका अध्यक्ष पदका कांग्रेस उम्मेदवार टसी गुरुङ छोसेर स्वाथ्य चौकीका कार्यालय सहायक हुन्। उनी अहिले ४६ वर्ष पुगे। झन्डै २६ वर्ष ७ महिना स्वास्थ्यक्षेत्रमा कार्यालय सहयोगी रुपमा रही कार्यसम्पादन गरेका गुरुङ लोमान्थाङको अध्यक्ष पदमा उम्मेदवार बन्ने भएपछि बैशाख १ गते स्वास्थ्यक्षेत्रबाट राजीनामा दिईसकेका छन्। स्वास्थ्यक्षेत्रको स्थायी नियूक्त लिदाँ उनले थासाङको कुञ्जो स्वास्थ्य चौकीमा कार्यरत थिए। त्यसपछि उनी छोसेर स्वास्थ्य चौकीमा सरुवा भई काम गर्दै आईरहेका थिए। आफू लोमान्थाङबाट कांग्रेसको निर्विकल्प अध्यक्षको उम्मेदवार दिने जानकारी दिए। संघीयतापछि भएको पहिलो स्थानीय तह निर्वाचनमा लोमान्थाङ गाउँपालिकामा नेपाली कांग्रेसले अध्यक्ष र उपाध्यक्ष पद जितेको थियो। यस्तै नेकपा एमालेको पालिकास्तरीय कमिटीले लोघेकर दामोदरकुण्ड गाउँपालिकाका अध्यक्ष लोप्साङ छोम्फेल बिष्टलाई अध्यक्ष पदमा उम्मेदवार बनाउने निर्णय गरेको छ। नेकपा एमाले लोघेकर पालिकास्तरीय कमिटीका कार्यवाहक अध्यक्ष टै ढिन्डुक ठकुरीले आफ्नो पार्टीले बिष्टलाई अध्यक्ष पदको उम्मेदवार बनाउने सर्वसम्मत निर्णय गरेको जानकारी दिए। मुस्ताङको लोघेकर दामोदरकुण्ड गाउँपालिकामा स्थानीय तह निर्वाचन २०७४ सालमा लोप्साङ छोम्फेल बिष्टले स्वतन्त्र उम्मेदवारकोरुपमा अत्याधिक मतले विजयी भएका थिए। पालिका अध्यक्ष बनेपछि उनी एमालेमा प्रवेश गरेका थिए।
भरतपुरमा कांग्रेसका नेताकार्यकर्ताले दिए सामूहिक राजीनामा,चितवन : चितवनको भरतपुर महानगरपालिकामा कांग्रेसका नेता कार्यकर्ताले पार्टीबाट सामूहिक राजीनामा दिएका छन्। भरतपुर महानगरपालिका१७ बेलुवामा शनिबार कार्यक्रम गरेर सामूहिक राजीनामा दिएको घोषणा गरेका हुन्। राजीनामा दिने ५० जना रहेको भरतपुर कांग्रेसले जनाएको छ। स्थानीय प्रकाश कँडेलको संयोजकत्वमा भएको कांग्रेसका क्रियाशील र साधारण सदस्यको भेलाले साधारण सदस्यसमेत नरहनेगरी राजीनामा गरेका छन्। स्वतन्त्र अभियानका लागि भन्दै राजीनामा घोषणा गरेका छन्।
स्याङ्जा कांग्रेसको एक महिने चुनावी अभियान सम्पन्न,"स्याङ्जा : स्थानीय तहको निर्वाचनलाई लक्षितगरी संचालित नेपाली कांग्रेसको एक महिने अभियान पूरा गरेको छ। पुतलीबजारबाट सुरु भएको सो अभियान आँधीखोला गाउँपालिकामा पुगेर सम्पन्न भएको हो। घर घर जाउँ, कांग्रेस जिताऔं भन्ने पहिलो चरणको अभियान मुलुककै पहिलो पर्यटकीय गाउँ शिरुवारीमा पुगेर समापन भएको छ। शिरुवारीमा आयोजित पत्रकार सम्मेलनमार्फत पहिलो चरणको कार्यक्रम सम्पन्न भएको नेपाली कांग्रेस स्याङ्जाले जनाएको छ। नेपाली कांग्रेसका केन्द्रीय सदस्य प्रदीप पौडेलले मतदातालाई निर्वाचनका बेला अनावश्यक झुठा सपना नदेखाउन सुझाव दिए। भूगोल र मुलुकको क्षमता हेरेर विकासे योजना प्रस्ताव गर्न उनले जोड दिए। स्थानीयतहको निर्वाचनमा सम्भाव्यता बुझेरमात्र आर्थिक एजेण्डा प्रस्तुत् गर्न उनको सुझाव छ। एक महिने अभियानका प्रमुखवक्तासमेत रहेका पौडेलले स्याङ्जा कांग्रेसको उर्वरभूमि रहेकाले जिल्लाको साख: फर्काउने समय आएको बताए। हिजो वीपीले उठाएका सिद्धान्तलाई आज कम्युनिष्टले पनि पछ्याउने अवस्था आउनु हाम्रो जीत भएको उनले दावी गरे। काँग्रेस केन्द्रीय कार्य समितिद्धारा खटाइएका पौडेलले जिल्ला, क्षेत्र, नगर, पालिका स्तरीय प्रशिक्षण गराए। जिल्लाका ११ पालिकाका ९७ वटा वडामा पहिलो चरणको कार्यक्रम अन्र्तगत घरघर जाऔं, काँग्रेस जिताऔं अभियान सम्पन्न गरेको जनाएको छ। प्रत्येक वडामा ५ जनालाई खटाइएको थियो। नेपाली कांग्रेसको विद्यान अनुसार पदीय जिम्मेवारी टुङग्याइने जिल्ला सभापति राजु थापाले बताए। दोस्रो चरणको कार्यक्रम संचालनको तयारीमा जुटेको सभापति थापाले जानकारी गराए। सभापति थापाले स्थानीय चुनावका लागि सरकार संचालनमा रहेका दलहरुसंग गठबन्धन गर्दै अघि बढ्नेमा छलफल भैरहेको बताए।"
जनकपुरमा एक्लै चुनाव लड्ने कांग्रेसको निर्णय,"जनकपुरधाम : आसन्न स्थानीय तहको निर्वाचनमा सत्तारुढ गठबन्धनका दलहरुबीच चुनाबी एकताको सम्भावना टरेको छ। नेपाली कांग्रेस जनकपुरधाम उपमहानगर समितिले स्थानीय तहको निर्वाचनमा गठबन्धन नगर्ने निर्णय गरेसँगै सत्तारुढ दलबीच गठबन्धनको सम्भावना टरेको हो। वैशाख ३० गते हुने स्थानीय तहको निर्वाचनमा कांग्रेसले जनकपुरधाममा एक्लै चुनाव लड्ने निर्णय गरेको पार्टीको उपमहानगर समितिले जनाएको छ। २०७४ सालको निर्वाचनमा जनकपुरधाममा तत्कालीन राष्ट्रिय जनता पार्टी नेपालबाट लालकिशोर साह २१ हजार ९०३ मत ल्याएर निर्वाचित भएका थिए। साहका निकटतम प्रतिद्वन्द्वी नेपाली कांग्रेसका उम्मेदवार मनोज साहले ११ हजार १६४ मत प्राप्त गरेका थिए। जसपाले पुनः उनलाई नै मेयरको उम्मेदवार बनाउन लबिङ गरिरहेको छ। नगर सभापतिसमेत रहेका मनोज साहले उपमहानगरको २५ वटै वडाले गठबन्धन गर्न नहुने बताए। उनले कांग्रेसलाई मेयर र उपमेयर दिएमा गठबन्धन मान्ने अन्यथा नमान्ने सञ्चारकर्मीलाई बताए। उनले भने, ग्रास रुटको म्यान्डेटलाई मानेर हामी अघि बढ्छौं। नगर कार्यसमितिको पदाधिकारी बैठकले पनि एक जनाको नाममात्रै प्रस्ताव गर्ने निर्णय गरेको छ। यस्तो अवस्थामा हामी गठबन्धन गर्दैनौं। कांग्रेस नेता विमलेन्द्र निधि, संसदीय दलका नेता रामसरोज यादव, जिल्ला सभापति योगेन्द्र पञ्जियार, नेता स्मृतिनारायण चौधरी, चन्द्रमोहन यादव र दिनेश प्रसैला पनि गठबन्धनको विरोधमा रहेको साहले बताए। निर्विकल्प उम्मेदवार हुँ : मनोज साह नेपाली कांग्रेस जनकपुरधामका नगर सभापति मनोज साहले आफू मेयर पदको निर्विकल्प उम्मेदवार रहेको बताए। उनले भने, म पार्टीका तर्फबाट मेयर पदका लागि निर्विकल्प उम्मेदवार हुँ। मेरो विकल्प नै छैन। त्यसैले पार्टीले फेरि मलाई नै टिकट दिन्छ भन्ने कुरामा म विश्वस्त छु।"
कम्युनिस्ट आन्दोलनको गुटवाद खड्गप्रसाद शर्मा ओली हुन् : झलनाथ खनाल,"काठमाडौं : नेकपा एमालेका सम्मानित नेता झलनाथ खनालले केपी शर्मा ओली कम्युनिस्ट आन्दोलनको सबैभन्दा ठूलो गुटवाद भएको बताएका छन्। राजधानीमा आयोजित कार्यक्रममा बोल्दै उनले गुटवादलाई प्रश्रय दिन पार्टी एकीकरण गरेको आरोप लगाए। 'कम्युनिस्ट पार्टीको मार्गदर्शन पालना गर्नुपर्छ। कम्युनिस्ट पार्टीको नेतृत्वबाट मात्रै समाजवाद निर्माण हुन्छ। पार्टीभित्र विद्रोह आवश्यकता रहेकाले हामीले विद्रोह गर्यौं,' उनले भने। ठीक वैचारिक कार्यदिशा लिएर अगाडि बढ्दै गए यो देशको सबैभन्दा ठूलो पार्टी एकीकृत समाजवादी हुने उनको भनाइ थियो। केपी ओलीको नेतृत्वमा भएको पार्टीमा विकार र विकृति विकसित भएको छ। यो पार्टीलाई साँचो अर्थको क्रान्तिकारी र अनुशासित पार्टी बनाउनुपर्छ। गुटबन्दीको गन्ध आउन दिनुहुँदैन, उनले भने।"
विवेकशील साझाका काठमाडौं महानगरका उम्मेदवार समिक्षा र कीर्तिद्वारा प्रतिज्ञापत्र सार्वजनिक,"काठमाडौं : विवेकशील साझा पार्टीको तर्फबाट काठमाडौं महानगरको मेयर र उपमेयर पदका उम्मेदवारले प्रतिज्ञा पत्र सार्वजनिक गरेका छन्। विवेकशीलले समीक्षा बास्कोटालाई मेयर र कीर्ति तुलाधरलाई उपमेयरको उम्मेदवार बनाएको छ। भ्रष्टाचार नियन्त्रण, सुशासन र सेवा प्रवाह, सुलभ, व्यवस्थित, विद्युतीय यातायातलाई मूल एजेण्डाका रुपमा उनीहरुले अघि सारेका छन्। प्रतिज्ञापत्रमा महानगर तथा वडा कार्यालयमा हुने गरेका भ्रष्टाचारमा शून्य सहनशीलता अपनाइने उल्लेख छ। महानगर र वडाबाट हुने अधिकांश कामलाई डिजिटलाइज गरी सेवाग्राही सकभर कार्यालयमा धाउनै नपर्ने र घरबाटै सम्पन्न गर्ने व्यवस्था मिलाइने भनिएको छ। महानगरका कर्मचारीहरूको प्रशासनिक, व्यवस्थापकीय र प्राविधिक क्षमता अभिवृद्धिका लागि आवश्यक तालिम र प्रशिक्षणको व्यवस्था गरिने उल्लेख छ। सेवाग्राहीसँग विनयशील र मर्यादितरूपमा प्रस्तुत हुन कर्मचारीहरूलाई तालिम दिइने छ र योग तथा ध्यानमा सरिक हुन प्रेरित गर्ने एजेण्डा अघि सारेको छ। महानगर र वडा कार्यालयहरूलाई ज्येष्ठ नागरिक र अपाङ्गतामैत्री बनाउँदै सेवा प्रवाहमा प्राथमिकता दिइने, महानगरपालिकाभित्र दलीय पेशागत संगठन तथा सुशासनमा अवरोध पुर्याउने, दलीय राजनीतिक गतिविधिलाई निरुत्साहित गरिने, सुलभ, व्यवस्थित यातायात, विद्युतीय सवारी प्रवर्द्धन, निजी क्षेत्रसँगको सहलगानीमा काठमाडौंभित्र बिजुलीले चल्ने ठुला तथा मझौला आकारका सार्वजनिक यातायात व्यवस्थित र भरपर्दो ढंगले सञ्चालन गरिने प्रतिज्ञापत्रमा उल्लेख छ। समीक्षा बास्कोटा विवेकशील साझा पार्टी, बागमती प्रदेशकी पूर्व संयोजक तथा हालः पार्टीको केन्द्रीय कार्यसम्पादन समिति सदस्य छिन्। ३८ वर्षीय बास्कोटाले काठमाडौं स्कुल अफ लबाट कानुनमा स्नातक गरेर अमेरिकाबाट कानुनमै स्नातकोत्तर गरेकी छन्। कीर्ति तुलाधर विवेकशील साझा पार्टीकी केन्द्रीय सदस्य हुन्। उनी नेपाल जेसीजको आजसम्मका तीन जना महिला राष्ट्रिय अध्यक्ष मध्येकी एक हुन्। उनी अन्तर्राष्ट्रिय जेसीजको पनि दक्षिण एसियाबाटै पहिलो महिला उपाध्यक्ष हुन्। शिक्षा विषयमा स्नातकोत्तर गरेकी ६२ वर्षीय तुलाधर हालः विभिन्न संघ संगठनको नेतृत्वदायी भूमिकामा रहेको विवेकशिल साझाले जनाएको छ।"
"गठबन्धनभित्रै 'फ्रेन्डली' प्रतिस्पर्धा हुनसक्छ, तर एमालेसँग तालमेल हुँदैन : कांग्रेस प्रवक्ता","काठमाडौं : नेपाली कांग्रेसका प्रवक्ता प्रकाशशरण महतले कतिपय पालिकामा गठबन्धनभित्रै 'फ्रेन्डली' प्रतिस्पर्धा हुनसक्ने बताएका छन्। पार्टी कार्यालय सानेपामा सञ्चारकर्मीसँग कुरा गर्दै उनले गठबन्धनभित्रका सबै दलले दाबी गरेको ठाउँमा 'फ्रेन्डली' प्रतिस्पर्धा हुनसक्ने बताए। 'पालिकाहरुको बस्तुस्थित हामीलाई भन्दा त्यहीँका साथीहरुलाई बढी थाहा हुन्छ। कुनै पालिकामा गठबन्धनभित्रका सबै दलहरुले दाबी गरेको अवस्थामा त्यहाँ 'फ्रन्डली' प्रतिस्पर्धा, स्वस्थ्य प्रतिस्पर्धा हुनसक्छ। तर एमालेसँग तालमेल हुँदैन,' उनले भने। उनले कांग्रेसको केन्द्रीय सम्पादन समितिले महानगर र उपमहानगरको उम्मेदवार छनौटमात्र गर्ने बताए। 'बाँकी पालिकाहरुमा त्यहीँका कमिटीलाई जिम्मेवारी तोकिएको छ। उहाँहरुले उम्मेदवार छनौट गर्नुहुन्छ। त्यसमा केन्द्रको कुनै हस्तक्षेप हुँदैन,' उनले भने। उनले धेरै विवादीत भएको अवस्थामा मात्र केन्द्रले सल्लाह र सुझावको आधारमा समस्याको समाधान गर्ने बताए। उनले केन्द्रको निर्देशनलाई पालना गर्न र जथाभाबी नबोल्न नेता कार्यकर्तालाई निर्देशनसमेत दिए। 'हामीले सम्बन्धित व्यक्ति, निकायलाई जिम्मेवारी तोकेका छौं। मापदण्ड बनाएका छौं। त्यही निर्णयमा टेकेर उम्मेदवार छनौट हुन्छ। मिडियाबाजी नगर्न साथीहरुलाई निर्देशन गर्छु,' उनले भने।"
एमाले उपत्यका विशेष प्रदेश कमिटीले निर्वाचनका लागि तोक्यो संयोजक,"काठमाडौं : नेकपा एमाले उपत्यका विशेष प्रदेश कमिटीको बैठकले आसन्न स्थानीय तहको निर्वाचन परिचालनका लागि उपत्यकाका तीन जिल्लाका लागि संयोजक तोकेको छ। बैठकले काठमाडौंका लागि कमिटीका उपाध्यक्ष विदुर कार्की, ललितपुरमा उपसचिव चन्द्र रिजाल र भक्तपुरमा उपसचिव उर्मिला सुनुवारले संयोजन गर्ने निर्णय गरेको छ। बैठकले विशेष प्रदेश मातहतका मजदुर विशेष जिल्ला कमिटी, पेसागत विशेष जिल्ला कमिटी, युवा विद्यार्थी विशेष जिल्ला कमिटी र उद्योग व्यवसाय विशेष जिल्ला कमिटी, इलाका र शाखालाई परिचालन गर्ने निर्णय गरेको छ। उपत्यकामा रहेका विभिन्न पेसा व्यवसायमा आबद्ध व्यक्तिहरु यी जिल्ला कमिटी र अन्तर्गत कमिटीहरुमा सङ्गठित छन्। प्राध्यापक, कानुन व्यवसायी, चिकित्सक तथा स्वास्थ्यकर्मी, पत्रकार, विभिन्न निकाय तथा सङ्घसंस्थामा कार्यरत कर्मचारीहरु, हजारौंको सङ्ख्यामा मजदुर, विद्यार्थी, युवा यिनै विशेष कमिटीअन्तर्गत सङ्गठित छन्। बैठकमा पार्टीका पोलिटब्युरो सदस्य तथा कमिटीका इन्चार्ज सुजिता शाक्यले आसन्न स्थानीय तहको निर्वाचनमा सक्रियतापूर्वक आआफ्नो बसोबास रहेको स्थानमा खट्न सबैलाई निर्देशन दिइन्। कमिटीका अध्यक्ष प्रेमकुमार पराजुलीको अध्यक्षतामा बसेको बैठकमा पार्टीका केन्द्रीय सदस्य तथा उपत्यका कमिटीका सहइन्चार्ज वीना श्रेष्ठले स्थानीय तहको निर्वाचनमा विजय प्राप्त गर्न सबै पार्टी सदस्यहरु आआफ्नो क्षेत्रमा सङ्गठित र समन्वय गरी खट्नुपर्ने बताएकी थिइन्।"
कांग्रेसबाट विराटनगरको मेयरमा ७ र उपमेयरमा १२ जनाको नाम सिफारिस (सूचीसहित),"विराटनगर : सत्तारुढ गठबन्धनभित्रको दल नेपाली कांग्रेसको विराटनगर महानगर समितिले आसन्न स्थानीय तह निर्वाचनका लागि मेयर र उपमेयरका सम्भावित उम्मेदवारको नाम सिफारिस गरेको छ। विराटनगर महानगरपालिकामा कांग्रेसले मेयरका लागि ७ र उपमेयरका लागि १२ जनाको नाम पार्टी केन्द्रीय समितिसमक्ष शनिबार सिफारिस गरेको हो। पार्टीको विराटनगर समिति सभापति दीपक चपागाईंका अनुसार मेयर र उपमेयरका सम्भावित उम्मेदवारको नामावली केन्द्रीय कार्यालयका सचिव प्रेम केसीलाई बुझाइएको छ। सभापति चापागाईंसहितको टोली काठमाडौं पुगेर महानगरका तर्फबाट सिफारिसमा परेकाको नामावली बुझाएको हो। विराटनगरको मेयरका लागि कांग्रेस केन्द्रीय सदस्य अमृत अर्याल, डा डिला संग्रौला, विराटनगरका हालका मेयर भीम पराजुली, कांग्रेस मोरङका जिल्ला उपाध्यक्ष नागेश कोइराला, महानगर सभापति दिपक चापागाईं, प्रदेश समिति सदस्य एवं पूर्वप्रशासकीय अधिकृत गोपाल रेग्मी र हालकी उपमेयर इन्दिरा कार्कीको नाम सिफारिसमा परेको छ। त्यस्तै उपमेयरका लागि प्रस्तावमा परेका १२ जनाको नाम पनि सिफारिस गरिएको चापागाईंले बताए। उनका अनुसार उपमेयरमा निरज कोइराला, झुमा गौतम, प्रमिला गच्छदार, प्रमिला थापा, पुनम सिंह, जस्मिन मण्डल, पंकज बर्मा, दुर्गा कोइराला, डा सीता घिमिरे, सूची चौधरी, गीता सिलवाल र राजु मास्केको नाम सिफारिस गरिएको छ। महानगरको मेयरमा उम्मेदवार महिला हुने सम्भावनालाई मध्यनजर गर्दै उपमेयरका लागि पुरुषको नाम पनि सिफारिस गरिएको चापागाईंले बताए। डा डिला वा वर्तमान उपमेयर इन्दिरा मेयरको उम्मेदवार बनेमा उपमेयर पदका उम्मेदवार पुरुष हुने छन्। स्रोतका अनुसार महानगर समितिले मेयर र उपमेयरका उम्मेदवारको नाम सिफारिस गरेसँगै टिकटका लागि उनीहरुबीच दौडधुप सुरु भएको छ। सिफारिसमा परेका सबैले उम्मेदवार हुन चाहेका छन्, कांग्रेस स्रोतले भन्यो, टिकट आफ्नो हातमा पार्नका लागि दौडधुप सुरु भएको छ। सत्ता गठबन्धनमा रहेका दलबीच चुनावी तालमेलको प्रयास भइरहेका बेला कांग्रेसले भने एकलरूपमा पार्टीको केन्द्रीय समितिलाई प्रस्तावित उम्मेदवारको नाम सिफारिस गरेको हो। पार्टीका महानगर सभापति चापागाईंले विराटनगरमा कुनै दलसँग तालमेल नहुने र कांग्रेस एक्लै चुनावमा जाने स्पष्ट पारे। अरु दलले गठबन्धन गर्दा यसअघिको निर्वाचनमा हामी एक्लै चुनावी मैदानमा थियौं। त्यस्तो अवस्थामा पनि मेयर र उपमेयरसहितका पदमा जित्न सफल भयौं, उनले भने, कांग्रेसको पकड रहेको विराटनगरमा अरु दलसँग तालमेल वा सहकार्य गर्न आवश्यक छैन। एक्लै चुनावमा जान्छौं र जित्छौं पनि। कोहीसँग तालमेल वा गठबन्धन आवश्यक नरहेकै कारण मेयर र उपमेयरको उम्मेदवारमा हेभीवेट नेताको नाम एकल हिसाबले सिफारिस गरिएको चापागाईंको भनाइ छ। उनका अनुसार कुनै दलसँग तालमेल नगर्ने सुझावसहित उम्मेदवारको नाम सिफारिस गरिएको छ। उम्मेदवारको अन्तिम टुंगो भने केन्द्रले लगाउने जानकारी उनले दिए। यसअघिदेखि नै नेपाली कांग्रेस विराटनगरमा चुनावी तालमेल नगर्ने पक्षमा छ। यसअघि कांग्रेसबाटै भीम पराजुली विराटनगरको मेयरमा विजयी भएका थिए। २०७४ सालको निर्वाचनमा अरु दलले तालमेल गरे पनि कांग्रेस एक्लै चुनावमा होमिएको थियो। एमाले र तत्कालीन फोरम लोकतान्त्रिक तथा माओवादी र तत्कालीन संघीय समाजवादी फोरमबीच चुनावी तालमेल भएको थियो। मेयरमा २३ हजार ३१ मत ल्याउँदै कांग्रेसका पराजुली निर्वाचित भएका हुन्। उनका प्रतिस्पर्धी एमालेलोकतान्त्रिक गठबन्धनका उम्मेदवार एमाले नेता विनोद ढकालले १७ हजार ३ सय २१ मत ल्याए। माओवादी र संघीय समाजवादीका तर्फका मेयरका उम्मेदवार समाजवादीका नेता उमेशकुमार यादवले १४ हजार ९ सय ५८ मत ल्याएका थिए।"
कांग्रेस कार्यसम्पादन समिति बैठक सुरु,काठमाडौं : सत्तरुढ नेपाली कांग्रेसको केन्द्रीय कार्यसम्पादन समिति बैठक सुरु भएको छ। केन्द्रीय कार्यालय सानेपामा जारी बैठकमा आसन्न स्थानीय तहको निर्वाचनका लागि महानगरपालिका एवं उपमहानगरपालिकाका प्रमुख र उपप्रमुख उम्मेदवारीसम्बन्धी प्रस्तावबारे छलफल भइरहेको छ। कांग्रेसले महानगर र उपमहानगरको उम्मेदवार केन्द्रबाटै छनोट गर्नेगरी उम्मेदवार छनोट मापदण्ड बनाएको छ। आजको बैठकले उम्मेदवारीसम्बन्धी टुंगो लगाउने नेताहरुले बताएका छन्। यसअघि बसेको बैठकले घोषणापत्रको मस्यौदा पारित गरेको थियो। कांग्रेसको घोषणापत्र लोकतन्त्र दिवसका दिन वैशाख ११ गते सार्वजनिक हुँदैछ।
काठमाडौंको नेतृत्व हावा र हुरीले चयन गर्छ : रवीन्द्र मिश्र,"काठमाडौं : काठमाडौंको नेतृत्व हावा र हुरीले चयन गर्ने विवेकशिल साझा पार्टीका अध्यक्ष रवीन्द्र मिश्रले बताएका छन्। विवेकशिल साझा पार्टीको घोषणापत्र तथा प्रतिज्ञापत्र सार्वजनिक गर्दै अध्यक्ष मिश्रले काठमाडौंको नेतृत्व हावा र हुरीले चयन गर्ने बताएका हुन्। उनले भने,काठमाडौंमा हावा र हुरी चल्छ बेलाबेलामा र हावा र हुरीले काठमाडौंका नेतृत्व चयन गरेका उदाहरणहरु छन्। यो पटकको हाम्रो आग्रह के हो भने यो पटकको चुनावमा अब हावा र हुरीमा बहकिएर हैन। इमान्दारीपूर्वक यो महानगरपालिकाको नेतृत्व गर्न सक्ने व्यक्ति छ कि छैन भनेर छनौट गरौं। अब रुख र सूर्य हेरेर हैन क्षमता भएको व्यक्ति छ की छैन् हेर्नुपर्छ। उनले आफ्ना नेताहरु इमान्दार र सक्षम रहेको बताउँदै आफ्ना उम्मेदवारहरु विभिन्न संस्थाहरुको नेतृत्व गरीसकेको र महिला भएको हुदाँ काठमाडौंको नेतृत्व गर्न सक्ने क्षमता भएको दाबी गरे। यस्तै उनले भने,काठमाडौं महानगरमा ७३ अर्बको बजेटमा विकास खर्च भनेर ४० अर्ब मात्रै छुट्याइयो। त्यसमापनि ३३ प्रतिशत हो या ३९ प्रतिशत मात्रै महानगरले बजेट खर्च गर्न सकेको छ।"
नेपालको विकासमा जापान सरकारको सहयोग महत्वपूर्ण : परराष्ट्रमन्त्री खड्का,"काठमाडौं : परराष्ट्रमन्त्री नारायण खड्काले नेपालको विकासका लागि जापान सरकारले गरेको सहयोग महत्वपूर्ण रहेको बताएका छन्। काठमाडौंमा शनिबार आयोजित नेपाल जाइका अल्मुनाइ एशोसिएशन (जान)को ४८औँ वार्षिकोत्सव समारोहलाई सम्बोधन गर्दै उनले ठूलो सहयोगदातामध्ये एक जापानले नेपाललाई शर्त बिना नै सहयोग गरिरहेको बताए। विपद् तथा महामारीमा समेत जापानले उल्लेखनीय सहयोग गरेको जानकारी दिँदै मन्त्री खड्काले त्यहाँको विकासबाट नेपालले धेरै कुरा सिक्नुपर्नेमा जोड दिए। नेपालजापानबीच सन् १९५६ मा सम्बन्ध स्थापित भए पनि त्यसको दुई वर्षअघिदेखि नेपाललाई सहयोग गर्दै आइरहेको उनले जानकारी गराए। सुरुआती चरणमा जापानले शिक्षा र स्वास्थ्यलाई प्राथमिकता दिँदै समृद्ध मुलुक बन्न सफल जापानको क्रियाकलाप नेपालका लागि अनुशरण गर्न लायक रहेको मन्त्री खड्काले बताए। उनले अल्मुनाइसँग आबद्ध प्रतिनिधिलाई जापानमा सिकेको ज्ञान, सीप र क्षमताको भरपुर सदुपयोग गर्नसमेत आग्रह गरे। मन्त्री खड्काले भने, 'तपाईँहरु नेपालका लागि बौद्धिक सम्पत्ति हुनुहुन्छ, आर्थिक, सामाजिक तथा सांस्कृतिक राजदूत पनि हुनुहुन्छ, त्यसको सदुपयोग गर्नुपर्छ।' उनले चाखलाग्दो इतिहास बोकेको जापानबाट धेरै कुरा सिक्न सकिने पनि बताए। एशोसिएशन जापानमा अध्ययन भ्रमण, तालिममा सहभागी भएर फर्किएका नेपालीहरुको संस्था हो। यसले नेपाल जापानको मित्रतालाई सुदृढ र विकासमा योगदान पुर्याउँदै आएको छ। सन् १९७३ मा स्थापना भएको एशोसिएशनमा जापानमा कार्यरत एक हजार ३०० नेपाली सदस्य छन्। एशोसिएशनले भ्रमणमा जाने नेपालीलाई अनुशिक्षण कार्यक्रम सञ्चालनदेखि ललितपुर सिन्धुपाल्चोकलगायत विभिन्न क्षेत्रमा कृषि, शिक्षा स्वास्थ्य क्षेत्रमा सहयोग गर्दै आइरहेको छ।"
"गठबन्धनका नेतालाई माधव नेपालले भने हाम्रो शक्तिको अवमूल्यन नगर्नुस्, हामी यतिकै दावा गर्दैनौं","काठमाडौं : नेकपा एकीकृत समाजवादीका अध्यक्ष माधवकुमार नेपालले आफ्नो पार्टीको शक्तिलाई कम नआँक्न आग्रह गरेका छन्। राजधानीमा आयोजित नेकपा एसको सम्पर्क समन्वय कमिटीको कार्यक्रमलाई सम्बोधन गर्दै अध्यक्ष नेपालले आफूहरुको अवस्था राम्रो भएको र पार्टी बलियो हुँदै गएको भन्दै आफूहरूमाथि अपमानपूर्ण व्यवहार नगर्न आग्रह गरेका हुन्। उनले भने, हामीमाथि अपमानपूर्ण व्यवहार गर्ने गरेको सुन्दै छु। आफ्नो शक्तिको अति मूल्याङ्कन र हाम्रो शक्तिको अवमूल्यन नगर्नुस्। उनले आफूहरूकै कारण केपी ओली सत्ताको सगरमाथाबाट भुइँमा पछारिएको बताए। हामी यतिकै दावा गर्दैनौं। जित्ने सुनिश्चित गर्नेगरी दावा गर्ने छौं। उनले थपे, कुन पार्टीले कहाँ स्थान पाउने हो टुंगो लगाउनुपर्ने हुन्छ। पाँचै दलसँग सहमति भएन भने अन्य दलसँग पनि मिल्न सक्छौं। उनले केपी ओलीले प्रतिनिधि सभा र राष्ट्रिय सभा पंगु बनाउन खोजेको आरोप लगाए। 'हामीले संविधानको रक्षा गर्न सफल भएका छौं। केपी ओलीलाई सुधार्न सकिएन। केपी ओलीले १८ महिनासम्म बैठक बसालेका थिएनन्। आफ्नो आसेपासेलाई जिम्मेवारी दिने र पार्टीभित्र काखा र पाखा भयो। व्यक्तिवादको प्रकोप छायो,' उनले भने। उनले थपे, कुनै पनि क्षेत्रमा केपी ओली ठीक छैनन्। दृष्टिकोण, चिन्तन, संस्कार, व्यवहार, बोलीचालीमा ठीक छैनन्। जनताको पिरमर्कामा पनि ठीक छैनन्। पानी जहाजको कुरा गर्याछ, उनले भने। उनले केपी ओली ओम्नी प्रकरणमा मुछिएको बताए।"
कांग्रेस बैठकमा नयाँ प्रस्ताव : माओवादीले भरतपुर नछाडे मित्रवत् प्रतिस्पर्धा गरौं,"काठमाडौं : नेपाली कांग्रेसका महामन्त्री विश्वप्रकाश शर्माले भरतपुर महानगरपालिकाका सम्बन्धमा नयाँ प्रस्ताव अघि सारेका छन्। माओवादीले मेयर पदको अडान नछाडेपछि पार्टी कार्यालय सानेमा बसेको केन्द्रीय कार्यसम्पादन बैठकमा उनले मित्रवत् प्रतिस्पर्धाको प्रस्ताव अघि सारेका हुन्। उनले अघिल्लोपटक कांग्रेसले माओवादीलाई सघाएको भन्दै यसपटक माओवादीले कांग्रेसलाई सघाउनुपर्ने बताए। '०७४ मा कांग्रेसले मेयरमा माओवादीलाई छाडेको थियो माओवादी चाहन्छ, योपटक पनि कांग्रेसले सघाउनुपर्छ तर हामी चाहन्छौं योपटक माओवादीले कांग्रेसलाई छोडनुपर्छ,' बैठकमा उनले भने। त्यसो नभए मित्रवत् प्रतिस्पर्धाबाट अघि बढ्नुपर्ने उनले बताए। 'स्थानीय स्थिति, स्थानीय भावना र स्थानीय आवश्यकताले भन्छ भरतपुरको मेयर कांग्रेसको बन्नुपर्छ, तालमेल भए तालमेलबाट नभए मित्रवत प्रतिस्पर्धाबाट,' बैठकमा उनको भनाइ थियो। उनले सकेसम्म देशभरि कांग्रेस एक्लैले चुनाव लड्नुपर्ने बताएका थिए। उनले कांग्रेसको निर्णय पनि गठबन्धन नभइ तालमेल रहेको स्पष्ट पारेका थिए। 'मेरो व्यक्तिगत धारणाचाहिँ देशभरि एक्लै चुनाव लड्नुपर्छ भन्ने हो। हाम्रो निर्णय पनि गठबन्धन होइन, तालमेलमात्र हो त्यो पनि स्थानीय स्थिति र आवश्यकता अनुरुपमात्र,' उनले भने। यसअघि पार्टी प्रवक्ता प्रकाशशरण महतले पनि कुनै पालिकामा मित्रवत् प्रतिस्पर्धा हुनसक्ने बताएका थिए। सानेपास्थित पार्टी कार्यालयमा सञ्चारकर्मीसँग कुरा गर्दै उनले सबै दलले कुनै पालिकामा दाबी गरे 'फ्रेन्डली' प्रतिस्पर्धा हुने बताएका थिए।"
"रेल किन्ने पार्टी पनि एमाले नै हो, कांग्रेसजसपा होइन : ओली","मलंगवा : नेकपा एमालेका अध्यक्ष केपी शर्मा ओलीले मधेसवादी दल नक्कली मुक्तिदाता रहेको आरोप लगाएका छन्। सर्लाहीको मलंगवामा आयोजित जनसभा तथा पार्टी प्रबेश कार्याक्रमलाई सम्बोधन गर्दै उनले मधेसी जनतालाई भ्रममा पारेर, विकासका कामहरुलाई अवरोध गरेर, मधेसी जनतालाई अल्मल्याएर, अशान्ति फैलाएर, मधेसवादी दल मसिहा बन्न खोजेको बताए। 'मधेसी जनताले भोगेको समस्यालाई समाधान नगरेर मधेसका मसिहा भन्नेहरु नक्कली मुक्तिदाता हुन्,' उनले भने। मधेसवादीहरुले एमालेविरुद्धको प्रचार अभियान चलाइहेको उनको भनाइ थियो। 'एमालेको विरोध गर्दागर्दै मेरो नेतृत्वको सरकार बनेपछि २०७२ सालमा २० वर्षदेखि बन्न नसकेको हुलाकी सडक बनाउने निर्णय गरेको थिएँ। १० अर्ब रुपैँया हुलाकी सडकका लागि छुट्याएको सबैलाई जानकारी गराउन चाहन्छौं,' उनले भेन। उनले जनताको समस्या सामाधान गर्ने र विकास गर्ने पार्टी एमाले भएको बताए। 'आज मधेस होस् कि पहाड, हिमाल होस् कि तराई, पूर्व होस् कि पश्चिम, देशभरिका तमाम जेष्ठ नागरिकहरुलाई जेष्ठ नागरिक भत्ता दिने काम एमालेले गरेको छ,' उनको दाबी थियो। उनले मधेसी जनताको नागरिकताको समस्या सामाधान गर्ने काम पनि एमालेले नै गरेको बताए। 'संसद अवरोध गर्दा पनि अध्यादेश ल्याएर भए पनि मधेसी जनताले भोगिराखेका नागरिकताको समस्या सामाधान गर्न खोज्यौं। अहिलेको गठबन्धनका सरकार र गठबन्धनमा रहेका मधेसका मसिहाहरु अध्यादेश कहाँ गयो भनेर बोल्न सकेको छैन। अलिकति लाज भएको भए उनीहरु अहिले सरकार छोडेर बाहिर हुन्थ्यो। जनताको अधिकार खोसिँदा विरोध गर्नु पर्दैन,' उनले भने। उनले प्रधानमन्त्री भएपछि आफ्नै नेतृत्वमा जनकपुरमा रेलको लिक बनेको बताए। 'रेल किन्ने पार्टी पनि एमाले नै हो। कांग्रेसले लिक बनाउने र रेल किन्न पार्टी त होइन। जसपा त होइन्। मधेसको जनताका लागि रेल सुविधा दिँदा पनि एमालेलाई मधेसविरोधी भनेर भ्रम फैलाउँदै छ,' उनले भने। सोही कार्यक्रममा जसपाबाट विजयी भएका कविलासी नगरपालिकाका मेयर कौशल किशोर रायसहित विभिन्न पार्टीबाट आएका व्यक्तिहरु पार्टी प्रवेश गरेका थिए।"
"संखुवासभामा भत्कियो गठबन्धन, कांग्रेसले हात उठाएपछि माओवादीको आपत्ति","संखुवासभा : संखुवासभामा पाँच दलीय गठबन्धन भत्किएको छ। प्रमुख सत्तारुढ नेपाली कांग्रेस जिल्ला कार्यसमितिले एकतर्फी रुपमा गठबन्धन टुटेको सार्वजनिक घोषणा गरपछि जिल्लामा पाँच दलीय तालमेल नहुने देखिएको हो। शुक्रबार चुनावी तालमेलबारे टुंगो लगाउन पाँच दलीय बैठक बसेको थियो। बैठकमा सहमति नभएपछि कांग्रेसले तालमेल नगर्ने र एक्लै चुनाव लड्ने घोषणा गरेको थियो। कांग्रेसको घोषणामा नेकपा माओवादी केन्द्रले आपत्ति जनाएको छ। शनिबार माओवादी केन्द्र जिल्ला समन्वय समिति संयोजक टेकमान राईले विज्ञप्ति जारी गरेर कांग्रेसभित्र देखिएको चरम अन्तरकलह, गठबन्धन दलहरुबीच पालिकाहरुमा तालमेल गर्ने विषयमा भएको सकस, कांग्रेसबाट माओवादीलाई अति उपेक्षा, अवमूल्यन गरेकाले सहमतिमा पुग्न नसकिएको उल्लेख गरेका छन्। यो निष्कर्ष प्रदेश र केन्द्रको संयन्त्रलाई जानकारी गराउने, गठबन्धन नतोड्ने र अन्तिम विन्दुसम्म सहमतिको प्रयास गर्ने जिल्ला तालमेल संयन्त्रको निर्णयविपरीत कांग्रेसले गठबन्धन तोडेकोमा आपत्ति जनाएका हुन्। आफ्नो दलभित्र उत्पन्न समस्याको व्यवस्थापन गर्नुको सट्टा कांग्रेसले पाँच दलीय गठबन्धनको केन्द्रीय निर्णय, भावना र मर्मविपरीत एकपक्षीय रुपमा गठबन्धन टुटेको घोषणा गैरजिम्मेवार निर्णय हो, विज्ञप्तिमा भनिएको ट। विज्ञप्तिमा कांग्रेसले गठबन्धन तोडेको विषयले उत्पन्न परिस्थितिमा कोही पनि तरंगित र भ्रमित नहुन अनुरोध गरिएको छ। आफ्नो राजनीतिक अस्तित्व कायम राख्दै जनताको नेतृत्व गर्न आगामी स्थानीय निर्वाचनमा एक्लै प्रतिस्पर्धा गर्न पनि तयार र सक्षम छ, माओवादीले भनेको छ। पाँच दलीय गठबन्धनको मर्म, भावना र निर्णयलाई उल्लंघन गरेर एकलौटी अगाडि बढेमा माओवादी पार्टी स्थानीय तहमा आवश्यक निर्णय लिन स्वतन्त्र रहेको पनि जानकारी गराइएको छ। संखुवासभामा १० वटा स्थानीय तह छन्। पछिल्ला दिनमा १० वटै तहमा कसरी तालमेल र गठबन्धन गर्न सकिन्छ भनेर छलफल र सम्वाद भए पनि सहमति जुट्न सकेको छैन।"
राष्ट्रवादले नेपाली राजनीतिलाई विकृत बनायो : त्रिपाठी,"मलंगवा : जनता प्रगतिशील पार्टी नेपालका राष्ट्रिय अध्यक्ष हृदयेश त्रिपाठीले नेपाली राजनीतिमा देखिएको राष्ट्रवादले देशलाई दलदलमा फसाउने काम गरेको बताएका छन्। जिल्ला कार्यसमिति सर्लाहीले शनिवार मलंगवामा गरेको पत्रकार सम्मेलनमा अध्यक्ष त्रिपाठीले राष्ट्रवाद नेपाली राजनीतिको ठूलो भाष्य रहेको बताएका हुन्। राष्ट्रवाद एउटा यस्तो भाष्य हो, जसले देशलाई पछाडि धकेल्ने काम गरेका छ, उनले भने। राष्ट्रवादको कारण नेपाली राजनीति जहिले पनि पीडित बनेको उनको निष्कर्ष छ। देशमा राष्ट्रवादी अनगिन्ती छन्, त्रिपाठीले भने, देशभक्ति एकदम कम छ। राष्ट्रवाद एउटा विषय हो। देशभक्ति अर्को विषय। राष्ट्रवाद नकरात्मक कोही न कोही अमुख शत्रुविरुद्धको वाद हो। देशभक्ति त्याग र बलिदानको भावना हो। राष्ट्रवादले प्रजातन्त्र र जनताको अधिकारको हरण भएको र जनताको मूल एजेन्डालाई ओझेलमा पार्ने काम गरेको उनले जिकिर गरे। २०१७ सालमा राजा महेन्द्रले प्रजातन्त्र हटाएर पञ्चायत ल्याउँदासमेत राष्ट्रवादकै सहारा लिएको उनले आरोप लगाए। अहिले पनि धेरै पार्टीले राष्ट्रवादलाई अपनाएर नेपाली राजनीतिकलाई विकृत बनाउने काम गरेको छ, उनले भने। नेपाली राजनीतिमा देखिएका यस्ता भाष्यलाई हटाएन नसकिए देश सबल नहुने उनको भनाइ छ। जनता प्रगतिशील पार्टी नेपाल पनि यस्ता भाष्यलाई हटाएर भ्रष्टाचारमुक्त समाज निर्माण गर्नका लागि जन्मेको त्रिपाठीले बताए। अर्को प्रसंगमा त्रिपाठीले स्थानीय तहको निर्वाचन दलगत हुनु राम्रो नभएको बताए। हाम्रो पार्टीले स्थानीय तहको निर्वाचनमा दलगत हुनु हुँदैन भन्ने अडानमा छ। पार्टी भर्खर जन्मे पनि स्थानीय तहको निर्वाचनमा हामी भाग लिन्छौं। हाम्रो पार्टीले निर्वाचनको स्वागत गरेको छ। समयमै निर्वाचन सम्पन्न होस् भन्ने पार्टीको चाहना छ, उनले भने। आफूहरु भ्रष्टाचारमुक्त स्थानीय तहको मूल नारा लिएर चुनावमा जाने त्रिपाठीले बताए। स्थानीय तह अराजक ढंगबाट अगाडि बढेको छ। बजेटको सही ढंगबाट सदुपयोग हुन सकेको छैन। भ्रष्टाचार व्याप्त छ। करिब ५४६ प्रतिशत जनप्रतिनिधि राजनीतिकर्मी नभएर विभिन्न कारोबारी छ, उनले भने। अगामी चुनावमा जनताले आफ्नो मतलाई सही सदुपयोग गरेन भने देश ठूलो दुर्घटनामा फस्ने त्रिपाठीको भनाइ छ। अहिलेका अधिकाशं जनप्रतिनिधिको दिमागमा शासकीय मनोविज्ञान छ, त्रिपाठीले भने, शासकीय मनोविज्ञान जसको दिमागमा आउँछ, त्यसको पतन निश्चित छ।"
राजनीतीकरण,"२०४६ सालमा बहुदल पुनः स्थापनापछिको अन्तरिम सरकारका प्रधानमन्त्री कृष्णप्रसाद भट्टराईले वरिष्ठ अधिवक्ता कुसुम श्रेष्ठलाई राजदूत बन्न आग्रह गरे। अमेरिकाको राजदूतको अफरलाई श्रेष्ठले सोझैं अस्वीकार गरे। प्रधानमन्त्री भट्टराईले ठट्यौली गर्दै भने, एकैचोटी रेडियो नेपालबाट फुकिदिन्छु, अनि ? जवाफमा श्रेष्ठ मुस्कुराए। तर, राजदूत नबन्ने अडानमा टसमस भएनन्। वरिष्ठ अधिवक्ता श्रेष्ठ भन्दा फरक देखिइन, लक्की शेर्पा। एमाले छोडेर माओवादीमा प्रवेश गरे लगत्तै उनलाई राजदूतको अफर आयो। तत्कालीन माओवादी केन्द्रको सिफारिसमा अस्ट्रेलियाको राजदूत बनेकी शेर्पा अनलक्की भइन्। मानव बेचबिखन र श्रम शोषणको आरोप लाग्यो। सरकारले छानविन समिति बनायो। समितिले प्रतिवेदन बुझाएपछि तत्कालीन प्रधानमन्त्री केपी शर्मा ओली र नेकपाका अर्का अध्यक्ष पुष्पकमल दाहालले सुझाव दिएअनुसार उनले राजीनामा गर्न बाध्य भइन्। राष्ट्रको छवि प्रस्तुत हुने पदमा राजनीतिक नियुक्तिले पारेको प्रभावको पछिल्लो दृष्टान्त हो, यो। २०४७ साल पछि नेपाली कांग्रेस, नेकपा एमाले र माओवादी सबैभन्दा बढी सत्तारोहण गरे। ०४८ को निर्वाचनमा १ सय १४ सिट जितेको नेपाली कांग्रेसले ०५१ मा हैसियत गुमायो। ०५१ मा संसद्को सबैभन्दा ठूलो दल बनेको नेकपा एमाले ०५६ को निर्वाचनमा पराजित भयो। ०६४ को निर्वाचनमा बहुमतनजिक पुगेको माओवादी ०७० मा तेस्रो शक्तिमा पालैपालो सत्तााको स्वाद चाखेका दलहरूप्रति नागरिक विश्वास खस्किंदै गएको छ। राजनीतिक नेतृत्वलाई रिझाउन कानुनअनुसार त हुँदैन। तर, हजुरले भनेपछि हुन्छ भन्ने थेगो कर्मचारीतन्त्रमा चर्चित छ। पालैपालो सत्ताको स्वाद चाखेका दलहरूप्रति नागरिक विश्वास खस्किंदै गएको छ। सन् २०१८ मा गरिएको मत सर्वेक्षणले १० प्रतिशत उत्तरदाताले मात्रै राजनीतिक दललाई पूर्ण विश्वास गरेको देखाएको थियो । सन् २०१७ को सर्वेक्षणमा ७ प्रतिशत मतदाताले मात्रै राजनीतिक दलप्रति पूर्ण विश्वास गरेका थिए भने राजनीतिक दललाई कत्ति पनि विश्वास गर्दिन भन्ने उत्तरदाता अलि बढी अर्थात् १० प्रतिशत थिए । राजदूतदेखि कर्मचारीतन्त्र, प्रहरी प्रशासन, न्याय क्षेत्रमा राजनीतिक भागबन्डाको खेल सुरु गरे। निष्पक्ष, तटस्थ र व्यवसायिक हुनु पर्ने निजामती प्रशासन राजनीतिक नेतृत्वको लाचार छाया बनाए। सर्वत्र राजनीतीकरण भएकोतर्फ संकेत गर्दै लोक सेवा आयोगका पूर्वअध्यक्ष उमेश मैनाली भन्छन, राजनीतिमा सिद्धान्त छैन। व्यापारिमा नैतिकता छैन। कर्मचारीमा व्यवसायिकता छैन। मिडियामा निष्पक्षता छैन। सिद्धान्त हराएको राजनीति लोकतन्त्रमा दलीय सरकार हुन्छ। दलहरूले संवैधानिक अंगमा जनमतको समेत वेवास्ता गरि गरेको नियुक्तिको उदाहरण हो, अख्तियार दुरुपयोग अनुसन्धान आयोग। जनस्तरबाट व्यापक विरोधका बाबजुत २५ वैशाख २०७० मा लोकमानसिंह कार्की अख्तियार दुरुपयोग अनुसन्धान आयोगको प्रमुखमा नियुक्त भए। उनको नियुक्तिमा प्रमुख राजनीतिक नेताहरूको सहमति रह्यो। संवैधानिक परिषद्को सिफारिसमा नियुक्त भएको ३ वर्ष ८ महिनापछि अर्थात् २४ पुस २०७३ मा उक्त नियुक्ति अवैध ठहर गर्दै सर्वोच्चले बदर गरिदियो। अदालतले दलहरूलाई कानुनी शासनको पालना गर्न सबक सिकाए पनि प्रवृत्ति उस्तै छ। सत्तामा जुन पार्टी पुग्छ त्यसको असर सरकारी सञ्चारमाध्यममा देखिन्छ। नेपाल टेलिभिजन, रेडियो नेपाल, गोरखापत्र, राष्ट्रिय समाचार समितिमा व्यवस्थापकीय एवं सम्पादकीय नेतृत्व हेरफेर हुन्छ। वरिष्ठ पत्रकार किशोर नेपालका अनुसार सत्तारुढ दलले सरकारी सञ्चारमाध्यमलाई आफ्नो अनुकूल प्रयोग गर्न नयाँ नियुक्ति गर्छन् यो राम्रो चलन होइन। अखबार वा रेडियो टेलिभिजनमा सरकारी नियन्त्रण हुनुहुँदैन। टेलिभिजनमा र गोरखापत्र दैनिकका पूर्वअध्यक्षसमेत रहेका नेपाल भन्छन, जनप्रतिनिधिको शासन भएको बेलामा संसद्को नियन्त्रण गर्नुपर्छ। सरकारको अनुदान लिनु पर्छ। तर, संस्था स्वतन्त्ररुपमा चल्नु पर्छ। बेलायतको बीबीसी मोडलमा सञ्चारमाध्यम चलाउँदा सरकारको पनि साख बढ्छ। विश्लेषक प्रदीपकुमार शर्मा लोकतन्त्रमा दलतन्त्र हावी भएको बताउँछन्। भन्छन, चुनावी घोषणापत्रको मस्यौदा गरेका बेलाबाहेक अरू बेला राजनीतिक नेताहरू गम्भीर भएनन्। कर्मचारीतन्त्रको सोपानमा असर राजनीतिक नेतृत्वको शक्तिलाई सन्तुलनमा राख्न र राजनीतिक स्वेच्छारिता बढ्न नदिन कर्मचारी दलीय स्वार्थबाट मुक्त हुनु पर्छ। तर, अहिले राजनीतिक नेतृत्वलाई रिझाउन कानुनअनुसार त हुँदैन तर हजुरले भनेपछि हुन्छ भन्ने थेगो अहिले कर्मचारीतन्त्रमा चर्चित छ। राणाकालमा कर्मचारीतन्त्र पजनी प्रथामा आधारित थियो। २०३२ सालमा भेषबहादुर थापाको अध्यक्षतामा बनेको प्रशासन सुधार समितिको सिफारिसमा निजामति प्रशासनमा राजनीतिक नियुक्ति बन्द गरियो। बहुदलीय पुनः स्थापनासँगै कर्मचारीतन्त्रमा दलगत राजनीतिले जरो गाडिसकेको छ। अत्याधिक राजनीतिकरणले गर्दा सेवाप्रवाहसम्म प्रभाव पार्न थालेको छ। पूर्वगृहसचिव मैनालीका अनुसार, राजनीतीकरणका दुई रूप हुन्छन्। एउटा, सम्बन्धित मन्त्रीले दबाब दिन्छन्। दोस्रो, व्यवस्थाप्रति राजनीतीकरण गर्ने। पञ्चायतकालमा व्यवस्थाप्रति प्रतिबद्ध हुन कर्मचारीहरू दबाब दिइन्थ्यो। पञ्चायतकालमा मन्त्रीको दबाबभन्दा व्यवस्थावप्रति प्रतिबद्ध हुनुपथ्र्यो। दरबारले संरक्षण गर्ने हुँदा मन्त्रीहरूलाई टेर्दैनथे, उनले भने, २०४७ सालपछि देखिने गरी राजनीतीकरण सुरु भयो। लोकतन्त्र प्रवाह गर्ने कर्मचारीतन्त्र (ब्युरोक्रेसी)बनाउन तिर कोही लागेनन्। कर्मचारी तन्त्र सक्षम भएन भने जतिसुकै राम्रो व्यवस्था आए पनि लोकतन्त्रको वितरण हुँदैन। स्पष्टै भन्न सकिन्छ, त्यस मामिलामा नेताहरू फेल भएका हुन्। राजनीतिले कर्मचारीतन्त्रलाई गिजोलेको छ। सरकार टिकाउनको लागि धेरैलाई मन्त्री बनाउनुपर्ने बाध्यताका कारण मन्त्रालय टुक्र्याउने सम्मका काम भए। २०६२ ०६३ को जनआन्दोलनको लाभ खोज्दै दलका भ्रातृ संगठनका रूपमा कर्मचारी ट्रेड युनियन बनाए। कर्मचारीतन्त्रभित्र पदसोपान भित्रको अनुशासन चाहिन्छ। राजनीतीकरणले गर्दा त्यो अनुशासन पूर्णतः गुमेको छ। तल्लो तहका कर्मचारीले टेर्न छोडेका छन्। आकर्षक ठाउँमा सरुवा हुने लोभले कर्मचारीबीच राजनीतिमा लाग्ने होडबाजी तीव्र छ। राजनीतिक नेतृत्वकर्ताको स्वार्थअनुसार काम गर्ने र आफ्नो पनि स्वार्थपूर्ति गर्ने प्रवृत्ति कर्मचारीमा छ। सहसचिवहरू विभाग वा मन्त्रालयको महाशाखाको नेतृत्वका लागि हानथाप गर्छन्। त्यसैले संघमा रहनको लागिराजनीतिक नेतृत्वलाई रिझाउन सुरु गर्छन्। स्थानीय तह कम रोजाइमा पर्छन्। उपसचिवहरू गाउँपालिका तथा नगरपालिकामा बाध्यात्मक अवस्थामा मात्र जान्छन्। सरकार फेरिने बित्तिकै तत्काल दौडधुप गर्छन्। पाँच वर्षका लागि चुनिएका जनप्रतिनिधिले पटके प्रशासकसँग मिलेर काम गर्नुपर्ने अवस्था आयो। दलीय स्वार्थले पटकपटक कर्मचारी फेरिँदा स्थानीय तह अस्थिर रह्यो। दुर्गममा जान नचाहने कर्मचारीले अवसरकालागि राजनीतिक दलको फेर समाते। आफ्नालाई अवसर दिने सत्ता स्वार्थ र स्थानीय नेतृत्वले फरक दलका कर्मचारी नरुचाउने प्रवृत्तिले विकास गतिविधि नै प्रभावित भयो। थोरै जनसंख्या भएका पालिकामा शाखा अधिकृत र बढी जनसंख्या भएका पालिकामा उपसचिवस्तरका प्रशासकीय अधिकृत हुन्छन्। नगरपालिकामा उपसचिव, उपमहानगरपालिका र महानगरपालिकामा सहसचिव खटिन्छन्। राजनीतीकरणले गर्दा उच्च व्यवस्थापन तहका सचिवसहसचिवहरू निरिह देखिन्छन्। सचिवहरू स्पष्ट अडान लिनेभन्दा किन अप्रिय लाग्ने काम गर्ने ? भन्ने सोच छ। कम्प्रोमाइज गर्ने र सम्झौतापरस्त मानसिकतामा देखिन्छन्। पूर्वगृहसचिव मैनाली भन्छन, एक हदसम्म सहिदिने मानसिकता छ। राजनीतीकरण गर्नको लागिस्थान (स्पेस ) दिने प्रवृत्ति देखिन्छ। उपसचिवभन्दा तल्लो तहका कर्मचारीमा राजनीति छिरिसकेको छ। सेवा निवृत्त पछि पनि नियुक्तिको आसले गर्दा पनि कतिपय सचिवहरू राजनीतिक नेतृत्वप्रति नतमस्तक देखिन्छन्। संवैधानिक अंगका साथै राष्ट्रिय प्रकृति संरक्षण कोष लगायतका निकायमा राजनीतिक नेतादेखि पूर्वन्यायाधीश, पूर्वसचिव पनि आकांक्षी देखिने गरेका छन्। चेन अफ कमान्डमा असर पूर्वगृहसचिव मैनालीका अनुसार एक दिनको सिनियरलाई जुनियरले सम्मान गर्ने सुरक्षा निकायमा राजनीति हुन नहुने बताउँछन्। तर, राजनीतीकरणले गर्दा प्रहरी महानिरीक्षक बनाउनका लागि सधैं चलखेल भइरहेको छ। जसका कारण प्रहरीमा चेन अफ कमान्डमा असर परेको छ। २०४६ सालको जनआन्दोलनपछि बनेको निर्वाचित सरकारका पालामा हालका तत्कालीन गृहमन्त्री शेरबहादुर देउवाले प्रहरी महानिरीक्षकको रोलक्रममा रहेका रत्नशमशेर जबरालाई किनारा लगाए। मोतीलाल बोहोरालाई आईजीपी बनाए। त्यसका लागि ३० वर्षे प्रावधान ल्याइयो। त्यस यता प्रहरीभित्र बढुवाका लागि राजनीतिक दलको दैलो चाहर्नुपर्ने बाध्यता रहेको उच्च प्रहरी अधिकृतहरू बताउँछन्। २०६२०६३को जनआन्दोलनपछि गृहमन्त्री बनेका कृष्णप्रसाद सिटौलाको पालामा आईजीपीको रोलक्रममा रहेका राजेन्द्रबहादुर सिंहलाई बिदा गरियो। ओमविक्रम राणालाई महानिरीक्षक बनाइयो। उनै राणा सुडान घोटाला काण्डमा फसे। सर्वोच्च अदालतका तत्कालीन प्रधान न्यायाधीश सुशीला कार्की र विश्वम्भर श्रेष्ठको संयुक्त इजलासले राणालाई २ वर्ष कैद र ५० हजार रुपैयाँ जरिवाना हुने ठहर गरेको थियो। २०५३ सालमा प्रधानमन्त्री लोकेन्द्रबहादर चन्द नेतृत्वको सरकारले नेपाल प्रहरीका तत्कालीन महानिरीक्षक अच्यूतकृष्ण खरेललाई राष्टिय अनुसन्धान विभागमा सरुवा गर्यो। ध्रुवबहादुर प्रधानलाई महानिरीक्षक बनाए। २०५४ मंसिरमा सर्वोच्च अदालतले चन्द सरकारको निर्णय उल्ट्यायो। खरेल पुनस्र्थापित भए। राजनीतिक हस्तक्षेपको पछिल्लो उदाहरण हो, एआईजीपीको तीन पदमा भएको बढुवा सिफारिस। प्रहरी महानिरीक्षक (आईजीपी) शैलेश थापा सदस्य सचिव रहेको बढुवा समितिको बैठकले तीन डीआईजीलाई एआईजीमा बढुवाका लागि सिफारिस गरेको छ। एआईजीपीमा बढुवा भएकामध्ये जसले सत्तारुढ दललाई रिझाउँछ त्यही आईजीपी बन्छ। पूर्वगृहसचिव मैनालीका अनुसार, प्रहरी संगठनमा राजनीतिक हस्तक्षेप बढिरहेको छ। परिबन्दले गर्दा विना राजनीतिक आधार पनि एकदुईजना सही व्यक्ति आईजीपी भएका छन्। उनले भने। नेपाल प्रहरीका पूर्वडीआईजी हेमन्तमल्ल ठकुरीका सुरक्षा अंगमा समेत राजनीतीकरण हावी हुँदा अनुशासन र चेन अफ कमान्डमा असर पुग्ने बताउँछन्। माथिल्लो पोष्टमा रहेका व्यक्तिका गतिविधिले तल्लो तहमा अनुशासनहिनता बढ्छ। तल्लो तहमा काम नगर्ने प्रवृत्ति कायम हुन्छ, उनी भन्छन्,कामको मूल्यांकन नै नभएपछि जोखिम (रिस्क) किन लिने भन्ने सोच आउँछ। जागिर खान्छ। तर, काम गर्दैन। खटाउँदा पनि नखटिने अवस्था आउँछ।"
मतखरिद,"निर्वाचन आयोगले मेयर र उपमेयरका उम्मेदवारलाई सात लाख रुपैयाँ खर्च गर्न पाउने सीमा तोकेको छ। तर, यो सीमाभित्र कुनै पनि उम्मेदवार बाँधिन्छन् भन्नेमा न आयोग विश्वस्त छ, न त मतदाता नै। आयोगकै एक उच्च कर्मचारी भन्छन्, सात लाख रुपैयाँ त टिकट पाएको खुसीयालीमै उम्मेदवारले खर्च गरिसक्छन्। नागरिक अगुवा देवेन्द्रराज पाण्डेले पछिल्लो समयमा निर्वाचन प्रणाली निकै महँगो हुँदै गएको बताए। नेताहरूले मनपरी कमाएका छन्, मनपरी खर्च गर्छन् उनले भने। मुलुकमा संघीय लोकतान्त्रिक गणतन्त्र स्थापनाको छोटै समयमा चुनाव अत्यन्तै महँगो भएको राजनीतिक दलकै नेताहरू बताउँछन्। पैसा हुनेले मात्रै टिकट पाउने र चुनाव जित्ने अवस्थातिर मुलुक गइरहेको नेताहरू बताउँछन। एमाले सांसद गणेश पहाडी भन्छन्, हाम्रो चुनाव धेरै नै महँगो भइरहेको छ। यस्तै अवस्था रहिरहे राजनीति पनि बिग्रिन्छ, व्यवस्थामाथि पनि प्रश्न उठ्छ। स्थानीय तहअन्तर्गत वडाध्यक्षको उम्मेदवारलाई आयोगले डेढ लाख खर्च गर्न पाउने सीमा तोकेको छ। तर, वडाध्यक्षकै उम्मेदवारले ३० लाखसम्म खर्च गर्ने गरेको नेताहरू बताउँछन्। सहरी क्षेत्रमा त वडाध्यक्षका उम्मेदवारले करोडसम्म खर्च गर्ने गरेका छन्। कांग्रेसका सांसद प्रकाश रसाइली चुनाव प्रणाली महँगो भएकाले जताततै भ्रष्टाचार मौलाएको बताउँछन्। टिकट पाउनेमा पैसावालको हावी हुन थाल्यो उनले भने, यसले लोककल्याणकारी राज्यमा स्वच्छ, निष्पक्ष र जनउत्तरदायी हुने क्रममा ह्रास आयो। भड्किलो चुनाव प्रचारप्रसार शैली र कार्यकर्तालाई भोजभतेर गर्ने क्रम ह्वात्तै बढेको छ। यसमा कति खर्च हुन्छ ? यकिन नै नहुने नेताहरू बताउँछन्। केही उम्मेदवारले मतदातालाई भोजभतेर गर्नुका साथै पैसासमेत बाँड्ने गरेको पाइएको छ। अस्वस्थ प्रतिस्पर्धाका कारण पछिल्लो समयमा चुनाव खर्च अत्यधिक हुन थालेको नेताहरू स्वीकार्छन्। चुनाव खर्च थेग्न नसकिने भएपछि राजनीति पैसावाला को मुठीमा पुग्ने खतरा बढेको भन्दै दलका युवा नेताहरू चिन्ता व्यक्त गर्न थालेका छन्। पैसाको बोलबाला हुन थालेपछि निष्ठाको राजनीति गर्ने पाखा लाग्ने र जेजसरी भए पनि पैसा कमाएकाहरू मात्रै राजनीतिमा हावी हुने सम्भावना बढ्दै गएको छ। महँगो चुनावले गर्दा नेताकार्यकर्ताको मूल्यांकनको मापदण्ड नै परिवर्तन हुन थालेको कांग्रेस सांसद रसाइली बताउँछन्। प्रमुख निर्वाचन आयुक्त दिनेश थपलिया निर्वाचन आचारसंहिताअनुसार नै चुनावी खर्चको सीमा तोकिएको बताउँछन्। चुनाव प्रचारप्रसारको अवधि १३ दिन मात्रै हुने, पोस्टर पम्प्लेट टाँस्न नपाइने, एउटा गाडी मात्र प्रयोग गर्न पाइने प्रावधानका कारण खर्च खासै नहुने उनको भनाइ छ। निष्ठापूर्वक चुनाव लड्ने हो भने खर्चै नगरिकनै पनि जनतामाझ आफ्ना एजेन्डा सुनाउन सकिन्छ, थपलियाले भने। तर, ठुल्ठूला भोज, भतेर, मतदातालाई पैसा बाँड्ने, पर्चा पम्प्लेट टाँस्ने, कार्यकर्तालाई पैसा बाँड्ने गरिएका कारण चुनाव महँगो बन्दै गएको छ। निर्वाचनमा कति खर्च हुन्छ भन्ने विषयमा उम्मेदवारलाई नै हेक्का हुँदैन। आफ्नो प्रतिस्पर्धीले खर्च गरेको देखासिकीमा पनि खर्च बढाउने चलन बढ्दै गएको दलका कार्यकर्ताहरू बताउँछन्। निर्वाचन प्रणाली खर्चिलो हुँदा जितेपछि जनप्रतिनिधिले असुल उपर गर्न खोज्ने प्रवृत्तिले भ्रष्टाचार हुने गरेको रसाइली बताउँछन् । शासन प्रणालीले राजनीतिप्रतिको आकर्षण र विश्वास घटाउँदै लगेकाले चिर्नुपर्ने रसाइली बताउँछन्। मतदातामा पनि लोकप्रिय नेतालाई मत दिनुपर्छ भन्ने चेतना हुनुपर्छ, उनले भने, मतदाताले स्वार्थ र लोभ देखाउन हुन्न। नेकपा एमालेका सांसद घनश्याम खतिवडा निर्वाचन निकै महँगो हुँदै गएको बताउँछन्। खर्च गर्नैपर्ने भएपछि राजनीति निष्ठाको नभई पैसाको जस्तो देखिएको उनी बताउँछन्। राजनीति पेसा होइन, सेवा हो, एमाले सांसद खतिवडा भन्छन्, तर गलत ढंगबाट आर्जन गर्ने व्यक्ति हाबी हुँदा राजनीति विकृत भयो। इमान्दार र निष्ठावान् व्यक्ति चुनावमा उम्मेदवार बन्नै नसक्ने स्थिति देखा पर्दैछ। चुनावको प्रणालीमा सुधार गर्न नसके राजनीतिलाई सेवा बनाउन खोज्नेहरू पाखा लाग्ने उनी बताउँछन्। राजनीतिको विकृति सहरमा मात्र होइन, गाउँसम्मै जरा गाडेको छ। गाउँपालिका सदस्यदेखि प्रमुखको चुनाव जित्न लाखौं खर्च गर्नुपर्ने स्थिति आएको नेताहरू बताउँछन्। यसले गरिब, निमुखालाई राजनीतिमा आउन समस्या सिर्जना हुन थालेको छ। उम्मेदवारले गर्ने खर्च बढ्दै गएको छ, सांसद खतिवडा भन्छन्, इमान्दारीपूर्वक कमाइ गर्नेले त्यत्रो रकम कहाँबाट ल्याउने र किन चुनाव लड्ने ? २०४८ सालमा एउटा सिंगो पार्टीले गर्ने जति खर्च आजभोलि एकजना उम्मेदवारले गर्ने गरेको नेताहरू स्वीकार गर्छन्। चुनावमा भएको अपारदर्शी खर्च सत्तामा पुगेपछि जथाभावी असुल गर्ने चलनले राजनीति विकृत बन्दै गएको छ। रोल्पाको माडी गाउँपालिका५ का वडाध्यक्ष भरतबहादुर बुढा महँगिँदो निर्वाचन प्रणालीले सर्वसाधारणका लागि चुनावमा प्रतिस्पर्धाको ढोकै बन्द भएको बताउँछन्। राजनीति महँगो भयो, बुढा भन्छन्, टिकट पाउनै समस्या। पाएपछि आफ्नै कार्यकर्ता परिचालन खर्च, त्यसमा पनि प्रतिस्पर्धीले बढी खर्च गरेपछि झन् समस्या। रक्सी, पैसा, भातमासुमा भोट हाल्ने चेतनाबाट मतदाता पनि माथि उठ्नुपर्छ बुढाले भने। अर्थविद् डिल्लीराज खनाल प्रणालीगत रूपमै चुनाव महँगो हुँदै गएको बताउँछन्। निर्वाचन आयोगले तोकेको मापदण्डभन्दा बाहिर हुने खर्चको कानुुन नै बलियो बनाएर नियमित अनुगमन गर्नुपर्ने खनाल बताउँछन्। अहिलेको सरकारको संरचनाका कारण प्रदूषित प्रणालीलाई सङ्लो बनाउने सम्भावना छैन उनले भने, 'टिकट दिँदा पनि पैसा लिने, राष्ट्रियसभामा जाँदा पनि पैसा लिने प्रवृत्ति हुँदा अहिले नै परिवर्तन हुन सक्ने देखिँदैन। गाउँपालिकाको वडाध्यक्षदेखि प्रमुख बन्न लाखौं, करोडौं खर्च हुने गरेको उल्लेख गर्दै खनाल भन्छन्, चुनावमा भएको खर्च मेकअप गर्न गलत तरिकाले कमाउन सुरु हुन्छ। त्यहीँबाट राजनीति बेथिति सुरु हुन्छ।"
अहंकार,"एउटै घटना कोहीलाई फाइदा कोहीलाई भयो हानि दसवर्षे जनयुद्धले देशमा व्यवस्था बदलिए पनि त्यही युद्धमा होमिनेहरूको अवस्था बदल्न नसकेको भाव गीतमा झल्किन्छ। यद्यपि नेतृत्व गर्ने व्यक्तिहरूको हैसियत भने चुलिएको विषय प्रकाश सपूतको लोकप्रिय यो नयाँ गीतमा देखाइएको छ। गीतको मर्मझैं जनताले छानेका नेता हुन् या कार्यकर्ता जनमुखी हुन छाडेका छन्। आत्मकेन्द्रित हुँदै गएका देखिन्छन्। जनता र नेताबीचको दूरी बढ्दै गएको छ। एउटै गाउँ अनि एउटै आँगनमा हुर्किएका साथीसंगी जनप्रतिनिधि र सांसद हुँदा उनैलाई भेट्न हम्मेहम्मे पर्ने गर्छ। स्वकीय सचिवको तगारोले काम छिटो सक्नुको सट्टा, झन् पर धकेल्छ। त्यसैगरी जनयुद्धदेखि परिवर्तनका अन्य आन्दोलनमा सँगै लडेका व्यक्तिहरू नेता र मन्त्री भइसकेपछि उनीहरूसँग भेट्न सिंहदरबारको अग्लो पर्खाल नाघ्न त्यति सहज हुँदैन। छिमेकी मुलुक भारतमा हालै सम्पन्न विधानसभा चुनावमा आम आदमी पार्टीले पञ्जाबमा जित हासिल गर्यो। चुनावअघि पार्टीका राष्ट्रिय संयोजक अरबिन्द केजरीवालले मुख्यमन्त्री पदका लागि कुन व्यक्ति उपयोगी हुन्छन् भन्दै जनता चुनेगी अपना सीएम नामक एक सर्वेक्षण अभियान नै चलाएका थिए। सर्वेक्षणमा संलग्न करिब १५ लाख जनता भगवन्त मानको पक्षमा देखिएपछि पञ्जाबमा १ सय १७ सिटमध्ये ९२ सिट जितेर विजयी भएको आपले मानलाई मुख्यमन्त्री बनाएको थियो। पञ्जाबमा परिवर्तन चाहने जनताले पुराना पार्टीहरूलाई हराएर नयाँ पार्टीलाई सत्तामा ल्याइरहँदा नेपालमा भने परिवर्तन चाहने जनताले यस्तो कदम उठाउन नसकेकाले राजनीतिक अहंकार बढ्दै जानुमा जनता पनि उत्तिकै जिम्मेवार रहेका दक्षिण एसियाली महिला विकास मञ्चकी अध्यक्ष प्रमिता आचार्य रिजाल बताउँछिन्। नेताहरूमा गैरजिम्मेवारीपन बढ्नुका साथै कसैप्रति पनि उत्तरदायी र जवाफदेही नहुने संस्कारले एउटा नारा लिएर चुनावी क्षेत्रमा प्रवेश गरे पनि जितपछि आफ्नो दायित्वप्रति इमानदारिता नदेखिने प्रवृत्ति बढेको उनको बुझाइ छ। जहिले पनि तिनै पार्टी अनि तिनै व्यक्ति किन छान्छन् त जनता। उनीहरू गैरजिम्मेवार हुँदा हामीले त्यसको उत्तर कहिले मागेनौं, उनले भनिन्। आफ्नो पदको महत्व नबुझ्ने र यसलाई इज्जत दिन नजान्ने नेताहरूमा हामीलाई कसैले केही गर्न सक्दैन भन्ने ठूलो भ्रम रहेको उनको भनाइ छ। नेताहरूमा तँभन्दा म के कम भन्ने अहंकारी स्वभाव बढ्दै गएपछि संसद् लडाइँको मैदान बनेको छ। नेताहरू एकले अर्कालाई ठीक पार्ने होडबाजीमा छन्। यसले गर्दा विदेशी शक्तिहरूलाई नेपालमा आफ्नो स्वार्थअनुसार काम गराउन सहज भएको छ। राजनीतिक पार्टीहरूले हरेक विषयलाई हतियार बनाउन थालेका छन्। एकअर्काविरुद्ध प्रहार गर्न उनीहरू कुनै मौका चुकाउँदैनन्। यही परिपाटीले गर्दा देशमा भ्रष्टाचार संस्थागत रूपमा मौलाउँदै गएको वरिष्ठ कलाकार मदनदास श्रेष्ठको ठम्याइँ छ। नेताहरूले जनतामा राम्रो पकड जमाउन सकेनन्। राज्य गरिब हुँदै गयो तर नेताहरू धनी हुँदै जान थाले। भ्रष्टाचारीलाई कारबाही गर्नुपर्छ भनिए पनि भित्रभित्रैबाट यिनीहरू नै भ्रष्टाचारमा संलग्न रहिरहे, उनले भने। नेताहरूले आफ्नो हैसियत बढाए पनि जनता सामान्य औषधोपचार गर्नसमेत नसक्ने अवस्थामा पुगेको तथ्य औंल्याउँदै यही अहंकारी आचरणले देशको अखण्डता र स्वाभिमानमा समेत प्रहार गरेको उनले बताए। मानिसमा उन्मात र अहंकार बढेर त्यसले सीमा नाघेपछि त्यो आफैं भस्म हुने दिन नआउँला भन्न सकिन्न, उनले भने, आफ्नो दुनो सोझ्याउनुभन्दा आम जनताको लागि गर्छु र परिवर्तन ल्याउँछु भन्ने कोही भेटिएनन्। उसले यति कमायो यसले यति कमायो भनेर आपसी हिसाबकिताब नमिलेर पनि स्थानीय तहदेखि नै विकृति बढ्दै गएको उनको बुझाइ छ। पैसा र शक्ति भएपछि म एक्लैले चलाउन सक्छु भन्ने अहम्ताका साथ नेताहरूले आफ्ना बोली र व्यवहारलाई गिराउने गरेका छन्। मानवशास्त्री डाअञ्जु खड्काका अनुसार स्थानीय तहका नेताहरूले जनताका कामभन्दा बढी व्यापार गर्ने र कमाउने धन्दामा व्यस्त हुन थालेका छन्। उनी सिन्धुपाल्चोकको सुनकोसी गाउँपालिका४ की स्थायी बासिन्दा हुन्। नेताहरूले राजनीतिक नारा लोकप्रिय बनाए पनि व्यवहारमा त्यसलाई उतार्ने नगरेको बताउँदै उनी भन्छिन्, टुप्पोबाट पलाएको नेता काम छैन भनेर गाउँलेले भनेको मैले गाउँ जाँदा सुनेकी छु। इतिहासमा कुन नेताले कस्तो काम गरेका थिए भनेर रिभ्यु गर्ने परिपाटी नभएको र हामीकहाँ चुक्यौं भनेर खोजी गर्ने परिपाटी पनि नबसेकाले आफैंलाई सर्वोपरि ठान्ने अहंकारी प्रवृत्ति नेताहरूमा बढ्दै गएको उनको बुझाइ छ। पैसा र शक्ति भएपछि म एक्लैले चलाउन सक्छु भन्ने अहम्ताका साथ नेताहरूले आफ्ना व्यवहार र बोलीलाई गिराउने गरेका छन्, उनले भनिन्। कुनै पनि व्यक्तिको बोलीले उसको व्यवहार, कार्यशैली र स्वभाव झल्काउँछ। व्यक्तिको बोली र व्यवहारबीच अन्तर भए उमाथिको विश्वास हट्छ। त्यसमाथि पनि राजनीतिक क्षेत्रमा संलग्न व्यक्तिहरूका बोलीलाई जनताले झनै विश्वास गर्दैनन्। नेताहरूले जे बोल्छन्, त्यो गर्दैनन्, जे बोल्दैनन् त्यही गर्छन्। यो जनताले बुझिसकेका छन्। एकले अर्को पार्टी र नेताहरूलाई आरोप प्रत्यारोप, गाली र आक्रोश व्यक्त गर्न शीर्ष नेताहरू नै तुच्छ शैलीमा उत्रने र आफ्नो दम्ब प्रस्तुत गर्ने गरेको पाइन्छ। सार्वजनिक भाषणमा एकले अर्को दलको कमी, कमजोरी औंल्याउनु त्यति अस्वाभाविक मानिन्न। तर मन मिले मेला, नमिले झमेला भनेझैं पार्र्टी एक हुँदा सबै सही फुटेपछि सबै गलत भन्दै व्यक्ति विशेषलाई अंकित गर्दै गालीगलौजमा उत्रने प्रवृत्ति अहिले राजनीतिमा हाबी छ। गत फागुन २३, २०७७ मा सर्वोच्च अदालतले नेपाल कम्युुनिस्ट पार्टी (नेकपा)को खारेजीको फैसला सुनाएपछिका दिनहरूमा कम्युनिस्टका शीर्ष नेताहरूले एकअर्कालाई प्रयोग गरेका शब्द आम जनमानसले पचाउन सक्दैनन्। सत्ताबाट हट्नु परेका कारण पनि नेताहरू गैरराजनीतिक टीकाटिप्पणीमा उत्रिने गरेको देखिन्छ। नेताहरूले राजनीतिक संस्कार बिर्सिएर प्रायः मञ्चमा एकअर्काको आलोचना गरेको सुनिनु नौलो कुरा रहेन। चुनाव नजिकिँदै जाँदा गाउँगाउँमा भोट माग्न नेताको लर्को लाग्ने गर्छ। वैशाख ३० मा तोकिएको स्थानीय चुनावका लागि नेताहरूको यस्तै चहलपहल सुरु भइसकेको छ। तर चुनाव जितेर पदमा पुगिसकेपछि तीनै नेताहरूमध्ये कतिपय त आफ्नो क्षेत्रमा कहिल्यै जान भ्याउँदैनन्। आफ्ना मतदाता सानो सेवाको काम लिन कैयौं दिनको बाटो धाएर आउँदा पनि भेट्दै नभेटी ठूलाठालु पल्टिने प्रवृत्ति यथावत् छ। नेताहरूमा रहेको यही अहंकारले गर्दा उनीहरूले जनताबाट पाउने श्रद्धा गुमाउँदै गएका राजनीतिक विश्लेषक कृष्ण खनालको बुझाइ छ। राजनीतिमा जनताले अपेक्षा गरेअनुसार नेताहरूले बोलेनन् वा व्यवहार गरेनन् भनेर गुनासो गर्नेबाहेक अन्य विकल्प उनी देख्दैनन्। नेताहरूका यस्ता सस्ता बोली र व्यवहारले उनीहरूले एकैछिन समर्थकको ताली पाए पनि समाजमा त्यसको प्रभाव सकारात्मक पर्दैन, उनी भन्छन्, एकैछिन जोसिएर कार्यकर्ताको ताली पाउँदा अर्को ठाउँमा गएर झन् कडा बोल्नुहुन्छ। तर यसले समाज र उहाँहरूलाई पनि हित गर्दैन। आफू अनुकूल हुँदा एउटा कुरा, अनुकूल नहुँदा अर्को कुरा गर्ने नेताहरूको दोहोरो चरित्र सबैसामु प्रष्ट भइसकेको उनको भनाइ छ। नेताहरूको यस्तो बोली र व्यवहारको जनता साक्षी रहेकाले हिजो बोलेका विषय पनि जनताले त्यति सजिलै नबिर्सने उनी बताउँछन्। यस्तै आचरणले गर्दा नेताहरूले जनताबीच आफ्नो प्रभाव घटाइरहेका उनको विश्लेषण छ। मानिसले अहिले नेतालाई कुनै किसिमको श्रद्धा र आस्थाले हेर्दै हेर्दैनन्। यो कुरा उनीहरूले कति बुझेका छन् थाहा छैन, राजनीतिक विश्लेषक खनालले भने, जनतामा उनीहरूको चर्चाको अंश अलिकति पनि बाँकी छ जस्तो लाग्दैन। यसको मूल कारण उनीहरूको आफ्नै अहंकार र आचरण हो।नेताहरूको आचरण र दोहोरो चरित्रको अर्को उदाहरण उनीहरूमा रहेको पिर्के सलामीको भोकलाई पनि लिन सकिन्छ। करिब दुई महिनाअगाडि एक बहालवाला मन्त्री आफ्नो गृह जिल्लामा रहेका बेलामा पिर्के सलामीकै कारण विवादमा तानिएकी थिइन्। आफू सत्ताबाहिर हुँदा अरूको सलामीप्रति निकै कटाक्ष गर्ने उनले आफू मन्त्री भएपछि सलामी खाएको आलोचना गर्दैै उनको तस्बिर सामाजिक सञ्जालमा भाइरल भएको थियो। त्यसैगरी केही वर्षअगाडि एक पूर्वप्रधानमन्त्रीले खाएको पिर्के सलामीका समाचार पनि सञ्चारमाध्यममा छाएका थिए। देश संघीय संरचनामा गइसकेपछिको अवस्थामा विभिन्न स्थानीय तहका नेताहरूले पनि आफू पदमा पुगेपछि पिर्के सलामी परम्परालाई निरन्तरता दिँदै आएको पाइन्छ।"
सेटिङैसेटिङ,"संविधान कार्यान्वयन गर्ने राज्यका महत्वपूर्ण अंगमा पर्छन्, संवैधानिक निकाय। तिनै निकायको खबरदारीले राज्यको हरेक क्षेत्रलाई सही बाटोमा दौडाउने हो। तर, पछिल्लो समय यस्ता निकाय पनि सेटिङमा चल्ने गरेको आरोप लाग्ने गरेको छ। भ्रष्टाचार र अनियमिततामा अनुसन्धान गरी मुद्दा चलाउने अख्तियार दुरुपयोग अनुसन्धान आयोगदेखि सर्वोच्च अदालतसम्म सेटिङ चलेको खुल्लम् खुल्ला देखिएको बताउँछन् राजनीतिक विश्लेषक राजेश गौतम। आफूलाई बलियो बनाउन संवैधानिक निकायमा हस्तक्षेप गर्ने र आपूले भनेको मान्नेलाई मात्रै नियुक्ति गर्ने चलन चलेको छ, गौतम भन्छन्, अब मुलुकमा स्वतन्त्र इकाइ छ भन्ने मलाई लाग्दैन। २०६२०६३ पछि संवैधानिक निकायमा हस्तक्षेप र सेटिङ धेरै चलेको तर्क विश्लेषक गौतमको छ। स्वतन्त्र रूपमा रहनुपर्ने निकाय अब स्वतन्त्र र निष्पक्ष नरहेको तर्क उनको छ। संवैधानिक निकायमा आफ्नालाई भर्ती गरे आफू अनुकूल निर्णय गर्न सकिने र राजनीतिमा पनि टिक्न सकिने भएकाले जनआन्दोलन पछि यो क्रम बढ्यो, उनले भने, अख्तियार र अदालतमा सबैभन्दा बढी सेटिङ चलेको दाबीका साथ भन्न सकिन्छ। नियुक्तिको प्रक्रियादेखि नै सेटिङ चल्ने भएकाले अहिले संवैधानिक निकाय पनि राजनीतिक दलको भर्ती केन्द्र बनेको बताउँछन् राजनीतिक विश्लेषक तथा नागरिक अभियन्ता श्याम श्रेष्ठ। न्यायपालिका प्रमुखदेखि भ्रष्टाचार र अनियमिततामा अनुसन्धान गरी मुद्दा चलाउने अख्तियार दुरुपयोग अनुसन्धान आयोग, राज्यको लेखा प्रणाली जाँच्ने महालेखा परीक्षकको कार्यालय, स्वतन्त्र रूपमा आवधिक निर्वाचन गर्ने निर्वाचन आयोग तथा राष्ट्रिय मानवअधिकार आयोगसम्मका महŒवपूर्ण निकायको नियुक्ति राजनीतिक स्वार्थमा हुन्छ, उनी भन्छन्, नियुक्तिमै संविधानले गरेको समावेशी अभ्यासको परिकल्पनाको धज्जी उडाइन्छ। नियुक्तिको सिफारिस गर्ने संवैधानिक परिषद्मा प्रधानमन्त्री, प्रधानन्यायाधीश, प्रतिनिधिसभाका सभामुख, राष्ट्रियसभाका अध्यक्ष, प्रतिनिधिसभाका प्रमुख प्रतिपक्षी दलका नेता र प्रतिनिधिसभाकै उपसभामुख गरी ६ सदस्य रहन्छन्। तर, राज्यका यति महŒवपूर्ण पदमा पुग्ने व्यक्तिको सिफारिस भने चरम असमावेशी बन्ने गरेको श्रेष्ठको भनाइ छ। संविधानले परिकल्पना गरेको अर्थात् बाध्यकारी नै बनाएको समावेशीपन नभई राजनीतिपन बढी हाबी भएको उनको भनाइ छ। राजनीतिक दलले संवैधानिक निकायमा हस्तक्षेप र सेटिङ छैन भनेर ढाकछोप गर्ने प्रयास गरे पनि त्यो सिसाको घरभित्र लुक्ने प्रयासमात्रै भएको विश्लेषण गर्छन् त्रिविका प्राध्यापक डा डम्बर चेम्जोङ। मैले लामो समयदेखि राजनीतिक दल र संवैधानिक निकायलाई नियालिरहेको छु। तर, अब संवैधानिक निकायमा नै दलका कार्यकर्ता पुगेको महसुस भएको छ, चेम्जोङले भने, ती निकायमा प्रमुख बनेर पुग्नेहरू पनि व्यक्तिगत स्वार्थमा निर्णय र अनुसन्धान गर्छन्। संवैधानिक निकायमा राजनीतिक सेटिङ चलेकै कारण र हस्तक्षेप बढेकै कारण राजनीति र संवैधानिक निकाय दुवैमा बिकृति बढेको बताउँछन् अख्तियार दुरुपयोग अनुसन्धान आयोगका पूर्वआयुक्त डागणेशराज जोशी। असंवैधानिक काम गर्नकै लागि सेटिङ र हस्तक्षेप मौलाएको हो देखिन्छ, उनी भन्छन्, यसले मुलुकको न्यायिक र राजनीतिक क्षेत्र ध्वस्त पार्दैछ। यी सबै कारणले गर्दा राजनीतिक नेतृत्व नै संलग्न भएको विषयमा छानबिन गर्ने आँट पनि संवैधानिक निकायले नगर्ने उनी बताउँछन्। संवैैधानिक निकायमा हस्तक्षेप र सेटिङ मिलाउनकै लागि राजनीतिक दलले ऐन, नियम र कानुनसमेत परिवर्तन गर्ने गरेको आरोप लाग्ने गरेको छ। केही समयअघि मात्रै संवैधानिक निकायआयोगहरूमा नियुक्ति सिफारिस गर्ने संवैधानिक परिषद्को कानुन अध्यादेशमार्फत संशोधन भएको थियो। संशोधनमा बहुमतका भरमा नियुक्ति सिफारिस गर्न सकिने बनाएपछि यसको विरोध मात्रै भएन अधिवक्ता दिनेश त्रिपाठीले त्यसको वैधानिकतामाथि प्रश्न उठाउँदै सर्वोच्चमा रिट दर्तासमेत गरे। उनी यस्तो कानुन बनाउनु नै असंवैधानिक रहेको जिकिर गर्छन्। सरकारमा जाने भनेकै राजनीतिक दल हुन्। उनीहरूले आपू अनुकूल निर्णय गर्न र सेटिङ मिलाउन यसरी अध्यादेशमार्फ्त समेत कानुन संशोधन गरेको इतिहास छ, उनी भन्छन्। संवैधानिक निकायमा नै पदाधिकारी नियुक्त गर्दा दलहरूले भागबन्डा लगाएको प्रष्ट देखिने त्रिपाठीको भनाइ छ। राजनीतिकि विश्लेषक, कानुनविद् र यो क्षेत्रलाई नजिकबाट नियालिरहेका व्यक्ति मात्रै होइन, नेतृत्वमा पुगेका दलकै नेताले समेत संवैधानिक निकायमा सेटिङ चलेको सार्वजनिक रूपमै बताउने गरेका छन्। केही समयअघि मात्रै नेकपा माओवादी केन्द्रका अध्यक्ष पुष्पकमल दाहाल प्रचण्डले संवैधानिक निकायका प्रमुखहरू सेटिङमा चलेको सर्वजनिक कार्यक्रममा बताए। एक कार्यक्रममा बोल्दै उनले भने, देशभित्र र बाहिरका विभिन्न संवैधानिक निकायका प्रमुखहरूको बीचमा सेटिङ हुने, ऐन, नियम, मूल्य मान्यताले काम नगर्ने, सेटिङले काम गर्ने र त्यो सेटिङ नेपाली जनताको अधिकार, पहिचानविरुद्ध परिलक्षित हुने विचित्रको स्थितिमा हामी छौं। पूर्वप्रधानमन्त्रीसमेत रहेका उनको यो भनाइले संवैधानिक निकायलाई लागेको आरोप पुष्टि गर्छ। नियुक्ति गर्ने ठाउँमा नै पुगिसकेका प्रचण्डले यसो भन्नु सामान्य कुरा होइन। राजनीतिक विश्लेषक राजेश गौतम भन्छन्, संवैधानिक निकाय अब दलदलमा फस्यो। यसको असर देश र जनतामा प्रत्यक्ष देखिन थालेको छ। संसद् विघटन गर्ने देखि सर्वोच्चमा पुगेको मुद्दा र नियुक्तिमा देखिएको असंवैधानिक काम यसकै देखिने उदाहरण भएको उनको भनाइ छ। सर्वोच्चमा प्रधानन्यायाधीशले गर्ने निर्णय, संसद्मा पुगेका नियुक्तिका फाइल फिर्ता र प्रतिनिधिसभा विघटन गर्ने काम सबै सेटिङका काम थिए। अहिले प्रष्ट बुझेका राजनीतिक दलका नेता नै यो विषयमा बोलिरहेका छन्, उनले भने। प्रतिनिधिसभाका सभामुख अग्निप्रसाद सापकोटाले केही समयअघि संवैधानिक निकायका नियुक्ति सिफारिस फिर्ता गरेका थिए। यो आपू सम्बध राजनीतिक दलको चाहना बमोजिमको कार्य सभामुखले गरेको गौतम बताउँछन्। कुनै दलको स्वार्थमा त्यो निर्णय पर्यो। कुनैकोमा परेन त्यसैले सभामुखबाट नै फिर्तामा परेको थियो, उनी भन्छन्। संवैधानिक निकायमा हुने राजनीतिक सेटिङ र हस्तक्षेपले ती निकायको कार्यसम्पादनमा प्रत्यक्ष असर गर्नाले नागरिकले सही न्याय नपाउने राजनीतिक विश्लेषक पुरञ्जन आचार्य बताउँछन्। स्वार्थको सेटिङ हुन्छ। त्यसो हुँदा सही निर्णय कुनै पनि निकायमा हुँदैन, उनले भने, संवैधानिक निकायमा पुग्नेले पनि यो कुराको विचार गरेर सुध्रनु पर्ने हो। तर, त्यसो हुन सकेको छैन। ठूलालाई ऐन र सानालाई चैन भन्ने उखान अहिले सार्थक भएको आचार्य बताउँछन्। जुन दल शक्तिमा पुगेको छ उसकै अनुकूलमा संवैधानिक निकायमा नियुक्त हुने परिपाटी बसेको छ। यसले गर्दा निर्दोषले न्याय नपाउने र दोषी उम्कने खतरा बढेको छ, उनी भन्छन्। मुलुकका ठूला भनिएका दल कांग्रेस, एमाले र माओवादीमध्ये कुनै एक सरकारमा पुग्दा अदालतका फैसला र निर्णय परिवर्तन भएका। दोषी जेलबाट मुक्त भएका उदाहरण धेरै भेटिने आचार्यको भनाइ छ। पछिल्लो समय पार्टी फुटाउने र जोडाउनेसम्मको भूमिकामा अदालत लागेको आचार्यको आरोप छ। सेटिङमा सर्वोच्च अदालतले नेकपा खारेज गरेर नेकपा एमाले र माओवादी केन्द्र ब्युँत्याएको नेताहरूकै तर्क छ। यता नेकपा एमालेका सचिव योगेश भट्टराई संवैधानिक निकाय स्वतन्त्र हुनुपर्नेमा पछिल्लो समय त्यस्तो नभएको बताउँछन्। यो सबै हुनुमा राजनीतिक दल मात्रै नभई त्यहाँ नियुक्त हुनेहरूको स्वार्थ पनि प्रमुख कारण भएको उनको तर्क छ। संवैधानिक निकाय स्वतन्त्र हुन आवश्यक छ। त्यसलाई स्वतन्त्र राख्नमा राजनीतिक दलले नै पहिलो भूमिका निर्वाह गर्नुपर्छ, उनी भन्छन्, तर, त्यहाँ पुग्ने व्यक्तिले पनि म स्वतन्त्र ठाउँमा छु र सही निर्णय गर्नुपर्छ भन्ने सोच्नु पर्छ। संवैधानिक निकायमा पुगेपछि जे गर्दा हुन्छ भन्ने भावना नेतृत्व सम्हालेकाले त्याग्नुपर्ने र राजनीतिक दलले पनि यसमा सकारात्मक भूमिका खेल्नुपर्ने उनी बताउँछन्।"
बजेटबन्डा,"७३ प्रतिशत विकास बजेट अझै खर्च भएको छैन। तर, विभिन्न मन्त्रालयहरू रकमानान्तरको माग गर्दै अर्थ मन्त्रालयमा निवेदन पठाएका पठायै छन्। कारण, आर्थिक वर्षको अन्तिममा कार्यकर्ता पोस्नका लागि। अर्थात्, टुक्रे योजनामा बजेट पठाउने र हतारहतार खर्च गर्ने। आर्थिक विकासको यो प्रणालीले न देखिने गरी विकास हुन्छ, न त राज्यकै ढुकुटीको सदुपयोग हुन्छ। अझ संघीयताको कार्यान्वयनपछि त टुक्रे योजना केन्द्र सरकारलाई नबनाउन नै भनिएको थियो। तर अझै पनि यो क्रम रोकिएको छैन। ३० हजारसम्मका ससाना योजना केन्द्रबाट जाने र गाउँसम्म नपुग्दै कार्यकर्ताले बाटोमै मिलापत्र गरेर हरहिसाब मिलान हुन्छन्। सरकारले बर्सेनि खर्बौंको विकास बजेट छुट्ट्याउँछ। यसमा राष्ट्रिय गौरवका ठूला योजनाबाहेक साना रकमका टुक्रे योजनाहरू अधिक हुने गर्छन्। यस्ता बजेट जनताको आवश्यकताभन्दा कार्यकर्ता पाल्नमा दुरुपयोग भएको सरोकारवालाहरू बताउँछन्। सडक, ढल, खानेपानी, सिँचाइ, मठमन्दिर निर्माणलगायतमा छरपस्टिएर ३० हजारका योजना बन्ने गरेका छन्। भौतिक पूर्वाधार र यातायात मन्त्रालयले मात्र बर्सेनि १४ सयभन्दा बढी साना योजनामा बजेट वितरण गर्दै आएको छ। मन्त्रालयका योजना तथा अनुगमन महाशाखा प्रमुख तुल्सी गौतम देशका विभिन्न ठाउँमा प्रतिसडक २४ लाख रुपैयाँका दरले टुक्रा बजेट मात्रै करिब ३३ अर्ब ६० करोड रुपैयाँको जाने गर्छ। तर चालू आवको अर्धवार्षिक समीक्षामार्फत संशोधन गर्दै अर्थ मन्त्रालयले सो योजनालाई खर्च गर्नबाट रोकिदिएको उनले जानकारी दिए। टुक्राटाक्री योजना मन्त्रालयले गर्ने होइन भनेर अर्थमन्त्रीज्यूले भनिदिनुभयो, तर त्यो बजेट सरेन्डर गरेर फिर्ता गएन। बजेटमा छ तर चलाउन नपाउँदा यसो हुँदा पूर्वाधार मन्त्रालयको विकास खर्च कम देखिएको छ। यस्ता साना योजनाको ३३ अर्ब ६० करोड रुपैयाँ खर्च गर्न पाउँदैनौं भनेर दोस्रो संशोधनमा हटाइयो, महाशाखा प्रमुख गौतमले भने, तर हाम्रो मन्त्रालयमै भइरहेकोले बजेटको भोलम देखिने खर्च गर्न नपाउने अवस्थामा छौं। यो साना योजनाको रकम कहाँ लैजाने भन्ने अझै टुंगो लागेको छैन। अहिले सोही रकम अरू योजनामा रकमान्तरको स्वीकृति गरिदिन अर्थ मन्त्रालयलाई अनुरोध गरिरहेको उनले जानकारी दिए। योजना आयोगका निवर्तमान उपाध्यक्ष पुष्पराज कँडेल भने योजनाहरूलाई पूर्णता नदिई अर्थले बजेट रोक्न नहुने बताउँछन्। विगतमा मन्त्रीहरूले आआफ्नो चाहना अनुरूप कार्यकर्तालाई साना योजना दिने काम स्वाभाविक रूपमा हुने गरेको उनले सुनाए। उनका अनुसार सडकमै २४ लाखको योजना ल्याएर राम्ररी काम गर्न पनि पुग्दैन। यो उपभोक्ता समितिलाई दिँदैन। ठेक्का लगाउने हो। २४ लाखको ठेक्का लगाउँदा २० लाख लाग्छ। अझ ठेकेदारले घटेर हाल्दा १८ लाख हुन्छ। यति पैसाले सडकमा ग्राभेल गर्न पनि पुग्दैन। करोडौं करोड लाग्छ। यसले दुरुपयोगभन्दा पनि विकास भएकै देखिँदैन, उनले भने, सबै पार्टीका प्रतिनिधिहरूको जिल्लामा भएका बहुवर्षीय योजनामा खर्च नभएको रकम सत्तापक्षको इच्छाअनुसार रकमान्तर गर्ने गरिएको प्रवृत्ति स्वाभाविक रूपमा छ। तर साना योजना अन्तिममा ल्याएर गर्ने प्रवृत्ति छैन। ३० हजारसम्मका ससाना योजना केन्द्रमा बन्छन् । गाउँसम्म पनि पुग्दैनन् । कार्यकर्ताले बाटोमै मिलापत्र गरेर हरहिसाब मिलान गर्ने गर्छन् । यस्तै, खानेपानी मन्त्रालय महाशाखा प्रमुख मीना श्रेष्ठ अहिले साना योजना केन्द्रले भन्दा पनि प्रदेशमार्फत जाने गरेको जानकारी दिइन्। यसैले यस्तो बजेट कार्यकर्ता पोस्न जान्छ वा विकासमा जान्छ भन्नेबारे अनविज्ञ भएको बताउँछिन्। यता पूर्व अर्थसचिव रामेश्वर खनाल यस्ता साना शीर्षकको बजेटको विकास पहिलादेखि नै नदेखिएको तर्क गर्छन्। उनका अनुसार उपभोक्ता समितिलाई पैसा दिने यसमा आफ्ना राजनीतिक दलका कार्यकर्ताहरूलाई अगाडि उभ्याउने, त्यो पैसालाई श्रमदानसमेत जोडेर काम भएको देखाउने र अलिअलि पार्टीको फन्डिङ जुटाउने काम पहिलादेखि नै हुन्थ्यो। ओहोदा समितिबाट काम गर्ने परम्परा तीव्र गतिले सुरु गरेको २०५८ सालदेखि हो। त्योभन्दा अगाडि सरकारी निकायहरू गाउँगाउँमा काम गर्न सक्थे। २०५८ देखि २०६२ सालको माओवादी द्वन्द्वको समयमा गाउँगाउँमा काम गर्न अप्ठेरो भएपछि समुदायलाई नै पैसा दिएपछि काम हुन्छ कि भन्ने विकल्प खोजेर गरियो तर चार वर्ष राम्रो काम भए पनि २०६२०६३ पछि यसको दुरुपयोग बढेको खनालको तर्क छ। अहिले संघीय सरकारको पैसा जाँदैन। नगरपालिका तहमा पुगेको छ। यसो हुँदा कतिपयमा राम्रो काम पनि भएको छ तर मन्त्रीले मन पराएको, नजिकका सांसदहरूलाई वैशाखदेखि जेठमसान्तसम्म रकमान्तर गरेर टुक्रे योजनाहरू दिएकोको धेरै दुरुपयोग भएको छ, उनले थपे, एक करोडसम्मको राम्रो पैसा सांसदले आफूहरूले ल्याएको भन्ने सुरुमा त्यसको काम हुनु अघि केही अंश खाने र पछि कार्यकर्तामार्फत पठाउने। अलिअलि काम गरेको देखाउने र कतिपय अवस्थामा बिलै बनाएर खाइदिने गरेको देखिन्छ। यसर्थ यस्ता अधिकांश साना योजनाको दुरुपयोग हुने गरेको छ। टुक्रे योजनामा बजेट पठाउने र हतारहतार खर्च गर्ने। आर्थिक विकासको यो प्रणालीले न देखिने गरी विकास हुन्छ, न त राज्यकै ढुकुटीको सदुपयोग हुन्छ। आयोगका निवर्तमान उपाध्यक्ष कँडेल विकासका नाममा कार्यकर्ता पाल्ने मेसो गरेर बजेटको दुरुपयोग गर्न नहुनेमा खबरदारी गर्छन्। उनका अनुसार लाभ लागत विश्लेषणका आधारमा परियोजनाहरू छनोट गर्नुपर्छ। तर जुन दलहरूले जहाँसुकै ससाना योजना सुरु गरे पनि तिनीहरू अधुरै छन् भने पूरा गर्न उनको सुझाव छ। हिजोका दिनमा हामीले बजेट बैंकको कुरा उठाएका थियौं। यसले लाभ लागतका आधारमा परियोजनाहरू छनोट गर्ने हो। प्रदेश, स्थानीय तह सबैमा लागू हुनुपर्छ र उपयोगी परियोजनाहरूमा जानुपर्छ। हाम्रो जस्तो थोरै बजेट भएको देशमा छर्ने हिसाबले भन्दा पनि छलफल गरेर लाभ लागतमा जाने व्यवस्था गुर्नपर्छ, कँडेलले भने टुक्रेटाक्रे बजेट सामान्यतया स्थानीय तहले गर्ने भन्ने छ। तर यो केन्द्रबाटै भइरहेको छ। केन्द्रबाट अनुदान गर्नु परिरहेको छ। यस्तो अनुदानलाई माथिबाट हस्तक्षेप गर्नु हुँदैन। कतिपय पार्टीहरू टुक्रे बजेट गएको बताउँदै योजना आयोगका निवर्तमान कँडेल कतिपय पार्टीले कार्यकर्ता पाल्ने नै कुरा गरेका हुन्छन् भने कतिपयले स्थानीय तहको विकासका कामलाई तीव्रता दिन भनेर लागे बताउँछन्। उनका अनुसार योजनाका नाममा कार्यकर्तालाई पैसा बाँड्ने पुरानो बानी अन्त्य हुन सकेको छैन। योजना आयोग, अर्थ मन्त्रालयले जति बाँडे पनि हुन्छ, बाँड्न सक्छन् भन्ने मानसिकता छ। उक्त मन्त्रालयसँगै अन्य मन्त्रालयमा पनि टुक्रे बजेट लिन दबाब दिन्छन्। यसरी गएको कतिपय बजेट दुरुपयोग भएका छन्, उनले थपे, साना बजेटका नाममा न्यूनतम ३० हजारदेखी लाख हुदै करोडसम्म बाँडिने गरेको छ। यसमा माग्न आएका कार्यकर्ताहरूलाई ससाना बजेट रातो किताबमा राखेको छ भनेर चित्त बुझाउने बाटो मात्रै हो। यस्ता बजेट छरिएर जाँदा खासै काम हँुदैन। धेरै जस्तो सडक, बाटो, खानेपानी, ढल, अर्थ मन्त्रालयका प्रवक्ता ढुण्डीप्रसाद निरौला सामान्यतया रकमान्तर, शोधनान्तर, कार्यक्रम संशोधन दोस्रो त्रैमासदेखि गर्ने गरेको बताउँछन्। उनका अनुसार कार्यक्रमहरू गर्दै जाँदा कुन हुन सक्दैन, त्यसबाट बचेको रकम अरू थप काम गर्न सकिने ठाउँमा लगिन्छ। वित्तीय उत्तरदायित्व तथा आर्थिक कार्यविधि ऐनअनुसार यसो गरिन्छ। साना योजनाको बजेट कुन मन्त्रालयले के कार्यक्रममा लगेका हुन्छन्। उनीहरूले खर्च गर्दा अपनाउनुपर्ने प्रणाली उल्लेख हुन्छ, निरौलाले भने, यसको सदुपयोग तथा दुरुपयोग के छ भन्ने समग्र अनुगन रिपोर्टिङमा आउँछ। सबै आयोजनाको अर्थ मन्त्रालयले अनुगमन गर्न सक्दैन। विभिन्न मन्त्रालय र प्रदेशस्तरबाट यस्ता साना खाले बजेट जान्छ तर अर्थले एकमुष्ठ त्रैमासिक रूपमा पठाउने भएकाले टुक्रे बजेट तथा योजनालाई हेर्न नगरेको उनको भनाइ छ।"
"राजाको माया त लाग्छ, तर अब फर्किने सम्भावना छैन : कमल थापा","काठमाडौं : राप्रपा नेपालका अध्यक्ष कमल थापाले अब राजा फर्किने सम्भावना नरहेको बताएका छन्। राजा फर्किने बाटो राजाले नै बन्द गरिदिएको उनको भनाइ छ। राजेन्द्र लिङ्देनको नेतृत्वमा राजसंस्थाको एजेण्डासहित अघि बढिरहेको पूर्वपार्टी राप्रपाप्रति टिप्पणी गर्दै थापाले असम्भव एजेण्डा बोकेर नयाँ पिँढीलाई भ्रममा नपार्न आग्रह गरेका छन्। आफूलाई राजाको माया त लाग्ने भए पनि नफर्किने निष्कर्षका साथ आफूले राजा छोडेर हिन्दु राष्ट्रको अभियानमा लागेको भन्दै थापाले लिङ्देनको राप्रपा पनि विस्तारै आफ्नै लाइनमा आउने दाबी गरेका छन्। पार्टीहरु असफल भएर राजा आउने होइन। एउटा पार्टी असफल भए अर्को आउँछ। राजा फर्कने अरु नै कारण थिए। राजाले नै त्यो बाटो बन्द गरिदिए, उनले भनेका छन्, अब असम्भव एजेण्डा बोकेर नयाँ पिँढीलाई भ्रममा पार्नु हुँदैन। असम्भव एजेण्डा बोकेर हिन्दु राष्ट्रलाई बन्धक बनाउन हुँदैन। २३ प्रतिशत भोटको जगमा राप्रपा ठूलो हुँदैन। थापाले लिङ्देन नेतृत्वको राप्रपा आफूले समातेको बाटोमै आउनुपर्ने जिकिर गरेका छन्। अहिले गालि गलौजआरोपहरु खेपेर भए पनि तपाईंहरुको लागि म बलियो घर बनाएर राखिदिनेछु। पहिले पनि मैले बनाएकै घरमा तपाईंहरु आएको हो। त्यहाँ अझै केही समय रमाई राख्नोस्, उनले भनेका छन्। थापाले राजसंस्थाप्रति आफ्नो सम्मान सदैव रहिरहने पनि स्पष्ट पारेका छन्।"
अपराधीकरण,"मूर्तिचोरीको अभियोगमा अदालतबाट सजाय तोकिएका छिरिङ डम्डुल लामालाई गत माघमा कर्णाली प्रदेशको मन्त्री बनाइयो। जिल्ला अदालत हुम्लाले मूर्तिचोरीको अभियोगमा लामालाई दुई वर्ष कैद र पाँच हजार जरिवानाको फैसला गरेको थियो। प्रदेशसभा सदस्यसमेत नरहेका लामालाई माओवादी केन्द्रले प्रदेश सरकारको महत्वपूर्ण मन्त्रालयको जिम्मा दिएको थियो। उक्त निर्णयविरुद्ध मध्यपश्चिम विश्वविद्यालय कानुन संकायकी विद्यार्थी विनिता बोगटीले मुद्दा दायर गरेकी हुन्। लामा भने सरकारी घोडागाडीसहित झन्डा हल्लाउँदै मन्त्रीको सेवासुविधा प्रयोग गरिरहेका छन्। मनाङका प्रदेश सांसद राजीव गुरुङ उर्फ दीपक मनाङेमाथि गुण्डागर्दी को आरोप छ। ज्यान मार्ने उद्योगसम्बन्धी अभियोगमा जेल बसेर छुटेपछि उनी प्रदेश सरकारको मन्त्रीसमेत बने। नेकपाबाट प्रदेससभा सदस्य बनेका गुरुङको हातमा कुनै बेला गण्डकी प्रदेशको सरकार टिकाउने र भत्काउने साँचो थियो। राजनीतिक दलको आडमा अपराधीलाई उन्मुक्ति दिन खोजिएको अर्को उदाहरण हो त्रिवि परिसरमा प्राध्यापक कुटिएको विषय। त्रिभुवन विश्वविद्यालय समाजशास्त्र विभागका प्राध्यापक प्रेम चलाउनेमाथि गत वर्ष त्रिवि परिसरमै फलामको रड र बासको भाटा प्रहार भयो। कांग्रेस निकट विद्यार्थी संगठनका नेताहरूले उनीमाथि सांघातिक हमला गरेको पुष्टि भयो। तर, कारबाही भएन। उल्टै, आरोपितहरूले मुद्दा फिर्ता लिन गृह मन्त्रालयमा निवेदन दिए। मन्त्रालयले मुद्दा फिर्ता लिने तयारी गरेको छ। राजनीतिशास्त्रको एक परिभाषाले राजनीति त्यो विज्ञान हो, जसले समाजका सबै विज्ञानलाई नेतृत्व गरेर अघि बढ्छ, भनेको छ। तर, यो विज्ञानलाई व्यवहारमा सही रूपमा नउतार्दा फोहोरी खेल र अपराध ढाक्ने ठाउँ बन्दै गएको छ। त्रिभुवन विश्वविद्यालयका प्राध्यापक तथा समाजशास्त्री डा डम्बर चेम्जोङ भन्छन्, राजनीतिमा अपराध स्विकार गर्ने, ढाकछोप गर्ने, संरक्षण गर्ने र अपनत्व लिने प्रवृत्ति मौलाउँदै छ। यसैले समाजमा राजनीतिको सही प्रभाव पर्न सकेको छैन। अपराधीले प्रश्रय पाउने ठाउँ बनेको छ राजनीति। राजनीतिका आडमा भएका र लुकाइएका अपराध धेरै भेटिन्छन्। अपराधमा संलग्नलाई राजनीतिक दलले ठाडै संरक्षण गर्दा दण्डहीनता मौलाएको छ। जिल्लादेखि केन्द्रसम्म नै यस्ता घटना भेटिन्छन्। प्रहरीले अनुसन्धानका क्रममा सबै प्रमाण फेला पारे पनि राजनीतिक प्रभाव र दबाबका कारण अभियुक्त पक्राउ पर्दैनन्। नागरिक अभियन्ता श्याम श्रेष्ठ अपराधलाई राजनीतिले संरक्षण गर्दा देशमा अन्यायको राज भइरहेको बताउँछन्। हामी पक्रन्छौं, अनि पक्रेर कठघरामा पुर्याउन भ्याएको हुन्न। तीन दलका नेताको फोन आइरहेको हुन्छ। उसलाई थुन्नु कि छाड्नु ? थुनौ जागिर नै जाला भन्ने तनाव, नछाडांै समाजमा अपराध बढ्छ, एक जना प्रमुख जिल्ला अधिकारीले गरेको गुनासो सुनाउँदै श्रेष्ठ भन्छन्, राजनीतिले समाजमा दण्डहीनता बढायो। मुलुकमा अपराध र राजनीति गाँसिएको श्रेष्ठ बताउँछन्। अपराधीहरू राजनीतिमा पस्या छन्, राजनीतिले संरक्षण गरेको छ, उनी भन्छन्, यसले गर्दा उनीहरू दन्डबाट पनि बचेका छन् जनताको नजरबाट पनि बचेका छन् । अपराध गर्नेलाई राजनीतिले संरक्षण गर्दा समाज नै गलत बाटोमा हिँड्ने दाबी गर्छन् नेपाल प्रहरीका पूर्वअनुसन्धान अधिकृत हेमन्त मल्ल ठकुरी। उनी भन्छन्, अहिलेको राजनीतिले जग्गा दलाल, डन, भ्रष्टाचारी, कर छली गर्ने व्यापारी, तिकडमबाजलाई संरक्षण गर्यो। राजनीति नै खराब बाटोमा गइरहेको छ। टीकापुर हत्याकाण्ड मुख्य योजनाकारको अभियोगमा कैलाली क्षेत्र नम्बर १ बाट निर्वाचित सांसद रेशम चौधरी डिल्लीबजार कारागारमा जन्मकैद भुक्तान गरिरहेका छन्। भूमिगत भएरै उनी राजपाबाट उम्मेदवार बने र जिते पनि। जिल्ला अदालतले जन्मकैदको सजाय गरेकै अवस्थामा पनि उनलाई कारागारबाट ल्याएर संसद् भवनमा शपथ खुवाइएको थियो। रौतहट क्षेत्र नं २ बाट निर्वाचित सांसद मोहम्मद अफताब आलम २०६४ को संविधानसभा निर्वाचनको एक दिनअघि चैत २७ गते रौतहटमा भएको बम विस्फोटको घटना र त्यसका घाइतेलाई ज्युँदै जलाउने कार्यमा संलग्न भएको आरोपमा गत असोजमा पक्राउ परे। निलम्बित सांसद आलम पनि अहिले पुर्पक्षका लागि जेलमा छन्। चुनावमा भोट दिएर जिताउनका लागि हाम्रो समाजले अझ पनि व्यक्तिको कामभन्दा पनि उसको पावर, पार्टी, सम्पत्ति, समुदाय र हेर्ने गर्छ भन्ने गतिलो उदाहरण हो रेशम चौधरी र आलमको घटना। यस्तै राजनीतिको माथिल्लो पोष्टमा पुगिसकेर पनि बेलाबेला माननीयहरूलाई अपराध कर्ममा संग्लन भएको आरोप लाग्ने गरेको छ। गत वर्षको चर्चित मुद्दा हो पूर्वसभामुख कृष्णबहादुर महराविरुद्ध बलात्कारको घटना। संसद् सचिवालयमा कार्यरत कर्मचारीलाई बलात्कार प्रयास गरेको आरोपमा महरा पक्राउ परेका थिए। नागरिक अभियन्ता श्याम श्रेष्ठ भन्छन्,नहुने काम भइरहेछ राजनीतिमा। राजनीति अनैतिक र फोहोर भयो भनेर आम जनतामा घृणा पैदा हुन्छ, वितृष्णा उत्पन्न हुन्छ। राजनीति दण्डहिनताको सिकार बन्छ। अपराधीहरू बच्न पर्यो भने दलमा पस्ने प्रचलन सुरु भइरहेको छ। राजनीतिमा अपराध स्विकार गर्ने, ढाकछोप गर्ने, संरक्षण गर्ने र अपनत्व लिने प्रवृत्तिा मौलाउँदै छ। अपराधीले प्रश्रय पाउने ठाउँ बनेको छ, राजनीति। त्रिविका प्राध्यापक तथा समाजशास्त्री डा चेम्जोङ राजनीतिमा लोकतान्त्रिक संस्कारको चरम अभावका कारण यस्तो भएको बताउँछन्। अपराधका घटनामा मुछिनेहरूमा, वडा सदस्य, स्थानीय तहका अध्यक्ष तथा सांसदसम्म छन्। उनीहरूको संलग्नता सुन तस्करी, बलात्कार, मानव बेचविखन, मूर्ति चोरी, अवैध गर्भपतन र हत्यासम्म छ। झुठा विवरण पेश गरी नागरिकता लिएको, सरकारी छाप दस्तखत कीर्ते, सार्वजनिक अपराध, ज्यान मार्ने उद्योगको अभियोग उनीहरूमाथि छ। जातीय छुवाछूत, बोक्सीको आरोप, चोरी, बैंकिङ कसुर, संगठित अपराधलगायतको घटनामा पनि जनप्रतिनिधि मुछिएका छन्। अख्तियार दुरुपयोग अनुसन्धान आयोगले विशेष अदालतमा भ्रष्टाचार मुद्दा दायर गरेपछि पर्सा क्षेत्र नम्बर ३ बाट समाजवादी पार्टी नेपालका सांसद हरिनारायण रौनियार निलम्बनमा परेका छन्। रौनियार पप्पु कन्स्ट्रक्सनका अध्यक्ष थिए। पप्पु कन्स्ट्रक्सनले बर्दियाको गुलरिया र बारबर्दिया नगरपालिका जोड्ने जब्दीघाटको पुल तथा काठमाडौं टेकुको पुल निर्माणमा गुणस्तरहीन सामग्री प्रयोग गरेको, ठेक्का लिएका अन्य निर्माण कार्यमा पनि लापरबाही गरेको आरोप लागेको छ। यस्तै कर्णाली प्रदेशका भौतिक पूर्वाधार विकास मन्त्री खड्कबहादुर खत्री बैंकिङ कसूरसम्बन्धी मुद्दा लागेपछि पदमुक्त भए। कृषि विकास बैंकले खत्रीसहित ५ जनाले १ करोड ८० लाख ८० हजार रुपैयाँको किर्ते बैंक ग्यारेन्टी बनाएको आरोप लगाएको छ। अपराध अनुसन्धानमा राजनीतिक दल हावी हुन्छन् भन्ने आरोप लाग्ने गर्छ। नेपाल प्रहरीका प्रवक्ता विष्णुकुमार केसी भन्छन्, अपराध गरेका व्यक्ति जुनसुकै दलका हुन् हामीले राजनीतिक व्यक्तिभन्दा पनि अपराध गर्ने व्यक्तिका रूपमा अनुसन्धान गर्ने गरेका छौं। कर्मअनुसार कानुनको दायरामा आएकै छन्। प्रहरीले अनुसन्धान गरेकै छौं। राजनीति पार्टीले नै सरकार चलाउँछ। देशको ऐनकानुनअनुसार काम गर्ने हो। राजनीतिक निर्णयको आधारमा सरकारले गर्ने निर्णय पनि कानुनअनुसार नै गरिएको हुन्छ। सुरक्षाविद्, इन्द्रजित राई भन्छन्, समाजमा अपराधीकरण बढ्नुको अनेक कारण मध्ये राजनीति मुख्य रूपमा आउँछ। समाज बिग्रियो, मोबाइलको असर, गलत सूचनाको असर, धर्ममाथि विश्वास नहुनु, नैतिक शिक्षाको अभावलगायतका विषयले अपराध बढ्यो। भूतपूर्व नेता हुन वा मन्त्री प्रधानमन्त्री वा अहिलेका बहालवाला नेतृत्व नै किन नहुन्, वरिपरि गुण्डा, मवाली, ठग राखेर घुमिरहेका हुन्छन्। यो विकृत राजनीतिको पराकाष्ठा हो। किन त भन्ने प्रश्नमा सुरक्षाविद् राईको जवाफ थियो, चुनावमा बुथ कव्जा गर्नु पर्यो। व्यापारीलाई धम्काउनु परो। झगडा गर्नुपर्छ, लठ्ठी चलाउनुपर्छ। यस्तो विकृतिले समाजमा दण्डहीनता बढाउँछ। डनहरू मन्त्री बन्ने र क्षमतावान व्यक्तिहरू विदेश पलायन हुने संस्कार देखिँदै आएको छ त ! समाजशास्त्री चेम्जोङ पनि नीतिहरूको पनि नीति मानिने राजनीति सफा हुनुपर्नेमा जोड दिन्छन्,। उनी भन्छन्, समाजलाई नियन्त्रण गर्ने, बाटो देखाउने र निर्देशित गर्ने संस्था नै राजनीति हो। यो संस्था नै संस्थागत भएकै छैन। जुन अति जरुरी हो। पदीय दायित्व जिम्मेवारपूर्ण पूरा गर्ने र अपराधलाई बढावा नदिनका लागि नीति बनाउनेतिर दलहरू लाग्नुपर्ने उनको भनाइ छ।"
ननिका नेता,"मुलुक बलियो हुन मूलतः राजनीति बलियो हुनुपर्छ। राजनीति बलियो हुन राजनीतिक पार्टीहरू बलियो हुनुपर्छ। राजनीतिक पार्टी बलियो हुन ती पार्टीका नेताहरू बलियो हुनुपर्छ। नेताहरू बलियो हुन नेताहरू ठीकसँग चल्नु पर्छ। त्यसो नहुँदा हामी कहाँ सार्थक परिवर्तन हुन सकेन। सरकार सरकारको हैसियतमा चल्न सकिरहेको छैन। पार्टीहरू पार्टीको हैसियतमा क्रियाशील हुन सकेका छैनन्। अहिले पनि घर लिपपोत गर्न माटो लिन छोरी, बुहारी, दिदी, बहिनी जान्छन्। त्यसरी माटो खन्दा ढिस्को भत्किएर त्यसैले थिचिएर मर्छन्। अर्को समस्या, बोक्सीको आरोपमा गाउँका गरिब निमुखा प्रायः विधवा, शारीरिक अंगभंग भएकाहरू गाउँका बलिया बांगाहरूबाटै प्रताडित भैरहेका छन्। थरीथरीका प्रताडना पाइरहेका छन्। तातो पन्यूँले डामिन्छन्, कति जनाको आँखा फुटाइन्छ। दिसा, पिसाब खुवाइन्छ र गाउँसमेत निकाला गरिन्छ। गाउँका झोलुंगेपुलका फल्याक कुहिएका, उक्किएका र भत्किएका छन्। किला उक्किई फल्याक वा पाता छुट्टिई पुल तर्ने नसकिने भएका छन्। वनमा आफैं उम्रिएका विषाक्त च्याउ खाएर कैयौं अकिञ्चन अनाथ विपन्न जनता अकालमै मरिरहेका छन्। खानेपानीका धारामा कतै टुटी नै छैनन्, कतै पाइप काटिएका छन्। बिजुली हुक लगाएर चोरिएका छन्। शिक्षा निःशुल्क छ। गाउँतहमा पाठ्यपुस्तक निःशुल्क छ, निश्चित कक्षासम्म। कैयौं पाठशालामा खाजा खुवाइन्छ। त्यस्ता शिक्षालयमा खाजा खाएपछि विद्यार्थी भाग्छन्। करकापले भर्ना भएका विद्यार्थी स्कुल नै छोड्छन्। गाउँघरमा उपलब्ध यस्ता वा अन्य सरकारी सेवासुविधा लिन सर्वसाधारण जनतालाई सम्झाउने काममा राननीतिक दलका कार्यकर्ताहरूलाई पार्टीहरूले लगाउन किन सक्दैनन् ? यदि राजनीतिक दल र वर्गीय संगठनहरूको ध्यान जाने हो भने दुई, तीन वर्षमै देशको अनुहार बदलिन्छ। गाउँ र टोलका युवा देश र जनताको सेवामा लाग्छन्। यसो हुन सके एउटा राजनीतिक थिति बस्थ्यो। यी सबै भएपछि स्रोत सम्पन्न नेपाल समृद्ध हुन के बेर ? एकातिर आज पार्टी कार्यकर्ताहरू काम नपाएर हल्लिरहेका छन्। अर्कोतिर आम सर्वसाधारण जनता उपर्युक्त नेतृत्व नपाएर दिशाविहीन भइरहेका छन्। कार्यकर्ताहरूलाई पार्टीहरूले सधैं जनतामा पठाए मुलुक बन्न कति समय लाग्ने हो र ? माटो छ। पानी छ। बलिया हात पाखुरा छन्। दह्रा तिघ्रा छन्। तिनको उचित प्रयोग गर्न सके मुलुक केही समयभित्रै समृद्ध हुन थालिहाल्छ। संसारका अरू देशहरू पनि यसरी नै बनेका होइनन् र ? रचनात्मक काम हुन थालेपछि समाज अरू क्रियाशील हुन थाल्छ। समाज क्रियाशील भएपछि भ्रष्टाचार कम हुन थाल्छ। मान्छेहरूको ध्यान राम्रोतिर जान्छ। राम्रो हुन थालेपछि एउटा राम्रो बाटो बन्छ। राम्रो बाटो भए को पो हिँड्छ र नराम्रो बाटो ? आजको पूर्वाधार हेर्दा राजनीतिक पार्टीहरू प्रायः बेवारिसे पार्टीजस्ता भएका छन्। ठूला नेताहरू मझौला नेताहरूसँग, मझौला नेताहरू साना नेताहरूसँग र साना नेता कार्यकर्ताहरूसँग त्राहिमाम छन्। आँखा जुधाएर हेर्न सक्दैनन्। यसरी कसरी चल्छ देश ? नेता मोटाउने जनता दुब्लाउने अवस्था छ। जनयुद्धमा लागेका छर्राका घातक अवशेष बोकेर बाँचेको छ, एकातिर मान्छे। अर्कोतिर नेताको बिहेको वार्षिकोत्सव धेरै खर्च गरेर मनाइन्छ। यो स्थितिको अविलम्ब हटाउनु जरुरी छ। जनताले परिवर्तन खोजेका छन्। तर, नेता र नेतृत्वले जनताको मनोभावना बुझ्न सकेको छैन। उत्तर पाएका छैनन्। आजको राननीतिले जनतालाई उपयुक्त उत्तर दिन हतार भइसक्यो। समय निकै व्यतित भइसकेको छ, जनयुद्धकालको। त्यो बेला जनयुद्धको धुवाँमा जन्मेका मान्छेको ओठमाथि जुँगाको रेखी बसिसक्यो। कैयौं त मतदाता भइसके। त्यसमा प्रश्नको के उत्तर छ ? पार्टीहरूसँग, नेताहरूसँग ?सत्तामा हुँदा के गर्नु भो ? के जमाना आयो जनतासँग नेता डराउने ? तल्ला तहका कार्यकर्ताहरूसँग माथिल्ला नेता शंकालु हुने ! यसैगरी परिवर्तन हुन्छ समाजको ? हिजो जनयुद्धको बेलाको प्रचण्डको नाममा राजनीतिमा प्रचण्डपथ आएको थियो। आज कता गयो प्रचण्डपथ ? हिजो प्रचण्डपथको नाम प्रस्ताव गर्ने कमरेड आज कुन दुलोमा हुनुहुन्छ ? हिजोका गाउँगाउँका जनसरकारहरू आज मुसोको कुन दुलोमा छन् ? त्यसबेला समाजमा प्रचलित लेनदेन जग्गाजमिनको औपचारिक किनबेच गर्न सरकारी मालपोत कार्यालय जान नदिई जनसरकारका नाममा गरिएका जग्गाजमिनको स्वामित्व आज कसको छ ? कतिपल्ट त तपाईं प्रधानमन्त्री भैसक्नुभयो ? त्यो बेला त्यो लेनदेनको किनारा लगाइदिनु पर्दैनथ्यो ? आज ती जग्गाजमिन कसको स्वामित्वमा छन् ? लेनदेन कसरी हुन्छ ? यसो हेक्का आउँछ कहिलेकाहीँ ? हिजो नङमासुको सम्बन्ध थियो जनतासँग तर आज दूध र नुनको जस्तो भएको छ। दूधमा नुन परेमा फाट्छ। विकृत हुन्छ। हिजोको मित्र आज दुश्मन हिजोका दुश्मन आज मित्र ? यो केबाट भएछ ? यसो घोरिनु भएको छ कहिल्यै ? हिजो तपार्इंलाई सुरक्षा दिने गाउँका आमाहरूको आज कतै सम्झना आउँछ ? एकथरी नेता त जनता बनाउन होइन, आफू बन्न लाग्नु भएको रहेछ ! आज कुन नैतिकताले उभिनु हुन्छ हो ती आमा, भाउजू, छोरी र छोराहरूका भोगाइ ? राजनीतिलाई मूल्यहीन पो त बनाउनुभो। यो लुच्चाइँले पार लगाउला कहिल्यै ? हिजो भन्नेमा हुनुहुन्थ्यो तर आज सुन्नेमा हुनुहुन्छ। भन्नेमा हुनु र सुन्नेमा हुनुमा कति धेरै अन्तर हुने रहेछ ? यसो घोत्लिनु भएको छ कहिलेकाहीँ ? तपाईं नेतालाई त सजिलो हुँदैन होला अवस्था। भन्ने र सुन्ने मान्छेमा कत्रो ठूलो अन्तर हुने रहेछ ? देश बर्बाद हुन लाग्यो। यही ढाँचामा हिँड्ने हो भने भोलि के होला ? कसो होला ? अहिले अरू पार्टी अरूअरूमै अल्मलिएका छन्। तर, माओवादी केन्द्र पद र विभागका चौरासीको छिनोफानो गर्न नसकेर बडो विवशतामा परेको छ। प्रायः सबै पार्टीलाई जनता होइन, आआफ्ना पार्टी नै समस्या भएका छन्। माओवादी केन्द्र यस मामिलामा अरूभन्दा बढी पिरलोमा परेको छ। प्रत्येक नेता एक से एक पदकांक्षी छन्। जति पद भए पनि पुग्दैन। त्यसका कारण प्रचण्ड आगोको भुङ्ग्रोमा परेका छन्। उनका लागि जनता त समस्या छैन बरु। जनताका महत्वकांक्षा त्यति छैनन्। आमजनता राज्यसँग धेरैथोक चाहँदैन। बरु प्रत्येक चरणमा उज्यालो चाहन्छ। त्यसका लागि बिजुली अनि स्वच्छ र स्वस्थ्य खानेपानी अनि भरपर्दो बाटो चाहन्छ। जनतालाई वरिष्ठ वा कनिष्ठ महामन्त्री, सचिव, सहसचिव, उपसचिव, कोषाध्यक्ष वा केही पद अनि दर्जा चाहिएको छैन। समाजवाद उन्मुख संविधान ल्याउने जनतालाई तत्काल बत्ती, पानी र बाटो चाहिएको हो। के यी तीन कुरा चाहनु पनि अनर्थ हो र ? अलि नढाँट्ने या ढाँट कुरा नगर्ने नेता चाहिएको छ। यति कुरा चाहनु पनि बढी हो र ? नेपाल संसारका पानी भएका थोरै देशमध्ये एउटा हो। पानीबाट नवीकरणीय ऊर्जा पनि पाइन्छ। त्यति माग्नु साधारण हो जस्तो लाग्छ। मुलुकमा भएको कुरा माग्नु अन्यथा हो र ? आफ्नो मुलुकमै भएको पानी आफ्ना जनतालाई खुवाउन सक्तैन, जलविद्युत् दिन सक्तैन भने त्यो सरकार सक्षम, योग्य र कुशल सरकार कसरी सावित हुन्छ ? नभएको कुरा दिन सकेन भने बुझ्न सकिन्छ तर प्रश्न त्यो होइन। भएको कुरा पनि दिन सकेन एकातिर भने अर्कोतिर दिनै नसक्ने कुरा पनि दिन्छु भनी भनी झुक्याइरहने ? यस्तो झुक्याउनुलाई ठगी भन्नु होला कि नहोला ? आजको नेपालमा कसले बढी ढाँट्छ, झुक्याउँछ, उही पो ठूलो नेता ? बाफ रे बाफ ! यसैका लागि हो त्यत्रा १५१६ हजार जनताले ज्यान दिएको ? जनयुद्धमा जनतासँग सहयोग माग्दा के के वचन दिएको थियो ? सम्झने कि ? नेता र जनताको प्राथमिकतामा व्यापक अन्तर पर्यो। आज तपाईं नेतालाई विशाल दरबार जत्रा घर र बिहेको सम्झनामा विशाल खर्चिलो पार्टी चाहिएको छ। अनि, कति खर्च लाग्ला ? यसो हेरिएको छ ? यस्ता ढर्रा जनतालाई पटक्कै मन पर्दैन। लाखौंलाख जनतालाई आज पनि भुटुन र नुनको समस्या छ। त्यो नपाउँदा असन्तुष्ट छन्। तर तपाईं नेता कानमा तेल हालेर बस्ने ? यो त लुच्याइँको पनि पराकाष्टा भयो। होइन त ?"
कुशासन,"मुलुकमा पटकपटक राजनीतिक परिवर्तन भए। जनताको जीवनस्तर उठ्ने र देशकै कायापलट हुने जनताको आशा र भरोसाले कहिल्यै सार्थकता पाएन। जहिल्यै भ्रष्टाचार र कुशासनले मात्रै प्रश्रय पाइरह्यो। २०४६ सालमा ३० वर्षे निरंकुश पञ्चायती व्यवस्थाको अन्त्यका लागि जनताले रगत बगाए। बहुदलीय व्यवस्थाको पुनस्र्थापना भयो। २०६२०६३ सालमा अर्को जनक्रान्ति भयो। जनताले राजतन्त्र फाले। गणतन्त्र आयो। देश संघीयतामा गयो। विगतका जनआन्दोलन र क्रान्तिमा सयौं सहादत भए, हजारौं अपांग भए। देशमा भएका ठूलाठूला क्रान्तिपछि मुलुकका भ्रष्टाचार नियन्त्रण हुन्छ, जनताले अब घरको आँगनबाट सेवासुविधा पाउँछन्। देश समृद्ध हुन्छ, विकासले गति लिन्छ भन्ने आमजनतामा विश्वास थियो। तर, राजनीतिक परिवर्तन भए, जनताको अवस्था परिवर्तन भएन। त्रिभुवन विश्वविद्यालयका प्राध्यापक डा राजकुमार पोखरेल गणतन्त्र, लोकतन्त्रले सुशासनको प्रत्याभूति हुनुपर्नेमा उल्टै अराजकतन्त्रले स्थान लिएको बताउँछन्। कानुनी शासन हुनुपर्नेमा भ्रष्ट र तस्करीतन्त्र हावी भएको उनको भनाइ छ। चुनावमा धेरै खर्च गर्नुपर्ने भएपछि शासन नै तस्करको हातमा गएको छ त, उनले भने, यस्तो अवस्थामा सुशासनको कुरा कसरी होला र ? गणतन्त्र र लोकतन्त्रले सुशासनको प्रत्याभूति हुनुपर्नेमा अझ अराजकतन्त्र हावी हुँदै गएको पोखरेल बताउँछन्। देशमा कानुनी शासन मर्दै गएको तथा भ्रष्ट र तस्करको नियन्त्रणमा सत्ता सञ्चालन हुन थालेको भनाइ छ। मुलुकमा भएका जनआन्दोलन र क्रान्तिपछि आर्थिक रूपमा पनि जनताको जीवनशैली परिवर्तन हुने अपेक्षा थियो। हरेक आन्दोलनमा नेताहरूले जनतालाई यस्ता आश्वासन पनि बाँड्ने गरेका थिए। तर, सत्तामा पुगेपछि सबै बिर्सिएर राजनीतिलाई सेवाभन्दा पनि पेसा बनाउनतिर नेताहरू लागे। ट्रान्सपरेन्सी नेपालका अध्यक्ष पद्मिनी प्रधानाङ्ग सार्वजनिक सेवा, न्यायालय र सुरक्षा निकाय नै भ्रष्टाचारमा लिप्त भएको बताउँछिन्। स्थिति भयावह छ, प्रधानाङ्ग भन्छिन्, पैसा नदिई कहीँ पनि काम हँुदैन। न्यायालय त्यस्तै छ, सुरक्षा निकाय उस्तै छन्। सार्वजनिक सेवा प्रवाहमा व्यापक भ्रष्टाचार छ। सार्वजनिक सेवा, न्यायालय, सुरक्षा निकायमा भ्रष्टाचार हुनुमा राजनीतिक संरक्षण नै प्रमुख कारण रहेको उनको भनाइ छ। भ्रष्टाचारीलाई नै अदालतले समेत उन्मुक्ति दिएका कारण उनीहरूको मनोबल बढेको उनको भनाइ छ। अख्तियारले मुद्दा हाल्छ, अदालतले सफाइ दिन्छ, अनि कहाँबाट हुन्छ त भ्रष्टाचार र सुशासन ? उनको प्रश्न छ। देश दोहन गर्नेलाई उन्मुक्ति दिने कार्यले दण्डहीनतालाई पनि प्रश्रय दिइरहेको प्रधानाङ्ग बताउँछिन्। जनताले लडेर राजनीतिक परिवर्तन गरे पनि सार्वजनिक सेवा प्रवाहदेखि न्यायालय, सुरक्षा निकायमा समेत राजनीतिक संरक्षणमा भ्रष्टाचार मौलाउँदै गएको छ। सुशासनभन्दा कुशासन बढ्न थालेको सरोकारवालाहरूको भनाइ छ। २०४६ सालको परिवर्तनपछि नेताहरू भ्रष्टाचारी, माफिया बिचौलियाको चंगुलमा फस्दै गए। नेताहरू स्वयं पनि कमाउधन्दामा लागे। राजनीतिकशास्त्रका प्राध्यापक डापोखरेल भ्रष्टाचार मौलाउनको अर्को कारण चुनाव प्रणाली भएको बताए। उनका अनुसार वडाध्यक्षकै निर्वाचनमा एक करोड खर्च हुन्छ। यसले गर्दा तस्कर र भ्रष्टले देश चलाए। उही पात्र र उही पार्टीको वर्चस्व हुँदा पनि भ्रष्टाचार मौलाइरहेको विश्लेषकहरू बताउँछन्। पछिल्लो १० वर्षका ट्रान्सपरेन्सी इन्टरनेसनका रिपोर्टमा भ्रष्टाचारको अवस्था भयावह बन्दै गएको देखाउँछन्। पछिल्लो १० वर्षमा पनि भ्रष्टाचार र सुशासनको अवस्थामा कुनै सुधार आएको देखिँदैन। समाजमा नै विचलन आउन थाल्यो। समाज, घर परिवारमा समेत संस्थागत भ्रष्टाचार छियो। जसरी होस् पैसा कमाउन पर्ने दबाब समाज, परिवारमा सिर्जना हुन थाल्यो। जसले गर्दा व्यक्ति व्यक्तिमा लोभ लालसा बढ्यो। प्राडा पोखरेलका अनुसार मानिसको मन, मस्तिष्क र काम गर्ने शैलीमा परिवर्तन नभएसम्म सुशासनको कुरा मात्रै हुनेछ। उनले सांस्कृतिक सुधार नभएसम्म सुशासन भ्रष्टाचार नियन्त्रण आउन गाह्रो रहेको पोखरेल बताउँछन्। राजनीतिक शास्त्रका विद्यार्थी रश्मी आचार्य राजनीतिक परिवर्तन भए पनि सांस्कृतिक परिवर्तन नहुँदा समाजसमेत विचलित हुँदै गएको बताउँछन्। राजनीतिक परिवर्तन त पटकपटक भए, उनले भने, सांस्कृतिक परिवर्तन भएन। जसले नेतामा मात्र होइन समाजमा विचलन आयो। सार्वजनिक सेवा, न्यायालय, सुरक्षा निकायमा भ्रष्टाचार हुनुको प्रमुख कारण नै राजनीतिक संरक्षण हो। व्यवस्था परिवर्तन भए तर, जनताको अवस्था परिवर्तन भएन। भ्रष्टाचारीलाई उन्मुक्ति दिने उद्देश्यले भ्रष्टाचार निवारणसम्बन्धी ऐनमा पाँचवर्षे हदम्याद ल्याएको प्रधानाङ्गले बताइन्। यो नीतिगत भ्रष्टाचारको एक ज्वलन्त उदाहरण हो, उनले भनिन्, प्रस्तावित ऐनमा पाँचवर्षे हदम्याद राखिनुमा खोट छ, त्यसले भ्रष्टाचार नियन्त्रणभन्दा बढाउनतिर सहयोग गर्छ। सुशासनका सूचकमा पारदर्शिता, सहभागिता, कानुनको शासन, समता र समावेशिता, प्रभावकारिता एवं दक्षता, सहमति उन्मुख कार्यशैली, कामको जवाफदेहिता र उत्तरदायित्व पर्छ् । तर, यी सूचकमा कसैको ध्यान जाँदैन। जनताका आवश्यकता परिपूर्ति गर्ने, राष्ट्रिय आयको समानुपातिक वितरण, भ्रष्टाचार नियन्त्रण तथा सार्वजनिक सेवा प्रदान गर्ने निकायहरूमा विश्वसनीयता हासिल गर्न सकेमात्रै सुशासन कायम हुन्छ। सुशासन कायम गर्ने भरपर्दो विधि भनेको सूचना प्रविधि प्रयोग पनि हो। तर त्यसतर्फ राजनीतिक दल र सरकारको ध्यान नै जान सकेको छैन। प्रविधिको प्रयोग पनि हल्लामा मात्रै सीमित छ। सीमित कार्यालयमा मात्रै प्रविधिको प्रयोग भएको छ। यो माध्यमको प्रयोग हुँदा भ्रष्टाचारमा कमी आउन सक्छ। प्रशासनविद् पूर्णचन्द्र भट्टराई शक्तिको गैरकानुनी व्यापार नै भ्रष्टाचार भएको बताउँछन्। अख्तियार दुरुपयोग अनुसन्धान आयोगले गरेको पछिल्लो अध्ययनमा ३७२ प्रतिशत राजनीतिक संरक्षणमा नै भ्रष्टाचार भएको देखिएको छ। सार्वजनिक सेवा प्रवाह सार्वजनिक सेवा क्षेत्रमा सुधार नै आउन सकेको छैन। अख्तियार र ट्रान्सपरेन्सीका रिपोर्टले सार्वजनिक सेवा प्रवाह गर्ने कार्यालयमा धेरै भ्रष्टाचार भएको देखाएका छन्। सार्वजनिक सेवा प्रवाह गर्ने कार्यालयमा घूस नदिई काम नै नहुने अवस्था रहेको प्रतिवेदनहरूमा उल्लेख छन। जिल्ला प्रशासन, नापी, मालपोत, यातायातदेखि स्थानीय तह (नगरपालिका र गाउँपालिका) लगायतका सार्वजनिक सेवा प्रवाह गर्ने कार्यालयमा घूस दिएमात्रै सहजरूपमा जनताको काम हुने गरेको ट्रान्सपरेन्सीको प्रतिवेदनमा छ। राजनीतिककर्मीको नियतमा पनि खोट देखिन थालेको छ। राजनीतिलाई सेवा हो भन्ने कुरा नेताहरू बिर्सन थालिसकेका छन्। पैसा कमाउनकै लागि राजनीतिमा लाग्ने भीड नै लाग्न थालेको छ। व्यक्ति केन्द्रित नेताहरू व्यक्ति केन्द्रित हुँदा पनि भ्रष्टाचार बढेको छ। देश र जनताको पक्षमा केन्द्रित हुनुपर्ने नेता व्यक्तिगत स्वार्थ केन्द्रित भएका छन्। आफूलाई केन्द्रबिन्दुमा राखेर मात्रै उनीहरूले काम गरिरहेका छन्। देश र जनताको लागि भन्दा पनि आफू केही जोड्नको लागि पो राजनीतिमा लागेको भन्ने उनीहरू सोचाइ नै आउन थालेको छ। कमाउनकै लागि राजनीति गर्ने प्रवृत्ति बढेको छ। डा पोखरेल सबैमा मन्त्री हुनैपर्ने र कमाउनै पर्ने परिपाटी को विकास भइरहेको बताउँछन्। अपारदर्शी ब्युरोक्रेसी भ्रष्टाचार बढ्नु र सुशासन नहुनुको प्रमुख कारण कर्मचारीतन्त्र अर्थात् ब्युरोक्रेसी पनि हो। जो राज्यको स्थायी सरकार हो। त्यो नै स्वार्थमा केन्द्रित छ। स्वार्थको लागि कर्मचारी संयन्त्र जे पनि गर्न तयार हुने गरेको छ। जनताको काम जटिल बनाइदिने र समयमा काम नगरिदिने प्रवृत्ति कर्मचारीतन्त्रमा हाबी छ। सार्वजनिक सेवा प्रवाहमा ढिलासुस्ती र बढी समय लगाउने प्रवृत्ति बढ्दै गएको छ। ढिलासुस्ती गराएर सेवाग्राहीबाट अतिरिक्त शुल्क असुल्न तिर्न बाध्य गरिन्छ। प्राडा पोखरेल कर्मचारीतन्त्रमा काम नगर्ने प्रवृत्ति हावी हुँदै गएको बताउँछन्। कर्मचारीमा काम नगर्ने प्रवृत्ति बढ्यो, नीति नै काम नगर्ने किसिमका बनाइएका छन्, उनले भने, काम गर्ने कर्मचारीलाई न हौसला छ, न प्रोत्साहन नै। डर भयको अभाव तलदेखि माथिसम्मै नराम्रो गरेमा कारबाही गर्ने परिपाटी छैन। पछिल्लो समयमा कसैको डर भय नभएकोले भ्रष्टाचार बढेको डा पोखरेलको भनाइ छ। तल्लो तहदेखि मन्त्रीसम्मै डर, भय नै भएन, नियमविपरीत काम भए पनि कारवाही नै हुँदैन, उनले भने, कर्मचारी, नेतादेखि विश्वविद्यालयसम्म यस्तै छ। कसरी भ्रष्टाचार गर्ने, कसरी कमाउने भन्नेमै सबैको ध्यान छ। सांसद मन्त्री नहुने व्यवस्था गर्न सके मात्रै भ्रष्टाचार नियन्त्रणमा आउने डा पोखरेलको विश्लेषण छ। वर्तमान संवैधानिक व्यवस्थालाई नै परिवर्तन गरेर सांसदलाई मन्त्री नहुन नपाउने व्यवस्था गर्नुपर्ने उनको तर्क छ। उता अख्तियारजस्ता संवैधानिक निकायमा कर्मचारीलाई नियुक्त गर्ने व्यवस्थालाई हटाउनुपर्ने डा पोखरेलको सुझाव छ। सचिवमुख्यसचिव भएका व्यक्तिलाई अख्तियारमा नियुक्त गरिन्छ, पोखरेलले भने, पदमा रहँदा उनीहरूले अकुत कमाइसकेका हुन्छन्। उनीहरूले कसरी भ्रष्टाचार नियन्त्रण गर्लान् र ? यो परिपाटीलाई परिवर्तन गरेपछि मात्रै भ्रष्टाचार नियन्त्रणमा आउँछ।"
अपारदर्शिता,"अन्तर्राष्ट्रिय रूपमा भ्रष्टाचारको अनुगमन गर्ने निकाय ट्रान्सपरेन्सी इन्टरनेसनलका पछिल्ला प्रतिवेदनहरू हेर्ने हो भने नेपालमा राजनीतिक दलभित्रको भ्रष्टाचार व्यापक बढेको पाइन्छ। त्यसको मुख्य कारण हो, राजनीतिक दलहरूको अपारदर्शी आयव्यय तथा आर्थिक कारोबार। दलहरूले निर्वाचन आयोगमा बुझाउने आर्थिक प्रतिवेदनमा मुख्य आम्दानीको स्रोत सदस्यता शुल्कलाई उल्लेख गर्छन्। नयाँ सदस्यता वितरण, नवीकरण र लेबीबाट आउने रकमलाई पनि दलहरूले आम्दानी विवरणमा देखाउने गरेका छन्। तर, दलहरूको मुख्य आम्दानी भने चन्दा संकलन नै हो। तर दृश्यअदृश्य रूपमा संकलन हुने चन्दालाई न राजनीतिक दलले न आफ्नो विवरणमा स्पष्ट गर्छन्, न त चन्दादाता नै आफूले दिएको चन्दाबारे खुल्छन्। चन्दा रकम खुलाउँदा थप करको भार व्यहोर्नुपर्ने र अरू दलले पनि त्यति नै रकम चन्दा माग गर्न सक्ने भएकाले व्यवसायीहरू तैं चुप मैं चुपकै अवस्थामा बस्ने गरेका छन्। ट्रान्सपरेन्सी इन्टरनेसनल नेपालका महासचिव मुकुन्दबहादुर प्रधान राजनीतिक दलभित्र अपारदर्शिता को मुद्दा पेचिलो बनेको बताउँछन्। राजनीतिक दलहरूका पारदर्शिताका विषयलाई ट्रान्सपरेन्सी इन्टरनेसनलले आफ्ना प्रतिवेदनहरूमा औंल्याउँदै आएको छ, महासचिव प्रधान भन्छन्, हाम्रो निष्कर्ष राजनीतिक दलका नेताहरू देश र जनताको हितमा भन्दा पनि आफ्नो स्वार्थपूर्तिमा केन्द्रित भएको देखिएको छ। राजनीतिक विश्लेषक प्राडासुरेन्द्र केसी लोकतान्त्रिक प्रणालीले पारदर्शिताको सुनिश्चिता खोज्ने भए पनि दलहरूमा अपारदर्शिताको संस्कार बढिरहेको बताउँछन्। लोकतान्त्रिक प्रणालीले पारदर्शिताको सुनिश्चिता खोज्छ। हाम्रो अभ्यास चाहिँ त्यसको ठीक उल्टो छ, उनी भन्छन्, यसकै दूर प्रभावका कारण अपारदर्शिता बढिरहेको छ। भ्रष्टाचार उकालो लागेको लाग्यै छ। राजनीतिक दलले व्यवसायीहरूसँग चन्दा असुल्ने मात्र होइन, आफ्नै नेता कार्यकर्ता विभिन्न निकायमा नियुक्त गर्दा पनि चन्दा असुल्ने प्रवृत्ति मौलाएको छ। नियुक्ति पाउनेहरूले पार्टीलाई सहयोगका नाममा नेताहरूलाई चन्दा बुझाउनुपर्ने अवस्था छ। नियुक्त पाउँदा पार्टीमा गरेको योगदान र उसको क्षमतालाई भन्दा कसले कति दिन सक्छ भन्ने प्रवृत्ति मौलाएका कारण अपारदर्शी नियुक्तिहरू भइरहेको र ती नियुक्तिहरू पनि विवादमा पर्ने गरेको ट्रान्सपरेन्सी इन्टरनेसनलका महासचिव प्रधान बताउँछन्। उनी भोट खरिद गर्ने र पार्टीका नेता कार्यकर्ताले टिकट पाउन र कहीँ कतै नियुक्ति पाउन पनि पार्टी र नेताहरूलाई पैसा तिर्नुपर्ने प्रथा रहिरहेसम्म राजनीतिक दलमा अपारदर्शिताको प्रश्न उठिरहने बताउँछन्। नेपालमा जबसम्म टिकट पाउन र भोट पाउन पनि पैसा तिर्नुपर्ने अवस्था रहिरहन्छ, तबसम्म राजनीतिक दलका अपारदर्शिताका प्रश्न उठिरहन्छ, ट्रान्सपरेन्सी इन्टरनेसनल नेपालका महासचिव प्रधान भन्छन्, यस्तो अवस्थामा पार्टीहरूले आफ्नो आम्दानी र खर्च पारदर्शी रूपमा देखाउन सक्ने अवस्था नै हुँदैन। संस्थान र ठूलो रकमको कारोबार हुने संस्थामा राजनीतिक नियुक्तिमा ठूलै चलखेल हुने गरेको दाबी विज्ञहरूको छ। धेरै निकायहरूमा नियुक्तिका लागि राजनीतिक पहुँच र योगदानले मात्रै काम नगर्ने भएकाले बिचौलियाको खेलोफड्को हुँदा पैसाको धेरै कारोबार हुने संस्थामा बिचौलियामार्फत आएका व्यक्तिहरूको नियुक्ति हुने र पैसाको कारोबार नहुने संस्थामा मात्रै पार्टीका कार्यकर्ता हाबी हुने गरेको उनीहरू बताउँछन्। ट्रान्सपरेन्सी इन्टरनेसनल नेपालका महासचिव प्रधान निर्वाचनमा निर्वाचित व्यक्तिहरू र संस्थामा नियुक्त भएका व्यक्तिहरू आफूले गरेका लगानी कसरी उठाउने भन्ने ध्याउन्नमा लाग्ने भएकाले भ्रष्टाचार मौलाउने गरेको प्रधान बताउँछन्। चुनाव जित्न र पद पाउनका लागि नेताहरूले पहिले नै लगानी गरेका हुन्छन्। चुनाव जितेपछि र पद पाएपछि उनीहरूको ध्याउन्न आफूले गरेको लगानी कसरी उठाउने भन्ने हुन्छ, उनी भन्छन्, यसले भ्रष्टाचार नमौलाएर के मौलाउँछ ? पार्टीमा गरेको योगदान र क्षमताभन्दा पनि कसले कति दिन सक्छ भन्ने प्रवृत्तिा मौलाएका कारण नियुक्तिहरू पनि अपारदर्शी छन्। संवैधानिक आयोग, राजदूतावास र विभिन्न निकायहरूमा हुने नियुक्ति पारदर्शी बनाउनका लागि स्पष्ट मापदण्ड निर्धारण गर्नुपर्ने भन्दै उच्चस्तरीय प्रशासन सुधार कार्यान्वयन तथा अनुगमन समितिले बर्सेनि सरकारलाई प्रतिवेदन बुझाउँदै आएको छ। कुनै पनि राजनीतिक नियुक्ति गर्दा वस्तुनिष्ठ मापदण्ड बनाएर क्षमता र योग्यताको आधारमा गर्नुपर्ने सुझाव पनि दिँदै आएको छ। तर, सरकारले प्रतिवेदन बुझ्ने र थन्काउने काम मात्रै गर्दै आएको छ। राजनीतिक दलभित्र हुने यस्ता अपारदर्शिता हटाउनका लागि अहिलेको विद्यमान कानुनमा परिमार्जन गरिनुपर्ने र चन्दा दिनेहरूलाई करमा छुट दिने व्यवस्था हुनुपर्ने प्राडा केसी बताउँछन्। अहिलेको सबैभन्दा ठूलो समस्या भनेको बिलिङ र पारदर्शी नहुनु हो। बिलिङ नहुनेबित्तिकै पारदर्शिता हुँदैन र यसले भ्रष्टाचार मौलाउँछ, उनी भन्छन्, त्यसैले चन्दा दिनेहरूलाई करमा छुट दिने व्यवस्था भएमा आयव्यय पारदर्शी हुन्छ। यसका लागि विद्यमान कानुनमा परिमार्जन गर्नु जरुरी छ। नेपाली कांग्रेसका प्रवक्ता प्रकाशशरण महतले निर्वाचन आयोगबाट वैधानिकता पाउन पनि दलहरूले हरेक वर्ष आयव्यय विवरण बुझाउनुपर्ने संवैधानिक र कानुनी व्यवस्था रहेको बताए। त्यही व्यवस्थाका कारण पार्टीले गरेका हिसाबकिताब पारदर्शी रहेको उनको दाबी थियो। हामीले हरेक वर्ष अडिट गर्दै आएका छौं। सबै हिसाबकिताबको रेकर्ड पनि राखेका छौं, प्रवक्ता महत भन्छन्, पार्टीको आम्दानीको मुख्य स्रोत भनेको क्रियाशील सदस्यहरूबाट उठाइने शुल्क नै हो। ती सबैको विवरण राखिएकै हुन्छ। उनले महाधिवेशनलगायतका धेरै खर्च हुने कार्यक्रममा लिएका चन्दा, सहयोग पनि पारदर्शी रूपमा राख्ने गरेको बताए। पार्टीका ठूला कार्यक्रमका लिएका सहयोगको पनि पारदर्शी रूपमा राख्ने गरेका छौं। हामीले कोबाट कति सहयोग लियौं भन्ने कुरा पार्टीले नै सार्वजनिक पनि गर्ने गरेको छ, उनी भन्छन्, बाहिर हल्ला भएजस्तो दलहरू अपारदर्शी छैनन्। सबैले आफ्नो आयव्यय राखेकै हुन्छन्। नेपाली राजनीतिलाई नजिकबाट नियाल्दै आएका बुद्धिजीवी महेन्द्रमान सिंह महाकाली सन्धिपछि नेपालमा खरिदबिक्रीको गलत संस्कार मौलाएको बताउँछन्। विशेषगरी महाकाली सन्धिपछि नेपालमा खरिदबिक्रीको संस्कार मौलाएको देखिन्छ। महाकाली सन्धि पास गराउन त्यहीबेला भारतले निकै चलखेल गरेको थियो। पछिल्लो समय मिलिनियम च्यालेन्स कर्पोरेसन (एमसीसी) पास गराउन अमेरिकाको प्रत्यक्ष हस्तक्षेपले पनि राजनीतिक दल र नेताहरू आर्थिक प्रभावमा पर्ने गरेको आमजनमानसको बुझाइ छ, सिंह भन्छन्, महाकाली सन्धिपछि नेपाली राजनीतिले लाभको ट्र्याक समातेको पाइन्छ। देश र जनताका लागि कसैले पनि सोचेनन्। सबैले आफ्नै मात्र दुनो सोझ्याउने काम गर्दै आएका छन्। कानुनमा के छ ? राजनीतिक दलसम्बन्धी ऐनमा दलहरूले नेपाली नागरिक वा संगठित संस्थालाई स्वेच्छाले आर्थिक सहयोग गर्न सक्ने प्रावधान छ। दलहरूले सरकारी कार्यालय, स्थानीय तह, सर्वसाधारणको सेयर रहेको पब्लिक लिमिटेड कम्पनी, कुनै सरकारी, सामुदायिक विद्यालय, क्याम्पस, विद्यालय र शैक्षिक संस्था, एनजीओ, आईएनजीओ, विदेशी सरकार, संस्था र व्यक्तिसँग आर्थिक सहयोग लिन भने मिल्दैन। यसैगरी नाम नखुलेको व्यक्ति, संस्थासँग पनि चन्दा लिन मिल्दैन। दलले कुनै व्यक्ति वा संगठित संस्थाबाट २५ हजार रुपैयाँभन्दा बढी आर्थिक सहयोग लिँदा बैंकिङ कारोबार गर्नुपर्ने कानुनी प्रावधान छ। जसले जहाँबाट सहयोगचन्दा उठाए पनि रसिद दिनुपर्ने हुन्छ। आर्थिक सहयोग लिँदा दलले कुनै आर्थिक वा व्यक्तिगत फाइदा लिने सर्त गरी प्रदान गर्न र त्यस्तो फाइदा दिने गरी दलले सहयोग प्राप्त गर्न नहुने कानुनी प्रावधान छ।"
चितवनमा प्रचण्डका बाबुछोरी हराउन विक्रम पाण्डेलाई महेश बस्नेतको यस्तो अफर,"भरतपुर : नेकपा एमालेका पोलिटब्यूरो सदस्य एवं युवा संघ इन्चार्ज महेश बस्नेतले चितवनमा एमाले र राप्रपा सहकार्यको प्रस्ताव गरेका छन्। नेकपा माओवादी केन्द्रका अध्यक्ष पुष्पकमल दाहाल प्रचण्डलाई चितवन निर्वाचन क्षेत्र नम्बर ३ मा र छोरी रेणु दाहाललाई भरतपुरमा हराउन बस्नेतले राप्रपा उपाध्यक्ष विक्रम पाण्डेलाई सहकार्यको अफर गरेका हुन्। पाण्डेले चितवन ३ मा प्रचण्डलाई चुनौती दिँदै आएका छन्। चितवनमा हुने विभिन्न कार्यक्रममा सहभागी भरतपुर आएका बस्नेतले विमानस्थलमा पत्रकारहरुसँग कुरा गर्दै रेणु र उनका बा हराउन पाण्डेलाई एमालेमा आउन वा सूर्य चिन्ह लिएर चुनाव लड्न आग्रह गरे। भरतपुर महानगरपालिका एमालेले लिने र प्रचण्डको चुनाव क्षेत्र राप्रपालाई छाड्ने सहमति भइसकेको हो भन्ने प्रश्नमा बस्नेतले भने, त्यो तहमा वार्ता भएको मलाई जानकारी छैन। तर मैले अघिल्लो चुनावमै विक्रम पाण्डेजीलाई एमालेमा आउनुस्, टिकट लिएर चुनाव लड्नुस् भनेको हो। त्यसरी रेणु दाहालाई र रेणुका बालाई हराउन सकिन्छ। अब रेणुको बाप्रति विक्रम पाण्डेको सहानुभूति कति छ, म जान्दिन। यदि सहानुभूति छैन र यो मुलुकमा निर्वाचित सासद भएर हिँड्ने रहर छ भने एमालेमा प्रवेश गर्ने वा एमालेको सूर्य चिन्ह लिने उहाँका लागि सबभन्दा राम्रो आधार हुन्छ। भरतपुरमा गठबन्धनलाई असहयोग गर्छौं भनेर कांग्रेस बोलेको अवस्था रहेको भन्दै उनले सहकार्यको यो उपयुक्त मौका भएको जिकिर गरे। उनले घोषित रुपमा राजेन्द्र लिङ्देनको राप्रपासँग गठबन्धन नहुने पनि स्पष्ट पारे। एकआध ठाउँमा सहकार्य होला। गठबन्धन कति जटिल छ भन्ने सत्ता गठबन्धनबाट महसुस गरेका छौं, उनले भने, एमालेले गठबन्धन गर्ने भन्दा पनि चुनाव चिन्ह लिएर सहकार्य गर्न आउँछन् भने यसलाई स्वभाविक रुपमा लिन्छ। राप्रपासँग गठबन्धन होला जस्तो लाग्दैन। कमल थापाको राप्रपा नेपाल र परिवार दललगायत साना दलसँग भएको सहकार्यलाई गठबन्धन भन्न नमिल्ने उनले जिकिर गरे। एमालेको जनआकर्षण र प्रभावबाट विभिन्न दलका केही नेताहरु नजिक भएका हुन्। यसलाई गठबन्धन भन्न मिल्दैन, उनले भने, साना दलहरु र राजनीतिक साथीहरु एमाले सूर्य चिन्ह लिएर चुनावमा सहभागी हुन खोजेका छन्। यसले एमालेसँग निकटता बढाउने र भविष्यमा एमालेमै आबद्ध हुने अभियान पनि हुनसक्छ। चुनावी तालमेलको जटिलताले सत्ता गठबन्धन टुट्ने अवस्थामा पुगेको र त्यही कारणले निर्वाचन सार्न खोजेको उनको भनाइ छ। एउटा विप्लवलाई चुनावमा ल्याउन सकिन्छ भन्ने बहानाको षडयन्त्र र अर्को संवैधानिक परिषद्ले गरेका नियुक्तिको मुद्दामा अदालतसँग सेटिङ मिलाएर, हराएर, निर्वाचन आयोगमा रिक्तता देखाएर अन्तिमसम्म पनि चुनाव सार्न खोजेको देखिन्छ, उनले भने। तर सत्ताधरी गठबन्धनभित्र हुँदैन भन्ने ठूलो मत, गठबन्धन जोगिन्छ कि जोगिँदैन भन्ने संशय, निर्वाचन आयोगको आक्रामक तयारी र जनताको निर्वाचनप्रतिको लगावले निर्वाचन सर्ने स्थिति नबन्ने बताए। सत्ताधारी गठबन्धन पनि बलियो नबन्ने उनको भनाइ छ। यसैकारण एमालेको पनि अरु दलसँग गठबन्धन हुने खालको अवस्था नभएको उनले बताए।"
"गठबन्धनको आज बेलुकासम्म खाका तयार हुन्छ, भोलि टुङ्गो लाग्छ : अध्यक्ष दाहाल","भरतपुर : नेपाल कम्युनिष्ट पार्टी (माओवादी केन्द्र)का अध्यक्ष पुष्पकमल दाहाल प्रचण्डले सत्ता साझेदार दलका बीचमा निर्वाचनमा गठबन्धनको टुङ्गो भोलिसम्ममा लागि सक्ने बताएका छन्। भरतपुर विमानस्थलमा शनिबार बिहान पत्रकारसँग कुराकानी गर्दै उनले आजै साँझसम्ममा खाका तयार हुने बताए । उनले भने, 'आज बेलुकासम्म सिफारिस गर्ने भनिएको छ, हामी सम्भवतः भोलिसम्ममा एउटा टुङ्गोमा पुग्छौँ ।' निर्वाचनका समयमा एउटै पार्टीभित्रसमेत विवाद, बहस हुने जनाउँदै उनले दलकाबीचमा सहमतिमा आउन समय लाग्नु स्वभाविक रहेको बताए । पत्रकारको प्रश्नमा उनले भरतपुर महानगरका विषयमा छलफल भइरहेको जानकारी दिए।"
प्यूठानको नौवहिनीमा भत्कियो गठबन्धन,"प्यूठान : नौवहिनी गाउँपालिका प्यूठानमा गठबन्धन भत्किएको छ। सत्तारुढ दल नेपाली कांग्रेस, नेकपा माओवादी केन्द्र र एकीकृत समाजवादीबीच चुनावी तालमेल भएपछि अर्को दल राष्ट्रिय जनमोर्चा एक्लिएको हो। सत्तारुढ दलका तीन दलले आफूहरुलाई सहभागी नगराएको राष्ट्रिय जनमोर्चा प्यूठानमा सल्लाहकार एवं नौबहिनी गाउँपालिका इन्चार्ज राम पहाडीले जानकारी दिए। बैठकमा बोलाएर कांग्रेस र माओवादीले छुट्टै बैठक बस्छौं भनेपछि नोट अफ डिसेन्ट लेखेर हामी बाहिरियौँ,पहाडीले भने,पुरानै अनुहार दोहोरिने गरी भागबण्डा गरेको खबर छ। हामीलाई पुनः बैठकमा बोलाएनन्। हाल नौवहिनी गाउँपालिकामा कांग्रेस र माओवादीको साझेदार सत्ता छ। वडा नम्बर १ स्याउलीवाङ समाजवादीलाई तीनतीन वटा वडा कांग्रेस माओवादीलाई भागवण्डा गरिएको पाइएको छ। विवादमा रहेको फोप्लीको वडामा सहमति भएको छैन। गाउँपालिका अध्यक्षमा पुनः वहालवाला अध्यक्ष कांग्रेसका शिव रिजाल र उपाध्यक्षमा माओवादीका घनबहादुर बुढालाई दोहोर्याउने सहमति भएको छ। २०७४ सालको स्थानीय निर्वाचनमा नौवहिनीमा कांग्रेस, माओवादीको चुनावी तालमेल भएको थियो। राष्ट्रिय जनमोर्चा र नेकपा एमालेले पनि तालमेल गरेका थिए। राजमोका पहाडि यस अघि एमालेसँगको तालमेलमा गाउँपालिका उपाध्यक्ष उठेका थिए। राजमोले वडा नम्बर ४ र ६ को वडा अध्यक्ष माग गरेपछि सहमति हुन कांग्रेसका जिल्ला सदस्य एवं नौवहिनी गाउँपालिका अध्यक्ष शिव रिजालले जानकारी दिए। उहाँहरुले मागेको पद हामीले दिन सक्ने अवस्था भएन,रिजालले भने,केही सदस्यमा सहमती गरौँ भनेको हो नमानेपछि उहाँहरुलाई साथमा लिन सकिएन।"
अस्थिरता,"मुलुकका दुई ठूला कम्युनिस्ट पार्टी एमाले र माओवादीले २०७४ को चुनावमा गठबन्धन गरे। जनतासामु प्रतिबद्धता जनाए, स्थिर सरकार। ६६ महिनामा सरकार फेरिँदा देशमा विकास नभएको तर्क गरे। आफूहरूलाई बहुमत दिए राजनीतिक स्थिरता, विकास र समृद्धि दिने नारा बाँडे। पाँच वर्ष मात्र होइन, ५० वर्ष नै वामपन्थीको शासन गर्ने भनेर नेताहरूले आमसभामा चर्काचर्का भाषण पनि गरे। जनताले पत्याए पनि। झन्डै दुई तिहाइ बहुमत दिएर शासनसत्ताको साँचो सुम्पे। चुनावपछि पार्टी एकता गरेर नेकपा बनाए। अब त, सरकार भत्काउने र बनाउने खेल बन्द होला भन्ने जनताको विश्वास थियो। तर, बल्झ्यो, उही संसदीय राजनीतिको पुरानै रोग। तत्कालीन नेकपामा अर्थहीन स्वार्थ र द्वन्द्व चक्र्यो। ५० वर्ष सरकार सञ्चालन गर्ने भनेर गरिएका भाषण उधारा सावित भए। भीमकाय नेकपाको सरकार तीन वर्ष नपुग्दै गल्र्याम्म ढल्यो। नेकपा फुट्यो। एमाले पनि विभाजित भयो। पाँच वर्ष विपक्षी कित्तामा बस्ने जनमत पाएको कांग्रेस पुनः सत्तामा फक्र्यो। पाँच वर्षलाई निर्वाचित संसद् दुई पटक विघटनमा पर्यो। दुवै पटक सर्वोच्चले ब्युँत्यायो। तर, राजनीतिक स्वार्थले संसद् हल न चल को अवस्थामा पुग्यो। राजनीति अस्थिरताका छिटाहरू व्यवस्थापिका र न्यायालयमा पनि परे। संवैधानिक अंगमा पनि नराम्रो प्रभाव पर्यो। सिंगो मुलुक फेरि उही बेथिति र विकृतितिर धकेलियो। चुनावमा जनतालाई ठग्ने मात्रै कुरा भयो, पूर्वप्रधानन्यायाधीश कल्याण श्रेष्ठले अन्नपूर्णसँग भने, संविधानलाई दोष देखाउने ठाउँ छैन। तर कार्यान्वयन गर्न हाम्रो क्षमता, स्रोतसाधन, इमान र निष्ठा छैन। २००७ सालमा प्रजातन्त्रको स्थापनादेखि आज पर्यन्त मुलुकमा कुनै पनि सरकारले पाँच वर्षसम्म शासन गरेको इतिहास छैन। चुनावमा शक्तिशाली बनाएर पठाएका पार्टीहरू सत्तामा पुगेपछि आपसी द्वन्द्वकै कारण विभाजित भए। चाहे, कांग्रेस होस् वा कम्युनिस्ट। २००९ सालमा मातृकाप्रसाद कोइराला प्रधानमन्त्री र बीपी कोइराला कांग्रेस सभापति बनेका बेला पहिलोपटक कांग्रेस विभाजन भयो। २०५९ मा शेरबहादुर देउवा प्रधानमन्त्री र गिरिजाप्रसाद कोइराला सभापति बनेका बेला कांग्रेसमा दोस्रो ठूलो फुट आयो। २०५१ मा एमालेले अल्पमतको सरकारको नेतृत्व लियो। २०५४ मा एमाले विभाजन भयो। २०७८ भदौ २ मा पुनः एमाले विभाजन भयो। माओवादी र मधेस केन्द्रित दलमा विभाजन र एकताको शृंखला लामै छ। दलहरूका द्वन्द्व, सत्ताका फोहोरी खेल, राजनीतिक अस्थिरता, भ्रष्टाचारका कारण व्यवस्था नै संकटमा परे। पटकपटक जनताले रगतको खोलो बगाउँदै शासनसत्ता जनतामा फर्काए। तर राजनीतिक दलले कहिल्यै चेतेनन्, जहिल्यै बेइमानी मात्रै गरिरहे। संविधान नै नमान्ने हो भने बाँकी के रहन्छ र, संविधानविद् राधेश्याम अधिकारीले भने, जुन जुन पार्टी मिलेर संविधान ल्याए, उनीहरूले स्वामित्व लिनुपर्यो। संविधानको इमानदारीपूर्वक कार्यान्वयन नगर्ने हो भने राजनीतिक स्थिरता हुन सक्दैन। २०६२०६३ सालको जनक्रान्तिपछि २०६४ मा पहिलोपटक संविधानसभा निर्वाचन भयो। जनताका लागि जनताकै प्रतिनिधिले संविधान बनाउने तथा सशस्त्र द्वन्द्वलाई निष्कर्षमा पुर्याउने त्यसको प्रमुख लक्ष्य थियो। तर संविधान बनाउनेभन्दा पनि सत्ता ढाल्ने र बनाउने खेलमै चार वर्ष बित्यो। संविधान बनाउन नसकेपछि त्यसको आयु सकियो। दोस्रो संविधानसभाले संविधान त बनायो। तर राजनीतिक स्थिरता, विकास र समृद्धिका लागि गरिएका सबै वाचा र व्यवस्था दलहरूले बिर्से। संविधान बनेको पाँच वर्ष नपुग्दै राजनीतिक स्थिरताका लागि संविधानमा भएका सबै उपायहरू भत्काउनेतिर दलहरू लागे। फेरि राजनीतिक अस्थिरता मौलायो। कांग्रेस होस् वा कम्युनिष्ट, जनताले शक्तिशाली बनाएर संसदमा पठाए। तर, आपसी द्वन्द्वकै कारण अल्पायुमै सत्तााबाट झरे। झन्डै ७० वर्षको जनक्रान्तिबाट बनेको संविधानले राजनीतिक स्थिरताकै लागि सुधारिएको संसदीय व्यवस्थालाई अंगीकार गरेको थियो। निर्वाचित भएको सुरुका दुई वर्ष प्रधानमन्त्रीविरुद्ध अविश्वास प्रस्ताव ल्याउन नपाइने, प्रधानमन्त्रीले संसद् विघटन गर्न नपाउने, प्रतिनिधिसभामा चुनाव हारेको व्यक्ति त्यो कार्यकालभरि मन्त्री बन्न नपाउने, एउटै व्यक्ति दुई ठाउँबाट चुनाव लड्न नपाउनेलगायत व्यवस्था गरिए। परम्परागत संसदीय प्रणाली विकृत, भद्दा र अस्थिर भएको कारण देखाउँदै दलहरूले संविधानसमा यस्ता व्यवस्था राख्न सहमति जनाएका थिए। स्थिरताका लागि प्रत्यक्ष निर्वाचित राष्ट्रपति माग गर्ने माओवादी केन्द्र र प्रत्यक्ष निर्वाचित प्रधानमन्त्रीको अडान राखेको एमाले पनि संसदीय प्रणालीलाई कसिलो बनाउने उपायसँगै सुधारिएको संसदीय प्रणालीमा सहमत भएका थिए। किनकि त्यतिबेला माओवादी संसदीय व्यवस्थाको नामै सुन्न चाहँदैनथ्यो। अन्तरिम संविधानको निर्माणपछि संसद्को नाम नै व्यवस्थापिका संसद् राखिएको थियो। संविधान निर्माणपछि कानुनद्वारा पनि राजनीतिक स्थिरताका लागि केही प्रावधान थप गरिए। संविधानसभामा च्याउ सरी दलहरू उम्रे र धेरै दल हुँदा सरकार अस्थिर भएको भन्दै तीन प्रतिशत थ्रेसहोल्डको व्यवस्था गरियो। क्षेत्रीय दलको अवधारणा अन्त्य गरियो। राजनीतिक दलसम्बन्धी ऐनमा दल विभाजनका लागि कडा व्यवस्था थपियो। केन्द्रीय समिति र संसदीय दलमा ४० प्रतिशत सदस्यको हस्ताक्षरमा मात्रै दल विभाजन गर्न पाइने व्यवस्था राखियो। यसअघि संसदीय दलको ४० प्रतिशत भए पुग्ने व्यवस्था थियो। दुईसिटे दलका सांसद पनि एक ठाउँ बस्न नसकेर पार्टी विभाजन गर्न थालेपछि पार्टीको केन्द्रीय कार्यसमितिको ४० प्रतिशत सदस्यको समर्थनलाई थप गरिएको थियो। तर, यसबीचमा अध्यादेशमार्फत ऐनमा रहेको ४० प्रतिशतको व्यवस्थालाई तोडमोड गरियो। २० प्रतिशत भए पुग्ने व्यवस्था राखेर पार्टीहरू विभाजन गरिए। संविधान नमान्ने र भत्काउनेतिर मात्रै लाग्यौ भने अराजकता निम्तिन्छ, संविधानविद् अधिकारीले भने, त्यसो भयो भने व्यवस्थामाथि नै प्रश्न उठ्छ। २०६४ को पहिलो संविधानसभादेखि नै सबै वर्ग, क्षेत्र, समुदायको प्रतिनिधित्व गराउन भन्दै मिश्रित निर्वाचन प्रणाली अवलम्बन गरियो। जहाँ ६० प्रतिशत समानुपातिक र ४० प्रतिशत प्रत्यक्ष निर्वाचित हुन्थे। समानुपातिकको संख्या धेरै हुँदा बहुमतको सरकार बन्न कठिन हुने देखेर समानुपातिकको संख्या घटाइयो। समानुपातिकको प्रतिशत ६० बाट घटाएर ४० मा झारियो र प्रत्यक्ष निर्वाचितको संख्या थप गरेर ६० प्रतिशत पुर्याइयो। तुलनात्मक रूपमा राजनीतिक दलहरू थोरै भएको देशमा राजनीतिक स्थिरता देखिन्छ। त्यसैकारण बेलाबखत दुईदलीय प्रणालीको कुरा पनि उठाउने गरिन्छ। २०४८ मा जनताले कांग्रेसलाई बहुमत दिए। तर, उसले त्यसको सही प्रयोग गरेन। पार्टीको आन्तरिक लफडाका कारण कांग्रेसले २०५१ मा देशलाई मध्यावधि निर्वाचनमा लग्यो। आफू पराजित भयो। एमाले ठूलो दल बन्यो। २०५६ मा फेरि कांग्रेसले नै बहुमत पायो। तर आन्तरिक लफडाका कारण एउटैको नेतृत्वले पाँच वर्ष हाँक्न पाएन। आन्तरिक झगडा, सत्ता टिकाउन भएका अनेकन तिकडमका कारण संसदीय व्यवस्थामाथि नै प्रश्न उब्ज्यो। २०६४ को संविधानसभा निर्वाचनमा माओवादी केन्द्रलाई जनताले झन्डै बहुमत दिए। संविधानसभामा ठूलो दल बन्यो, सरकारको नेतृत्व पनि लियो। तर, उसले पनि त्यसको सदुपयोग गर्न सकेन। २०६९ मा पार्टी टुक्राटुक्रा भयो। फुटकै कारण तेस्रो स्थानमा झर्यो। एमालेले पनि २०५१ को सरकार सञ्चालनमा कमाएको जनमतलाई क्यास गर्न नपाउँदै २०५४ मा पार्टी विभाजनको पीडा भोग्नुपर्यो। २०७४ को चुनावबाट वामपन्थी गठबन्धनलाई झण्डै दुई तिहाइ मत प्राप्त भयो। तर तीन वर्ष पनि एकै ठाउँ टिक्न सकेनन्। सरकार ढाले। पार्टी विभाजन गरे। कोही सडकमा त कोही सरकारमा छन्। एकले अर्कोतिर औंला ठड्याउँदै आफू पानीमाथिको ओभानो देखाउन खोजिरहेका छन्। राजनीतिक स्थिरताका लागि संविधानमा राखिएका व्यवस्था कार्यान्वयन नहुनुमा नेताहरूको व्यवहार र शैली नफेरिएको संविधानसभा अध्यक्ष सुवास नेम्वाङको भनाइ छ। संविधानमा होइन, कमिकमजोरी हामीमा छ, नेम्वाङले भने।"
जनवितृष्णा,"सत्तामा पुगेपछि नेताहरु राजनीतिक दर्शन, सिद्धान्त र जनताभन्दा पैसा र शक्ति आर्जनमा मात्र लिप्त भए । त्यही कारण, राजनीतिप्रति जनवितृष्णा बढ्दै गएको छ। राजनीति गर्न पैसा, पावर र पहुँच चाहिन्छ, राजनीतिप्रति आम बुझाइ हो। त्याग, तपस्या, इमानदारिता, नैतिकता छायाँमा पर्दै जाँदा राजनीतिप्रति वितृष्णा बढ्दो छ। सत्तामा पुगेपछि राजनीतिक दर्शन, सिद्धान्त र जनताभन्दा पैसा र शक्ति आर्जनमा मात्र नेताहरू लिप्त हुँदा राजनीतिप्रति नयाँ पुस्ताको आकर्षणसमेत घटदै गएको छ। राज्य सत्ता फालेर ल्याएको संघीय गणतान्त्रिक व्यवस्थाले राज्यको पुनर्संरचना गर्दै तीन तहको सरकार गठन भयो। तर, प्रशासकीय र राजनीतिक चरित्र पुरानै छ। त्यसैले राजनीतिप्रति जनताको गुणासो बढ्दो रहेको राजनीतिक विश्लेषक डा सुरेन्द्र लाभ बताउँछन्। नागरिकले परिवर्तनको खोजी सेवा प्रवाहबाट लिन खोज्छन्, डालाभले भने, नयाँ व्यवस्थाले गाउँटोलमा नेता जन्मायो। तर, एउटा रिक्सा चालकले मेरो जीवनमा गणतन्त्रले के प्रभाव पर्यो भनेर खोज्छ तर, उसले आफ्नो जीवन उस्तै दुःखमा देख्छ। जुन गतिमा परिवर्तन आयो त्यो गतिमा जनताले त्यसको प्रतिफल पाउन सकेका छैनन्। दलहरू संघीयताका लागि लडे। तर, सिस्टम चलाउन र डेलिभरी गर्न सकेनन्, लेखक चन्द्रकिशोर भन्छन्, त्यसैले लोकतन्त्र दलतन्त्र बन्यो। दलतन्त्र नेतातन्त्रको पर्दामा देखियो। राजनीतिक दल नेताहरूको कम्पनी बनेको उनी बताउँछन्। आवश्यकता नै आविष्कारको जननी हो। युवा पुस्ता राजनीतिमा आउन चाहन्छन्, आउनु पर्छ, उनी भन्छन्, युवा शक्ति कालो बादल वरिपरि चाँदीको घेरा हुन्। आफ्नो पेसामा सफल भएका युवाहरू राजनीतिको मूलधारमा आउन जरुरी रहेको उनी बताउँछन्। पुरानो नेतृत्व पुस्ता अझै पनि राजनीतिमा सक्रिय छ। युवा पुस्तालाई आफ्नो विज्ञता र अनुभव हस्तान्तरण गर्न चाहँदैन। गुटगत, व्यक्तिगत स्वार्थ, पद र शक्तिका पछाडि अझै पनि पुरानै नेतृत्व दौडधुपमा छ। अहिले राजनीतिप्रति नागरिकमा वितृष्णा मात्रै छ। बेलैमा समाधान नगर्ने हो भने यसले अराजकताको रूप लिने खतरा छ। राजनीतिमा भ्रष्टीकरण देखा परेको छ। चन्द्रकिशोर थप्छन्, त्यसले सामाजिक मनोविज्ञानमा नकारात्मक असर परेको छ। नेताले गलत व्यक्तिलाई संरक्षण दिँदा समाजमा राजनीतिप्रति वितृष्णा बढिरहेको उनी बताउँछन्। एजेन्डाविहीन राजनीतिक दल र उनको पुरातन शैलीले राजनीतिबाट नयाँ पुस्ता टाढै बस्न चाहन्छ। न नयाँ पुस्तालाई नेतृत्वका लागि पत्याउँछन्, न त उसको क्षमतालाई स्वीकार गर्छन्। नेताहरू गुटमा रमाउँछन्, फुटमा स्वार्थ पूरा गर्छन्। यसले राजनीतिलाई सेवाभन्दा व्यापार बनाएको छ। यस्ता पात्र र प्रवृत्ति पछिल्लो समय राजनीतिमा हाबी भएको वुद्धिजीवीको बुझाइ छ। नेता जन्माउने पार्टीका भ्रातृ संगठनहरू थला परेका छन्। नेता उत्पादन गर्ने पार्टीका नर्सरीमा गोडमेल, हेरचाह भएको छैन। अझै पनि नेतृत्वको होडबाजीमा राजनीतिक दलभित्र गुट, उपगुट छ। यसले युवा पुस्ताको समूहलाई पनि विभक्त बनाएको छ। देशमा लोकतन्त्र आएको डेढ दशक भयो। २०६२०६३ को जनआन्दोलनले राजतन्त्र ढाल्यो। राजनीतिक परिवर्तनको छोटै समयमा राजनीतिक दल र राजनीतिप्रति जनतामा वितृष्णा छ। यहाँ व्यक्ति बन्यो। नेता बन्यो। पार्टी बन्यो तर, देश बनेनन्। यसैले राजनीति फोहोरी खेल भएको नागरिकको बुझाइ छ। नेताहरूले युवा पुस्ताका लागि रोजगारी तथा उत्पादनका स्पष्ट कार्यक्रम ल्याउन नसक्दा राजनीतिप्रति युवा पुस्ताको वितृष्णा बढेको युवा नेता शंकर महतो बताउँछन्।पहिला राजतन्त्रविरुद्धको एजेन्डाले नेताहरू जन्मिए। त्यसले राजनीतिक परिवर्तन आयो। त्यसका उपलब्धिलाई संस्थागत गर्नु नयाँ नेतृत्वको जरुरी रहेको बागमती प्रदेशका प्रशासन समूहका अधिकृत विमलप्रसाद भट्टराई बताउँछन्। नागरिकलाई राजनीतिप्रति विश्वास लाग्न छोड्यो। सबै पुराना नेताहरूलाई जनताले टेस्ट गरिसकेका छन्। नयाँ नेताहरूको खोजीमा नागरिक छन्, उनी भन्छन्, पार्टीहरूसँग आकर्षण गर्ने एजेन्डा नभएर पनि युवा पुस्ता राजनीतिबाट टाढा छन्। विकास र समृद्धिको स्पष्ट खाका छैन। युवा पुस्ता वैदेशिक रोगजारीमा छन्। त्यसैले पनि राजनीतिका युवाहरूको उपस्थित कमजोर भएको अधिकृत भट्टराई बताउँछन्।दलका नेताहरूलाई रिझाए केही युवाहरू पदमा जाने प्रवृत्तिले आम युवा दुःखी बन्ने अवस्था आएको एमालेका युवा नेता नीरज आचार्य बताउँछन्। पार्टीमा युवा नेताहरू आफ्नै विचार, दृष्टिकोण, सिद्धान्त, अभियान, पहलकदमीले नेतृत्वमा पुग्न सकेका छैन। उनीहरू दलका नेताहरूलाई रिझाएर पद पाएका छन्। जुन युवा पुस्ताका लागि घातक हो, उनी भन्छन्, पार्टी संगठनमा हस्तक्षेप र दबाब दिन काम गर्नुपर्छ। तर, त्यो अझै पनि पार्टी संगठनका युवा मोर्चामा छैन। उनका अनुसार राज्य सत्ता सञ्चालनमा युवाहरूको उपस्थित निकै कम रहेकोले पनि युवाहरूको विकास सोचेको जस्तो हुन सकेको छैन। आफ्नो क्षमता देखाएर पार्टीको नेतृत्वमा युवाहरू पुग्नुपर्छ। युवाहरू राजनीतिबाट टाढियो भने राजनीति नै बिरूप हुन्छ। त्यसैले राजनीतिका बन्द ढोकाहरू आफ्नै पहलमा खोल्नुपर्ने उनी बताउँछन्। २०६२०६३ को जनआन्दोलनपछि नयाँ व्यवस्था आयो। तर, जनताको अवस्था सोचेको जस्तो हुन सकेन। त्यसकारण पनि जनतामा पार्टी र नेताप्रति वितृष्णा बढेको नेता अचार्यको बुझाइ छ। अभावले युवा पुस्ताहरू मूलधारको राजनीतिभन्दा टाढा रहन बाध्य हरेको डा लाभ बताउँछन्। गरिबीले युवा पुस्ताहरू वैदेशिक रोगजारीमा छन्। पढेकाहरू पनि उतै छन्। हाम्रो शक्ति र बुद्धिलाई देशमै फर्काउनुपर्ने उनको भनाइ छ। युवा पुस्तालाई नेताहरूले राजनीतिमा आशा देखाउन पछि परे। आसन्न स्थानीय तहको निर्वाचनले युवा पुस्तामा थोरै भए पनि विभिन्न पदमा दाबेदारी बढेको राजनीतिक विश्लेषक डा लाभ बताउँछन्। राजनीति भद्रगोल हुँदा देश अँध्यारोतिरको यात्रा देख्दा चिन्ता लागेको बताउँछन् वरिष्ठ हास्यकलाकार मनोज गजुरेल। नेपाली जनता साना उपलब्धिमा धेरै खुसी हुन्छौं। ठीक त्यसको उल्टो नेतृत्वले थोरै गल्ती गर्दा सानो चित्त दुखिहाल्छ, उनी भन्छन्, नागरिकको सानो सपना पूरा गराउने नेताहरूले ठूलो आश्वासन दिन्छ। हो नि त भनेर जनता आशावादी भन्दै भोट दिएर जिताउँछन्। तर नेताहरूले भनेका ती सपना पूरा गर्नतिर लाग्दैन। बरु सत्तामा कसरी टिकिरहने ? आफ्ना पार्टीका मान्छेहरूलाई कसरी सरकारी नियुक्ति दिलाउने दाउमा लाग्दा नागरिकहरूलाई आक्रोशित बनाउने गरेको छ। कलाकार गजुरेलका अनुसार मतदाताको सरल स्वभावलाई राजनीतिक दलले सत्तामा जाने भर्याङ बनाएका छन्। अहिले नागरिकमा राजनीतिप्रति वितृष्णा मात्रै छ। यो बेलैमा समाधान नगरिने हो भने यसले अराजकताको रूप लिने खतरा छ, गजुरेल भन्छन्। नेपाली जनताको कुनै ठूलो सपना पनि नभएको गजुरेल बताउँछन्। छोराछोरीलाई पढाउन पाइयोस्। बिरामी हुँदा सित्तैमा उपचार होस्। आँगनमा धारो होस्, घरमा बिजुली बत्तीको झलमल हो। देशमै रोजगारी होस्, यस्ता सानासाना सपनामा नेताहरूले ठूला कुरा गरेर झुक्याइरहेका छन्, गजुरेल भन्छन्। भारत र चीनले नेपाललाई खेलमैदान बनाएको बताउँदै उनले थपे, नेताहरूले देशलाई प्रयोगशाला बनायो। रिजल्ट दिन नसक्ने पार्टी र नेताहरूको विकल्पमा जनताहरू छन्। उनका अनुसार सबैले राजनीति नै गर्नुपर्ने छैन। पाटीमा लाग्ने पर्ने, दलको झन्डा बोक्नु पर्ने होइन। जो जहाँ छौं त्यही क्षेत्रमा राजनीति गरौं। त्यही क्षेत्रको विकासमा लागे देश अघि बढ्छ।"
खोलामा डुब्दा बालकको मृत्यु,सिन्धुली : खोलामा डुब्दा एक बालकको मृत्यु भएको छ। कमलामाई नगरपालिका४ र ६ जोड्ने ग्वाङ खोलामा पक्की पुल निर्माणको लागी खनिएको खाल्डोमा जमेको पानीमा डुब्दा फिक्कल गाउँपालिका१ का प्रकाह भुजेलका वर्ष १२ का छोरा सृयास भुजेलको मृत्यु भएको हो। शनिबार साथीहरुसंग खोलामा पौडी खेल्ने क्रममा खोलाको गहिरो दहमा डुबेर उनको मृत्यु भएको प्रहरीले जनाएको छ। पौडी खेल्नेक्रममा डुबेपछि साथीहरुले अभिभावकलाई खबर गरेका थिए। स्थानीयले लामो समयपछिको प्रयासमा बालकलाई निकालेपनि उनको मृत्यु भएको थियो। मृतक भुजेल सदरमुकामस्थित जनता आबासिय माबि रातमाटामा कक्षा ४ मा अध्ययनरत थिए। निर्माणस्थलमा ठेकेदारले तारजाली तथा घेराबेरा नलगाई निर्माण कार्य थाल्दा बालकको ज्यान गएको मृतकका परिवारको आरोप छ।
पर्यटकको नयाँ आकर्षण पुम्दीकोट (फोटो फिचरसहित),"पोखरा : पर्यटकीय सहर पोखरामा नयाँ पर्यटकीय गन्तव्य थपीएको छ। फेवातालको सिरान पुम्दीकोटमा निर्माण भएको विशाल महादेवको मुर्ति पर्यटककालागि नयाँ आकर्षणको रुपमा यति बेला पर्यटकका माझ लोकप्रिय भएको हो। मुर्तिको औपचारिक उद्घाटन नहुँदै दैनिक जसो ५ सय पर्यटक जाने गरेको समितिले जनाएको छ। समुन्द्रि सतहदेखि करिब १५ सय मिटर उचाइमा रहेको पुम्दीकोटबाट फेवाताल, अन्नपूर्ण हिमश्रृखला, पोखरा बजारको अवलोकन गर्न सकिन्छ। यहाँबाट सूर्योदय र सूर्यअस्तको अवलोकन गर्न पनि सकिन्छ। धार्मिक तिर्थ यात्राको साथै प्राकृतिक सुन्दरताको कारण पनि पुम्दीकोट पर्यटक माझ आकर्षणको केन्द्र बन्दै गएको पुम्दीकोट विकास समितिका अध्यक्ष चन्द्रकान्त बरालले बताए। पर्यटकको चहलपहलसंगै पुम्दीकोट क्षेत्रका किसानले उत्पादन गरेका तरकारी, फलफूल लगायतका उत्पादन घरबाटै बिक्री हुने गरेको स्थानीय जनक बरालले बताए। पोखरा नजिकको गाउँ भएर पनि दुर्गम जस्तो रहेको पुग्दीकोट क्षेत्र अहिले गाउँमै पर्यटकीय पूर्वाधार होटल, रेष्टुरेण्ट निर्माण भएका छन भने स्थानीय स्वरोजगार बनको पनि उनले सुनाए। ५१ फिट अग्लो महादेवको मुर्ति र ३१ फिट अग्लो बिशाल डम्बरु पर्यटककालागि आकर्षणको केन्द्र बनेको हो। ४० करोडको उक्त परियोजनमा ५० प्रतिशत काम सकिदा २० करोड लगानी भएको समितिले जनाएको छ। थप रकम संकलन गर्न समितिले वैशाख ४ गते देखि महायज्ञको आयोजना गरेको छ। ९ दिनसम्म चल्ने महायज्ञबाट करिब ६ करोड रुपैयाँ संकलन गर्ने लक्ष्य रहेको आयोजकले बताएका छन्। पुम्दीकोट बिशाल महादेवको मुर्ति परियोजना अन्तर्गत अधुरा कार्य सम्पन्न गर्न र समितिको करिव ३ करोड ७५ लाख ऋण भएकोले उक्त भुक्तानी गर्नकालागि पुनः दोस्रो पटक महायज्ञ आयोजना गर्न लागिएको समितिका अध्यक्ष बरालले बताए। थप परियोजना अन्तर्गत सुमेरु पर्वत नामाकरण गरी कुमार, पार्वतीको मुर्ति पनि स्थापना हुने बताइएको छ। भुमेश्वर महादेवदेखि सुमेरु पर्वतसम्म बिद्युतीय चियर कार निर्माण गर्ने, ग्रिनरी पार्क, व्यवस्थित पार्किङ लगायतका निर्माण गरिने पनि उनले बताए। यसकालागि महायज्ञको आयोजना गरिएको र मुख्य बाचकको रुपमा पण्डित कमलनयन गौतम रहने पनि उनले बताए। यसअघि २०७३ फागुन पहिलो हप्ता गरिएको महायज्ञबाट ६ करोड २८ लाख नगद सहित २० रोपनी जग्गा प्राप्त भएको समितिले जनाएको छ।"
"साउदीमा रहेका नेपालीलाई दूतावासले भन्यो : फेसबुकमा जथाभावी नलेख्नुस्, अपरिचित महिलासँग कुरा नगर्नू","रियाद : साउदी अरेबियास्थित नेपाली राजदूतावास रियादले साउदीमा कार्यरत नेपाली नागरिकको हकहित र सुरक्षाका लागि १५बुँदे सूचना जारी गरेको छ। दूतावासले साउदीको साइबर अपराधविरुद्धको कानुन, २००७ को कोही कसैले उल्लंघन गरेमा ५ वर्षको जेल सजाय, ३० लाख रियाल वा दुवै जरिवाना हुने भएकोले सो कानुनको प्रतिकूल हुने कुनै पनि गतिविधिहरू नगर्न र नगराउनु अनुरोधसमेत गरेको छ। विभिन्न कानुनी झन्झट तथा मुद्दा मामिलामा परेका कामदारले राजदूतावास वा सम्बन्धित कम्पनी वा निकायमा समयमै जानकारी गराई सम्बन्धित प्रहरी वा अदालतमा गई मुद्दाको अद्यावधिक अवस्था बुझेर दूतावासलाई जानकारी गराउन अनुरोध गरिएको छ। सवारी चालकको रूपमा साउदी अरब आएका कामदारहरूले सवारी चालक अनुमति पत्र विना सवारी चलाएर दुर्घटना भई धेरै नेपालीहरूको निधन भएकाले सवारी चालक कामदारले कम्तीमा सवारी साधनको तेस्रो पक्ष बिमाको कागजात, सवारी चालक अनुमति पत्र तथा अन्य कागजात नभएमा सवारी साधन नचलाउनसमेत आग्रह गरेको छ। यदि सवारी साधन चलाउन बाध्य पार्ने अवस्था भएमा सो कम्पनीको विवरणसहित राजदूतावासमा सूचना दिन अनुरोध गरिएको छ। कुनै पनि कागजातहरूमा सही गर्नुभन्दा अगाडि के कागजात हो भन्ने कुराहरु बुझेर मात्रअगाडि बढ्न आग्रह गरेको छ। सूचनाका १५ बुँदा : १ आफ्नो फोनबाट अनावश्यक म्यासेज वा कुरा नगर्ने र फेसबुक, इमो, व्हाटसप्प्, म्यासेन्जर वा अन्य माध्यमबाट साउदी कानूनको विपरीत हुनेगरी कुनै कुरा अपलोड, शेयर, लाइक, कमेन्ट नगर्ने। २ आफ्नो फोन अरूलाई प्रयोग गर्न नदिने र आफैँले पनि आफ्नो फोनबाट साउदीमा अपरिचित पुरुष वा महिलालाई सम्पर्क गरेर अनावश्यक कुरा नगर्ने। ३ हुन्डी, हवाला वा अन्य कुनै पनि गैरकानुनी माध्यमबाट रकमको कारोबार नगर्ने र स्वदेशमा रकम पठाउँदा बैङ्किङ माध्यमबाट मात्र पठाउने। ४ आफू रहेको मुलुकको धर्म, संस्कृति, परम्परा, रीतिरिवाज र राजनीतिक व्यवस्थाको सम्मान गर्नुको साथै आफ्ना धार्मिक तथा सांस्कृतिक क्रियाकलाप आफ्नो कोठाभित्र मात्र सीमित राख्ने। ५ मदिराजन्य पदार्थको उत्पादन, बेचबिखन, ओसारपसार, सेवन तथा लागूपदार्थको सेवन वा कारोबार पूर्ण गैरकानुनी भएकाले यस्ता काममा संलग्न नहुने। ६ अरूको संगतमा लागेर वा स्वयं कम्पनीको काममा बाधा पुर्याउने, उत्तेजना फैलाउने वा द्वेष बढाउने कार्य, बन्द, हडताल, धर्ना, जुलुस तथा राजनीतिकसभा, सम्मेलन, गोष्ठी गर्नु पूर्ण गैरकानुनी हुनुका साथै ठूलो सजायसमेत हुने भएकाले यी कुनै पनि कार्यहरू नगर्ने। ७ छुट्टीमा वा रोजगार करार सम्झौता समाप्त गरी नेपाल जाँदा अथवा नेपालबाट फर्केर आउँदा नेपाल एवं साउदी अरबको कानुनले निषेध गरेका कुनै पनि (आफ्नो वा अन्य कुनै व्यक्तिको) मालसामान वा सुन लगायत बहुमूल्य धातु लैजाने वा ल्याउने काम नगर्ने। ८ कुनै अन्य व्यक्तिका कानुनतः वर्जित मालसामान नलाने र त्यस्ता कार्यमा संलग्न नहुने। ९ स्थानीय कानुन, ट्राफिक नियम र अनुशासनको पालना गर्ने र कानुनी कारबाही हुनबाट बच्नुको साथै ट्राफिक नियमको पालना गर्ने। १० गर्मी तथा सुख्खा हावापानी भएकोले आफ्नो स्वास्थ्यको ख्याल गर्ने। ११ पारिश्रमिक बढी पाउने लोभमा रोजगार करार सम्झौताभन्दा फरक काम र कम्पनी नखोज्ने र विधिवत् कफला हस्तान्तरण नभएसम्म नजाने साथै अवैध रुपमा काम नगर्ने। १२ रोजगार करार अवधि सकिने मिति ख्याल गर्ने र करार सम्झौता नवीकरण गर्नुपर्ने भए पुनः श्रम स्वीकृति लिने व्यवस्था गर्नुको साथै एउटा कम्पनीसँगको करार समाप्त भई अर्को कम्पनीसँग करार गर्नु परेमा साउदी सरकारले उपलब्ध गराएका अव्सीर तथा क्युवा पोर्टल प्रयोग गर्ने। १३ आफ्नो आईडी कार्ड (इकामा) अरूलाई नदिने। १४ कार्यरत कम्पनीमा आफूले गर्नुपर्ने दैनिक काम इमानदारीका साथ गर्ने र चोरी जस्तो जघन्य अपराध नगर्ने। १५ कार्यरत रहँदा अस्वस्थ वा दुर्घटना भएमा सम्बन्धित व्यक्तिलाई सूचना गरि समयमा नै अस्पताल जाने र काम गर्दा कामको प्रकृतिअनुसार व्यवसायजन्य सुरक्षाका उपायहरू अपनाई र सुरक्षाका सामाग्री प्रयोग गर्ने।"
टाइफाइडविरुद्धको खोपमा ३ हजारबढी बालबालिका छुटे,परासी : सरकारले सञ्चालन गरेको टाइफाइड रोगविरुद्धको खोप अभियानमा पश्चिम नवलपरासीमा ३ हजारबढी बालबालिका छुटेका छन्। १५ महिनादेखि १५ वर्षसम्मका बालबालिकालाई लगाइने खोप अभियान जिल्लामा चैत २२ देखि ३० गतेसम्म सञ्चालन गरिएको थियो। स्वास्थ्य कार्यालयले ति उमेर समूहका कुल १ लाख ४ हजार २ सय ८६ बालबालिकालाई खोप लगाउने लक्ष्यसहित अभियान सुरु गरेको थियो। जसमा १ लाख १ हजार १ सय ९१ जनाले खोप लगाएको स्वास्थ्य कार्यालयका मलेरिया इन्स्पेक्टर देविलाल पौडेलले जानकारी दिए। छुटेको संख्या ३ हजार ९५ छ। १ लाखबढी बालबालिकामा त्यतिको संख्यामा छुट्नु सामान्य भएको पौडेलको भनाई छ। केही खोप लिन छुटेकामा विद्यालय बाहिर रहने उमेर समूहका र केही जानकारी नपाएर आउन नसकेको तथा केही बाहिर गएकाले आउन नसकेको हुन सक्ने पौडेलले बताए। छुटेकालाई फेरि खोप लगाइने छैन। नियमित खोप लगाउन बाँकी रहेका उमेर समूहका बालबालिकालाई मात्र खोप लगाउन जाने क्रममा लगाइने छ। त्यस उमेर समूहकाबाहेक अन्यलाई लगाइन्न। पौडेलले भने। सरकारले लिएको लक्ष्यभन्दा पनि बढी हासिल गरेको स्वास्थ्य कार्यालयको भनाई छ। सरकारले ९५ प्रतिशत पूरा गर्नुपर्ने जनाएको छ। जिल्लामा ९७ प्रतिशत भन्दाबढी पूरा भएकाले अभियान पूर्ण रुपमा सफल भएको स्वास्थ्य कार्यालयले जनाएको छ। जिल्लाका ७ स्थानीय तहमा ३ सय २२ खोप केन्द्रमार्फत खोप लगाइएको थियो।
धामीझाँक्रीको कुटपिटबाट महिलाको मृत्यु,महेन्द्रनगर : कञ्चनपुरको बेदकोट नगरपालिका७ स्थीत मुसेपानीका ४२ वर्षीया रञ्चुला साउँदको मृत्यु भएको छ। शुक्रबार राति झारफुकका क्रममा कुटपीटबाट ४२ वर्षीया साउँदको मृत्यु भएको हो। जिल्ला प्रहरी कार्यालय कञ्चनपुरका अनुसार बिरामी भएकी साउँदको झारफुकका लागि धामीझाँक्री धर्मानन्द भट्ट र नारायणदत्त भट्ट एक महिना देखि साउँदको घरमा आउने गरेका थिए। प्रहरीले धामीझाँक्रीद्वय भीमदत्त नगरपालिका७ का धर्मानन्द भट्ट र भीमदत्त नगरपालिका१ बाराकुण्डाका नारायणदत्त भट्ट र जेठानी कमलासहित ७ जनालाई नियन्त्रणमा लिएको छ। जिल्ला प्रहरी कार्यालय कञ्चनपुरका प्रवक्ता चक्र वहादुर शाहले घटनाबारे थप अनुसन्धान भइरहेको बताए। धामीझाँक्रीकै कारण हो वा अन्य कारणले मृत्यु भएको हो भन्ने विषयमा अहिले नै भन्न सकिने अवस्था छैन। प्रवक्ता शाहले भनेहामी अनुसन्धानमै छौं। स्थानीयका अनुसार धामीझाँक्रीले झारफुकका नाममा साउँदलाई सरिया तताएर कुटपिट गरेका थियो।
सुनकोशीमा गठबन्धन नगर्न कांग्रेसका वडाअध्यक्षको दबाव,"सिन्धुली : स्थानीय तहको आसन्न निर्वाचनमा गठबन्धन नगर्न कांग्रेसका वडाअध्यक्षहरुले सिन्धुलीमा दबाव दिएका छन्। जिल्लाको सुनकोशी गाउँपालिकाका सातवटै वडा सभापतिहरुको शनिबार बसेको बैठकले आगामी बैशाख ३० गते हुने स्थानय तहको निर्वाचनमा कुनैपनि दलसंग गठबन्धन नगर्ने निर्णय गरेका हुन्। सुनकोशी गाउँपालिका५ का सभापति अर्जुनविक्रम थापाको अध्यक्षमा बसेको बैठकले सत्तारुढ दल र अन्य कुनैपनि दलसंग गठबन्धन नगर्ने निर्णय गरिएको हो। वडा सभापति थापाका अनुसार गाउँपालिकाका सबै वडाका सभापति र कार्यकर्ताहरु गठबन्धनको पक्षमा नरहेको र आगामी निर्वाचनमा कांग्रेस एक्लै निर्वाचनमा जाने निर्णय गरिएको हो। गाउँपालिकामा चुनावी तालमेल गर्ने कुरा पार्टीको वसमा पनि छैन र नेपाली कांग्रेस सुनकोशी कुनैपनि दलसंगको तालमेल मान्ने पक्षमा छैन। यही जानकारी क्षेत्र, जिल्ला र प्रदेश पार्टीलाई जानकारी गराउँने गरी निर्णय गरिएको हो, उनले भने। जिल्लामा सत्तारुढ दलहरुबीचमा केन्द्रको निर्णय अनुसारनै चुनावी तालमेल गर्ने विषयमा छलफल भईरहेका बेला सुनकोशीमा भने यस्तो निर्णय आएको हो। निर्णयमा नेपाली कांग्रेस सुनकोशी गाउँपालिका१ का सभापति रामकुमार श्रेष्ठ, २ का सभापति विज्जु मोक्तान, ३ का सभापति विशु सूर्यवंशी, ४ का सभापती हरिकुमार योञ्जन, ५ का सभापति अर्जुन विक्रम थापा, ६ का सभापति होमप्रसाद तिमल्सिना र ७ नम्बरका सभापति उत्तमकुमार लामको संयुक्त बैठकले यस्तो निर्णय गरेका हुन्। उक्त पालिकामा यस अघि २०७४ को स्थानीय तहको निर्वाचनमा माओवादी केन्द्रले गाउँपालिका अध्यक्ष, उपाध्यक्ष र दुई वटा वडा जितेको थियो। कांग्रेसले तीनवटा वडा जितेको थियो भने एमालेले दुई वडा जितेको थियो। यस पटक एक्लाएक्लै प्रतिस्पर्धा भए आफूले जित्ने कांग्रेसको वडा सभापतिहरुको दावी छ। सुनकोशी गाउँपालिकामा गठबन्धन हुँदा माओवादी केन्द्रले प्रमुख पाउनु पर्ने दावी गरेको छ। यस अघिपनि जितेको र हालसमेत पार्टीको जनधार पहिलो भएकोले आफुहरुले नै पाउनु पर्ने दावी गरिएको माओवादी केन्द्र सुनकोशी गाउँपालिकाका अध्यक्ष दुधराज पुलामीले बताए। कांग्रेसले आफूले गाउँपालिका प्रमुख नपाउँने भएपछि विवाद सुरु गरेको उनको बुझाई छ। सुनकोशी गाउँपालिकामा हालसम्म नेपाली कांग्रेस, माओवादी केन्द्र, नेकपा एमालेलगायतका दलले उम्मेदवार छान्न सकेका छैनन्। उता वडा सभापतिहरुको निर्णयका बारेमा नेपाली कांग्रेस जिल्ला उपसभापति दिपक घिमिरेले भने सत्तारुढ दलहरुबीचमानै गठबन्धन हुने बताए। उनले भने, वडा सभापतिहरुको निर्णयका विषयमा जानकारी भयो। हामी स्थानीय तहका नेतृत्वको भावनालाई सम्मान गर्दै छलफल गरेर निश्कर्षसहित केन्द्रकै निर्णयअनुसार गठबन्धन गर्छौं यसमा कुनै शंका गर्नुपर्दैन। सत्ता गठबन्धनको अर्को मुख्यदल नेकपमा माओवादी केन्द्रका सिन्धुली जिल्ला इन्चार्ज राजन दाहालले भने सकेसम्म चुनावी तलमेल गर्ने र नेता कार्यकर्ताहरुबीचमा नै असहमति भए स्वच्छ प्रतिस्पर्धामा जाने बताए। हामी केन्द्रको निर्णय भन्दा बाहिर जादैँनौं। अहिले नै केन्द्रको निर्णयविरुद्ध जाने छुट कसैलाई छैन्। अन्तिमसम्म कुनै सहमति नभए स्वच्छ प्रतिस्पर्धा हुन्छ, उनले भने।"
"स्थानीय निर्वाचन : पुर्चौडी अति संवेदनशील, पाँच पालिकामा छैन चुनौती","बैतडी : बैतडीमा स्थानीय तहको निर्वाचनमा सुरक्षाका हिसाबले पुर्चौडी नगरपालिका अति संवेदनशील पालिकाको रुपमा रहेको छ। सुरक्षाको हिसाबले पुर्चौडी अति संवेदनशील पालिकाको रुपमा रहेको जिल्ला प्रशासन कार्यालयका सूचना अधिकारी खगेन्द्र भारतीले जानकारी दिए। वैशाख ३० गते हुने स्थानीय तहको निर्वाचनलाई लक्षित गर्दै जिल्ला सुरक्षा समितिले सुरक्षाका हिसाबले अति संवेदनशील, संवेदनशील र कम संवेदनशील स्थानीय तह र निर्वाचन स्थल छुट्याएको हो। जसअनुसार पुर्चौडी नगरपालिका अति संवेदनशील स्थानीय तहको रुपमा रहेको छ भने संवेदनशील पालिकाको रुपमा चार वटा पालिका रहेका छन्। सिगास, पञ्चेश्वर, सुर्नया र डिलाशैनी गाउँपालिका संवेदनशील पालिकाको रुपमा रहेका छन्। यसैगरी कम संवेदनशील पालिकाको रुपमा दशरथचन्द नगरपालिका, पाटन नगरपालिका, मेलौली नगरपालिका, शिवनाथ गाउँपालिका र दोगडाकेदार गाउँपालिकाको रहेका छन्। यसैगरी जिल्ला सुरक्षा समितिले अति संवेदनशील मतदान स्थल पनि छुट्याएको छ। ३१ वटा मतदानस्थललाई अति संवेदनशीलको सूचिमा राखेको छ। त्यसैगरी संवेदनशील मतदानस्थल ३४ वटा रहेका छन् भने ६४ वटा कम संवेदनशील मतदानस्थलको रुपमा छुट्याइएको छ। जिल्लामा १२९ मतदानस्थल रहेका छन्। जिल्ला प्रशासन कार्यालयकाअनुसार सुरक्षा योजना तयार भइरहेको छ। त्यसपछि सुरक्षाका हिसाबले अति संवेदनशील, संवेदनशील र कम संवेदनशील अवस्थाका पालिका तथा मतदानस्थलमा सुरक्षाकर्मी परिचालन गर्ने जिल्ला प्रहरी कार्यालयका प्रहरी निरीक्षक बोधराज ओझाले जानकारी दिए। स्थानीय तहको निर्वाचनको लागि बैतडीमा १ हजार ५१ म्यादी प्रहरी भर्ना गरिएको छ।"
पछिल्लो २४ घण्टामा ३२ ठाउँमा आगलागी,काठमाडौं : गर्मी बढेसँगै आगलागीका घटनामासमेत वृद्धि हुन थालेको छ। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार पछिल्लो २४ घण्टामा मुलुकका विभिन्न जिल्लाका ३२ स्थानमा आगलागी भएको छ। प्राधिकरणले आज जारी गरेको सूचनाअनुसार ती आगलागीमा परेर एक जनाको मृत्यु भएको छ भने अन्य पाँच जना घाइते भएका छन्। आगलागीमा परी सप्तरीको बोदेबरसाइन नगरपालिका१० स्थित अमरैयाका दुई घरमा आगलागी भएको र त्यहाँ एक पाँच वर्षका बालकको जलेर मृत्यु भएको जनाइएको छ। यस्तै रौतहट र पर्सामा आगलागीमा परेर पाँच जना घाइते भएका प्राधिकरणले जनाएको छ। ती अगलागीका घटनामा झण्डै रु दुई करोडको क्षति भएको छ।
जग्गा बिवादमा कुटिएका तामाङको उपचारका क्रममा मृत्यु,विराटनगर : कुटपिटका कारण घाइते भएका मोरङको सुन्दरहरैँचा नगरपालिका६ जुलबी चोकका ४० वर्षीय मानबहादुर तामाङको उपचारका क्रममा मृत्यु भएको छ। जग्गाको विषयमा भएको विवादलाई लिएर आफ्ना बुवा ६४ वर्षीय देवीप्रसाद तामाङसँग झगडा गरेको भन्दै ३५ वर्षीय मणिकुमार तामाङले चिर्पट दाउराले टाउकोमा प्रहार गर्दा मानबहादुर घाइते भएका थिए। मणिकुमारले मानबहादुरलाई गत चैत ३० गते राति ९ बजेतिर कुटपिट गरेको मोरङ प्रहरीका प्रवक्ता डीएसपी दीपक श्रेष्ठले बताए। उनका अनुसार उपचारका क्रममा शुक्रबार साँझ विराटनगरको न्युरो अस्पतालमा मानबहादुरको मृत्यु भएको हो। कुटपिटमा संलग्न मणिकुमारलाई नियन्त्रणमा लिएर घटनाको अनुसन्धान सुरु गरिएको डीएसपी श्रेष्ठले बताए। उनीविरुद्ध कर्तव्य ज्यान मुद्दा चलाउने प्रहरीको तयारी छ।
उदयपुरका ईतिहासकार डा राईको सम्झनामा शालिक र पार्क,"उदयपुर : उदयपुरका ईतिहासकार स्वर्गिय डाक्टर रणशेर राईको सम्झना तथा सम्मानस्वरुप शालिक र पार्क निर्माण गरिएको छ। सदरमुकाम सार्नेदेखि लिएर व्यवस्थित शहर, बसोबास, शिक्षा, स्वास्थ क्षेत्रमा अग्रणी भूमिका निर्वाह गरेका राईको स्मृतिमा त्रियुगा नगरपालिका, वडा कार्यालय र आफन्तको सहयोगमा परिवारका सदस्यले शालिक निर्माण गरेका हुन्। त्रियुगा नगरपालिका१० स्थायीघर भएका राईको सम्झनामा वडा नं ११ चप्पनमा १० लाखको लागतमा शालिक र पार्क निर्माण गरिएको हो। किराँतीहरुको दाहसंस्कारका लागि २०२३ सालमा उनकै नेतृत्वमा जग्गा ओगटेका कारण उक्त समाधि स्थललाई किराँत राई यायोख्खा जिल्ला कमिटीले डाक्टर राई खोरिया समाधिस्थल नामांकरण गरेको हो। पार्क तथा समाधिस्थललाई भविष्यमा पर्यटकिय गन्तव्यकोरुपमा विकास गर्ने गरी गोर्खा पार्क बनाउने लक्ष्य रहेको डा राई स्मृति फाउण्डेसनका अध्यक्ष महेन्द्रकुमार राईले बताए। यसकासाथै मुन्धुमी बाटो (ट्रायल रेस), बालबालिकादेखि, बृद्धासम्मलाई आकर्षित गर्ने गरी त्यहीँ किसिमका संरचनाहरु निर्माण गर्ने तयारी रहेको उनले बताए। बृहत्तर लक्ष्यकासाथ गुरुयोजना बनाउने तयारीमा छौ, उनले भने, डा रणशेर राईले खोटाङ्ग, सोलु, भोजपुर, ओखलढुंगा र उदयपुरको भूगोलमा पुर्याएको योगदान झल्कने गरी संरचना निर्माण र अध्ययनस्थल बनाईने छ। राई बहुआयामिक व्यक्ति भएकाले उनले हिजो पुर्याएको योगदानलाई चित्रण गर्दै राज्यले सम्मान गर्नुपर्ने राईका सहकर्मी लोकमणी दाहाल बताउँछन्। उनी भन्छन्, शालिक र पार्क मात्र हैन् उनी उदयपुरको विकासका लागि एउटा महान व्यक्ति हुन् त्यसलै इतिहासमा लिपीबद्ध गर्नुपर्छ। नवनिर्मित शालिक र पार्कको अनावरण गर्दै त्रियुगा नगरपालिकाका मेयर बलदेव चौधरीले स्वर्गिय राई उदयपुरको इतिहासकार रहेको बताए। उनले उदयपुरगढीमा रहेको सदरमुकाम २०२८ सालमा त्रियुगा नगरपालिका १० मा सार्नेदेखि लिएर, सोही ठाउँमा बस्ति बसाउन र बालबालिकाको शिक्षा क्षेत्रको सुनिश्चितताका लागि बिद्यालय सञ्चालन गर्न राईको उल्लेखिय योगदान रहेको बताए। उनले गरिव दुःखी जनताका सहारा बनेका राईले स्वास्थ्यको क्षेत्रमासमेत योगदान पुर्याएको चर्चा गरे। सोही अवसरमा डा राई स्मृति फाउण्डेसन र गोर्खा सिमेट्रीज ट्रष्ट निर्माण प्रालीले शालिक निर्माण स्थलमा नै कार्यक्रमको आयोजना गरी सहयोगदाता, आफन्त, संघसंस्था, डा राईले स्थापना गरको विद्यालयका शिक्षक, समकक्षी, जग्गादातालाई सम्मान गरिएको थियो। सम्मानितहुनेमा खोटाङको हलेसी धितुङ पन्थेमा वुलापन्थे माध्यमिक विद्यालयका पूर्व प्रअ होमनाथ दाहाल, लोकमणि दाहाल, टंकनाथ दाहाल, पूर्वविद्यार्थी तथा मानार्थ सेनानी खड्गबहादुर राई, उद्धवप्रसाद दाहाल रहेका छन्। त्यसैगरी दोस्रो विश्वयुद्धका योद्धा त्रियुगा नगरपालिका ५ का मनिराज थुलुङ्गलाई अभिनन्दन गरिएको थियो। को हुन डा राई विस १९८२ फागुन २३ गते खोटाङ्गको हलेसी धितुङ्गपन्थेमा वुवा वजीरध्वज र आमा कृतिलक्ष्मी राईको कोखबाट जन्मिएका राई २००१ मा वृट्रिस आर्मीमा भर्ति भए। २०१० सालसम्म सेवामा रहँदा युद्धकाक्रममा हङकङ, मलेसिया, सिंगापुर र इन्डोनेसिया पुगेका थिए। वृट्रिस आर्मीमा कार्यरतहुँदा एलएमपी पास हालको मेडिकलमा पिएचडी गरेका छोरी तथा जिल्ला समन्वय समितिका उपप्रमुख गंगा राई बताउँछिन्। गाउँ फर्किएसँगै २०११ सालमा खोटाङको हलेसी धितुङ पन्थेमा वुलापन्थे प्राथामिक विद्यालय स्थापना गरेका थिए। हाल उक्त विद्यालयमा कक्षा १२ सम्म अध्यापन गराईन्छ। उनी २०११ देखि २०२० सम्म भोजपुर, खोटाङ्ग, सोलु, ओखलढुंगा जिल्लाका बिरामीलाई उपचारमा निरन्तर सहयोग पुर्याउँदै आएका थिए। २०२२ सालमा उदयपुरको पुरानो गाईघाटमा बसाई सरेर आएका राईले गाईघाट बजारमा पहिलो पटक मेडिकल पसल खोली विरामीको उपचार सेवा सुचारु गरेका थिए। तत्कालिन अवस्थामा मलेरिया रोग छ्यापछ्याप्ती भएकाले राई निरन्तर बिरामीको औषधि उपचारमा कृयाशिल रहेको इतिहास भेटिन्छ। हालको सदरमुकामको गाईघाट बजारलाई व्यवस्थित शहरको परिकल्पनाकारको रुपमा उनी चिनिन्छन। त्यति मात्र नभई बजार बसाउन र व्यवस्थित गर्न बजार कमिटीको सचिव भई काम गरेका थिए। उनी विस २०२३ सालमा त्रियुगा माविको स्थापनामा संस्थापकको भूमिकामा थिए। विभिन्न जिल्लाको सामाजिक अभियानमा जोडिँदा जोडिँदै राईको २०३७ जेठ २३ गते धरानस्थित बिपी कोईराला स्वास्थ्य विज्ञान प्रतिष्ठानमा देहवासन भएको थियो।"
चन्द्रप्रभावतीको शालिक अनावरण,"सन्धिखर्क : अर्घाखाँचीको सन्धिखर्क नगरपालिका७ खांचिकोटको डिहिडाँडामा चन्द्रप्रभावती शाहको शालिक अनावरण गरिएको छ। डिहिडाँडाको चन्द्रप्रभा माध्यमिक विद्यालयको नजिकैको चौपारीमा निर्माण गरिएको उक्त शालिक शनिबार एक समारोहकाबीच सन्धिखर्क नगरपालिकाका नगर प्रमुख कमल प्रसाद भुसालले अनावरण गरेका हुन्। चन्द्रप्रभावती तत्कालिन बाइसे चौबिसे राज्य अन्तरगत चौबिसे राज्य समुहको खाँची राज्यका तेर्हौ राजा दलजित शाह र रानी सुभद्रावतीकी छोरी हुन्। पृथ्वीनारायण शाहलाई नेपालको एकिकरण गर्न, राज दरवार सञ्चालन गर्न तथा युद्ध कौशलता सिकाउने उनै चन्द्रप्रभावतीको हात रहेको इतिहासमा उल्लेख छ। उनको जन्म विस १७५९ मा खाँचीमा भएको थियो । उनको विवाह तत्कालिन गोरखा राज्यका राजा नरभुपाल शाहसंग भएको थियो। गोरखाका राजा नरभुपाल शाह जन्ती लिएर खाँचीमा आउर उनलाई बिवाह गरेर गोरखा दरवारमा भित्र्याएको स्थानीय बुद्धिजीवी गणेश बहादुर सिंहले बताए। चन्द्रप्रभावतीबाट सन्तान नभएपछि नरभुपाल शाहले अर्कि श्रीमति पाल्पाबाट बिवाह गरेर लगेका थिए। तिनै पाल्पाली राजकुमारी कौशल्यावतीबाट नेपालको एकीकरणकर्ता पृथ्वीनारायण शाहको जन्म भएको थियो। तर पृथ्वीनारायण शाहको जन्मैदेखि स्याहार सुसार र संरक्षण यिनै चन्द्रप्रभावतिले गरेको इतिहासकारहरु बताउछन्। खाँचीकोट क्षेत्रकै ईतिहास बोल्ने शालिकको अनावरण समारोहमा बोल्दै मेयर भुसालले हामी र हाम्रो पुस्ताले इतिहासको संरक्षण गरे मात्र आउदो पुस्ताले हामिलाइ चिन्ने बताउदै ईतिहास बचाउनु भनेको हामिले आफ्नो परिचय जोगाउनु भएको उल्लेख गरे। उनले यस क्षेत्रको विकास र समृद्धिमा सन्धिखर्क नगरपालिका सधैं साथी बन्ने गरेको बताए। सन्धिखर्क नगरपालिकाका उपप्रमुख ठाकुर कुमार बिकले इतिहासको संरक्षण र प्रवर्द्धन गर्नमा सबै सधै लागिपर्नुपर्ने र आफूपनि सधैं ईतिहास र संस्कृतीको रक्षा गर्न लागीपरेको उल्लेख गरे। उनले खाँची राज्यमा बृहत किसिमको संग्राहलय स्थापना गर्न खोजिएको र जसका लागि नगरपालिकाबाट आवश्यक पहल भैरहेको बताए। खाँचीकोटको ईतिहास जगेर्ना गर्ने उदेश्यले निर्माण गरिएको उक्त शालिकको निर्माणका लागि सन्धिखर्क नगरपालिकाको ३ लाख, वार्ड न ७ को कार्यालयबाट बिनियोजित फाउन्डेशन निर्माणको लागि १ लाख खर्च भएको बताइएको छ।"
दुर्घटनामा परि एकको मृत्यु,बाँके : बाँकेको कोहलपुरमा शनिबार दिउँसो ट्र्याक्टरले मोटरसाइकललाई ठक्कर दिँदा एक जनाको मृत्यु भएको छ। कोहलपुर नगरपालिका२ स्थित रत्नराजमार्गमा पर्ने सालको बुटानजिक भे२त ९३९ नंको ट्र्याक्टरले भे७प ५४४६ नंको मोटरसाइकललाई ठक्कर दिँदा मोटरसाइकल चालक बैजनाथ गाउँपालिका४ निवासी ४० वर्षीय रेशम डाँगीको मृत्यु भएको इलाका प्रहरी कार्यालय कोहलपुरका प्रमुख प्रहरी नायब उपरीक्षक ऐनबहादुर मल्लले जानकारी दिए। उनका अनुसार दुर्घटनामा मोटरसाइकलमा सवार सोही ठाउँ निवासी ३२ वर्षीय सुरेन्द्र ओली गम्भीर घाइते भएका छन्। उनको शिक्षण अस्पताल कोहलपुरमा उपचार भइरहेको छ। मोटरसाइकललाई उछिनेर अगाडि बढ्ने क्रममा ट्र्याक्टरले ठक्कर दिएको थियो। ट्र्याक्टर र चालकलाई कोहलपुर प्रहरीले नियन्त्रणमा लिएको प्रहरी नायब उपरीक्षक मल्लले बताए।
"अर्घाखाँचीमा पाँच वर्षीया बालिका बलात्कृत, एक पक्राउ",सन्धिखर्क : अर्घाखाँचीको भूमिकास्थान नगरपालिकामा पाँच वर्षीया बालिकालाई जबर्जस्ती करणी गर्ने ५९ वर्षीय एक जनालाई प्रहरीले पक्राउ गरेको छ। भूमिकास्थान नगरपालिका वडा नम्वर ७ मा मेवा दिने बहानामा नाबालिकालाई जबरजस्ती करणी गर्ने पुरुषलाई पक्राउ गरिएको जिल्ला प्रहरी कार्यालयका प्रहरी नायव उपरीक्षक अम्बर बहादुर थापाले बताए। मेवा खुवाउने बहानामा आफ्नै घरमा बोलाएर घरको दोस्रो तलामा लगेर बालिकालाई जबरजस्ती करणी गरेको जाहेरीका आधारमा निज पुरुषलाई पक्राउ गरिएको प्रहरीको भनाइ छ। घटनाको बारेमा आवश्यक अनुसन्धान भैरहेको प्रहरीले जनाएको छ।
विश्व सम्पदा दिवसको अवसरमा मन्दिर सरसफाई,"डडेल्धुरा : विश्व सम्पदा दिवसको अवसरपारी डडेल्धुराका मन्दिरहरुमा सरसफाई गरिएको छ। एनएमबि बैंक डडेल्धुरा शाखाले अमरगढी नगपालिकाको उग्रतारा भगवतीको मन्दिर र अजयमेरु गाउपालिका१ मा रहेको कोला समैजी देवताको मन्दिर परिसरमा सरसफाई गरेको हो। सम्पदा संरक्षण गर्ने उद्धेश्यका साथ उक्त मन्दिरमा सरसफाई गर्नुका साथै सरसफाई गर्न प्रयोग हुने आवश्यक सामाग्रीसमेत मन्दिरलाई प्रदान गरेको शाखा डडेल्धुराका शाखा प्रबन्धक विरेन्द्रबहादुर भण्डारीले जानकारी दिए। सम्पदाको संरक्षण र सरोकार, सम्पन्न भविस्यको आधार भन्ने नारासहित जिल्लाका पुराना र धार्मिक इतिहास रहेका मन्दिरहरुको शनिबार सरसफाई गरिएको एनएमबि बैकले जनाएको छ।"
चाररातेमा चौँरी महोत्सव (फोटोफिचर),"फिदिम : पाँचथरको फालेलुङ गाँउपालिका ४ चाररातेमा पाँचौ फालेलुङ चौँरी पर्यटन महोत्सवको आयोजना गरिएको छ। नयाँ वर्षको अवसर पारेर बिहीबार उद्घाटन गरिएको महोत्सव बैशाख चार गतेसम्म सञ्चालन हुनेछ। महोत्सवमा पाँच सयको हाराहारीमा चौँरी प्रदर्शन गरिएको छ। उच्च पहाडी क्षेत्रमा पर्यटन प्रवर्द्धन गर्ने र चौँरी संस्कृतिको विकास गर्दै जैविक विविधताको संरक्षण गर्ने उद्देश्यले महोत्सव आयोजना गरिएको मूल समितिका सचिव सुनिल बान्तवाले जानकारी दिए। फालेलुङ कञ्चनजंघा पर्या पर्यटन प्रवर्द्धन संस्था, दीप ज्योति युवा क्लब र कञ्चनजंघा चौरीपालन तथा संरक्षण संस्थाले संयुक्त रुपमा महोत्सवको आयोजना गरेको हो। फालेलुङ गाउँपालिकाका अध्यक्ष सञ्चकुमार केरुङले उद्घाटन गरेको महोत्सवको अवसरमा प्रथम याक गोल्डकप प्रतियोगिताको समेत आयोजना गरिएको छ। चौँरी उच्च पहाडको सौन्दर्य मात्र नभएर नेपालको सम्पति भएकाले यसको संरक्षणका लागि महोत्सवको आयोजना गरिएको हो, बान्तवाले भने चौँरीको संरक्षण गर्दै पर्यटन प्रवर्द्धन गर्ने हाम्रो मुख्य उद्देश्य हो। करिब ४ हजार मिटरको उचाईमा आयोजित महोत्सवमा याक चढी र घोडचडी समेत आयोजना गरिएको हो। नेपाल र भारतको वेष्ट बंगालसहित सिक्किमको सिमाना नजिक आयोजना गरिएको महोत्सवमा सयौँ मानिसहरु उपस्थित भएका थिए। चौँरी संस्कृति लोभ हुँदै गएकाले त्यसलाई संरक्षणका लागि महोत्सवको आयोजना गरिएको मूल समितिकी अध्यक्ष केसरी गुरुङले बताइन्। महोत्सवमा सहभागीलाई स्थानीय संस्कृति झल्कने परिकारहरु खुवाउनुको साथै सीमा क्षेत्रको दृश्यावलोकन गराइएको थियो। महोत्सवमा चौँरीबाट उत्पादित वस्तुहरुको प्रदर्शनी, भेडाको उनबाट बनेका सामग्रीहरुको बिक्री, घोडा चढी, याक चढी गोठबास (गोठस्टे) को समेत व्यवस्था गरएको थियो। महोत्सवको अवसरमा उत्कृष्ट चौरीपालक किसानलाई सम्मान समेत गरिएको छ। महोत्सवबाट यहाँको पर्यटनको सम्भावनालाई माथि उठाउने लक्ष्य राखिएको छ। बस्तीविहीन जंगली क्षेत्रमा आयोजना गरिने चौरी महोत्सवमा आन्तरिक र बाह्य पर्यटकलाई सहभागी गराइएको हो। पाँचथरसहित पूर्वी नेपालका ताप्लेजुङ, इलाम, झापा, काठमाडौंदेखि भारतको सिक्किम र दार्जिलिङका बासिन्दा, पर्यटन व्यवसायी र सर्वसाधारणले महोत्सवको अवलोकन गरेका हुन्। महोत्सवका लागि फालेलुङ गाउँपालिकाले आर्थिक सहयोग गरेको हो।"
बस दुर्घटनामा २ जनाको मृत्यु ४ जना घाइते,"तानसेन : रैनादेवी छहरा गाउँपालिका वडा नं ६ जुठापौवामा शुक्रबार बेलुका ग १ ख ४९०२ नम्बरको बस दुर्घटना हुँदा २ जनाको मृत्यु भएको छ भने ४ जना गम्भीर घाइते भएका छन् । दुर्घटनामा मृत्यु हुनेमा गाडी मालिक तथा चालक जुठापौवा धारापानीका ४२ वर्षीय वेदबहादुर जिसी, सोही ठाउँकै होमबहादुर रास्कोटीका छोरा ७ वर्षीय आशाश रास्कोटी रहेका जिल्ला प्रहरी कार्यालय पाल्पाका डिएसपी तथा सूचना अधिकारी विरेन्द्र थापाले बताए । गम्भीर अवस्थामा रहेका जिसी र रास्कोटीलाई उपचारको लागि जिल्ला अस्पताल पाल्पामा चेकजाँच गर्दा मृत्यु भइसकेको चिकित्सकले घोषणा गरेका थिए। बस दुर्घटनामा घाइते हुनेमा रैनादेवी छहरा गाउँपालिका वडा नं ६ जुठापौवाकै मिना घर्तीका ७ वर्षीय छोरा रोहित घर्ती, कान्ता बगालेका ८ वर्षीय छोरा मिलन बगाले, बेग बहादुर घर्तीका ८ वर्षीय छोरा रोमन घर्ती, पार्वती घर्तीका ९ वर्षीय छोरा खिमबहादुर घर्ती रहेका छन्। पानीडाँडाबाट जुठातर्फ जाँदै गर्दा बस दुर्घटनामा परेको थियो । बस सडकबाट ४ सय मिटर तल खसेको प्रहरीले जनाएको छ । घाइतेको लुम्बिनी मेडिकल कलेज प्रभासमा उपचार भइरहेको छ ।"
