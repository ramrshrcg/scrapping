शीर्षक,विवरण
कालापानीमा नेपाली सुरक्षा फौज राख्ने हामी सबैको साझा संकल्प हो : गृहमन्त्री खाण,"काठमाडौं : गृहमन्त्री बालकृष्ण खाणले कालापानीमा सुरक्षाकर्मी राख्ने सबै नेपालीको साझा संकल्प भएको बताएका छन्। त्यसमा नेपाल सरकार दृढ रहेको उनको भनाइ थियो। सांसदहरुले लिम्पियाधुरामा नेपाली सुरक्षा फौज कहिले राख्ने भनेर प्रश्नमा जवाफ दिँदै गृहमन्त्री खाणले लिम्पियाधुरा, लिपुलेक र कालापानी भूभागमा स्वामित्व प्राप्तिका लागि उच्चस्तरीय वार्ता, कुटनीतिक पहल भइरहेको भन्दै यो सबैको साझा संकल्प भएको बताएका हुन्। कालापानीमा नक्सा हामी सबैले सर्वसम्मतिले पास गरेको हो। यो भूभागमा हामीले हाम्रो स्वामित्व पाउन लागेका छौं। राज्य र सुरक्षा निकाय लागेको छ। कुटनीतिक पहल, उच्चस्तरीय छलफल भइरहेको छ। हामी सबैको सामूहिक पहलमा दाबीलाई स्थापित गर्न सक्छौं। त्यहाँ नेपाली सुरक्षा राख्ने हामी सबैको साझा संकल्प हो। सरकार त्यसमा छ, उनले भने।"
एसपीपीसम्बन्धी कुनै पनि सम्झौता वा समझदारी भएको छैन : नेपाली सेना,"काठमाडौं : नेपाली सेनाले अमेरिकाको 'स्टेट पार्टनरसीप प्रोग्राम (एसपीपी) सम्बन्धी कुनै पनि सम्झौता नगरेको जानकारी दिएको छ। सेनाले नेपालले अवलम्बन गरेको असंलग्न परराष्ट्र नीतिमा सचेत रहेको जनाएको छ। 'एसपीपीसम्बन्धी कुनै पनि सम्झौता वा समझदारी नेपाली सेनाले अमेरिकी सेना वा सरकारसँग नगरेको र त्यस्तो सम्झौता गर्नेतर्फ कुनै प्रक्रियासमेत नभएको। साथै, नेपालले अवलम्बन गरेको असंलग्न परराष्ट्र नीति, नेपालको विशिष्ट भूराजनीतिक अवस्थिती एवं सामरिक संवेदनशीलतामा प्रतिकुल असर गर्नेगरी कुनै पनि सैनिक साझेदारी भविष्यमा कोही कसैसँग पनि गर्न नहुने वस्तुगत यथार्थतामा नेपाली सेना सदैव प्रष्ट र सचेत रहेको व्यहोरा सम्पूर्ण जनमानस तथा सञ्चार जगतलाई जानकारी गराइन्छ,' सेनाले जारी गरेको विज्ञप्तिमा भनिएको छ।"
"निर्मला हत्याकाण्डमा ६३१ जनामाथि सोधपुछ, १०७ जनाको डीएनए परीक्षण","काठमाडौं : गृहमन्त्री बालकृष्ण खाणले निर्मला पन्त बलात्कार तथा हत्या काण्डको अनुसन्धानका क्रममा ६३१ जनामाथि सोधपुछ गरिएको जानकारी दिएका छन्। सदनमा सांसदहरुले निर्मला हत्याकाण्ड कहाँ पुग्यो भनेर सोधेको प्रश्नमा जवाफ दिँदै मन्त्री खाणले निर्मला बलात्कार तथा हत्या घटनामा अझै अनुसन्धान जारी रहेको बताए। २०७५ साल भदौ १० गते कञ्चनपुरकी बालिका निर्मला पन्तको शव बलात्कारपछि हत्या गरिएको अवस्थामा उखुबारीमा फेला परेको थियो। घटना भएको चार वर्ष पुग्न लाग्दा अझै दोषी पत्ता लाग्न सकेको छैन। त्यो घटनामा अझै अनुसन्धान जारी छ। कुनै कुनै घटनामा लामो समय पछि पनि अपाराधिहरु पत्ता लाग्छ। त्यहाँ धेरै जनालाई अनुसन्धानको दायरामा राखिएको छ। धेरै पक्षहरुको डिटेल विश्लेषण भइरहेको छ। घटनाको यथार्थ बाहिर आओस्, दोषीलाई कारवाही होस् भन्ने पुरै जनताको चाहना छ। जनप्रतिनिधिले पनि बारम्बार भन्नुभएको छ। यसमा म धन्यवाद भन्न चाहन्छु, मन्त्री खाणले भने। मन्त्री खाणले घटनाको अनुसन्धानका क्रममा ६३१ जनालाई सोधपुछ गरिसकिएको बताए। १०७ जनाको डीएनए परीक्षण गरिसकेको उनले जानकारी दिए। डीएनएको स्याम्पल कुनैसँग म्याचिङ भएन, उनले भने, घटनामा डीएनए परीक्षण अथेन्टिक भए पनि कसैसँग मिलेको छैन। ७ जनासँग नजिक देखिएको थियो। कतिपय घटनामा पछिसम्म पनि सफलता हात पर्ने नजिरलाई हेरेर निरन्तर अनुसन्धान जारी राखिएको छ। मन्त्री खाणले अझै पनि धेरै मान्छेलाई अनुसन्धानको दायरामा राखिएको बताए। अनुसन्धान गरिएका पक्षमा स्थानीय र आसपासका जिल्लामा अपराधिक धेरै मान्छेहरुलाई नेपाल प्रहरीले अनुसन्धान गर्ने र निगरानी गर्ने, लागुऔषध दुर्व्यसनीमा संलग्न उनीहरुको विगत आनीबानीलाई घेरामा राखेर, अनैतिक क्रियाकलपामा संलग्नहरु, स्थानीय बजारका शंकास्पदलाई शंकाको घेरामा राखेर सूचना संकलन गरिएको छ, उनले भने, कतिपय व्यक्तिको टेलिफोन सर्भिलेन्समा राखिएको छ। महेन्द्रनगर बजारका होटलहरु निगरानीमा छन्। अहिलेसम्म फेला परेको छैन। मन्त्री खाणले दर्जनौ सुरक्षा अधिकारी अनुसन्धान खटिएको बताए। अनुसन्धानकै क्रममा छ। निर्मलाको आत्माले शान्ति पाओस् दोषीले सजाय भन्ने पक्षमै छौं, उनले भने। प्रतिपक्ष र सत्ता पक्षकै सांसदले निर्मला हत्या प्रकरण कहाँ पुग्यो, हत्यारा कहिले पत्ता लाग्छ भनेर मन्त्री खाणलाई प्रश्न गरेका थिए।"
त्रिभुवन अन्तर्राष्ट्रिय विमानस्थलमा जब 'साइरन' बज्यो,"काठमाडौं : त्रिभुवन अन्तर्राष्ट्रिय विमानस्थलमा आज विमान दुर्घटना उद्धारको ड्रिल (पूर्वाभ्यास) गरिएको छ। विमान दुर्घटना हुँदा के गर्ने, विमानमा आगो लागेमा कसरी निभाउने, सम्भावित घाइतेको उद्धार कसरी गर्ने भनेर पूर्वाभ्यास गरिएको विमानस्थलका महाप्रबन्धक प्रेमनाथ ठाकुरले जानकारी दिए। सो क्रममा नेपाली सेना, नेपाल प्रहरीलगायतका सुरक्षा निकाय, स्वास्थ्यकर्मी र अग्नि नियन्त्रकको टोलीले पूर्वाभ्यास गरेको थियो। जहाज दुर्घटनाको काल्पनिक घटनाअनुसार त्यसको प्रतिकार्यको अभ्यास कार्यका लागि आधा घण्टा विमानस्थल बन्द गरिएको नेपाल नागरिक उड्डयन प्राधिकरणले जनाएको छ। विमानस्थल संकटकालीन योजना उक्त अभ्यास गरिँदा आकाशमा कालो धुँवाको मुस्लो देखिएको थियो भने दमकल, सुरक्षाकर्मी, एम्बुलेन्स तथा अन्य गतिविधि सक्रिय पारिएको थियो। यसरी गरिएको उक्त पूर्वाभ्यासले एक छिन त साँच्चिकै दुर्घटना भयो कि भन्ने भानसमेत परेको थियो। सुनिता डंगोल र सरोज बैजुले कैद गरेका तस्बिरहरु :"
लुम्बिनी प्रदेश : ४२ अर्ब ६३ करोडको बजेट (पूर्ण पाठ),"रुपन्देही : लुम्बिनी प्रदेश सरकारले आर्थिक वर्ष ०७९०८० का लागि रु ४२ अर्ब ६३ करोड ५७ लाखको बजेट सार्वजनिक गरेको छ। आज बसेको प्रदेशसभाको बैठकमा आर्थिक ममिला तथा सहकारी मन्त्री कृष्णध्वज खड्काले चालु खर्चतर्फ रु १३ अर्ब ३२ करोड ७६ लाख ५२ हजार र पूँजीगततर्फ रु २४ अर्ब ४७ करोड ७० लाख ४८ हजारको बजेट प्रस्तुत गरेका हुन्। समृद्ध लुम्बिनी : आत्मनिर्भर प्रदेशको सपना साकार गर्न कृषि, स्वास्थ्य, शिक्षा र भौतिक पूर्वाधारलाई प्राथमिकता राखेर बजेट बनाइएको मन्त्री खड्काले बताए। वित्तीय समानीकरण अनुदान, समपूरक अनुदान, सःशर्त अनुदान र विशेष अनुदानमार्फत स्थानीय तह वित्तीय हस्तान्तरणका लागि रु चार अर्ब ८३ करोड १० लाख विनियोजन गरिएको छ। कूल बजेटमा वित्तीय हस्तान्तरणको अंश ११३३ प्रतिशत रहनेगरी प्रस्ताव गरिएको मन्त्री खड्काले बताए। बजेटको पूर्ण पाठ:"
"सगरमाथा कुनै देशविरुद्ध प्रयोग हुन दिइँदैन, दोषीलाई कारवाही हुन्छ : गृहमन्त्री खाण","काठमाडौं : गृहमन्त्री बालकृष्ण खाणले विश्वकै सर्वोच्च शिखर सगरमाथालाई कुनै देशविरुद्ध प्रयोग हुन नदिने बताएका छन्। सगरमाथामा केही देशका नागरिकबाट देशविरुद्ध झण्डाहरु गाडिएको भनेर संसदमा उठेको प्रश्नमा जवाफ दिँदै मन्त्री खाणले त्यसमा दोषीलाई कारवाही गरिने बताएका हुन्। नेपालको कुनै पनि भूभागमा कुनै पनि विदेशी मुलुकविरुद्ध गतिविधि गर्न नपाइनेमा सरकार प्रतिबद्ध छ, उनले भने, कसैलाई पनि छुट छैन। कुनै राष्ट्रविरुद्ध गतिविधि गर्न छुट छैन। त्यस्ता घटनाहरु रोकथाम गर्न र दोषीलाई कारवाही हुन्छ। रसियन पर्वतारोही तथा ब्लगर कात्या लिप्काले रुसयुक्रेन युद्धको विरोधमा सगरमाथामा युक्रेनको झण्डा प्रदर्शन तथा रुसी राष्ट्रपति पुटिनविरुद्ध प्लेकार्ड प्रदर्शन गरेपछि एमाले सांसदहरुले प्रश्न उठाएका थिए।"
बजेटका काम सकिएलगतै नयाँ मन्त्रीलाई सरकारमा पठाउने समाजवादीको निर्णय,काठमाडौं : नेकपा एकीकृत समाजवादीले स्थानीय तहको समिक्षा प्रतिवेदन परिमार्जन सहित पारित गरेको छ। पार्टी कार्यालय तीनकुनेमा बुधबार बसेको समाजवादीको स्थायी कमिटी बैठकले व्यापक परिमार्जन सहित समिक्षा प्रतिवेदन पारित गर्ने निर्णय गरेको प्रचार बिभाग प्रमुख जगन्नाथ खतिवडाले जानकारी दिए। उक्त प्रतिवेदनलाई केन्द्रीय कमिटी बैठकले अन्तिम रुप दिने उनले बताए। बैठकले असार १० गते पोलिट्व्युरो र ११ गते केन्द्रीय कमिटी बैठक आह्वान गरेको छ भने असार १३ र १४ गते केन्द्रीय परिषद्को बैठक बोलाउने निर्णय गरेको खतिवडाले जानकारी दिए। बैठकले बजेटका काम सकिएलगतै नयाँ मन्त्रीहरुलाई सरकारमा पठाउने निर्णय गरेको उनले बताए। त्यस्तै बैठकले पार्टीको अनुशासनविरुद्ध काम गर्ने १२ जनालाई कारवाही गरेको पनि उनले जानकारी दिए। उनले पार्टी अब आम निर्वाचनको तयारीमा लाग्ने बताए। राष्ट्रिय हितको प्रतिकुल हुने कुनै पनि सम्झौता नगर्न सरकारलाई सजक गराउने बैठकले निर्णय गरेको छ।
"पाँचौं राष्ट्रिय स्केटबोर्ड प्रतियोगिता पोखरामा, दिपक मनाङ्गेले उद्घाटन गर्ने","काठमाडौं : नेपाल स्केटिङ तथा स्केटबोर्डिङ संघले पाँचौं राष्ट्रिय स्केटबोर्ड प्रतियोगिता पोखरामा तय गरेको छ। पोखरा रंगशालाभित्र रहेको अन्नपूर्ण स्केटपार्कमा दुई दिनसम्म असार ६ र ७ गते प्रतियोगिता सञ्चालन हुने संघका अध्यक्ष अच्युत खनालले जानकारी दिए। प्रतियोगितामा एक सय जना पुरुष र ३० जना महिला प्रतियोगीको सहभागिता रहने जनाइएको छ। प्रतियोगिताको उद्घाटन गण्डकी प्रदेश सरकारका युवा तथा खेलकुद मन्त्री राजीव गुरुङ (दिपक मनाङ्गे)ले गर्ने तय भएको छ। आयोजकले कोभिड महामारीपछि नेपालमा पाँचौं राष्ट्रिय प्रतियोगिता आयोजना गर्न पाउँदा गौरवाम्वित महसुस गरेको जनाएको छ। नेपालमा २०१५ देखि सुरु भएको यो प्रतियोगिता यसअघि काठमाडौंमा दुई र पोखरामा दुई गरी चार पटक सञ्चालन भइसकेको छ। प्रतियोगितामा प्रथम, द्धितीय र तृतीय हुने खेलाडीले क्रमशः १५ हजार, १० हजार र ५ हजार नगद पुरस्कार पाउनेछन्। प्रतियोगिताका लागि निर्णायकहरु भारत र माल्दिभ्सबाट मगाइएको छ। प्रतियोगिताको विजेताले अगस्ट अन्तिममा हुने थाइल्यान्डमा हुने एसियन प्लेट च्याम्पियनसिपमा सहभागी हुन पाउने आयोजकले जनाएको छ।"
"कर्णालीको बजेट : भौतिक पूर्वाधार निर्माणलाई प्राथमिकता, आउँदो वर्षलाई बृक्षारोपण वर्षको रुपमा मनाइने","सुर्खेत : कर्णाली प्रदेश सरकारले आगामी आर्थिक वर्षका लागि बजेट सार्वजनिक गरेको छ। प्रदेश सरकारले आर्थिक वर्ष २०७९०८० को लागि साढे ३२ अर्ब बराबरको बजेट ल्याएको हो। आर्थिक मामिला तथा योजना मन्त्री विन्दमान विष्टले बुधबार प्रदेश सभामा ३२ अर्ब ६१ करोड ६१ लाख ६३ हजार रुपैयाँको बजेट विनियोजन गरेका हुन्। जसअन्तर्गत पुँजीगततर्फ १९ अर्ब ४३ करोड पाँच लाख २४ हजार र चालुतर्फ ९ अर्ब १६ करोड ९९ लाख १० हजार रुपैयाँ रहेको छ। त्यस्तै स्थानीय तहमा वित्तीय हस्तान्तरणतर्फ चार अर्ब एक करोड ५७ लाख २९ हजार रुपैयाँ छ। समग्रमा पुँजीगतर्फ ५९ दशमलव ५८ प्रतिशत, चालुतर्फ २८ दशमलव ११ प्रतिशत र वित्तीय हस्तान्तरणतर्फ १२ दशमलव ३१ प्रतिशत बजेट विनियोजन गरिएको मन्त्री विष्टले बताए। त्यस्तै आगामी आर्थिक वर्षमा प्रदेश सरकारले आन्तरिक राजश्व बापत ७१ करोड २९ लाख ७४ हजार रुपैयाँ संकलन हुने अनुमान गरेको छ। बजेट प्रस्तुत गर्दै आर्थिक मामिला मन्त्री विष्टले संघीय सरकारबाट प्राप्त अनुदान, चालु आर्थिक वर्षमा खर्च नभइ बचत हुने बजेट र वैदेशिक सहायताबाट प्राप्त हुने रकमबाट खर्च व्यहोर्ने बताए। उनका अनुसार आगामी आर्थिक वर्षमा प्रदेश सरकारले ७ दशमलव ५ प्रतिशत आर्थिक वृद्धि हासिल गर्ने लक्ष्य लिएको छ। अघिल्लो आर्थिक वर्षको बजेटमा स्वास्थ्य पूर्वाधारलाई प्राथमिकता दिएको प्रदेश सरकारले यसपटकको बजेटमा भने सडक, खानेपानी, सिचाइँ र विद्युत लगायतका भौतिक पूर्वाधारको विकासलाई प्राथमिकता दिएको हो। आगामी आर्थिक वर्षमा सडकको गुरुयोजना निर्माण गर्ने, भेरी र कर्णाली करिडोरको निर्माण तथा स्तरोन्नति गर्ने र प्रदेशका हरेक जिल्लामा कम्तिमा एउटा सडकलाई प्रदेश महत्वको आयोजनाको रुपमा सञ्चालन गर्न बजेट विनियोजन गरिएको छ। जिल्ला सदरमुकाम जोड्ने र अन्तरप्रदेश जोड्ने सडक निर्माणका लागि पनि बजेट विनियोजन गरिएको छ। प्रदेश राजधानी वीरेन्द्रनगरमा सहरी सडक निर्माण गर्न ६ करोड बजेट विनियोजन गरिएको हो। त्यस्तै नदी र खोलाहरुमा झोलुंगे पुल निर्माणका लागि २० करोड ३१ लाख, पूर्वाधार विषेश कार्यक्रमका लागि एक अर्ब १२ करोड र वीरेन्द्रनगरको खुलामञ्चमा संरचना निर्माण गर्न १५ करोड तथा जनता आवास कार्यक्रम, एकीकृत बस्ती विकास गर्न र विपन्न नागरिकको घर निर्माणका लागि ४८ करोड ९५ लाख बजेट विनियोजन गरिएको छ। प्रदेशमा भौतिक पूर्वाधार र सहरी विकासका लागि १० अर्ब ९२ करोड विनियोजन गरिएको मन्त्री विष्टले बताए। त्यस्तै वीरेन्द्रनगरमा बृहत खानेपानी आयोजना सञ्चालन गर्न पाँच करोड, एक घर, एक धारा अभियानका लागि पनि बजेट छुट्याइएको छ। प्रदेशमा मझौला सिँचाइ आयोजना सञ्चालन गर्न ३८ करोड चार लाख, कर्णाली जनता सिँचाइ आयोजना सञ्चालन गर्न आठ करोड र जलउत्पन्न प्रकोप नियन्त्रणमा ३२ करोड ६४ लाख विनियोजन गरिएको छ। त्यस्तै विद्युत सेवा उपलब्ध गराउन कर्णाली उज्यालो कार्यक्रमका लागि १० करोड विनियोजन गरिएको छ भने डोल्पाको जगदुल्ला जलविद्युत आयोजनामा प्रदेश सरकारले सेयर लगानी गर्ने भएको छ। त्यस्तै प्रदेश अस्पताल सुर्खेतलाई स्वास्थ्य विज्ञान प्रतिष्ठानको रुपमा विकास गरेर पाँचसय शैय्याको बनाउन ५२ करोड ४५ लाख विनियोजन गरिएको छ। जिल्ला अस्पतालहरुको स्तरोन्नतिका लागि पनि बजेट विनियोजन गरिएको छ। प्रदेश रंगशाला निर्माणका लागि ६० करोड र किसानलाई ब्याजमा अनुदान दिन ११ करोड ८९ लाख विनियोजन गरिएको छ। प्रदेश सरकारले बजेट भाषणमार्फतमा सुर्खेतमा कर्णाली बसपार्क निर्माण गर्ने, प्रदेशका सबै नागरिकको विपद् जोखिम बीमा, दुर्गममा टेलिमेडिसिन सेवा, दुर्गममा गर्भवती, सुत्केरी गम्भिर बिरामीको हवाइ उद्धार, हरेक छोरीको बैंक खाता, छोरीबुहारी छात्रवृत्ति कार्यक्रम, प्रदेशलाई पूर्णसाक्षर घोषणा गर्ने, युवालाई स्वरोजगार बनाउने, मुख्यमन्त्री जीविकोपार्जन र दलित आयआर्जन कार्यक्रम सञ्चालन गरिने जनाएको छ। त्यस्तै आगामी आर्थिक वर्षलाई बृक्षारोपण वर्षको रुपमा मनाउने, जनयुद्ध, जनआन्दोलन र प्रदेश प्राप्तीको आन्दोलनमा सहिद भएका व्यक्तिका परिवारलाई मासिक भत्ता र घाइतेलाई जीवन निर्वाह भत्ता उपलब्ध गराउन पनि बजेट विनियोजन गरिएको छ। कृषिमा पनि प्राथमिकताका साथ बजेट विनियोजन गरिएको छ। किसानलाई उत्पादन र व्यवसायिक बन्न उत्प्रेरित गर्नका लागि अनुदान र सहुलियतको व्यवस्था गरिएको छ। त्यस्तै प्रदेशमा उत्कृष्ट किसानलाई पुरस्कृत गरिनेछ। पर्यटन पूर्वाधारको विकास, लगानी सम्मेलनको आयोजना, सामाजिक विकृति अन्त्य, सिमान्तकृत समुदायको जीविकोपार्जन र सामुदायिक विद्यालयको भौतिक सुधार गर्नका लागि पनि बजेट विनियोजन गरिएको छ। रैथाने बालीको उत्पादन र बजारीकरणका लागि पनि सरकारले किसानलाई प्रोत्साहन गर्ने भएको छ।"
कृषिलाई प्राथमिकता राख्दै मधेस सरकारले ल्यायो करिब ४७ अर्बको बजेट,"जनकपुरधाम : मधेस प्रदेश सरकारले करिब ४७ अर्बको बजेट ल्याएको छ। बुधबार मधेस सरकारका अर्थ मन्त्री शैलेन्द्रप्रसाद साहले ४६ अर्ब ८८ करोड ९ लाख ४६ हजारको बजेट प्रस्तुत गरेका हुन्। मन्त्री साहले चालुतर्फ २१ अर्ब ७६ करोड ६७ लाख ९५ हजार अर्थात् ४६४४ प्रतिशत, पूँजीगततर्फ २५ अर्ब ८२ करोड २० लाख ८० हजार अर्थात् ५३२१ प्रतिशत र वित्तीय व्यवस्थातर्फ १६ करोड ६४ लाख ५६ हजार २ सय अर्थात् ०३५ प्रतिशत बजेट विनियोजन गरेका हुन्। मधेस प्रदेशको अर्थतन्त्रको मूल आधारको रुपमा कृषि क्षेत्रको समष्टिगत विकासको सम्भावना, विकास तथा प्रवर्द्धन, कृषिलाई आधुनिकीकरण र व्यवसायीकीकरण गरी कृषिमा आत्मनिर्भर हुनुको साथै निर्यात प्रवर्द्धन समेतको लागि प्रादेशिक कृषि गृरु योजना तयार गर्न ५० लाख रुपैयाँ विनियोजन गरिएको छ। त्यस्तै कृषि क्षेत्रको व्यवसायीकरण, यान्त्रिकीकरण, आधुनिकीकरण गर्न १७ करोड ८४ लाख, किसानहरुलाई सरल र सहजरुपमा उन्नत जातको विउ विजन, मल र सहुलियत कर्जा प्रदान, कृषि तथा पशुविमाको विस्तार तथा प्रभावकारी कार्यान्वयन, कृषि सडकको निर्माण, कृषि उत्पादन संकलन केन्द्र निर्माण, कृषि उपजहरुको प्रशोधन र भण्डारण एवं विक्री वितरणका लागि आवश्यक बजार समेतको व्यवस्थापन गर्नका लागि २८ करोड २० लाख रुपैयाँ विनियोजन गरिएको छ। मन्त्री साहले मृख्यमन्त्री किसान उत्थान कार्यक्रममार्फत् साना किसानहरुको आय अभिवृद्धि गर्न, कृषि पैदावारहरुमा आत्मनिर्भरताको लागि आवश्यक संस्थागत र संरचनागत प्रारुप तयार गरी कार्यान्वयन गर्न यस कार्यक्रमका लागि १५ करोड रुपैयाँ विनियोजन गरिएको हो। त्यस्तै प्रदेशलाई दुग्ध र मासु उत्पादनमा आत्मनिर्भर बनाउन दुग्ध तथा मासु मिसन कार्यक्रमका लागि ८ करोड ५० लाख, डिप ट्युबेल, स्यालो ट्युबेल तथा साना सिचाई आयोजनाहरु स्थानीय तहबाट नै व्यवस्थापन हुने गरी निर्माण तथा सञ्चालन गर्न ७ करोड २० लाख रकम विनियोजन गरिएको हो। मधेस सरकारले भूमि व्यवस्था कृषि तथा सहकारी मन्त्रालयका लागि २ अर्ब ७४ करोड २५ लाख, उद्योग, पर्यटन तथा वन मन्त्रालयका लागि ४ अर्ब ८४ करोड ६४ लाख, सामाजिक विकास मन्त्रालयका लागि ७ अर्व ८० करोड ९६ लाख, महिला, बालबालिका, युवा तथा खेलकुद मन्त्रालयका लागि ६१ करोड ९८ लाख, खानेपानी तथा ऊर्जा विकास मन्त्रालयका लागि १ अर्ब ६८ करोड ८६ लाख, भौतिक पूर्वाधार विकास मन्त्रालयका लागि १८ अर्व ८ करोड ४५ लाख ६४ हजार, गृत तथा सञ्चार मन्त्रालयका लागि ६४ करोड ३३ लाख २० हजार विनियोजन गरिएको छ। बजेटको पूर्ण पाठ:"
जबर्जस्तीकरणी हदम्याद हटाउन सरकार सकारात्मक छ : गृहमन्त्री खाण,काठमाडौं : गृहमन्त्री बालकृष्ण खाणले जबर्जस्तीकरणी कसुरमा हदम्याद हटाउन सरकार सकारात्मक रहेको बताएका छन्। संसदमा बजेटमाथिको छलफलमा सांसदहरुको प्रश्नको जवाफमा मन्त्री खाणले हदम्यादसम्बन्धी कानुन संशोधन गर्न सरकार तयार रहेको बताएका हुन्। खाणले नागरिकता विधेयक पास गराउन सरकार प्रतिबद्ध रहेको पनि बताए। सबैजना अग्रसर भएर पास गर्न उनले आह्वान गरे।
जग्गा रोक्का गरेपछि मुआब्जा दिनुपर्छ : प्रधानमन्त्री,"काठमाडौं : प्रधानमन्त्री शेरबहादुर देउवाले प्रस्तावित पूर्वपश्चिम विद्युतीय रेलमार्गमा पर्ने जग्गाको मुआब्जा दिन सकारात्मक प्रतिक्रिया दिएका छन्। प्रधानमन्त्रीलाई भेट्न पुगेको पूर्व पश्चिम रेलमार्ग अन्तर्गतको काकरभिट्टाइनरूवा खण्डका प्रभावितहरूको प्रतिनिधि मण्डलसँग बुधबार कुरा गर्दै प्रधानमन्त्री देउवाले सरकारले जग्गा रोक्का गरेपछि जनतालाई मुआब्जा दिनुपर्ने बताए। पूर्वपश्चिम रेलमार्ग मुआब्जा निर्धारण तथा समन्वय समितिका पदाधिकारी प्रधानमन्त्री देउवाले भने, 'जनताको जग्गा रोक्का गरेपछि मुआब्जा दिनुपर्छ, सरकारले जग्गा लिनलाई मुआब्जा दिनैपर्छ। रेल प्रभावितहरूको तर्फबाट समन्वय समितिका अध्यक्ष डा लक्ष्मीप्रसाद मैनालीको नेतृत्वमा प्रधानमन्त्रीलाई भेट गर्न पुगेको प्रतिनिधि मण्डलसँग कुरा गर्दै प्रधानमन्त्री देउवाले बजेटको व्यवस्था गरेर मुआब्जाको प्रक्रिया अगाडि बढ्ने बताए। समन्वय समितिको तर्फबाट अध्यक्ष मैनाली, उपाध्यक्ष ओम बिमली, महासचिव रञ्जित प्रसाइ र सचिव ज्ञानेन्द्र निरौलाले मुआब्जामा भएको ढिलाइका कारण उत्पन्न समस्याका बारेमा प्रधानमन्त्रीलाई जानकारी गराएका थिए। प्रभावितहरूका तर्फबाट तत्काल मुआब्जाको व्यवस्था गर्नेसहितका ४ बुँदे मागपत्र सहितको ज्ञापन पत्रसमेत प्रधानमन्त्री देउवालाई बुझाइएको समन्वय समितिका अध्यक्ष मैनालीले बताए। प्रधानमन्त्रीको सरकारी निवास बालुवाटारमा भएको भेटवार्तामा प्रभावितहरूको तर्फबाट राजन शर्मा, रमेश दाहाल, सुनिल शाह र विश्वराज न्यौपानेको सहभागी थिए।"
प्रदेश १ मा ३९ अर्ब ७३ करोड ८३ लाखको चुनाव लक्षित बजेट (पूर्ण पाठ),"विराटनगर : प्रदेश १ सरकारले ३९ अर्ब ७३ करोड ८३ लाख रूपैयाँ बराबरको चुनाव लक्षित बजेट ल्याएको छ। सरकारका तर्फबाट बुधबार आर्थिक मामिला तथा योजना मन्त्री इन्द्रबहादुर आङ्बोले प्रदेशसभामा बजेट प्रस्तुत गरेका हुन्। चुनावी सरकारले आगामी आर्थिक वर्ष २०७९०८० का लागि ३९ अर्ब ७३ करोड ८३ लाख रूपैयाँ बजेट विनियोजन गरेको हो। प्रदेश सरकारले आन्तरिक राजस्व आम्दानीबाट ४ अर्ब ९८ करोड ४५ लाख र राजस्व बाँडफाँटबाट ११ अर्ब ८८ करोड १४ लाख प्राप्त हुने अनुमान गरेको छ। प्रदेश सरकारलाई संघबाट वित्तीय समानीकरण अनुदानमार्फत् ९ अर्ब ८२ लाख र ससर्त अनुदानबाट ८ अर्ब ६९ करोड, समपूरक अनुदान ९२ करोड र विशेष अनुदानमार्फत् ४७ करोड ५० लाख प्राप्त हुने मन्त्री आङ्बोले बताए। प्रदेश १ सरकारले निर्वाचन क्षेत्र पूर्वाधार विशेष कार्यक्रमका लागि ९० करोड रूपैयाँ विनियोजन गरेको उनको भनाइ छ। ९३ जना प्रदेशसभा सदस्य रहेको प्रदेश १ मा हाल ९० जना सांसद छन्। चुनावी सरकारले निर्वाचन क्षेत्र पूर्वाधार विशेष कार्यक्रमका लागि पनि ९० करोड नै विनियोजन गरेको हो। सो रकम स्थानीय तहमार्फत खर्च हुनेछ। प्रत्येक सांसदले ११ करोड खर्च गर्न पाउने छन्। त्यसमा प्रदेश सांसदहरूको भूमिका समान हुने घोषणा सरकारले गरेको छ। (यस्तो छ प्रदेश १ को बजेटको पूर्ण पाठ)"
"सुदूरपश्चिम प्रदेशमा ३६ अर्ब ७४ करोडको बजेट, पुरानै योजनालाई निरन्तरता","धनगढी : सुदूरपश्चिम प्रदेश सरकारले ३६ अर्व ७४ अर्ब बढीको बजेट प्रस्तुत गरेको छ। प्रदेशका आर्थिक मामिला मन्त्री प्रकाशबहादुर रावलले आज प्रदेश सभामा यति रकम बराबरको बजेट प्रस्तुत गरेका हुन्। आर्थिक मामिला मन्त्री रावलले चालुतर्फ १२ अर्व २९ करोड अथवा ३३४६ प्रतिसत र पुँजीगततर्फ २४ अर्ब १४ करोड अथवा ६५७४ प्रतिसत बजेट विनियोजन गरेका छन्। बजेटको आकार संघीय सरकारले दिएको समानीकरण र ससर्त अनुदानका कारण बढेको हो। प्रदेश सरकारले गत वर्षको भन्दा ६ अर्बभन्दा बढी बजेट विनियोजन गरे पनि, पुरानै योजनाहरुलाई निरन्तरता दिएको छ। प्रदेश सरकारको यो अन्तिम बजेट हो। अन्तिम बजेटमा पनि कुनै नयाँ कार्यक्रम आएनन्। प्रदेश सरकारले प्रदेश पूर्वाधार विकास कार्यक्रम (सांसद विकास कोष) भने खारेज गरेको छ। यसपछि प्रदेश सभाको निर्वाचन हुने भएकाले पनि यो कार्यक्रम खारेज गरिएको हो। प्रदेश सरकारले यार्सागुम्बा जस्ता हिमाली जडिबुटीको टिस्युकल्चर गर्नेजस्ता आकर्षक तर पूरा नहुने कार्यक्रम सार्वजनिक गरेको छ। कात्तिकमा चुनाव हुने सम्भावना देखेपछि, चालुभन्दा पुँजीगत खर्च बढी राखिएको छ। चुनाव अघि मतादाता प्रभावित गर्ने उद्देश्यले योजना बाँडफाँड गर्नका लागि पुँजीगत खर्च बढी राखिएको छ। गत वर्ष पूर्वाधार निर्माणका लागि ९ अर्बभन्दा बढी रकम राखिएकोमा यस वर्ष त्यो रकम घटाएर ५ अर्ब राखिएको छ भने मतदातालाई दिन मिल्ने ससाना टुक्रे योजनालाई लाई बढी प्राथमिकता दिइएको छ।"
"प्रदेश १ को बजेट : लोकमार्ग निर्माणमा ५ अर्ब, स्वास्थ्य क्षेत्रमा ३ अर्ब ६७ करोड रुपैयाँ विनियोजन","विराटनगर : प्रदेश १ सरकारले प्रदेशमा लोकमार्ग निर्माणका लागि ५ अर्ब रूपैयाँ बजेट विनियोजन गरेको छ । प्रदेशसभामा बुधबार आगामी आर्थिक वर्ष २०७९८० को बजेट प्रस्तुत गर्दै आर्थिक मामिला तथा योजना मन्त्री इन्द्रबहादुर आङ्बोले लोकमार्गहरूको काम सक्नका लागि बजेट विनियोजन गरिएको जानकारी दिए । उनले प्रदेशमा सयवटा झोलुंगे पुल निर्माणका लागि ३० करोड रूपैयाँ बजेट छुट्याइएको बताए । सरकारले सुनसरी, उदयपुर र धनकुटा जोड्ने गरी बराह क्षेत्रस्थित कोसी र कोकाह नदीमा आकर्षक झोलुंगे पुल निर्माण गर्ने भएको छ । पर्यटन प्रवद्र्धन कार्यक्रममार्फत ३ जिल्ला जोड्ने पुल निर्माणका लागि २ करोड रूपैयाँ बजेट विनियोजन गरिएको आङ्बोले बताए । इटहरी र धरानको गुरु योजना बनाउनका लागि बजेट विनियोजन गरेको सरकारले इटहरीको टेङ्ग्रा खोलालाई बूढीखोलामा मिसाउनका लागि अध्ययन गर्नका लागि पनि बजेट विजियोजन गरेको छ । सरकारले स्वास्थ्य क्षेत्रमा ३ अर्ब ६७ करोड ७७ लाख रूपैयाँ बजेट विनियोजन गरेको छ । प्रदेश मातहतका अस्पतालको स्तरोन्नतिका लागि सरकारले २५ करोड ५० लाख रूपैयाँ विनियोजन गरेको छ । मोरङको उर्लाबारीस्थित मदन भण्डारी अस्पताल तथा ट्रमा सेन्टर सरकारको स्तरोन्नति गर्ने योजनाभित्र परेको छ । त्यसका लागि २५ करोड रूपैयाँ बजेट विनियोजन गरिएको आङ्बोले बताए । सेन्टरमा आगामी वर्षदेखि सिटी स्क्यानसहितको सेवा प्रारम्भ गर्ने सरकारको योजना छ । झापाको मेची अस्पतालमा न्यूरो सर्जरी सेवा सुरु गरिने भएको छ । झापाको कलम गाउँपालिकमा ५० बेडको आयुर्वेदिक अस्पताल निर्माण सरकारको योजनामा छ । 'एक वडा, एक बर्थिङ सेन्टरका लागि ४ करोड रुपैयाँ बजेट विनियोजन गरिएको छ । त्यस्तै सरकारले निर्वाचन क्षेत्र विशेष कार्यक्रमका लागि ९० करोड रूपैयाँ विनियोजन गरेको छ । विगतमा प्रत्यक्ष निर्वाचित र समानुपातिक सांसदहरुका लागि फरकफरक व्यवस्था भए पनि आगामी आर्थिक वर्षका लागि समान रकम विनियोजन गरिएको आङ्बोले बताए । प्रदेशसभामा रहेका ९० जना सांसदले एक करोडका दरले खर्च गर्न पाउने गरी बजेट विनियोजन गरिएको हो । निर्वाचन क्षेत्र विशेष कार्यक्रममा सबै प्रदेशसभा सदस्यहरुको समान भूमिका रहने घोषणा मन्त्री आङ्बोले गरेका छन् । यसैबीच प्रदेश सरकारले दूध उत्पादन गर्ने किसानलाई उत्पादनका आधारमा प्रतिलिटर २ रूपैयाँ अनुदान दिने भएको छ । उक्त अनुदान सोझै किसानलाई उपलब्ध गराइने छ । उत्पादनमा आधारित प्रोत्साहनका लागि १२ करोड रूपैयाँ विनियोजन गरिएको छ । सरकारले आगामी आर्थिक वर्षका लागि साना किसानलाई ऋण सहुलियतका लागि ९ करोड बजेट विनियोजन गरेको छ । एक पालिका, एक उत्पादन कार्यक्रमका लागि १३ करोड रूपैयाँ विनियोजन गरिएको आङ्बोको भनाइ छ । १० बर्से कृषिको दीर्घकालीन योजना बनाउने उदेश्य राखेको प्रदेश सरकारले उन्नत बीउका लागि १३ करोड विनियोजन गरेको छ । समग्र कृषि क्षेत्रको विकासका लागि २ अर्ब ५९ करोड २३ लाख बजेट विनियोजन गरिएको जानकारी आङ्बोले दिए । त्यस्तै पर्यटन क्षेत्रको विकासका लागि डिजिटल वेव र मोवाइल एप निर्माण गर्ने सरकारको तयारी छ । मुन्धुम पदमार्ग यसैवर्ष सम्पन्न गर्ने र थप ४ वटा पदमार्ग निर्माण गर्ने घोषणा सरकारको छ । पर्यटकको बसाई अवधि बढाउन लामो र छोटो अवधि भ्रमण प्याकेज निर्माणमा सहयोग गरिने आङ्बोको भनाइ छ । त्यस्तै संघीय सरकारले उपेक्षा गरेको विराटनगर विमानस्थलको स्तरोन्नति गर्ने योजना प्रदेश सरकारको छ । विमानस्थलको स्तरोन्नति गरेर विराटनगरबाट पहाडी जिल्लाहरुमा नियमित हवाई उडान र माउण्टेन फ्लाइट सञ्चालनका लागि पहल गर्ने घोषणा बजेटमार्फत सरकारले गरेको छ । खेल पर्यटन प्रवद्र्धन गर्न आवश्यक बजेट विनियोजन गरिएको आङ्बोले बताए ।"
"ओलीले माधव नेपालको नाम लिएर कुल्ला गर्दा खाँटी एमाले कार्यकर्ताले बान्ता नगरे, त्यसको योग्यता पुष्टि हुँदैन : घनश्याम भुसाल","काठमाडौं : नेकपा एमालेका नेता घनश्याम भुसालले नेपाली राजनीतिको संस्कार बिग्रिँदै गएको टिप्पणी गरेका छन्। युवा बाम बहसले बुधबार आयोजना गरेको कम्युनिस्ट आन्दोलन : संकट र अबको बाटो विषयक अन्तर्क्रियामा उनले नेताहरुको बौद्धिकतामा प्रश्न उठ्ने गरेको बताए। 'राजनीतिज्ञ भनेको समाजका गुरुहरु हुन्। उनीहरुले बोलेका कुरा समाजले सिक्ने हो। समाजले पनि ठूलो मान्छे जता गयो, त्यतै रोज्छ। तर हाम्रो नेताहरुको बोल्नै शैली र बौद्धिकतामाथि प्रश्न उठेको छ। समाजले उनीहरुबाट राम्रो होइन, गाली सिकिरहेको छ,' उनले भने। उनले प्रचण्डले एमालेको पत्ता साफ गरिदिन्छु भन्नु, त्यसको विरोधमा एमाले कार्यकर्ताले लाठी लिएर उभिनु नै उनीहरुको योग्यता भएको बताए। 'ओली कमरेडले माधव नेपालको नाम लिएर कुल्लामात्र गर्यो भने खाँटी एमाले कार्यकर्ताले बान्ता नगरी त्यसको योग्यतै पुष्टि हुँदैन। कमरेडले कुल्ला गर्नु्हुन्छ। कार्यकर्ताले बान्ता गर्नुहुन्छ,' उनले प्रश्न गरे, 'चाहेर नचाहेर त्यस्तो गर्नु नै योग्यता हो। त्यसले हाम्रो समाज कता लैजान्छ? उनले युवाहरुमा वितृष्णा पैदा हुनुको मूल कारण मेनस्ट्रिम राजनीति भएको बताए। मूल राजनीतिज्ञहरुकै कारण युवाहरुको स्वतन्त्र उम्मेदवारी परेको र विजयी भएको समेत उनले बताए। 'युवाहरु विद्रोहका साथ अगाडि बढिरहेका छन्। हाम्रो आन्दोलनलाई सचेतका साथ नहेर्ने हो भने भयंकर खतराहरु देखिन थालेका छन्,' उनले भने। उनले संसदमा अहिले पनि सबैभन्दा ठूलो शक्ति कम्युनिस्टकै रहेको बताए। 'संसदको पहिलो पार्टी को कम्युनिस्ट? तेस्रो पार्टी को कम्युनिस्ट, पाँचौं पार्टी को कम्युनिस्ट, अनि राज गर्ने कांग्रेस,' उनले थपे, 'यही कारणले हामीलाई जेलेन्स्कीतिर लग्दैछ।' उनले नेपाल युक्रेनको बाटोमा रहेको संकेत गरे। 'अमेरिकी सेना बोलाउने, चीन नजिक लगेर छाडिदिने अनि त्यहाँ लगिसकेपछि चीनले पनि केही गर्छ,' उनले भने। उनले कम्युनिस्टहरु एक ठाउँमा उभिनुको विकल्प नरहेको औंल्याए। उनले आफूले ओली, प्रचण्ड र माधव नेपालसँग यसबारे छलफल गरेको समेत प्रस्ट्याए। 'एकता वा सत्यनाश हामीसँग दुइटा बाटा छन्। चुनाव आइसक्यो त्यो असम्भव छ भन्नेहरु पनि छन्। मैले माधव कुमार नेपाल, प्रचण्ड र ओलीसँग पनि सोधेको छु। मैले भनेको छु विचारमा प्रचण्ड र माधवजीको पार्टीभन्दा के भिन्नता छ भनिदिनुस्। बताइदिनुस् भन्दा केही छैन। छ त केवल गाली गलौज छ,' उनले भने।"
जिसस काभ्रेको निर्वाचन : नेकपा एसका गौतमसहित गठबन्धनको प्यानल नै विजयी,"काभ्रे : जिल्ला समन्वय समिति काभ्रेको प्रमुखमा नेकपा (एकीकृत समाजवादी) का उम्मेदवार दिपक गौतम विजयी भएका छन्। बुधबार भएको निर्वाचनमा २२ मतसहित गौतम जिसस प्रमुखमा विजयी भएका हुन्। गौतम गठबन्धनका साझा उम्मेदवार २६ जना मतदातामध्ये गठबन्धनको २२ मत थियो। गौतमसहित गठबन्धनको सेट नै विजयी भएको हो। गठबन्धनका सबै उम्मेदवार २२२२ मत प्राप्त गरेका छन् । एमालेबाट जिसस प्रमुखका उम्मेदवारमा कमला भट्टराई (काफ्ले) ले चार मत मात्रै पाए। उपप्रमुखसहित ५ सदस्य नेपाली कांग्रेसले पाएको छ । नेपाली कांग्रेसबाट पाँचखालका चण्डिका मिजार, पाँचखालका निर बहादुर लामा, मण्डनदेउपुरका मंगल बहादुर लामा र पाँचखालका अप्सरा सिपखानले जिसस सदस्यमा उम्मेदवारी दर्ता गराएका थिए। गठबन्धनबाट माओवादी केन्द्रले ३ वटा सदस्य पाएको छ । माओवादी केन्द्रबाट भुम्लुका कमलराज गिरी, तेमालका रस्मिता भण्डारी र मण्डनदेउपुरका कृष्ण कुमारी राईले उम्मेदवारी दर्ता गराएका थिए।"
अरुण तेस्रोमा मजदुर मृत्यु प्रकरण : आफन्तले शव बुझ्न मानेन,सङ्खुवासभा : जिल्लामा निर्माणाधीन ९०० मेगावाट क्षमताको अरुण तेस्रो आयोजनामा ज्यान गुमाएका मजदुरको परिवारले शव बुझ्न मानेको छैन । उनको मृत्यु रहस्यमय भएको भन्दै आफन्तले चार दिन बितिसक्दा पनि शव बुझ्न नमानेका हुन्। मकालु गाउँपालिका५ फ्याक्सिन्दामा कार्यरत मजदुर कैलालीको लम्कीचुवा नगरपालिका३ चिसापानीका ५० वर्षीय अमरबहादुर महतरा गत शनिबार मृत फेला परेका थिए । कैलालीबाट मृतकी श्रीमती कमला सङ्खुवासभा आइपुगेकी छन् । उनले घटनाको सत्यतथ्य छानबिन गर्न माग गरेकी छन्। महतराको शव जिल्ला अस्पतालमा राखिएको छ । घटनाबारे अनुसन्धान भइरहेको प्रहरी निरीक्षक सरोज कोइरालाले जानकारी दिए। अरुण तेस्रोले क्षतिपूर्ति उपलब्ध गराउनुपर्ने महतरा परिवारको माग छ । उनकी श्रीमतीले जिल्ला प्रहरी र प्रशासन कार्यालयमा घटनाको छानविनका लागि माग गरेकी छन् । अरुण तेस्रोमा नेपाली र भारतीय गरी झण्डै तीन हजार मजदुर कार्यरत छन् । मृतकका परिवारलाई उचित क्षतिपूर्ति दिलाउन प्रयास भइरहेको प्रमुख जिल्ला अधिकारी नुरहरि खतिवडाले बताएका छन्। महतरा गत जेठ १२ गते अरुण तेस्रोमा काम गर्न सङ्खुवासभा आएका थिए ।
थप २५ जनामा कोरोना संक्रमण,काठमाडौं : पछिल्लो २४ घन्टामा थप २५ जनामा कोरोना भाइरस संक्रमण पुष्टि भएको छ। देशभर गरिएको २ हजार ८ सय ५६ पीसीआर परिक्षणका क्रममा १९ जना र १ हजार ४९ एन्टीजेन परिक्षणका क्रममा ६ जनामा कोरोना संक्रमण पुष्टि भएको स्वास्थ्य मन्त्रालयले जनाएको छ । कोरोनाका कारण बुधबार कसैको मृत्यु नभएको मन्त्रालयले जनाएको छ। हाल नेपालमा ९७ सक्रिय संक्रमित रहेको मन्त्रालयले जनाएको छ ।
बिमला वलीको विषयलाई लिएर लुम्बिनी प्रदेश सभामा एमालेको अवरोध,"बुटवल : लुम्बिनी प्रदेशकी स्वास्थ्य, जनसंख्या परिवार कल्याण राज्यमन्त्री बिमला वलीको विषयलाई लिएर लुम्बिनी प्रदेश सभाको बैठक स्थगित भएको छ। स्वास्थ्य राज्यमन्त्री वली प्रकरणबारे प्रदेश सभाको बैठकमा जबाफको माग गर्दै एमालेले अवरोध गरेपछि बजेट प्रस्तुतका लागि बसेको बैठक २५ मिनेटका लागि स्थगित भएको हो। बैठक सुरु हुनेवित्तिकै एमाले सांसदहरुले राज्यमन्त्री वली प्रकरणमा मुख्यमन्त्रीसँग जवाफ माग गरेका थिए। यस्तै, आज राज्यमन्त्री वलीमाथि छानबिन गर्न लुम्बिनी प्रदेश सरकारले कार्यदल गठन गरेको छ। बुधबार लुम्बिनी प्रदेश सरकारको मन्त्रिपरिषद बैठकले आन्तरिक मामला तथा संचारमन्त्री तिलकराम शर्माको नेतृत्वमा तीन सदस्यीय छानबिन समिति गठन गरेको हो। जाँचबुझ समितिको सदस्यमा महिला, बालबालिका तथा कानुनमन्त्री रमा घर्तीमगर, मुख्य न्यायाधीवक्ता श्रीकृष्ण सुवेदी रहेको समिति बनाएको सरकारका प्रवक्ता तिलकराम शर्माले जानकारी दिए। मंगलबार बिहान तुलसीपुर५ बसपार्क निवासी मीना भण्डारी बस्नेत र उनकी छोरीमाथि राज्यमन्त्री वलीले अभद्र व्यवहार गरेको भन्दै पीडितले जाहेरी दिएकी छन्।"
"इम्बोस्ड नम्बर प्लेटको मूल्य समय सापेक्ष छ, नेपालको शीर झुकाउने अवस्था छैन : मन्त्री यादव","काठमाडौं : भौतिक पूर्वाधार तथा यातायात मन्त्री रेणु यादवले इम्बोस्ड नम्बर प्लेटको मूल्य समय सापेक्ष भएको जिकिर गरेकी छन्। संसदमा बजेटमाथिको छलफलमा मन्त्रालयको काम कारवाहीबारे जानकारी गराउँदै इम्बोस्ड नम्बर प्लेटको मूल्य समय सापेक्ष र उपयुक्त भएको जिकिर गरेकी हुन्। उनले प्लेटमा देशको झण्डा र प्रदेशको नाम राखिएकाले नेपालको शीर नझुकाउने र पहिचान नहुने अवस्था नभएको बताइन्। इम्बोस्ड प्लेट नम्बर योजना २०७२०७३ बाट सुरु भएको र ०७३ जेठमा ठेक्का लागेर कार्यान्वयनमा आएको बताउँदै मन्त्री यादवले आफूले निरन्तरता दिएको स्पष्ट पारिन्। इम्बोस्ड नम्बर प्लेटमा प्रयोग गरिने संकेत र भाषाको सम्बन्धमा सर्वोच्च अदालतमा परेको रिट दुई वर्ष विचाराधीन रहेर संवैधानिक इजलासले खारेज गरेको र तत्कालीन समयमा प्रदेशको नामांकन नभएको अवस्थामा कार्यान्वयनमा ढिलाई भएको उनले बताइन्। इम्बोस्ड नम्बर चाहिएको थिएन भने त्यो समयमा सांसदहरु र मन्त्रीहरुले बोलेको भए यो अवस्था आउने थिएन, उनले भनिन्। मन्त्री यादवले इम्बोस्ड नम्बर प्लेटको फाइदा पनि रहेको उल्लेख गरिन्। यसबाट प्राप्त हुने सूचनाहरुलाई तत्काल विश्लेषण हुनसक्ने, नम्बर प्लेट नक्कली राख्न नसकिने भएकाले सवारी साधनको चोरी अन्त्य हुन्छ। चोरीपैठारीमा नियन्त्रण गर्नसक्ने अवस्था हुन्छ, उनले भनिन्। अहिले यातायात व्यवस्था विभागले साउनभित्र इम्बोस्ड नम्बर प्लेट लगाइसक्ने भनेर गलत गरेको उनले बताइन्। २०७८ कात्तिक २२ मा राजपत्रमा प्रकाशित सूचनामा भएको हो। अहिले पुरक सूचना जारी गरेको हो। तर साउनभित्रै गर्नुपर्छ भनेर गल्ती गरेकै हो, उनले भनिन्। इम्बोस्ड नम्बर प्लेट देवनागरीमा हुनुपर्छ भनेर आफ्नो ध्यानाकर्षण भएको उल्लेख गर्दै उनले तर नेपाल पक्ष राष्ट्र भएकाले उच्च प्रविधियुक्त र सबै देशमा पढ्न सक्ने प्लेट प्रचलनमा ल्याएको बताइन्। जसले अरु देश र प्रदेशमा पनि चल्न सजिलो हुने उनको तर्क छ। नम्बर प्लेटमा नेपालको झण्डा र प्रदेशको नाम राखिएको छ। नेपालको शीर झुकाउने र पहिचान नहुने अवस्था होइन। मूल्य समय सापेक्ष र उपयुक्त रहेको छ, उनले भनिन्। मन्त्री यादवले लाइसेन्स पनि अनलाइनबाट सेवा थालिएको बताइन्। अब यो जिम्मेवारी प्रदेश सरकारलाई दिइएको उनको भनाइ छ। पूराना सवारी चालक अनुमति पत्र वितरण सम्पन्न भएको छ। साउनपछि कार्ड छपाइको समस्या हुँदैन। सबै प्रदेशका १८ कार्यालयबाट एकीकृत भीआरएस प्रणाली लागु गराउँदैछौं, उनले भनिन्।"
"नेपालसँग मैत्रीपूर्ण खेल आयोजना गर्न रसिया इच्छुक, खेल क्षेत्रमा सहयोग गर्ने","काठमाडौं : रसियाको भ्रमणमा रहेका युवा तथा खेलकुद मन्त्री महेश्वर गहतराजले रसियाली समकक्षी आलेग भासिलिभिचसँग भेटवार्ता गरेका छन्। रसियन सरकारको औपचारिक निमन्त्रणामा नेपाली प्रतिनिधिमण्डलको नेतृत्व गर्दै पाँच दिने भ्रमणका लागि मस्को पुगेका मन्त्री गहतराजले बुधबार रसियन खेलकुदमन्त्री भासिलिभिचसँग भेटवार्ता गरेका हुन्। भेटमा दुईदेशीय हितको विषयमा छलफल भएको मन्त्री गहतराजको सचिवालयले जनाएको छ। रसियाली खेलकुदमन्त्री भासिलिभिचले नेपाली खेलाडी तथा विद्यार्थीलाई खेल विज्ञान पढ्न छात्रवृत्ति दिने, खेलाडी र प्रशिक्षकलाई तालिम दिने तथा दुबै देशबीच मैत्रीपूर्ण खेल आयोजना गर्न रसिया इच्छुक रहेको बताएका थिए। साथै नेपालको खेलकुद क्षेत्रमा सहयोग गर्ने प्रतिबद्धतासमेत जनाएका थिए। मन्त्री अथकले नेपाल र रसियाबीचको ६६ वर्ष लामो कुटनीतिक सम्बन्धमा यस भ्रमणले खेलकुद डिप्लोमेसीमार्फत थप सुदृढ र सुमधुर सम्बन्ध स्थापित हुने विश्वास ब्यक्त गरे। उनले खेललाई कुटनीतिको प्रमुख अंग बनाउँदै आर्थिक, पर्यटन तथा अन्य विधासँग सामान्जस्यता बढाउन आवश्यक रहेको उल्लेख गर्दै खेल पूर्वाधार र खेलका समग्र क्षेत्रमा रसियाले कायम गरेको आफ्नै विशिष्ट क्षमताको प्रशंसा गरेका थिए। नेपालको खेलकुद क्षेत्रको विकासमा रसियाले देखाएको चासोप्रति कृतज्ञता ब्यक्त गर्दै मन्त्री अथकले नेपालको उच्च पहाडी क्षेत्रमा खेल पूर्वाधार निर्माण, खेलाडी तथा प्रशिक्षकको क्षमता अभिवृद्धि, दुबै देशबीच मैत्रिपूर्ण तथा प्रतिष्पर्धात्मक खेलहरुको आदानप्रदान तथा नेपाली खेलाडी र विद्यार्थीलाई छात्रवृत्ति सहयोगमा रसियानेपाल खेलकुद सहयोग कार्ययोजना २०२२२०२३ फलदायी हुनेमा विश्वास ब्यक्त गरे। आगामी दिनमा यो कार्ययोजनालाई थप विस्तार गर्दै लग्नुपर्नेमा उनले जोड दिएका थिए। भेटकै क्रममा मन्त्री गहतराजले रसियाका खेलकुद मन्त्रीलाई नेपाल भ्रमणको औपचारिक निमन्त्रणासमेत दिएका थिए। उक्त अवसरमा युवा तथा खेलकुद मन्त्रालयका सचिव डा दामोदर रेग्मीले अब नेपाल रसिया सम्बन्ध खेल पर्यटन र खेल कुटनीतिमासमेत आधारित हुने बताएका थिए। यसैबिच नेपाली प्रतिनिधी मण्डलले रसियाका मार्सल आर्टस संघका अध्यक्ष र अन्तर्राष्ट्रिय बक्सिङ संघका अध्यक्षसँग पनि छलफल गरेको मन्त्रालयका सचिव रेग्मीले जानकारी दिए। छलफलमा अन्तर्राष्ट्रिय बक्सिङ्ग संघका अध्यक्ष उमार क्रेमलेभले नेपालको खेल पूर्वाधार, बक्सिङ्ग एकेडेमी तथा उच्च पहाडी स्थानमा तालिम केन्द्र स्थापना गर्न रसियन सरकार सकारात्मक रहेको बताएका थिए। मन्त्री गहतराज असार ३ गते स्वदेश फर्कने कार्यक्रम रहेको छ।"
"प्रधानमन्त्रीसँग राप्रपाको माग : चुनावी सरकार गठन, अभिभावकीय राजा, प्रदेश खारेज र पृथ्वी जयन्तीमा बिदा (पूर्णपाठ)","काठमाडौं : राष्ट्रिय प्रजातन्त्र पार्टीले २२ वटा माग राखेर प्रधानमन्त्री शेरबहादुर देउवालाई ज्ञापनपत्र बुझाएको छ। अध्यक्ष राजेन्द्र लिङ्देनको नेतृत्वमा पूर्वअध्यक्ष डाप्रकाशचन्द्र लोहनी, वरिष्ठ नेता दिपक बोहरा, आन्दोलन परिचालन समितिका संयोजक उपाध्यक्ष बुद्धिमान तामाङ, उपाध्यक्षहरु, महामन्त्रीहरुलगायतका नेताहरू प्रधानमन्त्री निवास बालुवाटारमा पुगेर राजनीतिक, समसामयिक र जनजीविकाका विभिन्न २२ बुँदे माग राखी ज्ञापनपत्र बुझाएको हो। काठमाडौंमा प्रधानमन्त्रीलाई र देशका ७६ जिल्लामा प्रमुख जिल्ला अधिकारी मार्फत प्रधानमन्त्रीलाई विभिन्न २२ सुत्रीय मागसहितको ज्ञापनपत्र पेश गरेको प्रवक्ता मोहन श्रेष्ठले जानकारी दिए। ज्ञापनपत्रमा भ्रष्टाचारको अन्त्य, महागी नियन्त्रण, किसानलाई समयमा नै मल, बिउ उपलव्ध गराइनु पर्ने लगायतका जनजिविकासँग प्रत्यक्ष सरोकार राख्ने मुद्दाहरुको साथै राष्ट्रियताको संरक्षण, प्रजातन्त्रको सुदृढीकरण, सुशासन र समृद्धिको माग गरिएको छ। राप्रपाले निष्पक्ष निर्वाचन गर्न चुनावी सरकार गठन हुनुपर्ने, अभिभावकीय राजा, प्रादेशिक संरचना खारेज हुनुपर्ने, उच्च पदस्थको सम्पत्ति छानविन हुनुपर्ने र पृथ्वी जयन्तीमा बिदा दिनुपर्ने माग पनि गरेको छ। मागहरु पूरा नगरिएमा देशव्यापी जनसंघर्षमा जाने चेतावनी राप्रपाले दिएको छ। ज्ञापनपत्र बुझ्दै प्रधानमन्त्री देउवाले राप्रपाले उठाएको विषयहरु गम्भीर रहेको भन्दै आफूले अध्ययन गरेर सम्बोधनको पहल गर्ने प्रतिबद्धता जनाएका थिए। राप्रपाको २२ माग : १) हरेक वर्ष मलको अभाब हुने गरेको र यस वर्ष अहिलेसम्म पनि किसानले मल नपाएकाले किसानलाई तत्काल मल, बिउ उपलब्ध गराइयोस् र समयमा मल आपूर्ति व्यवस्था गर्न नसक्ने जिम्मेवार पदाधिकारीलाई कारवाही गरियोस्। २) महंगी तथा कालोबजारी नियन्त्रण गरियोस्। पेट्रोलियम पदार्थ र खाना पकाउने ग्यासमा भइरहेको श्रृंखलाबद्ध मूल्यवृद्धि अविलम्व रोकियोस्। ३) भ्रष्टाचार नियन्त्रण गर्न प्रभावकारी कदम चालियोस्। २०४७ साल यताका उच्च पदस्थ व्यक्तिहरुको सम्पत्ति छानविन गरियोस्। राज्यकोषबाट संचालित सबै निकाय र मन्त्रिपरिषदबाट नीतिगत निर्णयको आवरणमा हुने भ्रष्टाचारसमेत अख्तियार दुरुपयोग अनुसन्धान आयोगको कार्यक्षेत्रमा समावेश गरियोस्। ४) राजसंस्थासहित सबै राजनीतिक शक्तिहरु अटाउने नेपाली संस्करणको मौलिक प्रजातन्त्र कायम गरी अभिभावकीय संस्थाको रुपमा राजा र जनताबाट प्रत्यक्ष निर्वाचित प्रधानमन्त्रीको व्यवस्था गरियोस्। ५) केन्द्र र स्थानीय दुई तहको बलियो सरकार कायम राखी देशलाई आर्थिक रुपमा जर्जर अवस्थामा पुर्याउने प्रादेशिक तह खारेज गरियोस्। ६) मुलुकलाई एउटै निर्वाचन क्षेत्र कायम गरी संसदको निर्वाचन पूर्ण समानुपातिक रुपमा गराइयोस्। ७) संविधानमा रहेको धर्मनिरपेक्षता खारेज गरियोस् तथा नेपाललाई पूर्ण धार्मिक स्वतन्त्रतासहितको हिन्दुराष्ट्र घोषणा गरियोस्। ८) आगामी प्रदेश तथा प्रतिनिधिसभाको निर्वाचनलाई स्वच्छ, निश्पक्ष, धाधलीरहित र विश्वसनीय बनाउनका लागि निष्पक्ष चुनावी सरकार गठन गरियोस्। ९) नेपालले अवलम्बन गर्दै आएको असंलग्न परराष्ट्र नीति प्रतिकूल हुने कुनै पनि सम्झौता नगरियोस्। १०) इम्बोस्ड नम्बर प्लेटसँग भाषाको कुरा, सुरक्षाको कुरा, लागतको कुरा, कमिशन र भ्रष्टाचारको कुरा समेत जोडिएकोले यसको खारेज गरियोस्। गर्नैपर्ने भए देवनागरी लिपिमा नम्वर प्लेट राख्ने व्यवस्था गरियोस्। ११) नागरिकको मौलिक अधिकारको रुपमा रहेको शिक्षा र स्वास्थ्य नि:शुल्क गरियोस्। वर्षेनी पाठ्यपुस्तकको अभाव हुने समस्या तत्काल समाधान गरी समयमै विद्यार्थीलाई पाठ्यपुस्तक पुर्याउने व्यवस्था सुनिश्चित गरियोस्। १२) भूमिहीन तथा घरवारविहीन सुकुम्बासी समस्याको स्थायी समाधान गरियोस्। १३) बेरोजगारी समस्याको दीर्घकालीन समाधान गरियोस्। यस क्रममा कम्तिमा देहायका कार्ययोजना कार्यान्वयन गरियोस्: क) वर्षमा कम्तिमा पाँच लाख रोजगारी श्रृजना गर्ने गरी दीर्घकालीन आर्थिक विकास योजना सञ्चालन गरियोस्। ख) कम्तिमा एक परिवार एक रोजगार कार्यक्रम कार्यान्वयन गरियोस्। ग) रोजगारीको अवसर नपाएकाहरुलाई निश्चित अवधिसम्म बेरोजगार भत्ता उपलब्ध गराइयोस्। १४) कहाली लाग्दो व्यापार घाटा नियन्त्रण गर्दै व्यापार सन्तुलन कायम गरियोस्। आयातमुखी अर्थतन्त्रमा सुधार गरी राष्ट्रिय उत्पादन र आय वृद्धिका कार्यक्रम तत्काल सञ्चालन गरियोस्। १५) राष्ट्रनिर्माता श्री ५ बडामहाराजाधिराज पृथ्वीनारायण शाहको जन्म जयन्ती पौष २७ गतेलाई पृथ्वी जयन्ती तथा राष्ट्रिय एकता दिवसको रुपमा घोषणा गरी उक्त दिन सार्वजनिक विदा दिइयोस्। १६) देशभरी रहेका ऐतिहासिक व्यक्तिहरुका भत्काइएका शालिकहरुको पुनर्निर्माण तथा संरक्षण गरियोस्। १७) प्रशासन, न्यायलय, शैक्षिक संस्था, कुटनीतिक नियोग, संवैधानिक अङ्गजस्ता निकायहरुलाई राजनीतिक हस्तक्षेप र प्रभाववाट मुक्त राख्न तथा पार्टीगत आधारमा भागबण्डा, नियुक्ति, सरुवा बढुवा गर्ने कार्यको अन्त्य गरियोस्। १८) अतिक्रमित नेपाली भूमि कालापानी, लिम्पियाधुरा, लिपुलेक फिर्ता लिन कुटनीतिक पहल गरियोस्। १९) महिला, बालबालिका तथा दलित समुदायविरुद्ध हुने सबै प्रकारका हिंसा र विभेद अन्त्य गर्न सशक्त कदम चालियोस्। २०) विदेशमा रहेका नेपाली नागरिकहरुले आगामी निर्वाचनमै मतदान गर्न पाउने व्यवस्था गरियोस्। २१) स्थानीय तहमा लगाएका अव्यवहारिक करहरु तथा तीन तहका सरकारवाट लगाइएका दोहोरो कर तत्काल खारेज गरियोस्। २२) वातावरणीय प्रभावलाई न्यूनीकरण गर्दै निजगढ अन्तर्राष्ट्रिय विमानस्थल यथाशीघ्र निर्माण गरियोस्।"
रसुवागढी हाइड्रोपावरले आयोजना प्रभावितका लागि प्राथमिक सेयर निष्कासन गर्ने,"रसुवा : रसुवागढी हाइड्रोपावर कम्पनीले आयोजना प्रभावितका लागि आइपीयो निष्कासन गर्ने भएको छ । नेपाल धितोपत्र बोर्डले निष्कासन अनुमति दिएसँगै कम्पनीले आयोजना प्रभावित स्थानीयका लागि आइपीयो बिक्री गर्न लागेको हो । जिल्लाबासीका लागि रसुवागढीले ६८ लाख ४२ हजार १०० कित्ता सेयर निष्कासन गर्नेछ । यसमा बिक्री प्रबन्धकको काम सिदार्थ क्यापिटलले गर्नेछ । विश्वव्यापी फैलिएको कोरोना भाइरस (कोभिड१९) को कारण लामो समयसम्म सेयर निष्कासन प्रक्रिया रोकिएको थियो । कम्पनीले पहिले नै सेयर निष्कासनका लागि प्रभावितलाई वर्गीकरण गरिसकेको थियो । रसुवागढीले अति प्रभावितका लागि ४५, प्रभावितका लागि १५ र सामान्य प्रभावितका लागि १ प्रतिशतका दरले सेयर निष्कासन गर्ने तयारी गरेको थियो । कम्पनीले रसुवाको गोसाइँकुण्ड गाउँपालिका२, टिमुरेमा १११ मेगावट क्षमताको रसुवागढी जलविद्युत् आयोजना निमाण गरिरहेको छ । यसको ८३ प्रतिशत काम सकिएको छ । स्थानीयका लागि नेपालमा पहिलो पटक चिलिमे हाइड्रोपावर कम्पनीले सेयर निष्कासन गरेको थियो ।"
बागमतीको बजेट ७० अर्ब ९३ करोड,"हेटौंडा : बागमती प्रदेश सरकारले आगामी आर्थिक वर्ष २०७९८० को लागि ७० अर्ब ९३ करोड ९२ लाख रुपैयाँ बजेट बिनियोजन गरेको छ। आज प्रदेशसभामा आर्थिक मामिला तथा योजनामन्त्री शालिकराम जम्कट्टेलले उक्त बजेटमध्ये पूँजीगततर्फ ४१ अर्ब ५६ करोड २४ लाख र चालु तर्फ १९ अर्ब दुई करोड ४१ लाख रुपैयाँ बिनियोजन गरेका हुन्। वित्तीय हस्तान्तरणतर्फ आठ अर्ब ३५ करोड २७ लाख विनियोजन गरिएको छ। उक्त बजेटमध्ये २६ अर्ब ९७ करोड ११ लाख कर राजश्वबाट, अन्य राजश्वबाट छ अर्ब २२ करोड, संघीय वित्तीय हस्तान्तरणबाट २१ अर्ब छ करोड ८७ लाख प्राप्त हुने उल्लेख छ। साथै अनुमानित सञ्चित कोष बचत र अन्य प्राप्तीबाट १६ अर्ब ६७ करोड ५० लाख प्राप्त हुने अनुमान छ। प्रदेशका मन्त्रालयमध्ये सबैभन्दा बढी बजेट भौतिक पर्वाधार विकास मन्त्रालयको लागि २४ अर्ब ७५ करोड ८५ लाख र सबैभन्दा कम बजेट भूमि ब्यवस्था, सहकारी तथा गरिबी निवारण मन्त्रालयको लागि २४ करोड ३७ लाख रुपैयाँ बिनियोजन गरिएको छ। यो पटक सरकारले नयाँ कार्यक्रम नमूना वडा समाजवादी कार्यक्रमको लागि २५ करोड विनियोजन गरिएको छ। त्यस्तै दश हजार युवालाई स्वरोजगार बनाउन १५ करोड विनियोजन गरिएको छ। त्यस्तै बागमती प्रदेश चक्रपथ सडक र प्रदेश राजधानी हेटौंडामा चक्रपथ सडक निर्माण गरिने भएको छ। सत्ता पक्षले यो बजेटलाई जनताको मन छुने बजेट भनेको छ। जनताको मन छुनेगरी बजेट आएको छ, महत्वकांक्षी असम्भव काम बजेटले बोलेको छैन, सत्तारुढ दल नेपाली कांग्रेस बागमती प्रदेश संसदीय दलका नेता इन्द्र बानियाँले भने, समाजवादलाई टेकेर जनताको घरमा पुग्ने बजेट आएको छ। प्रतिपक्ष दलहरुले भने यो बजेट कार्यान्वयनमा प्रश्न उठाएका छन्। केही लोकप्रिय कार्यक्रम समावेश गरे पनि कार्यान्वयन सम्भवन नरहेको र यो बजेटबाट केही अपेक्षा गर्न नसकिने प्रमुख प्रतिपक्ष दल नेकपा एमाले बागमती प्रदेश संसदीय दलकी नेता अष्टलक्ष्मी शाक्यले बताइन्। विवेकशील साझा पार्टीका प्रदेशसभा सदस्य रमेश पौडेलले खर्च बढाएको र पुरानै शैलीमा वितरणमुखी बजेट आएको बताए। बागमती प्रदेश सरकारले चालु आर्थिक वर्षको भन्दा करिब दश अर्ब बढी बजेट ल्याएको हो।"
प्रदेश १ सरकार : कानुनबिना घरेलु मदिरा ब्राण्डिङका लागि बजेट विनियोजन,"विराटनगर : नेपालको कानुनले अवैध मानेको घरेलु मदिरालाई ब्राण्डिङ गर्नका लागि भन्दै प्रदेश १ सरकारले बजेट विनियोजन गरेको छ । कानुनले घरेलु मदिराको उत्पादन, ओसारपसार र बिक्री वितरणमा रोक लगाएको छ । प्रदेश सरकारले पनि घरेलु मदिरा ब्राण्डिङका लागि अहिलेसम्म आवश्यक कानुन बनाएको छैन । कानुन नै नबनाइकन घरघरमा अवैध रूपमा उत्पादन हुने मदिराको ब्राण्डिङका नाममा सरकारले बजेट विनियोजन गरेको हो । तत्कालीन सामाजिक विकासमन्त्री उषाकला राईले घरेलु मदिरा ब्राण्डिङको योजना अघि सारेकी हुन् । मन्त्री राईले पूर्ण लोक्समको संयोजकत्वमा अध्ययन कार्यदलसमेत बनाएकी थिइन् । लोक्सम हाल प्रदेश योजना आयोगका उपाध्यक्ष छन् । उनी नेतृत्वको कार्यदलले प्रारम्भिक प्रतिवेदन बुझाउनेबाहेक अरु कुनै पनि प्रक्रिया अघि बढाएको छैन । सरकारले भने कानुनले नै प्रतिबन्ध लगाएको घरेलु मदिरा ब्राण्डिङका लागि कानुन बिनै बजेट विनियोजन गरेको हो। प्रदेशसभामा आगामी आर्थिक वर्ष २०७९८० को बजेट प्रस्तुत गर्दै बुधबार प्रदेशका आर्थिक मामिला तथा योजना मन्त्री इन्द्रबहादुर आङ्बोले घरेलु मदिरा ब्राण्डिङका लागि बजेट विनियोजन गरिएको जानकारी दिए । ब्राण्डिङका लागि आवश्यक बजेट विनियोजन गरेको जानकारी उनले गराए पनि त्यसका लागि कति रकम छुट्याइएको छ भनेर खुलाएनन् । आङ्बोले घरेलु मदिरा ब्राण्डिङका लागि छुट्याएको भनिएको बजेटको अंक उल्लेख नगरेका हुन् । उनले उद्योग क्षेत्रको विकासका लागि भने ३६ करोड ८९ लाख रूपैयाँ बजेट विनियोजन गरिएको बताए । प्रदेशसभामा आगामी आर्थिक वर्ष २०७९८० को बजेट प्रस्तुत गर्दै प्रदेश १ का आर्थिक मामिला तथा योजना मन्त्री इन्द्रबहादुर आङ्बो"
गण्डकीको बजेट ३६ अर्बको (पूर्णपाठ),पोखरा : आउँदो आर्थिक वर्षका लागि गण्डकी प्रदेश सरकारले झन्डै ३६ अर्बको बजेट ल्याएको छ। गण्डकीका योजना तथा आर्थिक मामिला मन्त्री रामजी बरालले वर्ष २०७९०८० का लागि ३५ अर्ब ९० करोड रुपैयाँको बजेट सार्वजनिक गरेका हुन्। बजेटको ६१ दशमलव ६६ प्रतिशत पुँजीगत छ। ३६ दशमलव ९५ प्रतिशत चालु र १ दशमलव ९३ प्रतिशत वित्तीय व्यवस्थापनका लागि छुट्याइएको छ। १३ अर्ब २६ करोड ८८ लाख चालु खर्चका लागि विनियोजन भएको छ। २२ अर्ब १४ करोड १ लाख रुपैयाँ पुँजीगत खर्चका लागि छ।
नेप्से निरन्तर ओरालोतिर : २९ अंकले घटेको सेयर बजारमा १ अर्ब ४९ करोडको कारोबार,"काठमाडौं : सेयर बजार घट्ने क्रम जारी छ। बुधबार पनि नेप्से परिसूचक दोहोरो अंकले ओरालो लागेको छ। आज नेप्से २९८९ अंकले घटेर १९६६३७ विन्दुमा पुगेको छ। सेयर कारोबारको तेस्रो दिन बुधबार २९ अंकले ओरालो लागेको सेयर बजारमा १ अर्ब ४९ करोड बढीको सेयर कारोबार भयो। यसअघि कारोबारको तेस्रो दिन मंगलबार नेप्से ३६०८ अंकले घटेर १९९६२५ विन्दुमा झरेको थियो। यसअघि कारोबारको पहिलो दिन सोमबार नेप्से १५८२ अंकले घटेर २०३२३४ विन्दुमा बन्द भएको थियो। सोमबार ९९ करोड ८६ लाख र मंगलबार १ अर्ब १८ करोड ५५ लाख बढीको सेयर कारोबार भयो। बुधबार भने कारोबार रकममा सामान्य सुधार आएको छ। यसदिन १ अर्ब ४९ करोड बढीको सेयर कारोबार भयो। यसदिन सेन्सेटिभ इन्डेक्स ४६० अंकले घटेर ३७८९० विन्दुमा अडिएको छ। दोहोरो अंकले घटेको सेयर बजारमा २ कम्पनीको सेयर मूल्य १० प्रतिशत हाराहारीमा कारोबार भयो। सीवाईसी लघुवित्त वित्तीय संस्था र आँधीखोला लघुवित्त वित्तीयको सेयर मूल्य ९९९ प्रतिशतले बढेको हो। यस्तै दुई कम्पनीको सेयर मूल्य ८ प्रतिशत बढीले घटेको छ। बलेफी हाइड्रो पावर र लाइफ इन्सुरेन्स कर्पोरेसनको सेयर ८ प्रतिशत बढीले घटेको हो। यसदिन कारोबारमा आएका १३ समूहको सूचक नकारात्मक देखिएको छ। ट्रेडिङ, हाइड्रोपावर, फाइनान्स, लाइफ इन्सुरेन्स र इन्भेस्टमेन्ट समूहको २४२ प्रतिशतले घट्यो। यस्तै बैंकिङ, डेभलपमेन्ट बैंक,नन लाइफ इन्सुरेन्स, मनु एन्ड प्रो र माइक्रो फाइनान्स मूल्य १ प्रतिशत बढीले ओरालो लाग्यो।"
एसपीपी हामीलाई स्वीकार्य छैन : महामन्त्री शर्मा,"काठमाडौं : नेपाली कांग्रेसका महामन्त्री विश्वप्रकाश शर्माले अमेरिकी स्टेट पार्टनरसिप प्रोग्राम (एसपीपी) स्वीकार्य नभएको बताएका छन्। सामरिक सहकार्यको रणनीतिक प्रस्ताव नेपाली कांग्रेस, कांग्रेस नेतृत्वको सरकार र सिंगो देशका लागि नै सदैव अस्वीकार्य भएको शर्माले उल्लेख गरेका छन्। शर्माले एसपीपी अस्वीकार गर्दै अमेरिकालाई प्रस्ट रुपमा नो थ्यांक्स भन्नुपर्नेमा जोड दिएका छन्। एसपीपी हामीलाई स्वीकार्य छैन। कांग्रेसको धारणा यही बन्नेछ। कांग्रेस नेतृत्वको सरकारले यही धारणा प्रतिनिधित्व गर्नेछ, उनले भनेका छन्। शर्माले समुन्नतिमा सबैको साथ स्वीकार्य, सामरिक सहकार्यको रणनीतिक प्रस्ताव सदैव अस्वीकार्य नीतिमा आफूहरु साझा ढंगले रहेको स्पष्ट पारेका छन्।"
राज्यमन्त्री बिमला वलीमाथि छानबिन गर्न कार्यदल गठन,"बुटवल : लुम्बिनी प्रदेशकी स्वास्थ्य, जनसंख्या परिवार कल्याण राज्यमन्त्री बिमला खत्री वलीमाथि छानबिन गर्न लुम्बिनी प्रदेश सरकारले कार्यदल गठन गरेको छ। बुधबार लुम्बिनी प्रदेश सरकारको मन्त्रिपरिषद बैठकले आन्तरिक मामला तथा संचारमन्त्री तिलकराम शर्माको नेतृत्वमा तीन सदस्यीय छानबिन समिति गठन गरेको हो। जाँचबुझ समितिको सदस्यमा महिला, बालबालिका तथा कानुनमन्त्री रमा घर्तीमगर, मुख्य न्यायाधीवक्ता श्रीकृष्ण सुवेदी रहेको समिति बनाएको सरकारका प्रवक्ता तिलकराम शर्माले जानकारी दिए। मंगलबार बिहान तुलसीपुर५ बसपार्क निवासी मीना भण्डारी बस्नेत र उनकी छोरीमाथि राज्यमन्त्री वलीले अभद्र व्यवहार गरेको भन्दै पीडितले जाहेरी दिएकी छन्।"
जिल्ला समन्वय समिति गुल्मीमा गठबन्धनको प्यानल विजयी,"गुल्मी : जिल्ला समन्वय समिति गुल्मीमा सत्ता गठबन्धनको प्यानलै विजयी भएको छ । गठबन्धनको तर्फबाट प्रमुखमा नेपाली कांग्रेसका दोर्णबहादुर खत्री र उपप्रमुखमा माओवादी केन्द्रका तेजेन्द्र सलामी विजयी भएका हुन्। कांग्रेसका खत्रीले १५ मत ल्याएर समन्वय प्रमुखमा विजयी भए। नेकपा एमालेतर्फका प्रमुखका उम्मेदवार युवराज न्यौपानेले ९ मत ल्याएर पराजित भएको मुख्य निर्वाचन अधिकृतको कार्यालयले जनाएको छ । उपप्रमुखमा माओवादी केन्द्रका तेजेन्द्र सलामीले एमालेका उम्मेदवार रमादेवी पुनलाई ६ मतान्तरले नै पराजित गरे। दुई नगरपालिका र १० गाउँपालिका गरी १२ स्थानीय तह रहेको गुल्मीको जिसस सदस्यमा महेश्वर भण्डारी, शेरबहादुर विक, सुनिता जिसी कुवँर,शेरबहादुर कुँवर, सावित्रा भण्डारी, वीरबहादुर कार्की र निरमाया राना विजयी भएका छन् । सदस्य सबैले १५ मत प्राप्त गरेका छन् भने महेश्वर भण्डारीले १४ मत प्राप्त गरे। जसमध्ये कार्की र कुँवर माओवादी केन्द्र, भण्डारी समाजवादी एवम् राना जनमोर्चाको तर्फबाट प्रतिनिधित्व गर्नेछन् । समन्वयमा गठबन्धनको तर्फबाट कांग्रेसले प्रमुखसहित चार, माओवादीले उपप्रमुखसहित तीन र समाजवादी र जनमोर्चाका एकर एक सदस्य रहेका छन् ।"
पोखरा जोमसोम हवाई उडान सुरक्षित गराउन सरोकारवाला निकायबीच छलफल,"जोमसोम : पोखरा जोमसोम हवाई उडान सुरक्षित गराउन सरोकारवाला निकायबीच छलफल भएको छ। गत जेठ १५ गते पोखराजोमसोम हवाई उडानका क्रममा तारा एयरको जहाज दुर्घटना भएको र त्यसपछि उत्पन्न परिस्थिति ,घटनाको समीक्षा र दुर्घटना न्यूनिकरण गर्न लागू भएका थप निर्देशनहरुको विषयमा पोखरा नागरिक उड्यन कार्यालयमा बैठक बसी बृहत छलफल गरिएको हो। बैठकमा जहाज दुर्घटना न्यूनिकरण गर्ने सम्बन्धी पछिल्लो भइरहेको प्रगति र पहलको विषयमा सरोकारवाहरुलाई जानकारी गराइएको छ। संघीय प्रतिनिधि सभा सदस्य प्रेमप्रसाद तुलाचनको विशेष उपस्थितिमा पोखरा नागरिक उड्यन कार्यालयका निर्देशक विक्रम राज गौतम,प्रबन्धक जसोदा सुवेदी,अनुप जोशी,ईमानाथ अधिकारी,प्रभु हेलीका स्टेशन मेनेजर सुजन जोशी,एअर डाईनोष्टिकका बिर बिक्रम राणा,तारा एयरका राम लामिछाने,सिम्रिक एयरका स्टेशन इञ्चार्ज राजेन्द्र भण्डारी र समिट एयरका सन्तोष भण्डारीलगायतको टोलीले पोखराजोमसोम हवाई दुर्घटना न्यूनिकरण सम्बन्धी छलफलमा सहभागी जनाएको थियो। पोखरा नागरिक उड्यन कार्यालयमा तारा एयरको जहाज दुर्घटना भएको १५ दिनपछि सरोकारवाला निकायबीच बृहत छलफल गरिएको हो । सो बैठकले ५ बुँदे छलफल तथा निर्णय गरेको पोखरा नागरिक उड्यन कार्यालयले जनाएको छ । बैठकमा पोखरा विमानस्थलका प्रमुख बिक्रम राज गौतमले च्यालेञ्ज अफ एअर स्टाफ अपरेसन इन नेपाल विषयमा प्रस्तुतिकरण गरे । प्रस्तुतिकरणमा विमानस्थल प्रमुख गौतमले नेपाल र पोखराजोमसोम खण्डको भौगोलिक बनावट ,मौसमी अवस्था र यसको महत्वलाई आत्मसाथ गर्दै भीएफआर कन्डिसन र सीएफआइटी ( भूभाग नियन्त्रित उडान) दुर्घटनाहरु किन र कसरी हुने गर्छन भन्ने विषयमा प्रकाश पारे । उनले हालसम्म भए गरेका दुर्घटनाहरुको तथ्यांकहरुको समीक्षा र विश्लेषण ,तालिम र प्राविधिक विषयहरु सञ्चार र समन्वयका बारेमा सरोकारवाला निकायसमक्ष प्रस्तुत गरे । नेपाल नागरिक उड्यन प्राधिकरणले जारी गरेको विज्ञप्ति ,भीएफआर उडानको सुरक्षा अभिवृद्धिसम्बन्धी प्राधिकरणको प्रधान कार्यालयको पत्र र जेठ २ गतेको इनोरोएट वयदरसम्बन्धी प्राप्त र पोखरा विमानस्थल प्रमुखको संयोजकत्वमा पोखरा कार्यालयमा कार्यरत कर्मचारीबीचको छलफल र निर्णयहरु जानकारी गराइएको थियो । छलफलमा संघीय सांसद प्रेमप्रसाद तुलाचनले जेठ १५ गते भएको तारा एयर जहाज दुर्घटनाको खोजी कार्य ,उद्दार र त्यसबीचमा भइरहेका प्रयासका बारेमा बैठकलाई जानकारी गराइएको थियो ।बैठकमा सांसद तुलाचनले पोखराजोमसोम हवाई मार्गमा बढी मात्रा दुर्घटना भइरहेका र यसप्रकारका दुर्घटना न्यूनिकरण गर्न आफूले सक्दो सहयोग गर्ने बताए । सांसद तुलाचनले जेठ २२ गते संस्कृति पर्यटन तथा नागरिक उड्यन मन्त्रालयलाई पोखराजोमसोम हवाई मार्गको म्याग्दीको घोरेपानीदेखि लेते खण्डसम्म उडाई उडान जोखिम र संवेदनशील रहेकाले त्यस स्थानमा मेटोरोजिकल स्टेशन र विमानस्थलसंग अविछिन्न सम्पर्क नछुट्ने सुनिश्चितता गर्न भिएचएफ रिपिटर स्टेशन स्थापनाा गर्न पत्राचार गरेको बैठकलाई जानकारी गराइएको थियो । बैठकमा उडानका हिसाबले निकै संवेदनशील रहेको पोखरा जोमसोम हवाई मार्गको घोरेपानी देखि टुकुचे क्षेत्रमा जनशक्ति खटाई दैनिक मौसमी अपडेट पोखरा र जोमसोम नागरिक उड्यन कार्यालयलाई गराउन सकिने र पोखराजोमसोम हवाई मार्गको उडान सुरक्षित गर्न सकिने जल तथा मौसम विज्ञान विभागले दिएको सुझाव समेत बैठकमा छलफल गरिएको थियो ।"
"२४ लाख खोपमा आरोप पुष्टि गर्न स्वास्थ्यमन्त्रीको चुनौती : चोरले चोरै देख्छ, बदमासले बदमासै देख्छ","काठमाडौं : स्वास्थ्य तथा जनसंख्या मन्त्री विरोध खतिवडाले २४ लाख खोप वेपत्ताको आरोप पुष्टि गर्न चुनौती दिएका छन्। खासगरी प्रतिपक्षी नेकपा एमालेका सांसदले २४ लाख खोप प्रकरणलाई निरन्तर उठाएपछि मन्त्री खतिवडाले आफू आरोपित हुन इच्छुक रहेको उल्लेख गर्दै पुष्टि गर्न चुनौती दिएका छन्। संसदमा बजेटमाथिको छलफलका क्रममा सांसदहरुले २४ लाख खोप कता गयो भनेर प्रश्न उठाएपछि मन्त्री खतिवडाले यसको जवाफ आफूले तथ्यसहित धेरै ठाउँमा दिइसकेको र तथ्य हेरेर हराएको पुष्टि गर्न चुनौती दिए। २४ लाख खोप कता गयो भनेर धेरै प्रश्न उठ्यो। स्वास्थ्य मन्त्रालयको वेबसाइटमा कुन देशबाट के नामको खोप कति आयो? कुन मितिमा आयो? भन्ने उल्लेख छ, उनले जवाफ दिए, त्यो खोप काठमाडौं सेन्टरमै आएको छ। सिधै नेपालगंज, विराटनगर गएको छैन। यहाँबाट कुन प्रदेश के के नाम गरेको खोप कति गयो, त्यो पनि वेबसाइटमा छ। प्रदेश पनि जिल्लालाई कुन कुन नाम गरेको खोप कति बाँड्यो त्यो पनि छ। नेपालमा हालसम्म ५ करोड ३३ लाख खोप आएको र ४ करोड ८७ लाख डोज लगाइएको उनले जानकारी गराए। अहिले स्टक ४६ लाख ४७ हजार खोप रहेको उनले उल्लेख गरे। यदि २४ लाख खोप मैले कतै घोटाला गरेको हो भने नेपाली उखानहरु चोरले चोरै देख्छ, बदमासले बदमासै देख्छ, सर्पको खुट्टा सर्पले देख्छ भनेजस्तै चुनौतीका साथ भन्छु कुनै पनि प्रदेशमा गएर यो विरोध खतिवडाले दिएको डाटा, स्वास्थ्य मन्त्रालयको दिएको डाटाअनुसार तपाईहरुले खोप पाउनुभएको छ भनेर सोधिदिनुपर्यो प्लिज। कुनै पनि प्रदेशमा गएर यो विरोध खतिवडाले वेबसाइटमा राखेको डाटा सहि हो ? खोप पाउनुभएको हो भनेर सोधिदिनु पर्यो, उनले चुनौतीसहित अनुरोध गरे। मन्त्री खतिवडाले थपे, प्रदेशले जिल्ला जिल्लालाई दिएको डाटा छ। त्यहाँ पनि तपाईंले खोप पाएको हो भनेर सोधिदिनुस्। यदि उनीहरुले हो भन्यो भने मैले बोलेको कुरा सत्य भयो। यदि ७७ वटै जिल्ला, सातै प्रदेशका प्रतिनिधि र कार्यालयहरुले यो खोप मेरोमा आएको हो भन्यो भने आरोप लगाउनेहरु झुटो सावित हुन्छन्। उनले आफू आरोप पुष्टि भएर आरोपित हुन इच्छुक रहेको पनि बताए। म आरोपित हुन इच्छुक छु। म झुटो सावित हुनलाई आतुर छु। कृपया त्यति गरिदिनुहोला, उनले आरोप लगाउने सांसदलाई भने। मन्त्री खतिवडाले भएको खोप डम्पिङ गरेर कमिसन खान नयाँ खोप खरीद गर्न लागेको आरोपमा पनि जवाफ दिए। फाइजर खोप खरीद गर्न क्याविनेटबाट निर्णय हुँदा पनि आफूले त्यसलाई रद्ध गरेर अनुदानमा ल्याएको उनले जानकारी गराएका थिए। ५० लाख खोप भण्डारण गरेर डम्पिङ साइटमा राखेर नयाँ खोप किनेर कमिसन खाने चक्कर चलिराछ भनेर माननीयहरुले बोल्नुभयो। ५० लाख खोप डम्पिङ गरेर नयाँ खोप किनेर कमिसन बजाउने योजना? के छ मन्त्रीजी हालचाल भनेर पनि बोल्नुभयो, उनले भने, यस्तो कुरामा शंका नगर्नुस्। मन्त्री खतिवडाले आजभन्दा दुई महिना अगाडि ५ देखि ११ वर्ष उमेर समूहलाई ८४ लाख फाइजर खोप ल्याउनलाई विश्व बैंकबाट पैसा भुक्तानी गर्नेगरी क्याविनेटनले ६ अर्बमाथिको खोप किन्ने निर्णय गरेको उल्लेख गर्दै तर यसलाई रद्ध गरेर अनुदानमै प्राप्त गरेको बताए। हामीले पत्राचार गरेर कोभ्याक्सअन्तर्गत माग्ने, नेपाल भ्रमणमा आएका विश्व स्वास्थ्य संगठनका महानिर्देशक डा टेड्रोससँग अनुरोध गर्ने, क्षेत्रीय प्रमुख पुनम क्षेत्रपालको मूल्यांकनमा नेपालमा खोपको प्रतिशत राम्रो भएको, पाएको खोप सदुपयोग भएको, अरुभन्दा छिटो खोप लगाएको भनेर धन्यवाद वक्तव्यसहित खुसी भएर हामीले किन्ने निर्णय गरेको खोप क्यान्सिल गरेर कोभ्याक्सअन्तर्गत फाइजर खोप पठाए, उनले जानकारी गराए। मन्त्री खतिवडाले खोप खरीद कमिसनमा यो नै जवाफ काफी हुने बताए। ६ अर्बको खोप क्याविनेटले किन्ने निर्णय गरिसकेको थियो। झ्याम्म गएर ठोकेको भए त गोल हानेकै हुन्थ्यो। अलिकति माल पनि आउँदोरहेछ। त्यो पनि पहिलोचोटी चाख्न पाउँथे। स्वादै हुन्थ्यो होला। तर त्यो बाटो मैले समाइन्, उनले भने, मैले नेपालजस्तो गरिब मुलुकले सकभर सहुलियतको कोभ्याक्सको सित्तैमा चन्दामै लिनुपर्छ भनेर जोड गरे। त्यसैले कतिपय कुरामा अनुमानकै भरमा बोल्दा बेठिक हुने भन्दै मन्त्री खतिवडाले थपे, बादल लाग्यो पानी परिहाल्छ भन्ने छैन। नपरीकन पनि जान पनि सक्छ। बाघ आयो झम्टिहाल्छ भन्ने पनि होइन। हरेक कुरा हरेक ठाउँमा हरेक व्यक्तिले उस्तै उस्तै गर्छ भनेर हेर्नुहुन्न। सतही शंका गर्ने बानी त्यागौं।"
एसपीपी नेपालको असंलग्न परराष्ट्र नीति विपरीत : शंकर पोखरेल,"काठमाडौं : नेकपा एमालेका महासचिव शंकर पोखरेलले स्टेट पार्टनरसिप प्रोगाम (एसपीपी) नेपालको असंलग्न परराष्ट्र नीति विपरीत रहेको बताएका छन्। बुधबार प्रेस चौतारी नेपाल रुपन्देहीले बुटवलमा आयोजना गरेको पत्रकार सम्मेलनमा पोखरेलले नेपालको असंलग्न परराष्ट्र नीति विपरीत अमेरिकी सैन्य रणनीतिमा देशलाई लैजाने गलत काम हुन लागेको भन्दै कुनैपनि बहानामा सैनिक गठबन्धनको पक्षमा एमाले नरहेको बताए। नेपाली सेनाको सहकार्यको बहाना बनाएर कुनै पनि देशको सैन्य हस्तक्षेप स्वीकार्य नहुने उनको भनाइ छ । त्यस्तै, उनले नीतिगत अस्थिरता र वैदेशिक चलखेललाई आमन्त्रण गर्ने गठबन्धनको रणनीति भएको आरोप लगाए । गठबन्धन सत्ताको स्वार्थको विषय बन्न सक्ने तर देश विकासको विषय बन्न नसक्ने एमालेको मान्यता रहेको उनको भनाइ छ। उनले एमालेको नेतृत्वमा नै मुलुकको विकास हुने भएकाले पार्टीलाई बलियो बनाउँदै अघि बढ्ने तर्क गरे।"
'एउटी आमा दूधे बालकलाई लिएर आमरण अनसन बस्नु राज्यका लागि लाजमर्दो',"काठमाडौं : सांसद थममाया थापाले निहारिका राजपूत 'कुमारी आमा' को न्यायका लागि सरकारको ध्यानाकर्षण गराएकी छन्। बुधबार प्रतिनिधि सभाको शून्य समयमा बोल्दै थापाले एउटी महिला दूधे बालकलाई लिएर न्यायका लागि आमरण अनसन बस्ने कुरा राज्यका लागि लाजमर्दो भएको भन्दै आपत्ती जनाइन्। 'राज्यले थाहा नपाएजस्तो गरेको छ। कानमा तेल हालेर बसेको छ,'उनले भनिन्,' न्यायका लागि सरकार उदासिन किन?' १७ वर्षको उमेरमा बलात्कृत भएर २१ महिने बच्चाकी कुमारी आमा निहारिका राजपूतले माइतीघरमा आमरण अनसन सुरु गरेकी छन् । अनसनमा उनले आफ्नो बच्चाको डिएनए टेस्ट गरिनुपर्ने, आफू र काखमा रहेको बच्चालाई मतलबै नगरी अपराधीको पक्षमा अदालतले गरेको फैसलामाथि छानबिन हुनुपर्ने पाँचवटा माग राखेकी छन् । निहारिकाको न्यायका लागि राज्यले थाहा पाएर पनि थाहा नपाएजस्तो गरेको उनको आरोप छ। महोत्तरीका शिवराम श्रेष्ठ भन्ने व्यक्तिले नशालु पदार्थ खुवाएर बलात्कारपछि उनी गर्भवती भएकी थिइन्। उनको अहिले २१ महिनाको बच्चा छ। मन्त्री थापाले आफ्नो न्यायका लागि नेहरिकाले राज्यका सबै तहमा पुगेर भीख माग्दा पनि न्याय नपाभएपछि बाध्य भएर आमरण अनसन बसेको बताइन्। स्वास्थ्य अवस्था कमजोर भएको र बच्चाले आमाको दूध खान नपाउँदा छटपटाइरहेको उनले बताइन्। मन्त्री थापाले घटनाको तत्काल छानविनको माग गरिन् उनले भनिन्,' घटनाको तुरुन्त छानबिन होस् र अपराधीलाई हदैसम्मको कारबाही होस्। उनको माग पूरा गरियोस्।' उनले महिला हिंसाजस्ता जघन्य अपराधिक घटनामा सरकार गम्भीर नभएको आरोप लगाइन्। समाजमा हजारौं महिला हिंसाको शिकार भइरहेको बताउँदै उनले परिवार र समाजको डरले यस्ता खालका घटनारुलाई बाहिर ल्याउन नसकेर उनीहरु भ्रूण हत्या गर्न बाध्य भएको बताइन्।"
सगरमाथालाई पनि रणमैदानको थलो बनाउन खोजिएको हो ?,"काठमाडौं : नेकपा एमालेका उपमहासचिव प्रदीप ज्ञवालीले सगरमाथालाई पनि रणमैदानको थलो बनाउन खोजिएको हो भन्दै प्रश्न गरेका छन्। बुधबार प्रतिनिधि सभाको बैठकमा बोल्दै उनले रुसका एक जना सगरमाथा आरोहीले सगरमाथामा विदेशी झण्डा फहराएको भन्दै आपत्ति जनाएका हुन्। सगरमाथा हाम्रो गौरव, हाम्रो पहिचान र हाम्रो एउटा सान हो। उनले भने तर त्यो ठाउँबाट एउटा देशको विरुद्ध झण्डा उचाल्ने काम भयो। के सगरमाथालाई पनि रणमैदानको थलो बनाउन खोजिएको हो ? पर्यटन मन्त्रालय अन्तरगतका सम्बन्धित निकाय के गर्छन् भन्दै उनले प्रश्न गरे। ज्ञवालीले यो सरकारको बाह्य सम्बन्धको सञ्जालनको लज्जास्पद हर्कत भएको बताए । उनले यस्ता हर्कत बन्द गर्न माग गरे। रसियन पर्वतारोही कात्या लिप्काले सगरमाथाको चुचुरोमा युक्रेनविरुद्ध छेडेको युद्ध रोक्न सन्देश दिँदै युक्रेनको झण्डा प्रदर्शन गरेकी थिइन् । नेपाललाई भूराजनीतिक द्वन्द्वमा धकेल्न खोजेर सरकारले के गर्न खोजेको हो : एमाले"
प्रधानमन्त्रीले एसपीपीमा तत्काल हस्ताक्षर नगर्ने बताउनु भएको छ : माधव नेपाल,"काठमाडौं : नेकपा एकीकृत समाजवादीका अध्यक्ष माधव कुमार नेपालले मुलुकको हित बिपरित कुनै पनि सम्झौतामा हस्ताक्षर नहुने प्रधानमन्त्री शेरबहादुर देउवाले स्पष्ट पारेको बताएका छन्। बुधबार पार्टी कार्यालय तीनकुनेमा बसेको स्थायी कमिटी बैठकमा बोल्दै अध्यक्ष नेपालले बुधबार बिहान माओवादी अध्यक्ष प्रचण्ड, जसपाका अध्यक्ष उपेन्द्र यादव र आफूबीच भएको छलफलमा प्रधानमन्त्री देउवाले मुलुकको हित बिपरित कुनै पनि सम्झौता नगर्ने बताएको जानकारी दिए। नेपालको हितमा आघात पुग्ने वा कुनै रणनीतिक महत्वको कुनै पनि कुरामा हस्ताक्षर गर्ने काम आफूबाट नहुने र अरुदेशले चासो राखेर कसैले भनेपनि आफूले नमान्ने प्रधानमन्त्रीको स्पष्ट धारणा रहेको अध्यक्ष नेपालले बताए। त्यस्तै,स्टेट पार्टनरसिप प्रोग्राम (एसपीपी)मा तत्काल हस्ताक्षर गर्ने कुनै तयार नरहेको र अमेरिकाले पनि दबाब नदिएको गृहमन्त्रीले पनि जानकारी दिएको उनको भनाइ छ । अध्यक्ष नेपालले अहिले सबैको गतिविधिहरुलाई नियाल्नुपर्ने भन्दै बाहिर फैलाइएको भ्रममा बारेमा बोल्न आवश्यक नरहेको धारणा राखे। उनले आवश्यक परे पार्टीकै तर्फबाट पनि बाहिर आएका विषयमा आवश्यक छलफल गर्न तयार रहेको जिकिर गरे।"
"पब्जी बन्दै घातक खेल : आत्महत्यादेखि आमालाई गोली हान्नेसम्म, यसरी छुटाउनुहोस् बच्चामा खेलको लत","बालबालिकामा पब्जीको लत यति बढेको छ कि योसँग सम्बन्धित भएर धेरै अप्रिय घटना बाहिर आइरहेका छन्। भारतको नेशनल इन्स्टिच्युट अफ मेन्टल हेल्थ एण्ड न्यूरोसाइन्स (एनआइएमएचएएनएस), बैंगलोरमा गेमिङ र ग्याजेटको लतबाट छुटकारा पाउन छुट्टै विभाग बनेको छ। दिल्लीको एम्सले पनि २०१६ मा व्यवहार लत केन्द्र सुरु गरेको थियो। भारतको आन्ध्र प्रदेशमा एक १६ वर्षीय बालकले आत्महत्या गरेका छन्। उनले पब्जीमा हारे। यही कारण दाजुभाइले उनको खिल्ली उडाए। उनलाई रिस उठ्यो र आफ्नो जीवन समाप्त गर्ने निर्णय गरेर आत्महत्या गरे। लखनउको यमुनानगर इलाकामा १६ वर्षीय बालकलाई आमाले पब्जी खेल खेल्न रोक्थिन्। उनले आमालाई सैनिक बुबाको बन्दुकले गोली हानेर हत्या गरे। आज पब्जी र अन्य मोबाइल गेमको लतको बारेमा कुरा गरौं प्रश्न  गेमिङ विकार वा डिसअर्डर भनेको के हो? उत्तर डब्लुएचओ का अनुसार गेम खेल्ने लतलाई गेमिङ डिसअर्डर भनिन्छ। यी खेलहरूमा डिजिटल गेमहरू वा भिडियो गेमहरू पनि पर्न सक्छन्। गेमिङ डिसअर्डर भएकाले व्यक्तिगत जीवनमा आपसी सम्बन्धलाई भन्दा खेललाई बढी महत्त्व दिने गरेकाले दिनचर्या प्रभावित हुन्छ। प्रश्न यदि कसैलाई मोबाइल गेमको लत लागेको छ भने त्यसलाई गेमिङ लत मान्ने ? उत्तर डब्ल्यूएचओका अनुसार वर्षभरि नै त्यो व्यक्तिको गेमिङ प्याटर्न हेर्नु आवश्यक हुन्छ। उसको गेमिङको लतले व्यक्तिगत जीवनमा, पारिवारिक वा सामाजिक जीवनमा, पढाइमा, जागिरमा निकै नराम्रो असर गरेको देखिएमा मात्र उसलाई गेमिङ एडिक्ट मान्न सकिन्छ। यो लतबाट छुटकारा पाउन जति सक्दो चाँडो मनोचिकित्सककहाँ जानुपर्छ। प्रश्न बालबालिकामा अनलाइन गेम खेल्ने लत किन बढ्छ ? उत्तर एम्ससँग आवद्ध मनोचिकित्सक डा राजकुमार श्रीनिवासका अनुसार बालबालिकामा खेलको लत बढ्नुको कारण डोपामिन हो। यो बालबालिकाको मस्तिष्कमा बनेको न्यूरोट्रान्समिटर हो। वास्तवमा, बच्चाहरू खेल खेल्नु अघि खुसी हुन्छन्, जसका कारण उनीहरूको दिमागमा डोपामाइन निस्कन्छ। जब तिनीहरू लगातार गेम खेल्छन्, तिनीहरूको मस्तिष्कमा डोपामाइनको स्तर बढ्दै जान्छ। यसले खुशीको स्तर पनि बढाउँछ र यसको बढ्दो मात्राले मानिसलाई लगातार खेल खेल्न बाध्य बनाउँछ। डोपामाइनलाई फिल गुड र फिल ह्याप्पी न्यूरोट्रान्समिटर पनि भनिन्छ। डोपामाइनकै कारण बालबालिका सबै काम छोडेरै खेल खेल्छन्। यसले उनीहरुलाई खुशी महसुस गराउँछ। प्रश्न भिडियो गेम वा अनलाइन गेमिङका कारण बालबालिकामा कस्ता रोगहरू लागिरहेका छन् ? उत्तर डा राजकुमार श्रीनिवासका अनुसार बालबालिकामा मोबाइल गेमका कारण आँखा कमजोर हुने, चिडचिडापन बढ्ने, ढाड दुख्ने, थकान महसुस, निद्राको विकार आदी समस्या देखिइरहेका छन्। प्रश्न बच्चालाई गेमको लत लागेमा अभिभावकले के गर्नुपर्छ? उत्तर यस्ता धेरै सानासाना कुराहरू छन्, जसलाई अपनाएर बच्चाहरूलाई अनलाइन गेमबाट छुटकारा दिन सकिन्छ। अन्तरक्रिया  धेरैजसो अभिभावक अनलाइनमा रहेका बालबालिकालाई गाली गरेर मोबाइल खोस्छन्। किशोरावस्थामा बालबालिकामा भावनात्मक र मनोवैज्ञानिक परिवर्तन आउँछन् भन्ने कुरा यस्ता अभिभावकले बुझ्नुपर्छ। यस्तो अवस्थामा बच्चासँग माया र शान्तिका साथ कुरा गर्नुहोस्। उनीहरूलाई बसाएर अनलाइनमा के हेर्छन् सोध्नुहोस्। यसो गर्दा बच्चा चिडचिड हुँदैनन् र सही कुरा बताउँछन्। समयतालिका बनाउनुहोस् बच्चालाई निश्चित समयमा मात्र खेल्नुपर्छ भनी बुझाउनुहोस्। यसको लागि तालिका तय गर्नुहोस्। पढाइपछि थकित हुँदा केही समय मात्रै खेल खेल्न सक्छन् भनी उनीहरूलाई भन्नुहोस्। सबैको अगाडि खेल्न दिनुहोस्  बच्चाले परिवारका सबै सदस्यहरूको अगाडि खेल खेलिरहेको छ कि छैन भनेर विचार गर्नुहोस्। यदि खेलमा केहि गलत छैन भने उसले तपाइँको अगाडि खेल्नेछ। अनलाइन गतिविधिमा ध्यान दिनुहोस्  आफ्नो बच्चाको अनलाइन गतिविधिमा नजर राख्नुहोस्। उनीहरु के हेर्छन् भन्ने थाहा पाउन वेबसाइटको इतिहास हेर्नुहोस्। खेलबाट ध्यान हटाएर अन्य क्रियाकलापमा आवद्ध गराउनुहोस् बालबालिकालाई साइकल चलाउने, फुटबल खेल्ने, कथाहरू पढ्ने जस्ता अन्य गतिविधि वा रुचीको कार्यमा संलग्न गराउने प्रयास गर्नुहोस्। यसले उनीहरुको ध्यान अनलाइन गेमिङबाट हट्न सक्छ। यसबाहेक अभिभावकहरूले आफ्ना छोराछोरीसँग बढी समय बिताउनुहोस्। उनीहरूसँग खेल्नुहोस्। उनीहरूको विचार बुझ्नुहोस्। गेमिङ ग्याजेट र इलेक्ट्रोनिक वस्तुहरू सुत्ने कोठामा नभई फरक कोठामा राख्नुहोस्। एक तथ्यांक हेरौं जामा नेटवर्क ओपनको अनुसन्धानको अनुसार भिडियो गेम हेर्ने वा खेल्ने बालबालिकाले बन्दुक समातेर ट्रिगर थिच्ने सम्भावना बढी हुन्छ। यसमा अनुसन्धानकर्ताहरूले २०० भन्दा बढी बालबालिकामध्ये ५० प्रतिशतलाई अहिंसात्मक भिडियो गेम र ५० प्रतिशतलाई बन्दुक हिंसासहितको भिडियो गेम खेल्न दिएका थिए। त्यसको केही समयपछि हिंसात्मक खेल खेल्ने बालबालिकामध्ये ६० प्रतिशतले तुरुन्तै बन्दुक समातेको देखियो भने अहिंसात्मक खेल खेल्ने ४४ प्रतिशत बालबालिकाले मात्रै त्यसो गरेको देखियो। दैनिक भाष्कर"
गौरे सार्कीको परिवारका लागि घर निर्माण सुरु,"दैलेख : राष्ट्रिय गौरबको आयोजना मध्य पहाडी राजमार्गदेखि दुई सय मिटर दुरीमा उनीहरुको झुपडी छ । काठका खाबाको सहायता र त्रिपालको छानोले बनेको झुपडी । काठका खाँवामाथि त्रिपाल टांगिएको छ । त्रिपाल हावाहुरीले उडाएर धुजाधुजा बनेको छ । त्यहाँ कष्टकर दैनिकी विताइरहेका थिए, भैरबी गाउँपालिका१ रावतकोटस्थित मेहलटाकुरा गाउँका गौरे सार्कीको परिवार । अबको केहि दिनमा भने उनीहरु बस्ने घरको मुहार फेरिदैछ। काठका खाँवामाथि त्रिपाल टाँगेर दैनिकी गुजारिरहेका उनीहरु अब सुरक्षित र नयाँ घरमा बस्न पाउनेछन् । गौरे सार्कीका लागि भैरबी गाउँपालिका र पञ्चदेवल पूर्व विद्यार्थी समाजले घर निर्माणको काम सुरु गरेको छ । चरम गरिबीको चपेटामा परेर कष्टकर जीवनयापन गरिरहेका उनिहरुका लागि गाउँपालिका र समाजले घर निर्माण थालेको हो । गौरेको परिवारले झेलिरहेको समस्याबारे यसअघि अन्नपूर्ण पोस्ट्मा भुक्तमान भोगिरहेको एक दलित परिवार शीर्षकमा समाचार प्रकाशित भएको थियो । समाचार प्रकाशन भएपछि गाउँपालिका र पञ्चदेवल पूर्वविद्यार्थी समाजले गौरेको परिवारलाई घर निर्माणका लागि चासो देखाएका थिए । गौरे सार्कीको परिवार र उनीहरु बस्दै आएको झुपडी । घर निर्माणसँगै गौरेको परिवार त्रिपालमूनीको कष्टकर बसाइबाट मुक्त हुने भैरबी गाउँपालिकाका प्रमुख प्रशासकीय अधिकृत पूर्णबहादुर विकले बताए । उनले आफ्नो प्रशासनिक सेवा यी र यस्तै दलित तथा विपन्न घरपरिवारको समर्पित रहने समेत बताए । जसको आर्थिक मात्र नभई चेतनाको स्तर पनि माथि उठाउनु छ,' उनले भने । प्रमुख प्रशासकीय अधिकृत विकले समाचारमार्फत ध्यानाकर्षण गराएकोमा अन्नपूर्ण पोस्ट्लाई धन्यवाद दिएका छन् । गौरे सार्कीको लागि घर निर्माण सुरु भएसँगै गाउँपालिकाका अध्यक्ष रिताकुमारी शाही, प्रमुख प्रशासकीय अधिकृत पुर्ण बहादुर विक, वडा नं १ का वडा अध्यक्ष डम्बरबहादुर कार्की, प्राविधिक पदम बहादुर महतरा, जगत बिष्ट, पञ्चदेवल पूर्व विद्यार्थी समाजका प्रतिनिधि तथा नेरा आवि महतारागाउँका प्रधानाध्यापक श्यामबहादुर थापा, वडा सचिव कलम महतारा लगाएतको टोलीले सयुक्त रुपममा अवलोकन समेत गरेको छ ।"
नेपाललाई भूराजनीतिक द्वन्द्वमा धकेल्न खोजेर सरकारले के गर्न खोजेको हो : एमाले,"काठमाडौं : नेकपा एमालेका उपमहासचिव प्रदीप ज्ञवालीले नेपाललाई भूराजनीतिक द्वन्द्वमा धकेल्न खोजेर सरकारले के गर्न खोजेको भन्दै प्रश्न गरेका छन्। बुधबार प्रतिनिधि सभाको बैठकमा बोल्दै उनले प्रस्तावित अमेरिकी स्टेट पार्टनरसिप प्रोग्राम (एसपीपी) सम्झौता सरकारले अगाडि बढाउन खोजेको भन्दै विरोध गरेका हुन्। पूर्वपरराष्ट्रमन्त्री ज्ञवालीले सरकारले श्रृखलाबद्ध रुपमा परराष्ट्र नीतिमा गम्भीर विचलन ल्याउन खोजेको बताए। एसपीपी सम्झौता नेपालको संविधानको बिल्कुल बर्खिलापमा छ। नेपालले अबलम्बन गर्दै आएको परराष्ट्र नीतिको बर्खिलाप छ। उनले थपे, हाम्रो सबै देशसँग मित्रता छ। उनले एसपीपी सम्झौताले मुलुकलाई भूराजनीतिक द्वन्द्वमा धकेल्ने भएकाले कुनै पनि हालतमा स्वीकार्न नसकिने बताए। उनले सरकार परिवर्तन हुनसाथ एसपीपी अगाडि बढाइएको र दलहरुबीच छलफल नगरिएको भन्दै आपत्ति जनाए।"
"शेयरबजारको समस्यामा बोले गगन थापा, सरकारसँग जवाफ माग","काठमाडौं : प्रतिनिधिसभाको आजको बैठकमा नेपाली कांग्रेसका सांसद गगनकुमार थापाले धितोपत्र बजारको स्थायित्व र लगानीकर्ताको विश्वास कायम गराउन नियामक निकायको ध्यानाकर्षण गराएका छन्। आजको बैठकमा विशेष समय लिएर सांसद थापाले समग्र अर्थतन्त्रको परिसूचकका रुपमा रहने शेयर बजारको स्थायित्व र सबलताले लगानिकर्ताको मात्र नभई समग्र अर्थतन्त्र उन्नयनतर्फ लाने हुँदा हाल धितोपत्र बजारमा देखिएका समस्याका बारेमा सदनलाई स्पष्ट पार्न माग गरे। उनले सामान्य अवस्थामा शेयर बजार तलमाथि हुने, तरलता अभावले बजारमा प्रभाव पर्ने नियमित प्रक्रिया भएता पनि केही नीतिगत कारणले बजार अस्थिर हुन नहुने बताउँदै धितोपत्र बजारको नीति दिगो र अर्थतन्त्रलाई सबलीकरण गर्ने खालको बनाउन माग गरे। अहिलेको बजारमा साना लगानीकर्ता अझ बढी मारमा परेको र आम लगानीकर्ताको सुरक्षाका बारेमा सरकार र नियामकले गरिरहेका कामका बारेमा जानकारी गराउन थापाले सरकारको ध्यानाकर्षण गराए। कांग्रेस महामन्त्री थापाले गत लामो समयदेखि अस्थिर रहेको शेयरबजारको संरक्षण र लगानीकर्ताको प्रोत्साहनका लागि कार्यक्रम ल्याउन सरोकारवालाको ध्यानाकर्षण गराएका हुन्। शेयरबजारको स्थायित्व, सबलताले लगानीकर्ताको मात्र नभएर समग्र अर्थतन्त्रको सबलीकरणमा योगदान पुग्छ भन्दै उहाँले शेयरबजारको स्थायित्व कायम गर्न, शेयरबजारमाथि विश्वास कायम गर्न अर्थमन्त्रालय, नेपाल राष्ट्र बैंक र नियामक धितोपत्र बोर्डले केकस्ता काम गरिरहेका छन् भनी प्रश्न गरे। साथै उनले सना लगानीको संरक्षणका लागि भइरहेका कामहरुबारे सदनलाई जानकारी गराउन माग गरे। नेता थापाले भने, विस २०७८ भदौ २८ गते नेप्से परिसूचक बढेर तीन हजार १९८ को उच्चतम विन्दुमा पुगेको थियो। यही जेठ ३१ गते घटेर एक हजार ९९९ मा झरेको छ। यसले शेयरबजारको विश्वसनियतामा नकारात्मक असर पर्नाका साथै साना लगानीकर्ता उठ्न नसक्नेगरी थला पारेको छ। अस्थिर नीतिका कारण लगानी बजार धराशयी बनेको छ, यसको तत्काल समाधान खोजिनुपर्छ।"
एसपीपी सम्झौतामा हस्ताक्षर गर्ने तयारी छैन : कानुनमन्त्री कोइराला,"काठमाडौं : कानुन, न्याय तथा संसदीय मामिलामन्त्री गोविन्दप्रसाद शर्मा कोइरालाले नेपाल सरकारको राज्य साझेदारी कार्यक्रम (एसपीपी) सम्झौतामा हस्ताक्षर गर्ने कुनै तयारी नभएको स्पष्ट पारेका छन्। प्रतिनिधिसभाको बुधबारको बैठकमा विनियोजन विधेयक, २०७९ का शीर्षकमाथि मन्त्रालयसँग सम्बन्धित विषयमा सांसद्का प्रश्नको जवाफ दिँदै उनले सो कुरा स्पष्ट पारेका हुन्। उनले यस विषयमा भ्रममा नरहन समेत स्पष्ट पारे। मन्त्री कोइरालाले सो सम्झौताका लागि कुनै पक्ष या सरकारले आग्रह नगरेको पनि स्पष्ट पारे। बैठकमा अमेरिकी सहायता परियोजना (एमसीसी) सम्झौताबारे सोधिएको प्रश्नमा मन्त्री शर्माले नेपालको संसद्ले पारित गरेकै दिन अमेरिकी सरकारले उक्त सम्झौताका व्याख्यात्मक घोषणालाई स्वागत गरेकाले उक्त घोषणा सम्झौताको अंग बनेकामा द्विविधामा नपर्न आग्रह गरे। 'बैठकमा अमेरिकी सहायता परियोजना (एमसीसी) सम्झौताबारे सोधिएको प्रश्नमा मन्त्री शर्माले नेपालको संसद्ले पारित गरेकै दिन अमेरिकी सरकारले उक्त सम्झौताका व्याख्यात्मक घोषणालाई स्वागत गरेको हो। घोषणा सम्झौताको अंग बनेकामा द्विविधामा नपर्न आग्रह गर्दछु।'"
"अब सिसडोलको कथा दोहोरिँदैन, काठमाडौंको फोहोरको साइन्टिफिक बिसर्जन थालेका छौं : मन्त्री झाँक्री","काठमाडौं : शहरी विकास मन्त्री रामकुमारी झाँक्रीले काठमाडौं उपत्यकाको फोहोरको वैज्ञानिक व्यवस्थापन सुरु गरिएको बताएकी छन्। संसदमा सांसदहरुलाई जवाफ दिने क्रममा मन्त्री झाँक्रीले फोहोर व्यवस्थापनको अधिकार स्थानीय तहलाई नै हस्तान्तरण गरिएको र संघ सरकारले प्राविधिक सहायता तथा समन्वयमात्रै गर्ने बताइन्। तर काठमाडौंमा फोहोर व्यवस्थापन समस्या विकराल भएकाले संघ सरकारले अग्रसरता लिएर वैज्ञानिक व्यवस्थापनको सुरुवात भएको उनले स्पष्ट पारिन्। काठमाडौंको समस्या विकराल थियो। ठूला सहरमा समस्या ज्यूका त्यू छ, उनले भनिन्, यो सरकारको प्राथमकितामा छ। फोहोर व्यवस्थापन पहिलो शर्त हो। फोहोरलाई प्राथमिकतामा राखेर फोहोर मैला प्रावधिक सहायता केन्द्र स्थापना गरेको उनले जानकारी गराइन्। देशैभरी प्राविधिक सहायता दिने, पूर्वाधार बनाइदिने, कुन प्रकारको फोहोरलाई कसरी बिसर्जन गर्ने, कुन टेक्नोलोजीमा कसरी गर्ने बजेटमा आएको छ। संचरना बनाउँदै जान्छौं, उनले भनिन्, यसले देशभैरी फोहोरमैलाको सहायताको काम गर्नेछ। काठमाडौंको फोहोर समस्यालाई आफू मन्त्री भएर आएपछि प्राथमिकतामा राखेर व्यवस्थापनको वातावरण बनाएको उनले बताइन्। मुलपानीको ल्याण्ड फिल साइटबाट सिसडोलमा २ वर्षका लागि बनाइएको साइटमा करिब १७ वर्षसम्म फ्याकियो। विविध कारणले बन्चरेडाँडामा व्यवस्थापन भइरहेको थिएन, उनले भनिन्, म मन्त्री भएर आउँदा काम भइरहेको थिएन। स्थानीयको विरोध थियो। हामीले स्थानीय जनतासँग सम्झौता गरेर, क्याविनेटबाट निर्णय गर्यौं। फोहोर बिसर्जनको वातावरण बनेको छ। अहिले बाटो स्तरोन्नति गर्दैछौं। छुट्टै फोहोर बिसर्जन रोड बनाउने कुरा छ। मन्त्री झाँक्रीले बन्चरेडाँडामा साइन्टिफिक बिसर्जनको काम सुरु भएको उनले बताइन्। सिसडोललाई व्यवस्थित बनाउने प्रयास गरेका छौं। सिसडोल साइड क्षेत्रमा अस्पताल बनाउन सुरु गरेका छौं। डाक्टर, अस्पताल आएन, पुलिस र गोली रह्यो भन्ने कथा अन्त्य गर्न चाहन्छौं, उनले भनिन्। सिसडोलको दुर्गन्धलाई नास्टको प्रतिवेदनअनुसार जैविक वा अजैविक रुपमा व्यवस्थापन गर्ने र त्यसपछि बन्द गरिने उनले बताइन्। सिसडोलको कथा नदोहोरिने नगरी बन्चरेडाँडामा व्यवस्थापन थालेको उनले दाबी गरिन्। साउन १ बाट देशभर स्रोतमै फोहोर वर्गिकरणमा स्थानीय तहबाट हुने विश्वास छ। काठमाडौंकै १८ पालिकाले स्रोतमै बर्गीकरणको व्यवस्थापन मिलाउनुहुन्छ, उनले भनिन्।"
"पर्यटनमन्त्रीलाई सांसदको प्रश्न : सलमान खानलाई किन बोलाउनुपर्यो, नेपालमा कलाकार छैनन्?","काठमाडौं : नेपाली कांग्रेसकी सांसद पार्वती डिसी चौधरीले नेपालको पर्यटन प्रवर्द्धनका लागि विदेशी कलाकार बोलाउने सरकारको निर्णयमा आपत्ति जनाएकी छन्। संसदमा संस्कृति पर्यटन तथा नागरिक उड्डयन मन्त्री प्रेम बहादुर आलेलाई प्रश्न गर्दै सांसद चौधरीले बलिउड अभिनेता सलमान खानलाई पर्यटन प्रवर्द्धनका लागि नेपाल बोलाउने निर्णयमा असहमति जनाएकी हुन्। उनले नेपालमा पर्यटन प्रवर्द्धन कलाकार र अन्य व्यक्ति छैनन् भनेर मन्त्री आलेलाई प्रश्न गरिन्। मन्त्रीज्युले पर्यटन प्रवर्द्धनका लागि सलमानलाई निम्तो दिनुभएको थियो। सामाजिक सञ्जालमा ठूलो चर्चाको रुपमा देखियो मन्त्रीज्यु र सलमानजीको। के हाम्रो नेपालमा त्यस्ता योग्य व्यक्तिहरु, राष्ट्रका लागि काम गरेका व्यक्तिहरु छैनन र पर्यटन प्रवर्द्धनका लागि? उनले प्रश्न गरिन्। उनले थपिन्, हलिउडकै मान्छे बोलाउनुपर्ने, भारतबाट बोलाउनुपर्ने हो र? त्यतिखेर पनि मलाई राम्रो लागेको थिएन। त्यतातिर पनि सोच्नुपर्ला। सलमान खानसम्बन्धी प्रश्नको जवाफमा मन्त्री आलेले मन्त्रालयले कुनै पनि कार्यक्रम आयोजना नगरेको स्पष्ट पारे। निजी क्षेत्रले बढीभन्दा बढी पर्यटक भित्र्याउन गरेको हो। मन्त्रालयले सहजीकरणमात्रै गरेको हो। उहाँले सलमान खानलाई ल्याउँदै हुनुहुन्छ भन्ने भएपछि मैले नेपाली कलाकारलाई पनि सहभागी गराउन भनेको थिए। त्यसैअनुसार उहाँले सम्बोधन पनि गर्नुभएको थियो, उनले भने। मन्त्री आलेले नेपाल आउने कलाकार मुद्दा मामिलामा मुछिएकाले कार्यक्रममा ढिलाई भएको पनि जानकारी गराए। तर मैले सुने नेपाल आउने कलाकार मुद्दा मामिलामा मुछिएकाले, देश बाहिर जान नपाउने भएकाले कार्यक्रम डिले भएको छ।"
नयाँ चुनौतीलाई सामना गर्नेगरी लोक सेवा आयोगलाई सुधार गर्न आवश्यक : राष्ट्रपति,"काठमाडौं : राष्ट्रपति विद्यादेवी भण्डारीले नयाँ चुनौतीलाई सामना गर्न सक्ने गरी सुधार एवं विकास गर्दै अघि बढ्न लोक सेवा आयोगलाई सुझाव दिएकी छन्। आयोगको ७२ औँ वार्षिकोत्सवका अवसरमा बुधबार काठमाडौंमा आयोजित कार्यक्रममा राष्ट्रपति भण्डारीले लोक सेवा आयोगलाई नयाँ युगका नयाँ चुनौतीलाई सामना गर्न सक्ने गरी सुधार एवं विकास गर्दै अगाडि बढाउन सुझाव दिएकी हुन्। उनले आयोगको सेवालाई अनलाइनमार्फत उपलब्ध गराउने प्राविधिक संरचनाको स्तरोन्नति गर्दै अनलाइन सेवालाई नागरिक एपसँग जोड्ने कार्यको प्रशंसा गरिन्। उनले यसबाट आम नागरिकलाई आयोगका सेवाहरू प्राप्त गर्न सरल र सहज हुने अपेक्षा लिएको बताए। राष्ट्रपति भण्डारीले जनतालाई सहज सार्वजनिक सेवा प्रवाह गरी राज्यको उपस्थितिको बोध गराउने दायित्व मुलुकको निजामतीसहितका सरकारी संयन्त्रको रहेको र सोही अनुरूपको जनशक्ति छनोट गर्नु अत्यावश्यक भएको उनको भनाइ छ। राष्ट्रपति भण्डारीले चुस्त व्यवस्थापकीय क्षमतायुक्त, इमान्दार, कर्तव्यनिष्ठ र विषयगत दक्षतासहितका जनशक्ति विकासका लागि आवश्यक तालिम तथा अभिमुखीकरण र उम्मेदवारको छनोट प्रणालीमा समयसापेक्ष सुधार गर्नेतर्फ आयोगको थप ध्यान जाने अपेक्षा लिएको बतााइन्। कार्यक्रममा लोक सेवा आयोगका अध्यक्ष माधवप्रसाद रेग्मीले कर्मचारी छनोटका लागि लिइने परीक्षाको उत्तरपुस्तिका परीक्षण विधि र प्रविधिमा निरन्तर सुधार गर्दै आएको जानकारी दिए।"
आफ्नै घरभित्र महिला मृत फेला,विराटनगर : मोरङको सुन्दरहरैचा नगरपालिका६ शिवालय टोलकी एक महिला बुधबार आफ्नै घरभित्र मृत फेला परेकी छन् । मोरङ प्रहरीका प्रवक्ता डीएसपी दीपक श्रेष्ठले ४५ वर्षीया काली दर्जी घरभित्र सुतेकै ओछ्यानमा मृत फेला परेको जानकारी दिए । उनका अनुसार घरमा मृतक महिला र उनका पति किशोर दर्जी मात्रै बस्दै आएका थिए । किशोर भने मंगलबार छोरीको घर गएको र आफ्नो घरमा भने महिला एक्लै बसेको पाइएको श्रेष्ठले बताए । प्रहरीको प्रारम्भिक अनुसन्धानबाट बुधबार बिहान ११ बजेतिर आफ्नो घर फर्किएका किशोरले पत्नीलाई मृत अवस्थामा भेटेको खुलेको छ । घरमा आइपुगेर हेर्दा सुतेकै ओछ्यानमा पत्नीको शव देखेपछि उनैले प्रहरीलाई खबर गरेका हुन् । महिलाको शव घोप्टो परेको अवस्थामा भेटिएको थियो । दर्जी दम्पतीका ३ जना छोरी छन् । प्रहरीका अनुसार छोरीहरुको बिहे भइसकेपछि पतिपत्नी मात्रै घरमा बस्दै आएका थिए । महिलाको मृत्युको कारण खुल्न बाँकी रहेको प्रहरीले जनाएको छ । इलाका प्रहरी कार्यालय बेलबारीका प्रहरी निरीक्षक खगेन्द्र धमला नेतृत्वको टोलीले घटनाको अनुसन्धान थालेको छ । शव पोस्टमार्टमका लागि धरानस्थित बीपी कोइराला विज्ञान प्रतिष्ठान लगेर विभिन्न कोणबाट घटनाको अनुसन्धान सुरु गरिएको डीएसपी श्रेष्ठले बताए ।
सङ्क्रणमणलीन न्यायसम्बन्धी कानुन संशोधन गरिने,"काठमाडौं : कानुन, न्याय तथा संसदीय मामिलामन्त्री गोविन्दप्रसाद शर्मा कोइरालाले सङ्क्रणमणलीन न्यायसम्बन्धी कानुन संशोधनको विधेयक संसद्को चालु अधिवेशनमा पेश गरिने जानकारी दिएका छन्। प्रतिनिधिसभाको बुधबारको बैठकमा विनियोजन विधेयक, २०७९ का शीर्षकमाथि सो मन्त्रालयसँग सम्बन्धित विषयमा सांसद्का प्रश्नको जवाफ दिँदै मन्त्री कोइरालाले शान्ति प्रक्रियालाई टुङ्गोमा पुर्याउन र सङ्क्रमणकालीन न्यायलाई निष्कर्शमा लान प्रदेश सरकारका प्रतिनिधिसँग पनि परामर्शपछि प्राप्त सुझावका आधारमा कानुनमा संशोधन गरिने बताए। उनले सत्य निरुपण तथा मेलमिलाप आयोगको कामलाई संविधानको मर्म र अन्तर्राष्ट्रिय अभ्यासअनुसार अघि बढाइने बताए । उनले न्याय परिषद्ले न्यायाधीश नियुक्ति गर्दा व्यक्तिगत आग्रहका आधारमा नभई निश्चित निर्देशिका र क्षमताको मूल्याङ्कलनका आधारमा हुनुपर्ने जनाउँदै छुवाछुत हटाउन कानुनको पालनाका साथै सांस्कृतिक रुपान्तरण र सामाजिक शैक्षिक अभियान सञ्चालन गर्नुपर्ने बताए। मन्त्री कोइारालाले न्याय र कानुनमा आम नागरिकको सरल पहुँच र स्वामित्व निर्माण गर्नुपर्ने आवश्यकतामा जोड दिँदै हरेक घरमा नेपालको संविधान उपलब्ध गराउन नागरिक एप्समार्फत् सचेतना विस्तार गरिने बताए। यस्तै मन्त्रीले मौलिक हकसम्बन्धी कानुन संशोधन वा नयाँ कानुन निर्माण गर्नुपरेमा आफ्नो मन्त्रालयले अतिरिक्त बजेटविना आवश्यक सहजीकरण गर्ने जानकारी दिए। उनले हाल ५० भन्दाबढी विधेयक संसद्मा विचाराधीन रहेको र त्यसलाई छिटो विधेयकमा रुपान्तरण गर्न पहल गर्ने विश्वास व्यक्त गरे।"
"पर्साको कालिकामाई गाँउपालिकामा अख्तियारको टोली, उजुरी परेका योजनाको छानबिन गर्दै","वीरगन्ज : पर्साको कालिकामाई गाउँपालिका विरुद्ध परेको उजुरीहरु बारे छानबिन गर्न बुधबार अख्तियार दुरुपयोग अनुसन्धान आयोगको टोली गाँउपालिकामा पुगेको छ। गाउँपालिका कार्यालय र वडा कार्यालय मार्फत निर्माण भएका साना पुल, ढलान सडक र नालाको निर्माण कार्यविरुद्ध परेका उजुरीहरु बारे छानबिन गर्न बुधबार अख्तियारको टोली गाँउपालिकामा पुगेको अख्तियारको क्षेत्रीय कार्यालय हेटौडाका सुचना अधिकारी विष्णुप्रसाद सोपकोटाले जानकारी दिए। पुल, ढलान सडक, नाला निर्माण लगायतका ससाना योजनाबारे परेका उजुरीहरुको छानबिन गर्न अख्तियारका शाखा अधिकृत गोपाल शर्मा नेतृत्वको टोलीले पालिकामा पुगेको सापकोटाले बताए। प्राविधिकसहित पुगेको टोलीले उजुरी परेका योजनाहरुको फाइल लिएर निर्माणस्थलमै पुगेर स्थलगत निरीक्षण गरिरहेको जानकारी उनले दिए। गत आर्थिक वर्षमा तत्कालीन प्रमुख प्रशासकीय अधिकृत जयचन्द्र साहको पालामा कालिकामाई गाउँपालिका वडा नम्बर ३ हरिहपुरमा निर्माण भएको पुल र सडक ढलानको स्थलगत निरीक्षण गरिएको छ। वडा नम्बर ३ को पुल ४० लाख रुपैयाँको लागतमा ठेक्दार कम्पनी मार्फत निर्माण भएको थियो। प्रमुख प्रशासकीय अधिकृत जयचन्द्र साहकै पालामा यसअघि पनि विपत व्यवस्थापनको रकम लगायतको योजनामा भएको हिनामिनाको सम्बन्धमा अख्तियारको टोलीले गाउँकार्यपालिका कार्यालयमा पुगेर दुई दिनसम्म छानविन गरेको थियो।"
पोर्चुगल पठाइ दिन्छु भनी नक्कली कागजात दिइ ठगी गर्ने पक्राउ,"काठमाडौं : पोर्चुगल पठाइ दिन्छु भनी नक्कली कागजात समेत दिइ ठगी गरेको अभियोगमा एकजनालाई प्रहरीले पक्राउ गरेको छ। काठमाडौं महानगरपालिका४ बालुवाटार घर भई टोखा नगरपालिका६ ग्राण्डी बस्ने रोहित प्रजापति भन्ने ३५ वर्षीय रोजित श्रेष्ठलाई प्रहरीले पक्राउ गरेको छ । रोजितले काठमाडौं महानगरपालिका४ बालुवाटारमा संयुक्त नेपाल अनाथ आश्रम असहाय समाज संस्था संचालन गरेका छु, आफू उक्त संस्थाको केन्द्रीय अध्यक्ष हुँ, पोर्चुगलमा संस्थाको सेमिनार हुन लागेकोले तपाईलगायत तपाईको आफन्तहरु जाने भए म पोर्चुगल पठाइदिन्छु, काम लगाइ दिन्छु भनी विश्वास दिलाई प्रलोभनमा पारेको आरोप छ। भिषा प्रोसेसिङ एवं हवाई टिकटका लागि ८ जना पीडितहरूबाट ३३ लाख ५० हजार रुपैयाँ रकम लिइ ठगी गरेको भन्ने जाहेरीका आधारमा काठमाडौं उपत्यका अपराध अनुसन्धान कार्यालय मिनभवनबाट खटिएको प्रहरीले रोहितलाई बालुवाटारबाट पक्राउ गरेको प्रहरीले जनाएको छ। साथै पीडितहरूको नाममा जारी गरिएका हवाई टिकट तथा भिषाहरू नक्कली भएको अनुसन्धानको क्रममा खुल्न आएको प्रहरीले जनाएको छ। उनलाई आवश्यक कानुनी कारवाहीको लागि जिल्ला प्रहरी परिसर काठमाडौं पठाइएको छ ।"
"विवाह गर्ने उमेर घट्ने, कानुनमन्त्रीले भने २० वर्षे प्रावधानले अपराध बढायो","काठमाडौं : सरकारले विवाह गर्ने उमेर परिवर्तनका लागि अध्ययन सुरु गरिसकेको कानुन, न्याय तथा संसदीय मामिला मन्त्री गोविन्द प्रसाद शर्मा कोइरालाले बताएका छन्। प्रतिनिधिसभा बैठकमा सांसदहरुले उठाएको प्रश्नको जवाफ दिँदै उनले विवाह गर्ने २० वर्षे प्रावधानले अपराध बढाएको र त्यसमा आफू पनि असहमत रहेको बताए। कांग्रेस संसदीय दलका सचेतक पुष्पा भुसालले विवाह सम्बन्धमा गरेको प्रश्नको जवाफ दिँदै उनले भने, '१६ वर्षमा नागरिकता पाउँछ, १८ वर्षमा भोट हाल्छ तर विहे गर्न २० वर्ष कुर्नुपर्छ।' विवाहका लागि २० वर्ष उमेर कुर्नुपर्ने कुनै पनि तरिकाले स्ट्यान्डर्ड नदेखिएको बरु बालविवाहमा सजाइ भोग्नुपरेको उनले बताए। 'ब्यक्तिगत रुपमा के अनुरोध गर्न चाहन्छु भने विवाह गर्न २० वर्ष उमेर कुर्नुपर्ने अवस्था कुनै पनि तरिकाले स्ट्यान्डर्ड देखाउँदैन,' उनले भने, 'बरु अपराध बढाउने काम भइरहेको छ। बाल विवाहमा सजाय भइरहेको छ। यसमा रिभ्यु गर्नुपर्छ। कानुन मन्त्रालालये रिभ्युको प्रसोस थालिसकेको छ।'"
त्रिभुवन अन्तर्राष्ट्रिय विमानस्थलबाट एक राउण्ड गोलीसहित पक्राउ,काठमाडौं : त्रिभुवन अन्तर्राष्ट्रिय विमानस्थलबाट एक राउण्ड गोलीसहित एकजना पक्राउ परेका छन्। विमानस्थलको आन्तरिक उडानतर्फको प्रस्थानमा ह्याण्ड ब्यागेज चेकिङ एरियाबाट एक राउण्ड गोलीसहित सर्लाही हरिपुर नगरपालिका७ बस्ने ३६ वर्षीया किरण कुमारी सिंहलाई प्रहरीले मंगलबार साँझ पक्राउ गरेको हो। बुद्ध एयरको उडानमार्फत काठमाडौंबाट जनकपुर जान लागेकी सिंहले बोकेको झोला ह्याण्ड ब्यागेज चेकिङ एरियाको एक्सरे मेसिनमा जाँच गर्ने क्रममा उक्त गोली फेला पारेको प्रहरीले जनाएको छ। उनलाई आवश्यक अनुसन्धान एवं कारबाहीका लागि प्रहरी वृत्त गौशाला पठाइएको अन्तर्राष्ट्रिय विमानस्थल सुरक्षा कार्यालय गौचरले जनाएको छ ।
भारतीय कांग्रेस नेता राहुल गान्धीसँग किन गरिंदै छ बारम्बार सोधपुछ?,"नयाँ दिल्ली : भारतमा हाल ईडीले(प्रवर्तन निर्देशनालय) नेसनल हेराल्डसँग सम्बन्धित मनी लान्ड्रिंग मुद्दामा कांग्रेस नेता राहुल गान्धीसँग बारम्बार सोधपुछ गरिरहेको छ। कांग्रेस नेता गान्धीलाई तेस्रो दिन बुधबार पनि सोधपुछको लागि बोलाइएको छ। यसअघि सोमबार प्रवर्तन निर्देशनालयले राहुल गान्धीसँग करिब ११ घण्टा सोधपुछ गरेको थियो। मंगलबार पनि आठ घण्टाभन्दा बढी समय सोधपुछ गरिएको थियो।कांग्रेसका वरिष्ठ नेता दिग्विजय सिंहले राहुल गान्धीलाई लगातार तेस्रो दिन पनि सोधपुछका लागि बोलाएको विषयमा ट्वीट गरेका छन्। उनले ट्विटरमा लेखेका छन्, लगातार तेस्रो दिन ईडीले राहुल गान्धीलाई सोधपुछका लागि बोलायो। २२ घण्टा सोधपुछ भइसक्दा पनि आज फेरि फोन आयो। कुन प्रकरणमा? जसको कुनै एफआईआर छैन। जुन मोदी सरकारले नै छानबिन गरेर तथ्यको अभावमा खारेज गरेको थियो। यो सोधपुछको नाममा विशुद्ध प्रतिशोध मात्र हो।' उनले थप लेखेका छन्, राहुल गान्धीको के दोष ? उनी डराउँदैनन्। उनी भाजपा सरकारलाई प्रश्न सोध्छन्।' मंगलबार, कांग्रेस नेता टीएस सिंह देवले ईडीसँग सोध्न कुनै प्रश्न नै नभएको दावी गरेका थिए। उनले भनेका थिए, 'मलाई लाग्दैन कि उनीसँग कुनै यस्तो प्रश्न छ जुन सोध्न चाहन्छन्। यदि कुनै समस्या वा प्रश्न छ भने सिधै सोध्थे। जानकारी प्राप्त गर्न धेरै समय लागिरहेको छ भने तपाईंलाई के सोध्ने भन्ने नै थाहा छैन।' यसअघि कांग्रेस प्रवक्ता रणदीप सिंह सुरजेवालाले राहुल गान्धीको समर्थनमा उभिरहेका कांग्रेस कार्यकर्ता र नेताहरूलाई दिल्ली प्रहरीले कुटपिट गरेको आरोप लगाएका थिए। दिल्ली प्रहरीले मंगलबार प्रदर्शनमा संलग्न धेरै कार्यकर्ता र नेताहरूलाई पक्राउ गरेको थियो। तर, पछि उनीहरु रिहा भए। यसअघि सोमबार पनि कांग्रेस नेताहरु र्यालीमा निस्कँदा प्रहरीले नियन्त्रणमा लिएको थियो। राजस्थानका मुख्यमन्त्री अशोक गहलोत, छत्तीसगढका मुख्यमन्त्री भूपेश बघेल, कांग्रेस नेता अधीर रञ्जन चौधरी, केसी वेणुगोपाल, हरिश रावत, जयराम रमेश र रणदीप सुरजेवालालाई पनि हिरासतमा राखिएको थियो। कांग्रेस महासचिव प्रियंका गान्धी पनि आफ्ना भाइ राहुल गान्धीसँगै ईडीको कार्यालय पुगेकी थिइन्। पछि उनी तुघलक रोड प्रहरी चौकी पुगिन् जहाँ कांग्रेस नेताहरूलाई हिरासतमा राखिएको थियो। के हो विषय? नेशनल हेराल्डको स्वामित्वमा रहेको कंग्रेस प्रायोजित योङ इन्डियन प्राइभेट लिमिटेडमा आर्थिक अनियमितता भएको आरोप लागेको छ। यसमा नौ महिनाअघि सम्पत्ति शुद्धीकरण ऐनअन्तर्गत मुद्दा दर्ता भएको थियो। नेशनल हेराल्ड अखबार एसोसिएटेड जर्नल्स लिमिटेड (एजेएल) द्वारा प्रकाशित छ, जुन यंग इन्डियन प्राइभेट लिमिटेडको स्वामित्वमा छ। बीबीसी"
एमसीसी पारित भएपछि अमेरिकाको हस्तक्षेप बढ्यो : राजेन्द्र लिङ्देन,"काठमाडौं : राप्रपाका अध्यक्ष राजेन्द्र लिङ्देनले एमसीसी पारित भएपछि अमेरिकाको हस्तक्षेप बढ्न थालेको तर्क गरेका छन्। प्रतिनिधिसभाको बुधबारको बैठकमा बोल्दै अध्यक्ष लिङ्देनले असंलग्न परराष्ट्र नीतिमा असन्तुलन पैदा हुने कार्य नगर्न सरकारलाई सुझाव दिए। 'एमसीसी पारित भएपछि अमेरिकाको हस्तक्षेप बढ्न थालेको छ,'उनले भने,'असंलग्न परराष्ट्र नीतिमा असन्तुलन पैदा हुने कार्य नगरौं।' यस्तै लिङ्देनले संघीय निर्वाचन नजिकिदै गएको भन्दै निर्वाचनलाई स्वतन्त्र, निष्पक्षर धाँधलीरहित बनाउन स्वतन्त्र चुनावी सरकार गठन गर्नुपर्ने माग गरे।"
एसपीपीबारे प्रधानमन्त्री देउवाले संसदमा उभिएर जवाफ दिनुपर्छ : गगन थापा,"काठमाडौं : नेपाली कांग्रेसका सांसद गगनकुमार थापाले स्टेट पार्टनरसिप प्रोग्राम (एसपीपी) माथि प्रश्न उठाएका छन्। बुधबार प्रतिनिधि बैठकमा बोल्दै सांसद थापाले नेपाली सेना संलग्न हुने कुनैपनि नेपाली सहभागी हुन नपाउने भन्दै यसबारे प्रधानमन्त्री शेरबहादुर देउवाले संसदमा जबाफ दिनुपर्ने बताए। उनले भने, ' यो प्रस्ताव त्यही बेलामा आएको हो । सरकारले तत्काल उभिएर आफ्नो कुरा प्रष्ट राखेको छ । नेपाली सेना संलग्न हुने कुनैपनि नेपाली सहभागी हुन पाउँदैन् । शक्ति राष्टसँग मिलेर काम काम गर्ने हो । उनीहरुले यो गर, गर कभनेर कसैले भनेको सुन्ने होइन । प्रधानमन्त्रीले यस्तो सम्झौता नेपालले गर्दैन भनेर आफ्नै शैलीमा हुँदैन हुँदैन हुँदैन भनेर जवाफ दिनुपर्छ।' प्रधानमन्त्रीले संसदमा जवाफ दिएपछि एसपीपीबारे उठेका भय, भ्रम र आशंकाहरुका प्वाल बन्द हुने उनले बताए। आजै प्रमुख प्रतिपक्षी नेकपा एमालेका संसदमा प्रदिप ज्ञवालीले पनि यसबारे सरकारको जवाफ माग गरेका थिए। उनले यो सम्झौता कुनै पनि हालतमा स्वीकार नहुने बताए। सञ्चारमाध्यममा एसपीपी सम्झौताको मस्यौदा सार्वजनिक भएपछि प्रमुख प्रतिपक्षी नेकपा एमालेले विरोध जनाउँदै आएको छ।"
टीट्वेन्टी च्याम्पियनसिपमा सहभागी हुने महिला टोलीको बिदाइ,"काठमाडौं : मलेसियामा आयोजना हुने एसियाली क्रिकेट काउन्सिल (एसीसी) महिला टीट्वेन्टी च्याम्पियनसिपमा सहभागी हुने नेपाली राष्ट्रिय महिला क्रिकेट टोलीको बिदाइ गरिएको छ। नेपाल क्रिकेट संघ (क्यान) ले मंगलबार महिला टोलीलाई बिदाइ गरेको हो। राष्ट्रिय खेलकुद परिषदका सदस्यसचिव टंकलाल घिसिङ, क्यानका कार्यबहाक सचिव प्रशान्तविक्रम मल्ल, व्यवस्थापक बृत्तान्त खनाललगायतले महिला टोलीलाई बिदाइ गरेका हुन्। च्याम्पियनसिपका लागि क्यानले सोमबार रुबिना क्षत्रीको कप्तानीमा १५ सदस्यीय महिला टोलीको घोषणा गरेको थियो। प्रारम्भिक चरणबाट छनोट भएका १९ खेलाडीबाट क्यानले अन्तिम चरणमा १५ सदस्यीय टोली घोषणा गरेको हो। नेपाली टोलीमा रुबिना क्षत्री, इन्दु बर्मा, सीता रानामगर, ज्योति पाण्डे, काजल श्रेष्ठ, कविता कुँवर, अप्सरी बेगम, कविता जोशी, डोली भट्ट, सबनम राई, संगीता राई, अस्मिना कर्माचार्य, मनिषा उपाध्याय, बिन्दु रावल र ममता चौधरी छन्। एसीसी टीट्वेन्टी महिला च्याम्पियनसिप असार ३ गतेबाट मलेसियामा सुरु हुँदैछ। च्याम्पियनसिपमा नेपाल समूह बीमा छ। नेपालको समूहमा हङकङ, कुवेत, भुटान र बहराइन छन्। समूह एमा मलेसिया, संयुक्त अरब इमिरेट्स (यूएई), ओमान, कतार र सिंगापुर छन्। नेपालले असार ३ गते भुटानसँग खेल्दै च्याम्पियनसिपको सुरुवात गर्नेछ। नेपालले असार ४ गते कुवेतसँग प्रतिस्पर्धा गर्नेछ। यस्तै असार ६ गते बहराइन र असार ७ गते हङकङको सामना गर्नेछ। समूह चरणको खेलपछि दुवै समूहका शीर्ष दुई टोलीले सेमिफाइनलमा स्थान बनाउने छन्। च्याम्पियनसिपको फाइनल पुग्ने दुई टोली महिला टीट्वेन्टी एसिया कप क्रिकेटमा छनोट हुनेछन्। नेपाली टोलीकी कप्तान रुबिना क्षत्रीले च्याम्पियनसिपको ट्रफी उचाल्दै एसिया कपमा छनोट भएर फर्किने बताएकी छन्। उनले अहिलेसम्म उपाधि जित्न नसके पनि यसपटक खाली हात नफर्किने बताएकी हुन्।"
अर्थमन्त्रीमाथि पेचिलो प्रश्न,"अर्थमन्त्री जनार्दन शर्माले मध्यराति खेताला बोलाएर बजेट बनाएको जुन खबर बाहिर आएको त, त्यसो गर्नु दुःखद छ । उक्त कार्य मुलुकका निम्ति सबैभन्दा ठूलो घात हो। विगतमा यस्तो घटना कहिल्यै भएको थिएन। भविष्यमा पनि यस्तो नदोहोरियोस्। बजेट, त्यसमा पनि राजस्वको दरबन्दी बनाउने बेलामा बाहिरी मान्छे प्रवेश गर्नु भनेको राष्ट्रका सबै गोप्य सूचना अर्कालाई जिम्मा लगाउनु जस्तै हो। यसो गर्नु भनेको ढुकुटीको साँचो अरूलाई जिम्मा लगाउनु जस्तै हो। यो मुलुकमा बिचौलियाले शासन गरेको धेरैले भन्दै पनि आएका थिए। यसलाई म पनि स्वीकार गर्छु। किनभने यो घटनाले त्यो कुरा पुष्टि गर्छ। बजेटले मुलुकको आर्थिक विकास जनतालाई सेवा सुविधाको विस्तार र असल नीतिको माध्यमबाट लगानीकर्तालाई आकर्षित गर्नेमा केन्द्रित हुनुपर्छ। साथै, अर्थतन्त्रको उत्पादकत्व बढाउनमा समेत बजेट केन्द्रित हुनुपर्छ। यससँगै करका दरहरू निर्धारण गर्दा सबै लगानीकर्तालाई सरकारले उपलब्ध गराएको नीतिगत आधार सेवामा प्रवेश सबैलाई निर्वाध रूपमा हुने वातावरण बनाउने हो। अब यसरी करका दरमा एक पक्षलाई फाइदा हुने र अर्को पक्षलाई नोक्सान हुने ढंगले गरियो भने विभेदकारी हुन्छ। यस्तो विभेदकारी संरचनाले त्यसो गर्ने व्यक्तिलाई त फाइदा होला तर राज्यलाई ठूलो नोक्सानी हुन्छ। यसो भएपछि समग्र अर्थतन्त्रमा यस्ता गतिविधिले विकृत प्रभाव सिर्जना गर्छ। त्यसकारण एउटा स्वस्थ अर्थनीतिका निम्ति स्रोत, साधन र नीतिगत व्यवस्थापनको ढंगको भएको छैन। बजेट यसरी परिचालन हुनुपर्ने हो तर हुन नसकेको निश्चित रूपमा हो। बजेटमा उल्लेख गरिने नीतिहरू गोप्य नराखे पनि हुन्छ। तर राजस्वका दरहरू गोप्य राख्नै पर्छ। किनभने यो लिक भयो भने २४ घण्टाभित्र चलखेल हुन सक्छ। अब अहिलेको गतिविधिले बजेटमाथि नै प्रश्न उठ्ने देखियो। यसरी बजेट बनाउँदा राति अनधिकृत प्रवेश ठूलो धक्का हो। त्यस्तो समयमा अर्थ मन्त्रालयमा चरोमुसो पस्न पाउँदैन। त्यस्तो बेलामा बाह्य मान्छेहरू गएर अर्थ सचिवलगायतलाई आदेश दिने अवस्था सिर्जना कसरी हुन सक्छ ? कुन दल र कुन आँटले यसो गरियो भन्ने कुरा खोजीको विषय भएको छ। त्यसकारण अहिले अर्थमन्त्री माथि यस्तो पेचिलो प्रश्न खडा भएको छ। यस्तो अवस्थामा अर्थमन्त्रीले आफैंले राजीनामा दिनुपर्थ्यो। कि त सरकारले सो घटनाबारे एउटा जाँचबुझ आयोग बनाउनु पर्थ्यो। यत्तिसम्म भइसकेपछि प्रधानमन्त्रीले नै उनलाई बर्खास्त गरेर जाँचबुझ आयोगमार्फत सत्यतथ्य बाहिर ल्याउनुपर्ने हो। अब यसो भएन भने भोलिको पुस्ताले के शिक्षा लेलान् भन्ने प्रश्न खडा भएको छ। अमुक व्यक्तिको उपस्थितिमा बजेटले अन्तिम रूप लिएको प्रमाण पुष्टि हो भने अर्थमन्त्री अहिलेसम्म पदमा बस्नु उचित हुँदैन। सबै कुरा सत्य नहुन सक्छन् वा सत्य पनि हुन सक्छ। यदि असत्य हो भने यतिबेला अर्थमन्त्रीले प्रमाणित गर्ने मौका पाएका छन्। त्यो मौकाको गर्नुहोला भन्ने मेरो विश्वास हो। यदि प्रमाणित भएमा उनी दण्डित हुने अवस्था आउँछ। यसो हो भने सजाय पाउनुपर्छ। जब विधिको विभेदकारी प्रयोग गरियो। राज्य नै लागेर विधिलाई विभेदकारी हिसाबले प्रयोग गरिन्छ र विधिको शासनको धज्जी उडाउँछ भने कार्यकारी माथि दोष त पक्कै आउँछ। यसो गर्नु भनेको राज्यलाई नष्ट गर्ने काम हो। विषय विज्ञहरूको प्रवेश गराएर र छलफल गराएर प्रत्येक बजेटका दफाहरूले पार्ने प्रभावहरू र त्यसलाई कसरी अनुकूल बनाउन सकिन्छ भन्ने कुरामा छलफल गरेर बजेट निर्माण हुनुपर्थ्यो। तर गलत, अयोग्य तथा कमजोर व्यक्तिहरू हाबी भएपछि गाह्रो हुन्छ। बजेटले मुलुकभन्दा माथि उठेर व्यक्तिवादी हुनु उचित होइन। म शासन व्यवस्थाको विद्यार्थी भएको नाताले नियालेर हेर्छु। राजनीतिले जुन ढंगले जनतालाई सेवा र सुविधा दिनुपर्ने हो। यसो नगरेर बिचौलियामार्फत भएको प्रमाणित हो भने अमुकलाई बढी सुविधा दिने काम सरासर गलत भयो। बिचौलियामार्फत नै दर कायम गर्ने प्रक्रिया मुलुकका लागि घातक नै हुन्छ। बजेट निर्माणमा अनधिकृत व्यक्तिको प्रवेश मुलुकका निम्ति घात हो। राजस्वको दर तय गर्दा बाहिरीको प्रवेश ढुकुटीको साँचो अरूलाई जिम्मा लगाउनु हो। मुलुकमा राजनीति धेरै हावी भएर गयो। ब्युरोक्रेसी ल्याकतको आधारबाट चल्नुपर्ने, क्षमताको आधारबाट जानुपर्ने हो। ब्युरोक्रेसीमै राजनीतीकरण हाबी भएपछि गाह्रो हुन्छ। हरेक क्षेत्रमा राजनीतिक प्रभावका कारण मुलुक ओरालो लागेको छ। जुन हिसाबले गुणात्मक फड्को मानुपर्ने हो त्यसो हुन सकेन। फड्को त परै जाओस् हामी यथास्थितिमा पनि बस्न सकेनौं बरु ओरालोतिर धकेलिएका छौं। अहिलेको यस्तो हाम्रो राजनीतिक अवस्था, शासन व्यवस्था, सञ्चालन पद्धतिबाट भोलिका सन्ततिले के सिक्ने ? यस्तो स्थितिबाट शासन व्यवस्था हाबी हुन थाल्छ। जस्ले गर्दा मुलुकको क्षयीकरण भने बढ्दै जान्छ। बजेटमा उल्लेख गरिने नीतिहरू गोप्य नराखे पनि हुन्छ। तर राजस्वका दरहरू गोप्य राख्नै पर्छ। किनभने यो लिक भयो भने २४ घण्टाभित्र चलखेल हुन सक्छ। अथवा रोकिएका सामानहरू त्यही समयमा खुला गर्न सक्छन्। अझ केहीले कर घट्दैछ भन्ने थाहा पाएपछि रोकेर राख्न सक्छन्। तर मुलुकको राजस्व उठ्नेमा फेरबदल हुन्छ भनेर यसलाई गोप्य राखिएको हो। वास्तवमा बजेट वक्तव्य लिक हुनु र राजस्वका दरहरू लिक हुनुमा फरक छ। बजेट वक्तव्य लिक भए पनि प्रभाव त पार्ला तर त्यसको नीति र सिद्धान्तका कुरा आउँछन्। तर भन्सार दर, अन्तःशुल्क, करजस्ता राजस्वका दरहरू भने तत्काल लागू हुने हुँदा दुरुपयोग हुन सक्ने सम्भावना हुन्छ। यसकारण पनि यसमा उच्च सतर्कता अपनाउन जरुरी छ। जरुरी थियो। तर अहिले यसो नभएको आम सञ्चारमाध्यममा समाचार तथा विश्लेषणहरू आइरहेका छन्। सरकारले बजेट सार्वजनिक गर्नुअघि आगामी आर्थिक वर्षको नीति तथा कार्यक्रमहरू सार्वजनिक गर्ने गर्दछ। यसले पनि सरकारको भावी कार्यक्रम र प्राथमिकता क्षेत्रहरू के के हुन सक्छन् भन्ने अनुमान गर्न सकिन्छ। यसैले पनि बजेट नीति पहिल्यै बाहिरिन सक्छ। यस्ले त्यति प्रभाव पार्दैन जति करका दरहरू सार्वजनिक हुँदा पर्छ। करका दरहरू चुहावट हुँदा कालोबजारी मौलाउन सक्छ। यस्ता घटना अहिलेसम्म कहिल्यै सुनिएको थिएन। अहिलेसम्म कुनै पनि अर्थमन्त्रीले यस्तो दुस्साहस गरेका थिएनन्। नेपालको इतिहासमा यो पहिलो घटना हो। अहिले तथ्य बाहिर आएर थाहा भएको पहिला तथ्य बाहिर नआएर थाहा नभएको भन्ने होइन। किनभने पहिला यस्ता अवैधानिक काम गरिएकै थिएन त कसरी बाहिर आउनु ? यसअघि गोप्य सूचना बाहिर आउँदैनथ्यो। राजस्वका दरमा अमुक व्यक्तिलाई फाइदा दिने किसिमले राजस्वको दरबन्दीको हेरफेर हुँदैनथ्यो। मुलुकका हितका लागि हेरेर समान रूपमा व्यवहार गरिन्थ्यो। बजेट वक्तव्य पेस गर्नुअघि अर्थमन्त्रीले बोक्ने सुटकेसमा बकाइदा लाहछाप लगाइन्छ। अझ यो सुरक्षित र गोप्य छ भनेर रातो रिबनले बाँधिएको हुन्छ। यसको परम्परागत सिद्धान्त भनेकै अहिलेसम्म यो गोप्य छ भन्ने हो। यद्यपि अर्थमन्त्रीले बजेट निर्माणका क्रममा सरोकारवालासँग सुझाव संकलन गर्ने, छलफल गर्ने र सबैको हितमा बजेट ल्याउन पहल गर्न सक्छ। तर यसको अन्तिम रूप तयार पार्दा अनाधिकृत व्यक्ति घुसाइनु हुँदैन। यो कानुनी व्यवस्था हो। यसको पालना गरिनु पर्थ्यो। यद्यपि सरकारले बजेटमा लोकरिझ्याइँ खोज्ने हो कि बजेटमा मुलुकको दूरगामी आर्थिक स्वास्थ्यलाई हेर्ने भन्ने कुरा बुझ्नुपर्ने विषय हो। अब लोक रिझ्याइँ खोज्ने, सबैलाई खुसी पार्ने हो भने त्यो राजनीतिक प्रकृतिको हुन्छ। त्यसले कुनै पनि आर्थिक प्रभाव दिन सक्दैन। आर्थिक प्रभाव सिर्जना गर्न त अरू क्षेत्रका विषयमा पनि प्रवेश गर्नुपर्ने हुन्छ। तर अर्थमन्त्रीले अब चुनाव पनि आएको हुनाले आफू बढी ख्याति लिन खोजेको देखिन्छ। आफूले बढी ख्याति कमाउनकै लागि अलिकति सस्ता खालका कार्यक्रमहरूमा बढ्ता जोड दिएको जस्तो देखिन्छ।  कोइराला नेपाल सरकारका पूर्वमुख्यसचिव हुन्।"
हरिजन आत्महत्याबारे छानविन समितिद्वारा प्रतिवेदन पेश,"काठमाडौं : रोल्पा जिल्ला कारागारमा कैदी सुन्दर हरिजनले गरेको आत्महत्याबारे छानविन गर्न गठित समितिले आफ्नो प्रतिवेदन गृहमन्त्री बालकृष्ण खाणलाई बुझाएको छ । उक्त घटनाका सम्बन्धमा मन्त्रालयका सहसचिव सूर्य सेढाईँ नेतृत्वको समितिले स्थलगतरूपमा सत्यतथ्य छानविन गरी तयार पारेको प्रतिवेदन मङ्गलबार गृहमन्त्री खाणलाई बुझाएको हो । गृहमन्त्री खाणले कैदी हरिजनको जेल स्थानान्तरण र आत्महत्याबारे तयार भएको प्रतिवेदनमा समेटिएका विषय कानुनअनुरुप कार्यान्वयनको प्रक्रियामा लगिने बताएका छन्। रोल्पा कारागार कार्यालयमा गत जेठ ४ गते हरिजनले झुण्डिएर आत्महत्या गरेका थिए । प्रतिवेदनले दोषी औँल्याएकालाई कानुनअनुरुप कारबाहीको प्रक्रिया सुरु गरिने गृहमन्त्री खाणले प्रतिबद्धता जनाएका छन्। घटनाबारे छानविन गर्न सहसचिव सेढाईँको संयोजकत्वमा मन्त्रीस्तरीय निर्णयबाट जेठ १७ गते ५ सदस्यीय समिति गठन भएको थियो । समितिमा मन्त्रालयका उपसचिव झङ्कनाथ ढकाल, प्रहरी उपरीक्षक भूपेन्द्र खत्री, राष्ट्रिय अनुसन्धान विभागका उपअनुसन्धान निर्देशक विश्वमणि आचार्य र जिल्ला प्रशासन कार्यालय बाँकेका प्रशासकीय अधिकृत सदस्य थिए । समितिले प्रतिवेदनमा प्रत्यक्ष वा अप्रत्यक्षरूपमा तत्कालीन अवस्थामा कारागार प्रशासनसँग सम्बद्ध कर्मचारीले कारागार ऐन र नियमावली तथा आफ्नो पदीय जिम्मेवारी एवं दायित्व निर्वाहमा लापरवाही तथा त्रुटि गरेको र कर्तव्य पालनामा उदासिनता देखाएको उल्लेख गरेको गृहमन्त्रीको सचिवालयले जनाएको छ । प्रतिवेदनमा प्रस्तुत गरिएका सुझाव लागू गर्न सिफारिस गर्दै लागू भएमा कारागार प्रशासन सुध्रन सक्ने संयोजक सेढाईँले बताउनुभयो । समितिले २०७७ मङ्सिर ८ गते बाँके कारागारबाट रोल्पा कारागारमा कैदी हरिजन र विजयविक्रम शाहको स्थानान्तरण गर्दा भएको त्रुटि तथा कैदीले आत्महत्या गरेको सम्बन्धमा अनुसन्धान गरेको जनाएको छ । समितिले अनुसन्धानका क्रममा नेपाल सरकारका सम्बद्ध पदाधिकारीको स्वीकृति र सहयोगमा भारत सरकारसँग अनौपचारिक समन्वय गरी भारतको उत्तर प्रदेशको बारबंकी जिल्लामा लागुऔषध मुद्दामा कैद भुक्तान गरिरहेका हरिजनसँगै बाँकेबाट रोल्पा कारागारमा स्थानान्तरण गरिएका शाहसँग पनि सोधपुछ गरेको जनाएको छ । समितिले घटनाको स्थलगत अध्ययन, अवलोकन, सूचना सङ्कलन तथा विष्लेषण, सोधपुछ, फोन विवरण अध्ययन र घटना विवरण विश्लेषण गरेर प्रतिवेदन तयार पारेको जनाएको छ । रासस"
काठमाडौं धुलोमुक्त पार्न महानगरले मर्मत गरेर सञ्चालनमा ल्यायो ब्रुमर,"काठमाडौं : काठमाडौं महानगरपालिकाले ब्रुमर (यान्त्रिक कुचो) प्रयोग गरी सडक सफा गर्न सुरु गरेको छ। काठमाडौं महानगरपालिकाका मेयर बालेन्द्र साह (बालेन)ले निष्क्रिय भएर बसेका ब्रुमरहरुको मर्मत भएपछि बुधबारबाट काम सुरु भएको जानकारी दिए। उनका अनुसार बुधबारदेखि ५ वटा ब्रुमरले काठमाण्डौं सफाइ गर्न थालेको र बिहीबारदेखि ४ वटा ब्रुमरहरु पनि थपिएर ९ वटा ब्रुमरहरुले नियमित सफा गर्नेछन् । साहले भने, बर्षायाम भएकाले केहि असहजता पक्कै हुनेछन् तर आवश्यक ठाउँमा सकेसम्म चाँडो पुगेर काठमाडौंलाई धुलोरहित बनाउने अभियानमा ब्रुमरहरु सहयोगीसिद्ध हुनेछन् भन्ने विश्वास छ । सामान्यतया ब्रुमरले नभत्किएको कालोपत्रे भएको ठाउँमा सफा गर्छ। कालोपत्रे भएका साँघुरा सडकको धुलो पनि टिप्छ। तर हाम्रा अधिकांश मुख्य सडकमै धेरै खाल्डाखुल्डी छन्। जुन समयमा मर्मत पनि गरिँदैन। त्यसमाथि मुख्य सडकसँग जोडिएका धेरै सहयक बाटा हिलाम्मे हुन्छन्। जसले मुख्य सडकमा जति ब्रुमर चलाए पनि सवारीले सहयक सडकबाट हिलो ल्याउने गरेको पाइन्छ। महानगरका मुख्य सडकसँगै सहायक सडकको अवस्था पनि सुधार नगरी ब्रुमर चलाएर मात्र धुलो नियन्त्रण हुने अवस्था देखिँदैन।"
श्रीलङ्कामा कृषि प्रोत्साहन नीति : खेती गर्न शुक्रबार सार्वजनिक बिदा,कोलम्बो : श्रीलङ्काले कृषि प्रवर्द्धनका निम्ति शुक्रबार सार्वजनिक बिदा दिने निर्णय गरेको छ । देशको कृषि उत्पादन बढाउन र कृषिकर्मलाई प्रोत्साहन गर्न मन्त्रिपरिषद्ले सरकारी कर्मचारीलाई शुक्रबार पनि सार्वजनिक बिदा दिने निर्णय गरेको हो । मन्त्रिपरिषद्ले सरकारी कर्मचारीलाई हप्तामा चार दिनमात्र काम गर्नुपर्ने व्यवस्था गर्नका साथै वैदेशिक रोजगारीमा जान चाहनेहरूका लागि पाँच वर्षसम्म बेतलवी बिदा दिने निर्णय पनि गरेको छ । तीन दिन कार्यालयमा काम नगर्ने गरी सार्वजनिक क्षेत्रका कर्मचारीलाई देशमा उत्पादन बढाउने कृषि कर्ममा लाग्न प्रोत्साहन गर्ने उद्देश्यले शुक्रबार पनि सार्वजनिक बिदाको व्यवस्था गरिएको मन्त्रिपरिषद्को निर्णयमा भनिएको छ । प्रधानमन्त्री रनिल विक्रमसिङ्घेले हालै आफ्नो देशले चरम खाद्यान्न अभावको सामना गरिरहेको बताएका थिए । स्थानीय विज्ञहरूले पनि अत्यावश्यक खाद्यवस्तुको उत्पादन कम भएकाले आगामी सेप्टेम्बरदेखि चामल र अन्य खाद्यवस्तुको अभाव हुने चेतावनी दिएका छन् ।
"प्रदेश १, बागमती र गण्डकी प्रदेशमा भारी वर्षा हुने, सतर्कता अपनाउन महाशाखाको अनुरोध","काठमाडौं : प्रदेश १, बागमती प्रदेश र गण्डकी प्रदेशकामा भारी वर्षाको सम्भावना रहेको जल तथा मौसम विभागले जनाएको छ। मौसम पूर्वानुमान महाशाखाले मौसम बुलेटिन जारी गर्दै मेघ गर्जनचट्याङसहित भारी वर्षाको सम्भावना रहेकाले सतर्क रहन आग्रह गरेको छ। महाशाखाबाट जारी सूचनामा भनिएको छ, हाल देशको प्रदेश नं १, मधेश प्रदेश, बागमती प्रदेश र गण्डकी प्रदेशमा मनसुनी वायुको सामान्य प्रभाव र अन्य प्रदेशका भूभागमा स्थानीय वायुको तथा भारतको उत्तर प्रदेश र विहारमा रहेको पूर्वपश्चिमी न्यून चापीय रेखाको प्रभाव रहेको छ। बुधबार दिउँसो प्रदेश १, मधेश प्रदेश, बागमती प्रदेश र गण्डकी प्रदेशका केही र बाँकी प्रदेशका पहाडी भूभागका एक वा दुई स्थानहरुमा मेघ गर्जनचट्याङसहित हल्का देखि मध्यम वर्षाको सम्भावना रहेको छ। प्रदेश १, बागमती प्रदेश र गण्डकी प्रदेशका का एक वा दुई स्थानमा भारी वर्षाको पनि सम्भावना रहेको बुलेटिनमा उल्लेख छ। महाशाखाका अनुसार राती प्रदेश १, मधेश प्रदेश, बागमती प्रदेश र गण्डकी प्रदेशका केही र अन्य प्रदेशका पहाडी भूभागका थोरै स्थानहरुमा मेघ गर्जनचट्याङ्ग सहित मध्यम वर्षाको सम्भावना रहेको छ । प्रदेश १ र बागमती प्रदेशका का एक वा दुई स्थानमा भारी वर्षाको पनि सम्भावना रहेको छ। बिहीबार दिउँसो प्रदेश १, मधेश प्रदेश, बागमती प्रदेश र गण्डकी प्रदेशका केही र बाकी प्रदेशका पहाडी भूभागका थोरै स्थानहरुमा मेघ गर्जनचट्याङ सहित हल्का देखि मध्यम वर्षाको सम्भावना रहेको छ। महाशाखाका अनुसार राती प्रदेश १ , मधेश प्रदेश र गण्डकी प्रदेशका एक वा दुई स्थानमा भारी वर्षाको पनि सम्भावना रहेको छ। शुक्रबार प्रदेश १, मधेश प्रदेश, बागमती प्रदेश, गण्डकी प्रदेशका र लुम्बिनी प्रदेशका प्रदेशका केही र बाँकी प्रदेशका पहाडी भूभागका थोरै स्थानहरुमा मेघ गर्जनचट्याङसहित मध्यम वर्षाको सम्भावना रहेको छ। नदी नाला तथा खहरे खोलाहरूमा पानीको सतह बढ्न सक्ने तथा दैनिक जीवन यातायात क्षेत्र प्रभावित हुन सक्ने भएकोले आवश्यक सतर्कता अपनाउन विभागले सबैलाई अनुरोध गरेको छ ।"
जिसस दैलेखको प्रमुख पदमा पुनः निर्वाचनको माग गर्दै सर्वोच्चमा रिट,"दैलेख : जिल्ला समन्वय समिति दैलेखको प्रमुख पदमा पुनः निर्वाचनको माग गर्दै सर्वोच्च अदालतमा रिट निवेदन दायर भएको छ । नेपाली कांग्रेसबाट जिसस प्रमुखको उम्मेदवार बनेकी दुर्गाकुमारी श्रेष्ठले मंगलवार रिट दायर गरेका हुन् । मुख्य निर्वाचन अधिकृतको कार्यालय दैलेख लगाएतका विरुद्ध परेको रिटमा जिल्ला समन्वय समिति दैलेखको प्रमुख पदमा पुनः कानून बमोजिम निर्वाचन गराउन उत्प्रेषणयुक्त परमादेश माग गरिएको छ । रिटमा मुख्य निर्वाचन अधिकृतको कार्यालय दैलेख, मुख्य निर्वाचन अधिकृत दण्डपाणि लामिछाने, जिल्ला समन्वय समिति दैलेख, जिल्ला समन्वय समितिमा स्वतन्त्र उम्मेदवारी दिई निर्वाचित भएका नमराज शाही, स्वतन्त्र उम्मेदवारका प्रस्तावक सुन्दरकुमार केसी, समर्थक बिना कार्की, प्रदेश निर्वाचन कार्यालय कर्णाली प्रदेश र निर्वाचन आयोग समेतलाई विपक्षी बनाएको छ । दैलेखको आठबीस नगरपालिका७ को वडासदस्यमा नेपाली काँग्रेसबाट निर्वाचित भएका नमराज शाहीले जिसस प्रमुखमा स्वतन्त्र उम्मेदवारी दिन नपाउने रिटमा जिकिर गरिएको छ । नेपाली काँग्रेसबाट निर्वाचित भएका शाहीले स्वतन्त्र हैसियतमा जिल्ला समन्वय समितिको निर्वाचनमा उम्मेदवारी दिन नमिल्ने भन्दै उम्मेदवारी दर्ता खारेज गरी पाउँ भनि दिएको निवेदन समेत मुख्य निर्वाचन अधिकृतको कार्यालयले अस्वीकार गरेको रिटमा उल्लेख छ । स्वतन्त्र उम्मेदवारी दिई जिसस प्रमुखमा निर्वाचित शाहीको मुख्य निर्वाचन अधिकृतको कार्यालयमा बैशाख २३ गते दर्ता गराएको मनोनयन पत्र, अन्तिम निर्वाचन मत परिणाम र समन्वय प्रमुखलाई भएको सपथग्रहण लगाएत सबै गैरकानूनी कार्यलाई उत्प्रेरक आदेशले बदर गरी जिल्ला समन्वय समिति दैलेखको प्रमुख पदमा पुनः कानुन बमोजिम निर्वाचन गराउन परमादेश जारी पाउँ, रिटमा भनिएको छ । गत जेठ २६ गते भएको जिल्ला समन्वय समिति दैलेखको निर्वाचनबाट प्रमुखमा स्वतन्त्र उम्मेदवार नमराज शाही विजयी भएका छन् । जिसस प्रमुखमा निर्वाचित शाहीले १३ मत प्राप्त गरेका थिए । सत्ता गठबन्धनमा रहेका नेपाली कांग्रेस, नेकपा माओवादी केन्द्र र एकीकृत समाजवादीको तर्फबाट प्रमुखको उम्मेदवार नेपाली काँग्रेसकी दुर्गा कुमारी श्रेष्ठले ९ मत प्राप्त गरेकी थिइन् । स्वतन्त्र उम्मेदवारी दिएर जिसस प्रमुखमा निर्वाचित शाही नेपाली कांग्रेस दैलेखका उपसभापति हुन् । उनले स्वतन्त्र उम्मेदवारी दिएपछि काँग्रेसले साधारण सदस्य समेत नरहने गरी उनलाई पार्टीबाट निष्कासन गरिसकेको छ । उपप्रमुखमा सत्ता गठबन्धनलाई हराउँदै नेकपा एमालेका उम्मेदवार केशवबहादुर शाही निर्वाचित भएका छन् । उनले ११ मत प्राप्त गरेर विजयी भएका छन् । गठबन्धनको तर्फबाट उपप्रमुखको उम्मेदवार बनेकी एकीकृत समाजवादीकी शान्ति शाहीले १० मत प्राप्त गरेकी थिइन् । समन्वय समितिको सदस्यहरुमा नेकपा एकीकृत समाजवादीका कविताकुमारी गिरी, कोकीलाकुमारी खड्का पुर्णा विक, नेकपा माओवादी केन्द्रकी तुल्छा विक, फत्तबहादुर डांगी, नेपाली कांग्रेसका अङ्गबहादुर शाही र स्वतन्त्र उम्मेदवार दिलबहादुर शाही निर्वाचित भएका थिए । जिल्ला समन्वय समितिमा निर्वाचित प्रमुख, उपप्रमुख र सदस्यहरुले पद तथा गोपनीयताको सपथग्रहणपछि मंगलवार पदभारग्रहण समेत गरिसकेको छन् । पदभारग्रहणपछि आयोजित कार्यक्रममा बोल्दै जिसस प्रमुख नमराज शाही । तस्बिर : हिक्मतबहादुर नेपाली"
सफा हिमालमा फोहोरको डंगुर,"हिमाल सफा, सुन्दर र पवित्रताको प्रतीक हो। नेपाल देशको एउटा मूल पहिचान पनि हिमाल हो। हिमालकै आकर्षणबाट नेपालले पर्यटनको विकास गरेको हो। पछिल्लो समय भने हिमालमा विकर्षण गर्ने तत्त्व जम्मा हुँदैछ फोहोरको डंगुर। कतै आरोहीहरूकै शव त कतै आरोहीले गरेका फोहोर। एक त जलवायु परिवर्तनको असर तथा विश्व तापमान वृद्धिले हिमालहरू खतरामा छन्। त्यसमाथि थपिएको छ फोहोरको डंगुर। हिमाल आरोहण एउटा, दृश्यावलोकन अर्काे आकर्षण नेपाली पर्यटनका विशेषता हुन्। यसबाट राज्यले गतिलो राजस्व आम्दानी गर्छ। कोभिडका बेला २०७७०७८ मा पनि हिमाल आरोहणको राजस्वबापत मुलुकलाई ६३ करोड रुपैयाँ आम्दानी भयो। हिमाल केवल पर्यटनको माध्यम मात्रै होइन। हाम्रो संस्कृति र सभ्यतासँग पनि जोडिएको छ। जसै आरोहण दलको समूहको घुइँचो लाग्छ, आम्दानी त बढ्छ नै उत्तिकै फोहोर थुप्रिने समस्या पनि हुन्छ। केही वर्षयतामात्रै हिमालको फोहोर एउटा मुद्दा बन्न थालेको छ। यसको सफाइमा केही अभियान चलेका छन्। टनका टन फोहोर सफाइ अभियानअन्तर्गत संकलन हुनुले देखाउँछ हाम्रा हिमालहरू फोहोरका डंगुर बनेका छन्। सर्वोच्च शिखर सगरमाथामात्रै होइन, धेरैतिरका हिमालमा फोहोरको समस्या थुप्रिन थालेको छ। २०१९ मा १० हजार किलो, सन् २०२१ मा २७ हजार ६ सय ७१ र २०२२ मा ३३ हजार ८ सय ७७ किलो फोहोर नेपाली सेनाले संकलन गरेको थियो। तर, हिमालमा कति फोहोर छ भन्ने यकिन तथ्यांक कतै छैन। अनुमान चाहिँ सगरमाथामै ५० हजार टन फोहोर अझै बाँकी छ भन्ने हो। अक्सिजनका सिलिन्डर, प्लास्टिकका खोल र बोतल, टेन्टका डन्डी र कपडालगायत फोहोर मात्रै होइन, मानव मलमूत्र पनि हिमालमा फोहोरका रूपमा थुप्रिएका छन्। हिमाल फोहोर हुनु हिमालको सौन्दर्य कुरूप हुनुमात्रै होइन। दुर्गन्धित हुनु हो। आरोहीहरूलाई नै अप्ठेरो पार्नु हो। वातावरण प्रदूषण हुनु हो। हिमाल आरोहण गर्ने दलले फोहोर सफा गर्नुपर्ने दायित्व छ। त्यसका लागि सरकारले पाँच सयदेखि चार हजार अमेरिकी डलरमै धरौटी पनि राख्छ। तर, धरौटीको माया मारेर थुप्रै आरोही दलले फोहोर त्यत्तिकै छाडिदिन्छन्। यस्तै प्रवृत्ति बढ्दै गए हिमालको आम्दानीभन्दा सफा गर्न लाग्ने खर्च बढ्न सक्छ। हिमाल सफा राख्न पहिलो त आरोही दललाई अनिवार्य रूपमै फोहोर नगर्न प्रोत्साहित गर्नुपर्छ। आफूले लगेको फोहोर आफैंले फिर्ता ल्याउनुपर्ने व्यवस्था कडाइका साथ पालना गराइनु पर्छ। त्यसका लागि कडा अनुगमनको खाँचो छ। जुन अहिलेसम्म फितलो हुँदै आएको छ। अहिले नै सरकारले फोहोर सफा गर्न वार्षिक ८१० करोड रुपैयाँ विनियोजन गरेको छ। फोहोर व्यवस्थापनमा संवेदनशील नहुने यो खर्च पनि बढ्दै जानेछ। जसका कारण हिमाल फोहोरका डंगुरका रूपमा परिणत हुन बेर लाग्दैन।"
आर्थिक संकटको कारण चिया कम पिउन पाकिस्तानका जनतालाई अनुरोध,"स्लामावाद : पाकिस्तानका जनतालाई देशको अर्थतन्त्रको हितको लागि कम चिया पिउन भनिएको छ। वरिष्ठ मन्त्री एहसान इकबालले चियाका कपको संख्या घटाएर अर्थतन्त्रको हितमा जनताले योगदान दिन सक्ने बताए। उनले चियाको कप संख्या घटाउनु भनेको उच्च आयात बिल कटौती गर्नु हो भने। पाकिस्तानमा विदेशी मुद्रा सञ्चितिको नाजुक अवस्था छ। हालको अवस्था हेर्दा पाकिस्तानसँग दुई महिनालाई मात्र पुग्ने आयात गर्न सक्ने विदेशी मुद्रा सञ्चिति छ। पाकिस्तानमा विदेशी कोष बढाउने दबाब उत्पन्न भएको छ। विश्वमा सबैभन्दा बढी चिया आयात गर्ने देश पाकिस्तान हो। पाकिस्तानले हरेक वर्ष करिब ६० करोड डलरको चिया खरिद गर्छ। पाकिस्तानी सञ्चारमाध्यमका अनुसार इकबालले जनतालाई अपील गर्दै भने, म देशका जनतालाई चियाको एकदुई कप कटौती गर्न अपील गर्दछु किनभने हामी ऋणमा चिया आयात गरिरहेका छौं।' पाकिस्तानमा आर्थिक संकटसँग जुध्न सानासाना तर धेरै कदम चालिएका छन्। बिजुलीको बचत गर्न राती पसल बन्द गर्न सुझाव दिइएको छ। चिया पिउन कम गर्ने सुझावलाई लिएर सामाजिक सञ्जालमा धेरै चर्चा छ। धेरै मानिसले देश जुन आर्थिक संकटबाट गुज्रिरहेको छ त्यसको सुधार केही कप चियाको संख्या घटाएर मात्र हुन्छ? भन्ने प्रश्न गरिरहेका छन्। यसअघि पाकिस्तानका अर्थमन्त्री मिफ्ताह इस्माइलले सोमबार यदि सरकारले जुलाईसम्म पेट्रोलियम उत्पादनहरूमा सब्सिडी हटाएन भने देशमा आर्थिक संकट हुने बताएका थिए। अन्तर्राष्ट्रिय मुद्रा कोष (आइएमएफ)ले पेट्रोलियम पदार्थमा दिइने अनुदान हटाउनमा जोड दिएको अर्थमन्त्रीले एक सञ्चार माध्यमसँगको कुराकानीमा बताए। बीबीसी"
"सभापतिमाथि स्थानीय चुनावमा अन्तर्घातको आरोप, कांग्रेसको पार्टी कार्यालयमा तालाबन्दी","विराटनगर : स्थानीय निर्वाचनमा पार्टीका उम्मेदवारको पराजयलाई लिएर मोरङको सुन्दरहरैँचा नगरपालिकामा नेपाली कांग्रेसको विवाद चरम उत्कर्षमा पुगेको छ। संस्थापन एवं पार्टी सभापति शेरबहादुर देउवा र नेता शेखर कोइराला पक्षबीचको विवाद उग्र बनेर गएको हो। त्यो विवाद पार्टीको नगर समितिको नियमित बैठकमा छताछुल्ल भएको छ। प्रत्येक महिनाको अन्तिम दिन पार्टीको नगर समितिको नियमित बैठक बस्ने गरेको थियो। स्थानीय निर्वाचनमा पार्टी नेतृत्व नै आफ्ना उम्मेदवारलाई हराउन सक्रिय बनेको आरोप लगाएपछि सुन्दरहरैँचास्थित कांग्रेसको कार्यालयमा मंगलबार साँझ आयोजित नियमित बैठक भाँडिएको छ। असन्तुष्ट पक्षले सुन्दरहरैँचा९ स्थित पार्टी कार्यालयमा साँझ ६:३० बजेतिर अनिश्चितकालीन तालाबन्दी गरिदिएको छ। केही कार्यकर्ता पार्टी कार्यालय तोडफोडमा समेत उत्रिए। तोडफोडबाट कार्यालयको झ्यालको शिशा फुटेको छ। कुर्सीहरु भाँचिएका छन्। कांग्रेसको कोइराला पक्षीय भक्तिप्रसाद सिटौला पार्टीको नगर सभापति छन्। स्थानीय निर्वाचनका लागि नगर समितिले मेयरको उम्मेदवारमा सिटौलाको मात्रै नाम सिफारिस गरेको थियो। तर मेयरको टिकट भने संस्थापन एवं देउवा पक्षीय शिवप्रसाद ढकालले पाए। ढकाल सुन्दरहरैँचाका पूर्वमेयर हुन्। नगर समितिको सिफारिसभन्दा बाहिरका व्यक्तिलाई टिकट दिएर मेयरको उम्मेदवार बनाइएको भन्दै त्यतिबेलै पार्टीमा विवाद देखिएको थियो। पार्टीभित्रको आन्तरिक कलह चुलिँदै गइरहेका बेला मेयरमा ढकाल पराजित भए। गत वैशाख ३० गते सम्पन्न स्थानीय निर्वाचनमा एमालेका केदारप्रसाद गुरागाईंसँग उनी पराजित भएका हुन्। २०७४ सालको स्थानीय निर्वाचनमा भने गुरागाईंलाई नै हराएर ढकाल मेयर बनेका थिए। पार्टीभित्र एउटै व्यक्तिले मात्रै पटकपटक अवसर पाइरहने भन्दै ढकालको उम्मेदवारीलाई लिएर कोइराला पक्ष असन्तुष्ट बनेको थियो। आन्तरिक असन्तुष्टिबीच ढकालले मेयर हारेपछि पार्टीको नगर नेतृत्वसँग संस्थापन पक्ष थप बिच्किएको छ। चुनावको परिणामलाई लिएर चित्त दुखाइरहेको संस्थापन पक्षले सार्वजनिक रूपमै सिटौलामाथि अन्तर्घातको आरोप लगाउँदै आएको छ। चुनावमा विपक्षी उम्मेदवारलाई सघाएको र आफ्ना उम्मेदवारमाथि अन्तर्घात गरेको आरोप पार्टीको नियमित बैठकमा सभापति सिटौलामाथि लगाइयो। उनको राजीनामासमेत माग गरिएको बैठकका एक सहभागीले बताए। त्यसलगत्तै बैठकका लागि गणपूरक संख्या नपुगेको भन्दै बैठक स्थगित गरेर सिटौलासहित उनी पक्षीय नेता कार्यकर्ता बाहिरिए। बैठक बस्नलाई कोरम नपुगेका कारण स्थगित गरेर आफूहरु निस्किएपछि असन्तुष्ट एवं संस्थापन पक्षले पार्टी कार्यालयमा तालाबन्दी र तोडफोड गरेको सिटौलाले बताए। संस्थापन पक्षले पार्टीको नेतृत्वबाट सिटौलाले राजीनामा नदिएसम्म ताला नखोल्ने अडान लिएको छ। सिटौलाले भने आफूमाथि सुनियोजित तरिकाले आक्रमण गर्न खोजिएपछि र कोरमसमेत नपुगेकाले बैठक स्थगित गरिएको बताए। प्रत्येक महिनाको अन्तिम दिन पार्टीको नियमित बैठक बस्छ। तर गणपूरक संख्या नपुगेपछि बैठक स्थगित गरिएको हो। अन्तर्घातको दोषारोपण गर्दै बैठकमै ममाथि नियोजित तरिकाले आक्रमण गर्न खोजियो, उनले भने, पार्टीलाई एकतावद्ध र संस्थागत रूपमा अगाडि बढाउनुपर्छ भन्ने मेरो जोड हो। व्यक्तिगत रूपमा कसैलाई आक्षेप लगाउन हुँदैन भनेर कुरा राख्दै गर्दा बैठकस्थलभित्र एउटा हुल पस्यो। ढकालको पक्ष लिएर आएको हुलले मसँग विवाद गर्यो। पार्टी कार्यालयभित्रै आफूमाथि आक्रमण गर्ने योजना थाहा पाएकाले पनि बैठक स्थगित गरेर हिँड्नु परेको उनले बताए। मुलुकका धेरै ठाउँमा कांग्रेसका उम्मेदवार पराजित भएको उल्लेख गर्दै सिटौलाले चुनावमा ढकाललाई मात्रै नभएर पार्टीका कुनै पनि उम्मेदवारमाथि अन्तर्घात नभएको बताए। मुलुकमा कांग्रेसले उठाएका धेरै उम्मेदवारले चुनाव हारे। शिव ढकाल मात्रै हारेको भए आरोपमा विश्वास गर्ने एउटा आधार हुन्थ्यो। कांग्रेसले धेरै ठाउँमा चुनाव हार्दा सुन्दरहरैँचामा मात्रै कसरी अन्तर्घात हुन्छ ?, प्रश्न गर्दै उनले भने, पार्टीले भनेको नसुन्दा र नमान्दा ढकालले चुनाव हारेका हुन्। अहिले दोष चैँ पार्टी सभापति र पार्टीको नगर समितिमाथि लगाउने काम भइरहेको छ। आफूखुसी अगाडि बढ्दा पराजित भएपछि ढकालले व्यक्ति र संस्थामाथि आक्रमण गर्ने योजना बनाएको पायौं। व्यक्ति र संस्थामाथि आक्रमण गर्न खोज्नु एवं कार्यालयमा तालाबन्दी तथा तोडफोड गर्नु खेदजनक रहेको सिटौलाको भनाइ छ। संस्थागत रूपमा पार्टीलाई अगाडि बढाउनुपर्ने बेला तालाबन्दी र तोडफोडको गलत प्रक्रिया अपनाइएको उनले बताए। उनले बुधबार दिउँसो सुन्दरहरैँचा८ को सलकपुरमा पत्रकार सम्मेलन गरेर आफ्ना कुरा प्रष्टसँग राख्ने पनि बताए। चल्न नजानेर चुनाव हारेपछि संस्थापन पक्षले नगरको पार्टी सभापतिलाई दोष थोपर्ने काम गरिरहेको सिटौलाले बताए। कांग्रेसलाई नै चुनाव हराएर पार्टीको नेतृत्वले कसलाई जिताउनु त ?, उनले भने, अब कसरी अगाडि बढ्नेभन्ने कुरा पार्टीभित्र आन्तरिक सल्लाह गरेर निर्णय लिन्छौं। कांग्रेसको संस्थापन पक्षीय नेता एवं मोरङ क्षेत्र नम्बर ३ का क्षेत्रीय सदस्य राजेन्द्र ढकालले भने चुनावमा आफ्ना उम्मेदवार पराजित भएको जिम्मा पार्टीको नेतृत्वले लिनुपर्ने बताए। चुनावमा बेला पार्टी परिचालन राम्रो भएन। नेतृत्वले आफ्नालाई असहयोग र विपक्षीसँग साँठगाँठ गर्दा पराजय बेहोर्नु पर्यो, उनले भने, पार्टीले सहयोग गरेको भए चुनाव जित्ने थियौं। जित्ने अवस्था हुँदाहुँदै हारेपछि कार्यकर्ता आक्रोसित भएका छन्। लामो समयसम्म पार्टीले चुनावको समीक्षासमेत गर्न नचाहेको ढकालको भनाइ छ। निर्वाचनका बेला पार्टीका गतिविधि देखिएन। चुनावसमेत हारेपछि नेतृत्वसँग जवाफ माग्दै कार्यकर्ता असन्तुष्ट र आक्रोसित बनेका छन्, उनले भने, पार्टीबाटै असहयोग भएपछि दिनरात नभनिकन चुनावमा खटिएका कार्यकर्ताले गुनासो पोख्दै प्रश्न गर्नु स्वभाविक हो। तर नेतृत्वले जवाफ दिन चाहेको छैन। बैठक स्थगित गरेर हिँडेपछि कार्यकर्ताले पार्टी कार्यालयमा अनिश्चित कालका लागि तालाबन्दी गरेर सभापति सिटौलाको राजीनामा माग गरेको ढकाल बताउँछन्। कांग्रेसको गढमा एमालेका उम्मेदवारलाई बढी भोट आउनुले पनि अन्तर्घात पुष्टि हुने उनले बताए। चुनावमा पार्टी चलायमान नभएको जवाफ नेतृत्वले दिनुपर्छ, ढकालले भने।"
एसपीपीबारे संसद्मा प्रश्नै प्रश्न,"काठमाडौं : सांसदहरूले प्रस्तावित अमेरिकी स्टेट पार्टनरसिप प्रोग्राम (एसपीपी)प्रति शंका जनाएका छन्। प्रतिनिधिसभाको मंगलबार बसेको बैठकमा उनीहरूले यो विषय अमेरिकाको सैन्य रणनीति इन्डोप्यासिफिकको अंगका रूपमा अघि बढेको भन्दै परराष्ट्रमन्त्री डा नारायण खड्कासमक्ष प्रश्न गरेका हुन्। सत्ता साझेदार दल माओवादी केन्द्रकै सांसद गिरिराजमणि पोखरेलले एसपीपी इन्डो प्यासिफिक स्ट्राटेजीको अंग भएकाले स्वीकार गर्न नसकिने बताए। एसपीपी अमेरिकाको इन्डो प्यासिफिकको सैन्य पार्ट हो। एसपीपी स्वीकार नगरियोस् र गर्न हुँदैन, नेता पोखरेलले भने, सरकारले आफ्नो दृष्टिकोण सार्वजनिक गरोस्। एमसीसी पारित गर्दाको व्याख्यात्मक टिप्पणी अझैसम्म पनि स्पष्ट नभइसकेको समयमा यसलाई पनि ध्यानाकर्षण गराउन चाहन्छु। नेपाल मजदुर किसान पार्टीका सांसद प्रेम सुवालले अमेरिकाले प्रस्ताव गरेको १० बुँदेबारे सदनलाई जानकारी गराउन माग गरे। एसपीपीबारे प्रधानमन्त्री शेरबहादुर देउवापत्नी आरजु राणाले अमेरिकी उपविदेशमन्त्रीसँग छलफल गरेको समाचार सत्य हो वा होइन भनी प्रश्न गरे। एमसीसी सैन्य मोर्चा भनेर हामीले विरोध गरेका थियौं। साथीहरू त्यति बेला अमेरिकी सेना कसरी आउँछ भन्नुहुन्थ्यो, नेता सुवालले भने, अहिले सरकारले १० बुँदे सम्झौता गर्न लागेको छ। त्यसमा नेपाली सेनाको ब्यारेक अमेरिकी सेनाले प्रयोग गर्ने, नेपाली हल्का वायुयान अमेरिकाले प्रयोग गर्ने, उत्तरी क्षेत्रमा सैन्य अभ्यास गर्ने, अमेरिकाले ल्याउने सामानमा कर छुट दिने भन्ने छ। नेपालमा अमेरिकी भित्राउन प्रमुख विपक्षी एमालेसमेत लागेको आरोप उनले लगाए। माओवादी केन्द्रकै सांसद यशोदा सुवेदी गुरुङले एसपीपी रक्षासँग सम्बन्धित भए पनि परराष्ट्र मन्त्रालयमार्फत अघि बढ्नु शंकास्पद भएको बताइन्। संसद्बाट एमसीसी अनुमोदन हुँदा गरिएका व्याख्यात्मक टिप्पणीमा कुनै धारणा नआएको भन्दै धारणा नआउँदै काम अघि बढेकोमा नेतृ गुरुङले प्रश्न गरिन्। एमाले सांसद सूर्यप्रसाद पाठकले एसपीपीमा नेपालले हस्ताक्षर गर्न लागेको हो कि होइन भन्दै प्रश्न गरे। एसपीपीमा नेपालले हस्ताक्षर गर्न लागेको हो ? प्रधानमन्त्री र प्रधानमन्त्रीको निकट भविष्यमा अमेरिकाको भ्रमण हुन लागेको चर्चामा आएको छ, नेता पाठकले भने, सत्तारुढ घटककै एक सचेतकले स्थगन गर्न माग गर्नुभएको छ। यसमा सरकारको धारणा के हो ? एमालेका अर्का सांसद खेमप्रसाद लोहनीले सरकार दक्षिणतिर ढल्केको आरोप लगाए। एमसीसी र बीआरआईलाई समान महत्व दिनुपर्नेमा एमसीसीलाई मात्रै बढी महत्व किन दिइएको हो ? नेता लोहनीले भने, एसपीपीमार्फत अमेरिकाको सैन्य गुटमा सामेल हुन लाग्नु कसको स्वार्थका लागि हो ? एमाले सांसद राधा ज्ञवालीले सरकार एउटा राष्ट्रतिर ढल्किएको आरोप लगाइन्। एसपीपी मानवीय सहयोग कार्यक्रम : परराष्ट्रमन्त्री खड्का परराष्ट्रमन्त्री डा खड्काले अमेरिकाले प्रस्ताव गरिरहेको एसपीपी मानवीय सहयोगका लागि बनेको कार्यक्रम रहेको बताए। इन्डो प्यासिफिक कुनै औपचारिक एलायन्स नभएको उनको भनाइ छ। यो नेपाललाई सैन्य गठबन्धनमा लिने सम्झौता हो कि भनेर प्रश्न उठिरहेको छ। हिजो एमसीसी पारित गर्दा पनि हामीले इन्डो प्यासिफिक स्ट्राटेजीका कुरा गर्यौं। इन्डो प्यासिफिक कुनै फर्मल एलायन्स केही पनि होइन। इन्डियन ओसियनबाट वेस्ट ओसियनसम्मको एउटा कनेक्सन हो, डा खड्काले भने। उनले दुई महासागर इन्डियन ओसियन र पश्चिम प्रशान्त महासागरमा पर्ने भूभागलाई जोड्ने कन्सेप्ट नै इन्डो प्यासिफिक भएको स्पष्ट पारे। करिब २४ वटा देशसँग एउटा खुला व्यापार, सार्वभौमताको सम्मान गर्ने यी कुराहरूलाई लिएर बनेको एउटा लुज अर्गनाइजेसन हो। मैले बुझेअनुसार फर्मल ट्रिटी केही पनि होइन। त्यसअन्तर्गत पहिले एमसीसी र अहिले एसपीपी, उनले भने। एसपीपी अमेरिकाको संघीय सरकारसँग भएका प्रोग्रामलाई पास गरेर मानवीय सहयोगमा प्राकृतिक प्रकोपलाई सम्बोधन गर्ने, सांस्कृतिक क्षमताहरू आदानप्रदान गर्ने, अभिवृद्धि गर्नका लागि आएको उनले बताए। पार्टनरसिप भन्नेबित्तिकै ट्रिटी होइन। साझेदार अस्थायी खालको एउटा कन्सेप्ट हो। कुनै एउटा खास मिसनपछि जान्छ। केही समय बस्छ, यहाँ कुनै मिलिटरी आएकै छैन, उनको भनाइ थियो। एसपीपीमा सामेल हुन कुनै देशलाई भन्दैनौं ः अमेरिका अमेरिकाले एसपीपीमा सामेल हुन कुनै पनि देशलाई नभनेको स्पष्ट गरेको छ। नेपालमा प्रश्न उठेपछि अमेरिकी दूतावासले त्यसबारे प्रष्टीकरण दिएको हो। दूतावासले एसपीपी प्राकृतिक विपतविरुद्ध अग्रस्थानमा खटिने उद्धारकर्तालाई अनुभव तथा क्षमता साटासाट कार्यक्रम मात्रै भएको जनाएको छ । अमेरिकी राज्यको नेसनल गार्ड तथा साझेदार विदेशी मुलुकबीचको एक आदानप्रदान कार्यक्रम भएको उसले भनेको छ। अमेरिकी नेसनल गार्डले स्वदेशमा भूकम्प, बाढी र वन डढेलो जस्ता प्राकृतिक विपत्तिविरुद्ध जुध्नका लागि अमेरिकाका प्रथम उद्धारकर्ताहरूलाई सहयोग गर्छ, विज्ञप्तिमा छ। २५ वर्षभन्दा लामो समयदेखि कायम रहँदै आएको एसपीपीमा ९० भन्दा बढी देशसँग ८० भन्दा बढी साझेदारी समावेश रहेको जनाइएको छ। तीमध्ये अधिकांश देश यस क्षेत्रमा नरहेको उल्लेख छ। आँधीबेहरीदेखि भूकम्प, बाढी र डढेलोसम्मका प्राकृतिक तथा अन्य विपद्को अवस्थामा अमेरिका आफ्नो अग्रपंक्तिका उद्धारकर्ताका रूपमा रहेका नेसनल गार्डहरूको उत्कृष्ट अभ्यासको अनुभव तथा क्षमता साटासाट गर्न चाहन्छ। यस प्रकारको सहकार्यको सहजीकरणका लागि एसपीपी प्रभावकारी माध्यम हो, विज्ञप्तिमा छ। दूतावासले बाहिर सार्वजनिक भएको एसपीपी सम्झौताको १० बुँदे मस्यौदा प्रस्तावमा पनि बोलेको छ। आफ्नो नीतिअनुसार अमेरिकाले कुनै पनि देशलाई स्टेट पार्टनरसिप प्रोग्राममा सामेल हुन भन्दैन तर कुनै देशबाट त्यसका लागि माग आएको खण्डमा भने त्यस्तो मागको सम्बोधन गर्छ, दूतावासले भनेको छ।"
मेलम्ची बाढीको एक वर्ष पूरा : बाढी प्रभावितको अझै बिचल्ली,"सिन्धुपाल्चोक : मेलम्चीमा बाढी आएको एक वर्ष पुगेको छ। गत वर्ष असार १ गतेको बाढीले २६ जनाको ज्यान गएको थियो भने धेरै भौतिक सम्पत्ति क्षति भएको थियो। सिन्धुपाल्चोकलाई सरकारले गत वर्ष सङ्कटग्रस्त जिल्लासमेत घोषणा गरेको थियो। बस्ती संरक्षण, स्थानान्तरण र पुनःनिर्माणका कुरा उठे पनि अहिलेसम्म काम भने हुन सकेको छैन। गत वर्ष असार १ र साउन १६ गते सिन्धुपाल्चोकको मेलम्ची र इन्द्रावती नदीमा आएको बाढीका कारण ठूलो जनधनको क्षति भएको थियो। नदी तटीय क्षेत्रको खेतीयोग्य जमिन बगरमा परिणत भएको थियो। सयौँ स्थानीयवासी विस्थापित भए। उनीहरु हालसम्म अस्थायी टहरामै बस्दैआएका छन्। उनीहरु सुरक्षित वासस्थानको पर्खाइमा छन्। तत्कालीन केपी शर्मा ओली नेतृत्वको सरकारले घरबारबिहीनलाई पाँच लाखका दरले रकम उपलब्ध गराउने घोषणा गरेको थियो। उक्त निर्णय हालसम्म पनि कार्यान्वयन नहुँदा बाढी प्रभावितको बिचल्ली भएको छ। बाढीले घरखेत बगाएपछि बेसहारा बनेका हेलम्बु२ गणेशेबगरका गोरी तामाङका आँखा अझै ओभाएका छैनन्। बाढीले उनको घर बगायो भने खेत बगरमा परिणत भयो। उनी हाल सुकुम्बासी बनेका छन्। 'सरकारले घर बनाइदिने आश्वासन दिएको थियो, अझै त्यो हुन सकेको छैन', उनले पीडा सुनाए। हेलम्बु, मेलम्ची र पाँचपोखरीमा गरी बाढीले ५५१ घर बगाएको थियो। पाँच हजार ४०० रोपनी खेतीयोग्य जमिन बगर बन्यो। राष्ट्रिय गौरवको मेलम्ची खानेपानी आयोजनासँगै सात झोलुङ्गे पुल, नौ पक्की पुल र ३३ सार्वजनिक संरचना ध्वस्त भए। हालसम्म अस्थायी टहरामुनि बस्दै आएका बाढी पीडित सरकारको बाटो हेरेर बसिरहेका छन्। हेलम्बु गाउँपालिकाका लीलाबहादुर ज्योति बासको उचित व्यवस्था नहुँदा रोजगारीका लागि कतै निक्सिन सकेका छैनन्। बाढी घर बगाएपछि मेलम्चीका हरिशरण श्रेष्ठ सुरक्षित बासस्थानकै खोजीमा भौँतारिरहेका छन्। 'सुरक्षित ठाउँमा घर कहिले बन्ला भन्ने चिन्ताले सधैं सताउँछ', उनले भने। प्राकृतिक विपद्का हिसाबले सिन्धुपाल्चोक देशकै उच्च जोखिममा रहेको जिल्ला हो। गत वर्ष केही तयारी गरे पनि पर्याप्त नभएको हेलम्बु गाउँपालिकाका अध्यक्ष निमाग्याल्जेन शेर्पा बताउँछन्। 'निजी आवास निर्माणको प्रक्रिया अगाडि बढेको छ, केही समस्याका कारण यसमा ढिलाइ भएको छ', उनले भने। यस्तै मेलम्ची नगरपालिकाका प्रमुख आइतमान तामाङ बाढी प्रभावितका लागि छिट्टै काम गर्ने बताउँछन्। खोलाको अतिक्रमण गरी घरलगायत संरचना निर्माण गर्दा पनि अत्यधिक क्षति भएको हो। मेलम्ची, इन्द्रावती र पाँचपोखरी जानका लागि ह्युमपाइप हालेर बनाइएको अस्थायी पुल पनि केही दिन अघि आएको बाढीले बगाएपछि झन समस्या भएको छ। हेलम्बु७ चनौटेमा नेपाली सेनाको सहयोगमा बेलीब्रिज निर्माणबाट आवतजावतमा सहज भएको स्थानीयवासी बताउँछन्। रासस"
नीति कथा : आफूले नपाए खराब !,"भोकाएको स्याल खानाको खोजीमा घुमिरहेको थियो। भोकका कारण ऊ निकै शिथिल तथा थकित थियो। एक पटकको कुरो हो, घुम्दाघुम्दै ऊ नसोचेको एउटा बगैंचामा पुग्यो। त्यहाँको एउटा रुख अंगुरका लहराहरूले बेरिएका थिए। त्यही एउटा रुखमाथि स्यालको दृष्टि पर्यो। अंगुर निकै पाकेका र रसिला थिए। स्यालले इच्छाभरिएको दृष्टिले अंगुरहरूलाई हेर्यो, निकैबेरसम्म हेरिरह्यो। त्यसैले उसको मुखमा पानी भरिएर आयो। उसलाई के विश्वास थियो भने ती अंगुरहरू आफूले हात पार्न सक्नेछु। जसले आफ्नो भोक शान्त गर्न मद्दत गर्नेछ। तर, उसले कमजोरीको अनुभव गरिरहेको थियो। अतः ऊ आराम गर्नका लागि बगैंचामा पस्यो। केहीबेर आराम गर्यो। त्यसपछि ऊ पूरै शक्ति लगाएर अंगुरहरूतर्फ उफ्रियो। तर, अंगुरहरू निकै माथि थिए। त्यसैले उसले अंगुर फल हात पार्न सकेन। स्यालले पुनः आराम गर्यो। शक्ति सञ्चय गर्यो र एक पटक फेरि उफ्रियो। तर, यसपटक पनि ऊ सफल भएन। स्याल अधिक प्रयत्न गर्न असमर्थ भएर त्यहाँबाट निस्कियो। आफ्नो कमजोरीलाई लुकाउनका लागि स्यालले त्यहाँबाट निस्कने बेलामा निकै शानका साथ पाइला चाल्यो। उसले अरूले सुन्ने गरी भन्दै हिँड्यो, मलाई लागेको थियो कि यी अंगुरहरू निकै मीठा र रसिला छन्। तर, अहिले थाहा पाएँ कि यी अंगुरहरू काँचा र अमिला छन्। नैतिक शिक्षा : जाँचबुझ गरेर मात्र कदम उठाउनु उत्तम उपाय हो। अन्यथा, अवस्था जे पनि हुन सक्छ।"
"३ जना सवार स्कुटर ट्रकमा ठोक्कियो : चालकको मृत्यु, २ जना गम्भीर घाइते","विराटनगर : ३ जना सवार रहेको एउटा स्कुटर मोरङको बेलबारीमा ट्रकमा ठोक्किएर मंगलबार राति दुर्घटना भएको छ । दुर्घटनामा परेर स्कुटर चालकको मृत्यु भएको छ । स्कुटरको पछाडि सवार २ जना गम्भीर घाइते भएका छन् । मोरङ ट्राफिक प्रमुख प्रहरी निरीक्षक राजकुमार कार्कीका अनुसार पूर्वपश्चिम लोकमार्गअन्तर्गत बेलबारी नगरपालिका४ बेतनामा ना ६ ख ५५४४ नम्बरको ट्रकमा को २० प ७६४५ नम्बरको स्कुटर राति ११ बजेतिर ठोक्किँदा दुर्घटना भएको हो । पश्चिमबाट पूर्वतर्फ जाँदै गरेको स्कुटर सोही दिशातर्फ जाँदै गरेको ट्रकमा पछाडिबाट ठोक्किँदा स्कुटर चालक २६ वर्षीय विक्रम राईको मृत्यु भएको जानकारी कार्कीले दिए । उनका अनुसार दुर्घटनामा परेर बेलबारी५ का राई गम्भीर घाइते भएका थिए । राईको उपचारका क्रममा विराटनगरको नोबेल शिक्षण अस्पतालमा बुधबार बिहानका राति १ बजेतिर मृत्यु भएको कार्कीले बताए । शव पोस्टमार्टमका लागि विराटनगरको कोसी अस्पतालमा लगिएको छ । दुर्घटनामा स्कुटरको पछाडि सवार पाँचथरको मिक्लाजुङ गाउँपालिका३ का २० वर्षीय रञ्जन चेम्जोङ र २२ वर्षीय अभिषेक राई गम्भीर घाइते भएको जानकारी कार्कीले दिए । उनका अनुसार खुट्टा, अनुहार, टाउको लगायत शरीरका विभिन्न भागमा चोट लागेका घाइतेहरुको नोबेलमै उपचार भइरहेको छ । ट्रक र चालक मोरङको सुन्दरहरैँचा नगरपालिका२ का २५ वर्षीय अविनाशकुमार खवासलाई दुर्घटनालगत्तै इलाका प्रहरी कार्यालय बेलबारीका प्रहरी निरीक्षक खगेन्द्र धमला नेतृत्वको टोलीले नियन्त्रणमा लिएर घटनाको अनुसन्धान थालेको छ । प्रहरीका अनुसार स्कुटरमा क्षमताभन्दा बढी ३ जना सवार थिए । मादक पदार्थ सेवन (मापसे) गरेर तीव्र गतिमा स्कुटर चलाएका कारण ट्रकमा ठोक्किएर दुर्घटना भएको प्रहरीको प्रारम्भिक अनुसन्धानबाट खुलेको छ ।"
"बजेटमा सेटिङले विपक्षी आक्रामक, संसदीय छानबिन माग","काठमाडौं : अनधिकृत व्यक्ति प्रवेश गराएर अर्थमन्त्री जनार्दन शर्माले बजेट निर्माणमा गरेको चलखेलमाथि संसदीय छानबिनको माग गर्दै प्रमुख विपक्षी एमालेले संसद् अवरोध गरेको छ। अर्थमन्त्री शर्माले वित्तीय अपराध गरेको भन्दै एमाले सांसदले मंगलबार प्रतिनिधिसभा बैठक अवरुद्ध गरेका हुन् । अन्नपूर्ण पोस्ट् दैनिकले सोमबार अर्थमन्त्री शर्माले बजेटमा गरेको चलखेलबारे मध्यराति बजेटमा जब चुकुल लाग्यो शीर्षक विशेष खोज समाचार प्रकाशन गरेको थियो। अर्थमन्त्री शर्माले जेठ १४ गते राति विज्ञ भन्दै पूर्वनायबसुब्बा रघुनाथ घिमिरे र अर्का एक सीएलाई मन्त्रालयमा बोलाएर बजेटमा कर र राजस्वका दर तलमाथि गराएका थिए। उनीहरूले खासखास घरानालाई लाभ र खासखासलाई हानि पुग्ने गरी बजेटमा सेटिङ गरेका थिए। देशकै बजेटमाथि भएको सेटिङ र चलखेलबारे अन्नपूर्ण पोस्ट्मा समाचार आएपछि एमालेले अर्थमन्त्रीको राजीनामा माग्दै आएको छ। राजीनामा दिनुको सट्टा अर्थमन्त्रीले उल्टै घटनाको ढाकछोप गर्न खोजेको भन्दै एमालेले संसद् अवरोधको बाटो लिएको जनाएको छ। यसभन्दा अरू ठूलो राष्ट्रघात हुन सक्दैन, संसद्मा एमाले प्रमुख सचेतक विशाल भट्टराईले भने, अर्थमन्त्रीमा अलिकति नैतिकता हुन्थ्यो भने पहिल्यै राजीनामा दिन सक्नुहुन्थ्यो। तर, राजीनामा आएन। त्यसैले सभामुखको अग्रसरतामा संसदीय छानबिन समिति गठन होस्। एमालेको अडान यही हो। राष्ट्रले नचिनेका, मन्त्रालयले नचिनेका, अनधिकृत व्यक्तिहरू राति मन्त्रालय प्रवेश गरेर करका दरहरू तय गरिन्छ भने यसभन्दा देशप्रतिको गद्धारी अरू के हुन सक्छ ? भट्टराईले प्रश्न गरे, म चुनौतीका साथ भन्न चाहन्छु, सभामुखले आदेश गर्नुहोस्, त्यस दिन १४ गते राति अर्थ मन्त्रालयको बजेट बनाउने ठाउँको सीसीटिभीको फुटेज ल्याएर हामीलाई सार्वजनिक ठाउँमा देखाइयोस्। कोको मान्छेहरू प्रवेश गरेका थिए ? सानातिना त्रुटिका कारण विगतमा डारामशरण महतले अर्थमन्त्रीबाट राजीनामा दिएको तथा भरतमोहन अधिकारीका पालामा संसदीय छानबिन समिति गठन भएकोतर्फ प्रमुख सचेतक भट्टराईले अर्थमन्त्री शर्माको ध्यानाकर्षण गराए। यो बजेट त खासखास घरानाका मान्छे, उनीहरूको व्यापार प्रवद्र्धन हुने गरी, उनीहरूलाई फाइदा पुग्ने गरी सेटिङमा आएको रहेछ, भट्टराईले भने, हामीले त अर्थतन्त्र सुधारको बाटोमा जाने अपेक्षा गरेका थियौं। बिहानी प्रहर जब पूर्वनासुले बजेट चलाए योगेश भट्टराईले मागे अर्थमन्त्री शर्माको राजीनामा राजीनामा दिन अर्थमन्त्री शर्मालाई प्रचण्डको सुझाव विपक्षी सांसदले मागे अर्थमन्त्रीको राजीनामा एमाले नै प्रमुख शक्ति बजेट निर्माणमा पूर्व नायवसुब्बाको भूमिकाबारे संसद्मा अर्थमन्त्रीले जवाफ दिनुपर्ने एमालेको माग संसदमा एमालेले माग्यो अर्थमन्त्रीको राजीनामा अर्थमन्त्री शर्मामाथि संसदीय छानविनको माग गर्दै सदनमा एमालेको अवरोध विद्युतीय गाडी, स्यानिटरी प्याड र रडको भन्सार र अन्तःशुल्क अनधिकृत व्यक्तिको पहलमा सेटिङ अनुसार परिवर्तन गरिएको एमालेको आरोप छ। स्वदेशी उद्योगलाई कमजोर पार्ने गरी आयातलाई बढावा दिने दिइएको र विदेशी कम्पनीलाई सहयोग हुने गरी सेटिङ गरिएको भट्टराईले बताए। बजेटमा आन्तरिक उत्पादन र उद्योगलाई कमजोर पार्ने नीति लिइएको पनि एमालेको आरोप छ। अनधिकृत व्यक्तिकै सेटिङमा १० करोडभन्दा बढी बिजुली महसुल तिर्ने ठूला उद्योगलाई १५ प्रतिशत महसुल छुटको व्यवस्था बजेटमा राखिएको भट्टराईले बताए। राति १२ बजे जो प्रतिनिधि मन्त्रालय गए, तिनीहरू खासखास घरानाका प्रतिनिधि हुन्, भट्टराईले भने, मन्त्रीज्यू भन्नुहुन्छ रे, म त यहाँ बस्न भ्याउदिनँ, मेरो प्रतिनिधि यहाँ बस्नुहुन्छ। उहाँहरूले जेजे भन्नुहुन्छ, करका दर त्यहीअनुसार गरिदिनु। दुनियाँमा कहाँ यस्तो चलन छ ? त्यसअघि अर्थमन्त्री शर्माले बजेट निर्माणका क्रममा अनधिकृत व्यक्ति संलग्न नगराइको दाबी गरेका थिए। सभामुखसँग समय लिएर बोल्ने क्रममा मन्त्री शर्माले भने, बजेट निर्माण गर्दा राजस्वका दर चलाउन अनधिकृत व्यक्ति संलग्न गरेको भन्ने कुरा अत्यन्त भ्रामक, कपोकल्पित, झुटा कथा बनाएको छ। यसको खण्डन, खारेजी गर्न चाहन्छु। तर, अर्थमन्त्री शर्माको भनाइ उल्टै झुटो भएको एमालेको दाबी थियो। अर्थमन्त्रीज्यूले होइन भन्नुहुन्छ। हो भन्न त मिल्दै मिल्दैन, भट्टराईले भने, दुनियाँमा बदमासी गर्नेहरूले कहिल्यै पनि हो भनेको रेकर्ड छैन। हो, भन्ने कुरा तथ्य र आधारले बताउँछन्। अर्थमन्त्रीका निरन्तर क्रियाकलापले अनधिकृत व्यक्तिको प्रवेश भएको पुष्टि हुने भट्टराईले बताए। ती मान्छेहरू चिनेका छौं, मुलुकले चिन्दैछ, उनले भने, योभन्दा ठूलो वित्तीय अपराध अर्काे हुन सक्दैन। यति गम्भीर विषय प्रवेश गरिसकेपछि यो सदन मुकदर्शक बनेर बस्न सक्दैन। त्यसपछि एमाले सांसदहरू उभिएर संसद् अवरोध गरेका थिए। सभामुख अग्नि सापकोटाले अर्थमन्त्रीसँग स्पष्टीकरण सोधेर सदनको सञ्चालनमा सहयोग गर्न एमालेसँग आग्रह गरेका थिए। तर, एमालेले छानबिन समितिको माग गर्दै अवरोध गरेपछि बैठक स्थगित भयो। नैतिक रूपमा पदमा बस्न मिल्दैन : पाण्डे एमाले उपाध्यक्ष सुरेन्द्र पाण्डेले नैतिक रूपमा पनि अर्थमन्त्री शर्मा पदमा बस्न नमिल्ने बताए। प्रतिनिधिसभा बैठकमा मंगलबार विशेष समय लिएर पाण्डेले बजेट बनाउने बेला अर्थ मन्त्रालयका कर्मचारीबाहेक अरूले प्रवेश नपाउने बताए। बजेटको समयमा अर्थ मन्त्रालयका कर्मचारीबाहेक कसैलाई पनि प्रवेश गर्ने अनुमति हुँदैन्, पाण्डेले भने, बजेट सार्वजनिक हुनु एक दिन अगाडिदेखि नै कसैलाई प्रवेश दिइँदैन। सचिवदेखि सबैको मोबाइल दराजमा थन्क्याइन्छ। हाम्रो अभ्यास यस्तो छ। करको दर साँठगाँठ गरेको समाचार सार्वजनिक भएपछि नैतिक रूपमा पनि अर्थमन्त्री पदमा बस्न नमिल्ने उनले बताए। करको गोपनीयता भंग गर्नु भनेको सार्वजनिक अपराध मानिन्छ, पूर्वअर्थमन्त्री पाण्डेले भने, नैतिक रूपमा पनि उहाँ पदमा बस्न मिल्दैन। राजीनामा दिनुहोस्। बजेटमा साँठगाँठको गम्भीर विषय उठ्दा पनि अर्थमन्त्रीले गम्भीरतापूर्वक नलिएको उनको आरोप थियो। यो ज्यादै आपत्तिजनक कुरा हो, पाण्डेले भने। मुलुकका उद्योग सुकाउने गरी अर्थमन्त्रीले कर राजस्वमा साँठगाँठ गरेको पाण्डेले आरोप लगाए। ती सीए को हुन् ? : सुवाल नेपाल मजदुर किसान पार्टीका नेता प्रेम सुवालले अर्थमन्त्री शर्माले बजेट निर्माणमा सहभागी गराएका सीए को हुन् भनी प्रश्न गरेका छन्। मन्त्री शर्माले एकजना पूर्वनासु र अर्का एक जना सीए लाई बजेट निर्माणमा सहभागी गराएको भन्दै सीएको परिचय खुलाउन आग्रह गरे। जेठ १४ गते राति अर्थ मन्त्रालयमा अर्थमन्त्री शर्माले प्रवेश गराएका दुई जनामध्ये सीए भनिएका व्यक्तिको परिचय खुलाइएको छैन, सुवालले भने, ती सीए विदेशी हुनुपर्छ भन्ने कुरा आएको छ। कुन देशको नागरिक हो, त्यो बाहिर आएको छैन। विदेशी नागरिक अर्थ मन्त्रालयमा कर छुट गराउन कसरी पुग्यो ? अनाधिकृत व्यक्तिलाई अर्थ मन्त्रालयमा प्रवेश गराई भन्सार र करमा परिवर्तन गराएको भन्दै आपत्ति पनि नाए। अर्थमन्त्रीज्यूलाई कति कमिसन प्राप्त भयो ? उनको प्रश्न थियो, गठबन्धन सरकारका नेताहरूले कतिकति पाए, यसबारे पनि स्पष्ट हुनुपर्यो। २००७ सालपछि भारतीय राजदूत मन्त्रिपरिषद्मा पसेर निर्णय दिने गरेको उल्लेख गर्दै सुवालले भने, अहिले त पनि ०७ साल जस्तै भयो। सिंहदरबारभित्र विदेशी नागरिक, को हो त्यो सीए ?"
प्रदेश १ को बजेट आज,विराटनगर : प्रदेश १ सरकारले आगामी आर्थिक वर्ष २०७९८० को बजेट आज सार्वजनिक गर्दै छ । सरकारले ३९ अर्बमाथिको बजेट ल्याउने तयारी गरेको छ । चुनावी कार्यक्रमलाई लक्षित गरेर प्रदेशले बजेट ल्याउन लागेको बताइएको छ । आर्थिक मामिला तथा योजना मन्त्रालय स्रोतका अनुसार आगामी प्रदेश तथा प्रतिनिधिसभा निर्वाचनलाई लक्षित गरी सरकारले प्रचारात्मक बजेट ल्याउन लागेको छ । यो पटक प्रदेश निर्वाचन क्षेत्र पूर्वाधार विकास शीर्षकमा पनि बजेट विनियोजन गर्ने सरकारको तयारी छ । निर्वाचत लक्षित बजेट भएका कारण यसअघि कटौती गरिएका कार्यक्रमलाई पुनः समावेश गर्न लागिएको हो । यसअघिका मुख्यमन्त्री शेरधन राई नेतृत्वको सरकारले ल्याएका दीर्घकालीन योजनाका बजेटहरु मुख्यमन्त्री राजेन्द्रकुमार राई बनेपछि सरकारले कटौती गरेको थियो । योजना नै कटौती गरेपछि आलोचना खेप्दै आएको सरकारले आगामी आर्थिक वर्षको बजेटमा त्यसलाई समेट्ने प्रयास गरेको स्रोतले बतायो । यसअघि सुरु भएका बहुवर्षीय योजनाहरुमा बजेटको ठूलो हिस्सा प्रयोग भएको छ । प्रदेशसभामा यसअघि नीति तथा कार्यक्रममाथि उठेका प्रश्नको जवाफ दिने क्रममा मृख्यमन्त्री राजेन्द्र राईले बहुवर्षीय योजनालाई बजेट विनियोजन गर्नुपर्ने अवस्था रहेको बताएका थिए । प्रदेश १ का आर्थिक मामिला तथा योजनामन्त्री इन्द्रबहादुर आङ्बोले प्रदेशमा रोजगारी सिर्जना गर्ने लघु तथा साना उद्योग विकासलाई प्राथमिकता दिएर बजेट ल्याउन लागिएको बताए । उनका अनुसार बजेटले विशेष गरेर कृषि क्षेत्रलाई प्राथमिकतामा राखेको छ ।
"ट्रिनिटी कलेजका सुरक्षा गार्डमाथि खुकुरी प्रहार, ४ जना विद्यार्थी पक्राउ","काठमाडौं : ट्रिनिटी कलेजमा कार्यरत सुरक्षा गार्डलाई खुकुरी प्रहार गरेको आरोपमा ४ जना विद्यार्थी पक्राउ परेका छन्। मानविकी संकायमा कक्षा ११ मा पढ्ने विद्यार्थीले काठमाडौं वडा नं २९ कालिकास्थानमा रहेको कलेजमा बुधबार दिउँसो साढे १ मा सुरक्षा गार्डलाई धारिलो हतियार प्रहार गरी घाइते बनाएका जिल्ला प्रहरी परिसर काठमाडौंले जानकारी दिएको छ। घटना भएलगत्तै प्रहरी बृत्त सिंहदरबारबाट प्रहरी अधिकृतसहितको प्रहरी टोली परिचालित गराइएको थियो । सुरक्षा गार्डको धारिलो हतियार प्रहारबाट बायाँ कानमुनि चोट लागेको छ। उनी मोडेल अस्पतालमा उपचार गरी डिस्चार्ज भएको प्रहरीले जानकारी दियो। घटनामा संलग्न सोही कलेजका मानविकी संकायमा कक्षा ११ मा पढ्ने १८ वर्षीय जोसेन बानियाँ, बिपिन खत्री, प्रतिक खतिवडा, सञ्जिब भण्डारी (अनमोल) फक्राउ परेका छन्। करिब १० दिन अगाडि कलेज प्राङ्गणमा बास्केटवल खेल्दा भएको बिवादको विषयलाई लिएर कलेजमा दुई पक्षबीच झैझगडा हुन लागेको र कलेजका सुरक्षा गार्डद्वारा छुट्याउने क्रममा गार्डउपर नै जाई लागी घटना घटाइएको प्रहरीले बतायो। उक्त घटनाको सम्बन्धमा प्रहरी बृत्त सिंहदरबारबाट थप अनुसन्धान भई रहेको छ।"
मतदाता नामावली संकलन र अद्यावधिक आजदेखि,"काठमाडौं : निर्वाचन आयोगले आगामी प्रतिनिधिसभा र प्रदेशसभा सदस्य निर्वाचनलाई लक्षित गरी आजदेखि देशभर मतदाता नामावली सङ्कलन र अद्यावधिक कार्य पुनः सुरु गर्दैछ । सबै निर्वाचन कार्यालय र जिल्ला प्रशासन कार्यालय एवं ७३ वटै इलाका प्रशासन कार्यालयबाट मतदाता नामावली संकलन गरिने आयोगले जनाएको छ । पेशा, व्यवसाय वा अन्य कुनै कारणले कुनै एक जिल्लामा बसोबास गरिरहेको नागरिकले निजको स्थायी ठेगानामा रहने गरी हाल अस्थायी बसोबास गरिरहेको जिल्लाकै निर्वाचन कार्यालय गई मतदाता नामावली दर्ता गर्न सक्नेछन् । बुधबारदेखि मतदाता नामावलीमा नाम, ठेगाना, जन्ममितिलगायत विवरण सच्याउनलाई प्रमाणसहित निवेदन दिएमा त्रुटि सच्याउने तथा कुनै मतदाताले झुट्टा विवरण दिई मतदाता नामावलीमा नाम समावेश गरेको भनी त्यस्तो नाम मतदाता नामावलीबाट हटाइने छ । विवाह वा बसाइँ सरेको कारण मतदाता नामावलीमा रहेको आफ्नो ठेगाना परिवर्तन गर्न चाहेमा साविकमा नाम दर्ता भएको जिल्ला वा नाम सार्न चाहेको जिल्लाको निर्वाचन कार्यालयमा निवेदन दिन सकिने आयोगले जनाएको छ । मतदाताले आफ्नो नाम रहेको मतदानस्थलबाट पायक पर्ने सोही वडाको अर्को मतदानस्थलमा नाम सार्न निवेदन दिएमा सोहीबमोजिम स्थानान्तरण गर्न सकिनेछ । मतदाता नामावली अद्यावधिक गर्ने प्रयोजनका लागि कुनै व्यक्तिले इमेल वा फ्याक्समार्फत निर्वाचन कार्यालयमा निवेदन दिएमा पनि नामावली अद्यावधिक गरिने आयोगका प्रवक्ता शालिग्राम शर्मा पौडेलले जानकारी दिए। २०७३ माघ २० गतेभन्दा अघि दर्ता भई नागरिकतामा उल्लेखितभन्दा फरक ठेगानामा मतदाता नामावली रहेका व्यक्तिले नागरिकतामा उल्लेखित ठेगानामा नै मतदाता नामावली सार्न मतदाता नामावली रहेको जिल्लाको निर्वाचन कार्यालयमा निवेदन दिन सक्नेछन् । निजको नाम सो जिल्लाको मतदाता नामावलीबाट निजको नागरिकतामा उल्लेखित ठेगाना भएको स्थानीय तहको वडामा सार्न सकिने आयोगले जनाएको छ । मतदाताको मृत्यु भएको वा नागरिकता त्याग गरेको वा विवाह वा बसाइँ सरी गएका कारण मतदाता नामावलीबाट नाम हटाउनका लागि निवेदन लिन प्रत्येक महिना निर्वाचन कार्यालय र सम्बन्धित वडा कार्यालयमा सात दिनको समय दिई सूचना टाँस गर्ने व्यवस्था मिलाउने र यस्तो सूचनाको विवरणमाथि निर्वाचन कार्यालयमा कुनै उजुरी परेमा सोको छानबिन गरी पेश भएको प्रमाणबमोजिम र उजुरी नपरेमा सोहीबमोजिम निर्वाचन कार्यालयले नामावली अद्यावधिक गरिने प्रवक्ता शर्माले बताए। मतदाता नामावली ऐन, २०७३ बमोजिम निर्वाचनको मिति घोषणा भइसकेपछि सो निर्वाचनको प्रयोजनका लागि मतदाता नामावलीमा नाम दर्ता नगरिने हुँदा प्रतिनिधिसभा र प्रदेशसभा सदस्य निर्वाचनको मिति छिट्टै घोषणा हुने सम्भावना रहेको भन्दै आयोगले सो घोषणा हुनुपूर्व नै मतदाता नामावलीमा नाम सङ्कलन गर्न योग्यता पुगेका सबै नागरिकलाई आफ्नो नाम दर्ता गराउन अनुरोध गरेको छ । रासस"
"विज्ञ भन्छन्, बजेट सेटिङ अक्षम्य अपराध","काठमाडौं : विज्ञहरू भन्छन् बजेट लिक (चुहावट) गर्नुगराउनु अपराध हो। राज्यप्रतिको धोका हो। राजस्व, करका दर परिवर्तन, दायरा निर्धारण गोप्य रूपमा हुन्छ। चुहावट होला भनेर यसको निर्णय बजेट वक्तव्य प्रस्तुत गर्ने दिन दिउँसो १ देखि ३ गरिन्छ। त्यस क्रममा अर्थमन्त्रीका सल्लाहकारलाई पनि राखिँदैन। अर्थमन्त्री, दुई अर्थसचिव, दुई सहसचिव तथा भन्सार विभाग र आन्तरिक राजस्व विभागका महानिर्देशकभन्दा एक जना पनि बढी सहभागी हुँदैनन्। बजेट तर्जुमा कार्यविधि नै छ। त्यहीअनुसार करको दर परिवर्तन गर्ने, निर्धारण गर्ने काम गरिन्छ। प्रधानमन्त्रीले फोन गरेर करको दर परिवर्तन गर्नुपर्योभन्दा पनि नभएको धेरै उदाहरण छन्। कुनै बेला त बजेटको सिलिङ यति छ भनेर बाहिर आएको आधारमा बजेटमा संलग्न सबै कर्मचारीलाई स्पष्टीकरणसमेत सोधियो। सुरेन्द्र पाण्डे अर्थमन्त्री हुँदा बजेटको ब्रिफकेस खोसिएका कारण सार्वजनिक हुने आशंकापछि अध्यादेशमार्फत बजेट ल्याइएको थियो। तर, अर्थमन्त्री जनार्दन शर्माले पूर्वनायबसुब्बा रघुनाथ घिमिरेलाई नै बजेटमा चलखेल गर्ने मौका दिए। उनै घिमिरेका अगाडि दुई अर्थसचिव र दुई सहसचिव निरीह भए। घिमिरेकै सेटिङमा आगामी आर्थिक वर्षको बजेट आएको छ। यति गोप्य राख्नुपर्नेमा अर्थमन्त्रीले नै अनधिकृत व्यक्ति प्रवेश गराएर निर्धारण गर्ने विषय अपराध नै भएको एक पूर्वअर्थसचिव बताउँछन्। भन्छन्, यो ठूलो र क्षम्य नहुने अपराध हो। पूर्वअर्थमन्त्री सुरेन्द्र पाण्डे करको दर परिवर्तन गर्ने, निर्धारण गर्ने विषय अत्यन्त संवेदनशील र गोप्य भएको बताउँछन्। अनधिकृत व्यक्तिमार्फत करको दर हेरफेर गराउनु अपराध भएको उनको भनाइ छ। कर ज्यादै गोपनीय विषय हो। राष्ट्रिय सुरक्षाजस्तै विषय हो। राष्ट्रिय स्वार्थको विषय हो, पाण्डे भन्छन्, यस्ता गोपनीयताहरू बाहिर सार्वजनिक गर्ने, अझ गोपनियताहरूमा साँठगाँठ र मिलेमतो गर्र्नु असक्षम अपराध हो। आर्थिक विधेयकमार्फत राजस्व संकलन गर्ने करका दर परिवर्तन गर्ने तथा राजस्व प्रशासनसम्बन्धी प्रचलित कानुनलाई संशोधन गर्ने सम्बन्धमा मन्त्रालयमा रहेको अधिकारको परिधिभित्र रहेर निजी, सरकार तथा गैरसरकारी क्षेत्रलगायत विभिन्न विज्ञहरूको रायसुझावका आधारमा अर्थ मन्त्रालयले करका दरहरू प्रस्ताव गर्ने अभ्यास छ। यो अर्थ मन्त्रालयबाट जारी गरेको विज्ञप्तिमा नै उल्लेख गरिएको छ। यसले स्पष्ट गरेको छ कि निजी, गैरसरकारी क्षेत्रका विज्ञका रूपमा देखिन्छ। पूर्वमुख्यसचिव विमल कोइराला बजेटमा विभेद रहेको बताउँछन्। स्वार्थ समूहबाट प्रभावित भयो नै त म भन्दिनँ । तर, बजेटमा विभेद भएको छ। त्यो हुनुहुँदैन थियो, कोइराला भन्छन्। स्यानिटरी प्याडलगायतमा स्वदेशी उद्योगलाई संरक्षण गर्नुपर्ने विभेद भएको उनको भनाइ छ। विद्युतीय गाडी पनि सस्तो बनाउनुपर्नेमा त्यस्तो नरहेको उनी बताउँछन्। पेट्रोलियम पदार्थको खपत कम गर्न विद्युतीय गाडी सस्तो बनाउनु पथ्र्यो। तर, यो पनि भएन, उनी भन्छन्। बजेटमा विभेद गरिनु नहुने उनको भनाइ छ। गत असारमा प्रतिस्थापन बजेट ल्याउँदा पनि यो चलखेल भएको थियो। त्यो कुरा नमान्दा तत्कालीन आन्तरिक राजस्व विभाग र भन्सार विभागका महानिर्देशकको हेरफेर गरिएको थियो। आन्तरिक राजस्व विभागका तत्कालीन महानिर्देशक शोभाकान्त पौडेल र भन्सार विभागका महानिर्देशक नारायणप्रसाद सापकोटाप्रति अर्थमन्त्री शर्मा असन्तुष्ट भएका थिए। यसपछि उनीहरूको पनि हेरफेर भयो। अहिले सापकोटा बागमती प्रदेश अर्थसचिवमा कार्यरत छन्। पूर्वअर्थमन्त्री देवेन्द्रराज पाण्डे अनधिकृत व्यक्तिको प्रवेशपछि सचिवहरू मौन बस्ने नभई प्रतिक्रिया दिनुपर्ने तर्क गर्छन्। उनका अनुसार कुनै पनि अनधिकृत व्यक्ति बजेट निर्माणमा संलग्न हुन पाउँदैन। अर्थमन्त्रीले बजेट पेस गर्ने दिन लाहाछाप र रिबन लगाएको बाकस बोकेर किन हिँडेको ?, पाण्डे प्रश्न गर्छन्, यसको अर्थ छ। यो सम्बन्धित अधिकारीबाहेक कसैले देखेको छैन। सोझै सार्वजनिक गरेर कार्यान्वयन गर्न ल्याउँदै छु भन्ने हो। यसमा नाटक गर्ने हो ? उनका अनुसार बजेट नीति, राजस्वलगायत निर्माण विशुद्ध अर्थमन्त्रीले अभिभारा बोक्ने हो। यसपछि अर्थमन्त्री सांसदप्रति जिम्मेवार हुन्छ। अनि संसद्को आदेशअनुसार गर्ने हो। अर्थमन्त्रीलाई सघाउन अर्थ मन्त्रालयभित्रै शपथ खाएका निजामती कर्मचारीहरू हुन्छन्। उनीहरूबाट काम गर्ने हो। बाहिरकाले सघाउने होइन। बाहिरको कोही पनि सरिक हुन पाउँदैन, अर्थमन्त्री शर्माको गतिविधिप्रति पाण्डे आक्रोश व्यक्त गर्छन्, अर्थमन्त्रीको एउटा मात्रै गल्ती भए पो, हजार गल्ती देखिन्छन्। मध्यरातमा अर्थमन्त्रीको कक्षमा कसरी छिरे मन्त्रालयकै एक पूर्वनायब सुब्बा? बिहानी प्रहर जब पूर्वनासुले बजेट चलाए योगेश भट्टराईले मागे अर्थमन्त्री शर्माको राजीनामा राजीनामा दिन अर्थमन्त्री शर्मालाई प्रचण्डको सुझाव बजेट निर्माणमा पूर्व नायवसुब्बाको भूमिकाबारे संसद्मा अर्थमन्त्रीले जवाफ दिनुपर्ने एमालेको माग संसदमा एमालेले माग्यो अर्थमन्त्रीको राजीनामा अर्थमन्त्री शर्मामाथि संसदीय छानविनको माग गर्दै सदनमा एमालेको अवरोध बजेटमा सेटिङले विपक्षी आक्रामक, संसदीय छानबिन माग अन्नपूर्ण पोस्ट्ले समाचार लेखेजस्तै घटनाबारे आफूले एक ज्यान दुई जुनी पुस्तकमा उल्लेख गरेको उनको भनाइ छ। तत्कालीन प्रधानमन्त्री सूर्यबहादुर थापा प्रधानमन्त्री तथा अर्थमन्त्री हुँदा आफू अर्थसचिव रहँदा कसरी बजेट निर्माणमा काम गरेँ भनेर उल्लेख गरिएको छ। सो पुस्तकमा मैले आर्थिक वर्ष २०३६३७ सालको बजेट बनाउन प्रधानमन्त्रीले करका दरहरू आफूअनुकूल बनाउन भनिएको थियो। उनको आदेश मान्न बाध्य हुनुपर्ने अवस्था थियो। त्यतिबेला कुन व्यापारीको हित र कसको अहितमा करका दरहरू हेरफेर गर्न लागेको थाहा हुन्थ्यो, पूर्वअर्थसचिवसमेत रहेका पाण्डे भन्छन्, उनको कुरा काट्न पनि नसक्ने भएकाले जुक्ति निकालियो। मेरो जुक्तिले काम गर्यो र पारदर्शी भएर दर तोक्ने लगायतका काम गर्न सफल भइयो। अर्थविद् डाडिल्लीराज खनाल बजेटमा अनधिकृत व्यक्तिको प्रवेश आपराधिक क्रियाकलाप भएको टिप्पणी गर्छन्। अर्थमन्त्री शर्माको यो गतिविधि कानुनी व्यवस्था र परम्परामाथिको हिंसा भएको डा खनालको तर्क छ। महिना दिनदेखि कसैलाई छिर्न दिइँदैन। अझ करका व्यवस्थाहरू एकदम गोप्य राखिनुपर्छ। किनभने यसको अन्तरसम्बन्ध म्यानुपुलेट गर्ने, ओभरनाइट गर्दा पैसा कमाउने सम्भावना बढी हुन्छ, डा खनाल भन्छन्, बजेट निर्माणमा अनइथिकल रूपमा राजनीतिज्ञहरूलगायत मिलेर बदमासी गर्ने खतरा हुने भएकाले उच्च गोपनियता राखिने गरिन्छ। तर, अहिले यसो गरिएन। पूर्वसचिव खेमराज रेग्मी अनधिकृत व्यक्तिमार्फत करको दर नै हेरफेर गर्ने कार्य नीतिगत भ्रष्टाचार मात्र नभएर राष्ट्रघात नै भएको बताउँछन्। यो नीतिगत भ्रष्टाचारको चरम नमुना मात्र नभएर राष्ट्रघात नै हो, उनले भने। उनकाअनुसार यस्तो राष्ट्रप्रति घात गर्ने माथि कडा कारबाही गर्नुपर्छ। योभन्दा निकृष्ट, निम्नस्तरको काम अरू हुनै सक्दैन, उनले थपे, दलाल बिचौलिया नै राखेर देश बजेट बनाउन थालेपछि देशको आर्थिक अवस्था कस्तो होला ? अर्थमन्त्री शर्मा एकपछि अर्को विवादमा मुछिँदै आएका छन्। राष्ट्र बैंकका गभर्नर हटाउनेदेखि बजेट होलिडे घोषणा गर्नेसम्मका विवादमा उनी तानिएका छन्। उनले चार दिनसम्म बजेट होलिडे घोषणा गरेर राज्यलाई अर्बौं घाटा गराएका छन्। एमसीसीको विषयमा पनि उनले विवादस्पद काम गरेका छन्। एसमीसी संसद्मा टेबल गर्ने दिन नै बिरामी भएको नाटक गरे। विवादास्पद व्यापारी पृथ्वीबहादुर शाहको शंकास्पद रूपमा अमेरिकाबाट आएको ४० करोड रुपैयाँ छुटाउन अर्थमन्त्री स्वयंले तोक आदेश दिए। त्यो कानुनविपरीत हो भनेर रोक्दा राष्ट्र बंैकका गभर्नर महाप्रसाद अधिकारीलाई निलम्बन गरे। तर, सर्वोच्च अदालतले अधिकारीलाई पुनस्र्थापित गर्यो।"
"एसपीपी नेपालका लागि घातक, वैदेशिक हस्तक्षेपको कडा प्रतिवाद गर्न अनेरास्ववियूको अपील","काठमाडौं : नेकपा एकीकृत समाजवादी निकट विद्यार्थी संगठन अनेरास्ववियूले नेपालका लागि प्रस्तावित अमेरिकी स्टेट पार्टनरसिप प्रोग्राम (एसपीपी) घातक भएको टिप्पणी गरेको छ। बुधबार बिहान अनेरास्ववियूले एक विज्ञप्ति जारी गर्दै एसपीपी नेपालको परराष्ट्र नीतिको विरुद्धमा रहेकोले रणनितिक हिसाबले मुलुकका लागि घातक हुने धारणा राखेको हो। भर्खरै नेपाल भ्रमणमा रहेका अमेरिकी सेनाका अधिकारीले नेपाल सामु प्रस्ताव गरेको स्टेट पार्टनरसीप प्रोग्राम (एसपीपी) नेपालको सार्वभौमसत्ता, असंलग्न परराष्ट्र नीति, पंचशीलको सिद्धान्तलगायत नेपालको परराष्ट्र नीतिको विरुद्धमा रहेकोले रणनितिक हिसाबले यो हाम्रो मुलुकको लागि घातक हुने अनेरास्ववियूको धारणा रहेको छ ।अध्यक्ष सुदेश पराजुलीद्वारा हस्ताक्षरीत विज्ञप्तिमा भनिएको छ अमेरिकी सेनाले उक्त मस्यौदामा नेपाललाई हस्ताक्षर गर्न दबाब दिँदै नेपाललाई कुनै देशको सैनिक अखडाको रुपमा परिणत गर्न खोज्ने वैदेसिक हस्तक्षेपको अनेरास्ववियू घोर निन्दा र भर्त्सना गर्दछ। एसपीपीले नेपालको स्वतन्त्र परराष्ट्र नीति उलंघनका साथै नेपालको अस्तित्वमाथि नै धावा बोलेको रुपमा अनेरास्ववियूले बुझेको विज्ञप्तिमा उल्लेख छ । नेपाल आजसम्म कसैको उपनिवेस नबनेको स्मरण गर्दै पराजुलीले नेपाल वीर गोर्खालीहरुको पवित्र भूमि भएको उल्लेख गरेका छन्। नेपाललाई विश्व पुँजिवादको अहंकारमा विदेशी सेनाको परेड खेल्ने रणभूमिको रुपमा नेपाललाई प्रयोग गर्न खोज्दैछौ भने आम नेपाली जनतालाई यो असह्य हुनेछ र हामी आन्दोलनको सुनामी सिर्जना गर्न बाध्य हुनेछौँ । जारी विज्ञप्तिमा भनिएको छ, यदि यो अनुरोधलाई वेवास्था गरि एमसीसी र आइपिएसको कम्पोनेन्ट एसपीपी सम्झौता लागु गर्दै नेपाललाई विदेसीहरुको युद्ध मैदान बनाइन्छ भने अनेरास्ववियू यसका विरुद्ध कडाभन्दा कडा आन्दोलनको आधिवेहोरी सिर्जना गर्ने चेतावनी समेत यसै विज्ञप्तीमार्फत जानकारी गराइन्छ । उनले राष्ट्रघाती १० बुँदे स्टेट पार्टनरसीप प्रोग्राम (एसपीपी) को मस्यौदामा हस्ताक्षर नगर्न नेपाल सरकारलाई अनुरोध गर्दै वैदेशिक हस्तक्षेपको कडा प्रतिवाद गर्न सबैलाई अपील गरेका छन्।"
सफा हिमालमा फोहोरको डंगुर,"हिमाल सफा, सुन्दर र पवित्रताको प्रतीक हो। नेपाल देशको एउटा मूल पहिचान पनि हिमाल हो। हिमालकै आकर्षणबाट नेपालले पर्यटनको विकास गरेको हो। पछिल्लो समय भने हिमालमा विकर्षण गर्ने तत्त्व जम्मा हुँदैछ फोहोरको डंगुर। कतै आरोहीहरूकै शव त कतै आरोहीले गरेका फोहोर। एक त जलवायु परिवर्तनको असर तथा विश्व तापमान वृद्धिले हिमालहरू खतरामा छन्। त्यसमाथि थपिएको छ फोहोरको डंगुर। हिमाल आरोहण एउटा, दृश्यावलोकन अर्काे आकर्षण नेपाली पर्यटनका विशेषता हुन्। यसबाट राज्यले गतिलो राजस्व आम्दानी गर्छ। कोभिडका बेला २०७७०७८ मा पनि हिमाल आरोहणको राजस्वबापत मुलुकलाई ६३ करोड रुपैयाँ आम्दानी भयो। हिमाल केवल पर्यटनको माध्यम मात्रै होइन। हाम्रो संस्कृति र सभ्यतासँग पनि जोडिएको छ। जसै आरोहण दलको समूहको घुइँचो लाग्छ, आम्दानी त बढ्छ नै उत्तिकै फोहोर थुप्रिने समस्या पनि हुन्छ। केही वर्षयतामात्रै हिमालको फोहोर एउटा मुद्दा बन्न थालेको छ। यसको सफाइमा केही अभियान चलेका छन्। टनका टन फोहोर सफाइ अभियानअन्तर्गत संकलन हुनुले देखाउँछ हाम्रा हिमालहरू फोहोरका डंगुर बनेका छन्। सर्वोच्च शिखर सगरमाथामात्रै होइन, धेरैतिरका हिमालमा फोहोरको समस्या थुप्रिन थालेको छ। २०१९ मा १० हजार किलो, सन् २०२१ मा २७ हजार ६ सय ७१ र २०२२ मा ३३ हजार ८ सय ७७ किलो फोहोर नेपाली सेनाले संकलन गरेको थियो। तर, हिमालमा कति फोहोर छ भन्ने यकिन तथ्यांक कतै छैन। अनुमान चाहिँ सगरमाथामै ५० हजार टन फोहोर अझै बाँकी छ भन्ने हो। अक्सिजनका सिलिन्डर, प्लास्टिकका खोल र बोतल, टेन्टका डन्डी र कपडालगायत फोहोर मात्रै होइन, मानव मलमूत्र पनि हिमालमा फोहोरका रूपमा थुप्रिएका छन्। हिमाल फोहोर हुनु हिमालको सौन्दर्य कुरूप हुनुमात्रै होइन। दुर्गन्धित हुनु हो। आरोहीहरूलाई नै अप्ठेरो पार्नु हो। वातावरण प्रदूषण हुनु हो। हिमाल आरोहण गर्ने दलले फोहोर सफा गर्नुपर्ने दायित्व छ। त्यसका लागि सरकारले पाँच सयदेखि चार हजार अमेरिकी डलरमै धरौटी पनि राख्छ। तर, धरौटीको माया मारेर थुप्रै आरोही दलले फोहोर त्यत्तिकै छाडिदिन्छन्। यस्तै प्रवृत्ति बढ्दै गए हिमालको आम्दानीभन्दा सफा गर्न लाग्ने खर्च बढ्न सक्छ। हिमाल सफा राख्न पहिलो त आरोही दललाई अनिवार्य रूपमै फोहोर नगर्न प्रोत्साहित गर्नुपर्छ। आफूले लगेको फोहोर आफैंले फिर्ता ल्याउनुपर्ने व्यवस्था कडाइका साथ पालना गराइनु पर्छ। त्यसका लागि कडा अनुगमनको खाँचो छ। जुन अहिलेसम्म फितलो हुँदै आएको छ। अहिले नै सरकारले फोहोर सफा गर्न वार्षिक ८१० करोड रुपैयाँ विनियोजन गरेको छ। फोहोर व्यवस्थापनमा संवेदनशील नहुने यो खर्च पनि बढ्दै जानेछ। जसका कारण हिमाल फोहोरका डंगुरका रूपमा परिणत हुन बेर लाग्दैन।"
एसपीपीबारे संसद्मा प्रश्नै प्रश्न,"काठमाडौं : सांसदहरूले प्रस्तावित अमेरिकी स्टेट पार्टनरसिप प्रोग्राम (एसपीपी)प्रति शंका जनाएका छन्। प्रतिनिधिसभाको मंगलबार बसेको बैठकमा उनीहरूले यो विषय अमेरिकाको सैन्य रणनीति इन्डोप्यासिफिकको अंगका रूपमा अघि बढेको भन्दै परराष्ट्रमन्त्री डा नारायण खड्कासमक्ष प्रश्न गरेका हुन्। सत्ता साझेदार दल माओवादी केन्द्रकै सांसद गिरिराजमणि पोखरेलले एसपीपी इन्डो प्यासिफिक स्ट्राटेजीको अंग भएकाले स्वीकार गर्न नसकिने बताए। एसपीपी अमेरिकाको इन्डो प्यासिफिकको सैन्य पार्ट हो। एसपीपी स्वीकार नगरियोस् र गर्न हुँदैन, नेता पोखरेलले भने, सरकारले आफ्नो दृष्टिकोण सार्वजनिक गरोस्। एमसीसी पारित गर्दाको व्याख्यात्मक टिप्पणी अझैसम्म पनि स्पष्ट नभइसकेको समयमा यसलाई पनि ध्यानाकर्षण गराउन चाहन्छु। नेपाल मजदुर किसान पार्टीका सांसद प्रेम सुवालले अमेरिकाले प्रस्ताव गरेको १० बुँदेबारे सदनलाई जानकारी गराउन माग गरे। एसपीपीबारे प्रधानमन्त्री शेरबहादुर देउवापत्नी आरजु राणाले अमेरिकी उपविदेशमन्त्रीसँग छलफल गरेको समाचार सत्य हो वा होइन भनी प्रश्न गरे। एमसीसी सैन्य मोर्चा भनेर हामीले विरोध गरेका थियौं। साथीहरू त्यति बेला अमेरिकी सेना कसरी आउँछ भन्नुहुन्थ्यो, नेता सुवालले भने, अहिले सरकारले १० बुँदे सम्झौता गर्न लागेको छ। त्यसमा नेपाली सेनाको ब्यारेक अमेरिकी सेनाले प्रयोग गर्ने, नेपाली हल्का वायुयान अमेरिकाले प्रयोग गर्ने, उत्तरी क्षेत्रमा सैन्य अभ्यास गर्ने, अमेरिकाले ल्याउने सामानमा कर छुट दिने भन्ने छ। नेपालमा अमेरिकी भित्राउन प्रमुख विपक्षी एमालेसमेत लागेको आरोप उनले लगाए। माओवादी केन्द्रकै सांसद यशोदा सुवेदी गुरुङले एसपीपी रक्षासँग सम्बन्धित भए पनि परराष्ट्र मन्त्रालयमार्फत अघि बढ्नु शंकास्पद भएको बताइन्। संसद्बाट एमसीसी अनुमोदन हुँदा गरिएका व्याख्यात्मक टिप्पणीमा कुनै धारणा नआएको भन्दै धारणा नआउँदै काम अघि बढेकोमा नेतृ गुरुङले प्रश्न गरिन्। एमाले सांसद सूर्यप्रसाद पाठकले एसपीपीमा नेपालले हस्ताक्षर गर्न लागेको हो कि होइन भन्दै प्रश्न गरे। एसपीपीमा नेपालले हस्ताक्षर गर्न लागेको हो ? प्रधानमन्त्री र प्रधानमन्त्रीको निकट भविष्यमा अमेरिकाको भ्रमण हुन लागेको चर्चामा आएको छ, नेता पाठकले भने, सत्तारुढ घटककै एक सचेतकले स्थगन गर्न माग गर्नुभएको छ। यसमा सरकारको धारणा के हो ? एमालेका अर्का सांसद खेमप्रसाद लोहनीले सरकार दक्षिणतिर ढल्केको आरोप लगाए। एमसीसी र बीआरआईलाई समान महत्व दिनुपर्नेमा एमसीसीलाई मात्रै बढी महत्व किन दिइएको हो ? नेता लोहनीले भने, एसपीपीमार्फत अमेरिकाको सैन्य गुटमा सामेल हुन लाग्नु कसको स्वार्थका लागि हो ? एमाले सांसद राधा ज्ञवालीले सरकार एउटा राष्ट्रतिर ढल्किएको आरोप लगाइन्। परराष्ट्रमन्त्री डा खड्काले अमेरिकाले प्रस्ताव गरिरहेको एसपीपी मानवीय सहयोगका लागि बनेको कार्यक्रम रहेको बताए। इन्डो प्यासिफिक कुनै औपचारिक एलायन्स नभएको उनको भनाइ छ। यो नेपाललाई सैन्य गठबन्धनमा लिने सम्झौता हो कि भनेर प्रश्न उठिरहेको छ। हिजो एमसीसी पारित गर्दा पनि हामीले इन्डो प्यासिफिक स्ट्राटेजीका कुरा गर्यौं। इन्डो प्यासिफिक कुनै फर्मल एलायन्स केही पनि होइन। इन्डियन ओसियनबाट वेस्ट ओसियनसम्मको एउटा कनेक्सन हो, डा खड्काले भने। उनले दुई महासागर इन्डियन ओसियन र पश्चिम प्रशान्त महासागरमा पर्ने भूभागलाई जोड्ने कन्सेप्ट नै इन्डो प्यासिफिक भएको स्पष्ट पारे। करिब २४ वटा देशसँग एउटा खुला व्यापार, सार्वभौमताको सम्मान गर्ने यी कुराहरूलाई लिएर बनेको एउटा लुज अर्गनाइजेसन हो। मैले बुझेअनुसार फर्मल ट्रिटी केही पनि होइन। त्यसअन्तर्गत पहिले एमसीसी र अहिले एसपीपी, उनले भने। एसपीपी अमेरिकाको संघीय सरकारसँग भएका प्रोग्रामलाई पास गरेर मानवीय सहयोगमा प्राकृतिक प्रकोपलाई सम्बोधन गर्ने, सांस्कृतिक क्षमताहरू आदानप्रदान गर्ने, अभिवृद्धि गर्नका लागि आएको उनले बताए। पार्टनरसिप भन्नेबित्तिकै ट्रिटी होइन। साझेदार अस्थायी खालको एउटा कन्सेप्ट हो। कुनै एउटा खास मिसनपछि जान्छ। केही समय बस्छ, यहाँ कुनै मिलिटरी आएकै छैन, उनको भनाइ थियो। अमेरिकाले एसपीपीमा सामेल हुन कुनै पनि देशलाई नभनेको स्पष्ट गरेको छ। नेपालमा प्रश्न उठेपछि अमेरिकी दूतावासले त्यसबारे प्रष्टीकरण दिएको हो। दूतावासले एसपीपी प्राकृतिक विपतविरुद्ध अग्रस्थानमा खटिने उद्धारकर्तालाई अनुभव तथा क्षमता साटासाट कार्यक्रम मात्रै भएको जनाएको छ । अमेरिकी राज्यको नेसनल गार्ड तथा साझेदार विदेशी मुलुकबीचको एक आदानप्रदान कार्यक्रम भएको उसले भनेको छ। अमेरिकी नेसनल गार्डले स्वदेशमा भूकम्प, बाढी र वन डढेलो जस्ता प्राकृतिक विपत्तिविरुद्ध जुध्नका लागि अमेरिकाका प्रथम उद्धारकर्ताहरूलाई सहयोग गर्छ, विज्ञप्तिमा छ। २५ वर्षभन्दा लामो समयदेखि कायम रहँदै आएको एसपीपीमा ९० भन्दा बढी देशसँग ८० भन्दा बढी साझेदारी समावेश रहेको जनाइएको छ। तीमध्ये अधिकांश देश यस क्षेत्रमा नरहेको उल्लेख छ। आँधीबेहरीदेखि भूकम्प, बाढी र डढेलोसम्मका प्राकृतिक तथा अन्य विपद्को अवस्थामा अमेरिका आफ्नो अग्रपंक्तिका उद्धारकर्ताका रूपमा रहेका नेसनल गार्डहरूको उत्कृष्ट अभ्यासको अनुभव तथा क्षमता साटासाट गर्न चाहन्छ। यस प्रकारको सहकार्यको सहजीकरणका लागि एसपीपी प्रभावकारी माध्यम हो, विज्ञप्तिमा छ। दूतावासले बाहिर सार्वजनिक भएको एसपीपी सम्झौताको १० बुँदे मस्यौदा प्रस्तावमा पनि बोलेको छ। आफ्नो नीतिअनुसार अमेरिकाले कुनै पनि देशलाई स्टेट पार्टनरसिप प्रोग्राममा सामेल हुन भन्दैन तर कुनै देशबाट त्यसका लागि माग आएको खण्डमा भने त्यस्तो मागको सम्बोधन गर्छ, दूतावासले भनेको छ।"
"बजेटमा सेटिङले विपक्षी आक्रामक, संसदीय छानबिन माग","काठमाडौं : अनधिकृत व्यक्ति प्रवेश गराएर अर्थमन्त्री जनार्दन शर्माले बजेट निर्माणमा गरेको चलखेलमाथि संसदीय छानबिनको माग गर्दै प्रमुख विपक्षी एमालेले संसद् अवरोध गरेको छ। अर्थमन्त्री शर्माले वित्तीय अपराध गरेको भन्दै एमाले सांसदले मंगलबार प्रतिनिधिसभा बैठक अवरुद्ध गरेका हुन् । अन्नपूर्ण पोस्ट् दैनिकले सोमबार अर्थमन्त्री शर्माले बजेटमा गरेको चलखेलबारे मध्यराति बजेटमा जब चुकुल लाग्यो शीर्षक विशेष खोज समाचार प्रकाशन गरेको थियो। अर्थमन्त्री शर्माले जेठ १४ गते राति विज्ञ भन्दै पूर्वनायबसुब्बा रघुनाथ घिमिरे र अर्का एक सीएलाई मन्त्रालयमा बोलाएर बजेटमा कर र राजस्वका दर तलमाथि गराएका थिए। उनीहरूले खासखास घरानालाई लाभ र खासखासलाई हानि पुग्ने गरी बजेटमा सेटिङ गरेका थिए। देशकै बजेटमाथि भएको सेटिङ र चलखेलबारे अन्नपूर्ण पोस्ट्मा समाचार आएपछि एमालेले अर्थमन्त्रीको राजीनामा माग्दै आएको छ। राजीनामा दिनुको सट्टा अर्थमन्त्रीले उल्टै घटनाको ढाकछोप गर्न खोजेको भन्दै एमालेले संसद् अवरोधको बाटो लिएको जनाएको छ। यसभन्दा अरू ठूलो राष्ट्रघात हुन सक्दैन, संसद्मा एमाले प्रमुख सचेतक विशाल भट्टराईले भने, अर्थमन्त्रीमा अलिकति नैतिकता हुन्थ्यो भने पहिल्यै राजीनामा दिन सक्नुहुन्थ्यो। तर, राजीनामा आएन। त्यसैले सभामुखको अग्रसरतामा संसदीय छानबिन समिति गठन होस्। एमालेको अडान यही हो। राष्ट्रले नचिनेका, मन्त्रालयले नचिनेका, अनधिकृत व्यक्तिहरू राति मन्त्रालय प्रवेश गरेर करका दरहरू तय गरिन्छ भने यसभन्दा देशप्रतिको गद्धारी अरू के हुन सक्छ ? भट्टराईले प्रश्न गरे, म चुनौतीका साथ भन्न चाहन्छु, सभामुखले आदेश गर्नुहोस्, त्यस दिन १४ गते राति अर्थ मन्त्रालयको बजेट बनाउने ठाउँको सीसीटिभीको फुटेज ल्याएर हामीलाई सार्वजनिक ठाउँमा देखाइयोस्। कोको मान्छेहरू प्रवेश गरेका थिए ? सानातिना त्रुटिका कारण विगतमा डारामशरण महतले अर्थमन्त्रीबाट राजीनामा दिएको तथा भरतमोहन अधिकारीका पालामा संसदीय छानबिन समिति गठन भएकोतर्फ प्रमुख सचेतक भट्टराईले अर्थमन्त्री शर्माको ध्यानाकर्षण गराए। यो बजेट त खासखास घरानाका मान्छे, उनीहरूको व्यापार प्रवद्र्धन हुने गरी, उनीहरूलाई फाइदा पुग्ने गरी सेटिङमा आएको रहेछ, भट्टराईले भने, हामीले त अर्थतन्त्र सुधारको बाटोमा जाने अपेक्षा गरेका थियौं। विद्युतीय गाडी, स्यानिटरी प्याड र रडको भन्सार र अन्तःशुल्क अनधिकृत व्यक्तिको पहलमा सेटिङ अनुसार परिवर्तन गरिएको एमालेको आरोप छ। स्वदेशी उद्योगलाई कमजोर पार्ने गरी आयातलाई बढावा दिने दिइएको र विदेशी कम्पनीलाई सहयोग हुने गरी सेटिङ गरिएको भट्टराईले बताए। बजेटमा आन्तरिक उत्पादन र उद्योगलाई कमजोर पार्ने नीति लिइएको पनि एमालेको आरोप छ। अनधिकृत व्यक्तिकै सेटिङमा १० करोडभन्दा बढी बिजुली महसुल तिर्ने ठूला उद्योगलाई १५ प्रतिशत महसुल छुटको व्यवस्था बजेटमा राखिएको भट्टराईले बताए। राति १२ बजे जो प्रतिनिधि मन्त्रालय गए, तिनीहरू खासखास घरानाका प्रतिनिधि हुन्, भट्टराईले भने, मन्त्रीज्यू भन्नुहुन्छ रे, म त यहाँ बस्न भ्याउदिनँ, मेरो प्रतिनिधि यहाँ बस्नुहुन्छ। उहाँहरूले जेजे भन्नुहुन्छ, करका दर त्यहीअनुसार गरिदिनु। दुनियाँमा कहाँ यस्तो चलन छ ? त्यसअघि अर्थमन्त्री शर्माले बजेट निर्माणका क्रममा अनधिकृत व्यक्ति संलग्न नगराइको दाबी गरेका थिए। सभामुखसँग समय लिएर बोल्ने क्रममा मन्त्री शर्माले भने, बजेट निर्माण गर्दा राजस्वका दर चलाउन अनधिकृत व्यक्ति संलग्न गरेको भन्ने कुरा अत्यन्त भ्रामक, कपोकल्पित, झुटा कथा बनाएको छ। यसको खण्डन, खारेजी गर्न चाहन्छु। तर, अर्थमन्त्री शर्माको भनाइ उल्टै झुटो भएको एमालेको दाबी थियो। अर्थमन्त्रीज्यूले होइन भन्नुहुन्छ। हो भन्न त मिल्दै मिल्दैन, भट्टराईले भने, दुनियाँमा बदमासी गर्नेहरूले कहिल्यै पनि हो भनेको रेकर्ड छैन। हो, भन्ने कुरा तथ्य र आधारले बताउँछन्। अर्थमन्त्रीका निरन्तर क्रियाकलापले अनधिकृत व्यक्तिको प्रवेश भएको पुष्टि हुने भट्टराईले बताए। ती मान्छेहरू चिनेका छौं, मुलुकले चिन्दैछ, उनले भने, योभन्दा ठूलो वित्तीय अपराध अर्काे हुन सक्दैन। यति गम्भीर विषय प्रवेश गरिसकेपछि यो सदन मुकदर्शक बनेर बस्न सक्दैन। त्यसपछि एमाले सांसदहरू उभिएर संसद् अवरोध गरेका थिए। सभामुख अग्नि सापकोटाले अर्थमन्त्रीसँग स्पष्टीकरण सोधेर सदनको सञ्चालनमा सहयोग गर्न एमालेसँग आग्रह गरेका थिए। तर, एमालेले छानबिन समितिको माग गर्दै अवरोध गरेपछि बैठक स्थगित भयो। एमाले उपाध्यक्ष सुरेन्द्र पाण्डेले नैतिक रूपमा पनि अर्थमन्त्री शर्मा पदमा बस्न नमिल्ने बताए। प्रतिनिधिसभा बैठकमा मंगलबार विशेष समय लिएर पाण्डेले बजेट बनाउने बेला अर्थ मन्त्रालयका कर्मचारीबाहेक अरूले प्रवेश नपाउने बताए। बजेटको समयमा अर्थ मन्त्रालयका कर्मचारीबाहेक कसैलाई पनि प्रवेश गर्ने अनुमति हुँदैन्, पाण्डेले भने, बजेट सार्वजनिक हुनु एक दिन अगाडिदेखि नै कसैलाई प्रवेश दिइँदैन। सचिवदेखि सबैको मोबाइल दराजमा थन्क्याइन्छ। हाम्रो अभ्यास यस्तो छ। करको दर साँठगाँठ गरेको समाचार सार्वजनिक भएपछि नैतिक रूपमा पनि अर्थमन्त्री पदमा बस्न नमिल्ने उनले बताए। करको गोपनीयता भंग गर्नु भनेको सार्वजनिक अपराध मानिन्छ, पूर्वअर्थमन्त्री पाण्डेले भने, नैतिक रूपमा पनि उहाँ पदमा बस्न मिल्दैन। राजीनामा दिनुहोस्। बजेटमा साँठगाँठको गम्भीर विषय उठ्दा पनि अर्थमन्त्रीले गम्भीरतापूर्वक नलिएको उनको आरोप थियो। यो ज्यादै आपत्तिजनक कुरा हो, पाण्डेले भने। मुलुकका उद्योग सुकाउने गरी अर्थमन्त्रीले कर राजस्वमा साँठगाँठ गरेको पाण्डेले आरोप लगाए। ती सीए को हुन् ? : सुवालनेपाल मजदुर किसान पार्टीका नेता प्रेम सुवालले अर्थमन्त्री शर्माले बजेट निर्माणमा सहभागी गराएका सीए को हुन् भनी प्रश्न गरेका छन्। मन्त्री शर्माले एकजना पूर्वनासु र अर्का एक जना सीए लाई बजेट निर्माणमा सहभागी गराएको भन्दै सीएको परिचय खुलाउन आग्रह गरे। जेठ १४ गते राति अर्थ मन्त्रालयमा अर्थमन्त्री शर्माले प्रवेश गराएका दुई जनामध्ये सीए भनिएका व्यक्तिको परिचय खुलाइएको छैन, सुवालले भने, ती सीए विदेशी हुनुपर्छ भन्ने कुरा आएको छ। कुन देशको नागरिक हो, त्यो बाहिर आएको छैन। विदेशी नागरिक अर्थ मन्त्रालयमा कर छुट गराउन कसरी पुग्यो ? अनाधिकृत व्यक्तिलाई अर्थ मन्त्रालयमा प्रवेश गराई भन्सार र करमा परिवर्तन गराएको भन्दै आपत्ति पनि नाए। अर्थमन्त्रीज्यूलाई कति कमिसन प्राप्त भयो ? उनको प्रश्न थियो, गठबन्धन सरकारका नेताहरूले कतिकति पाए, यसबारे पनि स्पष्ट हुनुपर्यो। २००७ सालपछि भारतीय राजदूत मन्त्रिपरिषद्मा पसेर निर्णय दिने गरेको उल्लेख गर्दै सुवालले भने, अहिले त पनि ०७ साल जस्तै भयो। सिंहदरबारभित्र विदेशी नागरिक, को हो त्यो सीए ?"
"विज्ञ भन्छन्, बजेट सेटिङ अक्षम्य अपराध","काठमाडौं : विज्ञहरू भन्छन् बजेट लिक (चुहावट) गर्नुगराउनु अपराध हो। राज्यप्रतिको धोका हो। राजस्व, करका दर परिवर्तन, दायरा निर्धारण गोप्य रूपमा हुन्छ। चुहावट होला भनेर यसको निर्णय बजेट वक्तव्य प्रस्तुत गर्ने दिन दिउँसो १ देखि ३ गरिन्छ। त्यस क्रममा अर्थमन्त्रीका सल्लाहकारलाई पनि राखिँदैन। अर्थमन्त्री, दुई अर्थसचिव, दुई सहसचिव तथा भन्सार विभाग र आन्तरिक राजस्व विभागका महानिर्देशकभन्दा एक जना पनि बढी सहभागी हुँदैनन्। बजेट तर्जुमा कार्यविधि नै छ। त्यहीअनुसार करको दर परिवर्तन गर्ने, निर्धारण गर्ने काम गरिन्छ। प्रधानमन्त्रीले फोन गरेर करको दर परिवर्तन गर्नुपर्योभन्दा पनि नभएको धेरै उदाहरण छन्। कुनै बेला त बजेटको सिलिङ यति छ भनेर बाहिर आएको आधारमा बजेटमा संलग्न सबै कर्मचारीलाई स्पष्टीकरणसमेत सोधियो। सुरेन्द्र पाण्डे अर्थमन्त्री हुँदा बजेटको ब्रिफकेस खोसिएका कारण सार्वजनिक हुने आशंकापछि अध्यादेशमार्फत बजेट ल्याइएको थियो। तर, अर्थमन्त्री जनार्दन शर्माले पूर्वनायबसुब्बा रघुनाथ घिमिरेलाई नै बजेटमा चलखेल गर्ने मौका दिए। उनै घिमिरेका अगाडि दुई अर्थसचिव र दुई सहसचिव निरीह भए। घिमिरेकै सेटिङमा आगामी आर्थिक वर्षको बजेट आएको छ। यति गोप्य राख्नुपर्नेमा अर्थमन्त्रीले नै अनधिकृत व्यक्ति प्रवेश गराएर निर्धारण गर्ने विषय अपराध नै भएको एक पूर्वअर्थसचिव बताउँछन्। भन्छन्, यो ठूलो र क्षम्य नहुने अपराध हो। पूर्वअर्थमन्त्री सुरेन्द्र पाण्डे करको दर परिवर्तन गर्ने, निर्धारण गर्ने विषय अत्यन्त संवेदनशील र गोप्य भएको बताउँछन्। अनधिकृत व्यक्तिमार्फत करको दर हेरफेर गराउनु अपराध भएको उनको भनाइ छ। कर ज्यादै गोपनीय विषय हो। राष्ट्रिय सुरक्षाजस्तै विषय हो। राष्ट्रिय स्वार्थको विषय हो, पाण्डे भन्छन्, यस्ता गोपनीयताहरू बाहिर सार्वजनिक गर्ने, अझ गोपनियताहरूमा साँठगाँठ र मिलेमतो गर्र्नु असक्षम अपराध हो। आर्थिक विधेयकमार्फत राजस्व संकलन गर्ने करका दर परिवर्तन गर्ने तथा राजस्व प्रशासनसम्बन्धी प्रचलित कानुनलाई संशोधन गर्ने सम्बन्धमा मन्त्रालयमा रहेको अधिकारको परिधिभित्र रहेर निजी, सरकार तथा गैरसरकारी क्षेत्रलगायत विभिन्न विज्ञहरूको रायसुझावका आधारमा अर्थ मन्त्रालयले करका दरहरू प्रस्ताव गर्ने अभ्यास छ। यो अर्थ मन्त्रालयबाट जारी गरेको विज्ञप्तिमा नै उल्लेख गरिएको छ। यसले स्पष्ट गरेको छ कि निजी, गैरसरकारी क्षेत्रका विज्ञका रूपमा देखिन्छ। पूर्वमुख्यसचिव विमल कोइराला बजेटमा विभेद रहेको बताउँछन्। स्वार्थ समूहबाट प्रभावित भयो नै त म भन्दिनँ । तर, बजेटमा विभेद भएको छ। त्यो हुनुहुँदैन थियो, कोइराला भन्छन्। स्यानिटरी प्याडलगायतमा स्वदेशी उद्योगलाई संरक्षण गर्नुपर्ने विभेद भएको उनको भनाइ छ। विद्युतीय गाडी पनि सस्तो बनाउनुपर्नेमा त्यस्तो नरहेको उनी बताउँछन्। पेट्रोलियम पदार्थको खपत कम गर्न विद्युतीय गाडी सस्तो बनाउनु पथ्र्यो। तर, यो पनि भएन, उनी भन्छन्। बजेटमा विभेद गरिनु नहुने उनको भनाइ छ। गत असारमा प्रतिस्थापन बजेट ल्याउँदा पनि यो चलखेल भएको थियो। त्यो कुरा नमान्दा तत्कालीन आन्तरिक राजस्व विभाग र भन्सार विभागका महानिर्देशकको हेरफेर गरिएको थियो। आन्तरिक राजस्व विभागका तत्कालीन महानिर्देशक शोभाकान्त पौडेल र भन्सार विभागका महानिर्देशक नारायणप्रसाद सापकोटाप्रति अर्थमन्त्री शर्मा असन्तुष्ट भएका थिए। यसपछि उनीहरूको पनि हेरफेर भयो। अहिले सापकोटा बागमती प्रदेश अर्थसचिवमा कार्यरत छन्। पूर्वअर्थमन्त्री देवेन्द्रराज पाण्डे अनधिकृत व्यक्तिको प्रवेशपछि सचिवहरू मौन बस्ने नभई प्रतिक्रिया दिनुपर्ने तर्क गर्छन्। उनका अनुसार कुनै पनि अनधिकृत व्यक्ति बजेट निर्माणमा संलग्न हुन पाउँदैन। अर्थमन्त्रीले बजेट पेस गर्ने दिन लाहाछाप र रिबन लगाएको बाकस बोकेर किन हिँडेको ?, पाण्डे प्रश्न गर्छन्, यसको अर्थ छ। यो सम्बन्धित अधिकारीबाहेक कसैले देखेको छैन। सोझै सार्वजनिक गरेर कार्यान्वयन गर्न ल्याउँदै छु भन्ने हो। यसमा नाटक गर्ने हो ? उनका अनुसार बजेट नीति, राजस्वलगायत निर्माण विशुद्ध अर्थमन्त्रीले अभिभारा बोक्ने हो। यसपछि अर्थमन्त्री सांसदप्रति जिम्मेवार हुन्छ। अनि संसद्को आदेशअनुसार गर्ने हो। अर्थमन्त्रीलाई सघाउन अर्थ मन्त्रालयभित्रै शपथ खाएका निजामती कर्मचारीहरू हुन्छन्। उनीहरूबाट काम गर्ने हो। बाहिरकाले सघाउने होइन। बाहिरको कोही पनि सरिक हुन पाउँदैन, अर्थमन्त्री शर्माको गतिविधिप्रति पाण्डे आक्रोश व्यक्त गर्छन्, अर्थमन्त्रीको एउटा मात्रै गल्ती भए पो, हजार गल्ती देखिन्छन्। अन्नपूर्ण पोस्ट्ले समाचार लेखेजस्तै घटनाबारे आफूले एक ज्यान दुई जुनी पुस्तकमा उल्लेख गरेको उनको भनाइ छ। तत्कालीन प्रधानमन्त्री सूर्यबहादुर थापा प्रधानमन्त्री तथा अर्थमन्त्री हुँदा आफू अर्थसचिव रहँदा कसरी बजेट निर्माणमा काम गरेँ भनेर उल्लेख गरिएको छ। सो पुस्तकमा मैले आर्थिक वर्ष २०३६३७ सालको बजेट बनाउन प्रधानमन्त्रीले करका दरहरू आफूअनुकूल बनाउन भनिएको थियो। उनको आदेश मान्न बाध्य हुनुपर्ने अवस्था थियो। त्यतिबेला कुन व्यापारीको हित र कसको अहितमा करका दरहरू हेरफेर गर्न लागेको थाहा हुन्थ्यो, पूर्वअर्थसचिवसमेत रहेका पाण्डे भन्छन्, उनको कुरा काट्न पनि नसक्ने भएकाले जुक्ति निकालियो। मेरो जुक्तिले काम गर्यो र पारदर्शी भएर दर तोक्ने लगायतका काम गर्न सफल भइयो। अर्थविद् डाडिल्लीराज खनाल बजेटमा अनधिकृत व्यक्तिको प्रवेश आपराधिक क्रियाकलाप भएको टिप्पणी गर्छन्। अर्थमन्त्री शर्माको यो गतिविधि कानुनी व्यवस्था र परम्परामाथिको हिंसा भएको डा खनालको तर्क छ। महिना दिनदेखि कसैलाई छिर्न दिइँदैन। अझ करका व्यवस्थाहरू एकदम गोप्य राखिनुपर्छ। किनभने यसको अन्तरसम्बन्ध म्यानुपुलेट गर्ने, ओभरनाइट गर्दा पैसा कमाउने सम्भावना बढी हुन्छ, डा खनाल भन्छन्, बजेट निर्माणमा अनइथिकल रूपमा राजनीतिज्ञहरूलगायत मिलेर बदमासी गर्ने खतरा हुने भएकाले उच्च गोपनियता राखिने गरिन्छ। तर, अहिले यसो गरिएन। पूर्वसचिव खेमराज रेग्मी अनधिकृत व्यक्तिमार्फत करको दर नै हेरफेर गर्ने कार्य नीतिगत भ्रष्टाचार मात्र नभएर राष्ट्रघात नै भएको बताउँछन्। यो नीतिगत भ्रष्टाचारको चरम नमुना मात्र नभएर राष्ट्रघात नै हो, उनले भने। उनकाअनुसार यस्तो राष्ट्रप्रति घात गर्ने माथि कडा कारबाही गर्नुपर्छ। योभन्दा निकृष्ट, निम्नस्तरको काम अरू हुनै सक्दैन, उनले थपे, दलाल बिचौलिया नै राखेर देश बजेट बनाउन थालेपछि देशको आर्थिक अवस्था कस्तो होला ? अर्थमन्त्री शर्मा एकपछि अर्को विवादमा मुछिँदै आएका छन्। राष्ट्र बैंकका गभर्नर हटाउनेदेखि बजेट होलिडे घोषणा गर्नेसम्मका विवादमा उनी तानिएका छन्। उनले चार दिनसम्म बजेट होलिडे घोषणा गरेर राज्यलाई अर्बौं घाटा गराएका छन्। एमसीसीको विषयमा पनि उनले विवादस्पद काम गरेका छन्। एसमीसी संसद्मा टेबल गर्ने दिन नै बिरामी भएको नाटक गरे। विवादास्पद व्यापारी पृथ्वीबहादुर शाहको शंकास्पद रूपमा अमेरिकाबाट आएको ४० करोड रुपैयाँ छुटाउन अर्थमन्त्री स्वयंले तोक आदेश दिए। त्यो कानुनविपरीत हो भनेर रोक्दा राष्ट्र बंैकका गभर्नर महाप्रसाद अधिकारीलाई निलम्बन गरे। तर, सर्वोच्च अदालतले अधिकारीलाई पुनस्र्थापित गर्यो।"
अर्थमन्त्रीमाथि पेचिलो प्रश्न,"अर्थमन्त्री जनार्दन शर्माले मध्यराति खेताला बोलाएर बजेट बनाएको जुन खबर बाहिर आएको त, त्यसो गर्नु दुःखद छ । उक्त कार्य मुलुकका निम्ति सबैभन्दा ठूलो घात हो। विगतमा यस्तो घटना कहिल्यै भएको थिएन। भविष्यमा पनि यस्तो नदोहोरियोस्। बजेट, त्यसमा पनि राजस्वको दरबन्दी बनाउने बेलामा बाहिरी मान्छे प्रवेश गर्नु भनेको राष्ट्रका सबै गोप्य सूचना अर्कालाई जिम्मा लगाउनु जस्तै हो। यसो गर्नु भनेको ढुकुटीको साँचो अरूलाई जिम्मा लगाउनु जस्तै हो। यो मुलुकमा बिचौलियाले शासन गरेको धेरैले भन्दै पनि आएका थिए। यसलाई म पनि स्वीकार गर्छु। किनभने यो घटनाले त्यो कुरा पुष्टि गर्छ। बजेटले मुलुकको आर्थिक विकास जनतालाई सेवा सुविधाको विस्तार र असल नीतिको माध्यमबाट लगानीकर्तालाई आकर्षित गर्नेमा केन्द्रित हुनुपर्छ। साथै, अर्थतन्त्रको उत्पादकत्व बढाउनमा समेत बजेट केन्द्रित हुनुपर्छ। यससँगै करका दरहरू निर्धारण गर्दा सबै लगानीकर्तालाई सरकारले उपलब्ध गराएको नीतिगत आधार सेवामा प्रवेश सबैलाई निर्वाध रूपमा हुने वातावरण बनाउने हो। अब यसरी करका दरमा एक पक्षलाई फाइदा हुने र अर्को पक्षलाई नोक्सान हुने ढंगले गरियो भने विभेदकारी हुन्छ। यस्तो विभेदकारी संरचनाले त्यसो गर्ने व्यक्तिलाई त फाइदा होला तर राज्यलाई ठूलो नोक्सानी हुन्छ। यसो भएपछि समग्र अर्थतन्त्रमा यस्ता गतिविधिले विकृत प्रभाव सिर्जना गर्छ। त्यसकारण एउटा स्वस्थ अर्थनीतिका निम्ति स्रोत, साधन र नीतिगत व्यवस्थापनको ढंगको भएको छैन। बजेट यसरी परिचालन हुनुपर्ने हो तर हुन नसकेको निश्चित रूपमा हो। बजेटमा उल्लेख गरिने नीतिहरू गोप्य नराखे पनि हुन्छ। तर राजस्वका दरहरू गोप्य राख्नै पर्छ। किनभने यो लिक भयो भने २४ घण्टाभित्र चलखेल हुन सक्छ। अब अहिलेको गतिविधिले बजेटमाथि नै प्रश्न उठ्ने देखियो। यसरी बजेट बनाउँदा राति अनधिकृत प्रवेश ठूलो धक्का हो। त्यस्तो समयमा अर्थ मन्त्रालयमा चरोमुसो पस्न पाउँदैन। त्यस्तो बेलामा बाह्य मान्छेहरू गएर अर्थ सचिवलगायतलाई आदेश दिने अवस्था सिर्जना कसरी हुन सक्छ ? कुन दल र कुन आँटले यसो गरियो भन्ने कुरा खोजीको विषय भएको छ। त्यसकारण अहिले अर्थमन्त्री माथि यस्तो पेचिलो प्रश्न खडा भएको छ। यस्तो अवस्थामा अर्थमन्त्रीले आफैंले राजीनामा दिनुपर्थ्यो। कि त सरकारले सो घटनाबारे एउटा जाँचबुझ आयोग बनाउनु पर्थ्यो। यत्तिसम्म भइसकेपछि प्रधानमन्त्रीले नै उनलाई बर्खास्त गरेर जाँचबुझ आयोगमार्फत सत्यतथ्य बाहिर ल्याउनुपर्ने हो। अब यसो भएन भने भोलिको पुस्ताले के शिक्षा लेलान् भन्ने प्रश्न खडा भएको छ। अमुक व्यक्तिको उपस्थितिमा बजेटले अन्तिम रूप लिएको प्रमाण पुष्टि हो भने अर्थमन्त्री अहिलेसम्म पदमा बस्नु उचित हुँदैन। सबै कुरा सत्य नहुन सक्छन् वा सत्य पनि हुन सक्छ। यदि असत्य हो भने यतिबेला अर्थमन्त्रीले प्रमाणित गर्ने मौका पाएका छन्। त्यो मौकाको गर्नुहोला भन्ने मेरो विश्वास हो। यदि प्रमाणित भएमा उनी दण्डित हुने अवस्था आउँछ। यसो हो भने सजाय पाउनुपर्छ। जब विधिको विभेदकारी प्रयोग गरियो। राज्य नै लागेर विधिलाई विभेदकारी हिसाबले प्रयोग गरिन्छ र विधिको शासनको धज्जी उडाउँछ भने कार्यकारी माथि दोष त पक्कै आउँछ। यसो गर्नु भनेको राज्यलाई नष्ट गर्ने काम हो। विषय विज्ञहरूको प्रवेश गराएर र छलफल गराएर प्रत्येक बजेटका दफाहरूले पार्ने प्रभावहरू र त्यसलाई कसरी अनुकूल बनाउन सकिन्छ भन्ने कुरामा छलफल गरेर बजेट निर्माण हुनुपर्थ्यो। तर गलत, अयोग्य तथा कमजोर व्यक्तिहरू हाबी भएपछि गाह्रो हुन्छ। बजेटले मुलुकभन्दा माथि उठेर व्यक्तिवादी हुनु उचित होइन। म शासन व्यवस्थाको विद्यार्थी भएको नाताले नियालेर हेर्छु। राजनीतिले जुन ढंगले जनतालाई सेवा र सुविधा दिनुपर्ने हो। यसो नगरेर बिचौलियामार्फत भएको प्रमाणित हो भने अमुकलाई बढी सुविधा दिने काम सरासर गलत भयो। बिचौलियामार्फत नै दर कायम गर्ने प्रक्रिया मुलुकका लागि घातक नै हुन्छ। बजेट निर्माणमा अनधिकृत व्यक्तिको प्रवेश मुलुकका निम्ति घात हो। राजस्वको दर तय गर्दा बाहिरीको प्रवेश ढुकुटीको साँचो अरूलाई जिम्मा लगाउनु हो। मुलुकमा राजनीति धेरै हावी भएर गयो। ब्युरोक्रेसी ल्याकतको आधारबाट चल्नुपर्ने, क्षमताको आधारबाट जानुपर्ने हो। ब्युरोक्रेसीमै राजनीतीकरण हाबी भएपछि गाह्रो हुन्छ। हरेक क्षेत्रमा राजनीतिक प्रभावका कारण मुलुक ओरालो लागेको छ। जुन हिसाबले गुणात्मक फड्को मानुपर्ने हो त्यसो हुन सकेन। फड्को त परै जाओस् हामी यथास्थितिमा पनि बस्न सकेनौं बरु ओरालोतिर धकेलिएका छौं। अहिलेको यस्तो हाम्रो राजनीतिक अवस्था, शासन व्यवस्था, सञ्चालन पद्धतिबाट भोलिका सन्ततिले के सिक्ने ? यस्तो स्थितिबाट शासन व्यवस्था हाबी हुन थाल्छ। जस्ले गर्दा मुलुकको क्षयीकरण भने बढ्दै जान्छ। बजेटमा उल्लेख गरिने नीतिहरू गोप्य नराखे पनि हुन्छ। तर राजस्वका दरहरू गोप्य राख्नै पर्छ। किनभने यो लिक भयो भने २४ घण्टाभित्र चलखेल हुन सक्छ। अथवा रोकिएका सामानहरू त्यही समयमा खुला गर्न सक्छन्। अझ केहीले कर घट्दैछ भन्ने थाहा पाएपछि रोकेर राख्न सक्छन्। तर मुलुकको राजस्व उठ्नेमा फेरबदल हुन्छ भनेर यसलाई गोप्य राखिएको हो। वास्तवमा बजेट वक्तव्य लिक हुनु र राजस्वका दरहरू लिक हुनुमा फरक छ। बजेट वक्तव्य लिक भए पनि प्रभाव त पार्ला तर त्यसको नीति र सिद्धान्तका कुरा आउँछन्। तर भन्सार दर, अन्तःशुल्क, करजस्ता राजस्वका दरहरू भने तत्काल लागू हुने हुँदा दुरुपयोग हुन सक्ने सम्भावना हुन्छ। यसकारण पनि यसमा उच्च सतर्कता अपनाउन जरुरी छ। जरुरी थियो। तर अहिले यसो नभएको आम सञ्चारमाध्यममा समाचार तथा विश्लेषणहरू आइरहेका छन्। सरकारले बजेट सार्वजनिक गर्नुअघि आगामी आर्थिक वर्षको नीति तथा कार्यक्रमहरू सार्वजनिक गर्ने गर्दछ। यसले पनि सरकारको भावी कार्यक्रम र प्राथमिकता क्षेत्रहरू के के हुन सक्छन् भन्ने अनुमान गर्न सकिन्छ। यसैले पनि बजेट नीति पहिल्यै बाहिरिन सक्छ। यस्ले त्यति प्रभाव पार्दैन जति करका दरहरू सार्वजनिक हुँदा पर्छ। करका दरहरू चुहावट हुँदा कालोबजारी मौलाउन सक्छ। यस्ता घटना अहिलेसम्म कहिल्यै सुनिएको थिएन। अहिलेसम्म कुनै पनि अर्थमन्त्रीले यस्तो दुस्साहस गरेका थिएनन्। नेपालको इतिहासमा यो पहिलो घटना हो। अहिले तथ्य बाहिर आएर थाहा भएको पहिला तथ्य बाहिर नआएर थाहा नभएको भन्ने होइन। किनभने पहिला यस्ता अवैधानिक काम गरिएकै थिएन त कसरी बाहिर आउनु ? यसअघि गोप्य सूचना बाहिर आउँदैनथ्यो। राजस्वका दरमा अमुक व्यक्तिलाई फाइदा दिने किसिमले राजस्वको दरबन्दीको हेरफेर हुँदैनथ्यो। मुलुकका हितका लागि हेरेर समान रूपमा व्यवहार गरिन्थ्यो। बजेट वक्तव्य पेस गर्नुअघि अर्थमन्त्रीले बोक्ने सुटकेसमा बकाइदा लाहछाप लगाइन्छ। अझ यो सुरक्षित र गोप्य छ भनेर रातो रिबनले बाँधिएको हुन्छ। यसको परम्परागत सिद्धान्त भनेकै अहिलेसम्म यो गोप्य छ भन्ने हो। यद्यपि अर्थमन्त्रीले बजेट निर्माणका क्रममा सरोकारवालासँग सुझाव संकलन गर्ने, छलफल गर्ने र सबैको हितमा बजेट ल्याउन पहल गर्न सक्छ। तर यसको अन्तिम रूप तयार पार्दा अनाधिकृत व्यक्ति घुसाइनु हुँदैन। यो कानुनी व्यवस्था हो। यसको पालना गरिनु पर्थ्यो। यद्यपि सरकारले बजेटमा लोकरिझ्याइँ खोज्ने हो कि बजेटमा मुलुकको दूरगामी आर्थिक स्वास्थ्यलाई हेर्ने भन्ने कुरा बुझ्नुपर्ने विषय हो। अब लोक रिझ्याइँ खोज्ने, सबैलाई खुसी पार्ने हो भने त्यो राजनीतिक प्रकृतिको हुन्छ। त्यसले कुनै पनि आर्थिक प्रभाव दिन सक्दैन। आर्थिक प्रभाव सिर्जना गर्न त अरू क्षेत्रका विषयमा पनि प्रवेश गर्नुपर्ने हुन्छ। तर अर्थमन्त्रीले अब चुनाव पनि आएको हुनाले आफू बढी ख्याति लिन खोजेको देखिन्छ। आफूले बढी ख्याति कमाउनकै लागि अलिकति सस्ता खालका कार्यक्रमहरूमा बढ्ता जोड दिएको जस्तो देखिन्छ। कोइराला नेपाल सरकारका पूर्वमुख्यसचिव हुन्।"
"सगरमाथा कुनै देशविरुद्ध प्रयोग हुन दिइँदैन, दोषीलाई कारवाही हुन्छ : गृहमन्त्री खाण","काठमाडौं : गृहमन्त्री बालकृष्ण खाणले विश्वकै सर्वोच्च शिखर सगरमाथालाई कुनै देशविरुद्ध प्रयोग हुन नदिने बताएका छन्। सगरमाथामा केही देशका नागरिकबाट देशविरुद्ध झण्डाहरु गाडिएको भनेर संसदमा उठेको प्रश्नमा जवाफ दिँदै मन्त्री खाणले त्यसमा दोषीलाई कारवाही गरिने बताएका हुन्। नेपालको कुनै पनि भूभागमा कुनै पनि विदेशी मुलुकविरुद्ध गतिविधि गर्न नपाइनेमा सरकार प्रतिबद्ध छ, उनले भने, कसैलाई पनि छुट छैन। कुनै राष्ट्रविरुद्ध गतिविधि गर्न छुट छैन। त्यस्ता घटनाहरु रोकथाम गर्न र दोषीलाई कारवाही हुन्छ। रसियन पर्वतारोही तथा ब्लगर कात्या लिप्काले रुसयुक्रेन युद्धको विरोधमा सगरमाथामा युक्रेनको झण्डा प्रदर्शन तथा रुसी राष्ट्रपति पुटिनविरुद्ध प्लेकार्ड प्रदर्शन गरेपछि एमाले सांसदहरुले प्रश्न उठाएका थिए।"
"निर्मला हत्याकाण्डमा ६३१ जनामाथि सोधपुछ, १०७ जनाको डीएनए परीक्षण","काठमाडौं : गृहमन्त्री बालकृष्ण खाणले निर्मला पन्त बलात्कार तथा हत्या काण्डको अनुसन्धानका क्रममा ६३१ जनामाथि सोधपुछ गरिएको जानकारी दिएका छन्। सदनमा सांसदहरुले निर्मला हत्याकाण्ड कहाँ पुग्यो भनेर सोधेको प्रश्नमा जवाफ दिँदै मन्त्री खाणले निर्मला बलात्कार तथा हत्या घटनामा अझै अनुसन्धान जारी रहेको बताए। २०७५ साल भदौ १० गते कञ्चनपुरकी बालिका निर्मला पन्तको शव बलात्कारपछि हत्या गरिएको अवस्थामा उखुबारीमा फेला परेको थियो। घटना भएको चार वर्ष पुग्न लाग्दा अझै दोषी पत्ता लाग्न सकेको छैन। त्यो घटनामा अझै अनुसन्धान जारी छ। कुनै कुनै घटनामा लामो समय पछि पनि अपाराधिहरु पत्ता लाग्छ। त्यहाँ धेरै जनालाई अनुसन्धानको दायरामा राखिएको छ। धेरै पक्षहरुको डिटेल विश्लेषण भइरहेको छ। घटनाको यथार्थ बाहिर आओस्, दोषीलाई कारवाही होस् भन्ने पुरै जनताको चाहना छ। जनप्रतिनिधिले पनि बारम्बार भन्नुभएको छ। यसमा म धन्यवाद भन्न चाहन्छु, मन्त्री खाणले भने। मन्त्री खाणले घटनाको अनुसन्धानका क्रममा ६३१ जनालाई सोधपुछ गरिसकिएको बताए। १०७ जनाको डीएनए परीक्षण गरिसकेको उनले जानकारी दिए। डीएनएको स्याम्पल कुनैसँग म्याचिङ भएन, उनले भने, घटनामा डीएनए परीक्षण अथेन्टिक भए पनि कसैसँग मिलेको छैन। ७ जनासँग नजिक देखिएको थियो। कतिपय घटनामा पछिसम्म पनि सफलता हात पर्ने नजिरलाई हेरेर निरन्तर अनुसन्धान जारी राखिएको छ। मन्त्री खाणले अझै पनि धेरै मान्छेलाई अनुसन्धानको दायरामा राखिएको बताए। अनुसन्धान गरिएका पक्षमा स्थानीय र आसपासका जिल्लामा अपराधिक धेरै मान्छेहरुलाई नेपाल प्रहरीले अनुसन्धान गर्ने र निगरानी गर्ने, लागुऔषध दुर्व्यसनीमा संलग्न उनीहरुको विगत आनीबानीलाई घेरामा राखेर, अनैतिक क्रियाकलपामा संलग्नहरु, स्थानीय बजारका शंकास्पदलाई शंकाको घेरामा राखेर सूचना संकलन गरिएको छ, उनले भने, कतिपय व्यक्तिको टेलिफोन सर्भिलेन्समा राखिएको छ। महेन्द्रनगर बजारका होटलहरु निगरानीमा छन्। अहिलेसम्म फेला परेको छैन। मन्त्री खाणले दर्जनौ सुरक्षा अधिकारी अनुसन्धान खटिएको बताए। अनुसन्धानकै क्रममा छ। निर्मलाको आत्माले शान्ति पाओस् दोषीले सजाय भन्ने पक्षमै छौं, उनले भने। प्रतिपक्ष र सत्ता पक्षकै सांसदले निर्मला हत्या प्रकरण कहाँ पुग्यो, हत्यारा कहिले पत्ता लाग्छ भनेर मन्त्री खाणलाई प्रश्न गरेका थिए।"
कालापानीमा नेपाली सुरक्षा फौज राख्ने हामी सबैको साझा संकल्प हो : गृहमन्त्री खाण,"काठमाडौं : गृहमन्त्री बालकृष्ण खाणले कालापानीमा सुरक्षाकर्मी राख्ने सबै नेपालीको साझा संकल्प भएको बताएका छन्। त्यसमा नेपाल सरकार दृढ रहेको उनको भनाइ थियो। सांसदहरुले लिम्पियाधुरामा नेपाली सुरक्षा फौज कहिले राख्ने भनेर प्रश्नमा जवाफ दिँदै गृहमन्त्री खाणले लिम्पियाधुरा, लिपुलेक र कालापानी भूभागमा स्वामित्व प्राप्तिका लागि उच्चस्तरीय वार्ता, कुटनीतिक पहल भइरहेको भन्दै यो सबैको साझा संकल्प भएको बताएका हुन्। कालापानीमा नक्सा हामी सबैले सर्वसम्मतिले पास गरेको हो। यो भूभागमा हामीले हाम्रो स्वामित्व पाउन लागेका छौं। राज्य र सुरक्षा निकाय लागेको छ। कुटनीतिक पहल, उच्चस्तरीय छलफल भइरहेको छ। हामी सबैको सामूहिक पहलमा दाबीलाई स्थापित गर्न सक्छौं। त्यहाँ नेपाली सुरक्षा राख्ने हामी सबैको साझा संकल्प हो। सरकार त्यसमा छ, उनले भने।"
जबर्जस्तीकरणी हदम्याद हटाउन सरकार सकारात्मक छ : गृहमन्त्री खाण,काठमाडौं : गृहमन्त्री बालकृष्ण खाणले जबर्जस्तीकरणी कसुरमा हदम्याद हटाउन सरकार सकारात्मक रहेको बताएका छन्। संसदमा बजेटमाथिको छलफलमा सांसदहरुको प्रश्नको जवाफमा मन्त्री खाणले हदम्यादसम्बन्धी कानुन संशोधन गर्न सरकार तयार रहेको बताएका हुन्। खाणले नागरिकता विधेयक पास गराउन सरकार प्रतिबद्ध रहेको पनि बताए। सबैजना अग्रसर भएर पास गर्न उनले आह्वान गरे।
जग्गा रोक्का गरेपछि मुआब्जा दिनुपर्छ : प्रधानमन्त्री,"काठमाडौं : प्रधानमन्त्री शेरबहादुर देउवाले प्रस्तावित पूर्वपश्चिम विद्युतीय रेलमार्गमा पर्ने जग्गाको मुआब्जा दिन सकारात्मक प्रतिक्रिया दिएका छन्। प्रधानमन्त्रीलाई भेट्न पुगेको पूर्व पश्चिम रेलमार्ग अन्तर्गतको काकरभिट्टाइनरूवा खण्डका प्रभावितहरूको प्रतिनिधि मण्डलसँग बुधबार कुरा गर्दै प्रधानमन्त्री देउवाले सरकारले जग्गा रोक्का गरेपछि जनतालाई मुआब्जा दिनुपर्ने बताए। पूर्वपश्चिम रेलमार्ग मुआब्जा निर्धारण तथा समन्वय समितिका पदाधिकारी प्रधानमन्त्री देउवाले भने, 'जनताको जग्गा रोक्का गरेपछि मुआब्जा दिनुपर्छ, सरकारले जग्गा लिनलाई मुआब्जा दिनैपर्छ। रेल प्रभावितहरूको तर्फबाट समन्वय समितिका अध्यक्ष डा लक्ष्मीप्रसाद मैनालीको नेतृत्वमा प्रधानमन्त्रीलाई भेट गर्न पुगेको प्रतिनिधि मण्डलसँग कुरा गर्दै प्रधानमन्त्री देउवाले बजेटको व्यवस्था गरेर मुआब्जाको प्रक्रिया अगाडि बढ्ने बताए। समन्वय समितिको तर्फबाट अध्यक्ष मैनाली, उपाध्यक्ष ओम बिमली, महासचिव रञ्जित प्रसाइ र सचिव ज्ञानेन्द्र निरौलाले मुआब्जामा भएको ढिलाइका कारण उत्पन्न समस्याका बारेमा प्रधानमन्त्रीलाई जानकारी गराएका थिए। प्रभावितहरूका तर्फबाट तत्काल मुआब्जाको व्यवस्था गर्नेसहितका ४ बुँदे मागपत्र सहितको ज्ञापन पत्रसमेत प्रधानमन्त्री देउवालाई बुझाइएको समन्वय समितिका अध्यक्ष मैनालीले बताए। प्रधानमन्त्रीको सरकारी निवास बालुवाटारमा भएको भेटवार्तामा प्रभावितहरूको तर्फबाट राजन शर्मा, रमेश दाहाल, सुनिल शाह र विश्वराज न्यौपानेको सहभागी थिए।"
एसपीपी हामीलाई स्वीकार्य छैन : महामन्त्री शर्मा,"काठमाडौं : नेपाली कांग्रेसका महामन्त्री विश्वप्रकाश शर्माले अमेरिकी स्टेट पार्टनरसिप प्रोग्राम (एसपीपी) स्वीकार्य नभएको बताएका छन्। सामरिक सहकार्यको रणनीतिक प्रस्ताव नेपाली कांग्रेस, कांग्रेस नेतृत्वको सरकार र सिंगो देशका लागि नै सदैव अस्वीकार्य भएको शर्माले उल्लेख गरेका छन्। शर्माले एसपीपी अस्वीकार गर्दै अमेरिकालाई प्रस्ट रुपमा नो थ्यांक्स भन्नुपर्नेमा जोड दिएका छन्। एसपीपी हामीलाई स्वीकार्य छैन। कांग्रेसको धारणा यही बन्नेछ। कांग्रेस नेतृत्वको सरकारले यही धारणा प्रतिनिधित्व गर्नेछ, उनले भनेका छन्। शर्माले समुन्नतिमा सबैको साथ स्वीकार्य, सामरिक सहकार्यको रणनीतिक प्रस्ताव सदैव अस्वीकार्य नीतिमा आफूहरु साझा ढंगले रहेको स्पष्ट पारेका छन्।"
बजेटका काम सकिएलगतै नयाँ मन्त्रीलाई सरकारमा पठाउने समाजवादीको निर्णय,काठमाडौं : नेकपा एकीकृत समाजवादीले स्थानीय तहको समिक्षा प्रतिवेदन परिमार्जन सहित पारित गरेको छ। पार्टी कार्यालय तीनकुनेमा बुधबार बसेको समाजवादीको स्थायी कमिटी बैठकले व्यापक परिमार्जन सहित समिक्षा प्रतिवेदन पारित गर्ने निर्णय गरेको प्रचार बिभाग प्रमुख जगन्नाथ खतिवडाले जानकारी दिए। उक्त प्रतिवेदनलाई केन्द्रीय कमिटी बैठकले अन्तिम रुप दिने उनले बताए। बैठकले असार १० गते पोलिट्व्युरो र ११ गते केन्द्रीय कमिटी बैठक आह्वान गरेको छ भने असार १३ र १४ गते केन्द्रीय परिषद्को बैठक बोलाउने निर्णय गरेको खतिवडाले जानकारी दिए। बैठकले बजेटका काम सकिएलगतै नयाँ मन्त्रीहरुलाई सरकारमा पठाउने निर्णय गरेको उनले बताए। त्यस्तै बैठकले पार्टीको अनुशासनविरुद्ध काम गर्ने १२ जनालाई कारवाही गरेको पनि उनले जानकारी दिए। उनले पार्टी अब आम निर्वाचनको तयारीमा लाग्ने बताए। राष्ट्रिय हितको प्रतिकुल हुने कुनै पनि सम्झौता नगर्न सरकारलाई सजक गराउने बैठकले निर्णय गरेको छ।
"प्रधानमन्त्रीसँग राप्रपाको माग : चुनावी सरकार गठन, अभिभावकीय राजा, प्रदेश खारेज र पृथ्वी जयन्तीमा बिदा (पूर्णपाठ)","काठमाडौं : राष्ट्रिय प्रजातन्त्र पार्टीले २२ वटा माग राखेर प्रधानमन्त्री शेरबहादुर देउवालाई ज्ञापनपत्र बुझाएको छ। अध्यक्ष राजेन्द्र लिङ्देनको नेतृत्वमा पूर्वअध्यक्ष डाप्रकाशचन्द्र लोहनी, वरिष्ठ नेता दिपक बोहरा, आन्दोलन परिचालन समितिका संयोजक उपाध्यक्ष बुद्धिमान तामाङ, उपाध्यक्षहरु, महामन्त्रीहरुलगायतका नेताहरू प्रधानमन्त्री निवास बालुवाटारमा पुगेर राजनीतिक, समसामयिक र जनजीविकाका विभिन्न २२ बुँदे माग राखी ज्ञापनपत्र बुझाएको हो। काठमाडौंमा प्रधानमन्त्रीलाई र देशका ७६ जिल्लामा प्रमुख जिल्ला अधिकारी मार्फत प्रधानमन्त्रीलाई विभिन्न २२ सुत्रीय मागसहितको ज्ञापनपत्र पेश गरेको प्रवक्ता मोहन श्रेष्ठले जानकारी दिए। ज्ञापनपत्रमा भ्रष्टाचारको अन्त्य, महागी नियन्त्रण, किसानलाई समयमा नै मल, बिउ उपलव्ध गराइनु पर्ने लगायतका जनजिविकासँग प्रत्यक्ष सरोकार राख्ने मुद्दाहरुको साथै राष्ट्रियताको संरक्षण, प्रजातन्त्रको सुदृढीकरण, सुशासन र समृद्धिको माग गरिएको छ। राप्रपाले निष्पक्ष निर्वाचन गर्न चुनावी सरकार गठन हुनुपर्ने, अभिभावकीय राजा, प्रादेशिक संरचना खारेज हुनुपर्ने, उच्च पदस्थको सम्पत्ति छानविन हुनुपर्ने र पृथ्वी जयन्तीमा बिदा दिनुपर्ने माग पनि गरेको छ। मागहरु पूरा नगरिएमा देशव्यापी जनसंघर्षमा जाने चेतावनी राप्रपाले दिएको छ। ज्ञापनपत्र बुझ्दै प्रधानमन्त्री देउवाले राप्रपाले उठाएको विषयहरु गम्भीर रहेको भन्दै आफूले अध्ययन गरेर सम्बोधनको पहल गर्ने प्रतिबद्धता जनाएका थिए। राप्रपाको २२ माग : १) हरेक वर्ष मलको अभाब हुने गरेको र यस वर्ष अहिलेसम्म पनि किसानले मल नपाएकाले किसानलाई तत्काल मल, बिउ उपलब्ध गराइयोस् र समयमा मल आपूर्ति व्यवस्था गर्न नसक्ने जिम्मेवार पदाधिकारीलाई कारवाही गरियोस्। २) महंगी तथा कालोबजारी नियन्त्रण गरियोस्। पेट्रोलियम पदार्थ र खाना पकाउने ग्यासमा भइरहेको श्रृंखलाबद्ध मूल्यवृद्धि अविलम्व रोकियोस्। ३) भ्रष्टाचार नियन्त्रण गर्न प्रभावकारी कदम चालियोस्। २०४७ साल यताका उच्च पदस्थ व्यक्तिहरुको सम्पत्ति छानविन गरियोस्। राज्यकोषबाट संचालित सबै निकाय र मन्त्रिपरिषदबाट नीतिगत निर्णयको आवरणमा हुने भ्रष्टाचारसमेत अख्तियार दुरुपयोग अनुसन्धान आयोगको कार्यक्षेत्रमा समावेश गरियोस्। ४) राजसंस्थासहित सबै राजनीतिक शक्तिहरु अटाउने नेपाली संस्करणको मौलिक प्रजातन्त्र कायम गरी अभिभावकीय संस्थाको रुपमा राजा र जनताबाट प्रत्यक्ष निर्वाचित प्रधानमन्त्रीको व्यवस्था गरियोस्। ५) केन्द्र र स्थानीय दुई तहको बलियो सरकार कायम राखी देशलाई आर्थिक रुपमा जर्जर अवस्थामा पुर्याउने प्रादेशिक तह खारेज गरियोस्। ६) मुलुकलाई एउटै निर्वाचन क्षेत्र कायम गरी संसदको निर्वाचन पूर्ण समानुपातिक रुपमा गराइयोस्। ७) संविधानमा रहेको धर्मनिरपेक्षता खारेज गरियोस् तथा नेपाललाई पूर्ण धार्मिक स्वतन्त्रतासहितको हिन्दुराष्ट्र घोषणा गरियोस्। ८) आगामी प्रदेश तथा प्रतिनिधिसभाको निर्वाचनलाई स्वच्छ, निश्पक्ष, धाधलीरहित र विश्वसनीय बनाउनका लागि निष्पक्ष चुनावी सरकार गठन गरियोस्। ९) नेपालले अवलम्बन गर्दै आएको असंलग्न परराष्ट्र नीति प्रतिकूल हुने कुनै पनि सम्झौता नगरियोस्। १०) इम्बोस्ड नम्बर प्लेटसँग भाषाको कुरा, सुरक्षाको कुरा, लागतको कुरा, कमिशन र भ्रष्टाचारको कुरा समेत जोडिएकोले यसको खारेज गरियोस्। गर्नैपर्ने भए देवनागरी लिपिमा नम्वर प्लेट राख्ने व्यवस्था गरियोस्। ११) नागरिकको मौलिक अधिकारको रुपमा रहेको शिक्षा र स्वास्थ्य नि:शुल्क गरियोस्। वर्षेनी पाठ्यपुस्तकको अभाव हुने समस्या तत्काल समाधान गरी समयमै विद्यार्थीलाई पाठ्यपुस्तक पुर्याउने व्यवस्था सुनिश्चित गरियोस्। १२) भूमिहीन तथा घरवारविहीन सुकुम्बासी समस्याको स्थायी समाधान गरियोस्। १३) बेरोजगारी समस्याको दीर्घकालीन समाधान गरियोस्। यस क्रममा कम्तिमा देहायका कार्ययोजना कार्यान्वयन गरियोस्: क) वर्षमा कम्तिमा पाँच लाख रोजगारी श्रृजना गर्ने गरी दीर्घकालीन आर्थिक विकास योजना सञ्चालन गरियोस्। ख) कम्तिमा एक परिवार एक रोजगार कार्यक्रम कार्यान्वयन गरियोस्। ग) रोजगारीको अवसर नपाएकाहरुलाई निश्चित अवधिसम्म बेरोजगार भत्ता उपलब्ध गराइयोस्। १४) कहाली लाग्दो व्यापार घाटा नियन्त्रण गर्दै व्यापार सन्तुलन कायम गरियोस्। आयातमुखी अर्थतन्त्रमा सुधार गरी राष्ट्रिय उत्पादन र आय वृद्धिका कार्यक्रम तत्काल सञ्चालन गरियोस्। १५) राष्ट्रनिर्माता श्री ५ बडामहाराजाधिराज पृथ्वीनारायण शाहको जन्म जयन्ती पौष २७ गतेलाई पृथ्वी जयन्ती तथा राष्ट्रिय एकता दिवसको रुपमा घोषणा गरी उक्त दिन सार्वजनिक विदा दिइयोस्। १६) देशभरी रहेका ऐतिहासिक व्यक्तिहरुका भत्काइएका शालिकहरुको पुनर्निर्माण तथा संरक्षण गरियोस्। १७) प्रशासन, न्यायलय, शैक्षिक संस्था, कुटनीतिक नियोग, संवैधानिक अङ्गजस्ता निकायहरुलाई राजनीतिक हस्तक्षेप र प्रभाववाट मुक्त राख्न तथा पार्टीगत आधारमा भागबण्डा, नियुक्ति, सरुवा बढुवा गर्ने कार्यको अन्त्य गरियोस्। १८) अतिक्रमित नेपाली भूमि कालापानी, लिम्पियाधुरा, लिपुलेक फिर्ता लिन कुटनीतिक पहल गरियोस्। १९) महिला, बालबालिका तथा दलित समुदायविरुद्ध हुने सबै प्रकारका हिंसा र विभेद अन्त्य गर्न सशक्त कदम चालियोस्। २०) विदेशमा रहेका नेपाली नागरिकहरुले आगामी निर्वाचनमै मतदान गर्न पाउने व्यवस्था गरियोस्। २१) स्थानीय तहमा लगाएका अव्यवहारिक करहरु तथा तीन तहका सरकारवाट लगाइएका दोहोरो कर तत्काल खारेज गरियोस्। २२) वातावरणीय प्रभावलाई न्यूनीकरण गर्दै निजगढ अन्तर्राष्ट्रिय विमानस्थल यथाशीघ्र निर्माण गरियोस्।"
"विवाह गर्ने उमेर घट्ने, कानुनमन्त्रीले भने २० वर्षे प्रावधानले अपराध बढायो","काठमाडौं : सरकारले विवाह गर्ने उमेर परिवर्तनका लागि अध्ययन सुरु गरिसकेको कानुन, न्याय तथा संसदीय मामिला मन्त्री गोविन्द प्रसाद शर्मा कोइरालाले बताएका छन्। प्रतिनिधिसभा बैठकमा सांसदहरुले उठाएको प्रश्नको जवाफ दिँदै उनले विवाह गर्ने २० वर्षे प्रावधानले अपराध बढाएको र त्यसमा आफू पनि असहमत रहेको बताए। कांग्रेस संसदीय दलका सचेतक पुष्पा भुसालले विवाह सम्बन्धमा गरेको प्रश्नको जवाफ दिँदै उनले भने, '१६ वर्षमा नागरिकता पाउँछ, १८ वर्षमा भोट हाल्छ तर विहे गर्न २० वर्ष कुर्नुपर्छ।' विवाहका लागि २० वर्ष उमेर कुर्नुपर्ने कुनै पनि तरिकाले स्ट्यान्डर्ड नदेखिएको बरु बालविवाहमा सजाइ भोग्नुपरेको उनले बताए। 'ब्यक्तिगत रुपमा के अनुरोध गर्न चाहन्छु भने विवाह गर्न २० वर्ष उमेर कुर्नुपर्ने अवस्था कुनै पनि तरिकाले स्ट्यान्डर्ड देखाउँदैन,' उनले भने, 'बरु अपराध बढाउने काम भइरहेको छ। बाल विवाहमा सजाय भइरहेको छ। यसमा रिभ्यु गर्नुपर्छ। कानुन मन्त्रालालये रिभ्युको प्रसोस थालिसकेको छ।'"
सगरमाथालाई पनि रणमैदानको थलो बनाउन खोजिएको हो ?,"काठमाडौं : नेकपा एमालेका उपमहासचिव प्रदीप ज्ञवालीले सगरमाथालाई पनि रणमैदानको थलो बनाउन खोजिएको हो भन्दै प्रश्न गरेका छन्। बुधबार प्रतिनिधि सभाको बैठकमा बोल्दै उनले रुसका एक जना सगरमाथा आरोहीले सगरमाथामा विदेशी झण्डा फहराएको भन्दै आपत्ति जनाएका हुन्। सगरमाथा हाम्रो गौरव, हाम्रो पहिचान र हाम्रो एउटा सान हो। उनले भने तर त्यो ठाउँबाट एउटा देशको विरुद्ध झण्डा उचाल्ने काम भयो। के सगरमाथालाई पनि रणमैदानको थलो बनाउन खोजिएको हो ? ज्ञवालीले यो सरकारको बाह्य सम्बन्धको सञ्जालनको लज्जास्पद हर्कत भएको बताए । उनले यस्ता हर्कत बन्द गर्न माग गरे। रसियन पर्वतारोही कात्या लिप्काले सगरमाथाको चुचुरोमा युक्रेनविरुद्ध छेडेको युद्ध रोक्न सन्देश दिँदै युक्रेनको झण्डा प्रदर्शन गरेकी थिइन् ।"
प्रधानमन्त्रीले एसपीपीमा तत्काल हस्ताक्षर नगर्ने बताउनु भएको छ : माधव नेपाल,"काठमाडौं : नेकपा एकीकृत समाजवादीका अध्यक्ष माधव कुमार नेपालले मुलुकको हित बिपरित कुनै पनि सम्झौतामा हस्ताक्षर नहुने प्रधानमन्त्री शेरबहादुर देउवाले स्पष्ट पारेको बताएका छन्। नेपालको हितमा आघात पुग्ने वा कुनै रणनीतिक महत्वको कुनै पनि कुरामा हस्ताक्षर गर्ने काम आफूबाट नहुने र अरुदेशले चासो राखेर कसैले भनेपनि आफूले नमान्ने प्रधानमन्त्रीको स्पष्ट धारणा रहेको अध्यक्ष नेपालले बताए। त्यस्तै,स्टेट पार्टनरसिप प्रोग्राम (एसपीपी)मा तत्काल हस्ताक्षर गर्ने कुनै तयार नरहेको र अमेरिकाले पनि दबाब नदिएको गृहमन्त्रीले पनि जानकारी दिएको उनको भनाइ छ । अध्यक्ष नेपालले अहिले सबैको गतिविधिहरुलाई नियाल्नुपर्ने भन्दै बाहिर फैलाइएको भ्रममा बारेमा बोल्न आवश्यक नरहेको धारणा राखे। उनले आवश्यक परे पार्टीकै तर्फबाट पनि बाहिर आएका विषयमा आवश्यक छलफल गर्न तयार रहेको जिकिर गरे।"
एसपीपी नेपालको असंलग्न परराष्ट्र नीति विपरीत : शंकर पोखरेल,"काठमाडौं : नेकपा एमालेका महासचिव शंकर पोखरेलले स्टेट पार्टनरसिप प्रोगाम (एसपीपी) नेपालको असंलग्न परराष्ट्र नीति विपरीत रहेको बताएका छन्। बुधबार प्रेस चौतारी नेपाल रुपन्देहीले बुटवलमा आयोजना गरेको पत्रकार सम्मेलनमा पोखरेलले नेपालको असंलग्न परराष्ट्र नीति विपरीत अमेरिकी सैन्य रणनीतिमा देशलाई लैजाने गलत काम हुन लागेको भन्दै कुनैपनि बहानामा सैनिक गठबन्धनको पक्षमा एमाले नरहेको बताए। नेपाली सेनाको सहकार्यको बहाना बनाएर कुनै पनि देशको सैन्य हस्तक्षेप स्वीकार्य नहुने उनको भनाइ छ । त्यस्तै, उनले नीतिगत अस्थिरता र वैदेशिक चलखेललाई आमन्त्रण गर्ने गठबन्धनको रणनीति भएको आरोप लगाए । गठबन्धन सत्ताको स्वार्थको विषय बन्न सक्ने तर देश विकासको विषय बन्न नसक्ने एमालेको मान्यता रहेको उनको भनाइ छ। उनले एमालेको नेतृत्वमा नै मुलुकको विकास हुने भएकाले पार्टीलाई बलियो बनाउँदै अघि बढ्ने तर्क गरे।"
सङ्क्रणमणलीन न्यायसम्बन्धी कानुन संशोधन गरिने,"काठमाडौं : कानुन, न्याय तथा संसदीय मामिलामन्त्री गोविन्दप्रसाद शर्मा कोइरालाले सङ्क्रणमणलीन न्यायसम्बन्धी कानुन संशोधनको विधेयक संसद्को चालु अधिवेशनमा पेश गरिने जानकारी दिएका छन्। प्रतिनिधिसभाको बुधबारको बैठकमा विनियोजन विधेयक, २०७९ का शीर्षकमाथि सो मन्त्रालयसँग सम्बन्धित विषयमा सांसद्का प्रश्नको जवाफ दिँदै मन्त्री कोइरालाले शान्ति प्रक्रियालाई टुङ्गोमा पुर्याउन र सङ्क्रमणकालीन न्यायलाई निष्कर्शमा लान प्रदेश सरकारका प्रतिनिधिसँग पनि परामर्शपछि प्राप्त सुझावका आधारमा कानुनमा संशोधन गरिने बताए। उनले सत्य निरुपण तथा मेलमिलाप आयोगको कामलाई संविधानको मर्म र अन्तर्राष्ट्रिय अभ्यासअनुसार अघि बढाइने बताए । उनले न्याय परिषद्ले न्यायाधीश नियुक्ति गर्दा व्यक्तिगत आग्रहका आधारमा नभई निश्चित निर्देशिका र क्षमताको मूल्याङ्कलनका आधारमा हुनुपर्ने जनाउँदै छुवाछुत हटाउन कानुनको पालनाका साथै सांस्कृतिक रुपान्तरण र सामाजिक शैक्षिक अभियान सञ्चालन गर्नुपर्ने बताए। मन्त्री कोइारालाले न्याय र कानुनमा आम नागरिकको सरल पहुँच र स्वामित्व निर्माण गर्नुपर्ने आवश्यकतामा जोड दिँदै हरेक घरमा नेपालको संविधान उपलब्ध गराउन नागरिक एप्समार्फत् सचेतना विस्तार गरिने बताए। यस्तै मन्त्रीले मौलिक हकसम्बन्धी कानुन संशोधन वा नयाँ कानुन निर्माण गर्नुपरेमा आफ्नो मन्त्रालयले अतिरिक्त बजेटविना आवश्यक सहजीकरण गर्ने जानकारी दिए। उनले हाल ५० भन्दाबढी विधेयक संसद्मा विचाराधीन रहेको र त्यसलाई छिटो विधेयकमा रुपान्तरण गर्न पहल गर्ने विश्वास व्यक्त गरे।"
"पर्यटनमन्त्रीलाई सांसदको प्रश्न : सलमान खानलाई किन बोलाउनुपर्यो, नेपालमा कलाकार छैनन्?","काठमाडौं : नेपाली कांग्रेसकी सांसद पार्वती डिसी चौधरीले नेपालको पर्यटन प्रवर्द्धनका लागि विदेशी कलाकार बोलाउने सरकारको निर्णयमा आपत्ति जनाएकी छन्। संसदमा संस्कृति पर्यटन तथा नागरिक उड्डयन मन्त्री प्रेम बहादुर आलेलाई प्रश्न गर्दै सांसद चौधरीले बलिउड अभिनेता सलमान खानलाई पर्यटन प्रवर्द्धनका लागि नेपाल बोलाउने निर्णयमा असहमति जनाएकी हुन्। मन्त्रीज्युले पर्यटन प्रवर्द्धनका लागि सलमानलाई निम्तो दिनुभएको थियो। सामाजिक सञ्जालमा ठूलो चर्चाको रुपमा देखियो मन्त्रीज्यु र सलमानजीको। के हाम्रो नेपालमा त्यस्ता योग्य व्यक्तिहरु, राष्ट्रका लागि काम गरेका व्यक्तिहरु छैनन र पर्यटन प्रवर्द्धनका लागि? उनले प्रश्न गरिन्। उनले थपिन्, हलिउडकै मान्छे बोलाउनुपर्ने, भारतबाट बोलाउनुपर्ने हो र? त्यतिखेर पनि मलाई राम्रो लागेको थिएन। त्यतातिर पनि सोच्नुपर्ला। सलमान खानसम्बन्धी प्रश्नको जवाफमा मन्त्री आलेले मन्त्रालयले कुनै पनि कार्यक्रम आयोजना नगरेको स्पष्ट पारे। निजी क्षेत्रले बढीभन्दा बढी पर्यटक भित्र्याउन गरेको हो। मन्त्रालयले सहजीकरणमात्रै गरेको हो। उहाँले सलमान खानलाई ल्याउँदै हुनुहुन्छ भन्ने भएपछि मैले नेपाली कलाकारलाई पनि सहभागी गराउन भनेको थिए। त्यसैअनुसार उहाँले सम्बोधन पनि गर्नुभएको थियो, उनले भने। मन्त्री आलेले नेपाल आउने कलाकार मुद्दा मामिलामा मुछिएकाले कार्यक्रममा ढिलाई भएको पनि जानकारी गराए। तर मैले सुने नेपाल आउने कलाकार मुद्दा मामिलामा मुछिएकाले, देश बाहिर जान नपाउने भएकाले कार्यक्रम डिले भएको छ।"
"प्रदेश १ को बजेट : लोकमार्ग निर्माणमा ५ अर्ब, स्वास्थ्य क्षेत्रमा ३ अर्ब ६७ करोड रुपैयाँ विनियोजन","विराटनगर : प्रदेश १ सरकारले प्रदेशमा लोकमार्ग निर्माणका लागि ५ अर्ब रूपैयाँ बजेट विनियोजन गरेको छ । प्रदेशसभामा बुधबार आगामी आर्थिक वर्ष २०७९८० को बजेट प्रस्तुत गर्दै आर्थिक मामिला तथा योजना मन्त्री इन्द्रबहादुर आङ्बोले लोकमार्गहरूको काम सक्नका लागि बजेट विनियोजन गरिएको जानकारी दिए । उनले प्रदेशमा सयवटा झोलुंगे पुल निर्माणका लागि ३० करोड रूपैयाँ बजेट छुट्याइएको बताए । सरकारले सुनसरी, उदयपुर र धनकुटा जोड्ने गरी बराह क्षेत्रस्थित कोसी र कोकाह नदीमा आकर्षक झोलुंगे पुल निर्माण गर्ने भएको छ । पर्यटन प्रवद्र्धन कार्यक्रममार्फत ३ जिल्ला जोड्ने पुल निर्माणका लागि २ करोड रूपैयाँ बजेट विनियोजन गरिएको आङ्बोले बताए । इटहरी र धरानको गुरु योजना बनाउनका लागि बजेट विनियोजन गरेको सरकारले इटहरीको टेङ्ग्रा खोलालाई बूढीखोलामा मिसाउनका लागि अध्ययन गर्नका लागि पनि बजेट विजियोजन गरेको छ । सरकारले स्वास्थ्य क्षेत्रमा ३ अर्ब ६७ करोड ७७ लाख रूपैयाँ बजेट विनियोजन गरेको छ । प्रदेश मातहतका अस्पतालको स्तरोन्नतिका लागि सरकारले २५ करोड ५० लाख रूपैयाँ विनियोजन गरेको छ । मोरङको उर्लाबारीस्थित मदन भण्डारी अस्पताल तथा ट्रमा सेन्टर सरकारको स्तरोन्नति गर्ने योजनाभित्र परेको छ । त्यसका लागि २५ करोड रूपैयाँ बजेट विनियोजन गरिएको आङ्बोले बताए । सेन्टरमा आगामी वर्षदेखि सिटी स्क्यानसहितको सेवा प्रारम्भ गर्ने सरकारको योजना छ । झापाको मेची अस्पतालमा न्यूरो सर्जरी सेवा सुरु गरिने भएको छ । झापाको कलम गाउँपालिकमा ५० बेडको आयुर्वेदिक अस्पताल निर्माण सरकारको योजनामा छ । 'एक वडा, एक बर्थिङ सेन्टरका लागि ४ करोड रुपैयाँ बजेट विनियोजन गरिएको छ । त्यस्तै सरकारले निर्वाचन क्षेत्र विशेष कार्यक्रमका लागि ९० करोड रूपैयाँ विनियोजन गरेको छ । विगतमा प्रत्यक्ष निर्वाचित र समानुपातिक सांसदहरुका लागि फरकफरक व्यवस्था भए पनि आगामी आर्थिक वर्षका लागि समान रकम विनियोजन गरिएको आङ्बोले बताए । प्रदेशसभामा रहेका ९० जना सांसदले एक करोडका दरले खर्च गर्न पाउने गरी बजेट विनियोजन गरिएको हो । निर्वाचन क्षेत्र विशेष कार्यक्रममा सबै प्रदेशसभा सदस्यहरुको समान भूमिका रहने घोषणा मन्त्री आङ्बोले गरेका छन् । यसैबीच प्रदेश सरकारले दूध उत्पादन गर्ने किसानलाई उत्पादनका आधारमा प्रतिलिटर २ रूपैयाँ अनुदान दिने भएको छ । उक्त अनुदान सोझै किसानलाई उपलब्ध गराइने छ । उत्पादनमा आधारित प्रोत्साहनका लागि १२ करोड रूपैयाँ विनियोजन गरिएको छ । सरकारले आगामी आर्थिक वर्षका लागि साना किसानलाई ऋण सहुलियतका लागि ९ करोड बजेट विनियोजन गरेको छ । एक पालिका, एक उत्पादन कार्यक्रमका लागि १३ करोड रूपैयाँ विनियोजन गरिएको आङ्बोको भनाइ छ । १० बर्से कृषिको दीर्घकालीन योजना बनाउने उदेश्य राखेको प्रदेश सरकारले उन्नत बीउका लागि १३ करोड विनियोजन गरेको छ । समग्र कृषि क्षेत्रको विकासका लागि २ अर्ब ५९ करोड २३ लाख बजेट विनियोजन गरिएको जानकारी आङ्बोले दिए । त्यस्तै पर्यटन क्षेत्रको विकासका लागि डिजिटल वेव र मोवाइल एप निर्माण गर्ने सरकारको तयारी छ । मुन्धुम पदमार्ग यसैवर्ष सम्पन्न गर्ने र थप ४ वटा पदमार्ग निर्माण गर्ने घोषणा सरकारको छ । पर्यटकको बसाई अवधि बढाउन लामो र छोटो अवधि भ्रमण प्याकेज निर्माणमा सहयोग गरिने आङ्बोको भनाइ छ । त्यस्तै संघीय सरकारले उपेक्षा गरेको विराटनगर विमानस्थलको स्तरोन्नति गर्ने योजना प्रदेश सरकारको छ । विमानस्थलको स्तरोन्नति गरेर विराटनगरबाट पहाडी जिल्लाहरुमा नियमित हवाई उडान र माउण्टेन फ्लाइट सञ्चालनका लागि पहल गर्ने घोषणा बजेटमार्फत सरकारले गरेको छ । खेल पर्यटन प्रवद्र्धन गर्न आवश्यक बजेट विनियोजन गरिएको आङ्बोले बताए ।"
जिसस काभ्रेको निर्वाचन : नेकपा एसका गौतमसहित गठबन्धनको प्यानल नै विजयी,"काभ्रे : जिल्ला समन्वय समिति काभ्रेको प्रमुखमा नेकपा (एकीकृत समाजवादी) का उम्मेदवार दिपक गौतम विजयी भएका छन्। बुधबार भएको निर्वाचनमा २२ मतसहित गौतम जिसस प्रमुखमा विजयी भएका हुन्। गौतम गठबन्धनका साझा उम्मेदवार २६ जना मतदातामध्ये गठबन्धनको २२ मत थियो। गौतमसहित गठबन्धनको सेट नै विजयी भएको हो। गठबन्धनका सबै उम्मेदवार २२२२ मत प्राप्त गरेका छन् । एमालेबाट जिसस प्रमुखका उम्मेदवारमा कमला भट्टराई (काफ्ले) ले चार मत मात्रै पाए। उपप्रमुखसहित ५ सदस्य नेपाली कांग्रेसले पाएको छ । नेपाली कांग्रेसबाट पाँचखालका चण्डिका मिजार, पाँचखालका निर बहादुर लामा, मण्डनदेउपुरका मंगल बहादुर लामा र पाँचखालका अप्सरा सिपखानले जिसस सदस्यमा उम्मेदवारी दर्ता गराएका थिए। गठबन्धनबाट माओवादी केन्द्रले ३ वटा सदस्य पाएको छ । माओवादी केन्द्रबाट भुम्लुका कमलराज गिरी, तेमालका रस्मिता भण्डारी र मण्डनदेउपुरका कृष्ण कुमारी राईले उम्मेदवारी दर्ता गराएका थिए।"
"ओलीले माधव नेपालको नाम लिएर कुल्ला गर्दा खाँटी एमाले कार्यकर्ताले बान्ता नगरे, त्यसको योग्यता पुष्टि हुँदैन : घनश्याम भुसाल","काठमाडौं : नेकपा एमालेका नेता घनश्याम भुसालले नेपाली राजनीतिको संस्कार बिग्रिँदै गएको टिप्पणी गरेका छन्। युवा बाम बहसले बुधबार आयोजना गरेको कम्युनिस्ट आन्दोलन : संकट र अबको बाटो विषयक अन्तर्क्रियामा उनले नेताहरुको बौद्धिकतामा प्रश्न उठ्ने गरेको बताए। 'राजनीतिज्ञ भनेको समाजका गुरुहरु हुन्। उनीहरुले बोलेका कुरा समाजले सिक्ने हो। समाजले पनि ठूलो मान्छे जता गयो, त्यतै रोज्छ। तर हाम्रो नेताहरुको बोल्नै शैली र बौद्धिकतामाथि प्रश्न उठेको छ। समाजले उनीहरुबाट राम्रो होइन, गाली सिकिरहेको छ,' उनले भने। उनले प्रचण्डले एमालेको पत्ता साफ गरिदिन्छु भन्नु, त्यसको विरोधमा एमाले कार्यकर्ताले लाठी लिएर उभिनु नै उनीहरुको योग्यता भएको बताए। 'ओली कमरेडले माधव नेपालको नाम लिएर कुल्लामात्र गर्यो भने खाँटी एमाले कार्यकर्ताले बान्ता नगरी त्यसको योग्यतै पुष्टि हुँदैन। कमरेडले कुल्ला गर्नु्हुन्छ। कार्यकर्ताले बान्ता गर्नुहुन्छ,' उनले प्रश्न गरे, 'चाहेर नचाहेर त्यस्तो गर्नु नै योग्यता हो। त्यसले हाम्रो समाज कता लैजान्छ? उनले युवाहरुमा वितृष्णा पैदा हुनुको मूल कारण मेनस्ट्रिम राजनीति भएको बताए। मूल राजनीतिज्ञहरुकै कारण युवाहरुको स्वतन्त्र उम्मेदवारी परेको र विजयी भएको समेत उनले बताए। 'युवाहरु विद्रोहका साथ अगाडि बढिरहेका छन्। हाम्रो आन्दोलनलाई सचेतका साथ नहेर्ने हो भने भयंकर खतराहरु देखिन थालेका छन्,' उनले भने। उनले संसदमा अहिले पनि सबैभन्दा ठूलो शक्ति कम्युनिस्टकै रहेको बताए। 'संसदको पहिलो पार्टी को कम्युनिस्ट? तेस्रो पार्टी को कम्युनिस्ट, पाँचौं पार्टी को कम्युनिस्ट, अनि राज गर्ने कांग्रेस,' उनले थपे, 'यही कारणले हामीलाई जेलेन्स्कीतिर लग्दैछ।' उनले नेपाल युक्रेनको बाटोमा रहेको संकेत गरे। 'अमेरिकी सेना बोलाउने, चीन नजिक लगेर छाडिदिने अनि त्यहाँ लगिसकेपछि चीनले पनि केही गर्छ,' उनले भने। उनले कम्युनिस्टहरु एक ठाउँमा उभिनुको विकल्प नरहेको औंल्याए। उनले आफूले ओली, प्रचण्ड र माधव नेपालसँग यसबारे छलफल गरेको समेत प्रस्ट्याए। 'एकता वा सत्यनाश हामीसँग दुइटा बाटा छन्। चुनाव आइसक्यो त्यो असम्भव छ भन्नेहरु पनि छन्। मैले माधव कुमार नेपाल, प्रचण्ड र ओलीसँग पनि सोधेको छु। मैले भनेको छु विचारमा प्रचण्ड र माधवजीको पार्टीभन्दा के भिन्नता छ भनिदिनुस्। बताइदिनुस् भन्दा केही छैन। छ त केवल गाली गलौज छ,' उनले भने।"
"२४ लाख खोपमा आरोप पुष्टि गर्न स्वास्थ्यमन्त्रीको चुनौती : चोरले चोरै देख्छ, बदमासले बदमासै देख्छ","काठमाडौं : स्वास्थ्य तथा जनसंख्या मन्त्री विरोध खतिवडाले २४ लाख खोप वेपत्ताको आरोप पुष्टि गर्न चुनौती दिएका छन्। खासगरी प्रतिपक्षी नेकपा एमालेका सांसदले २४ लाख खोप प्रकरणलाई निरन्तर उठाएपछि मन्त्री खतिवडाले आफू आरोपित हुन इच्छुक रहेको उल्लेख गर्दै पुष्टि गर्न चुनौती दिएका छन्। संसदमा बजेटमाथिको छलफलका क्रममा सांसदहरुले २४ लाख खोप कता गयो भनेर प्रश्न उठाएपछि मन्त्री खतिवडाले यसको जवाफ आफूले तथ्यसहित धेरै ठाउँमा दिइसकेको र तथ्य हेरेर हराएको पुष्टि गर्न चुनौती दिए। २४ लाख खोप कता गयो भनेर धेरै प्रश्न उठ्यो। स्वास्थ्य मन्त्रालयको वेबसाइटमा कुन देशबाट के नामको खोप कति आयो? कुन मितिमा आयो? भन्ने उल्लेख छ, उनले जवाफ दिए, त्यो खोप काठमाडौं सेन्टरमै आएको छ। सिधै नेपालगंज, विराटनगर गएको छैन। यहाँबाट कुन प्रदेश के के नाम गरेको खोप कति गयो, त्यो पनि वेबसाइटमा छ। प्रदेश पनि जिल्लालाई कुन कुन नाम गरेको खोप कति बाँड्यो त्यो पनि छ। नेपालमा हालसम्म ५ करोड ३३ लाख खोप आएको र ४ करोड ८७ लाख डोज लगाइएको उनले जानकारी गराए। अहिले स्टक ४६ लाख ४७ हजार खोप रहेको उनले उल्लेख गरे। यदि २४ लाख खोप मैले कतै घोटाला गरेको हो भने नेपाली उखानहरु चोरले चोरै देख्छ, बदमासले बदमासै देख्छ, सर्पको खुट्टा सर्पले देख्छ भनेजस्तै चुनौतीका साथ भन्छु कुनै पनि प्रदेशमा गएर यो विरोध खतिवडाले दिएको डाटा, स्वास्थ्य मन्त्रालयको दिएको डाटाअनुसार तपाईहरुले खोप पाउनुभएको छ भनेर सोधिदिनुपर्यो प्लिज। कुनै पनि प्रदेशमा गएर यो विरोध खतिवडाले वेबसाइटमा राखेको डाटा सहि हो ? खोप पाउनुभएको हो भनेर सोधिदिनु पर्यो, उनले चुनौतीसहित अनुरोध गरे। मन्त्री खतिवडाले थपे, प्रदेशले जिल्ला जिल्लालाई दिएको डाटा छ। त्यहाँ पनि तपाईंले खोप पाएको हो भनेर सोधिदिनुस्। यदि उनीहरुले हो भन्यो भने मैले बोलेको कुरा सत्य भयो। यदि ७७ वटै जिल्ला, सातै प्रदेशका प्रतिनिधि र कार्यालयहरुले यो खोप मेरोमा आएको हो भन्यो भने आरोप लगाउनेहरु झुटो सावित हुन्छन्। उनले आफू आरोप पुष्टि भएर आरोपित हुन इच्छुक रहेको पनि बताए। म आरोपित हुन इच्छुक छु। म झुटो सावित हुनलाई आतुर छु। कृपया त्यति गरिदिनुहोला, उनले आरोप लगाउने सांसदलाई भने। मन्त्री खतिवडाले भएको खोप डम्पिङ गरेर कमिसन खान नयाँ खोप खरीद गर्न लागेको आरोपमा पनि जवाफ दिए। फाइजर खोप खरीद गर्न क्याविनेटबाट निर्णय हुँदा पनि आफूले त्यसलाई रद्ध गरेर अनुदानमा ल्याएको उनले जानकारी गराएका थिए। ५० लाख खोप भण्डारण गरेर डम्पिङ साइटमा राखेर नयाँ खोप किनेर कमिसन खाने चक्कर चलिराछ भनेर माननीयहरुले बोल्नुभयो। ५० लाख खोप डम्पिङ गरेर नयाँ खोप किनेर कमिसन बजाउने योजना? के छ मन्त्रीजी हालचाल भनेर पनि बोल्नुभयो, उनले भने, यस्तो कुरामा शंका नगर्नुस्। मन्त्री खतिवडाले आजभन्दा दुई महिना अगाडि ५ देखि ११ वर्ष उमेर समूहलाई ८४ लाख फाइजर खोप ल्याउनलाई विश्व बैंकबाट पैसा भुक्तानी गर्नेगरी क्याविनेटनले ६ अर्बमाथिको खोप किन्ने निर्णय गरेको उल्लेख गर्दै तर यसलाई रद्ध गरेर अनुदानमै प्राप्त गरेको बताए। हामीले पत्राचार गरेर कोभ्याक्सअन्तर्गत माग्ने, नेपाल भ्रमणमा आएका विश्व स्वास्थ्य संगठनका महानिर्देशक डा टेड्रोससँग अनुरोध गर्ने, क्षेत्रीय प्रमुख पुनम क्षेत्रपालको मूल्यांकनमा नेपालमा खोपको प्रतिशत राम्रो भएको, पाएको खोप सदुपयोग भएको, अरुभन्दा छिटो खोप लगाएको भनेर धन्यवाद वक्तव्यसहित खुसी भएर हामीले किन्ने निर्णय गरेको खोप क्यान्सिल गरेर कोभ्याक्सअन्तर्गत फाइजर खोप पठाए, उनले जानकारी गराए। मन्त्री खतिवडाले खोप खरीद कमिसनमा यो नै जवाफ काफी हुने बताए। ६ अर्बको खोप क्याविनेटले किन्ने निर्णय गरिसकेको थियो। झ्याम्म गएर ठोकेको भए त गोल हानेकै हुन्थ्यो। अलिकति माल पनि आउँदोरहेछ। त्यो पनि पहिलोचोटी चाख्न पाउँथे। स्वादै हुन्थ्यो होला। तर त्यो बाटो मैले समाइन्, उनले भने, मैले नेपालजस्तो गरिब मुलुकले सकभर सहुलियतको कोभ्याक्सको सित्तैमा चन्दामै लिनुपर्छ भनेर जोड गरे। त्यसैले कतिपय कुरामा अनुमानकै भरमा बोल्दा बेठिक हुने भन्दै मन्त्री खतिवडाले थपे, बादल लाग्यो पानी परिहाल्छ भन्ने छैन। नपरीकन पनि जान पनि सक्छ। बाघ आयो झम्टिहाल्छ भन्ने पनि होइन। हरेक कुरा हरेक ठाउँमा हरेक व्यक्तिले उस्तै उस्तै गर्छ भनेर हेर्नुहुन्न। सतही शंका गर्ने बानी त्यागौं।"
प्रदेश १ सरकार : कानुनबिना घरेलु मदिरा ब्राण्डिङका लागि बजेट विनियोजन,"विराटनगर : नेपालको कानुनले अवैध मानेको घरेलु मदिरालाई ब्राण्डिङ गर्नका लागि भन्दै प्रदेश १ सरकारले बजेट विनियोजन गरेको छ । कानुनले घरेलु मदिराको उत्पादन, ओसारपसार र बिक्री वितरणमा रोक लगाएको छ । प्रदेश सरकारले पनि घरेलु मदिरा ब्राण्डिङका लागि अहिलेसम्म आवश्यक कानुन बनाएको छैन । कानुन नै नबनाइकन घरघरमा अवैध रूपमा उत्पादन हुने मदिराको ब्राण्डिङका नाममा सरकारले बजेट विनियोजन गरेको हो । तत्कालीन सामाजिक विकासमन्त्री उषाकला राईले घरेलु मदिरा ब्राण्डिङको योजना अघि सारेकी हुन् । मन्त्री राईले पूर्ण लोक्समको संयोजकत्वमा अध्ययन कार्यदलसमेत बनाएकी थिइन् । लोक्सम हाल प्रदेश योजना आयोगका उपाध्यक्ष छन् । उनी नेतृत्वको कार्यदलले प्रारम्भिक प्रतिवेदन बुझाउनेबाहेक अरु कुनै पनि प्रक्रिया अघि बढाएको छैन । सरकारले भने कानुनले नै प्रतिबन्ध लगाएको घरेलु मदिरा ब्राण्डिङका लागि कानुन बिनै बजेट विनियोजन गरेको हो। प्रदेशसभामा आगामी आर्थिक वर्ष २०७९८० को बजेट प्रस्तुत गर्दै बुधबार प्रदेशका आर्थिक मामिला तथा योजना मन्त्री इन्द्रबहादुर आङ्बोले घरेलु मदिरा ब्राण्डिङका लागि बजेट विनियोजन गरिएको जानकारी दिए । ब्राण्डिङका लागि आवश्यक बजेट विनियोजन गरेको जानकारी उनले गराए पनि त्यसका लागि कति रकम छुट्याइएको छ भनेर खुलाएनन् । आङ्बोले घरेलु मदिरा ब्राण्डिङका लागि छुट्याएको भनिएको बजेटको अंक उल्लेख नगरेका हुन् । उनले उद्योग क्षेत्रको विकासका लागि भने ३६ करोड ८९ लाख रूपैयाँ बजेट विनियोजन गरिएको बताए । प्रदेशसभामा आगामी आर्थिक वर्ष २०७९८० को बजेट प्रस्तुत गर्दै प्रदेश १ का आर्थिक मामिला तथा योजना मन्त्री इन्द्रबहादुर आङ्बो"
एमसीसी पारित भएपछि अमेरिकाको हस्तक्षेप बढ्यो : राजेन्द्र लिङ्देन,"काठमाडौं : राप्रपाका अध्यक्ष राजेन्द्र लिङ्देनले एमसीसी पारित भएपछि अमेरिकाको हस्तक्षेप बढ्न थालेको तर्क गरेका छन्। प्रतिनिधिसभाको बुधबारको बैठकमा बोल्दै अध्यक्ष लिङ्देनले असंलग्न परराष्ट्र नीतिमा असन्तुलन पैदा हुने कार्य नगर्न सरकारलाई सुझाव दिए। 'एमसीसी पारित भएपछि अमेरिकाको हस्तक्षेप बढ्न थालेको छ,'उनले भने,'असंलग्न परराष्ट्र नीतिमा असन्तुलन पैदा हुने कार्य नगरौं।' यस्तै लिङ्देनले संघीय निर्वाचन नजिकिदै गएको भन्दै निर्वाचनलाई स्वतन्त्र, निष्पक्षर धाँधलीरहित बनाउन स्वतन्त्र चुनावी सरकार गठन गर्नुपर्ने माग गरे।"
'एउटी आमा दूधे बालकलाई लिएर आमरण अनसन बस्नु राज्यका लागि लाजमर्दो',"काठमाडौं : सांसद थममाया थापाले निहारिका राजपूत 'कुमारी आमा' को न्यायका लागि सरकारको ध्यानाकर्षण गराएकी छन्। बुधबार प्रतिनिधि सभाको शून्य समयमा बोल्दै थापाले एउटी महिला दूधे बालकलाई लिएर न्यायका लागि आमरण अनसन बस्ने कुरा राज्यका लागि लाजमर्दो भएको भन्दै आपत्ती जनाइन्। 'राज्यले थाहा नपाएजस्तो गरेको छ। कानमा तेल हालेर बसेको छ,'उनले भनिन्,' न्यायका लागि सरकार उदासिन किन?' निहारिकाको न्यायका लागि राज्यले थाहा पाएर पनि थाहा नपाएजस्तो गरेको उनको आरोप छ। महोत्तरीका शिवराम श्रेष्ठ भन्ने व्यक्तिले नशालु पदार्थ खुवाएर बलात्कारपछि उनी गर्भवती भएकी थिइन्। उनको अहिले २१ महिनाको बच्चा छ। मन्त्री थापाले आफ्नो न्यायका लागि नेहरिकाले राज्यका सबै तहमा पुगेर भीख माग्दा पनि न्याय नपाभएपछि बाध्य भएर आमरण अनसन बसेको बताइन्। स्वास्थ्य अवस्था कमजोर भएको र बच्चाले आमाको दूध खान नपाउँदा छटपटाइरहेको उनले बताइन्। मन्त्री थापाले घटनाको तत्काल छानविनको माग गरिन् उनले भनिन्,' घटनाको तुरुन्त छानबिन होस् र अपराधीलाई हदैसम्मको कारबाही होस्। उनको माग पूरा गरियोस्।' उनले महिला हिंसाजस्ता जघन्य अपराधिक घटनामा सरकार गम्भीर नभएको आरोप लगाइन्। समाजमा हजारौं महिला हिंसाको शिकार भइरहेको बताउँदै उनले परिवार र समाजको डरले यस्ता खालका घटनारुलाई बाहिर ल्याउन नसकेर उनीहरु भ्रूण हत्या गर्न बाध्य भएको बताइन्।"
जिल्ला समन्वय समिति गुल्मीमा गठबन्धनको प्यानल विजयी,"गुल्मी : जिल्ला समन्वय समिति गुल्मीमा सत्ता गठबन्धनको प्यानलै विजयी भएको छ । गठबन्धनको तर्फबाट प्रमुखमा नेपाली कांग्रेसका दोर्णबहादुर खत्री र उपप्रमुखमा माओवादी केन्द्रका तेजेन्द्र सलामी विजयी भएका हुन्। कांग्रेसका खत्रीले १५ मत ल्याएर समन्वय प्रमुखमा विजयी भए। नेकपा एमालेतर्फका प्रमुखका उम्मेदवार युवराज न्यौपानेले ९ मत ल्याएर पराजित भएको मुख्य निर्वाचन अधिकृतको कार्यालयले जनाएको छ । उपप्रमुखमा माओवादी केन्द्रका तेजेन्द्र सलामीले एमालेका उम्मेदवार रमादेवी पुनलाई ६ मतान्तरले नै पराजित गरे। दुई नगरपालिका र १० गाउँपालिका गरी १२ स्थानीय तह रहेको गुल्मीको जिसस सदस्यमा महेश्वर भण्डारी, शेरबहादुर विक, सुनिता जिसी कुवँर,शेरबहादुर कुँवर, सावित्रा भण्डारी, वीरबहादुर कार्की र निरमाया राना विजयी भएका छन् । सदस्य सबैले १५ मत प्राप्त गरेका छन् भने महेश्वर भण्डारीले १४ मत प्राप्त गरे। जसमध्ये कार्की र कुँवर माओवादी केन्द्र, भण्डारी समाजवादी एवम् राना जनमोर्चाको तर्फबाट प्रतिनिधित्व गर्नेछन् । समन्वयमा गठबन्धनको तर्फबाट कांग्रेसले प्रमुखसहित चार, माओवादीले उपप्रमुखसहित तीन र समाजवादी र जनमोर्चाका एकर एक सदस्य रहेका छन् ।"
राज्यमन्त्री बिमला वलीमाथि छानबिन गर्न कार्यदल गठन,"बुटवल : लुम्बिनी प्रदेशकी स्वास्थ्य, जनसंख्या परिवार कल्याण राज्यमन्त्री बिमला खत्री वलीमाथि छानबिन गर्न लुम्बिनी प्रदेश सरकारले कार्यदल गठन गरेको छ। बुधबार लुम्बिनी प्रदेश सरकारको मन्त्रिपरिषद बैठकले आन्तरिक मामला तथा संचारमन्त्री तिलकराम शर्माको नेतृत्वमा तीन सदस्यीय छानबिन समिति गठन गरेको हो। जाँचबुझ समितिको सदस्यमा महिला, बालबालिका तथा कानुनमन्त्री रमा घर्तीमगर, मुख्य न्यायाधीवक्ता श्रीकृष्ण सुवेदी रहेको समिति बनाएको सरकारका प्रवक्ता तिलकराम शर्माले जानकारी दिए। मंगलबार बिहान तुलसीपुर५ बसपार्क निवासी मीना भण्डारी बस्नेत र उनकी छोरीमाथि राज्यमन्त्री वलीले अभद्र व्यवहार गरेको भन्दै पीडितले जाहेरी दिएकी छन्।"
"पर्साको कालिकामाई गाँउपालिकामा अख्तियारको टोली, उजुरी परेका योजनाको छानबिन गर्दै","वीरगन्ज : पर्साको कालिकामाई गाउँपालिका विरुद्ध परेको उजुरीहरु बारे छानबिन गर्न बुधबार अख्तियार दुरुपयोग अनुसन्धान आयोगको टोली गाँउपालिकामा पुगेको छ। गाउँपालिका कार्यालय र वडा कार्यालय मार्फत निर्माण भएका साना पुल, ढलान सडक र नालाको निर्माण कार्यविरुद्ध परेका उजुरीहरु बारे छानबिन गर्न बुधबार अख्तियारको टोली गाँउपालिकामा पुगेको अख्तियारको क्षेत्रीय कार्यालय हेटौडाका सुचना अधिकारी विष्णुप्रसाद सोपकोटाले जानकारी दिए। पुल, ढलान सडक, नाला निर्माण लगायतका ससाना योजनाबारे परेका उजुरीहरुको छानबिन गर्न अख्तियारका शाखा अधिकृत गोपाल शर्मा नेतृत्वको टोलीले पालिकामा पुगेको सापकोटाले बताए। प्राविधिकसहित पुगेको टोलीले उजुरी परेका योजनाहरुको फाइल लिएर निर्माणस्थलमै पुगेर स्थलगत निरीक्षण गरिरहेको जानकारी उनले दिए। गत आर्थिक वर्षमा तत्कालीन प्रमुख प्रशासकीय अधिकृत जयचन्द्र साहको पालामा कालिकामाई गाउँपालिका वडा नम्बर ३ हरिहपुरमा निर्माण भएको पुल र सडक ढलानको स्थलगत निरीक्षण गरिएको छ। वडा नम्बर ३ को पुल ४० लाख रुपैयाँको लागतमा ठेक्दार कम्पनी मार्फत निर्माण भएको थियो। प्रमुख प्रशासकीय अधिकृत जयचन्द्र साहकै पालामा यसअघि पनि विपत व्यवस्थापनको रकम लगायतको योजनामा भएको हिनामिनाको सम्बन्धमा अख्तियारको टोलीले गाउँकार्यपालिका कार्यालयमा पुगेर दुई दिनसम्म छानविन गरेको थियो।"
एसपीपी सम्झौतामा हस्ताक्षर गर्ने तयारी छैन : कानुनमन्त्री कोइराला,"काठमाडौं : कानुन, न्याय तथा संसदीय मामिलामन्त्री गोविन्दप्रसाद शर्मा कोइरालाले नेपाल सरकारको राज्य साझेदारी कार्यक्रम (एसपीपी) सम्झौतामा हस्ताक्षर गर्ने कुनै तयारी नभएको स्पष्ट पारेका छन्। प्रतिनिधिसभाको बुधबारको बैठकमा विनियोजन विधेयक, २०७९ का शीर्षकमाथि मन्त्रालयसँग सम्बन्धित विषयमा सांसद्का प्रश्नको जवाफ दिँदै उनले सो कुरा स्पष्ट पारेका हुन्। उनले यस विषयमा भ्रममा नरहन समेत स्पष्ट पारे। मन्त्री कोइरालाले सो सम्झौताका लागि कुनै पक्ष या सरकारले आग्रह नगरेको पनि स्पष्ट पारे। बैठकमा अमेरिकी सहायता परियोजना (एमसीसी) सम्झौताबारे सोधिएको प्रश्नमा मन्त्री शर्माले नेपालको संसद्ले पारित गरेकै दिन अमेरिकी सरकारले उक्त सम्झौताका व्याख्यात्मक घोषणालाई स्वागत गरेकाले उक्त घोषणा सम्झौताको अंग बनेकामा द्विविधामा नपर्न आग्रह गरे। 'बैठकमा अमेरिकी सहायता परियोजना (एमसीसी) सम्झौताबारे सोधिएको प्रश्नमा मन्त्री शर्माले नेपालको संसद्ले पारित गरेकै दिन अमेरिकी सरकारले उक्त सम्झौताका व्याख्यात्मक घोषणालाई स्वागत गरेको हो। घोषणा सम्झौताको अंग बनेकामा द्विविधामा नपर्न आग्रह गर्दछु।'"
बिमला वलीको विषयलाई लिएर लुम्बिनी प्रदेश सभामा एमालेको अवरोध,"बुटवल : लुम्बिनी प्रदेशकी स्वास्थ्य, जनसंख्या परिवार कल्याण राज्यमन्त्री बिमला वलीको विषयलाई लिएर लुम्बिनी प्रदेश सभाको बैठक स्थगित भएको छ। स्वास्थ्य राज्यमन्त्री वली प्रकरणबारे प्रदेश सभाको बैठकमा जबाफको माग गर्दै एमालेले अवरोध गरेपछि बजेट प्रस्तुतका लागि बसेको बैठक २५ मिनेटका लागि स्थगित भएको हो। बैठक सुरु हुनेवित्तिकै एमाले सांसदहरुले राज्यमन्त्री वली प्रकरणमा मुख्यमन्त्रीसँग जवाफ माग गरेका थिए। यस्तै, आज राज्यमन्त्री वलीमाथि छानबिन गर्न लुम्बिनी प्रदेश सरकारले कार्यदल गठन गरेको छ। बुधबार लुम्बिनी प्रदेश सरकारको मन्त्रिपरिषद बैठकले आन्तरिक मामला तथा संचारमन्त्री तिलकराम शर्माको नेतृत्वमा तीन सदस्यीय छानबिन समिति गठन गरेको हो। जाँचबुझ समितिको सदस्यमा महिला, बालबालिका तथा कानुनमन्त्री रमा घर्तीमगर, मुख्य न्यायाधीवक्ता श्रीकृष्ण सुवेदी रहेको समिति बनाएको सरकारका प्रवक्ता तिलकराम शर्माले जानकारी दिए। मंगलबार बिहान तुलसीपुर५ बसपार्क निवासी मीना भण्डारी बस्नेत र उनकी छोरीमाथि राज्यमन्त्री वलीले अभद्र व्यवहार गरेको भन्दै पीडितले जाहेरी दिएकी छन्।"
नयाँ चुनौतीलाई सामना गर्नेगरी लोक सेवा आयोगलाई सुधार गर्न आवश्यक : राष्ट्रपति,"काठमाडौं : राष्ट्रपति विद्यादेवी भण्डारीले नयाँ चुनौतीलाई सामना गर्न सक्ने गरी सुधार एवं विकास गर्दै अघि बढ्न लोक सेवा आयोगलाई सुझाव दिएकी छन्। आयोगको ७२ औँ वार्षिकोत्सवका अवसरमा बुधबार काठमाडौंमा आयोजित कार्यक्रममा राष्ट्रपति भण्डारीले लोक सेवा आयोगलाई नयाँ युगका नयाँ चुनौतीलाई सामना गर्न सक्ने गरी सुधार एवं विकास गर्दै अगाडि बढाउन सुझाव दिएकी हुन्। उनले आयोगको सेवालाई अनलाइनमार्फत उपलब्ध गराउने प्राविधिक संरचनाको स्तरोन्नति गर्दै अनलाइन सेवालाई नागरिक एपसँग जोड्ने कार्यको प्रशंसा गरिन्। उनले यसबाट आम नागरिकलाई आयोगका सेवाहरू प्राप्त गर्न सरल र सहज हुने अपेक्षा लिएको बताए। राष्ट्रपति भण्डारीले जनतालाई सहज सार्वजनिक सेवा प्रवाह गरी राज्यको उपस्थितिको बोध गराउने दायित्व मुलुकको निजामतीसहितका सरकारी संयन्त्रको रहेको र सोही अनुरूपको जनशक्ति छनोट गर्नु अत्यावश्यक भएको उनको भनाइ छ। राष्ट्रपति भण्डारीले चुस्त व्यवस्थापकीय क्षमतायुक्त, इमान्दार, कर्तव्यनिष्ठ र विषयगत दक्षतासहितका जनशक्ति विकासका लागि आवश्यक तालिम तथा अभिमुखीकरण र उम्मेदवारको छनोट प्रणालीमा समयसापेक्ष सुधार गर्नेतर्फ आयोगको थप ध्यान जाने अपेक्षा लिएको बतााइन्। कार्यक्रममा लोक सेवा आयोगका अध्यक्ष माधवप्रसाद रेग्मीले कर्मचारी छनोटका लागि लिइने परीक्षाको उत्तरपुस्तिका परीक्षण विधि र प्रविधिमा निरन्तर सुधार गर्दै आएको जानकारी दिए।"
"नेपालसँग मैत्रीपूर्ण खेल आयोजना गर्न रसिया इच्छुक, खेल क्षेत्रमा सहयोग गर्ने","काठमाडौं : रसियाको भ्रमणमा रहेका युवा तथा खेलकुद मन्त्री महेश्वर गहतराजले रसियाली समकक्षी आलेग भासिलिभिचसँग भेटवार्ता गरेका छन्। रसियन सरकारको औपचारिक निमन्त्रणामा नेपाली प्रतिनिधिमण्डलको नेतृत्व गर्दै पाँच दिने भ्रमणका लागि मस्को पुगेका मन्त्री गहतराजले बुधबार रसियन खेलकुदमन्त्री भासिलिभिचसँग भेटवार्ता गरेका हुन्। भेटमा दुईदेशीय हितको विषयमा छलफल भएको मन्त्री गहतराजको सचिवालयले जनाएको छ। रसियाली खेलकुदमन्त्री भासिलिभिचले नेपाली खेलाडी तथा विद्यार्थीलाई खेल विज्ञान पढ्न छात्रवृत्ति दिने, खेलाडी र प्रशिक्षकलाई तालिम दिने तथा दुबै देशबीच मैत्रीपूर्ण खेल आयोजना गर्न रसिया इच्छुक रहेको बताएका थिए। साथै नेपालको खेलकुद क्षेत्रमा सहयोग गर्ने प्रतिबद्धतासमेत जनाएका थिए। मन्त्री अथकले नेपाल र रसियाबीचको ६६ वर्ष लामो कुटनीतिक सम्बन्धमा यस भ्रमणले खेलकुद डिप्लोमेसीमार्फत थप सुदृढ र सुमधुर सम्बन्ध स्थापित हुने विश्वास ब्यक्त गरे। उनले खेललाई कुटनीतिको प्रमुख अंग बनाउँदै आर्थिक, पर्यटन तथा अन्य विधासँग सामान्जस्यता बढाउन आवश्यक रहेको उल्लेख गर्दै खेल पूर्वाधार र खेलका समग्र क्षेत्रमा रसियाले कायम गरेको आफ्नै विशिष्ट क्षमताको प्रशंसा गरेका थिए। नेपालको खेलकुद क्षेत्रको विकासमा रसियाले देखाएको चासोप्रति कृतज्ञता ब्यक्त गर्दै मन्त्री अथकले नेपालको उच्च पहाडी क्षेत्रमा खेल पूर्वाधार निर्माण, खेलाडी तथा प्रशिक्षकको क्षमता अभिवृद्धि, दुबै देशबीच मैत्रिपूर्ण तथा प्रतिष्पर्धात्मक खेलहरुको आदानप्रदान तथा नेपाली खेलाडी र विद्यार्थीलाई छात्रवृत्ति सहयोगमा रसियानेपाल खेलकुद सहयोग कार्ययोजना २०२२२०२३ फलदायी हुनेमा विश्वास ब्यक्त गरे। आगामी दिनमा यो कार्ययोजनालाई थप विस्तार गर्दै लग्नुपर्नेमा उनले जोड दिएका थिए। भेटकै क्रममा मन्त्री गहतराजले रसियाका खेलकुद मन्त्रीलाई नेपाल भ्रमणको औपचारिक निमन्त्रणासमेत दिएका थिए। उक्त अवसरमा युवा तथा खेलकुद मन्त्रालयका सचिव डा दामोदर रेग्मीले अब नेपाल रसिया सम्बन्ध खेल पर्यटन र खेल कुटनीतिमासमेत आधारित हुने बताएका थिए। यसैबिच नेपाली प्रतिनिधी मण्डलले रसियाका मार्सल आर्टस संघका अध्यक्ष र अन्तर्राष्ट्रिय बक्सिङ संघका अध्यक्षसँग पनि छलफल गरेको मन्त्रालयका सचिव रेग्मीले जानकारी दिए। छलफलमा अन्तर्राष्ट्रिय बक्सिङ्ग संघका अध्यक्ष उमार क्रेमलेभले नेपालको खेल पूर्वाधार, बक्सिङ्ग एकेडेमी तथा उच्च पहाडी स्थानमा तालिम केन्द्र स्थापना गर्न रसियन सरकार सकारात्मक रहेको बताएका थिए। मन्त्री गहतराज असार ३ गते स्वदेश फर्कने कार्यक्रम रहेको छ।"
नेपाललाई भूराजनीतिक द्वन्द्वमा धकेल्न खोजेर सरकारले के गर्न खोजेको हो : एमाले,"काठमाडौं : नेकपा एमालेका उपमहासचिव प्रदीप ज्ञवालीले नेपाललाई भूराजनीतिक द्वन्द्वमा धकेल्न खोजेर सरकारले के गर्न खोजेको भन्दै प्रश्न गरेका छन्। बुधबार प्रतिनिधि सभाको बैठकमा बोल्दै उनले प्रस्तावित अमेरिकी स्टेट पार्टनरसिप प्रोग्राम (एसपीपी) सम्झौता सरकारले अगाडि बढाउन खोजेको भन्दै विरोध गरेका हुन्। पूर्वपरराष्ट्रमन्त्री ज्ञवालीले सरकारले श्रृखलाबद्ध रुपमा परराष्ट्र नीतिमा गम्भीर विचलन ल्याउन खोजेको बताए। एसपीपी सम्झौता नेपालको संविधानको बिल्कुल बर्खिलापमा छ। नेपालले अबलम्बन गर्दै आएको परराष्ट्र नीतिको बर्खिलाप छ। उनले थपे, हाम्रो सबै देशसँग मित्रता छ। उनले एसपीपी सम्झौताले मुलुकलाई भूराजनीतिक द्वन्द्वमा धकेल्ने भएकाले कुनै पनि हालतमा स्वीकार्न नसकिने बताए। उनले सरकार परिवर्तन हुनसाथ एसपीपी अगाडि बढाइएको र दलहरुबीच छलफल नगरिएको भन्दै आपत्ति जनाए।"
प्रदेश १ को बजेट आज,विराटनगर : प्रदेश १ सरकारले आगामी आर्थिक वर्ष २०७९८० को बजेट आज सार्वजनिक गर्दै छ । सरकारले ३९ अर्बमाथिको बजेट ल्याउने तयारी गरेको छ । चुनावी कार्यक्रमलाई लक्षित गरेर प्रदेशले बजेट ल्याउन लागेको बताइएको छ । आर्थिक मामिला तथा योजना मन्त्रालय स्रोतका अनुसार आगामी प्रदेश तथा प्रतिनिधिसभा निर्वाचनलाई लक्षित गरी सरकारले प्रचारात्मक बजेट ल्याउन लागेको छ । यो पटक प्रदेश निर्वाचन क्षेत्र पूर्वाधार विकास शीर्षकमा पनि बजेट विनियोजन गर्ने सरकारको तयारी छ । निर्वाचत लक्षित बजेट भएका कारण यसअघि कटौती गरिएका कार्यक्रमलाई पुनः समावेश गर्न लागिएको हो । यसअघिका मुख्यमन्त्री शेरधन राई नेतृत्वको सरकारले ल्याएका दीर्घकालीन योजनाका बजेटहरु मुख्यमन्त्री राजेन्द्रकुमार राई बनेपछि सरकारले कटौती गरेको थियो । योजना नै कटौती गरेपछि आलोचना खेप्दै आएको सरकारले आगामी आर्थिक वर्षको बजेटमा त्यसलाई समेट्ने प्रयास गरेको स्रोतले बतायो । यसअघि सुरु भएका बहुवर्षीय योजनाहरुमा बजेटको ठूलो हिस्सा प्रयोग भएको छ । प्रदेशसभामा यसअघि नीति तथा कार्यक्रममाथि उठेका प्रश्नको जवाफ दिने क्रममा मृख्यमन्त्री राजेन्द्र राईले बहुवर्षीय योजनालाई बजेट विनियोजन गर्नुपर्ने अवस्था रहेको बताएका थिए । प्रदेश १ का आर्थिक मामिला तथा योजनामन्त्री इन्द्रबहादुर आङ्बोले प्रदेशमा रोजगारी सिर्जना गर्ने लघु तथा साना उद्योग विकासलाई प्राथमिकता दिएर बजेट ल्याउन लागिएको बताए । उनका अनुसार बजेटले विशेष गरेर कृषि क्षेत्रलाई प्राथमिकतामा राखेको छ ।
एसपीपीबारे प्रधानमन्त्री देउवाले संसदमा उभिएर जवाफ दिनुपर्छ : गगन थापा,"काठमाडौं : नेपाली कांग्रेसका सांसद गगनकुमार थापाले स्टेट पार्टनरसिप प्रोग्राम (एसपीपी) माथि प्रश्न उठाएका छन्। बुधबार प्रतिनिधि बैठकमा बोल्दै सांसद थापाले नेपाली सेना संलग्न हुने कुनैपनि नेपाली सहभागी हुन नपाउने भन्दै यसबारे प्रधानमन्त्री शेरबहादुर देउवाले संसदमा जबाफ दिनुपर्ने बताए। उनले भने, ' यो प्रस्ताव त्यही बेलामा आएको हो । सरकारले तत्काल उभिएर आफ्नो कुरा प्रष्ट राखेको छ । नेपाली सेना संलग्न हुने कुनैपनि नेपाली सहभागी हुन पाउँदैन् । शक्ति राष्टसँग मिलेर काम काम गर्ने हो । उनीहरुले यो गर, गर कभनेर कसैले भनेको सुन्ने होइन । प्रधानमन्त्रीले यस्तो सम्झौता नेपालले गर्दैन भनेर आफ्नै शैलीमा हुँदैन हुँदैन हुँदैन भनेर जवाफ दिनुपर्छ।' प्रधानमन्त्रीले संसदमा जवाफ दिएपछि एसपीपीबारे उठेका भय, भ्रम र आशंकाहरुका प्वाल बन्द हुने उनले बताए। आजै प्रमुख प्रतिपक्षी नेकपा एमालेका संसदमा प्रदिप ज्ञवालीले पनि यसबारे सरकारको जवाफ माग गरेका थिए। उनले यो सम्झौता कुनै पनि हालतमा स्वीकार नहुने बताए। सञ्चारमाध्यममा एसपीपी सम्झौताको मस्यौदा सार्वजनिक भएपछि प्रमुख प्रतिपक्षी नेकपा एमालेले विरोध जनाउँदै आएको छ।"
मतदाता नामावली संकलन र अद्यावधिक आजदेखि,"काठमाडौं : निर्वाचन आयोगले आगामी प्रतिनिधिसभा र प्रदेशसभा सदस्य निर्वाचनलाई लक्षित गरी आजदेखि देशभर मतदाता नामावली सङ्कलन र अद्यावधिक कार्य पुनः सुरु गर्दैछ । सबै निर्वाचन कार्यालय र जिल्ला प्रशासन कार्यालय एवं ७३ वटै इलाका प्रशासन कार्यालयबाट मतदाता नामावली संकलन गरिने आयोगले जनाएको छ । पेशा, व्यवसाय वा अन्य कुनै कारणले कुनै एक जिल्लामा बसोबास गरिरहेको नागरिकले निजको स्थायी ठेगानामा रहने गरी हाल अस्थायी बसोबास गरिरहेको जिल्लाकै निर्वाचन कार्यालय गई मतदाता नामावली दर्ता गर्न सक्नेछन् । बुधबारदेखि मतदाता नामावलीमा नाम, ठेगाना, जन्ममितिलगायत विवरण सच्याउनलाई प्रमाणसहित निवेदन दिएमा त्रुटि सच्याउने तथा कुनै मतदाताले झुट्टा विवरण दिई मतदाता नामावलीमा नाम समावेश गरेको भनी त्यस्तो नाम मतदाता नामावलीबाट हटाइने छ । विवाह वा बसाइँ सरेको कारण मतदाता नामावलीमा रहेको आफ्नो ठेगाना परिवर्तन गर्न चाहेमा साविकमा नाम दर्ता भएको जिल्ला वा नाम सार्न चाहेको जिल्लाको निर्वाचन कार्यालयमा निवेदन दिन सकिने आयोगले जनाएको छ । मतदाताले आफ्नो नाम रहेको मतदानस्थलबाट पायक पर्ने सोही वडाको अर्को मतदानस्थलमा नाम सार्न निवेदन दिएमा सोहीबमोजिम स्थानान्तरण गर्न सकिनेछ । मतदाता नामावली अद्यावधिक गर्ने प्रयोजनका लागि कुनै व्यक्तिले इमेल वा फ्याक्समार्फत निर्वाचन कार्यालयमा निवेदन दिएमा पनि नामावली अद्यावधिक गरिने आयोगका प्रवक्ता शालिग्राम शर्मा पौडेलले जानकारी दिए। २०७३ माघ २० गतेभन्दा अघि दर्ता भई नागरिकतामा उल्लेखितभन्दा फरक ठेगानामा मतदाता नामावली रहेका व्यक्तिले नागरिकतामा उल्लेखित ठेगानामा नै मतदाता नामावली सार्न मतदाता नामावली रहेको जिल्लाको निर्वाचन कार्यालयमा निवेदन दिन सक्नेछन् । निजको नाम सो जिल्लाको मतदाता नामावलीबाट निजको नागरिकतामा उल्लेखित ठेगाना भएको स्थानीय तहको वडामा सार्न सकिने आयोगले जनाएको छ । मतदाताको मृत्यु भएको वा नागरिकता त्याग गरेको वा विवाह वा बसाइँ सरी गएका कारण मतदाता नामावलीबाट नाम हटाउनका लागि निवेदन लिन प्रत्येक महिना निर्वाचन कार्यालय र सम्बन्धित वडा कार्यालयमा सात दिनको समय दिई सूचना टाँस गर्ने व्यवस्था मिलाउने र यस्तो सूचनाको विवरणमाथि निर्वाचन कार्यालयमा कुनै उजुरी परेमा सोको छानबिन गरी पेश भएको प्रमाणबमोजिम र उजुरी नपरेमा सोहीबमोजिम निर्वाचन कार्यालयले नामावली अद्यावधिक गरिने प्रवक्ता शर्माले बताए। मतदाता नामावली ऐन, २०७३ बमोजिम निर्वाचनको मिति घोषणा भइसकेपछि सो निर्वाचनको प्रयोजनका लागि मतदाता नामावलीमा नाम दर्ता नगरिने हुँदा प्रतिनिधिसभा र प्रदेशसभा सदस्य निर्वाचनको मिति छिट्टै घोषणा हुने सम्भावना रहेको भन्दै आयोगले सो घोषणा हुनुपूर्व नै मतदाता नामावलीमा नाम सङ्कलन गर्न योग्यता पुगेका सबै नागरिकलाई आफ्नो नाम दर्ता गराउन अनुरोध गरेको छ । रासस"
"बजेटमा सेटिङले विपक्षी आक्रामक, संसदीय छानबिन माग","काठमाडौं : अनधिकृत व्यक्ति प्रवेश गराएर अर्थमन्त्री जनार्दन शर्माले बजेट निर्माणमा गरेको चलखेलमाथि संसदीय छानबिनको माग गर्दै प्रमुख विपक्षी एमालेले संसद् अवरोध गरेको छ। अर्थमन्त्री शर्माले वित्तीय अपराध गरेको भन्दै एमाले सांसदले मंगलबार प्रतिनिधिसभा बैठक अवरुद्ध गरेका हुन् । अन्नपूर्ण पोस्ट् दैनिकले सोमबार अर्थमन्त्री शर्माले बजेटमा गरेको चलखेलबारे मध्यराति बजेटमा जब चुकुल लाग्यो शीर्षक विशेष खोज समाचार प्रकाशन गरेको थियो। अर्थमन्त्री शर्माले जेठ १४ गते राति विज्ञ भन्दै पूर्वनायबसुब्बा रघुनाथ घिमिरे र अर्का एक सीएलाई मन्त्रालयमा बोलाएर बजेटमा कर र राजस्वका दर तलमाथि गराएका थिए। उनीहरूले खासखास घरानालाई लाभ र खासखासलाई हानि पुग्ने गरी बजेटमा सेटिङ गरेका थिए। देशकै बजेटमाथि भएको सेटिङ र चलखेलबारे अन्नपूर्ण पोस्ट्मा समाचार आएपछि एमालेले अर्थमन्त्रीको राजीनामा माग्दै आएको छ। राजीनामा दिनुको सट्टा अर्थमन्त्रीले उल्टै घटनाको ढाकछोप गर्न खोजेको भन्दै एमालेले संसद् अवरोधको बाटो लिएको जनाएको छ। यसभन्दा अरू ठूलो राष्ट्रघात हुन सक्दैन, संसद्मा एमाले प्रमुख सचेतक विशाल भट्टराईले भने, अर्थमन्त्रीमा अलिकति नैतिकता हुन्थ्यो भने पहिल्यै राजीनामा दिन सक्नुहुन्थ्यो। तर, राजीनामा आएन। त्यसैले सभामुखको अग्रसरतामा संसदीय छानबिन समिति गठन होस्। एमालेको अडान यही हो। राष्ट्रले नचिनेका, मन्त्रालयले नचिनेका, अनधिकृत व्यक्तिहरू राति मन्त्रालय प्रवेश गरेर करका दरहरू तय गरिन्छ भने यसभन्दा देशप्रतिको गद्धारी अरू के हुन सक्छ ? भट्टराईले प्रश्न गरे, म चुनौतीका साथ भन्न चाहन्छु, सभामुखले आदेश गर्नुहोस्, त्यस दिन १४ गते राति अर्थ मन्त्रालयको बजेट बनाउने ठाउँको सीसीटिभीको फुटेज ल्याएर हामीलाई सार्वजनिक ठाउँमा देखाइयोस्। कोको मान्छेहरू प्रवेश गरेका थिए ? सानातिना त्रुटिका कारण विगतमा डारामशरण महतले अर्थमन्त्रीबाट राजीनामा दिएको तथा भरतमोहन अधिकारीका पालामा संसदीय छानबिन समिति गठन भएकोतर्फ प्रमुख सचेतक भट्टराईले अर्थमन्त्री शर्माको ध्यानाकर्षण गराए। यो बजेट त खासखास घरानाका मान्छे, उनीहरूको व्यापार प्रवद्र्धन हुने गरी, उनीहरूलाई फाइदा पुग्ने गरी सेटिङमा आएको रहेछ, भट्टराईले भने, हामीले त अर्थतन्त्र सुधारको बाटोमा जाने अपेक्षा गरेका थियौं। विद्युतीय गाडी, स्यानिटरी प्याड र रडको भन्सार र अन्तःशुल्क अनधिकृत व्यक्तिको पहलमा सेटिङ अनुसार परिवर्तन गरिएको एमालेको आरोप छ। स्वदेशी उद्योगलाई कमजोर पार्ने गरी आयातलाई बढावा दिने दिइएको र विदेशी कम्पनीलाई सहयोग हुने गरी सेटिङ गरिएको भट्टराईले बताए। बजेटमा आन्तरिक उत्पादन र उद्योगलाई कमजोर पार्ने नीति लिइएको पनि एमालेको आरोप छ। अनधिकृत व्यक्तिकै सेटिङमा १० करोडभन्दा बढी बिजुली महसुल तिर्ने ठूला उद्योगलाई १५ प्रतिशत महसुल छुटको व्यवस्था बजेटमा राखिएको भट्टराईले बताए। राति १२ बजे जो प्रतिनिधि मन्त्रालय गए, तिनीहरू खासखास घरानाका प्रतिनिधि हुन्, भट्टराईले भने, मन्त्रीज्यू भन्नुहुन्छ रे, म त यहाँ बस्न भ्याउदिनँ, मेरो प्रतिनिधि यहाँ बस्नुहुन्छ। उहाँहरूले जेजे भन्नुहुन्छ, करका दर त्यहीअनुसार गरिदिनु। दुनियाँमा कहाँ यस्तो चलन छ ? त्यसअघि अर्थमन्त्री शर्माले बजेट निर्माणका क्रममा अनधिकृत व्यक्ति संलग्न नगराइको दाबी गरेका थिए। सभामुखसँग समय लिएर बोल्ने क्रममा मन्त्री शर्माले भने, बजेट निर्माण गर्दा राजस्वका दर चलाउन अनधिकृत व्यक्ति संलग्न गरेको भन्ने कुरा अत्यन्त भ्रामक, कपोकल्पित, झुटा कथा बनाएको छ। यसको खण्डन, खारेजी गर्न चाहन्छु। तर, अर्थमन्त्री शर्माको भनाइ उल्टै झुटो भएको एमालेको दाबी थियो। अर्थमन्त्रीज्यूले होइन भन्नुहुन्छ। हो भन्न त मिल्दै मिल्दैन, भट्टराईले भने, दुनियाँमा बदमासी गर्नेहरूले कहिल्यै पनि हो भनेको रेकर्ड छैन। हो, भन्ने कुरा तथ्य र आधारले बताउँछन्। अर्थमन्त्रीका निरन्तर क्रियाकलापले अनधिकृत व्यक्तिको प्रवेश भएको पुष्टि हुने भट्टराईले बताए। ती मान्छेहरू चिनेका छौं, मुलुकले चिन्दैछ, उनले भने, योभन्दा ठूलो वित्तीय अपराध अर्काे हुन सक्दैन। यति गम्भीर विषय प्रवेश गरिसकेपछि यो सदन मुकदर्शक बनेर बस्न सक्दैन। त्यसपछि एमाले सांसदहरू उभिएर संसद् अवरोध गरेका थिए। सभामुख अग्नि सापकोटाले अर्थमन्त्रीसँग स्पष्टीकरण सोधेर सदनको सञ्चालनमा सहयोग गर्न एमालेसँग आग्रह गरेका थिए। तर, एमालेले छानबिन समितिको माग गर्दै अवरोध गरेपछि बैठक स्थगित भयो। एमाले उपाध्यक्ष सुरेन्द्र पाण्डेले नैतिक रूपमा पनि अर्थमन्त्री शर्मा पदमा बस्न नमिल्ने बताए। प्रतिनिधिसभा बैठकमा मंगलबार विशेष समय लिएर पाण्डेले बजेट बनाउने बेला अर्थ मन्त्रालयका कर्मचारीबाहेक अरूले प्रवेश नपाउने बताए। बजेटको समयमा अर्थ मन्त्रालयका कर्मचारीबाहेक कसैलाई पनि प्रवेश गर्ने अनुमति हुँदैन्, पाण्डेले भने, बजेट सार्वजनिक हुनु एक दिन अगाडिदेखि नै कसैलाई प्रवेश दिइँदैन। सचिवदेखि सबैको मोबाइल दराजमा थन्क्याइन्छ। हाम्रो अभ्यास यस्तो छ। करको दर साँठगाँठ गरेको समाचार सार्वजनिक भएपछि नैतिक रूपमा पनि अर्थमन्त्री पदमा बस्न नमिल्ने उनले बताए। करको गोपनीयता भंग गर्नु भनेको सार्वजनिक अपराध मानिन्छ, पूर्वअर्थमन्त्री पाण्डेले भने, नैतिक रूपमा पनि उहाँ पदमा बस्न मिल्दैन। राजीनामा दिनुहोस्। बजेटमा साँठगाँठको गम्भीर विषय उठ्दा पनि अर्थमन्त्रीले गम्भीरतापूर्वक नलिएको उनको आरोप थियो। यो ज्यादै आपत्तिजनक कुरा हो, पाण्डेले भने। मुलुकका उद्योग सुकाउने गरी अर्थमन्त्रीले कर राजस्वमा साँठगाँठ गरेको पाण्डेले आरोप लगाए। ती सीए को हुन् ? : सुवालनेपाल मजदुर किसान पार्टीका नेता प्रेम सुवालले अर्थमन्त्री शर्माले बजेट निर्माणमा सहभागी गराएका सीए को हुन् भनी प्रश्न गरेका छन्। मन्त्री शर्माले एकजना पूर्वनासु र अर्का एक जना सीए लाई बजेट निर्माणमा सहभागी गराएको भन्दै सीएको परिचय खुलाउन आग्रह गरे। जेठ १४ गते राति अर्थ मन्त्रालयमा अर्थमन्त्री शर्माले प्रवेश गराएका दुई जनामध्ये सीए भनिएका व्यक्तिको परिचय खुलाइएको छैन, सुवालले भने, ती सीए विदेशी हुनुपर्छ भन्ने कुरा आएको छ। कुन देशको नागरिक हो, त्यो बाहिर आएको छैन। विदेशी नागरिक अर्थ मन्त्रालयमा कर छुट गराउन कसरी पुग्यो ? अनाधिकृत व्यक्तिलाई अर्थ मन्त्रालयमा प्रवेश गराई भन्सार र करमा परिवर्तन गराएको भन्दै आपत्ति पनि नाए। अर्थमन्त्रीज्यूलाई कति कमिसन प्राप्त भयो ? उनको प्रश्न थियो, गठबन्धन सरकारका नेताहरूले कतिकति पाए, यसबारे पनि स्पष्ट हुनुपर्यो। २००७ सालपछि भारतीय राजदूत मन्त्रिपरिषद्मा पसेर निर्णय दिने गरेको उल्लेख गर्दै सुवालले भने, अहिले त पनि ०७ साल जस्तै भयो। सिंहदरबारभित्र विदेशी नागरिक, को हो त्यो सीए ?"
"सभापतिमाथि स्थानीय चुनावमा अन्तर्घातको आरोप, कांग्रेसको पार्टी कार्यालयमा तालाबन्दी","विराटनगर : स्थानीय निर्वाचनमा पार्टीका उम्मेदवारको पराजयलाई लिएर मोरङको सुन्दरहरैँचा नगरपालिकामा नेपाली कांग्रेसको विवाद चरम उत्कर्षमा पुगेको छ। संस्थापन एवं पार्टी सभापति शेरबहादुर देउवा र नेता शेखर कोइराला पक्षबीचको विवाद उग्र बनेर गएको हो। त्यो विवाद पार्टीको नगर समितिको नियमित बैठकमा छताछुल्ल भएको छ। प्रत्येक महिनाको अन्तिम दिन पार्टीको नगर समितिको नियमित बैठक बस्ने गरेको थियो। स्थानीय निर्वाचनमा पार्टी नेतृत्व नै आफ्ना उम्मेदवारलाई हराउन सक्रिय बनेको आरोप लगाएपछि सुन्दरहरैँचास्थित कांग्रेसको कार्यालयमा मंगलबार साँझ आयोजित नियमित बैठक भाँडिएको छ। असन्तुष्ट पक्षले सुन्दरहरैँचा९ स्थित पार्टी कार्यालयमा साँझ ६:३० बजेतिर अनिश्चितकालीन तालाबन्दी गरिदिएको छ। केही कार्यकर्ता पार्टी कार्यालय तोडफोडमा समेत उत्रिए। तोडफोडबाट कार्यालयको झ्यालको शिशा फुटेको छ। कुर्सीहरु भाँचिएका छन्। कांग्रेसको कोइराला पक्षीय भक्तिप्रसाद सिटौला पार्टीको नगर सभापति छन्। स्थानीय निर्वाचनका लागि नगर समितिले मेयरको उम्मेदवारमा सिटौलाको मात्रै नाम सिफारिस गरेको थियो। तर मेयरको टिकट भने संस्थापन एवं देउवा पक्षीय शिवप्रसाद ढकालले पाए। ढकाल सुन्दरहरैँचाका पूर्वमेयर हुन्। नगर समितिको सिफारिसभन्दा बाहिरका व्यक्तिलाई टिकट दिएर मेयरको उम्मेदवार बनाइएको भन्दै त्यतिबेलै पार्टीमा विवाद देखिएको थियो। पार्टीभित्रको आन्तरिक कलह चुलिँदै गइरहेका बेला मेयरमा ढकाल पराजित भए। गत वैशाख ३० गते सम्पन्न स्थानीय निर्वाचनमा एमालेका केदारप्रसाद गुरागाईंसँग उनी पराजित भएका हुन्। २०७४ सालको स्थानीय निर्वाचनमा भने गुरागाईंलाई नै हराएर ढकाल मेयर बनेका थिए। पार्टीभित्र एउटै व्यक्तिले मात्रै पटकपटक अवसर पाइरहने भन्दै ढकालको उम्मेदवारीलाई लिएर कोइराला पक्ष असन्तुष्ट बनेको थियो। आन्तरिक असन्तुष्टिबीच ढकालले मेयर हारेपछि पार्टीको नगर नेतृत्वसँग संस्थापन पक्ष थप बिच्किएको छ। चुनावको परिणामलाई लिएर चित्त दुखाइरहेको संस्थापन पक्षले सार्वजनिक रूपमै सिटौलामाथि अन्तर्घातको आरोप लगाउँदै आएको छ। चुनावमा विपक्षी उम्मेदवारलाई सघाएको र आफ्ना उम्मेदवारमाथि अन्तर्घात गरेको आरोप पार्टीको नियमित बैठकमा सभापति सिटौलामाथि लगाइयो। उनको राजीनामासमेत माग गरिएको बैठकका एक सहभागीले बताए। त्यसलगत्तै बैठकका लागि गणपूरक संख्या नपुगेको भन्दै बैठक स्थगित गरेर सिटौलासहित उनी पक्षीय नेता कार्यकर्ता बाहिरिए। बैठक बस्नलाई कोरम नपुगेका कारण स्थगित गरेर आफूहरु निस्किएपछि असन्तुष्ट एवं संस्थापन पक्षले पार्टी कार्यालयमा तालाबन्दी र तोडफोड गरेको सिटौलाले बताए। संस्थापन पक्षले पार्टीको नेतृत्वबाट सिटौलाले राजीनामा नदिएसम्म ताला नखोल्ने अडान लिएको छ। सिटौलाले भने आफूमाथि सुनियोजित तरिकाले आक्रमण गर्न खोजिएपछि र कोरमसमेत नपुगेकाले बैठक स्थगित गरिएको बताए। प्रत्येक महिनाको अन्तिम दिन पार्टीको नियमित बैठक बस्छ। तर गणपूरक संख्या नपुगेपछि बैठक स्थगित गरिएको हो। अन्तर्घातको दोषारोपण गर्दै बैठकमै ममाथि नियोजित तरिकाले आक्रमण गर्न खोजियो, उनले भने, पार्टीलाई एकतावद्ध र संस्थागत रूपमा अगाडि बढाउनुपर्छ भन्ने मेरो जोड हो। व्यक्तिगत रूपमा कसैलाई आक्षेप लगाउन हुँदैन भनेर कुरा राख्दै गर्दा बैठकस्थलभित्र एउटा हुल पस्यो। ढकालको पक्ष लिएर आएको हुलले मसँग विवाद गर्यो। पार्टी कार्यालयभित्रै आफूमाथि आक्रमण गर्ने योजना थाहा पाएकाले पनि बैठक स्थगित गरेर हिँड्नु परेको उनले बताए। मुलुकका धेरै ठाउँमा कांग्रेसका उम्मेदवार पराजित भएको उल्लेख गर्दै सिटौलाले चुनावमा ढकाललाई मात्रै नभएर पार्टीका कुनै पनि उम्मेदवारमाथि अन्तर्घात नभएको बताए। मुलुकमा कांग्रेसले उठाएका धेरै उम्मेदवारले चुनाव हारे। शिव ढकाल मात्रै हारेको भए आरोपमा विश्वास गर्ने एउटा आधार हुन्थ्यो। कांग्रेसले धेरै ठाउँमा चुनाव हार्दा सुन्दरहरैँचामा मात्रै कसरी अन्तर्घात हुन्छ ?, प्रश्न गर्दै उनले भने, पार्टीले भनेको नसुन्दा र नमान्दा ढकालले चुनाव हारेका हुन्। अहिले दोष चैँ पार्टी सभापति र पार्टीको नगर समितिमाथि लगाउने काम भइरहेको छ। आफूखुसी अगाडि बढ्दा पराजित भएपछि ढकालले व्यक्ति र संस्थामाथि आक्रमण गर्ने योजना बनाएको पायौं। व्यक्ति र संस्थामाथि आक्रमण गर्न खोज्नु एवं कार्यालयमा तालाबन्दी तथा तोडफोड गर्नु खेदजनक रहेको सिटौलाको भनाइ छ। संस्थागत रूपमा पार्टीलाई अगाडि बढाउनुपर्ने बेला तालाबन्दी र तोडफोडको गलत प्रक्रिया अपनाइएको उनले बताए। उनले बुधबार दिउँसो सुन्दरहरैँचा८ को सलकपुरमा पत्रकार सम्मेलन गरेर आफ्ना कुरा प्रष्टसँग राख्ने पनि बताए। चल्न नजानेर चुनाव हारेपछि संस्थापन पक्षले नगरको पार्टी सभापतिलाई दोष थोपर्ने काम गरिरहेको सिटौलाले बताए। कांग्रेसलाई नै चुनाव हराएर पार्टीको नेतृत्वले कसलाई जिताउनु त ?, उनले भने, अब कसरी अगाडि बढ्नेभन्ने कुरा पार्टीभित्र आन्तरिक सल्लाह गरेर निर्णय लिन्छौं। कांग्रेसको संस्थापन पक्षीय नेता एवं मोरङ क्षेत्र नम्बर ३ का क्षेत्रीय सदस्य राजेन्द्र ढकालले भने चुनावमा आफ्ना उम्मेदवार पराजित भएको जिम्मा पार्टीको नेतृत्वले लिनुपर्ने बताए। चुनावमा बेला पार्टी परिचालन राम्रो भएन। नेतृत्वले आफ्नालाई असहयोग र विपक्षीसँग साँठगाँठ गर्दा पराजय बेहोर्नु पर्यो, उनले भने, पार्टीले सहयोग गरेको भए चुनाव जित्ने थियौं। जित्ने अवस्था हुँदाहुँदै हारेपछि कार्यकर्ता आक्रोसित भएका छन्। लामो समयसम्म पार्टीले चुनावको समीक्षासमेत गर्न नचाहेको ढकालको भनाइ छ। निर्वाचनका बेला पार्टीका गतिविधि देखिएन। चुनावसमेत हारेपछि नेतृत्वसँग जवाफ माग्दै कार्यकर्ता असन्तुष्ट र आक्रोसित बनेका छन्, उनले भने, पार्टीबाटै असहयोग भएपछि दिनरात नभनिकन चुनावमा खटिएका कार्यकर्ताले गुनासो पोख्दै प्रश्न गर्नु स्वभाविक हो। तर नेतृत्वले जवाफ दिन चाहेको छैन। बैठक स्थगित गरेर हिँडेपछि कार्यकर्ताले पार्टी कार्यालयमा अनिश्चित कालका लागि तालाबन्दी गरेर सभापति सिटौलाको राजीनामा माग गरेको ढकाल बताउँछन्। कांग्रेसको गढमा एमालेका उम्मेदवारलाई बढी भोट आउनुले पनि अन्तर्घात पुष्टि हुने उनले बताए। चुनावमा पार्टी चलायमान नभएको जवाफ नेतृत्वले दिनुपर्छ, ढकालले भने।"
जिसस दैलेखको प्रमुख पदमा पुनः निर्वाचनको माग गर्दै सर्वोच्चमा रिट,"दैलेख : जिल्ला समन्वय समिति दैलेखको प्रमुख पदमा पुनः निर्वाचनको माग गर्दै सर्वोच्च अदालतमा रिट निवेदन दायर भएको छ । नेपाली कांग्रेसबाट जिसस प्रमुखको उम्मेदवार बनेकी दुर्गाकुमारी श्रेष्ठले मंगलवार रिट दायर गरेका हुन् । मुख्य निर्वाचन अधिकृतको कार्यालय दैलेख लगाएतका विरुद्ध परेको रिटमा जिल्ला समन्वय समिति दैलेखको प्रमुख पदमा पुनः कानून बमोजिम निर्वाचन गराउन उत्प्रेषणयुक्त परमादेश माग गरिएको छ । रिटमा मुख्य निर्वाचन अधिकृतको कार्यालय दैलेख, मुख्य निर्वाचन अधिकृत दण्डपाणि लामिछाने, जिल्ला समन्वय समिति दैलेख, जिल्ला समन्वय समितिमा स्वतन्त्र उम्मेदवारी दिई निर्वाचित भएका नमराज शाही, स्वतन्त्र उम्मेदवारका प्रस्तावक सुन्दरकुमार केसी, समर्थक बिना कार्की, प्रदेश निर्वाचन कार्यालय कर्णाली प्रदेश र निर्वाचन आयोग समेतलाई विपक्षी बनाएको छ । दैलेखको आठबीस नगरपालिका७ को वडासदस्यमा नेपाली काँग्रेसबाट निर्वाचित भएका नमराज शाहीले जिसस प्रमुखमा स्वतन्त्र उम्मेदवारी दिन नपाउने रिटमा जिकिर गरिएको छ । नेपाली काँग्रेसबाट निर्वाचित भएका शाहीले स्वतन्त्र हैसियतमा जिल्ला समन्वय समितिको निर्वाचनमा उम्मेदवारी दिन नमिल्ने भन्दै उम्मेदवारी दर्ता खारेज गरी पाउँ भनि दिएको निवेदन समेत मुख्य निर्वाचन अधिकृतको कार्यालयले अस्वीकार गरेको रिटमा उल्लेख छ । स्वतन्त्र उम्मेदवारी दिई जिसस प्रमुखमा निर्वाचित शाहीको मुख्य निर्वाचन अधिकृतको कार्यालयमा बैशाख २३ गते दर्ता गराएको मनोनयन पत्र, अन्तिम निर्वाचन मत परिणाम र समन्वय प्रमुखलाई भएको सपथग्रहण लगाएत सबै गैरकानूनी कार्यलाई उत्प्रेरक आदेशले बदर गरी जिल्ला समन्वय समिति दैलेखको प्रमुख पदमा पुनः कानुन बमोजिम निर्वाचन गराउन परमादेश जारी पाउँ, रिटमा भनिएको छ । गत जेठ २६ गते भएको जिल्ला समन्वय समिति दैलेखको निर्वाचनबाट प्रमुखमा स्वतन्त्र उम्मेदवार नमराज शाही विजयी भएका छन् । जिसस प्रमुखमा निर्वाचित शाहीले १३ मत प्राप्त गरेका थिए । सत्ता गठबन्धनमा रहेका नेपाली कांग्रेस, नेकपा माओवादी केन्द्र र एकीकृत समाजवादीको तर्फबाट प्रमुखको उम्मेदवार नेपाली काँग्रेसकी दुर्गा कुमारी श्रेष्ठले ९ मत प्राप्त गरेकी थिइन् । स्वतन्त्र उम्मेदवारी दिएर जिसस प्रमुखमा निर्वाचित शाही नेपाली कांग्रेस दैलेखका उपसभापति हुन् । उनले स्वतन्त्र उम्मेदवारी दिएपछि काँग्रेसले साधारण सदस्य समेत नरहने गरी उनलाई पार्टीबाट निष्कासन गरिसकेको छ । उपप्रमुखमा सत्ता गठबन्धनलाई हराउँदै नेकपा एमालेका उम्मेदवार केशवबहादुर शाही निर्वाचित भएका छन् । उनले ११ मत प्राप्त गरेर विजयी भएका छन् । गठबन्धनको तर्फबाट उपप्रमुखको उम्मेदवार बनेकी एकीकृत समाजवादीकी शान्ति शाहीले १० मत प्राप्त गरेकी थिइन् । समन्वय समितिको सदस्यहरुमा नेकपा एकीकृत समाजवादीका कविताकुमारी गिरी, कोकीलाकुमारी खड्का पुर्णा विक, नेकपा माओवादी केन्द्रकी तुल्छा विक, फत्तबहादुर डांगी, नेपाली कांग्रेसका अङ्गबहादुर शाही र स्वतन्त्र उम्मेदवार दिलबहादुर शाही निर्वाचित भएका थिए । जिल्ला समन्वय समितिमा निर्वाचित प्रमुख, उपप्रमुख र सदस्यहरुले पद तथा गोपनीयताको सपथग्रहणपछि मंगलवार पदभारग्रहण समेत गरिसकेको छन् । पदभारग्रहणपछि आयोजित कार्यक्रममा बोल्दै जिसस प्रमुख नमराज शाही । तस्बिर : हिक्मतबहादुर नेपाली"
एसपीपीबारे संसद्मा प्रश्नै प्रश्न,"काठमाडौं : सांसदहरूले प्रस्तावित अमेरिकी स्टेट पार्टनरसिप प्रोग्राम (एसपीपी)प्रति शंका जनाएका छन्। प्रतिनिधिसभाको मंगलबार बसेको बैठकमा उनीहरूले यो विषय अमेरिकाको सैन्य रणनीति इन्डोप्यासिफिकको अंगका रूपमा अघि बढेको भन्दै परराष्ट्रमन्त्री डा नारायण खड्कासमक्ष प्रश्न गरेका हुन्। सत्ता साझेदार दल माओवादी केन्द्रकै सांसद गिरिराजमणि पोखरेलले एसपीपी इन्डो प्यासिफिक स्ट्राटेजीको अंग भएकाले स्वीकार गर्न नसकिने बताए। एसपीपी अमेरिकाको इन्डो प्यासिफिकको सैन्य पार्ट हो। एसपीपी स्वीकार नगरियोस् र गर्न हुँदैन, नेता पोखरेलले भने, सरकारले आफ्नो दृष्टिकोण सार्वजनिक गरोस्। एमसीसी पारित गर्दाको व्याख्यात्मक टिप्पणी अझैसम्म पनि स्पष्ट नभइसकेको समयमा यसलाई पनि ध्यानाकर्षण गराउन चाहन्छु। नेपाल मजदुर किसान पार्टीका सांसद प्रेम सुवालले अमेरिकाले प्रस्ताव गरेको १० बुँदेबारे सदनलाई जानकारी गराउन माग गरे। एसपीपीबारे प्रधानमन्त्री शेरबहादुर देउवापत्नी आरजु राणाले अमेरिकी उपविदेशमन्त्रीसँग छलफल गरेको समाचार सत्य हो वा होइन भनी प्रश्न गरे। एमसीसी सैन्य मोर्चा भनेर हामीले विरोध गरेका थियौं। साथीहरू त्यति बेला अमेरिकी सेना कसरी आउँछ भन्नुहुन्थ्यो, नेता सुवालले भने, अहिले सरकारले १० बुँदे सम्झौता गर्न लागेको छ। त्यसमा नेपाली सेनाको ब्यारेक अमेरिकी सेनाले प्रयोग गर्ने, नेपाली हल्का वायुयान अमेरिकाले प्रयोग गर्ने, उत्तरी क्षेत्रमा सैन्य अभ्यास गर्ने, अमेरिकाले ल्याउने सामानमा कर छुट दिने भन्ने छ। नेपालमा अमेरिकी भित्राउन प्रमुख विपक्षी एमालेसमेत लागेको आरोप उनले लगाए। माओवादी केन्द्रकै सांसद यशोदा सुवेदी गुरुङले एसपीपी रक्षासँग सम्बन्धित भए पनि परराष्ट्र मन्त्रालयमार्फत अघि बढ्नु शंकास्पद भएको बताइन्। संसद्बाट एमसीसी अनुमोदन हुँदा गरिएका व्याख्यात्मक टिप्पणीमा कुनै धारणा नआएको भन्दै धारणा नआउँदै काम अघि बढेकोमा नेतृ गुरुङले प्रश्न गरिन्। एमाले सांसद सूर्यप्रसाद पाठकले एसपीपीमा नेपालले हस्ताक्षर गर्न लागेको हो कि होइन भन्दै प्रश्न गरे। एसपीपीमा नेपालले हस्ताक्षर गर्न लागेको हो ? प्रधानमन्त्री र प्रधानमन्त्रीको निकट भविष्यमा अमेरिकाको भ्रमण हुन लागेको चर्चामा आएको छ, नेता पाठकले भने, सत्तारुढ घटककै एक सचेतकले स्थगन गर्न माग गर्नुभएको छ। यसमा सरकारको धारणा के हो ? एमालेका अर्का सांसद खेमप्रसाद लोहनीले सरकार दक्षिणतिर ढल्केको आरोप लगाए। एमसीसी र बीआरआईलाई समान महत्व दिनुपर्नेमा एमसीसीलाई मात्रै बढी महत्व किन दिइएको हो ? नेता लोहनीले भने, एसपीपीमार्फत अमेरिकाको सैन्य गुटमा सामेल हुन लाग्नु कसको स्वार्थका लागि हो ? एमाले सांसद राधा ज्ञवालीले सरकार एउटा राष्ट्रतिर ढल्किएको आरोप लगाइन्। परराष्ट्रमन्त्री डा खड्काले अमेरिकाले प्रस्ताव गरिरहेको एसपीपी मानवीय सहयोगका लागि बनेको कार्यक्रम रहेको बताए। इन्डो प्यासिफिक कुनै औपचारिक एलायन्स नभएको उनको भनाइ छ। यो नेपाललाई सैन्य गठबन्धनमा लिने सम्झौता हो कि भनेर प्रश्न उठिरहेको छ। हिजो एमसीसी पारित गर्दा पनि हामीले इन्डो प्यासिफिक स्ट्राटेजीका कुरा गर्यौं। इन्डो प्यासिफिक कुनै फर्मल एलायन्स केही पनि होइन। इन्डियन ओसियनबाट वेस्ट ओसियनसम्मको एउटा कनेक्सन हो, डा खड्काले भने। उनले दुई महासागर इन्डियन ओसियन र पश्चिम प्रशान्त महासागरमा पर्ने भूभागलाई जोड्ने कन्सेप्ट नै इन्डो प्यासिफिक भएको स्पष्ट पारे। करिब २४ वटा देशसँग एउटा खुला व्यापार, सार्वभौमताको सम्मान गर्ने यी कुराहरूलाई लिएर बनेको एउटा लुज अर्गनाइजेसन हो। मैले बुझेअनुसार फर्मल ट्रिटी केही पनि होइन। त्यसअन्तर्गत पहिले एमसीसी र अहिले एसपीपी, उनले भने। एसपीपी अमेरिकाको संघीय सरकारसँग भएका प्रोग्रामलाई पास गरेर मानवीय सहयोगमा प्राकृतिक प्रकोपलाई सम्बोधन गर्ने, सांस्कृतिक क्षमताहरू आदानप्रदान गर्ने, अभिवृद्धि गर्नका लागि आएको उनले बताए। पार्टनरसिप भन्नेबित्तिकै ट्रिटी होइन। साझेदार अस्थायी खालको एउटा कन्सेप्ट हो। कुनै एउटा खास मिसनपछि जान्छ। केही समय बस्छ, यहाँ कुनै मिलिटरी आएकै छैन, उनको भनाइ थियो। अमेरिकाले एसपीपीमा सामेल हुन कुनै पनि देशलाई नभनेको स्पष्ट गरेको छ। नेपालमा प्रश्न उठेपछि अमेरिकी दूतावासले त्यसबारे प्रष्टीकरण दिएको हो। दूतावासले एसपीपी प्राकृतिक विपतविरुद्ध अग्रस्थानमा खटिने उद्धारकर्तालाई अनुभव तथा क्षमता साटासाट कार्यक्रम मात्रै भएको जनाएको छ । अमेरिकी राज्यको नेसनल गार्ड तथा साझेदार विदेशी मुलुकबीचको एक आदानप्रदान कार्यक्रम भएको उसले भनेको छ। अमेरिकी नेसनल गार्डले स्वदेशमा भूकम्प, बाढी र वन डढेलो जस्ता प्राकृतिक विपत्तिविरुद्ध जुध्नका लागि अमेरिकाका प्रथम उद्धारकर्ताहरूलाई सहयोग गर्छ, विज्ञप्तिमा छ। २५ वर्षभन्दा लामो समयदेखि कायम रहँदै आएको एसपीपीमा ९० भन्दा बढी देशसँग ८० भन्दा बढी साझेदारी समावेश रहेको जनाइएको छ। तीमध्ये अधिकांश देश यस क्षेत्रमा नरहेको उल्लेख छ। आँधीबेहरीदेखि भूकम्प, बाढी र डढेलोसम्मका प्राकृतिक तथा अन्य विपद्को अवस्थामा अमेरिका आफ्नो अग्रपंक्तिका उद्धारकर्ताका रूपमा रहेका नेसनल गार्डहरूको उत्कृष्ट अभ्यासको अनुभव तथा क्षमता साटासाट गर्न चाहन्छ। यस प्रकारको सहकार्यको सहजीकरणका लागि एसपीपी प्रभावकारी माध्यम हो, विज्ञप्तिमा छ। दूतावासले बाहिर सार्वजनिक भएको एसपीपी सम्झौताको १० बुँदे मस्यौदा प्रस्तावमा पनि बोलेको छ। आफ्नो नीतिअनुसार अमेरिकाले कुनै पनि देशलाई स्टेट पार्टनरसिप प्रोग्राममा सामेल हुन भन्दैन तर कुनै देशबाट त्यसका लागि माग आएको खण्डमा भने त्यस्तो मागको सम्बोधन गर्छ, दूतावासले भनेको छ।"
"एसपीपी नेपालका लागि घातक, वैदेशिक हस्तक्षेपको कडा प्रतिवाद गर्न अनेरास्ववियूको अपील","काठमाडौं : नेकपा एकीकृत समाजवादी निकट विद्यार्थी संगठन अनेरास्ववियूले नेपालका लागि प्रस्तावित अमेरिकी स्टेट पार्टनरसिप प्रोग्राम (एसपीपी) घातक भएको टिप्पणी गरेको छ। बुधबार बिहान अनेरास्ववियूले एक विज्ञप्ति जारी गर्दै एसपीपी नेपालको परराष्ट्र नीतिको विरुद्धमा रहेकोले रणनितिक हिसाबले मुलुकका लागि घातक हुने धारणा राखेको हो। भर्खरै नेपाल भ्रमणमा रहेका अमेरिकी सेनाका अधिकारीले नेपाल सामु प्रस्ताव गरेको स्टेट पार्टनरसीप प्रोग्राम (एसपीपी) नेपालको सार्वभौमसत्ता, असंलग्न परराष्ट्र नीति, पंचशीलको सिद्धान्तलगायत नेपालको परराष्ट्र नीतिको विरुद्धमा रहेकोले रणनितिक हिसाबले यो हाम्रो मुलुकको लागि घातक हुने अनेरास्ववियूको धारणा रहेको छ ।अध्यक्ष सुदेश पराजुलीद्वारा हस्ताक्षरीत विज्ञप्तिमा भनिएको छ अमेरिकी सेनाले उक्त मस्यौदामा नेपाललाई हस्ताक्षर गर्न दबाब दिँदै नेपाललाई कुनै देशको सैनिक अखडाको रुपमा परिणत गर्न खोज्ने वैदेसिक हस्तक्षेपको अनेरास्ववियू घोर निन्दा र भर्त्सना गर्दछ। एसपीपीले नेपालको स्वतन्त्र परराष्ट्र नीति उलंघनका साथै नेपालको अस्तित्वमाथि नै धावा बोलेको रुपमा अनेरास्ववियूले बुझेको विज्ञप्तिमा उल्लेख छ । नेपाल आजसम्म कसैको उपनिवेस नबनेको स्मरण गर्दै पराजुलीले नेपाल वीर गोर्खालीहरुको पवित्र भूमि भएको उल्लेख गरेका छन्। नेपाललाई विश्व पुँजिवादको अहंकारमा विदेशी सेनाको परेड खेल्ने रणभूमिको रुपमा नेपाललाई प्रयोग गर्न खोज्दैछौ भने आम नेपाली जनतालाई यो असह्य हुनेछ र हामी आन्दोलनको सुनामी सिर्जना गर्न बाध्य हुनेछौँ । जारी विज्ञप्तिमा भनिएको छ, यदि यो अनुरोधलाई वेवास्था गरि एमसीसी र आइपिएसको कम्पोनेन्ट एसपीपी सम्झौता लागु गर्दै नेपाललाई विदेसीहरुको युद्ध मैदान बनाइन्छ भने अनेरास्ववियू यसका विरुद्ध कडाभन्दा कडा आन्दोलनको आधिवेहोरी सिर्जना गर्ने चेतावनी समेत यसै विज्ञप्तीमार्फत जानकारी गराइन्छ ।उनले राष्ट्रघाती १० बुँदे स्टेट पार्टनरसीप प्रोग्राम (एसपीपी) को मस्यौदामा हस्ताक्षर नगर्न नेपाल सरकारलाई अनुरोध गर्दै वैदेशिक हस्तक्षेपको कडा प्रतिवाद गर्न सबैलाई अपील गरेका छन्।"
आफ्नै घरभित्र महिला मृत फेला,विराटनगर : मोरङको सुन्दरहरैचा नगरपालिका६ शिवालय टोलकी एक महिला बुधबार आफ्नै घरभित्र मृत फेला परेकी छन् । मोरङ प्रहरीका प्रवक्ता डीएसपी दीपक श्रेष्ठले ४५ वर्षीया काली दर्जी घरभित्र सुतेकै ओछ्यानमा मृत फेला परेको जानकारी दिए । उनका अनुसार घरमा मृतक महिला र उनका पति किशोर दर्जी मात्रै बस्दै आएका थिए । किशोर भने मंगलबार छोरीको घर गएको र आफ्नो घरमा भने महिला एक्लै बसेको पाइएको श्रेष्ठले बताए । प्रहरीको प्रारम्भिक अनुसन्धानबाट बुधबार बिहान ११ बजेतिर आफ्नो घर फर्किएका किशोरले पत्नीलाई मृत अवस्थामा भेटेको खुलेको छ । घरमा आइपुगेर हेर्दा सुतेकै ओछ्यानमा पत्नीको शव देखेपछि उनैले प्रहरीलाई खबर गरेका हुन् । महिलाको शव घोप्टो परेको अवस्थामा भेटिएको थियो । दर्जी दम्पतीका ३ जना छोरी छन् । प्रहरीका अनुसार छोरीहरुको बिहे भइसकेपछि पतिपत्नी मात्रै घरमा बस्दै आएका थिए । महिलाको मृत्युको कारण खुल्न बाँकी रहेको प्रहरीले जनाएको छ । इलाका प्रहरी कार्यालय बेलबारीका प्रहरी निरीक्षक खगेन्द्र धमला नेतृत्वको टोलीले घटनाको अनुसन्धान थालेको छ । शव पोस्टमार्टमका लागि धरानस्थित बीपी कोइराला विज्ञान प्रतिष्ठान लगेर विभिन्न कोणबाट घटनाको अनुसन्धान सुरु गरिएको डीएसपी श्रेष्ठले बताए ।
"अब सिसडोलको कथा दोहोरिँदैन, काठमाडौंको फोहोरको साइन्टिफिक बिसर्जन थालेका छौं : मन्त्री झाँक्री","काठमाडौं : शहरी विकास मन्त्री रामकुमारी झाँक्रीले काठमाडौं उपत्यकाको फोहोरको वैज्ञानिक व्यवस्थापन सुरु गरिएको बताएकी छन्। संसदमा सांसदहरुलाई जवाफ दिने क्रममा मन्त्री झाँक्रीले फोहोर व्यवस्थापनको अधिकार स्थानीय तहलाई नै हस्तान्तरण गरिएको र संघ सरकारले प्राविधिक सहायता तथा समन्वयमात्रै गर्ने बताइन्। तर काठमाडौंमा फोहोर व्यवस्थापन समस्या विकराल भएकाले संघ सरकारले अग्रसरता लिएर वैज्ञानिक व्यवस्थापनको सुरुवात भएको उनले स्पष्ट पारिन्। काठमाडौंको समस्या विकराल थियो। ठूला सहरमा समस्या ज्यूका त्यू छ, उनले भनिन्, यो सरकारको प्राथमकितामा छ। फोहोर व्यवस्थापन पहिलो शर्त हो। फोहोरलाई प्राथमिकतामा राखेर फोहोर मैला प्रावधिक सहायता केन्द्र स्थापना गरेको उनले जानकारी गराइन्। देशैभरी प्राविधिक सहायता दिने, पूर्वाधार बनाइदिने, कुन प्रकारको फोहोरलाई कसरी बिसर्जन गर्ने, कुन टेक्नोलोजीमा कसरी गर्ने बजेटमा आएको छ। संचरना बनाउँदै जान्छौं, उनले भनिन्, यसले देशभैरी फोहोरमैलाको सहायताको काम गर्नेछ। काठमाडौंको फोहोर समस्यालाई आफू मन्त्री भएर आएपछि प्राथमिकतामा राखेर व्यवस्थापनको वातावरण बनाएको उनले बताइन्। मुलपानीको ल्याण्ड फिल साइटबाट सिसडोलमा २ वर्षका लागि बनाइएको साइटमा करिब १७ वर्षसम्म फ्याकियो। विविध कारणले बन्चरेडाँडामा व्यवस्थापन भइरहेको थिएन, उनले भनिन्, म मन्त्री भएर आउँदा काम भइरहेको थिएन। स्थानीयको विरोध थियो। हामीले स्थानीय जनतासँग सम्झौता गरेर, क्याविनेटबाट निर्णय गर्यौं। फोहोर बिसर्जनको वातावरण बनेको छ। अहिले बाटो स्तरोन्नति गर्दैछौं। छुट्टै फोहोर बिसर्जन रोड बनाउने कुरा छ। मन्त्री झाँक्रीले बन्चरेडाँडामा साइन्टिफिक बिसर्जनको काम सुरु भएको उनले बताइन्। सिसडोललाई व्यवस्थित बनाउने प्रयास गरेका छौं। सिसडोल साइड क्षेत्रमा अस्पताल बनाउन सुरु गरेका छौं। डाक्टर, अस्पताल आएन, पुलिस र गोली रह्यो भन्ने कथा अन्त्य गर्न चाहन्छौं, उनले भनिन्। सिसडोलको दुर्गन्धलाई नास्टको प्रतिवेदनअनुसार जैविक वा अजैविक रुपमा व्यवस्थापन गर्ने र त्यसपछि बन्द गरिने उनले बताइन्। सिसडोलको कथा नदोहोरिने नगरी बन्चरेडाँडामा व्यवस्थापन थालेको उनले दाबी गरिन्। साउन १ बाट देशभर स्रोतमै फोहोर वर्गिकरणमा स्थानीय तहबाट हुने विश्वास छ। काठमाडौंकै १८ पालिकाले स्रोतमै बर्गीकरणको व्यवस्थापन मिलाउनुहुन्छ, उनले भनिन्।"
पोखरा जोमसोम हवाई उडान सुरक्षित गराउन सरोकारवाला निकायबीच छलफल,"जोमसोम : पोखरा जोमसोम हवाई उडान सुरक्षित गराउन सरोकारवाला निकायबीच छलफल भएको छ। गत जेठ १५ गते पोखराजोमसोम हवाई उडानका क्रममा तारा एयरको जहाज दुर्घटना भएको र त्यसपछि उत्पन्न परिस्थिति ,घटनाको समीक्षा र दुर्घटना न्यूनिकरण गर्न लागू भएका थप निर्देशनहरुको विषयमा पोखरा नागरिक उड्यन कार्यालयमा बैठक बसी बृहत छलफल गरिएको हो। बैठकमा जहाज दुर्घटना न्यूनिकरण गर्ने सम्बन्धी पछिल्लो भइरहेको प्रगति र पहलको विषयमा सरोकारवाहरुलाई जानकारी गराइएको छ। संघीय प्रतिनिधि सभा सदस्य प्रेमप्रसाद तुलाचनको विशेष उपस्थितिमा पोखरा नागरिक उड्यन कार्यालयका निर्देशक विक्रम राज गौतम,प्रबन्धक जसोदा सुवेदी,अनुप जोशी,ईमानाथ अधिकारी,प्रभु हेलीका स्टेशन मेनेजर सुजन जोशी,एअर डाईनोष्टिकका बिर बिक्रम राणा,तारा एयरका राम लामिछाने,सिम्रिक एयरका स्टेशन इञ्चार्ज राजेन्द्र भण्डारी र समिट एयरका सन्तोष भण्डारीलगायतको टोलीले पोखराजोमसोम हवाई दुर्घटना न्यूनिकरण सम्बन्धी छलफलमा सहभागी जनाएको थियो। पोखरा नागरिक उड्यन कार्यालयमा तारा एयरको जहाज दुर्घटना भएको १५ दिनपछि सरोकारवाला निकायबीच बृहत छलफल गरिएको हो । सो बैठकले ५ बुँदे छलफल तथा निर्णय गरेको पोखरा नागरिक उड्यन कार्यालयले जनाएको छ । बैठकमा पोखरा विमानस्थलका प्रमुख बिक्रम राज गौतमले च्यालेञ्ज अफ एअर स्टाफ अपरेसन इन नेपाल विषयमा प्रस्तुतिकरण गरे । प्रस्तुतिकरणमा विमानस्थल प्रमुख गौतमले नेपाल र पोखराजोमसोम खण्डको भौगोलिक बनावट ,मौसमी अवस्था र यसको महत्वलाई आत्मसाथ गर्दै भीएफआर कन्डिसन र सीएफआइटी ( भूभाग नियन्त्रित उडान) दुर्घटनाहरु किन र कसरी हुने गर्छन भन्ने विषयमा प्रकाश पारे । उनले हालसम्म भए गरेका दुर्घटनाहरुको तथ्यांकहरुको समीक्षा र विश्लेषण ,तालिम र प्राविधिक विषयहरु सञ्चार र समन्वयका बारेमा सरोकारवाला निकायसमक्ष प्रस्तुत गरे । नेपाल नागरिक उड्यन प्राधिकरणले जारी गरेको विज्ञप्ति ,भीएफआर उडानको सुरक्षा अभिवृद्धिसम्बन्धी प्राधिकरणको प्रधान कार्यालयको पत्र र जेठ २ गतेको इनोरोएट वयदरसम्बन्धी प्राप्त र पोखरा विमानस्थल प्रमुखको संयोजकत्वमा पोखरा कार्यालयमा कार्यरत कर्मचारीबीचको छलफल र निर्णयहरु जानकारी गराइएको थियो । छलफलमा संघीय सांसद प्रेमप्रसाद तुलाचनले जेठ १५ गते भएको तारा एयर जहाज दुर्घटनाको खोजी कार्य ,उद्दार र त्यसबीचमा भइरहेका प्रयासका बारेमा बैठकलाई जानकारी गराइएको थियो ।बैठकमा सांसद तुलाचनले पोखराजोमसोम हवाई मार्गमा बढी मात्रा दुर्घटना भइरहेका र यसप्रकारका दुर्घटना न्यूनिकरण गर्न आफूले सक्दो सहयोग गर्ने बताए । सांसद तुलाचनले जेठ २२ गते संस्कृति पर्यटन तथा नागरिक उड्यन मन्त्रालयलाई पोखराजोमसोम हवाई मार्गको म्याग्दीको घोरेपानीदेखि लेते खण्डसम्म उडाई उडान जोखिम र संवेदनशील रहेकाले त्यस स्थानमा मेटोरोजिकल स्टेशन र विमानस्थलसंग अविछिन्न सम्पर्क नछुट्ने सुनिश्चितता गर्न भिएचएफ रिपिटर स्टेशन स्थापनाा गर्न पत्राचार गरेको बैठकलाई जानकारी गराइएको थियो । बैठकमा उडानका हिसाबले निकै संवेदनशील रहेको पोखरा जोमसोम हवाई मार्गको घोरेपानी देखि टुकुचे क्षेत्रमा जनशक्ति खटाई दैनिक मौसमी अपडेट पोखरा र जोमसोम नागरिक उड्यन कार्यालयलाई गराउन सकिने र पोखराजोमसोम हवाई मार्गको उडान सुरक्षित गर्न सकिने जल तथा मौसम विज्ञान विभागले दिएको सुझाव समेत बैठकमा छलफल गरिएको थियो ।"
अरुण तेस्रोमा मजदुर मृत्यु प्रकरण : आफन्तले शव बुझ्न मानेन,सङ्खुवासभा : जिल्लामा निर्माणाधीन ९०० मेगावाट क्षमताको अरुण तेस्रो आयोजनामा ज्यान गुमाएका मजदुरको परिवारले शव बुझ्न मानेको छैन । उनको मृत्यु रहस्यमय भएको भन्दै आफन्तले चार दिन बितिसक्दा पनि शव बुझ्न नमानेका हुन्। मकालु गाउँपालिका५ फ्याक्सिन्दामा कार्यरत मजदुर कैलालीको लम्कीचुवा नगरपालिका३ चिसापानीका ५० वर्षीय अमरबहादुर महतरा गत शनिबार मृत फेला परेका थिए । कैलालीबाट मृतकी श्रीमती कमला सङ्खुवासभा आइपुगेकी छन् । उनले घटनाको सत्यतथ्य छानबिन गर्न माग गरेकी छन्। महतराको शव जिल्ला अस्पतालमा राखिएको छ । घटनाबारे अनुसन्धान भइरहेको प्रहरी निरीक्षक सरोज कोइरालाले जानकारी दिए। अरुण तेस्रोले क्षतिपूर्ति उपलब्ध गराउनुपर्ने महतरा परिवारको माग छ । उनकी श्रीमतीले जिल्ला प्रहरी र प्रशासन कार्यालयमा घटनाको छानविनका लागि माग गरेकी छन् । अरुण तेस्रोमा नेपाली र भारतीय गरी झण्डै तीन हजार मजदुर कार्यरत छन् । मृतकका परिवारलाई उचित क्षतिपूर्ति दिलाउन प्रयास भइरहेको प्रमुख जिल्ला अधिकारी नुरहरि खतिवडाले बताएका छन्। महतरा गत जेठ १२ गते अरुण तेस्रोमा काम गर्न सङ्खुवासभा आएका थिए ।
त्रिभुवन अन्तर्राष्ट्रिय विमानस्थलमा जब 'साइरन' बज्यो,"काठमाडौं : त्रिभुवन अन्तर्राष्ट्रिय विमानस्थलमा आज विमान दुर्घटना उद्धारको ड्रिल (पूर्वाभ्यास) गरिएको छ। विमान दुर्घटना हुँदा के गर्ने, विमानमा आगो लागेमा कसरी निभाउने, सम्भावित घाइतेको उद्धार कसरी गर्ने भनेर पूर्वाभ्यास गरिएको विमानस्थलका महाप्रबन्धक प्रेमनाथ ठाकुरले जानकारी दिए। सो क्रममा नेपाली सेना, नेपाल प्रहरीलगायतका सुरक्षा निकाय, स्वास्थ्यकर्मी र अग्नि नियन्त्रकको टोलीले पूर्वाभ्यास गरेको थियो। जहाज दुर्घटनाको काल्पनिक घटनाअनुसार त्यसको प्रतिकार्यको अभ्यास कार्यका लागि आधा घण्टा विमानस्थल बन्द गरिएको नेपाल नागरिक उड्डयन प्राधिकरणले जनाएको छ। विमानस्थल संकटकालीन योजना उक्त अभ्यास गरिँदा आकाशमा कालो धुँवाको मुस्लो देखिएको थियो भने दमकल, सुरक्षाकर्मी, एम्बुलेन्स तथा अन्य गतिविधि सक्रिय पारिएको थियो। यसरी गरिएको उक्त पूर्वाभ्यासले एक छिन त साँच्चिकै दुर्घटना भयो कि भन्ने भानसमेत परेको थियो। सुनिता डंगोल र सरोज बैजुले कैद गरेका तस्बिरहरु :"
गौरे सार्कीको परिवारका लागि घर निर्माण सुरु,"दैलेख : राष्ट्रिय गौरबको आयोजना मध्य पहाडी राजमार्गदेखि दुई सय मिटर दुरीमा उनीहरुको झुपडी छ । काठका खाबाको सहायता र त्रिपालको छानोले बनेको झुपडी । काठका खाँवामाथि त्रिपाल टांगिएको छ । त्रिपाल हावाहुरीले उडाएर धुजाधुजा बनेको छ । त्यहाँ कष्टकर दैनिकी विताइरहेका थिए, भैरबी गाउँपालिका१ रावतकोटस्थित मेहलटाकुरा गाउँका गौरे सार्कीको परिवार । अबको केहि दिनमा भने उनीहरु बस्ने घरको मुहार फेरिदैछ। काठका खाँवामाथि त्रिपाल टाँगेर दैनिकी गुजारिरहेका उनीहरु अब सुरक्षित र नयाँ घरमा बस्न पाउनेछन् । गौरे सार्कीका लागि भैरबी गाउँपालिका र पञ्चदेवल पूर्व विद्यार्थी समाजले घर निर्माणको काम सुरु गरेको छ । चरम गरिबीको चपेटामा परेर कष्टकर जीवनयापन गरिरहेका उनिहरुका लागि गाउँपालिका र समाजले घर निर्माण थालेको हो । गौरेको परिवारले झेलिरहेको समस्याबारे यसअघि अन्नपूर्ण पोस्ट्मा भुक्तमान भोगिरहेको एक दलित परिवार शीर्षकमा समाचार प्रकाशित भएको थियो । समाचार प्रकाशन भएपछि गाउँपालिका र पञ्चदेवल पूर्वविद्यार्थी समाजले गौरेको परिवारलाई घर निर्माणका लागि चासो देखाएका थिए । गौरे सार्कीको परिवार र उनीहरु बस्दै आएको झुपडी । घर निर्माणसँगै गौरेको परिवार त्रिपालमूनीको कष्टकर बसाइबाट मुक्त हुने भैरबी गाउँपालिकाका प्रमुख प्रशासकीय अधिकृत पूर्णबहादुर विकले बताए । उनले आफ्नो प्रशासनिक सेवा यी र यस्तै दलित तथा विपन्न घरपरिवारको समर्पित रहने समेत बताए । जसको आर्थिक मात्र नभई चेतनाको स्तर पनि माथि उठाउनु छ,' उनले भने । प्रमुख प्रशासकीय अधिकृत विकले समाचारमार्फत ध्यानाकर्षण गराएकोमा अन्नपूर्ण पोस्ट्लाई धन्यवाद दिएका छन् । गौरे सार्कीको लागि घर निर्माण सुरु भएसँगै गाउँपालिकाका अध्यक्ष रिताकुमारी शाही, प्रमुख प्रशासकीय अधिकृत पुर्ण बहादुर विक, वडा नं १ का वडा अध्यक्ष डम्बरबहादुर कार्की, प्राविधिक पदम बहादुर महतरा, जगत बिष्ट, पञ्चदेवल पूर्व विद्यार्थी समाजका प्रतिनिधि तथा नेरा आवि महतारागाउँका प्रधानाध्यापक श्यामबहादुर थापा, वडा सचिव कलम महतारा लगाएतको टोलीले सयुक्त रुपममा अवलोकन समेत गरेको छ ।"
एसपीपीसम्बन्धी कुनै पनि सम्झौता वा समझदारी भएको छैन : नेपाली सेना,"काठमाडौं : नेपाली सेनाले अमेरिकाको 'स्टेट पार्टनरसीप प्रोग्राम (एसपीपी) सम्बन्धी कुनै पनि सम्झौता नगरेको जानकारी दिएको छ। सेनाले नेपालले अवलम्बन गरेको असंलग्न परराष्ट्र नीतिमा सचेत रहेको जनाएको छ। 'एसपीपीसम्बन्धी कुनै पनि सम्झौता वा समझदारी नेपाली सेनाले अमेरिकी सेना वा सरकारसँग नगरेको र त्यस्तो सम्झौता गर्नेतर्फ कुनै प्रक्रियासमेत नभएको। साथै, नेपालले अवलम्बन गरेको असंलग्न परराष्ट्र नीति, नेपालको विशिष्ट भूराजनीतिक अवस्थिती एवं सामरिक संवेदनशीलतामा प्रतिकुल असर गर्नेगरी कुनै पनि सैनिक साझेदारी भविष्यमा कोही कसैसँग पनि गर्न नहुने वस्तुगत यथार्थतामा नेपाली सेना सदैव प्रष्ट र सचेत रहेको व्यहोरा सम्पूर्ण जनमानस तथा सञ्चार जगतलाई जानकारी गराइन्छ,' सेनाले जारी गरेको विज्ञप्तिमा भनिएको छ।"
"३ जना सवार स्कुटर ट्रकमा ठोक्कियो : चालकको मृत्यु, २ जना गम्भीर घाइते","विराटनगर : ३ जना सवार रहेको एउटा स्कुटर मोरङको बेलबारीमा ट्रकमा ठोक्किएर मंगलबार राति दुर्घटना भएको छ । दुर्घटनामा परेर स्कुटर चालकको मृत्यु भएको छ । स्कुटरको पछाडि सवार २ जना गम्भीर घाइते भएका छन् । मोरङ ट्राफिक प्रमुख प्रहरी निरीक्षक राजकुमार कार्कीका अनुसार पूर्वपश्चिम लोकमार्गअन्तर्गत बेलबारी नगरपालिका४ बेतनामा ना ६ ख ५५४४ नम्बरको ट्रकमा को २० प ७६४५ नम्बरको स्कुटर राति ११ बजेतिर ठोक्किँदा दुर्घटना भएको हो । पश्चिमबाट पूर्वतर्फ जाँदै गरेको स्कुटर सोही दिशातर्फ जाँदै गरेको ट्रकमा पछाडिबाट ठोक्किँदा स्कुटर चालक २६ वर्षीय विक्रम राईको मृत्यु भएको जानकारी कार्कीले दिए । उनका अनुसार दुर्घटनामा परेर बेलबारी५ का राई गम्भीर घाइते भएका थिए । राईको उपचारका क्रममा विराटनगरको नोबेल शिक्षण अस्पतालमा बुधबार बिहानका राति १ बजेतिर मृत्यु भएको कार्कीले बताए । शव पोस्टमार्टमका लागि विराटनगरको कोसी अस्पतालमा लगिएको छ । दुर्घटनामा स्कुटरको पछाडि सवार पाँचथरको मिक्लाजुङ गाउँपालिका३ का २० वर्षीय रञ्जन चेम्जोङ र २२ वर्षीय अभिषेक राई गम्भीर घाइते भएको जानकारी कार्कीले दिए । उनका अनुसार खुट्टा, अनुहार, टाउको लगायत शरीरका विभिन्न भागमा चोट लागेका घाइतेहरुको नोबेलमै उपचार भइरहेको छ । ट्रक र चालक मोरङको सुन्दरहरैँचा नगरपालिका२ का २५ वर्षीय अविनाशकुमार खवासलाई दुर्घटनालगत्तै इलाका प्रहरी कार्यालय बेलबारीका प्रहरी निरीक्षक खगेन्द्र धमला नेतृत्वको टोलीले नियन्त्रणमा लिएर घटनाको अनुसन्धान थालेको छ । प्रहरीका अनुसार स्कुटरमा क्षमताभन्दा बढी ३ जना सवार थिए । मादक पदार्थ सेवन (मापसे) गरेर तीव्र गतिमा स्कुटर चलाएका कारण ट्रकमा ठोक्किएर दुर्घटना भएको प्रहरीको प्रारम्भिक अनुसन्धानबाट खुलेको छ ।"
नीति कथा : आफूले नपाए खराब !,"भोकाएको स्याल खानाको खोजीमा घुमिरहेको थियो। भोकका कारण ऊ निकै शिथिल तथा थकित थियो। एक पटकको कुरो हो, घुम्दाघुम्दै ऊ नसोचेको एउटा बगैंचामा पुग्यो। त्यहाँको एउटा रुख अंगुरका लहराहरूले बेरिएका थिए। त्यही एउटा रुखमाथि स्यालको दृष्टि पर्यो। अंगुर निकै पाकेका र रसिला थिए। स्यालले इच्छाभरिएको दृष्टिले अंगुरहरूलाई हेर्यो, निकैबेरसम्म हेरिरह्यो। त्यसैले उसको मुखमा पानी भरिएर आयो। उसलाई के विश्वास थियो भने ती अंगुरहरू आफूले हात पार्न सक्नेछु। जसले आफ्नो भोक शान्त गर्न मद्दत गर्नेछ। तर, उसले कमजोरीको अनुभव गरिरहेको थियो। अतः ऊ आराम गर्नका लागि बगैंचामा पस्यो। केहीबेर आराम गर्यो। त्यसपछि ऊ पूरै शक्ति लगाएर अंगुरहरूतर्फ उफ्रियो। तर, अंगुरहरू निकै माथि थिए। त्यसैले उसले अंगुर फल हात पार्न सकेन। स्यालले पुनः आराम गर्यो। शक्ति सञ्चय गर्यो र एक पटक फेरि उफ्रियो। तर, यसपटक पनि ऊ सफल भएन। स्याल अधिक प्रयत्न गर्न असमर्थ भएर त्यहाँबाट निस्कियो। आफ्नो कमजोरीलाई लुकाउनका लागि स्यालले त्यहाँबाट निस्कने बेलामा निकै शानका साथ पाइला चाल्यो। उसले अरूले सुन्ने गरी भन्दै हिँड्यो, मलाई लागेको थियो कि यी अंगुरहरू निकै मीठा र रसिला छन्। तर, अहिले थाहा पाएँ कि यी अंगुरहरू काँचा र अमिला छन्। नैतिक शिक्षा : जाँचबुझ गरेर मात्र कदम उठाउनु उत्तम उपाय हो। अन्यथा, अवस्था जे पनि हुन सक्छ।"
"ट्रिनिटी कलेजका सुरक्षा गार्डमाथि खुकुरी प्रहार, ४ जना विद्यार्थी पक्राउ","काठमाडौं : ट्रिनिटी कलेजमा कार्यरत सुरक्षा गार्डलाई खुकुरी प्रहार गरेको आरोपमा ४ जना विद्यार्थी पक्राउ परेका छन्। मानविकी संकायमा कक्षा ११ मा पढ्ने विद्यार्थीले काठमाडौं वडा नं २९ कालिकास्थानमा रहेको कलेजमा बुधबार दिउँसो साढे १ मा सुरक्षा गार्डलाई धारिलो हतियार प्रहार गरी घाइते बनाएका जिल्ला प्रहरी परिसर काठमाडौंले जानकारी दिएको छ। घटना भएलगत्तै प्रहरी बृत्त सिंहदरबारबाट प्रहरी अधिकृतसहितको प्रहरी टोली परिचालित गराइएको थियो । सुरक्षा गार्डको धारिलो हतियार प्रहारबाट बायाँ कानमुनि चोट लागेको छ। उनी मोडेल अस्पतालमा उपचार गरी डिस्चार्ज भएको प्रहरीले जानकारी दियो। घटनामा संलग्न सोही कलेजका मानविकी संकायमा कक्षा ११ मा पढ्ने १८ वर्षीय जोसेन बानियाँ, बिपिन खत्री, प्रतिक खतिवडा, सञ्जिब भण्डारी (अनमोल) फक्राउ परेका छन्। करिब १० दिन अगाडि कलेज प्राङ्गणमा बास्केटवल खेल्दा भएको बिवादको विषयलाई लिएर कलेजमा दुई पक्षबीच झैझगडा हुन लागेको र कलेजका सुरक्षा गार्डद्वारा छुट्याउने क्रममा गार्डउपर नै जाई लागी घटना घटाइएको प्रहरीले बतायो। उक्त घटनाको सम्बन्धमा प्रहरी बृत्त सिंहदरबारबाट थप अनुसन्धान भई रहेको छ।"
"पर्साको कालिकामाई गाँउपालिकामा अख्तियारको टोली, उजुरी परेका योजनाको छानबिन गर्दै","वीरगन्ज : पर्साको कालिकामाई गाउँपालिका विरुद्ध परेको उजुरीहरु बारे छानबिन गर्न बुधबार अख्तियार दुरुपयोग अनुसन्धान आयोगको टोली गाँउपालिकामा पुगेको छ। गाउँपालिका कार्यालय र वडा कार्यालय मार्फत निर्माण भएका साना पुल, ढलान सडक र नालाको निर्माण कार्यविरुद्ध परेका उजुरीहरु बारे छानबिन गर्न बुधबार अख्तियारको टोली गाँउपालिकामा पुगेको अख्तियारको क्षेत्रीय कार्यालय हेटौडाका सुचना अधिकारी विष्णुप्रसाद सोपकोटाले जानकारी दिए। पुल, ढलान सडक, नाला निर्माण लगायतका ससाना योजनाबारे परेका उजुरीहरुको छानबिन गर्न अख्तियारका शाखा अधिकृत गोपाल शर्मा नेतृत्वको टोलीले पालिकामा पुगेको सापकोटाले बताए। प्राविधिकसहित पुगेको टोलीले उजुरी परेका योजनाहरुको फाइल लिएर निर्माणस्थलमै पुगेर स्थलगत निरीक्षण गरिरहेको जानकारी उनले दिए। गत आर्थिक वर्षमा तत्कालीन प्रमुख प्रशासकीय अधिकृत जयचन्द्र साहको पालामा कालिकामाई गाउँपालिका वडा नम्बर ३ हरिहपुरमा निर्माण भएको पुल र सडक ढलानको स्थलगत निरीक्षण गरिएको छ। वडा नम्बर ३ को पुल ४० लाख रुपैयाँको लागतमा ठेक्दार कम्पनी मार्फत निर्माण भएको थियो। प्रमुख प्रशासकीय अधिकृत जयचन्द्र साहकै पालामा यसअघि पनि विपत व्यवस्थापनको रकम लगायतको योजनामा भएको हिनामिनाको सम्बन्धमा अख्तियारको टोलीले गाउँकार्यपालिका कार्यालयमा पुगेर दुई दिनसम्म छानविन गरेको थियो।"
काठमाडौं धुलोमुक्त पार्न महानगरले मर्मत गरेर सञ्चालनमा ल्यायो ब्रुमर,"काठमाडौं : काठमाडौं महानगरपालिकाले ब्रुमर (यान्त्रिक कुचो) प्रयोग गरी सडक सफा गर्न सुरु गरेको छ। काठमाडौं महानगरपालिकाका मेयर बालेन्द्र साह (बालेन)ले निष्क्रिय भएर बसेका ब्रुमरहरुको मर्मत भएपछि बुधबारबाट काम सुरु भएको जानकारी दिए। उनका अनुसार बुधबारदेखि ५ वटा ब्रुमरले काठमाण्डौं सफाइ गर्न थालेको र बिहीबारदेखि ४ वटा ब्रुमरहरु पनि थपिएर ९ वटा ब्रुमरहरुले नियमित सफा गर्नेछन् । साहले भने, बर्षायाम भएकाले केहि असहजता पक्कै हुनेछन् तर आवश्यक ठाउँमा सकेसम्म चाँडो पुगेर काठमाडौंलाई धुलोरहित बनाउने अभियानमा ब्रुमरहरु सहयोगीसिद्ध हुनेछन् भन्ने विश्वास छ । सामान्यतया ब्रुमरले नभत्किएको कालोपत्रे भएको ठाउँमा सफा गर्छ। कालोपत्रे भएका साँघुरा सडकको धुलो पनि टिप्छ। तर हाम्रा अधिकांश मुख्य सडकमै धेरै खाल्डाखुल्डी छन्। जुन समयमा मर्मत पनि गरिँदैन। त्यसमाथि मुख्य सडकसँग जोडिएका धेरै सहयक बाटा हिलाम्मे हुन्छन्। जसले मुख्य सडकमा जति ब्रुमर चलाए पनि सवारीले सहयक सडकबाट हिलो ल्याउने गरेको पाइन्छ। महानगरका मुख्य सडकसँगै सहायक सडकको अवस्था पनि सुधार नगरी ब्रुमर चलाएर मात्र धुलो नियन्त्रण हुने अवस्था देखिँदैन।"
"प्रदेश १, बागमती र गण्डकी प्रदेशमा भारी वर्षा हुने, सतर्कता अपनाउन महाशाखाको अनुरोध","काठमाडौं : प्रदेश १, बागमती प्रदेश र गण्डकी प्रदेशकामा भारी वर्षाको सम्भावना रहेको जल तथा मौसम विभागले जनाएको छ। मौसम पूर्वानुमान महाशाखाले मौसम बुलेटिन जारी गर्दै मेघ गर्जनचट्याङसहित भारी वर्षाको सम्भावना रहेकाले सतर्क रहन आग्रह गरेको छ। महाशाखाबाट जारी सूचनामा भनिएको छ, हाल देशको प्रदेश नं १, मधेश प्रदेश, बागमती प्रदेश र गण्डकी प्रदेशमा मनसुनी वायुको सामान्य प्रभाव र अन्य प्रदेशका भूभागमा स्थानीय वायुको तथा भारतको उत्तर प्रदेश र विहारमा रहेको पूर्वपश्चिमी न्यून चापीय रेखाको प्रभाव रहेको छ। बुधबार दिउँसो प्रदेश १, मधेश प्रदेश, बागमती प्रदेश र गण्डकी प्रदेशका केही र बाँकी प्रदेशका पहाडी भूभागका एक वा दुई स्थानहरुमा मेघ गर्जनचट्याङसहित हल्का देखि मध्यम वर्षाको सम्भावना रहेको छ। प्रदेश १, बागमती प्रदेश र गण्डकी प्रदेशका का एक वा दुई स्थानमा भारी वर्षाको पनि सम्भावना रहेको बुलेटिनमा उल्लेख छ। महाशाखाका अनुसार राती प्रदेश १, मधेश प्रदेश, बागमती प्रदेश र गण्डकी प्रदेशका केही र अन्य प्रदेशका पहाडी भूभागका थोरै स्थानहरुमा मेघ गर्जनचट्याङ्ग सहित मध्यम वर्षाको सम्भावना रहेको छ । प्रदेश १ र बागमती प्रदेशका का एक वा दुई स्थानमा भारी वर्षाको पनि सम्भावना रहेको छ। बिहीबार दिउँसो प्रदेश १, मधेश प्रदेश, बागमती प्रदेश र गण्डकी प्रदेशका केही र बाकी प्रदेशका पहाडी भूभागका थोरै स्थानहरुमा मेघ गर्जनचट्याङ सहित हल्का देखि मध्यम वर्षाको सम्भावना रहेको छ। महाशाखाका अनुसार राती प्रदेश १ , मधेश प्रदेश र गण्डकी प्रदेशका एक वा दुई स्थानमा भारी वर्षाको पनि सम्भावना रहेको छ। शुक्रबार प्रदेश १, मधेश प्रदेश, बागमती प्रदेश, गण्डकी प्रदेशका र लुम्बिनी प्रदेशका प्रदेशका केही र बाँकी प्रदेशका पहाडी भूभागका थोरै स्थानहरुमा मेघ गर्जनचट्याङसहित मध्यम वर्षाको सम्भावना रहेको छ। नदी नाला तथा खहरे खोलाहरूमा पानीको सतह बढ्न सक्ने तथा दैनिक जीवन यातायात क्षेत्र प्रभावित हुन सक्ने भएकोले आवश्यक सतर्कता अपनाउन विभागले सबैलाई अनुरोध गरेको छ ।"
त्रिभुवन अन्तर्राष्ट्रिय विमानस्थलबाट एक राउण्ड गोलीसहित पक्राउ,काठमाडौं : त्रिभुवन अन्तर्राष्ट्रिय विमानस्थलबाट एक राउण्ड गोलीसहित एकजना पक्राउ परेका छन्। विमानस्थलको आन्तरिक उडानतर्फको प्रस्थानमा ह्याण्ड ब्यागेज चेकिङ एरियाबाट एक राउण्ड गोलीसहित सर्लाही हरिपुर नगरपालिका७ बस्ने ३६ वर्षीया किरण कुमारी सिंहलाई प्रहरीले मंगलबार साँझ पक्राउ गरेको हो। बुद्ध एयरको उडानमार्फत काठमाडौंबाट जनकपुर जान लागेकी सिंहले बोकेको झोला ह्याण्ड ब्यागेज चेकिङ एरियाको एक्सरे मेसिनमा जाँच गर्ने क्रममा उक्त गोली फेला पारेको प्रहरीले जनाएको छ। उनलाई आवश्यक अनुसन्धान एवं कारबाहीका लागि प्रहरी वृत्त गौशाला पठाइएको अन्तर्राष्ट्रिय विमानस्थल सुरक्षा कार्यालय गौचरले जनाएको छ ।
पोर्चुगल पठाइ दिन्छु भनी नक्कली कागजात दिइ ठगी गर्ने पक्राउ,"काठमाडौं : पोर्चुगल पठाइ दिन्छु भनी नक्कली कागजात समेत दिइ ठगी गरेको अभियोगमा एकजनालाई प्रहरीले पक्राउ गरेको छ। काठमाडौं महानगरपालिका४ बालुवाटार घर भई टोखा नगरपालिका६ ग्राण्डी बस्ने रोहित प्रजापति भन्ने ३५ वर्षीय रोजित श्रेष्ठलाई प्रहरीले पक्राउ गरेको छ । रोजितले काठमाडौं महानगरपालिका४ बालुवाटारमा संयुक्त नेपाल अनाथ आश्रम असहाय समाज संस्था संचालन गरेका छु, आफू उक्त संस्थाको केन्द्रीय अध्यक्ष हुँ, पोर्चुगलमा संस्थाको सेमिनार हुन लागेकोले तपाईलगायत तपाईको आफन्तहरु जाने भए म पोर्चुगल पठाइदिन्छु, काम लगाइ दिन्छु भनी विश्वास दिलाई प्रलोभनमा पारेको आरोप छ। भिषा प्रोसेसिङ एवं हवाई टिकटका लागि ८ जना पीडितहरूबाट ३३ लाख ५० हजार रुपैयाँ रकम लिइ ठगी गरेको भन्ने जाहेरीका आधारमा काठमाडौं उपत्यका अपराध अनुसन्धान कार्यालय मिनभवनबाट खटिएको प्रहरीले रोहितलाई बालुवाटारबाट पक्राउ गरेको प्रहरीले जनाएको छ। साथै पीडितहरूको नाममा जारी गरिएका हवाई टिकट तथा भिषाहरू नक्कली भएको अनुसन्धानको क्रममा खुल्न आएको प्रहरीले जनाएको छ। उनलाई आवश्यक कानुनी कारवाहीको लागि जिल्ला प्रहरी परिसर काठमाडौं पठाइएको छ ।"
हरिजन आत्महत्याबारे छानविन समितिद्वारा प्रतिवेदन पेश,"काठमाडौं : रोल्पा जिल्ला कारागारमा कैदी सुन्दर हरिजनले गरेको आत्महत्याबारे छानविन गर्न गठित समितिले आफ्नो प्रतिवेदन गृहमन्त्री बालकृष्ण खाणलाई बुझाएको छ । उक्त घटनाका सम्बन्धमा मन्त्रालयका सहसचिव सूर्य सेढाईँ नेतृत्वको समितिले स्थलगतरूपमा सत्यतथ्य छानविन गरी तयार पारेको प्रतिवेदन मङ्गलबार गृहमन्त्री खाणलाई बुझाएको हो । गृहमन्त्री खाणले कैदी हरिजनको जेल स्थानान्तरण र आत्महत्याबारे तयार भएको प्रतिवेदनमा समेटिएका विषय कानुनअनुरुप कार्यान्वयनको प्रक्रियामा लगिने बताएका छन्। रोल्पा कारागार कार्यालयमा गत जेठ ४ गते हरिजनले झुण्डिएर आत्महत्या गरेका थिए । प्रतिवेदनले दोषी औँल्याएकालाई कानुनअनुरुप कारबाहीको प्रक्रिया सुरु गरिने गृहमन्त्री खाणले प्रतिबद्धता जनाएका छन्। घटनाबारे छानविन गर्न सहसचिव सेढाईँको संयोजकत्वमा मन्त्रीस्तरीय निर्णयबाट जेठ १७ गते ५ सदस्यीय समिति गठन भएको थियो । समितिमा मन्त्रालयका उपसचिव झङ्कनाथ ढकाल, प्रहरी उपरीक्षक भूपेन्द्र खत्री, राष्ट्रिय अनुसन्धान विभागका उपअनुसन्धान निर्देशक विश्वमणि आचार्य र जिल्ला प्रशासन कार्यालय बाँकेका प्रशासकीय अधिकृत सदस्य थिए । समितिले प्रतिवेदनमा प्रत्यक्ष वा अप्रत्यक्षरूपमा तत्कालीन अवस्थामा कारागार प्रशासनसँग सम्बद्ध कर्मचारीले कारागार ऐन र नियमावली तथा आफ्नो पदीय जिम्मेवारी एवं दायित्व निर्वाहमा लापरवाही तथा त्रुटि गरेको र कर्तव्य पालनामा उदासिनता देखाएको उल्लेख गरेको गृहमन्त्रीको सचिवालयले जनाएको छ । प्रतिवेदनमा प्रस्तुत गरिएका सुझाव लागू गर्न सिफारिस गर्दै लागू भएमा कारागार प्रशासन सुध्रन सक्ने संयोजक सेढाईँले बताउनुभयो । समितिले २०७७ मङ्सिर ८ गते बाँके कारागारबाट रोल्पा कारागारमा कैदी हरिजन र विजयविक्रम शाहको स्थानान्तरण गर्दा भएको त्रुटि तथा कैदीले आत्महत्या गरेको सम्बन्धमा अनुसन्धान गरेको जनाएको छ । समितिले अनुसन्धानका क्रममा नेपाल सरकारका सम्बद्ध पदाधिकारीको स्वीकृति र सहयोगमा भारत सरकारसँग अनौपचारिक समन्वय गरी भारतको उत्तर प्रदेशको बारबंकी जिल्लामा लागुऔषध मुद्दामा कैद भुक्तान गरिरहेका हरिजनसँगै बाँकेबाट रोल्पा कारागारमा स्थानान्तरण गरिएका शाहसँग पनि सोधपुछ गरेको जनाएको छ । समितिले घटनाको स्थलगत अध्ययन, अवलोकन, सूचना सङ्कलन तथा विष्लेषण, सोधपुछ, फोन विवरण अध्ययन र घटना विवरण विश्लेषण गरेर प्रतिवेदन तयार पारेको जनाएको छ । रासस"
मेलम्ची बाढीको एक वर्ष पूरा : बाढी प्रभावितको अझै बिचल्ली,"सिन्धुपाल्चोक : मेलम्चीमा बाढी आएको एक वर्ष पुगेको छ। गत वर्ष असार १ गतेको बाढीले २६ जनाको ज्यान गएको थियो भने धेरै भौतिक सम्पत्ति क्षति भएको थियो। सिन्धुपाल्चोकलाई सरकारले गत वर्ष सङ्कटग्रस्त जिल्लासमेत घोषणा गरेको थियो। बस्ती संरक्षण, स्थानान्तरण र पुनःनिर्माणका कुरा उठे पनि अहिलेसम्म काम भने हुन सकेको छैन। गत वर्ष असार १ र साउन १६ गते सिन्धुपाल्चोकको मेलम्ची र इन्द्रावती नदीमा आएको बाढीका कारण ठूलो जनधनको क्षति भएको थियो। नदी तटीय क्षेत्रको खेतीयोग्य जमिन बगरमा परिणत भएको थियो। सयौँ स्थानीयवासी विस्थापित भए। उनीहरु हालसम्म अस्थायी टहरामै बस्दैआएका छन्। उनीहरु सुरक्षित वासस्थानको पर्खाइमा छन्। तत्कालीन केपी शर्मा ओली नेतृत्वको सरकारले घरबारबिहीनलाई पाँच लाखका दरले रकम उपलब्ध गराउने घोषणा गरेको थियो। उक्त निर्णय हालसम्म पनि कार्यान्वयन नहुँदा बाढी प्रभावितको बिचल्ली भएको छ। बाढीले घरखेत बगाएपछि बेसहारा बनेका हेलम्बु२ गणेशेबगरका गोरी तामाङका आँखा अझै ओभाएका छैनन्। बाढीले उनको घर बगायो भने खेत बगरमा परिणत भयो। उनी हाल सुकुम्बासी बनेका छन्। 'सरकारले घर बनाइदिने आश्वासन दिएको थियो, अझै त्यो हुन सकेको छैन', उनले पीडा सुनाए। हेलम्बु, मेलम्ची र पाँचपोखरीमा गरी बाढीले ५५१ घर बगाएको थियो। पाँच हजार ४०० रोपनी खेतीयोग्य जमिन बगर बन्यो। राष्ट्रिय गौरवको मेलम्ची खानेपानी आयोजनासँगै सात झोलुङ्गे पुल, नौ पक्की पुल र ३३ सार्वजनिक संरचना ध्वस्त भए। हालसम्म अस्थायी टहरामुनि बस्दै आएका बाढी पीडित सरकारको बाटो हेरेर बसिरहेका छन्। हेलम्बु गाउँपालिकाका लीलाबहादुर ज्योति बासको उचित व्यवस्था नहुँदा रोजगारीका लागि कतै निक्सिन सकेका छैनन्। बाढी घर बगाएपछि मेलम्चीका हरिशरण श्रेष्ठ सुरक्षित बासस्थानकै खोजीमा भौँतारिरहेका छन्। 'सुरक्षित ठाउँमा घर कहिले बन्ला भन्ने चिन्ताले सधैं सताउँछ', उनले भने। प्राकृतिक विपद्का हिसाबले सिन्धुपाल्चोक देशकै उच्च जोखिममा रहेको जिल्ला हो। गत वर्ष केही तयारी गरे पनि पर्याप्त नभएको हेलम्बु गाउँपालिकाका अध्यक्ष निमाग्याल्जेन शेर्पा बताउँछन्। 'निजी आवास निर्माणको प्रक्रिया अगाडि बढेको छ, केही समस्याका कारण यसमा ढिलाइ भएको छ', उनले भने। यस्तै मेलम्ची नगरपालिकाका प्रमुख आइतमान तामाङ बाढी प्रभावितका लागि छिट्टै काम गर्ने बताउँछन्। खोलाको अतिक्रमण गरी घरलगायत संरचना निर्माण गर्दा पनि अत्यधिक क्षति भएको हो। मेलम्ची, इन्द्रावती र पाँचपोखरी जानका लागि ह्युमपाइप हालेर बनाइएको अस्थायी पुल पनि केही दिन अघि आएको बाढीले बगाएपछि झन समस्या भएको छ। हेलम्बु७ चनौटेमा नेपाली सेनाको सहयोगमा बेलीब्रिज निर्माणबाट आवतजावतमा सहज भएको स्थानीयवासी बताउँछन्। रासस"
