शीर्षक,विवरण
तातोपानी नाका पूर्णरुपमा खुलाउन पहल भइरहेको छ : प्रचण्ड,"काठमाडौं: नेकपा माओवादी केन्द्रका अध्यक्ष पुष्पकमल दाहाल प्रचण्डले चीनसँगको व्यापारिक नाका तातोपानी पूर्णरुपमा खुलाउन पहल भइरहेको बताएका छन्। सिन्धुपाल्चोक क्षेत्र नं १ का निर्वाचित प्रतिनिधि सभा सदस्य माधव सापकोटा नेतृत्व टोलीको ज्ञापनपत्र बुझेपछि प्रचण्डले भूकम्पपछि नाका खोल्ने विषयमा आफू लगातार लागिपरेको बताए। टोलीले आज तातोपानी नाका खुलाउन पहल गरिदिन अध्यक्ष प्रचण्डलाई ज्ञापनपत्रसहित अनुरोध गरेको थियो। दोस्रो पटक प्रधानमन्त्री भएपछि आफूले चिनियाँ राष्ट्रपति सी चिनफिङसँग नाका खुलाउने विषयमा छलफल गरेको स्मरण गर्दै प्रचण्डले तातोपानीका नेपाली व्यवसायी एवं नेपालको व्यापारिक दृष्टिबाट सो नाका महत्वपूर्ण रहेको बताए। चिनियाँ पक्षसँगको हरेक भेटमा तातोपानी नाका छलफलको विषय बनेको स्मरण गर्दै उनले यसको ऐतिहासिक पक्षबारे पनि चीनलाई जानकारी गराइएको बताए। चिनियाँ राजदूत हाउ यान्छीसँगको बिदाइ भेटमा पनि आफूले यसबारे कुराकानी गरेको र सकारात्मक जवाफ पाएको प्रचण्डको भनाइ थियो। भूकम्पपछिको पुनःनिर्माण भइसकेको र ड्राइपोर्ट पनि बनिसकेको अवस्थामा नाकालाई दोहोरोरूपमा सञ्चालन गर्नुपर्नेमा जोड दिँदै उनले चीनबाट नयाँ राजदूत आएपछि आफूले थप कुरा गर्ने बताए। जुरे पहिरो, भूकम्प वा अन्य सन्दर्भमा आफू सिन्धुपाल्चोकका जनातासँग जोडिएको चर्चा गर्दै प्रचण्डले सिन्धुपाल्चोकका जनताको समस्यामा आफू अझ बढी संवेदनशील रहेको र समस्या समाधान गर्ने बताए। ज्ञापनपत्र बुझाएपछि सिन्धुपाल्चोक१ का प्रतिनिधि सभा सदस्य सापकोटाले नेपालचीनबीचको प्रमुख व्यापारिक केन्द्र तातोपानी नाका सहजरुपमा सञ्चालन र अरनिको राजमार्गको स्तरोन्नतिका लागि अध्यक्षलाई ध्यानाकर्षण गराइएको बताए।"
गण्डकी प्रदेशसभाका ज्येष्ठ सदस्यको शपथ पुस १३ गते,कास्की: गण्डकी प्रदेशसभा सदस्यामा जनताबाट चुनिएका सदस्यमध्ये ज्येष्ठ सदस्यलाई पुस १३ गते पद तथा गोपनीयताको शपथ गराइने भएको छ । गण्डकी प्रदेश प्रमुख पृथ्वीमान गुरुङले संविधानको धारा १८२(५) र प्रदेशसभा निर्वाचन ऐन २०७४ को दफा ७५(१) बमोजिम ११ बजे प्रदेश प्रमुखको निवास सिमलचौरमा शपथ गराउने प्रदेश प्रमुखको कार्यालयका प्रवक्ता चण्डीप्रसाद अर्यालले जानकारी दिए। गण्डकी प्रदेशसभा सचिवालयका सचिव हरिराज पोख्रेलका अनुसार गण्डकी प्रदेशसभामा ज्येष्ठ सदस्य पर्वत निर्वाचन क्षेत्र नं १(२) बाट निर्वाचित मित्रलाल बस्याल हुन्। ज्येष्ठ सदस्य बस्यालले पुस १४ गते गण्डकी प्रदेशसभाका अन्य सदस्यलाई पद तथा गोपनीयताको शपथ गराउने कार्यक्रम छ।
चिडियाखाना हेर्न जानेको संख्या बढ्दै,"काठमाडौं: ललितपुरको जावलाखेलस्थित सदर चिडियाखानामा अवलोकनकर्ताको भीड लाग्न थालेको छ। कोरोना भाइरसका कारण जीवजनावरको अवलोकन गर्न नपाएका सर्वसाधारण अहिले उल्लेख्यरूपमा आउन थालेको व्यवस्थापन पक्षले जनाएको छ। चिडियाखाना व्यवस्थापन प्रमुख रचना साहका अनुसार कोरोना सुरु हुनुपूर्व दैनिक दुई हजार पाँच सयदेखि तीन हजारसम्म अवलोकनकर्ता चिडियाखाना आउने गरेका थिए। अहिले उक्त सङ्ख्या बढेर दैनिक चार हजारसम्म पुगेको छ। शुक्रबार विद्यार्थी बढी अवलोकन गर्न आउने हुँदा अन्य दिनमा भन्दा थप भीडभाड हुने गरेको छ। उनका अनुसार अवलोकनकर्ता बढेकै कारण विगत वर्षमा भन्दा यस वर्ष आम्दानीको लक्ष्यसमेत बढाएको छ। विगतका वर्षमा वार्षिक रु १४ देखि १६ करोड आम्दानी गर्दै आएको चिडियाखानाले यस वर्ष रु २० करोड आम्दानी गर्ने लक्ष्य लिएको छ। 'यही अनुपातमा अवलोकनकर्ता आउने हो भने लक्ष्यमा पुग्न हामीलाई कठिन छैन। यहाँको आम्दानीको स्रोत भनेको अवलोकनकर्ताबाट आउने प्रवेश शुल्कबापतको रकमनै नै हो', प्रमुख साहले भनिन्। हाल चिडियाखानामा ११० प्रजातिका एक हजार ६८ जीवजनावर छन्। त्यहाँका मुख्य आकर्षणका रूपमा बाघ, भालु, चितुवा र रातो हाब्रे छन्। ती प्रजातिमध्ये ३३ स्तनधारी, ६१ चरा, आठ उभयचर र १७ प्रजातिका माछा छन्। नेपालमा लोप हुन लागेको भनी सूचीकृत ३८ दुर्लभ वन्यजन्तुमध्ये १५ लाई चिडियाखानाले संरक्षण गरी प्रदर्शनीमा राखेको छ। चिडियाखाना अवलोकन गर्न विदेशीका लागि ७५०, सार्क देशका लागि ५००, नेपालीलाई १५० र नेपाली विद्यार्थी र ज्येष्ठ नागरिकका लागि ९० रुपैयाँ शुल्क निर्धारण गरिएको छ। अवलोकनको लागि तीर्ने शुल्कबाट नै चिडियाखानाले कर्मचारीलाई तलबभत्ता र जीवजनावरलाई खाना खुवाउनेलगायत सबै व्यवस्थापनको काम गर्दै आएको छ। तत्कालीन राणा प्रधानमन्त्री श्री ३ जुद्धशम्शेर जङ्गबहादुर राणाले सन् १९३२ मा निजी चिडियाखानाका रूपमा स्थापना गरेका थिए। विसं २०११ देखि सर्वसाधारणका लागि खुला गरिएको चिडियाखाना विसं २०५२ देखि यसको व्यवस्थापनको जिम्मेवारी सरकारले राष्ट्रिय प्रकृति संरक्षण कोषलाई हस्तान्तरण गरेको थियो।"
प्रधानमन्त्रीका लागि देउवा र प्रचण्डबीच 'म्युजिकल चेयर',"काठमाडौं : राष्ट्रपतिबाट सरकार गठन आह्वान भएको तेस्रो दिन नेपाली कांग्रेसका सभापति शेरबहादुर देउवा संसदीय दलको नेतामा निर्वाचित भए। उनले संस्थापनइतरका गगन थापालाई ३९ मतान्तरले पराजित गर्दै छैटौंपटक प्रधानमन्त्री बन्ने बाटो खुला बनाए। तर उनका लागि तगारो बनेका छन्, माओवादी केन्द्रका अध्यक्ष पुष्पकमल दाहाल 'प्रचण्ड'। जसरी पनि पहिलो लटमा प्रधानमन्त्री बन्ने चाहना राखेका प्रचण्डले देउवालाई दबाब बढाउँदै लगेका छन्। बुधबार अर्थमन्त्रीसमेत रहेका पार्टीका उपमहासचिव जनार्दन शर्मा प्रचण्डका दूत बनेर बालुवाटार पुगेका थिए। यही गठबन्धनलाई जोगाउँदै नयाँ सरकार बनाउनुपर्ने अर्थमन्त्री शर्माले प्रधानमन्त्री देउवालाई सुझाएका थिए। तर त्यसका लागि प्रचण्डलाई पहिले सरकारको नेतृत्व दिनुपर्ने उनको आग्रह थियो। 'आलोपालो गर्ने विषयमा तपाईं र हाम्रोबीच राम्रो अन्डरस्ट्यानिङ छ। सरकारको नेतृत्व गर्ने पालो अब माओवादीलाई दिनुपर्छ। त्यसपछि फेरि पालो त तपाईंकै हो,' अर्थमन्त्री शर्माको भनाइ उद्धृत गर्दै स्रोतले भन्यो। प्रचण्डले देउवालाई गलाउनकै निम्ति 'एमाले कार्ड' खेलेको स्रोतको दाबी छ। माओवादी अहिले पनि यही गठबन्धनलाई निरन्तरता दिन चाहेको स्रोतको भनाइ छ। 'माओवादी यही गठबन्धनलाई निरन्तरता दिन चाहन्छ। तर त्यससँगै पहिले सरकारको नेतृत्व पनि दाबी गर्छ,' माओवादीका एक नेताले भने। देउवाले मनोमानी गरे गठबन्धनबाट बाहिरिने र एमालेसँगको सम्बादलाई अगाडि बढाउने ती नेताको भनाइ छ। 'हाललाई हामी गठबन्धन चाहन्छौं। तर सरकारको नेतृत्व नपाए अर्को विकल्पमा पनि जान सकिन्छ,' ती नेताले अन्नपूर्णसँग भने। प्रचण्ड रोक्ने रणनीतिमा देउवा संसदीय दलको नेता निर्वाचित भएसँगै प्रधानमन्त्रीसमेत रहेका देउवा हौसिएका छन्। प्रचण्डबाट चर्को दबाबमा रहेका देउवा आफ्नै नेतृत्वको सरकार गठन गर्न चाहेका छन्। केही दिनअघि पार्टीका नवनिर्वाचित सांसदहरूको सुझावबाट प्रफुलित भएका देउवा दुई वर्षपछि छाड्नेगरी प्रधानमन्त्री बन्न चाहेको उनी निकट नेताहरू बताउँछन्। उनले प्रचण्डलाई रोक्ने रणनीति बनाउन बुधबार आफू निकट नेताहरूसँग सम्बाद गरेका छन्। उनले बालुवाटारमा वरिष्ठ नेता रामचन्द्र पौडेल, उपसभापति पूर्णबहादुर खड्का, नेताहरू एनपी साउद र रामहरि खतिवडासँग भेटवार्ता गरेका छन्। सरकार गठनको काउन्टडाउन : पहिलो दिन दलहरूले केके गरे? प्रचण्डलाई प्रधानमन्त्री बनाउने एमालेको प्रस्तावले गठबन्धनमा खैलाबैला कांग्रेसकै नेतृत्वमा सरकार बनाउनका लागि आवश्यक रणनीति बनाउन देउवाले उनीहरूसँग सम्बाद गरेको बालुवाटार स्रोत बताउँछ। प्रचण्डले एमाले कार्ड खेले आफूहरू पनि एमालेसँग सत्ता सहकार्यका लागि सम्बाद अगाडि बढाउने रणनीतिमा कांग्रेस रहेको स्रोतको भनाइ छ। 'प्रचण्डजी एमालेसँग सत्ता सहकार्य गर्न सक्छन् भने कांग्रेस पनि त्यस बाटोमा अगाडि बढ्नसक्छ। गठबन्धनमा धेरै दल हुनुभन्दा दुई दल हुनु उत्तम होला नि?,' बालुवाटार स्रोत प्रश्न गर्छ। निर्वाचन समापन भएसँगै देउवा पक्षका नेताहरू पटकपटक एमाले अध्यक्ष केपी शर्मा ओलीसँग सम्बाद गरेका छन्। स्थायी सरकार निर्माणका लागि दुई दलबीचको सहकार्य अपरिहार्य रहेको समेत दुवै पार्टीका नेताहरूले बताउँदै आएका छन्। त्यसकारण प्रचण्डको एमाले कार्ड उनकै निम्ति घातक हुनसक्ने बालुवाटार स्रोतको भनाइ छ। कांग्रेस उपसभापति पूर्णबहादुर खड्काले भने गठबन्धनकै नेतृत्वमा देउवा प्रधानमन्त्री बन्ने दाबी गरे। गठबन्धनकै सरकार बन्छ। शान्ति प्रक्रियाका बाँकी कार्यभार पूरा गर्नुपर्नेछ। यो गठबन्धनलाई निरन्तरता दिएर राजनितिक निकास दिन देउवाजीले अभिभावकत्वको भूमिका निर्वाह गर्नुहुन्छ, उनले भने। ओलीको आफ्नै दाउ संसदको दोस्रो ठूलो दल नेकपा एमाले अध्यक्ष ओलीले भने सरकार गठनका निम्ति 'पर्ख र हेर'को नीति अवलम्बन गरेका छन्। आवश्यक परे एमाले 'पावर सेयरिङ'सहित सरकारमा जानसक्ने बालकोट स्रोतको दाबी छ। 'वाम शक्ति'को नारा दिएर एमालेले माओवादीलाई गठबन्धनबाट छुटाउनसमेत खोजेको छ। मंगलबार पार्टी उपाध्यक्ष सुवासचन्द्र नेम्वाङले औपचारिकरूपमै प्रचण्डलाई प्रधानमन्त्री बन्न प्रस्ताव गरेका थिए। प्रचण्डलाई प्रधानमन्त्री 'अफर' गरेको एमाले अध्यक्ष ओलीले राप्रपा अध्यक्ष राजेन्द्र लिङ्देनसँग समेत बालकोटमा भेटवार्ता गरेका छन्। सरकारमा नजाने घोषणा गरेका लिङ्देनलाई आवश्यक परे सरकारमा समर्थन जनाउन आग्रह गरिएको स्रोतको भनाइ छ। अध्यक्ष ओलीले राष्ट्रपति कार्यालयमा आयोजित कार्यक्रममा प्रचण्ड र नेकपा एकीकृत समाजवादीका सम्मानित नेता झलनाथ खनालसँग कानेखुसी गरेका थिए। एकअर्काको अनुहारसमेत हेर्न नचाहने यी तीन नेताहरूको कानेखुसीले 'वाम एकता'को नारालाई जोडबल गर्ने नेताहरूको बुझाइ छ। सात दलले छाने नेता, जसपामा तनाव संसदमा प्रतिनिधित्व गर्ने सात राजनीतिक दलले संसदीय दलको नेता टुंग्याएका छन्। बुधबार साँझसम्म नेपाली कांग्रेस, नेकपा एमाले, नेकपा एकीकृत समाजवादी, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनमत पार्टी र लोकतान्त्रिक समाजवादी पार्टीले संसदीय दलको नेता टुंगो लगाएका हुन्। नेपाली कांग्रेस संसदीय दलको नेतामा निर्वाचित हुँदै सभापति देउवाले पार्टीलाई सशक्त र बलियो बनाएर अघि बढ्ने वाचा गरे। पार्टीलाई व्यवधानमुक्त राख्ने काममा आफू लाग्ने प्रतिवद्धता जनाउँदै देउवाले भने, हार्दिक धन्यवाद छ। यो पार्टीलाई राम्रोरुपमा अघि बढाएर आगामी दिनमा पार्टीलाई व्यवधानमुक्त राख्नेछु। यता पराजित युवा नेता गगन थापा भने मन्त्री नबन्ने घोषणा गरे। उनले आफू सरकारमा नजाने र कांग्रेस नेतृत्वको सरकार बनाउन पहल गर्ने बताए। 'कांग्रेस नेतृत्वको सरकार बन्यो भने अरु साथीहरू जानुहुन्छ। पार्टीमा रुपान्तरण र पुस्तान्तरणको आवश्यकता छ। मेरो सोचाइ पनि यही हो र म त्यसमै लागिरहन्छु।' आगामी दिनमा संसदीय दलकै नेता बन्ने तयारीमा लाग्ने उनको भनाइ छ। त्यस्तै लोकतान्त्रिक समाजवादी पार्टीक अध्यक्ष महन्थ ठाकुर संसदीय दलको नेतामा चयन भएका छन्। बुधबार बसेको बैठकले ठाकुरलाई सर्वसम्मत दलको नेता चयन गरेको केशव झाले जानकारी दिए। यसअघि नेकपा एमालेको संसदीय दलको नेतामा केपी शर्मा ओली निर्वाचित भएका छन् भने नेकपा एकीकृत समाजवादीको संसदीय दलको नेतामा अध्यक्ष माधव कुमार नेपाल चयन भएका छन्। त्यस्तै राष्ट्रिय प्रजातन्त्र पार्टीको संसदीय दलको नेतामा पार्टी अध्यक्ष राजेन्द्र लिङदेन, राष्ट्रिय स्वतन्त्र पार्टी संसदीय दलको नेतामा भने पार्टी सभापति रवि लामिछाने, जनमत पार्टीको संसदीय दलको नेतामा पार्टी अध्यक्ष सीके राउत चयन भएका छन्। नेकपा माआवादी केन्द्रबाट पार्टी अध्यक्ष पुष्पकमल दाहाल प्रचण्ड संसदीय दलको नेता बन्ने निश्चित छ। त्यसका लागि संसदीय दलको बैठक भोलि (बिहीबार) डाकिएको छ। त्यस्तै नागरिक उन्मुक्ति पार्टीको संसदीय दलको नेता पार्टी अध्यक्ष रञ्जिता श्रेष्ठ चुनिने निश्चित छ। जनता समाजवादी पार्टी (जसपा)बाट संसदीय दलको नेता भने अझै टुंगो लागेको छैन। पार्टी अध्यक्ष उपेन्द्र यादव पराजित भएपछि दलको नेता कसलाई बनाउने भन्ने विषयमा सकस देखिएको जसपाका एक नेताले बताए। यस्तो छ सरकार गठन प्रक्रिया राष्ट्रपति विद्यादेवी भण्डारीले संविधानको धारा ७६(२) बमोजिम प्रधानमन्त्री पदमा दाबी गर्न पुस १० (आइतबार)सम्म समयसीमा दिएकी छन्। बहुमत पुर्याउने दलले आइतबार ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। उपधारा २ बमोजिम सात दिनभित्र सरकार नबने उपधारा ३ मा जान्छ। उक्त उपधारामा लेखिएको छ, प्रतिनिधिसभाको निर्वाचनको अन्तिम परिणाम घोषणा भएको मितिले ३० दिनभित्र उपधारा (२) बमोजिम प्रधानमन्त्री नियुक्ति हुनसक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधिसभामा सबैभन्दा बढी सदस्यहरू भएको दलको संसदीय दलको नेतालाई प्रधानमन्त्री नियुक्त गर्नेछ। २ सय ७५ सदस्यीय प्रतिनिधिसभामा बहुमत पुर्याउन १ सय ३८ सिट चाहिन्छ। कांग्रेस र एमालेबाहेक कुनै पनि दुई दल मिल्दा बहुमत पुग्ने अवस्था छैन। कांग्रेसले ८९ एमालेले ७८ सिट जितेका छन्। माओवादीले ३२, रास्वपा २०, राप्रपा १४, जसपा १२, एकीकृत समाजवादी १०, जनमत ६, लोसपा ४, नागरिक उन्मुक्ति ३, राष्ट्रिय जनमोर्चा र नेमकिपाले ११ सिट जितेका छन्। स्वतन्त्रले ५ सिट जितेका छन्।"
माधव नेपाललाई भेट्न अस्पताल पुगे प्रधानमन्त्री देउवा र माओवादी अध्यक्ष प्रचण्ड,काठमाडौं: नेकपा एकीकृत समाजवादीका अध्यक्ष माधवकुमार नेपाललाई भेट्न प्रधानमन्त्री शेरबहादुर देउवा र नेकपा माओवादी केन्द्रका अध्यक्ष पुष्पकमल दाहाल 'प्रचण्ड' त्रिवि शिक्षण अस्पताल पुगेका छन्। देउवा नेपाली कांग्रेसको संसदीय दलको नेता चयन भएपछि सत्ता गठबन्धनका अर्का नेता प्रचण्डसहित नेपाललाई भेट्न अस्पताल पुगेका हुन्। अस्पताल पुगेका देउवा र प्रचण्डले नेपालको स्वास्थ्य अवस्थाको जानकारी लिएका थिए। छात्तिमा संक्रमण देखिएपछि नेपाल नेपाल मंगलबार अस्पताल भर्ना भएका हुन्। उनको स्वास्थ्यमा क्रमिक सुधार आएको अस्पतालले जनाएको छ। छात्ति रोग विशेषज्ञ डा सन्तकुमार दास नेतृत्वको टोलीले नेपालको उपचार गरिरहेको छ। उपचारका क्रममा भेटघाट बन्द गरिएको थियो। नेपालको स्वास्थ्यमा केही सुधार आएसँगै गठबन्धनका दुई शीर्ष नेता उनलाई भेट्न पुगेका हुन्।
देउवालाई भेटेर अर्थमन्त्रीले भने गठबन्धन जोगाउन यसपटक प्रचण्डलाई प्रधानमन्त्री बनाऔं,"काठमाडौं : प्रधानमन्त्री शेरबहादुर देउवा र अर्थमन्त्री जनार्दन शर्माबीच भेटवार्ता भएको छ। संसदीय दलको नेतामा चयन भएलगत्तै देउवालाई बधाइ दिन बालुवाटार पुगेका अर्थमन्त्री शर्माले सत्ता समीकरणका विषयमा पनि छलफल गरेका छन्। यही गठबन्धनलाई जोगाउँदै नयाँ सरकार बनाउनुपर्ने अर्थमन्त्री शर्माले प्रधानमन्त्री देउवालाई सुझाव दिएका थिए। त्यसका लागि उनले माओवादी अध्यक्ष पुष्पकमल दाहाल प्रचण्डलाई पहिले सरकारको नेतृत्व दिनुपर्ने आग्रह गरे। 'आलोपालो गर्ने विषयमा तपाइँ र हाम्रोबीच राम्रो अन्डरस्ट्यानिङ छ। तपाइँले पहिलो कार्यकाल प्रधानमन्त्री बन्नुभयो। अब माओवादीलाई नेतृत्व सुम्पिनुस्। त्यसपछि फेरि तपाइँको पालो त छँदैछ,' अर्थमन्त्री शर्माको भनाइ उद्धृत गर्दै स्रोतले भन्यो। संसदको दोस्रो ठूलो दल नेकपा एमालेले औपचारिकरूपमै प्रधानमन्त्रीको प्रस्ताव गरेपछि प्रचण्डले दूतका रूपमा शर्मालाई बालुवाटार पठाएका हुन्। प्रचण्डले देउवाको राय बुझ्न दूत पठाएको माओवादी नेताहरूको ठम्याइ छ। 'माओवादी गठबन्धनलाई निरन्तरता दिन चाहन्छ। तर त्यससँगै पहिले सरकारको नेतृत्व पनि दाबी गर्छ,' माओवादीका एक नेताले भने, 'गठबन्धन बाहिर गएर पनि माओवादीले सरकारको नेतृत्व गर्ने अवसर पाइरहेको छ। तर हामी यही गठबन्धनमार्फत् सरकारको नेतृत्व गर्न चाहन्छौं।' एमाले उपाध्यक्ष सुवास नेम्वाङले मंगलबार खुमलटार पुगेर प्रचण्डलाई प्रधानमन्त्रीमा प्रस्ताव गरेका थिए। माओवादी अध्यक्ष प्रचण्डले पनि प्रधानमन्त्री बन्ने ठूलो आकांक्षा राखेका छन्। उनले सार्वजनिक कार्यक्रमहरूमा पनि आफू देशको प्रधानमन्त्री बन्ने उद्घोष गर्दै आएका छन्।"
नयाँ चिनियाँ राजदूत छन् सोङ पुस १२ गते काठमाडौं आउँदै,काठमाडौं : नेपालका लागि चिनियाँ राजदूत छन् सोङ पुस १२ गते काठमाडौं आउने भएका छन्। बेइजिङस्थित विदेश मन्त्रालयले नेपालका लागि चिनियाँ राजदूतमा छन् सोङलाई नियुक्त गरेको थियो। उनी एसिया मामिलाका विज्ञका रूपमा चिनिन्छन्। चिनियाँ राजदूत होउ यान्छी कार्यकाल सकेर फर्किएपछि बेइजिङले नेपालमा नयाँ राजदूत पठाएको हो। नेपाल आएर उनी केही दिन क्वारेन्टीनमा बस्नेछन्। परराष्ट्र मन्त्रालयका एक अधिकारीले नेपालका लागि नियुक्त भएका नयाँ चिनियाँ राजदूत पुस १२ मा काठमाडौं आउने पुष्टि गरेका छन्। नयाँ राजदूत छन् सोङ चिनियाँ विदेश मन्त्रालयको एसिया मामिला हेर्ने डेपुटी डाइरेक्टर जनरल हुन्। उनी नेपाल मामिलाका जानकारसमेत मानिन्छन्। त्यसैले बेइजिङले एसिया मामिला हेर्ने पाँचजना डेपुटी डाइरेक्टर जनरलमध्ये छन्लाई नेपालको राजदूतमा नियुक्ति गरेको हो। चिनियाँ कम्युनिस्ट पार्टीको नेसनल कंग्रेसका कारण बेइजिङले नेपालमा राजदूत पठाउन ढिला गर्दै आएको थियो। नेपालका लागि प्रस्तावित राजदूत छन् सोङ कुटिल कूटनीतिज्ञ रहेको उनलाई नजिकबाट चिन्ने चिनियाँ अधिकारीले बताएका छन्।
लोसपा संसदीय दलको नेतामा महन्थ ठाकुर चयन,काठमाडौं : लोकतान्त्रिक समाजवादी पार्टी (लोसपा)को संसदीय दलको नेतामा पार्टी अध्यक्ष महन्थ ठाकुर सर्वसम्मत चयन भएका छन्। पार्टी संसदीय दलको बैठकले बुधबार ठाकुरको नाम सर्वसम्मतले पारित गरेको हो। लोसपा नेता केशव झाले ठाकुर संसदीय दलको नेतामा चयन भएको जानकारी दिए। मंसिर ४ गते सम्पन्न निर्वाचनमा लोसपाले चार सिट जितेको छ। लोसपाले थ्रेस होल्ड भने कटाउन सकेन।
"फेरि घट्यो सेयर बजार, कारोबार रकम ८६ करोडमा सीमित",काठमाडौं : सेयर बजारमा उतारचढाव कायमै छ। आज नेप्से परिसूचक ५८९ अंकले घटेर १८६७२२ विन्दुमा पुगेको छ। सेन्सेटिभ इण्डेक्स १३१ प्रतिशतले घटेको छ। कारोबारमा आएका १३ समूहमध्ये १२ को सूचक घट्यो भने १ को बढ्यो। यसदिन फाइनान्स समूहको सूचक सर्वाधिक १५० प्रतिशतले घट्दा अदर्शको १३९ प्रतिशतले घट्यो। १२ समूहको सूचक ओरालो लाग्दा बैंकिङ समूहको सूचक ०२७ प्रतिशतले बढ्यो। यसदिन दुई कम्पनीको सेयर मूल्यमा सकारात्मक सर्किट लाग्यो। आधिखोला लघुवित्त वित्तीय र सिर्जनशील लघुवित्त वित्तीयको सूचक १० प्रतिशतले बढेको हो। कारोबार रकमका आधारमा एनआईसी एसिया बैंक शीर्षस्थानमा रह्यो। सो बैंकको ११ करोड ८२ लाख मूल्य बराबरको सेयर कारोबार भयो। आज २५२ कम्पनीको २४ लाख ४० हजार ३०७ कित्ता सेयर ८६ करोड ३८ लाख १६ हजार ५६१ रुपैयाँमा खरिदबिक्री भयो। अघिल्लो कारोबार दिन मंगलबार ९३ करोड ८ लाख ३९ हजार ९०१ रुपैयाँमा खरिदबिक्री भएको थियो। सो दिन नेप्से १४२२ अंकले बढेर १८७१११ विन्दुमा अडिएको थियो। त्यसअघि सेयर कारोबारको पहिलो दिन आइतबार नेप्से परिसूचक २७५४ अंकले घटेको थियो। सो दिन १ अर्ब १५ करोड मूल्य बराबरको कारोबार भएको थियो। सोमबार फेरि सूचक ३८३ अंकले बढेर १८५८८९ विन्दुमा पुगेको थियो। नेप्से सामान्य अंकले बढेपनि कारोबार रकम भने घटेको थियो। सोमबार ८८ करोड ६० लाख ९८ हजार मूल्यको सेयर कारोबार भएको थियो।
शपथअघि ज्येष्ठ सदस्य राणाले बोलाए सर्वदलीय बैठक,काठमाडौंः प्रतिनिधिसभा सांसदको शपथअघि ज्येष्ठ सदस्य पशुपति शमशेर राणाले सर्वदलीय बैठक बोलाएका छन् । राणाले संसदमा प्रतिनिधित्व गर्ने सबै राजनीतिक दलका प्रतिनिधिलाई भोलि १२ बजे बोलाएका हुन् । बैठकमा शपथसम्बन्धी कार्यक्रमको जानकारी गराइनेछ। बैठकमा १२ दलका प्रतिनिधि र स्वतन्त्र सांसदलाई बोलाइएको छ । बैठक संघीय संसद भवनमा बस्नेछ । सांसदको शपथ समय दिउँसो १ बजे तोकिएको छ ।
फागुन मसान्तसम्म इम्बोस्ड नम्बर जडान गर्न निर्देशन,"काठमाडौं: यातायात व्यवस्था विभागले फागुन मसान्तसम्ममा इम्बोस्ड नम्बर जडान गर्न सरकारी सवारी साधनलाई निर्देशन दिएको छ। आगामी चैत महिनाबाट इम्बोस्ड नम्बर जडान नगेरका सरकारी सवारी साधन सडकमा देखिएमा ती गाडीलाई सवारी तथा यातायात व्यवस्था ऐन, २०४९ अनुसार दुई हजार रुपैयाँ जरिवाना गरिने विभागले जनाएको छ । सरकारी गाडीहरुले १० वर्षसम्म पनि कर नतिरेपछि इम्बोस्ड नम्बर जडान गर्न निर्देशन दिइएको विभागका महानिर्देशक डा टोकराज पाण्डेले बताए। उनले भने, 'सरकारी गाडीको कर १० वर्षसम्म पनि नउठेपछि कर उठाउने माध्यमका रुपमा इम्बोस्ड नम्बर प्लेट जडानलाई लिएका छौँ, फागुन मसान्तसम्म सबै सरकारी गाडीले अनिवार्य इम्बोस्ड नम्बर प्लेट जडान गर्नुपर्ने छ, सेतो प्लेटले पनि कर नतिरी गाडी चलाउन पाउँदैनन् ।' इम्बोस्ड नम्बर प्लेट जडान गर्ने समयमा अनिवार्य रुपमा कर क्लियर भएको हुनुपर्ने विभागले जनाएको छ । इम्बोस्ड जडान गर्नुपर्ने विभागको निर्देशनले सरकारको राजस्व उठ्ने र इम्बोस्ड जडानको प्रक्रिया पनि सहज हुने महानिर्देशक डा पाण्डेको दाबी छ । उनका अनुसार सरकारी गाडीले फागुन मसान्तसम्म इम्बोस्ड जडान नगरेको पाइएमा दुई हजार रुपैयाँ जरिवानासहित इम्बोस्ड नम्बर जडान गर्न लगाइनेछ ।"
तेक्वाण्डोका उत्कृष्ट र पदक विजेता खेलाडीलाई सम्मान,"विराटनगर : आईटीएफ तेक्वाण्डो संघ प्रदेश १ ले वर्षभरिका उत्कृष्ट र नवौं राष्ट्रिय खेलकुदका पदक विजेता खेलाडीलाई बुधबार विराटनगरमा सम्मान गरेको छ । संघको २१ औँ वार्षिक उत्सवका अवसरमा आयोजित कार्यक्रममा उत्कृष्ट एवं स्वर्ण, रजत र कास्य पदक विजेता महिला तथा पुरुष खेलाडी, प्रशिक्षक र उत्कृष्ट डोजाङ्गलाई सम्मान गरिएको हो । सम्मानित हुनेहरुलाई प्रदेश खेलकुद विकास बोर्डका सदस्य सचिव हंशराज वाग्लेले नगद तथा प्रमाणपत्र प्रदान गरे । उनले खेलकुदको विकासमा बोर्डले महत्वपूर्ण भूमिका निर्वाह गर्ने पनि बताए । आईटीएफ तेक्वाण्डो संघ प्रदेश १ का संस्थापक अध्यक्ष प्रवीणकुमार कार्कीका अनुसार वर्षभरिको उत्कृष्ट खेलाडीमा महिलातर्फ मोरङकी कुसुम राजवंशी, पुरुषतर्फ झापाका रोशन मगर तथा उत्कृष्ट प्रशिक्षकमा झापाका चन्द्रबहादुर तामाङलाई सम्मान गरिएको छ । त्यस्तै जिल्लातर्फ आईटीएफ तेक्वाण्डो संघ मोरङ र डोजाङ्गतर्फ भोजपुरको दिंला आईटीएफ तेक्वाण्डो डोजाङ्ग प्रदेशकै उत्कृष्ट घोषित भएको कार्कीले बताए । उनका अनुसार पोखरामा सम्पन्न नवौं राष्ट्रिय खेलकुद प्रतियोगितामा स्वर्ण पदक विजेता आईटीएफ तेक्वाण्डोका खेलाडीहरु मोरङकी कुसुम राजवंशी, झापाका रोशन मगर र वीरबहादुर तामाङ पनि सम्मानित भएका छन् । राजवंशीले ५०५५, मगरले ७०७५ र तामाङले ८०८४ किलो तौल समूहबाट प्रतियोगितामा सहभागिता जनाएर स्वर्ण जितेका हुन् । त्यस्तै ४५५० किलो तौल समूहबाट मोरङकी इन्दिरा थापा र ५५६० किलो तौलतर्फ भोजपुरकी सजिना तामाङले रजत पदक हात पारेका थिए । यसैबीच ५५६० किलो तौल समूहतर्फ मोरङका प्रथम कार्की, ६०६५ तौलमा नितेश खवास, ६५७० किलो तौलमा सुनसरीका हिराधन राई, ७५८० किलो तौलतर्फ भोजपुरका दिलन राई र ८५ किलोमाथि तौलतर्फ सुदीप तामाङले कास्प पदक जितेका थिए । स्वर्ण, रजत र कास्य पदक विजेता खेलाडीसहित प्रशिक्षकहरु अभय राई, केशव कार्की र टिम व्यवस्थापक केशव भट्टराईलाई पनि सम्मान गरिएको अध्यक्ष कार्कीले बताए । उनका अनुसार नवौं राष्ट्रिय खेलकुदमा आईटीएफ तेक्वाण्डो संघ प्रदेश १ ले १० वटा पदक जितेको थियो । प्रदेश खेलकुद विकास बोर्डबाट राष्ट्रिय खेलकुदमा समावेश गरिएको ३६ वटा खेलमध्ये आईटीएफ तेक्वाण्डो प्रदेश १ प्रथम स्थानमा पर्न सफल भएको जानकारी कार्कीले दिए । उनले तेक्वाण्डोको विकासका लागि सरकारको सहयोग आवश्यक रहेको बताए ।"
चार्ल्स शोभराजलाई रिहा गर्न सर्वोच्च अदालतको आदेश,"काठमाडौं : सर्वोच्च अदालतले चार्ल्स शोभराजलाई रिहा गर्न आदेश दिएको छ। न्यायाधीशहरू सपना प्रधान मल्ल र तिलप्रसाद श्रेष्ठको संयुक्त इजलासले बुधबार शोभराजलाई छाड्न आदेश दिएको हो। चार्ल्स शोभराजले प्रधानमन्त्री तथा मन्त्रिपरिषद्को कार्यालयलाई विपक्षी बनाइ रिट दायर गरेका थिए। 'बिकिनी किलर' चार्ल्स शोभराज सन् १९६३ देखि १९६७ सम्मको अवधिमा शृंखलाबद्ध भएका हत्यामा उनी संलग्न रहेका थिए। चार्ल्स शोभराज नेपालमा पक्राउ परेपछि करिब १९ वर्षदेखि केन्द्रीय कारागारमा जन्मकैदको सजाय काटिरहेका छन्। शोभराज २ असोज २०६० मा काठमाडौंको एक क्यासिनोबाट पक्राउ परेका थिए। उनलाई जिल्ला अदालत, भक्तपुरले कर्तव्य ज्यानसम्बन्धी मुद्दामा सर्वश्वसहित जन्मकैदको सजाय सुनाएको थियो।"
"सात दलले टुंग्याए संसदीय दलको नेता, जसपामा सकस","काठमाडौं : संसद्मा प्रतिनिधित्व गर्ने सात राजनीतिक दलले संसदीय दलको नेता टुंग्याएका छन्। अहिलेसम्म नेपाली कांग्रेस, नेकपा एमाले, नेकपा एकीकृत समाजबादी, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनमत पार्टी र लोकतान्त्रिक समाजवादी पार्टीले संसदीय दलको नेता टुंगो लगाएका हुन्। नेपाली कांग्रेस संसदीय दलको नेतामा शेरबहादुर देउवा निर्वाचित भएका छन्। बुधबार भएको निर्वाचनमा गगन थापालाई पराजित गर्दै देउवा संसदीय दलको नेता बनेका हुन्। देउवाले ६४ मत प्राप्त गर्दा थापाले २५ मत ल्याए। नेकपा एमालेको संसदीय दलको नेतामा केपी शर्मा ओली निर्वाचित भएका छन्। ओली सर्वसम्मतबाट संसदीय दलको नेता बनेका हुन्। नेकपा एकीकृत समाजवादीको संसदीय दलको नेतामा अध्यक्ष माधव कुमार नेपाल चयन भएका छन्। प्रमुख सचेतकमा भने राजेन्द्र पाण्डे र सचेतकमा प्रकाश ज्वाला सर्वसम्मत चयन भएका हुन्। राष्ट्रिय प्रजातन्त्र पार्टीको संसदीय दलको नेतामा पार्टी अध्यक्ष राजेन्द्र लिङदेन चुनिएका छन्। राष्ट्रिय स्वतन्त्र पार्टी संसदीय दलको नेतामा भने पार्टी सभापति रवि लामिछाने सर्वसम्मत चयन भएका छन्। त्यस्तै जनमत पार्टीको संसदीय दलको नेतामा पार्टी अध्यक्ष सीके राउत चुनिएका छन्। लोकतान्त्रिक समाजवादी पार्टी संसदीय दलको नेतामा महन्थ ठाकुर चयन भएका छन्। नेकपा माआवादी केन्द्रबाट पार्टी अध्यक्ष पुष्पकमल दाहाल प्रचण्ड संसदीय दलको नेता बन्ने निश्चित छ। त्यसका लागि संसदीय दलको बैठक भोलि (बिहीबार) डाकिएको छ। त्यस्तै नागरिक उन्मुक्ति पार्टीको संसदीय दलको नेता पार्टी अध्यक्ष रञ्जिता श्रेष्ठ चुनिने निश्चित छ। संसदीय दलको नेता चुन्न नागरिक उन्मुक्तिले बुधबार संसदीय दलको बैठक डाकेको छ। जनता समाजवादी पार्टी (जसपा)बाट संसदीय दलको नेता अझै टुंगो लागेको छैन। पार्टी अध्यक्ष उपेन्द्र यादव पराजित भएपछि दलको नेता कसलाई छान्ने भन्ने विषयमा सकस देखिएको जसपाका एक नेताले बताए। राजनीतिक दलसम्बन्धी ऐन २०७३ मा संघीय संसद वा प्रदेश सभाको निर्वाचनमा कम्तीमा दुई स्थानमा निर्वाचित भई प्रतिनिधित्व गर्ने दलले संघीय संसदीय वा प्रदेश संसदीय दल गठन गर्न सक्ने व्यवस्था छ। यो व्यवस्थाअनुसार नेपालमा यसपटक १० पार्टीले संघीय संसदमा संसदीय दल गठन गर्न पाउनेछन्। पार्टीको नीति सदनमा पुर्याउन संसदीय दलका नेताको भूमिका अग्रणी हुन्छ। संसदीय राजनीतिमा दलको नेता बन्नु भनेको अवसर पाउँदा प्रधानमन्त्री हुनसक्ने अवस्था पनि हो। संसदीय दलको नेतालाई आफ्ना पार्टीका सांसदहरूलाई निर्देशन दिनेदेखि कारबाही गर्नेसम्मको अधिकार छ।"
बर्दिबास उद्योग वाणिज्य संघको अध्यक्षमा विष्णु खड्का,"बर्दिबास: बर्दिबास उद्योग वाणिज्य संघको अध्यक्षमा विष्णुबहादुर खड्का विजयी भएका छन्। कृष्णप्रसाद गौतमलाई १२१ मतान्तरले पराजित गर्दै खड्का निर्वाचित भएका हुन्। खड्काले ७३४ मत प्राप्त गरेका छन् भने गौतमले ६१३ मत ल्याएका छन्। त्यस्तै संघको सदस्यमा सन्तोष कुमार श्रेष्ठ ९१४, दिपक कार्की ८५८, सन्तोष सिग्देल ८५६, उत्तम कुमार श्रेष्ठ ८५३, रञ्जितराज ढुङ्गाना ७५०, शैलेस दाहाल ७५६, गुञ्ज बहादुर कार्की ७३०, सुरज खड्का ७२७, चन्द्रबहादुर खड्का ७१७, उषा ढकाल ६९६, चौधरी महतो ६९५ र वेचु बल ६७५ मतसहित विजयी भएका छन्। १ हजार ७६९ मतदाता रहेको बर्दिबास उद्योग वाणिज्य संघको चुनावमा १ हजार ४७३ जनाले मतदान गरेका थिए।"
रेशम चौधरीको रिहाइ माग गर्दै नागरिक उन्मुक्तिका सांसदहरू धर्नामा,"काठमाडौं : नागरिक उन्मुक्ति पार्टीका निर्वाचित सांसदहरू धर्नामा बसेका छन्। पार्टीका संरक्षक रेशम चौधरीको रिहाइ माग गर्दै प्रतिनिधिसभा र प्रदेशसभाका १६ जना सांसदहरू बुधबार माइतीघरमा मण्डलामा धर्ना दिएका हुन्। उनीहरूले रेशम चौधरीसहित निर्दोष थारूहरूको रिहाइ हुनुपर्ने, लाल आयोगको प्रतिवेदन सार्वजनिक गर्नुपर्ने र सरकारले ल्याएको अध्यादेश प्रमाणीकरण हुनुपर्ने प्लेकार्डसहित धर्नामा बसेका हुन्। नागरिक उन्मुक्ति पार्टीकी अध्यक्ष रञ्जिता श्रेष्ठ चौधरीले रेशम चौधरीसहित टीकापुर घटनाका राजबन्दीहरूको रिहाइ नभएसम्म धर्ना जारी राख्ने बताइन्। उनले माइतीघरमा नवौं दिन र देशभरि नै थारूहरू स्वतस्फुर्तरूपमा धर्ना बसिरहेका बताइन्। 'रेशमजीको रिहाइका लागि देशभरि थारूहरू धर्नामा बस्नुभएको छ। माइतीघरको धर्ना पनि उहाँ नछुटेसम्म जारी रहन्छ,' उनले भनिन्। उनले निर्दोष थारूहरूलाई झुठा मुद्दा लगाएर राजबन्दी बनाइएको भन्दै उनीहरूको यथाशिघ्र रिहाइ हुनुपर्ने बताइन्। त्यस्तै रेशम चौधरीका बुबा लालविर चौधरीले न्यायका लागि धर्नामा बसेको बताए। 'हामी अन्यायका विरुद्धमा यहाँ धर्नामा बसेका छौं। अपराध गर्ने मान्छेलाई कारबाही होस् र निर्दोषहरूको रिहाइ होस् भनेर हामीले चाहेका हौं,' उनले भने। त्यस्तै प्रतिनिधिसभा सांसद गंगा चौधरीले राष्ट्रपति विद्यादेवी भण्डारीलाई अध्यादेश प्रमाणीकरण गर्न आग्रह गरे। उनले अध्यादेशमार्फत् निर्दोष थारूहरूले न्याउने पाउने भन्दै अध्यादेश प्रमाणीकरण गर्न आग्रह गरेका हुन्।"
मुक्तिनाथ मन्दिरमा पाँच महिनाको भेटी १४ लाख,"जोमसोम: मुक्तिनाथ मन्दिरमा पाँच महिनाको भेटी १४ लाख रुपैयाँ संकलन भएको छ। चालु आर्थिक वर्षको साउनदेखि मंसिर मसान्तसम्मको गणनामा १४ लाख ७ हजार ७ सय रुपैयाँ संकलन भएको मुक्तिनाथ विकास समितिका सदस्यसचिव हरि भुजेलले जानकारी दिए। संकलित भेटीमध्ये ५ लाख ५६ हजार रुपैयाँ नेपाली र ५ लाख ३१ हजार भारतीय रुपैयाँ छ। २५० अष्ट्रेलियन डलर, १०० मलेसियन रिंगेट र १ अमेरिकी डलर संकलन भएको भुजेलले बताए। गत आर्थिक वर्षमा दुई पटक गणना गर्दा दान पेटिकामा १७ लाख ६९ हजार रुपैयाँ भेटी रकम संकलन भएको थियो। बुधबार मुस्ताङका सहायक प्रमुख जिल्ला अधिकारी रामचन्द्र ढकाल, मुक्तिनाथ विकास समितिका सदस्य सचिव हरि भुजेल, वडाध्यक्ष प्रमेश गुरुङ, मुक्तिनाथका आनी झुमा र पुजारी तथा कार्यरत सुरक्षाकर्मीको संयुक्त टोलीले दान पेटिकाको भेटी गणना गरेको हो। मुक्तिनाथमा ५ वटा दान पेटिका राखिएको छ। एक सय रुपैयाँभन्दा बढी दान गर्नेलाई रसिद दिइने गरिएको छ। मन्दिरमा बैंकमार्फत दान गर्न चाहनेका लागि क्यूआर कोर्डको पनि व्यवस्था गरिएको छ। गत वर्ष नगद रसिदमार्फत १ करोड ३ लाख २९ हजार रुपैयाँ संकलन भएको थियो । गत आर्थिक वर्षसम्ममा मुक्तिनाथको भेटी ६ करोड ९१ लाख रुपैयाँ थियो। बैंकमा ६ करोड ७२ लाख ७६ हजार, सटही नभएको रकम ११ लाख ४९ हजार र बैंकमा जम्मा भएको ब्याजको रकम जोडेर करिब ७ करोड रकम कोषको खातामा मौज्याद रहेको सदस्यसचिव भुजेलले जानकारी दिए। २०६४ साल सालमा प्रमुख जिल्ला अधिकारीको अध्यक्षतामा मुक्तिनाथ विकास समिति गठन भएको थियो । समिति गठनपछि आम्दानी विवरण सार्वजनिक गर्न थालिकएको हो। मुक्तिनाथ रेखदेख गर्न स्थानीयबासीले बेग्लै मुक्तिनाथ स्थानीय संरक्षण समिति पनि गठन गरेका छन् । मुक्तिनाथमा एकजना पुजारीसहित ४ जना कर्मचारी छन्। कर्मचारीको व्यवस्थापनमा बर्सेनि ८ लाख १५ हजार रुपैयाँ खर्च हुने गरेको छ।"
अब देउवापछि खोजिने पात्र गगन थापा नै हुन् (भिडियो वार्ता),"काठमाडौं: नेपाली कांग्रेसको संसदीय दलको नेतामा सभापति शेरबहादुर देउवा निर्वाचित भएका छन्। संसदीय दलको नेतामा पराजित भए पनि गगन थापा अब देउवापछि सबैभन्दा खोजिने पात्र बन्ने अग्रज पत्रकार प्रेम कैदीले बताएका छन्। अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै कैदीले देउवा कांग्रेस संसदीय दलको नेता चयन भइसकेकाले उनी इमान्दार भइरहे नेकपा माओवादी केन्द्रका अध्यक्ष पुष्पकमल दाहाल 'प्रचण्ड' नै अबको प्रधानमन्त्री बन्ने बताए। सत्ता समीकरणमा भएको गृहकार्यले अबको राष्ट्रपति गैरराजनीतिक व्यक्ति वा नेपाली कांग्रेसबाटै हुने कैदीको तर्क छ। गगन थापा संसदीय दलमा उठ्नु विदेशीको योजना रहेको बताउँछन् कैदी । उनले भने, 'देउवा र गगन एउटै मोर्चाका हुन्। गगनले हारेका होइनन्। उनलाई प्लान 'बी' का लागि विदेशीले खडा गरेको पात्र हुन्। अप्ठ्यारो पर्दा देउवापछि खोजिने पात्र अब गगन नै हुन्।' कैदीले अर्थतन्त्र नाजुक भएको तथ्यहरू सार्वजनिक हुँदा हुँदै मुलुक समृद्ध बनाउँछौँ भन्ने नेताहरूको भनाइ व्यवहार संगत नभएको बताए। योजना नै नभइ मुलुक समृद्ध बनाउने नेताको कुरा जनता ठग्ने बाहनामात्र भएको उनको भनाइ छ। देशको आर्थिक अवस्था कर्मचारीलाई तलव दिनै नपुग्ने गरी खुम्चिएको बताउँदै उनले यसलाई उकास्ने नेतृत्व चाहिने बताए। नेपालमा धर्मका नाममा विदेशीको चलखेल बढेको भन्दै उनले वैशाखपछि व्यवस्था नै परिवर्तन हुने खतरा रहेको दावी गरे। कैदीसँग गरिएको कुराकानी हेर्नुहोस्।"
रचना र किरणको स्वरमा आयो लुखुर लुखुर,"काठमाडौं: गायिका रचना रिमाल र गायक किरण भुजेलको स्वर रहेको गीत लुखुर लुखुर रिलिज भएको छ। गीतमा नागेन्द्र श्रेष्ठको संगीत र गीतकार हीराकाजी थापाको शब्द छ। काठमाडौंका केही रमणीय क्षेत्रमा छायांकन गरिएको गीतको भिडियोमा विल्सन विक्रम राई, सागर खनाल, बेदना राई, लोसीना लामिछाने, सौगात करनजीत र गंगा कुंवरको अभिनय छ। भिडियोमा युवा पुस्ताको प्रेम प्रसंगलाई देखाउन खोजिएको छ। गीतकार तथा निर्देशक थापाकै निर्माण रहेको भिडियोको कोरियोग्राफी प्रमोद के भण्डारीले गरेका हुन्। सञ्जय लामाको छायांकन, प्रवीन भट्टको सम्पादन र राजेन्द्र मोक्तानको कलरिगं रहेको भिडियो द रिल्स इन्टरटेन्मेन्टले बजारमा ल्याएको हो।"
सांसदलाई शपथ ग्रहण गराउने कार्यक्रमको तयारी अन्तिम चरणमा,काठमाडौं : प्रतिनिधिसभाका नवनिर्वाचित सांसदलाई शपथ ग्रहण गराउने कार्यक्रमको तयारी अन्तिम चरणमा पुगेको संघीय संसद् सचिवालयले जनाएको छ। नयाँबानेश्वरस्थित संसद् भवनमा बिहीबार दिउँसो १ बजे नवनिर्वाचित सांसदलाई शपथ ग्रहण गराउने कार्यक्रम छ। शपथ ग्रहणका लागि सांसद निर्वाचित भएको प्रमाणपत्र लिएर आउन अनुरोध गरिएको संसद् सचिवालयका प्रवक्ता डा रोजनाथ पाण्डेले राससलाई जानकारी दिए। प्रतिनिधिसभाका ज्येष्ठ सदस्य पशुपतिशम्शेर राणाले नवनिर्वाचित सांसदलाई पद तथा गोपनीयताको शपथ गराउनेछन्। शपथ गराएलगत्तै सांसदलाई संसद्को लोगोसमेत प्रदान गरिने कार्यक्रम रहेको पनि उनले बताए। शपथका लागि सचिवालयले नेपाली भाषामा शपथ वक्तव्य तयार पारिसकेको छ। मातृभाषामा शपथ लिन चाहने सांसदलाई बिहीबार बिहान ११ बजेसम्मको समय दिइएको छ। शपथ ग्रहण र लोगो प्रदान गर्ने कार्यक्रम सकिएलगत्तै नवनिर्वाचित सांसदको सम्मानमा चियापान कार्यक्रम आयोजना गरिएको छ। चियापान कार्यक्रममा राष्ट्रियसभाका सांसदलगायत अतिथिलाई बोलाइएको संसद् सचिवालयले जनाएको छ।
"गुरुङगाउँमा पिकअप दुर्घटना, चालकको उद्धार",नुवाकोट: नुवाकोटको गुरुङगाउँमा बोलेरो पिकअप दुर्घटनामा परेको छ। दुर्घटनामा परेका चालकको सकुशल उद्धार गरिएको छ। चालक काभ्रे भुम्लु गाउँपालिका १ का ३२ वर्षीय सुवास रिजालको उपचारका लागि काठमाडौं पठाइएको छ। सदरमुकाम विदुरदेखि ४५ किलोमिटर पूर्वमा रहेको शिवपुरी गाउँपालिका७ चाँपबोट नजिकै गुरुङगाउँमा बेलुकी नुवाकोटको छहरेबाट काठमाडौंतर्फ जौदै गरेको बा१३च ६७७५ नम्बरको बोलेर पिकअप सात मिटर तल भीरमा खसेर दुर्घटना भएको हो। आलु र पराल बोकेको गाडीमा एक जना चालकमात्रै रहेको नुवाकोट प्रहरी प्रमुख प्रहरी उपरीक्षक रमेश पण्डितले जानकारी दिए।
सञ्चालन भएन तीन करोड खर्चेर बनेको वृद्धाश्रम,"रौतहट: चन्द्रपुर ७ स्थित बनबहुअरीमा तीन करोडको लागतमा बनेको वृद्धाश्रम सञ्चालन हुन सकेको छैन। सघन सहरी विकास मन्त्रालयले तीन करोड खर्च गरेर निर्माण गरेको वृद्धाश्रम सञ्चालनमा आउन नसकेको हो। डिभिजन वन कार्यालय चन्द्रनिगाहपुरको खाली जग्गामा बनेको वृद्धाश्रम सञ्चालनमा ल्याउनु पर्ने स्थानीय बासिन्दाको माग छ। निर्माण सम्पन्न भएको एक वर्ष भएपनि सञ्चालन नहुनुको कारण बुझ्न नसकेको स्थानीयले बताएका छन्। सो भवन खेलकुद एकडेमीका लागि नगरपालिकाले सञ्चालनमा ल्याउनुपर्ने नेपाल फुटबल संघ मधेस प्रदेश समितिका अध्यक्ष नेपाल कार्कीको सुझाव छ। स्थानीयले ७ नम्बर वडाका सबै सरकारी कार्यालय जस्तै वडा कार्यालय, स्वास्थ्य चौकी, प्रहरी चौकीलगाएतका कार्यालय सो स्थानबाट सञ्चालन गर्न सुझाव दिएका छन्। चन्द्रपुर नगरपालिकाका मेयर सञ्जय काफ्लेले अबको कार्यपालिका बैठकमा नवनिर्मित भवनलाई कसरी सञ्चालन गर्ने विषयमा निर्णय गरिने बताए।"
राष्ट्रिय पोसाकमा शपथ लिन एमालेको निर्देशन,काठमाडौं: नेकपा (एमाले) ले प्रनिनिधिसभाका सांसदलाई शपथ ग्रहण समारोहमा राष्ट्रिय पोसाकमा उपस्थित हुन निर्देशन दिएको छ। एमालेका संसदीय दलका नेता तथा पार्टी अध्यक्ष केपी शर्मा ओलीले पार्टीबाट निर्वाचत सबै सांसदलाई राष्ट्रिय पोसाकमा उपस्थित हुन निर्देशन दिएको पार्टी केन्द्रीय कार्यालय सचिव डा भीष्म अधिकारीले जानकारी दिए। यही पुस ५ गते एमालेले संसदीय दलको नेतामा पार्टी अध्यक्ष ओलीलाई चयन गरेको थियो। नयाँबानेश्वरस्थित संसद् भवनमा बिहीबार दिउँसो १ बजे नवनिर्वाचित सांसदलाई शपथ ग्रहण गराउने कार्यक्रम छ। प्रतिनिधिसभाका ज्येष्ठ सदस्य पशुपति शम्शेर राणाले नवनिर्वाचित सांसदलाई पद तथा गोपनीयताको शपथ गराउनेछन्। संसद् सचिवालयले शपथ ग्रहणका लागि सांसद निर्वाचित भएको प्रमाणपत्र लिएर आउन अनुरोध गरेको छ। एमालेले प्रतिनिधिसभातर्फ ७८ सिट प्राप्त गरेको छ।
राप्रपा अध्यक्ष लिङ्देन र अमेरिकी राजदूत थम्पसनबीच भेटवार्ता,काठमाडौं : राप्रपा अध्यक्ष राजेन्द्र लिङ्देन र अमेरिकी राजदूत डीन आर थम्पसनबीच भेटवार्ता भएको छ। राप्रपाको पार्टी कार्यालयमा बुधबार दुईबीच भेटवार्ता गरेका हुन्। उनीहरूबीच सत्ता समीकरणका विषयमा पनि छलफल भएको बताइएको छ। अमेरिकी राजदूत थम्पसनले संसदीय दलको नेता चयन भएकामा अध्यक्ष लिङ्देनलाई बधाइसमेत दिएका थिए। केही दिनअघि चिनियाँ पक्षले पनि अध्यक्ष लिङ्देनसँग भेटवार्ता गरेका थिए।
प्लाष्टिक फोहरलाई प्रशोधन गर्ने मेसिन हेर्नेको संख्या बढ्दै,"विराटनगर: प्लाष्टिकजन्य फोहरलाई प्रशोधन गरेर नयाँ वस्तु बनाउने मेसिनको स्टल अवलोकन गर्नेको भिड बढ्दै गएको छ। विराटनगरमा जारी विराट एक्स्पोमा राखिएको प्लाष्टिकजन्य फोहोरलाई प्रशोधन गर्ने मेसिन हेर्न नेपालीसँगै भारतीय नागरिकको भिड बढेको छ। मोरङको बुढीगङगा ५ को राशी ईन्जिनियरिङ्ग कम्पनीले मेरो देश मेरो उत्पादन नारासहित नेपालमा नै बनाइएका सामग्री प्रदर्शनीमा राखिएको छ। उद्योग संघठन मोरङले आयोजना गरेको कृषि तथा औद्योगिक अन्तराष्ट्रिय प्रदर्शनीमा राशी ईन्जिनियरिङ कम्पनीले प्लाष्टिक ग्राईन्डर, प्लाष्टिक एग्लो, प्लाष्टिक दाना मेसिन, स्क्रु ब्यारेल, एचडीपीई पाईप प्लान्ट र प्लाष्टिक वासिंङ मेसिन लगायतका मेसिन राखिएको छ। वेस्ट प्लाष्टिक डम्पिङ्गले प्लाष्टिकजन्य फोहोर व्यवस्थापन गर्न राशी इन्जिन्यरिङमार्फत यी मेसिन प्रयोगमा ल्याएको हो। कम्पनीले बनाएका ४३ लाखभन्दा बढीको मेसिनको बुकिङ भईसकेको कम्पनीका सञ्चालक कुन्दन झाले जानकारी दिए। झाकाअनुसार काठमाडौं, बर्दिया, वीरगञ्ज, जनकपुरसहित भारतको विहारबाट पनि मेसिन किन्ने प्रस्ताव आएको छ।"
सर्लाहीका इन्दुशङ्कर र महालक्ष्मी सुगर मिल सञ्चालनमा,सर्लाही : जिल्लाका दुई चिनी उद्योग सञ्चालनमा आएका छन् । किसानले बिक्री गरेको उखुको भुक्तानी गर्न नसकेको एउटा उद्योग भने सञ्चालनमा आउन सकेको छैन । उद्योग परिसरमा उखु पर्याप्त आएकाले उद्योग सञ्चालन गरिएको इन्दुशङ्कर चिनी उद्योगका उखु प्रबन्धक योगनारायण रजकले बताए। उनका अनुसार किसानको मागअनुसार उखुको मूल्य निर्धारण नभए पनि चिनी उद्योगले तत्कालका लागि गत वर्षकै मूल्य कायम गरी उखु खरिद गर्न थालेको हो । हरिवनमा रहेको इन्दुशङ्कर र बगदहमा रहेको महालक्ष्मी सुगर मिल सञ्चालनमा आएका भए पनि अन्नपूर्ण सुगर मिलले किसानको पुरानो उखुको भुक्तानी नगरेकाले सञ्चालनमा आउन नसकेको हो । जिल्लाका दुई चिनी मिलले पुस १ गतेबाट उखु खरिद सुरु गरी क्रसिङको तयारी गरेका थिए । सरकारले उखुको मूल्य निर्धारण नगर्दा गत वर्षकै मूल्यमा भुक्तानी दिइने र मूल्य निर्धारण भएपछि बाँकी रकम भुक्तानी दिने सहमति चिनी उद्योगहरूले गरेका छन् । उखु किसानले उखुको मूल्य प्रतिक्विन्टल कम्तीमा सात सय पाँच कायम गर्नुपर्ने माग गरेका उखु उत्पादक किसान महासङ्घका अध्यक्ष कपिलमुनी मैनालीले बताए। उनका अनुसार उखु किसानले चिनी उद्योगमा उखु पुर्याएपछि भुक्तानी पाउने झन्झटिलो प्रक्रिया र उखुको एकैपटकमा भुक्तानी नपाउदा किसान मारमा परेका छन् । तर खेतमा उखु सुक्न दिनुभन्दा उधारो भए पनि बेच्नुपर्ने किसानलाई बाध्यता छ । जिल्लामा करिब ३० हजार बिघा क्षेत्रफलमा उखुखेती हुने गरेकामा यस वर्ष आधाभन्दा पनि कम जमिनमा किसानले उखुखेती गरेका उखु उत्पादक किसानका अगुवा राजकुमार मैनालीले बताए। उनका अनुसार जिल्लामा यस वर्ष करिब १४ हजार बिघा क्षेत्रफलमा उखुखेती भएको छ । इन्दुशङ्कर चिनी उद्योगले यस वर्ष करिब ४० लाख क्विन्टल उखु क्रसिङ गर्ने र यस वर्षका लागि उखुको मूल्य उद्योगले पाँच सय २० र सरकारले ७० किसानलाई भुक्तानी दिने उद्योगका प्रशासन शाखा प्रमुख ठाकुर नेपालले बताए। उखु उत्पादक किसानले सधैँ घाटा खाएर उखु बेच्नुपरेका कारण उखुको मूल्य बढाउन आफूहरूले माग राखेको उखु उत्पादक किसान महासङ्घका अध्यक्ष मैनालीले बताए। रासस
छैठौं पटक निर्वाचित संसदीय दलको नेता देउवाको राजनीतिक यात्रा,"काठमाडौं : प्रधानमन्त्री एवं नेपाली कांग्रेसका सभापति शेरबहादुर देउवा पार्टीको संसदीय दलको नेतामा निर्वाचित भएका छन् । पार्टीको संसदीय दलको नेताका लागि आज भएको मतदानमा उनले आफ्ना प्रतिष्पर्धी पार्टीका महामन्त्री गगनकुमार थापालाई पराजित गरी निर्वाचित भएका हुन्। मतदानमा कूल ८९ मत खसेको थियो । त्यसमध्ये सभापति देउवाले ६४ र महामन्त्री थापाले २५ मत प्राप्त गरी कांग्रेस संसदीय दलको नेता बनेका हुन्। सभापति देउवाको उम्मेदवारीको प्रस्तावकमा वरिष्ठ नेता रामचन्द्र पौडेल र समर्थक पार्टी उपसभापति पूर्णबहादुर खड्का रहेका थिए। यसैगरी महामन्त्री थापाको उम्मेदवारीको प्रस्तावकमा नेता डा शेखर कोइराला तथा समर्थकमा उपसभापति धनराज गुरुङ, महामन्त्री विश्वप्रकाश शर्मा र केन्द्रीय सदस्य प्रदीप पौडेल रहेका थिए। सभापति देउवा योसँगै छैठौं पटक पार्टीको संसदीय दलको नेता बनेका हुन्। यसअघि उनी विसं २०५१, २०५८, २०६३, २०७२ र २०७४ मा समेत संसदीय दलको नेता निर्वाचित भएका थिए। कांग्रेस सभापति देउवा नेपाली राजनीतिमा छ दशकदेखि निरन्तर क्रियाशील व्यक्तित्वको रुपमा स्थापित छन् । उनी पार्टीको १४औं महाधिवेशनबाट दोस्रो कार्यकालका लागि पुनः सभापतिमा निर्वाचित भएका थिए। कांग्रेसका संस्थापक नेता बीपी कोइरालाको प्रेरणाबाट राजनीतिमा होमिएका देउवाको जन्म २००३ साल जेठ ३१ गते डडेल्धुराको आसिग्राम५ रुवाखोलामा भएको हो । उनी हाल बूढानीलकण्ठ नगरपालिका भद्रकालीमा बस्दै आएका छन्। विसं २०१७ को राजनीतिक घटनाक्रमपछि नेपालको प्रजातान्त्रिक आन्दोलनमा निरन्तर सक्रिय उनी विद्यार्थी आन्दोलनबाट राजनीतिमा होमिएका हुन् । प्राथमिक शिक्षा गृह जिल्ला, माध्यमिक शिक्षा डोटी र उच्च शिक्षा काठमाडौंमा हासिल गरेका देउवाले त्रिभुवन विश्वविद्यालयबाट राजनीतिशास्त्रमा स्नातकोत्तर र कानुनमा स्नातक गरेका छन्। नेपाल विद्यार्थी संघका प्रथम निर्वाचित सभापति एवं संस्थापक सदस्य देउवा राजनीतिशास्त्रमा लण्डन स्कूल अफ इकोनमिक्सका रिसर्च फेलो हुन् । विसं २०४८, २०५१, २०५६, २०७४ र २०७९ का संसदीय निर्वाचनमा डडेल्धुराबाट निर्वाचित उनी २०६४ र २०७० सालमा भएको संविधानसभाको निर्वाचनमा डडेल्धुराका साथै कञ्चनपुर र कैलालीबाट समेत विजयी भएका थिए। विसं २०४८ मा गृहमन्त्री बनेका देउवाले हालसम्म गरी पाचौं पटक प्रधानमन्त्रीको जिम्मेवारी सम्हालिरहेका छन्। पहिलोपटक विसं २०५२ भदौ २६ देखि २०५३ फागुन २६ गतेसम्म प्रधानमन्त्री भएका देउवा विसं २०५८ साउन ७ गतेदेखि २०५९ असोज १८ गतेसम्म दोस्रोपटक प्रधानमन्त्री बनेका थिए। सोही वर्ष असोज १८ गते उनलाई तत्कालीन राजा ज्ञानेन्द्र शाहले पदबाट बर्खास्त गरेका थिए। प्रधानमन्त्री देउवा २०६१ साल जेठ २१ गते तेस्रोपटक प्रधानमन्त्री बनेपछि राजा ज्ञानेन्द्रले उनलाई २०६१ साल माघ १९ गते पुनः पदबाट बर्खास्त गरेका थिए। प्रधानमन्त्री हुँदा उनले पिछडिएको भूभाग, सीमान्तकृत वर्ग, महिला, दलित, जनजाति र मधेशलाई राष्ट्रिय विकास प्रक्रियाको मूलधारमा ल्याउन कर्णालीदलितमहिलाजनजातिमधेस (कदमजम) लगायतको अवधारणा ल्याएर जनताको विश्वास जितेका छन्। उनकै पालामा विशेष वर्ग एवं समुदायको उत्थानका लागि राष्ट्रिय महिला आयोग, आदिवासी जनजाति आयोग, दलित आयोगजस्ता विभिन्न आयोग गठन भएका हुन् । पार्टीभित्रको कलह बढ्दै गएपछि २०५९ सालमा कांग्रेस विभाजन भई गठित नेपाली कांग्रेस (प्रजातान्त्रिक) को सभापति बनेका थिए। पछि विसं २०६४ मा कांग्रेस र कांग्रेस (प्रजातान्त्रिक) को एकतापछि उनी पार्टीको वरिष्ठ नेता भएका थिए। त्यसपछि विसं २०७२ फागुन २४ मा सम्पन्न कांग्रेसको १३औँ महाधिवेशनमा उहाँ सभापतिमा निर्वाचित भए। सभापति एवं पार्टी संसदीय दलका नेता देउवा व्यवस्थापिकासंसद्को बैठकबाट २०७४ साल जेठ २३ गते चौथो पटक प्रधानमन्त्रीमा निर्वाचित भई नेपालको संविधानअनुसार पहिलो पटक सङ्घीय संरचनाका तीन तहका निर्वाचन गराउन सफल भए। सभापति देउवा २०७८ साल असार २९ गते पाचौं पटक मुलुकको प्रधानमन्त्री नियुक्त भएका हुन्। त्यसयता उनी नेतृत्वकै सरकारले २०७९ साल बैशाख ३० गते स्थानीय तहको र मंसिर ४ गते प्रतिनिधिसभा र प्रदेशसभा सदस्यको निर्वाचन सफलतापूर्वक सम्पन्न गरेको छ । सन् २००८ देखि २०१२ सम्म सोसलिष्ट इन्टरनेशनलका उपाध्यक्ष समेत रहेका देउवा सन् २०१३ देखि पछिल्लो कार्यकालसम्म उक्त सङ्गठनको अन्तर्राष्ट्रिय उपाध्यक्ष रहेका थिए। प्रजातान्त्रिक आन्दोलनका क्रममा उनले पटक पटक १० वर्ष कारागार जीवन बिताएका छन्। रासस"
चीनमा कोरोना कहर : केही महिनामै ८० करोड मानिस संक्रमण हुनसक्ने आंकलन,"चीन : कोरोना भाइरसको उद्गमस्थल मानिने चीनमा संक्रमण दर दिनप्रतिदिन बढ्दै गएको छ। चीनका स्वास्थ्य अधिकारीले अबको केही महिनामा ८० करोड जति मानिसमा संक्रमण देखिने आंकलन गरेका छन् एनपीआरको रिपोर्टअनुसार चीनमा कोरोना भाइरस संक्रमणबाट मृत्यु हुनेको संख्या ५ लाख पु्ग्ने अनुमान गरिएको छ। तर, चीनको आधिकारिक आँकडामा भने योभन्दा निकै कम छ। कोरोनाबाट सोमबार दुईजना र मंगलबार ५ जनाले ज्यान गुमाएका छन्। तर, चीनले राखेको कोरोना संक्रमणबाट मृत्यु हुनेको विवरण विश्व स्वास्थ्य संगठन विपरित छ। चीनले श्वासप्रश्वाससम्बन्धी रोगका कारण मृत्यु हुनेलाई पनि कोभिडका कारण हुने मृत्युको रूपमा हेरिरहेको छ । चीनको साथै जापान,दक्षिण कोरियामा समेत कोरोना संक्रमण तीव्ररुपमा फैलिरहेको छ। विश्वमा फेरि कोरोना संक्रमण बढ्दै गएपछि भारतको स्वास्थ्य मन्त्रालयले एक सूचना जारी गरेको छ। सूचनामा भनिएको छ,' विभिन्न विधि अपनाएर अहिलेसम्म कोरोना संक्रमण रोक्न भारत सक्षम भएको छ। चीन,जापान,ब्राजील, दक्षिण कोरिया र अमेरिकामा कोना तीव्ररुपमा फैलिरहेको छ। आगामी दिनमा संक्रमण रोक्न जीन सिक्वीन्सिङ गरेर भेरियन्ट नियन्त्रणमा लिनुपर्छ।' यस्तै, हरेक दिन आउने कोरोना बिरामीको स्वाबको नमूना जिनोम सिक्वीन्सिङका लागि प्रयोगशालामा पठाउन सबै राज्यलाई अपिल गरिएको छ। स्वास्थ्य मन्त्रालयका अनुसार मंगलबार भारतमा ११२ जनामा कोरोना संक्रमण देखिएको छ। हाल भारतमा ३४९० जना सक्रिय संक्रमित रहेका छन्।"
देउवा संसदीय दलको नेता बन्दा गठबन्धनलाई सहज !,"काठमाडौंः नेपाली कांग्रेस संसदीय दलको नेतामा पार्टी सभापति शेरबहादुर देउवाले निर्वाचन जित्दा सत्ता गठबन्धनलाई सहज हुने देखिएको छ । देउवाले कूल मतको ७२ प्रतिशत अर्थात् ६४ मत जितेपछि गठबन्धन घटक दललाई सत्तासमीकरणमा सहज हुने देखिएको हो । देउवा गठबन्धनकै निरन्तरता दिनुपर्ने अडानमा छन् । आगामी दिनमा सत्ता गठबन्धन टुट्न नदिने र पावर सेयरिङमा सरकार बनाउने पक्षमा देउवा भएकाले पनि गठबन्धनका नेताहरुले देउवाको जितलाई रुचाएका छन् । कांग्रेस उपसभापति पूर्णबहादुर खड्काले गठबन्धनकै नेतृत्वमा सरकार बन्ने दावी गरे । उनले भने, गठबन्धनकै सरकार बन्छ । शान्ति प्रक्रियाका बाँकी कार्यभार पुरा गर्नुपर्नेछ । र यो गठबन्धनलाई निरन्तरता दिएर राजनितिक निकास दिन देउवाजीले अभिभावकत्वको भूमिका निर्वाह गर्नुहुन्छ । संसदीय दलको चुनावमा गगन थापाले टक्कर दिँदा गठबन्धन घटक दलहरु झस्किएका थिए । उनीहरुको आंकलन थियो, गगन थापाले संसदीय चुनावमा जिते कतै गठबन्धन त भत्किदैन । थापाले जितेको भए राष्ट्रिय स्वतन्त्र पार्टीलगायत अन्य दल मिलेर सरकार बन्ने र गठबन्धनमा तितोपना आउने आँकलन समेत गर्न थालिएको थियो । थापा पार्टीभित्रको सन्तुलन मिलाएर संसदीय दलको नेतामा भिडेका थिए । पार्टीभित्र शेखर कोइरालालाई भावी पार्टी सभापतिको उम्मेदवारी बनाउने सर्तमा संसदीय दलको नेतामा उम्मेदवारी दिएका थिए। २५ मत मात्रै प्राप्त गरी पार्टी सभापति देउवासँग पराजित भए। आगामी रणनीति तय गर्नेबारे आजै सत्ता गठबन्धनको बैठक बस्ने तयारीमा छ।"
बालबालिकाको उपचार गर्न औषधी बोकेर ठुलाबगर पुगे डाक्टर,"जाजरकोट: जाजरकोटको दुर्गम बस्ती पुगेर बालरोग विशेषज्ञ डा नवराज केसीले बालबालिकाको उपचार गरेका छन्। नलगाड नगरपालिकाका१, ठुलोबगर बस्तीका बालबालिकाको निशुल्क उपचार गर्न सुर्खेतबाट डाक्टर केसी औषधी बोकेर ठुलाबगर पुगेका हुन्। उनले ६५ बालबालिकाको नि:शुल्क उपचार गरेका छन्। केसीको सहयोगमा ठुलाबगरमा बालरोगको उपचार शिविर नै संचालन गरिएको थियो। ठुलाबगरका बालबालिकाको स्वास्थ्य चेकजाँच गरी निशुल्क औषधी दिइएको छ। बस्तीका अधिकांश बालबालिकामा जाडोमा देखिने निमोनिया, रुघाखोकी, दमजस्ता स्वास्थ्य समस्या देखिएको केसीले बताए। केही बालबालिकामा मुटुको समस्या पनि देखिएको उनले बताए। मुटुमा समस्या देखिएका बालबालिकालाई थप उपचारको लागि सुर्खेत बोलाइएको डा केसीले बताए।"
पार्टीलाई थप मजबुत र सशक्त बनाउँछु : प्रधानमन्त्री,"काठमाडौंः प्रधानमन्त्री शेरबहादुर देउवाले पार्टीलाई थप सशक्त र बलियो बनाएर अघि बढ्ने बताएका छन् । संसदीय दलको नेतामा निर्वाचित भएपछि प्रधानमन्त्री देउवाले पार्टीलाई व्यवधानमुक्त राख्ने काममा आफू लाग्ने बताएका हुन् । देउवाले भने, हार्दिक धन्यवाद छ । यो पार्टीलाई राम्रोरुपमा अघि बढाएर आगामी दिनमा पार्टीलाई व्यवधानमुक्त राख्नेछु । बुधबार भएको संसदीय दलको निर्वाचनमा देउवा ६४ मत ल्याएर विजयी भएका छन्। देउवाका प्रतिष्पर्धी महामन्त्री गगन थापाले २५ मत प्राप्त गरे । सभापति देउवा योसँगै छैठौं पटक पार्टीको संसदीय दलको नेता बनेका हुन्। यसअघि उनी विसं २०५१, २०५८, २०६३, २०७२ र २०७४ मा समेत संसदीय दलको नेता निर्वाचित भएका थिए। संसदीय दलको निर्वाचन परिणामपछि देउवालाई प्रधानमन्त्री बन्ने बाटो खुलेको छ। कांग्रेस संसदीय दलको नेतामा देउवा निर्वाचित छैठौं पटक निर्वाचित संसदीय दलको नेता देउवाको राजनीतिक यात्रा देउवा संसदीय दलको नेता बन्दा गठबन्धनलाई सहज !"
संघीयतामाथिको सिंहावलोकन,"संघीय संरचनाअनुरूप राज्यका तीनवटै तहबाट व्यवस्थापकीय र कार्यपालिकीय कार्यको अभ्यास भएको छ। नागरिकलाई तीनवटै तहमा नेतृत्व चयन, परीक्षण र मूल्यांकन गर्ने अवसर प्राप्त भएको छ। स्थानीय तहको एउटा कार्यकाल सम्पन्न भई दोस्रो कार्यकालको निर्वाचन भएर पहिलो आर्थिक वर्षको कार्यक्रम तथा बजेट स्वीकृत भई कार्यान्वयनको चरणमा छ। जनताको घरदैलो सरकारको रूपमा स्थानीय तहको दरिलो उपस्थिति देखिएको छ। त्यस्तै संघीय संसद् र प्रदेशसभाको एउटा कार्यकाल पूरा भई दोस्रो कार्यकालका लागि निर्वाचन सम्पन्न भएर सरकार गठनको चरणमा छ। संविधान कार्यान्वयनका लागि आवश्यक पर्ने भनी पहिचान गरिएकामध्ये स्थानीय सरकार सञ्चालन ऐन, अन्तरसरकारी वित्त व्यवस्थापन ऐन, राष्ट्रिय प्राकृतिक स्रोत तथा वित्त आयोग ऐनलगायत तर्जुमा भई कार्यान्वयनमा छन्। संविधानका प्रावधानबमोजिम मौजुदा ऐन तथा नियमावलीहरूमा संशोधन एवं परिमार्जन गरी संघीयता अनुकूल बनाइएका छन्। संघ, प्रदेश र स्थानीय तहबीच समन्वय गर्न संघ, प्रदेश र स्थानीय तह (समन्वय र अन्तरसम्बन्ध) ऐन, २०७७ जारी भएको छ। प्रदेश र स्थानीय तहको लागि संघीय सरकारबाट नमुना कानुनको तर्जुमा गरी सहजीकरण गर्ने कार्यहरू भएका छन्। प्रदेश र स्थानीय तहका जनप्रतिनिधि र कर्मचारीको क्षमता विकास र आर्थिक प्रशासनिक एवं विकास निर्माण कार्यसँग सम्बन्धित प्रविधिमा आधारित विभिन्न प्रणाली विकास गरी कार्यान्वयनमा छन्। अधिकार क्षेत्रसम्बन्धी विविध विवादमा न्यायपालिकाबाट भएका फैसला र निर्देशनात्मक आदेशहरूबाट संघीयता कार्यान्वयनमा मार्गदर्शन प्राप्त भएको छ। राजनीतिक दलहरूले आफ्ना संरचनाहरू पुनर्संरचना गरी संघीय संरचना अनुकूल बनाएका छन्। संघीयताको प्रशासनिक पाटोतर्फ संघ, प्रदेश र स्थानीय तहले आआफ्नो प्रशासन सञ्चालन गर्न निजामती सेवा र अन्य सरकारी सेवामा कार्यरत कर्मचारीलाई संघ, प्रदेश र स्थानीय तहमा समायोजन गर्ने कार्य सम्पन्न भएको छ। एक पटकका लागि संघीय लोकसेवा आयोगबाट स्थानीय तहका विभिन्न सेवा समूहका पदहरूको पदपूर्ति कार्य सम्पन्न भएको छ। संविधानबमोजिम प्रदेश लोकसेवा आयोगको आधार र मापदण्ड निर्धारण ऐन जारी भई प्रदेश लोकसेवा आयोगको गठन र पदपूर्ति प्रक्रिया सुरु भएको छ। वित्तीय संघीयतातर्फ राष्ट्रिय प्राकृतिक स्रोत तथा वित्त आयोगको सिफारिसमा संघबाट प्रदेश तथा स्थानीय तहमा र प्रदेशबाट स्थानीय तहमा संविधान तथा कानुनबमोजिम वित्तीय हस्तान्तरण तथा राजस्व बाँडफाँटको कार्य भइरहेको छ। संघ, प्रदेश र स्थानीय तहले आफ्नो अधिकारभित्रको आर्थिक अधिकारसम्बन्धी विषयमा कानुन बनाउने, वार्षिक बजेट बनाउने, निर्णय गर्ने, नीति तथा योजना तयार गर्ने र त्यसको कार्यान्वयन गर्ने तथा कर लगाउन र राजस्व उठाउन सक्ने संवैधानिक व्यवस्था छ। सोबमोजिम तीनवटै तहका सरकारले कार्यक्षेत्रभित्रको आवश्यकता र सम्भावनाअनुसार आवधिक विकास योजना, वार्षिक नीति तथा कार्यक्रम र बजेटको काम हुन्छ। सोहीबमोजिम कार्यक्रम र आयोजनाको तर्जुमा, कार्यान्वयन र अनुगमन तथा मूल्यांकन गर्ने कार्यको थालनी भएको छ। त्यस्तै विभिन्न कर निर्धारण गरी राजस्व संकलनमार्फत स्थानीय स्रोतको परिचालन गर्ने गरेका छन्। कार्यान्वयनमा समस्या नेपालमा संघीयता कार्यान्वयनमा विभिन्न समस्या देखिएका छन्। बहुदलीय लोकतान्त्रिक प्रणालीमा निर्वाचनका माध्यमबाट राज्य प्रणालीका विभिन्न अंगमा राजनीतिक दलहरूको नेतृत्व हुन्छ। संघीयता कार्यान्वयनमा उनीहरूको नेतृत्वदायी भूमिका रहन्छ। तर दलहरू केन्द्रीकृत मानसिकताबाट गुज्रिरहेका देखिन्छन्। दलका सांगठानिक स्वरूपहरू संघीय संरचना अनुरूप रूपान्तरण गरिए पनि निर्णयको अन्तिम अधिकार केन्द्रमा नै राख्ने गरेको देखिन्छ। दलहरूमा संघीयतासम्बन्धी बुझाइमा एकरूपता छैन। त्यसैले अधिकार हस्तान्तरण गरी प्रदेश र स्थानीय तहलाई व्यावहारिक रूपमै अधिकार सम्पन्न बनाउने विषयमा अन्तरद्वन्द्व देखिने गरेको छ। साझा अधिकारका विषयमा क्षेत्रगत कानुनहरू बन्न नसक्दा संघीयता कार्यान्वयनले अपेक्षित गति लिन सकेको छैन। अन्तरतह समन्वय र अन्तरसम्बन्ध कायम गर्न संविधान र कानुनबमोजिम गठित संयन्त्र अपेक्षित त्रियाशील हुन सकेका छैनन्। एकात्मक शासन प्रणालीमा जारी भएका कतिपय कानुन अझै संघीयता अनुकूल हुन सकेका छैनन्। हाल बनेका कतिपय कानुन नियमावली बन्न नसक्दा कार्यान्वयन हुन सकेका छैनन्। दलहरूमा संघीयतासम्बन्धी बुझाइमा एकरूपता छैन। त्यसैले अधिकार हस्तान्तरण गरी प्रदेश र स्थानीय तहलाई व्यावहारिक रूपमै अधिकार सम्पन्न बनाउने विषयमा अन्तरद्वन्द्व देखिने गरेको छ। संघीय प्रणालीको महत्त्वपूर्ण आयामको रूपमा रहेको प्रशासनिक संघीयताले पूर्णता पाउन सकेको छैन। त्यसैले संघीयताको कार्यान्वयनले समग्रमा अपेक्षित गति लिन सकेको छैन। प्रदेश र स्थानीय तहको सार्वजनिक सेवाको सञ्चालन र गठनका लागि आधार र मापदण्ड दिने संघीय कानुन अहिलेसम्म बन्न नसक्दा प्रदेश र स्थानीय तहमा सरकारी सेवाको गठन र सञ्चालन तथा कर्मचारीको वृत्ति विकासलगायतका कुरा अवरुद्ध जस्तै भएका छन्। स्थानीय तहमा जनशक्ति व्यवस्थापन कार्य तदर्थ हुन पुगेको छ। जसले सरकारी नीति निर्माण, कार्यान्वयन र सेवा प्रवाहमा प्रत्यक्ष असर परिरहेको छ। जनप्रतिनिधि र कर्मचारीको क्षमता विकास अपेक्षित रूपमा हुन नसक्दा कार्यसम्पादनमा दक्षता र प्रभावकारिता आउन सकेको छैन। आर्थिक अधिकारसम्बन्धी साझा अधिकारका विषयमा आवश्यक कानुनको निर्माण पनि हुन सकेको छैन। त्यसैले कर प्रणाली व्यवस्थित, न्यायोचित तथा राजस्व परिचालनमा एकरूपता र यथार्थमा आधारित हुन सकेन। एकल कर प्रशासनअन्तर्गत उठाइने राजस्व हस्तान्तरणमा हुने ढिलाइले स्रोत परिचालन र कार्यक्रम कार्यान्वयनमा बाधा पर्ने गरेको देखिन्छ। प्रदेश र स्थानीय तह संरचना, प्रणाली र अनुभवका हिसाबले नयाँ भए। सोही कारण आन्तरिक नियन्त्रण प्रणाली प्रभावकारी हुन नसक्दा वित्त अनुशासन अपेक्षित रूपमा कायम हुन सकेको छैन। संघीय प्रणालीलाई प्रभावकारी बनाउने सम्भाव्य रणनीति यस अवधिको संघीय अभ्यासको मूल्यांकन गरी कमीकमजोरीबाट सिक्दै संघीय प्रणालीलाई सबल बनाउन निम्न प्रयास गर्नुपर्ने देखिन्छ। राजनीतिक नेतृत्वको प्रतिबद्धता र अपनत्व : संघीय प्रणालीप्रति राजनीतिक नेतृत्वको अपनत्व र कार्यान्वयनमा ठोस प्रतिबद्धता हुनुपर्छ। दलका संरचना र निर्णय प्रक्रियामा संघीयताको पूर्ण अवलम्बन गरिनु पर्छ। संघीयता कार्यान्वयनमा राजनीतिक दलबीच दृष्टिकोणमा समानता र कार्यान्वयनमा ऐक्यबद्धता हुनुपर्छ। कानुनी व्यवस्था : साझा अधिकारका विषयमा सबै क्षेत्रगत कानुनको निर्माण, संघीयता कार्यान्वयन र अन्तरतह समन्वयसम्बन्धी सबै ऐन र नियमावलीको शीघ्र तर्जुमा र कार्यान्वयन गर्नुपर्छ। पुराना कानुनहरू आवश्यक परिमार्जन र संशोधन गरी संघीयता अनुकूल बनाउनु पर्छ। संविधानमै दोहोरिएका कार्य क्षेत्रका विषयमा संशोधन वा थप कानुनी व्यवस्थाद्वारा स्पष्ट पार्नु पर्छ। योजनाबद्ध कार्यान्वयन : २०७५ मंसिरमा निर्माण भएको २९ बुँदे संघीयता कार्यान्वयन सहजीकरण कार्ययोजनाको समीक्षा र अध्यावधिक गरी प्रभावकारी कार्यान्वयन गर्नुपर्छ। हालैमात्र नेपाल सरकारले तयार गरेको १५ बुँदे कार्ययोजना तथा संसदीय अध्ययन समितिको सुझाव कार्यान्वयन गर्नुपर्छ। संविधान तथा कानुनमा रहेका संयन्त्रलाई पूर्णरूपमा क्रियाशील बनाई अन्तरतह समन्वय र अन्तरसम्बन्ध एवं सहकार्य प्रगाढ बनाउनु पर्छ। प्रशासनिक व्यवस्थापन : प्रदेश र स्थानीय सेवाको गठन र सञ्चालनमा मार्गदर्शक हुने गरी संघीय निजामती सेवा ऐन अविलम्ब जारी हुन आवश्यक छ। साथै प्रदेश र स्थानीय तहलाई प्रशासनिक व्यवस्थापनमा आवश्यक कानुन र संगठन संरचना निर्माणमा संघीय तहबाट सहजीकरण हुनुपर्छ। प्रदेश र स्थानीय तहका कर्मचारीको क्षमता विकास र प्रविधिमा पहुँचका लागि सघन कार्यक्रम सञ्चालन गर्नु पर्छ। आर्थिक कार्यप्रणाली सबलीकरण : आर्थिक अधिकारसम्बन्धी साझा अधिकारका विषयका कानुनको निर्माण, योजना, कार्यक्रम तथा बजेट र आयोजना तर्जुमा गर्नुपर्छ। सोको कार्यान्वयन, लेखांकन, आन्तरिक नियन्त्रण, लेखापरीक्षण र प्रतिवेदन कार्यलाई तथ्यमा आधारित बनाउन तथा सोसँग सम्बन्धित विभिन्न प्रणालीको स्थापना र सञ्चालनमा प्रदेश र स्थानीय तहलाई आवश्यक सहजीकरण एवं तहगत समन्वय हुनुपर्छ। एकल कर प्रणालीअन्तर्गत संकलित राजस्व समयमै तोकिएको तहमा हन्तान्तरण हुने स्वचालित प्रणालीको विकास हुन आवश्यक छ। अन्तमा, सहकारिता, सहअस्तित्व र समन्वयको संवैधानिक मर्मअनुरूप संघीय इकाइहरूलाई क्रियाशील बनाउँदै संघीयताका राजनीतिक, प्रशासनिक र वित्तीय आयामहरूको एकीकृत एवं सन्तुलित रूपमा कार्यान्वयन गर्नुपर्छ। नागरिकको सुशासन, विकास र समृद्धिको आकांक्षालाई कार्यरूपमा उतार्नु आजको आवश्यकता हो। जसका लागि राजनीतिक नेतृत्वमा संघीय प्रणालीप्रतिको अपनत्व र कार्यान्वयनमा ऐक्यबद्धता हुन आवश्यक छ।"
"अर्जेन्टिनामा विजयउत्सव: खेलाडी दुर्घटनाबाट जोगिए, एक समर्थकको मृत्यु","एजेन्सी: विश्वकपको उपाधी उपचालेर स्वदेश फर्किएको अर्जेन्टिनी टिमका खेलाडी दुर्घटनाबाट जोगिएका छन्। विजयउत्सव मनाउने क्रममा बसको छतमा बसेर खुसियाली साटासाट गरिरहेका खेलाडीलाई झण्डै करेन्ट लाग्यो। सावधानी अपनाउँदै खेलाडीले बिजुलीको तार छले। सामाजिक सञ्जाल ट्वीटरबाट सार्वजनिक भिडियोमा अर्जेन्टिनाको राजधानी ब्युनर्स आयर्समा मंगलबार बिहान परेडका क्रममा खुल्ला बसमा बसेका कप्तान लियोनल मेसीसहितका पाँच खेलाडी दुर्घटनाबाट जोगिएका हुन्। बसको छतमा रहेका मेसीहसति एन्जल डी मारिया, लिएनड्रो परेडेस, रोड्रिगो डे पउल र निकोलस ओटामेन्डीले टाउको निहुराएर बिजुलीको तार छलेका थिए। भिडियो हेर्न यहाँ क्लिक गर्नुहोस्। विजयउत्सव मनाउँदा एकको मृत्यु विजयउत्सव मनाउने क्रममा अर्जेन्टिनी एक समर्थकको मृत्यु भएको छ। विश्वकप विजेता टोलीको समर्थनमा खुसीयाली मनाउने क्रममा एक जनाको मृत्यु भएको हो। पाँच जना गम्भीर घाइते भएका छन्। फुटबल टोलीको समर्थनमा उफ्रिने क्रममा बसको छतबाट खसेर २४ वर्षका युवाको मृत्यु भएको हो। आकाशेपुलबाट फुटबल टिम चढेको खुल्ला बसमा फाल हाल्नेहरू पाँच जना घाइते छन्। कतारमा आइतबार सम्पन्न विश्वकपमा अर्जेन्टिनाले ३६ वर्षपछि विश्वकपको उपाधी जितेको थियो। विश्वकपको उपाधीसहित स्वदेश फर्किएको टिमको समर्थनमा ब्यूनर्स आयर्सको सडकमा ४० लाख मानिस उत्रिएका थिए।"
जेष्ठ सदस्य पशुपति शमशेर राणाले लिए शपथ,"काठमाडौंः प्रतिनिधिसभाका ज्येष्ठ सदस्य पशुपति शमशेर राणाले राष्ट्रपति विद्यादेवी भण्डारीबाट शपथ लिएका छन् । राष्ट्रपति निवास शीतल निवासमा आयोजित एक कार्यक्रममा राणाले राष्ट्रपति भण्डारीबाट बुधबार सभामुखको पद तथा गोपनीयताको शपथ लिएका हुन्। राणा राप्रपाका समानुपातिक सांसद हुन्। उनको जन्म विसं १९९८ बैशाख २५ गते काठमाडौंको महाराजगन्ज भएको थियो । प्रतिनिधिसभा सदस्यलाई ज्येष्ठ सदस्यले सपथ खुवाउने प्रावधान छ । सोहिअनुरुप राणाले भण्डारीसमक्ष शपथ लिएका हुन्। समारोहमा उपराष्ट्रपति नन्दबहादुर पुन, प्रधानमन्त्री शेरबहादुर देउवा, राष्ट्रियसभाका अध्यक्ष गणेशप्रसाद तिमिल्सिना, कामु प्रधानन्यायाधीश हरिकृष्ण कार्कीलगायत सहभागी थिए। बिहीबार राणाले अन्य सांसदहरुलाई शपथ खुवाउने कार्यसूची छ।"
तस्करीको ६ हजार किलो गहुँ बरामद,विराटनगर : मोरङको जहदा गाउँपालिका७ तारेगामाबाट सशस्त्र प्रहरीले तस्करीको ६ हजार किलोग्राम गहुँ बरामद गरेको छ। सशस्त्र प्रहरी बल बोर्डर आउट पोस्ट (बीओपी) नोचाबाट खटिएको टोलीले भारतदेखि तस्करी गरेर नेपालतर्फ ल्याइएको गहुँ मंगलबार साँझ बरामद गरेको हो। सशस्त्र प्रहरी बल मोरङका प्रमुख एसपी राजकुमार लामिछानेका अनुसार बोरामा प्याक गर्दै इन्जिनको भाग नभएको ट्याक्टरको ट्रलीमा लोड गरेर राखेको अवस्थामा गहुँ फेला परेको हो। गहुँको धनी कोही पनि नभेटिएको र गहुँ लोड गरिएको ट्याक्टरको इन्जिनको भागसमेत फेला नपरेका कारण उक्त गहुँ तस्करीको रहेको पुष्टि भएको उनले बताए। उनका अनुसार भन्सार छली गरेर नेपालतर्फ ल्याएको गहुँ १ लाख ८० हजार मूल्य बराबरको छ। ट्याक्टरको ट्रलीसहित गहुँलाई आवश्यक अनुसन्धान र कारबाहीका लागि विराटनगर भन्सार कार्यालयमा बुझाइएको एसपी लामिछानेले बताए। उनले नेपालभारत सीमा क्षेत्रमा हुने चोरी तस्करी नियन्त्रणमा लागि उच्च सतर्कता अपनाएर कडाइ गरिएको जानकारी दिए।
"सुनको मूल्य प्रतितोला ८ सयले बढ्यो, तोलाको कति पुग्यो?",काठमाडौं : नेपाली सुनचाँदी बजारमा बुधबार छापावाल सुनको मूल्य अघिल्लो कारोबार दिनका तुलनामा प्रतितोला आठ सयले उकालो लागेको छ। मङ्गलबार प्रतितोला एक लाख चार सयमा कारोबार भएको सुनको मूल्य आजका लागि प्रतितोला एक लाख एक हजार दुई सय तोकिएको हो। नेपाल सुनचाँदी व्यवसायी महासङ्घले सार्वजनिक गरेको विवरणानुसार आज तेजाबी सुनको मूल्य प्रतितोला एक लाख सात सय छ। यसको मूल्य अघिल्लो दिन ९९ हजार नौ सय थियो। त्यस्तै चाँदीको मूल्य अघिल्लो कारोबार मूल्यका तुलनामा २५ ले वृद्धी भई प्रतितोला एक हजार चार सय पुगेको महासङ्घले जनाएको छ। महासङ्घले अन्तरराष्ट्रिय बजारमा हुने सुन तथा चाँदीको कारोबार मूल्यका आधारमा यहाँ दैनिक मूल्य तोक्दै आएको छ। हाल अन्तर्राष्ट्रिय बजारमा सुनको प्रतिऔँस एक हजार आठ सय १३ दशमलव चार अमेरिकन डलर आसपासमा कारोबार भइरहेको जनाइएको छ।
सबै श्रमिक सामाजिक सुरक्षामा,"काठमाडौं : औपचारिक क्षेत्रका श्रमिक मात्रै योगदानमा आधारित सामाजिक सुरक्षा योजनामा समेटिँदै आएकोमा अब सबै श्रमिक समेटिने भएका छन्। सरकारले वैदेशिक रोजगारी, अनौपचारिक तथा स्वरोजगार क्षेत्रका श्रमिकलाई समेट्ने दुईवटा कार्यविधि पारित भएको छ। सामाजिक सुरक्षा कोषले वैदेशिक रोजगारीमा रहेका श्रमिक तथा विदेशमा रोजगारमा संलग्न व्यक्तिका लागि योगदानमा आधारित सामाजिक सुरक्षा योजना सञ्चालन कार्यविधि र अनौपचारिक क्षेत्रमा रहेका श्रमिक र स्वरोजगार क्षेत्रमा रहेका श्रमिकका लागि पनि योगदानमा आधारित सुरक्षा योजना कार्यविधि मंगलबार सार्वजनीकरण गर्यो। सरकारले कार्यविधि जारी गर्दै ९० दिनबाट वैदेशिक रोजगारीका र वैशाख १ गतेदेखि यहाँका श्रमिकलाई सामाजिक सुरक्षा कार्यक्रममा समेट्ने भएको छ। कार्यविधि मंसिर २५ गते मन्त्रिस्तरीय स्वीकृत भएको थियो। कोषका कार्यकारी निर्देशक कपिलमणि ज्ञवाली प्रचारप्रसारका लागि समय चाहिने भएकाले केही समयपछि कार्यान्वयन गर्न खोजेको बताए। कोषका अनुसार योगदानमा आधारित योजना कार्यक्रमबाट वैदेशिक रोजगारीमा रहेका २२ लाख, स्वरोजगारीमा संलग्न १८ लाख, अनौपचारिक क्षेत्रका श्रमिक ४२ लाख, सरकारी अस्थायी तथा करारमा रहेका श्रमिक ४० हजार, निजी र संगठित क्षेत्रका १८ लाख श्रमिकलाई सामाजिक सुरक्षा कोषमा समेट्ने कोषको तयारी छ। सरकारले सामाजिक सुरक्षा कोषमार्फत पहिलो चरणमा औपचारिक क्षेत्रका श्रमिकका लागि चार वर्षदेखि योगदानमा आधारित सामाजिक सुरक्षा कार्यक्रम सञ्चालन गर्दै आएको छ। कोषका अनुसार हालसम्म ३ लाख ८० हजार ९ सय ८२ जना श्रमिक यस कार्यक्रममा आबद्ध भइसकेका छन्। १७ हजार ५ सय ३५ रोजगारदाता सूचीकृत भएका छन्। श्रम स्वीकृति लिनुअघि नै कोषमा योगदान ९० दिनपछि कार्यान्वयनमा आउने यस योजनामा श्रमिकले हरेक महिना दुई हजार योगदान गर्नुपर्छ। दुर्घटना, अशक्त सुरक्षा योजना र आश्रित परिवार सुरक्षा योजनाका लागि मासिक ७ रुपैयाँ जम्मा गर्नुपर्छ। अवकाश एवं वृद्धवस्था योजनाका लागि मासिक १ हजार ३ सय रुपैयाँ जम्मा गर्नुपर्छ। दुर्घटना उपचार खर्च एक लाखसम्म, अशक्तता पेन्सन ५ हजार ६ सय ३१ (६० प्रतिशत) र ९ हजार ३ सय ८५ न्यूनतम आधारभूत पारिश्रमिक आजीवन पाइने व्यवस्था गरिएको छ। काजकिरिया खर्च २५ हजार, आश्रित श्रीमान्, श्रीमती आजीवन पेन्सन ३ हजार ७ सय ५३ (४० प्रतिशत) सन्ततिका लागि २१ वर्षसम्म शैक्षिक वृत्ति, फरक क्षमताका व्यक्तिलाई उमेर हद नलाग्ने व्यवस्था गरिएको छ। वैदेशिक रोजगार समयावधि सकिएपछि एकमुष्ठ रकम या पेन्सन सुविधा पाइन्छ। १ सय ८० महिनाको योगदान रकम जम्मा भई योगदानकर्ताको उमेर ६० वर्ष भएमा पेन्सन पाइने व्यवस्था छ। कार्यविधि लागू भइसकेपछि वैदेशिक रोजगारीमा जाने श्रमिकले श्रमस्वीकृति लिनुअघि सामाजिक सुरक्षा कोषमा अनिवार्य सूचीकरण हुनुपर्छ। १२ महिनाकै एकमुष्ठ अग्रिम जम्मा गरेमा १० प्रतिशत छुट पाइन्छ। रेमिट्यान्सको ७० प्रतिशत वैधानिक माध्यमबाट पठाएको प्रमाण पेस गरेमा त्यसको २० प्रतिशत छुट रकम फिर्ता गर्ने कोषले जनाएको छ। दुर्घटना, अशक्तता तथा आश्रित सुविधा नलिएमा २० प्रतिशत रकम छुट रकम कोषले दिन्छ। स्वदेश फर्र्किएपछि पनि यहाँ उपलब्ध हुने जुनसुकै स्किम आबद्ध हुन पाइन्छ। वैदेशिक रोजगारीमा रहेका श्रमिक वा स्वरोजगारमा रहेका व्यक्तिले सामाजिक सुरक्षा कोषमा आबद्ध हुन अनलाइनमार्फत आबद्धताको आवेदन दिन सकिन्छ। नेपाली नागरिकता वा राहदानी र श्रम स्वीकृतिको प्रतिलिपिलगायत विवरण पेस गर्नुपर्छ। विदेशमा स्वरोजगारमा रहेका व्यक्तिले नेपाली नागरिकता वा राहदानी र भिसाको प्रमाणित प्रतिलिपि पेस गर्नुपर्छ। अनौपचारिक तथा स्वरोजगार क्षेत्रका श्रमिक वैशाख १ गतेदेखि योगदानमा आधारित सामाजिक सुरक्षा योजनामा आबद्ध हुने पाउनेछन्। स्वरोजगार श्रमिकले न्यूनतम आधारभूत तलबको तीन गुणा रकममा ३१ प्रतिशत योगदान गर्नुपर्छ। औषधि, उपचार, मातृत्व सुरक्षा योजनामा १ प्रतिशत, दुर्घटना तथा अशक्त योजनामा १४ प्रतिशत, आश्रित परिवार सुरक्षा योजनामा जिरो दशमलव २७ प्रतिशत र वृद्धवस्था सुरक्षा योजनामा २८३३ प्रतिशत योगदान गर्नुपर्छ। अनौपचारिक क्षेत्रका श्रमिकले २०३७ प्रतिशत योगदान गर्नुपर्छ। न्यूनतम आधारभूत पारिश्रमिक ९ हजार ३ सय ८५ को १ हजार ३२ (११ प्रतिशत), श्रमिकले ८ सय ८० (९३७ प्रतिशत) सरकार वा स्वयम्ले जम्मा गर्नुपर्छ। स्वरोजगार व्यक्तिले भने औपचारिक क्षेत्रमा श्रमिककै बराबरी ३१ प्रतिशत रकम योगदान गर्नुपर्ने हुन्छ। श्रम, रोजगार तथा सामाजिक सुरक्षा मन्त्री शेरबहादुर कुँवरले गैरआवासीय र निजी क्षेत्रको सहकार्यमा प्रभावकारी रूपमा सामाजिक सुरक्षा कार्यक्रम कार्यान्वयन गरिने बताए। नेपाल उद्योग वाणिज्य महासंघका वरिष्ठ उपाध्यक्ष चन्द्रप्रसाद ढकालले कार्यान्वयन गर्न चुनौती आउने देखिए पनि सबैको सहकार्यबाट सम्भव भएको बताए। गैरआवासीय नेपाली संघ (एनआरएनए)का कार्यकारी अध्यक्ष रविना थापाले वैदेशिक रोजगारीमा रहेका श्रमिक र स्वरोजगार क्षेत्रका श्रमिकलाई सामाजिक सुरक्षाका कार्यक्रम सुरु भएकोमा खुसी व्यक्त गरिन्। कार्यान्वयनका लागि पूर्र्णरूपमा सघाउने उनले प्रतिबद्धता व्यक्त गरिन्।"
विदेशमा भएका नेपालीका लागि आइपिओ खुल्यो,काठमाडौं : शुभम पावर लिमिटेडले वैदेशिक रोजगारीमा रहेका नेपालीका लागि साधारण शेयरको बिक्री खुला गरेको छ । कम्पनीले बुधबारदेखि प्रतिकित्ता एक सय अङ्कित दरमा ५८ हजार ५८ कित्ता शेयर प्राथमिक सार्वजनिक निष्कासन(आइपीओ) बिक्री खुला गरेको हो । कम्पनीले सर्वसाधारणमा निष्कासन गरिने चार लाख कित्ता र यसअघि स्थानीयमा निष्काशन गरी बिक्री नभएको एक लाख ८० हजार पाँच सय ८० कित्तासहित कूल पाँच लाख ८० हजार पाँच सय ८० कित्ताको १० प्रतिशतले हुने ५८ हजार ५८ कित्ता शेयर वैदेशिक रोजगारीमा रहेका नेपालीका लागि निष्कासन गर्ने सार्वजनिक आह्वानपत्रमा उल्लेख गरेको छ । निष्कासित शेयरमा वैदेशिक रोजगारीमा रहेका नेपालीले यही पुस २० गतेसम्म अधिकतम पाँच हजार कित्तासम्म शेयर खरिदका लागि आवेदन दिन सक्नेछन् । कम्पनीको धितोपत्र निष्कासन तथा बिक्री प्रबन्धक मुक्तिनाथ क्यापिटल लिमिटेड रहेको छ । कम्पनीलाई केयर रेटिङ्गस् नेपालले केयरएन्पी बीबी प्लस आईएस् प्रमाणपत्र प्रदान गरेको छ । कम्पनीले सङ्खुवासभाको चैनपुर नगरपालिका९ स्थित पिलुवा खोलामा पिलुवा खोला साना जलविद्युत् आयोजना बाट २०६८ साउन १ गते देखि नौ सय ९० किलोवाट क्षमतामा विद्युत् उत्पादन गरिरहेको छ । कसरी दिने आवेदन ? वैदेशिक रोजगारिमा रहेका नेपालीले नेपाल धितोपत्र बोर्डबाट स्वीकृति प्राप्त आस्वा सदस्य बैंक तथा वित्तीय संस्था र तिनका तोकिएका शाखा कार्यालयबाट सि आस्वा प्रणालीमार्फत तथा मेरो शेयरमार्फत शेयर खदिरको आवेदन दिन सकिन्छ । विदेशमा रोजगारी गरिरहेका नेपालीले विप्रेषण (रेमिट्यान्स)बचत खाता खोली त्यसमा दर्ता गरिएको सिआरएन नम्बर उल्लेख गरेर अनलाइनमार्फत मेरो शेयर प्रयोग गरी शेयर खरिद आवेदन दिन सकिने सिडिएस एण्ड क्लियरिङ्ग लिमिटेडले जनाएको छ । त्यसमा आफ्नो रेमिट्यान्स बचत खातामा पछिल्लो छ महिनामा कम्तीमा ५० हजार आफू रोजगारमा रहेको मुलुकबाट जम्मा गरेको हुनुपर्ने अथवा सार्वजनिक निष्काशनको अन्तिम मितिभित्र रोजगारमा रहेको देशबाट रकम जम्मा गरी आवेदन दिन सकिने व्यवस्था गरेको धितोपत्र बोर्डले जनाएको छ । रासस
"सर्वोच्चले दिएन अन्तरिम आदेश,रवि लामिछानेलाई शपथको बाटो खुल्यो","काठमाडौंः राष्ट्रिय स्वतन्त्र पार्टीका सभापति रवि लामिछानेलाई सांसद् पदमा शपथ ग्रहणको बाटो खुलेको छ । सर्वोच्च अदालतले उनीविरुद्ध परेको रिटमा अन्तरिम आदेश दिन अस्वीकार गरेपछि लामिछानेलाई शपथको बाटो खुलेको हो । लामिछानेको नागरिकता विवादमा अन्तरिम आदेश दिनेनदिनेबारे निर्णय गर्न दुवै पक्षलाई बोलाएको छ । सर्वोच्चका कायममुकायम प्रधानन्यायाधीश हरिकृष्ण कार्की, न्यायाधीश ईश्वर खतिवडा, आनन्दमोहन भट्टराई, अनिलकुमार सिन्हा र प्रकाशमान सिंह राउत सम्मिलित संवैधानिक इजलासमा रिटमाथि सुनुवाइ भएको थियो । युवराज असफलले सांसद बन्न अयोग्य भएको भन्दै लामिछानेको शपथमा रोक लगाउन माग गर्दै रिट दायर गरेका थिए ।"
क्याप्टेन थापा र जापान वायु सेवा संघका महानिर्देशकबीच भेटवार्ता,टोक्यो : वायु सेवा सञ्चालक संघका अध्यक्ष क्याप्टेन रामेश्वर थापा र जापानका वायुसेवा संघका महानिर्देशक ओत्सुका हिरोशीबीच भेट भएको छ । जापानको राजधानी टोक्योकाे शिवास्थित वायुसेवा संघको कार्यालयमा बुधबार बिहान क्याप्टेन थापा र हिरोशीबीच भेटवार्ता भएको हो । भेटका क्रममा नेपाल र जापानका वायुसेवा संघबीच आपसी सहयोग र सहकार्य गर्ने विषयमा छलफल भएको छ । सो क्रममा थापा र हिरोशीले दुवै मुलुकको हितका लागि सहकार्य गर्ने विषयमा प्रतिबद्धता जनाएका छन्। छलफलमा अध्यक्ष थापाले नेपाल र जापानबीचको सिधा उडानलाई नियमित र प्रभावकारी बनाउनुपर्ने बताए। अध्यक्ष थापाले जापानका वायुसेवा संघका महानिर्देशक हिरोशी र उनको टोलीलाई आमागी मार्चमा काठमाडौंमा हुने हवाई शिखर सम्मेलन (एरोसमिट)मा सहभागी हुन औपचारिक निमन्त्रणा दिएका छन् । छलफलमा क्रममा उडान सुरक्षाका विषयमा समेत दुई पक्षबीच छलफल भएको छ । अध्यक्ष थापाले उड्यन परीक्षणका लागि नेपाललाई विश्वकै आकर्षक गन्तव्यका रुपमा प्रवर्द्धन गर्ने विषयमा जोड दिएका थिए । जवाफमा जापान वायु सेवा संघका महानिर्देशक हिरोशीले नेपाल र जापानबीच थप सिधा उडान गर्नेबारे सरोकारवालासँग छलफल गर्ने बताए । उनले नेपाल र जापानबीचको सिधा उडानले दुबै मुलुकको पर्यटन प्रवर्द्धनमा सहयोग पुग्ने समेत बताए। जापानका लागि नेपाली राजदूत दुर्गाबहादुर सुवेदीले दुवै मुलुकमा पर्यटन प्रवर्द्धन गर्न नेपाल र जापानबीच उडान थप गर्नु पर्ने बताए। राजदूत सुवेदीले त्यसका लागि वायु सेवा सञ्चालक संघले पहल गर्नुपर्नेमा जोड दिए। राजदूत सुवेदीले मार्चमा नेपालमा हुने हवाई शिखर सम्मेलन सफल पार्न सहयोग गर्ने समेत प्रतिबद्धता जनाए । सोही अवसरमा जापानका पूर्वसांसद मोतोयुकी ओदाचीले जापानी एयरलाइन्सले नेपालमा उडान गर्नेबारेमा छलफल भइरहेको बताए । उनले जापानका एयरलाइन्सहरु नेपालमा उडान गर्नका लागि सकारात्मक रहेको बताए। कार्यक्रममा एनआरएन जापानका सल्लाहाकार सन्तोष पौडेल र सिम्रिक भेन्चर्सका ग्रुप सीईओ सनत न्यौपानको समेत उपस्थिती थियो ।
तेक्वान्दो र उसु संघ विघटन,"काठमाडौं : राष्ट्रिय खेलकुद परिषद्ले नेपाल तेक्वान्दो संघ र नेपाल उसु महासंघ विघटन गरेको छ। तेक्वान्दोमा उही प्रकृतिको दुई संघ रहेको तथा उसुमा आन्तरिक द्वन्द्व र परिषद्को निर्देशनको अवज्ञा गरेकाले विघटन गरी तदर्थ समिति बनाएको राष्ट्रिय खेलकुद परिषद् कानुन शाखाका प्रमुख नारायणराज अर्यालले जानकारी दिए। तेक्वान्दोमा दुई वटा संघ अस्तित्वमा भएकाले दुवै संघलाई विघटन गरी तदर्थ कमिटी निर्माण गरिएको हो। उसु संघको आन्तरिक द्वन्द्व, परिषद्को निर्देशनको अवज्ञा र आयब्यय नबुझाएकाले विघटन गरिएको हो, अर्यालले भने, दुवै तदर्थ कमिटीलाई तीन महिनाभित्र निर्वाचन गर्न भनिएको छ। परिषद्का उपाध्यक्ष शिव कोइरालाको संयोजकत्वमा गठित विवाद समाधान निरुपण समितिको सिफारिस बमोजिम कात्तिक २४ को मन्त्रीस्तरीय निर्णय अनुसार परिषद्ले संघ विघटन गरेको हो। तेक्वान्दो महासंघको तदर्थ कमिटीमा प्रदीप जोशी अध्यक्ष छन्। यस्तै भानबहादुर चन्द उपाध्यक्ष, इन्द्रमान तुलाधर महासचिव, राजकुमार कार्की उपमहासचिव र अशोक खड्का कोषाध्यक्ष छन्। यसैगरी राखेप बोर्ड सदस्य जनक बर्तौलाको अध्यक्षतामा उसु महासंघको तदर्थ कमिटी गठन गरिएको छ। वरिष्ठ उपाध्यक्षमा शैलेश कर्माचार्य, उपाध्यक्षमा दीपक लामा छन्। यस्तै महासचिवमा नवराज ढुंगाना र उपमहासचिवमा राजीव महर्जन, सचिवमा नवीन बस्नेत र कोषाध्यक्षमा शंकर भुजेल छन्। तेक्वान्दो महासंघको उपाध्यक्षमा राखिएका भानबहादुर चन्दले आफूसँग कुनै सल्लाह नै नगरी तदर्थ कमिटीमा आफूखुसी नाम राखिएको बताए। यस विषयमा मसँग कुनै छलफल नै भएको छैन। एक्कासी उपाध्यक्षमा आफ्नो नाम रहेको थाहा पाउँदा आश्चर्य लागेको छ, चन्दले भने, यस बारेमा कसरी अगाडि बढ्ने भनेर बुधबार छलफल गरेर थप निर्णय गर्नेछौं। नेपाल उसु महासंघका अध्यक्ष वीरबहादुर लामाले परिषद्ले दोष थोपरेजस्तो महासंघमा कुनै पनि आन्तरिक विवाद नभएको र परिषद्को नीति निर्देशन मानेर नै अगाडि बढिरहेको बताए। हामी सबै पदाधिकारी एकढिक्का भएर काम गरिरहेका छौं। महासंघमा कुनै विवाद नै छैन। परिषद्को निर्देशन पनि पालना गर्दै आएका छौं। खेलकुद गतिविधि पनि गरिरहेकै छौं, उनी भन्छन्, जनक बर्तौलालाई जसरी पनि अध्यक्ष बनाउन हामीलाई नभएको दोष थोपरिएको मात्रै हो। जबजस्ती गर्ने काम भयो।"
जापानमा जन्मदर घट्ने क्रम जारी,"टोकियो : जापानमा नयाँ शिशु जन्मिने दर निरन्तर घट्ने क्रममा छ । जापानको स्वास्थ्य, श्रम तथा कल्याण मन्त्रालयले सन् २०२२ मा जापानमा जन्मिने शिशुको सङ्ख्या आठ लाखभन्दा कम हुने जनाएको छ । मन्त्रालयको प्रारम्भिक तथ्याङ्कअनुसार जनवरीदेखि अक्टोबरसम्म जापानमा जन्मदर अघिल्लो वर्षको तुलनामा ४८ प्रतिशतले घटेर छ लाख ६९ हजार ८७१ मा झरेको छ । गत वर्ष आठ लाख ११ हजार ६०४ नवजात शिशुको वार्षिक सङ्ख्या सात लाख ७० हजार पुग्ने अनुमान गरिएको छ । सन् १८९९ मा जापान सरकारले जन्मको तथ्याङ्क सङ्कलन सुरु गरेयता पहिलो पटक यो सङ्ख्या आठ लाखभन्दा तल झरेको छ । सरकारले अनुमान गरेभन्दा छिटो जन्मदर घटिरहेको जापानी अधिकारीहरूले जनाएका छन् । जापानको नेसनल इन्स्टिच्युट अफ पपुलेसन एन्ड सोसल सेक्युरिटी रिसर्चले सन् २०१७ मा सन् २०२२ मा कूल जन्मदर आठ लाख ५० हजार र सन् २०३० मा आठ लाखभन्दा तल झर्ने प्रक्षेपण गरेको थियो । जापानको बढ्दो उमेरको समाजमा घट्दो जन्मदरले पेन्सन र वृद्धवृद्धाका लागि चिकित्सा सेवाजस्ता सरकारी सामाजिक सुरक्षा कार्यक्रमहरूको भविष्यको वित्त पोषणका लागि खतरा उत्पन्न गरेको प्रतिवेदनमा उल्लेख छ ।"
सार्वजनिक कुलोको जग्गा व्यक्तिको नाममा,"काठमाडौं : सरकारीसार्वजनिक कुलो व्यक्तिको नाम दर्ता गरिएको तथ्य बाहिर आएको छ। भूमाफियासँग नापी र मालपोतका कर्मचारी मिलोमतोमा रुपन्देहीको साविक दुधराक्ष गाविस७ (क) र वडा२ (क) मा रहेका कुलोको ४९४७३ वर्गमिटर जग्गा व्यक्तिको नाममा पास गरिएको भेटिएको छ। अख्तियार दुरुपयोग अनुसन्धान आयोगले गरेको अनुसन्धानमा दुधराक्ष गाविस ७(क)को कित्ता नम्बर ८५४ को पूर्व र उत्तरपूर्वतर्फको सरकारी सार्वजनिक कुलोको ४१७८७ वर्गमिटर तथा सोही गाविस २ (क)को कित्ता नम्बर ६५२ मा दक्षिणतर्फको सार्वजनिक कुलोको ४६८७ वर्गमिटर व्यक्ति विशेषका नाम घुसाएको पाइएको हो। सार्वजनिक कुलो व्यक्तिको नाममा दर्ता गरेको पाइएपछि अख्तियारले सार्वजनिक कुलो व्यक्तिको नाममा पास गर्ने भैरहवा नापी कार्यालयका तत्कालीन अधिकृतहरूसहित १४ जनाबिरुद्ध मुद्दा दायर गरेको छ। नापी कार्यालय भैरहवा, रुपन्देहीका तत्कालीन नापी अधिकृतहरू ध्रुवराज मरासिनी र बिन्देश्वर यादव, सर्वेक्षक ठाकुरप्रसाद गुरौ तथा प्रथम तहका जग्गाधनी कृष्णप्रसाद पोखेरेलसमेत १४ जना उपर सार्वजनिक सम्पत्ति हानिनोक्सानी गरी भ्रष्टाचार गरेको आरोपमा विशेष अदालतमा आरोपपत्र दायर गरेको अख्तियारका प्रवक्ता एवं सहसचिव श्यामप्रसाद भण्डारीले जानकारी दिए। रुपन्देही, साविक दुधराक्ष गाविस७ (क) र वडा२ (क) को जग्गा नापी कार्यालय, रुपन्देहीका कर्मचारी तथा जग्गाधनीसमेत मिलेर फायल नक्सा तयार गर्दा सार्वजानिक कुलोको जग्गासमेत समावेश गरी नक्सा तयार गरी सार्वजनिक कुलो व्यक्ति विशेषको नाममा कायम गरेको भन्ने उजुरीमाथि अनुसन्धान गर्दा उनीहरूको मिलेमतो रहेको पाइएको अख्तियारको भनाइ छ। नियम विपरित बदनियत राखी व्यक्तिगत लाभ लिने उद्देश्यका साथ जग्गाधनीसँग मिलेमतो गरी सार्वजनिक कुलोको फायल नक्सा बनाउँदा व्यक्ति विशेषको जग्गामा घुसाएको देखिएको र भित्री ग्राभेल सडक भएको जग्गाको न्यूनतम मुल्यांकन अनुसार घुसाएको जग्गाको १० लाख ६५ हजार २ सय पाँच रुपैयाँ ५० पैसा बराबर हिनामिना गरेको आरोप छ। तत्कालीन नापी अधिकृत मरासनी, यादव र सर्भेक्षक गुरौबिरुद्ध विगो जरिवनासहित चार वर्षसम्मको कैद तथा व्यक्तिको निजी जग्गामा घुसाउने गरी फाइल नक्सा तयार गरेको, सार्वजनिक कुलोको भागको जग्गा नक्सा सुधार गरी गराइ सार्वजनिक नै कायम हुनेसमेतको मागदाबी अख्तियारको आरोप पत्रमा छ।"
आरती स्ट्रिप्समा कार्यरत मजदुरको मेसिनले खुट्टा काट्यो,विराटनगर: आरती स्ट्रिप्समा कार्यरत एक मजदुरको मेसिनले खुट्टा काटेको छ। उद्योगको हाइड्रोलिक पावर मेसिनले ३४ वर्षीय मजदुर लालचन ऋषिदेवको खुट्टा काटेको छ। उनको विराट शिक्षण अस्पतालमा उपचार गरी थप उपचार गर्न काठमाडौं पठाइएको छ। बुधबार बिहान ६ बजेतिर मेसिनले लालचनको खुट्टा काटेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। ऋषिदेवको दाहिने खुट्टा छिनेको छ भने देव्रेमा पनि गम्भीर चोट लागेको छ। आरती स्ट्रिप्स कर्कटपाता र फलामे डण्डी उत्पादन गर्दै आएको भारतीय लगानीको उद्योग हो।
माधव नेपालको स्वास्थ्यमा सुधार,काठमाडौं : पूर्वप्रधानमन्त्री एवं नेकपा (एकीकृत समाजवादी)का अध्यक्ष माधवकुमार नेपालको स्वास्थ्यमा सुधार आएको छ । उनको ज्वरो सामान्य अवस्थामा छ । अध्यक्ष नेपाललाई जाउलोलगायत खानेकुरा खुवाइएको छ । अध्यक्ष नेपालको छातीमा सङ्क्रमणका साथै रुघाखोकीको समस्या भएपछि मङ्गलबारदेखि महाराजगञ्जस्थित त्रिवि शिक्षण अस्पतालमा भर्ना गरी उपचार सुरु गरिएको हो । छातीरोग विशेषज्ञ डा सन्तकुमार दास नेतृत्वको टोली उनको उपचारमा संलग्न रहेको पार्टी सचिवालयले जनाएको छ । पछिल्लो समय पार्टीको राजनीतिक कामले दौडधुप गरेका अध्यक्ष नेपाललाई अहिले आगन्तुकसँगको भेटघाट बन्द गरिएको छ। छातीको सङ्क्रमण न्यूनीकरण नहुँदासम्म केही दिन अस्पतालमै राखिने उनका स्वकीय सचिव मोहन गौतमले जानकारी दिए। रासस
संसद्मा महिला सहभागिता निरन्तर उकालो,"काठमाडौं : संसद्मा महिला प्रतिनिधित्व २०१५ सालमा एक जनाको मात्रै थियो। त्यो भनेको कुल सांसदको ०९१ प्रतिशत मात्रै हो। त्यस बेला १ सय ९ सिट थियो। त्यसपछि भने क्रमशः बढेर अहिले ३३१० प्रतिशत पुगेको छ। २ सय ७५ सदस्यीय प्रतिनिधिसभामा यसपटक महिलाको संख्या ९१ छ। प्रत्यक्षमा अति कम मात्रै निर्वाचित भए पनि समानुपातिक प्रणालीले संवैधानिक व्यवस्था टेकेको हो। संविधानको धारा ८४ (८) ले संघीय संसद्मा कम्तीमा एकतिहाइ महिलाको प्रतिनिधित्व सुनिश्चित गरेको छ। पूर्वराज्यमन्त्री तथा साहित्यकार भद्राकुमारी घले संसद्मा महिला सहभागिता सन्तोषजनक रहेको बताउँछिन्। प्रत्यक्षमा नदिए पनि कमसेकम समानुपातिकबाट दिएका छन्। संसद्मा महिला त छिरे, उनी भन्छिन्। उहिले र अहिलेको अवस्थामा धेरै परिवर्तन भएको उनको ठम्याइ छ। कांग्रेस नेतृ एवं पूर्वकोषाध्यक्ष सीतादेवी यादव महिलाको हक, अधिकार पहिलाको तुलनामा बढ्दै गएको बताउँछिन्। पहिला महिलाले केवल घरको काम गर्ने हो भन्थे। राजनीति गर्न दिइँदैनथ्यो, नेतृ यादव भन्छिन्, तर, अहिले अवस्था फेरिएको छ। महिला पढेलेखेका छन् र सक्षम पनि छन्। पूर्वप्रमुख निर्वाचन आयुक्त सूर्यप्रसाद श्रेष्ठ संसद्मा महिला सहभागिताले खुसी दिएको बताउँछन्। प्रत्यक्षमा कम भए भन्ने हो तर संसद्मा सहभागिता त बन्यो, अवसर त मिल्यो नि ! दलहरूले सक्षम महिला वा कस्ता लगे आफ्नो ठाउँमा होला। तर, महिला आउनु खुसीको कुरा हो, उनी भन्छन्, महिलाहरू पुरुष सरह प्रत्यक्षमा प्रतिस्पर्धा गर्न सक्षम हुनुपर्छ। राष्ट्रिय महिला आयोगकी पूर्वअध्यक्ष सीता पौडेल अब प्रत्यक्षमा धेरै महिलालाई सहभागी बनाउनुपर्ने धारणा व्यक्त गर्छिन्। त्यति बेला राणा, राजा र कांग्रेसको सरकार हुन्थ्यो। जनतामा राजनीतिक चेतना पनि थिएन। महिलाका लागि झनै गाह्रो समय थियो। तर, पनि महिलाहरूले लडेरै भए पनि मताअधिकार प्राप्त गरे, पौडेल भन्छिन्, अहिले पनि हामी महिलाका लागि लडिरहेका छांै। २००४ सालमा महिला संगठन बनेपछि हक, अधिकारका लागि निरन्तर संघर्ष गर्दै आएको उनको भनाइ छ। यसअघि २०४६ सालको परिवर्तनपश्चात् नेपाल अधिराज्यको संविधान २०४७ ले महिला प्रतिनिधिको व्यवस्था गरेको थियो। धारा ११४ अनुसार संसद्को निर्वाचनमा कम्तीमा ५ प्रतिशत उम्मेदवार महिला हुनुपथ्र्यो। साथै राष्ट्रियसभामा कम्तीमा ३ जना महिला सदस्य हुनुपर्ने संवैधानिक व्यवस्था थियो। यसलाई नै संसद्मा महिला सहभागिता सुनिश्चितताको सुरुवातका रूपमा लिन सकिने जानकार बताउँछन्। २०६३ पछि उल्लेख्य प्रतिनिधित्व २०६२६३ को राजनीतिक परिवर्तनपछि संसद्मा महिला प्रतिनिधित्वमा उल्लेखनीय प्रगति देखिन्छ। पहिलो संविधानसभामा महिलाको प्रतिनिधित्व ३२७८ प्रतिशत भएको संसद्मा महिला सहभागिता पुस्तकमा उल्लेख छ। ६ सय १ सदस्यीय संविधानसभामा १ सय ९७ जना महिला थिए। दोस्रो संविधानसभामा भने २९२८ प्रतिशत मात्रै रह्यो। ६ सय १ सदस्यीय संविधानसभामा १ सय ७६ जना महिला थिए। त्यस्तै २०७४ मा संघीय संसद्का प्रतिनिधिसभा र राष्ट्रियसभाका कुल ३ सय ३४ सदस्यमध्ये १ सय १२ जना अर्थात् ३३५३ प्रतिशत सहभागिता रह्यो। २ सय ७५ सदस्यीय प्रतिनिधिसभामै ९० महिला पुगेका थिए। त्यो भनेको करिब ३३ प्रतिशत हुन आउँछ। ०१५ सालमा सांसद र उपमन्त्री बनेकी थिइन् ठकुरानी २००७ सालअघि राजनीतिमा महिला सहभागिता अति न्यून थियो। महिलाहरू राजनीतिक, सामाजिक तथा आर्थिकसहित विभिन्न अधिकारबाट वञ्चित थिए। २०१५ फागुन ७ गते भएको निर्वाचनबाट एक जना मात्रै महिला सदस्य निर्वाचित भइन्। कांग्रेस उम्मेदवार द्वारिकादेवी ठकुरानी क्षेत्र नम्बर ६६ बाट जितेर सांसद बनेकी हुन्। त्यस बेला सात महिला उम्मेदवार थिए। ठकुरानी २०१६ जेठ ६ गते गठित मन्त्रीमण्डलमा स्वास्थ्य तथा स्वायत्त शासन उपमन्त्री नियुक्त भएकी थिइन्। उनी नेपालको मन्त्रीमण्डलमा समावेश हुने पहिलो महिला मन्त्री हुन्। प्रतिनिधिसभाबाट निर्वाचित १८ र राजाबाट मनोनीत १८ गरी ३६ सदस्यीय महासभा गठन हुने व्यवस्था थियो। २०१६ असार २९ गते उपल्लो सदन महासभामा एक मात्र महिला कमल राणा काठमाडौंबाट मनोनीत भएकी थिइन्। संसद्मा महिला सहभागिता सन्तोषजनक छ। प्रत्यक्षमा नदिए पनि कमसेकम समानुपातिक त दिएका छन्। संसद्मा महिला त छिरे। पहिला महिला राजनीतिमा आउनु भनेको निकै ठूलो कुरा थियो। अलिकति क्षमता भएका महिला उठ्थे। लडेर अधिकार लिइहाल्थे। भद्राकुमारी घले, पूर्वराज्यमन्त्री महिलाको हक, अधिकार पहिलाको तुलनामा बढ्दै गएको छ। अब महिला संसद् हाक्न सक्ने भएका छन्। पहिला महिलाले केवल घरको काम गर्ने हो भन्थे। राजनीति गर्न दिइँदैनथ्यो। तर, अहिले अवस्था फेरिएको छ। महिला पढेलेखेका छन् र सक्षम पनि छन्। सीतादेवी यादव, कांग्रेस नेतृ प्रत्यक्षमा कम भए भन्ने हो। तर, संसद्मा सहभागिता त बन्यो। अवसर त मिल्यो नि ! दलहरूले सक्षम वा कस्ता लगे आफ्नो ठाउँमा होला। तर, महिला आउनु खुसीको कुरा हो। महिलाहरू पुरुषसरह प्रत्यक्षमा प्रतिस्पर्धा गर्न सक्षम हुनुपर्छ। सूर्यप्रसाद श्रेष्ठ, पूर्वप्रमुख निर्वाचन आयुक्त पहिला जनतामा राजनीतिक चेतना पनि थिएन। महिलाका लागि झनै गाह्रो समय थियो। तापनि महिलाले लडेरै भए पनि मताधिकार प्राप्त गरे। अहिले पनि हामी महिलाका लागि लडिरहेका छांै। अब प्रत्यक्षमा धेरै महिलालाई सहभागी बनाउनुपर्छ। सीता पौडेल, पूर्वअध्यक्ष, राष्ट्रिय महिला आयोग संसद्मा महिला सहभागिता पुस्तकमा नेपालको संविधान, २०१९ बमोजिम विधायिकी अंग राष्ट्रिय पञ्चायतमा जिल्ला पञ्चायतहरूका सम्पूर्ण सदस्य रहेको अञ्चलसभाबाट निर्वाचित ९० जना रहेको व्यवस्था भएको उल्लेख छ। वर्गीय र व्यावसायिक संगठनमध्ये नेपाल किसान संगठनबाट ४, नेपाल युवक संगठनबाट ४, नेपाल महिला संगठनबाट ३, नेपाल मजदुर संगठनबाट २, नेपाल भूतपूर्व सैनिक संगठनबाट २ जना निर्वाचित हुने व्यवस्था थियो। त्यसैगरी स्नातक तह उत्तीर्ण गरेकाहरूबाट ४ जना निर्वाचित हुन्थे। उपर्युक्त निर्वाचित सम्पूर्ण सदस्य संख्याको १५ प्रतिशत सदस्य राजाबाट मनोनीत हुने व्यवस्था संविधानमा थियो। त्यो समयमा महिला राजनीतिमा आउनु भनेको निकै ठूलो कुरा थियो, विगत सम्झिँदै पूर्वराज्यमन्त्री घले भन्छिन्, अलिकति क्षमता भएका महिला उठ्थे। लडेर अधिकार लिइहाल्थे। म पञ्चायतकालमा पाँचपटक माननीय भएकी मान्छे हुँ। राज्यमन्त्री पनि भएँ। सम्माननीय सदस्य पनि भएँ। क्षमता हुने महिलाले अधिकार लिन्थे। तर, पुरुष वर्गबाट महिलाले स्थान दिनुपर्छ भन्ने थिएन। अहिलेको चुनाव आधुनिक, वैज्ञानिक संविधानले हक अधिकार दिएको छ। अहिले महिला सक्षम भएको घलेको बुझाइ छ। त्यो बेला लोग्ने, छोरा, गाउँका ठूलाबडाले नउठ भनेपछि कसको हिम्मत हुन्थ्यो र ?, उनी भन्छिन्, महिला संगठनलाई हेप्थे। म त कसैसँग डराउँथिनँ। सबै लोग्ने मान्छेलाई लडाएर नै चुनाव जितेँ। वीरेन्द्र सरकारले मलाई सम्मानीय सदस्य बनाउनुभयो। ४ वर्ष राजपरिषद्को काम गरेँ। २०३६ सालमा भएको जनमत संग्रहपश्चात् भएको नेपालको संविधान, २०१९ को तेस्रो संशोधनबाट राष्ट्रिय पञ्चायतको गठन प्रक्रिया परिवर्तन गरेको पाइन्छ। संवैधानिक परिवर्तनबमोजिम विधायिकी अंगमा प्रत्यक्ष निर्वाचन प्रणाली अंगीकार गरी २१ वर्ष उमेर पुगेका बालिगलाई प्रत्यक्ष मतदानको अधिकार प्रदान गरेको पाइन्छ। जसअनुसार देशभरबाट प्रत्यक्ष निर्वाचित १ सय १२ जना सदस्य रहने र सम्पूर्ण सदस्य संख्याको एक चौथाइ अर्थात् २८ सदस्य राजाबाट मनोनीत हुने व्यवस्था गरेको पाइन्छ। यसबाट राष्ट्रिय पञ्चायतमा कुल सदस्य संख्या १ सय ४० रहने व्यवस्था थियो। उक्त अवधिमा २०३८ र २०४३ सालमा गरी दुईपटक आमनिर्वाचन भए। २०३८ सालमा दुई महिला निर्वाचित भए भने २०४३ मा ३ जना। राष्ट्रिय पञ्चायतमा महिला संघबाट प्रतिनिधित्व गर्ने व्यवस्था रहेको पाइन्छ। नेपाल अधिराज्यको संविधान २०४७ अन्तर्गत २०४८, २०५१ र २०५६ मा गरी तीनवटा आमनिर्वाचन भए। त्यस बेला संविधानको धारा ११४ मा पाँच प्रतिशत महिला उम्मेदवार हुनुपर्ने प्रावधान थियो। तर, संसद्मा प्रतिनिधित्वको संवैधानिक सुनिश्चितता थिएन। २०४८ मा दलगत ७३ र स्वतन्त्र ८, २०५१ मा दलगत ७४ र स्वतन्त्र १२, २०५६ मा दलगत १ सय १७ र स्वतन्त्र २६ महिला उम्मेदवार थिए। २०४८ को निर्वाचन र उपनिर्वाचनबाट ८, २०५१ मा ७ र २०५६ मा १२ महिला निर्वाचित भएका थिए। कहिले कति महिला प्रतिनिधित्व ? राष्ट्रिय महिला आयोगले २०७८ मा सार्वजनिक गरेको पुस्तक नेपालमा महिलाको अवस्थामा २०१५ सालदेखि २०७४ सम्म कति महिलाले संसद्मा प्रवेश पाएको कुरा उल्लेख गरेको छ। जसअनुसार २०१५ मा १०९ सिटमा एक जना मात्र महिला थिए। जुन प्रतिशतको हिसाबले ०९१ हो। २०३८ सालमा कुल सिट संख्या १ सय १२ मा १ सय १० जना पुरुष थिए। दुई जना मात्रै महिला सांसद थिए। जसको प्रतिशत १७८ हो। २०४३ सालमा १ सय १२ सिटमा १ सय ९ पुरुष र तीन जना महिला संसद्मा सहभागी भए। जुन बेला महिलाको उपस्थिति २७५ प्रतिशत हो। २०४८ सालमा २ सय ५ सिटमा महिलाको संख्या बढेर सात पुगेको छ। जुन ३५३ प्रतिशत हो। १ सय ९८ पुरुष छन्। २०५१ सालमा पनि संसद्मा महिला संख्या ७ मै सीमित रह्यो। पुरुषको संख्या १ सय ९८ नै भयो। २०५६ सालमा भने महिलाको संख्या बढेर १२ पुग्यो भने पुरुषको संख्या १ सय ९३। जति बेला महिला प्रतिनिधित्व ६२१ प्रतिशत पुग्यो। २०६४ सालमा सिट संख्या पनि बढी भएकाले वा महिलामा राजनीति प्रतिचासो बढेको हुन सक्ने अनुमान गर्न सकिन्छ। त्यस बेला ६ सय १ सदस्यीय संविधानसभामा १ सय ९७ जना महिला भए। त्यो भनेको ३२७८ प्रतिशत हो। दोस्रो संविधानसभामा भने १ सय ७६ जना मात्रै भए। त्यो भनेको २९२८ प्रतिशत हो।"
को बन्ला प्रधानमन्त्री ?,"सत्तारूढ गठबन्धनका प्रमुख दलहरूले सरकार गठनका लागि वार्ता र छलफल सुरु गरेका छन्। महत्त्वपूर्ण प्रश्न यो छ कि अब नेपालको प्रधानमन्त्री को बन्ला ? लोकतन्त्रमा प्रमुख दलहरूले चुनावअघि नै पार्टीबाट चुनावी अभियानको नेता र भावी प्रधानमन्त्रीको नाम तय गर्ने अपेक्षा गरिन्छ। अन्तिम चुनाव परिणाम स्पष्ट भएको एक हप्तापछि पनि नयाँ प्रधानमन्त्री को हुने ? अलमल छ। अब जुन दलले सरकार बनाउँछ, त्यसले देशलाई आवश्यक राजनीतिक स्थायित्व दिनुपर्छ। अझै पनि देशलाई राजनीतिक उथलपुथलतर्फ लैजान दिइयो भने अर्थतन्त्र निकै खस्किनेछ। अनि देश यस्तो दलदलमा फस्नेछ कि यसबाट उम्कन नेपाललाई धेरै समय लाग्नेछ। संघीय र प्रादेशिक निर्वाचनपछि देखिएको राजनीतिक परिदृश्यलाई हेर्दा नेपाली राजनीति अस्थिरताको घेरामा फसेको प्रस्ट आभास हुन्छ। यस अवधिमा सरकारले चालेका अनेकौं कदमबाट चिह्न लगाइएको थियो। यसले नेपालमा गठबन्धनको संस्कृति जन्माएको छ। राजनीतिक अस्थिरताको अर्को चक्रबारे अनुमानहरू बढाएको छ। देशको खस्कँदै गएको अर्थतन्त्रलाई हेर्दा यो निकै चिन्ताजनक छ। आर्थिक परिसूचकहरूले भर्खरै माथिको प्रवृत्ति देखाएको भए पनि यी आर्थिक दृष्टिमा मात्र झल्कने झैं देखिन्छन्। उदीयमान राजनीतिक अवस्थालाई ध्यानमा राख्दै देशले लिइरहेको यो लक्षण प्रक्षेपणले अन्ततः अर्थतन्त्रलाई नराम्रोसँग डोर्याउन सक्छ। दुर्भाग्यवश, राजनीतिक नेताहरूले यो डरलाग्दो वास्तविकतालाई वास्ता गरेको देखिँदैन। नेपालमा एउटै दलको सरकार बन्ने सम्भावना छैन। सत्तामा रहँदा गठबन्धन सरकारको अपेक्षित कार्यसम्पादनले त्यसको नकारात्मक भारी बोक्नु परेको छ। यसरी सोचेभन्दा कम सिट प्राप्त भएको वर्तमान निर्वाचनबाट स्पष्ट हुन्छ। यो गठबन्धनले जनमत पार्टीजस्ता अरू केहीलाई ल्याएर अगाडि बढिरहेको देखिन्छ। एमाले पनि प्रयास गरिरहेको छ, तर संसदमा कम प्रतिनिधित्व भएकाले त्यो अप्ठ्यारो काम हुनेछ। यसबाहेक, यसको संवैधानिक कदमले यसको छवि धमिलिएको छ। नयाँ गठन हुने सरकारले रोजगारी सिर्जना गर्न मात्र होइन तर युवाले कामप्रतिको अपेक्षालाई सम्बोधन गर्न पनि काम गर्नुपर्छ। सरकारले उनीहरूलाई स्वदेशमै काम गरेर नेपालको विकासमा योगदान दिन प्रोत्साहित गर्नुपर्छ। हालको उच्च कुल गार्हस्थ्य उत्पादन (जीडीपी) वृद्धिदर विगत सात वर्षमा ३ प्रतिशत र ७ प्रतिशतको बीचमा रेमिट्यान्सद्वारा सञ्चालित छ। जुन कुल गार्हस्थ्य उत्पादनको लगभग ३० प्रतिशत हो। आयको यो कमजोर स्रोत जसमा नेपाल बढ्दो आश्रित हुँदै गइरहेको घरेलु अर्थतन्त्रलाई ढाक्छ। सत्तारूढ गठबन्धनबाट शेरबहादुर देउवा र नेकपा (माओवादी केन्द्र)का अध्यक्ष पुष्पकमल दाहाल प्रचण्ड अग्रस्थानमा रहे पनि प्रधानमन्त्रीमा नेपाली कांग्रेसमा अन्य उम्मेदवार पनि छन्। कांग्रेसका युवा नेताले ४० जना राखी देशको माग दर्शन बनाए पनि उनले प्रधानमन्त्री पाउने सम्भावना नकार्न सकिँदैन। अर्कोतर्फ दाहालले छिट्टै देशको नेतृत्व गर्ने दाबी गरेका छन्। उनले आफूसँग देशको सेवा गर्ने समय नभएकाले छिट्टै गर्न लागेको बताए। कांग्रेसका गगन थापा, रामचन्द्र पौडेल, शेखर कोइराला, प्रकाशमान सिंह र शशांक कोइरालाले यसअघि नै प्रधानमन्त्री कार्यालयमा इच्छा प्रकट गरिसकेका छन्। निर्वाचनपूर्व गठबन्धनमा राजनीतिक दलबीच विभिन्न सिटका लागि चुनाव लड्न चुनावी तालमेल र समायोजन समावेश भएको वास्तविकता छ। दलबीचको निर्वाचन पूर्वसहमति धेरै सामान्य छ। तिनीहरू साझा कार्यक्रम वा केही निर्वाचन क्षेत्रहरूमा अरूका उम्मेद्ववारको विरोध नगर्ने र समर्थन विस्तार गर्न पनि सहमतिमा सहमत हुन सक्छन्। त्यसको विपरीत निर्वाचनपछिको गठबन्धन मतपरिणाम घोषणापछि सुरु हुन्छ। यस प्रकारको राजनीतिक गठबन्धन निर्वाचनपूर्वको गठबन्धनभन्दा बिल्कुलै भिन्न हुन्छ। चुनावपछिको गठबन्धनको अवस्थामा सरकारलाई पुर्याउन धेरै वार्ता र धेरै दिने र लिने कुरा हुन्छन्। गठबन्धन सरकार गठनमा धेरै घोडा व्यापार वा अन्य प्रकारको आदानप्रदान हुन सक्छ। गठबन्धन सरकारले गठबन्धन वा गठबन्धनभित्र एकदलीय वर्चस्व घटाउँछ किनभने एउटै दलसँग सरकार गठन गर्न बल छैन। विशेषगरी भारतको मामलामा गठबन्धन राजनीतिले क्षेत्रीय दलहरूको उदय भएको छ। जुन भारतीय संघीय राजनीतिको महत्त्वपूर्ण पक्ष हो। गठबन्धन सरकारका केही बल र कमजोरी पनि छन्। गठबन्धन राजनीतिले पारस्परिक विरोधी राजनीतिक समूहहरूलाई एक प्लेटफर्ममा ल्याउँछ। राष्ट्रिय मुद्दाहरूमा उनीहरूको चरम अडानलाई कमजोर पार्न मद्दत गर्छ भन्ने तथ्यमा बलहरू निहित छन्। यसले रणनीतिक राष्ट्रिय हितका मुद्दाहरूमा बृहत् सहमति कायम गर्न मद्दत गर्छ। चुनावअघि जनताका लागि प्रस्तुत गरिएको चुनावी घोषणापत्र व्यावहारिक रूपमा अवास्तविक भएकाले सरकार चलाउन धेरै संशोधन गर्नुपर्ने हुन सक्छ। त्यसैले गठबन्धन सरकार धेरै अस्थिर हुन सक्छ। गठबन्धनको राजनीति नेपाली राजनीतिक प्रणालीको नयाँ चरणमा प्रवेश गरेको छ। नेपालको आजको राजनीतिक परिदृश्यमा शासन प्रणाली र बहुदलीय गठबन्धन क्रमशः अन्तरसम्बन्धित हुँदै गएका छन्। संघीय र प्रादेशिक संसद्मा तीनदेखि चार सिट प्राप्त गर्ने हरेक साना दलले सरकार गठनमा महत्त्वपूर्ण भूमिका खेल्न थालेका छन्। बहुसंख्यक जनताको हितमा भएका निर्णयहरू गठबन्धनले राम्रो सरकार दिन्छ भन्ने तर्क गर्छन्। तर गठबन्धनका साझेदारहरूले गरेका विभिन्न मागले सरकारभित्रै चरम तनाव उत्पन्न भई असम्भव बन्ने गरेको देखिन्छ। राजनीतिक परिदृश्यले गठबन्धन सरकार गठनका लागि राजनीतिक सरोकारवालाले चाल र चालबाजीको रूपमा गर्नुपर्ने सम्झौता र समायोजनको स्तर देखाउँछ। अध्यादेशसम्बन्धी पछिल्लो विवाद त्यसैको उदाहरण हो। गठबन्धन सरकारको प्रधानमन्त्रीको भूमिका धेरै फरक हुन्छ किनकि उसले न आफ्ना सहकर्मी छनोट गर्न सक्छ न त उनीहरूमाथि आफ्नो नियन्त्रण प्रयोग गर्न सक्छ। संसदीय प्रणालीमा, प्रतिबद्धताहरू पूरा गर्ने प्रमुख जिम्मेवारी गठबन्धन मन्त्रिपरिषद्मा आउँछ, जहाँ प्रधानमन्त्री मुख्य व्यक्ति हुन्छन्। तर, एउटै दलको सरकारमा भन्दा गठबन्धन सरकारमा प्रतिबद्धता पूरा गर्न धेरै गाह्रो हुन्छ।"
सरकारमा नजाने गगनको उद्घोष,"काठमाडौं : नेपाली कांग्रेसका महामन्त्री गगन थापाले आफू सरकारमा नजाने घोषणा गरेका छन्। बुधबार नेपाली कांग्रेस संसदीय दलको मतपरिणाम सार्वजनिक भएपछि महामन्त्री थापाले आफू सरकारमा नजाने र कांग्रेस नेतृत्वको सरकार बनाउन पहल गर्ने बताए। उनले भने,' कांग्रेस नेतृत्वको सरकार बन्यो भने अरु साथीहरु जानुहुन्छ। पार्टीमा रुपान्तरण र पुस्तान्तरणको आवश्यकता छ। मेरो सोचाइ पनि यही हो र म त्यसमै लागिरहन्छु।' आगामी दिनमा संसदीय दलकै नेता बन्ने तयारीमा लाग्ने उनको भनाइ छ। थापाले मतपरिणामले आफू निराश नहुने बताए। उनले भने,' म यो मतपरिणामले निराश हुन्न। बरु थप मिहिनेत गर्छु्। एउटा समय आउँछ साथीहरुले यसलाई महशुस गर्नुहुनेछ।' थापाले पार्टीभित्र राष्ट्रपति,प्रधानमन्त्रीलगायत विभिन्न पदमा छलफल गरेर पारदर्शी ढंगले अगाडि बढ्नुपर्नेमा जोड दिए। पार्टीको संसदीय दल र आधिकारिक समिति वेगर छलफल भए त्यो व्यक्तिगत हुने उनको भनाइ छ। उनले आजैबाट नेपाली कांग्रेसको नेतृत्वमा सरकार बनाउन पहल गर्ने बताए। महामन्त्री थापा कांग्रेस संसदीय दलको नेतामा पार्टी सभापति देउवासँग पराजित भएका छन्। देउवाले ६४ मत ल्याउँदा गगनले २५ मत प्राप्त गरे।"
"शिक्षक मृत्यु प्रकरण : दशरथचन्द राजमार्ग ठप्प, नगरपालिकामा तालाबन्दी","बैतडी : बैतडीको पाटन नगरपालिकामा तालाबन्दी गरिएको छ । कृष्ण माध्यामिक विद्यालय अध्यापन गराउँदै आएका शिक्षक धनबहादुर बिष्टको मृत्युको सत्यतथ्य छानबिनको माग गर्दै आज नगरपालिकाको कार्यालयमा संघर्ष समितिले तालाबन्दी गरेको हो । स्थानीय सरकारले पिडीतलाई न्याय दिनका लागि सहयोग गर्नुपर्नेमा दबाब दिन नगरपालिकामा तालाबन्दी गरिएको संघर्ष समितिका संयोजक एवं शिक्षक बिष्टका आफन्त लीला बिष्टले बताइन्। स्थानीय सरकारले पिडीतको पक्षमा बोल्नुपर्ने हो , मौन छ त्यसकारण न्याय प्राप्तिका लागि दबाब दिन लागि तालाबन्दी गरिएको हो, संयोजक बिष्टले भनिन्, अब पनि मौन बसे आन्दोलनका कार्यक्रम सशक्त बन्छन्। संघर्ष समितिले आज बिहानैदेखि दशरथचन्द राजमार्ग अवरुद्ध पारेका छन्। शिक्षक बिष्टको मृत्यु शंकास्पद रहेकाले दोषीले चाडोभन्दा चाडो पत्ता लगाउन माग राख्दै दशरथचन्द राजमार्ग अवरुद्ध पारेको संघर्ष समितिले जनाएको छ । यस्तै नगरक्षेत्रभित्रका बजार र विद्यालय पनि बन्द रहेका छन् । यही पौष २ गते शनिबार पाटनमा मृत फेला परेका शिक्षक बिष्टको हत्या भएको परिवारजनले आशंका गरेका छन् । पौष १ गते एकजना शिक्षकको स्वागत भोजमा सरिक भएका उनी भोलिपल्ट मृत फेला परेका थिए । सुर्नया गाउँपालिका २ ग्वानी घर भएका शिक्षक बिष्ट कृष्ण मावि पाटनमा अध्यापन गराउँदै आएका थिए । आफन्तले मृत्यु नभइ हत्या भएको भन्दै शव बुझेका छैनन् । प्रहरीले घटनाको सुक्ष्म तरिकाले अनुसन्धान भैरहेको जनाएको छ। मंगलबारदेखि सिआइवीको टोलीले घटनाको अनुसन्धान गरिरहेको छ । ४ जना शिक्षक र ७ जना विद्यार्थीलाई नियन्त्रणमा लिएर सोधपुछ कार्य जारी रहेको जिल्ला प्रहरी कार्यालय बैतडीका निमित्त प्रमुख प्रहरी निरीक्षक योगेश खत्रीले बताए।"
चिसोले धारामै पानी जम्न थाल्यो,"हुम्ला : हुम्लाको सदरमुकाम सिमकोटसहित उत्तरी नाम्खा गाउँपालिकाका क्षेत्रमा चिसोले पानीको धारामा हिउँ जम्न थालेको छ । यस वर्ष आजसम्म हिमपात नभए पनि हुम्लामा चिसो बढ्न थालेपछि धारासहित जम्मा गरेर राखेको पानी हिउँमा परिणत हुन थालेको हो । रातिको समयमा अत्यधिक चिसो हुने भएकाले धारामा बिहानको समयमा हिउँ जम्न थालेको छ । सिमकोटमा राति र बिहान तापक्रम माइनसमा झर्ने गरेको छ । बाल्टिनलगायत अन्य भाँडामा जम्मा गरेर राखेको पानीसमेत जमेर हिउँमा परिणत हुन थालेको सिमकोटका स्थानीयवासी माया लामाले बताए। दिउँसो घाम लागेपछि मात्रै जमेको हिउँ पग्लिने गरेको छ । यस्तै उत्तरी चीनको सीमानाका हिल्सामा होटल व्यवसायी कोही नभए पनि सीमा सुरक्षाका लागि सशस्त्र प्रहरी बलका सुरक्षाकर्मी बस्दै आएका छन् । चिसो बढ्दै गएपछि हिल्सा प्रहरीचौकीका सुरक्षाकर्मी यसअघि नै सदरमुकाम फिर्ता भएका थिए भने सशस्त्र प्रहरी मात्रै सीमा सुरक्षामा रहँदै आएका छन् । मङ्सिर लागेसँगै हिल्सा, लिमीलगायतका उच्च क्षेत्रमा रहेका प्रहरीचौकी जिल्ला सदरमुकामतिर सर्ने गर्दछन् । रासस"
तस्करीको चिनीले नेपाली उद्योगलाई समस्या,"परासी : भन्सार चोरी गरी भित्र्याइएका भारतीय चिनीका कारण नेपाली उद्योगहरु मर्कामा परेका उद्योगीहरुले गुनासो गरेका छन् । नवलपरासीका विभिन्न सीमावर्ती नाकाबाट दैनिकजसो भन्सार छलेर भित्र्याइने चिनीका कारण उद्योगहरु धरासायी बन्ने अवस्थामा पुगेको जिल्लाका उद्योगीहरुले गुनासो गरेका हुन् । जिल्लामा तीन ठूला चिनी उद्योग छन् । अहिले बाग्मती, इन्दिरा र लुम्बिनी चिनी उद्योगहरुले उखु क्रसिङ्ग गरेर चिनी उत्पादन गरिरहेका छन् । चिनी उत्पादन भए पनि भारतीय चिनीका कारण बजारमा चिनीको भाउ पाउन समस्या भएको हो । एक उद्योगीका अनुसार अहिले सुस्ता गाउँपालिका५ को नथईनगर, प्रतापपुरको धर्मौली, सरावलको भूजहवा नाका, झोलनीपुर र बसैया नाकाबाट दिनहुँजसो चिनीलगायतका खाद्य सामाग्रीको तस्करी हुने गरेको छ । सीमावर्ती ती नाकाबाट दैनिकजसो १२१५ ट्रक चिनी तस्करी गरी नेपाल भित्राइँदा त्यसको प्रत्यक्ष असर उद्योगमा परेको उद्योगीहरुको भनाइ छ । नेपाल प्रहरी र सशस्त्र प्रहरीले पिकअप भेनबाट ल्याइएका चिनी बरामद गरेर भन्सार पठाउँदै आएको दाबी गर्दै आएको छ । तर ठूलो परिणामको चिनी बरामद गरेको भने पाइएको छैन । तथ्यांक हेर्ने हो भने गत साउनदेखि मंसिर मसान्तसम्म ९४६ क्विण्टल चिनी बरामद भएको छ । जसअनुसार भन्सार र सशस्त्र प्रहरीको टोलीले ४५१ क्विण्टल र नेपाल प्रहरीले ४९३ क्विण्टल चिनी बरामद गरेर भन्सार बुझाएको महेशपुर भन्सार कार्यालयका प्रमुख कर्णविर गैरले जानकारी दिए । भारतले चिनी निर्यात बन्द गरेको छ । निर्यात बन्द गरेका कारण पनि जिल्लामा चिनीको तस्करी बढेको गैरेको भनाइ छ । त्यसरी चोरी गरी ल्याइएका चिनी रातको समयमा मात्र नभइ दिउँसै पनि हुने गरेको स्थानीयले बताएका छन् । भन्सार छलेर ल्याएका चिनी बजारमा जाने र सस्तोमा बिक्री हुँदा नेपाली चिनी बिक्री गर्न समस्या भएको बाग्मती चिनी उद्योगका सञ्चालक राम थापाले बताए । अवैधरुपमा भित्रिने चिनी नियन्त्रण गर्न उद्योगीहरुले सरकारसँग माग गरेका छन् । भन्सार छलेर आउने चिनीले नेपाली उत्पादनलाई मात्र असर गरेको छैन । राजश्वमा समेत करोडौं घाटा पुगेको छ । यसलाई नियन्त्रण गर्न नसक्दा उद्योग नै बन्द गरेर बस्नु पर्ने अवस्थाको सृजना भयो, थापाले भने । गतवर्ष बाग्मती चिनी उद्योगले ५८ हजार ५९६ क्विण्टल चिनी उत्पादन गरेको थियो । अहिले उद्योगले डिलरमार्फत चिनी बिक्री गरिरहेको छ । बजारमा तस्करीको भारतीय चिनी भित्रिएपछि नेपाली चिनीले मूल्य पाउन नसकेको लुम्बिनी चिनी उद्योग सुनवलका प्रशासन प्रमुख कुश प्रसाद सुवेदीले बताए । भारतीय चिनीका कारण उत्पादन लागत पनि उठाउन गाह्रो भयो । यसलाई तत्काल नरोके हाम्रा चिनी गोदाममै थन्किने हो की भन्ने डर हुन थाल्यो, सुवेदीले भने। एक क्विण्टल उखु क्रसिङ्ग गर्दा आठदेखि साढे आठ केजी चिनी उत्पादन हुने गरेको छ । अहिले उद्योगहरुले बजारमा भ्याटसहित ८८ देखि साढे ८८ प्रतिकेजीमा चिनी बिक्री गरिरहेका छन् । तर भारतीय चिनीका कारण उक्त दरमा लिन समेत डिलरहरुले आनाकानी गरिरहेका उद्योगीहरुले बताएका छन् । भारतबाट आउने चिनी नेपाली चिनीभन्दा धेरै नै गुणस्तरहीन रहेको उद्योगीहरुले बताए। गुणस्तर परीक्षण गरेर हेरौं नेपाली चिनीभन्दा भारतीय चिनी एक तिहाईबढी गुणस्तरहीन छ, सुवेदीले भने । गुणस्तरभन्दा पनि उपभोक्ताले सस्तो खोज्ने भएकाले तस्करी गरेर ल्याएका चिनीसँग प्रतिस्पर्धा गर्न समस्या भएको सुवेदीको भनाइ छ । लुम्बिनी चिनी उद्योगले यसवर्ष ९६ हजार क्विण्टल चिनी उत्पादन गर्ने लक्ष्य राखेको छ ।"
"कांग्रेस संसदीय दलको निर्वाचन सकियो, सुत्केरी सांसदलाई मतदान गराउन अस्पतालमै पुगे प्रतिनिधि","काठमाडौं : नेपाली कांग्रेस संसदीय दलको निर्वाचन सकिएको छ। कांग्रेस संसदीय दलको कार्यालय सिंहदरबारमा बुधबार बिहान भएको मतदानमा कांग्रेसका सबै सांसदले मतदान गरेका हुन्। कांग्रेसका एक सांसद सुत्केरी भएकाले उनको मतपत्र शिलबन्दी गरेर ल्याइएको छ। सांसद माया राई सुत्केरी भएका कारण संसदीय दलको कार्यालय सिंहदरबारमा उपस्थित हुन नसकेपछि निर्वाचन समितिका प्रतिनिधिले ओम अस्पतालमा पुगेर मतदान गराएका थिए। निर्धारित समयभन्दा ढिला गरी मतदान सुरु भएको थियो। पार्टी सभापति एवं प्रधानमन्त्री शेरबहादुर देउवा र महामन्त्री गगनकुमार थापाले संसदीय दलको नेतामा उम्मेदवारी दिएका छन्। देउवाका प्रस्तावक नेता रामचन्द्र पौडेल र थापाका प्रस्तावक अर्का नेता डा शेखर कोइराला छन्। देउवाका समर्थक उपसभापति पूर्णबहादुर खड्का र थापाका समर्थक उपसभापति धनराज गुरुङ, अर्का महामन्त्री विश्वप्रकाश शर्मा र नेता प्रदीप पौडेल छन्। दलका नेता चुनिन ४५ मत ल्याउनुपर्ने हुन्छ। कांग्रेसका सांसद ८९ जना छन्। केहि समयपछि मतगणना हुने निर्वाचन समितिले जनाएको छ।"
"मनहरिमा दुर्घटना, महिलाको मृत्यु",मनहरी : हेटौँडानारायणगढ सडकखण्डअन्तर्गत पर्ने मकवानपुरको मनहरि गाउँपालिका९ खरङ्गामा आज दुर्घटना हुँदा एक महिलाको मृत्यु भएको छ । मृत्यु हुनेमा भोजपुर नगरपालिका७ कोदारकी ४५ वर्षीया सीता मिजार रहेको जिल्ला प्रहरी कार्यालय मकवानपुरका प्रहरी निरीक्षक रामचन्द्र घिमिरेले जानकारी दिए। उनका अनुसार आज बिहान ४ बजे झापाको काँकडभिट्टाबाट स्याङ्जातर्फ जाँदै गरेको ना५ख ६१०३ नंको बसकी यात्रु मिजारलाई बाटो काट्ने क्रममा नारायणगढबाट हेटौँडातर्फ आउँदै गरेको लु२ख ४६०७ नंको बसले ठक्कर दिँदा उनी गम्भीर घाइते भएकी थिइन् । गम्भीर घाइते मिजारको चुरेहिल अस्पतालमा उपचारका क्रममा मृत्यु भएको प्रहरी निरीक्षक घिमिरेले बताए। उनको शव परीक्षणका लागि हेटौँडा अस्पतालमा राखिएको छ। मिजारलाई ठक्कर दिने बसका चालक रुपन्देहीको बुटवल उपमहानगरपालिका११ का ४० वर्षीय सिमबहादुर पल्ली मगरलाई इलाका प्रहरी कार्यालय मनहरीले नियन्त्रणमा लिएको छ ।
"चराउन ल्याएका मौरीले टोकेर मोरङमा वृद्धको मृत्यु, ४ जना घाइते","विराटनगर : चराउन ल्याएका मौरीले टोकेर मोरङको कानेपोखरी गाउँपालिका५ भौंसाबारीमा १ जना वृद्धको मृत्यु भएको छ । ४ जना घाइते भएका छन् । मौरीले टोक्दा कानेपोखरी५ का ८४ वर्षीय टीकाराम भट्टको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार मौरीले टोकेर मंगलबार दिउँसो गम्भीर घाइते भएका वृद्धको उपचारका क्रममा रमाइलो हेल्थ केयरमा मृत्यु भएको हो । शव पोस्टमार्टमका लागि उर्लाबारीको मंगलबारे अस्पतालमा लगिएको छ । कानेपोखरी५ का ६८ वर्षीय झबर यादव, ३६ वर्षीय मानबहादुर सुनार, २० वर्षीया जेनिसा राजवंशी र ५५ वर्षीय शोखलाल ऋषिदेव घाइते भएका छन् । सामान्य अवस्थाका उनीहरुको रमाइलो हेल्थ केयरमा उपचार गराइएको छ । चराउन ल्याउने क्रममा बिच्किएका मौरीले अन्य स्थानीयलाई पनि टोकेको प्रहरीले जनाएको छ । झापाको शिवसत्ताक्षी नगरपालिका९ का ३८ वर्षीय ओमदेव बस्नेत र ४५ वर्षीय पशुपति अधिकारीले चितवनबाट गाडीमा राखेर मौरी चराउन कानेपोखरी ल्याएको प्रहरीले जनाएको छ । प्रहरीका अनुसार २२ घार मौरी चराउन ल्याएको खुलेको छ । गाडीबाट मौरीलाई चराउन निकाल्ने क्रममा एउटा घार भुइँमा खसेर फुटेको थियो । घार फुटेपछि बिच्किएका मौरीले वरपर हिँडडुल गरिरहेका स्थानीयलाई टोकेको प्रहरीले जनाएको छ । घटनापछि बस्नेत र अधिकारीलाई प्रहरीले नियन्त्रणमा लिएको थियो । तर, खोजी भएको बेला उपस्थित हुने शर्तमा दुवै जनालाई छाडिएको प्रहरीले जनाएको छ । डीएसपी श्रेष्ठले घटनाको अनुसन्धान भइरहेको जानकारी दिए ।"
भन्सार प्रमुखले ल्याए भन्सार नतिरी सामान,"टीकापुर : कैलालीको दक्षिणी सीमावर्ती खक्रौलास्थित सत्तीभन्सार कार्यालयका प्रमुख विमलकुमार साह शुक्रबार भारतीय बजार तिकुनियाँबाट भन्सारकै से१झ ३०२ नम्बरको गाडीमा चारवटा एसी ल्याइरहेको अवस्थामा भेटिए। तर भन्सार कार्यालय प्रमुखले भन्सार नै नतिरी एसी ल्याउन मिल्छ त भन्ने अन्नपूर्ण पोस्ट्को जिज्ञासामा उनले यसलाई व्यावहारिक रूपमा लिन आग्रह गरे। घरायसी प्रयोजनका लागि ल्याएको हुँ, फोटो नखिच्नुस् यसलाई व्यावहारिक रूपमा लिनुस्र्, उनले भने, यो कार्यालय पनि घर नै हो, कार्यालयकै लागि ल्याएको हुँ। २०७७ पुस ३ गते भन्सार कार्यालयमा हाजिर भएका उनी झन्डै दुई वर्ष बसेका थिए। उनले चोरी तस्करीमा संलग्न गिरोहसँगको मिलेमतोमा सामान भित्र्याउने गरेको स्थानीयवासीले आरोप लगाउँदै आएका थिए। साहकै कारण भन्सार कार्यालयको राजस्वमा समेत गिरावट आएको छ। आर्थिक वर्ष २०७९०८० मा १४ करोड ९४ लाख ४२ हजार रुपैयाँ राजस्व संकलन गर्ने लक्ष्य लिएको कार्यालयले पाँच महिनाको अवधिमा जम्मा २ करोड ४७ लाख ८५ हजार रुपैयाँ संकलन गरेको छ। आर्थिक वर्ष ०७८०७९ मा २० करोड ५८ लाख ६१ हजार संकलन लक्ष्य रहेकोमा कार्यालयले १० करोड ६७ लाख ९३ हजार संकलन गरेको थियो। यो लक्ष्यको झन्डै ५२ प्रतिशत मात्रै हो। कार्यालय प्रमुखका रूपमा साह आउनुअघि भने सत्तीस्थित भन्सार कार्यालयले वर्षभरिको लक्ष्य चार महिनामै असुल गरेको थियो। कार्यालयको तथ्यांकअनुसार आर्थिक वर्ष २०७७०७८ को ६ करोड ७ लाख रुपैयाँको लक्ष्य लिएको कार्यालयले पहिलो चौमासिकमै ६ करोड ८ लाख संकलन गरेको थियो। सो वर्षमा १५ करोड ८३ लाख ७ हजार रुपैयाँ संकलन गरेको थियो। कार्यालय प्रमुख नै चोरी तस्करीमा संलग्न गिरोहसँग मिलेमतो गर्न थालेपछि कार्यालयको राजस्व निरन्तर ओरालो लागेको हो। शुक्रबार कार्यालयमै भेटिएका उनले चोरी तस्करीका घटना बढेको स्वीकार गरेका थिए। साहले सेटिङमा काम गर्ने गरेपछि भन्सार तिरेर कारोबार गर्ने व्यापारीहरू पलायन भएका छन्। स्थानीय सुरेश शर्मा पण्डितले भने, भन्सार गरेर ल्याउँदा सामान महँगोे पर्न थाल्यो, चोरी तस्करीबाट सामान धमाधम गइरहेको छ, कार्यालय प्रमुखमै संलग्नतामा यस्तो भएको हो। उनले चोरी तस्करी नियन्त्रणका लागि कुनै पहल गर्न सकेनन्। कार्यालय प्रमुख साहले आफ्ना जेठान नाता पर्ने घनश्याम चौधरीलाई करारमा कार्यालयको ड्राइभरमा नियुक्त गरेका थिए। चौधरीकै संलग्नतामा साहले तस्करसँगको मिलेमतोमा सामान निकासी गर्ने गरेको स्थानीय बताउँछन्। कार्यालय प्रमुखको जेठान हुन्, कार्यालयकै ड्राइभर पनि हुन्, उनले नै सबै सेटिङ मिलाउने गरेका थिए, स्थानीय एक व्यवसायीले नाम उल्लेख नगर्ने शर्तमा भने, चोरी तस्करीमा पूरै उसैको भूमिका थियो। भारतीय बजार तिकुनियाँबाट एसी ल्याउँदै गरेको फेला परेका साहले समाचार प्रकाशन नगर्न हारगुहार गरेका थिए। स्थानीय सञ्चार माध्यममा समाचार प्रकाशित भएपछि उनी शनिबार बिहानै कार्यालय छोडेर गएको बताइएको छ। कार्यालयका नायब सुब्बा तुलसीराम थारुलाई निमित्त प्रमुखको जिम्मेवार दिँदै उनी बाहिर गएका हुन्। शनिबार पत्र लेखेर निमित्त दिनुभएको रहेछ, नासु थारुले भने, मैले आइतबार मात्रै कार्यालयमा आएपछि निमित्त प्रमुखको पत्र पाएँ। चौधरीले भारतीय बजारबाट ल्याइएको एसीबारे आफूलाई केही जानकारी नभएको बताए। एसी त कार्यालयको एक कोठामै राखिएका छन् थारुले भने, यसबारेमा मैले केही बुझेको छैन, कहाँबाट ल्याएका हुन्, किन ल्याएका हुन् केही थाहा छैन। भन्सार विभागका सूचना अधिकारी पूण्यविक्रम खड्काले कार्यालय प्रमुख साहले भारतीय बजारबाट गाडीमा ल्याउँदै गरेको एसीबारे आफूहरूलाई जानकारी आएको बताए।"
खाद्यान्न जोहो गर्न ४ दिन लगाएर सदरमुकाम आउनुपर्छ,"तपाईं सदरमुकाम गमगढी के कामले आउनु भएको हो ? घरमा मैलै ऊनबाट राडी पाखीहरू बनाएको थिएँ। यिनै पाखी, मफलर बेचेर चामल किनेर घर लैजान आएकी हुँ। दुई दिनसम्म बजारमा घुमाइँहाले, बिक्री भएका छैनन्। बिक्री भएको भए यसबाट आएको पैसाले दुईतीन महिना पुग्ने चामल किनेर घर लैजाउँला भनेको हो। सामान बिक्री भएको छैन, चामल कसरी किन्ने ? सारै महँगो रै छ बजारमा। दुई दिन लगाएर सदरमुकाम चामल जोहो गर्नु आउनुभयो। तपाईंको गाउँ नजिकै खाद्य डिपो छ। पुलु बजारमा पनि त चामल किन्न पाइन्छ होला नि ? मेरो गाउँबाट दुई घण्टा टाढा पुलुमा खाद्य डिपो छ। डिपो भएर के गर्नु, त्यो डिपोबाट चामल नपाएको एक वर्ष भइसक्यो। डिपोमा कर्मचारी पनि देखेका छैनौं । खाद्य डिपो ताला लगाएको मात्र देखिन्छ। जडीबुटी पशु चौपाया बेचेर कमाएको पैसा र गाउँमा निर्माण हुने योजनामा काम गरेर जम्मा गरेको पैसा भए पनि चाहे जति सस्तो मूल्यमा खाद्यान्न नपाएपछि दुई दिन आउन र दुई दिन जान लगाएर सदुरमुकाममा चामल जोहो गर्न आउनुपरेको हो। पुलु बजारमा पनि चामल त पाउँछ तर महंगोे छ। खाद्य संस्थानकै भरमा किन बस्नुहुन्छ। तपाईंहरूले खेतीपाती गर्नु हुँदैन र ? खेतीपाती गर्छौं नि । कोदो, सिमी, आलु, नाफल, चिनो, फापर उत्पादन हुन्छ। तर, वर्षभरी गरेको खेतीपातीले मुगुम कार्माराङ गाउँपालिकाका सबै वडा र बस्तीका मान्छेलाई तीन महिना पनि राम्रोसँग खान पुग्दैन। वर्षभरी गरेको खेतीपातीले खान नपुग्ने भएपछि खाद्य संस्थान र व्यापारीहरूको भर नपरी के गर्नु ? खाद्य संस्थान कि गमगढी बजारबाट किनेर लैजानुहुन्छ चामल ? खाद्य संस्थानले चाहेजति चामल दिँदैन भन्ने सुनेको छु। हामी टाढाको मान्छे एकपटक आउँछौं। एकपटक आएकाबेला ६ महिनासम्म पुग्ने खाद्यान्न लैजानुपर्छ। एक घर परिवारलाई खाद्य संस्थानले भने जति चामल नदिने भएपछि बजारका व्यापारीबाटै किन्नुपर्ला। खाद्य संस्थानमा सहुलियत दरमा पाइने भए पनि बजारबाटै खाद्य संस्थानको मूल्यभन्दा महँगो मूल्यमा किनेर लैजानुपरेको छ। गमगढीमा किनेको खाद्यान्न घरसम्म कसरी पुर्याउनु हुन्छ ? खच्चडबाट ढुवानी गरेर लैजान्छौं। गमगढीबाट मेरो गाउँसम्म प्रतिकेजी चामलको ३२ देखि ३५ रुपैयाँसम्ममा खच्चडवालाले लैजान्छन्। वर्षा हुनुभन्दा अगाडि गमगढीबाट छायलसम्म ट्र्याक्टरमा ढुवानी गरेर लैजान्थ्यो। छायलबाट २० देखि २२ रुपैयाँले प्रतिकेजी गाउँसम्म ढुवानी हुन्थ्यो। साउनदेखि बर्षात्ले गमगढी छायल सडक अवरुद्ध भएपछि गमगढीबाटै महँगोमा ढुवानी भाडा तिरेर लैजाने गरेका छौं। गमगढी र पुलु बजारको चामलको मूल्यमा अन्तर कति छ ? गमगढीमा एसएमजी मोटो ३० केजीको १ हजार ४५० पर्छ। तिरुपति जिरामसिनो २५ केजी बोराको २ हजार ४ सय पर्ने रैछ। खाद्य संस्थानमा बजारको भन्दा राम्रो खालको मोटो चामलको मूल्य १ हजार ७० र जिरा मसिनो २५ केजीको १ हजार ८ सय मूल्य रहेछ। पाखी र मफलर बेचेर चामल किन्न आएकी हुँ। मेरो गाउँबाट दुई घण्टा टाढा पुलुमा खाद्य डिपो छ। त्यहाँ चामल नपाएको एक वर्ष भइसक्यो। डिपोमा कर्मचारी पनि देखेका छैनौं। डिपोमा ताला लगाएको मात्र देखिन्छ। हामी टाढाको मान्छे एकपटक आउँछौं। एकपटक आएका बेला ६ महिनासम्म पुग्ने खाद्यान्न लैजानुपर्छ। कोभिडपछि चीनले नाका बन्द गर्दा हामीलाई यस्तो दुःख आइपरेको हो। सरकारले पनि पहल गर्दैन। जति चुनाव आए पनि हाम्रा समस्या जिउँकातिउँ छन्। नेताहरू भोट माग्न आउँदा सबै चिज चुल्होमै पुराउँला जस्तो गर्छन्। जितेपछि कहिल्यै फर्केर आउँदैनन्। पुलु खाद्य डिपोमा मोटो चामलको १ हजार ५ सय र जिरा मसिनोको १ हजार ८२५ मुल्य पर्छ। तर, त्यो डिपोमा चामल नै छैन। पुलु बजारमा व्यापारीहरूले मोटो चामलको १ हजार ८ सय देखि २ हजारसम्म पर्छ भन्छन्। जिरा मसिनो २५ केजीको ३ हजार २ सयदेखि ३ हजार ५ सयसम्म पर्छ। पुलु र गमगढीको मूल्य अन्तर धेरै रहेछ नि त ? हजुर हो नि। खाद्य संस्थानले पुलुमा भएको डिपोमा खाद्यान्न पुराएको भए हामीहरूले यति दुःख गरेर गमगढीबाट चामल लैजान पर्दैनथ्यो। संस्थानले खाद्यान्न ढुवानी गरे पनि भनेको बेला र चाहेजति चामल कहिल्यै पाएका छैनौं। अब सहुलियतमा बिक्री गर्ने चामल सरकारले पुराउन नसकेपछि हामी जनताले महँगोमा किन्नै पर्यो नि। यो पटकको बाढी पहिरोले गर्दा सडक अवरुद्ध भएर पनि होला ढुवानीले गर्दा मूल्य अन्तर बढेको हुन सक्छ। जे भए पनि हामी जनतानै मारमा पर्ने हो। पुलु डिपोमा खाद्यान्न हुँदा कति पाउनु हुन्थ्यो ? अगिल्लो वर्ष यही पुस महिनामा ल्होसारलाई भनेर चामल बिक्री गरेको थियो। त्यो बेला पैसा हुनेहरूले एक दुई क्विन्टल पनि पाए। पैसा कम हुनेहरूले ३० देखि ४० केजी पाएका थिए। त्यो बेलाबाट खाद्य डिपोबाट एक दाना चामल पाएका छैनांै। चामल ढुवानी गर्न जिम्मा लिएको ठेकेदारले डिपोमा खाद्यान्न नपुर्याइ बीच बाटोमै बिक्री गर्नाले पनि डिपोमा भने जतिको चामल नपुग्दा म जस्ता अरू सर्वसाधारणले खाद्यान्न नपाउने गरेका हौं। खाद्य संस्थानमा नपुगी बजारको चामल किनेर लैजान लाग्नु भएको रै छ त ? मेरो ४ जनाको परिवार छ। बजारदेखि मेरो गाउँ ताखा दुई दिन टाढा पर्छ। टाढाको मान्छे भनेर कर्मचारीले बुज्दैनन्। मलाई छ महिनासम्म पुग्ने चामल आवश्यक छ। छ महिनासम्म पुग्ने चामल म एक्लैलाई खाद्य संस्थानले दिँदैन। संस्थानबाट त्यतिका चामल किनेर लैजान पाए त पैसो धेरै बच्ने थियो। एक जनालाई बढी दिए दुईतीन प्याक देलान त्यतिले पुग्दैन। अब महँगोेमै भए पनि बजारबाटै किन्नुपर्ने नै भयो। अझ हामी लामा समुदायका प्रायः घरपरिवारहरू एउटै सेतो चामलको भात खाँदैनौं। सेतो चामलसँग रातो चामल मिसाएर भात पकाउँछौं। रातो चामल मुगुम कार्मारोङ गाउँपालिकामा उब्जनी हुँदैन। सदरमुकाम गमगढी आसपास र जुम्लाको सिंजा मुगुका खत्याड गाउँपालिका र सोरु गाउँपालिकासम्म रातो चामलको खोजीमा पुग्नुपर्छ। कम दुःख छ र ? हाम्र्रो दुःख कसले देखेको छ र ? चामल जोहो गर्न गमगढीबाहेक कुनकुन ठाउँसम्म पुग्नु हुन्छ ? रातो चामल खोज्न गमगढी आसपासका गाउँ र जिल्लाको खत्याड, सोरु र जुम्लाको सिंजा क्षेत्रमा पुग्छौं। सेतो चामल किन्न मुगुम कार्मारोङ गाउँपालिकाको पुलु र छायल बजार, त्यसपछिको टाढाको ठाउँ गमगढी हो। मुख्य पुलु डिपोमा खाद्यन्न नभएपछि टाढा पुग्नुपरेको हो। दुई तीन वर्ष अगाडि यस्तो दुःख पाएका थिएनौं भन्नुहुन्छ। त्यतिबेला कसरी गर्नुहुन्थ्यो र चामलको जोहो ? कोभिड सुरु भएपछि चीनले नाका बन्द गर्दा हामीलाई यस्तो दुःख आइपरेको हो। हरेक वर्ष साउनको पहिलो या दोस्रो सातामा एक हप्तादेखि दुई हप्तासम्म चीनको नाक्चे लाग्ना बोर्डरको ह्याजीमारमा हाट बजार लाग्थ्यो। त्यो हाट बजारमा तिब्बति व्यापारीहरू खाद्यान्न, लताकपडा बिक्री गर्न राख्थे। मुगुम कार्मारोङका सबै स्थानीय दुई तीन दिन पैदल हिँडेर आफूले पालेका याक, चौरी घोडाघोडी, खच्चड झोवा, भेडा बाख्रामार्फत ढुवानी गरी वर्षभरी पुग्ने खाद्यान्न, कपडालगायतका सामग्री सस्तो मूल्यमा किनेर ल्याउँथ्यौं। कोभिड भएदेखि अहिलेसम्म यो चीनले नाका खोलेको छैन। यसका लागि नेपाल सरकारले पनि पहल गर्दैन। डिपोमा चामल पुगेन, किन्न टाढा जानुपर्छ, हामीलाई दुःख भयो भनेर स्थानीय सरकारलाई कहिल्यै गुनासो गर्नुभएन र ? आ हाम्रा कुरा कसले सुन्ने हो र ? कति पटक भनेका होलाउँ वडाध्यक्ष, गाउँपालिकाका हाकिम र अरू कर्मचारीलाई पनि। तर, कसैले सुन्दैन। चुनाव आउँदा मात्र जनतालाई केके गरांैला भन्छन्। जितेपछि कसैले केही गर्दैनन्। हाम्रा दुःख जस्ताकातस्तै छन्। भर्खरै चुनाव सकियोे। गाउँमा भोट माग्न नेताहरू पुगे होलान्। तपार्इंले यो समस्या राख्नु भएको थियो र ? चुनाव त कति आए कति गए। हाम्रा समस्या जिउँकातिउँ छन्। खाद्यान्न पाइँदैन। आयोडिन नुन पनि पाइँदैन। अहिलेसम्म ढिके नुन खान्छौं। पोकाको नुन ल्याउन पनि दुई दिन हिँडेरै सदरमुकाम पुग्नुपर्छ। नेताहरू भोट माग्न आउँदा सबै चिज चुल्होमै पुराउँला जस्तो गर्छन्। जितेपछि कहिल्यै फर्केर आउँदैनन्। भोट माग्न आएका सबै नेतालाई भनेकै हो चामल र नुनका लागि टाढाटाढा कहिलेसम्म पुग्ने भनेर। जितेर गएका छन्, के गर्छन् हेरांै। नुन लैजान पनि गमगढी नै आउनु पर्छ र ? चामल जस्तै नुनको झन् बढी समस्या छ। नुन मान्छेलाई मात्र नभई पशुचौपायालाई समेत चाहिन्छ। हाम्रो गाँउघरमा पशु चौपाया पनि त्यतिकै पाल्छौं । फेरि हामी लामा समुदायलाई नुनको धेरै महत्व छ। दिनमा ५५ पटक त नुन चिया मात्र खान्छौं। तीनचार वर्षअघि तिब्बतबाट ल्याएको ढिके नुन प्रयोग गर्दै आएका छौं। पोका नुन ल्याउन गमगढी नै पुग्नुपर्छ। गमगढीको साल्ट ट्रेडिङमा १ पोका नुन ९ रुपैयाँले किन्न पाउँछ। त्यही नुन पुलु बजार वा गाउँघरमा ३५ देखि ५० रुपैयाँले पाउँछ। नुन पाउन पनि त्यतिकै समस्या छ। सबैभन्दा बढी एकल महिला वृद्धवृद्धा र बालबालिका साना हुने घरपरिवारलाई नुन लिन आउनजान चार दिन लाग्छ। अहिलेसम्म हाम्रो गाउँपालिकामा साल्ट ट्रेडिङ कर्पाेरेसनले नुन पनि पुराएको छैन। बेलाबेलामा जिल्लाका अरू गाउँपालिकामा नुन पुराएर वितरण गरिरहेको सुनिएको छ। नयाँ सरकार बन्दैछ। यो सरकारबाट के आशा लिनु भएको छ ? हामीलाई जुन सरकार आए पनि कसैले हेरेको छैन। सहुलियतमा पाइने चामल र नुनसमेत पुराउन सकेको छैन। अरू के आशा गर्नु र ? हामीलाई सजिलै चामल र नुन पाउने व्यवस्था गरेको भए हुन्थयो। आवतजावत गर्न राम्रो बाटो छैन। सदरमुकाम पुग्न ज्यानको बाजी थापेर आउनुपर्छ। त्यही बाटो पनि राम्रोसँग बनाइदिएको भए हुन्थ्यो।"
दलको निर्वाचनमा सहमतिविपरित जब आरजु र मञ्जुले तस्बिर खिचे,काठमाडौं : कांग्रेस संसदीय दलको नेताको निर्वाचनका क्रममा मतदानस्थलभित्र सांसद आरजु राणा र मन्जु खाँडले मतदान गरिरहेका सांसदहरुको तस्बिर खिचेपछि विवाद भएको छ। मतदानस्थलमा मोबाइल लैजाने तर तस्बिर नखिच्ने सहमति भएको थियो। सहमतिविपरित प्रधानमन्त्री श्रीमती आरजु राणा र गृहमन्त्री बालकृष्ण खाँणकी पत्नी मञ्जु खाँणले मतदान गरिरहेका ९ जना सांसदको तस्बिर खिचेका हुन्। उनीहरुले तस्बिर खिचेपछि संस्थापन इतरपक्षका सांसदहरुले आपत्ती जनाएका हुन्। कांग्रेस नेता जीवन परियारले सहमति विपरित तस्बिर खिचेपछि केही समय विवादको अवस्था सृजना भएको बताए। राणा र खाँण समानुपातिक सांसद हुन्। बुधबार बिहान ८ बजेदेखि निर्वाचन सुरु हुने समय तोकिए पनि मोबाइल लैजान पाउने कि नपाउने भन्ने विषयमा विवाद भएको थियो। संस्थापन पक्षले मोबाइल लैजान पाउनुपर्ने र शेखरगगन पक्षले लैजान नहुने बताएपछि विवाद भएको थियो। त्यसपछि दुवै समूहबीच मोबाइल लैजान पाउने तर फोटो खिच्ने नपाउने सहमति भएको हो। संसद दलको निर्वाचनको मतदान सकिएको छ। दलको नेतामा सभापति शेरबहादुर देउवा र महामन्त्री गगन थापाबीच प्रतिष्पर्धा छ।
किन हुन्छन् सहकारी असफल,"सहकारी व्यवसायमा अन्यमा भन्दा न्यून जोखिम हुनुपर्ने हो। जोखिमको पूर्वजानकारी, जोखिम बहनका लागि सामूहिक प्रयास र जोखिमको तह पनि सानो हुने हुनाले सहकारी बढी सुरक्षित हुनुपर्ने हो। तर यथार्थ उल्टोजस्तो देखिन पुगेको छ। जसले सहकारीलाई असफलतातर्फ डोर्याइरहेको छ। वर्तमान सन्दर्भमा सहकारी असफलताका मूल कारण निम्न छन्। देखासिकी र लहड सहकारीमा सम्बद्ध केही व्यक्तिको जीवनस्तरमा आएको परिवर्तनका कारण सहकारी नाफा कमाउने सजिलो स्रोतको रूपमा बुझ्ने र देखासिकी गर्ने अभ्यास बढेको छ। तोकिएको संख्याका व्यक्तिको नागरिकताको प्रतिलिपि र फोटो संकलन गर्यो। बन्द कोठाभित्र बसेर माइन्युट तयार गर्यो। कुनै अर्को संस्थाको विनियम ल्याएर नाम र ठेगाना परिवर्तन गर्यो। सहकारी संस्था दर्ता गर्यो। आफू र आफ्ना परिवारका सदस्यलाई विभिन्न पदमा जागिर निश्चित गर्यो। कर्मचारी आवश्यकताको ठूूलो सूचना प्रकाशन गर्यो। अनि कलेज पढ्दै गरेका युवालाई बजारमा पासबुक दिएर पैसा उठाउन पठायो अनि सुरु भयो सहकारी। न सिद्धान्त, न विधि, न ठोस योजना, न सदस्य, ग्राहक बनाएरै भए पनि पैसा जम्मा गर्यो। सदस्य बनाएकै छैन, ग्राहक नै भए पनि व्यक्तिमा पैसा लगानी गरौं नउठ्ने जोखिम। त्योभन्दा घरजग्गामा लगानी गर्ने र छोटो समयमा आर्थिक हैसियत बदल्ने सपना सिर्जित हुन्छ। त्यही गन्तव्यमा दौडिन्छन्। परिणाम; दुर्घटना ! अहिले बजारमा बचत फिर्ता दिन नसकेका जति पनि समाचार बाहिरिएका छन्। तीमध्ये अधिकांशको समस्या यस्तै यस्तै छ। बुझाइमा कमी र कार्यान्वयनमा उदासीनता अहिले सहरी क्षेत्रका सहकारीहरूमा मै हुँ भन्ने प्रवृति छ। सहरी क्षेत्रमा सहकारी छन्। सिद्धान्त र जगबिना सहकारी गठन हुन्छन्। जानकारी नै नभई बनाइएका सहकारी समस्यामा पर्छन्। यो चिन्ताको विषय बनेको छ। सहकारी संस्थाहरू सैद्धान्तिक आधारमा सञ्चालित हुन्छन्, अन्तर्राष्ट्रिय सहकारी महासंघले सिद्धान्तको व्याख्या गर्छ। मातहतका संघहरूले त्यसको व्यावहारिक पक्षका लागि विधि निर्माण र सहजीकरण गर्छन् भन्ने सामान्य जानकारी पनि छैन। सहकारीलाई ग्रामीण क्षेत्रमा एनजीओको रूपमा र सहरी क्षेत्रमा निजी कम्पनीको रूपमा बुझेको प्रतीत हुन्छ। यद्यपि राम्रो बुझाइ भएका सञ्चालक भएका सहकारीहरूको पनि कमी छैन। २०७१ सालमा गौरीबहादुर कार्कीको अध्यक्षतामा गठित समस्याग्रस्त सहकारी छानबिन आयोगको प्रतिवेदनले तत्काल समस्याग्रस्त देखिएका १३१ वटा सहकारीका अधिकांश सञ्चालकले सहकारी सिद्धान्तको बारेमा आफूलाई जानकारी नभएको बताए भन्ने उल्लेख गरेबाट यो स्पष्ट हुन्छ। अहिले सहकारीको नाममा सञ्चालन भएका कतिपय संस्थाले ग्राहकमार्फत (नाममात्रको सेयर स्वामित्व प्रदान गरेर) आकर्षक ब्याजको प्रलोभनमा बचत संकलन गर्ने गर्छन्। सदस्यतामा कृत्रिम रोक लगाउने स्रोतको व्यवस्थापन र परिचालनका बारेमा जानकारी नदिने काम हुन्छ। साधारणसभाको जानकारी नदिने वा कृत्रिम अवरोध सिर्जना गरी चुन्ने र चुनिने अधिकारलाई बन्देज पनि गर्छन्। लेखा सुपरिवेक्षण समितिलाई भागबन्डाको औजारको रूपमा प्रयोग गर्ने र उपसमिति सरहको व्यवहार गरिन्छ। स्वायत्तता र स्वतन्त्रताको नाममा अन्तर्राष्ट्रिय असल अभ्यास एवं विद्यमान कानुनलाई चुनौती दिनेजस्ता कार्यले सदस्यहरूको खुल्ला तथा स्वेच्छिक सदस्यता र प्रजातान्त्रिक नियन्त्रणजस्ता प्राथमिक सिद्धान्तहरूमा विचलन आएको छ। जोखिमपूर्ण लगानी ऋणी सदस्यको ऋण परिचालन एवं भुक्तानी गर्ने क्षमताभन्दा पनि धितोको आधारमा ऋण लगानी गर्ने, एउटै व्यावसायिक क्षेत्रमा ठूूलो हिस्सा लगानी केन्द्रित गर्ने काम भएको छ। एकै व्यक्ति वा परिवारमा ठूलो मात्रामा ऋण लगानी गर्ने, सञ्चालक समिति र व्यवस्थापनका व्यक्ति वा स्वार्थ जोडिएका व्यक्तिमा ऋण केन्द्रित गर्ने गर्ने र्छन्। लामो अवधिको ऋण लगानी गर्ने, ऋण नवीकरण गर्ने, ऋण सम्बन्धी प्रक्रिया फितलो र कमजोर दस्ताबेजहरू, ऋण तथा लगानीसम्बन्धी नीति स्तरीय नहुनेजस्ता कारणले समेत सहकारी संस्था दुर्घटनामा पर्न सक्छ। संख्यात्मक वृद्धि सम्भाव्यता अध्ययन नै नगरी संस्था दर्ता गर्दा अस्वस्थ प्रतिस्पर्धाको अवस्था सिर्जना भएको छ। ब्याज तथा प्रतिफलमा अस्वाभाविक प्रतिस्पर्धाले संस्थाको कोष लागत दर उच्च बनाएको छ। उद्देश्यमा विचलन सहकारीमा उस्तैउस्तै देखिने चिजहरूको मिसावट गर्ने प्रयास भइरहेको छ। उद्देश्य अनुरुप काम गरिएको छैन। संघसंस्थामासमान बुझाई नहुँदा सहकारी भन्नेबित्तिकै उच्च दरमा घरदैलोमा गएर बचत संकलन गर्ने र सजिलो गरी बिनाधितो ऋण लगानी गर्ने संस्था भन्ने बुझाइले संकटलाई निमन्त्रणा गरेको छ। कमजोर नियमन देश संघीयतामा गएसँगै तीन तहका सरकारले सहकारीको नियमन गर्छन् तर प्रभावकारी छैन। नियामक निकाय प्रभावकारी हुनु जरुरी छ। तर नेपालमा कानुनी प्रावधानको अस्पष्टता, दोहोरोपना (संघ, प्रदेश र स्थानीय), प्रभावकारी मापदण्ड र दक्ष जनशक्तिको अभाव छ। स्थानीय तहमा वित्तीय कारोबार गर्ने संस्थाको नियमन विकेन्द्रित हुँदा फितलो कार्यान्वयन, कर्जा सूचना केन्द्र, ऋण असुली न्यायाधिकरण, कालोसूचीसम्बन्धी व्यवस्था कार्यान्वयनमा अलमल, तरलता व्यवस्थापन प्रणाली (तान्ने वा प्रवाह गर्ने) को अभाव आदि कारणले पनि सहकारी संस्थामा समस्या आएको छ। बैंक तथा वित्तीय संस्थाको प्रभावकारी अनुगमन हुने गरेपनि सहकारीलाई राज्यले नियमन गर्न सकेको छैन। समस्या आउनुको एउटा मुख्य कारण पनि नियमन नहुनु हो। जुनसुकै किसिमका जोखिम व्यवस्थापन गर्ने मुख्य जिम्मेवारी सञ्चालक समितिकै हो। आन्तरिक लेखापरीक्षणले मार्गदर्शन एवं खबरदारी गर्दछ। यसका साथै स्वायत्तताको नाममा नियामक र संघहरूका मार्गदर्शन एवं निर्देशनको पालनामा उदासीनता, एकलकाँटे प्रवृत्ति (सञ्जालमा आबद्धता र योगदानमा अनिच्छा) देखिन्छ। दोहोरो जिम्मेवारी (कार्यकारी सञ्चालक) व्यक्तिमा आफूखुसी लाभ केन्द्रित गर्ने र राजनीतिक कित्ताकाट (सहकारीका जिम्मेवारीमा रहेका व्यक्तिको राजनीतिक आस्थाका आधारमा संस्थाप्रति धारणा बनाउने र संस्थालाई असहयोग गर्ने) भएको छ। सदस्यको नियमित बचत नराख्ने लगायतले दुर्घटना निम्ताएको छ। यस्ता कमजोरी व्यवस्थापन गर्न सकेमा सदस्यहरूको विश्वास कायम राख्न र सहकारी भावनालाई बलियो बनाउन सकिन्छ। सञ्चालक समितिबाट नीति, विधि, प्रक्रिया र व्यवस्थापनमार्फत जोखिमको व्यवस्थापन गर्ने प्रयास गरिन्छ। लेखा सुपरिवेक्षण समितिले सञ्चालक समितिले सदस्य र संस्थामा आउन सक्ने जोखिम पहिचान, नियन्त्रण र व्यवस्थापन गर्ने प्रभावकारी प्रयास गरे नगरेको सुपरिवेक्षण गर्नुपर्छ। तर, अधिकांश संस्थामा लेखासुपरिवेक्षण समिति निश्क्रिय छ। यस्तो अवस्थाबाट पार पाउन सहकारी संस्थाहरूको सञ्चालन अभ्यास र सिद्धान्तका आधारमा तीन तहको जोखिम प्रतिरक्षा प्रणाली अवलम्बन गर्नुपर्छ। जोखिम न्यूनिकरणका उपायहरू पहिलो चरणमा दैनिक काम, कारबाही र कारोबारहरूमा विद्यमान हुने जोखिम पहिचान, मूल्यांकन, नियन्त्रण र न्यू्नीकरण गर्न सकिन्छ। नगद तथा सम्पत्तिको अनधिकृत प्रयोग, बाह्य पक्षसँग हुने कारोबार, खरिद तथा बिक्रीमा स्वार्थपूर्ण अभ्यास भएनभएको, हुने गरेको छ। बजार मूूल्यभन्दा बढी मूल्यमा खरिद गर्ने वा कम मूल्यमा बिक्री गर्ने, खरिदमा दरभाउ पत्र बिना खरिद गर्ने वा कुनै व्यावसायिक फर्मको एकाधिकार कायम हुने गरी दरभाउ पत्र संकलन गरी संस्थालाई नोक्सानी हुने गरी खरिद गर्नेजस्ता जोखिम सिर्जित हुन सक्छन्। कर्मचारीको क्षमता र संस्थाप्रतिको अपनत्व वृद्धि, चार आँखा सिद्धान्त अवलम्बन गरी जोखिम कम गर्न सकिन्छ। लेखा नियन्त्रण र प्रशासनिक नियन्त्रणको माध्यमबाट तहको जोखिम व्यवस्थापन गर्न सकिन्छ। त्यस्तै दोस्रो तहमा जोखिमलाई मूूल्यांकन र निरीक्षणबाट न्यूनीकरण गर्न गर्ने कार्य गरिन्छ। व्यवस्थापन संरचना भित्रबाट नै नियन्त्रण वा सम्बोधन गरिन्छ। कर्मचारीको कार्यको अनुगमन, मूल्यांकन गरी पहिचान भएका जोखिम नियन्त्रण वा व्यवस्थापन गरिन्छ। सहकारी संस्थामा हुने वित्तीय, मानव संसाधन, कानुनी, सुरक्षा तथा अन्य प्रक्रियालाई निश्चित ढाँचा निर्धारण गरी निरन्तर निगरानी गर्नुपर्छ। तेस्रो तहमा संघसंस्थामा हुन सक्ने जोखिमको स्वतन्त्र जाँच वा परीक्षण लेखा सुपरिवेक्षण समिति र आन्तरिक लेखा परीक्षकबाट हुन्छ। सहकारी संस्थामा सदस्यहरूले आफ्नो तर्फबाट संस्था सञ्चालनमा आवश्यक मार्गदर्शन प्रदान गर्ने गरी सदस्यहरूबाटै लेखा सुपरिवेक्षण समितिको चयन गर्छन्। लेखा सुपरिवेक्षण समिति सञ्चालक समितिको अंग नभई एक स्वायत्त संरचना हो नीतिगत व्यवस्थाको सन्दर्भमा न्यायपालिका जस्तै रहन्छ। (जसले संविधान, अन्तर्राष्ट्रिय सन्धिसम्झौता वा आधारभूत प्राकृतिक र मानवीय पक्षका प्रतिकूूल कानुन बनेको भएमा खारेज गर्न र कानुन नबनेको हकमा बनाउन भूमिका निर्वाह गर्दछ) रहन्छ। लेखा सुपरिवेक्षण समितिको समय तथा प्राविधिक ज्ञानको सीमाको कारणले त्यस्तो परीक्षण प्रभावकारी नहुन सक्दछ। त्यसैले सहकारी संस्थाले आवश्यकताका आधारमा कुनै निश्चित समयका लागि लेखा परीक्षणसम्बन्धी विषयगत ज्ञान, सीप भएको व्यक्तिलाई आन्तरिक लेखा परीक्षकको रूपमा नियुक्त गरी सम्भाव्य जोखिमलाई कम गर्न सक्छन्। दैनिक काम कारबाही र कारोबारमा यो प्रतिरक्षा तहको संलग्नता कम हुने भएकोले सामान्यतया अरू तहभन्दा बढी स्वतन्त्र हुन्छ। निष्कर्ष सहकारी संस्थाले उपलब्ध नवीनतम सीप र प्रविधिको उच्चतम प्रयोग गरी दीर्घकालीन अस्तित्वका लागि सहकारीले भोगिरहेको जोखिम नियन्त्रण र व्यवस्थापन गरी सहकारीको मर्म स्थापित गर्न गराउन सक्दछन् सकिन्छ। सहकारी क्षेत्रको कार्यक्षमता र उत्पादकत्व वृद्धि गरी समग्र राष्ट्रको आर्थिक, सामाजिक र सांस्कृतिक विकासमा योगदान पुर्याउन सकिन्छ। विश्व अर्थतन्त्रमा सहकारी व्यवसाय नै सबैभन्दा दिगो व्यवसायको रूपमा स्थापित भएको छ। त्यसैले सहकारीको जोखिम नियन्त्रणका संरचनागत व्यवस्थाहरूलाई प्रभावकारी बनाउन र सदस्य केन्द्रित सञ्चालन गर्न सके सहकारी संस्था असफल हुने सम्भावना अन्य व्यवसायको भन्दा एक चौथाइ मात्र रहन्छ। सैद्धान्तिक धरातलमा सञ्चालित सहकारी संस्थाले समग्र सदस्य, समुदाय र सरोकारवाला पक्षहरूमा राम्रो छवि निर्माण गर्दछ। जुनसुकै किसिमका जोखिम व्यवस्थापन गर्ने मुख्य जिम्मेवारी सञ्चालक समितिकै हो। आन्तरिक लेखापरीक्षणले मार्गदर्शन एवं खबरदारी गर्दछ। सञ्चालक समितिले व्यवस्थापन संरचना निर्माण गरी जनशक्ति व्यवस्थापन गरेको हुन्छ जसबाट व्यवस्थापनमा तहगत प्रतिरक्षा संयन्त्र निर्माण हुन्छ। तहगत प्रतिरक्षा संयन्त्रले जोखिमको स्तर र मात्राअनुसार वा सक्षमताको आधारमा विभिन्न प्रयास गर्दै जोखिम व्यवस्थापन र नियन्त्रण गर्दछ। संस्थाको जोखिम नियन्त्रण र व्यवस्थापन त्यसको संरचना र तहको प्रभावकारिता, क्रियाशीलता र क्षमतामा निर्भर हुन्छ। नियन्त्रित जोखिम भएको अवस्थामा सहकारी संस्थाहरू असफल हुने सम्भावना रहँदैन। यस्ता जोखिमको कारण न्यूनीकरणमा सञ्चालक समितिको इच्छाशक्ति नै निर्णायक रहन्छ। त्यसैले सहकारी संस्था असफल भए भनेर हतासिनु भन्दा प्रणाली सुधार गर्नेमा लागौं जो सदस्यहरूबाटै सम्भव छ। तिमल्सिना, नेफ्स्कूनका सहायक कार्यकारी अधिकृत हुन्।"
मोरङमा कुटपिटबाट एकजनाको मृत्यु,विराटनगर : अपराधिक पृष्ठभूमिका युवकको आक्रमणबाट मोरङको केराबारीमा एकजनाको मृत्यु भएको छ । प्रहरीका अनुसार लेटाङ नगरपालिका१ का ३० वर्षीय साने भनिने हस्तबहादुर लिम्बूको आक्रमणबाट केराबारी गाउँपालिका९ का ४३ वर्षीय दुर्गाकुमार राईको मृत्यु भएको हो । मोरङ प्रहरीका प्रवक्ता डीएसपी दीपक श्रेष्ठले केराबारी९ स्थित एउटा पसलअगाडि भेट भएका लिम्बू र राईबीच पुस ३ गते आइतबार दिउँसो विवाद भएको प्रारम्भिक अनुसन्धानबाट खुलेको जानकारी दिए । विवाद बढ्दै गएपछि लिम्बूले राईमाथि आक्रमण गरेको प्रहरीले जनाएको छ । प्रहरीका अनुसार कुटपिट गर्दै भुइँमा पछार्दा राईको बायाँ कन्चटमा चोट लागेको थियो । गम्भीर अवस्थाका उनलाई उपचारका लागि विराटनगरको न्युरो अस्पताल ल्याइयो । उपचार सम्भव नभएको जानकारी अस्पतालले दिएपछि परिवारका सदस्यले फर्काएर राईलाई मंगलबार दिउँसो घर लगेका थिए । घर पुर् याइएका राईको मृत्यु भएको जानकारी प्रहरीले राति ९ बजेतिर पाएको डीएसपी श्रेष्ठले बताए । शव पोस्टमार्टमका लागि धरानस्थित बीपी कोइराला स्वास्थ्य विज्ञान प्रतिष्ठान लगिएको छ । घटनापछि फरार रहेका लिम्बूलाई इलाका प्रहरी कार्यालय बेलबारीका प्रहरी निरीक्षक खगेन्द्र धमला नेतृत्वको टोलीले बुधबार बिहानका राति पक्राउ गरेको छ । उनीविरुद्ध कर्तव्य ज्यान मुद्दा चलाउन प्रहरीले अदालतबाट म्याद थप गरेर घटनाको अनुसन्धान अघि बढाएको छ । पक्राउ परेका लिम्बूले घटनामा आफ्नो संलग्नता स्वीकार गरिसकेको प्रहरीले जनाएको छ । हत्यामा संलग्न लिम्बू अपराधिक पृष्ठभूमिका व्यक्ति भएको पाइएको छ । प्रहरीले उनीविरुद्ध यसअघि नै जबरजस्ती करणी उद्योग र अभद्र व्यवहारको मुद्दा चलाएको थियो । मुद्दामा दोषी ठहर भएपछि सजाय भुक्तान गरेर छुटेका लिम्बूले अहिले व्यक्तिको हत्या गरेको प्रहरीले जनाएको छ ।
नाइजेरियामा हैजाबाट एकै दिन ३१ जनाको मृत्यु,"अबुजा : नाइजेरियामा फैलिएको हैजाको प्रकोपबाट मृत्यु हुनेको संख्या ५१ जना पुगेको छ । यहाँका स्वास्थ्य अधिकारीहरुले हैजाबाट ५१ को ज्यान गएको जानकारी गराएका हुन् । उनीहरुका अनुसार नाइजेरियामा सोमबार एकै दिन ३१ जनाको ज्यान गएको हो । यसअघि आइतबारसम्म २० को ज्यान गएको बताइएको थियो । नाइजेरियाको दक्षिणी क्रस रिभर राज्यमा बढी मात्रामा हैजाको प्रकोप बढेको देखिएको समाचारमा जनाइएको छ । ज्यान जानेमा सोही राज्यका नागरिक बढी रहेका पनि समाचारमा उल्लेख गरिएको छ । उक्त राज्यको स्थानीय अबि क्षेत्रका १० गाउँमा बढी मात्रामा हैजाको प्रकोप फैलिएको उनीहरुको भनाइ छ । नाइजेरियाली सरकारले यहाँका १० ओटा गाउँमा हैजा फैलिएको पाइएकोले त्यसको अनुसन्धान थालिएको जनाएको छ । यहाँका ती गाउँमा मात्र सयौँ मानिस बिरामी भइ अस्पताल भर्ना भएका छन् । सरकारले ती क्षेत्रमा सफा पानीको प्रबन्ध र सरसफाईका कामलाई अघि बढाएको जनाएको छ । साथै गाउँलेहरुलाई सरसफाईसम्बन्धी सचेतना कार्यक्रम पनि सञ्चालन गरिएको बताइएको छ । घना बस्तीहरुमा खानेपानी, सरसफाई तथा अन्य आवश्यक स्वास्थ्य पूर्वाधारको अभावमा नाइजेरियामा हैजाको प्रकोप बारम्बार फैलिने गरेको छ । रासस"
गोप्यरुपमा सरकारमा आलोपालो गर्ने सहमति भए पार्टीले स्वीकार्दैन : गगन थापा,"काठमाडौं: नेपाली कांग्रेसका महामन्त्री गगन थापाले सरकारको नेतृत्वमा आलोपालो गर्ने गोप्य सहमति भए स्वीकार्य नहुने बताएका छन्। संसदीय दलको मतपरिणाम सार्वजनिक भएपछि सञ्चारकर्मीसँग कुरा गर्दै थापाले बन्द र अँध्यारो कोठामा गरिने सहमति नेपाली कांग्रेसले बोक्न नसक्ने बताएका हुन्। उनले भने,' कांग्रेसले संस्थागतरुपमा कुनै दलसँग आलोपालो सहमति गरे स्वीकार्य हुन्छ। तर, गोप्यरुपमा सहमति भएमा पार्टीले त्यसलाई बोक्न सक्दैन। भोलि कांग्रेसले धोका दियो भने कसैले भन्न पाउँदैन।' थापाले पार्टीभित्र राष्ट्रपति,प्रधानमन्त्रीलगायत विभिन्न पदमा छलफल गरेर पारदर्शी ढंगले अगाडि बढ्नुपर्नेमा जोड दिए। पार्टीको संसदीय दल र आधिकारिक समिति वेगर छलफल भए त्यो व्यक्तिगत हुने उनको भनाइ छ। उनले आजबाट नेपाली कांग्रेसको नेतृत्वमा सरकार बनाउने पहल गर्ने बताए। महामन्त्री थापा कांग्रेस संसदीय दलको नेतामा पार्टी सभापति देउवासँग पराजित भएका छन्। देउवाले ६४ मत ल्याउँदा गगनले २५ मत प्राप्त गरे।"
कांग्रेस संसदीय दलको नेतामा देउवा निर्वाचित,"काठमाडौं : नेपाली कांग्रेस संसदीय दलको नेतामा सभापति शेरबहादुर देउवा निर्वाचित भएका छन्। बुधबार बिहान भएको निर्वाचनमा देउवाले कूल ८९ मतमध्ये ६४ मत ल्याएर विजयी भएको निर्वाचन समितिका संयोजक भीष्मराज आङदेम्बेले जानकारी दिए। देउवाका प्रतिद्वन्द्वी महामन्त्री गगन थापाले २५ मत प्राप्त गरे। सभापति देउवा योसँगै छैठौं पटक पार्टीको संसदीय दलको नेता बनेका हुन्। प्रधानमन्त्री समेत रहेका देउवा यसअघि विसं २०५१, २०५८, २०६३, २०७२ र २०७४ मा समेत संसदीय दलको नेता निर्वाचित भएका थिए। देउवाको प्रस्तावकमा वरिष्ठ नेता रामचन्द्र पौडेल र समर्थकमा उपसभापति पूर्णबहादुर खड्का रहेका थिए। थापाको प्रस्तावकमा महान्त्री विश्वप्रकाश शर्मा र समर्थकमा धनराज गुरुङ र युवा नेता प्रदीप पौडेलले समर्थन गरेका थिए। कांग्रेसका सांसद माया राईले अस्पतालबाटै मतदान गरेकी थिइन्। सुत्केरी भएका कारण राई संसदीय दलको कार्यालय सिंहदरबारमा उपस्थित हुन नसकेपछि निर्वाचन समितिका प्रतिनिधिले ओम अस्पताल पुगेर मतदान गराएका थिए। तस्बिर : अभिशेक महर्जन"
मलेसियामा बाढी : छपन्न हजार विस्थापित,"क्वालालम्पुर : मलेसियाका केही भागमा परेको भीषण वर्षापछिको बाढीमा परी ५६ हजार एक सय ५९ जना विस्थापित भएका छन् भने पाँच जनाको मृत्यु भएको छ । सरकारले मङ्गलबार सार्वजनिक गरेको तथ्याङ्कअनुसार देशका पाँच वटा राज्यमा बढीमा परी १५ महिनाको एक बालकसहित पाँच जनाको मृत्यु भएको छ । बाढीबाट पूर्वी तटका केलान्तान र तेरेन्गानु राज्य अधिक प्रभाावित भएका छन् । केलान्तानमा १७ हजार तीन सय २६ जना तथा तेरेन्गानु राज्यमा मा ३७ हजार सात सय ९२ जना विस्थापित भएका छन् । बाढी प्रभावित क्षेत्रका नदीमा पानीको सतहले खतराको स्तर नाघेको छ । पहाङ, जोहर र पेराक राज्य पनि बाढीबाट प्रभावित भएका छन् । रासस"
बुद्धिमानी व्यवहार,"एउटा सानो खोलामा तीनवटा माछा थिए । ती माछा तीन भिन्न रङका थिए, रातो, नीलो र पहेंलो । तैपनि, तिनीहरूलाई कसैले केही गरेर पनि अलग गर्न सकेका थिएनन् । एक दिन, नीलो माछा किनारमा पौडी खेलिरहेको थियो । उसले माछा मार्नेहरूको कुरा सुन्यो, ओहो, खोलामा माछा मार्ने बेला भयो । खोलाका माछाहरू यहाँ प्रशस्त खानेकुराका लागि पौडी खेल्थे । भोलि माछा मार्न आउनु पर्ला । चिन्तित नीलो माछाले सकेसम्म चाँडो आफ्ना अन्य दुई साथीलाई त्यो कुरा सुनायो । सुन, सुन ! मैले भर्खरै माछा मार्नेहरूको कुरा सुनेको छु । उनीहरू भोलि यहाँ खोलामा माछा मार्ने योजनामा छन् । हामी भोलिको सुरक्षाका लागि नदीको केही परसम्म पौडिनु पर्छ । ओहो, यो कुरा ठीक छ । तिनीहरूले मलाई पक्रन सक्दैनन् किनकि तिनीहरूभन्दा म धेरै छिटो छु । साथै, हामीलाई चाहिने सबै खाना यहाँ हुनेछ, रातो माछाले भन्यो । तर, हामी एक दिनका लागि मात्र जानुपर्छ, नीलो माछाले थप्यो । म नीलो माछासँग सहमत छु । यो हाम्रो घर हो तर पनि हामी सुरक्षित रहनु पर्छ, पहेंलो माछाले सहमति जनाउँदै भन्यो । तीन माछाले खोलामा भएका आफ्ना अन्य साथीलाई मनाउन खोजे तर कसैले मानेनन् । भोलिपल्ट बिहान, माछा मार्नेहरूले जाल हाने र सकेसम्म धेरै माछा समाते । हरियो, सुन्तला, सेता, बहुरङ्गी माछालाई माझीले जालमा पारे । तीमध्ये एउटा माछा रातो थियो । आहा ! क्या गजब । धेरै दिनपछि माछा मार्नेहरू खुसी भए । पहेंलो र नीलो माछा चिन्तित भए । जब तिनीहरूले आफ्नै साथी समातिएको देखे । नैतिक शिक्षा : कसैले तपाईंलाई समस्याका बारेमा चेतावनी दिन सक्छ । त्यसबेला सुन्नु र बुद्धिमानीपूर्वक व्यवहार गर्नु महत्वपूर्ण हो । रोकथाम गर्न सक्नु उपचार गर्नुभन्दा उत्तम विकल्प हो ।"
बढ्दै सुरक्षित गर्भपतन,"नेपालगन्ज : पश्चिम नेपालमा सुरक्षित गर्भपतन सेवा लिने बढेका छन्। सरकारी स्वास्थ्य संस्थामा सुरक्षित गर्भपतन सेवा निःशुल्क र सेवाग्राहीको पहिचान गोप्य राख्ने भएकाले स्वास्थ्य संस्थामै पुगेर सेवा लिनेको संख्या बढेको हो। आइपास नेपालले विभिन्न साझेदार संस्थासँग सहकार्य गरेर लुम्बिनी प्रदेशका अर्घाखाँची, पाल्पा र रोल्पा, सुदूरपश्चिम प्रदेशका अछाम, कैलाली, डडेलधुरा, डोटी र बाजुरा गरी ८ जिल्लामा सञ्चालन गरेको सुरक्षित गर्भपतन ईको सिस्टम परियोजनाले यस्तो जनाएको हो। परियोजनाले ८ जिल्लामा १ सय ५६ जना महिला र किशोरीलाई सामुदायिक अगुवा बनाएर यौन तथा प्रजनन स्वास्थ्य अधिकार, लैङ्गिक हिंसा, सुरक्षित गर्भपतन र परिवार नियोजनका विषयमा सचेतना फैलाएपछि सुरक्षित गर्भपतन गराउने बढेका हुन्। आइपास नेपालले मंगलबार नेपालगन्जमा आयोजना गरेको पत्रकार सम्मेलन अछामको सामाजिक अगुवा राधाकुमारी साउदले पहिले सरकारी स्वास्थ्य संस्थामा निःशुल्क गर्भपतन सेवा छ भन्ने थाहा नपाएर पनि असुरक्षित गर्भपतन हुने गरेकोमा अहिले स्वास्थ्य संस्थामै सेवा लिने बढेका छन्। रोल्पामा सुरक्षित गर्भपतन सेवाको क्षेत्रमा काम गरिरहेकी पास नेपालकी कार्यक्रम संयोजक ममता खत्रीले पनि सुरक्षित गर्भपतन सेवाबाट महिलाले जानकारी पाएर लिन थालेको बताइन्। आइपास नेपालका कार्यवाहक निर्देशक जगदिश्वर घिमिरेले महिला अगुवाको पहलमा सुरक्षित गर्भपतनका बारेमा समुदायको बुझाइले समाजमा परिवर्तन ल्याइरहेको बताए। निर्देशक घिमिरे भन्छन्, सुरक्षित गर्भपतन गर्ने कति बढे ? परिवार नियोजनका साधन प्रयोग गर्ने कति बढे एकिन तथ्याङ्ककै रूपमा भन्न सकिन्न। सुरक्षित गर्भपतन बढाउन, गर्भ निरोधकका साधनको प्रयोग बढाउन र बालविवाह रोक्न सामाजिक अगुवा सफल भएका छन्। आइपास नेपालले सन् २००२ देखि नेपालमा सुरक्षित गर्भपतन तथा गर्भनिरोधका साधनको पहुँच बढाउन सरकारका विभिन्न निकायसँग समन्वय र सहकार्य गर्दै आएको छ।"
ट्विटरको सीईओ पद छाड्दै एलन मस्क,"वासिङटन डिसी : ट्विटरका नयाँ सीईओ एलन मस्कले ट्विटरको प्रमुख कार्यकारी अधिकृत (सीईओ) पदबाट राजीनामा दिन लागेको बताएका छन् । उनले ट्विट गर्दै भनेका छन्, यो कामका लागि कुनै मूर्ख भेटिनेबित्तिकै म सीईओ पदबाट राजीनामा दिनेछु । त्यसपछि म सफ्टवेयर र सर्भर टोलीसँग मात्र काम गर्नेछु।' यसअघि एलन मस्कले ट्विटरको सीईओ पद छाड्ने कि नछाड्ने भनेर ट्विटरमा पोल गरेका थिए । उनले नतिजा जे आए पनि स्वीकार गर्ने समेत लेखेका छन् । यस मतगणनामा ५७५ प्रतिशतले पद छाड्ने पक्षमा र ४२५ प्रतिशतले नछाड्न भनेका थिए । मस्कले ट्विटर खरिद गरेदेखि नै उनले ल्याएका परिवर्तनको आलोचना भइरहेको छ। एलोन मस्क टेस्ला र स्पेस एक्सका मालिक पनि हुन्।"
"विश्वभर चर्को खाद्य मूल्यवृद्धि, नेपालमा ८१ प्रतिशत","काठमाडौं : कोभिड१९ महामारीको प्रभाव, रुसयुक्रेन युद्ध, पेट्रोलियम पदार्थ तथा अमेरिकी डलरको मूल्यमा भएको वृद्धिलगायत कारणले विश्वभर मूल्यवृद्धि बढिरहेको छ। सन् २०२२ मा विश्व अर्थतन्त्रमा देखिएको सबैभन्दा ठूलो चुनौती पनि मूल्यवृद्धि नै हो। विश्वभर आपूर्ति श्रृङ्खलामा देखिएका विभिन्न असरले खाद्यवस्तुको मूल्य निकै बढायो। विश्व बैंकले सोमबार सार्वजनिक गरेको फुड सेक्युरिटी अपडेटप्रतिवेदनअनुसार केही देशले तुलनात्मकरुपमा चर्को मूल्यवृद्धि खेपिरहेका छन्। दक्षिण एसियाली देश श्रीलङ्का पनि चर्को खाद्य मूल्यवृद्धि भएका दश मुलुकको सूचीभित्र छ। फुड सेक्युरिटी अपटेड प्रतिवेदनअनुसार अहिले सबैभन्दा बढी खाद्य मुद्रास्फीति जिम्बावेमा छ। जिम्बावेको अवास्तविक खाद्य मुद्रास्फीति (नोमिनल फुड इन्फ्लेसन) तीन सय २१ प्रतिशतसम्म देखिएको छ। त्यस्तै, लेबनानमा दुई सय तीन प्रतिशत, भेनेजुयलामा एक सय २८ प्रतिशत, टर्कीमा एक सय दुई प्रतिशत र अर्जेन्टिनामा एक सय दुई प्रतिशत खाद्य मुद्रास्फीति रहेको छ। त्यस्तै, इरानमा ८४ प्रतिशत, श्रीलङ्कामा ७४ प्रतिशत रुवान्डामा ६५ प्रतिशत, सुरेनाममा ५१ प्रतिशत र हंगेरीमा ४४ प्रतिशत छ। यो तथ्याङ्क नोमिनल फुड इन्फ्लेसनको हो। सन् २०२१ को डिसेम्बरमा नेपालको खाद्य मुद्रास्फीति पाँच दशमलव सात प्रतिशत बराबर थियो। त्यस्तै, वास्तविक खाद्य मुद्रास्फीति (रियल फुड इन्फ्लेसन) हेर्दा जिम्बाम्बेमा ५२ प्रतिशत, लेबनानमा ४५ प्रतिशत, इरानमा ३२ प्रतिशत र रुवान्डामा ३१ प्रतिशत रहेको छ। त्यस्तै, हङ्गरीमा २१ प्रतिशत, टर्कीमा १८ प्रतिशत, युगान्डामा १७ प्रतिशत, कोलम्बियामा १५ प्रतिशत र मोन्टेनेग्रो तथा लिथुनियामा समान १३ प्रतिशत खाद्य मुद्रास्फीति रहेको विश्व बैंकको प्रतिवेदनमा उल्लेख छ। दक्षिण एसियाली मुलुकमध्ये पाकिस्तानमा ३१ प्रतिशतसम्म खाद्य मुद्रास्फीति देखिएको छ। त्यस्तै, बङ्गलादेश र नेपालको खाद्य मुद्रास्फीति आठ दशमलव एक प्रतिशत बराबर छ। यस्तो वृद्धि भारतमा सात प्रतिशत बराबर छ। सन् २०२१ को डिसेम्बरमा नेपालको खाद्य मुद्रास्फीति पाँच दशमलव सात प्रतिशत बराबर थियो। नेपालमा धान खेती गर्ने बेलामा किसानले रासायनिक मल नपाउँदा त्यसको असर उत्पादनमा देखिएको पनि विश्व बैंकले आफ्नो प्रतिवेदनमा उल्लेख गरेको छ। खासगरी रुसयुक्रेन युद्धपछि विश्वभर खाद्य वस्तुको मूल्य बढिरहेको छ। विश्व बैंकको प्रतिवेदनलाई हेर्दा न्यून आय भएका ८८ प्रतिशत, न्यून मध्यम आय भएका ९० प्रतिशत र उच्च मध्यम आय भएका ९३ प्रतिशत मुलुकमा पाँच प्रतिशतभन्दा बढी खाद्य मूल्यवृद्धि छ। सन् २०२१ जनवरीको तुलनामा मकैको मूल्य २८ र गहुँको मूल्य १८ प्रतिशतसम्म बढेको पनि प्रतिवेदनमा उल्लेख छ। त्यस्तै, चामलको मूल्य ११ प्रतिशतले बढेको छ। नेपालको खाद्य मुद्रास्फीतिको अवस्था हेर्दा विश्व बैंकको प्रतिवेदनमा उल्लेखभन्दा नेपाल राष्ट्र बैंकको पछिल्लो विवरणअनुसार बढी मुद्रास्फीति देखिन्छ। नेपाल राष्ट्र बैंकको तथ्याङ्कअनुसार गत कात्तिक महिनामा वार्षिक बिन्दुगत उपभोक्ता मुद्रास्फीति आठ दशमलव शून्य आठ प्रतिशत रहेको छ। जुन सरकारले राखेको वाञ्छित सीमाभित्रको लक्ष्यभन्दा बढी हो।"
महोत्तरीमा स्यालले टोकेर एकै गाउँका ६ जना घाइते,"महोत्तरी : महोत्तरीमा मङ्गलबार स्यालले टोकेर एकै गाउँका छजना घाइते भएका छन् । स्यालले टोकेर पिपरा गाउँपालिका७ वनौलीका दुई महिला र चार पुरुष घाइते भएका हुन् । जिल्ला प्रहरी कार्यालयका प्रहरी उपरीक्षक कृष्ण पङ्गेनीका अनुसार घाइते हुनेमा स्थानीय ५० वर्षीय दिनेश ठाकुर, ६२ वर्षीय शिवशङ्कर साह, ५५ वर्षीय बिल्टु मण्डल, ५५ वर्षीय लुटन साह, ६५ वर्षीया सिनेहा देवी र ५५ वर्षीया रामतोला देवी छन् । गाउँको पश्चिमपट्टि रहेको विद्यापति डिह नजिकैको वनमा घाँस दाउराका लागि गएका उनीहरूलाई घर फर्किने बेलामा झुण्डमा आएका स्यालले आक्रमण गरेका थिए । घाइते शिवशङ्कर, सिनेहा र रामतोलालाई गए राति नै उपचारका लागि जनकपुरस्थित जानकी अस्पताल लगिएको छ । अन्य चार जनाको गए राति गाउँकै क्लिनिकमा प्राथमिक उपचार गरिए पनि आज बिहान थप उपचारका लागि जनकपुर लगिएको स्थानीय बैद्यनाथ चौधरीले जानकारी दिए। रासस"
कांग्रेस संसदीय दलको निर्वाचन सुरु (तस्बिरसहित),"काठमाडौं : नेपाली कांग्रेस संसदीय दलको निर्वाचन सुरु भएको छ। कांग्रेस संसदीय दलको कार्यालय सिंहदरबारमा बुधबार बिहान निर्धारित समयभन्दा ढिला गरी मतदान सुरु भएको हो। देउवा पक्षले मोबाइल लैजान पाउनुपर्ने र शेखरगगन पक्षले मोबाइल लैजान नमिल्ने तर्क गरेपछि मतदान निर्वाधित समयभन्दा ढिलाई भएको थियो। अहिले मोबाइल लैजान पाउने सहमति भएपछि मतदान सुरु भएको हो। पार्टी सभापति एवं प्रधानमन्त्री शेरबहादुर देउवा र महामन्त्री गगनकुमार थापाले संसदीय दलको नेतामा उम्मेदवारी दिएका छन्। देउवाका प्रस्तावक नेता रामचन्द्र पौडेल र थापाका प्रस्तावक अर्का नेता डा शेखर कोइराला छन्। डा कोइरालाले संस्थापन इतर पक्षबाट दलका नेतामा दाबी गरेपनि अन्तिममा थापालाई छाडेका हुन्। देउवाका समर्थक उपसभापति पूर्णबहादुर खड्का र थापाका समर्थक उपसभापति धनराज गुरुङ, अर्का महामन्त्री विश्वप्रकाश शर्मा र नेता प्रदीप पौडेल छन्। दलका नेता चुनिन ४५ मत ल्याउनुपर्ने हुन्छ। कांग्रेसका सांसद ८९ जना छन्। मंगलबार अपराह्नसम्म थापाका पक्षमा ३९ सांसद पुगेको दाबी नेताहरूले गरेका छन्। मतदानस्थलमा सांसदहरु मतदान गर्न लाइनबद्ध रहेका छन्।"
संसदीय दलको निर्वाचन कांग्रेसको भविष्यसँग जोडिएको छ : गगन थापा,"काठमाडौं : नेपाली कांग्रेसका महामन्त्री गगन थापाले संसदीय दलको निर्वाचन कांग्रेसको भविष्यसँग जोडिएको बताएका छन्। बुधबार बिहान निर्वाचन हुन अगाडि सञ्चारकर्मीसँग बोल्दै थापाले सांसदहरुले आग्रह, पूर्वाग्रहबिना विवेक प्रयोग गर्ने दाबी गरेका छन्। देशभरका हजारौं जनताको प्रतिनिधित्व गरेर सांसदहरु यहाँ आउनुभएको छ। उनले भने, मलाई विश्वास छ, सांसदहरुले आग्रह, पूर्वाग्रहबिना विवेक प्रयोग गरेर कांग्रेसको भविष्य सोच्नुहुनेछ। उनले कांग्रेसलाई गति दिन पनि सांसदले विवेक प्रयोग गर्नुपर्ने आवश्यकता भएको बताए। कांग्रेस संसदीय दलको कार्यालय सिंहदरबारमा मतदान बिहान १० बजेसम्म मतदान हुँदैछ। पार्टी सभापति एवं प्रधानमन्त्री शेरबहादुर देउवा र महामन्त्री गगनकुमार थापाले संसदीय दलको नेतामा उम्मेदवारी दिएका छन्। देउवाका प्रस्तावक नेता रामचन्द्र पौडेल र थापाका प्रस्तावक अर्का नेता डा शेखर कोइराला छन्। देउवाका समर्थक उपसभापति पूर्णबहादुर खड्का र थापाका समर्थक उपसभापति धनराज गुरुङ, अर्का महामन्त्री विश्वप्रकाश शर्मा र नेता प्रदीप पौडेल छन्। दलका नेता चुनिन ४५ मत ल्याउनुपर्ने हुन्छ। कांग्रेसका सांसद ८९ जना छन्।"
युगानुकुल निर्णय गरी संसदीय दलको नेतामा मतदान गर्न गगन थापाको अपील,"काठमाडौं : नेपाली कांग्रेस महामन्त्री एवम् संसदीय दलको नेताका उम्मेदवार गगन थापाले विवेकसम्मत निर्णय गर्न सांसदहरूलाई अपिल गरेका छन्। बुधबार बिहान फेसबुकमार्फत थापाले सांसदले देश, जनता, भावी सन्तति र पार्टीको भविष्य सम्झेर छातीमा हात राखि युगानुकुल निर्णय गरी संसदीय दलको नेतामा आफूलाई मतदान गर्न अनुरोध गरेका हुन्। उनले कांग्रेसको संसदीय दलको निर्वाचनले देश, जनता र नेपाली कांग्रेसको भविष्य दिशानिर्देश गर्ने उल्लेख गरेका छन्। राजनीतिक अन्यौलता र आर्थिक संकटको घडीमा राजनीतिक स्थायित्व सुनिश्चित गर्दै असल शासन र व्यापक आर्थिक सुधारको जगमा समुन्नति र विकास नै अबको राष्ट्रिय एजेण्डा भएको उनको भनाई छ। भर्खरै सम्पन्न आमनिर्वाचनमार्फत नेपाली जनताले दिएको अभिमतलाई इमान्दारितापूर्वक आत्मसात गरी देश, लोकतन्त्र, संविधान र भावी सन्तानको लागि नेपाली कांग्रेसका आदरणीय अग्रज नेताहरू तथा माननीय सांसदज्यूहरूलाई विवेकसम्मत निर्णय गर्न म हार्दिक अपिल गर्दछु। उनले भनेका छन्, वर्तमान राजनीतिक अन्यौलता र आर्थिक संकटको घडीमा राजनीतिक स्थायित्व सुनिश्चित गर्दै असल शासन र व्यापक आर्थिक सुधारको जगमा समुन्नति र विकास नै अबको राष्ट्रिय एजेण्डा हो भन्ने कुरामा बिश्वस्त छु। सरकारको नेतृत्व, सोच, नीति, कार्यक्रम र कार्यशैली परिवर्तनका पक्षमा नेपाली जनताले दिएको जनादेशको पूर्ण सम्मान गर्दछु। उनले नेपाली कांग्रेस जस्तो क्रान्तिकारी, ऐतिहासिक र लोकतान्त्रिक पार्टीको संसदीय दलको नेताका रुपमा मलाई प्रस्ताव गरेकोमा अग्रज नेताहरू र सांसदप्रति आभार प्रकट गरेका छन्।तपाईंहरूको यो विश्वासले मलाई देश र जनताको पक्षमा काम गर्न थप उर्जा र प्रेरणा मिलेको छ। मैले तपाईंहरूको यो विश्वास कहिल्यै डगमगाउन नदिने प्रण गर्दछु ।थापाले भनेका छन्, नेपालको लोकतान्त्रिक आन्दोलनमा विशिष्ट योगदान गर्नु भएका अग्रज नेताहरुको उच्च सम्मान गर्दै याहाहरुवाट मार्गनिर्देनको अपेक्षा गर्दछु।"
"प्रधानमन्त्री देउवा र राजदूत थम्पसनबीच भेट, सत्ता समीकरणबारे अमेरिकी चासो","काठमाडौं : प्रधानमन्त्री शेरबहादुर देउवा र नेपालका लागि अमेरिकी राजदूत डिन आर थम्पसनबीच भेट भएको छ। प्रधानमन्त्री देउवालाई भेट्न अमेरिकी राजदूत थम्पसन मंगलबार अपरान्ह बालुवाटार पुगेका थिए। संसदीय दलको नेताका लागि उमेदवारी दर्ता गरेर फर्किपछि अमेरिकी राजदूत थम्पसनले प्रधानमन्त्री देउवासँग भेट गरेको बालुवाटार स्रोतले बताएको छ। राजदूत थम्पसनले पछिल्लो राजनीतिक अवस्था, संसदीय दलको निर्वाचन, सम्भावित सत्ता समिकरणलगायत विषयमा चासो राखेका थिए। नेपालको सम्भावित सत्ता समीकरणबारे अमेरिका, भारत र चीनले गहिरो चासो व्यक्त गरिरहेका छन्। ती मुलुकका राजदूतहरुले नेपालमा विकसित भइरहेको पछिल्लो राजनीतिक अवस्थालाई नजिकबाट नियालिरहेका छन्।"
आहा ! रारा पोखरा गोल्डकप पुस १४ देखि : १० टोली प्रतिस्पर्धामा,"पोखरा : राजधानी बाहिरको चर्चित र प्रतिष्ठित राष्ट्रिय तथा अन्तर्राष्ट्रिय अन्तर क्लब आहा ! रारा पोखरा गोल्डकप फुटबल प्रतियोगिताको २२औँ संस्करणमा १० टोलीले उपाधिका लागि प्रतिस्पर्धा गर्ने भएका छन् । सहारा क्लब पोखराको आयोजनामा यही पुस १४ देखि २३ सम्म पोखरा रङ्गशालामा हुने सो प्रतियोगिताको यसपालि पुरस्कार राशिमा समेत वृद्धि गरिएको छ । प्रतियोगिताको विजेताले रु १२ लाखसहित ट्रफी, मेडल र प्रमाणपत्र प्राप्त गर्दा उपविजेताले रु छ लाख प्राप्त गर्ने छन् । गत वर्षको तुलनामा विजेतालाई रु दुई लाख र उपविजेतालाई रु एक लाख पुरस्कार वृद्धि गरिएको आयोजक सहारा क्लबका महासचिव रामजीप्रसाद अधिकारीले बताए। यसअघि पुस १२ देखि २३ सम्म प्रतियोगिता सञ्चालन गर्ने भनी एन्फाबाट समयतालिका प्राप्त भएकामा पोखरामा हुने १३ गतेको मैत्रीपूर्ण खेलका कारण दुई दिनपछि प्रतियोगिता सरेको हो । प्रतियोगितामा नेपालका ए डिभिजनका क्लबहरू नेपाल एपिएफ क्लब, मनाङ मस्र्याङ्दी, त्रिभुवन आर्मी फुटबल क्लब, चर्च ब्वाइज युनाइटेड फुटबल क्लब, अमेरिकाको बिवाइएससी, मच्छिन्द्र फुटबल क्लब, नेपाल प्रहरी फुटबल क्लब, सङ्कटा, धरान फुटबल क्लब र आयोजक सहारा क्लब पोखराले भाग लिनेछन् । गत वर्ष एपिएफ च्याम्यिन बन्दा उपविजेता मनाङ मस्याङ्दी क्लब भएको थियो । विसं २०५८ मा क्याराभान गोल्डकपलाई गणना गर्दै २२औँ संस्करणबाट आहा ! रारा पोखरा गोल्डकप नामकरणमा प्रतियोगिता सञ्चालन हुन लागेको हो । प्रतियोगिताबाट बचत रकम क्लबबाट सञ्चालित सूर्यबहादुर केसी स्मृति सहारा फुटबल एकेडेमीका लागि खर्च गरिँदै आएको छ । सो एकेडेमीमा हाल तेस्रो व्याचको १३ बालक आश्रित रहेका सहारा क्लब पोखराका अध्यक्ष हरिराम गुरुङले बताए। प्रतियोगिताका लागि सहारा क्लब हङकङले तीन लाख सहयोग उपलब्ध गराउने छ । प्रतियोगिताबाट आम्दानी रु एक करोड ५९ लाख ५० हजार र खर्च रु एक करोड १३ लाख ५६ हजार हुने अनुमान गरिएको छ । खेलकुदको विकासमा सहकार्य गरौँ, पोखरालाई खेलकुद पर्यटन सहरको रूपमा स्थापित गरौँ उद्देश्यका साथ मोफसलको चर्चित सहारा क्लब पोखराले सञ्चालन गर्ने यो प्रतियोगितामा विगतमा जस्तै यसपटक समेत हिमश्री फुड्स प्रालिको उत्पादन आहा तथा रारा तयारी चाउचाउको मुख्य प्रायोजन छ । रासस"
जापानविरुद्ध सैन्य कदम चाल्ने उत्तरकोरियाको चेतावनी,"प्योङयाङ : उत्तरकोरियाले जापानविरुद्ध कडा सैन्य कदम चाल्ने चेतावनी दिएको छ। जापानले आफ्नो राष्ट्रिय सुरक्षा रणनीति घोषणा गरेको चारदिनपछि प्योङयाङबाट यस्तो चेतावनी आएको हो। जापानको सुरक्षा रणनीतिले आफ्नो सैन्य क्षमता तथा प्रतिआक्रमणलाई विफल बनाउन नीतिलाईं उच्च महत्व दिएको छ भने चीन र उत्तरकोरियाविरुद्ध थप आक्रामक बन्ने लक्ष्य लिएको छ। उत्तरकोरियाली विदेशमन्त्रालयले राष्ट्रिय सुरक्षा रणनीतिमार्फत जापानले आत्मरक्षाका निम्ति नभई अन्य देशमा हमला गर्न आफ्नो सैन्य शक्ति विस्तार गरेको टिप्पणी गरेको छ। मन्त्रालयका अज्ञात प्रवक्ताले जारी गरेको विज्ञप्तिमा अमेरिकाले जापानको सैन्य महत्वाकाङ्क्षा बढाएर कोरियाली प्रायद्वीपको शान्तिलाई कमजोर पार्ने प्रयास गरेको आरोप लगाइएको छ। उत्तरकोरियामाथि आक्रमण गर्ने अमेरिकी प्रयासलाई विफल तुल्याउन नयाँ रणनीतिक हतियार विकास गर्न आफूलाई बाध्य पारिएको विज्ञप्तिमा उल्लेख गरिएको छ। 'जापानको रणनीतिका कारण उत्पन्न भएको क्षेत्रीय सुरक्षाको जटिलतालाई दृष्टिगत गरी आफ्नो सार्वभौमसत्ता र राष्ट्रिय हितको रक्षा गर्न दृढ एवम् निर्णायक सैन्य कदम चाल्न उत्तरकोरिया तयार छ,' विज्ञप्तिमा भनिएको छ। सन् १९१० देखि १९४५ सम्म जापानको उपनिवेश रहेको कोरियाली प्रायद्वीपमाप जापानविरोधी भावना अद्यापि कायम छ। विशेष गरी उत्तरकोरियाले जापानको कठोर शब्दमा आलोचना गर्दै आएको छ। जापानका कारण आफ्नो देशले अकल्पनीय पीडा झेल्नुपरेको प्योङयाङको ठम्म्याइ छ।"
आँसुको मूल्य !,"सबै आँखाले दुःखका आँसु रुँदैनन्। न ओठहरूबाट फुरेका सबै मुस्कानले नै खुसी छर्छन्। ईष्र्या र दुःखमा पनि ओठहरू मुस्कुराइरहेकै हुन्छन्। आँसु जीवनको एउटा सुन्दर पक्ष हो। एउटा टुटेको मुटुले मात्र आँसु बगाउँदैन। सुख र आनन्दमा पनि आँखाहरू रोइरहेका हुन्छन्। जीवनका कति पीडा या खुसीका भावहरू ओठले व्यक्त गर्न नसकिने पनि हुन्छन्। अनि अभिव्यक्तिको माध्यम बन्छ, आँसु। उडानमा रहेको जहाज आकाशमा देखिन्छ तर उसले आकाशको उच्च बिन्दु प्राप्त गरेको हुँदैन। ऊ माथि पनि आकाश छ। न आकाशमा मडारिरहेका कालो बादलहरूको वर्षाले नै सागरको गहिराइ नाप्न सक्छ। आकाशको उचाइ र सागरको गहिराइलाई आँखाको देखाइले मात्र होइन, हेराइ र बुझाइले प्रभाव पार्दछ। जीवन आकाश हो। आँसु सागर हो। आकाश र सागरको अन्तरसम्बन्धझैं जीवन र आँसुबीच पनि गाढा सम्बन्ध हुन्छ। सागरको वाष्पीकरणले निर्मित बादलले आकाश ढाक्छ र पुनः वर्षिन्छ उही सागरमा। आँधीबेहरी गर्जिन्छ। ज्वारभाटाहरू उर्लन्छन्। सागर भरिन्छ। केही समयपश्चात् उही शान्त पुरानै लयमा। आकाश सफा देखिन्छ। नदी बगिरहन्छन् सागर भेट्टाउने लक्ष्यमा। त्यसैगरी जीवनका उतारचढावहरू पनि एक चक्रमा घुमिरहन्छन्, कहिले ओराली त कहिले उकाली। कहिले खुसीका आँसुमा रमाउँदै त कहिले दुःखका लेपमा लस्सिँदै। आँसुको सम्बन्ध भावसँग जोडिएर पनि होला। आँसु बन्ने नलीको विकास नभइसकेर पनि होला, नवजात शिशुहरूको रुवाइमा भने आँसु बग्दैन। बालबालिकालाई जति धेरै समस्या हुन्छ, त्यति नै रुन्छन्। शारीरिक अवस्था र विकासका कारण आँसु नबग्नु अलग कुरा हो तर मानिस रुन्छ। हरेक रुवाइमा उसको आँसु बग्छ। धन नहुने त रोएकै छन् यहाँ, धन हुने पनि पनि रुन्छन्। दुःखी पनि रोएकै छन्। सुखीका परेली पनि भिजेकै छन्। कोही आफूूलाई हेरेर रुन्छन्, कोही अरूलाई हेरेर रुन्छन्। आँसुको मूल्य र यथार्थ फरकफरक छ। कहीँ हर्षमा खसिदिन्छ त कहीँ पीडामा। मानिसका रुवाइको आवाज पनि एकनास हुँदैन। रुँदा आउने आँसुको मात्रा पनि फरकफरक हुन्छ। सबै आँखाबाट झरेका आँसुले मन रुँदैन। आँसुको रङ उस्तै देखिन्छ तर आँखाबाट झर्नुको कारण फरक हुन सक्छ। जसरी रगतको रङ उस्तै भए पनि शरीरबाट बग्नुको कारण भने फरक हुन सक्छ। रङ उस्तै देखिँदैमा प्रकृति र प्रवृत्ति उस्तै हुन्छ भन्ने हुँदैन। रगत र आँसुका धारा बगाउन सक्ने चटकेहरू पनि छन्। आँसुको व्यापार गर्नेहरू पनि छन्। अरूको बलिन्द्रधारा आँसुमा आफ्नो हात धुनेहरू पनि छन्। हजारौं सपना अटाउने यी आँखामा दुई थोपा आँसु (किन अटाउन सक्दैन त ! आँखाबाट देखिएका सपनाहरू हृदयबाट व्यक्त हुन्छन्। हृदयले व्यक्त गर्न नसक्ने शब्द हो आँसु। आँसुका थोपाहरू आँखाबाट झर्न हृदयका भित्री स्पन्दन पग्लनै पर्छ। आँसुका थोपाहरू केवल मानवीय आँखाहरूबाट मात्रै झर्दैनन्। पशुपक्षीका आँखाहरूबाट पनि झर्छन्। कहीँ शब्दमा त कहीँ भावमा त कहीँ सांकेतिक रूपमा झरिरहेका हुन्छन्, आआफ्नै विशेषता लिएर। चोट सहने बानी परेका कठोर हृदयलाई पनि पगाल्दै आँखाबाट झरिरहेका हुन्छन्। मानिस सदैव अरूको सहारा खोजेर हिँड्छ। अरूसँग खुसी र प्रेम खोजिरहन्छ। जीवनका पाइलाहरूमा सुख र दुःखको हिसाबकिताब गर्छ। जीवनमा आउने सुख र दुःखका हिसाब ठ्याक्क मिल्दैन तथापि ऊ असम्भव प्रयासहरूका बीच भौतारिइरहन्छ। आँसु र हाँसोबीचको हिसाबमा रुमल्लिरहन्छ। आशक्ति र आशाले अन्ततः निराशा दिन्छ र रुन्छ। कोही एकान्तमा रुन्छन् त कोही सबैका सामुन्ने। कोही मनमनै रुन्छन् त कोही बलिन्द्रधारा आँसु बगाउँछन्। नरुने मानिस संसारमा कोही हुँदैन। आँखाबाट निस्किने एक किसिमको तरल वस्तु हो आँसु। संवेदनशील मनले आँसुलाई उत्तेजित बनाउँछ। जुन विभिन्न अवस्थामा आँखामा निस्किन्छ र बाहिर खस्छ। महसुस र विचारसँग मात्र जोडिएर आँसु खस्ने होइन। मन र दिमागबाट सिर्जित तरंग इच्छा आकांक्षाहरूको हलचलबाट आँसु पैदा हुन्छ। आँखाबाट खस्ने भावनात्मक आँसुहरूले मानिसलाई तनावबाट मुक्त हुन पनि मद्दत गर्दछ। कैयन् रुवाइले शान्ति पनि दिन्छ। रुँदा मन हल्का हुन्छ। मन पखाल्ने साधन पनि हो आँसु। मनोजन्य उत्तेजना अर्थात् मनका चोटहरू र आनन्दसँग आँसुको साइनो गाँसिएको हुन्छ र यो स्वतस्फूर्त आउँछ। आँखाबाट बग्ने आँसुको रङ र स्वाद एउटै होला तर आँसुभित्र लुकेको पीडा र आँसु खस्नुको कारण एउटै हुँदैन। एउटै आँखाबाट बग्ने आँसुका अर्थ र गहिराइ विषय र समयअनुसार फरकफरक हुन्छन्। शारीरिक चोटमा रुनु र मानसिक चोटमा रुनुको रन्को बेग्लै हुन्छ। चोटअनुसार रुवाइको घनत्व पनि फरक नै हुन्छ। दुःख र पीडामा मात्र होइन मानिस चरम आनन्दमा पनि रुन्छ। खुसी र हर्षको साथी पनि हो आँसु। प्रेम र दुःखको भाषा पनि हो आँसु। आँसु बगेपछि दुःखसँगै चोटहरू बग्छ र एकोहोरो धड्किइरहेको मुटुको गति पनि शान्त हुन्छ। कहीँ पाउँदाको खुसीमा बग्छ त कहीँ गुमाउँदाको पीडामा। कहीँ स्वार्थ र ईष्र्यासँग साइनो गाँस्दै आँखाबाट झरिदिन्छ। कहीँ घात र पश्चातापमा पनि बगिदिन्छ त कहीँ आफ्नैले दिएका चोटहरूमा। माया र प्रेममा मात्र होइन, कहीँ घृणा र तिरस्कारमा पनि वर्षिदिन्छ। झरिरहने यी आँसुको अर्थ र बुझाइ मात्र फरक हुन्। आँसुले भावसँग सम्बन्ध राख्दछ। जीवनका कति पाटाहरू खोलेर खोल्न सकिँदैन। ती खुल्न नसकेका तथ्यहरू नचाहेरै पनि आँखाबाट बाहिर बर्सिदिन्छन्। अनि सवालका सबै जवाफहरू हृदय र मस्तिष्कमा अड्किएर बस्छन्। झरेका थोपाले भिजेका भावहरूको गहिराइ न नाप्न सकिन्छ न तौलन। प्रकृति र प्रवृत्तिसँग हातेमालो गर्दै झर्ने यी आँसुहरूको महŒव मानवीय अनुभूति र परिवेशले निर्धारण गर्छ। खस्ने आँसु आँखाबाटै हो, थोपा पनि तिनै हुन्। तर आफ्नै अर्थ र गहिराइ बोकेर आँखाबाट झरिरहेका ती आँसुको कुनै निश्चित मूल्य भने हुँदैन। कहीँ अमूल्य अवस्थामा बगिदिन्छ त कहीँ मूल्यहीन अवस्थामा।"
मर्मतको पर्खाइमा तेल दल्ने पुल,"दोलखा : तेल दल्ने इतिहास बोकेको दोलखाको विगु र गौरीशंकर गाउँपालिकाको सिमानामा रहेको जामुनेको झोलुंगे पुलका एक्ला रखवाला बलबहादुर खड्का यसको मर्मत र संरक्षणको पर्खाइमा छन्। अहिले यो पुल नजिकै माथिल्लो तामाकोसी जलविद्युत् आयोजनाको सडकमा पक्की पुल भएकोले यो खासै चल्तीमा छैन तर यसको ऐतिहासिकता जोगाउन पनि मर्मत आवश्यक छ, पुलका रखवाला स्थानीय खड्काले भने। खारे र बुलुङ जोड्ने यो पुल झन्डै २० वर्ष अघिसम्म दोलखाको उत्तरी भेगका आधा दर्जन गाविसका मानिसको प्रमुख मार्ग थियो। तर, अहिले तामाकोसी आयोजनाको सडकसँगै पक्की पुल बनेकाले तेल दल्ने इतिहाससँग सम्बन्धित झोलुंगेपुलबाट मानिस हिँड्न छाडेको खड्काको भनाइ छ। मानिसलाई आवतजावत गर्न समस्या भए पछि समाजसेवी प्रयागराज पण्डितले २००३ सालमा रामेछाप ठोसे मेक्चनको फलाम खानीबाट काँचो फलाम ल्याई व्यक्तिगत लगानीमा पुल निर्माण गरेको खड्काले बताए। जामुनेमै आरन बनाइ स्थानीय मजदुरको प्रयोगमा काँचो फलामबाट पुल निर्माण गरिएको झन्डै २५ वर्षसम्म तेल दल्ने गरिएको जानकारी भएको खड्काले बताए। पण्डितले पुलको संरक्षण र हरेक वर्ष तेल दल्न आफ्नो जग्गामा निजी गुठीसमेत बनाएका थिए। गुठीको जग्गा कमाउने क्रममा २०२७ सालमा जामुने आएको बलबहादुरले बताए। पण्डितले विभिन्न ठाउँबाट मानिस ल्याएर आफ्नो जग्गामा गुठी बनाएको र त्यसको आम्दानीबाट पुलको संरक्षण तथा प्रत्येक वर्ष तेल दल्ने गरेको स्थानीयको भनाइ छ। तेल पर्खिरहेको साँघु"
श्रीलङ्काले १० वस्तुमा लगाएको आयात प्रतिबन्ध हटायो,"कोलम्बो : श्रीलङ्काले मङ्गलबारदेखि लागू हुने गरी १० वस्तुमा आयात प्रतिबन्ध हटाएको छ । अर्थ राज्यमन्त्री रञ्जित सियाम्बलापिटियाले १० वस्तुमध्ये इनर्जी ड्रिंक्स, फर्निचर उत्पादनमा प्रयोग हुने एमडीएफ बोर्ड, सीसीटीभी क्यामेरा र खेलकुदका सामाग्री रहेको जनाकरी दिएका छन् । खेलकुद तथा युवा मामिला मन्त्रालयको अनुरोधका आधारमा खेलकुदका सामग्रीमा लगाइएको प्रतिबन्ध हटाउने निर्णय गरिएको उनले बताए । श्रीलङ्का सरकारले गत अगस्टमा १,४६५ वस्तुको आयातमा प्रतिबन्ध लगाएको थियो तर हाल ७ सय ९५ वस्तुमा लगाइएको प्रतिबन्ध हटाएको छ। राज्यमन्त्रीले सन् २०२१ को लागि श्रीलङ्काको आयात बिल २०६ बिलियन अमेरिकी डलर थियो । आयात प्रतिबन्धका कारण यो सङ्ख्या धेरै कम हने अपेक्षा गरिएको छ । उनले आर्थिक अवस्थालाई ध्यानमा राखी अन्य वस्तुमाथिको प्रतिबन्ध कहिले हटाउने भन्ने निर्णय सरकारले गर्ने पनि बताएका छन् ।"
नरेन्द्र मोदी कोदो भोजमा सहभागी,"नयाँ दिल्ली : भारतीय प्रधानमन्त्री नरेन्द्र मोदी मङ्गलबार कोदो भोजमा सहभागी भएका छन्। उनी सांसदहरूसँग कोदो वर्ष २०२३ मनाउन भारतीय कृषि मन्त्री नरेन्द्र तोमरले आयोजना गरेको भोजमा सहभागी भएका हुन् । कोदोको परिकार खाने क्रममा प्रधानमन्त्री नरेन्द्र मोदीसँगै कृषिमन्त्री नरेन्द्र तोमर, रक्षामन्त्री राजनाथ सिंह, राज्यसभाका अध्यक्ष जगदीप धनकरलगायत उपस्थित थिए । 'हामीले कोदो र रागीबाट बनेको मिठाई लगायतका स्वादिष्ट परिकारहरू तयार गर्यौं जसका लागि कर्नाटकबाट विशेष रूपमा शेफहरू ल्याइएका थिए। प्रधानमन्त्रीले यहाँ खानाको आनन्द लिनुभएकोमा म खुसी छु,' कृषि राज्यमन्त्री शोभा करन्दलाजेले एएनआईलाई बताएकी छन् । परिकारमा कोदोबाट बनेको खिचडी, रागी दोसा, रागी रोटी, ज्वार रोटी, हल्दी सब्जी, बाजरा, चुर्मा लगायत थिए । प्रधानमन्त्री नरेन्द्र मोदीको पहलमा संयुक्त राष्ट्र संघले सन् २०२३ लाई अन्तरराष्ट्रिय कोदो वर्षकोरूपमा मनाउने घोषणा गरेको छ। भारत सरकारले सन् २०१८ को अप्रिलमा कोदोलाई पौष्टिक अनाजको रूपमा सूचिकृत गरेको थियो। त्यसपछि यसलाई पोषण मिसन अभियानमा समावेश गरिएको छ। राष्ट्रिय खाद्य सुरक्षा मिसन अन्तर्गत १४ राज्यका २१२ जिल्लाहरूमा कोदोको लागि एक पौष्टिक अनाज कार्यक्रम लागू गरिएको छ। एसिया र अफ्रिकामा कोदोको बढी उत्पाउन हुने गर्दछ । भारत कोदो उत्पादन गर्ने प्रमुख देश हो। कोदोका कांगनी, कुटकी वा सानो कोदो, कोडोन, गंगोरा वा बार्नयार्ड, चाइना र ब्राउन टप ज्वार, बाजरा, रागी र साना कोदो लगायत विभिन्न प्रजातिहरू पाइन्छन् । विगत पाँच वर्षमा भारतले १३७१ देखि १ करोड ८० लाख टन भन्दा बढी कोदो उत्पादन गरेको छ । भारतमा वार्षिक उत्पादनका दृष्टिले सन् २०२०२१ मा सबैभन्दा बढी कोदो उत्पादन भएको देखिन्छ ।"
प्रचण्डलाई प्रधानमन्त्रीको अफर गरेर ओलीलिङ्देन भेटवार्ता,"काठमाडौं : नयाँ सत्ता समीकरणको बहस भइरहेको समयमा नेकपा एमाले अध्यक्ष केपी शर्मा ओली र राष्ट्रिय प्रजातन्त्र पार्टीका अध्यक्ष राजेन्द्रप्रसाद लिङ्देनबीच छलफल भएको छ। राप्रपाका अध्यक्ष लिङ्देनले मंगलबार राति बालकोटमा पुगेर एमाले अध्यक्ष ओलीलाई भेटेका हुन्। दुई नेताको भेटमा नयाँ सत्ता समीकरण,भावी रणनीति र समसामयिक राजनीतिक घटनाक्रमबारे छलफल भएको लिङ्देननिकट स्रोतले भन्यो। मंसिर ४ गते भएको निर्वाचनमा एमाले र राप्रपाले केहि स्थानमा तालमेल गरेका थिए। मंगलबार नै नेकपा एमालेमा अध्यक्ष केपी शर्मा ओली र राष्ट्रिय प्रजातन्त्र पार्टीमा अध्यक्ष राजेन्द्र लिङ्देन निर्विरोध दलको नेतामा चयन भएका छन्। राष्ट्रपति विद्यादेवी भण्डारीले पौष १० गतेभित्र नयाँ सरकार गठनको आह्वान गरेसँगै एमालेले शीर्ष नेताहरुसँग छलफल अगाडि बढाएको हो। मंगलबार बिहान नेकपा माओवादी केन्द्रका अध्यक्ष पुष्पकमल दाहाल प्रचण्डलाई भेटेर नेकपा एमालेका उपाध्यक्ष तथा पूर्वसभामुख सुवासचन्द्र नेम्वाङले प्रधानमन्त्री बन्न औपचारिक रुपमा प्रस्ताव गरेका थिए। केही दिनअघि माओवादीले नै सत्ता सहकार्यका लागि एमालेसँग औपचारिक प्रस्ताव गरेको थियो। कांग्रेस सभापति शेरबहादुर देउवालाई गलाउने रणनीतिका साथ अगाडि बढेका प्रचण्डले महासचिव देव गुरुङलाई दूतका रूपमा बालकोट पठाएका थिए। गुरुङले सत्ता सहकार्यका विषयमा एमाले अध्यक्ष ओलीसँग राय मागेका थिए। देशमा स्थिर सरकार निर्माणका लागि 'वाम शक्ति' अपरिहार्य रहेको भन्दै गुरुङले सत्ता सहकार्यका लागि औपचारिक प्रस्ताव गरेका थिए। सोही प्रस्तावको जवाफसहित मंगलबार नेम्वाङले प्रधानमन्त्रीको प्रस्ताव लिएर खुमलटार पुगेका हुन्। 'एमालेमाओवादी' सत्ता सहकार्य गर्दा नेम्वाङले दुई शर्तसमेत अगाडि सारेका थिए। उनले राष्ट्रपति एमालेले पाउनुपर्ने र माधव कुमार नेपाल नेतृत्वको एकीकृत समाजवादीलाई गठबन्धनमा समावेश नगर्ने शर्त प्रचण्डसँग राखेका थिए। दुई शर्त माने एमाले अन्य पदको बाँडफाडमा पनि लचकता देखाउने नेम्वाङले प्रस्ताव गरेको खुमलटार स्रोतले जानकारी दियो। एमाले तपाईं(प्रचण्ड)लाई प्रधानमन्त्री मान्न तयार छ। तपाईं प्रधानमन्त्री बन्नुहोस्, एमाले राष्ट्रपतिमा मान्न तयार छ, दुई नेताबीचको सम्वादलाई उद्दृत स्रोतले भन्यो, बाँकी पदहरू एमालेमाओवादीका शीर्ष नेता बसेर सहमतिमा बाँडफाड गरौंला। देशलाई स्थितरतातर्फ लैजान राजनीतिलाई नयाँ कोर्षबाट अगाडि बढाऔं। तर अहिले एसबिनाको गठबन्धन बनाऔं। सत्ता समीकरणबारे एमालेमाओवादी केन्द्र सघन छलफलमा, ओलीलाई भेटे देव गुरुङले प्रचण्डलाई भेटेर नेम्वाङको प्रस्ताव  तपाईं प्रधानमन्त्री बन्नुहोस्, एमालेलाई राष्ट्रपति प्रचण्डलाई प्रधानमन्त्री बनाउने एमालेको प्रस्तावले गठबन्धनमा खैलाबैला सत्ता गठबन्धनभित्र शेरबहादुर देउवा र प्रचण्डले प्रधानमन्त्रीको दावी गरिरहेका छन्। निर्वाचन अगाडि देउवाले प्रचण्डलाई प्रधानमन्त्री बनाउने बचन दिएपनि हाल औपचारिक रुपमा सत्ता समीकरण र भावी प्रधानमन्त्रीको बारेमा सत्ता गठबन्धनमा छलफल नभएपछि एमाले गठबन्धनलाई टुटाएर नयाँ समीकरण बनाउन प्रयासरत रहेको छ। २ सय ७५ सदस्यीय प्रतिनिधिसभामा बहुमत पुर्याउन १ सय ३८ सिट चाहिन्छ। कांग्रेस र एमालेबाहेक कुनै पनि दुई दल मिल्दा बहुमत पुग्ने अवस्था छैन। कांग्रेसले ८९ एमालेले ७८ सिट जितेका छन्। माओवादीले ३२, रास्वपा २०, राप्रपा १४, जसपा १२, एकीकृत समाजवादी १०, जनमत ६, लोसपा ४, नागरिक उन्मुक्ति ३, राष्ट्रिय जनमोर्चा र नेमकिपाले ११ सिट जितेका छन्। स्वतन्त्रले ५ सिट जितेका छन्।"
राष्ट्रपति भण्डारीले ज्येष्ठ सदस्य पशुपति शम्सेर जबरालाई आज शपथ ग्रहण गराउने,काठमाडौं : राष्ट्रपति विद्यादेवी भण्डारीले सङ्घीय संसद् प्रतिनिधिसभाका नवनिर्वाचित ज्येष्ठ सदस्य पशुपति शम्सेर जबरालाई पद तथा गोपनीयतको शपथ गराउने भएकी छन्। राष्ट्रपति भवन शीतल निवासमा आज दिउँसो राष्ट्रपतिसमक्ष ज्येष्ठ सदस्य राणाले शपथ लिन लागेका हुन्। नेपालको संविधानअनुसार सङ्घीय संसद्का सदस्यले सदन वा त्यसको कुनै पनि समितिको बैठकमा पहिलो पटक भाग लिनुअघि सङ्घीय कानुनबमोजिम शपथ लिनुपर्छ भन्ने व्यवस्था छ। संसद् सचिवालयका सहप्रवक्ता दशरथ धमलाका अनुसार नागरिकताको प्रमाणपत्रमा राणाको जन्म विसं १९९८ मंसिर २४ गते रहेको छ। प्रतिनिधिसभाको सभामुख र उपसभामुखको निर्वाचन नभएको वा दुवै पद रिक्त भएको अवस्थामा प्रतिनिधिसभाको बैठकको अध्यक्षता उपस्थित सदस्यमध्ये उमेरका हिसाबले ज्येष्ठ सदस्यले गर्ने संवैधानिक व्यवस्था छ। सभामुखको चयन नभएसम्म प्रतिनिधिसभाको अध्यक्षता गर्ने ज्येष्ठ सदस्यले अरु सदस्यलाई शपथ दिलाउनुपर्ने संवैधानिक व्यवस्था छ। संसद् सचिवालयका सहप्रवक्ता धमलाका अनुसार ज्येष्ठ सदस्य राणाले नयाँ बानेश्वरस्थित संसद् भवनमा नव निर्वाचित अन्य सदस्यलाई बिहीबार दिउँसो १ बजे शपथ गराउने कार्यतालिका छ। यसअघि २०७४ सालको प्रतिनिधिसभामा यादव उपस्थित नभएपछि सांसदलाई महन्थ ठाकुरले ज्येष्ठ सदस्यको हैसियतमा पद तथा गोपनीयताको शपथ गराएका थिए। मङ्सिर ४ गते भएको निर्वाचनमा प्रत्यक्षतर्फ एक सय ६५ र समानुपातिक तर्फ ११० गरी २७५ जना प्रतिनिधिसभा सदस्य निर्वाचित भएका छन्। प्रतिनिधिसभाको पहिलो बैठक प्रारम्भ भएको मितिले १५ दिनभित्र प्रतिनिधिसभाका सदस्यमध्येबाट सभामुख र उपसभामुखको निर्वाचन गर्नुपर्ने संवैधानिक व्यवस्था छ। राष्ट्रपति विद्यादेवी भण्डारीले मंसिर ४ मा सम्पन्न निर्वाचनमा राजनीतिक दलहरुले स्पष्ट बहुमत प्राप्त गरेको नदेखिएकोले नेपालको संविधानको धारा ७६ को उपधारा (२) बमोजिम प्रतिनिधि सभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई नेपालको प्रधानमन्त्री नियुक्त गर्नका लागि पुस १० गते बेलुका ५ बजेभित्र दावी पेश गर्न आह्वान गरेकी छन्। सोहीअनुसार पुस ७ गते सांसदहरुको शपथ हुन लागेको हो।
निर्धारित समयमा सुरु भएन कांग्रेस संसदीय दलको निर्वाचन,"काठमाडौं : नेपाली कांग्रेस संसदीय दलको निर्वाचन निर्धारित समयमा सुरु हुन सकेको छैन। नेपाली कांग्रेस संसदीय दलको कार्यालयको मतदानस्थलमा मोबाइल लैजान पाउने किन नपाउने भन्ने विवाद हुँदा मतदान हुन नसकेको कांग्रेस नेता जीवन परियारले जानकारी दिए। सिंहदरबारमा बुधबार बिहान ८ बजेदेखि सुरु हुने मतदान बिहान १० बजेसम्म चल्ने कार्यतालिका रहेको थियो। पार्टी सभापति एवं प्रधानमन्त्री शेरबहादुर देउवा र महामन्त्री गगनकुमार थापाले संसदीय दलको नेतामा उम्मेदवारी दिएका छन्। देउवाका प्रस्तावक नेता रामचन्द्र पौडेल र थापाका प्रस्तावक अर्का नेता डा शेखर कोइराला छन्। देउवा पक्षले मोबाइल लैजान पाउनुपर्ने माग राखेको छ भने शेखरगगन पक्षले मोबाइल लैजान नमिल्ने तर्क गरेका छन्। निर्वाचन समितिमा रहेका निर्वाचन समिति संयोजक सहमहामन्त्री भीष्मराज आङ्देम्बे र पुष्पा भुसाल मोबाइल लैजान दिनुपर्ने पक्षमा छन् भने निर्वाचन समिति सदस्य ईतर समूहका प्रकाश रसाइली स्नेही मोबाइल लान दिन नहुने पक्षमा रहेका छन्। डा कोइरालाले संस्थापन इतर पक्षबाट दलका नेतामा दाबी गरेपनि अन्तिममा थापालाई छाडेका हुन्। देउवाका समर्थक उपसभापति पूर्णबहादुर खड्का र थापाका समर्थक उपसभापति धनराज गुरुङ, अर्का महामन्त्री विश्वप्रकाश शर्मा र नेता प्रदीप पौडेल छन्। दलका नेता चुनिन ४५ मत ल्याउनुपर्ने हुन्छ। कांग्रेसका सांसद ८९ जना छन्। मंगलबार अपराह्नसम्म थापाका पक्षमा ३९ सांसद पुगेको दाबी नेताहरूले गरेका छन्। संसदीय दलको निर्वाचन कांग्रेसको भविष्यसँग जोडिएको छ : गगन थापा युगानुकुल निर्णय गरी संसदीय दलको नेतामा मतदान गर्न गगन थापाको अपील"
"पाकिस्तानमा ग्यास भर्ने पसलमा सिलिण्डर विष्फोट : १२ जनाको मृत्यु, १३ घाइते",स्लामावाद : पाकिस्तानको दक्षिणपश्चिम बलुचिस्तान प्रान्तको लासबेला जिल्लाको एक बजारमा ग्यास सिलिण्डर विष्फोट हुँदा १२ जनाको मृत्यु भएको छ भने अन्य १३ जना घाइते भएका छन् । स्थानीय अधिकारीहरूका अनुसार लासबेलाको बेला क्षेत्रमा अवस्थित ग्यास भर्ने पसलमा सिलिण्डरमा ग्यास भर्ने क्रममा विष्फोट हुँदा उक्त हताहति भएको हो । विष्फोटसँगै पसल वरपर भीषण आगो लागेको थियो । आगोमा परी २५ जना घाइते भएका तथा ती मध्ये १२ जनाको मृत्यु भएको हो । घाइेतहरूलाई तत्काल दक्षिण बन्दरगाह शहर कराँचीको सिभिल अस्पताल भर्ना गरिएको थियो । उपचारका क्रममा उनीहरूको मृत्यु भएको हो । अधिकांश घाइतेको अवस्था गम्भीर रहेकाले मृतकको सङ्ख्या बढ्न सक्ने अधिकारीहरूले बताएका छन् । विष्फोटबाट शुरु भएको आगोले ग्यास भने पसलमा राखिएका अन्य सिलिण्डर पनि विष्फोट हुँदा नजिकैका चार वटा पसल तथा पार्क गरिएका १२ वटा सवारी साधन ध्वस्त भएका छन् ।
इजरायली सेनाको बेसक्याम्पमा तोडफोड गरी हतियार चोरी,"जेरुसेलम : इजरायली सेनाको बेसक्याम्पमा तोडफोड गरी हतियार चोरेर कालो बजारी गरेको आरोपमा आठ इजरायली बेदुइनलाई पक्राउ गरिएको इजरायली सुरक्षा एजेन्सी (शिन बेट) ले मङगलबार जनाएको छ । अक्टोबरमा नेगेभको दक्षिणी क्षेत्रमा रहेको इजरायली सेनाको एसडे यमन बेसमा रहेको गोलाबारुद गोदामबाट करिब ३० हजार कारतूस हतियार चोरी भएको थियो। शिन बेटका अनुसार संदिग्धहरू सबै बेरशेवाको उत्तरी ताराबिन अलसानाको बेदुइन समुदायका हुन्। संदिग्धहरू हारोन एसाने, मामन एसाने, मोहम्मद एसाने र हमेद एसाने लगायतका रहेको बताइएको छ । अब्दुल करिम अलसने र तारेक अलसनाई भनेर चिनिने अन्य दुई व्यक्तिले चोरीको बारुद बेच्ने काम गर्ने गरेको अनुसन्धानले खुलेको छ । चोरीका केही हतियार खरिद गर्ने तेल शेवाका असमत अबु अल्योन र उदय अबु सरिहान पनि पक्राउ परेका छन्। रासस"
शिवपुरी डाँडाबाट भगवान् पशुपतिनाथ फर्किएपछि आरती,"काठमाडौं : गत सोमबार रातिको धनुर्मास पूजापछि मङ्गलबार दिनभर शिवपुरी डाँडामा घाम ताप्न जानुभएका भगवान् शिव फर्किएपछि बेलुकी पशुपतिनाथ मन्दिरमै आरती गरिएको छ। प्रत्येक वर्ष सूर्यनारायण धनु राशिमा रहेका बेला शुभसाइत जुराएर पशुपतिनाथ मूल मन्दिरमा धनुर्मास पूजा गरिन्छ। धनुर्मामास पूजापछि मङ्गलबार दिनभर मन्दिर बन्द गर्ने प्राचीनकालदेखिको नियम छ। यो पूजापछि भगवान् शिव पनि घाम ताप्न शिवपुरी डाँडामा जानुहुने भएकाले मन्दिर बन्द गरिने गरेको विश्वास छ। धनुर्मास पूजामा पशुपतिनाथका चारै भट्ट ब्राह्मण, पालोवाला भण्डारी, श्रीको भान्छे र अन्य ब्राह्मण पनि सहभागी हुने विधि छ। पशुपतिनाथलाई आदिकलश, पञ्चामृत स्नान, तैलाम्भ्य, श्रीयन्त्र लेखन, शृङ्गार, श्री चक्रको पूजा, धूप, बत्ती र बालभोग अर्पण गरी मूलभोगका रूपमा भने खिचडी अर्पण गर्ने परम्परा छ। धनुर्मास पूजाका क्रममा अमालकोट कचहरीका तर्फबाट खिचडी भोग दिइएको द्वारे पूर्ण डङ्गोलले राससलाई जानकारी दिनुभयो। पशुपतिनाथमा महाभोगका लागि ब्राह्मणले दुईवटा खँड्कुलामा खिचडी बनाउँछन्। एउटामा सख्खरसहितको र अर्कोमा चिनीसहितको खिचडी बनाउने गरिन्छ। अरु बेलामा पशुपतिनाथमा लगाइने भोगमा नुनिलो सामग्री हुन्छ। धनुर्मास पूजामा गुलियो र चिल्लो सामग्री चढाउने विधि रहेको पशुपति क्षेत्रका मूर्तअमूर्त संस्कृतिका बारेमा विशेष खोज गरिरहनुभएका कर्मचारी बरुण खतिवडाले जानकारी दिए। पुस महिनाभर सूर्यनारायण धनु राशिमा हुन्छन्। प्रत्येक वर्ष पुस महिनामा बढी भीडभाड नहुने दिनको साइत जुराएर पशुपतिनाथ मूल मन्दिरमा धनुर्मास पूजा आराधना गर्ने परम्परा छ। चान्द्रमास र सौरमास दुवैअनुसार पुस महिना पारेर धनुर्मास पूजाको साइत निकालिन्छ। पहिले पुस महिनामा नौपटकसम्म धनुर्मास पूजा गर्ने गरिएकामा त्यो परम्परा अहिले लोप भइसकेको छ। त्यसबेला भक्तजनले पनि आफ्नो खर्चमा पनि धनुर्मास पूजा गर्न पाउँथे। यो परम्परा अहिले लोप भइसकेको छ। धनुर्मास पूजा गर्नुअघि सोमबार बिहान पशुपतिनाथलाई चिसोबाट बचाउन तातोपानीले स्नान गराइएको थियो। बाला चतुर्दशीदेखि नै चिसो लाग्ने भएकाले पशुपतिनाथलाई तातोपानीले स्नान गराउने परम्परा छ। माछासमेत चिसोबाट बच्न पानीको सतहमुनि बस्ने मीनपचासको समयमा पशुपतिनाथलाई पनि चिसोबाट बचाउन धनुर्मास पूजासहित खिचडी खुवाउने वैदिक सनातनी परम्परा छ। पशुपतिनाथ मन्दिरमा आज बिहानदेखि भने नियमित पूजा आराधना गरी भक्तजनका लागि मन्दिर खुलाइने पशुपति क्षेत्र विकास कोषका प्रवक्ता रेवतीरमण अधिकारीले जानकारी दिए।"
मलमा सधैं छल,"किसानले चाहिएका बेला मल नपाउने रोगको निदानमा अब कुनै बहाना हुनु हुँदैन। कहिले सरकारले बेलामा प्रक्रिया नथाल्ने, कहिले बजेट नपुग्ने त कहिले ठेकेदारले बेलामा मल नलाउने जस्ता हैरानीको एकमुष्ठ समाधान नखोजी अब धर छैन। ग्लोबल टेन्डर गरेर छानिएका ठेकेदारले पनि मल आयात नगरिदिने बरु उल्टै कारबाही भोग्नेसम्मका समस्या नयाँ होइनन्। पटकपटकका कमजोरी र गल्तीबाट पाठ सिकेर नयाँ निकास नखोज्ने हो भने यो समस्याको हल असम्भव छ। कृषि प्रधान देशका किसान मल, बीउ र सिँचाइ अभावमा प्रताडित भइरहनु राष्ट्रिय लज्जाको विषय हो। यसमा कृषि सामग्री कम्पनी वा राष्ट्रिय केमिकल फर्टिलाइजर संस्था या कृषि मन्त्रालयको मात्रै दायित्वको खोजी गरेर पुग्दैन। सरकारले नीति, नियम र कानुनमै परिवर्तन गर्नुपर्ने वा नयाँ निर्माण गर्नुपर्ने के हुन सक्छ, त्यसो गर्नुपर्छ। वर्षैपिच्छे मलको गर्जाे टार्ने प्रवृत्तिले मलको अभाव पूर्ति हुँदैन। दीर्घकालीन रूपमा यसको हल पत्ता लगाउनुपर्छ। सरकारसरकारबीच सम्झौता गरी मल आयात गर्ने प्रयासले पनि प्रतिफल दिएको देखिएन। ग्लोबल टेन्डर गरेर अन्तर्राष्ट्रिय स्तरका ठेकेदारबाट मल आयात गर्न खोज्दा पनि धोका भएको छ। फ्रेमवर्क कन्ट्र्याक्टको अर्काे बाटोको उपाय पनि विज्ञले सुझाएका छन्, जसलाई मनन् गर्न जरुरी छ। मलका तमाम समस्याको हल एकमुष्ठ खोज्नुपर्छ। मल कारखाना स्वदेशमै स्थापना गर्नु सबैभन्दा श्रेयष्कर हुन्छ। कृषि विज्ञहरूले समेत यही जुक्ति सुझाएका छन्। सरकारले बजेटपिच्छेजसो रासायनिक मल कारखाना खोल्ने घोषणा गर्न बिर्संदैन तर खोल्न चाहिँ सधैं बिर्सन्छ। मल कारखानाको सम्भाव्यताका बारेमा सुझाव लिन भारतीय कम्पनीहरूले प्रयास गर्दा उनीहरूले तर्साइदिएका पनि थिए। भारत आफैं अन्तबाट ल्याएर नेपाललाई बेच्न पाइरहेको छ, त्यहाँका एजेन्सी किन नेपालमा मल कारखाना खोल्न सम्भव छ भन्थे त ? जलविद्युत्को पर्याप्तता अत्यधिक भइसकेको नेपालमा अब रासायनिक मल कारखानाका लागि ऊर्जा स्रोतको अभाव हुने पक्कै छैन। स्वदेशी ऊर्जा प्रयोगबाट चल्ने उद्योगको लागत पनि पक्कै कम हुन सक्छ। तसर्थ सरकारले मल अभावको दीर्घकालीन समाधानका लागि पहल गरोस्। कारखाना नै खोलेर स्वदेशी मल नै किसानलाई देओस्। मलमा किसानलाई कहिल्यै छल नहोस्। नेपालमै उत्पादन गरेर रासायनिक मल भारत निर्यात गर्न सके झन् उत्तम।"
एमबाप्पे युग,"काठमाडौं : झन्डै ८० मिनेट खेल भइसकेको थियो। फ्रान्स २० ले पछि। अर्जेन्टिना एकपक्षीय रूपमा हावी थियो। उसका समर्थकमा खुसीको सीमा नै थिएन। फ्रान्स लम्किन खोज्दै थियो। तर, मेलोमेसो मिलेको थिएन। त्यही बेला फ्रान्सले पेनाल्टी पायो। अघि सरे, २३ वर्षीय काइलिन एमबाप्पे। बिना कुनै गल्ती उनले गोल गरे। खेललाई रोचक बनाए। उनी त्यतिमा मात्रै रोकिएनन्। डेढ मिनेटमै अर्को गोल थप्दै गुमिसकेको खेल बराबरीमा ल्याए। अनि, निराश फ्रान्सेली समर्थकमा खुसीको सीमै रहेन। समर्थकमा एमबाप्पे, एमबाप्पे भन्ने नारावाजी भयो। विश्वकप फाइनलमा विश्वले देख्यो एमबाप्पेको जादु। उनी नयाँ स्टार बने। कतार विश्वकप फाइनलमा गरेको अद्भुत प्रदर्शनले एमबाप्पेको लोकप्रियता सगरमाथाजस्तै उच्च बन्यो। फाइनल खेलको ९० मिनेटमा दुवै पक्ष २२ मा थिए। खेल अतिरिक्त समयमा गयो। फ्रान्स फेरि एक गोलले पछि पर्यो। त्यही बेला पेनाल्टी पायो। त्यसको भरपुर सदुपयोग गर्दै एमबाप्पेले गोल गरे। खेल ३३ को बराबरी स्थितिमा आयो। त्यसपछि खेल टाइब्रेकरमा गयो। एमबाप्पेले गोल गरे। तर, फ्रान्सका किङ्सले कोम्यान र औरेलियन तचौमेनीले पेनाल्टीमा गोल गर्न सकेनन्। खेल जित्यो, अर्जेन्टिनाले, मन जिते एमबाप्पेले। एमबाप्पे ५६ वर्षपछि विश्वकप फाइनलमा ह्याट्रिक गर्ने खेलाडी पनि बन्न पुगे। उनले दुई पेनाल्टीसहित ह्याट्रिक गरे। सन् १९६६ मा इङ्ल्यान्डका जियोफ हस्र्टले विश्वकप फाइनलमा ह्याट्रिक गरेका थिए। त्यस बेला हस्र्टकै ह्याट्रिकको मदतमा इङ्ल्यान्डले पश्चिम जर्मनीलाई ४२ ले पराजित गर्दै उपाधि जितेको थियो। कतार विश्वकपमा एमबाप्पेभन्दा अघि पोर्चुगलका गोन्कालो रामोसले ह्याट्रिक गरेका थिए। उनले स्विट्जरल्यान्डविरुद्धको अन्तिम १६ को खेलमा ह्याट्रिक गरेका हुन्। एमबाप्पेले कतार विश्वकपमा सर्वाधिक गोलकर्ता बन्दै गोल्डेन बुटको अवार्ड पनि जिते। उनले आठ गोल गरे भने दुई गोलका लागि अवसर सिर्जना गरे। समूह चरणमा अस्ट्रेलियाविरुद्ध एक गोल र एक असिस्ट गरेका थिए। यस्तै डेनमार्कविरुद्ध दुई, पोल्यान्डविरुद्ध दुई गोल र एक असिस्ट एवं फाइनलमा अर्जेन्टिनाविरुद्ध ह्याट्रिक गरेका थिए। सन् २००२ पछि एउटै विश्वकपमा सर्वाधिक गोल एमबाप्पेले कतार विश्वकपमा गरेका हुन्। सन् २००२ मा ब्राजिलका रोनाल्डोले पनि आठ गोल गरेका थिए। अभूतपूर्व ड्रिब्लिङ क्षमता, असाधारण गति र उत्कृष्ट फिनिसिङले एमबाप्पेले विश्वकपमा विपक्षीलाई आच्छुआच्छु पारे। उनी पोल्यान्डविरुद्धको खेलमा ३५३ किलोमिटर प्रतिघण्टाको गतिमा दौडिएका थिए। जुन विश्वकप फुटबलमा अहिलेसम्मकै तीव्र गतिको कीर्तिमान हो। उनले गोल गर्ने मामिलामा पनि पेले र क्रिस्टियानो रोनाल्डोलाई पछि पारे। रोनाल्डोले विश्वकपमा २० खेल खेल्दै आठ गोल गरे। एमबाप्पेले १४ खेलमा १२ गोल गरेका छन्। उनले ब्राजिलका दिग्गज खेलाडी पेलेलाई भने पछि पारिसकेका छन्। पेलेले पनि विश्वकपमा १२ गोल नै गरेका छन्। २३ वर्षको उमेरमा सर्वाधिक गोल गर्ने पेलेको ६० वर्ष पुरानो कीर्तिमानलाई पनि उनले तोडेका छन्। अर्जेन्टिनाका कप्तान लियोनल मेसी एमबाप्पेभन्दा एक गोलले अगाडि छन्। तर, उनले पाँच विश्वकपको २४ खेलमा १३ गोल गरेका हुन्। एमबाप्पेले भने दुई विश्वकपका १४ खेलमा १२ गोल गरेका ह्ुन्। विश्वकप फुटबलमा सर्वाधिक गोल गर्ने खेलाडी जर्मनीका मिरोस्लाभ क्लोज हुन्। उनको नाममा १६ गोलको रेकर्ड छ। ब्राजिलका रोनाल्डोले १५, जर्मनीका गड मुलर १४, फ्रान्सका जस्ट फोन्टेन र अर्जेन्टिनाका मेसीले १३ गोल गरेका छन्। एमबाप्पेभन्दा अगाडि रहेका मेसीबाहेक खेलाडीले संन्यास लिइसकेका छन्। मेसीले पनि कतार विश्वकप नै अन्तिम भएको बताइसकेकाले धेरै गोल गर्ने खेलाडीको सूचीमा एमबाप्पे मात्रै सक्रिय खेलाडी हुन्। एमबाप्पेले सन् २०१८ को विश्वकपमा कम उमेरमा फाइनलमा गोल गर्ने कीर्तिमान बनाएका थिए। क्रोएसियाविरुद्धको फाइनल खेलमा गोल गर्दै उनले यो कीर्तिमान बनाएका थिए। फ्रान्सको राष्ट्रिय फुटबल टोलीका सर्वाधिक गोलकर्ता ओलिभर जिरुड आफ्नो कीर्तिमान क्षणिक रहेको बताउँछन्। थियरी हेनरीको नाममा रहेको ५१ गोलको कीर्तिमान भंग गर्दै ५३ गोल पुर्याएका ३७ वर्षीय जिरुड आफ्नो कीर्तिमान तोड्न एमबाप्पेलाई लामो समय नलाग्ने बताउँछन्। एमबाप्पे द्रुत गतिमा सफलतातर्फ दौडिरहेका छन्, जिरुड भन्छन्, उनले सबै कीर्तिमान तोड्ने छन्। मलाई त्यो थाहा छ। एमबाप्पेले कतार विश्वकपबाटै रोनाल्डोलाई उछिनेका हुन्। आफूभन्दा १४ वर्ष जेठा रोनाल्डोको तस्बिर फ्रेन्च फरवार्ड एमबाप्पेले बाल्यकालमा आफ्नो कोठामा सजाएका थिए। उनलाई आफू पनि एक दिन रोनाल्डोजस्तै बन्छु भन्ने लागेको थियो। तर, यति द्रुत गतिमा कुदिएला भन्ने उनले पनि सोचेकै थिएनन्, सायद। त्यसैले २० वर्षकै उमेरमा विश्वकप र फ्रेन्च लिग वान जितिसकेका एमबाप्पेले आफ्नो पुरानो कोठामा आफ्नै तस्बिर राखेर रोनाल्डोलाई प्रतिस्थापन गरे। किशोरावस्थामै ठूलो सफलता हासिल गरिसकेका एमबाप्पेको गति सुरु भएदेखि रोकिएको छैन। भनिन्छ, फुटबल एकनासको हुँदैन। एमबाप्पे भने सधैं एकैनासकै छन्। सफलताबाट झन् बढी सफलतातर्फ। एमबाप्पेले २४औं जन्मदिन मनाउनुअघि फ्रेन्च टिमबाट ३६ गोल गरिसकेका छन्। यो उमेरमा थिएरी अनरीले १० गोल मात्रै गरेका थिए भने जिरुडले खातै खोलेका थिएनन्। उनी अविश्वसनीय छन् र अझै युवा झन्। त्यो झन् महत्वपूर्ण हो, जिरुड भन्छन्, किनभने उनी अझै उत्कृष्ट हुन सक्छन्। फ्रेन्च प्रशिक्षक डिडियर डेसच्याम्पस भन्छन्, हामीले एमबाप्पेका रूपमा अर्कै ग्रहबाट आएका खेलाडी पाएका छौंभन्दा पनि हुन्छ। उनीसँग बस्फोटक क्षमता छ। अपत्यारिलो क्षमता र गोल गर्न सक्ने क्षमता छ। प्रत्येक खेलमा उनले त्यो देखाइरहेका छन्। त्यो एकदमै महत्वपूर्ण पनि छ। एमबाप्पे विश्वकै सर्वाधिक पारिश्रमिक पाउने खेलाडी पनि हुन्। उनले फ्रेन्च क्लब पेरिस सेन्ट जर्मेन (पीएसजी) सँग १ सय २८ मिलियन डलरको सम्झौता गरेका छन्। पीएसजीमा उनीपछि मेसीले १ सय २० मिलियन डलर पारिश्रमिक पाउँछन्। रोनाल्डो र मेसीबीच आधुनिक पुस्ताको महान खेलाडी को भन्ने बहस चल्ने गरेको छ। मेसीले अर्जेन्टिनालाई विश्वकप जिताएसँगै आफू अब्बल भएको सावित गरेका छन्। मेसी र रोनाल्डोपछि अब विश्व फुटबलमा चम्किने नाम एमबाप्पेको हो। उनको नाममा सायदै बहस हुनेछ। हुनेछ त मेसी र रोनाल्डोसँगको तुलना मात्रै।  (एजेन्सीको सहयोगमा)"
"कांग्रेस संसदीय दलको निर्वाचन आज, देउवा र थापाबीच भिडन्त","काठमाडौं : कांग्रेस संसदीय दलका नेतामा पार्टी सभापति एवं प्रधानमन्त्री शेरबहादुर देउवा र महामन्त्री गगनकुमार थापाले उम्मेदवारी दिएका छन्। जसका लागि बुधबार बिहान ८ बजेदेखि निर्वाचन हुँदैछ। देउवाका प्रस्तावक नेता रामचन्द्र पौडेल र थापाका प्रस्तावक अर्का नेता डा शेखर कोइराला छन्। डा कोइरालाले संस्थापन इतर पक्षबाट दलका नेतामा दाबी गरे पनि अन्तिममा थापालाई छाडेका हुन्। देउवाका समर्थक उपसभापति पूर्णबहादुर खड्का र थापाका समर्थक उपसभापति धनराज गुरुङ, अर्का महामन्त्री विश्वप्रकाश शर्मा र नेता प्रदीप पौडेल छन्। दलका नेता चुनिन ४५ मत ल्याउनुपर्ने हुन्छ। कांग्रेसका सांसद ८९ जना छन्। मंगलबार अपराह्नसम्म थापाका पक्षमा ३९ सांसद पुगेको दाबी नेताहरूले गरेका छन्। तर, युवा नेता पौडेल पनि थापाको समर्थक बसेकाले तटस्थ भन्न रुचाउने केही सांसद यही पक्षमा खुल्ने नेताहरूको भनाइ छ। सधैं एकै व्यक्ति सत्ता वरिपरि घुमिराख्दा पार्टीप्रतिको आकर्षण पनि घट्न सक्ने खतरा देखिएको छ, नेता पौडेलले भने, त्यसकारण अग्रजलाई सम्मान गर्दै गगनजीको समर्थक बसेको हुँ। देउवानिकट नेता पनि तटस्थ देखिएका ५ जनाजति सांसद आफ्नो पक्षमा आउने दाबी गर्छन्। संसदीय दलमा हुने प्रतिस्पर्धालाई सकारात्मक रूपमा लिनुपर्छ, देउवाका समर्थक बसेका उपसभापति पूर्णबहादुर खड्काले भने, शेरबहादुर देउवा भारी मतान्तरले जित्नुहुनेछ। स्थानीय र संसदीय निर्वाचनमा देउवाले पार्टीलाई पहिलो बनाएकाले नेताकार्यकर्ताले त्यसको मूल्यांकन गर्ने खड्काले बताए। थापाका प्रस्तावक डा कोइरालाले भने स्थायित्व र रूपान्तरणका लागि थापालाई प्रस्ताव गरेको प्रतिक्रिया दिए। पार्टीको आगामी सभापतिको सहमतिको विषयमा भोलिका दिनहरू हेर्दै जाने हो, उनले भने, यो विषयमा गगनजीले स्पष्टसँग बोलिसक्नुभएको छ।"
मलमा सधैं छल,"किसानले चाहिएका बेला मल नपाउने रोगको निदानमा अब कुनै बहाना हुनु हुँदैन। कहिले सरकारले बेलामा प्रक्रिया नथाल्ने, कहिले बजेट नपुग्ने त कहिले ठेकेदारले बेलामा मल नलाउने जस्ता हैरानीको एकमुष्ठ समाधान नखोजी अब धर छैन। ग्लोबल टेन्डर गरेर छानिएका ठेकेदारले पनि मल आयात नगरिदिने बरु उल्टै कारबाही भोग्नेसम्मका समस्या नयाँ होइनन्। पटकपटकका कमजोरी र गल्तीबाट पाठ सिकेर नयाँ निकास नखोज्ने हो भने यो समस्याको हल असम्भव छ। कृषि प्रधान देशका किसान मल, बीउ र सिँचाइ अभावमा प्रताडित भइरहनु राष्ट्रिय लज्जाको विषय हो। यसमा कृषि सामग्री कम्पनी वा राष्ट्रिय केमिकल फर्टिलाइजर संस्था या कृषि मन्त्रालयको मात्रै दायित्वको खोजी गरेर पुग्दैन। सरकारले नीति, नियम र कानुनमै परिवर्तन गर्नुपर्ने वा नयाँ निर्माण गर्नुपर्ने के हुन सक्छ, त्यसो गर्नुपर्छ। वर्षैपिच्छे मलको गर्जाे टार्ने प्रवृत्तिले मलको अभाव पूर्ति हुँदैन। दीर्घकालीन रूपमा यसको हल पत्ता लगाउनुपर्छ। सरकारसरकारबीच सम्झौता गरी मल आयात गर्ने प्रयासले पनि प्रतिफल दिएको देखिएन। ग्लोबल टेन्डर गरेर अन्तर्राष्ट्रिय स्तरका ठेकेदारबाट मल आयात गर्न खोज्दा पनि धोका भएको छ। फ्रेमवर्क कन्ट्र्याक्टको अर्काे बाटोको उपाय पनि विज्ञले सुझाएका छन्, जसलाई मनन् गर्न जरुरी छ। मलका तमाम समस्याको हल एकमुष्ठ खोज्नुपर्छ। मल कारखाना स्वदेशमै स्थापना गर्नु सबैभन्दा श्रेयष्कर हुन्छ। कृषि विज्ञहरूले समेत यही जुक्ति सुझाएका छन्। सरकारले बजेटपिच्छेजसो रासायनिक मल कारखाना खोल्ने घोषणा गर्न बिर्संदैन तर खोल्न चाहिँ सधैं बिर्सन्छ। मल कारखानाको सम्भाव्यताका बारेमा सुझाव लिन भारतीय कम्पनीहरूले प्रयास गर्दा उनीहरूले तर्साइदिएका पनि थिए। भारत आफैं अन्तबाट ल्याएर नेपाललाई बेच्न पाइरहेको छ, त्यहाँका एजेन्सी किन नेपालमा मल कारखाना खोल्न सम्भव छ भन्थे त ? जलविद्युत्को पर्याप्तता अत्यधिक भइसकेको नेपालमा अब रासायनिक मल कारखानाका लागि ऊर्जा स्रोतको अभाव हुने पक्कै छैन। स्वदेशी ऊर्जा प्रयोगबाट चल्ने उद्योगको लागत पनि पक्कै कम हुन सक्छ। तसर्थ सरकारले मल अभावको दीर्घकालीन समाधानका लागि पहल गरोस्। कारखाना नै खोलेर स्वदेशी मल नै किसानलाई देओस्। मलमा किसानलाई कहिल्यै छल नहोस्। नेपालमै उत्पादन गरेर रासायनिक मल भारत निर्यात गर्न सके झन् उत्तम।"
खाद्यान्न जोहो गर्न ४ दिन लगाएर सदरमुकाम आउनुपर्छ,"तपाईं सदरमुकाम गमगढी के कामले आउनु भएको हो ? घरमा मैलै ऊनबाट राडी पाखीहरू बनाएको थिएँ। यिनै पाखी, मफलर बेचेर चामल किनेर घर लैजान आएकी हुँ। दुई दिनसम्म बजारमा घुमाइँहाले, बिक्री भएका छैनन्। बिक्री भएको भए यसबाट आएको पैसाले दुईतीन महिना पुग्ने चामल किनेर घर लैजाउँला भनेको हो। सामान बिक्री भएको छैन, चामल कसरी किन्ने ? सारै महँगो रै छ बजारमा। दुई दिन लगाएर सदरमुकाम चामल जोहो गर्नु आउनुभयो। तपाईंको गाउँ नजिकै खाद्य डिपो छ। पुलु बजारमा पनि त चामल किन्न पाइन्छ होला नि ? मेरो गाउँबाट दुई घण्टा टाढा पुलुमा खाद्य डिपो छ। डिपो भएर के गर्नु, त्यो डिपोबाट चामल नपाएको एक वर्ष भइसक्यो। डिपोमा कर्मचारी पनि देखेका छैनौं । खाद्य डिपो ताला लगाएको मात्र देखिन्छ। जडीबुटी पशु चौपाया बेचेर कमाएको पैसा र गाउँमा निर्माण हुने योजनामा काम गरेर जम्मा गरेको पैसा भए पनि चाहे जति सस्तो मूल्यमा खाद्यान्न नपाएपछि दुई दिन आउन र दुई दिन जान लगाएर सदुरमुकाममा चामल जोहो गर्न आउनुपरेको हो। पुलु बजारमा पनि चामल त पाउँछ तर महंगोे छ। खाद्य संस्थानकै भरमा किन बस्नुहुन्छ। तपाईंहरूले खेतीपाती गर्नु हुँदैन र ?खेतीपाती गर्छौं नि । कोदो, सिमी, आलु, नाफल, चिनो, फापर उत्पादन हुन्छ। तर, वर्षभरी गरेको खेतीपातीले मुगुम कार्माराङ गाउँपालिकाका सबै वडा र बस्तीका मान्छेलाई तीन महिना पनि राम्रोसँग खान पुग्दैन। वर्षभरी गरेको खेतीपातीले खान नपुग्ने भएपछि खाद्य संस्थान र व्यापारीहरूको भर नपरी के गर्नु ? खाद्य संस्थान कि गमगढी बजारबाट किनेर लैजानुहुन्छ चामल ?खाद्य संस्थानले चाहेजति चामल दिँदैन भन्ने सुनेको छु। हामी टाढाको मान्छे एकपटक आउँछौं। एकपटक आएकाबेला ६ महिनासम्म पुग्ने खाद्यान्न लैजानुपर्छ। एक घर परिवारलाई खाद्य संस्थानले भने जति चामल नदिने भएपछि बजारका व्यापारीबाटै किन्नुपर्ला। खाद्य संस्थानमा सहुलियत दरमा पाइने भए पनि बजारबाटै खाद्य संस्थानको मूल्यभन्दा महँगो मूल्यमा किनेर लैजानुपरेको छ। गमगढीमा किनेको खाद्यान्न घरसम्म कसरी पुर्याउनु हुन्छ ?खच्चडबाट ढुवानी गरेर लैजान्छौं। गमगढीबाट मेरो गाउँसम्म प्रतिकेजी चामलको ३२ देखि ३५ रुपैयाँसम्ममा खच्चडवालाले लैजान्छन्। वर्षा हुनुभन्दा अगाडि गमगढीबाट छायलसम्म ट्र्याक्टरमा ढुवानी गरेर लैजान्थ्यो। छायलबाट २० देखि २२ रुपैयाँले प्रतिकेजी गाउँसम्म ढुवानी हुन्थ्यो। साउनदेखि बर्षात्ले गमगढी छायल सडक अवरुद्ध भएपछि गमगढीबाटै महँगोमा ढुवानी भाडा तिरेर लैजाने गरेका छौं। गमगढी र पुलु बजारको चामलको मूल्यमा अन्तर कति छ ?गमगढीमा एसएमजी मोटो ३० केजीको १ हजार ४५० पर्छ। तिरुपति जिरामसिनो २५ केजी बोराको २ हजार ४ सय पर्ने रैछ। खाद्य संस्थानमा बजारको भन्दा राम्रो खालको मोटो चामलको मूल्य १ हजार ७० र जिरा मसिनो २५ केजीको १ हजार ८ सय मूल्य रहेछ। पुलु खाद्य डिपोमा मोटो चामलको १ हजार ५ सय र जिरा मसिनोको १ हजार ८२५ मुल्य पर्छ। तर, त्यो डिपोमा चामल नै छैन। पुलु बजारमा व्यापारीहरूले मोटो चामलको १ हजार ८ सय देखि २ हजारसम्म पर्छ भन्छन्। जिरा मसिनो २५ केजीको ३ हजार २ सयदेखि ३ हजार ५ सयसम्म पर्छ। पुलु र गमगढीको मूल्य अन्तर धेरै रहेछ नि त ? हजुर हो नि। खाद्य संस्थानले पुलुमा भएको डिपोमा खाद्यान्न पुराएको भए हामीहरूले यति दुःख गरेर गमगढीबाट चामल लैजान पर्दैनथ्यो। संस्थानले खाद्यान्न ढुवानी गरे पनि भनेको बेला र चाहेजति चामल कहिल्यै पाएका छैनौं। अब सहुलियतमा बिक्री गर्ने चामल सरकारले पुराउन नसकेपछि हामी जनताले महँगोमा किन्नै पर्यो नि। यो पटकको बाढी पहिरोले गर्दा सडक अवरुद्ध भएर पनि होला ढुवानीले गर्दा मूल्य अन्तर बढेको हुन सक्छ। जे भए पनि हामी जनतानै मारमा पर्ने हो। पुलु डिपोमा खाद्यान्न हुँदा कति पाउनु हुन्थ्यो ?अगिल्लो वर्ष यही पुस महिनामा ल्होसारलाई भनेर चामल बिक्री गरेको थियो। त्यो बेला पैसा हुनेहरूले एक दुई क्विन्टल पनि पाए। पैसा कम हुनेहरूले ३० देखि ४० केजी पाएका थिए। त्यो बेलाबाट खाद्य डिपोबाट एक दाना चामल पाएका छैनांै। चामल ढुवानी गर्न जिम्मा लिएको ठेकेदारले डिपोमा खाद्यान्न नपुर्याइ बीच बाटोमै बिक्री गर्नाले पनि डिपोमा भने जतिको चामल नपुग्दा म जस्ता अरू सर्वसाधारणले खाद्यान्न नपाउने गरेका हौं। खाद्य संस्थानमा नपुगी बजारको चामल किनेर लैजान लाग्नु भएको रै छ त ?मेरो ४ जनाको परिवार छ। बजारदेखि मेरो गाउँ ताखा दुई दिन टाढा पर्छ। टाढाको मान्छे भनेर कर्मचारीले बुज्दैनन्। मलाई छ महिनासम्म पुग्ने चामल आवश्यक छ। छ महिनासम्म पुग्ने चामल म एक्लैलाई खाद्य संस्थानले दिँदैन। संस्थानबाट त्यतिका चामल किनेर लैजान पाए त पैसो धेरै बच्ने थियो। एक जनालाई बढी दिए दुईतीन प्याक देलान त्यतिले पुग्दैन। अब महँगोेमै भए पनि बजारबाटै किन्नुपर्ने नै भयो। अझ हामी लामा समुदायका प्रायः घरपरिवारहरू एउटै सेतो चामलको भात खाँदैनौं। सेतो चामलसँग रातो चामल मिसाएर भात पकाउँछौं। रातो चामल मुगुम कार्मारोङ गाउँपालिकामा उब्जनी हुँदैन। सदरमुकाम गमगढी आसपास र जुम्लाको सिंजा मुगुका खत्याड गाउँपालिका र सोरु गाउँपालिकासम्म रातो चामलको खोजीमा पुग्नुपर्छ। कम दुःख छ र ? हाम्र्रो दुःख कसले देखेको छ र ? चामल जोहो गर्न गमगढीबाहेक कुनकुन ठाउँसम्म पुग्नु हुन्छ ?रातो चामल खोज्न गमगढी आसपासका गाउँ र जिल्लाको खत्याड, सोरु र जुम्लाको सिंजा क्षेत्रमा पुग्छौं। सेतो चामल किन्न मुगुम कार्मारोङ गाउँपालिकाको पुलु र छायल बजार, त्यसपछिको टाढाको ठाउँ गमगढी हो। मुख्य पुलु डिपोमा खाद्यन्न नभएपछि टाढा पुग्नुपरेको हो। दुई तीन वर्ष अगाडि यस्तो दुःख पाएका थिएनौं भन्नुहुन्छ। त्यतिबेला कसरी गर्नुहुन्थ्यो र चामलको जोहो ? कोभिड सुरु भएपछि चीनले नाका बन्द गर्दा हामीलाई यस्तो दुःख आइपरेको हो। हरेक वर्ष साउनको पहिलो या दोस्रो सातामा एक हप्तादेखि दुई हप्तासम्म चीनको नाक्चे लाग्ना बोर्डरको ह्याजीमारमा हाट बजार लाग्थ्यो। त्यो हाट बजारमा तिब्बति व्यापारीहरू खाद्यान्न, लताकपडा बिक्री गर्न राख्थे। मुगुम कार्मारोङका सबै स्थानीय दुई तीन दिन पैदल हिँडेर आफूले पालेका याक, चौरी घोडाघोडी, खच्चड झोवा, भेडा बाख्रामार्फत ढुवानी गरी वर्षभरी पुग्ने खाद्यान्न, कपडालगायतका सामग्री सस्तो मूल्यमा किनेर ल्याउँथ्यौं। कोभिड भएदेखि अहिलेसम्म यो चीनले नाका खोलेको छैन। यसका लागि नेपाल सरकारले पनि पहल गर्दैन। डिपोमा चामल पुगेन, किन्न टाढा जानुपर्छ, हामीलाई दुःख भयो भनेर स्थानीय सरकारलाई कहिल्यै गुनासो गर्नुभएन र ?आ हाम्रा कुरा कसले सुन्ने हो र ? कति पटक भनेका होलाउँ वडाध्यक्ष, गाउँपालिकाका हाकिम र अरू कर्मचारीलाई पनि। तर, कसैले सुन्दैन। चुनाव आउँदा मात्र जनतालाई केके गरांैला भन्छन्। जितेपछि कसैले केही गर्दैनन्। हाम्रा दुःख जस्ताकातस्तै छन्। भर्खरै चुनाव सकियोे। गाउँमा भोट माग्न नेताहरू पुगे होलान्। तपार्इंले यो समस्या राख्नु भएको थियो र ? चुनाव त कति आए कति गए। हाम्रा समस्या जिउँकातिउँ छन्। खाद्यान्न पाइँदैन। आयोडिन नुन पनि पाइँदैन। अहिलेसम्म ढिके नुन खान्छौं। पोकाको नुन ल्याउन पनि दुई दिन हिँडेरै सदरमुकाम पुग्नुपर्छ। नेताहरू भोट माग्न आउँदा सबै चिज चुल्होमै पुराउँला जस्तो गर्छन्। जितेपछि कहिल्यै फर्केर आउँदैनन्। भोट माग्न आएका सबै नेतालाई भनेकै हो चामल र नुनका लागि टाढाटाढा कहिलेसम्म पुग्ने भनेर। जितेर गएका छन्, के गर्छन् हेरांै। नुन लैजान पनि गमगढी नै आउनु पर्छ र ?चामल जस्तै नुनको झन् बढी समस्या छ। नुन मान्छेलाई मात्र नभई पशुचौपायालाई समेत चाहिन्छ। हाम्रो गाँउघरमा पशु चौपाया पनि त्यतिकै पाल्छौं । फेरि हामी लामा समुदायलाई नुनको धेरै महत्व छ। दिनमा ५५ पटक त नुन चिया मात्र खान्छौं। तीनचार वर्षअघि तिब्बतबाट ल्याएको ढिके नुन प्रयोग गर्दै आएका छौं। पोका नुन ल्याउन गमगढी नै पुग्नुपर्छ। गमगढीको साल्ट ट्रेडिङमा १ पोका नुन ९ रुपैयाँले किन्न पाउँछ। त्यही नुन पुलु बजार वा गाउँघरमा ३५ देखि ५० रुपैयाँले पाउँछ। नुन पाउन पनि त्यतिकै समस्या छ। सबैभन्दा बढी एकल महिला वृद्धवृद्धा र बालबालिका साना हुने घरपरिवारलाई नुन लिन आउनजान चार दिन लाग्छ। अहिलेसम्म हाम्रो गाउँपालिकामा साल्ट ट्रेडिङ कर्पाेरेसनले नुन पनि पुराएको छैन। बेलाबेलामा जिल्लाका अरू गाउँपालिकामा नुन पुराएर वितरण गरिरहेको सुनिएको छ। नयाँ सरकार बन्दैछ। यो सरकारबाट के आशा लिनु भएको छ ?हामीलाई जुन सरकार आए पनि कसैले हेरेको छैन। सहुलियतमा पाइने चामल र नुनसमेत पुराउन सकेको छैन। अरू के आशा गर्नु र ? हामीलाई सजिलै चामल र नुन पाउने व्यवस्था गरेको भए हुन्थयो। आवतजावत गर्न राम्रो बाटो छैन। सदरमुकाम पुग्न ज्यानको बाजी थापेर आउनुपर्छ। त्यही बाटो पनि राम्रोसँग बनाइदिएको भए हुन्थ्यो।"
मलमा सधैं छल,"किसानले चाहिएका बेला मल नपाउने रोगको निदानमा अब कुनै बहाना हुनु हुँदैन। कहिले सरकारले बेलामा प्रक्रिया नथाल्ने, कहिले बजेट नपुग्ने त कहिले ठेकेदारले बेलामा मल नलाउने जस्ता हैरानीको एकमुष्ठ समाधान नखोजी अब धर छैन। ग्लोबल टेन्डर गरेर छानिएका ठेकेदारले पनि मल आयात नगरिदिने बरु उल्टै कारबाही भोग्नेसम्मका समस्या नयाँ होइनन्। पटकपटकका कमजोरी र गल्तीबाट पाठ सिकेर नयाँ निकास नखोज्ने हो भने यो समस्याको हल असम्भव छ। कृषि प्रधान देशका किसान मल, बीउ र सिँचाइ अभावमा प्रताडित भइरहनु राष्ट्रिय लज्जाको विषय हो। यसमा कृषि सामग्री कम्पनी वा राष्ट्रिय केमिकल फर्टिलाइजर संस्था या कृषि मन्त्रालयको मात्रै दायित्वको खोजी गरेर पुग्दैन। सरकारले नीति, नियम र कानुनमै परिवर्तन गर्नुपर्ने वा नयाँ निर्माण गर्नुपर्ने के हुन सक्छ, त्यसो गर्नुपर्छ। वर्षैपिच्छे मलको गर्जाे टार्ने प्रवृत्तिले मलको अभाव पूर्ति हुँदैन। दीर्घकालीन रूपमा यसको हल पत्ता लगाउनुपर्छ। सरकारसरकारबीच सम्झौता गरी मल आयात गर्ने प्रयासले पनि प्रतिफल दिएको देखिएन। ग्लोबल टेन्डर गरेर अन्तर्राष्ट्रिय स्तरका ठेकेदारबाट मल आयात गर्न खोज्दा पनि धोका भएको छ। फ्रेमवर्क कन्ट्र्याक्टको अर्काे बाटोको उपाय पनि विज्ञले सुझाएका छन्, जसलाई मनन् गर्न जरुरी छ। मलका तमाम समस्याको हल एकमुष्ठ खोज्नुपर्छ। मल कारखाना स्वदेशमै स्थापना गर्नु सबैभन्दा श्रेयष्कर हुन्छ। कृषि विज्ञहरूले समेत यही जुक्ति सुझाएका छन्। सरकारले बजेटपिच्छेजसो रासायनिक मल कारखाना खोल्ने घोषणा गर्न बिर्संदैन तर खोल्न चाहिँ सधैं बिर्सन्छ। मल कारखानाको सम्भाव्यताका बारेमा सुझाव लिन भारतीय कम्पनीहरूले प्रयास गर्दा उनीहरूले तर्साइदिएका पनि थिए। भारत आफैं अन्तबाट ल्याएर नेपाललाई बेच्न पाइरहेको छ, त्यहाँका एजेन्सी किन नेपालमा मल कारखाना खोल्न सम्भव छ भन्थे त ? जलविद्युत्को पर्याप्तता अत्यधिक भइसकेको नेपालमा अब रासायनिक मल कारखानाका लागि ऊर्जा स्रोतको अभाव हुने पक्कै छैन। स्वदेशी ऊर्जा प्रयोगबाट चल्ने उद्योगको लागत पनि पक्कै कम हुन सक्छ। तसर्थ सरकारले मल अभावको दीर्घकालीन समाधानका लागि पहल गरोस्। कारखाना नै खोलेर स्वदेशी मल नै किसानलाई देओस्। मलमा किसानलाई कहिल्यै छल नहोस्। नेपालमै उत्पादन गरेर रासायनिक मल भारत निर्यात गर्न सके झन् उत्तम।"
संसद्मा महिला सहभागिता निरन्तर उकालो,"काठमाडौं : संसद्मा महिला प्रतिनिधित्व २०१५ सालमा एक जनाको मात्रै थियो। त्यो भनेको कुल सांसदको ०९१ प्रतिशत मात्रै हो। त्यस बेला १ सय ९ सिट थियो। त्यसपछि भने क्रमशः बढेर अहिले ३३१० प्रतिशत पुगेको छ। २ सय ७५ सदस्यीय प्रतिनिधिसभामा यसपटक महिलाको संख्या ९१ छ। प्रत्यक्षमा अति कम मात्रै निर्वाचित भए पनि समानुपातिक प्रणालीले संवैधानिक व्यवस्था टेकेको हो। संविधानको धारा ८४ (८) ले संघीय संसद्मा कम्तीमा एकतिहाइ महिलाको प्रतिनिधित्व सुनिश्चित गरेको छ। पूर्वराज्यमन्त्री तथा साहित्यकार भद्राकुमारी घले संसद्मा महिला सहभागिता सन्तोषजनक रहेको बताउँछिन्। प्रत्यक्षमा नदिए पनि कमसेकम समानुपातिकबाट दिएका छन्। संसद्मा महिला त छिरे, उनी भन्छिन्। उहिले र अहिलेको अवस्थामा धेरै परिवर्तन भएको उनको ठम्याइ छ। कांग्रेस नेतृ एवं पूर्वकोषाध्यक्ष सीतादेवी यादव महिलाको हक, अधिकार पहिलाको तुलनामा बढ्दै गएको बताउँछिन्। पहिला महिलाले केवल घरको काम गर्ने हो भन्थे। राजनीति गर्न दिइँदैनथ्यो, नेतृ यादव भन्छिन्, तर, अहिले अवस्था फेरिएको छ। महिला पढेलेखेका छन् र सक्षम पनि छन्। पूर्वप्रमुख निर्वाचन आयुक्त सूर्यप्रसाद श्रेष्ठ संसद्मा महिला सहभागिताले खुसी दिएको बताउँछन्। प्रत्यक्षमा कम भए भन्ने हो तर संसद्मा सहभागिता त बन्यो, अवसर त मिल्यो नि ! दलहरूले सक्षम महिला वा कस्ता लगे आफ्नो ठाउँमा होला। तर, महिला आउनु खुसीको कुरा हो, उनी भन्छन्, महिलाहरू पुरुष सरह प्रत्यक्षमा प्रतिस्पर्धा गर्न सक्षम हुनुपर्छ। राष्ट्रिय महिला आयोगकी पूर्वअध्यक्ष सीता पौडेल अब प्रत्यक्षमा धेरै महिलालाई सहभागी बनाउनुपर्ने धारणा व्यक्त गर्छिन्। त्यति बेला राणा, राजा र कांग्रेसको सरकार हुन्थ्यो। जनतामा राजनीतिक चेतना पनि थिएन। महिलाका लागि झनै गाह्रो समय थियो। तर, पनि महिलाहरूले लडेरै भए पनि मताअधिकार प्राप्त गरे, पौडेल भन्छिन्, अहिले पनि हामी महिलाका लागि लडिरहेका छांै। २००४ सालमा महिला संगठन बनेपछि हक, अधिकारका लागि निरन्तर संघर्ष गर्दै आएको उनको भनाइ छ। यसअघि २०४६ सालको परिवर्तनपश्चात् नेपाल अधिराज्यको संविधान २०४७ ले महिला प्रतिनिधिको व्यवस्था गरेको थियो। धारा ११४ अनुसार संसद्को निर्वाचनमा कम्तीमा ५ प्रतिशत उम्मेदवार महिला हुनुपथ्र्यो। साथै राष्ट्रियसभामा कम्तीमा ३ जना महिला सदस्य हुनुपर्ने संवैधानिक व्यवस्था थियो। यसलाई नै संसद्मा महिला सहभागिता सुनिश्चितताको सुरुवातका रूपमा लिन सकिने जानकार बताउँछन्। २०६३ पछि उल्लेख्य प्रतिनिधित्व २०६२६३ को राजनीतिक परिवर्तनपछि संसद्मा महिला प्रतिनिधित्वमा उल्लेखनीय प्रगति देखिन्छ। पहिलो संविधानसभामा महिलाको प्रतिनिधित्व ३२७८ प्रतिशत भएको संसद्मा महिला सहभागिता पुस्तकमा उल्लेख छ। ६ सय १ सदस्यीय संविधानसभामा १ सय ९७ जना महिला थिए। दोस्रो संविधानसभामा भने २९२८ प्रतिशत मात्रै रह्यो। ६ सय १ सदस्यीय संविधानसभामा १ सय ७६ जना महिला थिए। त्यस्तै २०७४ मा संघीय संसद्का प्रतिनिधिसभा र राष्ट्रियसभाका कुल ३ सय ३४ सदस्यमध्ये १ सय १२ जना अर्थात् ३३५३ प्रतिशत सहभागिता रह्यो। २ सय ७५ सदस्यीय प्रतिनिधिसभामै ९० महिला पुगेका थिए। त्यो भनेको करिब ३३ प्रतिशत हुन आउँछ। ०१५ सालमा सांसद र उपमन्त्री बनेकी थिइन् ठकुरानी २००७ सालअघि राजनीतिमा महिला सहभागिता अति न्यून थियो। महिलाहरू राजनीतिक, सामाजिक तथा आर्थिकसहित विभिन्न अधिकारबाट वञ्चित थिए। २०१५ फागुन ७ गते भएको निर्वाचनबाट एक जना मात्रै महिला सदस्य निर्वाचित भइन्। कांग्रेस उम्मेदवार द्वारिकादेवी ठकुरानी क्षेत्र नम्बर ६६ बाट जितेर सांसद बनेकी हुन्। त्यस बेला सात महिला उम्मेदवार थिए। ठकुरानी २०१६ जेठ ६ गते गठित मन्त्रीमण्डलमा स्वास्थ्य तथा स्वायत्त शासन उपमन्त्री नियुक्त भएकी थिइन्। उनी नेपालको मन्त्रीमण्डलमा समावेश हुने पहिलो महिला मन्त्री हुन्। प्रतिनिधिसभाबाट निर्वाचित १८ र राजाबाट मनोनीत १८ गरी ३६ सदस्यीय महासभा गठन हुने व्यवस्था थियो। २०१६ असार २९ गते उपल्लो सदन महासभामा एक मात्र महिला कमल राणा काठमाडौंबाट मनोनीत भएकी थिइन्। संसद्मा महिला सहभागिता सन्तोषजनक छ। प्रत्यक्षमा नदिए पनि कमसेकम समानुपातिक त दिएका छन्। संसद्मा महिला त छिरे। पहिला महिला राजनीतिमा आउनु भनेको निकै ठूलो कुरा थियो। अलिकति क्षमता भएका महिला उठ्थे। लडेर अधिकार लिइहाल्थे। भद्राकुमारी घले, पूर्वराज्यमन्त्री महिलाको हक, अधिकार पहिलाको तुलनामा बढ्दै गएको छ। अब महिला संसद् हाक्न सक्ने भएका छन्। पहिला महिलाले केवल घरको काम गर्ने हो भन्थे। राजनीति गर्न दिइँदैनथ्यो। तर, अहिले अवस्था फेरिएको छ। महिला पढेलेखेका छन् र सक्षम पनि छन्। सीतादेवी यादव, कांग्रेस नेतृ प्रत्यक्षमा कम भए भन्ने हो। तर, संसद्मा सहभागिता त बन्यो। अवसर त मिल्यो नि ! दलहरूले सक्षम वा कस्ता लगे आफ्नो ठाउँमा होला। तर, महिला आउनु खुसीको कुरा हो। महिलाहरू पुरुषसरह प्रत्यक्षमा प्रतिस्पर्धा गर्न सक्षम हुनुपर्छ। सूर्यप्रसाद श्रेष्ठ, पूर्वप्रमुख निर्वाचन आयुक्त पहिला जनतामा राजनीतिक चेतना पनि थिएन। महिलाका लागि झनै गाह्रो समय थियो। तापनि महिलाले लडेरै भए पनि मताधिकार प्राप्त गरे। अहिले पनि हामी महिलाका लागि लडिरहेका छांै। अब प्रत्यक्षमा धेरै महिलालाई सहभागी बनाउनुपर्छ।सीता पौडेल, पूर्वअध्यक्ष, राष्ट्रिय महिला आयोग संसद्मा महिला सहभागिता पुस्तकमा नेपालको संविधान, २०१९ बमोजिम विधायिकी अंग राष्ट्रिय पञ्चायतमा जिल्ला पञ्चायतहरूका सम्पूर्ण सदस्य रहेको अञ्चलसभाबाट निर्वाचित ९० जना रहेको व्यवस्था भएको उल्लेख छ। वर्गीय र व्यावसायिक संगठनमध्ये नेपाल किसान संगठनबाट ४, नेपाल युवक संगठनबाट ४, नेपाल महिला संगठनबाट ३, नेपाल मजदुर संगठनबाट २, नेपाल भूतपूर्व सैनिक संगठनबाट २ जना निर्वाचित हुने व्यवस्था थियो। त्यसैगरी स्नातक तह उत्तीर्ण गरेकाहरूबाट ४ जना निर्वाचित हुन्थे। उपर्युक्त निर्वाचित सम्पूर्ण सदस्य संख्याको १५ प्रतिशत सदस्य राजाबाट मनोनीत हुने व्यवस्था संविधानमा थियो। त्यो समयमा महिला राजनीतिमा आउनु भनेको निकै ठूलो कुरा थियो, विगत सम्झिँदै पूर्वराज्यमन्त्री घले भन्छिन्, अलिकति क्षमता भएका महिला उठ्थे। लडेर अधिकार लिइहाल्थे। म पञ्चायतकालमा पाँचपटक माननीय भएकी मान्छे हुँ। राज्यमन्त्री पनि भएँ। सम्माननीय सदस्य पनि भएँ। क्षमता हुने महिलाले अधिकार लिन्थे। तर, पुरुष वर्गबाट महिलाले स्थान दिनुपर्छ भन्ने थिएन। अहिलेको चुनाव आधुनिक, वैज्ञानिक संविधानले हक अधिकार दिएको छ। अहिले महिला सक्षम भएको घलेको बुझाइ छ। त्यो बेला लोग्ने, छोरा, गाउँका ठूलाबडाले नउठ भनेपछि कसको हिम्मत हुन्थ्यो र ?, उनी भन्छिन्, महिला संगठनलाई हेप्थे। म त कसैसँग डराउँथिनँ। सबै लोग्ने मान्छेलाई लडाएर नै चुनाव जितेँ। वीरेन्द्र सरकारले मलाई सम्मानीय सदस्य बनाउनुभयो। ४ वर्ष राजपरिषद्को काम गरेँ। २०३६ सालमा भएको जनमत संग्रहपश्चात् भएको नेपालको संविधान, २०१९ को तेस्रो संशोधनबाट राष्ट्रिय पञ्चायतको गठन प्रक्रिया परिवर्तन गरेको पाइन्छ। संवैधानिक परिवर्तनबमोजिम विधायिकी अंगमा प्रत्यक्ष निर्वाचन प्रणाली अंगीकार गरी २१ वर्ष उमेर पुगेका बालिगलाई प्रत्यक्ष मतदानको अधिकार प्रदान गरेको पाइन्छ। जसअनुसार देशभरबाट प्रत्यक्ष निर्वाचित १ सय १२ जना सदस्य रहने र सम्पूर्ण सदस्य संख्याको एक चौथाइ अर्थात् २८ सदस्य राजाबाट मनोनीत हुने व्यवस्था गरेको पाइन्छ। यसबाट राष्ट्रिय पञ्चायतमा कुल सदस्य संख्या १ सय ४० रहने व्यवस्था थियो। उक्त अवधिमा २०३८ र २०४३ सालमा गरी दुईपटक आमनिर्वाचन भए। २०३८ सालमा दुई महिला निर्वाचित भए भने २०४३ मा ३ जना। राष्ट्रिय पञ्चायतमा महिला संघबाट प्रतिनिधित्व गर्ने व्यवस्था रहेको पाइन्छ। नेपाल अधिराज्यको संविधान २०४७ अन्तर्गत २०४८, २०५१ र २०५६ मा गरी तीनवटा आमनिर्वाचन भए। त्यस बेला संविधानको धारा ११४ मा पाँच प्रतिशत महिला उम्मेदवार हुनुपर्ने प्रावधान थियो। तर, संसद्मा प्रतिनिधित्वको संवैधानिक सुनिश्चितता थिएन। २०४८ मा दलगत ७३ र स्वतन्त्र ८, २०५१ मा दलगत ७४ र स्वतन्त्र १२, २०५६ मा दलगत १ सय १७ र स्वतन्त्र २६ महिला उम्मेदवार थिए। २०४८ को निर्वाचन र उपनिर्वाचनबाट ८, २०५१ मा ७ र २०५६ मा १२ महिला निर्वाचित भएका थिए। कहिले कति महिला प्रतिनिधित्व ? राष्ट्रिय महिला आयोगले २०७८ मा सार्वजनिक गरेको पुस्तक नेपालमा महिलाको अवस्थामा २०१५ सालदेखि २०७४ सम्म कति महिलाले संसद्मा प्रवेश पाएको कुरा उल्लेख गरेको छ। जसअनुसार २०१५ मा १०९ सिटमा एक जना मात्र महिला थिए। जुन प्रतिशतको हिसाबले ०९१ हो। २०३८ सालमा कुल सिट संख्या १ सय १२ मा १ सय १० जना पुरुष थिए। दुई जना मात्रै महिला सांसद थिए। जसको प्रतिशत १७८ हो। २०४३ सालमा १ सय १२ सिटमा १ सय ९ पुरुष र तीन जना महिला संसद्मा सहभागी भए। जुन बेला महिलाको उपस्थिति २७५ प्रतिशत हो। २०४८ सालमा २ सय ५ सिटमा महिलाको संख्या बढेर सात पुगेको छ। जुन ३५३ प्रतिशत हो। १ सय ९८ पुरुष छन्। २०५१ सालमा पनि संसद्मा महिला संख्या ७ मै सीमित रह्यो। पुरुषको संख्या १ सय ९८ नै भयो। २०५६ सालमा भने महिलाको संख्या बढेर १२ पुग्यो भने पुरुषको संख्या १ सय ९३। जति बेला महिला प्रतिनिधित्व ६२१ प्रतिशत पुग्यो। २०६४ सालमा सिट संख्या पनि बढी भएकाले वा महिलामा राजनीति प्रतिचासो बढेको हुन सक्ने अनुमान गर्न सकिन्छ। त्यस बेला ६ सय १ सदस्यीय संविधानसभामा १ सय ९७ जना महिला भए। त्यो भनेको ३२७८ प्रतिशत हो। दोस्रो संविधानसभामा भने १ सय ७६ जना मात्रै भए। त्यो भनेको २९२८ प्रतिशत हो।"
एमबाप्पे युग,"काठमाडौं : झन्डै ८० मिनेट खेल भइसकेको थियो। फ्रान्स २० ले पछि। अर्जेन्टिना एकपक्षीय रूपमा हावी थियो। उसका समर्थकमा खुसीको सीमा नै थिएन। फ्रान्स लम्किन खोज्दै थियो। तर, मेलोमेसो मिलेको थिएन। त्यही बेला फ्रान्सले पेनाल्टी पायो। अघि सरे, २३ वर्षीय काइलिन एमबाप्पे। बिना कुनै गल्ती उनले गोल गरे। खेललाई रोचक बनाए। उनी त्यतिमा मात्रै रोकिएनन्। डेढ मिनेटमै अर्को गोल थप्दै गुमिसकेको खेल बराबरीमा ल्याए। अनि, निराश फ्रान्सेली समर्थकमा खुसीको सीमै रहेन। समर्थकमा एमबाप्पे, एमबाप्पे भन्ने नारावाजी भयो। फाइनल खेलको ९० मिनेटमा दुवै पक्ष २२ मा थिए। खेल अतिरिक्त समयमा गयो। फ्रान्स फेरि एक गोलले पछि पर्यो। त्यही बेला पेनाल्टी पायो। त्यसको भरपुर सदुपयोग गर्दै एमबाप्पेले गोल गरे। खेल ३३ को बराबरी स्थितिमा आयो। त्यसपछि खेल टाइब्रेकरमा गयो। एमबाप्पेले गोल गरे। तर, फ्रान्सका किङ्सले कोम्यान र औरेलियन तचौमेनीले पेनाल्टीमा गोल गर्न सकेनन्। खेल जित्यो, अर्जेन्टिनाले, मन जिते एमबाप्पेले। एमबाप्पे ५६ वर्षपछि विश्वकप फाइनलमा ह्याट्रिक गर्ने खेलाडी पनि बन्न पुगे। उनले दुई पेनाल्टीसहित ह्याट्रिक गरे। सन् १९६६ मा इङ्ल्यान्डका जियोफ हस्र्टले विश्वकप फाइनलमा ह्याट्रिक गरेका थिए। त्यस बेला हस्र्टकै ह्याट्रिकको मदतमा इङ्ल्यान्डले पश्चिम जर्मनीलाई ४२ ले पराजित गर्दै उपाधि जितेको थियो। कतार विश्वकपमा एमबाप्पेभन्दा अघि पोर्चुगलका गोन्कालो रामोसले ह्याट्रिक गरेका थिए। उनले स्विट्जरल्यान्डविरुद्धको अन्तिम १६ को खेलमा ह्याट्रिक गरेका हुन्। एमबाप्पेले कतार विश्वकपमा सर्वाधिक गोलकर्ता बन्दै गोल्डेन बुटको अवार्ड पनि जिते। उनले आठ गोल गरे भने दुई गोलका लागि अवसर सिर्जना गरे। समूह चरणमा अस्ट्रेलियाविरुद्ध एक गोल र एक असिस्ट गरेका थिए। यस्तै डेनमार्कविरुद्ध दुई, पोल्यान्डविरुद्ध दुई गोल र एक असिस्ट एवं फाइनलमा अर्जेन्टिनाविरुद्ध ह्याट्रिक गरेका थिए। सन् २००२ पछि एउटै विश्वकपमा सर्वाधिक गोल एमबाप्पेले कतार विश्वकपमा गरेका हुन्। सन् २००२ मा ब्राजिलका रोनाल्डोले पनि आठ गोल गरेका थिए। अभूतपूर्व ड्रिब्लिङ क्षमता, असाधारण गति र उत्कृष्ट फिनिसिङले एमबाप्पेले विश्वकपमा विपक्षीलाई आच्छुआच्छु पारे। उनी पोल्यान्डविरुद्धको खेलमा ३५३ किलोमिटर प्रतिघण्टाको गतिमा दौडिएका थिए। जुन विश्वकप फुटबलमा अहिलेसम्मकै तीव्र गतिको कीर्तिमान हो। उनले गोल गर्ने मामिलामा पनि पेले र क्रिस्टियानो रोनाल्डोलाई पछि पारे। रोनाल्डोले विश्वकपमा २० खेल खेल्दै आठ गोल गरे। एमबाप्पेले १४ खेलमा १२ गोल गरेका छन्। उनले ब्राजिलका दिग्गज खेलाडी पेलेलाई भने पछि पारिसकेका छन्। पेलेले पनि विश्वकपमा १२ गोल नै गरेका छन्। २३ वर्षको उमेरमा सर्वाधिक गोल गर्ने पेलेको ६० वर्ष पुरानो कीर्तिमानलाई पनि उनले तोडेका छन्। अर्जेन्टिनाका कप्तान लियोनल मेसी एमबाप्पेभन्दा एक गोलले अगाडि छन्। तर, उनले पाँच विश्वकपको २४ खेलमा १३ गोल गरेका हुन्। एमबाप्पेले भने दुई विश्वकपका १४ खेलमा १२ गोल गरेका ह्ुन्। विश्वकप फुटबलमा सर्वाधिक गोल गर्ने खेलाडी जर्मनीका मिरोस्लाभ क्लोज हुन्। उनको नाममा १६ गोलको रेकर्ड छ। ब्राजिलका रोनाल्डोले १५, जर्मनीका गड मुलर १४, फ्रान्सका जस्ट फोन्टेन र अर्जेन्टिनाका मेसीले १३ गोल गरेका छन्। एमबाप्पेभन्दा अगाडि रहेका मेसीबाहेक खेलाडीले संन्यास लिइसकेका छन्। मेसीले पनि कतार विश्वकप नै अन्तिम भएको बताइसकेकाले धेरै गोल गर्ने खेलाडीको सूचीमा एमबाप्पे मात्रै सक्रिय खेलाडी हुन्। एमबाप्पेले सन् २०१८ को विश्वकपमा कम उमेरमा फाइनलमा गोल गर्ने कीर्तिमान बनाएका थिए। क्रोएसियाविरुद्धको फाइनल खेलमा गोल गर्दै उनले यो कीर्तिमान बनाएका थिए। फ्रान्सको राष्ट्रिय फुटबल टोलीका सर्वाधिक गोलकर्ता ओलिभर जिरुड आफ्नो कीर्तिमान क्षणिक रहेको बताउँछन्। थियरी हेनरीको नाममा रहेको ५१ गोलको कीर्तिमान भंग गर्दै ५३ गोल पुर्याएका ३७ वर्षीय जिरुड आफ्नो कीर्तिमान तोड्न एमबाप्पेलाई लामो समय नलाग्ने बताउँछन्। एमबाप्पे द्रुत गतिमा सफलतातर्फ दौडिरहेका छन्, जिरुड भन्छन्, उनले सबै कीर्तिमान तोड्ने छन्। मलाई त्यो थाहा छ। एमबाप्पेले कतार विश्वकपबाटै रोनाल्डोलाई उछिनेका हुन्। आफूभन्दा १४ वर्ष जेठा रोनाल्डोको तस्बिर फ्रेन्च फरवार्ड एमबाप्पेले बाल्यकालमा आफ्नो कोठामा सजाएका थिए। उनलाई आफू पनि एक दिन रोनाल्डोजस्तै बन्छु भन्ने लागेको थियो। तर, यति द्रुत गतिमा कुदिएला भन्ने उनले पनि सोचेकै थिएनन्, सायद। त्यसैले २० वर्षकै उमेरमा विश्वकप र फ्रेन्च लिग वान जितिसकेका एमबाप्पेले आफ्नो पुरानो कोठामा आफ्नै तस्बिर राखेर रोनाल्डोलाई प्रतिस्थापन गरे। किशोरावस्थामै ठूलो सफलता हासिल गरिसकेका एमबाप्पेको गति सुरु भएदेखि रोकिएको छैन। भनिन्छ, फुटबल एकनासको हुँदैन। एमबाप्पे भने सधैं एकैनासकै छन्। सफलताबाट झन् बढी सफलतातर्फ। एमबाप्पेले २४औं जन्मदिन मनाउनुअघि फ्रेन्च टिमबाट ३६ गोल गरिसकेका छन्। यो उमेरमा थिएरी अनरीले १० गोल मात्रै गरेका थिए भने जिरुडले खातै खोलेका थिएनन्। उनी अविश्वसनीय छन् र अझै युवा झन्। त्यो झन् महत्वपूर्ण हो, जिरुड भन्छन्, किनभने उनी अझै उत्कृष्ट हुन सक्छन्। फ्रेन्च प्रशिक्षक डिडियर डेसच्याम्पस भन्छन्, हामीले एमबाप्पेका रूपमा अर्कै ग्रहबाट आएका खेलाडी पाएका छौंभन्दा पनि हुन्छ। उनीसँग बस्फोटक क्षमता छ। अपत्यारिलो क्षमता र गोल गर्न सक्ने क्षमता छ। प्रत्येक खेलमा उनले त्यो देखाइरहेका छन्। त्यो एकदमै महत्वपूर्ण पनि छ। एमबाप्पे विश्वकै सर्वाधिक पारिश्रमिक पाउने खेलाडी पनि हुन्। उनले फ्रेन्च क्लब पेरिस सेन्ट जर्मेन (पीएसजी) सँग १ सय २८ मिलियन डलरको सम्झौता गरेका छन्। पीएसजीमा उनीपछि मेसीले १ सय २० मिलियन डलर पारिश्रमिक पाउँछन्। रोनाल्डो र मेसीबीच आधुनिक पुस्ताको महान खेलाडी को भन्ने बहस चल्ने गरेको छ। मेसीले अर्जेन्टिनालाई विश्वकप जिताएसँगै आफू अब्बल भएको सावित गरेका छन्। मेसी र रोनाल्डोपछि अब विश्व फुटबलमा चम्किने नाम एमबाप्पेको हो। उनको नाममा सायदै बहस हुनेछ। हुनेछ त मेसी र रोनाल्डोसँगको तुलना मात्रै।  (एजेन्सीको सहयोगमा)"
मर्मतको पर्खाइमा तेल दल्ने पुल,"दोलखा : तेल दल्ने इतिहास बोकेको दोलखाको विगु र गौरीशंकर गाउँपालिकाको सिमानामा रहेको जामुनेको झोलुंगे पुलका एक्ला रखवाला बलबहादुर खड्का यसको मर्मत र संरक्षणको पर्खाइमा छन्। अहिले यो पुल नजिकै माथिल्लो तामाकोसी जलविद्युत् आयोजनाको सडकमा पक्की पुल भएकोले यो खासै चल्तीमा छैन तर यसको ऐतिहासिकता जोगाउन पनि मर्मत आवश्यक छ, पुलका रखवाला स्थानीय खड्काले भने। खारे र बुलुङ जोड्ने यो पुल झन्डै २० वर्ष अघिसम्म दोलखाको उत्तरी भेगका आधा दर्जन गाविसका मानिसको प्रमुख मार्ग थियो। तर, अहिले तामाकोसी आयोजनाको सडकसँगै पक्की पुल बनेकाले तेल दल्ने इतिहाससँग सम्बन्धित झोलुंगेपुलबाट मानिस हिँड्न छाडेको खड्काको भनाइ छ। मानिसलाई आवतजावत गर्न समस्या भए पछि समाजसेवी प्रयागराज पण्डितले २००३ सालमा रामेछाप ठोसे मेक्चनको फलाम खानीबाट काँचो फलाम ल्याई व्यक्तिगत लगानीमा पुल निर्माण गरेको खड्काले बताए। जामुनेमै आरन बनाइ स्थानीय मजदुरको प्रयोगमा काँचो फलामबाट पुल निर्माण गरिएको झन्डै २५ वर्षसम्म तेल दल्ने गरिएको जानकारी भएको खड्काले बताए। पण्डितले पुलको संरक्षण र हरेक वर्ष तेल दल्न आफ्नो जग्गामा निजी गुठीसमेत बनाएका थिए। गुठीको जग्गा कमाउने क्रममा २०२७ सालमा जामुने आएको बलबहादुरले बताए। पण्डितले विभिन्न ठाउँबाट मानिस ल्याएर आफ्नो जग्गामा गुठी बनाएको र त्यसको आम्दानीबाट पुलको संरक्षण तथा प्रत्येक वर्ष तेल दल्ने गरेको स्थानीयको भनाइ छ।"
चार्ल्स शोभराजलाई रिहा गर्न सर्वोच्च अदालतको आदेश,"काठमाडौं : सर्वोच्च अदालतले चार्ल्स शोभराजलाई रिहा गर्न आदेश दिएको छ। न्यायाधीशहरू सपना प्रधान मल्ल र तिलप्रसाद श्रेष्ठको संयुक्त इजलासले बुधबार शोभराजलाई छाड्न आदेश दिएको हो। चार्ल्स शोभराजले प्रधानमन्त्री तथा मन्त्रिपरिषद्को कार्यालयलाई विपक्षी बनाइ रिट दायर गरेका थिए। 'बिकिनी किलर' चार्ल्स शोभराज सन् १९६३ देखि १९६७ सम्मको अवधिमा शृंखलाबद्ध भएका हत्यामा उनी संलग्न रहेका थिए। चार्ल्स शोभराज नेपालमा पक्राउ परेपछि करिब १९ वर्षदेखि केन्द्रीय कारागारमा जन्मकैदको सजाय काटिरहेका छन्। शोभराज २ असोज २०६० मा काठमाडौंको एक क्यासिनोबाट पक्राउ परेका थिए। उनलाई जिल्ला अदालत, भक्तपुरले कर्तव्य ज्यानसम्बन्धी मुद्दामा सर्वश्वसहित जन्मकैदको सजाय सुनाएको थियो।"
प्रधानमन्त्रीका लागि देउवा र प्रचण्डबीच 'म्युजिकल चेयर',"काठमाडौं : राष्ट्रपतिबाट सरकार गठन आह्वान भएको तेस्रो दिन नेपाली कांग्रेसका सभापति शेरबहादुर देउवा संसदीय दलको नेतामा निर्वाचित भए। उनले संस्थापनइतरका गगन थापालाई ३९ मतान्तरले पराजित गर्दै छैटौंपटक प्रधानमन्त्री बन्ने बाटो खुला बनाए। तर उनका लागि तगारो बनेका छन्, माओवादी केन्द्रका अध्यक्ष पुष्पकमल दाहाल 'प्रचण्ड'। जसरी पनि पहिलो लटमा प्रधानमन्त्री बन्ने चाहना राखेका प्रचण्डले देउवालाई दबाब बढाउँदै लगेका छन्। बुधबार अर्थमन्त्रीसमेत रहेका पार्टीका उपमहासचिव जनार्दन शर्मा प्रचण्डका दूत बनेर बालुवाटार पुगेका थिए। यही गठबन्धनलाई जोगाउँदै नयाँ सरकार बनाउनुपर्ने अर्थमन्त्री शर्माले प्रधानमन्त्री देउवालाई सुझाएका थिए। तर त्यसका लागि प्रचण्डलाई पहिले सरकारको नेतृत्व दिनुपर्ने उनको आग्रह थियो। 'आलोपालो गर्ने विषयमा तपाईं र हाम्रोबीच राम्रो अन्डरस्ट्यानिङ छ। सरकारको नेतृत्व गर्ने पालो अब माओवादीलाई दिनुपर्छ। त्यसपछि फेरि पालो त तपाईंकै हो,' अर्थमन्त्री शर्माको भनाइ उद्धृत गर्दै स्रोतले भन्यो। प्रचण्डले देउवालाई गलाउनकै निम्ति 'एमाले कार्ड' खेलेको स्रोतको दाबी छ। माओवादी अहिले पनि यही गठबन्धनलाई निरन्तरता दिन चाहेको स्रोतको भनाइ छ। 'माओवादी यही गठबन्धनलाई निरन्तरता दिन चाहन्छ। तर त्यससँगै पहिले सरकारको नेतृत्व पनि दाबी गर्छ,' माओवादीका एक नेताले भने। देउवाले मनोमानी गरे गठबन्धनबाट बाहिरिने र एमालेसँगको सम्बादलाई अगाडि बढाउने ती नेताको भनाइ छ। 'हाललाई हामी गठबन्धन चाहन्छौं। तर सरकारको नेतृत्व नपाए अर्को विकल्पमा पनि जान सकिन्छ,' ती नेताले अन्नपूर्णसँग भने। प्रचण्ड रोक्ने रणनीतिमा देउवा संसदीय दलको नेता निर्वाचित भएसँगै प्रधानमन्त्रीसमेत रहेका देउवा हौसिएका छन्। प्रचण्डबाट चर्को दबाबमा रहेका देउवा आफ्नै नेतृत्वको सरकार गठन गर्न चाहेका छन्। केही दिनअघि पार्टीका नवनिर्वाचित सांसदहरूको सुझावबाट प्रफुलित भएका देउवा दुई वर्षपछि छाड्नेगरी प्रधानमन्त्री बन्न चाहेको उनी निकट नेताहरू बताउँछन्। उनले प्रचण्डलाई रोक्ने रणनीति बनाउन बुधबार आफू निकट नेताहरूसँग सम्बाद गरेका छन्। उनले बालुवाटारमा वरिष्ठ नेता रामचन्द्र पौडेल, उपसभापति पूर्णबहादुर खड्का, नेताहरू एनपी साउद र रामहरि खतिवडासँग भेटवार्ता गरेका छन्। कांग्रेसकै नेतृत्वमा सरकार बनाउनका लागि आवश्यक रणनीति बनाउन देउवाले उनीहरूसँग सम्बाद गरेको बालुवाटार स्रोत बताउँछ। प्रचण्डले एमाले कार्ड खेले आफूहरू पनि एमालेसँग सत्ता सहकार्यका लागि सम्बाद अगाडि बढाउने रणनीतिमा कांग्रेस रहेको स्रोतको भनाइ छ। 'प्रचण्डजी एमालेसँग सत्ता सहकार्य गर्न सक्छन् भने कांग्रेस पनि त्यस बाटोमा अगाडि बढ्नसक्छ। गठबन्धनमा धेरै दल हुनुभन्दा दुई दल हुनु उत्तम होला नि?,' बालुवाटार स्रोत प्रश्न गर्छ। निर्वाचन समापन भएसँगै देउवा पक्षका नेताहरू पटकपटक एमाले अध्यक्ष केपी शर्मा ओलीसँग सम्बाद गरेका छन्। स्थायी सरकार निर्माणका लागि दुई दलबीचको सहकार्य अपरिहार्य रहेको समेत दुवै पार्टीका नेताहरूले बताउँदै आएका छन्। त्यसकारण प्रचण्डको एमाले कार्ड उनकै निम्ति घातक हुनसक्ने बालुवाटार स्रोतको भनाइ छ। कांग्रेस उपसभापति पूर्णबहादुर खड्काले भने गठबन्धनकै नेतृत्वमा देउवा प्रधानमन्त्री बन्ने दाबी गरे। गठबन्धनकै सरकार बन्छ। शान्ति प्रक्रियाका बाँकी कार्यभार पूरा गर्नुपर्नेछ। यो गठबन्धनलाई निरन्तरता दिएर राजनितिक निकास दिन देउवाजीले अभिभावकत्वको भूमिका निर्वाह गर्नुहुन्छ, उनले भने। ओलीको आफ्नै दाउ संसदको दोस्रो ठूलो दल नेकपा एमाले अध्यक्ष ओलीले भने सरकार गठनका निम्ति 'पर्ख र हेर'को नीति अवलम्बन गरेका छन्। आवश्यक परे एमाले 'पावर सेयरिङ'सहित सरकारमा जानसक्ने बालकोट स्रोतको दाबी छ। 'वाम शक्ति'को नारा दिएर एमालेले माओवादीलाई गठबन्धनबाट छुटाउनसमेत खोजेको छ। मंगलबार पार्टी उपाध्यक्ष सुवासचन्द्र नेम्वाङले औपचारिकरूपमै प्रचण्डलाई प्रधानमन्त्री बन्न प्रस्ताव गरेका थिए। प्रचण्डलाई प्रधानमन्त्री 'अफर' गरेको एमाले अध्यक्ष ओलीले राप्रपा अध्यक्ष राजेन्द्र लिङ्देनसँग समेत बालकोटमा भेटवार्ता गरेका छन्। सरकारमा नजाने घोषणा गरेका लिङ्देनलाई आवश्यक परे सरकारमा समर्थन जनाउन आग्रह गरिएको स्रोतको भनाइ छ। अध्यक्ष ओलीले राष्ट्रपति कार्यालयमा आयोजित कार्यक्रममा प्रचण्ड र नेकपा एकीकृत समाजवादीका सम्मानित नेता झलनाथ खनालसँग कानेखुसी गरेका थिए। एकअर्काको अनुहारसमेत हेर्न नचाहने यी तीन नेताहरूको कानेखुसीले 'वाम एकता'को नारालाई जोडबल गर्ने नेताहरूको बुझाइ छ। सात दलले छाने नेता, जसपामा तनाव संसदमा प्रतिनिधित्व गर्ने सात राजनीतिक दलले संसदीय दलको नेता टुंग्याएका छन्। बुधबार साँझसम्म नेपाली कांग्रेस, नेकपा एमाले, नेकपा एकीकृत समाजवादी, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनमत पार्टी र लोकतान्त्रिक समाजवादी पार्टीले संसदीय दलको नेता टुंगो लगाएका हुन्। नेपाली कांग्रेस संसदीय दलको नेतामा निर्वाचित हुँदै सभापति देउवाले पार्टीलाई सशक्त र बलियो बनाएर अघि बढ्ने वाचा गरे। पार्टीलाई व्यवधानमुक्त राख्ने काममा आफू लाग्ने प्रतिवद्धता जनाउँदै देउवाले भने, हार्दिक धन्यवाद छ। यो पार्टीलाई राम्रोरुपमा अघि बढाएर आगामी दिनमा पार्टीलाई व्यवधानमुक्त राख्नेछु। यता पराजित युवा नेता गगन थापा भने मन्त्री नबन्ने घोषणा गरे। उनले आफू सरकारमा नजाने र कांग्रेस नेतृत्वको सरकार बनाउन पहल गर्ने बताए। 'कांग्रेस नेतृत्वको सरकार बन्यो भने अरु साथीहरू जानुहुन्छ। पार्टीमा रुपान्तरण र पुस्तान्तरणको आवश्यकता छ। मेरो सोचाइ पनि यही हो र म त्यसमै लागिरहन्छु।' आगामी दिनमा संसदीय दलकै नेता बन्ने तयारीमा लाग्ने उनको भनाइ छ। त्यस्तै लोकतान्त्रिक समाजवादी पार्टीक अध्यक्ष महन्थ ठाकुर संसदीय दलको नेतामा चयन भएका छन्। बुधबार बसेको बैठकले ठाकुरलाई सर्वसम्मत दलको नेता चयन गरेको केशव झाले जानकारी दिए। यसअघि नेकपा एमालेको संसदीय दलको नेतामा केपी शर्मा ओली निर्वाचित भएका छन् भने नेकपा एकीकृत समाजवादीको संसदीय दलको नेतामा अध्यक्ष माधव कुमार नेपाल चयन भएका छन्। त्यस्तै राष्ट्रिय प्रजातन्त्र पार्टीको संसदीय दलको नेतामा पार्टी अध्यक्ष राजेन्द्र लिङदेन, राष्ट्रिय स्वतन्त्र पार्टी संसदीय दलको नेतामा भने पार्टी सभापति रवि लामिछाने, जनमत पार्टीको संसदीय दलको नेतामा पार्टी अध्यक्ष सीके राउत चयन भएका छन्। नेकपा माआवादी केन्द्रबाट पार्टी अध्यक्ष पुष्पकमल दाहाल प्रचण्ड संसदीय दलको नेता बन्ने निश्चित छ। त्यसका लागि संसदीय दलको बैठक भोलि (बिहीबार) डाकिएको छ। त्यस्तै नागरिक उन्मुक्ति पार्टीको संसदीय दलको नेता पार्टी अध्यक्ष रञ्जिता श्रेष्ठ चुनिने निश्चित छ। जनता समाजवादी पार्टी (जसपा)बाट संसदीय दलको नेता भने अझै टुंगो लागेको छैन। पार्टी अध्यक्ष उपेन्द्र यादव पराजित भएपछि दलको नेता कसलाई बनाउने भन्ने विषयमा सकस देखिएको जसपाका एक नेताले बताए। यस्तो छ सरकार गठन प्रक्रिया राष्ट्रपति विद्यादेवी भण्डारीले संविधानको धारा ७६(२) बमोजिम प्रधानमन्त्री पदमा दाबी गर्न पुस १० (आइतबार)सम्म समयसीमा दिएकी छन्। बहुमत पुर्याउने दलले आइतबार ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। उपधारा २ बमोजिम सात दिनभित्र सरकार नबने उपधारा ३ मा जान्छ। उक्त उपधारामा लेखिएको छ, प्रतिनिधिसभाको निर्वाचनको अन्तिम परिणाम घोषणा भएको मितिले ३० दिनभित्र उपधारा (२) बमोजिम प्रधानमन्त्री नियुक्ति हुनसक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधिसभामा सबैभन्दा बढी सदस्यहरू भएको दलको संसदीय दलको नेतालाई प्रधानमन्त्री नियुक्त गर्नेछ। २ सय ७५ सदस्यीय प्रतिनिधिसभामा बहुमत पुर्याउन १ सय ३८ सिट चाहिन्छ। कांग्रेस र एमालेबाहेक कुनै पनि दुई दल मिल्दा बहुमत पुग्ने अवस्था छैन। कांग्रेसले ८९ एमालेले ७८ सिट जितेका छन्। माओवादीले ३२, रास्वपा २०, राप्रपा १४, जसपा १२, एकीकृत समाजवादी १०, जनमत ६, लोसपा ४, नागरिक उन्मुक्ति ३, राष्ट्रिय जनमोर्चा र नेमकिपाले ११ सिट जितेका छन्। स्वतन्त्रले ५ सिट जितेका छन्।"
गण्डकी प्रदेशसभाका ज्येष्ठ सदस्यको शपथ पुस १३ गते,कास्की: गण्डकी प्रदेशसभा सदस्यामा जनताबाट चुनिएका सदस्यमध्ये ज्येष्ठ सदस्यलाई पुस १३ गते पद तथा गोपनीयताको शपथ गराइने भएको छ । गण्डकी प्रदेश प्रमुख पृथ्वीमान गुरुङले संविधानको धारा १८२(५) र प्रदेशसभा निर्वाचन ऐन २०७४ को दफा ७५(१) बमोजिम ११ बजे प्रदेश प्रमुखको निवास सिमलचौरमा शपथ गराउने प्रदेश प्रमुखको कार्यालयका प्रवक्ता चण्डीप्रसाद अर्यालले जानकारी दिए। गण्डकी प्रदेशसभा सचिवालयका सचिव हरिराज पोख्रेलका अनुसार गण्डकी प्रदेशसभामा ज्येष्ठ सदस्य पर्वत निर्वाचन क्षेत्र नं १(२) बाट निर्वाचित मित्रलाल बस्याल हुन्। ज्येष्ठ सदस्य बस्यालले पुस १४ गते गण्डकी प्रदेशसभाका अन्य सदस्यलाई पद तथा गोपनीयताको शपथ गराउने कार्यक्रम छ।
राष्ट्रिय पोसाकमा शपथ लिन एमालेको निर्देशन,काठमाडौं: नेकपा (एमाले) ले प्रनिनिधिसभाका सांसदलाई शपथ ग्रहण समारोहमा राष्ट्रिय पोसाकमा उपस्थित हुन निर्देशन दिएको छ। एमालेका संसदीय दलका नेता तथा पार्टी अध्यक्ष केपी शर्मा ओलीले पार्टीबाट निर्वाचत सबै सांसदलाई राष्ट्रिय पोसाकमा उपस्थित हुन निर्देशन दिएको पार्टी केन्द्रीय कार्यालय सचिव डा भीष्म अधिकारीले जानकारी दिए। यही पुस ५ गते एमालेले संसदीय दलको नेतामा पार्टी अध्यक्ष ओलीलाई चयन गरेको थियो। नयाँबानेश्वरस्थित संसद् भवनमा बिहीबार दिउँसो १ बजे नवनिर्वाचित सांसदलाई शपथ ग्रहण गराउने कार्यक्रम छ। प्रतिनिधिसभाका ज्येष्ठ सदस्य पशुपति शम्शेर राणाले नवनिर्वाचित सांसदलाई पद तथा गोपनीयताको शपथ गराउनेछन्। संसद् सचिवालयले शपथ ग्रहणका लागि सांसद निर्वाचित भएको प्रमाणपत्र लिएर आउन अनुरोध गरेको छ। एमालेले प्रतिनिधिसभातर्फ ७८ सिट प्राप्त गरेको छ।
तातोपानी नाका पूर्णरुपमा खुलाउन पहल भइरहेको छ : प्रचण्ड,"काठमाडौं: नेकपा माओवादी केन्द्रका अध्यक्ष पुष्पकमल दाहाल प्रचण्डले चीनसँगको व्यापारिक नाका तातोपानी पूर्णरुपमा खुलाउन पहल भइरहेको बताएका छन्। सिन्धुपाल्चोक क्षेत्र नं १ का निर्वाचित प्रतिनिधि सभा सदस्य माधव सापकोटा नेतृत्व टोलीको ज्ञापनपत्र बुझेपछि प्रचण्डले भूकम्पपछि नाका खोल्ने विषयमा आफू लगातार लागिपरेको बताए। टोलीले आज तातोपानी नाका खुलाउन पहल गरिदिन अध्यक्ष प्रचण्डलाई ज्ञापनपत्रसहित अनुरोध गरेको थियो। दोस्रो पटक प्रधानमन्त्री भएपछि आफूले चिनियाँ राष्ट्रपति सी चिनफिङसँग नाका खुलाउने विषयमा छलफल गरेको स्मरण गर्दै प्रचण्डले तातोपानीका नेपाली व्यवसायी एवं नेपालको व्यापारिक दृष्टिबाट सो नाका महत्वपूर्ण रहेको बताए। चिनियाँ पक्षसँगको हरेक भेटमा तातोपानी नाका छलफलको विषय बनेको स्मरण गर्दै उनले यसको ऐतिहासिक पक्षबारे पनि चीनलाई जानकारी गराइएको बताए। चिनियाँ राजदूत हाउ यान्छीसँगको बिदाइ भेटमा पनि आफूले यसबारे कुराकानी गरेको र सकारात्मक जवाफ पाएको प्रचण्डको भनाइ थियो। भूकम्पपछिको पुनःनिर्माण भइसकेको र ड्राइपोर्ट पनि बनिसकेको अवस्थामा नाकालाई दोहोरोरूपमा सञ्चालन गर्नुपर्नेमा जोड दिँदै उनले चीनबाट नयाँ राजदूत आएपछि आफूले थप कुरा गर्ने बताए। जुरे पहिरो, भूकम्प वा अन्य सन्दर्भमा आफू सिन्धुपाल्चोकका जनातासँग जोडिएको चर्चा गर्दै प्रचण्डले सिन्धुपाल्चोकका जनताको समस्यामा आफू अझ बढी संवेदनशील रहेको र समस्या समाधान गर्ने बताए। ज्ञापनपत्र बुझाएपछि सिन्धुपाल्चोक१ का प्रतिनिधि सभा सदस्य सापकोटाले नेपालचीनबीचको प्रमुख व्यापारिक केन्द्र तातोपानी नाका सहजरुपमा सञ्चालन र अरनिको राजमार्गको स्तरोन्नतिका लागि अध्यक्षलाई ध्यानाकर्षण गराइएको बताए।"
अब देउवापछि खोजिने पात्र गगन थापा नै हुन् (भिडियो वार्ता),"काठमाडौं: नेपाली कांग्रेसको संसदीय दलको नेतामा सभापति शेरबहादुर देउवा निर्वाचित भएका छन्। संसदीय दलको नेतामा पराजित भए पनि गगन थापा अब देउवापछि सबैभन्दा खोजिने पात्र बन्ने अग्रज पत्रकार प्रेम कैदीले बताएका छन्। अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै कैदीले देउवा कांग्रेस संसदीय दलको नेता चयन भइसकेकाले उनी इमान्दार भइरहे नेकपा माओवादी केन्द्रका अध्यक्ष पुष्पकमल दाहाल 'प्रचण्ड' नै अबको प्रधानमन्त्री बन्ने बताए। सत्ता समीकरणमा भएको गृहकार्यले अबको राष्ट्रपति गैरराजनीतिक व्यक्ति वा नेपाली कांग्रेसबाटै हुने कैदीको तर्क छ। गगन थापा संसदीय दलमा उठ्नु विदेशीको योजना रहेको बताउँछन् कैदी । उनले भने, 'देउवा र गगन एउटै मोर्चाका हुन्। गगनले हारेका होइनन्। उनलाई प्लान 'बी' का लागि विदेशीले खडा गरेको पात्र हुन्। अप्ठ्यारो पर्दा देउवापछि खोजिने पात्र अब गगन नै हुन्।' कैदीले अर्थतन्त्र नाजुक भएको तथ्यहरू सार्वजनिक हुँदा हुँदै मुलुक समृद्ध बनाउँछौँ भन्ने नेताहरूको भनाइ व्यवहार संगत नभएको बताए। योजना नै नभइ मुलुक समृद्ध बनाउने नेताको कुरा जनता ठग्ने बाहनामात्र भएको उनको भनाइ छ। देशको आर्थिक अवस्था कर्मचारीलाई तलव दिनै नपुग्ने गरी खुम्चिएको बताउँदै उनले यसलाई उकास्ने नेतृत्व चाहिने बताए। नेपालमा धर्मका नाममा विदेशीको चलखेल बढेको भन्दै उनले वैशाखपछि व्यवस्था नै परिवर्तन हुने खतरा रहेको दावी गरे। कैदीसँग गरिएको कुराकानी हेर्नुहोस्।"
"सर्वोच्चले दिएन अन्तरिम आदेश,रवि लामिछानेलाई शपथको बाटो खुल्यो","काठमाडौंः राष्ट्रिय स्वतन्त्र पार्टीका सभापति रवि लामिछानेलाई सांसद् पदमा शपथ ग्रहणको बाटो खुलेको छ । सर्वोच्च अदालतले उनीविरुद्ध परेको रिटमा अन्तरिम आदेश दिन अस्वीकार गरेपछि लामिछानेलाई शपथको बाटो खुलेको हो । लामिछानेको नागरिकता विवादमा अन्तरिम आदेश दिनेनदिनेबारे निर्णय गर्न दुवै पक्षलाई बोलाएको छ । सर्वोच्चका कायममुकायम प्रधानन्यायाधीश हरिकृष्ण कार्की, न्यायाधीश ईश्वर खतिवडा, आनन्दमोहन भट्टराई, अनिलकुमार सिन्हा र प्रकाशमान सिंह राउत सम्मिलित संवैधानिक इजलासमा रिटमाथि सुनुवाइ भएको थियो । युवराज असफलले सांसद बन्न अयोग्य भएको भन्दै लामिछानेको शपथमा रोक लगाउन माग गर्दै रिट दायर गरेका थिए ।"
गोप्यरुपमा सरकारमा आलोपालो गर्ने सहमति भए पार्टीले स्वीकार्दैन : गगन थापा,"काठमाडौं: नेपाली कांग्रेसका महामन्त्री गगन थापाले सरकारको नेतृत्वमा आलोपालो गर्ने गोप्य सहमति भए स्वीकार्य नहुने बताएका छन्। संसदीय दलको मतपरिणाम सार्वजनिक भएपछि सञ्चारकर्मीसँग कुरा गर्दै थापाले बन्द र अँध्यारो कोठामा गरिने सहमति नेपाली कांग्रेसले बोक्न नसक्ने बताएका हुन्। उनले भने,' कांग्रेसले संस्थागतरुपमा कुनै दलसँग आलोपालो सहमति गरे स्वीकार्य हुन्छ। तर, गोप्यरुपमा सहमति भएमा पार्टीले त्यसलाई बोक्न सक्दैन। भोलि कांग्रेसले धोका दियो भने कसैले भन्न पाउँदैन।' थापाले पार्टीभित्र राष्ट्रपति,प्रधानमन्त्रीलगायत विभिन्न पदमा छलफल गरेर पारदर्शी ढंगले अगाडि बढ्नुपर्नेमा जोड दिए। पार्टीको संसदीय दल र आधिकारिक समिति वेगर छलफल भए त्यो व्यक्तिगत हुने उनको भनाइ छ। उनले आजबाट नेपाली कांग्रेसको नेतृत्वमा सरकार बनाउने पहल गर्ने बताए। महामन्त्री थापा कांग्रेस संसदीय दलको नेतामा पार्टी सभापति देउवासँग पराजित भएका छन्। देउवाले ६४ मत ल्याउँदा गगनले २५ मत प्राप्त गरे।"
सांसदलाई शपथ ग्रहण गराउने कार्यक्रमको तयारी अन्तिम चरणमा,काठमाडौं : प्रतिनिधिसभाका नवनिर्वाचित सांसदलाई शपथ ग्रहण गराउने कार्यक्रमको तयारी अन्तिम चरणमा पुगेको संघीय संसद् सचिवालयले जनाएको छ। नयाँबानेश्वरस्थित संसद् भवनमा बिहीबार दिउँसो १ बजे नवनिर्वाचित सांसदलाई शपथ ग्रहण गराउने कार्यक्रम छ। शपथ ग्रहणका लागि सांसद निर्वाचित भएको प्रमाणपत्र लिएर आउन अनुरोध गरिएको संसद् सचिवालयका प्रवक्ता डा रोजनाथ पाण्डेले राससलाई जानकारी दिए। प्रतिनिधिसभाका ज्येष्ठ सदस्य पशुपतिशम्शेर राणाले नवनिर्वाचित सांसदलाई पद तथा गोपनीयताको शपथ गराउनेछन्। शपथ गराएलगत्तै सांसदलाई संसद्को लोगोसमेत प्रदान गरिने कार्यक्रम रहेको पनि उनले बताए। शपथका लागि सचिवालयले नेपाली भाषामा शपथ वक्तव्य तयार पारिसकेको छ। मातृभाषामा शपथ लिन चाहने सांसदलाई बिहीबार बिहान ११ बजेसम्मको समय दिइएको छ। शपथ ग्रहण र लोगो प्रदान गर्ने कार्यक्रम सकिएलगत्तै नवनिर्वाचित सांसदको सम्मानमा चियापान कार्यक्रम आयोजना गरिएको छ। चियापान कार्यक्रममा राष्ट्रियसभाका सांसदलगायत अतिथिलाई बोलाइएको संसद् सचिवालयले जनाएको छ।
देउवा संसदीय दलको नेता बन्दा गठबन्धनलाई सहज !,"काठमाडौंः नेपाली कांग्रेस संसदीय दलको नेतामा पार्टी सभापति शेरबहादुर देउवाले निर्वाचन जित्दा सत्ता गठबन्धनलाई सहज हुने देखिएको छ । देउवाले कूल मतको ७२ प्रतिशत अर्थात् ६४ मत जितेपछि गठबन्धन घटक दललाई सत्तासमीकरणमा सहज हुने देखिएको हो । देउवा गठबन्धनकै निरन्तरता दिनुपर्ने अडानमा छन् । आगामी दिनमा सत्ता गठबन्धन टुट्न नदिने र पावर सेयरिङमा सरकार बनाउने पक्षमा देउवा भएकाले पनि गठबन्धनका नेताहरुले देउवाको जितलाई रुचाएका छन् । कांग्रेस उपसभापति पूर्णबहादुर खड्काले गठबन्धनकै नेतृत्वमा सरकार बन्ने दावी गरे । उनले भने, गठबन्धनकै सरकार बन्छ । शान्ति प्रक्रियाका बाँकी कार्यभार पुरा गर्नुपर्नेछ । र यो गठबन्धनलाई निरन्तरता दिएर राजनितिक निकास दिन देउवाजीले अभिभावकत्वको भूमिका निर्वाह गर्नुहुन्छ । संसदीय दलको चुनावमा गगन थापाले टक्कर दिँदा गठबन्धन घटक दलहरु झस्किएका थिए । उनीहरुको आंकलन थियो, गगन थापाले संसदीय चुनावमा जिते कतै गठबन्धन त भत्किदैन । थापाले जितेको भए राष्ट्रिय स्वतन्त्र पार्टीलगायत अन्य दल मिलेर सरकार बन्ने र गठबन्धनमा तितोपना आउने आँकलन समेत गर्न थालिएको थियो । थापा पार्टीभित्रको सन्तुलन मिलाएर संसदीय दलको नेतामा भिडेका थिए । पार्टीभित्र शेखर कोइरालालाई भावी पार्टी सभापतिको उम्मेदवारी बनाउने सर्तमा संसदीय दलको नेतामा उम्मेदवारी दिएका थिए। २५ मत मात्रै प्राप्त गरी पार्टी सभापति देउवासँग पराजित भए। आगामी रणनीति तय गर्नेबारे आजै सत्ता गठबन्धनको बैठक बस्ने तयारीमा छ।"
माधव नेपाललाई भेट्न अस्पताल पुगे प्रधानमन्त्री देउवा र माओवादी अध्यक्ष प्रचण्ड,काठमाडौं: नेकपा एकीकृत समाजवादीका अध्यक्ष माधवकुमार नेपाललाई भेट्न प्रधानमन्त्री शेरबहादुर देउवा र नेकपा माओवादी केन्द्रका अध्यक्ष पुष्पकमल दाहाल 'प्रचण्ड' त्रिवि शिक्षण अस्पताल पुगेका छन्। देउवा नेपाली कांग्रेसको संसदीय दलको नेता चयन भएपछि सत्ता गठबन्धनका अर्का नेता प्रचण्डसहित नेपाललाई भेट्न अस्पताल पुगेका हुन्। अस्पताल पुगेका देउवा र प्रचण्डले नेपालको स्वास्थ्य अवस्थाको जानकारी लिएका थिए। छात्तिमा संक्रमण देखिएपछि नेपाल नेपाल मंगलबार अस्पताल भर्ना भएका हुन्। उनको स्वास्थ्यमा क्रमिक सुधार आएको अस्पतालले जनाएको छ। छात्ति रोग विशेषज्ञ डा सन्तकुमार दास नेतृत्वको टोलीले नेपालको उपचार गरिरहेको छ। उपचारका क्रममा भेटघाट बन्द गरिएको थियो। नेपालको स्वास्थ्यमा केही सुधार आएसँगै गठबन्धनका दुई शीर्ष नेता उनलाई भेट्न पुगेका हुन्।
सरकारमा नजाने गगनको उद्घोष,"काठमाडौं : नेपाली कांग्रेसका महामन्त्री गगन थापाले आफू सरकारमा नजाने घोषणा गरेका छन्। बुधबार नेपाली कांग्रेस संसदीय दलको मतपरिणाम सार्वजनिक भएपछि महामन्त्री थापाले आफू सरकारमा नजाने र कांग्रेस नेतृत्वको सरकार बनाउन पहल गर्ने बताए। उनले भने,' कांग्रेस नेतृत्वको सरकार बन्यो भने अरु साथीहरु जानुहुन्छ। पार्टीमा रुपान्तरण र पुस्तान्तरणको आवश्यकता छ। मेरो सोचाइ पनि यही हो र म त्यसमै लागिरहन्छु।' आगामी दिनमा संसदीय दलकै नेता बन्ने तयारीमा लाग्ने उनको भनाइ छ। थापाले मतपरिणामले आफू निराश नहुने बताए। उनले भने,' म यो मतपरिणामले निराश हुन्न। बरु थप मिहिनेत गर्छु्। एउटा समय आउँछ साथीहरुले यसलाई महशुस गर्नुहुनेछ।' थापाले पार्टीभित्र राष्ट्रपति,प्रधानमन्त्रीलगायत विभिन्न पदमा छलफल गरेर पारदर्शी ढंगले अगाडि बढ्नुपर्नेमा जोड दिए। पार्टीको संसदीय दल र आधिकारिक समिति वेगर छलफल भए त्यो व्यक्तिगत हुने उनको भनाइ छ। उनले आजैबाट नेपाली कांग्रेसको नेतृत्वमा सरकार बनाउन पहल गर्ने बताए। महामन्त्री थापा कांग्रेस संसदीय दलको नेतामा पार्टी सभापति देउवासँग पराजित भएका छन्। देउवाले ६४ मत ल्याउँदा गगनले २५ मत प्राप्त गरे।"
को बन्ला प्रधानमन्त्री ?,"सत्तारूढ गठबन्धनका प्रमुख दलहरूले सरकार गठनका लागि वार्ता र छलफल सुरु गरेका छन्। महत्त्वपूर्ण प्रश्न यो छ कि अब नेपालको प्रधानमन्त्री को बन्ला ? लोकतन्त्रमा प्रमुख दलहरूले चुनावअघि नै पार्टीबाट चुनावी अभियानको नेता र भावी प्रधानमन्त्रीको नाम तय गर्ने अपेक्षा गरिन्छ। अन्तिम चुनाव परिणाम स्पष्ट भएको एक हप्तापछि पनि नयाँ प्रधानमन्त्री को हुने ? अलमल छ। अब जुन दलले सरकार बनाउँछ, त्यसले देशलाई आवश्यक राजनीतिक स्थायित्व दिनुपर्छ। अझै पनि देशलाई राजनीतिक उथलपुथलतर्फ लैजान दिइयो भने अर्थतन्त्र निकै खस्किनेछ। अनि देश यस्तो दलदलमा फस्नेछ कि यसबाट उम्कन नेपाललाई धेरै समय लाग्नेछ। संघीय र प्रादेशिक निर्वाचनपछि देखिएको राजनीतिक परिदृश्यलाई हेर्दा नेपाली राजनीति अस्थिरताको घेरामा फसेको प्रस्ट आभास हुन्छ। यस अवधिमा सरकारले चालेका अनेकौं कदमबाट चिह्न लगाइएको थियो। यसले नेपालमा गठबन्धनको संस्कृति जन्माएको छ। राजनीतिक अस्थिरताको अर्को चक्रबारे अनुमानहरू बढाएको छ। देशको खस्कँदै गएको अर्थतन्त्रलाई हेर्दा यो निकै चिन्ताजनक छ। आर्थिक परिसूचकहरूले भर्खरै माथिको प्रवृत्ति देखाएको भए पनि यी आर्थिक दृष्टिमा मात्र झल्कने झैं देखिन्छन्। उदीयमान राजनीतिक अवस्थालाई ध्यानमा राख्दै देशले लिइरहेको यो लक्षण प्रक्षेपणले अन्ततः अर्थतन्त्रलाई नराम्रोसँग डोर्याउन सक्छ। दुर्भाग्यवश, राजनीतिक नेताहरूले यो डरलाग्दो वास्तविकतालाई वास्ता गरेको देखिँदैन। नेपालमा एउटै दलको सरकार बन्ने सम्भावना छैन। सत्तामा रहँदा गठबन्धन सरकारको अपेक्षित कार्यसम्पादनले त्यसको नकारात्मक भारी बोक्नु परेको छ। यसरी सोचेभन्दा कम सिट प्राप्त भएको वर्तमान निर्वाचनबाट स्पष्ट हुन्छ। यो गठबन्धनले जनमत पार्टीजस्ता अरू केहीलाई ल्याएर अगाडि बढिरहेको देखिन्छ। एमाले पनि प्रयास गरिरहेको छ, तर संसदमा कम प्रतिनिधित्व भएकाले त्यो अप्ठ्यारो काम हुनेछ। यसबाहेक, यसको संवैधानिक कदमले यसको छवि धमिलिएको छ। नयाँ गठन हुने सरकारले रोजगारी सिर्जना गर्न मात्र होइन तर युवाले कामप्रतिको अपेक्षालाई सम्बोधन गर्न पनि काम गर्नुपर्छ। सरकारले उनीहरूलाई स्वदेशमै काम गरेर नेपालको विकासमा योगदान दिन प्रोत्साहित गर्नुपर्छ। हालको उच्च कुल गार्हस्थ्य उत्पादन (जीडीपी) वृद्धिदर विगत सात वर्षमा ३ प्रतिशत र ७ प्रतिशतको बीचमा रेमिट्यान्सद्वारा सञ्चालित छ। जुन कुल गार्हस्थ्य उत्पादनको लगभग ३० प्रतिशत हो। आयको यो कमजोर स्रोत जसमा नेपाल बढ्दो आश्रित हुँदै गइरहेको घरेलु अर्थतन्त्रलाई ढाक्छ। सत्तारूढ गठबन्धनबाट शेरबहादुर देउवा र नेकपा (माओवादी केन्द्र)का अध्यक्ष पुष्पकमल दाहाल प्रचण्ड अग्रस्थानमा रहे पनि प्रधानमन्त्रीमा नेपाली कांग्रेसमा अन्य उम्मेदवार पनि छन्। कांग्रेसका युवा नेताले ४० जना राखी देशको माग दर्शन बनाए पनि उनले प्रधानमन्त्री पाउने सम्भावना नकार्न सकिँदैन। अर्कोतर्फ दाहालले छिट्टै देशको नेतृत्व गर्ने दाबी गरेका छन्। उनले आफूसँग देशको सेवा गर्ने समय नभएकाले छिट्टै गर्न लागेको बताए। कांग्रेसका गगन थापा, रामचन्द्र पौडेल, शेखर कोइराला, प्रकाशमान सिंह र शशांक कोइरालाले यसअघि नै प्रधानमन्त्री कार्यालयमा इच्छा प्रकट गरिसकेका छन्। निर्वाचनपूर्व गठबन्धनमा राजनीतिक दलबीच विभिन्न सिटका लागि चुनाव लड्न चुनावी तालमेल र समायोजन समावेश भएको वास्तविकता छ। दलबीचको निर्वाचन पूर्वसहमति धेरै सामान्य छ। तिनीहरू साझा कार्यक्रम वा केही निर्वाचन क्षेत्रहरूमा अरूका उम्मेद्ववारको विरोध नगर्ने र समर्थन विस्तार गर्न पनि सहमतिमा सहमत हुन सक्छन्। त्यसको विपरीत निर्वाचनपछिको गठबन्धन मतपरिणाम घोषणापछि सुरु हुन्छ। यस प्रकारको राजनीतिक गठबन्धन निर्वाचनपूर्वको गठबन्धनभन्दा बिल्कुलै भिन्न हुन्छ। चुनावपछिको गठबन्धनको अवस्थामा सरकारलाई पुर्याउन धेरै वार्ता र धेरै दिने र लिने कुरा हुन्छन्। गठबन्धन सरकार गठनमा धेरै घोडा व्यापार वा अन्य प्रकारको आदानप्रदान हुन सक्छ। गठबन्धन सरकारले गठबन्धन वा गठबन्धनभित्र एकदलीय वर्चस्व घटाउँछ किनभने एउटै दलसँग सरकार गठन गर्न बल छैन। विशेषगरी भारतको मामलामा गठबन्धन राजनीतिले क्षेत्रीय दलहरूको उदय भएको छ। जुन भारतीय संघीय राजनीतिको महत्त्वपूर्ण पक्ष हो। गठबन्धन सरकारका केही बल र कमजोरी पनि छन्। गठबन्धन राजनीतिले पारस्परिक विरोधी राजनीतिक समूहहरूलाई एक प्लेटफर्ममा ल्याउँछ। राष्ट्रिय मुद्दाहरूमा उनीहरूको चरम अडानलाई कमजोर पार्न मद्दत गर्छ भन्ने तथ्यमा बलहरू निहित छन्। यसले रणनीतिक राष्ट्रिय हितका मुद्दाहरूमा बृहत् सहमति कायम गर्न मद्दत गर्छ। चुनावअघि जनताका लागि प्रस्तुत गरिएको चुनावी घोषणापत्र व्यावहारिक रूपमा अवास्तविक भएकाले सरकार चलाउन धेरै संशोधन गर्नुपर्ने हुन सक्छ। त्यसैले गठबन्धन सरकार धेरै अस्थिर हुन सक्छ। गठबन्धनको राजनीति नेपाली राजनीतिक प्रणालीको नयाँ चरणमा प्रवेश गरेको छ। नेपालको आजको राजनीतिक परिदृश्यमा शासन प्रणाली र बहुदलीय गठबन्धन क्रमशः अन्तरसम्बन्धित हुँदै गएका छन्। संघीय र प्रादेशिक संसद्मा तीनदेखि चार सिट प्राप्त गर्ने हरेक साना दलले सरकार गठनमा महत्त्वपूर्ण भूमिका खेल्न थालेका छन्। बहुसंख्यक जनताको हितमा भएका निर्णयहरू गठबन्धनले राम्रो सरकार दिन्छ भन्ने तर्क गर्छन्। तर गठबन्धनका साझेदारहरूले गरेका विभिन्न मागले सरकारभित्रै चरम तनाव उत्पन्न भई असम्भव बन्ने गरेको देखिन्छ। राजनीतिक परिदृश्यले गठबन्धन सरकार गठनका लागि राजनीतिक सरोकारवालाले चाल र चालबाजीको रूपमा गर्नुपर्ने सम्झौता र समायोजनको स्तर देखाउँछ। अध्यादेशसम्बन्धी पछिल्लो विवाद त्यसैको उदाहरण हो। गठबन्धन सरकारको प्रधानमन्त्रीको भूमिका धेरै फरक हुन्छ किनकि उसले न आफ्ना सहकर्मी छनोट गर्न सक्छ न त उनीहरूमाथि आफ्नो नियन्त्रण प्रयोग गर्न सक्छ। संसदीय प्रणालीमा, प्रतिबद्धताहरू पूरा गर्ने प्रमुख जिम्मेवारी गठबन्धन मन्त्रिपरिषद्मा आउँछ, जहाँ प्रधानमन्त्री मुख्य व्यक्ति हुन्छन्। तर, एउटै दलको सरकारमा भन्दा गठबन्धन सरकारमा प्रतिबद्धता पूरा गर्न धेरै गाह्रो हुन्छ।"
छैठौं पटक निर्वाचित संसदीय दलको नेता देउवाको राजनीतिक यात्रा,"काठमाडौं : प्रधानमन्त्री एवं नेपाली कांग्रेसका सभापति शेरबहादुर देउवा पार्टीको संसदीय दलको नेतामा निर्वाचित भएका छन् । पार्टीको संसदीय दलको नेताका लागि आज भएको मतदानमा उनले आफ्ना प्रतिष्पर्धी पार्टीका महामन्त्री गगनकुमार थापालाई पराजित गरी निर्वाचित भएका हुन्। मतदानमा कूल ८९ मत खसेको थियो । त्यसमध्ये सभापति देउवाले ६४ र महामन्त्री थापाले २५ मत प्राप्त गरी कांग्रेस संसदीय दलको नेता बनेका हुन्। सभापति देउवाको उम्मेदवारीको प्रस्तावकमा वरिष्ठ नेता रामचन्द्र पौडेल र समर्थक पार्टी उपसभापति पूर्णबहादुर खड्का रहेका थिए। यसैगरी महामन्त्री थापाको उम्मेदवारीको प्रस्तावकमा नेता डा शेखर कोइराला तथा समर्थकमा उपसभापति धनराज गुरुङ, महामन्त्री विश्वप्रकाश शर्मा र केन्द्रीय सदस्य प्रदीप पौडेल रहेका थिए। सभापति देउवा योसँगै छैठौं पटक पार्टीको संसदीय दलको नेता बनेका हुन्। यसअघि उनी विसं २०५१, २०५८, २०६३, २०७२ र २०७४ मा समेत संसदीय दलको नेता निर्वाचित भएका थिए। कांग्रेस सभापति देउवा नेपाली राजनीतिमा छ दशकदेखि निरन्तर क्रियाशील व्यक्तित्वको रुपमा स्थापित छन् । उनी पार्टीको १४औं महाधिवेशनबाट दोस्रो कार्यकालका लागि पुनः सभापतिमा निर्वाचित भएका थिए। कांग्रेसका संस्थापक नेता बीपी कोइरालाको प्रेरणाबाट राजनीतिमा होमिएका देउवाको जन्म २००३ साल जेठ ३१ गते डडेल्धुराको आसिग्राम५ रुवाखोलामा भएको हो । उनी हाल बूढानीलकण्ठ नगरपालिका भद्रकालीमा बस्दै आएका छन्। विसं २०१७ को राजनीतिक घटनाक्रमपछि नेपालको प्रजातान्त्रिक आन्दोलनमा निरन्तर सक्रिय उनी विद्यार्थी आन्दोलनबाट राजनीतिमा होमिएका हुन् । प्राथमिक शिक्षा गृह जिल्ला, माध्यमिक शिक्षा डोटी र उच्च शिक्षा काठमाडौंमा हासिल गरेका देउवाले त्रिभुवन विश्वविद्यालयबाट राजनीतिशास्त्रमा स्नातकोत्तर र कानुनमा स्नातक गरेका छन्। नेपाल विद्यार्थी संघका प्रथम निर्वाचित सभापति एवं संस्थापक सदस्य देउवा राजनीतिशास्त्रमा लण्डन स्कूल अफ इकोनमिक्सका रिसर्च फेलो हुन् । विसं २०४८, २०५१, २०५६, २०७४ र २०७९ का संसदीय निर्वाचनमा डडेल्धुराबाट निर्वाचित उनी २०६४ र २०७० सालमा भएको संविधानसभाको निर्वाचनमा डडेल्धुराका साथै कञ्चनपुर र कैलालीबाट समेत विजयी भएका थिए। विसं २०४८ मा गृहमन्त्री बनेका देउवाले हालसम्म गरी पाचौं पटक प्रधानमन्त्रीको जिम्मेवारी सम्हालिरहेका छन्। पहिलोपटक विसं २०५२ भदौ २६ देखि २०५३ फागुन २६ गतेसम्म प्रधानमन्त्री भएका देउवा विसं २०५८ साउन ७ गतेदेखि २०५९ असोज १८ गतेसम्म दोस्रोपटक प्रधानमन्त्री बनेका थिए। सोही वर्ष असोज १८ गते उनलाई तत्कालीन राजा ज्ञानेन्द्र शाहले पदबाट बर्खास्त गरेका थिए। प्रधानमन्त्री देउवा २०६१ साल जेठ २१ गते तेस्रोपटक प्रधानमन्त्री बनेपछि राजा ज्ञानेन्द्रले उनलाई २०६१ साल माघ १९ गते पुनः पदबाट बर्खास्त गरेका थिए। प्रधानमन्त्री हुँदा उनले पिछडिएको भूभाग, सीमान्तकृत वर्ग, महिला, दलित, जनजाति र मधेशलाई राष्ट्रिय विकास प्रक्रियाको मूलधारमा ल्याउन कर्णालीदलितमहिलाजनजातिमधेस (कदमजम) लगायतको अवधारणा ल्याएर जनताको विश्वास जितेका छन्। उनकै पालामा विशेष वर्ग एवं समुदायको उत्थानका लागि राष्ट्रिय महिला आयोग, आदिवासी जनजाति आयोग, दलित आयोगजस्ता विभिन्न आयोग गठन भएका हुन् । पार्टीभित्रको कलह बढ्दै गएपछि २०५९ सालमा कांग्रेस विभाजन भई गठित नेपाली कांग्रेस (प्रजातान्त्रिक) को सभापति बनेका थिए। पछि विसं २०६४ मा कांग्रेस र कांग्रेस (प्रजातान्त्रिक) को एकतापछि उनी पार्टीको वरिष्ठ नेता भएका थिए। त्यसपछि विसं २०७२ फागुन २४ मा सम्पन्न कांग्रेसको १३औँ महाधिवेशनमा उहाँ सभापतिमा निर्वाचित भए। सभापति एवं पार्टी संसदीय दलका नेता देउवा व्यवस्थापिकासंसद्को बैठकबाट २०७४ साल जेठ २३ गते चौथो पटक प्रधानमन्त्रीमा निर्वाचित भई नेपालको संविधानअनुसार पहिलो पटक सङ्घीय संरचनाका तीन तहका निर्वाचन गराउन सफल भए। सभापति देउवा २०७८ साल असार २९ गते पाचौं पटक मुलुकको प्रधानमन्त्री नियुक्त भएका हुन्। त्यसयता उनी नेतृत्वकै सरकारले २०७९ साल बैशाख ३० गते स्थानीय तहको र मंसिर ४ गते प्रतिनिधिसभा र प्रदेशसभा सदस्यको निर्वाचन सफलतापूर्वक सम्पन्न गरेको छ । सन् २००८ देखि २०१२ सम्म सोसलिष्ट इन्टरनेशनलका उपाध्यक्ष समेत रहेका देउवा सन् २०१३ देखि पछिल्लो कार्यकालसम्म उक्त सङ्गठनको अन्तर्राष्ट्रिय उपाध्यक्ष रहेका थिए। प्रजातान्त्रिक आन्दोलनका क्रममा उनले पटक पटक १० वर्ष कारागार जीवन बिताएका छन्।रासस"
रेशम चौधरीको रिहाइ माग गर्दै नागरिक उन्मुक्तिका सांसदहरू धर्नामा,"काठमाडौं : नागरिक उन्मुक्ति पार्टीका निर्वाचित सांसदहरू धर्नामा बसेका छन्। पार्टीका संरक्षक रेशम चौधरीको रिहाइ माग गर्दै प्रतिनिधिसभा र प्रदेशसभाका १६ जना सांसदहरू बुधबार माइतीघरमा मण्डलामा धर्ना दिएका हुन्। उनीहरूले रेशम चौधरीसहित निर्दोष थारूहरूको रिहाइ हुनुपर्ने, लाल आयोगको प्रतिवेदन सार्वजनिक गर्नुपर्ने र सरकारले ल्याएको अध्यादेश प्रमाणीकरण हुनुपर्ने प्लेकार्डसहित धर्नामा बसेका हुन्। नागरिक उन्मुक्ति पार्टीकी अध्यक्ष रञ्जिता श्रेष्ठ चौधरीले रेशम चौधरीसहित टीकापुर घटनाका राजबन्दीहरूको रिहाइ नभएसम्म धर्ना जारी राख्ने बताइन्। उनले माइतीघरमा नवौं दिन र देशभरि नै थारूहरू स्वतस्फुर्तरूपमा धर्ना बसिरहेका बताइन्। 'रेशमजीको रिहाइका लागि देशभरि थारूहरू धर्नामा बस्नुभएको छ। माइतीघरको धर्ना पनि उहाँ नछुटेसम्म जारी रहन्छ,' उनले भनिन्। उनले निर्दोष थारूहरूलाई झुठा मुद्दा लगाएर राजबन्दी बनाइएको भन्दै उनीहरूको यथाशिघ्र रिहाइ हुनुपर्ने बताइन्। त्यस्तै रेशम चौधरीका बुबा लालविर चौधरीले न्यायका लागि धर्नामा बसेको बताए। 'हामी अन्यायका विरुद्धमा यहाँ धर्नामा बसेका छौं। अपराध गर्ने मान्छेलाई कारबाही होस् र निर्दोषहरूको रिहाइ होस् भनेर हामीले चाहेका हौं,' उनले भने। त्यस्तै प्रतिनिधिसभा सांसद गंगा चौधरीले राष्ट्रपति विद्यादेवी भण्डारीलाई अध्यादेश प्रमाणीकरण गर्न आग्रह गरे। उनले अध्यादेशमार्फत् निर्दोष थारूहरूले न्याउने पाउने भन्दै अध्यादेश प्रमाणीकरण गर्न आग्रह गरेका हुन्।"
शपथअघि ज्येष्ठ सदस्य राणाले बोलाए सर्वदलीय बैठक,काठमाडौंः प्रतिनिधिसभा सांसदको शपथअघि ज्येष्ठ सदस्य पशुपति शमशेर राणाले सर्वदलीय बैठक बोलाएका छन् । राणाले संसदमा प्रतिनिधित्व गर्ने सबै राजनीतिक दलका प्रतिनिधिलाई भोलि १२ बजे बोलाएका हुन् । बैठकमा शपथसम्बन्धी कार्यक्रमको जानकारी गराइनेछ। बैठकमा १२ दलका प्रतिनिधि र स्वतन्त्र सांसदलाई बोलाइएको छ । बैठक संघीय संसद भवनमा बस्नेछ । सांसदको शपथ समय दिउँसो १ बजे तोकिएको छ ।
राप्रपा अध्यक्ष लिङ्देन र अमेरिकी राजदूत थम्पसनबीच भेटवार्ता,काठमाडौं : राप्रपा अध्यक्ष राजेन्द्र लिङ्देन र अमेरिकी राजदूत डीन आर थम्पसनबीच भेटवार्ता भएको छ। राप्रपाको पार्टी कार्यालयमा बुधबार दुईबीच भेटवार्ता गरेका हुन्। उनीहरूबीच सत्ता समीकरणका विषयमा पनि छलफल भएको बताइएको छ। अमेरिकी राजदूत थम्पसनले संसदीय दलको नेता चयन भएकामा अध्यक्ष लिङ्देनलाई बधाइसमेत दिएका थिए। केही दिनअघि चिनियाँ पक्षले पनि अध्यक्ष लिङ्देनसँग भेटवार्ता गरेका थिए।
पार्टीलाई थप मजबुत र सशक्त बनाउँछु : प्रधानमन्त्री,"काठमाडौंः प्रधानमन्त्री शेरबहादुर देउवाले पार्टीलाई थप सशक्त र बलियो बनाएर अघि बढ्ने बताएका छन् । संसदीय दलको नेतामा निर्वाचित भएपछि प्रधानमन्त्री देउवाले पार्टीलाई व्यवधानमुक्त राख्ने काममा आफू लाग्ने बताएका हुन् । देउवाले भने, हार्दिक धन्यवाद छ । यो पार्टीलाई राम्रोरुपमा अघि बढाएर आगामी दिनमा पार्टीलाई व्यवधानमुक्त राख्नेछु । बुधबार भएको संसदीय दलको निर्वाचनमा देउवा ६४ मत ल्याएर विजयी भएका छन्। देउवाका प्रतिष्पर्धी महामन्त्री गगन थापाले २५ मत प्राप्त गरे । सभापति देउवा योसँगै छैठौं पटक पार्टीको संसदीय दलको नेता बनेका हुन्। यसअघि उनी विसं २०५१, २०५८, २०६३, २०७२ र २०७४ मा समेत संसदीय दलको नेता निर्वाचित भएका थिए। संसदीय दलको निर्वाचन परिणामपछि देउवालाई प्रधानमन्त्री बन्ने बाटो खुलेको छ।"
नयाँ चिनियाँ राजदूत छन् सोङ पुस १२ गते काठमाडौं आउँदै,काठमाडौं : नेपालका लागि चिनियाँ राजदूत छन् सोङ पुस १२ गते काठमाडौं आउने भएका छन्। बेइजिङस्थित विदेश मन्त्रालयले नेपालका लागि चिनियाँ राजदूतमा छन् सोङलाई नियुक्त गरेको थियो। उनी एसिया मामिलाका विज्ञका रूपमा चिनिन्छन्। चिनियाँ राजदूत होउ यान्छी कार्यकाल सकेर फर्किएपछि बेइजिङले नेपालमा नयाँ राजदूत पठाएको हो। नेपाल आएर उनी केही दिन क्वारेन्टीनमा बस्नेछन्। परराष्ट्र मन्त्रालयका एक अधिकारीले नेपालका लागि नियुक्त भएका नयाँ चिनियाँ राजदूत पुस १२ मा काठमाडौं आउने पुष्टि गरेका छन्। नयाँ राजदूत छन् सोङ चिनियाँ विदेश मन्त्रालयको एसिया मामिला हेर्ने डेपुटी डाइरेक्टर जनरल हुन्। उनी नेपाल मामिलाका जानकारसमेत मानिन्छन्। त्यसैले बेइजिङले एसिया मामिला हेर्ने पाँचजना डेपुटी डाइरेक्टर जनरलमध्ये छन्लाई नेपालको राजदूतमा नियुक्ति गरेको हो। चिनियाँ कम्युनिस्ट पार्टीको नेसनल कंग्रेसका कारण बेइजिङले नेपालमा राजदूत पठाउन ढिला गर्दै आएको थियो। नेपालका लागि प्रस्तावित राजदूत छन् सोङ कुटिल कूटनीतिज्ञ रहेको उनलाई नजिकबाट चिन्ने चिनियाँ अधिकारीले बताएका छन्।
लोसपा संसदीय दलको नेतामा महन्थ ठाकुर चयन,काठमाडौं : लोकतान्त्रिक समाजवादी पार्टी (लोसपा)को संसदीय दलको नेतामा पार्टी अध्यक्ष महन्थ ठाकुर सर्वसम्मत चयन भएका छन्। पार्टी संसदीय दलको बैठकले बुधबार ठाकुरको नाम सर्वसम्मतले पारित गरेको हो। लोसपा नेता केशव झाले ठाकुर संसदीय दलको नेतामा चयन भएको जानकारी दिए। मंसिर ४ गते सम्पन्न निर्वाचनमा लोसपाले चार सिट जितेको छ। लोसपाले थ्रेस होल्ड भने कटाउन सकेन।
देउवालाई भेटेर अर्थमन्त्रीले भने गठबन्धन जोगाउन यसपटक प्रचण्डलाई प्रधानमन्त्री बनाऔं,"काठमाडौं : प्रधानमन्त्री शेरबहादुर देउवा र अर्थमन्त्री जनार्दन शर्माबीच भेटवार्ता भएको छ। संसदीय दलको नेतामा चयन भएलगत्तै देउवालाई बधाइ दिन बालुवाटार पुगेका अर्थमन्त्री शर्माले सत्ता समीकरणका विषयमा पनि छलफल गरेका छन्। यही गठबन्धनलाई जोगाउँदै नयाँ सरकार बनाउनुपर्ने अर्थमन्त्री शर्माले प्रधानमन्त्री देउवालाई सुझाव दिएका थिए। त्यसका लागि उनले माओवादी अध्यक्ष पुष्पकमल दाहाल प्रचण्डलाई पहिले सरकारको नेतृत्व दिनुपर्ने आग्रह गरे। 'आलोपालो गर्ने विषयमा तपाइँ र हाम्रोबीच राम्रो अन्डरस्ट्यानिङ छ। तपाइँले पहिलो कार्यकाल प्रधानमन्त्री बन्नुभयो। अब माओवादीलाई नेतृत्व सुम्पिनुस्। त्यसपछि फेरि तपाइँको पालो त छँदैछ,' अर्थमन्त्री शर्माको भनाइ उद्धृत गर्दै स्रोतले भन्यो। संसदको दोस्रो ठूलो दल नेकपा एमालेले औपचारिकरूपमै प्रधानमन्त्रीको प्रस्ताव गरेपछि प्रचण्डले दूतका रूपमा शर्मालाई बालुवाटार पठाएका हुन्। प्रचण्डले देउवाको राय बुझ्न दूत पठाएको माओवादी नेताहरूको ठम्याइ छ। 'माओवादी गठबन्धनलाई निरन्तरता दिन चाहन्छ। तर त्यससँगै पहिले सरकारको नेतृत्व पनि दाबी गर्छ,' माओवादीका एक नेताले भने, 'गठबन्धन बाहिर गएर पनि माओवादीले सरकारको नेतृत्व गर्ने अवसर पाइरहेको छ। तर हामी यही गठबन्धनमार्फत् सरकारको नेतृत्व गर्न चाहन्छौं।' एमाले उपाध्यक्ष सुवास नेम्वाङले मंगलबार खुमलटार पुगेर प्रचण्डलाई प्रधानमन्त्रीमा प्रस्ताव गरेका थिए। माओवादी अध्यक्ष प्रचण्डले पनि प्रधानमन्त्री बन्ने ठूलो आकांक्षा राखेका छन्। उनले सार्वजनिक कार्यक्रमहरूमा पनि आफू देशको प्रधानमन्त्री बन्ने उद्घोष गर्दै आएका छन्।"
सार्वजनिक कुलोको जग्गा व्यक्तिको नाममा,"काठमाडौं : सरकारीसार्वजनिक कुलो व्यक्तिको नाम दर्ता गरिएको तथ्य बाहिर आएको छ। भूमाफियासँग नापी र मालपोतका कर्मचारी मिलोमतोमा रुपन्देहीको साविक दुधराक्ष गाविस७ (क) र वडा२ (क) मा रहेका कुलोको ४९४७३ वर्गमिटर जग्गा व्यक्तिको नाममा पास गरिएको भेटिएको छ। अख्तियार दुरुपयोग अनुसन्धान आयोगले गरेको अनुसन्धानमा दुधराक्ष गाविस ७(क)को कित्ता नम्बर ८५४ को पूर्व र उत्तरपूर्वतर्फको सरकारी सार्वजनिक कुलोको ४१७८७ वर्गमिटर तथा सोही गाविस २ (क)को कित्ता नम्बर ६५२ मा दक्षिणतर्फको सार्वजनिक कुलोको ४६८७ वर्गमिटर व्यक्ति विशेषका नाम घुसाएको पाइएको हो। सार्वजनिक कुलो व्यक्तिको नाममा दर्ता गरेको पाइएपछि अख्तियारले सार्वजनिक कुलो व्यक्तिको नाममा पास गर्ने भैरहवा नापी कार्यालयका तत्कालीन अधिकृतहरूसहित १४ जनाबिरुद्ध मुद्दा दायर गरेको छ। नापी कार्यालय भैरहवा, रुपन्देहीका तत्कालीन नापी अधिकृतहरू ध्रुवराज मरासिनी र बिन्देश्वर यादव, सर्वेक्षक ठाकुरप्रसाद गुरौ तथा प्रथम तहका जग्गाधनी कृष्णप्रसाद पोखेरेलसमेत १४ जना उपर सार्वजनिक सम्पत्ति हानिनोक्सानी गरी भ्रष्टाचार गरेको आरोपमा विशेष अदालतमा आरोपपत्र दायर गरेको अख्तियारका प्रवक्ता एवं सहसचिव श्यामप्रसाद भण्डारीले जानकारी दिए। रुपन्देही, साविक दुधराक्ष गाविस७ (क) र वडा२ (क) को जग्गा नापी कार्यालय, रुपन्देहीका कर्मचारी तथा जग्गाधनीसमेत मिलेर फायल नक्सा तयार गर्दा सार्वजानिक कुलोको जग्गासमेत समावेश गरी नक्सा तयार गरी सार्वजनिक कुलो व्यक्ति विशेषको नाममा कायम गरेको भन्ने उजुरीमाथि अनुसन्धान गर्दा उनीहरूको मिलेमतो रहेको पाइएको अख्तियारको भनाइ छ। नियम विपरित बदनियत राखी व्यक्तिगत लाभ लिने उद्देश्यका साथ जग्गाधनीसँग मिलेमतो गरी सार्वजनिक कुलोको फायल नक्सा बनाउँदा व्यक्ति विशेषको जग्गामा घुसाएको देखिएको र भित्री ग्राभेल सडक भएको जग्गाको न्यूनतम मुल्यांकन अनुसार घुसाएको जग्गाको १० लाख ६५ हजार २ सय पाँच रुपैयाँ ५० पैसा बराबर हिनामिना गरेको आरोप छ।तत्कालीन नापी अधिकृत मरासनी, यादव र सर्भेक्षक गुरौबिरुद्ध विगो जरिवनासहित चार वर्षसम्मको कैद तथा व्यक्तिको निजी जग्गामा घुसाउने गरी फाइल नक्सा तयार गरेको, सार्वजनिक कुलोको भागको जग्गा नक्सा सुधार गरी गराइ सार्वजनिक नै कायम हुनेसमेतको मागदाबी अख्तियारको आरोप पत्रमा छ।"
जेष्ठ सदस्य पशुपति शमशेर राणाले लिए शपथ,"काठमाडौंः प्रतिनिधिसभाका ज्येष्ठ सदस्य पशुपति शमशेर राणाले राष्ट्रपति विद्यादेवी भण्डारीबाट शपथ लिएका छन् । राष्ट्रपति निवास शीतल निवासमा आयोजित एक कार्यक्रममा राणाले राष्ट्रपति भण्डारीबाट बुधबार सभामुखको पद तथा गोपनीयताको शपथ लिएका हुन्। राणा राप्रपाका समानुपातिक सांसद हुन्। उनको जन्म विसं १९९८ बैशाख २५ गते काठमाडौंको महाराजगन्ज भएको थियो । प्रतिनिधिसभा सदस्यलाई ज्येष्ठ सदस्यले सपथ खुवाउने प्रावधान छ । सोहिअनुरुप राणाले भण्डारीसमक्ष शपथ लिएका हुन्। समारोहमा उपराष्ट्रपति नन्दबहादुर पुन, प्रधानमन्त्री शेरबहादुर देउवा, राष्ट्रियसभाका अध्यक्ष गणेशप्रसाद तिमिल्सिना, कामु प्रधानन्यायाधीश हरिकृष्ण कार्कीलगायत सहभागी थिए। बिहीबार राणाले अन्य सांसदहरुलाई शपथ खुवाउने कार्यसूची छ।"
सर्लाहीका इन्दुशङ्कर र महालक्ष्मी सुगर मिल सञ्चालनमा,सर्लाही : जिल्लाका दुई चिनी उद्योग सञ्चालनमा आएका छन् । किसानले बिक्री गरेको उखुको भुक्तानी गर्न नसकेको एउटा उद्योग भने सञ्चालनमा आउन सकेको छैन । उद्योग परिसरमा उखु पर्याप्त आएकाले उद्योग सञ्चालन गरिएको इन्दुशङ्कर चिनी उद्योगका उखु प्रबन्धक योगनारायण रजकले बताए। उनका अनुसार किसानको मागअनुसार उखुको मूल्य निर्धारण नभए पनि चिनी उद्योगले तत्कालका लागि गत वर्षकै मूल्य कायम गरी उखु खरिद गर्न थालेको हो । हरिवनमा रहेको इन्दुशङ्कर र बगदहमा रहेको महालक्ष्मी सुगर मिल सञ्चालनमा आएका भए पनि अन्नपूर्ण सुगर मिलले किसानको पुरानो उखुको भुक्तानी नगरेकाले सञ्चालनमा आउन नसकेको हो । जिल्लाका दुई चिनी मिलले पुस १ गतेबाट उखु खरिद सुरु गरी क्रसिङको तयारी गरेका थिए । सरकारले उखुको मूल्य निर्धारण नगर्दा गत वर्षकै मूल्यमा भुक्तानी दिइने र मूल्य निर्धारण भएपछि बाँकी रकम भुक्तानी दिने सहमति चिनी उद्योगहरूले गरेका छन् । उखु किसानले उखुको मूल्य प्रतिक्विन्टल कम्तीमा सात सय पाँच कायम गर्नुपर्ने माग गरेका उखु उत्पादक किसान महासङ्घका अध्यक्ष कपिलमुनी मैनालीले बताए। उनका अनुसार उखु किसानले चिनी उद्योगमा उखु पुर्याएपछि भुक्तानी पाउने झन्झटिलो प्रक्रिया र उखुको एकैपटकमा भुक्तानी नपाउदा किसान मारमा परेका छन् । तर खेतमा उखु सुक्न दिनुभन्दा उधारो भए पनि बेच्नुपर्ने किसानलाई बाध्यता छ । जिल्लामा करिब ३० हजार बिघा क्षेत्रफलमा उखुखेती हुने गरेकामा यस वर्ष आधाभन्दा पनि कम जमिनमा किसानले उखुखेती गरेका उखु उत्पादक किसानका अगुवा राजकुमार मैनालीले बताए। उनका अनुसार जिल्लामा यस वर्ष करिब १४ हजार बिघा क्षेत्रफलमा उखुखेती भएको छ । इन्दुशङ्कर चिनी उद्योगले यस वर्ष करिब ४० लाख क्विन्टल उखु क्रसिङ गर्ने र यस वर्षका लागि उखुको मूल्य उद्योगले पाँच सय २० र सरकारले ७० किसानलाई भुक्तानी दिने उद्योगका प्रशासन शाखा प्रमुख ठाकुर नेपालले बताए। उखु उत्पादक किसानले सधैँ घाटा खाएर उखु बेच्नुपरेका कारण उखुको मूल्य बढाउन आफूहरूले माग राखेको उखु उत्पादक किसान महासङ्घका अध्यक्ष मैनालीले बताए। रासस
"सात दलले टुंग्याए संसदीय दलको नेता, जसपामा सकस","काठमाडौं : संसद्मा प्रतिनिधित्व गर्ने सात राजनीतिक दलले संसदीय दलको नेता टुंग्याएका छन्। अहिलेसम्म नेपाली कांग्रेस, नेकपा एमाले, नेकपा एकीकृत समाजबादी, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनमत पार्टी र लोकतान्त्रिक समाजवादी पार्टीले संसदीय दलको नेता टुंगो लगाएका हुन्। नेपाली कांग्रेस संसदीय दलको नेतामा शेरबहादुर देउवा निर्वाचित भएका छन्। बुधबार भएको निर्वाचनमा गगन थापालाई पराजित गर्दै देउवा संसदीय दलको नेता बनेका हुन्। देउवाले ६४ मत प्राप्त गर्दा थापाले २५ मत ल्याए। नेकपा एमालेको संसदीय दलको नेतामा केपी शर्मा ओली निर्वाचित भएका छन्। ओली सर्वसम्मतबाट संसदीय दलको नेता बनेका हुन्। नेकपा एकीकृत समाजवादीको संसदीय दलको नेतामा अध्यक्ष माधव कुमार नेपाल चयन भएका छन्। प्रमुख सचेतकमा भने राजेन्द्र पाण्डे र सचेतकमा प्रकाश ज्वाला सर्वसम्मत चयन भएका हुन्। राष्ट्रिय प्रजातन्त्र पार्टीको संसदीय दलको नेतामा पार्टी अध्यक्ष राजेन्द्र लिङदेन चुनिएका छन्। राष्ट्रिय स्वतन्त्र पार्टी संसदीय दलको नेतामा भने पार्टी सभापति रवि लामिछाने सर्वसम्मत चयन भएका छन्। त्यस्तै जनमत पार्टीको संसदीय दलको नेतामा पार्टी अध्यक्ष सीके राउत चुनिएका छन्। लोकतान्त्रिक समाजवादी पार्टी संसदीय दलको नेतामा महन्थ ठाकुर चयन भएका छन्। नेकपा माआवादी केन्द्रबाट पार्टी अध्यक्ष पुष्पकमल दाहाल प्रचण्ड संसदीय दलको नेता बन्ने निश्चित छ। त्यसका लागि संसदीय दलको बैठक भोलि (बिहीबार) डाकिएको छ। त्यस्तै नागरिक उन्मुक्ति पार्टीको संसदीय दलको नेता पार्टी अध्यक्ष रञ्जिता श्रेष्ठ चुनिने निश्चित छ। संसदीय दलको नेता चुन्न नागरिक उन्मुक्तिले बुधबार संसदीय दलको बैठक डाकेको छ। जनता समाजवादी पार्टी (जसपा)बाट संसदीय दलको नेता अझै टुंगो लागेको छैन। पार्टी अध्यक्ष उपेन्द्र यादव पराजित भएपछि दलको नेता कसलाई छान्ने भन्ने विषयमा सकस देखिएको जसपाका एक नेताले बताए। राजनीतिक दलसम्बन्धी ऐन २०७३ मा संघीय संसद वा प्रदेश सभाको निर्वाचनमा कम्तीमा दुई स्थानमा निर्वाचित भई प्रतिनिधित्व गर्ने दलले संघीय संसदीय वा प्रदेश संसदीय दल गठन गर्न सक्ने व्यवस्था छ। यो व्यवस्थाअनुसार नेपालमा यसपटक १० पार्टीले संघीय संसदमा संसदीय दल गठन गर्न पाउनेछन्। पार्टीको नीति सदनमा पुर्याउन संसदीय दलका नेताको भूमिका अग्रणी हुन्छ। संसदीय राजनीतिमा दलको नेता बन्नु भनेको अवसर पाउँदा प्रधानमन्त्री हुनसक्ने अवस्था पनि हो। संसदीय दलको नेतालाई आफ्ना पार्टीका सांसदहरूलाई निर्देशन दिनेदेखि कारबाही गर्नेसम्मको अधिकार छ।"
कांग्रेस संसदीय दलको नेतामा देउवा निर्वाचित,"काठमाडौं : नेपाली कांग्रेस संसदीय दलको नेतामा सभापति शेरबहादुर देउवा निर्वाचित भएका छन्। बुधबार बिहान भएको निर्वाचनमा देउवाले कूल ८९ मतमध्ये ६४ मत ल्याएर विजयी भएको निर्वाचन समितिका संयोजक भीष्मराज आङदेम्बेले जानकारी दिए। देउवाका प्रतिद्वन्द्वी महामन्त्री गगन थापाले २५ मत प्राप्त गरे। सभापति देउवा योसँगै छैठौं पटक पार्टीको संसदीय दलको नेता बनेका हुन्। प्रधानमन्त्री समेत रहेका देउवा यसअघि विसं २०५१, २०५८, २०६३, २०७२ र २०७४ मा समेत संसदीय दलको नेता निर्वाचित भएका थिए। देउवाको प्रस्तावकमा वरिष्ठ नेता रामचन्द्र पौडेल र समर्थकमा उपसभापति पूर्णबहादुर खड्का रहेका थिए। थापाको प्रस्तावकमा महान्त्री विश्वप्रकाश शर्मा र समर्थकमा धनराज गुरुङ र युवा नेता प्रदीप पौडेलले समर्थन गरेका थिए। कांग्रेसका सांसद माया राईले अस्पतालबाटै मतदान गरेकी थिइन्। सुत्केरी भएका कारण राई संसदीय दलको कार्यालय सिंहदरबारमा उपस्थित हुन नसकेपछि निर्वाचन समितिका प्रतिनिधिले ओम अस्पताल पुगेर मतदान गराएका थिए। तस्बिर : अभिशेक महर्जन"
दलको निर्वाचनमा सहमतिविपरित जब आरजु र मञ्जुले तस्बिर खिचे,काठमाडौं : कांग्रेस संसदीय दलको नेताको निर्वाचनका क्रममा मतदानस्थलभित्र सांसद आरजु राणा र मन्जु खाँडले मतदान गरिरहेका सांसदहरुको तस्बिर खिचेपछि विवाद भएको छ। मतदानस्थलमा मोबाइल लैजाने तर तस्बिर नखिच्ने सहमति भएको थियो। सहमतिविपरित प्रधानमन्त्री श्रीमती आरजु राणा र गृहमन्त्री बालकृष्ण खाँणकी पत्नी मञ्जु खाँणले मतदान गरिरहेका ९ जना सांसदको तस्बिर खिचेका हुन्। उनीहरुले तस्बिर खिचेपछि संस्थापन इतरपक्षका सांसदहरुले आपत्ती जनाएका हुन्। कांग्रेस नेता जीवन परियारले सहमति विपरित तस्बिर खिचेपछि केही समय विवादको अवस्था सृजना भएको बताए। राणा र खाँण समानुपातिक सांसद हुन्। बुधबार बिहान ८ बजेदेखि निर्वाचन सुरु हुने समय तोकिए पनि मोबाइल लैजान पाउने कि नपाउने भन्ने विषयमा विवाद भएको थियो। संस्थापन पक्षले मोबाइल लैजान पाउनुपर्ने र शेखरगगन पक्षले लैजान नहुने बताएपछि विवाद भएको थियो। त्यसपछि दुवै समूहबीच मोबाइल लैजान पाउने तर फोटो खिच्ने नपाउने सहमति भएको हो। संसद दलको निर्वाचनको मतदान सकिएको छ। दलको नेतामा सभापति शेरबहादुर देउवा र महामन्त्री गगन थापाबीच प्रतिष्पर्धा छ।
"कांग्रेस संसदीय दलको निर्वाचन सकियो, सुत्केरी सांसदलाई मतदान गराउन अस्पतालमै पुगे प्रतिनिधि","काठमाडौं : नेपाली कांग्रेस संसदीय दलको निर्वाचन सकिएको छ। कांग्रेस संसदीय दलको कार्यालय सिंहदरबारमा बुधबार बिहान भएको मतदानमा कांग्रेसका सबै सांसदले मतदान गरेका हुन्। कांग्रेसका एक सांसद सुत्केरी भएकाले उनको मतपत्र शिलबन्दी गरेर ल्याइएको छ। सांसद माया राई सुत्केरी भएका कारण संसदीय दलको कार्यालय सिंहदरबारमा उपस्थित हुन नसकेपछि निर्वाचन समितिका प्रतिनिधिले ओम अस्पतालमा पुगेर मतदान गराएका थिए। निर्धारित समयभन्दा ढिला गरी मतदान सुरु भएको थियो। पार्टी सभापति एवं प्रधानमन्त्री शेरबहादुर देउवा र महामन्त्री गगनकुमार थापाले संसदीय दलको नेतामा उम्मेदवारी दिएका छन्। देउवाका प्रस्तावक नेता रामचन्द्र पौडेल र थापाका प्रस्तावक अर्का नेता डा शेखर कोइराला छन्। देउवाका समर्थक उपसभापति पूर्णबहादुर खड्का र थापाका समर्थक उपसभापति धनराज गुरुङ, अर्का महामन्त्री विश्वप्रकाश शर्मा र नेता प्रदीप पौडेल छन्। दलका नेता चुनिन ४५ मत ल्याउनुपर्ने हुन्छ। कांग्रेसका सांसद ८९ जना छन्। केहि समयपछि मतगणना हुने निर्वाचन समितिले जनाएको छ।"
प्रचण्डलाई प्रधानमन्त्रीको अफर गरेर ओलीलिङ्देन भेटवार्ता,"काठमाडौं : नयाँ सत्ता समीकरणको बहस भइरहेको समयमा नेकपा एमाले अध्यक्ष केपी शर्मा ओली र राष्ट्रिय प्रजातन्त्र पार्टीका अध्यक्ष राजेन्द्रप्रसाद लिङ्देनबीच छलफल भएको छ। राप्रपाका अध्यक्ष लिङ्देनले मंगलबार राति बालकोटमा पुगेर एमाले अध्यक्ष ओलीलाई भेटेका हुन्। दुई नेताको भेटमा नयाँ सत्ता समीकरण,भावी रणनीति र समसामयिक राजनीतिक घटनाक्रमबारे छलफल भएको लिङ्देननिकट स्रोतले भन्यो। मंसिर ४ गते भएको निर्वाचनमा एमाले र राप्रपाले केहि स्थानमा तालमेल गरेका थिए। मंगलबार नै नेकपा एमालेमा अध्यक्ष केपी शर्मा ओली र राष्ट्रिय प्रजातन्त्र पार्टीमा अध्यक्ष राजेन्द्र लिङ्देन निर्विरोध दलको नेतामा चयन भएका छन्। राष्ट्रपति विद्यादेवी भण्डारीले पौष १० गतेभित्र नयाँ सरकार गठनको आह्वान गरेसँगै एमालेले शीर्ष नेताहरुसँग छलफल अगाडि बढाएको हो। मंगलबार बिहान नेकपा माओवादी केन्द्रका अध्यक्ष पुष्पकमल दाहाल प्रचण्डलाई भेटेर नेकपा एमालेका उपाध्यक्ष तथा पूर्वसभामुख सुवासचन्द्र नेम्वाङले प्रधानमन्त्री बन्न औपचारिक रुपमा प्रस्ताव गरेका थिए। केही दिनअघि माओवादीले नै सत्ता सहकार्यका लागि एमालेसँग औपचारिक प्रस्ताव गरेको थियो। कांग्रेस सभापति शेरबहादुर देउवालाई गलाउने रणनीतिका साथ अगाडि बढेका प्रचण्डले महासचिव देव गुरुङलाई दूतका रूपमा बालकोट पठाएका थिए। गुरुङले सत्ता सहकार्यका विषयमा एमाले अध्यक्ष ओलीसँग राय मागेका थिए। देशमा स्थिर सरकार निर्माणका लागि 'वाम शक्ति' अपरिहार्य रहेको भन्दै गुरुङले सत्ता सहकार्यका लागि औपचारिक प्रस्ताव गरेका थिए। सोही प्रस्तावको जवाफसहित मंगलबार नेम्वाङले प्रधानमन्त्रीको प्रस्ताव लिएर खुमलटार पुगेका हुन्। 'एमालेमाओवादी' सत्ता सहकार्य गर्दा नेम्वाङले दुई शर्तसमेत अगाडि सारेका थिए। उनले राष्ट्रपति एमालेले पाउनुपर्ने र माधव कुमार नेपाल नेतृत्वको एकीकृत समाजवादीलाई गठबन्धनमा समावेश नगर्ने शर्त प्रचण्डसँग राखेका थिए। दुई शर्त माने एमाले अन्य पदको बाँडफाडमा पनि लचकता देखाउने नेम्वाङले प्रस्ताव गरेको खुमलटार स्रोतले जानकारी दियो। एमाले तपाईं(प्रचण्ड)लाई प्रधानमन्त्री मान्न तयार छ। तपाईं प्रधानमन्त्री बन्नुहोस्, एमाले राष्ट्रपतिमा मान्न तयार छ, दुई नेताबीचको सम्वादलाई उद्दृत स्रोतले भन्यो, बाँकी पदहरू एमालेमाओवादीका शीर्ष नेता बसेर सहमतिमा बाँडफाड गरौंला। देशलाई स्थितरतातर्फ लैजान राजनीतिलाई नयाँ कोर्षबाट अगाडि बढाऔं। तर अहिले एसबिनाको गठबन्धन बनाऔं। सत्ता गठबन्धनभित्र शेरबहादुर देउवा र प्रचण्डले प्रधानमन्त्रीको दावी गरिरहेका छन्। निर्वाचन अगाडि देउवाले प्रचण्डलाई प्रधानमन्त्री बनाउने बचन दिएपनि हाल औपचारिक रुपमा सत्ता समीकरण र भावी प्रधानमन्त्रीको बारेमा सत्ता गठबन्धनमा छलफल नभएपछि एमाले गठबन्धनलाई टुटाएर नयाँ समीकरण बनाउन प्रयासरत रहेको छ। २ सय ७५ सदस्यीय प्रतिनिधिसभामा बहुमत पुर्याउन १ सय ३८ सिट चाहिन्छ। कांग्रेस र एमालेबाहेक कुनै पनि दुई दल मिल्दा बहुमत पुग्ने अवस्था छैन। कांग्रेसले ८९ एमालेले ७८ सिट जितेका छन्। माओवादीले ३२, रास्वपा २०, राप्रपा १४, जसपा १२, एकीकृत समाजवादी १०, जनमत ६, लोसपा ४, नागरिक उन्मुक्ति ३, राष्ट्रिय जनमोर्चा र नेमकिपाले ११ सिट जितेका छन्। स्वतन्त्रले ५ सिट जितेका छन्।"
संसद्मा महिला सहभागिता निरन्तर उकालो,"काठमाडौं : संसद्मा महिला प्रतिनिधित्व २०१५ सालमा एक जनाको मात्रै थियो। त्यो भनेको कुल सांसदको ०९१ प्रतिशत मात्रै हो। त्यस बेला १ सय ९ सिट थियो। त्यसपछि भने क्रमशः बढेर अहिले ३३१० प्रतिशत पुगेको छ। २ सय ७५ सदस्यीय प्रतिनिधिसभामा यसपटक महिलाको संख्या ९१ छ। प्रत्यक्षमा अति कम मात्रै निर्वाचित भए पनि समानुपातिक प्रणालीले संवैधानिक व्यवस्था टेकेको हो। संविधानको धारा ८४ (८) ले संघीय संसद्मा कम्तीमा एकतिहाइ महिलाको प्रतिनिधित्व सुनिश्चित गरेको छ। पूर्वराज्यमन्त्री तथा साहित्यकार भद्राकुमारी घले संसद्मा महिला सहभागिता सन्तोषजनक रहेको बताउँछिन्। प्रत्यक्षमा नदिए पनि कमसेकम समानुपातिकबाट दिएका छन्। संसद्मा महिला त छिरे, उनी भन्छिन्। उहिले र अहिलेको अवस्थामा धेरै परिवर्तन भएको उनको ठम्याइ छ। कांग्रेस नेतृ एवं पूर्वकोषाध्यक्ष सीतादेवी यादव महिलाको हक, अधिकार पहिलाको तुलनामा बढ्दै गएको बताउँछिन्। पहिला महिलाले केवल घरको काम गर्ने हो भन्थे। राजनीति गर्न दिइँदैनथ्यो, नेतृ यादव भन्छिन्, तर, अहिले अवस्था फेरिएको छ। महिला पढेलेखेका छन् र सक्षम पनि छन्। पूर्वप्रमुख निर्वाचन आयुक्त सूर्यप्रसाद श्रेष्ठ संसद्मा महिला सहभागिताले खुसी दिएको बताउँछन्। प्रत्यक्षमा कम भए भन्ने हो तर संसद्मा सहभागिता त बन्यो, अवसर त मिल्यो नि ! दलहरूले सक्षम महिला वा कस्ता लगे आफ्नो ठाउँमा होला। तर, महिला आउनु खुसीको कुरा हो, उनी भन्छन्, महिलाहरू पुरुष सरह प्रत्यक्षमा प्रतिस्पर्धा गर्न सक्षम हुनुपर्छ। राष्ट्रिय महिला आयोगकी पूर्वअध्यक्ष सीता पौडेल अब प्रत्यक्षमा धेरै महिलालाई सहभागी बनाउनुपर्ने धारणा व्यक्त गर्छिन्। त्यति बेला राणा, राजा र कांग्रेसको सरकार हुन्थ्यो। जनतामा राजनीतिक चेतना पनि थिएन। महिलाका लागि झनै गाह्रो समय थियो। तर, पनि महिलाहरूले लडेरै भए पनि मताअधिकार प्राप्त गरे, पौडेल भन्छिन्, अहिले पनि हामी महिलाका लागि लडिरहेका छांै। २००४ सालमा महिला संगठन बनेपछि हक, अधिकारका लागि निरन्तर संघर्ष गर्दै आएको उनको भनाइ छ। यसअघि २०४६ सालको परिवर्तनपश्चात् नेपाल अधिराज्यको संविधान २०४७ ले महिला प्रतिनिधिको व्यवस्था गरेको थियो। धारा ११४ अनुसार संसद्को निर्वाचनमा कम्तीमा ५ प्रतिशत उम्मेदवार महिला हुनुपथ्र्यो। साथै राष्ट्रियसभामा कम्तीमा ३ जना महिला सदस्य हुनुपर्ने संवैधानिक व्यवस्था थियो। यसलाई नै संसद्मा महिला सहभागिता सुनिश्चितताको सुरुवातका रूपमा लिन सकिने जानकार बताउँछन्। २०६३ पछि उल्लेख्य प्रतिनिधित्व २०६२६३ को राजनीतिक परिवर्तनपछि संसद्मा महिला प्रतिनिधित्वमा उल्लेखनीय प्रगति देखिन्छ। पहिलो संविधानसभामा महिलाको प्रतिनिधित्व ३२७८ प्रतिशत भएको संसद्मा महिला सहभागिता पुस्तकमा उल्लेख छ। ६ सय १ सदस्यीय संविधानसभामा १ सय ९७ जना महिला थिए। दोस्रो संविधानसभामा भने २९२८ प्रतिशत मात्रै रह्यो। ६ सय १ सदस्यीय संविधानसभामा १ सय ७६ जना महिला थिए। त्यस्तै २०७४ मा संघीय संसद्का प्रतिनिधिसभा र राष्ट्रियसभाका कुल ३ सय ३४ सदस्यमध्ये १ सय १२ जना अर्थात् ३३५३ प्रतिशत सहभागिता रह्यो। २ सय ७५ सदस्यीय प्रतिनिधिसभामै ९० महिला पुगेका थिए। त्यो भनेको करिब ३३ प्रतिशत हुन आउँछ। ०१५ सालमा सांसद र उपमन्त्री बनेकी थिइन् ठकुरानी २००७ सालअघि राजनीतिमा महिला सहभागिता अति न्यून थियो। महिलाहरू राजनीतिक, सामाजिक तथा आर्थिकसहित विभिन्न अधिकारबाट वञ्चित थिए। २०१५ फागुन ७ गते भएको निर्वाचनबाट एक जना मात्रै महिला सदस्य निर्वाचित भइन्। कांग्रेस उम्मेदवार द्वारिकादेवी ठकुरानी क्षेत्र नम्बर ६६ बाट जितेर सांसद बनेकी हुन्। त्यस बेला सात महिला उम्मेदवार थिए। ठकुरानी २०१६ जेठ ६ गते गठित मन्त्रीमण्डलमा स्वास्थ्य तथा स्वायत्त शासन उपमन्त्री नियुक्त भएकी थिइन्। उनी नेपालको मन्त्रीमण्डलमा समावेश हुने पहिलो महिला मन्त्री हुन्। प्रतिनिधिसभाबाट निर्वाचित १८ र राजाबाट मनोनीत १८ गरी ३६ सदस्यीय महासभा गठन हुने व्यवस्था थियो। २०१६ असार २९ गते उपल्लो सदन महासभामा एक मात्र महिला कमल राणा काठमाडौंबाट मनोनीत भएकी थिइन्। संसद्मा महिला सहभागिता सन्तोषजनक छ। प्रत्यक्षमा नदिए पनि कमसेकम समानुपातिक त दिएका छन्। संसद्मा महिला त छिरे। पहिला महिला राजनीतिमा आउनु भनेको निकै ठूलो कुरा थियो। अलिकति क्षमता भएका महिला उठ्थे। लडेर अधिकार लिइहाल्थे। भद्राकुमारी घले, पूर्वराज्यमन्त्री महिलाको हक, अधिकार पहिलाको तुलनामा बढ्दै गएको छ। अब महिला संसद् हाक्न सक्ने भएका छन्। पहिला महिलाले केवल घरको काम गर्ने हो भन्थे। राजनीति गर्न दिइँदैनथ्यो। तर, अहिले अवस्था फेरिएको छ। महिला पढेलेखेका छन् र सक्षम पनि छन्। सीतादेवी यादव, कांग्रेस नेतृ प्रत्यक्षमा कम भए भन्ने हो। तर, संसद्मा सहभागिता त बन्यो। अवसर त मिल्यो नि ! दलहरूले सक्षम वा कस्ता लगे आफ्नो ठाउँमा होला। तर, महिला आउनु खुसीको कुरा हो। महिलाहरू पुरुषसरह प्रत्यक्षमा प्रतिस्पर्धा गर्न सक्षम हुनुपर्छ। सूर्यप्रसाद श्रेष्ठ, पूर्वप्रमुख निर्वाचन आयुक्त पहिला जनतामा राजनीतिक चेतना पनि थिएन। महिलाका लागि झनै गाह्रो समय थियो। तापनि महिलाले लडेरै भए पनि मताधिकार प्राप्त गरे। अहिले पनि हामी महिलाका लागि लडिरहेका छांै। अब प्रत्यक्षमा धेरै महिलालाई सहभागी बनाउनुपर्छ।सीता पौडेल, पूर्वअध्यक्ष, राष्ट्रिय महिला आयोग संसद्मा महिला सहभागिता पुस्तकमा नेपालको संविधान, २०१९ बमोजिम विधायिकी अंग राष्ट्रिय पञ्चायतमा जिल्ला पञ्चायतहरूका सम्पूर्ण सदस्य रहेको अञ्चलसभाबाट निर्वाचित ९० जना रहेको व्यवस्था भएको उल्लेख छ। वर्गीय र व्यावसायिक संगठनमध्ये नेपाल किसान संगठनबाट ४, नेपाल युवक संगठनबाट ४, नेपाल महिला संगठनबाट ३, नेपाल मजदुर संगठनबाट २, नेपाल भूतपूर्व सैनिक संगठनबाट २ जना निर्वाचित हुने व्यवस्था थियो। त्यसैगरी स्नातक तह उत्तीर्ण गरेकाहरूबाट ४ जना निर्वाचित हुन्थे। उपर्युक्त निर्वाचित सम्पूर्ण सदस्य संख्याको १५ प्रतिशत सदस्य राजाबाट मनोनीत हुने व्यवस्था संविधानमा थियो। त्यो समयमा महिला राजनीतिमा आउनु भनेको निकै ठूलो कुरा थियो, विगत सम्झिँदै पूर्वराज्यमन्त्री घले भन्छिन्, अलिकति क्षमता भएका महिला उठ्थे। लडेर अधिकार लिइहाल्थे। म पञ्चायतकालमा पाँचपटक माननीय भएकी मान्छे हुँ। राज्यमन्त्री पनि भएँ। सम्माननीय सदस्य पनि भएँ। क्षमता हुने महिलाले अधिकार लिन्थे। तर, पुरुष वर्गबाट महिलाले स्थान दिनुपर्छ भन्ने थिएन। अहिलेको चुनाव आधुनिक, वैज्ञानिक संविधानले हक अधिकार दिएको छ। अहिले महिला सक्षम भएको घलेको बुझाइ छ। त्यो बेला लोग्ने, छोरा, गाउँका ठूलाबडाले नउठ भनेपछि कसको हिम्मत हुन्थ्यो र ?, उनी भन्छिन्, महिला संगठनलाई हेप्थे। म त कसैसँग डराउँथिनँ। सबै लोग्ने मान्छेलाई लडाएर नै चुनाव जितेँ। वीरेन्द्र सरकारले मलाई सम्मानीय सदस्य बनाउनुभयो। ४ वर्ष राजपरिषद्को काम गरेँ। २०३६ सालमा भएको जनमत संग्रहपश्चात् भएको नेपालको संविधान, २०१९ को तेस्रो संशोधनबाट राष्ट्रिय पञ्चायतको गठन प्रक्रिया परिवर्तन गरेको पाइन्छ। संवैधानिक परिवर्तनबमोजिम विधायिकी अंगमा प्रत्यक्ष निर्वाचन प्रणाली अंगीकार गरी २१ वर्ष उमेर पुगेका बालिगलाई प्रत्यक्ष मतदानको अधिकार प्रदान गरेको पाइन्छ। जसअनुसार देशभरबाट प्रत्यक्ष निर्वाचित १ सय १२ जना सदस्य रहने र सम्पूर्ण सदस्य संख्याको एक चौथाइ अर्थात् २८ सदस्य राजाबाट मनोनीत हुने व्यवस्था गरेको पाइन्छ। यसबाट राष्ट्रिय पञ्चायतमा कुल सदस्य संख्या १ सय ४० रहने व्यवस्था थियो। उक्त अवधिमा २०३८ र २०४३ सालमा गरी दुईपटक आमनिर्वाचन भए। २०३८ सालमा दुई महिला निर्वाचित भए भने २०४३ मा ३ जना। राष्ट्रिय पञ्चायतमा महिला संघबाट प्रतिनिधित्व गर्ने व्यवस्था रहेको पाइन्छ। नेपाल अधिराज्यको संविधान २०४७ अन्तर्गत २०४८, २०५१ र २०५६ मा गरी तीनवटा आमनिर्वाचन भए। त्यस बेला संविधानको धारा ११४ मा पाँच प्रतिशत महिला उम्मेदवार हुनुपर्ने प्रावधान थियो। तर, संसद्मा प्रतिनिधित्वको संवैधानिक सुनिश्चितता थिएन। २०४८ मा दलगत ७३ र स्वतन्त्र ८, २०५१ मा दलगत ७४ र स्वतन्त्र १२, २०५६ मा दलगत १ सय १७ र स्वतन्त्र २६ महिला उम्मेदवार थिए। २०४८ को निर्वाचन र उपनिर्वाचनबाट ८, २०५१ मा ७ र २०५६ मा १२ महिला निर्वाचित भएका थिए। कहिले कति महिला प्रतिनिधित्व ? राष्ट्रिय महिला आयोगले २०७८ मा सार्वजनिक गरेको पुस्तक नेपालमा महिलाको अवस्थामा २०१५ सालदेखि २०७४ सम्म कति महिलाले संसद्मा प्रवेश पाएको कुरा उल्लेख गरेको छ। जसअनुसार २०१५ मा १०९ सिटमा एक जना मात्र महिला थिए। जुन प्रतिशतको हिसाबले ०९१ हो। २०३८ सालमा कुल सिट संख्या १ सय १२ मा १ सय १० जना पुरुष थिए। दुई जना मात्रै महिला सांसद थिए। जसको प्रतिशत १७८ हो। २०४३ सालमा १ सय १२ सिटमा १ सय ९ पुरुष र तीन जना महिला संसद्मा सहभागी भए। जुन बेला महिलाको उपस्थिति २७५ प्रतिशत हो। २०४८ सालमा २ सय ५ सिटमा महिलाको संख्या बढेर सात पुगेको छ। जुन ३५३ प्रतिशत हो। १ सय ९८ पुरुष छन्। २०५१ सालमा पनि संसद्मा महिला संख्या ७ मै सीमित रह्यो। पुरुषको संख्या १ सय ९८ नै भयो। २०५६ सालमा भने महिलाको संख्या बढेर १२ पुग्यो भने पुरुषको संख्या १ सय ९३। जति बेला महिला प्रतिनिधित्व ६२१ प्रतिशत पुग्यो। २०६४ सालमा सिट संख्या पनि बढी भएकाले वा महिलामा राजनीति प्रतिचासो बढेको हुन सक्ने अनुमान गर्न सकिन्छ। त्यस बेला ६ सय १ सदस्यीय संविधानसभामा १ सय ९७ जना महिला भए। त्यो भनेको ३२७८ प्रतिशत हो। दोस्रो संविधानसभामा भने १ सय ७६ जना मात्रै भए। त्यो भनेको २९२८ प्रतिशत हो।"
"कांग्रेस संसदीय दलको निर्वाचन आज, देउवा र थापाबीच भिडन्त","काठमाडौं : कांग्रेस संसदीय दलका नेतामा पार्टी सभापति एवं प्रधानमन्त्री शेरबहादुर देउवा र महामन्त्री गगनकुमार थापाले उम्मेदवारी दिएका छन्। जसका लागि बुधबार बिहान ८ बजेदेखि निर्वाचन हुँदैछ। डा कोइरालाले संस्थापन इतर पक्षबाट दलका नेतामा दाबी गरे पनि अन्तिममा थापालाई छाडेका हुन्। देउवाका समर्थक उपसभापति पूर्णबहादुर खड्का र थापाका समर्थक उपसभापति धनराज गुरुङ, अर्का महामन्त्री विश्वप्रकाश शर्मा र नेता प्रदीप पौडेल छन्। दलका नेता चुनिन ४५ मत ल्याउनुपर्ने हुन्छ। कांग्रेसका सांसद ८९ जना छन्। मंगलबार अपराह्नसम्म थापाका पक्षमा ३९ सांसद पुगेको दाबी नेताहरूले गरेका छन्। तर, युवा नेता पौडेल पनि थापाको समर्थक बसेकाले तटस्थ भन्न रुचाउने केही सांसद यही पक्षमा खुल्ने नेताहरूको भनाइ छ। सधैं एकै व्यक्ति सत्ता वरिपरि घुमिराख्दा पार्टीप्रतिको आकर्षण पनि घट्न सक्ने खतरा देखिएको छ, नेता पौडेलले भने, त्यसकारण अग्रजलाई सम्मान गर्दै गगनजीको समर्थक बसेको हुँ। देउवानिकट नेता पनि तटस्थ देखिएका ५ जनाजति सांसद आफ्नो पक्षमा आउने दाबी गर्छन्। संसदीय दलमा हुने प्रतिस्पर्धालाई सकारात्मक रूपमा लिनुपर्छ, देउवाका समर्थक बसेका उपसभापति पूर्णबहादुर खड्काले भने, शेरबहादुर देउवा भारी मतान्तरले जित्नुहुनेछ। स्थानीय र संसदीय निर्वाचनमा देउवाले पार्टीलाई पहिलो बनाएकाले नेताकार्यकर्ताले त्यसको मूल्यांकन गर्ने खड्काले बताए। थापाका प्रस्तावक डा कोइरालाले भने स्थायित्व र रूपान्तरणका लागि थापालाई प्रस्ताव गरेको प्रतिक्रिया दिए। पार्टीको आगामी सभापतिको सहमतिको विषयमा भोलिका दिनहरू हेर्दै जाने हो, उनले भने, यो विषयमा गगनजीले स्पष्टसँग बोलिसक्नुभएको छ।"
राष्ट्रपति भण्डारीले ज्येष्ठ सदस्य पशुपति शम्सेर जबरालाई आज शपथ ग्रहण गराउने,काठमाडौं : राष्ट्रपति विद्यादेवी भण्डारीले सङ्घीय संसद् प्रतिनिधिसभाका नवनिर्वाचित ज्येष्ठ सदस्य पशुपति शम्सेर जबरालाई पद तथा गोपनीयतको शपथ गराउने भएकी छन्। राष्ट्रपति भवन शीतल निवासमा आज दिउँसो राष्ट्रपतिसमक्ष ज्येष्ठ सदस्य राणाले शपथ लिन लागेका हुन्। नेपालको संविधानअनुसार सङ्घीय संसद्का सदस्यले सदन वा त्यसको कुनै पनि समितिको बैठकमा पहिलो पटक भाग लिनुअघि सङ्घीय कानुनबमोजिम शपथ लिनुपर्छ भन्ने व्यवस्था छ। संसद् सचिवालयका सहप्रवक्ता दशरथ धमलाका अनुसार नागरिकताको प्रमाणपत्रमा राणाको जन्म विसं १९९८ मंसिर २४ गते रहेको छ। प्रतिनिधिसभाको सभामुख र उपसभामुखको निर्वाचन नभएको वा दुवै पद रिक्त भएको अवस्थामा प्रतिनिधिसभाको बैठकको अध्यक्षता उपस्थित सदस्यमध्ये उमेरका हिसाबले ज्येष्ठ सदस्यले गर्ने संवैधानिक व्यवस्था छ। सभामुखको चयन नभएसम्म प्रतिनिधिसभाको अध्यक्षता गर्ने ज्येष्ठ सदस्यले अरु सदस्यलाई शपथ दिलाउनुपर्ने संवैधानिक व्यवस्था छ। संसद् सचिवालयका सहप्रवक्ता धमलाका अनुसार ज्येष्ठ सदस्य राणाले नयाँ बानेश्वरस्थित संसद् भवनमा नव निर्वाचित अन्य सदस्यलाई बिहीबार दिउँसो १ बजे शपथ गराउने कार्यतालिका छ। यसअघि २०७४ सालको प्रतिनिधिसभामा यादव उपस्थित नभएपछि सांसदलाई महन्थ ठाकुरले ज्येष्ठ सदस्यको हैसियतमा पद तथा गोपनीयताको शपथ गराएका थिए। मङ्सिर ४ गते भएको निर्वाचनमा प्रत्यक्षतर्फ एक सय ६५ र समानुपातिक तर्फ ११० गरी २७५ जना प्रतिनिधिसभा सदस्य निर्वाचित भएका छन्। प्रतिनिधिसभाको पहिलो बैठक प्रारम्भ भएको मितिले १५ दिनभित्र प्रतिनिधिसभाका सदस्यमध्येबाट सभामुख र उपसभामुखको निर्वाचन गर्नुपर्ने संवैधानिक व्यवस्था छ। राष्ट्रपति विद्यादेवी भण्डारीले मंसिर ४ मा सम्पन्न निर्वाचनमा राजनीतिक दलहरुले स्पष्ट बहुमत प्राप्त गरेको नदेखिएकोले नेपालको संविधानको धारा ७६ को उपधारा (२) बमोजिम प्रतिनिधि सभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई नेपालको प्रधानमन्त्री नियुक्त गर्नका लागि पुस १० गते बेलुका ५ बजेभित्र दावी पेश गर्न आह्वान गरेकी छन्। सोहीअनुसार पुस ७ गते सांसदहरुको शपथ हुन लागेको हो।
कांग्रेस संसदीय दलको निर्वाचन सुरु (तस्बिरसहित),"काठमाडौं : नेपाली कांग्रेस संसदीय दलको निर्वाचन सुरु भएको छ। कांग्रेस संसदीय दलको कार्यालय सिंहदरबारमा बुधबार बिहान निर्धारित समयभन्दा ढिला गरी मतदान सुरु भएको हो। देउवा पक्षले मोबाइल लैजान पाउनुपर्ने र शेखरगगन पक्षले मोबाइल लैजान नमिल्ने तर्क गरेपछि मतदान निर्वाधित समयभन्दा ढिलाई भएको थियो। अहिले मोबाइल लैजान पाउने सहमति भएपछि मतदान सुरु भएको हो। पार्टी सभापति एवं प्रधानमन्त्री शेरबहादुर देउवा र महामन्त्री गगनकुमार थापाले संसदीय दलको नेतामा उम्मेदवारी दिएका छन्। देउवाका प्रस्तावक नेता रामचन्द्र पौडेल र थापाका प्रस्तावक अर्का नेता डा शेखर कोइराला छन्। डा कोइरालाले संस्थापन इतर पक्षबाट दलका नेतामा दाबी गरेपनि अन्तिममा थापालाई छाडेका हुन्। देउवाका समर्थक उपसभापति पूर्णबहादुर खड्का र थापाका समर्थक उपसभापति धनराज गुरुङ, अर्का महामन्त्री विश्वप्रकाश शर्मा र नेता प्रदीप पौडेल छन्। दलका नेता चुनिन ४५ मत ल्याउनुपर्ने हुन्छ। कांग्रेसका सांसद ८९ जना छन्। मंगलबार अपराह्नसम्म थापाका पक्षमा ३९ सांसद पुगेको दाबी नेताहरूले गरेका छन्। मतदानस्थलमा सांसदहरु मतदान गर्न लाइनबद्ध रहेका छन्।"
"प्रधानमन्त्री देउवा र राजदूत थम्पसनबीच भेट, सत्ता समीकरणबारे अमेरिकी चासो","काठमाडौं : प्रधानमन्त्री शेरबहादुर देउवा र नेपालका लागि अमेरिकी राजदूत डिन आर थम्पसनबीच भेट भएको छ। प्रधानमन्त्री देउवालाई भेट्न अमेरिकी राजदूत थम्पसन मंगलबार अपरान्ह बालुवाटार पुगेका थिए। संसदीय दलको नेताका लागि उमेदवारी दर्ता गरेर फर्किपछि अमेरिकी राजदूत थम्पसनले प्रधानमन्त्री देउवासँग भेट गरेको बालुवाटार स्रोतले बताएको छ। राजदूत थम्पसनले पछिल्लो राजनीतिक अवस्था, संसदीय दलको निर्वाचन, सम्भावित सत्ता समिकरणलगायत विषयमा चासो राखेका थिए। नेपालको सम्भावित सत्ता समीकरणबारे अमेरिका, भारत र चीनले गहिरो चासो व्यक्त गरिरहेका छन्। ती मुलुकका राजदूतहरुले नेपालमा विकसित भइरहेको पछिल्लो राजनीतिक अवस्थालाई नजिकबाट नियालिरहेका छन्।"
निर्धारित समयमा सुरु भएन कांग्रेस संसदीय दलको निर्वाचन,"काठमाडौं : नेपाली कांग्रेस संसदीय दलको निर्वाचन निर्धारित समयमा सुरु हुन सकेको छैन। नेपाली कांग्रेस संसदीय दलको कार्यालयको मतदानस्थलमा मोबाइल लैजान पाउने किन नपाउने भन्ने विवाद हुँदा मतदान हुन नसकेको कांग्रेस नेता जीवन परियारले जानकारी दिए। सिंहदरबारमा बुधबार बिहान ८ बजेदेखि सुरु हुने मतदान बिहान १० बजेसम्म चल्ने कार्यतालिका रहेको थियो। पार्टी सभापति एवं प्रधानमन्त्री शेरबहादुर देउवा र महामन्त्री गगनकुमार थापाले संसदीय दलको नेतामा उम्मेदवारी दिएका छन्। देउवाका प्रस्तावक नेता रामचन्द्र पौडेल र थापाका प्रस्तावक अर्का नेता डा शेखर कोइराला छन्। देउवा पक्षले मोबाइल लैजान पाउनुपर्ने माग राखेको छ भने शेखरगगन पक्षले मोबाइल लैजान नमिल्ने तर्क गरेका छन्। निर्वाचन समितिमा रहेका निर्वाचन समिति संयोजक सहमहामन्त्री भीष्मराज आङ्देम्बे र पुष्पा भुसाल मोबाइल लैजान दिनुपर्ने पक्षमा छन् भने निर्वाचन समिति सदस्य ईतर समूहका प्रकाश रसाइली स्नेही मोबाइल लान दिन नहुने पक्षमा रहेका छन्। डा कोइरालाले संस्थापन इतर पक्षबाट दलका नेतामा दाबी गरेपनि अन्तिममा थापालाई छाडेका हुन्। देउवाका समर्थक उपसभापति पूर्णबहादुर खड्का र थापाका समर्थक उपसभापति धनराज गुरुङ, अर्का महामन्त्री विश्वप्रकाश शर्मा र नेता प्रदीप पौडेल छन्। दलका नेता चुनिन ४५ मत ल्याउनुपर्ने हुन्छ। कांग्रेसका सांसद ८९ जना छन्। मंगलबार अपराह्नसम्म थापाका पक्षमा ३९ सांसद पुगेको दाबी नेताहरूले गरेका छन्।"
माधव नेपालको स्वास्थ्यमा सुधार,काठमाडौं : पूर्वप्रधानमन्त्री एवं नेकपा (एकीकृत समाजवादी)का अध्यक्ष माधवकुमार नेपालको स्वास्थ्यमा सुधार आएको छ । उनको ज्वरो सामान्य अवस्थामा छ । अध्यक्ष नेपाललाई जाउलोलगायत खानेकुरा खुवाइएको छ । अध्यक्ष नेपालको छातीमा सङ्क्रमणका साथै रुघाखोकीको समस्या भएपछि मङ्गलबारदेखि महाराजगञ्जस्थित त्रिवि शिक्षण अस्पतालमा भर्ना गरी उपचार सुरु गरिएको हो । छातीरोग विशेषज्ञ डा सन्तकुमार दास नेतृत्वको टोली उनको उपचारमा संलग्न रहेको पार्टी सचिवालयले जनाएको छ । पछिल्लो समय पार्टीको राजनीतिक कामले दौडधुप गरेका अध्यक्ष नेपाललाई अहिले आगन्तुकसँगको भेटघाट बन्द गरिएको छ। छातीको सङ्क्रमण न्यूनीकरण नहुँदासम्म केही दिन अस्पतालमै राखिने उनका स्वकीय सचिव मोहन गौतमले जानकारी दिए। रासस
मर्मतको पर्खाइमा तेल दल्ने पुल,"दोलखा : तेल दल्ने इतिहास बोकेको दोलखाको विगु र गौरीशंकर गाउँपालिकाको सिमानामा रहेको जामुनेको झोलुंगे पुलका एक्ला रखवाला बलबहादुर खड्का यसको मर्मत र संरक्षणको पर्खाइमा छन्। अहिले यो पुल नजिकै माथिल्लो तामाकोसी जलविद्युत् आयोजनाको सडकमा पक्की पुल भएकोले यो खासै चल्तीमा छैन तर यसको ऐतिहासिकता जोगाउन पनि मर्मत आवश्यक छ, पुलका रखवाला स्थानीय खड्काले भने। खारे र बुलुङ जोड्ने यो पुल झन्डै २० वर्ष अघिसम्म दोलखाको उत्तरी भेगका आधा दर्जन गाविसका मानिसको प्रमुख मार्ग थियो। तर, अहिले तामाकोसी आयोजनाको सडकसँगै पक्की पुल बनेकाले तेल दल्ने इतिहाससँग सम्बन्धित झोलुंगेपुलबाट मानिस हिँड्न छाडेको खड्काको भनाइ छ। मानिसलाई आवतजावत गर्न समस्या भए पछि समाजसेवी प्रयागराज पण्डितले २००३ सालमा रामेछाप ठोसे मेक्चनको फलाम खानीबाट काँचो फलाम ल्याई व्यक्तिगत लगानीमा पुल निर्माण गरेको खड्काले बताए। जामुनेमै आरन बनाइ स्थानीय मजदुरको प्रयोगमा काँचो फलामबाट पुल निर्माण गरिएको झन्डै २५ वर्षसम्म तेल दल्ने गरिएको जानकारी भएको खड्काले बताए। पण्डितले पुलको संरक्षण र हरेक वर्ष तेल दल्न आफ्नो जग्गामा निजी गुठीसमेत बनाएका थिए। गुठीको जग्गा कमाउने क्रममा २०२७ सालमा जामुने आएको बलबहादुरले बताए। पण्डितले विभिन्न ठाउँबाट मानिस ल्याएर आफ्नो जग्गामा गुठी बनाएको र त्यसको आम्दानीबाट पुलको संरक्षण तथा प्रत्येक वर्ष तेल दल्ने गरेको स्थानीयको भनाइ छ।"
संसदीय दलको निर्वाचन कांग्रेसको भविष्यसँग जोडिएको छ : गगन थापा,"काठमाडौं : नेपाली कांग्रेसका महामन्त्री गगन थापाले संसदीय दलको निर्वाचन कांग्रेसको भविष्यसँग जोडिएको बताएका छन्। बुधबार बिहान निर्वाचन हुन अगाडि सञ्चारकर्मीसँग बोल्दै थापाले सांसदहरुले आग्रह, पूर्वाग्रहबिना विवेक प्रयोग गर्ने दाबी गरेका छन्। देशभरका हजारौं जनताको प्रतिनिधित्व गरेर सांसदहरु यहाँ आउनुभएको छ। उनले भने, मलाई विश्वास छ, सांसदहरुले आग्रह, पूर्वाग्रहबिना विवेक प्रयोग गरेर कांग्रेसको भविष्य सोच्नुहुनेछ। उनले कांग्रेसलाई गति दिन पनि सांसदले विवेक प्रयोग गर्नुपर्ने आवश्यकता भएको बताए। कांग्रेस संसदीय दलको कार्यालय सिंहदरबारमा मतदान बिहान १० बजेसम्म मतदान हुँदैछ। पार्टी सभापति एवं प्रधानमन्त्री शेरबहादुर देउवा र महामन्त्री गगनकुमार थापाले संसदीय दलको नेतामा उम्मेदवारी दिएका छन्। देउवाका प्रस्तावक नेता रामचन्द्र पौडेल र थापाका प्रस्तावक अर्का नेता डा शेखर कोइराला छन्। देउवाका समर्थक उपसभापति पूर्णबहादुर खड्का र थापाका समर्थक उपसभापति धनराज गुरुङ, अर्का महामन्त्री विश्वप्रकाश शर्मा र नेता प्रदीप पौडेल छन्। दलका नेता चुनिन ४५ मत ल्याउनुपर्ने हुन्छ। कांग्रेसका सांसद ८९ जना छन्।"
युगानुकुल निर्णय गरी संसदीय दलको नेतामा मतदान गर्न गगन थापाको अपील,"काठमाडौं : नेपाली कांग्रेस महामन्त्री एवम् संसदीय दलको नेताका उम्मेदवार गगन थापाले विवेकसम्मत निर्णय गर्न सांसदहरूलाई अपिल गरेका छन्। बुधबार बिहान फेसबुकमार्फत थापाले सांसदले देश, जनता, भावी सन्तति र पार्टीको भविष्य सम्झेर छातीमा हात राखि युगानुकुल निर्णय गरी संसदीय दलको नेतामा आफूलाई मतदान गर्न अनुरोध गरेका हुन्। उनले कांग्रेसको संसदीय दलको निर्वाचनले देश, जनता र नेपाली कांग्रेसको भविष्य दिशानिर्देश गर्ने उल्लेख गरेका छन्। राजनीतिक अन्यौलता र आर्थिक संकटको घडीमा राजनीतिक स्थायित्व सुनिश्चित गर्दै असल शासन र व्यापक आर्थिक सुधारको जगमा समुन्नति र विकास नै अबको राष्ट्रिय एजेण्डा भएको उनको भनाई छ। भर्खरै सम्पन्न आमनिर्वाचनमार्फत नेपाली जनताले दिएको अभिमतलाई इमान्दारितापूर्वक आत्मसात गरी देश, लोकतन्त्र, संविधान र भावी सन्तानको लागि नेपाली कांग्रेसका आदरणीय अग्रज नेताहरू तथा माननीय सांसदज्यूहरूलाई विवेकसम्मत निर्णय गर्न म हार्दिक अपिल गर्दछु। उनले भनेका छन्, वर्तमान राजनीतिक अन्यौलता र आर्थिक संकटको घडीमा राजनीतिक स्थायित्व सुनिश्चित गर्दै असल शासन र व्यापक आर्थिक सुधारको जगमा समुन्नति र विकास नै अबको राष्ट्रिय एजेण्डा हो भन्ने कुरामा बिश्वस्त छु। सरकारको नेतृत्व, सोच, नीति, कार्यक्रम र कार्यशैली परिवर्तनका पक्षमा नेपाली जनताले दिएको जनादेशको पूर्ण सम्मान गर्दछु। उनले नेपाली कांग्रेस जस्तो क्रान्तिकारी, ऐतिहासिक र लोकतान्त्रिक पार्टीको संसदीय दलको नेताका रुपमा मलाई प्रस्ताव गरेकोमा अग्रज नेताहरू र सांसदप्रति आभार प्रकट गरेका छन्।तपाईंहरूको यो विश्वासले मलाई देश र जनताको पक्षमा काम गर्न थप उर्जा र प्रेरणा मिलेको छ। मैले तपाईंहरूको यो विश्वास कहिल्यै डगमगाउन नदिने प्रण गर्दछु ।थापाले भनेका छन्, नेपालको लोकतान्त्रिक आन्दोलनमा विशिष्ट योगदान गर्नु भएका अग्रज नेताहरुको उच्च सम्मान गर्दै याहाहरुवाट मार्गनिर्देनको अपेक्षा गर्दछु।"
मुक्तिनाथ मन्दिरमा पाँच महिनाको भेटी १४ लाख,"जोमसोम: मुक्तिनाथ मन्दिरमा पाँच महिनाको भेटी १४ लाख रुपैयाँ संकलन भएको छ। चालु आर्थिक वर्षको साउनदेखि मंसिर मसान्तसम्मको गणनामा १४ लाख ७ हजार ७ सय रुपैयाँ संकलन भएको मुक्तिनाथ विकास समितिका सदस्यसचिव हरि भुजेलले जानकारी दिए। संकलित भेटीमध्ये ५ लाख ५६ हजार रुपैयाँ नेपाली र ५ लाख ३१ हजार भारतीय रुपैयाँ छ। २५० अष्ट्रेलियन डलर, १०० मलेसियन रिंगेट र १ अमेरिकी डलर संकलन भएको भुजेलले बताए। गत आर्थिक वर्षमा दुई पटक गणना गर्दा दान पेटिकामा १७ लाख ६९ हजार रुपैयाँ भेटी रकम संकलन भएको थियो। बुधबार मुस्ताङका सहायक प्रमुख जिल्ला अधिकारी रामचन्द्र ढकाल, मुक्तिनाथ विकास समितिका सदस्य सचिव हरि भुजेल, वडाध्यक्ष प्रमेश गुरुङ, मुक्तिनाथका आनी झुमा र पुजारी तथा कार्यरत सुरक्षाकर्मीको संयुक्त टोलीले दान पेटिकाको भेटी गणना गरेको हो। मुक्तिनाथमा ५ वटा दान पेटिका राखिएको छ। एक सय रुपैयाँभन्दा बढी दान गर्नेलाई रसिद दिइने गरिएको छ। मन्दिरमा बैंकमार्फत दान गर्न चाहनेका लागि क्यूआर कोर्डको पनि व्यवस्था गरिएको छ। गत वर्ष नगद रसिदमार्फत १ करोड ३ लाख २९ हजार रुपैयाँ संकलन भएको थियो । गत आर्थिक वर्षसम्ममा मुक्तिनाथको भेटी ६ करोड ९१ लाख रुपैयाँ थियो। बैंकमा ६ करोड ७२ लाख ७६ हजार, सटही नभएको रकम ११ लाख ४९ हजार र बैंकमा जम्मा भएको ब्याजको रकम जोडेर करिब ७ करोड रकम कोषको खातामा मौज्याद रहेको सदस्यसचिव भुजेलले जानकारी दिए। २०६४ साल सालमा प्रमुख जिल्ला अधिकारीको अध्यक्षतामा मुक्तिनाथ विकास समिति गठन भएको थियो । समिति गठनपछि आम्दानी विवरण सार्वजनिक गर्न थालिकएको हो। मुक्तिनाथ रेखदेख गर्न स्थानीयबासीले बेग्लै मुक्तिनाथ स्थानीय संरक्षण समिति पनि गठन गरेका छन् । मुक्तिनाथमा एकजना पुजारीसहित ४ जना कर्मचारी छन्। कर्मचारीको व्यवस्थापनमा बर्सेनि ८ लाख १५ हजार रुपैयाँ खर्च हुने गरेको छ।"
"गुरुङगाउँमा पिकअप दुर्घटना, चालकको उद्धार",नुवाकोट: नुवाकोटको गुरुङगाउँमा बोलेरो पिकअप दुर्घटनामा परेको छ। दुर्घटनामा परेका चालकको सकुशल उद्धार गरिएको छ। चालक काभ्रे भुम्लु गाउँपालिका १ का ३२ वर्षीय सुवास रिजालको उपचारका लागि काठमाडौं पठाइएको छ। सदरमुकाम विदुरदेखि ४५ किलोमिटर पूर्वमा रहेको शिवपुरी गाउँपालिका७ चाँपबोट नजिकै गुरुङगाउँमा बेलुकी नुवाकोटको छहरेबाट काठमाडौंतर्फ जौदै गरेको बा१३च ६७७५ नम्बरको बोलेर पिकअप सात मिटर तल भीरमा खसेर दुर्घटना भएको हो। आलु र पराल बोकेको गाडीमा एक जना चालकमात्रै रहेको नुवाकोट प्रहरी प्रमुख प्रहरी उपरीक्षक रमेश पण्डितले जानकारी दिए।
चिडियाखाना हेर्न जानेको संख्या बढ्दै,"काठमाडौं: ललितपुरको जावलाखेलस्थित सदर चिडियाखानामा अवलोकनकर्ताको भीड लाग्न थालेको छ। कोरोना भाइरसका कारण जीवजनावरको अवलोकन गर्न नपाएका सर्वसाधारण अहिले उल्लेख्यरूपमा आउन थालेको व्यवस्थापन पक्षले जनाएको छ। चिडियाखाना व्यवस्थापन प्रमुख रचना साहका अनुसार कोरोना सुरु हुनुपूर्व दैनिक दुई हजार पाँच सयदेखि तीन हजारसम्म अवलोकनकर्ता चिडियाखाना आउने गरेका थिए। अहिले उक्त सङ्ख्या बढेर दैनिक चार हजारसम्म पुगेको छ। शुक्रबार विद्यार्थी बढी अवलोकन गर्न आउने हुँदा अन्य दिनमा भन्दा थप भीडभाड हुने गरेको छ। उनका अनुसार अवलोकनकर्ता बढेकै कारण विगत वर्षमा भन्दा यस वर्ष आम्दानीको लक्ष्यसमेत बढाएको छ। विगतका वर्षमा वार्षिक रु १४ देखि १६ करोड आम्दानी गर्दै आएको चिडियाखानाले यस वर्ष रु २० करोड आम्दानी गर्ने लक्ष्य लिएको छ। 'यही अनुपातमा अवलोकनकर्ता आउने हो भने लक्ष्यमा पुग्न हामीलाई कठिन छैन। यहाँको आम्दानीको स्रोत भनेको अवलोकनकर्ताबाट आउने प्रवेश शुल्कबापतको रकमनै नै हो', प्रमुख साहले भनिन्। हाल चिडियाखानामा ११० प्रजातिका एक हजार ६८ जीवजनावर छन्। त्यहाँका मुख्य आकर्षणका रूपमा बाघ, भालु, चितुवा र रातो हाब्रे छन्। ती प्रजातिमध्ये ३३ स्तनधारी, ६१ चरा, आठ उभयचर र १७ प्रजातिका माछा छन्। नेपालमा लोप हुन लागेको भनी सूचीकृत ३८ दुर्लभ वन्यजन्तुमध्ये १५ लाई चिडियाखानाले संरक्षण गरी प्रदर्शनीमा राखेको छ। चिडियाखाना अवलोकन गर्न विदेशीका लागि ७५०, सार्क देशका लागि ५००, नेपालीलाई १५० र नेपाली विद्यार्थी र ज्येष्ठ नागरिकका लागि ९० रुपैयाँ शुल्क निर्धारण गरिएको छ। अवलोकनको लागि तीर्ने शुल्कबाट नै चिडियाखानाले कर्मचारीलाई तलबभत्ता र जीवजनावरलाई खाना खुवाउनेलगायत सबै व्यवस्थापनको काम गर्दै आएको छ। तत्कालीन राणा प्रधानमन्त्री श्री ३ जुद्धशम्शेर जङ्गबहादुर राणाले सन् १९३२ मा निजी चिडियाखानाका रूपमा स्थापना गरेका थिए। विसं २०११ देखि सर्वसाधारणका लागि खुला गरिएको चिडियाखाना विसं २०५२ देखि यसको व्यवस्थापनको जिम्मेवारी सरकारले राष्ट्रिय प्रकृति संरक्षण कोषलाई हस्तान्तरण गरेको थियो।"
शिवपुरी डाँडाबाट भगवान् पशुपतिनाथ फर्किएपछि आरती,"काठमाडौं : गत सोमबार रातिको धनुर्मास पूजापछि मङ्गलबार दिनभर शिवपुरी डाँडामा घाम ताप्न जानुभएका भगवान् शिव फर्किएपछि बेलुकी पशुपतिनाथ मन्दिरमै आरती गरिएको छ। प्रत्येक वर्ष सूर्यनारायण धनु राशिमा रहेका बेला शुभसाइत जुराएर पशुपतिनाथ मूल मन्दिरमा धनुर्मास पूजा गरिन्छ। धनुर्मामास पूजापछि मङ्गलबार दिनभर मन्दिर बन्द गर्ने प्राचीनकालदेखिको नियम छ। यो पूजापछि भगवान् शिव पनि घाम ताप्न शिवपुरी डाँडामा जानुहुने भएकाले मन्दिर बन्द गरिने गरेको विश्वास छ। धनुर्मास पूजामा पशुपतिनाथका चारै भट्ट ब्राह्मण, पालोवाला भण्डारी, श्रीको भान्छे र अन्य ब्राह्मण पनि सहभागी हुने विधि छ। पशुपतिनाथलाई आदिकलश, पञ्चामृत स्नान, तैलाम्भ्य, श्रीयन्त्र लेखन, शृङ्गार, श्री चक्रको पूजा, धूप, बत्ती र बालभोग अर्पण गरी मूलभोगका रूपमा भने खिचडी अर्पण गर्ने परम्परा छ। धनुर्मास पूजाका क्रममा अमालकोट कचहरीका तर्फबाट खिचडी भोग दिइएको द्वारे पूर्ण डङ्गोलले राससलाई जानकारी दिनुभयो। पशुपतिनाथमा महाभोगका लागि ब्राह्मणले दुईवटा खँड्कुलामा खिचडी बनाउँछन्। एउटामा सख्खरसहितको र अर्कोमा चिनीसहितको खिचडी बनाउने गरिन्छ। अरु बेलामा पशुपतिनाथमा लगाइने भोगमा नुनिलो सामग्री हुन्छ। धनुर्मास पूजामा गुलियो र चिल्लो सामग्री चढाउने विधि रहेको पशुपति क्षेत्रका मूर्तअमूर्त संस्कृतिका बारेमा विशेष खोज गरिरहनुभएका कर्मचारी बरुण खतिवडाले जानकारी दिए। पुस महिनाभर सूर्यनारायण धनु राशिमा हुन्छन्। प्रत्येक वर्ष पुस महिनामा बढी भीडभाड नहुने दिनको साइत जुराएर पशुपतिनाथ मूल मन्दिरमा धनुर्मास पूजा आराधना गर्ने परम्परा छ। चान्द्रमास र सौरमास दुवैअनुसार पुस महिना पारेर धनुर्मास पूजाको साइत निकालिन्छ। पहिले पुस महिनामा नौपटकसम्म धनुर्मास पूजा गर्ने गरिएकामा त्यो परम्परा अहिले लोप भइसकेको छ। त्यसबेला भक्तजनले पनि आफ्नो खर्चमा पनि धनुर्मास पूजा गर्न पाउँथे। यो परम्परा अहिले लोप भइसकेको छ। धनुर्मास पूजा गर्नुअघि सोमबार बिहान पशुपतिनाथलाई चिसोबाट बचाउन तातोपानीले स्नान गराइएको थियो। बाला चतुर्दशीदेखि नै चिसो लाग्ने भएकाले पशुपतिनाथलाई तातोपानीले स्नान गराउने परम्परा छ। माछासमेत चिसोबाट बच्न पानीको सतहमुनि बस्ने मीनपचासको समयमा पशुपतिनाथलाई पनि चिसोबाट बचाउन धनुर्मास पूजासहित खिचडी खुवाउने वैदिक सनातनी परम्परा छ। पशुपतिनाथ मन्दिरमा आज बिहानदेखि भने नियमित पूजा आराधना गरी भक्तजनका लागि मन्दिर खुलाइने पशुपति क्षेत्र विकास कोषका प्रवक्ता रेवतीरमण अधिकारीले जानकारी दिए।"
बढ्दै सुरक्षित गर्भपतन,"नेपालगन्ज : पश्चिम नेपालमा सुरक्षित गर्भपतन सेवा लिने बढेका छन्। सरकारी स्वास्थ्य संस्थामा सुरक्षित गर्भपतन सेवा निःशुल्क र सेवाग्राहीको पहिचान गोप्य राख्ने भएकाले स्वास्थ्य संस्थामै पुगेर सेवा लिनेको संख्या बढेको हो। आइपास नेपालले विभिन्न साझेदार संस्थासँग सहकार्य गरेर लुम्बिनी प्रदेशका अर्घाखाँची, पाल्पा र रोल्पा, सुदूरपश्चिम प्रदेशका अछाम, कैलाली, डडेलधुरा, डोटी र बाजुरा गरी ८ जिल्लामा सञ्चालन गरेको सुरक्षित गर्भपतन ईको सिस्टम परियोजनाले यस्तो जनाएको हो। परियोजनाले ८ जिल्लामा १ सय ५६ जना महिला र किशोरीलाई सामुदायिक अगुवा बनाएर यौन तथा प्रजनन स्वास्थ्य अधिकार, लैङ्गिक हिंसा, सुरक्षित गर्भपतन र परिवार नियोजनका विषयमा सचेतना फैलाएपछि सुरक्षित गर्भपतन गराउने बढेका हुन्। आइपास नेपालले मंगलबार नेपालगन्जमा आयोजना गरेको पत्रकार सम्मेलन अछामको सामाजिक अगुवा राधाकुमारी साउदले पहिले सरकारी स्वास्थ्य संस्थामा निःशुल्क गर्भपतन सेवा छ भन्ने थाहा नपाएर पनि असुरक्षित गर्भपतन हुने गरेकोमा अहिले स्वास्थ्य संस्थामै सेवा लिने बढेका छन्। रोल्पामा सुरक्षित गर्भपतन सेवाको क्षेत्रमा काम गरिरहेकी पास नेपालकी कार्यक्रम संयोजक ममता खत्रीले पनि सुरक्षित गर्भपतन सेवाबाट महिलाले जानकारी पाएर लिन थालेको बताइन्। आइपास नेपालका कार्यवाहक निर्देशक जगदिश्वर घिमिरेले महिला अगुवाको पहलमा सुरक्षित गर्भपतनका बारेमा समुदायको बुझाइले समाजमा परिवर्तन ल्याइरहेको बताए। निर्देशक घिमिरे भन्छन्, सुरक्षित गर्भपतन गर्ने कति बढे ? परिवार नियोजनका साधन प्रयोग गर्ने कति बढे एकिन तथ्याङ्ककै रूपमा भन्न सकिन्न। सुरक्षित गर्भपतन बढाउन, गर्भ निरोधकका साधनको प्रयोग बढाउन र बालविवाह रोक्न सामाजिक अगुवा सफल भएका छन्। आइपास नेपालले सन् २००२ देखि नेपालमा सुरक्षित गर्भपतन तथा गर्भनिरोधका साधनको पहुँच बढाउन सरकारका विभिन्न निकायसँग समन्वय र सहकार्य गर्दै आएको छ।"
"चराउन ल्याएका मौरीले टोकेर मोरङमा वृद्धको मृत्यु, ४ जना घाइते","विराटनगर : चराउन ल्याएका मौरीले टोकेर मोरङको कानेपोखरी गाउँपालिका५ भौंसाबारीमा १ जना वृद्धको मृत्यु भएको छ । ४ जना घाइते भएका छन् । मौरीले टोक्दा कानेपोखरी५ का ८४ वर्षीय टीकाराम भट्टको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार मौरीले टोकेर मंगलबार दिउँसो गम्भीर घाइते भएका वृद्धको उपचारका क्रममा रमाइलो हेल्थ केयरमा मृत्यु भएको हो । शव पोस्टमार्टमका लागि उर्लाबारीको मंगलबारे अस्पतालमा लगिएको छ । कानेपोखरी५ का ६८ वर्षीय झबर यादव, ३६ वर्षीय मानबहादुर सुनार, २० वर्षीया जेनिसा राजवंशी र ५५ वर्षीय शोखलाल ऋषिदेव घाइते भएका छन् । सामान्य अवस्थाका उनीहरुको रमाइलो हेल्थ केयरमा उपचार गराइएको छ । चराउन ल्याउने क्रममा बिच्किएका मौरीले अन्य स्थानीयलाई पनि टोकेको प्रहरीले जनाएको छ । झापाको शिवसत्ताक्षी नगरपालिका९ का ३८ वर्षीय ओमदेव बस्नेत र ४५ वर्षीय पशुपति अधिकारीले चितवनबाट गाडीमा राखेर मौरी चराउन कानेपोखरी ल्याएको प्रहरीले जनाएको छ । प्रहरीका अनुसार २२ घार मौरी चराउन ल्याएको खुलेको छ । गाडीबाट मौरीलाई चराउन निकाल्ने क्रममा एउटा घार भुइँमा खसेर फुटेको थियो । घार फुटेपछि बिच्किएका मौरीले वरपर हिँडडुल गरिरहेका स्थानीयलाई टोकेको प्रहरीले जनाएको छ । घटनापछि बस्नेत र अधिकारीलाई प्रहरीले नियन्त्रणमा लिएको थियो । तर, खोजी भएको बेला उपस्थित हुने शर्तमा दुवै जनालाई छाडिएको प्रहरीले जनाएको छ । डीएसपी श्रेष्ठले घटनाको अनुसन्धान भइरहेको जानकारी दिए ।"
चिसोले धारामै पानी जम्न थाल्यो,"हुम्ला : हुम्लाको सदरमुकाम सिमकोटसहित उत्तरी नाम्खा गाउँपालिकाका क्षेत्रमा चिसोले पानीको धारामा हिउँ जम्न थालेको छ । यस वर्ष आजसम्म हिमपात नभए पनि हुम्लामा चिसो बढ्न थालेपछि धारासहित जम्मा गरेर राखेको पानी हिउँमा परिणत हुन थालेको हो । रातिको समयमा अत्यधिक चिसो हुने भएकाले धारामा बिहानको समयमा हिउँ जम्न थालेको छ । सिमकोटमा राति र बिहान तापक्रम माइनसमा झर्ने गरेको छ । बाल्टिनलगायत अन्य भाँडामा जम्मा गरेर राखेको पानीसमेत जमेर हिउँमा परिणत हुन थालेको सिमकोटका स्थानीयवासी माया लामाले बताए। दिउँसो घाम लागेपछि मात्रै जमेको हिउँ पग्लिने गरेको छ । यस्तै उत्तरी चीनको सीमानाका हिल्सामा होटल व्यवसायी कोही नभए पनि सीमा सुरक्षाका लागि सशस्त्र प्रहरी बलका सुरक्षाकर्मी बस्दै आएका छन् । चिसो बढ्दै गएपछि हिल्सा प्रहरीचौकीका सुरक्षाकर्मी यसअघि नै सदरमुकाम फिर्ता भएका थिए भने सशस्त्र प्रहरी मात्रै सीमा सुरक्षामा रहँदै आएका छन् । मङ्सिर लागेसँगै हिल्सा, लिमीलगायतका उच्च क्षेत्रमा रहेका प्रहरीचौकी जिल्ला सदरमुकामतिर सर्ने गर्दछन् । रासस"
सञ्चालन भएन तीन करोड खर्चेर बनेको वृद्धाश्रम,"रौतहट: चन्द्रपुर ७ स्थित बनबहुअरीमा तीन करोडको लागतमा बनेको वृद्धाश्रम सञ्चालन हुन सकेको छैन। सघन सहरी विकास मन्त्रालयले तीन करोड खर्च गरेर निर्माण गरेको वृद्धाश्रम सञ्चालनमा आउन नसकेको हो। डिभिजन वन कार्यालय चन्द्रनिगाहपुरको खाली जग्गामा बनेको वृद्धाश्रम सञ्चालनमा ल्याउनु पर्ने स्थानीय बासिन्दाको माग छ। निर्माण सम्पन्न भएको एक वर्ष भएपनि सञ्चालन नहुनुको कारण बुझ्न नसकेको स्थानीयले बताएका छन्। सो भवन खेलकुद एकडेमीका लागि नगरपालिकाले सञ्चालनमा ल्याउनुपर्ने नेपाल फुटबल संघ मधेस प्रदेश समितिका अध्यक्ष नेपाल कार्कीको सुझाव छ। स्थानीयले ७ नम्बर वडाका सबै सरकारी कार्यालय जस्तै वडा कार्यालय, स्वास्थ्य चौकी, प्रहरी चौकीलगाएतका कार्यालय सो स्थानबाट सञ्चालन गर्न सुझाव दिएका छन्। चन्द्रपुर नगरपालिकाका मेयर सञ्जय काफ्लेले अबको कार्यपालिका बैठकमा नवनिर्मित भवनलाई कसरी सञ्चालन गर्ने विषयमा निर्णय गरिने बताए।"
प्लाष्टिक फोहरलाई प्रशोधन गर्ने मेसिन हेर्नेको संख्या बढ्दै,"विराटनगर: प्लाष्टिकजन्य फोहरलाई प्रशोधन गरेर नयाँ वस्तु बनाउने मेसिनको स्टल अवलोकन गर्नेको भिड बढ्दै गएको छ। विराटनगरमा जारी विराट एक्स्पोमा राखिएको प्लाष्टिकजन्य फोहोरलाई प्रशोधन गर्ने मेसिन हेर्न नेपालीसँगै भारतीय नागरिकको भिड बढेको छ। मोरङको बुढीगङगा ५ को राशी ईन्जिनियरिङ्ग कम्पनीले मेरो देश मेरो उत्पादन नारासहित नेपालमा नै बनाइएका सामग्री प्रदर्शनीमा राखिएको छ। उद्योग संघठन मोरङले आयोजना गरेको कृषि तथा औद्योगिक अन्तराष्ट्रिय प्रदर्शनीमा राशी ईन्जिनियरिङ कम्पनीले प्लाष्टिक ग्राईन्डर, प्लाष्टिक एग्लो, प्लाष्टिक दाना मेसिन, स्क्रु ब्यारेल, एचडीपीई पाईप प्लान्ट र प्लाष्टिक वासिंङ मेसिन लगायतका मेसिन राखिएको छ। वेस्ट प्लाष्टिक डम्पिङ्गले प्लाष्टिकजन्य फोहोर व्यवस्थापन गर्न राशी इन्जिन्यरिङमार्फत यी मेसिन प्रयोगमा ल्याएको हो। कम्पनीले बनाएका ४३ लाखभन्दा बढीको मेसिनको बुकिङ भईसकेको कम्पनीका सञ्चालक कुन्दन झाले जानकारी दिए। झाकाअनुसार काठमाडौं, बर्दिया, वीरगञ्ज, जनकपुरसहित भारतको विहारबाट पनि मेसिन किन्ने प्रस्ताव आएको छ।"
बुद्धिमानी व्यवहार,"एउटा सानो खोलामा तीनवटा माछा थिए । ती माछा तीन भिन्न रङका थिए, रातो, नीलो र पहेंलो । तैपनि, तिनीहरूलाई कसैले केही गरेर पनि अलग गर्न सकेका थिएनन् । एक दिन, नीलो माछा किनारमा पौडी खेलिरहेको थियो । उसले माछा मार्नेहरूको कुरा सुन्यो, ओहो, खोलामा माछा मार्ने बेला भयो । खोलाका माछाहरू यहाँ प्रशस्त खानेकुराका लागि पौडी खेल्थे । भोलि माछा मार्न आउनु पर्ला । चिन्तित नीलो माछाले सकेसम्म चाँडो आफ्ना अन्य दुई साथीलाई त्यो कुरा सुनायो । सुन, सुन ! मैले भर्खरै माछा मार्नेहरूको कुरा सुनेको छु । उनीहरू भोलि यहाँ खोलामा माछा मार्ने योजनामा छन् । हामी भोलिको सुरक्षाका लागि नदीको केही परसम्म पौडिनु पर्छ । ओहो, यो कुरा ठीक छ । तिनीहरूले मलाई पक्रन सक्दैनन् किनकि तिनीहरूभन्दा म धेरै छिटो छु । साथै, हामीलाई चाहिने सबै खाना यहाँ हुनेछ, रातो माछाले भन्यो । तर, हामी एक दिनका लागि मात्र जानुपर्छ, नीलो माछाले थप्यो । म नीलो माछासँग सहमत छु । यो हाम्रो घर हो तर पनि हामी सुरक्षित रहनु पर्छ, पहेंलो माछाले सहमति जनाउँदै भन्यो । तीन माछाले खोलामा भएका आफ्ना अन्य साथीलाई मनाउन खोजे तर कसैले मानेनन् । भोलिपल्ट बिहान, माछा मार्नेहरूले जाल हाने र सकेसम्म धेरै माछा समाते । हरियो, सुन्तला, सेता, बहुरङ्गी माछालाई माझीले जालमा पारे । तीमध्ये एउटा माछा रातो थियो । आहा ! क्या गजब । धेरै दिनपछि माछा मार्नेहरू खुसी भए । पहेंलो र नीलो माछा चिन्तित भए । जब तिनीहरूले आफ्नै साथी समातिएको देखे । नैतिक शिक्षा : कसैले तपाईंलाई समस्याका बारेमा चेतावनी दिन सक्छ । त्यसबेला सुन्नु र बुद्धिमानीपूर्वक व्यवहार गर्नु महत्वपूर्ण हो । रोकथाम गर्न सक्नु उपचार गर्नुभन्दा उत्तम विकल्प हो ।"
क्याप्टेन थापा र जापान वायु सेवा संघका महानिर्देशकबीच भेटवार्ता,टोक्यो : वायु सेवा सञ्चालक संघका अध्यक्ष क्याप्टेन रामेश्वर थापा र जापानका वायुसेवा संघका महानिर्देशक ओत्सुका हिरोशीबीच भेट भएको छ । जापानको राजधानी टोक्योकाे शिवास्थित वायुसेवा संघको कार्यालयमा बुधबार बिहान क्याप्टेन थापा र हिरोशीबीच भेटवार्ता भएको हो । भेटका क्रममा नेपाल र जापानका वायुसेवा संघबीच आपसी सहयोग र सहकार्य गर्ने विषयमा छलफल भएको छ । सो क्रममा थापा र हिरोशीले दुवै मुलुकको हितका लागि सहकार्य गर्ने विषयमा प्रतिबद्धता जनाएका छन्। छलफलमा अध्यक्ष थापाले नेपाल र जापानबीचको सिधा उडानलाई नियमित र प्रभावकारी बनाउनुपर्ने बताए। अध्यक्ष थापाले जापानका वायुसेवा संघका महानिर्देशक हिरोशी र उनको टोलीलाई आमागी मार्चमा काठमाडौंमा हुने हवाई शिखर सम्मेलन (एरोसमिट)मा सहभागी हुन औपचारिक निमन्त्रणा दिएका छन् । छलफलमा क्रममा उडान सुरक्षाका विषयमा समेत दुई पक्षबीच छलफल भएको छ । अध्यक्ष थापाले उड्यन परीक्षणका लागि नेपाललाई विश्वकै आकर्षक गन्तव्यका रुपमा प्रवर्द्धन गर्ने विषयमा जोड दिएका थिए । जवाफमा जापान वायु सेवा संघका महानिर्देशक हिरोशीले नेपाल र जापानबीच थप सिधा उडान गर्नेबारे सरोकारवालासँग छलफल गर्ने बताए । उनले नेपाल र जापानबीचको सिधा उडानले दुबै मुलुकको पर्यटन प्रवर्द्धनमा सहयोग पुग्ने समेत बताए। जापानका लागि नेपाली राजदूत दुर्गाबहादुर सुवेदीले दुवै मुलुकमा पर्यटन प्रवर्द्धन गर्न नेपाल र जापानबीच उडान थप गर्नु पर्ने बताए। राजदूत सुवेदीले त्यसका लागि वायु सेवा सञ्चालक संघले पहल गर्नुपर्नेमा जोड दिए। राजदूत सुवेदीले मार्चमा नेपालमा हुने हवाई शिखर सम्मेलन सफल पार्न सहयोग गर्ने समेत प्रतिबद्धता जनाए । सोही अवसरमा जापानका पूर्वसांसद मोतोयुकी ओदाचीले जापानी एयरलाइन्सले नेपालमा उडान गर्नेबारेमा छलफल भइरहेको बताए । उनले जापानका एयरलाइन्सहरु नेपालमा उडान गर्नका लागि सकारात्मक रहेको बताए। कार्यक्रममा एनआरएन जापानका सल्लाहाकार सन्तोष पौडेल र सिम्रिक भेन्चर्सका ग्रुप सीईओ सनत न्यौपानको समेत उपस्थिती थियो ।
तस्करीको चिनीले नेपाली उद्योगलाई समस्या,"परासी : भन्सार चोरी गरी भित्र्याइएका भारतीय चिनीका कारण नेपाली उद्योगहरु मर्कामा परेका उद्योगीहरुले गुनासो गरेका छन् । नवलपरासीका विभिन्न सीमावर्ती नाकाबाट दैनिकजसो भन्सार छलेर भित्र्याइने चिनीका कारण उद्योगहरु धरासायी बन्ने अवस्थामा पुगेको जिल्लाका उद्योगीहरुले गुनासो गरेका हुन् । जिल्लामा तीन ठूला चिनी उद्योग छन् । अहिले बाग्मती, इन्दिरा र लुम्बिनी चिनी उद्योगहरुले उखु क्रसिङ्ग गरेर चिनी उत्पादन गरिरहेका छन् । चिनी उत्पादन भए पनि भारतीय चिनीका कारण बजारमा चिनीको भाउ पाउन समस्या भएको हो । एक उद्योगीका अनुसार अहिले सुस्ता गाउँपालिका५ को नथईनगर, प्रतापपुरको धर्मौली, सरावलको भूजहवा नाका, झोलनीपुर र बसैया नाकाबाट दिनहुँजसो चिनीलगायतका खाद्य सामाग्रीको तस्करी हुने गरेको छ । सीमावर्ती ती नाकाबाट दैनिकजसो १२१५ ट्रक चिनी तस्करी गरी नेपाल भित्राइँदा त्यसको प्रत्यक्ष असर उद्योगमा परेको उद्योगीहरुको भनाइ छ । नेपाल प्रहरी र सशस्त्र प्रहरीले पिकअप भेनबाट ल्याइएका चिनी बरामद गरेर भन्सार पठाउँदै आएको दाबी गर्दै आएको छ । तर ठूलो परिणामको चिनी बरामद गरेको भने पाइएको छैन । तथ्यांक हेर्ने हो भने गत साउनदेखि मंसिर मसान्तसम्म ९४६ क्विण्टल चिनी बरामद भएको छ । जसअनुसार भन्सार र सशस्त्र प्रहरीको टोलीले ४५१ क्विण्टल र नेपाल प्रहरीले ४९३ क्विण्टल चिनी बरामद गरेर भन्सार बुझाएको महेशपुर भन्सार कार्यालयका प्रमुख कर्णविर गैरले जानकारी दिए । भारतले चिनी निर्यात बन्द गरेको छ । निर्यात बन्द गरेका कारण पनि जिल्लामा चिनीको तस्करी बढेको गैरेको भनाइ छ । त्यसरी चोरी गरी ल्याइएका चिनी रातको समयमा मात्र नभइ दिउँसै पनि हुने गरेको स्थानीयले बताएका छन् । भन्सार छलेर ल्याएका चिनी बजारमा जाने र सस्तोमा बिक्री हुँदा नेपाली चिनी बिक्री गर्न समस्या भएको बाग्मती चिनी उद्योगका सञ्चालक राम थापाले बताए । अवैधरुपमा भित्रिने चिनी नियन्त्रण गर्न उद्योगीहरुले सरकारसँग माग गरेका छन् । भन्सार छलेर आउने चिनीले नेपाली उत्पादनलाई मात्र असर गरेको छैन । राजश्वमा समेत करोडौं घाटा पुगेको छ । यसलाई नियन्त्रण गर्न नसक्दा उद्योग नै बन्द गरेर बस्नु पर्ने अवस्थाको सृजना भयो, थापाले भने । गतवर्ष बाग्मती चिनी उद्योगले ५८ हजार ५९६ क्विण्टल चिनी उत्पादन गरेको थियो । अहिले उद्योगले डिलरमार्फत चिनी बिक्री गरिरहेको छ । बजारमा तस्करीको भारतीय चिनी भित्रिएपछि नेपाली चिनीले मूल्य पाउन नसकेको लुम्बिनी चिनी उद्योग सुनवलका प्रशासन प्रमुख कुश प्रसाद सुवेदीले बताए । भारतीय चिनीका कारण उत्पादन लागत पनि उठाउन गाह्रो भयो । यसलाई तत्काल नरोके हाम्रा चिनी गोदाममै थन्किने हो की भन्ने डर हुन थाल्यो, सुवेदीले भने। एक क्विण्टल उखु क्रसिङ्ग गर्दा आठदेखि साढे आठ केजी चिनी उत्पादन हुने गरेको छ । अहिले उद्योगहरुले बजारमा भ्याटसहित ८८ देखि साढे ८८ प्रतिकेजीमा चिनी बिक्री गरिरहेका छन् । तर भारतीय चिनीका कारण उक्त दरमा लिन समेत डिलरहरुले आनाकानी गरिरहेका उद्योगीहरुले बताएका छन् । भारतबाट आउने चिनी नेपाली चिनीभन्दा धेरै नै गुणस्तरहीन रहेको उद्योगीहरुले बताए। गुणस्तर परीक्षण गरेर हेरौं नेपाली चिनीभन्दा भारतीय चिनी एक तिहाईबढी गुणस्तरहीन छ, सुवेदीले भने । गुणस्तरभन्दा पनि उपभोक्ताले सस्तो खोज्ने भएकाले तस्करी गरेर ल्याएका चिनीसँग प्रतिस्पर्धा गर्न समस्या भएको सुवेदीको भनाइ छ । लुम्बिनी चिनी उद्योगले यसवर्ष ९६ हजार क्विण्टल चिनी उत्पादन गर्ने लक्ष्य राखेको छ ।"
फागुन मसान्तसम्म इम्बोस्ड नम्बर जडान गर्न निर्देशन,"काठमाडौं: यातायात व्यवस्था विभागले फागुन मसान्तसम्ममा इम्बोस्ड नम्बर जडान गर्न सरकारी सवारी साधनलाई निर्देशन दिएको छ। आगामी चैत महिनाबाट इम्बोस्ड नम्बर जडान नगेरका सरकारी सवारी साधन सडकमा देखिएमा ती गाडीलाई सवारी तथा यातायात व्यवस्था ऐन, २०४९ अनुसार दुई हजार रुपैयाँ जरिवाना गरिने विभागले जनाएको छ । सरकारी गाडीहरुले १० वर्षसम्म पनि कर नतिरेपछि इम्बोस्ड नम्बर जडान गर्न निर्देशन दिइएको विभागका महानिर्देशक डा टोकराज पाण्डेले बताए। उनले भने, 'सरकारी गाडीको कर १० वर्षसम्म पनि नउठेपछि कर उठाउने माध्यमका रुपमा इम्बोस्ड नम्बर प्लेट जडानलाई लिएका छौँ, फागुन मसान्तसम्म सबै सरकारी गाडीले अनिवार्य इम्बोस्ड नम्बर प्लेट जडान गर्नुपर्ने छ, सेतो प्लेटले पनि कर नतिरी गाडी चलाउन पाउँदैनन् ।' इम्बोस्ड नम्बर प्लेट जडान गर्ने समयमा अनिवार्य रुपमा कर क्लियर भएको हुनुपर्ने विभागले जनाएको छ । इम्बोस्ड जडान गर्नुपर्ने विभागको निर्देशनले सरकारको राजस्व उठ्ने र इम्बोस्ड जडानको प्रक्रिया पनि सहज हुने महानिर्देशक डा पाण्डेको दाबी छ । उनका अनुसार सरकारी गाडीले फागुन मसान्तसम्म इम्बोस्ड जडान नगरेको पाइएमा दुई हजार रुपैयाँ जरिवानासहित इम्बोस्ड नम्बर जडान गर्न लगाइनेछ ।"
"मनहरिमा दुर्घटना, महिलाको मृत्यु",मनहरी : हेटौँडानारायणगढ सडकखण्डअन्तर्गत पर्ने मकवानपुरको मनहरि गाउँपालिका९ खरङ्गामा आज दुर्घटना हुँदा एक महिलाको मृत्यु भएको छ । मृत्यु हुनेमा भोजपुर नगरपालिका७ कोदारकी ४५ वर्षीया सीता मिजार रहेको जिल्ला प्रहरी कार्यालय मकवानपुरका प्रहरी निरीक्षक रामचन्द्र घिमिरेले जानकारी दिए। उनका अनुसार आज बिहान ४ बजे झापाको काँकडभिट्टाबाट स्याङ्जातर्फ जाँदै गरेको ना५ख ६१०३ नंको बसकी यात्रु मिजारलाई बाटो काट्ने क्रममा नारायणगढबाट हेटौँडातर्फ आउँदै गरेको लु२ख ४६०७ नंको बसले ठक्कर दिँदा उनी गम्भीर घाइते भएकी थिइन् । गम्भीर घाइते मिजारको चुरेहिल अस्पतालमा उपचारका क्रममा मृत्यु भएको प्रहरी निरीक्षक घिमिरेले बताए। उनको शव परीक्षणका लागि हेटौँडा अस्पतालमा राखिएको छ। मिजारलाई ठक्कर दिने बसका चालक रुपन्देहीको बुटवल उपमहानगरपालिका११ का ४० वर्षीय सिमबहादुर पल्ली मगरलाई इलाका प्रहरी कार्यालय मनहरीले नियन्त्रणमा लिएको छ ।
बर्दिबास उद्योग वाणिज्य संघको अध्यक्षमा विष्णु खड्का,"बर्दिबास: बर्दिबास उद्योग वाणिज्य संघको अध्यक्षमा विष्णुबहादुर खड्का विजयी भएका छन्। कृष्णप्रसाद गौतमलाई १२१ मतान्तरले पराजित गर्दै खड्का निर्वाचित भएका हुन्। खड्काले ७३४ मत प्राप्त गरेका छन् भने गौतमले ६१३ मत ल्याएका छन्। त्यस्तै संघको सदस्यमा सन्तोष कुमार श्रेष्ठ ९१४, दिपक कार्की ८५८, सन्तोष सिग्देल ८५६, उत्तम कुमार श्रेष्ठ ८५३, रञ्जितराज ढुङ्गाना ७५०, शैलेस दाहाल ७५६, गुञ्ज बहादुर कार्की ७३०, सुरज खड्का ७२७, चन्द्रबहादुर खड्का ७१७, उषा ढकाल ६९६, चौधरी महतो ६९५ र वेचु बल ६७५ मतसहित विजयी भएका छन्। १ हजार ७६९ मतदाता रहेको बर्दिबास उद्योग वाणिज्य संघको चुनावमा १ हजार ४७३ जनाले मतदान गरेका थिए।"
विदेशमा भएका नेपालीका लागि आइपिओ खुल्यो,काठमाडौं : शुभम पावर लिमिटेडले वैदेशिक रोजगारीमा रहेका नेपालीका लागि साधारण शेयरको बिक्री खुला गरेको छ । कम्पनीले बुधबारदेखि प्रतिकित्ता एक सय अङ्कित दरमा ५८ हजार ५८ कित्ता शेयर प्राथमिक सार्वजनिक निष्कासन(आइपीओ) बिक्री खुला गरेको हो । कम्पनीले सर्वसाधारणमा निष्कासन गरिने चार लाख कित्ता र यसअघि स्थानीयमा निष्काशन गरी बिक्री नभएको एक लाख ८० हजार पाँच सय ८० कित्तासहित कूल पाँच लाख ८० हजार पाँच सय ८० कित्ताको १० प्रतिशतले हुने ५८ हजार ५८ कित्ता शेयर वैदेशिक रोजगारीमा रहेका नेपालीका लागि निष्कासन गर्ने सार्वजनिक आह्वानपत्रमा उल्लेख गरेको छ । निष्कासित शेयरमा वैदेशिक रोजगारीमा रहेका नेपालीले यही पुस २० गतेसम्म अधिकतम पाँच हजार कित्तासम्म शेयर खरिदका लागि आवेदन दिन सक्नेछन् । कम्पनीको धितोपत्र निष्कासन तथा बिक्री प्रबन्धक मुक्तिनाथ क्यापिटल लिमिटेड रहेको छ । कम्पनीलाई केयर रेटिङ्गस् नेपालले केयरएन्पी बीबी प्लस आईएस् प्रमाणपत्र प्रदान गरेको छ । कम्पनीले सङ्खुवासभाको चैनपुर नगरपालिका९ स्थित पिलुवा खोलामा पिलुवा खोला साना जलविद्युत् आयोजना बाट २०६८ साउन १ गते देखि नौ सय ९० किलोवाट क्षमतामा विद्युत् उत्पादन गरिरहेको छ । कसरी दिने आवेदन ? वैदेशिक रोजगारिमा रहेका नेपालीले नेपाल धितोपत्र बोर्डबाट स्वीकृति प्राप्त आस्वा सदस्य बैंक तथा वित्तीय संस्था र तिनका तोकिएका शाखा कार्यालयबाट सि आस्वा प्रणालीमार्फत तथा मेरो शेयरमार्फत शेयर खदिरको आवेदन दिन सकिन्छ । विदेशमा रोजगारी गरिरहेका नेपालीले विप्रेषण (रेमिट्यान्स)बचत खाता खोली त्यसमा दर्ता गरिएको सिआरएन नम्बर उल्लेख गरेर अनलाइनमार्फत मेरो शेयर प्रयोग गरी शेयर खरिद आवेदन दिन सकिने सिडिएस एण्ड क्लियरिङ्ग लिमिटेडले जनाएको छ । त्यसमा आफ्नो रेमिट्यान्स बचत खातामा पछिल्लो छ महिनामा कम्तीमा ५० हजार आफू रोजगारमा रहेको मुलुकबाट जम्मा गरेको हुनुपर्ने अथवा सार्वजनिक निष्काशनको अन्तिम मितिभित्र रोजगारमा रहेको देशबाट रकम जम्मा गरी आवेदन दिन सकिने व्यवस्था गरेको धितोपत्र बोर्डले जनाएको छ । रासस
आरती स्ट्रिप्समा कार्यरत मजदुरको मेसिनले खुट्टा काट्यो,विराटनगर: आरती स्ट्रिप्समा कार्यरत एक मजदुरको मेसिनले खुट्टा काटेको छ। उद्योगको हाइड्रोलिक पावर मेसिनले ३४ वर्षीय मजदुर लालचन ऋषिदेवको खुट्टा काटेको छ। उनको विराट शिक्षण अस्पतालमा उपचार गरी थप उपचार गर्न काठमाडौं पठाइएको छ। बुधबार बिहान ६ बजेतिर मेसिनले लालचनको खुट्टा काटेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। ऋषिदेवको दाहिने खुट्टा छिनेको छ भने देव्रेमा पनि गम्भीर चोट लागेको छ। आरती स्ट्रिप्स कर्कटपाता र फलामे डण्डी उत्पादन गर्दै आएको भारतीय लगानीको उद्योग हो।
"फेरि घट्यो सेयर बजार, कारोबार रकम ८६ करोडमा सीमित",काठमाडौं : सेयर बजारमा उतारचढाव कायमै छ। आज नेप्से परिसूचक ५८९ अंकले घटेर १८६७२२ विन्दुमा पुगेको छ। सेन्सेटिभ इण्डेक्स १३१ प्रतिशतले घटेको छ। कारोबारमा आएका १३ समूहमध्ये १२ को सूचक घट्यो भने १ को बढ्यो। यसदिन फाइनान्स समूहको सूचक सर्वाधिक १५० प्रतिशतले घट्दा अदर्शको १३९ प्रतिशतले घट्यो। १२ समूहको सूचक ओरालो लाग्दा बैंकिङ समूहको सूचक ०२७ प्रतिशतले बढ्यो। यसदिन दुई कम्पनीको सेयर मूल्यमा सकारात्मक सर्किट लाग्यो। आधिखोला लघुवित्त वित्तीय र सिर्जनशील लघुवित्त वित्तीयको सूचक १० प्रतिशतले बढेको हो। कारोबार रकमका आधारमा एनआईसी एसिया बैंक शीर्षस्थानमा रह्यो। सो बैंकको ११ करोड ८२ लाख मूल्य बराबरको सेयर कारोबार भयो। आज २५२ कम्पनीको २४ लाख ४० हजार ३०७ कित्ता सेयर ८६ करोड ३८ लाख १६ हजार ५६१ रुपैयाँमा खरिदबिक्री भयो। अघिल्लो कारोबार दिन मंगलबार ९३ करोड ८ लाख ३९ हजार ९०१ रुपैयाँमा खरिदबिक्री भएको थियो। सो दिन नेप्से १४२२ अंकले बढेर १८७१११ विन्दुमा अडिएको थियो। त्यसअघि सेयर कारोबारको पहिलो दिन आइतबार नेप्से परिसूचक २७५४ अंकले घटेको थियो। सो दिन १ अर्ब १५ करोड मूल्य बराबरको कारोबार भएको थियो। सोमबार फेरि सूचक ३८३ अंकले बढेर १८५८८९ विन्दुमा पुगेको थियो। नेप्से सामान्य अंकले बढेपनि कारोबार रकम भने घटेको थियो। सोमबार ८८ करोड ६० लाख ९८ हजार मूल्यको सेयर कारोबार भएको थियो।
"शिक्षक मृत्यु प्रकरण : दशरथचन्द राजमार्ग ठप्प, नगरपालिकामा तालाबन्दी","बैतडी : बैतडीको पाटन नगरपालिकामा तालाबन्दी गरिएको छ । कृष्ण माध्यामिक विद्यालय अध्यापन गराउँदै आएका शिक्षक धनबहादुर बिष्टको मृत्युको सत्यतथ्य छानबिनको माग गर्दै आज नगरपालिकाको कार्यालयमा संघर्ष समितिले तालाबन्दी गरेको हो । स्थानीय सरकारले पिडीतलाई न्याय दिनका लागि सहयोग गर्नुपर्नेमा दबाब दिन नगरपालिकामा तालाबन्दी गरिएको संघर्ष समितिका संयोजक एवं शिक्षक बिष्टका आफन्त लीला बिष्टले बताइन्। स्थानीय सरकारले पिडीतको पक्षमा बोल्नुपर्ने हो , मौन छ त्यसकारण न्याय प्राप्तिका लागि दबाब दिन लागि तालाबन्दी गरिएको हो, संयोजक बिष्टले भनिन्, अब पनि मौन बसे आन्दोलनका कार्यक्रम सशक्त बन्छन्। संघर्ष समितिले आज बिहानैदेखि दशरथचन्द राजमार्ग अवरुद्ध पारेका छन्। शिक्षक बिष्टको मृत्यु शंकास्पद रहेकाले दोषीले चाडोभन्दा चाडो पत्ता लगाउन माग राख्दै दशरथचन्द राजमार्ग अवरुद्ध पारेको संघर्ष समितिले जनाएको छ । यस्तै नगरक्षेत्रभित्रका बजार र विद्यालय पनि बन्द रहेका छन् । यही पौष २ गते शनिबार पाटनमा मृत फेला परेका शिक्षक बिष्टको हत्या भएको परिवारजनले आशंका गरेका छन् । पौष १ गते एकजना शिक्षकको स्वागत भोजमा सरिक भएका उनी भोलिपल्ट मृत फेला परेका थिए । सुर्नया गाउँपालिका २ ग्वानी घर भएका शिक्षक बिष्ट कृष्ण मावि पाटनमा अध्यापन गराउँदै आएका थिए । आफन्तले मृत्यु नभइ हत्या भएको भन्दै शव बुझेका छैनन् । प्रहरीले घटनाको सुक्ष्म तरिकाले अनुसन्धान भैरहेको जनाएको छ। मंगलबारदेखि सिआइवीको टोलीले घटनाको अनुसन्धान गरिरहेको छ । ४ जना शिक्षक र ७ जना विद्यार्थीलाई नियन्त्रणमा लिएर सोधपुछ कार्य जारी रहेको जिल्ला प्रहरी कार्यालय बैतडीका निमित्त प्रमुख प्रहरी निरीक्षक योगेश खत्रीले बताए।"
तस्करीको ६ हजार किलो गहुँ बरामद,विराटनगर : मोरङको जहदा गाउँपालिका७ तारेगामाबाट सशस्त्र प्रहरीले तस्करीको ६ हजार किलोग्राम गहुँ बरामद गरेको छ। सशस्त्र प्रहरी बल बोर्डर आउट पोस्ट (बीओपी) नोचाबाट खटिएको टोलीले भारतदेखि तस्करी गरेर नेपालतर्फ ल्याइएको गहुँ मंगलबार साँझ बरामद गरेको हो। सशस्त्र प्रहरी बल मोरङका प्रमुख एसपी राजकुमार लामिछानेका अनुसार बोरामा प्याक गर्दै इन्जिनको भाग नभएको ट्याक्टरको ट्रलीमा लोड गरेर राखेको अवस्थामा गहुँ फेला परेको हो। गहुँको धनी कोही पनि नभेटिएको र गहुँ लोड गरिएको ट्याक्टरको इन्जिनको भागसमेत फेला नपरेका कारण उक्त गहुँ तस्करीको रहेको पुष्टि भएको उनले बताए। उनका अनुसार भन्सार छली गरेर नेपालतर्फ ल्याएको गहुँ १ लाख ८० हजार मूल्य बराबरको छ। ट्याक्टरको ट्रलीसहित गहुँलाई आवश्यक अनुसन्धान र कारबाहीका लागि विराटनगर भन्सार कार्यालयमा बुझाइएको एसपी लामिछानेले बताए। उनले नेपालभारत सीमा क्षेत्रमा हुने चोरी तस्करी नियन्त्रणमा लागि उच्च सतर्कता अपनाएर कडाइ गरिएको जानकारी दिए।
मोरङमा कुटपिटबाट एकजनाको मृत्यु,विराटनगर : अपराधिक पृष्ठभूमिका युवकको आक्रमणबाट मोरङको केराबारीमा एकजनाको मृत्यु भएको छ । प्रहरीका अनुसार लेटाङ नगरपालिका१ का ३० वर्षीय साने भनिने हस्तबहादुर लिम्बूको आक्रमणबाट केराबारी गाउँपालिका९ का ४३ वर्षीय दुर्गाकुमार राईको मृत्यु भएको हो । मोरङ प्रहरीका प्रवक्ता डीएसपी दीपक श्रेष्ठले केराबारी९ स्थित एउटा पसलअगाडि भेट भएका लिम्बू र राईबीच पुस ३ गते आइतबार दिउँसो विवाद भएको प्रारम्भिक अनुसन्धानबाट खुलेको जानकारी दिए । विवाद बढ्दै गएपछि लिम्बूले राईमाथि आक्रमण गरेको प्रहरीले जनाएको छ । प्रहरीका अनुसार कुटपिट गर्दै भुइँमा पछार्दा राईको बायाँ कन्चटमा चोट लागेको थियो । गम्भीर अवस्थाका उनलाई उपचारका लागि विराटनगरको न्युरो अस्पताल ल्याइयो । उपचार सम्भव नभएको जानकारी अस्पतालले दिएपछि परिवारका सदस्यले फर्काएर राईलाई मंगलबार दिउँसो घर लगेका थिए । घर पुर् याइएका राईको मृत्यु भएको जानकारी प्रहरीले राति ९ बजेतिर पाएको डीएसपी श्रेष्ठले बताए । शव पोस्टमार्टमका लागि धरानस्थित बीपी कोइराला स्वास्थ्य विज्ञान प्रतिष्ठान लगिएको छ । घटनापछि फरार रहेका लिम्बूलाई इलाका प्रहरी कार्यालय बेलबारीका प्रहरी निरीक्षक खगेन्द्र धमला नेतृत्वको टोलीले बुधबार बिहानका राति पक्राउ गरेको छ । उनीविरुद्ध कर्तव्य ज्यान मुद्दा चलाउन प्रहरीले अदालतबाट म्याद थप गरेर घटनाको अनुसन्धान अघि बढाएको छ । पक्राउ परेका लिम्बूले घटनामा आफ्नो संलग्नता स्वीकार गरिसकेको प्रहरीले जनाएको छ । हत्यामा संलग्न लिम्बू अपराधिक पृष्ठभूमिका व्यक्ति भएको पाइएको छ । प्रहरीले उनीविरुद्ध यसअघि नै जबरजस्ती करणी उद्योग र अभद्र व्यवहारको मुद्दा चलाएको थियो । मुद्दामा दोषी ठहर भएपछि सजाय भुक्तान गरेर छुटेका लिम्बूले अहिले व्यक्तिको हत्या गरेको प्रहरीले जनाएको छ ।
महोत्तरीमा स्यालले टोकेर एकै गाउँका ६ जना घाइते,"महोत्तरी : महोत्तरीमा मङ्गलबार स्यालले टोकेर एकै गाउँका छजना घाइते भएका छन् । स्यालले टोकेर पिपरा गाउँपालिका७ वनौलीका दुई महिला र चार पुरुष घाइते भएका हुन् । जिल्ला प्रहरी कार्यालयका प्रहरी उपरीक्षक कृष्ण पङ्गेनीका अनुसार घाइते हुनेमा स्थानीय ५० वर्षीय दिनेश ठाकुर, ६२ वर्षीय शिवशङ्कर साह, ५५ वर्षीय बिल्टु मण्डल, ५५ वर्षीय लुटन साह, ६५ वर्षीया सिनेहा देवी र ५५ वर्षीया रामतोला देवी छन् । गाउँको पश्चिमपट्टि रहेको विद्यापति डिह नजिकैको वनमा घाँस दाउराका लागि गएका उनीहरूलाई घर फर्किने बेलामा झुण्डमा आएका स्यालले आक्रमण गरेका थिए । घाइते शिवशङ्कर, सिनेहा र रामतोलालाई गए राति नै उपचारका लागि जनकपुरस्थित जानकी अस्पताल लगिएको छ । अन्य चार जनाको गए राति गाउँकै क्लिनिकमा प्राथमिक उपचार गरिए पनि आज बिहान थप उपचारका लागि जनकपुर लगिएको स्थानीय बैद्यनाथ चौधरीले जानकारी दिए। रासस"
