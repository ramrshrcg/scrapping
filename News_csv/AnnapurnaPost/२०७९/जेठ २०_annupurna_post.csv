शीर्षक,विवरण
कार्यक्षेत्र नछाड्न जनप्रतिनिधिलाई निर्वाचन आयोगको निर्देशन,"काठमाडौं : निर्वाचन आयोगले जिल्ला समन्वय समितिको निर्वाचनलाई प्रभावित बनाउने कार्यक्रममा सहभागी नहुन स्थानीय तहका नवनिर्वाचित जनप्रतिनिधिलाई अनुरोध गरेको छ। सो निर्वाचन सम्पन्न नभएसम्म आफ्नो कार्यक्षेत्र नछाड्न पनि जनप्रतिनिधिलाई आग्रह गरिएको छ। आयोगले विज्ञप्ति जारी गर्दै जनप्रतिनिधिहरूलाई निर्वाचनलाई प्रभाव पार्ने गरी प्रशिक्षण, गोष्ठी आयोजना नगर्न र नगराउन सरकार, प्रदेश सरकार, राजनीतिक दललगायत सरोकारवालालाई आग्रह गरेको हो। जिल्ला समन्वय समितिको निर्वाचनमा गाउँपालिका अध्यक्ष र उपाध्यक्ष, नगरपालिका प्रमुख र उपप्रमुख मतदाता हुने कानुनी व्यवस्था छ। हालः निर्वाचन सुरु भइसकेपछि कानुनमा उल्लिखित समय अवधिभित्र सम्पन्न गरिसक्नुपर्ने र बीचमा रोक्न नमिल्ने भएकाले निर्वाचन सम्पन्न नहुँदासम्मका लागि यस्ता कार्यक्रम नगर्न भनिएको हो। गत वैशाख ३० गते स्थानीय तहको निर्वाचन सम्पन्न भएपछि गाउँ कार्यपालिका तथा नगर कार्यपालिका सदस्य निर्वाचन निर्देशका, २०७८ को दफल (४) बमोजिम गाउँ कार्यपालिका सदस्य र नगर कार्यपालिका सदस्यको निर्वाचन सम्पन्न भइसकेको छ। सो पश्चात् हुने जिल्ला समन्वय समितिको निर्वाचन निर्देशिका, २०७८ को दफा (५) बमोजिमको अवधिभित्र निर्वाचन गर्न सबै मुख्य निर्वाचन अधिकृतहरूलाई निर्देशन गरिसकिएको आयोगले जनाएको छ।"
निकुञ्जमा पर्यटकको आगमन बढ्यो,"रसुवा : लाङटाङ राष्ट्रिय निकुञ्जमा पर्यटकको आगमन बढेको छ। कोरोना भाइरसको त्रास कम भएको, निकुञ्ज क्षेत्रका पदमार्गहरू सञ्चालनमा रहेको, कम वर्षा भएको कारण निकुञ्जमा पर्यटकको आगमन बढेको हो। निकुञ्जको तथ्यांक अनुसार चालु आर्थिक वर्ष २०७८९ को १० महिनामा साढे १५ हजार पर्यटक निकुञ्ज भित्रिएका छन्। कार्यालयका अनुसार चालु आर्थिक वर्षको साउनदेखि बैशाख मसान्तसम्म १५ हजार ६ सय ४१ पर्यटक आएका हुन्। जसमा १३ हजार १ सय २० नेपाली, २ हजार ३ सय ८८ विदेशी र सार्क राष्ट्रका १ सय ९३ पर्यटक छन्। विश्वव्यापी फैलिएको कोरोना भाइरस (कोभिड१९) का कारण २ वर्षसम्म पर्यटक आउने क्रम घटेको थियो। कोरोनाको संक्रमण रोकथामका लागि देश लकडाउन भएपछि पर्यटक आउने क्रम शुन्यमा झरेको थियो। पछिल्लो समय पर्यटकीय क्षेत्रहरूमा नेपाली तथा विदेशी पर्यटक आउने क्रम बढ्दै गएको निकुञ्जका प्रमुख संरक्षण अधिकृत प्रमोद भट्टराईले बताए। यहाँ आउने पर्यटकमध्ये विदेशीको तुलनामा नेपालीले खर्च पनि बढी गर्ने गरेका छन्। निकुञ्ज क्षेत्रभित्र रहेका पर्यटकीय क्षेत्रको अध्ययन तथा अवलोकनका लागि हजारौं पर्यटक आउने गरेका छन्। निकुञ्ज आएका पर्यटकमध्ये पर्यटकीय क्षेत्र लाङटाङ, धार्मिकस्थल गोसाइँकुण्ड र तामाङ सम्पदा मार्गको अध्ययन, अवलोकन गर्न पुग्ने गरेका छन्। साउनदेखि असोजसम्म निकुञ्जमा कम पर्यटक आउँछन्। हरेक वर्षको असोज १५ गतेदेखि कार्तिक मसान्त र चैतदेखि वैशाख अन्तिमसम्म बढी पर्यटक आउने गरेका छन्। जिल्लाको पर्यटकीय क्षेत्रहरूमा बाह्रै महिना पर्यटक आउने गरेका छन्। तर तीन महिना पर्यटनको लागि उपयुक्त मौसम नहुने भएकाले कम हुने गरेको निकुञ्जले जनाएको छ। निकुञ्ज क्षेत्रमा पर्ने पर्यटकीय क्षेत्रहरूमा इजरायल, फ्रान्स, क्यानडा, जापान, इटली, अमेरिका, थाइल्याण्ड, वेलायत, कोरिया, रसिया, स्पेन, उरुग्वे, सिंगापुरलगायतका देशका पर्यटक आउने गरेका छन्। यसअघि निकुञ्जमा आउने पर्यटकमध्ये करिब ९० प्रतिशत पर्यटक लाङटाङ जाने गरेकोमा अहिले गोसाइँकुण्डमा जानेको संख्या बढेको छ। निकुञ्ज क्षेत्रमा आएपछि लाङटाङ लगायतका एक दर्जन हिमश्रृङ्खला, गोसाइँकुण्ड लगायतका विभिन्न कुण्ड, ऐतिहासिकस्थल रसुवागढी, विश्वको दुर्लभ रेडपाण्डा, हिमचितुवा लगायतका जनावर पनि देख्न सकिन्छ।"
बोलेरोको ठक्करबाट पाँच वर्षीय बालकको मृत्यु,"काभ्रे : जिल्लाको बनेपा नगरपालिका७ स्थित बनेपापनौती सडक खण्डको धनेश्वोरमा बोलेरोको ठक्करबाट ५ वर्षीय बालकको मृत्यु भएको छ। बोलेरोको ठक्करबाट घाइते सिन्धुपाल्चोक सुनकोशी गाउँपालिकाका ५ वर्षीय आशीष अधिकारीको उपचारकाक्रममा अस्पतालमा मृत्यु भएको इलाका प्रहरी कार्यालय बनेपाका प्रमुख प्रहरी निरिक्षक नारायण थापाले जानकारी दिए। पनौतीबाट बनेपातर्फ आउँदै गरेको बागमती प्रदेश ३, २२ च ३२९१ नम्बरको बोलेरोले बाटोमा हिड्दैं गरेका बालकलाई ठक्कर दिएको प्रहरी जनाएको छ।"
यौन हिंसाविरुद्ध केही ऐनलाई संशोधन गर्ने विधेयक संसदमा पेस,"काठमाडौं : प्रतिनिधिसभाको बैठकमा कानुन, न्याय तथा संसदीय मामिलामन्त्री गोविन्दप्रसाद शर्मा (कोइराला)ले यौन हिंसा विरुद्धका केही ऐनलाई संशोधन गर्ने विधेयक, २०७९' र 'फौजदारी कसूर तथा फौजदारी कार्यविधिसम्बन्धी केही ऐन संशोधन गर्ने विधेयक, २०७९ प्रस्तुत गरेका छन्। संवैधानिक व्यवस्था र विभिन्न सन्धिको पक्ष राष्ट्र भएकाले मृत्युदण्डसम्बन्धी कानुनी व्यवस्था गर्न नमिल्ने तर सजाय बढाउन मिल्नेगरी विधेयक ल्याइएको मन्त्री शर्माले स्पष्ट पारे। जबरजस्तीकरणी गर्नेलाई कानुनी सजायको व्यवस्था गर्नेगरी विधेयक ल्याइएको उनले जानकारी दिए। मन्त्री शर्माले बालिक, महिला र युवतीमाथि तेजाब हान्ने कार्यलाई निरुत्साहित गरी दोषीलाई कारबाही तथा पीडितलाई क्षतिपूर्तिको व्यवस्था हुनेगरी फौजदारी कसुरसम्बन्धी विधेयक ल्याइएको बताए। सजायमा व्यापक बढाई २० वर्ष कैद र १० लाख क्षतिपूर्तिको व्यवस्था गरिएको उनले उल्लेख गरे। उक्त दुबै विधेयकलाई प्रस्तुत गर्न अनुमति माग्ने प्रस्तावमाथि सांसद प्रेम सुवालले प्रस्तुत गरेको विरोधको सूचनालाई बहुमतले अस्वीकृत गरेको थियो।"
"सिध्दु मुसेवालाको हत्यारा नेपालमा लुकेको आशंका, दिल्ली प्रहरीको विशेष टोली नेपालमा",काठमाडौं : भारतका चर्चित गायक एवं राजनीतिज्ञ सिध्दु मुसेवालाको हत्यारा नेपालमा रहेको आशंका गरिएको छ। मुसेवालाको हत्या गरेर अपराधिहरु नेपालमा लुकेर बसेको दिल्ली प्रहरीलाई उद्धृत गर्दै इन्डिया टुडेले जनाएको छ। समाचारअनुसार मुसेवालाको हत्याराको खोजी गर्न दिल्ली प्रहरीको एउटा टोली शुक्रबार नेपाल आइपुगेको छ। इन्टेलिजेन्स विशेषज्ञसहितको टोली नेपाल आइपुगेको स्रोतलाई उद्धृत गरिएको छ। पंजाब प्रहरीले मुसेवालाको हत्या लगत्तै दुई जना अभियुक्तलाई पक्राउ गरेको थियो। हत्याराले प्रयोग गरेको बोलेरो गाडीमा दुबै जनाको संलग्नता रहेको पंजाब प्रहरीको दाबी छ। गत मंगलबार दुई जना बन्दुकधारीले गायक एवं राजनीतिज्ञ मुसेवालको उनकै गाउँ नजिक हत्या गरेको थियो। हतियारधारीले ३० राउन्ड गोली प्रहार गरेको प्रहरीको दाबी छ। जसमा २५ वटा गोली लागेर मुसेवालाको शरीर छतविछत बनाइएको थियो। अधिकांश गोली छाती र पेटमा लागेको प्रहरीले जनाएको छ।
कांग्रेसले मेयर जितेको मिथिलामा एमालेको बहुमत,"ढल्केवर(धनुषा) : धनुषाको मिथिला नगरपालिकाको कार्यपालिकामा नेकपा एमालेले बहुमत प्राप्त गरेको छ। नेपाली कांग्रेसले मेयर जितेको मिथिला नगरपालिकामा शुक्रवाबार सम्पन्न नगर कार्यपालिका सदस्यको निर्वाचनमा एमालेएकीकृत समाजवादी गठबन्धन विजयी भएका छन्। ८ सदस्य पदको लागि भएको निर्वाचनमा एमाले र नेकपा एकीकृत समाजवादीका ४४ जना सदस्यहरु निर्वाचित भएका हुन्। नगर कार्यपालिकाको ५ महिला सदस्य पदमा गठबन्धनबाट नेकपा एमालेकी अन्जु श्रेष्ठ, नगिना खातुन, मिना पजियार र नेकपा एकीकृत समाजवादीकी कौशिल्या देवी महरा र ईन्द्रकला कुमारी महतो निर्वाचित भएको निर्वाचन अधिकृतको कार्यालय ढल्केवरले जनाएको छ। महिला सदस्यमा निर्वाचित पाँचैजना उम्मेदवारले ३९ मत पाएका छन्। यस्तै दलित वा अल्पसंख्यक सदस्यमा नेकपा एकीकृत समाजवादी पार्टीका विशेश्वर साह हलुवाई, सर्लिमा सुनवार र नेकपा एमालेका महेन्द्र राउत निर्वाचित भएका छन्। निर्वाचित विशेश्वरले सर्वाधिक ४०, सर्मिलाले ३८ र महेन्द्रले ३९ मत प्राप्त गरेका छन्। ५ महिला सदस्यतर्फ एमालेले तीन, समाजवादीले दुई र ३ दलित वा अल्पसंख्यकतर्फ एमालेले एक, समाजवादीले दुई सिट लिएर गठबन्धन गरेको थियो। ८ कार्यपालिका सदस्यका लागि भएको निर्वाचनमा नेपाली कांग्रेसले पनि नेकपा एकीकृत समाजवादीलाई चार सिट दिएर गठबन्धनका लागि प्रस्ताव गरेका थिए। तर समाजवादीले एमालेलाई नै सघाएपछि कार्यपालिका सदस्यमा कांग्रेसले बहुमत हात पार्न सकेनन्। मिथिला नगरपालिकामा मेयर, उपमेयर, ११ वडाध्यक्ष र निर्वाचत ८ सदस्य गरी कुल २१ जना कार्यपालिका सदस्य रहनेछ। जसमा नेकपा एमालेका १०, नेपाली कांग्रेसका ५ र नेकपा एकीकृत समाजवादीका ६ सदस्य भएको निर्वाचन अधिकृत दिपक धितालले जानकारी दिए। बैशाख ३० गते सम्पन्न स्थानीय तहको निर्वाचनमा नेकपा एमालेबाट एक उपमेयर र ५ वडाध्यक्षसहित २५, नेपाली कांंग्रेसबाट एक मेयर र ४ वडाध्यक्षसहित १९, नेकपा एकीकृत समाजवादीबाट २ वडाध्यक्षसहित ११ र नेकपा माओवादी केन्द्रबाट २ सदस्य गरी ५७ जना निर्वाचित भएका थिए। शुक्रवार भएको कार्यपालिका सदस्यको निर्वाचनमा ५७ जनाले नै मतदान गरेका थिए। ८ सदस्यको लागि १२ जनाले उम्मेदवारी दिएका थिए। नेकपा एकीकृत समाजवादीसँग गठबन्धनका लागि नेपाली कांग्रेसले ५ महिला सदस्यतर्फ ३ र ३ दलित वा अल्पसंख्यक सदस्यतर्फ १ गरी ४ जनाको उम्मेदवारी कायम राखेको थियो। तर, एकीकृत समाजवादीले एमालेसँग गठबन्धन गरेपछि कार्यपालिकामा कांग्रेस प्रतिनिधित्वको आधारमा तेस्रो स्थानमा धकेलिएका छन्। निर्वाचन प्रक्रिया सम्पन्न भएसँगै नगरपालिकाको नगरसभा र कार्यपालिकामा नेकपा एमालेले बहुमत पाएको छ।"
व्यास गाउँपालिका अध्यक्षले तिङ्करमा बस्नेगरी डाके बैठक,"दार्चुला : व्यास गाउँपालिका अध्यक्ष मङ्गलसिंह धामीले व्यास गाउँकार्यपालिका बैठक तिङ्करमै राख्ने बताएका छन्। सदरमुकाम खलङ्गाका कार्यालय प्रमुखसँगको परिचयात्मक कार्यक्रममा उनले सबैभन्दा विकट मानिने व्यास१ को छाङ्ग्रु र तिङ्करमा कार्यपालिका बैठक राख्ने बताए। 'यो ठाउँमा अब कार्यपालिका बैठक राख्छु। यो बैठकमा कार्यालय प्रमुखहरुलाई निम्तो हुन्छ, आइदिनुहोला,' उनले भने। भारतीय भूमि भएर पनि कार्यालय प्रमुख र सरोकारवालालाई छाङ्ग्रु र तिङ्करमा लगेर बैठकमा राख्ने योजना रहेको उनले बताए। यो क्षेत्रका लागि राज्यले नेपालतिरबाट घोरेटोबाटो बनाउन सकेको छैन। सेनाले सडक निर्माण कार्य सुरु गरे पनि गति लिन सकेको छैन। 'सडक र घोरेटोबाटो एकसाथ चाँडो बनाउन सबैले पहल गर्नुपर्छ,' उनले भने। राज्यले यो क्षेत्रमा सशस्त्र प्रहरी बल नेपाल नम्बर ५० गुल्म पछिल्लो समय स्थापना गरेको छ। यसअघि नेपाल प्रहरीमात्रै राज्यको उपस्थितिका रूपमा रहेको थियो। सरकारले यो क्षेत्रलाई विशेष महत्व दिएको छ। छाङ्ग्रुका नागरिकका लागि खाद्यान्न डिपो भए पनि तिङ्करमा डिपो छैन। छाङ्ग्रुबाट तिङ्कर पुग्न पाँच घण्टाभन्दा बढी समय लाग्छ। नेपालतिर बाटो नहुँदा यहाँका नागरिक भारतीय भूमि हुँदै गाउँ पुग्नुपर्ने बाध्यता छ। दुहुँमा श्रमिकको ज्याला बैंकमार्फत् दुहुँ गाउँपालिकाले गाउँपालिकाभित्र सञ्चालन हुने योजनामा श्रमिकले पाउने ज्याला बैंकमार्फत् भुक्तानीको लागि पहल गर्ने भएको छ। निर्माण काममा प्रयोग हुने श्रमिकले न्युनतम ज्याला पाए नपाएको सुनिश्चतता गर्न बैंक खातामार्फत् भुक्तानी गर्न पालिकाले पहल गर्ने भएको हो। गाउँपालिका अध्यक्ष नरेन्द्रबहादुर बडालको अध्यक्षतामा बसेको बैठकले श्रमिकको ज्याला निर्धारण गरेको छ। जसअनुसार गाउँपालिकाभित्र काम गर्ने दक्ष कामदारको दैनिक ज्याला रु एक हजार ५० तथा अदक्ष कामदारको ज्याला रु ७०० निर्धारण गरिएको छ। श्रमिकले पाउने ज्याला बैंकमार्फत् भुक्तानीको लागि पहल गर्ने निर्णय भएको छ। बैठकले गाउँपालिकाभित्र रहेका दक्ष, अदक्ष बेरोजगारको तथ्याङ्क सङ्कलन गरी रोजगार सेवा केन्द्रमा सूचीकृत गराउने निर्णय भएको गाउँपालिका प्रवक्ता देवबहादुर बमले जानकारी दिए। तथ्याङ्क सङ्कलनपछि उनीहरुलाई रोजगारमा आबद्ध गराउने नीति लिइने छ। यसअघि गाउँपालिकामा मजदुरले काम गरे पनि न्यूनतम मूल्यमा काम गराउने र श्रम शोषण हुने गरेको भन्दै गाउँपालिकाले मजदुरको ज्याला सुनिश्चित गरेको हो। विद्यालयलाई शुल्क लिन बन्देज दुहुँ गाउँपालिकाले सामुदायिक विद्यालयलाई लिइँदै आएको शुल्क नलिन भनेको छ। गाउँकार्यपालिकाको पहिलो बैठकले कक्षा १ देखि १० कक्षासम्मको शिक्षा निःशुल्क गर्न भनेको हो। माध्यमिकसम्मको शिक्षा निःशुल्क भने पनि विद्यालयले विभिन्न शीर्षकमा रकम लिने गरेको भन्दै सम्पूर्ण शुल्क बन्द गराउने निर्णय गरेको हो।"
नेपालीको औसत आयु थोरै भएकाले बृद्ध भत्ताको उमेर घटाइएको हो,"काठमाडौं : अर्थमन्त्री जनार्दन शर्माले नेपालीको औसत आयु थोरै भएकाले सामाजिक सुरक्षा भत्ता दिने उमेर कम बनाइएको बताए। शुक्रबार प्रतिनिधिसभा बैठकमा जवाफ दिदैं अर्थमन्त्री शर्माले १५ औं आवधिक योजनामा औसत आयु ६९ वर्ष रहेको भन्दै त्यसैकारण सामाजिक सुरक्षा भत्ता दिने उमेर कम बनाइएको बताएका हुन्। उनले भने, नेपालको १५ औं आवधिक योजनाले निकालेको निष्कर्ष नेपालको औसत आयु ६९ वर्ष छ। एउटा तल्लो वर्ग छ। उसको आयु कम नै हुने गरेको छ। त्यसलाई पनि सामाजिक सुरक्षामा ल्याउने उद्देश्यका साथ सामाजिक सुरक्षा भत्ता पाउने उमेर ६८ वर्ष बनाइएको हो। यस्तै मन्त्री शर्माले यसवर्ष मलका लागि बजेटको अभाव हुन नदिने बताए। उनले भने, १५ अर्ब थप बजेट विनियोजन गरिएको छ। आगामी वर्ष मल अभाव हुन दिदैनौं। पेट्रोलको विकल्पमा क्लीन इनर्जीलाई बढुवा दिने सरकारको योजना रहेको बताए। गरिबीमा रहेका व्यक्तिहरुलाई रोजगारी दिने, उद्यमशीलता बनाइने बताए। प्रधानमन्त्री रोजगार कार्यक्रमलाई थप प्रभावकारी बनाउन कृषि उत्पादनसंग जोड्ने सरकारको तयारी रहेको बताए। ८ लाख गरिबलाई गरिबीको रेखामुनिबाट बाहिर ल्याउने, आयात प्रतिस्थापन गर्न उपभोग्य वस्तु उत्पादनमा बृद्धि गर्ने र आयातमा क्रमश: कटौती गरिने बताए। अर्थमन्त्री शर्माले भने, यहाँ कुनैपनि संस्थानहरुलाई बिक्री गर्ने, लिलाम गर्ने भनिएको छैन। त्यसको मुल्याकंन गरेर सञ्चालन गर्नुपर्छ। सञ्चालन गर्नका लागि सरकारको स्वामित्वमा राखेर कसरी सञ्चालन गर्न सकिन्छ। कसरी व्यवस्थापकिय ढंगले सकिन्छ वा सरकार आफैले सक्छ कुन विधिमा जाने भन्ने नै हो। यस्तै अर्थमन्त्री शर्माले बजेटमा यसअघिका योजना नकाटिएको पनि बताए।"
त्रिविमा १३२ दिनपछि फोडिएको ताला पुनः लगाइयो,"काठमाडौं : त्रिभुवन विश्वविद्यालय (त्रिवि)मा १३२ दिनपछि फोडिएको ताला पुनःललगाइएको छ। त्रिविका उपकुलपति, रजिष्ट्रार र शिक्षाध्यक्षको कार्यकक्षमा १३२ दिनसम्म लागेको ताला फोडेको अर्को दिन पुनः बिहीबारदेखि लगाइएको छ। नेपाल विद्यार्थी संघ (नेविसंघ) ले विभिन्न माग राख्दै गत माघ ७ गतेदेखि ताला लगाएका थियो। यस्तै आंशिक शिक्षकले पनि उपकुलपति, रजिष्ट्रार र शिक्षाध्यक्षको कार्यकक्षमा आफूहरुलाई दैनिक ज्यालादारीबाट मासिक ज्यालादारीमा राख्नुपर्ने माग गर्दै माघ २० गतेदेखि ताला लगाएका थिए। नेविसंघ र आंशिक शिक्षकले लगाएको ताला यही जेठ १८ गते नेकपा (क्रान्तिकारी)ले फोडे पनि फेरि उनीहरुले हिजो संयुक्तरुपमा ताला लगाएका छन्। नेविसंघ त्रिवि समितिका सचिव योगेन्द्र रावलले त्रिविले आफूसँग गरिएको सम्झौता कार्यान्वयन नगरेकाले ताला लगाएको बताए। उनका अनुसार नेविसंघले पाठ्यक्रम परिवर्तन नगरेको, शैक्षिक क्यालेण्डर लागू नगरेको जनकपुरस्थित युथ क्याम्पसलाई ब्लाचलर अफ कम्प्युटर अप्लिकेशन (बिसिए) का सम्बन्धमा आर्थिक लेनदेन गरेकाले ताला लगाइएको हो। नेविसंघले उपकुलपति, रजिष्ट्रार र शिक्षाध्यक्षको बर्खास्त वा राजीनामा माग गरेको छ। त्रिविले नेविसंघसँग वार्ता गर्नका लागि त्रिवि विद्यार्थी कल्याण तथा खेलकुद महाशाखाका निर्देशक पशुपति अधिकारीको संयोजकत्वमा तीन सदस्यीय वार्ता टोलीसमेत गठन गरेको छ। वार्ता टोलीका संयोजक अधिकारीले नेविसंघसँग सातआठ पटक वार्ता गरे पनि निष्कर्षमा नपुगेको बताए। हामी सातआठ पटक वार्तामा बस्यौँ, नेविसंघको मागअनुसार बर्खास्ती वा राजीनामा असम्भव कुरा हो, उनले भने, त्यही भएर वार्ता निष्कर्षमा पुग्न सकेको छैन।रासस"
"टीयुको अकर्मण्यता : पटकपटक दोहोरिरहन्छ प्रश्नपत्र, कारबाही गरिँदैन","काठमाडौं : त्रिभुवन विश्वविद्यालय (टियु)ले तयार पार्ने प्रश्नपत्रमाथि प्रत्येक वर्ष प्रश्न उठ्ने गरेको छ। कहिले गत वर्षका प्रश्नहरु हुबहु सोधेर त कहिले प्रोफेसरहरुले पढाएको सेटबाट जस्ताको त्यस्तै प्रश्नहरु राखेको भन्दै टियु आलोचित बन्दै आएको छ। प्रत्येक वर्ष प्रश्न तेर्सिए पनि टियुले त्यसको जवाफ कहिल्यै दिँदैन। भन्छ मात्रै त्रुटि छ, यस विषयमा छानबिन हुन्छ। टियुको बुधबार मानविकी संकायले स्नातकोत्तर तह तेस्रो सेमेस्टरको अर्थशास्त्र विषयअन्तर्गत पब्लिक इकोनोमिक्सको परीक्षा लियो। विद्यार्थीहरु परीक्षा हलमा बसे। तोकिएको समयअनुसार प्रश्नको हल पनि गरे। तर, पछि थाह भयो ती प्रश्नहरु गत वर्षकै दोहिरिएको रहेछन्। ६० पूर्णाकंको सो विषयको परीक्षामा १३ वटा प्रश्न सबै गत वर्षमा नै सोधिएका प्रश्नपत्रसँग हुबहु मिलेका छन्। प्रश्नपत्रको निष्पक्षतामाथि पटकपटक प्रश्न उठिरहन्छ। तैपनि टियु यस विषयमा संवेदनशिल बन्दैन। मानवीकी शंकायका डीन डा कुसुम शाक्य, सहायक डीन डा ताराप्रसाद भुषाल र अर्थशास्त्र केन्द्रीय विभागका विभागीय प्रमुख डा शिव अधिकारीमाथि विद्यार्थीले प्रश्न तेर्साएका छन्। उनीहरुको माग छ, पदाधिकारीले नैतिकताका आधारमा राजीनामा दिनुपर्छ। नत्र हामी तालाबन्दीलाई निरन्तरता दिन्छौं। नियमतः विभागीय प्रमुख विषय समितिको प्रमुख हुने व्यवस्था छ। विभागीय प्रमुख अधिकारीकै विषय पब्लिक इकोनोमिक्सको प्रश्नपत्र बाहिरिएको एक विद्यार्थीले बताए। उनले भने, यो ठूलो अपराध हो। उहाँको निष्पक्षतामाथि प्रश्न उठेको छ। टियुका पदाधिकारीले पटकपटक प्रश्नपत्रमाथि शंका उत्पन्न हुने कार्य गर्दा पनि टियु कार्यकारी परिषद्ले न छानबिन गर्छ, न दोषीलाई कारबाही । त्यस्तै, सहायक डीन परीक्षा समिति प्रमुख रहने प्रावधान छ। तर सहायक डीन पनि यस विषयमा उत्तर दिन चाहँदैनन्। अहिले टियुमा अधिकांश कर्मचारी शिक्षक करारमा छन्। अद्यावधिक तथ्यांक अनुसार टियुमा सात हजार नौ सय ६६ जना शिक्षकका रुपमा कार्यरत रहेका छन् भने सात हजार दुई सय ३० जना कर्मचारीका रुपमा कार्यरत छन्। अधिकांश करार र आंशिकका रुपमा कार्यरत छन्। आंशिक, करार र स्थायी प्राध्यापकहरुसमेत निजी शिक्षण संस्थामा धाउँदा पनि प्रश्नपत्रमा कन्फ्लिक्ट अफ इन्ट्रेस्ट जोडिने गरेको सम्बद्ध निकायहरु बताउँछन्। टियु अखिल क्रान्तिकारी जिल्ला समिति अध्यक्ष प्रदिप भट्टले टियु निजी क्षेत्रको आक्रमणमा परेको बताए। 'टियुको समस्या सम्बोधन गर्न सरकारबाटै पहलकदमी आवश्यक छ। टियुको पुर्नसंरचना गर्न जरुरी छ। विश्वविद्यालयले छानबिन समिति गठन गरेर दोषीमाथि कडा कारबाही गर्नैपर्छ। टियुको कुलपति प्रधानमन्त्री हुने व्यवस्था छ। अखिल क्रान्तिकारीले टियुको मानविकी शंकायमा ताला लगाएको छ। ताला लगाएपछि मानविकी शंकायकी डीन डा कुसुम शाक्यले प्रश्नपत्रमा त्रुटि रहेको भन्दै यस विषयमा 'एक्सन' लिने बताइन्। विद्यार्थीसँगको कुराकानीमा उनले भनिन्, प्रश्न पत्र दोहोरिनु त्रुटि भयो। त्यस्तो हुनुहुँदैनथ्यो। यस विषयमा 'एक्सन' लिन्छौं। यस्तो घटना नयाँ भने होइन। २०७७ फागुन ३ गते कानुन संकायअन्तर्गत (एलएलबी) दोस्रो वर्षको क्रिमिनोलोजी विषयको परीक्षामा पनि प्रश्नपत्र हुबहु मिलेको थियो। २०७१ साल र २०७६ सालको प्रश्नपत्र हुबहु मिलेको थियो। २०७६ सालमै हुनुपर्ने परीक्षा कोभिडका कारण ३ फागुन २०७७ मा भएको थियो। टियु शिक्षाशास्त्र संकायको बीएड तेस्रो वर्षको इंग्लिस फर मास कम्युनिकेसन विषयको परीक्षाको प्रश्नपत्रमा पनि चरम लापारबाही भएको थियो। विश्वविद्यालयले २०७६ मा सञ्चालन गरेको परीक्षामा सोही विषयका एक शिक्षकले लेखेको किताबको हुबहु प्रश्न समावेश गरी शिक्षाशास्त्र संकायले सो विषयको प्रश्न तयार पारेको भेटिएको थियो। परीक्षा सकिएपछि शिक्षाशास्त्र संकाय बीएड तेस्रो वर्षका विद्यार्थीले इंग्लिस फर मास कम्युनिकेसन पुस्तकको पृष्ठ नम्बर ४५६ मा प्रकाशित प्रश्न बैंकको प्रश्न हुबहु रहेको प्रमाणसहित पोष्ट गरेका थिए।"
बोलेरो गाडी दुर्घटना हुँदा चालकको मृत्यु,हेटौंडा : पूर्वपश्चिम महेन्द्र राजमार्गअन्तर्गत हेटौँडा३ को तीनताप्के भन्ने ठाउँमा खुकुरा बोक्ने बोलेरो गाडी दुर्घटना हुँदा बोलेरोका चालकको मृत्यु भएको छ। शुक्रबार दिउँसो बस्तिपुरबाट हेटौँडातर्फ आउँदै गरेको ना५च ३६२७ नम्बरको बोलेरो गाडी अनियन्त्रित भई दुर्घटनाग्रस्त हेटौंडा६ का ३३ वर्षीय गोपाल दाहालको मृत्यु भएको हो। एकदिन अघि पनि सोही ठाउँनजीक ट्याक्टर दुर्घटना हुँदा चितवनको रत्ननगर८ का ३१ वर्षीय सन्दिप अर्यालको ज्यान गएको थियो। हेटौंडाबाट मनहरीतर्फ जाँदै गरेको ना२च २९५ नम्बरको ट्र्याक्टर अनियन्त्रित भई खोल्सामा पल्टिदा चालक अर्यालको घटनास्थल मै मृत्यु भएको प्रहरीले जनाएको छ।
"जनकपुरधाम उपमहानगर : नगर कार्यपालिकामा कांग्रेसका ६, एमालेका २ जना निर्वाचित","जनकपुरधाम : जनकपुरधाम उपमहानगरपालिकाको नगर कार्यपालिका सदस्यमा नेपाली कांग्रेसका ६ र नेकपा एमालेका २ जना सदस्य निर्वाचित भएका छन्। शुक्रबार भएको निर्वाचनबाट नगरसभा सदस्यले चयन गर्ने निर्वाचन प्रक्रियाबाट कांग्रेस र एमालेका उम्मेदवारहरु विजयी भएका हुन्। उपमहानगरपालिकाको नगर कार्यपालिका सदस्यमा कांग्रेसबाट महिला सदस्यहरुमा फूल कुमारी देवी, मनीषा कुमारी देवी, शारदा पन्त, शैल कुमारी चौधरी र सञ्जू देवी निर्वाचित भएका छन्। कांग्रेसबाट दलित तथा अल्पसंख्यकतर्फ राकेश विक्रम साह र एमालेबाट दिपेन्द्र कुमार साह तथा संतोष कुमार महतो निर्वाचित भएका छन्। निर्वाचित भएका राकेशले ८६, संतोषले ७८ र दिपेन्द्रले ६८ मत प्राप्त गरे। सोही पदमा एमालेका उम्मेदवार जयशंकर गुप्ताले २९ र कांग्रेसका पंकज कुमार महतोले ४९ तथा रामप्रवेश ठाकुरले ३५ मत प्राप्त गरेका छन्। बैशाख ३० गते भएको स्थानीय तह निर्वाचनबाट उपमहानगरपालिकाको नगर सभामा कांग्रेसबाट ७०, एमालेबाट ३६, लोसपा १०, स्वतन्त्र ६, जसपा ३, माओवादीबाट १ र तमलोपा १ गरी १२७ सदस्य निर्वाचित भएका थिए। उक्त निर्वाचनबाट निर्वाचित १२५ सदस्यले कार्यपालिका सदस्य चयनका लागि मतदान गरेका थिए। उपमहानगरपालिकाको नगर कार्यपालिका सदस्यमा ८ पदका लागि १६ जनाले उम्मेदवारी दिएका थिए। जनकपुरधाम उपमहानगरपालिकाको ३५ सदस्यीय नगर कार्यपालिकामा कांग्रेसका १८, एमालेका ९, स्वतन्त्र ३, लोसपाका २, तमलोपाका १, माओवादीका १ र जसपाका १ जनाले प्रतिनिधित्व गर्ने भएका छन्। उपप्रमुख किशोरी साह सहित ११ वटा वडाबाट निर्वाचित वडाध्यक्ष र नव निर्वाचित ६ जना कार्यपालिका सदस्यको हैसियतमा रहनेछन्। यता नेकपा एमालेबाट ९, स्वतन्त्र ३, लोसपाका २, तमलोपाका १, माओवादीका १ र जसपाका १ जनाले कार्यपालिकामा प्रतिनिधित्व गर्नेछन्। यसैगरी कार्यपालिका सदस्यको निर्वाचन सम्पन्न भएसंगै उपमहानगरपालिकाको नगर सभामा कांग्रेसको संख्या ७० पुगेको छ। निर्वाचनको प्रक्रिया पूरा भएसंगै उपमहानगरपालिकाको नगर सभा र कार्यपालिकामा कांग्रेसले स्पष्ट बहुमत हात पारेको छ।"
रात्रिसेवा सञ्चालन गर्दै बैतडी प्रशासन कार्यालय,"बैतडी : जिल्ला प्रशासन कार्यालय बैतडीले रातिको समयमा पनि सेवा दिन थालेको छ। सरकारले हप्ताको दुई दिन बिदा दिन थालेसँगै कार्यालयमा सेवाग्राहीको भीड बढ्न थालेपछि रातिको समयमा पनि सेवा दिन थालेको हो। पहिलाको तुलनामा आजभोलि नागरिकता लिनेको निकै भीड बढेकाले रातिसम्म पनि सेवा दिइरहेको जिल्ला प्रशासन कार्यालयका सूचना अधिकारी खगेन्द्र भारतीले जानकारी दिए। दुई दिन विदा भएपछि सेवाग्राहीको भीड बढ्दै गएको भारतीको भनाइ छ। 'टाढा टाढाबाट सेवाका लागि आउने गरेका छन्। कार्यालय समय सकिए पनि अबेरसम्म पनि सेवा दिन थालेका छौं,' उनले भने। जिल्ला प्रशासन कार्यालयमा नागरिकता बनाउने, राष्ट्रिय परिचयपत्र बनाउने, नाबालिग परिचयपत्र बनाउनेदेखि लिएर अन्य सेवाका लागि पुग्नेको भीड बढेपछि रातिको समयमा सेवा दिने गरिएको जिल्ला प्रशासन कार्यालय बैतडीले जनाएको छ। सूचना अधिकारी भारतीले भने, 'सेवाका लागि पुगेका नागरिकले सेवा प्राप्त गरेरमात्रै फर्किउन् भन्ने हाम्रो उद्देश्य हो। जसरी पनि सेवा प्राप्त होस् भनेर कार्यालय समयबाहेक पनि हामीले सेवा दिने गरेका छौं। कुनै दिन राति १० बजेसम्म सेवा दिइएको छ।' जिल्ला प्रशासन कार्यालयमा पछिल्लो समयमा सेवाग्राहीको भीड बढ्दै गएको छ। जिल्लामा राष्ट्रिय परिचयपत्रका लागि विवरण सङ्कलनको काम भइरहेकाले नागरिकताको प्रतिलिपि लिनेको सङ्ख्या पनि बढ्दै गएको छ। पुरानो नागरिकता भएमा राष्ट्रिय परिचयपत्रको सफ्टवेयरले नलिने भएकाले नागरिकताको प्रतिलिपि लिनेको सङ्ख्या पनि बढ्दै गएको छ। जिल्लाका सबै वडामा हालः राष्ट्रिय परिचयपत्रको विवरण सङ्कलनको काम भइरहेको छ। हालः दैनिक नयाँ नागरिकता र प्रतिलिपि गरेर १५० सेवाग्राही प्रशासन कार्यालय आउने गरेका छन्। सरकारले दुई दिन विदा दिने गरेको तथा हप्तामा पाँच दिन मात्रै कार्यालय सञ्चालन हुने भएकाले सेवाग्राहीको चाप बढ्दै गएको प्रशासन कार्यालयले जनाएको छ।"
'हेलिकोप्टरमा दुई पाइलट राख्न असम्भव' शीर्षक समाचारप्रति वायुसेवा सञ्चालक संघको ध्यानाकर्षण,"काठामडौं : वायुसेवा सञ्चालक संघ नेपालले 'हेलिकोप्टरमा दुई पाइलट राख्न असम्भव' शीर्षक समाचारप्रति आपत्ति जनाएको छ। अध्यक्ष क्याप्टेन रामेश्वर थापाको हवाला दिई एकल इन्जिन भएका हेलिकोप्टरहरुमा दुई पाइलट राख्न सकिन्न भन्ने प्रकाशित समाचारप्रति संघले ध्यानाकर्षण जनाएको हो। 'एकल इन्जिन भएका हेलिकोप्टरहरुमा २ जना पाइलट राख्नुपर्ने व्यवस्था उत्पादनर्ताको डिजाइन, उद्देश्य र अन्तर्राष्ट्रिय प्रचलनको प्रतिकूल हुने देखिन्छ। यस सम्बन्धमा नेपाल नागरिक उड्डयन प्राधिकरणले पाँच सदस्यीय प्राविधिक टोली गठन गरी अध्ययन गरिरहेको परिप्रेक्ष्यमा संघका अध्यक्षज्युसँग सम्पर्क नै नगरी उहाँलाई उद्धृत गरी समाचार प्रकाशित गर्नु पत्रकारिताको आचारसंहिता विपरित रहेको यो संघको ठहर छ,' प्रवक्ता योगराज कंडेल शर्माद्वारा जारी विज्ञप्तिमा भनिएको छ। संघ तथा संघका सदस्य वायुसेवा कम्पनीहरु उड्डयन सुरक्षा तथा हवाई सुरक्षामा अत्यन्त संवेदनशिल रहेकाले प्राधिकरणको प्राविधिक टोलीले हवाई सुरक्षाका लागि दिने उपयुक्त र सान्दर्भिक सुझावअनुसार नियमनकारी निकाय नेपाल नागरिक उड्डयन प्राधिकरणबाट प्राप्त हुने निर्देशनहरु पूर्ण पालनाका लागि संघ प्रतिवद्ध रहेको विज्ञप्तिमा उल्लेख छ। 'हालका दिनहरुमा संघबाट भए गरेका कामहरुको केही सीमित व्यक्ति तथा समूहबाट आफ्नो स्वार्थ परिपूर्तिका लागि नकारात्मकरुपमा टीकाटीप्पणी गरी भ्रम फैलाउने कार्य भइरहेकाले संघको आधिकारिक धारणा नआएसम्म यस्ता भ्रमपूर्ण समाचारहरुमा विश्वास नगरिदिनुहुन सम्बन्धित सबैमा संघ अपिल गर्दछ,' विज्ञप्तिमा भनिएको छ।"
वीरगन्ज महानगरको कार्यपालिकामा पनि गठबन्धनकै जित,"वीरगन्ज : वीरगन्ज महानगरपालिका कार्यपालिका सदस्यको निर्वाचनमा पनि गठबन्धन विजयी भएको छ। महानगरपालिकाको कार्यापालिकाको ८ सदस्य चयनका लागि शुक्रबार भएको निर्वाचनमा ८ वटै सदस्य पदमा जसपा र नेपाली कांग्रेसको गठबन्धनका उम्मेदवारहरु विजयी भएका हुन्। जसपा र कांग्रेसका ४४ जना सदस्यहरु निर्वाचित भएका छन्। महानगरको कार्यपालिको दलित वा अल्पसंख्यक सदस्यमा गठबन्धनबाट कांग्रेसका कन्हैया प्रसाद, जसपाका खैरुद्धिन मिया धोबी र निरन्जन प्रसाद सोनार निर्वाचित भएका हुन्। कन्हैया १०७, धोबी १०८ र सोनार ११० मत प्राप्तगरी विजयी भएका हुन्। एमाले लोसपा गठबन्धनबाट एमालेका उम्मेदवार अजय कुमार गुप्ताले भने ४७, ओम प्रकाश साहले ४८ र राजकिशोर गुप्ताले पनि ४८ मत मात्र पाएका छन्। ५ महिला सदस्यमा पनि गठबन्धनबाट कांग्रेसकी कनिका कौशीक, नितु कुमारी राम र राधादेवी कार्की तथा जसपाबाट कलावती देवी राजपुतिन र रबुलसन खातुन विजयी भएका छन्। महिला सदस्यमा निर्वाचित कौशीकले १०९, रामले १११ , कार्कीले १०९ , राजपुतिनले ११३ र खातुनले ११४ मत पाएकी हुन्। एमालेकी अमरी देवी चमारले ४५ ,कान्ति देवीले ४५ ,मन्जु देवीले ४६ र संगीता देवीले ४६ तथा लोसपाकी पतिया देवीले ४३ मत मात्रै पाएकी छन्। जिल्ला समन्वय समिति परिसरमा शुक्रबार बिहान १० बजेदेखि दिउँसो २ बजेसम्म चलेको मतदानमा १६२ मतदाता मध्ये १५९ जनाले मात्रै मतदान गरेको मुख्य निर्वाचन अधिकृतको कार्यालयले जनाएको छ। ५ महिला र ३ दलित वा अल्पसंख्यक सदस्यगरी कुल ८ सदस्य पदका लागि भएको निर्वाचनमा महानगरमा निर्वाचित मेयर, उपमेयर, ३२ वटै वडाका वडाध्यक्ष र वडा सदस्यले मतदान गरेका थिए्। शुक्रबार भएको मतदानमा जसपाका ३ जना जनप्रतिनिधि भने सहभागी नभएको निर्वाचन अधिकृतको कार्यालयले जनाएको छ। जसपाबाट निर्वाचित ३ जना जनप्रतिनिधि मकवानपुरमा शुक्रबार बिहान भएको सवारी दुर्घटनामापरि घाइते भएर अस्पतालमा उपचाररत रहेकाले उनीहरु मतदानमा सहभागी हुन नसकेका हुन्। महानगरमा निर्वाचित जसपाका जनप्रतिनिधिहरु घुम्न मकवानपुरको मकवानपुर गढी घुम्न गएका बेला शुक्रबार बिहान भएको सवारी दुर्घटनामापरि वडा नम्बर दुईका वडाध्यक्षसहित ५ जना घाइते भएकोमा ३ जना अस्पतालमा उपचाररत छन्। महानगरमा शुक्रबार भएको कार्यपालिका सदस्य निर्वाचनमा जसपा र नेपाली कांग्रेसले गठबन्धन गरेका थिए भने नेकपा एमालेले र लोसपाले पनि छुटटै गठबन्धन गरेर उम्मेदवारी दिएका थिए। ८ सदस्य पदका लागि १६ जनाको उम्मेदवारी परेको थियो। बैशाख ३० मा भएको स्थानीय तह निर्वाचनमा वीरगन्ज महानगरमा जसपा र कांग्रेसले मेयर र उपमेयरमा गठबन्धन गरेका थिए। मेयर जसपाले, उपमेयर कांग्रेसले, १३ वटा वडा वडाध्यक्ष जसपाले, ९ वटा वडामा वडाध्यक्ष कांग्रेसले, ८ वटा वडामा वडाध्यक्ष एमालेले र २ वटा वडामा वडाध्यक्ष लोसपाले जितेको थियो।"
दुर्गन्धबाट मुक्त गरिदिन आग्रह,"काठमाडौं : काठमाडौं उपत्यकाको १८ स्थानीय तहको फोहर व्यवस्थापनस्थल सिसडोलका जनप्रतिनिधिले आफूहरुलाई दुर्गन्धबाट मुक्त गरिदिन आग्रह गरेका छन्। काठमाडौँ महानगरपालिकाका प्रमुख बालेन्द्र साह र उपप्रमुख सुनिता डङ्गोल आज बिहान उपत्यकाको अन्तिम फोहर व्यवस्थापनस्थल सिसडोल पुग्दा स्थानीयवासीले आफूहरु पनि मान्छे नै भएकाले फोहरका कारण पीडित बनाएर नराख्न आग्रह गरेका हुन्। आगामी दिनमा विगतमा जस्तै स्थानीयवासीको मागलाई बेवास्ता गरी अगाडि बढे थप समस्या सिर्जना हुने भन्दै ककनी गाउँपालिका वडा नं ३ का अध्यक्ष घननाथ बजगाईंले समयमै माग सम्बोधन गर्न कामपालई आग्रह गरे। मागअनुसार पीडितलाई स्वास्थ्य बीमा, शिक्षालगायतको व्यवस्था कामपाले गरे पनि जग्गा अधिग्रहणका लागि केन्द्र सरकारसँग सहकार्य गर्नु आवश्यक हुने पनि उनले सुझाव दिए। दीर्घकालीनरुपमा फोहर व्यवस्थापनको सवालमा राज्यले कहिल्यै पनि पहल नगरेको आरोप स्थानीयवासीले लगाएका थिए। स्थानीयवासीको समस्याका विषयमा प्रमुख साहले बिहीबार शहरी विकास मन्त्रालयसँग पनि छलफल भएको जानकारी दिँदै मन्त्रालय र कामपाको सहकार्यमा नै फोहरको दीर्घ समाधान गरिने विश्वास दिलाए। तत्कालका लागि सिसडोलमा थुपारिएको फोहरको दुर्गन्ध हटाउन केमिकल प्रयोग गरिने जानकारी दिँदै उनले आगामी दिनमा उपत्यकाको फोहर व्यवस्थापनकै लागि बल प्रयोग नहुने र सहकार्यमा नै काम गरिने प्रतिबद्धता जनाए। स्थानीयवासीको अवरोधका कारण विगत सात दिनदेखि काठमाडौँ उपत्यकाको फोहर उठाउन नसक्दा सडक छेउछाउमा थुपारिएको फोहरले दुर्गन्ध फैलिसकेको छ। रासस"
उत्तराखण्डका मुख्यमन्त्री धामी उपनिर्वाचनमा भारी मतले विजयी,काठमाडौं : उत्तराखण्डका मुख्यमन्त्री पुष्करसिंह धामीले चम्पावत विधानसभा उपनिर्वाचनमा जित हात पारेका छन्। उनले कांग्रेसका निर्मल गहतोडीलाई ५५ हजार २५ मतले पछि राख्दै विजयी भएका हुन्। भारतीय जनता पार्टी(भाजपा)ले विधान सभा चुनवा धामीकै नेतृत्व लडेको थियो। जसमा भाजपाले बहुमत स्थानमा जित्दा भने धामी आफू खटीमाबाट चुनाव हारेका थिए। यसका बाबजुत पनि पार्टीले उनलाई उत्तराखण्डको मुख्यमन्त्री बनाएको थियो। उनीलाई जिताउनका लागि गत महिना चम्पावतका विधायक कैलाश गहतोडीले राजीनामा दिएका थिए। त्यहीबाट चुनाव लडेका धामीका प्रतिद्धन्द्धी कांग्रेसका गहतोडीले ३२ सय ३३ मत मात्र प्राप्त गरे।
निजगढ विमानस्थलबारे नागरिक अगुवाले भने स्वतन्त्रपूर्वक न्याय निरुपण गर्ने अधिकारप्रति हस्तक्षेप भयो,"काठमाडौं : बाराको निजगढमा अन्तर्राष्ट्रिय विमानस्थल निर्माणबारे सर्वोच्च अदालतले गरेको निर्णयलाई सम्मान गर्न नागरिक अगुवाहरूले अपिल गरेका छन्। शुक्रबार वक्तव्य जारी गर्दै नागरिक अगुवाहरुले सर्वोच्चको फैसलालाई सम्मान गर्नुपर्ने बताए। सर्वोच्चको सो आदेश कुनै पनि दृष्टिबाट उचित देखिँदैन भन्दै विमानस्थल निर्माण कार्य शीघ्र अघि बढाउन प्रतिनिधिसभाको अन्तर्राष्ट्रिय सम्बन्ध समितिले जेठ १६ गते नेपाल सरकारलाई दिएको निर्देशनले न्यायालयको स्वतन्त्रपूर्वक न्याय निरुपण गर्ने अधिकारप्रति नै हस्तक्षेप हुन पुगेको वक्तव्यमा भनिएको छ। वक्तव्यमा भनिएको छ, न्यायिक फैसलाको बारेमा स्वस्थ टीकाटीप्पणी हुनसक्ने भए पनि मौलिक हकको रक्षक र संविधान तथा कानुनको अन्तिम व्याख्या रहेको सर्वोच अदालतप्रति सर्वसाधारणमा अनास्था पैदा हुने गरी फैसलाको पूर्ण पाठसमेत नआउँदै निर्णयको अवज्ञा गर्न सरकारलाई निर्देशन गर्ने कार्य प्रतिनिधिसभा निमावली, २०७५ को नियम १७५ मा निर्दिष्ट समितिको क्षेत्राधिकारभित्र पर्ने देखिँदैन। विज्ञप्तिमा नागरिक अगुवाहण चरण प्रसाईँ, कनकमणि दीक्षित, अनुपकुमार शर्मा, बलराम केसी, तारानाथ दाहाललगायतको हस्ताक्षर छ।"
प्राविधिक शिक्षा पढाउने परिवारलाई ५ लाख दिने लोमान्थाङको निर्णय,"जोमसोम : लोमान्थाङ गाउँपालिका गाउँ कार्यपालिकाको पहिलो बैठकले लोमान्थाङ गाउँपालिकाको ५ वटै वडाहरुमा पशुपालन गर्ने पशुपालक किसानलाई पशु बीमाबापत लाग्ने सम्पूर्ण खर्च गाउँपालिकाले व्यवहोर्ने निर्णय गरेको छ। गाउँपालिका अध्यक्ष टसी नर्बु गुरुङको अध्यक्षतामा बसेको कार्यपालिकाको बैठकले उपल्लो मुस्ताङ पशुपालन व्यवसायको प्रचुर संम्भावना रहेका यहाँका किसानको जीवनस्तर उकास्न पशु बीमाबापत लाग्ने सबै खर्च गाउँपालिकाले अनुदान दिने निर्णय गरेको हो। उत्तरी चीनको स्वशासितक्षेत्र तिब्बतसंग सीमाना जोडिएको लोमान्थाङ गाउँपालिकाको खुल्ला पठार, पर्याप्त चरनक्षेत्र र अनुकुल हावापानी भएकाले याकचौरी र भेडा च्यांग्रा पालन गर्न उपयुक्त रहेको छ। यहाँका मानिसले सदिंयौ वर्षदेखि याकचौरी र भेडा च्यांग्रा पालन गर्दैआईरहेका छन्। उपल्लो मुस्ताङमा ४ वर्षअघि भारी हिमपातका कारण सयौं पशुचौपाया हिमपातमा पुरिएर मर्दा त्यहाँका किसानले लाखौं रुपैयाको क्षति व्यवहोर्न पुगेका थिए। पशुपालन व्यवसायलाई सुरक्षित र पशुपालकलाई व्यवसायिकरुपमा उभ्याएर पशुपालनको प्रर्वद्धन गर्ने उद्देश्यले गाउँ कार्यपालिकाले पशुपालकलाई बीमा शुल्क बापत लाग्ने खर्च पालिकाले दिने निर्णय गरेको अध्यक्ष टसी नर्बु गुरुङले जानकारी दिए। लोमान्थाङ गाउँकार्यपालिकाले पशु बीमासहित विभिन्न १५ बुँदे निर्णय गरेको छ। उपल्लो मुस्ताङको लोमान्थाङ गाउँपालिकाको दीव्यदिप स्कुलमा माध्यमिक शिक्षा उर्तिण विद्यार्थीले प्राविधिक धारको शिक्षा अध्ययन गरेमा त्यस्ता परिवारलाई कार्यविधि निर्माण गरी छात्रवृतीस्वरुप ५ लाख रुपैयाँ अनुदान दिने निर्णय गरेको छ। गाउँपालिकाका एसईई परीक्षा उर्तिण गरेका अन्य विद्यार्थिको तथ्यांक संकलन गरी आवश्यक छात्रवृती उपलब्ध गराउने निर्णय गरेको हो। लोमान्थाङको पहिलो कार्यपालिका बैठकले पालिका भित्र आवश्यक झोलुङे पुलको क्षेत्रगत निर्धारण गरी झोलुङे पुल कार्यक्रममा माग प्रस्ताव अघि बढाउने, सरकारले घोषणा गरेको आईतबारको बिदामा पनि कार्यालय सेवा खुल्ला राख्ने र आईतबारको बिदामा काम खटिएका कर्मचारीलाई सट्टा बिदा दिने व्यवस्था गरिएको छ।"
काठमाडौं विश्वविद्यालयका १७ सयबढी विद्यार्थी दीक्षित,"काभ्रे : काठमाडौं विश्वविद्यालयको २७ औं दीक्षान्त समारोह (दोस्रो चरण) शुक्रबार काठमाडौं विश्वविद्यालय केन्द्रीय परिसर धुलिखेलमा सम्पन्न भएको छ। प्रधानमन्त्री तथा कुलपति शेरबहादुर देउवाको अध्यक्षता आइआइ टि हैदेराबादका निर्देशक बि एस् मुर्तीको प्रमुख आतिथ्य दीक्षान्त कार्यक्रम सम्पन्न भएको हो। २७ औं दीक्षान्त समारोह (दोस्रो चरण)मा विभिन्न सङ्कायका गरी एक हजार ७ सय १२ जना विद्यार्थी दीक्षित भएका छन्। दीक्षान्त समारोहलाई सम्बोधन गर्दै प्रधानमन्त्री तथा कुलपति देउवाले खनिज पदार्थको पहिचान गरी विशेषज्ञता हासिल गरी देश विकासमा टेवा पुर्याएकोमा धन्यवाद व्यक्त गरे। खनिज पार्थको पहिचान गरी ग्रीन हाईड्रोजन उत्पादन व्यवस्थापन गर्नु आजको आवश्यता हो त्यसमा विश्वविद्यालयले दक्ष प्राविधिकको उत्पादन गरेकोमा खुसी व्यक्त गर्दछु। देउवाले भने, जलवायु परिवर्तनलाई न्युनिकरण गर्न र जैविक विविधताको अनुसन्धानमा दक्ष जनशक्ति उत्पादनमा केयुको योगदान उच्च रहेको भन्ने विश्वास लिएको छु। दीक्षान्त कार्यक्रममा आर्ट्स, एजुकेसन, इन्जिनियरिङ, म्यानेजमेन्ट, साइन्स र मेडिकल साइन्सेजका विधाका गरी ११ जना पीएचडी तथा एमफिल ४३ जनासहित स्नातक र स्नातकोत्तर तहका १६६१ जना विद्यार्थी दीक्षित भएको विश्वविद्यालयले जनाएको छ। आर्ट्सका ३२ जना, एजुकेसनका १०० जना, इन्जिनियरिङका ३५२ जना, म्यानेजमेन्टका १६ जना, मेडिकल साइन्सेजका ९९६ जना र साइन्सका २१९ जना दीक्षित भएको छ। आज नेपाली बिद्यार्थीहरुसंगै भारत, श्रीलंका, माल्दिभ्स, अमेरिका, अष्ट्रेलिया, चीन, बंगलादेश, नेदरल्याण्ड र जर्मनी गरी ९ देशका १५७ जना विद्यार्थीहरु दीक्षित भएका छन्।"
कमला नदीको दोहन रोक्न सर्वोच्चद्वारा अल्पकालीन अन्तरिम आदेश,"काठमाडौं : कमला नदीको दोहन रोक्न माग गर्दै परेको रिटमा सर्वोच्च अदालतले अल्पकालीन अन्तरिम आदेश दिएको छ। न्यायाधीश टंकबहादुर मोक्तानको एकल इजलासले शुक्रबार नदीको प्राकृतिक बहाबलाई असर पर्नेगरी नदीजन्य पदार्थहरु निकाल्ने ढंगा, गिटी, बालुवा निकाल्ने कार्य नगर्नु नगराउनु भनी सर्वोच्च अदालत नियमावली, २०७४ को नियम ४९ (२) (ख) बमोजिम विपक्षीहरुको नाममा अल्पकालीन अन्तरिम आदेश जारी गरेको हो। त्यस्तै उपर्युक्त विषयमा के कसो भएको हो? निवेदकको माग बमोजिमको आदेश किन जारी हुनु् नपर्ने हो? माग बमोजिमको आदेश जारी हुनु नपर्ने कुनै आधार कारण भए सबुद प्रमाणसहित म्यान सूचना पाएका मितिले बाटाका म्यादबाहेक १५ दिनभित्र लिखित जवाफ पेश गर्न आदेश दिएको छ। सिन्धुलीको सिन्धुलीगढीमा उद्गम स्थल भएर सिन्धुली, उदयपुर, सिराहा र धनुषा भएर भारततर्फ बहने कमला नदीको पटकपटक योजनाबद्ध दोहन भएको भन्दै काठमाडौं स्कु्ल अफ लमा अध्ययनरत प्रतिक नेपालले जेठ १७ गते रिट दायर गरेका थिए। रिटमा मुख्य मन्त्री तथा मन्त्रिपरिषद्को कार्यालय, मधेस प्रदेश, मुख्य मन्त्री तथा मन्त्रिपरिषद्को कार्यालय बागमती प्रदेश, प्रहरी प्रधान कार्यालय, प्रदेश प्रहरी कार्यालय र सिन्धुली, धनुषा र सिरहाका स्थानीय तह र जिल्ला समन्वय समितिलाई विपक्षी बनाइएको छ।"
बहुमत सदस्यद्वारा विदुरको कार्यपालिका बैठक बहिस्कार,"नुवाकोट : विशेष अदालतमा रकम अनियमितता सम्बन्धी मुद्धा खेपिरहेका एक जना वडाध्यक्ष स्वत: निलम्बनमा परेको दाबी गर्दै नुवाकोटमा बहुमत कार्यपालिका सदस्यहरुले विदुर नगरपालिकाको पहिलो कार्यपालिका बैठक बहिस्कार गरेका छन्। मुद्धा चलिरहेका व्यक्ति स्वत: निलम्बनमा परेको र अब उनी वडाध्यक्षको हैसियतमा नभएको दावी गर्दै शुक्रबार आयोजित नगरको कार्यपालिका बैठकमा नेकपा एमालेका कार्यपालिका सदस्यहरुले बैठक बहिस्कार गरेका हुन्। बैठक बहिस्कार गरेपछि कार्यपालिका बैठक पनि स्थगित भएको छ। नेपाली कांग्रेस र नेकपा माओवादी केन्द्रको गठबन्धनबाट विदुर नगरपालिका९ को वडाध्यक्षमा विजयी हरिराम भण्डारी भ्रष्टाचार मुद्दामा निलम्बनमा परेको अख्तियार दुरुपयोग अनुसन्धान आयोगले जनाएको छ। यद्यपि उनी निलम्बनमा परेको पत्र नपाएको बताउँदै मुख्य निर्वाचन अधिकृतको कार्यालयले उनलाई सपथग्रहण गराउनुका साथै कार्यपालिकाको निर्वाचनमासमेत मतदान गर्न दिएको थियो। विदुरमा बहुमत सदस्य रहेको नेकपा एमालेले सत्ता शक्तिको दुरुपयोग गरी भण्डारीलाई मुद्धालाई छाया पार्ने गरी सपथग्रहण गराउनुका साथै मतदान गर्न दिएको दाबी गरेको छ। अख्तियार दुरूपयोग अनुसन्धान आयोगले गत २०७६ साल भदौ २० गते नुवाकोटको विदुरमा रहेको सुलक्षणा माद्यामिक विद्यालय तत्कालीन प्रधानाध्यापक हाल वडाध्यक्षमा विजयी भएका हरिराम भण्डारीसहित ३ जनाविरुद्ध विशेष अदालतमा भ्रष्टाचार मुद्दा दर्ता गरेको थियो। उनीसँगै विद्यालयका शिक्षक केशवबहादुर बस्नेत र तत्कालीन विद्यालयका निरीक्षक कुमारप्रसाद तिमल्सिनाविरुद्ध आयोगले मुद्दा दायर गरेको हो। सोही मुद्धा हाल विशेष अदालतमा चलिरहेको छ। भण्डारी विरुद्ध विशेष अदालतमा आर्थिक अनियमितता सम्वन्धी मुद्धा चलिरहेको रहस्य खुलेपछि उनी स्वत: निलम्बनमा परेका हुन्। उनको पद निलम्वनमा परेको अख्तियार दुरुपयोग अनुसन्धान आयोगले जनाएको छ। भण्डारी बैठकमा बसेपछि बहुमत सदस्यहरुले उनी बैठकबाट नहटेसम्म बैठक नचल्ने जनाउँदै बहिस्कार गरेको विदुर नगरपालिका२ का वडाध्यक्ष तथा कार्यपालिका सदस्य दीपक कायस्थले जानकारी दिए। यता विदुर नगरपालिकाका मेयर राजन श्रेष्ठले कार्यपालिका बैठक स्थगित गरी जेठ २४ गतेका लागि सारिएको प्रतिक्रिया दिए। उनले मुद्दा खेपिरहेका हरिराम भण्डारीको यहि जेठ २३ गते पेशी रहेको र त्यसबाट आउने परिस्थिति अनुसार अगाडि बढिने बताए। उनले भने, 'कार्यपालिका बैठक बहिस्कार होइन। सारिएको मात्रै हो।'"
वीरगञ्ज नाकाबाट निर्यात ९३ प्रतिशत वृद्धि,"वीरगञ्ज : देशको मुख्य व्यापारी नाका वीरगञ्जलाई प्रयोग गरी भारत तथा तेस्रो मुलुकतर्फ हुने नेपाली वस्तुको निर्यातमा उलेख्य वृद्धि भएको छ। गत आर्थिक वर्षको १० महिनाको तुलनामा चालू आर्थिक वर्षको सोही अवधिमा यो नाका प्रयोग गरी हुने नेपाली वस्तुको निकासीमा ९३ प्रतिशतले वृद्धि भएको हो। गत आर्थिक वर्षको साउनदेखि वैशाखसम्ममा रु ३७ अर्ब ९७ करोड ७० लाख मूल्य बराबरको नेपाली वस्तु निकासी भएकामा चालू आवको सोही अवधिमा रु ३५ अर्ब १३ करोड बढी अर्थात् रु ७६ अर्ब १० करोड मूल्य बराबरको विभिन्न वस्तु निकासी भएको छ। यो ९२दशमलव ५१ प्रतिशतले बढी हो। वीरगञ्ज नाका प्रयोग गरी नेपालबाट भारत तथा तेस्रो मुलुकतर्फ बढी निकासी हुने भटमास तथा खजुरको प्रशोधित तेल, फलफूलको जुस, सूर्यमुखीको प्रशोधित तेल, सिन्थेटिक यार्न, जमोठ कपडा, स्पोर्ट सुज, सिन्थेटिक सुजलगायत वस्तु रहेको वीरगञ्ज भन्सार कार्यालयले जनाएको छ। यस नाकाबाट नेपाली वस्तुको निर्यात बढेसँगै भन्सार कार्यालयको राजस्व सङ्कलनमा समेत सुधार देखिएको भन्सार कार्यालयका सूचना अधिकारी सुमित गुप्ताले जानकारी दिए। उनले गत आर्थिक वर्षको १० महिनामा रु एक खर्ब ४१ अर्ब ६२ करोड १० लाख राजस्व सङ्कलन भएकामा चालू आवको सोही अवधिमामा रु २९ अर्ब आठ करोड १६ लाख बढी अर्थात् रु एक खर्ब ७० अर्ब ७० करोड राजस्व सङ्कलन भएको बताए। रासस"
मुग्लिनपोखरा सडक विस्तारका लागि दैनिक ५ घण्टा पृथ्वीराजमार्ग बन्द हुने,तनहुँ : पृथ्वीराजमार्ग अन्तर्गत तनहुँको याम्पाफाँट र घाँसीकुवा खण्ड दैनिक पाँच घण्टा बन्द हुने भएको छ। मुग्लिन पोखरा सडक विस्तार योजना अन्तर्गत उक्त खण्डमा सडक खन्ने कार्य गर्नुपर्ने भएकाले दैनिक पाँच घण्टा सडक बन्द गर्न लागिएको हो। आइतबारदेखि अर्को सूचना नभएसम्मका लागि राति ११ बजेदेखि बिहान ४ बजेसम्म यातायात आवागमन बन्द रहने मुग्लिङ पोखरा सडक योजना (पूर्वी खण्ड) तनहुँका आयोजना प्रमुख नरेन्द्र सुवेदीले जानकारी दिए। नियमितरुपमा यातायात सञ्चालन हुँदा काम गर्न असहज भएकाले रातिको समयमा सडक बन्द गरी काम गर्न लागेको उनको भनाई छ। सो समय अगाडि वा पछाडिमात्र उक्त सडक वारपार गरिदिन सर्वसाधारणलाई आग्रह गर्दै यसबाट सर्वसाधारणमा पर्न जाने असुविधा प्रति सडक योजना क्षमाप्रार्थी रहेको बताइएको छ।
कास्की जिससमा एमालेको प्यानलै विजयी,"पोखरा : जिल्ला समन्वय समिति कास्कीमा नेकपा एमालेको प्यानलै विजयी भएको छ। एमाले नेता लीलाधर पौडेल प्रमुख निर्वाचित भए। सोही पार्टीकी सरिता कुमाल उपप्रमुख भएकी छन्। प्रमुखमा नेपाली कांग्रेसका दीपेन्द्र ढकाल प्रतिस्पर्धी थिए भने उपप्रमुखमा माओवादीकी उषा थापा उम्मेदवार थिइन्। प्रमुख निर्वाचित पौडेल पोखरा महानगरपालिका वडा नम्बर २२ वटा नगर सदस्य निर्वाचित भएका थिए। कुमाल रुपा गाउँपालिका वडा नम्बर ३ की सदस्य हुन्। सदस्यमा सीतादेवी विक, हर्क बहादुर गुरुङ, राजु अधिकारी, गणेश बहादुर घर्ती, बालिका सुवेदी, लक्ष्मी दमै, सुकमाया नेपाली चुनिएका छन्। सत्ता गठबन्धनले प्रमुखमा मादी गाउँपालिका१२ मा वडा सदस्यमा निर्वाचित कांग्रेस नेता दीपेन्द्र ढकाल र माओवादीबाट मादी ७ की सदस्य उषा थापालाई उम्मेदवार बनाएको थियो। विजयी भएका एमाले सबै उम्मेदवारले ६६ र पराजितहरुले ४४ मत ल्याए। कास्कीका ५ पालिकाका प्रमुख, उपप्रमुखमध्ये एमाले ६ र कांग्रेसका ३ तथा एकीकृत समाजवादीका १ जना थिए। उनीहरु नै जिल्ला समन्वय समितिका मतदाता हुन्। जिससमा उम्मेदवार बन्न यसअघि नै पालिकाहरुमा निर्वाचित भइसकेको हुनुपर्छ।"
यार्सा संकलनको क्रममा एक जनाको मृत्यु,"बझाङ : बझाङमा यार्सा संकलनका क्रममा हिमपहिरोमा परि एक महिलाको मृत्यु भएको छ। मृत्यु हुनेमा सुर्मा गाउँपालिका१ नाउलाकी करिब ३० वर्षीया सिन्की बोहरा रहेकी छन्। बिहीबार राति करिब १२ बजे धनसेरा भन्ने ठाउँमा टेन्टमा सुतिरहेको बेला माथिबाट खसेको हिमपहिरोमा परि बोहराको मृत्यु भएको हो। उनीसँग रहेका अरु भने भागेर बाँच्न सफल भएका छन्। मृतक बोहराको उद्दारका लागि नेपाल प्रहरी, शसस्त्र प्रहरी त्यसतर्फ परिचालन गरिएको बझाङ प्रहरी प्रमुख तथा डिएसपी ज्ञानबहादुर बिष्टले बताए। मृतक बोहराका एक छोरा एक छोरी रहेका छन्। बझाङमा बैशाख ३० गते सम्पन्न स्थानीय तह निर्वाचनपछि सुर्मा, साइपाल र बुङ्गलका स्थानीयहरु घर नै रित्याएर यार्सा संकलनका लागि लेकतर्फ गएका छन्।"
राष्ट्रियसभामा जरुरी सार्वजनिक महत्वको प्रस्ताव पेस,"काठमाडौं : संघीय संसद्, राष्ट्रियसभामा पेट्रोलिय पदार्थको मूल्यवृद्धि घटाउन जरुरी सार्वजनिक महत्वको प्रस्ताव पेस गरिएको छ। सभाको आजको बैठकमा सांसद देवेन्द्र दाहालले खाना पकाउने ग्यास, डिजेल, पेट्रोल, मट्टितेललगायतका अत्यावश्यक वस्तु तथा सेवाको मूल्यवृद्धिले पारेको असर न्यूनीकरणका लागि मूल्य घटाउन यथाशीघ्र पहल गरियोस् भन्ने जरुरी सार्वजनिक महत्वको प्रस्ताव पेस गरेका हुन्। प्रस्ताव प्रस्तुत गर्दै सांसद दाहालले पेट्रोलियम पदार्थको मूल्यवृद्धि मूल्य निर्धारण कार्यविधिविपरीत भएको भन्दै प्रस्ताव समर्थनमा सहयोग गर्न सबै सांसदलाई अपिल गरे। सो प्रस्तावलाई सांसद भैरवसुन्दर श्रेष्ठ, विमला घिमिरे, खिमलाल देवकोटा र शेखरकुमार सिंहले समर्थन गरेका थिए। प्रस्तावमाथिको छलफलमा भाग लिँदै सांसद प्रमिला कुमारीले मूल्यवृद्धिबारे सरकारको ध्यानाकर्षण गराउँदै प्रस्तावमाथि समर्थन गरे। सांसद जीतेन्द्रनारायण देवले सरकारले पेट्रोल र डिजेलमा रु १० मूल्य घटाएकाप्रति समर्थन गर्दै पेट्रोलिय पदार्थको मूल्य वृद्धिसम्बन्धी भारत सरकारसँग पहल गर्नुपर्नेमा जोड दिए।"
"ब्राजिलमा वर्षा रोकिएन : बाढीले १२६ को मृत्यु, ९ हजार विस्थापित",ब्राजिल : ब्राजिलमा गत हप्तादेखि निरन्तर वर्षा र बाढी चलिरहेको छ। अविरल वर्षाका कारण ठूलो क्षति पुगेको यहाँका अधिकारीहरुले जानकारी दिएका छन्। उनीहरुका अनुसार ब्राजिलको विशेष गरी उत्तरपूर्वी पर्नाम्बुको राज्यमा वर्षाको प्रभाव बढी परेको छ। गत सातादेखि परेको भीषण वर्षाका कारण मृत्यु हुनेको संख्या बिहीबारसम्म १२६ जना पुगेको छ भने अझै केही बेपत्ता भएका छन्। उक्त स्थानम कम्तिमा पनि ९ हजार ३०० जना व्यक्ति वर्षाबाट विस्थापित भएका सञ्चार माध्यममा उल्लेख छ। ठूलो बाढी र पहिराले दर्जनौं घरमा क्षति पुर्याएको छ। यहाँका सयौँ घर भासिएका छन्। उक्त राज्यको राजधानी रेसिफेमा धेरैको जनाको मृत्यु भएको छ। पेर्नाम्बुकोको इतिहासमा प्राकृतिक विपत्तिबाट यति धेरैको संख्यामा भएको मृत्यु ब्राजिलमा दोस्रो पटक भएको अधिकारीहरुले जनाएका छन्। यसअघि सन् १९६६ को मे महिनामा यस्तै विपत्तिमा परेर १७५ जनाले ज्यान गुमाएका थिए। पर्नाम्बुका २० भन्दा बढी नगरपालिकाले आपतकाल घोषणा गरेका छन्। संघीय सरकारले प्रभावित क्षेत्रको पुनर्निर्माणका निम्ति लगभग २०० मिलियन अमेरिकी डलर छुट्याउने घोषणा गरेको छ।
भन्सार नीतिले मिक्सर उद्योग धरासायी,"चितवन : नेपालमा ६ वर्षअघि १३ वटा मिक्सर मेसिन उद्योगमध्ये अहिले तीन वटा मात्र संचालनमा छन् भने बाँकी बन्द भएका छन्। सरकारको भन्सार नीतिका कारण स्वदेशी उद्योग धमाधम बन्द भएका छन्। चितवनमा दुई वटा र बुटवलमा एउटा उद्योग मात्रै अहिले संचालनमा छ। अहिलेको बजेट भाषणले उद्योगीहरु निराश बनेका छन्। निमार्णकोको काम गर्न सिमेन्ट बालुवा घोल्न उक्त मेसिनको प्रयोग हुन्छ। नेपालमा उत्पादन लागत भन्दा भारतबाट तयारी मेसिन ल्याउन सस्तो पर्छ। मिक्सर मेसिन उत्पादनका लागि पहिला कच्चा पदार्थ ल्याउदा प्रति टन पन्ध्र सय थियो। अहिले बढाएर साढे सात हजार पुर्याएको छ। नेपालमा मिक्सर मेसिन उत्पादनको कच्चा पदार्थ आयात गर्दा पन्ध्र प्रतिशत भन्सार, ६ प्रतिशत अन्तशुल्क, १३ प्रतिशत मुल्य अभिबृद्धि कर र भारत सरकारले १५ प्रतिशत कर लिन्छ। विदेशबाट तयारी मेसिन ल्याउदा चार प्रतिशत मात्रै भन्सार लाग्छ। बजेट भाषणले उद्योगी ब्यवसायीलाई सम्बोधन गर्न सकेन, गौरव नेपाल ईञ्जिनियर्स प्रालिका संचालक तारा प्रसाद पौडेलले भने , सरकारले स्वदेशी उद्योगलाई धरासायी बनाएर विदेशी उत्पादनलाई प्रोत्साहन गरेको छ। उनले २०५४ सालबाट उत्पादन सुरु गरेका हुन्। नेपालमा वार्षिक १५ सय मिक्सर मेसिन उत्पादन हुन्थे। अहिले मुस्किलले चार उत्पादन हुन्छ। भारत र चिनबाट वर्षेनी साढे ११ हजार मिक्सर मेसिन भित्रिन्छन्। उत्पादन लागत बढी भएप्छि विदेशी उत्पादनसंग प्रतिष्पर्धा गर्न स्वदेशी उद्योगीले सकेका छैनन्। मेसिन उत्पादनको लागि आयात हुने कच्चा पदार्थमा सहुलियत नभएपछि मिक्सर मेसिन उत्पादन गर्नेहरु विस्थापनको खतरामा छन्। बुटवलको नेशनल ईञ्जिनियरिङ एण्ड कास्टिङ इण्डष्ट्रीजका संचालक रामप्रसाद खनालले सरकारले उद्योगलाई प्राथमिकता नदिएको बताउँछन्। भन्सार नीतिले एदोगमा अडिन गारो भो,उनले भने, सरकारले उद्योग बन्द गरेर ब्यापार गर भने झै गरेको छ। नेपालको आर्थिक नीति उद्योग मैत्री नहुँदा उद्योगहरु बन्द हुने अवस्थामा पुगेको चितवन उद्योग संघका अध्यक्ष त्रिलोचन कंडेलले बताए। भन्सारमुखी होईन उत्पादनमुखी अर्थतन्त्र चाहिएको छ, उनले भने, बजेट भाषणले उद्योगी ब्यवसायीलाई सम्बोधन गर्न सकेन। नीतिगतरुपमा राज्यले सम्बोधन गर्न सकेन। यसले स्वदेशी कम्पनी विस्थापित हुने खतारा देखिएको छ। भारत र नेपालको मेसिनको मूल्यमा झण्डै पचास प्रतिशत मुल्य फरक हुन्छ। नेपालमा भित्रिने मेसिन स्वेदेशीको तुलनामा कम गुणस्तरका हुन्छन्। छिट्टै बिग्रदा समयमै सामान नपाउँदा धेरै मेसिन काम नलाग्ने अवस्थामा थन्किएका छन्। सरकारबाट प्रोत्साहन नभएकै कारण भरतपुरका यज्ञ घिमिरेले अर्कै उद्योग संचालन गरे। ९ वर्षअघि मिक्सर उद्योग संचालन गरेका उनले दुई वर्ष मात्रै चलाए। हामीसंग उत्पादन हुने वस्तुलाई संरक्षण गर्नपर्छ भन्ने निति नै छैन, उनले भने, अरु देशमा प्रोत्साहन गरेर सस्तोमा विदेश निर्यात गर्छन् हाम्रोमा भएकालाई विस्थापित गराउन खोज्दैछन्।"
"पार्टी फुटबारे विप्लवले भने : केही नेताको आवेग, कुण्ठा र जड्ता प्रमुख कारक","काठमाडौं : नेकपाका महासचिव नेत्र विक्रम चन्द विप्लवले नेकपा(बहुमत) गठन हुनुलाई आवेग, कुण्ठा, असहिष्णुता, जडताको संज्ञा दिएका छन्। नेकपाले राजधानीमा गरेको केन्द्रीय समितिको निर्णय बारे जानकारी दिन आयोजित पत्रकार सम्मेलनमा विप्लवले केही नेताहरु बहाना बनाएर बाहिर निस्कीने काम भएका बताएका हुन्। उनले भने,उहाँहरुले एक प्रकारले बबण्डर मच्चाउने काम गर्नुभयो। त्यो चाहिँ एउटा सुझबुझपूर्ण कदम थिएन। क्रान्तिकारी नेताले सोच्ने परीपक्वता थिएन। त्यहाँभित्र आवेग, कुण्ठा, असहिष्णुता, जडता प्रष्ट देख्थ्यो। उहाँहरुलाई राम्रोसंग सम्झायौं पनि। तर, उहाँहरु मान्नुभएन।अहिलेको नेपालको सत्तालाई जनताको सत्ताको रुपमा बदल्नु आवश्यक रहेको उनले बताए। संसदीय पार्टीको चुनावका रुपमा यो चुनावलाई नलिइएको बताए। विप्लवले भने, चुनाव त अस्थायी हो। चुनावमा दलालहरुलाई प्रतिष्पर्धा गर्ने ठाउँका रुपमा उपयोग हुन दिनुहुँदैन। नेकपाका नेता धर्मेन्द्र बास्तोला, हेमन्तप्रकाश ओली लगायतले पार्टी संसदीय चुनावमा भाग लिएको भन्दै नेकपा(बहुमत) गठन गरेका छन्।"
वालिङ्मा हरित पुनःउत्थानको लक्ष्य : बालीदेखि थालीसम्म,"स्याङ्जा : दिगो विकासको लक्ष्यका स्थानीयकीकरण अन्तर्गत वालिङ्मा हरित पुनःउत्थान परियोजना लागु गरिएको छ। वालिङ् नगरपालिका र संयुक्त राष्ट्र संघीय विकास कार्यक्रम (युएनडिपी) को आर्थिक साझेदारीसहित दियालो संस्थाको व्यवस्थापनमा कोभिड१९ प्रतिकार्य पहल परियोजना शुरु भएको हो। विगत ३ वर्षदेखि जारी परियोजना अन्तर्गत हरित पुनः उत्थानका बारेमा नवनिर्वाचित जनप्रतिनिधि तथा सरोकारवालाई परियोजनाका बारेमा जानकारी दिने सन्दर्भमा जानकारी गराइएको हो। कार्यक्रममा बोल्दै वालिङका निवर्तमान् नगरप्रमुख दिलिपप्रताप खाँणले आफूले प्रमुखको जिम्मेवारी सम्हाल्दादेखि नै नगरपालिकाले उत्पादनमा जोड दिएको जनाउदै नवआगन्तुक प्रतिनिधिले पनि यसलाई जिम्मेवारी ठान्दै निरन्तरता दिई नगरबासीलाई तरकारीमा आत्मनिर्भर र आर्थिकोपार्जन गर्नसमेत सुझाव दिए। नगरबासी सबैले यहाँबाटै उत्पादित तरकारी खाने र बचेका तरकारी निर्यात गर्ने परियोजनाको मुख्य लक्ष्य रहेको उनले सुनाए। दिगो विकासको स्थानीकिकरण कार्यक्रममार्फत कोभिड प्रभावित तथा अन्य कारणले समस्यामा रहेका नगरका इच्छुक कृषक, नवउद्यमी तथा उद्यमी ज्ञान, सीप उपलब्ध गराउनु पर्नेमा उनले जोड दिए। उनले भने, नागरिकको जीवनस्तरमा परिवर्तन ल्याउन र गरिवि घटाउन यस्ता परियोजना अत्यावश्यक छन। कार्यक्रममा युएनडिपी नेपालका गण्डकी र लुम्बिनी प्रदेश प्रमुख सुदिप अर्यालले स्थानीय उत्पादनमा जोड दिई, उत्पादन, प्रवद्र्धन र बजारीकरण मुख्य लक्ष्य रहेको जनाए। उनका अनुसार, बालीदेखि थाली सम्मका कार्यलाई सबैले मनन् गर्दै अघि बढ्नुपर्छ। स्थानीय उत्पादनको अधिकतम बृद्धि र उपभोगले मात्रै आर्थिक संम्बृद्धि हासिल सम्भव हुने बताए। आफैंले उत्पादित बाली स्वस्थ्यकर बनाई बालीदेखि थालीसम्मका कार्य गरेर स्वस्थ्य रहन समेत सुझाव दिए। कार्यक्रममा प्रमुख कृष्ण खाँण, उपप्रमुख कविता तिवारी, प्रमुख प्रशासकीय अधिकृत राजन भट्टराई लगायतले वालिङलाई हरित उद्यमीको शहर बनाउनेगरी सञ्चालित परियोजनालाई आगामी वर्षहरुमा समेत निरन्तरता दिने प्रतिवद्धता जनाए। दिगो विकासको लक्ष्य प्राप्तिका लागि युएनडिपीसँगको सहकार्य प्रभावकारी देखिएको समेत उनीहरुका भनाई छन्। परियोजना अन्र्तगत उद्यमशीलता, व्यवशाय प्रवर्धन तथा नवप्रवर्तन केन्द्र (ईबिक) मार्फत उद्यमी अनुकुल बातावरण बनाउने जस्ता कार्यहरु वालिङ्मा जारी छ। उद्यमीको शहर बनाउने अभियानको लक्ष्य हो। दिगो बिकासकालागि आर्थिक, सामाजिक र वातावरणीय सन्तुलन कायम राख्न मुख्य ३ आयामलाई ध्यान दिन जरुरी छ उनले भने। सोही कार्यक्रममा दियालो संस्थाका उपाध्यक्ष बिष्णु सुवेदी, पत्रकार महासंघ स्याङ्जाका अध्यक्ष श्रीकृष्ण सिग्देल, परियोजना प्रमुख राधाकृष्ण डुमे लगायतले परियोजनाले नगरबासीमा उद्यमशिलतातर्फ आर्कषण र कृषिमा नयाँ जागरण देखिएको बताए।"
अमेरिकी मन्त्रीले तिब्बती शरणार्थी शिविर भ्रमण गरेको विरोधमा विप्लवले भने ठाडो हस्तक्षेप सहँदैनौं,"काठमाडौं : नेकपा महासचिव नेत्रविक्रम चन्द 'विप्लव'ले नेपालको राष्ट्रिय स्वाधीनताको रक्षा गर्ने जिम्मेवारी आफूहरुको बताएका छन्। केही समयअघि अमेरिकी मन्त्री उज्रा जियाले तिब्बती शरणार्थी शिविरको भ्रमण गरेपछि विप्लवले कडा विरोध जनाएका हुन्। 'सार्वभौम राज्यको मान्यतालाई ठाडै हस्तक्षप गर्ने क्रियाकलाप आफूहरुलाई मान्य हुँदैन,' उनले भने। उनले अमेरिकी मन्त्रीले राज्यको कुनै वास्ता नगरी आफ्नो गुलामको रुपमा शरणार्थी शिवरको भ्रमण गरेको र यसले हाम्रो सार्वभौम राज्यको मान्यतालाई ठाडै हस्तक्षेप गरेको आरोप लगाए। 'हाम्रो देशमा छिमेकी देशहरुको विरुद्धमा उचाल्ने जुन खेल चलिरहेको छ। यसले नेपाली जनतालाई गम्भीर र चिन्तित बनाएको छ,' उनले भने। उनले असमान सन्धी सम्झौताको विरोध गर्ने बताए।"
स्वास्थ्य बिमा कार्यक्रम कुनै कम्पनीलाई दिन खोजिएको होइन : अर्थमन्त्री,"काठमाडौं : अर्थमन्त्री जनार्दन शर्माले स्वास्थ्य बिमा कार्यक्रमलाई कुनै कम्पनीमा लैजाने निर्णय नभएको स्पष्ट पारेका छन्। संसदमा सांसदहरुले बजेटमाथि उठाएका प्रश्नहरुको जवाफ दिँदै उनले स्वास्थ्य बिमा कार्यक्रमलाई व्यवस्थित गर्न खोजिएको भन्दै कम्पनीलाई दिन खोजिएको भन्ने कुरामा सत्यता नभएको बताए। बजेट वक्तव्यमा स्वास्थ्य बिमा कार्यक्रमलाई दीगो बनाउन बिमा कम्पनीमार्फत् सञ्चालन गर्न आवश्यक तयारी गरिने विषय समेटिएपछि पूर्व स्वास्थ्य मन्त्रीहरुले आपत्ति जनाएका थिए। स्वास्थ्य बिमा कुनै कम्पनीलाई दिइएको छैन, दिन खोजिएको पनि होइन। स्वास्थ्य बिमा अहिले जहाँ छ, त्यहीँबाट परिचालन भइरहेको छ, उनले भने। उनले स्वास्थ्य बिमा कार्यक्रमलाई व्यवस्थित गर्न अध्ययन भने जरुरी रहेको बताए। अध्ययन गर्ने विषय उठेकाले अध्ययन गरेर हेरौं भनिएकोमात्रै हो। त्योभन्दा यो राम्रो कि योभन्दा त्यो राम्रो भन्न त मिल्छ नि,' उनले भने। स्वास्थ्य बिमालाई अर्को ठाउँबाट लगेर लागू गर्ने नभनिएको उनले स्पष्ट पारे। उनले भने, जहाँ छ त्यहीँबाट लागू हुन्छ। अध्ययन पनि बोर्डमार्फत् नै गर्ने हो। अध्ययन गर्दा बिग्रिएन।'"
भीम रावलको प्रश्न : संविधान विपरित बजेटमा २२० ठाउँमा किन अंग्रेजी घुसाउनुभयो?,"काठमाडौं : नेकपा एमालेका सांसद भीम रावलले अर्थमन्त्री जनार्दन शर्माले प्रस्तुत गरेको बजेटमा अंग्रेजी शब्दको प्रयोग गरिएको भन्दै आपत्ति जनाएका छन्। संसदमा रावलले संविधान विपरीत अंग्रेजी शब्दको प्रयोग किन गर्नुभयो भन्दै प्रश्न गरे। उनले भने, संविधानको धारा ७ विपरित २२० ठाउँमा अंग्रेजी शब्दको प्रयोग किन गर्नुभयो? एमसीसी सम्झौतापत्रसंगको व्याख्यात्मक पत्र खोइ भन्दै प्रश्न गरे। उनले भने, के एमसीए नेपाल खारेज भएको हो?"
संघीयता कार्यान्वयनसम्बन्धी संसदीय विशेष समिति गठन,"काठमाडौं : राष्ट्रियसभाको आजको बैठकले सङ्घीयता कार्यान्वयन, अध्ययन तथा अनुगमन संसदीय विशेष समिति गठन गरेको छ। यही जेठ १९ गतेको राष्ट्रियसभा बैठकबाट सर्वसम्मतरुपमा स्वीकृत भएको सङ्कल्प प्रस्तावमा उल्लेख भएअनुसार सङ्घीयता कार्यान्वयन सम्बन्धमा राजनीतिक, वित्तीय, प्रशासनिक, संरचनागतलगायत सबै पक्षको अध्ययन गरी राष्ट्रियसभामा प्रतिवेदन पेस गर्न सो विशेष समिति गठन गरिएको हो। सांसद डा खिमलाल देवकोटाको संयोजकत्वमा गठित समितिमा सांसद प्रकाश पन्थ, उदयबहादुर बोहोरा, डा विमला राई पौडेल, रामचन्द्र राई, मायाप्रसाद शर्मा र प्रमिलाकुमारी सदस्य तोकिएका छन्। उक्त विशेष समितिको कार्यावधि कार्य प्रारम्भ गरेको मितिले चार महिना हुने छ। सभाका अध्यक्ष गणेशप्रसाद तिमिल्सिनाद्वारा प्रस्तुत उक्त नामावलीसहितको समिति गठनको प्रस्तावलाई बैठकले सहमति जनाएको हो।"
आलिताल गाउँपालिकाको प्रशासनिक कक्षमा आगलागि,"डडेल्धुरा : आलिताल गाउँपालिकाको प्रशासनिक कक्षमा आगलागि भएको। शुक्रबार बिहान आलिताल गाउँपालिकाको प्रसाशन कक्षमा आगलागी हुँदा महत्वपूर्ण समाग्री जलेका छन्। आगलागिबाट पालिकाको प्रशासन कक्षको बाहिर राखिएको सोफा, भवनको सिलिङ, कोठा भित्रका केही कागजात जलेको आलिताल प्रहरी चौकीका ईन्चार्ज भिमराज भट्टले जानकारी दिए। कार्यालय बाहिर राखिएको सूचना पार्टीमासमेत आगो लगेको छ। आगो कसरी लाग्यो भन्ने विषय खुलेको छैन। आगलागिका सम्बन्धमा अनुसन्धान भइरहेको प्रहरीले जानकारी दिएको छ।"
पाल्पाको बजेट ४ अर्ब ८ करोड २१ लाख,"तानसेन : संघिय सरकारले आगामी आर्थिक वर्षको लागि पाल्पा जिल्लालाई ४ अर्व ८ करोड २१ लाख रुपैयाँ विनियोजन गरेको छ। तानसेन नगरपालिकालाई चालुतर्फ ५३ करोड ५१ लाख, पुजीगततर्फ १२ करोड ९५ लाखगरी ६६ करोड ५३ लाख, रामपुर नगरपालिकालाई चालुतर्फ ४४ करोड ३१ लाख, पुजीगततर्फ ५ करोड ५० लाखगरी ४९ करोड ८१ लाख विनियोजन गरेको छ। तिनाउँ गाउँपालिकालाई चालुतर्फ २९ करोड १ लाख, पुजीगततर्फ १ करोड ५३ लाखगरी ३० करोड ५४ लाख, निस्दी गाउँपालिकालाई चालुतर्फ ३५ करोड ८९ लाख, पुजीगततर्फ ३ करोड ८६ लाखगरी ३९ करोड ७५ लाख, पुर्वखोला गाउँपालिकालाई चालुतर्फ २९ करोड ८९ लाख, पुजीगततर्फ २ करोड ९९ लाखगरी ३२ करोड ८८ लाख, रकम विनियोजन गरेको छ। यसैगरी संघिय सरकारले बगनासकाली गाउँपालिकालाई चालुतर्फ ३२ करोड २७ लाख, पुजीगततर्फ २ करोड ४६ लाखगरी ३४ करोड ७३ लाख, माथागढी गाउँपालिकालाई चालुतर्फ ३५ करोड ५८ लाख, पुजीगततर्फ ३ करोड ५ लाखगरी ३८ करोड ६३ लाख, रम्भा गाउँपालिकालाई चालुतर्फ ३० करोड २५ लाख, पुजीगततर्फ ४ करोड गरी ३४ करोड २५ लाख, रिव्दीकोट गाउँपालिकालाई चालुतर्फ ३३ करोड ४ लाख, पुजीगततर्फ २ करोड ४० लाखगरी ३५ करोड ४० लाख र रैनादेवीछहरा गाउँपालिकालाई चालुतर्फ ४१ करोड १४ लाख, पुजीगततर्फ ४ करोड ५१ लाखगरी ४५ करोड ६५ लाख रुपैया विनियोजन गरेको छ। सरकारले पाल्पालाई चालुतर्फ ३ अर्व ६५ करोड १७ लाख, पुजीगततर्फ ४३ करोड ५ लाख बजेट विनियोजन गरेको हो। चालु आर्थिक वर्षमाभन्दा आगामी वर्षको लागि तानसेन नगरपालिका, रामपुर नगरपालिका, निस्दी गाउँपालिका, पुर्वखोला गाउँपालिका, बगनासकाली गाउँपालिका, रम्भा गाउँपालिका, रिव्दीककोट गाउँपालिका र रैनादेवीछहरा गाउँपालिकामा बजेट बढेको छ। तिनाउँ गाउँपालिका, माथागढी गाउँपालिकामा बजेट घटेको छ।"
सुनको मूल्य बढ्यो : तोलाको कति पुग्यो?,काठमाडौं : सुनचाँदी बजारमा शुक्रबार छापावाल सुनको मूल्य प्रतितोला ९०० ले बढेर ९८ हजार ५०० तोकिएको छ। बिहीबार पहेंलो धातु प्रतितोला ९७ हजार ६०० मा कारोबार भएको थियो। नेपाल सुनचाँदी व्यवसायी महासङ्घले सार्वजनिक गरेको विवरणानुसार आज तेजाबी सुनको मूल्य प्रतितोला ९८ हजार छ। यसको मूल्य अघिल्लो दिन प्रतितोला ९७ हजार १०० थियो। त्यस्तै आज चाँदीको मूल्य अघिल्लो कारोबार मूल्यका तुलनामा प्रतितोला २५ ले बढेर एक हजार २९० पुगेको महासङ्घले जनाएको छ। अन्तर्राष्ट्रिय बजारमा आज सुन प्रतिऔँस एक हजार ८६७ डलर आसपास कारोबार भइरहेको छ।
पेट्रोलियम पदार्थको समस्या समाधान गर्न बन्यो कार्यदल,"काठमाडौं : सरकारले पेट्रोलियम पदार्थ वितरण, आपूर्ति, मूल्य समायोजनलगातका समस्या सम्बोधन गर्न अध्ययन कार्यदल गठन भएको छ। संसदमा उद्योग, वाणिज्य तथा आपूर्ति मन्त्री दिलेन्द्र प्रसाद बडूले कार्यदल गठन गरिएको जानकारी दिए। राष्ट्रिय योजना आयोगका उपाध्यक्षको नेतृत्वमा गठित अध्यन कार्यदलमा राष्ट्र बैंकका गर्भनर, अर्थ मन्त्रालय, प्रधानमन्त्री तथा मन्त्रिपरिषद्को कार्यालय, उर्जा, जलस्रोत तथा सिंचाई मन्त्रालय र उद्योग, वाणिज्य तथा आपूर्ति मन्त्रालयका सचिवहरु र विज्ञसमेत रहनेछन्। प्रतिनिधि सभामा दर्ता भएको सार्वजनिक महत्वको प्रस्ताव सन्दर्भमा जवाफ दिँदै उद्योग मन्त्री दिलेन्द्र प्रसाद बडूले यही जेठ १० गते बसेको मन्त्रिपरिषद् बैठकले उच्चस्तरीय कार्यदल गठन गरेको जानकारी दिए। कार्यदलले नेपालमा पेट्रोलियम पदार्थ र एलपी ग्यासको आपूर्ति प्रणाली व्यवस्थित, पारदर्शी र प्रभावकारी बनाउन नेपाल सरकारले अपनाउनुपर्ने नीतिगत, कानुनी एवं संस्थागत सुधार, पेट्रोलियम पदार्थको माग, आपूर्ति र भण्डारण क्षमताबीच सन्तुलन कायम गरी आपूर्ति प्रणाली सहज बनाउने विधि, प्रक्रिया एवं वितरण प्रणाली लगायतका विषयमा अध्ययन गरी सुझाव पेस गर्ने छ। मन्त्री बडूले रुस र युक्रेन युद्धका कारण विश्व बजारमा पेट्रोलियम पदार्थको मूल्यवृद्धि भई नेपालमा बाध्यात्मकरुपमा मूल्यवृद्धि गर्नुपरेको बताउँदै नेपाल आयल निगमलाई १ जुन २०२२ मा प्राप्त मूल्यका आधारमा पेट्रोलमा प्रतिलिटर रु ३१ घाटा हुँदा पनि बिहीबार प्रतिलिटर रु १० मूल्य घटाइएको जानकारी दिए। निगमले घाटा बेहोरेर पनि उपभोक्तालाई राहत दिन सरकार जिम्मेवार रहेको जनाउँदै उनले प्रस्तावमा उल्लेख भएझैँ पटकपटक नभई महिनामा बढीमा दुई पटकमात्र मूल्य समायोजन भएको बताए। मन्त्री बडूले विद्युतीय चुलो प्रयोगलाई अभियानका रुपमा विस्तार गर्नेलगायत सरकारको नीति तथा कार्यक्रमबारे अवगत गराउँदै ती कार्यक्रम प्रभावकारीरुपमा सञ्चालन गर्न सरकार प्रतिबद्ध रहेको बताए।"
"यो बजेट महत्वाकांक्षी छैन, वास्तविक छ : अर्थमन्त्री","काठमाडौं : अर्थमन्त्री जनार्दन शर्माले यो बजेट महत्वाकांक्षी नभएको बताएका छन्। संसदमा सांसदहरुले बजेटमाथि उठाएका प्रश्नहरुको जवाफ दिँदै अर्थमन्त्री शर्माले यो बजेट महत्वाकांक्षी नभई वास्तविकतामा आधारित रहेको बताए। बजेटले निजी क्षेत्रलाई आर्थिक वृद्धिको इन्जिनका रुपमा हेरेको छ। जनताले आफ्नै अगाडि कार्यक्रम प्रभवकारी भएको देख्नेगरी बजेट विनियोजन गरिएको छ, उनले भने। उनले बजेटले कृषि उत्पादनमा जोड दिइएको बताए। शर्माले थपे, बजेटमा आन्तरिक उत्पादनलाई अधिक जोड दिइएको छ। बजेटले उत्पादन वृद्धि गरेर समस्यालाई सम्बोधन गर्न खोजेको छ। औद्योगिक क्षेत्रको विकास गरी आयात प्रतिस्थापनमा बजेटले जोड दिएको उनको भनाइ छ।"
एनएमबि बैंक र वैकल्पिक ऊर्जाबीच नवीकरणीय उर्जा प्रवद्र्धन गर्ने सम्झौता,"काठमाडौं :एनएमबि बैंक लिमिटेड र वैकल्पिक ऊर्जा प्रवद्र्धन केन्द्रको केन्द्रीय नवीकरणीय ऊर्जा प्रवर्द्धनका लागि सम्झौता भएको छ। दुई संस्थाबीच मधेस प्रदेश, लुम्बिनी प्रदेश र कर्णाली प्रदेशमा नवीकरणीय ऊर्जाका क्षेत्रमा लगानी प्रवद्र्धन गर्न दिगो ऊर्जा चुनौती कोष कार्यक्रमअन्तर्गत कर्जा नोक्सानी सुरक्षणसम्बन्धी सम्झौता पत्रमा हस्ताक्षर भएको हो । यो कोष बेलायत सरकारको अनुदानमा नेपाल नवीकरणीय ऊर्जा कार्यक्रमको सहयोगमा स्थापना भएको हो । यो सम्झौताको मुख्य विशेषता बैंकले उल्लेखित प्रदेशहरुमा नवीकरणीय ऊर्जाका परियोजनामा गरेको कर्जा लगानीको भुक्तानी नभएमा त्यस्ता कर्जामा कोषले २० प्रतिशत सावाँ रकमसम्मको सुरक्षण प्रदान गर्ने एनएमबी बैंकले जनाएको छ। यसले बैंकलाई नवीकरणीय ऊर्जाको क्षेत्रमा लगानी विस्तार गर्नको लागि सहयोग मिल्ने अपेक्षा लिएको छ। यसले नवीकरणीय ऊर्जा क्षेत्रलाई मुल प्रवाहमा ल्याइ ऊर्जा र वित्तीय सेवामा पहुँच नपुगेको जनसंख्यामा नवीकरणीय ऊर्जाको प्रवद्र्धनको लागि प्रोत्साहित गर्नुको साथै सम्झौतापछि बैंकको हरित कर्जा अझ बढी लक्षित वर्गमा पुग्नेमा विश्वस्त रहेको एनएमबि बैंकका प्रमुख कार्यकारी अधिकृत सुनिल केसीले बताए। बैंकले दिगो बैंकिङ्गमार्फत देशमा वास्तविक अर्थतन्त्रको प्रवद्र्धनका लागि साना तथा मझौला, कृषि, पूर्वाधार र ऊर्जा क्षेत्रलाई प्राथमिकतामा राखि विभिन्न कार्य गर्दै आएको जनाएको छ। बैंकले स्वच्छ ऊर्जाको प्रवद्र्धन र नेपालको ऊर्जा पूर्वाधार र आपूर्ति प्रणालीलाई अझ दिगो तरीकाले रूपान्तरण गर्ने, स्वच्छ र नवीकरणीय ऊर्जाको उपयोग गर्ने र भारतबाट बिजुली र जीवाषेश इन्धन आयातमा रहेको ठूलो परनिर्भरता घटाउने सरकारको पहललाई साथ दिइरहेको जनाएको छ। एनएमबि नवीकरणीय ऊर्जा क्षेत्रमा प्राथमिकताका साथ लगानी गर्ने नेपालको अग्रणी बैंक हो । बैंकले जनवरी २०१८ देखि नै केन्द्रीय नवीकरणीय ऊर्जा कोषको लागि ह्यान्डलिंग बैंकको भूमिकामा समेत कार्य गर्दै आइरहेको छ । बैंकले देशैभरी रहेका २०१ शाखाहरु, १३८ एटिएमहरु, ११ एक्सटेन्सन काउन्टरहरुमार्फत बैकिङ्ग सेवाहरु प्रदान गर्दै आइरहेको छ ।"
म्याग्दीका स्थानीय तहमा कार्यपालिकाले पायो पूर्णता,"बेनी : म्याग्दीका ६ वटै स्थानीय तहको कार्यपालिकाले पूर्णता पाएको छ। गत वैशाख ३० गते भएको स्थानीय तह चुनावबाट निर्वाचित जनप्रतिनिधिहरुको मतदानबाट बेनी नगरपालिकामा ८ जना र पाँच वटा गाउँपालिकामा छछ जना सदस्य चुनिएका हुन्। बेनी, धवलागिरी र रघुगंगा गाउँपालिकामा सत्तारुढ दलको गठबन्धन, अन्नपूर्ण र मंगाला गाउँपालिकामा नेकपा एमाले तथा मालिका गाउँपालिकामा एमाले, माओवादी र नेकपा एकीकृत समाजवादीका उम्मेद्वार कार्यपालिका सदस्यमा निर्वाचित भएका छन्। बेनी नगर कार्यपालिका सदस्यमा दलित वा अल्पसंख्यकतर्फ नेपाली कांग्रेसका मनकुमारी विश्वकर्मा, नेकपा माओवादी केन्द्रका किसान विश्वकर्मा, नेकपा एकीकृत समाजवादीका कृष्णकुमार विश्वकर्मा, महिला सदस्यतर्फ कांग्रेसका निर्मला मल्ल, बबिता सापकोटा सृजना श्रेष्ठ, माओवादी केन्द्रका मिनाकुमारी कार्की र सुजाता किसान निर्वाचित भएका छन्। बेनपा ७ बाट कांग्रेसको चुनाव चिन्हबाट निर्वाचित सुजातालाई चुनावी तालमेलका क्रममा माओवादी केन्द्रले उम्मेद्वार बनाएको थियो। मंगला गाउँपालिकाको दलित वा अल्पसंख्यक कार्यपालिका सदस्यमा एमालेका शंकर शेरचन र टेकबहादुर किसानको एकल मनोनयन दर्ता भएपछि निर्बिरोध भएका थिए। महिला सदस्यमा एमालेकी डिलकुमारी खत्री, तिलकुमारी खत्री, भूमिसरा बुढाथोकी र सरस्वती उपाध्याय निर्वाचित भएका छन्। धवलागिरी गाउँपालिकाको अल्पसंख्यक वा दलित कार्यपालिका सदस्यमा कांग्रेसका भविन्द्र छन्त्याल र एकीकृत समाजवादीका देउप्रसाद छन्त्याल पुन, महिलातर्फ कांग्रेसकी फुलमाया बुढाथोकी, नरकुमारी बुढाथोकी, नेकपा माओवादी केन्द्रका डिलकुमारी बिक र सिता कुमारी छन्त्याल निर्वाचित भएका छन्। धवलागिरी ७ को वडा सदस्यमा नेकपा माओवादी केन्द्रको चुनाव चिन्हबाट निर्वाचित नरकुमारीलाई चुनावी तालमेलका क्रममा नेपाली कांग्रेसले उम्मेद्वार बनाएका थियो। एकिकृत समाजवादीका नेता देउप्रसाद स्वतन्त्रबाट उम्मेद्वार बनेका थिए। रघुगंगाको गाउँपालिकाको दलित वा अल्पसंख्यक कार्यपालिका सदस्यमा कांग्रेसकी सम्झना परियार र माओवादीका होमबहादुर दर्जी, महिला तर्फ कांग्रेसका कुमारी पुर्जा गर्बुजा, धनमाया गोतामे, प्रिति गर्बुजा र सोमिता पुन निर्वाचित हुनुभएको छ। अन्नपूर्ण गाउँपालिकाको दलित वा अल्पसंख्यकबाट कार्यपालिका सदस्यमा एमालेका बिरबहादुर पौडेल र मिठु विक, महिला सदस्यमा देवकुमारी पुन, गेममाया पुन, बिष्णुकुमारी गर्बुजा र आशा गुरुङ निर्विरोध हुनुभएको छ। एकल उम्मेद्वार परेकाले सबै निर्बिरोध भएका छन्। मालिका गाउँपालिकाको कार्यपालिका सदस्यमा महिलातर्फ एमालेका छरदेवी घर्ति, प्रतिक्षा विक, मनकुमारी पुन र माओवादी केन्द्रका देवी पटेल, दलित वा अल्पसंख्यक कार्यपालिका सदस्यमा नेकपा माओवादी केन्द्रका दलबहादुर खड्काथोकी र नेकपा एकिकृत समाजवादीका अनुप गौचन निर्वाचित भएका छन्। कार्यपालिका सदस्य सहित म्याग्दीमा स्थानीय तह निर्वाचनबाट २५० जना जनप्रतिनिधी चुनिएका छन्। अन्नपूर्ण र मंगलाको गाउँसभा तथा कार्यपालिकामा नेकपा एमालेको बहुमत छ। रघुगंगा गाउँपालिकाको गाउँसभा र कार्यपालिका दुवैमा कांग्रेसको बहुमत छ। धवलागिरी र बेनी नगरपालिकाको कार्यपालिका र सभामा गठबन्धनको बहुमत आएको छ। मालिकाको कार्यपालिकामा एमालेको र गाउँसभामा गठबन्धनको बहुमत छ। कार्यपालिकाले पूर्णता पाएसँगै जिल्ला समन्वय समिति गठनको तयारी भएको छ। जिसस गठनका लागि म्याग्दीका तीन वटा गाउँपालिकाको अध्यक्ष र उपाध्यक्ष तथा बेनी नगरपालिकाको मेयर जितेको नेकपा एमालेको एकल बहुमत छ।"
भरतपुरको कृषि विकासमा इजरायलको चासो,"भरतपुर : भरतपुरको कृषि विकासमा इजरायली सरकारले चासो दिएको छ। कृषिमा गरेको लगानीले छोटो समयमा धेरै प्रगती गरेको इजरायली कृषि प्रविधि प्रयोगको विषयमा छलफल भएको छ। यस विषयमा केन्द्रित रहेर भरतपुर महानगरपालिका प्रमुख रेनु दाहाल र इजरायली राजदुत हाननगोदारबिच भेटवार्ता भएको छ। भरतपुर महानगरपालिकामा भएको भेटवार्तामा उनीहरुबीच दुई देशबीचको पारस्परिक सहकार्यमा केन्द्रित भएर छलफल भएको हो। कृषिमा रोजगारी सिर्जना गर्न दुई देशबीच सहकार्य अपरिहार्य रहेको उनको भनाइ थियो। भेटमा भरतपुर महानगरपालिका प्रमुख दाहालले नेपालको अर्थतन्त्रको मुख्य आधार कृषि भएकोले इजरायली कृषि प्रविधि बढीभन्दा बढी प्रयोग गर्न चाहेको बताइन्। प्रमुख दाहालले कृषि तथा वन विज्ञान विश्व विद्यालय रामपुरलाई रिसर्च सेन्टरको रुपमा विकास गर्न दुई देशबीच सहकार्य गर्न इच्छुक रहेको उल्लेख गरिन्। उनले भरतपुर महानगरलाई कृषिको हबको रुपमा विकासमा सहकार्यको प्रस्ताव गरेकी छन्। इजरायली राजदुत हाननगोदारले भरतपुरको कृषि क्षेत्रको विकासका लागि आफू सकारात्मक रहेको बताए। उनले इजरायबाट धेरै नेपालीले कृषि ज्ञान लिएर नेपालमा कृषि क्षेत्रमा अगाडि बढेको भन्दै खुसी व्यक्त गर्दै भने, इजरायल छोटो समयमा कृषिमा आधुनिकीकरण गरी धेरैभन्दा धेरै रोजगारी प्रदान गर्ने देशका रुपमा परिचित छ।"
बहुआयामिक वीर,"काठमाडौं : वीरबहादुर तामाङ नेपाली खेलकुदका लागि नयाँ र नौलो नाम होइन। खेलाडी, प्रशिक्षक, निर्णायक हुँदै नेपाल उसु महासंघको नेतृत्व सम्हालिरहेका उनी कलाकारिता क्षेत्रमा पनि आफ्नो छुट्टै परिचय बनाउन लागिपरेका छन्। वीरबहादुरले अभिनय यात्रा थालेको पनि लामो समय भइसकेको छ। सुरुमा म्युजिक भिडियोमार्फत अभिनय यात्रा सुरु गरेका उनले सन् २०१८ मा चलचित्र नै निर्माण गरेका थिए। तामाङ भाषाको तिल्दा चलचित्रको निर्माणसँगै उनले अभिनय पनि गरेका छन्। चलचित्र निर्माण भइरहँदा विश्वभर कोरोना महामारी फैलियो। कोरोना कहरकैबीच विभिन्न आरोह अवरोह झेल्दै तिल्दा तयार भयो। कोरोना महामारीकै समयमा विभिन्न हलहरूमा प्रदर्शन पनि भयो। चलचित्रले राम्रो दर्शकबाट राम्रो रेस्पोन्स पनि पायो। तर, कोरोना कहरका कारण हलहरू बन्द भएपछि चलचित्र युट्युबमा रिलिज गरियो। युट्युबमा चलचित्रलाई अहिलेसम्म साढे सात लाखले हेरिसकेका छन्। तिल्दामा वीरबहादुर तामाङसँगै बाबु जिम्बा, पूर्णिमा तामाङ, पूर्णी तामाङ, रोशन तामाङलगायतका कलाकारले अभिनय गरेका छ। चलचित्रको निर्देशन भने बाबु जिम्बाले गरेका हुन्। आफ्नो कला, संस्कृति र परम्परा जोगाउन र जनतालाई सुसुचित गराउन चलचित्र निर्माण गरेको वीरबहादुर बताउँछन्। तामाङ समुदायको कला संस्कृति, भाषा, भेषभुषा संरक्षणसँगै जनतालाई सुसुचित गराउन चलचित्र निर्माण गरेका हौं, वीरबहादुर भन्छन्, चलचित्रमा निर्माताको भूमिका निभाउनुका साथै अभिनय पनि गरेको छु। वीरबहादुरले चलचित्रमा अभिनय गर्नुअघि म्युजिक भिडियोहरूमा काम गरेका थिए। उनले हरे शिवराम, रिमठिम ह्याङलाको तामाङ सेलोलगायत सात वटा म्युजिक भिडियोमा काम गरिसकेका छन्। अभिनय यात्रालाई निरन्तर रुपमा अगाडि बढाइरहेका वीरबहादुर कुसल गायक एवं गीतकार पनि हुन्। उनले आफ्नै शब्द र संगीतमा केही लिएर आको गीत गाएका छन्। उनी अरु तीनवटा गीत पनि रेकर्डिङको तयारी जुटेका छन्। दुई वटा एकल गीत हो भने एउटा चाहिँ पछिल्लो पुस्ताकी चर्चित गायिका प्रिति आलेसँग रेकर्ड गर्न लागेका छन्। काठमाडौंको गोकर्णेश्वर१ सुन्दरीजलका वीरबहादुर खेलकुदमा पनि उक्तिकै सक्रिय छन्। उनले २०४६ सालदेखि उसु खेल्न थालेका हुन्। विभिन्न राष्ट्रिय प्रतियोगितामा सहभागिता जनाएका उनी राष्ट्रिय रेफ्री, प्रशिक्षक हुँदै अहिले नेपाल उसु महासंघको अध्यक्ष छन्। उनको नेतृत्वमा नेपालले सन् २०१९ मा नेपालमै आयोजना भएको १३औं दक्षिण एसियाली खेलकुद (साग)मा उसुबाट नेपालले पाँच स्वर्ण जितेको थियो। उनी दक्षिण एसियाली उसु महासंघका उपाध्यक्ष पनि हुन्। यसैगरी उनले नेटबलको पनि नेतृत्व सम्हालिसकेका छन्। महिलाहरूले मात्रै खेल्ने नेटबलको नेपालमा संस्थागत विकासका लागि उनले महत्वपूर्ण भूमिका निर्वाह गरेका छन्। उनकै पहलमा नेपालले श्रीलंकामा एसियन च्याम्पियनसिप र ब्रुनाईमा जुनियर एसियन च्याम्पियनसिपमा पनि सहभागिता जनाएको थियो। पछिल्लो समय भने उनी उसु महासंघको नेतृत्वमा मात्रै छन्। वीरबहादुर सामाजिक सेवामा पनि उक्तिकै सक्रिय व्यक्ति हुन्। रोटरी क्लबमा आवद्ध भएर विगत १२ वर्षदेखि सामाजिक कामहरूमा सक्रिय रुपमा सहभागी हुँदै आएका छन्। यसैगरी लायन्स क्लबमा जोडिएर पनि वीरबहादुरले सामाजिक कामलाई निरन्तर रुपमा अगाडि बढाइरहेका छन्। २०७२ सालको विनासकारी भूकम्प र कोरोना महामारीको समयमा उनी निरन्तर रुपमा समाज सेवामा सक्रिय भइरहे। दुःखमा परेकाहरूलाई सहयोग गर्न निरन्तर रुपमा खटिरहे। उनी खेलकुद, कलाकारिता र समाज सेवामध्ये समाज सेवामै छुट्टै आनन्द आउने बताउँछन्। मलाई सबैभन्दा राम्रो र आनन्द लाग्ने सामाजिक सेवा नै हो। विभिन्न स्थानमा पुगेर मानिसहरूलाई सहयोग गर्न पाउँदा र उनीहरूको मुहारमा खुसी देख्दा आनन्द लाग्छ, वीरबहादुर भन्छन्।"
"बजेटमा प्राथमिकता, व्यवहारमा बेवास्ता","आर्थिक वर्ष २०७९८० को बजेट नेपालको कृषि क्षेत्रको रूपान्तरण गरी उत्पादन वृद्धि र रोजगारी सिर्जना गर्ने, निर्यात प्रवद्र्धन र आयात प्रतिस्थापन गर्नेगरी ल्याइएको छ। यस्तै, अर्थतन्त्रलाई आत्मनिर्भर बनाउने र निरपेक्ष गरिबी निवारण गर्ने नीतिगत सोचका साथ कृषिलाई पहिलो प्राथमिकतामा राखेर तर्जुमा गरिएको दाबी सरकारको छ। जसअनुसार कृषि क्षेत्रको रूपान्तरण र रोजगारी वृद्धिः निरपेक्ष गरिबीको अन्त्य र आर्थिक समृद्धि भन्ने नारा नै तय गरिएको छ। साथै यो आर्थिक वर्षलाई आत्मनिर्भरताका लागि कृषि उत्पादनको राष्ट्रिय अभियान वर्ष को रूपमा घोषणा पनि गरिएको छ। कृषि क्षेत्रको रूपान्तरण गर्ने लक्ष्यसहित कृषिलाई पहिलो प्राथमिकतामा राखेर प्रस्तुत गरिएको बजेटमा कृषिका लागि ५५ अर्ब ९७ करोड बजेट विनियोजन गरिएको छ। जुन कुल बजेटको ३१२ प्रतिशत हो। यद्यपि कृषि र पशुपन्छी दुवैका लागि ५९ अर्ब ८९ करोड ८७ लाख विनियोजन गरिएको छ, जुन कुल बजेटको ३३४ प्रतिशत हो। नेपालको अर्थतन्त्रमा कृषिको महत्त्वलाई ध्यानमा राखेर कृषि क्षेत्रलाई व्यावसायीकरण, बजारीकरण र यान्त्रिकीकरण गर्न आर्थिक वर्ष २०७९८० को बजेटमा कृषिलाई ५० प्रतिशत बजेट छुट्ट्याउन प्रतिनिधिसभा अन्तर्गतको अर्थ समितिले सुझाएको थियो। अघिल्लो आर्थिक वर्ष कृषिका लागि कुल राष्ट्रिय बजेटको २७४ प्रतिशत विनियोजन गरिएको थियो। यसो त हरेक वर्ष सरकारले नीति तथा कार्यक्रम प्रस्तुत गर्दा होस्, बजेट प्रस्तुत गर्दा होस् अथवा आवधिक योजना तर्जुमा गर्दा होस्, ती सबैमा कृषिलाई प्राथमिकतामा राख्दै नै आएको छ। तर कार्यान्वयन भने सोअनुरूप हुन सकेको छैन। कृषिलाई दिइएको प्राथमिकता सरकारी कागजमै सीमित छ। फलस्वरूप कृषि उत्पादन वृद्धि हुन नसकेर बर्सेनि तीन खर्बभन्दा बढीको कृषिवस्तु आयात भइरहेको छ। भन्सार विभागको तथ्यांकअनुसार आर्थिक वर्ष २०७७७८ मा ३ खर्ब २४ अर्बको कृषिवस्तु आयात भएको छ। चालू आर्थिक वर्षको १० महिनामा ३ खर्ब २६ अर्बको कृषिवस्तु आयात भएको छ। यो तथ्यांकमा नेपालको दयनीय कृषिको प्रतिविम्ब झल्किन्छ। कृषिको अवस्था दयनीय बन्दै जानुका पछाडि धेरै कारण छन्। मल र बिउका लागि किसानले आन्दोलन नै गर्नुपर्ने स्थिति यथावत् छ। सिँचाइका लागि उसैगरी किसानले सरकारलाई गुहार्दै आएका छन्। देशका धेरैजसो साना किसानले आर्थिक अभावका कारणले खेतीमा आधुनिक प्रविधिको प्रयोग र यान्त्रिकीकरणलाई सहजै स्वीकार्न सकेका छैनन्। विशेषगरी साना किसानको बाहुल्यले गर्दा ऋणै लिएर खेती गर्ने साहस पनि ती किसानले गर्न सकेका छैनन्। कृषि ऋणको सहज उपलब्धताभन्दा यसको सही उपयोग हुन नसक्दा कृषि उत्पादनमा अपेक्षित वृद्धि हुन सकेको छैन। त्यसमाथि कृषि र किसानलाई हेर्ने समाज र राष्ट्रको दृष्टिकोण नै संकुचित छ। कृषि सम्मानित पेसा हुन सकेको छैन। कृषि उपेक्षित छ भने किसान निराश छन्। बजेटमा प्राथमिकता दिइए पनि व्यवहारमा बेवास्ता गरिएको छ कृषिलाई। नेपाल कृषिप्रधान देश थियो भनेर पढ्नुपर्ने दिन नआओस् भन्ने चाहने हो भने राज्यले कृषिलाई प्राथमिकतामा राखेर नीति, रणनीति र कार्ययोजना बनाउनुपर्छ । विदेशबाट फर्किएका हजारौं युवाले कृषिमा आधुनिकीकरण, व्यवसायीकरण र यान्त्रिकीकरण गर्न ऋण खोजिरहेका छन्। तर बैंक तथा वित्तीय संस्थाहरूको कागज मिलाउने प्रक्रिया नै तिनको लागि प्रतिकूल बनिदिँदा ती युवा ऋण पाउनबाट बञ्चित भइरहेका छन्। परिणामतः केही हुन सकेको छैन। निर्वाहमुखी कृषि प्रणालीलाई व्यावसायिक र प्रतिस्पर्धात्मक कृषि प्रणालीमा रूपान्तरण गर्न नसकेसम्म कृषिबाट किसानको जीवनमा परिवर्तनको अपेक्षा गर्न सकिन्न र कृषिमा युवाको आकर्षण पनि बढ्न सक्दैन। उत्तम खेती, मध्यम व्यापार र कनिष्ठ नोकरी भनेर हाम्रा पुर्खाले कृषिलाई एउटा आदर्श उद्यमको रूपमा बुझेका थिए। अहिलेको पुस्ता खेतीको कुरा होइन कुराको खेती गर्छन्। विशेषगरी हाम्रो राजनीतिक वृत्तमा कुराको खेती राम्रैसँग मौलाएको छ। राजनीति नै खेती भएको छ। अहिले समय उल्टिएको छ। अहिले त उत्तम राजनीति, मध्यम व्यापार र कनिष्ठ खेती भएको छ। अरू देशमा हेर्ने हो भने कृषिमा धेरै परिवर्तन भएको पाइन्छ। कृषिमा आधुनिकीकरण, व्यावसायीकरण र यान्त्रिकीकरण गरेर धेरै देशले आर्थिक समृद्धि हाँसिल गरिसकेका छन्। जम्माजम्मी ११ प्रतिशत जनता कृषिमा संलग्न रहेको देश इजरायलले सम्पूर्ण जनसंख्याका लागि पर्याप्त हुने खाद्यान्न उत्पादन गर्छ र निर्यातसमेत गर्छ। तर अझै पनि दुई तिहाइ जनसंख्या कृषिमा संलग्न रहेको नेपाल भने कृषिवस्तुकै लागि आयातमा निर्भर छ। योभन्दा ठूलो विडम्बना अरू के हुन सक्छ ? अरू देशले कृषिबाट थोरै समयमा आर्थिक समृद्धिको धेरै ठूलो फड्को मारिसक्दा पनि दुई तिहाइ जनता कृषिमा संलग्न नेपालमा चाहिँ कृषि सधैं जीवननिर्वाहको पेशामा सीमित भइराख्नु र अर्थतन्त्र सधैं परनिर्भर भइरहनुको मुख्य कारण कृषिप्रति नेता, नीतिनिर्माता र कार्यान्वयनकर्ताहरूको गम्भीर प्रतिबद्धता र गम्भीर उत्तरदायित्वको अभाव नै हो। राज्यले नहेर्दा किसान स्वयंले उत्पादक, वितरक र बिक्रेताको भूमिका निर्वाह गर्नुपर्ने बाध्यता छ। यो भूमिका निर्वाह गर्ने क्रममा राज्यको कुनै सहयोग र सहुलियत पनि उपलब्ध छैन। बरु बिचौलियालाई राज्यको संरक्षण छ, तर कृषि र किसानलाई छैन। त्यसैले किसान निराश छन्। यही निराशाको परिणाम हो कृषिको गिर्दो अवस्था। किसानले दुःखले उत्पादन गरेको वस्तुलाई सहजै बजारसम्म पुर्याउने र बिक्री गर्ने व्यवस्था गरिदिएर किसानले आफ्नो उत्पादनको उचित मूल्य पाउने वातावरण निर्माण गरिदिने हो भने कृषि र किसानले हौसला पाउँथ्यो। उत्पादन वृद्धिमा टेवा पुग्थ्यो। कृषिमा आत्मनिर्भर बन्न मद्दत पुग्थ्यो। तर त्यसो हुन सकेको छैन। राज्यले कृषिलाई बचाउने र किसानलाई कृषिमा टिकाउने नीति अँगाल्नुपथ्र्यो। अहिले युवाको रेमिट्यान्सले अर्थतन्त्र धानेको साँचो हो। त्यसो भनेर कृषिलाई अवमूल्यन गर्नु मुर्खता हुनेछ। अझै पनि राष्ट्रिय अर्थतन्त्रमा कृषिकै हिस्सा सर्वाधिक छ। कृषि नेपाली राष्ट्रिय अर्थतन्त्रको मेरुदण्ड हो भने रेमिट्यान्स टेको मात्रै हो। मेरुदण्डलाई कमजोर बनाएर टेकोको भरमा अर्थतन्त्र चलाउन खोज्नु बुद्धिमानी हुनै सक्दैन। त्यसैले देशको नेतृत्व तहले कुराको खेती होइन खेतीको कुरामा जोड दिनुपर्छ। राज्यले कृषिका नाउँमा धेरै खर्च गरिसक्यो, तर अपेक्षित उपलब्धि हासिल नहुनुमा कार्यान्वयन पक्षको कमजोरी मुख्य कारण बनेको छ। कृषिका नाउँमा धेरै वटा अल्पकालीन र दीर्घकालीन योजना बनिसके। बीसवर्षे कृषि विकासको नीतिगत रूपरेखा २०४८, दीर्घकालीन कृषि योजना २०५१२०७१ देखि कृषि विकास रणनीति २०७२२०९२ पनि बने। राष्ट्रिय कृषि नीति २०६१ पनि बन्यो। तर यी कुनैको पनि सकारात्मक प्रभाव परेको देखिएन। कार्यान्वयन नै प्रभावकारी ढंगमा हुन सकेन। कागजमा सीमित बने। विदेशी विज्ञहरूले बनाएका ती योजना र रणनीतिहरूले नेपालको कृषि र नेपाली किसानको समस्या र आवश्यकतालाई सम्बोधन नै गर्न सकेनन्। कृषिको दिगो विकासका लागि राष्ट्रिय नीति, योजना र रणनीतिहरूको कार्यान्वयनमा राष्ट्रिय प्रतिबद्धताको पनि खाँचो छ। कुल गार्हस्थ्य उत्पादनमा सर्वाधिक योगदान रहेको र दुई तिहाइ जनसंख्या आबद्ध भएको कृषि क्षेत्र आर्थिक समृद्धि हासिल गर्ने मूल आधार हो। उच्च र समावेशी आर्थिक वृद्धिमा योगदान पुर्याउने क्षेत्र भएकोले यसको वैज्ञानिक ढंगले सुधार तथा रूपान्तरण गर्ने विगतका प्रयासलाई सघन बनाई उत्पादन र उत्पादकत्वमा वृद्धि गर्नुपर्ने आवश्यकतालाई १५औं योजनाले पनि औंल्याएको छ। प्रतिस्पर्धी, जलवायु अनुकूल, आत्मनिर्भर एवम् निर्यातमुखी उद्योगको रूपमा कृषि क्षेत्रलाई रूपान्तरण गर्दै समावेशी र दिगो आर्थिक वृद्धि हासिल गर्ने १५औं योजनाको लक्ष्य पूरा गर्नका लागि कृषिलाई उपेक्षा होइन सबैभन्दा उच्च प्राथमिकतामा राख्नु र त्यसलाई व्यवहारमा उतार्नु आवश्यक छ। नेपाल कृषिप्रधान देश थियो भनेर पढ्नुपर्ने दिन नआओस् भन्ने चाहने हो भने राज्यले कृषिलाई प्राथमिकतामा राखेर नीति, रणनीति र कार्ययोजना बनाउने र त्यसलाई प्रभावकारी कार्यान्वयन गर्नमा विलम्ब गर्नु हुँदैन।"
"सार्वजनिक सवारी साधनको भाडा घट्यो, कहाँ जान कति ?",काठमाडौंः यातायात व्यवस्था विभागले पेट्रोलिम पदार्थको मूल्य घटेसँगै सवारी साधनको भाडा घटाएको छ । विभागले शुक्रबारदेखि लागू हुनेगरी अन्तरप्रदेश चल्ने सार्वजनिक सवारी साधनको भाडा घटाएको हो । नेपाल आयल निगमले बिहीबार बेलुकी पेट्रोलिम पदार्थको मूल्य लिटरमा १० रुपैयाँका दरले घटाएको थियो । सार्वजनिक यातायातको भाडा समायोजन गर्दा आधार मानिएको इन्धनको बजार मूल्य ५ प्रतिशत वा सो भन्दा बढीले बढेमा वा घटेमा विभागले भाडा समायोजन प्रणालीअनुसार स्वचालित रुपमा अन्तर प्रदेश सार्वजनिक यातायातको भाडा घटाएको हो । आजैदेखि लागू हुने गरी दुई वा सो भन्दा बढी प्रदेश भई (राष्ट्रियस्तरका रुटमा) सञ्चालन हुने सार्वजनिक यातायातको भाडादर स्वचालित प्रणाली अनुसार समायोजन गरिएको विभागले जनाएको छ ।
नेपाल उद्योग परिसंघले सुरु गर्यो भारत र बंगलादेश लक्षित पर्यटन प्रवद्धर्न अभियान,"काठमाडौं : नेपाल उद्योग परिसंघले भारतीय र बंगलादेशी पर्यटक लक्षित समर टुरिजम क्याम्पेन संचालन गरेको छ । बिहीबार अभियानको सुभारम्भ गर्दै परिसंघका अध्यक्ष विष्णुकुमार अग्रवालले कोभिड १९ पछि भारतीय र बंगलादेशीसहित अन्य मुलुकका पर्यटकलाई नेपालमा आकर्षित गर्न यो अभियान संचालन गरेको बताए । हाल भारत एवं बंगलादेशमा निकै गर्मी छ । गर्मी मौसममा उनीहरु बाहिर भ्रमण गर्न निस्कन खोजिरहेको बेला नेपाललाई नै गन्तव्य बनाउन यो अभियानले आकर्षित गर्ने विश्वास उनको छ । पर्यटनले नेपाललाई विश्वमा चिनाएको छ । पर्यटन यस्तो उद्योग हो जहाँ एक विदेशी एक पटक आउँदा त्यसले धेरै क्षेत्रमा मूल्यअभिवृद्धि गर्नुका साथै विदेशी मुद्रा आर्जन हुन्छ । त्यसैले परिसंघले नेपालको पर्यटन प्रबद्र्धन गर्न र पर्यटक भित्र्याउन यो अभियान संचालन गरेको हो,' उनले भने । परिसंघ जस्तो जिम्मेवारी संस्थाले लामो समय कोभिडबाट प्रभावित पर्यटन उद्योगको प्रबद्र्धन गर्नुपर्छ भन्ने उद्देश्यले नै अभियान संचालन गरेको उनले बताए । यो अभियानले भारतीय र बंगलादेशीसहित अन्य मुलुकका पर्यटक भित्र्याउन पनि महत्वपूर्ण भूमिका खेल्ने विश्वास अग्रवालको छ । भारत र बंगलादेश दु्रत रुपमा वृद्धि भइरहेको बजार हो । यिनीहरुको आर्थिक वृद्धि पनि उच्च छ । नेपालसँग हवाई संजाल राम्रो र सहज पनि भएकाले यी देशका नागरिक अन्य मुलुकमा भ्रमण गर्नुभन्दा नेपालमा आउन सहज पनि छ । तर, उनीहरुलाइ हाम्रो गन्तव्य, मौसमको बारेमा जानकारी गराउनु पनि पर्छ । सोही उद्देश्य अनुरुप परिसंघले यो अभियान संचालन गरेको हो । सन्२०१९ मा २ करोड ६३ लाख बढी भारतीय अन्य मुलुकको भ्रमण गएको तथ्यांक छ । यस्तै सोही अवधिमा २५ लाख बंगलादेशी नागरिक पनि अन्य मुलुकमा भ्रमणका लागि निस्किएको देखिन्छ । कोभिड पछि उनीहरु विस्तार बाहिर निस्कन थालेकाले नै उनीहरुलाई लक्षित गरी यो अभियान संचालन गरिएको हो । नेपाल उद्योग परिसंघका उपाध्यक्ष राज बहादुर शाहले भारत र बंगलादेशको उच्च गर्मीबाट शीतलता खोजिरहेका भारतीय र बंगलादेशी पर्यटकका लागि नेपालको मौसम अनुकूल रहेकाले यो अभियानले उनीहरुलाई आकर्षित गर्ने विश्वास व्यक्त गरे । 'नेपालमा जस्तो अनुकूल मौसम अन्य कुनै पनि मुलुकमा छैन । कोभिडका कारण दुई वर्ष बाहिर निस्किएनन्। भारत र बंगलादेशमा अहिले निकै गर्मी छ । त्यसैले उनीहरु नेपालको मौसममा रमाउन आउन यो अभियानले पक्कै आकर्षित गर्नेछ,' उनले भने । परिसंघका महानिर्देशक दीपकराज जोशीले भारत र बंगलादेशमा रहेका परिसंघको नेटवर्कबाट पनि यो अभियान प्रबद्र्धन गरिने बताए । परिसंघले भारतमा अल इन्डीया एसोसिएसन अफ इन्डस्ट्रीज, फेडेरेसन अफ इन्डीयन इन्डस्ट्रीज, फेडेरेसन अफ इन्डीयन च्याम्बर्स अफ कमर्स एण्ड इन्डस्ट्रीज, पीएचडी च्याम्बर अफ कमर्स एण्ड इन्डस्ट्रीसँग सहकार्य गर्दै आएको छ । यस्तै बंगलादेशको मेट्रोपोलिटीन च्याम्बर अफ कमस एण्ड इन्डस्ट्री, र ढाका च्याम्बर अफ कमर्स एण्ड इन्डस्ट्रीसँग पनि परिसंघले सहकार्य गर्दै आएको छ । यो अभियान यी संस्थाहरुमार्फत पनि ती देशमा प्रबद्र्धन गरिने जोशीले बताए । यस्तै भारत र बंगलादेशमा रहेका पर्यटनसँग सम्बन्धित संस्थाहरुसँग पनि परिसंघले अन्तर्राष्ट्रिय रुपमा समन्वय र सहकार्य गर्दै आएको छ । परिसंघको पर्यटन समिति सभापति पम्फा धमलाले नजिकको छिमेकीबाट यो अभियान संचालन गर्न लागिएको जानकारी गराइन्। उनले यो अभियानले नेपालको पर्यटन प्रबद्र्धनमा निकै सहयोग गर्ने विश्वास व्यक्त गरिन्। पत्रकार सम्मेलनमा परिसंघको पर्यटन समिति सदस्यहरु अशोक पोख्रेल, नेपाल पर्यटन बोर्डका वरिष्ठ निर्देशक हिक्मत सिंह ऐर, नाट्टा अध्यक्ष रमेश थापा, सुरेश बुडाललगायतले परिसंघले संचालन गरेको यो अभियानले भारत, बंगलादेश मात्रै नभई अन्य मुलुकका पर्यटक पनि आकर्षित गर्न सहयोग गर्ने विश्वास व्यक्त गरे । पर्यटनसँग सम्बन्धित विभिन्न संघ, संस्था एवं व्यवसायीहरुलाई यो अभियानको अपनत्व लिँदै आआफ्नो सञ्जालबाट थप प्रबद्र्धन गर्न परिसंघले आग्रह गरेको छ।"
परियोजनामा जग्गाकै पिरलो,"सडक, विद्युत्, गृह, सिँचाइजस्ता भौतिक पूर्वाधार विकास होस् वा विश्वविद्यालय, कारखाना स्थापनामा होस्, जग्गा प्राप्ति नगरी निर्माणको आधार नै हुँदैन। आर्थिक विकासका आधार निर्माण अनि उत्पादन र उपभोग केन्द्रबीच सम्बन्ध कायम गर्न एवं उत्पादित वस्तु संरक्षण गर्न सानोठूलो परिणाममा जग्गा चाहिन्छ। त्यो जग्गाको स्रोत भनेको कि सार्वजनिक वा निजी स्वामित्वको जग्गा हो। निजी क्षेत्रले उद्योग कलकारखाना, सडक, विद्युत्गृह बनाउँदा पनि जग्गा प्राप्ति गर्नुपर्छ। जग्गाको सीमितता र जग्गा कारोबारमा संलग्न बिचौलियाका कारण जग्गा जग्गा प्राप्तिको विषय निकै पेचिलो बन्दै आएको छ। विकास समस्या समाधान समितिको बैठक, लगानी बोर्ड, लगानी आयोजना वार्ता, आयोजना समीक्षाजस्ता बैठकहरूमा सधैंभरि उठिरहेका साझा समस्या र कहिल्यै पनि समाधान नभएको विषय जग्गा प्राप्ति हो। मुआब्जा निर्धारण, क्षतिपूर्ति, पुन: स्थापना र पुनर्वासजस्ता समस्याले आयोजना, लाभग्राही र सरकार प्रभावित भइरहेका छन्। जग्गा प्राप्तिको जटिलताका कारण ठूला आयोजनामा निजी लगानी हच्किएको छ। पहुँचवाला आयोजना व्यवस्थापकले आवश्यकभन्दा बढी जग्गा लिएर कार्यक्रम होइन, जग्गा व्यवसायलाई नै बढावा दिइरहेका पनि छन्। जग्गा प्राप्तिको समस्याले लगानी सुशासनलाई नै बिथोलेको छ। राष्ट्रिय गौरवका आयोजनाको दर्जा पाएको द्रूतमार्ग जग्गा प्राप्तिका कारण समस्यामा पर्यो। साथै आयोजनाबाट जग्गा मुआब्जा लिन नक्कली तल्सिङ, नक्कली मोही खडा भई लाखौं रुपैयाँ नक्कली भुक्तानी भएको विषय चर्चामा आएको छ। तथ्य सत्य हो भने जग्गा प्राप्तिको भूमिकामा रहने पदाधिकारी र बिचौलियाको माखेसाङ्लो कति शक्तिशाली रहेछ भन्ने पनि प्रष्ट हुन्छ। विकास निर्माण र जग्गा व्यवस्थापनबीच सहसम्बन्ध छ। सहसम्बन्ध भने जटिल बन्दै गएको छ। आयोजना व्यवस्थापनको दुई सुरक्षा कवच, वातावरण संरक्षण (इन्भाइरोन्मेन्ट सेफगार्ड) र सामाजिक सुरक्षा (सोसल सेफगार्ड) मध्ये पहिलो पक्ष सामान्य उपयोगमा छ तर दोस्रो पक्ष विकृत र तदर्थ छ। परिणामतः सार्वजनिक निर्माण र विकास संरचनामा जग्गा प्राप्तिको व्यवस्थाबाट तीन समस्या देखिएका छन्। पहिलो, सर्वसाधारण लाभान्वित नभएको महसुस। दोस्रो, सरकारी नगद व्यवस्थापनमा समस्या। तेस्रो, विकास आयोजनाहरू नराम्ररी प्रभावित। विकासनिर्माण बढेसँगै जग्गा प्राप्तिमा जटिलता थपिएको छ। विकासलाई गति दिन पूर्वाधार संरचनामा लगानी बढाउनुपर्छ। नेपालमा जग्गा प्राप्तिको विषय मौलिक हकसँग गासिएको छ। संविधानतः वैयक्तिक सम्पत्ति उसको इच्छाबाहेक कसैले उपयोग गर्न वा लिन पाउँदैन। कसैको जग्गा परियाजनाले प्राप्ति गर्नुपर्यो भने वा सार्वजनिक प्रयोजनका लागि उपयोग गर्नु पर्दा प्रक्रिया पुर्याएर जग्गा प्राप्ति गर्न सक्ने व्यवस्था जग्गा प्राप्तिको व्यवस्था कानुनले गरेको छ। जग्गा प्राप्त गर्दा जग्गाधनीलाई कमभन्दा कम असर परोस् भन्ने मान्यता राखिन्छ। विस्थापन न्यूनीकरण, जीविकोपार्जन, पुनर्वास योजना कार्यान्वयन, कम्तीमा पनि पहिलाको अवस्थामा पुर्याउने गरी उचित क्षतिपूर्तिको व्यवस्था, विशेष अवस्थामा थप सहायता र समावेशितालाई सम्बोधन जग्गा प्राप्तिका मान्यता हुन्। विकास संरचनाका लागि जग्गा प्राप्ति, पुन: स्थापना तथा पुनर्वास नीतिले यी मान्यतालाई आवलम्बन गरेको छ। तर यसको भावनालाई कार्यान्वयन गर्ने कानुन बनिसकेको छैन। चार दशकअघि बनेको जग्गा प्राप्ति ऐन अहिलेको आवश्यकतालाई सम्बोधन गर्न सक्दैन। सरकारले जग्गा अधिग्रहण गर्ने सिद्धान्तमा बनेको ऐन उदारीकरण र संघीयताको परिवेशमा मेल नखानु स्वाभाविक हो। फेरि जग्गा प्राप्तिका मान्य सिद्धान्त र मान्यता अवलम्बन गर्दा आयोजना लागत बढ्छ भन्ने मनोविज्ञान पनि छ। जसरी हुन्छ बढी मूल्य लिनेदिलाउने एक पक्ष र जसरी हुन्छ कम मूल्य दिने अर्को पक्षको प्रवृत्तिले विकास प्रक्रियालाई भने बाधा पुर्याउँदै आएको छ। जग्गा प्राप्ति प्रक्रियामा जटिलता थपिनुका पछि केही कारण छन्। पहिलो जनसांख्यिक संरचना र सहरीकरणका कारण सीमित जग्गा जमिनमाथि चाप बढ्दै गएको छ। दोस्रो, विकास गतिविधि बढ्दै गएका छन्। सर्वसाधारणमा पूर्वाधार संरचनाका माग सामथ्र्य बढेको छ। तेस्रो, वातावरणीय जोखिमहरू पनि विस्तारै बढ्दैछन्। विकास गतिविधिका कारण मानव जोखिम पनि बढ्दै गयो। चौथो, जग्गाको मूल्य दिन प्रतिदिन बढ्दै गएको छ। पाँचांै, सामाजिक र राजनीतिक रूपमा संवेदनशीलता पनि बढ्दै गएका छन्। छैटौं, आयोजना व्यवस्थापनमा जटिलता थपिएको छ। वैदेशिक सहायता संलग्न आयोजनामा वातावरणीय र सामाजिक रक्षकवच पूरा नगरी आयोजना कार्यान्वयन नै अघि बढाउन पाइँदैन। सातौं, उदारीकरणको अभ्यासपछि निजी क्षेत्रको लगानी पनि विकास निर्माणमा उपयोग गर्न खोजिएको छ। तर जग्गा प्रप्तिको जटिलताले लगानीमा जोखिम बढ्दै छ। आठौं, प्रभावितको पुनर्वास तथा पुन: स्थापनामा सामाजिक तथा राजनीतिक समस्या आएका छन्। एकीकृत नीति तथा अभ्यासको अभाव छ। आयोजनाअनुसार फरकफरक पुन: स्थापना पद्धतिको अभ्यास छ। साथै जग्गाको मूल्य निर्धारणमा एकरूपता छैन, प्रभाव र स्वार्थका आधारमा मूल्य निर्धारण हुँदै आएको छ। बिचौलिया र मध्यस्थ व्यवसायीको बिगबिगीले पनि जग्गा प्राप्तिको प्रक्रियालाई बाधा पारेको छ। जग्गा प्राप्तिपछि तत्काल कित्ताकाट गरी स्वामित्व हस्तान्तरण गर्ने र सोको अभिलेख राख्ने काममा प्राथमिकता दिइँदैन। धेरै अघि सरकारले प्राप्ति गरेका जग्गाहरू विभिन्न आदेश र प्रशासनिक आग्रहका आधारमा व्यक्तिले दाबी गर्ने, पुनः क्षतिपूर्ति माग गर्नेजस्ता काम पनि हुने गरेका छन्। आयोजना बैंकको अभिन्न आधारका रूपमा जग्गा प्राप्तिलाई लिनुपर्छ। भूउपयोग ऐन र जग्गा आयोजना व्यवस्थापनबीच सन्तुलन पनि आवश्यक छ। सार्वजनिक वा निजी लगानीकर्ताबाट आयोजना सञ्चालनका लागि जग्गा प्राप्ति गर्दा सामान्यतः चारमध्ये एक वा एकभन्दा बढी तरिका अपनाउने गरिन्छ। सबैभन्दा सजिलो तरिका स्वेच्छिक जग्गा दान हो। विगतमा यस तरिकाबाट पनि जग्गा प्राप्ति गर्न सकिन्थ्यो। अहिले स्वेच्छिक रूपमा जग्गा प्राप्ति हुने कुरा धार्मिकसामाजिक उद्देश्यमा बाहेक अन्यत्र देखिँदैन। दोस्रो तरिका, प्रत्यक्ष वार्ता पनि सीमित रूपमा मात्र प्रयोग हुन्छ। तेस्रो तरिकाको रूपमा रहेको जग्गा विकास सहरी क्षेत्रको कार्यक्रममा लागि थोरै उपयोग गर्न सकिए पनि ठूला र विस्तृत कार्यक्षेत्र भएका आयोजनाका लागि सम्भव र पर्याप्त होइन। सबैभन्दा महत्त्वपूर्ण र अभ्यासमा रहेको तरिका अधिग्रहण हो। जसअन्तर्गत निश्चित प्रक्रिया पूरा गरी आयोजनालाई चाहिने जग्गा प्राप्त गरिन्छ। जग्गा प्राप्ति प्रक्रिया सुधारका लागि नेपाल सरकारले सन् २००४ तिर गरेको बाह्य प्रतिबद्धता कार्यान्वयन गर्न लामो प्रयासपछि जग्गा प्राप्ति, पुनर्वास तथा पुन: स्थापना नीति, २०७२ जारी भएको छ। साविक भूमि सुधार तथा व्यवस्था मन्त्रालयले जगा प्राप्ति मानकसम्बन्धी प्रतिवेदन, २०६९ ले मूल्यांकनका आधार स्थापित गरेको थियो। जलवायु परिवर्तनको संवेदनशीलता बढ्दै गएपछि बाह्रांै योजना तर्जुमाका समयमा जलवायु परिवर्तनको दृष्टिकोणबाट पनि प्रस्तावित आयोजनालाई विश्लेषण गर्नुपर्छ भन्ने अवधारण स्वरूप जलवायु परिवर्तन आयोजना खाका तयार गरियो। एसियाली विकास बैंकले अस्वैच्छिक रूपमा जग्गा प्राप्ति गर्नुपर्दा अवलम्बन गर्नुपर्ने विषयमा सम्बद्ध निकायहरूको क्षमता विकास कार्यक्रम पनि सञ्चालन गरेको थियो। तर यी प्रयासहरूले पनि समस्याको समाधान गर्न सकेन। किनकि नीतिगत प्रावधानलाई बाध्यकारी कार्यान्वयन गर्ने कानुनको अभाव पूरा भएको छैन। विकास निर्माणका काम बढ्ने क्रमसँगै जग्गा प्राप्तिमा जटिलता पनि बढेको छ। विकासलाई गतिदिन पनि पूर्वाधार संरचनामा लगानी बढाउनुपर्ने हुन्छ। समृद्ध नेपाल सुखी नेपालीको राष्ट्रिय अभीष्ट पूरा गर्न होस् वा उदीयमान छिमेकी अर्थतन्त्रबाट आन्तरिक अर्थतन्त्रले लाभ लिन होस्, पूर्वाधार संरचनामा व्यापक लगानी गरी निर्धारित समयमा सम्पन्न गर्नुको विकल्प छैन। यसर्थ, जग्गा प्राप्ति, पुनर्वास तथा पुन: स्थापना नीति, २०७२ को भावना सम्बोधन गर्नेगरी एकीकृत जग्गा प्राप्ति ऐन जारी गर्नु जरुरी छ। ताकि आयोजनाको आवश्यकता र स्थापित मान्यता अनुरूप समयमै जग्गा प्राप्ति गर्न सकियोस्। जग्गा प्राप्तिपछि जग्गाको स्वामित्व छुट्टिने गरी समग्र अभिलेख तयार गरी डिजिटल ब्याकअपसमेत राख्ने पद्धति विकास गर्नु पनि त्यत्तिकै आवश्यक छ। आयोजना बैंकको अभिन्न आधारका रूपमा जग्गा प्राप्तिलाई लिनुपर्छ। भूउपयोग ऐन र जग्गा आयोजना व्यवस्थापनबीच सन्तुलन पनि आवश्यक छ। साह्रै महत्त्वपूर्ण पक्ष जग्गाको वस्तुगत आधारमा मूल्यांकन गर्ने विधि स्थापना नगरी हुन्न। अहिले आयोजनासँग कारोबार गर्दा एउटा, बैंकमा धितो राख्दा अर्को र अन्य सरकारी कारोबारमा छट्टाछुट्टै मूल्य निर्धारण हुने गर्छ। साथै, आयोजनाबाट प्रभावित हुने व्यक्तिलाई प्रभावको स्तरअनुसार क्षतिपूर्ति र थप सुविधा वितरणका वस्तुगत आधार निर्धारण आवश्यक छ।  मैनाली, नेपाल सरकारका पूर्वसचिव हुन्।"
बेनीजोमसोमकोरला सडकमा चरम ढिलासुस्ती,"मुस्ताङ : जोमसोमउत्तरदक्षिण जोड्ने राष्ट्रिय गौरवको बेनीजोमसोमकोरला सडक स्तरोन्नतिमा ढिलासुस्ती देखिएको छ। सरकारले भारतीय नाकाबन्दीपछि व्यापार तथा पारवाहनमार्ग विस्तार गर्ने उद्देश्यले २०७३०७४ सालमा बेनीजोमसोम ७६ किमी र जोमसोमकोरला ११० किमी सडक निर्माणको काम सुरु गरेको थियो। कालिगण्डकी करिडोर अन्तर्गत निर्माण सुरु गरिएको बेनीजोमसोमकोरला सडकमा ठेकेदार कम्पनीको चरम लापरवाही र ढिलासुस्तीले सडक स्तरोन्नतिको काम प्रभावित बनेको छ। राष्ट्रिय गौरवको आयोजना अन्तर्गत जोमसोमकोरला सडकमा निर्माण भइरहेको ३ वटा पुल अहिले अलपत्र अवस्थामा परेको छ। ठेकेदारले काम नगर्ने, पाएको ठेक्काको मोबिलाइजेसन अन्यत्र लगानी गर्ने र बैंकको ब्याज खाने परिपाटीले गर्दा सडक तथा पुलको काममा ढिलासुस्ती हुने गरेको हो। जोमसोमकोरला सडक अन्तर्गत २०७५ साल भदौ ६ गते हिमढुङ एण्ड ठोक्कर इमोटल जेभी कन्ट्रक्सनले ३ वटा पुल निर्माणको ठेक्का लियो। कन्ट्रक्सनले मुस्ताङको मार्फा स्थित राजखोला र मुस्ताङको छुसाङ स्थित नरसिंह खोलामा पक्की पुल निर्माणका लागि एउटै ठेक्का २१ करोड र अर्को ठेक्का मुस्ताङको घमी खोलामा पक्की पुल निर्माण गर्ने अर्को सम्झौता गरेको थियो। ठेक्का सम्झौता हुँदा ५ प्रतिशत र निर्माण स्थलमा जनशक्ति तथा उपकरण परिचालन गर्दा ५ प्रतिशत गरी कुल ठेक्काको १० प्रतिशत ठेक्का मोबिलाइजेसन वापत सरकारले कन्ट्रक्सनलाई बजेट दिने गर्छ। यसरी दिएको बजेट ८० प्रतिशत काम सकिंदा ठेक्का मोबिलाइजेसन वापत लिएको बजेट चुक्ता गर्नुपर्ने प्रावधान छ। तर मुस्ताङको मार्फा, छुसाङ र घमी खोलामा पुल निर्माणको जिम्मा लिएको हिमढुङ एण्ड ठोक्कर इमोटल जेभीले पुल निर्माणको काममा ढिलासुस्ती गरेपछि उक्त कन्ट्रक्सनको ठेक्का मोबिलाइजेसन वापत लिएको १ करोड ८४ लाख रुपैयाँ सरकारको नाममा फिर्ता लिएको बेनीजोमसोमकोरला सडकका आयोजना प्रमुख जगत प्रजापतीले जानकारी दिए। उनले ठेक्का मोबिलाइजेनको रकम अन्तर्गत मार्फा र छुसाङको एउटै ठेक्काको १ करोड ११ लाख ५० हजार र घमी खोलाको ७२ लाख ५० हजार रकम कन्ट्रक्सनबाट फिर्ता लिइएको हो। कन्ट्रक्सनले अझै काममा ढिलासुस्ती भएमा थप कारवाही प्रक्रिया अघि बढाउने आयोजना प्रमुख प्रजापतीले बताए। २०७७ सालको चैत्र महिनामा सम्पन्न गर्नुपर्ने मार्फा, छुसाङ र घमी खोला पुलको काम निर्माण कम्पनीले विभिन्न बहानाबाजी बनाएर थप १३ महिना म्याद थपेको थियो। तर थपिएको पछिल्लो म्यादसमेत चैत्र महिनामा सकिएको छ। आयोजनाका अनुसार मार्फा खोलाको ५० प्रतिशत, घमी खोलाको ४० प्रतिशत र छुसाङ खोलाको पुलको भौतिक प्रगति ७५ प्रतिशत छ। अहिले यी ३ वटै पुलको काम ठप्प छ। कालिगण्डकी करिडोर अन्तर्गत मुस्ताङको मार्फा स्थित राजखोलामा १२० मिटर, छुसाङको नरसिंह खोलामा ९० मिटर र घमीको घमी खोलामा ४० मिटरको पक्की पुलको ठेक्का सम्झौता भएको थियो। मार्फा र छुसाङ खोलामा निर्माणधीन पुलको काममा ढिलाइ हुँदा बर्खायामको मौसममा सवारी साधान आवतजावत गर्न समस्या भएको छ। यस्तै २०७३ साल असार ३० गतेदेखि सडक स्तरोन्नति सुरु गरिएको जोमसोमकोरला सडकको ७ प्योकजमध्ये ६ वटा प्योकजको काम सकिंदा चराङछोसेर २५ किमी सडकको काम अहिले अलपत्र परेको छ। जोमसोमकोरला सडकको ६ वटा प्याकेजको काम २ वर्षअघि नै कालिगण्डकी करिडोरलाई हस्तान्तरण हुँदा निर्माण कम्पनीको वेवास्ता, ढिलासुस्ती र लापरवाहीले चराङ छोसेर सडक अपलपत्र परेको हो। तामाङगौरीपार्वती कोशी एण्ड न्यौपाने जेभीले चराङछोसेर सडक स्तरोन्नति गर्न २६ करोडमा सम्झौता गरेको थियो। सम्झौता अवधि २ वर्ष रहेको चराङछोसेर सडकको भौतिक प्रगती ७५ प्रतिशत छ। सुरुआती कन्ट्रक्सनले चराङछोसेर सडक स्तरोन्नतिको जिम्मा लिएको भए पनि अहिले उक्त कन्ट्रक्सनले सप्तकोशी जलाधार हुँदै भुमी कन्ट्रक्सनलाई जिम्मा दिएको छ। तर,पछिल्लो जिम्मा पाएको कन्ट्रक्सनले सुरुआती चरणमा १० प्रतिशत काम गरे पनि त्यसपछि भने काममा ढिलासुस्ती र वेवास्ता गरेको हो। चराङछोसेर सडकको काममा ढिलाइ भएपछि कालिगण्डकी करिडोर अन्तर्गत बेनीजोमसोमकोरला सडक आयोजनाले निर्माण कम्पनीसँग ठेक्का सम्झौता वापत लिएको १ करोड ९ लाख सरकारका नाममा फिर्ता गरेको आयोजना प्रमुख जगत प्रजापतीले जानकारी दिए। जोमसोमकोरला सडक अन्तर्गत लामो समयदेखि चराङछोसेर सडकको काममा ढिलाइ भइरहेको लोघेकर दामोदरकुण्ड गाउँपालिकाका अध्यक्ष लोप्साङ छोम्फेल बिष्टले जानकारी दिए। उनले सडक निर्माणको जिम्मा लिए पनि काममा आलटाल र ढिलासुस्ती गर्ने निर्माण कम्पनीलाई कारवाही गरी नयाँ ठेक्का सम्झौता गर्ने प्रक्रिया अघि बढाउनु पर्ने उनले बताए। जोमसोमकागबेनी कालापत्रे सडक अलपत्र जोमसोमकोरला सडक अन्तर्गत पछिल्लोपटक ठेक्का सम्झौता भएको जोमसोमकागबेनी १३ किमी कालोपत्रे सडक अलपत्र परेको छ। जोमसोमकागबेनी १३ किमी कालोपत्रे सडकका लागि रौताहा आत्रेय सारस जेभीले ४२ प्रतिशत घटेर २८ करोड बजेटमा ठेक्का सम्झौता गरेको थियो। २०७८ साल असोज ४ गते ठेक्का सम्झौता गरेको कालोपत्रे सडकको सम्झौता अवधि २०८० साल असोज ४ गतेसम्म छ। तर सम्झौता अवधि ८ महिना बितिसक्दासमेत कालोपत्रे सडकको काममा खासै अपेक्षा गरिएअनुसारको भौतिक प्रगती नभएको आयोजनाका इन्जिनीयर मन्दा पन्तले जानकारी दिइन्। उनका अनुसार जोमसोमकागबेनी कालोपत्रे सडकको ८ महिनामा जम्मा ५ प्रतिशत मात्र भौतिक प्रगति भएको बताइन्। कालोपत्रे सडकको काममा ढिलासुस्ती भएको र अनुकुल मौसम भएको बेलामा कामलाई तीव्रता नदिएकाले उक्त कन्ट्रक्सनले लिएको ठेक्का मोबिलाइजेसन वापत लिएको रकमसमेत फिर्ता गर्ने गरी बैंकसँग पत्राचार भइरहेको उनले उल्लेख गरिन्। राष्ट्रिय गौरवको बेनीजोमसोम ७६ किमी सडकको काम समेतमा चरम ढिलासुस्ती देखिएको छ। राष्ट्रिय गौरवको बेनीजोमसोम ७६ किमी कालोपत्रे सडक अन्तर्गत ४ खण्डको भौतिक प्रगति ७० प्रतिशत छ। आयोजनाकी इन्जिनीयर मन्दा पन्तले बेनीजोमसोम ७६ किमी सडकको कालोपत्रे जम्मा ५ प्रतिशत मात्र भौतिक प्रगति भएको जनाइन्।"
रवि र बेनिशाको सुन माया,"काठमाडौं : गायक रवि ओड र गायिका बेनिशा पौडेलको आवाजमा रहेको सुन माया बोलको गीतको म्युजिक भिडियो सार्वजनिक भएको छ। बिहीबार एक कार्यक्रमबीच सार्वजनिक गरिएको गीतमा गोविन्द भट्टको शब्द तथा संगीत छ भने विशाल निरौलाले एरेञ्ज गरेका छन्। गरिमा फिल्मस्ले तयार पारेको भिडियोलाई देवेन्द्र पाण्डेले निर्देशन गरेका हुन्। भिडियोमा शुभम आचार्य र योगिशा खत्री फिचर छन्। भिडियोमा उनीहरूबीचको टिनएज प्रेमलाई देखाइएको छ। भिडियोमा दुवैले लोभलाग्दो अभिनय गरेका छन्। भिडियोमा नवराज उप्रेतीको छायांकन र विकास दाहालको सम्पादन छ। गीत सार्वजनिक कार्यक्रममा गीतकार तथा संगीतकार भट्टले यसपटक भिडियोमा आफूहरूले फरक गर्ने प्रयास गरेको बताए। प्रायः म्युजिक भिडियोमा उमेर पुगेका कलाकारहरूले अभिनय गर्ने गरेका छन्। यसपटक टिनएजका युवायुवतीलाई अभिनय गराउने सोचअनुसार हामीले भिडियो तयार गरेका हौं। भिडियोले गीतलाई न्याय गरेको छ, उनले भने। निर्देशक पाण्डेले पनि गीतकार भट्टको योजना मन परेपछि भिडियोमा टिनएजका युवायुवतीलाई अभिनय गराउन आफू पनि तयार भएको बताए। गीतको अडियो सुनेपछि मेरो दिमागमा चकलेटी अनुहारका कलाकार आएको थियो। तर, गोविन्द भट्टले टिनएजका युवायुवतीलाई अभिनय गराउने प्रस्ताव राखेपछि हामीले सुभम र योगिशालाई छनोट गर्यौं। छायांकनमा उनीहरूलाई काम गराउन अनुभवीलाई भन्दा सजिलो भयो, उनले भने। पाण्डेले आफ्ना हरेक भिडियोमा केही न केही नयाँपन देखाउने गरेका छन्। कलाकार आचार्यले बाल्यकालदेखि नै नृत्य र अभिनयमा रुचि रहेको बताउँदै अहिले त्यो सपना साकार हुँदै गएकोमा खुसी व्यक्त गरे। उनले भिडियोमा काम गर्दा रमाइलो भएको अनुभव सुनाए। योगिशाले राम्रो गीतमा राम्रो टिमसँग काम गर्न पाउँदा खुसी लागेको बताइन्।"
सरकारले पेट्रोल र डिजेलमा कति लिन्छ कर ?,"काठमाडौं : नेपाल आयल निगमले पेट्रोलियम पदार्थको भाउ बिहीबार रातिदेखि प्रतिलिटर १० रुपैयाँ घटाएको छ। सञ्चालक समितिको बिहीबार बसेको बैठकले पेट्रोल, डिजेल र मट्टितेलको भाउ घटाउने निर्णय गरेको हो। सरकारले पूर्वाधार कर घटाएपछि मूल्य समायोजन गरिएको सहप्रवक्ता पुष्कार कार्कीले बताए। उपभोक्ताले अब पेट्रोल प्रतिलिटर १ सय ७०, डिजेल मट्टीतेल १ सय ५३ रुपैयाँमा पाउनेछन्। हवाई इन्धन र एलपी ग्यासको मूल्य भने यथावत् नै रहेको निगमले प्रेस विज्ञप्तिमा जनाएको छ। मन्त्रिपरिषद्को जेठ १० गते बसेको बैठकले पेट्रोलियममा लाग्दै आएको पूर्वाधार करबराबरको रकम प्रतिलिटर १० रुपैयाँ मूल्यमा समायोजन गर्ने निर्णय गरेको थियो। उद्योग, वाणिज्य तथा आपूर्तिमन्त्री दिलेन्द्रप्रसाद बडूले जेठ १३ गतेको संसद् बैठकमा पेट्रोलियमको कर हटाउने निर्णय भएको जानकारी दिएका थिए। कर समायोजन गर्न अर्थ मन्त्रालयमा पठाइएको मन्त्री बडूको भनाइ थियो। आर्थिक विधेयक २०७९ संसद्मा विचाराधीन रहेकाले करको दर हेरफेर गर्न मनासिव नभएको निष्कर्ष मन्त्रिपरिषद्ले निकालेको जनाइएको छ। निगमले बुधबार जारी गरेको विज्ञप्तिमा अन्तर्राष्ट्रिय मूल्य नघट्ने र मूल्य यहीँ बिन्दुमा स्थिर रहे पेट्रोलियम आपूर्ति एवं बिक्रीवितरण सहज बनाउन खुद्रा मूल्यअनुसार हुने चेतावनी दिएको थियो। निगमका अनुसार प्रतिलिटर पेट्रोलमा ३१ रुपैयाँ ४१ पैसा, डिजेलमा २८ रुपैयाँ ३३ पैसा घाटा छ। जुनका लागि पहिलो किस्ताबापत १६ अर्ब र थप वक्यौता १६ अर्ब गरी आगामी जुन ८ तारिखमा भुक्तानी गर्नुपर्ने जनाइएको छ। तर, यस अवधिमा इन्धन बिक्रीबाट ९ अर्ब ५० करोड मात्रै तिर्न सक्ने निगमले जनाएको छ। प्रवक्ता विनितमणि उपाध्यायले पेट्रोलियम पदार्थ बिक्रीवितरण सहज बनाउन चुनौतीपूर्ण देखिएको बताए। उनका अनुसार वैशाखसम्म निगमलाई ४७ अर्ब घाटा भएको छ। असारसम्म ६० अर्ब पुग्ने जनाइएको छ। निगमले १५ दिनमा ३ अर्ब ८९ करोड घाटा हुने जनाएको छ। ग्यासको घाटा न्यूनीकरण गर्न घरायसी एवं व्यावसायिक प्रयोजन छुट्टाउने तयारी छ। त्यसका लागि उपसमिति गठन गरिएको छ। भारतीय आयल निगमबाट प्रतिलिटर १ सय २५ रुपैयाँ ३९ पैसामा खरिद गरेको पेट्रोलमा सरकारले प्रतिलिटर ६३ रुपैयाँ २३ पैसा कर लगाउँदै आएको थियो। अब ५३ रुपैयाँ कर लाग्ने भएको छ। १ सय २७ रुपैयाँ ५० पैसामा खरिद गरिएको डिजेलमा ४५ रुपैयाँ ९१ पैसा सरकारले कर लगाउँदै आएकोमा अब ३५ रुपैयाँ ९१ पैसा कर लाग्ने भएको छ। फेरि बढ्यो पेट्रोलियम पदार्थको मूल्य, इतिहासमै उच्च पेट्रोलियम पदार्थको मूल्य वृद्धि : पेट्रोल १६०, डिजेल १४३ र ग्यास १६ सय पुग्यो प्रतिलिटर १० रुपैयाँले बढ्यो पेट्रोल, डिजेल र मट्टितेलको मूल्य निगमले ८ दिनमै बढायो पेट्रोलियम पदार्थको मूल्य, हवाई इन्धन र खाना पकाउने ग्यासमा पनि वृद्धि पेट्रोलियमको मूल्य बढेको बढ्यै विद्युतीय सवारीको प्रयोग बढाउन ५० स्थानमा चार्जिङ स्टेसन, पेट्रोल पम्प भएकै ठाउँमा बनाइने पेट्रोल र डिजेलमा लाग्दै आएको पूर्वाधार कर हट्यो पेट्रोलियम पदार्थको मूल्य १० रुपैयाँले घट्यो संसदमा सार्वजनिक महत्वको प्रस्तावमाथि छलफल (लाइभ) एमालेका प्रमुख सचेतक भट्टराईले दर्ता गरेको जरुरी सार्वजनिक महत्त्वको प्रस्ताव मा के छ ?"
फोहोर सभ्य समाजको लाज,"स्थानीय निर्वाचन २०७९ का परिणाम आइसकेको छ। जनप्रतिनिधिले काम सुरु गरिसकेका छन्। पाँच वर्षमा राम्रो काम गर्नेहरू दोहोरिए भने चित्तबुझ्दो लोकरिझ्याइ काम नगरेकाले पुनः निर्वाचित हुन सकेनन्। काठमाडौंलगायतका पालिकामा प्रमुख तथा अध्यक्ष र सयौं जनप्रतिनिधि स्वतन्त्रकै रूपमा निर्वाचित भए। काठमाडौंका मेयर बालेन साह सिसडोल, बञ्चरेडाँडालगायत फोहोर व्यवस्थापन र डम्पिङ साइटको अवलोकण भ्रमण गरिसकेका छन्। देशको पुनर्संरचनापछि ६ महानगरपालिका, ११ उपमहानगरपालिका र २ सय ७६ नगरपालिका गरी २ सय ९३ सहर घोषणा भएका र करिब ६५ प्रतिशत जनता सहरमा बसोबास गर्न थालेका छन्। देशमा एक होइन, बिनापूर्वाधार र योजना आठवटा राजधानी बनेका छन्। फोहोरमैला पारिवारिक तथा आर्थिक क्रियाकलापको उपज हो। आधुनिक युगको सहरीकरण, औद्योगीकरण तथा नव जीवनशैलीको पाश्र्वप्रभावकै रूपमा फोहोर व्यवस्थापन ज्वलन्त चुनौती बन्दैछ। नेपालमा जनसंख्या वृद्धिसँगै भवन निर्माण, सवारीसाधन र उपभोग्य वस्तुको तीव्र विस्तारले वातावरणीय तथा पर्यावरणीय सन्तुलन खल्बलिएको छ। खानेपानीको अभाव छ, ढल निकासको व्यवस्था छैन। अव्यवस्थित सहरीकरणले राजधानी मात्र होइन ठूला मध्यम मात्र होइन साना सहरहरू पनि अत्यन्तै कुरूप तथा फोहोर बनाएको छ। बढ्दो सहरीकरण र जनसंख्यासँगै फोहोर व्यवस्थापनको काम चुनौतीपूर्ण बन्दै गइरहेका बेला फोहोर व्यवस्थापनका लागि तथाकथित अत्याधुनिक फोहोर प्रशोधन केन्द्र अझै सार्थक भएका छैनन्, सपनामै छन्। एडीबीले करिब एक दशकपहिले गरेको नेपालको अध्ययनमा प्रतिव्यक्ति दैनिक औसत फोहोर उत्पादन ३ सय १७ ग्राम छ। जसअनुसार स्वास्थ्यजन्य तथा औद्योगिक फोहोरबाहेक वार्षिक नगरजन्य फोहोर २ करोड १८ लाख बढी मेट्रिक टन उत्पादन हुन्छ। उत्पादित फोहोरमा २० देखि २५ प्रतिशत पुनर्प्रयोग भएको देखिन्छ भने अन्य अव्यवस्थित रूपमा विसर्जन हुने गरेको छ। ५० प्रतिशतभन्दा बढी फोहोर कुहिने खालका हुन्। मात्रा र प्रकारमा धेरै फरक आइसकेको छ। तुरुन्तै व्यवस्थापन नगरे एकातिर दुर्गन्ध आउने, रोगव्याधिको खतरा हुन्छ। अर्काेतिर जैविक मल, कम्पोस्ट मल, बायोग्यास बनाउन सकिँदैन। नकुहिने फोहोरमध्ये ३० देखि ४० प्रतिशतलाई पुनर्चक्रण र पुनप्र्रयोग गर्न सकिन्छ। यी गर्न नसकिने १० देखि २० प्रतिशत नकहिने फोहोरलाई ल्यान्डफिलमा लान र वातावरणीय सरक्षाका साथ विसर्जन गर्न सकिन्छ। स्वास्थ्य संस्थाबाट निस्कने फोहोरमा १० देखि १५ प्रतिशत संक्रामक र ७० देखि ९० प्रतिशत हानिकारक हुन्छन्। नियमले हानिकारक फोहोरलाई संक्रमणमुक्त बनाएर व्यवस्थापन गर्नुपर्नेमा सामान्य फोहोरमा सिधै मिसाई सफा नदी किनारमा थुपारिन्छ। यसरी थुपार्दा वातावरण, समाज र नदी पनि संक्रमित र दुर्गन्धित भएका छन्। अस्पतालको फोहोर कुल फोहोरको एक प्रतिशत जति भएता पनि निकै संक्रामक र खतरनाक हुन्छ। चिकित्साजन्य फोहोरमैलामध्ये ७५ देखि ८५ प्रतिशत अन्य घरेलुजन्य फोहोरमैला जस्तै हुने भए पनि बाकी अत्यन्तै हानिकारक हुन्छन्। अत्यन्तै हानिकारक फोहोरमैला सुरक्षित तवरले व्यवस्थापन नगर्ने हो भने वा घरेलु फोहोरसँगै मिसिन गएमा सहरी वातावरण एवं जनस्वास्थ्य, जीवजन्तुमा हानि पुग्छ र ठूलो प्रकोप फैलिन सक्छ। विश्व स्वास्थ्य संगठनले सन् २००२ मा मेडिकल वेष्ट भनेर प्रयोग भएका सामग्रीहरू, रोगको निदान, उपचार, खोप, अनुसन्धान, जैविक कीटाणु उत्पादन गर्ने प्रयोगशाला तथा प्रयोगशालाबाट फ्याँकिने बिरामीको दिसा, खकार, पिसाब, रगत, बिर्य, तन्तु, सुईं तथा ब्लेडलाई लिएको छ। मेडिकल वेस्ट अत्यन्तै संक्रामक र शिघ्र फैलिने हुन्छ, वातावरणीय स्वास्थ्यका लागि ठूलो चुनौती उत्पन्न गर्न सक्छ। तसर्थ हरेक क्लिनिक र अस्पताललाई फोहोर संक्रमणमुक्त बनाएर मात्र बाहिर निकाल्न बाध्यकारी बनाएको छ। निजी क्लिनिक तथा अस्पताल सञ्चालन तथा स्तरवृद्धि मापदण्डले तर व्यवहारमा अन्य नियम कानुनझै कागजमै सीमित छ। सबै महानगर, उपमहानगर तथा नगरउन्मुख सहरहरूमा न त व्यवस्थित बसोबास छ न त योजनाबद्ध पूर्वाधार निर्माण नै। नेपालका हरेक नगर क्षेत्रमा मानवीय संकट बढ्दो छ। सार्वजनिक स्थान र सडकपेटीमै भान्साको फोहोर, शौचालयको फोहोर, वीर्ययुक्त कण्डम, महिनावारीमा प्रयोग भएका प्याड, पोलिथिन, प्लास्टिकजन्य कागज छन्। यस्तै, सामान, म्याद गुज्रेका औषधि, खाद्यपदार्थ, कीटनाशकहरू, होटलका बासी खाना, चुरोटका ठुटा, मदिराका बोतल, सवारीसाधनजन्य फोहोर, कवाडी, पशुपतिका मल तथा मृत जनावर नै देखिन्छन्। गर्मी तथा वर्षायाममा त झन् फोहोरमा झिंगा र थुप्रोबाट पानी, रस बगिरहेका हुन्छन्। फोहोरको डंगुरबाट झिंगा, लामखुट्टे, मुसा, चरा तथा गाडीका पाङ्ग्रा, जुत्ता चप्पलबाट वरिपरि तथा घरभित्र संक्रमण पुग्छ। रसाएको फोहोर पानी तथा अन्य जीवजन्तुबाट पानीका स्रोतहरू पनि संक्रमित हुन्छन्। जसबाट कीटजन्य, पानीजन्यलगायतका संक्रमणहरूले महामारीको रूप लिन सक्छन्। दूषित पानीका कारण जन्डिस, हैजा, झाडापखाला, आऊ, हेपाटाइटिस, टायफाइड र छालाजन्य तथा एलर्जिक समस्याहरू र मौसमी रोगहरू जस्तै शीतलहर र विभिन्न फ्लुको प्रकोप भइरहेको छ। यथेष्ट शारीरिक व्यायामको अभावमा मोटोपनाको समस्या, मुटुरोग, मधुमेह, उच्च रक्तचाप, हृदयाघातजस्ता दीर्घरोगहरू बढ्दो छन्। एचआईभी, औलो, क्षयरोगको संक्रमणको जोखिम बढ्दो छ। वायु प्रदूषण, मानसिक तनाव, धूमपान, मद्यपान, लागूऔषध सेवन, हिंसा, लुटपाट, अस्वस्थकर खाना, ताजा हरियो सागपात र फलफूलको कमीले गर्दा सहरियाहरूको जीवन प्रत्येक पल जोखिमपूर्ण बन्दै गइरहेको पाइन्छ। सहरी क्षेत्रमा फोहोर व्यवस्थापन चुनौती बनिरहेका बेला काठमाडौंको गोर्कणेश्वर नगरपालिकाले घरघरबाट निस्कने फोहोरलाई धुवाँरहितरूपमा जलाउने जापानी प्रविधिको इन्सिनरेटर जडान गरी आधुनिक प्रविधिबाट फोहोर व्यवस्थापन गर्न सुरु केही महिनादेखि गर्दैछ। मेसिनले निस्केको धुवाँलाई मेसिनभित्रै फिल्टर गरेर धुवाँ शुद्धीकरण गरी मानिसले प्रयोग गर्न सक्ने बाफको रूपमा बाहिर फाल्छ। दैनिक २५ टन कुहिने र नकुहिने दुवै फोहोर सुकाएर जलाएर खरानी बनाउन सक्छ। एक सय किलो फोहोर जलाउँदा एक किलो मात्र खरानी निस्कन्छ। फोहोरलाई पुन: प्रयोग, पुनर्निर्माण र कम गर्ने गरी तीन भागमा विभाजन गर्दैं शून्य फोहोर र थ्रीआररिडक्सन, रियुज र रिप्रोडक्ट सिद्धान्तमा आधारित भएर प्लान्ट बनाइनु जरुरी छ। अन्तमा, सडक, चौक र गल्लीको फोहोर सभ्य समाजका लागि लाज हो। प्रत्येक घर, अस्पताल, कारखाना, संघसंस्थाहरूले आफ्नो फोहोर आफैं जम्मा गरेर व्यवस्थापन गर्ने जिम्मेवारी लिनुपर्छ। फोहोर व्यवस्थापन प्रत्येक नागरिकको कर्तव्य हो।"
स्याङ्जाका स्थानीय तहलाई ४ अर्ब ६६ करोड २४ लाख बजेट विनियोजन : कुन पालिकामा कति ?,"स्याङ्जा :आर्थिक वर्ष २०७९८० मा स्याङ्जाको बजेट ४ अर्ब ६६ करोड २४ लाख रुपैयाँ विनियोजन भएको छ। गत वर्ष ४ अर्ब ३४ करोड ७६ लाखको बजेट ल्याएको थियो। गत वर्षभन्दा यसवर्ष ३१ करोड ४८ लाख रुपैयाँ बढी हो। संघीय सरकारले यहाँका ५ नगरपालिकासहित ६ गाउँपालिकामा उपलब्ध गराउने गरी सो रकम विनियोजन गरेको हो। एघार तह रहेको स्याङ्जाका ५ नगरपालिकाको समग्र बजेट २ अर्ब ७० करोड १७ लाख भने ६ गाउँपालिकाको १ अर्ब ९६ करोड ७ लाख रहेको छ। समग्रमा पालिकामा विनियोजित रकममध्ये समानीकरण अनुदानतर्फ १ अर्ब २७ करोड १३ लाख, सशर्त अनुदानतर्फ ३ अर्ब ३ करोड ५३ लाख, समपुरक अनुदानतर्फ १६ करोड ३० लाख र विशेष अनुदानतर्फ १९ करोड २८ लाख गरी कूल ४ अर्ब ६६ करोड २४ लाख विनियोजन भएको हो। विनिजोजित रकममध्ये सबैभन्दा बढी पुतलीबजार नगरपालिकालाई ६३ करोड १३ लाख रुपैयाँ छ। भीरकोट नगरपालिकाको बजेट सबैभन्दा कम ३९ करोड ७३ लाख छ। रकममध्ये पुतलीबजारको समानीकरण अनुदानमा १५ करोड ९१ लाख, सशर्त अनुदानमा ४५ करोड ८२ लाख, समपुरक अनुदानमा १ करोड ४० लाख विनियोजन गरेको छ। यसैगरी, भीरकोटको समानीकरणतर्फ ११ करोड ५९ लाख, सशर्ततर्फ २६ करोड ३४ लाख, समपूरकतर्फ ८० लाख र विशेष अनुदानतर्फ १ करोडगरी ३९ करोड ७३ लाख विनियोजन भएको हो। गल्याङ नगरपालिकाको बजेट ५५ करोड ३२ लाख छ। विनियोजित रकममध्ये समानीकरण अनुदानतर्फ १४ करोड २२ लाख, सशर्त अनुदानतर्फ ३७ करोड १० लाख छ। समपूरक अनुदानतर्फ २ करोड र विशेष अनुदानतर्फगरी २ करोडगरी ५५ करोड ३२ लाख विनियोजन भएको हो। चापाकोट नगरपालिकाको बजेट ४९ करोड ४२ लाख छ। बजेटको समानीकरणमा ११ करोड ५४ लाख, सशर्तमा ३२ करोड ७४ लाख, समपूरकमा २ करोड ५० लाख र विशेष अनुदानमा २ करोड छ। वालिङ नगरपालिकाको ६२ करोड ५७ लाख विनियोजन भएको छ। ती बजेटमध्ये समानीकरण अनुदानमा १७ करोड ३२ लाख, सशर्त अनुदानमा ४२ करोड २५ लाख, समपुरक अनुदानमा २ करोड २० लाख र विशेष अनुदान ८० लाख हो। यस्तैगरी, गाउँपालिकामा सबैभन्दा बढी कालीगण्डकीलाई ३८ करोड ४० लाख रुपैयाँ विनियोजन भएको छ। यसैगरी, फेदीखोलालाई सबैभन्दा कम २७ करोड ६१ लाख विनियोजन भएको छ। अर्जुनचौपारी गाउँपालिकाको बजेट ३० करोड ४९ लाख रहेको छ। ती रकममध्ये समानीकरण अनुदानमा ९ करोड ४ लाख, सशर्त अनुदानमा १८ करोड ४५, समपुरक अनुदानमा ७० लाख र विशेष अनुदानमा २ करोड ३० लाख रहेको छ। आँधीखोला गाउँपालिकाको ३५ करोड ३६ लाख विनियोजन भएको छ। रकममध्ये समानीकरण अनुदानमा ९ करोड ३२ लाख, सशर्त अनुदानमा २२ करोड ४, समपूरकमा १ करोड ५० लाख र विशेष अनुदान २ करोड ५० लाख छ। कालीगण्डकी गाउँपालिकालाई ३८ करोड ४० लाख विनियोजन भएको छ । उक्त रकममध्ये समानीकरण अनुदानमा रु १० करोड ९३ लाख, सशर्त अनुदानअन्तर्गत २३ करोड ४७ लाख, समपूरक अनुदान २ करोड र विशेष अनुदान २ करोड गरी जम्मा ३८ करोड ४० लाख विनियोजन गरेको छ । फेदीखोला गाउँपालिकाको बजेट २७ करोड ६१ लाख छ। सो रकममध्ये समानीकरणतर्फ ८ करोड २९ लाख, सशर्ततर्फ १६ करोड ७ लाख, समपूरकतर्फ ७० लाख र विशेषतर्फ २ करोड ५५ लाख विनियोजन गरिएको छ।विरुवा गाउँपालिकाको समानीकरण अनुदानमा ९ करोड ६४ लाख, सशर्त अनुदान अन्तर्गत २२ करोड ६ लाख, समपूरक अनुदानमा ९० लाख र समपूरक अनुदानमा १ करोडगरी ३३ करोड ६० लाखको बजेट रहेको छ। हरिनाश गाउँपालिकाको समानीकरण अनुदानमा ९ करोड ३३ लाख, सशर्त अनुदानमा १७ करोड १९, समपूरक अनुदानमा १ करोड ६० लाख र विशेष अनुदानमा २ करोड ४९ लाख कुल ३० करोड ६१ लाख छ। गएको वर्ष पनि नगरपालिकामध्ये सबैभन्दा बढी पुतलीबजारमा र सबैभन्दा कम भीरकोटमा र गाउँपालिकामध्ये सबैभन्दा धेरै कालीगण्डकीमा र सबैभन्दा कम फेदीखोलामा बजेट विनियोजन भएको थियो।"
कर घटाएर भए पनि उपभोक्तालाई राहत दिनुपर्छ : गगन थापा,"काठमाडौंः सांसद गगनकुमार थापा पेट्रोलियम ऐन ल्याउन सरकारसँग माग गरेका छन् । शुक्रबार संसदमा सार्वजनिक महत्वको प्रस्तावमाथिको छलफलमा भाग लिँदै सांसद थापाले पेट्रोलियम ऐन ल्याए मात्रै त्यसले सही बाटो देखाउने बताए । उनले भने, 'हाम्रो स्टोरेज ८१० दिन मात्रैको छ । स्टोरेजको क्षमता बढाउनैपर्छ । पेट्रोलियम ऐन चाहियो हामीलाई । बल्ल त्यसले हामीलाई बाटो देखाउँछ । र, अर्को कुरा नेपाललाई पेट्रोल, डिजेल, एलपिजी ग्याँसमुक्त देश बनाउन आजैबाट महत्वाकांक्षी योजना ल्याउनुपर्ने देखिन्छ । ' उनले खपत कम गर्ने प्रभावकारी उपाय अवलम्बन गर्न आवश्यक रहेको बताए । उनले यो बेला भन्सार, मुल्य अभिवृद्धि,सडक मर्मत, अन्तरशुल्क कर घटाएर भएपनि उपभोक्तालाई राहत दिनैपर्ने बताए ।"
एमालेका प्रमुख सचेतक भट्टराईले दर्ता गरेको जरुरी सार्वजनिक महत्त्वको प्रस्ताव मा के छ ?,"काठमाडौं : एमालेका प्रमुख सचेतक एवम् सांसद् विशाल भट्टराईले संसद्मा दर्ता गरेको जरुरी सार्वजनिक महत्त्वको प्रस्ताव माथि छलफल जारी रहेको छ। पेट्रोलियम पदार्थसहितका वस्तुमा अस्वाभाविक मूल्यवृद्धि गरिएको भन्दै शुक्रबारको प्रतिनिधिसभाको बैठकमा भट्टराईले जरुरी सार्वजनिक महत्त्वको प्रस्ताव प्रस्तुत गरेका हुन्। प्रतिनिधि सभा नियमावली, २०७५ को नियम ७१ बमोजिम देहायको जरुरी सार्वजनिक महत्त्वको विषयमाथि छलफल गर्न सूचना दिएको प्रस्तावमा उल्लेख छ। प्रमुख सचेतक भट्टराईले गरेको प्रस्तावलाई सांसदहरु यज्ञराज सुनुवार, गणेश कुमार पहाडी, राजेन्द्र प्रसाद लिङ्देन र दुर्गा पौडेलले समर्थन जनाएका छन्। प्रस्तावमा पेट्रोलियम पदार्थको मुल्य स्वचालित मुल्य निर्धारण कार्यविधिअनुसार नेपालमा आयात हुने पेट्रोलियम पदार्थको बिक्रि मुल्य परल मुल्य बमोजिम १५ दिनमा एकपटक समायोजन गर्न सक्ने प्रावधानविरुद्ध गएर गरिएको मुल्यवृद्धि तत्काल फिर्ता गर्न सरकारसँग माग गर्न गरिएको छ। खाना पकाउने ग्यास, पेट्रोल, डिजेल र मट्टितेल लगायतका पदार्थमा भईराखेको चुहावट, कमिशन र अत्यधिक कर लाई न्युनीकरण गर्न यी पदार्थमा भएको मुल्य घटाउन सरकारले गरेको प्रयासबारे स्पष्ट खाका सरकारसँग माग गर्न, खाना पकाउने ग्यास, पेट्रोल डिजेल र मट्टितेल लगायतका पदार्थको मुल्य वृद्धिले गर्दा गरिब, सीमान्तकृत, कमजोर आय स्रोत भएका वर्ग, विद्यार्थी लगायत आम जनताको दैनिक जनजीवनमा पार्ने असरबारे अर्थशास्त्रीय दृष्ट्रिकोणबाट गरिएको बहुआयिक प्रभावसहितको विश्लेषणात्मक प्रतिवेदन सरकारसँग माग गर्न प्रस्ताव दर्ता गरिएको हो। पेट्रोलियम पदार्थको मूल्यवृद्धिविरुद्ध अनेरास्ववियुको राँके जुलुस (फोटो फिचर) पेट्रोलियम कर १० रुपैयाँ घट्ने पेट्रोलियम पदार्थ उत्खनन गर्न दुई वर्ष समय थप बजेट : भारतको सिलगुढीदेखि चारअलीसम्म पेट्रोलियम पाइपलाइन बनाउने विद्युतीय सवारीको प्रयोग बढाउन ५० स्थानमा चार्जिङ स्टेसन, पेट्रोल पम्प भएकै ठाउँमा बनाइने पेट्रोल र डिजेलमा लाग्दै आएको पूर्वाधार कर हट्यो पेट्रोलियम पदार्थको मूल्य १० रुपैयाँले घट्यो बहुमतबाहेकका जिल्लामा गठबन्धन संसदमा सार्वजनिक महत्वको प्रस्तावमाथि छलफल (लाइभ) एमालेका प्रमुख सचेतक भट्टराईले दर्ता गरेको जरुरी सार्वजनिक महत्त्वको प्रस्ताव मा के छ ? कर घटाएर भए पनि उपभोक्तालाई राहत दिनुपर्छ : गगन थापा सरकारले पेट्रोल र डिजेलमा कति लिन्छ कर ? मुल्यवृद्धिका कारण हुँदा खाने वर्गको जनजीवन सहज बनाउन सरकारले के कस्ता योजना लिएको छ ? त्यसको जानकारी माग गर्न। सरकारले अब मुल्य वृद्धि नगर्नका लागि के कस्तो पहल लिएको छ ? यदि पहल लिएको छ भने उक्त पहलमा के कस्तो प्रगति भएको छ ? सोबारे सरकारसँग जानकारी माग गर्न प्रस्ताव गरिएको उल्लेख छ।"
'मूल्य वृद्धि नियन्त्रण गर्न संसदीय समिति गठन गरियोस्',"काठमाडौंः नेकपा एमालेले पटक पटक उपभोग्य वस्तुको मुल्य वृद्धि भएको भन्दै संसदीय समिति गठन गर्न माग गरेको छ । एमाले प्रमुख सचेतक विशाल भट्टराईले प्रतिनिधि सभामा पेश गरेको सार्वजनिक महत्वमाथिको प्रस्तावमाथिको छलफलमा भाग लिदै मूल्य वृद्धि नियन्त्रण गर्न संसदीय समिति गठनको माग गरेका हुन्। प्रमुख सचेतक भट्टराईले सरकारले बजार अनुगमन ठप्प हुँदा सरकार मुलुकमा छ कि छैन ? भन्ने प्रश्न खड्किएको बताए । उनले बजारको अनुगमन गरेर तत्काल मूल्य वृद्धि नियन्त्रण गर्न माग गरे । भट्टराईले अर्थतन्त्रका प्रमुख परिसुचकहरुप्रति सरकारले यथेष्ट ध्यान पुर्याउन नसक्दा जनताको जनजिविकासँग जोडिएका खाद्यान्यलगायत अन्य उपभोग्य वस्तुहरुको व्यापक मुल्य वृद्धि भएको बताए । सरकारले मुद्रास्फितिलाई रोक्नुको सट्टा दिनादिनु खाना पकाउने ग्याँस, डिजेल, पेट्रोल, मट्टितेललगायतका जनताको जिवनसँग जोडिएका पेट्रोलियम पदार्थको मुल्य स्वचालितरुपमा पन्ध्र दिनमा एकपटक समायोजन गर्न सक्ने प्रावधान विपरित बढाएको उनको भनाइ छ । उनले भने, 'पेट्रोलियम पदार्थको मुल्य बढ्दा यसले पार्ने बहुआयामिक असर सम्बन्धमा कुनै विश्लेषण गरिएको छैन । पेट्रोलियम पदार्थको मुल्य समायोजन कसरी गर्न सकिन्छ भनेर प्रतिपक्ष दल एवं सम्बन्धित क्षेत्रका विज्ञसँग छलफल नगरी निजीकरणको कुरा उठाउनु असान्दर्भिक, गैर जिम्मेवार र वेमौसमी छ । नेपालको संविधानले सम्मानपूर्वक बाँच्न पाउने हकको व्यवस्था गरेपनि मुल्यवृद्धिका कारण निम्न वर्ग र कमजोर आयस्रोत भएका मानिसलाई जीवन जीउन गाहो परिरहेको छ ।' जनताको आधारभूत आवश्यकता परिपूर्ति गर्ने कल्याणकारी राज्यको प्राथमिक र सर्वाधिक महत्वपूर्ण दायित्वको सुनिश्चित गर्न तत्काल पेट्रोलियम पदार्थको मूल्य घटाउने स्पष्ट खाका पेश गर्न सरकारलाई झकझक्याउन संसदले पहल गर्न अत्यावश्यक भएको उनको भनाइ छ।"
यी कारणले लोकप्रिय बन्दै छ भिभो 'वाई ३३ एस',"काठमाडौं : स्मार्टफोन अहिले हाम्रो व्यक्तित्व झल्काउने माध्यम र जीवनशैलीको एक महत्वपूर्ण हिस्सा बनिरहेको छ। अग्रणी विश्वव्यापी स्मार्टफोन ब्रान्ड, भिभोले प्रयोगकर्ताको जीवनमा स्मार्टफोनको महत्वलाई महशुस गरी आवश्यकता अनुरूप नयाँ उत्पादनहरू बनाउँदै गरेको कम्पनीको भनाइ छ। भिभोको वाई श्रृंखलाको पोर्टफोलियोको सबैभन्दा पछिल्लो संस्करण हो भिभो वाई३३एस। यसले डिजाइन, क्यामेरा, स्टोरेज र ब्याट्री जस्ता पक्षहरूको सन्दर्भमा प्रयोगकर्ताहरुको मन जित्न सफल भएको कम्पनीको भनाइ छ। वाई३३एसले मिडरेन्ज सेगमेन्टमा उपभोक्ताको अपेक्षा पूरा गर्ने शीर्ष ५ कारण यस प्रकार रहेका कम्पनीको भनाइ छ। १) शानदार क्यामेरा सेटअपः वाई३३एसमा ५०एमपीको रियर क्यामेरा छ। जसलाई २एमपी बोकेह क्यामेरा र २एमपी सुपर म्याक्रो क्यामेराले सपोर्ट गरेको छ। यसलाई भिभोको सिग्नेचर डुअल टोन स्टेपमा सुन्दर ढंगले तयार पारिएको छ, जसमा प्रयोगकर्ताहरूले शक्तिशाली इमेजिङ प्रविधिहरूको आनन्द लिन सक्नेछन्। यसमा ५०एमपी रियर क्यामेरा सेन्सर छ जसले जुम इन वा क्रप गर्दा पनि तस्बिरको गुणस्तर कम नगरी स्पष्ट तस्वीरहरु खिच्छ। साथै, भिभोको सिग्नेचर सुपर नाइट एल्गोरिदमले नोइज घटाएर स्पष्ट फोटोहरु कदै गर्छ। यो स्मार्टफोनले प्रयोगकर्तालाई स्टाइलिश नाइट फिल्टरका चार सेटहरूका साथ अनुभवी प्रोजस्तै नाइट शटहरू खिच्न मद्दत गर्दछ जुन व्यवसायीक फोटोग्राफरहरूद्वारा विशेष रूपमा भिभोका लागि डिजाइन गरिएको हो। वाई३३एसमा ईआईएस अल्ट्रा स्टेबल भिडियो पनि समावेश छ जसले प्रयोगकर्ताहरूलाई मोशन भिडियो खिच्न सहयोग गर्छ। यसका साथै, भिडियोहरूको लागि फेस ब्यूटी र स्मार्ट सम्पादन जस्ता सुविधाहरूले अझ सुन्दर शटहरु लिन सकिन्छ। यसमा आई अटोफोकस पनि छ जसले उत्कृष्ट पोट्र्रेट खिच्न सकिन्छ। वाई३३एसमा सुपर एचडीआरले रङहरूलाई मिलाउने र छायाहरूमा विवरणहरू सार्प बनाउँछ। स्मार्टफोनमा एचडी गुणस्तरको उत्कृष्ट सेल्फीहरूका लागि १६एमपी फ्रन्ट क्यामेरा छ जसले प्रयोगकर्ताहरूलाई दिनभर विश्वस्त र रेडियन्ट तस्वीर लिन मद्दत गर्दछ। फ्रन्ट क्यामेराको इनबिल्ट मल्टिस्टाइल पोट्र्रेटलाई धन्यवाद जसले प्रयोगकर्ताको मुड वा पोशाक अनुरूप शैलीहरूको चयन गर्न सक्छन्। फेस ब्यूटी र बोकेह जस्ता सुविधाहरूले सजिलै आकर्षक, ग्लैमरस र प्राकृतिक लुक प्राप्त गर्दछ। २) प्रिमियम डिजाइनः वाई३३एसले विलासी र प्रिमियम अनुभूतिको साथ स्लिम र ट्रेंडी डिजाइन प्रदान गर्दछ। यो १८२ ग्राम तौल भएको उपकरण हलुका छ र बोक्दा आरामदायी अनुमति दिन्छ। क्यामेरा अलाइनमेन्टमा भिभोको डुअल टोन स्टेपले यसको सुन्दरतालाई अझ बढाउँछ। यो स्मार्टफोनले दुईवटा रंगहरू उपलब्ध छन्ः मिरर ब्ल्याकः पछिल्लो डबल लेयर कोटिंग प्रविधिले यसको कालो रंगमा चमक थप्छ। यसलाई हेर्दा प्रकाश, छाया, टेक्सचर र अनन्त चमकभित्र लुकेको संसार पत्ता लगाउन सकिन्छ। मिडडे ड्रीमः ओरेन्ज र ब्लू ढाँचाको एक आकर्षक चमकमा आधारित मिडडे ड्रीममा एजी टेक्सचरको अनुभूति गर्न सकिन्छ। यसमा लिक्विड क्रिस्टल कोटिंगले स्मूथनेस थप्छ र फोनलाई फिंगरप्रिन्टरहित बनाउँछ। वाई३३एसको साइड पावर बटन आफैमा एक बलियो फिंगरप्रिन्ट स्क्यानर पनि हो। यसमा फोन अनलक गर्न फेस वेक पनि छ। ३) ब्याट्री ब्याकअपः वाई३३एस मा ५००० एमएएच ब्याट्री र १८ वाट फास्ट चार्ज छ जसले उपभोक्ताको सबै ब्याट्रीसंग सम्बन्धित समस्याहरूलाई समाधान गर्छ। स्मार्टफोनमा तीन शक्तिशाली रणनीतिहरू छन्ः ५०००एमएएच (टाइप) ब्याट्री, १८ वाट फास्ट चार्ज र भिभो इनर्जी गार्डिएन। यिनीहरूको मद्दतले, प्रयोगकर्ताले ठूलो ब्याट्री क्षमताको पूर्ण उपयोग गर्न र कुशल ऊर्जा व्यवस्थापनको मजा लिन फोनलाई छिटो चार्ज गर्न सक्छन्। स्मार्टफोनमा रिभर्स चार्जिङ सुविधा पनि छ जसले फोनलाई मोबाइल पावर बैंकमा परिणत गर्छ र अनदगो हुने उपभोक्ताहरूका लागि उपयोगी उपकरण बनाउँछ। ४) विशाल स्टोरेजः यस स्मार्टफोन ८जीबी र्याम छ जुन एक्सटेन्डेड र्याम २० को साथ आउँछ र रोमको निष्क्रिय स्पेस प्रयोग गरेर ४जीबीसम्म विस्तार गर्न अनुमति दिन्छ र एपहरुबीच स्विच गर्दा सहज र ल्याग मुक्त बनाउँछ। ५) उत्कृष्ट डिस्प्लेः यस स्मार्टफोनमा ६५८ इन्च एफएचडी प्लस इनसेल डिस्प्ले छ जसले उज्यालो रङहरू र जीवन्त विवरणहरू प्रदान गर्दछ। यस फोनले समग्रमा निर्बाध र उत्कृष्ट अनुभव प्रदान गर्छ र गेम खेल्दा होस् वा चलचित्र हेर्दा होस् निर्विवाद स्पष्टता प्रदान गर्दछ। यसको बिल्टइन ब्लू लाइट फिल्टरले प्रयोगकर्ताको आँखालाई सुरक्षा प्रदान गर्दछ। उत्कृष्ट डिजाइन, क्यामेरा सेटअप, शक्तिशाली ब्याट्री र स्टोरेजले वाई३३एस लाई मिडरेन्ज सेगमेन्टमा उच्च रोजाइको स्मार्टफोन बनाउँछ। वाई३३एस रु २९,९९९ मा देशभर उपलब्ध छ।"
मलेसिया रोजगारी : श्रम स्वीकृतिको सबै प्रक्रिया पूरा गरेपछि मात्रै स्वास्थ्य परीक्षण,"काठमाडौं : वैदेशिक रोजगारीका लागि मलेसिया जाने श्रमिकको बायोमेट्रिक स्वास्थ्य परीक्षणमा देखिएको समस्या समाधान गर्न सरोकारवाला सहमत भएका छन् । श्रम, रोजगार तथा सामाजिक सुरक्षा मन्त्रालयमा मन्त्री कृष्णकुमार श्रेष्ठ र सचिव एकनारायण अर्यालसहित स्वास्थ्य व्यवसायी तथा वैदेशिक रोजगार व्यवसायीका प्रतिनिधिबीच बिहीबार भएको छलफलमा सरोकारवालाले बायोमेट्रिक स्वास्थ्य परीक्षणमा देखिएको समस्या तत्काल समाधान गर्ने प्रतिबद्धता जनाइएको मन्त्रालयले जनाएएको छ । त्यसका लागि अबदेखि पूर्व श्रम स्वीकृतिका सबै प्रक्रिया पूरा गरेपछि मात्रै श्रमिकको बायोमेट्रिक स्वास्थ्य परीक्षण गरिनेछ । अहिले श्रम स्वीकृतिको प्रक्रिया सुरु नहुँदै दैनिक हजारौं श्रमिक बायोमेट्रिक स्वास्थ्य परीक्षणका लागि जाने गरेका छन् । पूर्व श्रम स्वीकृतिका सबै प्रक्रिया पूरा गरेपछि मात्र स्वास्थ्य परीक्षणका लागि सूचीकृत स्वास्थ्य संस्थाले बायोमेट्रिक स्वास्थ्य परीक्षण गर्नेछन् । नेपाली कामदारको प्रमुख गन्तव्य मुलुकका रुपमा रहँदै आएको मलेसिया रोजगारी लामो समयपछि नियमित भएपछि स्वास्थ्य परीक्षणको चाप बढेको स्वास्थ्य व्यवसायीको भनाइ छ । स्वास्थ्य परीक्षणमा देखिएको समस्या समाधान गर्न स्वास्थ्य व्यवसायी तथा वैदेशिक रोजगार व्यवसायीले संयुक्त वक्तव्य जारी गर्ने, पूर्व श्रम स्वीकृतिका सबै प्रक्रिया पूरा नगरी स्वास्थ्य परीक्षण नगर्ने, नियमानुसार नगर्ने संस्थालाई कारबाहीको दायरामा ल्याउने र स्वास्थ्य परीक्षणको विवरण साप्ताहिकरुपमा मन्त्रालयमा बुझाउने निर्णय भएको छ । मन्त्री श्रेष्ठले मन्त्रालयबाट हुने सेवालाई अनलाइनबाट प्रवाह गरी छिटोछरितो गरिएको भन्दै अन्य सरोकारवाला संस्थाले पनि श्रमिकलाई दुःख दिन नहुने बताए।"
गठबन्धनबीचको चुनावी तालमेलमा आशंका नगरौं : महामन्त्री शर्मा,"काठमाडौं : नेपाली कांग्रेसका महामन्त्री विश्वप्रकाश शर्माले स्थानीय तहको गठबन्धनबीचको चुनावी तालमेलमा आशंका नगर्न आग्रह गरेका छन्। शुक्रबार भक्तपुरमा स्थानीय तहको निर्वाचनमा कांग्रेसका तर्फबाट बिजयीहरुलाई बधाई तथा सम्मान कार्यक्रममा शर्माले चुनावमा तालमेल प्रभावकारी भएको भन्दै आशंका नगर्न आग्रह गरे। उनले कांग्रेस, माओवादी केन्द्र र नेकपा एकीकृत समाजवादीले तालमेलकै कारण केहि सिटमा जीत हाँसिल गरेको तर्क गरे। शर्माले सबै स्थानीय तहमध्ये केहिमा मात्र तालमेल भएको भन्दै तालमेलमा हल्ला धेरै भएको जिकिर गरे। उनले स्थानीय तहमा प्रभावकारी रुपमा काम गर्न जनप्रतिनिधिलाई सुझाव दिए। उनले मुलुकको विकासका लागि स्थानीय तहको भूमिका महत्वपूर्ण हुने भन्दै पाँच वर्षको कार्यकालको सहि रुपमा उपयोग गर्न पनि सुझाव दिए।"
कस्तो छ संगत ?,"बरु एक्लै हिँड, तर गलत साथीको संगत कहिल्यै नगर। यो भनाइ पुरानो मानिन्छ। त्यस्तै संगत गुनाको फल भन्ने भनाइले पनि संगतको महत्त्वलाई उजागर गर्छ। घतलाग्दा यी भनाइ नेपाली समाजमा सदाबहार मानिन्छ। अहिलेको समयमा माथिका भनाइ झनै सान्दर्भिक हुँदै गएको छ। आधुनिक जीवनशैली, व्यस्त समय, स्थान र परिवेशले संगतलाई झन् ध्यान दिनुपर्ने बनाएको छ। गलत साथीहरूको संगतले कुमार्गतर्फ लैजान्छ। त्यसैले एक्लै हिँड्ने तर गलत व्यक्तिको संगत गर्न नहुने भनाइलाई अनुसरण गर्नुपर्छ। सक्कली र नक्कली अनुहार नै हामीहरू पत्ता लगाउन नसक्ने दुनियाँमा हामी बाँचिरहेका छौं। संगतले निकै ठूलो प्रभाव पार्छ। राम्रो संगतले सुबाटोमा लाग्न प्रेरित गर्छ। खराब संगतले कुबाटोमा डोर्याउँछ। संगतले आपसी सम्बन्धलाई पनि प्रभावित पारिरहेको हुन्छ। त्यसैले संगत गुनाको फल भन्ने त भन्ने उखान नै छ। हामी वयस्कहरू त संगतबाट यति धेरै प्रभावित हुन्छन् भने बालबालिका एवं किशोरावस्थाका व्यक्तिहरू झन् बढी प्रभावित भइरहेका हुन्छन्। साना बालबालिकाहरूलाई त सम्झाउँदा बुझाउँदा मान्न सक्छन्। किनकि बालबालिकाहरू साथीहरूको संगतमा परिसकेका हुँदैनन्। तर किशोर अवस्थाका नानीबाबुहरूका धेरै साथीहरू बनिसकेका हुन्छन्। उमेरका कारण संगत खराबै साथीसँग भए पनि सहजै मान्न तयारै हँुदैनन्। किशोर अवस्थामा प्रायः सबैलाई आफू सही भएको र अभिभावक बेकारमा कराएको लाग्न सक्छ। किनकि यो यो उमेर यस्तो सोच पैदा गर्ने हुन्छ। आफ्ना सबै कुरा सही र ठूलाका सबै कुरा गलत लाग्न सक्छ। यो उमेरमा जिद्दीपन देखिन्छ। अभिभावकहरूले सन्तानको जिद्दीपनका बारेमा सजग हुनुपर्छ। किनकि त्यो अवस्था भोगेको, सुनेका र देखेका कारण पनि अभिभावकले विशेष ख्याल गर्नुपर्छ। किशोर अवस्थामा प्रवेश गरिरहेका सन्तानको गतिविधिमा ध्यान दिनुपर्छ। यसको पहिलो दायित्व अभिभावक र शिक्षकमै रहन्छ। गौतम बुद्धको भनाइमा खराब साथीको संगत जंगली जनावरभन्दा घातक हुन्छ। जनावरले त बाहिरी शरीर मात्र घायल पार्छ तर खराब साथीको संगतले मन, मस्तिष्कलाई नै घायल बनाइदिन्छ। त्यसैले खराब साथीसँग हिँड्नुभन्दा एक्लै हिँड्नु लाभदायक हुन्छ। हामीसँग संगत हुने साथीहरूका प्रकारहरू धेरै छन्। ठट्यौला, काँतर, बाौद्धिक, स्नेही, स्वार्थी, बोलक्कड, लोभीलगायत विविध खालका साथीहरू हुन्छन्। सबै साथीहरूका संगतबाट नानीबाबुहरूले केही न केही सिकिरहेकै हुन्छन्। तर उनीहरूसँग बालबालिकाले कस्तो प्रकारको संगत गर्ने ? कुन प्रकारको साथीलाई कति र कस्तो समय दिने ? साथी संगतीबाट सिकेका कति कुराहरू आफूले आत्मसात् गर्ने ? कस्ता किसिमका साथीसँग टाढा रहने ? यी सबैबाट बालबालिकाहरू अनविज्ञ हुन्छन्। हाम्रा किशोरावस्थामा प्रवेश गर्दै गरेका सन्तानलाई यी सबै कुराहरू अभिभावकले अवगत गराउनु पर्छ। उनीहरूलाई बाटो देखाउने जिम्मा हामी अभिभावक र शिक्षकहरूकै हो। किशोरकिशोरीहरूलाई अभिभावकले हरेक महिना साथी संगतिबाट हुने सकारात्मक र नकारात्मक पक्षको बारेमा प्रशिक्षण दिन जरुरी छ। किशोर अवस्था भावनामा बहकिने उमेर पनि हो। मान्छे कसरी भावनामा बहकिएर खराब संगत गर्न पुग्छ भन्ने मैले नजिकबाट देखेकी छु। खराब संगतका कारण आफू पनि बिग्रन सक्छ भन्ने एउटा भर्खरैको उदाहरण उल्लेख गर्न चाहन्छु। मेरा श्रीमान्का साथीकी छोरी पढ्नमा एकदमै अब्बल थिइन्। किशोर अवस्थामा प्रवेश गर्दै गरेकी थिइन्। घरायशी कामकाजमा पनि अगाडि थिइन्। मैले बालबालिकालाई हौसला मिलोस् भनेर उनीहरूका अगाडि नै प्रशंसा गरेकी हुन्छु। त्यसै पनि उनी प्रशंसा गर्न लायक थिइन्। मैले प्रशंसा गर्नै पर्यो। मैले केही महिना अगाडि भेट्दा उनको निकै प्रशंसा गरेकी थिएँ। लामो समयपछि उनकी आमासँग भेट भयो। छोरीको पढाइको बारे सोध्दा निकै चिन्तित देखिइन्। चिन्ता बढ्नुको कारण उनकी छोरीको गलत साथीसँगको संगत रहेछ। छोरीकी साथी कमजोर रहिछन्। आफूसँगै पढ्न र सिकाइदिन आग्रह गरे पछि स्वीकार गरिन्। कहिले साथीको घर त कहिले आफ्नै घरमा पढ्न थालेछन्। ती साथीसँग सामीप्यता पछि उनको पनि पढाइ बिग्रिन थालेछ। सधंै क्लासमा पहिलो हुने छोरी हालै सकिएको कक्षाको आन्तरिक परीक्षामा चौथौ भइछन्। दुई जना मिलेर राम्रोसँग पढ्लान् भन्ने सोचेको नतिजा उल्टो आयो। उनीहरू त फिल्म हेर्ने , टिकटक बनाउने र गफ गरेरै समय बिताउने पो रहेछन्। संगतका कारण छोरीको शैक्षिक अवस्था बिग्रेपछि उनी अहिले संगतमुक्त गर्ने प्रयासमा छिन्। अन्तिम परीक्षासम्म पुरानै अवस्थामा फर्काउन अभिभावक प्रयासरत छन्। यो अवस्थाले मलाई अभिभावकको भूमिकाबारे सोच्न बाध्य बनायो। अभिभावकले निगरानी गरेको भए दुवै जनाको पढाइ राम्रो हुन्थ्यो कि ? ल तिमीहरू पढ्न बस है भन्यो अनि आफू अर्काेतिर फर्केर मोबाइल चलाउन थाल्ने अथवा काममा व्यस्त हुँदा निगरानी पुग्दैन। यस खालको अभिभावकको क्रियाकलाप मैले प्रायःको घरमा देखेकी छु। यो उदाहरण सत्य हो। सन्तानलाई कस्तो बनाउने भन्नेमा परिवारको ठूलो हात रहेको मैले महसुस गरे। यो उदाहरणबाट अभिभावकले ठूलो पाठ सिक्न सकिन्छ। यो बहकिने उमेरमा हामीले हरहमेशा सन्तानको निगरानी गर्नु पर्छ। फुर्सदमा बालबालिकाको हेक्का गर्नुपर्छ। ताकि पछि अभिभावकहरू नै पछुताउन नपरोस्।"
गठबन्धन टुट्दैन : प्रकाश शरण महत,"चितवन : नेपाली कांग्रेसका प्रवक्ता प्रकाश शरण महतले पाँच दलीय गठबन्धनप्रति आशंका नगर्न आग्रह गरेका छन्। स्थानीय तहको निर्वाचनमा अपवादका घटनाबाहेक गठबन्धन सफल भएको बताउँदै संघीय निर्वाचनमा पनि गठबन्धन जारी हुने बताए। परिआए कांग्रेसलाई पनि एमालेलाई जस्तै ठेगान लगाउने भन्ने भनाइप्रति लक्षित गर्दै डा महतले कार्यकर्तालाई सम्बोधन गर्ने क्रममा बोलेको कुरालाई महत्व दिन आवश्यक नरहेको बताए। नेपाल प्रेस युनियन चितवनले आयोजना गरेको पत्रकार सम्मेलनमा बोल्दै उनले कांग्रेस नथर्किने पार्टी भएको बताए। समग्रमा गठबन्धन सफल भएको छ। गठबन्धन दलका नेताको बैठकले गठबन्धनलाई सफल मानेको छ, उनले भने , कार्यकर्ता पंक्तिमा सम्बाधेन गर्ने कुरामा आएका कुरा हुन्। हामीले हेर्ने भनेको बैठकको कुरालाई हो। सार्वजनिक रुपमा बोल्ने कुरालाई लिखित रुपमा बाहिर आउने कुरालाई महत्व दिने हो। गठबन्धनलाई दिगो बनाउन कांग्रेस तत्पर रहेको भन्दै अहंकारको बाटोमा नरहेको उनले बताए। हामी अंहकारभन्दा धेरै पर छौं। आशंका गर्नपर्ने आवश्यकता छैन। हामी वास्तविक धरातलमा उभिएर राजनीति गर्छौ, उनले भने, असफल हुँदा आत्तिने सफल हुदा मात्तिने कांग्रेसको चरित्र भित्र पर्दैन।"
जहाज दुर्घटनाहरूमा देखाइन्छ मानवीय त्रुटि,"काठमाडौं : मुलुकमा जे जति हवाई दुर्घटना भए त्यसको मुख्य कारणका रूपमा औंल्याइएको छ, मानवीय त्रुटि। जहाज दुर्घटनापछि विभिन्न समयमा बनेका जाँच आयोग तथा छानबिन समितिले तयार पारेका प्रतिवेदनले पनि ९८ प्रतिशत दुर्घटनालाई मानवीय कमजोरीका रूपमा केलाएको भेटिन्छ। हेलिकप्टर होस् वा हवाईजहाज पाइलटको गलत निर्णयले गर्दा दुर्घटनामा परेको ती प्रतिवेदनले बुँदागत रूपमा नै केलाएका छन्। तर, ती दोष थोपरिएका पाइलट कोही जीवित नभएकाले प्रतिवेदनमा नै लेखेकालाई मानिन्छ। पाइलट नै दोषी देखिन्छन्देखाइन्छ। नेपालमा हुने गरेका हवाई दुर्घटनालाई लिएर देशभित्र र बाहिरबाट प्रश्नहरू उठ्दै आएका छन्। तर, बारम्बार हुने गरेका हवाई दुर्घटनाका विभिन्न कारण रहेको विज्ञहरू औंल्याउँछन्। भन्छन्, पाइलटको अत्याधिक आत्मविश्वास, उडान मापदण्डलाई बारम्बार नमान्नु, दबाबक्षमताको अभाव, प्रतिकूल अवस्थामा सही निर्णय लिन नसक्दा पाइलटबाट मानवीय त्रुटि हुन्छ र दुर्घटना हुन जान्छ। तर, त्यो मात्रै कारण हो भनेर त, भन्न मिल्दैन। कुन दुर्घटना कसरी भए ? सन् २०१९ मा ताप्लेजुङको पाथीभरा क्षेत्रमा भएको एयर डाइनेस्टि हेलिकप्टर दुर्घटना भौगोलिक र मौसमी कारणभन्दा पनि बढी मानवीय त्रुटिका कारण भएको छानबिन प्रतिवेदनले देखाएको छ। यस्तै, सन् २०१९ मा नै लुक्लामा भएको समिट एयरको विमान दुर्घटना, सन् २०१८ को सिमकोटमा भएको मकालु एयर दुर्घटना र सन् २०१८ मा नै भएको अल्टिच्युड एयरको हेलिकप्टर दुर्घटनालगायतका छानबिन प्रतिवेदनलाई आधार मान्दा पनि मानवीय त्रुटिलाई प्राथमिकताका साथ औंल्याइएको छ। तारा एयरको जहाज नै सन् २०१६ मा म्याग्दीमा दुर्घटना पछिको प्रतिवेदनमा भनिएको छ, यो दुर्घटनाको सम्भावित कारण प्रतिकूल मौसमको बाबजुद भिजुअल फ्लाइट रुल्स भीएफआर उडानको क्रममा चालक दलको बारम्बार बादलभित्र प्रवेश गर्ने निर्णय र मौसमी परिवर्तनका कारण परिस्थितिजन्य चेतना गुमाउँदा सामान्य ट्रयाकबाट विचलन हुनु नै दुर्घटनाको कारण भएको आयोगको निष्कर्ष छ। दबाब र तनाव हवाईविज्ञ अच्युतराज पहाडी निजी हवाई कम्पनीका पाइलटलाई उडान घन्टाअनुसार जहाज उडाउन सधैं दबाब हुने गरेको बताउँछन्। आजभोलि प्रतिस्पर्धाका कारण जस्तोसुकै मौसममा र जुनै बेला पनि उडानको होडबाजी हुन्छ, पहाडी भन्छन्। सन् २०१२ देखि २०१९ सम्मका विभिन्न १६ छानबिन समितिका निष्कर्षले सबैभन्दा बढी मानवीय त्रुटिलाई देखाएको नेपाल नागरिक उड्डयन प्राधिकरणका प्रवक्ता देवचन्द्रलाल कर्ण बताउँछन्। दुर्घटनाका मुख्य कारणमा वातावरणको स्थिति, मानवीय त्रुटि, संगठनात्मक निर्णय र प्राविधिक त्रुटि हुने गरेकोमा नेपालमा भने मानवीय त्रुटि नै मुख्य हुने गरेको कर्णको तर्क छ। डाँडाकाँडाकाबीचमा जहाज उड्नु बाध्यता भए पनि त्यसमा क्याबिन क्रुले तत्कालीन अवस्थामा लिने निर्णयले भूमिका खेल्ने उनी बताउँछन्। नेपालमा हुने अधिकांश हवाई दुर्घटना मानवीय त्रुटिका कारण हुने गरेको विज्ञहरूको पनि तर्क छ। त्यो पाइलट मात्रै नभई प्राधिकरणको पनि लापरबाही हो। मानवीय त्रुटि भन्नाले पाइलटको अत्याधिक आत्मविश्वास, उडान मापदण्डलाई बरम्बार नमान्नु, दबाब, क्षमताको अभाव, प्रतिकूल अवस्थामा सही निर्णय लिन नसक्नु जस्ता पक्षलाई मानिन्छ। यिनमा कुन मानवीय त्रुटिका कारण बढी दुर्घटना हुने भन्ने तथ्यांक भने छैन। तर, विमानका क्रु सदस्यहरू मुख्य पाइलट, सहायक पाइलट र सहपरिचारिकाको दक्षतामा शंका गर्ने ठाउँ नभएको नेपाल नागरिक उड्डयन प्राधिकरणका पूर्वमहानिर्देशक राजकुमार क्षेत्री बताउँछन्। प्राधिकरणले हरेक सूक्ष्म एकाइहरूको चेकजाँचपछि मात्रै क्रु सदस्यलाई अनुमति दिने गरेको बताउँदै क्षेत्रीले दुर्घटना हुने सम्बन्धमा पहिला नै आकलन गर्न नमिल्ने तर्क राख्छन्। उडान दबाबका कारण पनि दुर्घटना हुने गरेको प्राधिकरण स्रोत बताउँछ। पाइलट दक्ष नहुँदा नहुँदै पनि जहाज उडाउनुपर्छ भन्ने दबाबका कारण नेपालमा विमान दुर्घटना भएका छन््, स्रोत भन्छ। पाइलटको दक्षताको सवालमा शक्तिको दुरुपयोग गर्ने र माथिल्लो तहबाट नै उडान दक्षताको प्रमाणपत्र दिन दबाब आउने गरेको स्रोतको भनाइ छ। यसले पनि पाइलटको दक्षतामा असर गर्ने बताइन्छ। नेपालको हिमाल पहाड र तराई भौगोलिक यर्थाथ हो। यसलाई सार्न पनि सकिँदैन। र, जहाज नउडाउने भन्ने पनि हुँदैन। अहिले त जीपीएस (ग्लोबल पोजिसन सिस्टम) मार्फत उडान हुने हुँदा पाइलटले नै भौगोलिक र मौसमी अवस्थाका बारेमा जानकारी आफंै पाउने अवस्था छ। भौगोलिक विकटता र मौसमका बारेमा पाइलट आफैं सचेत हुनुपर्ने र बिगँ्रदो मौसममा जहाज नउडाउने निर्णय गर्ने अधिकार पाइलटलाई दिनुपर्ने हवाई विज्ञ अच्युतराज पहाडीको भनाइ छ। हतारोमा, कम्पनी, यात्रु वा अन्य शक्तिको दबाबमा, पूर्वतयारी बिना, मौसमको राम्रो विश्लेषण बिना, अन्य जहाज कम्पनीहरूसँगको प्रतिस्पर्धामा पाइलटले जहाज उडाउने निर्णय गर्दा दुर्घटना हुने गरेको विज्ञ पडाही बताउँछन्। यस्तै, पाइलटहरूको उमेरहदका कारण पनि दुर्घटना हुने गरेको देखिन्छ। पछिल्लो दुर्घटनाको कुरा गर्दा प्रतिकूल मौसमका बाबजुद समिट एयर उडेर अवतरण गयो। तर, अनुभवी पाइलट प्रभाकर त्यसमा चुके। यसमा उमेरको कारण जोशजाँगरमा कमी भएको पनि हुनसक्छ, पहाडीको अर्को तर्क छ। भौगोलिक अवस्था यस्तै, अन्तर्राष्ट्रिय समाचार संस्था सीएनएनले नेपालमा प्रतिकूल भौगोलिक अवस्थाका कारण विमान दुर्घटना हुने गरेको बताएको छ। अस्थिर मौसमी ढाँचाहरू उडान सञ्चालनका लागि एक मात्र समस्या होइन। नेपालको नागरिक उड्डयन प्राधिकरणको २०१९ को सुरक्षा प्रतिवेदनअनुसार, देशको शत्रुतापूर्ण स्थलाकृति अर्थात् भौगोलिक वस्तुस्थित पनि पाइलटहरूले सामना गर्ने ठूलो चुनौतीको एक हिस्सा हो। सीएनएनको समाचारमा भनिएको छ। यस्तै, सन् २०१८ मा नै बीबीसीमा छापिएको समाचारमा मौसमी कारणसँगै भौगोलिक अवस्थालाई पनि नेपालमा हुने दुर्घटनाको कारण मानिएको छ। योसँगै क्याबिन क्रु र एयर ट्राफिक कन्ट्रोलबीचको अस्पष्ट सञ्चारका कारण नेपालमा दुर्घटना हुने गरेको तथ्यलाई पनि बीबीसीले समेटेको छ। अस्पष्ट सञ्चारका कारण जहाजको ककपिटभित्र भ्रम सिर्जना हुने र सही निर्णय लिन नसक्दा दुर्घटना हुने गरेको भनिएको छ। नेपालमा भएका धेरैजसो हवाई दुर्घटना पहाडी क्षेत्रमा हुने गरेको छ। ६७ वर्षको हवाई इतिहासमा भएका करिब १०८ दुर्घटनामा ७० प्रतिशतभन्दा बढी दुर्घटना पहाडी जिल्लामा हुने गरेका छन्। मौसममा अचानक आउने खराबीका कारण चालकले हवाई मार्ग पत्ता लगाउन नसक्दा दुर्घटनाको सम्भावना बढ्ने गरेको प्राधिकरणका पूर्वमहानिर्देशक वीरेन्द्रबहादुर देउजाको भनाइ छ। नेपालको उड्डयन क्षेत्र संसारको सबैभन्दा अप्ठ्यारो भौगालिक क्षेत्रमा पर्ने भएकाले पनि दुर्घटना हुने गरेको छ। दुर्गम र पहाडी जिल्लामा सञ्चालनमा रहेका नेपालका विमानस्थलहरूले संसारको कुनै पनि नियम मान्न नसक्ने प्रवक्ता कर्णको भनाइ छ। भौगोलिक बनावटका कारण थोरै क्षेत्रफलमा विमानस्थल सञ्चालन गर्नुपर्ने हुन्छ। सडकले नछोएका विकट जिल्लाहरूमा हवाई मार्ग मात्र साधन हुनुले पनि जोखिम निम्त्याएको छ, उनको तर्क छ। बढी दुर्घटना हुने क्षेत्र प्राधिकरणको सुरक्षा प्रतिवेदन २०२१ को तथ्यांक अनुसार नेपालमा सबैभन्दा बढी दुर्घटना जोमसोम, लुक्ला, सिमकोट, जुम्ला र डोल्पामा हो। यी विमानस्थल आईकाओको मापदण्डअनुसार सञ्चालनमा आएका पनि छैनन्। र, आउन पनि नसक्ने तर्क प्राधिकरणका प्रवक्ता कर्णको भनाइ छ। हवाई ढुवानी गरेर यी स्थानमा खाद्यन्नलगायतका अतिआवश्यक वस्तु पठाइन्छ। संसारमा कतै पनि हवाई ढुवानी गरेर खाद्यन्न पठाउने गरिँदैन, कर्ण उदाहरण दिन्छन्। त्रिभुवन विमानस्थलमा २०७१ सालमा दुर्घटना भएको टर्किस एयरलाइन्सको जहाज । उक्त जहाज टर्कीको इस्तानबुलबाट चालक दलका ११ सहित २ सय २४ यात्रु लिएर आएको थियो । दुर्घटनाका अर्को कारणमा संगठनात्मक निर्णय पनि पर्छ। कुन पाइलटलाई पठाउने, उनीहरूको ट्रेनिङ, सही व्यक्तिको भर्ना, जहाज र क्षेत्रको छनोट सबै संगठनात्मक निर्णयमा पर्छ। सम्बन्धित वायुसेवा कम्पनीहरूले पुराना र अनुभवी भनेर पठाएका व्यक्तिबाट नै सबैभन्दा बढी दुर्घटना हुने गरेको छ। अनुभवसँगै कार्यदक्षताको मूल्यांकन गर्नुपर्ने भनाइ हवाई विज्ञ अच्युतराज पहाडीको छ। नेपालमा हुने दुर्घटनामा प्राविधिक पक्ष पनि केही हदसम्म जिम्मेवार हुने गरेको छ। कुनै पनि जहाज उडानपूर्व र अवतरपछि पूर्णरूपमा निरीक्षण गरिन्छन्। तर, पनि चक्का ननिस्कने, इन्जिन फेल हुने जस्ता समस्याहरू दोहोरिने गरेका छन्। यसमा वायुसेवा कम्पनीले इन्जिनियरहरूलाई खुसी पार्न नसक्दा राम्रो निरीक्षण नभएको पनि हुन सक्ने विज्ञ पहाडी बताउँछन्। अर्को भनेको जहाजको ममर्तसम्भार र पुराना जहाजलाई मानिन्छ। तर, जहाज पुरानो नहुने तर्क वायुसेवा सञ्चालकहरूको छ। जहाजका हरेक पार्टपुर्जाको निश्चित अवधी हुने र त्यसपछि फेर्नै पर्ने नफेरे उडान अनुमति नै नपाइने सम्मको व्यवस्था भएको नेपाल वायुसेवा सञ्चालक संघका प्रवक्ता योगराज कँडेल शर्मा बताउँछन्। कुनै पनि वायुसेवा कम्पनीले जहाज दुर्घटना होस् भन्नेसम्मको निष्कृस्ट सोच नराख्ने उनको तर्क छ। यसले कम्पनीको गुडविल र कालान्तरसम्म व्यवसायमा असर गर्ने हुँदा कम्पनीहरूको आफैं सचेत हुने शर्मा बताउँछन्। दुर्घटना हुने अन्य कारणमा चरासँग ठोक्किने, रनवेमा समस्या जस्ता पक्ष पनि छन्। तर, यी कारणहरूबाट थोरैमात्र दुर्घटना हुने गरेको संघका प्रवक्ता योगराज कँडेल शर्मा बताउँछन्। छानबिन समितिका सुझाव किन कार्यान्वयन हुँदैन ? सरकारले हरेक हवाई दुर्घटनापछि जाँच आयोग वा समिति गठन गर्ने गरेको छ। समितिले जहाज डिजाइन गर्ने कम्पनीदेखि जहाज निर्माण गर्ने कम्पनीसँग पनि सुझाव माग्ने गर्छ। समितिले सरोकारवला सबै निकायसँग छलफल गरेर प्रतिवेदनसँगै सुझाव पनि तयार गर्छ र सरकारलाई बुझाउँछ। सरकारका यी प्रतिवेदनहरूले दिएका सुझाव प्राय दोहोरिने गरेका छन्। घटना पनि उस्तै कारणले भएको बताइने गरेको छ। दुर्घटना भनेको भवितव्य भएकाले जति सावधानी अपनाए पनि हुने भनाइ प्राधिकरणका पूर्वमहानिर्देशक राजकुमार क्षेत्रीको छ। प्राधिकरणले हवाई सुरक्षाको दृष्टिकोणले कुनै गल्ती नगर्ने तर दुर्घटनाको परिस्थिति फरक हुँदा बसेर भन्न जस्तो सहज नभएको प्राधिकरणका प्रवक्ता कर्ण बताउँछन्। छानबिन समितिले प्राय मानवीय त्रुटिलाई कारण देखाउने गरे पनि त्यसमा सतर्कता अपनाइएको देखिँदैन। बारम्बार सोही घटनाहरू नै दोहोरिने गरेको पर्यटन विद् दीपकराज जोशी बताउँछन्। एउटा अध्ययन प्रतिवेदनले दिएको निष्कर्षलाई दोहोरिन नदिन सर्तकता अपनाउनुपर्ने हो। तर, त्यसमा प्रतिवेदन बुझाउने काम मात्र हुने गरेको छ, जोशीको भनाइ छ। छानबिन प्रतिवेदनमा जहाज सञ्चालक कम्पनीलाई जहाजको मर्मतसम्भार र प्राविधिक अवस्थाको सुधार गर्न सुझाव दिएको पनि देखिन्छ। प्राविधिक कारणले दुर्घटनाको मुखमा पुगेर जोगिएका उदाहरण धेरै छन्। यसले पनि हाम्रा जहाजको प्राविधिक अवस्था खासै राम्रो छैन भनेर देखिन्छ। दुर्घटना भएर मृत्यु भइसकेपछि भने मानवी त्रुटि भन्दै पाइलटको सुझबुझलाई कारण मानिने गरिन्छ। प्रतिवेदन तयार गर्दा प्राविधिक गडबडि वा कम्पनीको कमजोरी भए पनि बाह्य दबाबका कारण सुझाव नै हेरफेर गर्नुपर्ने अवस्था पनि रहेको प्राधिकरण स्रोत बताउँछ। वायुसेवा कम्पनीहरूको दबदबाका कारण यस्तो हुने गरेको स्रोतको भनाइ छ। जहाज दुर्घटनाका कतिपय घटनामा सही सूचना नदिने कारणले गर्दा पनि सही प्रतिवेदन तयार नहुने र सत्य कुरा बाहिर नआउने विज्ञ पहाडी बताउँछन्। त्यसकारण एउटै प्रकृतिको दुर्घटना पटकपटक हुन्छन्। उनका अनुसार, प्राधिकरणले सही नियमन गर्न नसकेको कारण नै नेपाली हवाई क्षेत्रमा समस्या दोहोरिएको हो। प्राधिकरणले पक्षपोषण गर्न नहुने उनको भनाइ छ। दुर्घटना हुने अवस्थामा अपनाउनु पर्ने सर्तकता, विधि प्रक्रिया र मापदण्ड अपनाउनु पर्ने हुन्छ, त्यसलाई पाइलटले पनि मान्नुपर्ने पहाडीको भनाइ छ। मौसमी समस्या हुँदाहँदै विमान उडाउँदा यसले जोखिम निम्त्याउँछ, यसमा सचेतना अपनाउनुपर्ने प्राधिकरणको भनाइ छ। सरकारीभन्दा निजी कम्पनीका जहाज बढी दुर्घटनामा परेका छन्। उडान घन्टाअनुसार पैसा आउने हुँदा पाइलटहरूलाई जहाज उडाउने एक किसिमको दबाब नै हुन्छ। प्रतिस्पर्धाले गर्दा जुनै पनि समयमा उडान भर्नुपर्ने बाध्यता छ। यो कुरामा सजग हुनुपर्छ। अच्युतराज पहाडी, हवाई विज्ञ वायु सेवा कम्पनीहरूलाई बादलभित्र नपस्नु भनेका हुन्छौं। बादलभित्र पस्नेबित्तिकै सम्पर्क टुट्छ । डाँडाकाँडामा ठोक्किने जोखिम बढ्छ। रिस्क जतिखेर पनि हुन्छ। देवचन्द्रलाल कर्ण  प्रवक्ता, नेपाल नागरिक उड्डयन प्राधिकरण जहाज पुराना र मर्मत नभएर दुर्घटना हुने गरेको भन्नु गलत हो। हरेक पाटपुर्जाको समयावधी हुन्छ र त्यो सक्किएपछि नयाँ नै ल्याएर जडान गर्ने हो। मापदण्ड परिपालना नगरी जहाज उडान योग्य हुँदैन। योगराज कँडेल शर्मा  प्रवक्ता, नेपाल वायुसेवा सञ्चालक संघ"
हवाई सेवामा होस् सञ्चार स्तरोन्नति,"नेपालगन्जसिमकोट (हुम्ला) उडानमा ४५ प्रतिशत समय त पाइलट विमानस्थलको टावरसँग सम्पर्कविहीन हुन्छन्। मुगुमा ३५ प्रतिशत उडान समय सम्पर्कविच्छेद हुन्छ। कालीकोटमा प्रहरीलाई सोधेर विमान उडान हुन्छ। नेपालका हिमाली र पहाडी क्षेत्रका अधिकांश उडानमा लाइन अफ साइट कम्युनिकेसन ग्याप (पाइलट र एयर ट्राफिक कन्ट्रोलबीच सम्पर्कविहीन) हुन्छ। तर पनि वर्षौंदेखि विमान उडिरहेका छन्। पाइलटले प्रविधिको प्रयोगभन्दा पनि विवेक र अनुभवको आधारमा विमान उडाउँछन्। जतिसुकै अनुभवी पाइलट भए पनि दुर्घटनाबाट अछुतो बन्दैनन्। सरकारले हरेक दुर्घटनापछि गठन गर्ने छानबिन समितिले मौसम र पाइलटमाथि दोष थुपार्छन्। राज्यको कमजोरीको रूपमा रहेको सञ्चार सुधारमा ध्यान दिँदैनन्। विमान दुर्घटना हुँदा यो सञ्चार विच्छेदलाई कहिल्यै कारण मानिँदैन। यो सञ्चार विहीनताको समस्या समाधान गर्न सरकारले कहिल्यै काम गरेको पनि देखिँदैन। नयाँ विमान थप्ने कुरा हुन्छ। नयाँ विमानस्थलको माग गरिन्छ। सर्वेक्षण हुन्छ। सञ्चालनमा भएका विमान सेवाको सुधार नहुँदा विमान दुर्घटनाको कारक बनिरहेका सम्बन्धमा विमान सेवा प्रदायक कम्पनी, राज्यका नियामक निकायको ध्यान पुग्दैन। सडक यातायातको यात्रा लामो हुन्छ। जाम पर्छ। ठाउँठाउँमा चढाउने र ओराल्ने भएकाले समयमै गन्तव्यमा पुगिन्न। झन्झटिलो उस्तै हुन्छ। महँगो भए पनि छिटो छरितो र सुविधाका लागि अहिले हवाई यात्रा गर्ने बढिरहेका छन्। राज्यले पनि बन्द भएका विमानस्थल सुचारु गर्ने, सञ्चालनमा आएका विमानस्थलको स्तरोन्नति गर्ने काम गरिरहेको छ। नयाँनयाँ विमानस्थलका खाका कोर्ने काम पनि भइरहेको छ विमान उडान रुटमा सञ्चार सम्पर्क विच्छेदको समस्या समाधान गर्दैन। नेपालमा सञ्चार सेवा विस्तारको काम वायु सेवा कम्पनीका लागि मात्र नौलो होइन। सेवा नपुगेको वा गुणस्तरीय सेवा नहुँदा नेपाल टेलिकमले पनि एकै जिल्लामा धेरै ठाउँमा टावर निर्माण गरेको छ। जुन ठाउँमा टेलिकमको सिग्नल टिप्दैन, त्यो ठाउँमा टावर थप्छ। गुणस्तरीय सेवा दिन्छ। दिइरहेको छ। एएम ब्यान्डको रेडियो नेपालको प्रसारण विस्तार गर्न पनि देशका धेरै जिल्लामा टावर, सवस्टेसन, रिले स्टेसन र प्रसारण केन्द्र स्थापना गरिएकै छ। अहिले त रेडियोको सिग्नलका लागि भूउपग्रहको प्रयोग भइरहेको छ। भूसतही प्रणालीमा हुँदा नेपाल टेलिभिजनले पनि सेवा विस्तार गर्न पनि देशका धेरै ठाउँमा टावर स्थापना गरेकै छ। अहिले त टेलिभिजन भूउपग्रह प्रणालीमा प्रसारण भइरहेको छ। उसले भूसतही प्रणाली पनि छोडेको छैन। राज्यका अरू निकायले सिग्नल राम्रो बनाउन टावर थप्दै जाँदा नागरिक उड्डयन प्राधिकरणले किन यो अभ्यास आत्मसात् गर्न सक्दैन। जुनजुन जिल्लाको हवाई सेवामा सञ्चार सम्पर्क विच्छेद हुन्छ। त्यसको अध्ययन गरेर सो क्षेत्रमा रिपिटर टावर स्टेसन किन विस्तार गर्न सक्दैन। विमान सेवामा भीएचएफ र एचएफ (हाई फ्रिक्वेन्सी) रेडियो फ्रिक्वेन्सीबाट सञ्चार गरिन्छ। अब यी परम्परागत प्रविधिमा मात्र निर्भर हुन आवश्यक छैन। नेपालकै निजी विमान कम्पनी भूउपग्रह प्रणालीबाट सञ्चारको अभ्यास गरिरहेका छन्। ठूला विमानहरूमा पनि अभ्यासमै छन् भने उच्च जोखिममा रहेका नेपालका हिमाली र पहाडी क्षेत्रको उडानमा राज्यले यो प्रणाली अनिवार्य गर्नुपर्छ। मौसमका आधारमा विमान उडान हुन्छ। एउटा विमानस्थलबाट उडान भरेको जहाजले अर्को विमानस्थल जाँदा सञ्चार सम्पर्कका आधारमा मौसमबारे जानकारी लिन्छ। त्यसैले विमान उड्न जसरी मौसमको जानकारी आवश्यक हुन्छ। त्यसरीले विमान उडानमा नियमित सञ्चार सम्पर्क हुनु पनि अनिवार्य नै हो। दुर्घटना हुने कारणमा खराब मौसम भनिन्छ भने सञ्चारविहीनताको अवस्था स्वतः कारक हो। यसलाई बेवास्ता गर्नु भनेको सरकार हवाई यात्रीको सुरक्षामा गैरजिम्मेवार हुनु हो। त्यसैले विमान सेवामा नियमित सञ्चार गर्न भएका सञ्चार प्रविधिको स्तरोन्नति गर्ने र नयाँनयाँ प्रविधिलाई आत्मसात् गर्दै हवाई यात्रा सुरक्षित बनाउन ध्यान दिन जरुरी छ।"
२० वर्षपछि लालपुर्जा,"सन्धिखर्क : अर्घाखाँचीको सन्धिखर्क नगरपालिका१० धरम्पानीका स्थानीय २० वर्षपछि लालपुर्जा पाउँदा हर्षित भएका छन् । सशस्त्र द्वन्द्वको समयमा २०५९ सालमा नेकपा माओवादीले सदरमुकाम आक्रमण गर्दा जलेर लालपुर्जा नष्ट भएपछि जिल्ला नै नक्साविहीन बनेको थियो। देश शान्ति प्रक्रियामा गइसकेपछि विशेष नापी कार्यालयको टोलीले पुनः नाप नक्सा गरी जग्गाधनी पुर्जा वितरण सुरु गरेको हो। विशेष नापी कार्यालय अर्घाखाँचीले सन्धिखर्क१० को धरम्पानीमा जग्गा धनी दर्ता प्रमाणपुर्जा वितरण सुरु गरेको हो। लालपुर्जा नहुँदा बैंकमा जग्गा धितो राखेर ऋण प्राप्त गर्न पनि नसकेका स्थानीय लालपुर्जा पाएपछि खुसी भएका हुन् । जग्गा भएर पनि प्रमाण नभएकाहरूले लालपुर्जा पाउनु खुसीको कुरा भएको बताउँदै लालपुर्जा घरमा बाकसमा नराखेर बैंक तथा वित्तीय संस्थामा राखेर स्वरोजगार बन्न सन्धिखर्क१० का वडाध्यक्ष मोहनसिंह ठकुरीले आग्रह गरे। कृषिमा केही काम गर्न र आफ्ना बालबालिकालाई पढाउन जग्गाधनी लालपुर्जा बैंकमा राखेर पनि पढाउन पाउने भएकाले सोको उपयोग गर्न सबैलाई उनले सुझाए। द्वन्द्वको समयमा नक्साविहीन भएको अर्घाखाँचीका विभिन्न वडामा जग्गाधनी प्रमाण पुर्जा वितरण सुरु गरिएको नापी अधिकृत डिल्लीराज भण्डारीले बताए । उनले डिजिटल प्रविधिबाट निर्माण गरिएको लालपुर्जा जिल्लाका सबै वडामा निर्माण गरिने बताए। उनले धेरै वडामा नापी नक्साको काम सकिएको पनि बताए। काठमाडौंलगायत तराईका जिल्लाहरूमा अहिलेसम्म पनि २०२० सालकै नापनक्साबाट काम गरिरहेका छन्। अहिले भएको नापनक्साबाट खर भए खर घर भए घर बाटो भए बाटो जस्तो छ। त्यस्तै अवस्थामा पुर्जा वितरण भएको छ। जग्गाधनी प्रमाण पुर्जा वितरण भएकाले उक्त पुर्जालाई प्रयोगमा ल्याउन र अधिकत्तम फाइदा लिन सबै स्थानीयलाई निवर्तमान वडाध्यक्ष लक्ष्मीनारायण चुदालीले बताएका छन्। माओवादीले सदरमुकाम आक्रमण गर्दा जलेर लाल पुर्जा नष्ट भएपछि जिल्लानै नक्साविहीन बनेको थियो। देश शान्ति प्रक्रियामा गइसकेपछि विशेष नापी कार्यलयको टोलीले पुनः नापनक्सा गरी जग्गाधनी पुर्जा वितरण सुरु गरेको हो। पुर्जा वितरण कार्यक्रममा कार्यपालिका सदस्य सरस्वती भाट क्षेत्री, वडा सदस्यहरू ईश्वरीप्रसाद मरासिनी, हरिलाल पराजुली, तारा सुनार, निवर्तमान वडा सदस्यहरू ऋषिकेस भुसाल, भेसराज क्षेत्री, चमकला भुसाल, शान्ता नेपाली, नेकपा एमालेका हरि मरासिनी, कांग्रेसका मानबहादुर क्षेत्री, माओवादी केन्द्रका विनोद थापा, राष्ट्रिय जनमोर्चाका रुद्रप्रसाद पराजुली, जनता समाजवादी पार्टीका पुस्करनाथ आचार्यलगायतको उपस्थिति थियो।"
सिमरा विमानस्थलबाट बिहान ६ देखि ११ बजेसम्म मात्रै उडान हुने,सिमरा : बारास्थित सिमरा विमानस्थलबाट यही जेठ २४ गतेदेखि आगामी असार १३ गतेसम्म दैनिक उडान कटौती हुने भएको छ। विमानस्थल क्षेत्रमा मर्मतसम्भारको काम हुने भएकाले २० दिन दैनिक उडान कटौती हुने भएको हो। सो अवधिमा बिहान ६ देखि ११ बजेसम्म मात्रै उडान हुने सिमरा विमानस्थलका प्रमुख भूपेन्द्र भट्टले जानकारी दिए। नियमित १२ उडान हुँदै आएको सिमरा विमानस्थलबाट सो अवधिमा दैनिक आधामात्रै उडान हुने उनले बताए। वर्षौंदेखि जीर्ण अवस्थामा रहेको सिमरा विमानस्थल मर्मतसम्भार गर्न लागिएको हो। दैनिक उडानको समय कटौती गरी मर्मतको काम अघि बढाइएको हो। सप्तकोसी निर्माण सेवा कम्पनीले उक्त मर्मतसम्भारको ठेक्का लिएको छ। रासस
काठमाडौंको मूलपानीमा एक युवक मृत फेला,"काठमाडौं : काठमाडौंको मूलपानीमा एक युवक मृत अवस्थामा भेटिएका छन् । काठमाडौं कागेश्वरी मनोहरा नगरपालिका  ६ मुलपानी लक्ष्मी नारायण मन्दिर नजिक १६ वर्षीय धर्म शाही मृत फेला परेका हुन् । बाजुरा बुढिगंगा नगरपालिका वडा नम्बर ९ का शाही बिहीबार बिहान घाँटीमा सुतरको डोरी, जुत्ताको लेस बाँधिएको अवस्थामा मृत फेला परेका हुन् । प्रहरी वृत्त बौद्ध काठमाडौंमा घटना अनुसन्धानको माग गर्दै जाहेरी दिएको आफन्त दीपेन्द्र शाहीले जानकारी दिए । आफन्त हिक्मत शाहीले बुधबार धर्मलाई काँडाघारी सनसिटीस्थित एक मोटरसाइकल वर्कशपमा काम गर्नका लागि छोडेर गएको थिए ।"
रुस युक्रेन द्वन्द्वका कारण विश्वमा खाद्यान्न अभाव,किभ : रुस र युक्रेन बीचमा चलिरहेको द्वन्द्वका कारण विश्वमा नै खाद्यान्न अभावको समस्या उत्पन्न हुन सक्ने संयुक्त राष्ट्रसंघले चेतावनी दिएको छ। संयुक्त राष्ट्रसंघले केही समयदेखि नै विश्वमा खाद्यान्नको अभाव रहेको भन्दै अहिले रुस र युक्रेनको द्वन्द्वले गर्दा यो समस्या झन् बढ्न सक्ने जनाएको हो। द्वन्द्वका कारण सो क्षेत्रमा र त्यहाँ मात्र नभएर खाद्य असुरक्षाको अवस्था विभिन्न देश हुँदै संसारभर फैलिन पनि सक्ने चेतावनी संयुक्त राष्ट्रसंघले दिएको हो। संयुक्त राष्ट्रसंघका महासचिव एन्टोनियो गुटर्रेसले बुधबार स्टकहोल्ममा सो कुरा बताएका थिए। महासचिव गुटर्रेसले बुधबार नै स्वीडेनका प्रधानमन्त्री माग्दालेना एन्डर्सनसँग भेटवार्ता गरेका थिए। त्यस भेटका क्रममा उनले विश्वमा बढ्दो खाद्य असुरक्षाका बारेमा कुराकानी पनि गरेको बताइएको थियो। त्यसक्रममा उनले रुस युक्रेन द्वन्द्वका साथै महामारीपछिको युरोपका बारेमा कुराकानी पनि गरेको बताइएको छ।
युक्रेनको २० प्रतिशत भूभाग रूसको कब्जामा,"किभ (एएफपी) : रूसले युक्रेनको २० प्रतिशत भूभाग कब्जा गरेको दाबी युक्रेनले गरेको छ। युक्रेनका राष्ट्रपति भोलोदिमिर जेलेनेस्कीले बिहीबार भने, हाम्रो कुल भूभागको झन्डै २० प्रतिशत भूभाग रूसले कब्जा गरेको छ। देशको पूर्वी सीमा क्षेत्रमा पृथकतावादीले कब्जा गरिरहेकै ठाउँमा रूसले कब्जा गरेको उनको भनाइ छ। युक्रेनमा आन्दोलनरत पृथकतावादीलाई पहिले पनि रूसको सहयोग र समर्थन रहेको आरोप युक्रेनले लगाउँदै आएको छ। लक्जम्बर्गमा सांसदहरूलाई सम्बोधन गर्दै युक्रेनी राष्ट्रपति जेलेनेस्कीले आफ्नो भूमि रक्षाका लागि आफूहरू सधैं संघर्ष गरिरहनुपर्ने बताए। उनले निराश नहुन र कुनै पनि हालतमा पछाडि नहट्न सबैलाई आग्रह गरे।"
चुनावपछि पनि बैंकमा बढेन निक्षेप,"काठमाडौं : स्थानीय चुनाव सकिएको दुई साता बितिसक्दा पनि बैंकिङ प्रणालीमा अपेक्षा गरेअनुसारको निक्षेप संकलन हुन सकेको छैन। अझ चुनावअघि बैंकबाट बाहिरिएको हाराहारीमा पनि निक्षेप संकलन हुन नसकेको बैंकरहरू बताउँछन्। कर्जाको माग भए पनि प्रवाह गर्ने क्षमता नभएका बैंकहरूलाई स्रोत नै नबढेपछि यतिबेला लगानीयोग्य पुँजी अभाव कायमै छ। चुनाव सकिएर जेठ सुरु भएको दुई सातासम्म बैंकमा १३ अर्ब रुपैयाँले मात्रै निक्षेप बढेको छ। जेठ पहिलो साता ७ अर्ब र दोस्रो साता ६ अर्ब रुपैयाँ निक्षेप संकलन भएको नेपाल बैंकर्स संघले मंगलबार सार्वजनिक गरेकोे तथ्यांकमा उल्लेख छ। सो हिसाबले निक्षेप संकलन हुँदा जेठ १३ गतेसम्म सञ्चालनमा रहेका २७ वाणिज्य बैंकको कुल निक्षेप ४३ खर्ब ८३ अर्ब रुपैयाँ पुगेको छ। सो कुल निक्षेपमा विदेशी मुद्राको निक्षेप १ खर्ब १० अर्ब रुपैयाँ रहेको छ। गत वैशाख ३० गतेको चुनावअघि अर्बौं निक्षेप बाहिरिएको थियो। नेपाल बैंकर्स संघकै तथ्यांकअनुसार वैशाख महिनाभर वाणिज्य बैंकबाट मात्रै २६ अर्ब रुपैयाँ निक्षेप बाहिरिएको थियो। बैंकरहरू भने चुनावपछि बैंकिङ प्रणालीमा राम्रै निक्षेप फर्कने अपेक्षा गरेका थिए। नेपाल बैंकर्स संघका अध्यक्ष अनिलकुमार उपाध्याय चुनावपछि जति अपेक्षा गरेको त्यति रकम जम्मा नभएकाले अचम्मित छन्। अहिले सातामा ६७ अर्ब मात्रै निक्षेप जम्मा हुनुलाई उनी चुनावपछिले खासै फरक नपारेको सामान्य नै रहेको तर्क गर्छन्। जति पैसा गयो त्यसको दुई सातादेखि एक महिना पेरीफेरीमा केही पैसा मात्रै प्रणालीमा आएको देखिन्छ, कृषि विकास बैंकका प्रमुख कार्यकारी अधिकृतसमेत रहेका संघका अध्यक्ष उपाध्याय भन्छन्, चुनावले खासै सिग्निफेन्ट परिवर्तन ल्याएको देखिएन। दुईतीन हप्ताअघि कर्जा घटेको थियो तर अहिले चार अर्बले बढेको छ। कर्जा बढ्नु भनेको लगानीमा जानु हो। पछिल्लो साता ६ अर्ब निक्षेप संकलन हुँदा ४ अर्बको कर्जा प्रवाह कुल निक्षेप १८२ अर्ब बढ्दा ऋण ४७७ अर्ब वृद्धि यसैगरी नेपाल बैंकर्स संघका कार्यकारी निर्देशक अनिल शर्मा अघिल्लो पटकको चुनावमा पनि खासै निक्षेप नबढेको र अहिले पनि खासै नबढेको बताउँछन्। उनका अनुसार अझै यसमा विदेशी मुद्राकै निक्षेप बढेकोले स्वदेशी निक्षेपसमेत गरेर यत्तिको देखिएको हो। उनले बजेटको प्रसंगमा बैंकहरूलाई आवश्यक पर्ने पर्याप्त तरलता भएकाले अब आगामी मौद्रिक नीतिले केही व्यवस्था गर्न सक्ने अपेक्षा व्यक्त गर्छन्। यद्यपि सरकारले विदेशी लगानी भित्र्याउन सहज गर्ने भनेको छ। साथै रेमिट्यान्सलाई प्रमोट गर्ने बजेटले सम्बोधन गरेकाले आगामी दिन बैंकमा निक्षेप बढाउन साथ देला कि भन्ने लागेको छ, शर्माले भने। यता वाणिज्य बैंकको कर्जा प्रवाह गर्ने क्षमता कसिलो भएको भनिए पनि जेठ दोस्रो साता ४ अर्ब रुपैयाँ बराबरको प्रवाह भएको छ। यससँगै वाणिज्य बैंकहरूको हालसम्म कुल प्रवाहित कर्जा ४१ खर्ब ९८ अर्ब रुपैयाँ पुगेको छ। सो कुल कर्जामा विदेशी मुद्राको ऋण ३९ अर्ब रुपैयाँ रहेको संघले जानकारी दिएको छ। यसबीच अधिकांश कर्जा एलसीमा गएको तर, नयाँ कर्जामा अझै गाह्रो भएको बैंकरहरू बताउँछन्। यद्यपि चालू आर्थिक वर्षको सो अवधिसम्म कुल निक्षेप १ खर्ब ८२ अर्ब रुपैयाँले बढ्दा ऋण ४ खर्ब ७७ अर्ब रुपैयाँले वृद्धि भएको छ। यसरी हेर्दा निक्षेपको तुलनामा ऋण उच्च दरमा छ। जसले बैंकहरूको कर्जानिक्षेप अनुपात (सीडी रेसियो) औसत ९०४१ प्रतिशत हाराहारी पुगेको छ। स्रोत संकलनको तुलनामा लगानीको माग बढ्दा समग्र बैंकिङ प्रणालीमा लगानीयोग्य पूँजी अभावको स्थिति कायमै छ। तर, अधिकांश बैंकले असार मसान्तसम्ममा सीडी रेसियो ९० प्रतिशतको सीमामा ल्याउनु पर्नेछ। सो सीमा कायम गर्न अझै समय रहेकाले बैंकहरू सजग रहेको तर्क गर्छन्। निक्षेप र कर्जाको असन्तुलन वृद्धिले कर्जानिक्षेप अनुपात नियन्त्रणमा भने आउन सकेको छैन।"
कोरोनापछि रोकिएका चिनियाँलाई फर्किन अल्टिमेटम,"काठमाडौं : कोरोना भाइरस फैलिएपछि नेपालमा रोकिएका चिनियाँ नागरिकलाई घर फर्कन गृह मन्त्रालयले अन्तिम अल्टिमेटम दिएको छ। यससँगै उनीहरू असार १५ (जुन २९) गतेसम्ममा चीन फर्किनुपर्ने भएको छ। पर्यटक प्रवेशाज्ञा (भिसा)मा नेपाल बस्दै आएका चिनियाँको भिसा असार १५ पछि नियमित नगर्ने निर्णय मन्त्रालयले गरेको छ। यो निर्णय जेठ १६ गते गरिएको हो। उनीहरूको भिसा अन्तिमपटक नियमित गरिने भएकाले तत्काल फिर्ता लैजान मन्त्रालयले चिनियाँ दूतावासलाई आग्रह गरेको छ। नेपालचीन नियमित उडान जेठ १७ गते सुरु भएकाले शुल्क लिएर भिसाको म्याद एक महिना थप गर्ने निर्णय गृहले गरेको हो। भिसा म्याद अन्तिम पटक थप गर्ने विषयमा गृहमन्त्री बालकृष्ण खाँणले मन्त्री स्तरीय निर्णय लिएका हुन्। अध्यागमन विभागका महानिर्देशक नारायणप्रसाद भट्टराईले चिनियाँ नागरिकलाई असार १५ सम्म पर्यटक भिसा नियमित गर्ने गृहको निर्णय कार्यान्वयन गरिएको बताए। पर्यटक भिसामा रहेका चिनियाँ नागरिक असार १५ भित्र स्वदेश फर्किसक्नुपर्नेछ, महानिर्देशक भट्टराईले भने। कोरोनाका कारण कति चिनियाँ नेपालमा रोकिएका छन् भन्ने यकिन तथ्यांक छैन। उनीहरू नेपालमा कस्ता गतिविधिमा संलग्न छन् भन्नेबारे मन्त्रालय अनभिज्ञ छ। विदेशी नागरिक अनुगमन गर्ने अधिकार भए पनि विभागले त्यसतर्फ चासो दिएको छ्रैन। नेपालमा चिनियाँको अवैध गतिविधि नियन्त्रण गर्नु चुनौती बन्दै गएको छ। मन्त्रालयले जनवरी १ मा चिनियाँका लागि १ सय ५० दिन भिसा नियमित गर्ने निर्णय गरेको थियो। त्यसअघि पनि पटकपटक भिसा नियमित गरिँदै आएको थियो। एक भिसा वर्षमा विदेशी नागरिक १ सय ५० दिनभन्दा बढी नेपाल बस्न पाउँदैनन्। पाँच महिना भिसा नियमित गर्दा पनि दूतावासले आफ्ना नागरिक फिर्ता लैजानेबारे चासो नदेखाएपछि गृहले स्वदेश फर्किने अन्तिम अवसर दिएको हो। गृहले यसपटक पनि दूतावासको आग्रहमा थप एक महिना भिसा नियमित गर्ने निर्णय गरेको छ। दूतावासले दुई महिनाको समय मागेको थियो। तर, गृहले नेपाल र चीनबीच हवाई उडान सुरु भएको भन्दै एक महिना मात्र भिसा नियमित गर्ने निर्णय गरेको हो। दूतावासले चीनका अधिकांश प्रान्तमा कोरोनाको जोखिम कायमै रहेको भन्दै आफ्ना नागरिकको भिसा नियमित गरिदिन आग्रह गर्दै आएको थियो। गृहको निर्णयसँगै आफ्ना नागरिकलाई फिर्ता लैजान दूतावासलाई दबाब परेको छ। मन्त्रालयले दूतावासालई असार १५ भित्र आफ्ना नागरिक स्वदेश फर्काउने वातावरण मिलाउन भनेको छ। कोरोना फैलिन थालेपछि बेलायत, अमेरिका, जापान, दक्षिण कोरियालगायत मुलुकले विमान चार्टर गरी आफ्ना नागरिक फिर्ता लगेका थिए। चीनले केही न्यून संख्यामा मात्र विमान चार्टर गरेर आफ्ना नागरिक फिर्ता लागेको थियो। उसले नेपालमा अलपत्र भएर स्वदेश फर्कन खोज्ने नागरिकलाई फिर्ता लैजानेबारे चासो राखेन। त्यसपछि नेपालमा रहेका केही चिनियाँले दूतावास र सिंहदरबार अगाडि प्रदर्शनसमेत गरेका थिए। पर्यटक भिसामा रहेका चिनियाँ नागरिक असार १५ भित्र स्वदेश फर्किसक्नुपर्नेछ। नारायणप्रसाद भट्टराई  महानिर्देशक, अध्यागमन विभाग पर्यटक र व्यावसायिक प्रवेशाज्ञामा नेपाल बस्दै आएका केही चिनियाँ आपराधिक क्रियाकलापमा संलग्न देखिएका छन्। भिसा दुरुपयोग गर्दै गत महिना मात्र आपराधिक गतिविधिमा संलग्न २२ जना चिनियाँ महाराजगन्जको एउटा घरबाट पक्राउ परेका थिए। गृहको निर्णयसँगै पर्यटक भिसामा नेपालमा बस्दै आएका चिनियाँ नागरिक असार १५ भित्रमा चीन फर्कन बाध्य भएका छन्। हिमालय एयरलाइन्सले नेपाल र चीनबीच उडान सुरु गरेको छ।"
बहुमतबाहेकका जिल्लामा गठबन्धन,"काठमाडौं : सत्तासीन ५ दलले जिल्ला समन्वय समिति (जिसस) को नेतृत्व चयनमा पनि साझा उम्मेदवार उठाउने तयारी गरेका छन्। जिल्लाका सरकारी तथा गैरसरकारी क्षेत्रका विकास निर्माणको अनुगमन, रेखदेख र खबरदारी गर्ने अधिकार जिल्ला समन्वय समितिसँग हुन्छ। स्थानीय निर्वाचनबाट सत्तासीन कुनै पनि दलको बहुमत नपुगेको जिल्लामा गठबन्धनमार्फत साझा उम्मेदवार उठाउने तयारी गरिएको उनीहरूले जनाएका छन्। कांग्रेसको १६ र माओवादी केन्द्रको ४ जिल्लामा एकल बहुमत छ । ११ जिल्लामा एमालेको बहुमत छ। अन्य बाँकी जिल्लामा सत्ता गठबन्धनसँग एमालेको मत बराबर छ। २०७४ को स्थानीय निर्वाचनमा भने ३० बढी जिल्लामा एमालेले मात्र एकल बहुमत ल्याएको थियो। सत्ता गठबन्धन दलले भने एकल बहुमत भएकाबाहेकका जिल्लामा गठबन्धन गरेर जाने निर्णय गरेका छन्। कांग्रेसका वरिष्ठ नेता रामचन्द्र पौडेलले भने, गठबन्धन गर्ने भनेर निर्णय नै गरिसकेका छौं। जिल्लाका साथीहरू नेतृत्व छलफलमा जुटिसक्नुभएको छ। माओवादी केन्द्रका अध्यक्ष पुष्पकमल दाहाल प्रचण्डले पनि बुधबार पार्टीको अभिमुखीकरण कार्यक्रममा बोल्दै कांग्रेस नेतृत्वको गठबन्धनमा माओवादी प्रतिबद्ध रहेको बताएका थिए। उनले कांग्रेसलाई अहमता प्रदर्शन नगर्न पनि चेतावनी दिए। अहिलेको गठबन्धन प्रतिनिधिसभाको चुनावसम्मै लिएर जाने हो, प्रचण्डले भने, संविधान, लोकतन्त्र, राष्ट्रियताको रक्षाको निम्ती भनेर हामीले गठबन्धन गरेका छौं। जिससको निर्वाचन अब हुँदैछ। त्यहाँ पनि हामी गठबन्धन गर्छौं। यो कुरा हामीले गठबन्धनको बैठकबाटै सल्टाइसकेका छौं। माओवादीलाई हल्का रूपमा नलिन कांग्रेसलाई आग्रह गर्दै प्रचण्डले आफ्नो पार्टीले धोका नदिने प्रतिबद्घता पनि जनाए। त्यस्तै, राष्ट्रिय जनमोर्चाकी अध्यक्ष दुर्गा पौडेल भन्छिन्, हामी स्थानीय निर्वाचनमा पनि हातेमाले गर्यौं। जिससको यो निर्वाचनमा पनि गठबन्धन नै हुन्छ। यसपटक पनि हामीबाट धोका हुँदैन। गठबन्धनमा हामी इमान्दार छौं। कांग्रेस नेता कृष्णप्रसाद सिटौलाले गठबन्धनका कुनै पनि दलको बहुमत नपुग्ने जिल्लामा गठबन्धन गरेर साझा उम्मेदवार उठाइने जनाए। बहुमत नभएका जिल्लामा गठबन्धन गरेर जाने निर्णय भएको छ, सिटौलाले भने, झापामा एमालेको बहुमत छ। त्यहाँ सत्तारूढ दलहरूको गठबन्धन हुन्छ। गठबन्धनभित्रकै दलहरूमध्ये कसैको एकल बहुमत छ भने त्यहाँ एक्लै निर्वाचनमा जाने हो। नेकपा एकीकृत समाजवादीका प्रमुख सचेतक जीवनराम श्रेष्ठले गठबन्धन गरेर जाने भन्ने विषयमा कसैको पनि फरक मत नरहेको बताए। जिल्लाको हकमा त्यहाँको चुनावी नतिजा कसको बहुमत आएको छ त्यसलाई हेरेर गठबन्धन होला, उनले भने, हामीले भन्दा सबै ठाउँमा गठबन्धन गरेरै जाऔं भनेका छौं। जिल्लाको समग्र विकासमा समन्वयकारी भूमिका निर्वाह गर्ने जिल्ला समन्वय समितिमा प्रमुख र उपप्रमुखसहित बढीमा ९ सदस्य निर्वाचित हुने व्यवस्था छ। नगरपालिका र गाउँपालिकाका प्रमुखअध्यक्ष र उपप्रमुखउपाध्यक्षले मात्रै जिससका पदाधिकारी चयनमा मतदान गर्न पाउँछन्। जिससको उम्मेदवार बन्न वडा सदस्यमा निर्वाचित भएको हुनुपर्छ। कांग्रेसले डोटी, डडेल्धुरा, कञ्चनपुर, अछाम, बाँके, ओखलढुंगा, सोलुखुम्बु, धनुषा, सुनसरी सर्लाही, काठमाडौं, ललितपुर, बागलुङ, बर्दियामा बहुमत पाएको छ। एमालेको धनकुटा, झापा, मोरङ, मुस्ताङ, म्याग्दी, कास्की, लमजुङ, पाल्पा, अर्घाखाँची, नवलपरासी पूर्व, बाजुरामा बहुमत छ। बाजुराको बूढीगंगा नगरपालिकामा मतदान हुन बाँकी भए पनि एमालेकै बहुमत पुगिसकेको छ। निर्वाचन आयोगका प्रवक्ता शालिग्राम शर्मा पौडेल भन्छन्, कार्यपालिका चयन भएका जिल्लाहरूमा जिससको निर्वाचन गर्न सकिन्छ। अब चुनावी प्रोसेस अघि बढाउँदा हुन्छ। स्थानीय तहको निर्वाचन सम्पन्न भएको ३० दिनभित्र जिससको निर्वाचन गर्नुपर्छ। गठबन्धन गर्ने भनेर निर्णय नै गरिसकेका छौं। जिल्लाका साथीहरू नेतृत्व छलफलमा जुटिसक्नुभएको छ। रामचन्द्र पौडेल वरिष्ठ नेता, कांग्रेस"
देशको अधिकांश भूभागमा मेघगर्जनसहित वर्षा हुने,"काठमाडौं : देशको अधिकांश भूभागमा आङ्शिकदेखि सामान्य बदली रही केही स्थानमा मेघगर्जन, चट्याङ र हावाहुरीसहित हल्कादेखि मध्यम वर्षा हुने भएको छ। स्थानीय वायु र भारतको उत्तर प्रदेशबाट बङ्गलादेशसम्म पूर्वपश्चिम फैलिएको न्यूनचापीय रेखाको प्रभावले प्रदेश नं १, बागमती र गण्डकी प्रदेशका केही स्थानमा तथा मधेस प्रदेशका केही स्थानमा मेघगर्जन, चट्याङ र हावाहुरीसहित हल्कादेखि मध्यम वर्षाको सम्भावना रहेको जल तथा मौसम विज्ञान विभागले जनाएको छ। हाल प्रदेश नं १, मधेस प्रदेश र बागमती प्रदेशमा आङ्शिकदेखि सामान्य बदली भइ प्रदेश नं १ को केही स्थानमा हल्का वर्षा भइरहेको छ। विभागले प्रदेश नं १, बागमती प्रदेश, गण्डकी प्रदेश र मधेस प्रदेशका केही स्थानमा मेघगर्जन, चट्याङ र हावाहुरीसहित हल्कादेखि मध्यम वर्षाको सम्भावना रहेकाले सतर्कता अपनाउन आग्रह गरेको छ। शनिबार प्रदेश नं १ लगायत देशका पहाडी भूभागमा आङ्शिकदेखि सामान्य बदली रही बाँकी भूभागमा आङ्शिक बदली भइ प्रदेश नं १, बागमती र गण्डकी प्रदेशका केही स्थानमा मेघगर्जन, चट्याङसहित हल्कादेखि मध्यम वर्षाको सम्भावना रहेको छ। मौसम पूर्वानुमान महाशाखाको पछिल्लो विवरणानुसार आज काठमाडौँ उपत्यकाको न्यूनतम तापक्रम १८ दशमलव पाँच डिग्री र अधिकतम तापक्रम ३१ दशमलव दुई डिग्री सेल्सियस छ। सबैभन्दा कम जुम्लाको न्यूनतम तापक्रम ११ दशमलव शून्य डिग्री र सबैभन्दा धेरै दिपायलको अधिकतम तापक्रम ४० दशमलव चार डिग्री सेल्सियस छ।"
"विचार नमिल्ने दलको गठबन्धनले देश र जनताको हित गर्दैन, विकल्प सोचौं : बाबुराम भट्टराई","काठमाडौं : जनता समाजवादी पार्टी, नेपालका संघीय परिषद् अध्यक्ष डा बाबुराम भट्टराईले दिगो लोकतान्त्रिक स्थिरता, सुशासन र समृद्धिका निम्ति गम्भीर ढंगले सोच्न आह्वान गरेका छन् । पूर्वप्रधानमन्त्री भट्टराईले विपरित विचारको गठबन्धन सधैं हिलोको किलो झैं हल्लने टिप्पणी गरेका छन्। उनले विपरित वैचारिकराजनीतिक धरातलमा उभिएका दलहरूवीच भगत गणितीय आधारमा बन्ने गठबन्धनले दीर्घकालमा देश र जनताको हित नगर्ने उल्लेख गरेका छन्। उनले विपरित वैचारिकको गठबन्धन महत्वाकांक्षी व्यक्तिको मोलतोलको साधन मात्र हुने धारणा राखेका छन्। विपरित वैचारिकराजनीतिक धरातलमा उभिएका दलहरूबीच भगत गणितीय आधारमा बन्ने गठबन्धन सधैं हिलोको किलो झैं हल्लने र केही महत्वाकांक्षी व्यक्तिको मोलतोलको साधन मात्र हुन्छ। त्यसले दीर्घकालमा देश र जनताको हित गर्दैन।उनले भनेका छन्, दीगो लोकतान्त्रिक स्थिरता, सुशासन, समृद्धिका निम्ति गम्भीर ढंगले विकल्प सोचौं ! स्थानीय तहको निर्वाचनमा वामपन्थी (कम्युनिस्ट) र कांग्रेसबीच गठबन्धन भएको थियो। सत्तारुढ गठबन्धनमा नेपाली कांग्रेस, नेकपा (माओवादी केन्द्र), जनता समाजवादी पार्टी, नेकपा (एकीकृत समाजवादी) र राष्ट्रिय जनमोर्चा रहेको छ। उनीहरुले प्रमुख प्रतिपक्ष दल नेकपा एमालेविरुद्ध मोर्चाबन्दी गरेका छन्। आगामी संघ र प्रदेशको निर्वाचनमा पनि गठबन्धनलाई निरन्तरता दिने बताइरहेको समयमा भट्टराईले यस्तो धारणा राखेका हुन्।"
जसले जहाज खसेको पत्ता लगाए,"जोमसोम : पोखराबाट जोमसोमका लागि उडेको तारा एअरको ९ एनएईटी जहाज निर्धारित समयमा अवतरण भएन। दुर्घटनाको हल्लीखल्ली मच्चियो। यो घटना हो, गत आइतबारको। छिनभरमै जहाज थासाङक्षेत्रमा दुर्घटना भएको भन्ने हल्ला र समाचार व्यापक हुन थाल्यो। म्याग्दीको आकाशबाट क्रस गरेको उक्त जहाज एकाएक कता गायब भयो ?, कता खस्यो ? ठाउँको एकिन हुन सकेन। जोमसोम र थासाङक्षेत्रमा जहाज हराएको भन्दै विभिन्न माध्यमबाट फोन सम्पर्क गर्ने प्रयास भयो। सोही जहाज हराएको खबर आइतबार बिहान ११ बजे गाउँको साथीको मोबाइलबाट थाहा पाए, बागलुङ बडीगाउँ गाउँपालिका७ भीमबिठे असारेका २४ वर्षीय तन्नेरी युवा, विशाल घर्ती मगरले। विशाल त्यस दिन यार्सागुम्बा टिप्न गएका थिए। उनलाई कोवाङमा रहेका भेनाले पनि जहाज हराएको विषयमा जानकारी गराएकाले पक्कै पनि जहाज दुर्घटना भयो भन्ने विश्वास उनले गरे। तर, कता खस्यो ? त्यस दिन पत्ता लगाउन सम्भव थिएन। थासाङको धौलागिरि र मानापाथी हिमालको फेदमा बाक्लो हुस्सु र बादल मडारिएको थियो। नजिकै दृश्यसमेत देख्न सक्ने अवस्था थिएन। जहाज हराएको खबर सुने पनि यार्सा टिप्न तल्लीन उनीहरू जहाज दुर्घटना भएको ठाउँबाट डेढ घण्टा माथि उचाइमा थिए। उनीसँग भान्जा र अर्को साथी श्यामलाल नेपाली थिए। अहिले जहाज खसेको ठाउँ र उनको गोठ रहेको ठाउँ झन्डै डेढ घण्टा पैदलको फरकमा पथ्र्यो। बाग्लुङका विशालले त्यसदिन जहाज पड्किएको जस्तो आवाज सुनेका थिए। तर, केको आवाज हो भन्ने एकिन गर्न सकेका थिएनन्। जहाज हराएको भन्ने सुने पनि आवाज आएको ठाउँको अन्दाज उनले गर्न सकेनन्। त्यस दिन उनीहरू यार्सा टिप्न छोडेर गोठमा आइबसे। थासाङ३ लेतेका सुमित गौचन जोमसोममा थिए। जहाज हराएको थाहा पाएपछि उनी कोवाङ माथिको लेकमा हानिए। उनले तारा एअरका जोमसोम प्रतिनिधि सुचन लालचनको जीपीएस ट्रयाकिङको आधारमा राति बतासे डाँडा पुगे। अहिले दुर्घटना भएको ठाउँको दुई डेढ घण्टा पर यार्सा टिप्नेको गोठ देखे। तर, विशालको गोठ केही पर अनि माथि थियो। राति अबेर गोठ पुगेका सुमितले यसै क्षेत्रमा जहाज हराएको बेली विस्तार विशाललगायतको अन्य टोलीलाई लगाए। तारा एयरको विमान दुर्घटनामा धनुषाका सात जनाको मृत्यु तारा एयरको विमान दुर्घटनामा एउटै टोलका सातजनाको मृत्यु : मृतक सबै आफन्त, सिंगो गाउँ नै शोकमा खराब मौसमका कारण तारा एयरको विमान दुर्घटना भएको प्रारम्भिक निष्कर्ष तारा एयर दुर्घटना छानविन गर्न पाँच सदस्यीय जाँच आयोग गठन लेफ्ट टर्न गर्दा तारा एयरको विमान दुर्घटना तारा एयरको जहाज दुर्घटना : २२ जनाकै शव भेटियो दुर्घटनाग्रस्त तारा एयरको ब्ल्याक बक्स भेटियो यी १० पर्वतारोही : जसले जोखिमपूर्ण पहाडबाट २२ शवको उद्धार गरे तारा एयरको विमान दुर्घटनामा मृत्यु भएकाको शव आफन्तले बुझे तस्बिर तारा एयरको पोखराजोमसोम उडान एक सातालाई स्थगित कोवाङबाट झन्डै ७ घण्टाको दूरीमा गोठ पुगेका सुमित निकै थकित थिए। भोकाएका उनी यार्सा टोलीसँग चाउचाउ मागेर खाए। त्यसपछि सुमितले विशालसहितको यार्सा टोलीलाई एकै ठाउँमा राखेर भोलि बिहानैदेखि जहाज खोज्ने बिफ्रिङबारे गरे। सुमितले विशालको टोलीलाई जहाज यतै कता खसेको हुनुपर्छ। कोही जीवित होलान् उद्धार गर्नुपर्छ है भाइ हो, भने। भोलिपल्ट यार्सा टिप्ने टोली समूहसमूह बनाएर जहाज खसेको ठाउँ पत्ता लगाउन हिँडे। विशाल भने बिहानै उठेर एक्लै जहाज खसेको ठाउँ पत्ता लगाउन हिँडे। विशालले आफ्नो गोठबाट डेढ घण्टा पर सानोसरे पहाडमा जहाज दुर्घटना भएको ठाउँ देखे। उनको होस हवास उड्यो। कारुणीक दृश्य देखेर उनका आँखा रसाए। चारैतिर बादल लागेको थियो। सुरुमा आत्तिएका उनी साथीलाई चिच्याएर कराउँदै जहाज खसेको ठाउँतिर बोलाए। जहाज खसेको माथितिर दाइहरू थिए। मैले बोलाएपछि उनीहरू १५ मिनेटमा त्यहाँ आए, विशालले भने। कुनै निर्वस्त्र त कुनै टाउँको, हातखुट्टा त कसैको शरीर क्षतविक्षत भएको सम्झिए। सबै साथीहरू आएपछि कोही जिउँदो छन् कि भनेर यततत्र खोज्यौं। तर, कसैलाई जिउँदो भेटेनौं, उनले भिनाजुलाई खबर गरे। उनका भिनाजुले कोवाङ चौकीलाई फोन गरे। विशालले भने, मेरो जानकारीलाई पत्याएनन्। फोटो पठाउनु भने। मैले २३ वटा फोटो पठाइदिए। त्यसपछि मात्र मेरो कुरामा विश्वास भयो। जहाज दुर्घटना भएको स्थान सुरुमा देखेका विशालको फोन त्यसपछि २ घण्टासम्म व्यस्त रह्यो। उनलाई काठमाडौं, पोखरा र जोमसोमबाट विभिन्न निकायले दुर्घटना स्थलको बारेमा जानकारी मागे। दुर्घटनास्थल पहिचान भएको केहीबेरपछि एक इन्सपेक्टर, नेपाल राष्ट्रिय माउन्टेन गाइड एसोसियसनका ४ टोली र उनीहरू मिलेर त्यहाँको ७८ वटा शव संकलन गरे। त्यसपछि अन्य सुरक्षा टोली आएर उद्धारमा खटिए। सुरक्षा निकायको ५०६० जनाको टोली आइसकेपछि हामी दिउँसो ३ बजेतिर गोठमै फर्कियौं, उनले भने। यसरी जहाज दुर्घटना भएको स्थान पत्ता लगाएका विशाल मुस्ताङमा विगत ३ वर्षदेखि लगातार यार्सा टिप्दै आएका छन्। उनी यसपटक पनि वैशाख १८ गते बाग्लुङबाट यार्सा टिप्न भान्जा सञ्जय रजालीलाई साथै लिएर मुस्ताङ आएका थिए। २०७५ सालमा प्लस टुको परीक्षा दिएर बसेका विशाललाई एक विषय ब्याक लाग्यो। तर, उनले त्यो विषयको परीक्षा दिएनन्। पोखरा बालमन्दिरमा पढेका बाग्लुङका विशाल त्यसपछि आफ्नो पढाइ त्यत्तिकैमा बिट मारे।"
हवाई सेवामा होस् सञ्चार स्तरोन्नति,"नेपालगन्जसिमकोट (हुम्ला) उडानमा ४५ प्रतिशत समय त पाइलट विमानस्थलको टावरसँग सम्पर्कविहीन हुन्छन्। मुगुमा ३५ प्रतिशत उडान समय सम्पर्कविच्छेद हुन्छ। कालीकोटमा प्रहरीलाई सोधेर विमान उडान हुन्छ। नेपालका हिमाली र पहाडी क्षेत्रका अधिकांश उडानमा लाइन अफ साइट कम्युनिकेसन ग्याप (पाइलट र एयर ट्राफिक कन्ट्रोलबीच सम्पर्कविहीन) हुन्छ। तर पनि वर्षौंदेखि विमान उडिरहेका छन्। पाइलटले प्रविधिको प्रयोगभन्दा पनि विवेक र अनुभवको आधारमा विमान उडाउँछन्। जतिसुकै अनुभवी पाइलट भए पनि दुर्घटनाबाट अछुतो बन्दैनन्। सरकारले हरेक दुर्घटनापछि गठन गर्ने छानबिन समितिले मौसम र पाइलटमाथि दोष थुपार्छन्। राज्यको कमजोरीको रूपमा रहेको सञ्चार सुधारमा ध्यान दिँदैनन्। विमान दुर्घटना हुँदा यो सञ्चार विच्छेदलाई कहिल्यै कारण मानिँदैन। यो सञ्चार विहीनताको समस्या समाधान गर्न सरकारले कहिल्यै काम गरेको पनि देखिँदैन। नयाँ विमान थप्ने कुरा हुन्छ। नयाँ विमानस्थलको माग गरिन्छ। सर्वेक्षण हुन्छ। सञ्चालनमा भएका विमान सेवाको सुधार नहुँदा विमान दुर्घटनाको कारक बनिरहेका सम्बन्धमा विमान सेवा प्रदायक कम्पनी, राज्यका नियामक निकायको ध्यान पुग्दैन। सडक यातायातको यात्रा लामो हुन्छ। जाम पर्छ। ठाउँठाउँमा चढाउने र ओराल्ने भएकाले समयमै गन्तव्यमा पुगिन्न। झन्झटिलो उस्तै हुन्छ। महँगो भए पनि छिटो छरितो र सुविधाका लागि अहिले हवाई यात्रा गर्ने बढिरहेका छन्। राज्यले पनि बन्द भएका विमानस्थल सुचारु गर्ने, सञ्चालनमा आएका विमानस्थलको स्तरोन्नति गर्ने काम गरिरहेको छ। नयाँनयाँ विमानस्थलका खाका कोर्ने काम पनि भइरहेको छ विमान उडान रुटमा सञ्चार सम्पर्क विच्छेदको समस्या समाधान गर्दैन। नेपालमा सञ्चार सेवा विस्तारको काम वायु सेवा कम्पनीका लागि मात्र नौलो होइन। सेवा नपुगेको वा गुणस्तरीय सेवा नहुँदा नेपाल टेलिकमले पनि एकै जिल्लामा धेरै ठाउँमा टावर निर्माण गरेको छ। जुन ठाउँमा टेलिकमको सिग्नल टिप्दैन, त्यो ठाउँमा टावर थप्छ। गुणस्तरीय सेवा दिन्छ। दिइरहेको छ। एएम ब्यान्डको रेडियो नेपालको प्रसारण विस्तार गर्न पनि देशका धेरै जिल्लामा टावर, सवस्टेसन, रिले स्टेसन र प्रसारण केन्द्र स्थापना गरिएकै छ। अहिले त रेडियोको सिग्नलका लागि भूउपग्रहको प्रयोग भइरहेको छ। भूसतही प्रणालीमा हुँदा नेपाल टेलिभिजनले पनि सेवा विस्तार गर्न पनि देशका धेरै ठाउँमा टावर स्थापना गरेकै छ। अहिले त टेलिभिजन भूउपग्रह प्रणालीमा प्रसारण भइरहेको छ। उसले भूसतही प्रणाली पनि छोडेको छैन। राज्यका अरू निकायले सिग्नल राम्रो बनाउन टावर थप्दै जाँदा नागरिक उड्डयन प्राधिकरणले किन यो अभ्यास आत्मसात् गर्न सक्दैन। जुनजुन जिल्लाको हवाई सेवामा सञ्चार सम्पर्क विच्छेद हुन्छ। त्यसको अध्ययन गरेर सो क्षेत्रमा रिपिटर टावर स्टेसन किन विस्तार गर्न सक्दैन। विमान सेवामा भीएचएफ र एचएफ (हाई फ्रिक्वेन्सी) रेडियो फ्रिक्वेन्सीबाट सञ्चार गरिन्छ। अब यी परम्परागत प्रविधिमा मात्र निर्भर हुन आवश्यक छैन। नेपालकै निजी विमान कम्पनी भूउपग्रह प्रणालीबाट सञ्चारको अभ्यास गरिरहेका छन्। ठूला विमानहरूमा पनि अभ्यासमै छन् भने उच्च जोखिममा रहेका नेपालका हिमाली र पहाडी क्षेत्रको उडानमा राज्यले यो प्रणाली अनिवार्य गर्नुपर्छ। मौसमका आधारमा विमान उडान हुन्छ। एउटा विमानस्थलबाट उडान भरेको जहाजले अर्को विमानस्थल जाँदा सञ्चार सम्पर्कका आधारमा मौसमबारे जानकारी लिन्छ। त्यसैले विमान उड्न जसरी मौसमको जानकारी आवश्यक हुन्छ। त्यसरीले विमान उडानमा नियमित सञ्चार सम्पर्क हुनु पनि अनिवार्य नै हो। दुर्घटना हुने कारणमा खराब मौसम भनिन्छ भने सञ्चारविहीनताको अवस्था स्वतः कारक हो। यसलाई बेवास्ता गर्नु भनेको सरकार हवाई यात्रीको सुरक्षामा गैरजिम्मेवार हुनु हो। त्यसैले विमान सेवामा नियमित सञ्चार गर्न भएका सञ्चार प्रविधिको स्तरोन्नति गर्ने र नयाँनयाँ प्रविधिलाई आत्मसात् गर्दै हवाई यात्रा सुरक्षित बनाउन ध्यान दिन जरुरी छ।"
हवाई सेवामा होस् सञ्चार स्तरोन्नति,"नेपालगन्जसिमकोट (हुम्ला) उडानमा ४५ प्रतिशत समय त पाइलट विमानस्थलको टावरसँग सम्पर्कविहीन हुन्छन्। मुगुमा ३५ प्रतिशत उडान समय सम्पर्कविच्छेद हुन्छ। कालीकोटमा प्रहरीलाई सोधेर विमान उडान हुन्छ। नेपालका हिमाली र पहाडी क्षेत्रका अधिकांश उडानमा लाइन अफ साइट कम्युनिकेसन ग्याप (पाइलट र एयर ट्राफिक कन्ट्रोलबीच सम्पर्कविहीन) हुन्छ। तर पनि वर्षौंदेखि विमान उडिरहेका छन्। पाइलटले प्रविधिको प्रयोगभन्दा पनि विवेक र अनुभवको आधारमा विमान उडाउँछन्। जतिसुकै अनुभवी पाइलट भए पनि दुर्घटनाबाट अछुतो बन्दैनन्। सरकारले हरेक दुर्घटनापछि गठन गर्ने छानबिन समितिले मौसम र पाइलटमाथि दोष थुपार्छन्। राज्यको कमजोरीको रूपमा रहेको सञ्चार सुधारमा ध्यान दिँदैनन्। विमान दुर्घटना हुँदा यो सञ्चार विच्छेदलाई कहिल्यै कारण मानिँदैन। यो सञ्चार विहीनताको समस्या समाधान गर्न सरकारले कहिल्यै काम गरेको पनि देखिँदैन। नयाँ विमान थप्ने कुरा हुन्छ। नयाँ विमानस्थलको माग गरिन्छ। सर्वेक्षण हुन्छ। सञ्चालनमा भएका विमान सेवाको सुधार नहुँदा विमान दुर्घटनाको कारक बनिरहेका सम्बन्धमा विमान सेवा प्रदायक कम्पनी, राज्यका नियामक निकायको ध्यान पुग्दैन। सडक यातायातको यात्रा लामो हुन्छ। जाम पर्छ। ठाउँठाउँमा चढाउने र ओराल्ने भएकाले समयमै गन्तव्यमा पुगिन्न। झन्झटिलो उस्तै हुन्छ। महँगो भए पनि छिटो छरितो र सुविधाका लागि अहिले हवाई यात्रा गर्ने बढिरहेका छन्। राज्यले पनि बन्द भएका विमानस्थल सुचारु गर्ने, सञ्चालनमा आएका विमानस्थलको स्तरोन्नति गर्ने काम गरिरहेको छ। नयाँनयाँ विमानस्थलका खाका कोर्ने काम पनि भइरहेको छ विमान उडान रुटमा सञ्चार सम्पर्क विच्छेदको समस्या समाधान गर्दैन। नेपालमा सञ्चार सेवा विस्तारको काम वायु सेवा कम्पनीका लागि मात्र नौलो होइन। सेवा नपुगेको वा गुणस्तरीय सेवा नहुँदा नेपाल टेलिकमले पनि एकै जिल्लामा धेरै ठाउँमा टावर निर्माण गरेको छ। जुन ठाउँमा टेलिकमको सिग्नल टिप्दैन, त्यो ठाउँमा टावर थप्छ। गुणस्तरीय सेवा दिन्छ। दिइरहेको छ। एएम ब्यान्डको रेडियो नेपालको प्रसारण विस्तार गर्न पनि देशका धेरै जिल्लामा टावर, सवस्टेसन, रिले स्टेसन र प्रसारण केन्द्र स्थापना गरिएकै छ। अहिले त रेडियोको सिग्नलका लागि भूउपग्रहको प्रयोग भइरहेको छ। भूसतही प्रणालीमा हुँदा नेपाल टेलिभिजनले पनि सेवा विस्तार गर्न पनि देशका धेरै ठाउँमा टावर स्थापना गरेकै छ। अहिले त टेलिभिजन भूउपग्रह प्रणालीमा प्रसारण भइरहेको छ। उसले भूसतही प्रणाली पनि छोडेको छैन। राज्यका अरू निकायले सिग्नल राम्रो बनाउन टावर थप्दै जाँदा नागरिक उड्डयन प्राधिकरणले किन यो अभ्यास आत्मसात् गर्न सक्दैन। जुनजुन जिल्लाको हवाई सेवामा सञ्चार सम्पर्क विच्छेद हुन्छ। त्यसको अध्ययन गरेर सो क्षेत्रमा रिपिटर टावर स्टेसन किन विस्तार गर्न सक्दैन। विमान सेवामा भीएचएफ र एचएफ (हाई फ्रिक्वेन्सी) रेडियो फ्रिक्वेन्सीबाट सञ्चार गरिन्छ। अब यी परम्परागत प्रविधिमा मात्र निर्भर हुन आवश्यक छैन। नेपालकै निजी विमान कम्पनी भूउपग्रह प्रणालीबाट सञ्चारको अभ्यास गरिरहेका छन्। ठूला विमानहरूमा पनि अभ्यासमै छन् भने उच्च जोखिममा रहेका नेपालका हिमाली र पहाडी क्षेत्रको उडानमा राज्यले यो प्रणाली अनिवार्य गर्नुपर्छ। मौसमका आधारमा विमान उडान हुन्छ। एउटा विमानस्थलबाट उडान भरेको जहाजले अर्को विमानस्थल जाँदा सञ्चार सम्पर्कका आधारमा मौसमबारे जानकारी लिन्छ। त्यसैले विमान उड्न जसरी मौसमको जानकारी आवश्यक हुन्छ। त्यसरीले विमान उडानमा नियमित सञ्चार सम्पर्क हुनु पनि अनिवार्य नै हो। दुर्घटना हुने कारणमा खराब मौसम भनिन्छ भने सञ्चारविहीनताको अवस्था स्वतः कारक हो। यसलाई बेवास्ता गर्नु भनेको सरकार हवाई यात्रीको सुरक्षामा गैरजिम्मेवार हुनु हो। त्यसैले विमान सेवामा नियमित सञ्चार गर्न भएका सञ्चार प्रविधिको स्तरोन्नति गर्ने र नयाँनयाँ प्रविधिलाई आत्मसात् गर्दै हवाई यात्रा सुरक्षित बनाउन ध्यान दिन जरुरी छ।"
जहाज दुर्घटनाहरूमा देखाइन्छ मानवीय त्रुटि,"काठमाडौं : मुलुकमा जे जति हवाई दुर्घटना भए त्यसको मुख्य कारणका रूपमा औंल्याइएको छ, मानवीय त्रुटि। जहाज दुर्घटनापछि विभिन्न समयमा बनेका जाँच आयोग तथा छानबिन समितिले तयार पारेका प्रतिवेदनले पनि ९८ प्रतिशत दुर्घटनालाई मानवीय कमजोरीका रूपमा केलाएको भेटिन्छ। हेलिकप्टर होस् वा हवाईजहाज पाइलटको गलत निर्णयले गर्दा दुर्घटनामा परेको ती प्रतिवेदनले बुँदागत रूपमा नै केलाएका छन्। तर, ती दोष थोपरिएका पाइलट कोही जीवित नभएकाले प्रतिवेदनमा नै लेखेकालाई मानिन्छ। पाइलट नै दोषी देखिन्छन्देखाइन्छ। नेपालमा हुने गरेका हवाई दुर्घटनालाई लिएर देशभित्र र बाहिरबाट प्रश्नहरू उठ्दै आएका छन्। तर, बारम्बार हुने गरेका हवाई दुर्घटनाका विभिन्न कारण रहेको विज्ञहरू औंल्याउँछन्। भन्छन्, पाइलटको अत्याधिक आत्मविश्वास, उडान मापदण्डलाई बारम्बार नमान्नु, दबाबक्षमताको अभाव, प्रतिकूल अवस्थामा सही निर्णय लिन नसक्दा पाइलटबाट मानवीय त्रुटि हुन्छ र दुर्घटना हुन जान्छ। तर, त्यो मात्रै कारण हो भनेर त, भन्न मिल्दैन। सन् २०१९ मा ताप्लेजुङको पाथीभरा क्षेत्रमा भएको एयर डाइनेस्टि हेलिकप्टर दुर्घटना भौगोलिक र मौसमी कारणभन्दा पनि बढी मानवीय त्रुटिका कारण भएको छानबिन प्रतिवेदनले देखाएको छ। यस्तै, सन् २०१९ मा नै लुक्लामा भएको समिट एयरको विमान दुर्घटना, सन् २०१८ को सिमकोटमा भएको मकालु एयर दुर्घटना र सन् २०१८ मा नै भएको अल्टिच्युड एयरको हेलिकप्टर दुर्घटनालगायतका छानबिन प्रतिवेदनलाई आधार मान्दा पनि मानवीय त्रुटिलाई प्राथमिकताका साथ औंल्याइएको छ। तारा एयरको जहाज नै सन् २०१६ मा म्याग्दीमा दुर्घटना पछिको प्रतिवेदनमा भनिएको छ, यो दुर्घटनाको सम्भावित कारण प्रतिकूल मौसमको बाबजुद भिजुअल फ्लाइट रुल्स भीएफआर उडानको क्रममा चालक दलको बारम्बार बादलभित्र प्रवेश गर्ने निर्णय र मौसमी परिवर्तनका कारण परिस्थितिजन्य चेतना गुमाउँदा सामान्य ट्रयाकबाट विचलन हुनु नै दुर्घटनाको कारण भएको आयोगको निष्कर्ष छ। हवाईविज्ञ अच्युतराज पहाडी निजी हवाई कम्पनीका पाइलटलाई उडान घन्टाअनुसार जहाज उडाउन सधैं दबाब हुने गरेको बताउँछन्। आजभोलि प्रतिस्पर्धाका कारण जस्तोसुकै मौसममा र जुनै बेला पनि उडानको होडबाजी हुन्छ, पहाडी भन्छन्। सन् २०१२ देखि २०१९ सम्मका विभिन्न १६ छानबिन समितिका निष्कर्षले सबैभन्दा बढी मानवीय त्रुटिलाई देखाएको नेपाल नागरिक उड्डयन प्राधिकरणका प्रवक्ता देवचन्द्रलाल कर्ण बताउँछन्। दुर्घटनाका मुख्य कारणमा वातावरणको स्थिति, मानवीय त्रुटि, संगठनात्मक निर्णय र प्राविधिक त्रुटि हुने गरेकोमा नेपालमा भने मानवीय त्रुटि नै मुख्य हुने गरेको कर्णको तर्क छ। डाँडाकाँडाकाबीचमा जहाज उड्नु बाध्यता भए पनि त्यसमा क्याबिन क्रुले तत्कालीन अवस्थामा लिने निर्णयले भूमिका खेल्ने उनी बताउँछन्। नेपालमा हुने अधिकांश हवाई दुर्घटना मानवीय त्रुटिका कारण हुने गरेको विज्ञहरूको पनि तर्क छ। त्यो पाइलट मात्रै नभई प्राधिकरणको पनि लापरबाही हो। मानवीय त्रुटि भन्नाले पाइलटको अत्याधिक आत्मविश्वास, उडान मापदण्डलाई बरम्बार नमान्नु, दबाब, क्षमताको अभाव, प्रतिकूल अवस्थामा सही निर्णय लिन नसक्नु जस्ता पक्षलाई मानिन्छ। यिनमा कुन मानवीय त्रुटिका कारण बढी दुर्घटना हुने भन्ने तथ्यांक भने छैन। तर, विमानका क्रु सदस्यहरू मुख्य पाइलट, सहायक पाइलट र सहपरिचारिकाको दक्षतामा शंका गर्ने ठाउँ नभएको नेपाल नागरिक उड्डयन प्राधिकरणका पूर्वमहानिर्देशक राजकुमार क्षेत्री बताउँछन्। प्राधिकरणले हरेक सूक्ष्म एकाइहरूको चेकजाँचपछि मात्रै क्रु सदस्यलाई अनुमति दिने गरेको बताउँदै क्षेत्रीले दुर्घटना हुने सम्बन्धमा पहिला नै आकलन गर्न नमिल्ने तर्क राख्छन्। उडान दबाबका कारण पनि दुर्घटना हुने गरेको प्राधिकरण स्रोत बताउँछ। पाइलट दक्ष नहुँदा नहुँदै पनि जहाज उडाउनुपर्छ भन्ने दबाबका कारण नेपालमा विमान दुर्घटना भएका छन््, स्रोत भन्छ। पाइलटको दक्षताको सवालमा शक्तिको दुरुपयोग गर्ने र माथिल्लो तहबाट नै उडान दक्षताको प्रमाणपत्र दिन दबाब आउने गरेको स्रोतको भनाइ छ। यसले पनि पाइलटको दक्षतामा असर गर्ने बताइन्छ। नेपालको हिमाल पहाड र तराई भौगोलिक यर्थाथ हो। यसलाई सार्न पनि सकिँदैन। र, जहाज नउडाउने भन्ने पनि हुँदैन। अहिले त जीपीएस (ग्लोबल पोजिसन सिस्टम) मार्फत उडान हुने हुँदा पाइलटले नै भौगोलिक र मौसमी अवस्थाका बारेमा जानकारी आफंै पाउने अवस्था छ। भौगोलिक विकटता र मौसमका बारेमा पाइलट आफैं सचेत हुनुपर्ने र बिगँ्रदो मौसममा जहाज नउडाउने निर्णय गर्ने अधिकार पाइलटलाई दिनुपर्ने हवाई विज्ञ अच्युतराज पहाडीको भनाइ छ। हतारोमा, कम्पनी, यात्रु वा अन्य शक्तिको दबाबमा, पूर्वतयारी बिना, मौसमको राम्रो विश्लेषण बिना, अन्य जहाज कम्पनीहरूसँगको प्रतिस्पर्धामा पाइलटले जहाज उडाउने निर्णय गर्दा दुर्घटना हुने गरेको विज्ञ पडाही बताउँछन्। यस्तै, पाइलटहरूको उमेरहदका कारण पनि दुर्घटना हुने गरेको देखिन्छ। पछिल्लो दुर्घटनाको कुरा गर्दा प्रतिकूल मौसमका बाबजुद समिट एयर उडेर अवतरण गयो। तर, अनुभवी पाइलट प्रभाकर त्यसमा चुके। यसमा उमेरको कारण जोशजाँगरमा कमी भएको पनि हुनसक्छ, पहाडीको अर्को तर्क छ। यस्तै, अन्तर्राष्ट्रिय समाचार संस्था सीएनएनले नेपालमा प्रतिकूल भौगोलिक अवस्थाका कारण विमान दुर्घटना हुने गरेको बताएको छ। अस्थिर मौसमी ढाँचाहरू उडान सञ्चालनका लागि एक मात्र समस्या होइन। नेपालको नागरिक उड्डयन प्राधिकरणको २०१९ को सुरक्षा प्रतिवेदनअनुसार, देशको शत्रुतापूर्ण स्थलाकृति अर्थात् भौगोलिक वस्तुस्थित पनि पाइलटहरूले सामना गर्ने ठूलो चुनौतीको एक हिस्सा हो। सीएनएनको समाचारमा भनिएको छ। यस्तै, सन् २०१८ मा नै बीबीसीमा छापिएको समाचारमा मौसमी कारणसँगै भौगोलिक अवस्थालाई पनि नेपालमा हुने दुर्घटनाको कारण मानिएको छ। योसँगै क्याबिन क्रु र एयर ट्राफिक कन्ट्रोलबीचको अस्पष्ट सञ्चारका कारण नेपालमा दुर्घटना हुने गरेको तथ्यलाई पनि बीबीसीले समेटेको छ। अस्पष्ट सञ्चारका कारण जहाजको ककपिटभित्र भ्रम सिर्जना हुने र सही निर्णय लिन नसक्दा दुर्घटना हुने गरेको भनिएको छ।नेपालमा भएका धेरैजसो हवाई दुर्घटना पहाडी क्षेत्रमा हुने गरेको छ। ६७ वर्षको हवाई इतिहासमा भएका करिब १०८ दुर्घटनामा ७० प्रतिशतभन्दा बढी दुर्घटना पहाडी जिल्लामा हुने गरेका छन्। मौसममा अचानक आउने खराबीका कारण चालकले हवाई मार्ग पत्ता लगाउन नसक्दा दुर्घटनाको सम्भावना बढ्ने गरेको प्राधिकरणका पूर्वमहानिर्देशक वीरेन्द्रबहादुर देउजाको भनाइ छ। नेपालको उड्डयन क्षेत्र संसारको सबैभन्दा अप्ठ्यारो भौगालिक क्षेत्रमा पर्ने भएकाले पनि दुर्घटना हुने गरेको छ। दुर्गम र पहाडी जिल्लामा सञ्चालनमा रहेका नेपालका विमानस्थलहरूले संसारको कुनै पनि नियम मान्न नसक्ने प्रवक्ता कर्णको भनाइ छ। भौगोलिक बनावटका कारण थोरै क्षेत्रफलमा विमानस्थल सञ्चालन गर्नुपर्ने हुन्छ। सडकले नछोएका विकट जिल्लाहरूमा हवाई मार्ग मात्र साधन हुनुले पनि जोखिम निम्त्याएको छ, उनको तर्क छ। प्राधिकरणको सुरक्षा प्रतिवेदन २०२१ को तथ्यांक अनुसार नेपालमा सबैभन्दा बढी दुर्घटना जोमसोम, लुक्ला, सिमकोट, जुम्ला र डोल्पामा हो। यी विमानस्थल आईकाओको मापदण्डअनुसार सञ्चालनमा आएका पनि छैनन्। र, आउन पनि नसक्ने तर्क प्राधिकरणका प्रवक्ता कर्णको भनाइ छ। हवाई ढुवानी गरेर यी स्थानमा खाद्यन्नलगायतका अतिआवश्यक वस्तु पठाइन्छ। संसारमा कतै पनि हवाई ढुवानी गरेर खाद्यन्न पठाउने गरिँदैन, कर्ण उदाहरण दिन्छन्। त्रिभुवन विमानस्थलमा २०७१ सालमा दुर्घटना भएको टर्किस एयरलाइन्सको जहाज । उक्त जहाज टर्कीको इस्तानबुलबाट चालक दलका ११ सहित २ सय २४ यात्रु लिएर आएको थियो । दुर्घटनाका अर्को कारणमा संगठनात्मक निर्णय पनि पर्छ। कुन पाइलटलाई पठाउने, उनीहरूको ट्रेनिङ, सही व्यक्तिको भर्ना, जहाज र क्षेत्रको छनोट सबै संगठनात्मक निर्णयमा पर्छ। सम्बन्धित वायुसेवा कम्पनीहरूले पुराना र अनुभवी भनेर पठाएका व्यक्तिबाट नै सबैभन्दा बढी दुर्घटना हुने गरेको छ। अनुभवसँगै कार्यदक्षताको मूल्यांकन गर्नुपर्ने भनाइ हवाई विज्ञ अच्युतराज पहाडीको छ। नेपालमा हुने दुर्घटनामा प्राविधिक पक्ष पनि केही हदसम्म जिम्मेवार हुने गरेको छ। कुनै पनि जहाज उडानपूर्व र अवतरपछि पूर्णरूपमा निरीक्षण गरिन्छन्। तर, पनि चक्का ननिस्कने, इन्जिन फेल हुने जस्ता समस्याहरू दोहोरिने गरेका छन्। यसमा वायुसेवा कम्पनीले इन्जिनियरहरूलाई खुसी पार्न नसक्दा राम्रो निरीक्षण नभएको पनि हुन सक्ने विज्ञ पहाडी बताउँछन्। अर्को भनेको जहाजको ममर्तसम्भार र पुराना जहाजलाई मानिन्छ। तर, जहाज पुरानो नहुने तर्क वायुसेवा सञ्चालकहरूको छ। जहाजका हरेक पार्टपुर्जाको निश्चित अवधी हुने र त्यसपछि फेर्नै पर्ने नफेरे उडान अनुमति नै नपाइने सम्मको व्यवस्था भएको नेपाल वायुसेवा सञ्चालक संघका प्रवक्ता योगराज कँडेल शर्मा बताउँछन्। कुनै पनि वायुसेवा कम्पनीले जहाज दुर्घटना होस् भन्नेसम्मको निष्कृस्ट सोच नराख्ने उनको तर्क छ। यसले कम्पनीको गुडविल र कालान्तरसम्म व्यवसायमा असर गर्ने हुँदा कम्पनीहरूको आफैं सचेत हुने शर्मा बताउँछन्। दुर्घटना हुने अन्य कारणमा चरासँग ठोक्किने, रनवेमा समस्या जस्ता पक्ष पनि छन्। तर, यी कारणहरूबाट थोरैमात्र दुर्घटना हुने गरेको संघका प्रवक्ता योगराज कँडेल शर्मा बताउँछन्। सरकारले हरेक हवाई दुर्घटनापछि जाँच आयोग वा समिति गठन गर्ने गरेको छ। समितिले जहाज डिजाइन गर्ने कम्पनीदेखि जहाज निर्माण गर्ने कम्पनीसँग पनि सुझाव माग्ने गर्छ। समितिले सरोकारवला सबै निकायसँग छलफल गरेर प्रतिवेदनसँगै सुझाव पनि तयार गर्छ र सरकारलाई बुझाउँछ। सरकारका यी प्रतिवेदनहरूले दिएका सुझाव प्राय दोहोरिने गरेका छन्। घटना पनि उस्तै कारणले भएको बताइने गरेको छ। दुर्घटना भनेको भवितव्य भएकाले जति सावधानी अपनाए पनि हुने भनाइ प्राधिकरणका पूर्वमहानिर्देशक राजकुमार क्षेत्रीको छ। प्राधिकरणले हवाई सुरक्षाको दृष्टिकोणले कुनै गल्ती नगर्ने तर दुर्घटनाको परिस्थिति फरक हुँदा बसेर भन्न जस्तो सहज नभएको प्राधिकरणका प्रवक्ता कर्ण बताउँछन्। छानबिन समितिले प्राय मानवीय त्रुटिलाई कारण देखाउने गरे पनि त्यसमा सतर्कता अपनाइएको देखिँदैन। बारम्बार सोही घटनाहरू नै दोहोरिने गरेको पर्यटन विद् दीपकराज जोशी बताउँछन्। एउटा अध्ययन प्रतिवेदनले दिएको निष्कर्षलाई दोहोरिन नदिन सर्तकता अपनाउनुपर्ने हो। तर, त्यसमा प्रतिवेदन बुझाउने काम मात्र हुने गरेको छ, जोशीको भनाइ छ। छानबिन प्रतिवेदनमा जहाज सञ्चालक कम्पनीलाई जहाजको मर्मतसम्भार र प्राविधिक अवस्थाको सुधार गर्न सुझाव दिएको पनि देखिन्छ। प्राविधिक कारणले दुर्घटनाको मुखमा पुगेर जोगिएका उदाहरण धेरै छन्। यसले पनि हाम्रा जहाजको प्राविधिक अवस्था खासै राम्रो छैन भनेर देखिन्छ। दुर्घटना भएर मृत्यु भइसकेपछि भने मानवी त्रुटि भन्दै पाइलटको सुझबुझलाई कारण मानिने गरिन्छ। प्रतिवेदन तयार गर्दा प्राविधिक गडबडि वा कम्पनीको कमजोरी भए पनि बाह्य दबाबका कारण सुझाव नै हेरफेर गर्नुपर्ने अवस्था पनि रहेको प्राधिकरण स्रोत बताउँछ। वायुसेवा कम्पनीहरूको दबदबाका कारण यस्तो हुने गरेको स्रोतको भनाइ छ। जहाज दुर्घटनाका कतिपय घटनामा सही सूचना नदिने कारणले गर्दा पनि सही प्रतिवेदन तयार नहुने र सत्य कुरा बाहिर नआउने विज्ञ पहाडी बताउँछन्। त्यसकारण एउटै प्रकृतिको दुर्घटना पटकपटक हुन्छन्। उनका अनुसार, प्राधिकरणले सही नियमन गर्न नसकेको कारण नै नेपाली हवाई क्षेत्रमा समस्या दोहोरिएको हो। प्राधिकरणले पक्षपोषण गर्न नहुने उनको भनाइ छ। दुर्घटना हुने अवस्थामा अपनाउनु पर्ने सर्तकता, विधि प्रक्रिया र मापदण्ड अपनाउनु पर्ने हुन्छ, त्यसलाई पाइलटले पनि मान्नुपर्ने पहाडीको भनाइ छ। मौसमी समस्या हुँदाहँदै विमान उडाउँदा यसले जोखिम निम्त्याउँछ, यसमा सचेतना अपनाउनुपर्ने प्राधिकरणको भनाइ छ। सरकारीभन्दा निजी कम्पनीका जहाज बढी दुर्घटनामा परेका छन्। उडान घन्टाअनुसार पैसा आउने हुँदा पाइलटहरूलाई जहाज उडाउने एक किसिमको दबाब नै हुन्छ। प्रतिस्पर्धाले गर्दा जुनै पनि समयमा उडान भर्नुपर्ने बाध्यता छ। यो कुरामा सजग हुनुपर्छ।अच्युतराज पहाडी, हवाई विज्ञ वायु सेवा कम्पनीहरूलाई बादलभित्र नपस्नु भनेका हुन्छौं। बादलभित्र पस्नेबित्तिकै सम्पर्क टुट्छ । डाँडाकाँडामा ठोक्किने जोखिम बढ्छ। रिस्क जतिखेर पनि हुन्छ। देवचन्द्रलाल कर्ण  प्रवक्ता, नेपाल नागरिक उड्डयन प्राधिकरण जहाज पुराना र मर्मत नभएर दुर्घटना हुने गरेको भन्नु गलत हो। हरेक पाटपुर्जाको समयावधी हुन्छ र त्यो सक्किएपछि नयाँ नै ल्याएर जडान गर्ने हो। मापदण्ड परिपालना नगरी जहाज उडान योग्य हुँदैन। योगराज कँडेल शर्मा  प्रवक्ता, नेपाल वायुसेवा सञ्चालक संघ"
कोरोनापछि रोकिएका चिनियाँलाई फर्किन अल्टिमेटम,"काठमाडौं : कोरोना भाइरस फैलिएपछि नेपालमा रोकिएका चिनियाँ नागरिकलाई घर फर्कन गृह मन्त्रालयले अन्तिम अल्टिमेटम दिएको छ। यससँगै उनीहरू असार १५ (जुन २९) गतेसम्ममा चीन फर्किनुपर्ने भएको छ। पर्यटक प्रवेशाज्ञा (भिसा)मा नेपाल बस्दै आएका चिनियाँको भिसा असार १५ पछि नियमित नगर्ने निर्णय मन्त्रालयले गरेको छ। यो निर्णय जेठ १६ गते गरिएको हो। उनीहरूको भिसा अन्तिमपटक नियमित गरिने भएकाले तत्काल फिर्ता लैजान मन्त्रालयले चिनियाँ दूतावासलाई आग्रह गरेको छ। नेपालचीन नियमित उडान जेठ १७ गते सुरु भएकाले शुल्क लिएर भिसाको म्याद एक महिना थप गर्ने निर्णय गृहले गरेको हो। भिसा म्याद अन्तिम पटक थप गर्ने विषयमा गृहमन्त्री बालकृष्ण खाँणले मन्त्री स्तरीय निर्णय लिएका हुन्। अध्यागमन विभागका महानिर्देशक नारायणप्रसाद भट्टराईले चिनियाँ नागरिकलाई असार १५ सम्म पर्यटक भिसा नियमित गर्ने गृहको निर्णय कार्यान्वयन गरिएको बताए। पर्यटक भिसामा रहेका चिनियाँ नागरिक असार १५ भित्र स्वदेश फर्किसक्नुपर्नेछ, महानिर्देशक भट्टराईले भने। मन्त्रालयले जनवरी १ मा चिनियाँका लागि १ सय ५० दिन भिसा नियमित गर्ने निर्णय गरेको थियो। त्यसअघि पनि पटकपटक भिसा नियमित गरिँदै आएको थियो। एक भिसा वर्षमा विदेशी नागरिक १ सय ५० दिनभन्दा बढी नेपाल बस्न पाउँदैनन्। पाँच महिना भिसा नियमित गर्दा पनि दूतावासले आफ्ना नागरिक फिर्ता लैजानेबारे चासो नदेखाएपछि गृहले स्वदेश फर्किने अन्तिम अवसर दिएको हो। गृहले यसपटक पनि दूतावासको आग्रहमा थप एक महिना भिसा नियमित गर्ने निर्णय गरेको छ। दूतावासले दुई महिनाको समय मागेको थियो। तर, गृहले नेपाल र चीनबीच हवाई उडान सुरु भएको भन्दै एक महिना मात्र भिसा नियमित गर्ने निर्णय गरेको हो। दूतावासले चीनका अधिकांश प्रान्तमा कोरोनाको जोखिम कायमै रहेको भन्दै आफ्ना नागरिकको भिसा नियमित गरिदिन आग्रह गर्दै आएको थियो। गृहको निर्णयसँगै आफ्ना नागरिकलाई फिर्ता लैजान दूतावासलाई दबाब परेको छ। मन्त्रालयले दूतावासालई असार १५ भित्र आफ्ना नागरिक स्वदेश फर्काउने वातावरण मिलाउन भनेको छ। कोरोना फैलिन थालेपछि बेलायत, अमेरिका, जापान, दक्षिण कोरियालगायत मुलुकले विमान चार्टर गरी आफ्ना नागरिक फिर्ता लगेका थिए। चीनले केही न्यून संख्यामा मात्र विमान चार्टर गरेर आफ्ना नागरिक फिर्ता लागेको थियो। उसले नेपालमा अलपत्र भएर स्वदेश फर्कन खोज्ने नागरिकलाई फिर्ता लैजानेबारे चासो राखेन। त्यसपछि नेपालमा रहेका केही चिनियाँले दूतावास र सिंहदरबार अगाडि प्रदर्शनसमेत गरेका थिए। पर्यटक भिसामा रहेका चिनियाँ नागरिक असार १५ भित्र स्वदेश फर्किसक्नुपर्नेछ। नारायणप्रसाद भट्टराई  महानिर्देशक, अध्यागमन विभाग पर्यटक र व्यावसायिक प्रवेशाज्ञामा नेपाल बस्दै आएका केही चिनियाँ आपराधिक क्रियाकलापमा संलग्न देखिएका छन्। भिसा दुरुपयोग गर्दै गत महिना मात्र आपराधिक गतिविधिमा संलग्न २२ जना चिनियाँ महाराजगन्जको एउटा घरबाट पक्राउ परेका थिए। गृहको निर्णयसँगै पर्यटक भिसामा नेपालमा बस्दै आएका चिनियाँ नागरिक असार १५ भित्रमा चीन फर्कन बाध्य भएका छन्। हिमालय एयरलाइन्सले नेपाल र चीनबीच उडान सुरु गरेको छ।"
चुनावपछि पनि बैंकमा बढेन निक्षेप,"काठमाडौं : स्थानीय चुनाव सकिएको दुई साता बितिसक्दा पनि बैंकिङ प्रणालीमा अपेक्षा गरेअनुसारको निक्षेप संकलन हुन सकेको छैन। अझ चुनावअघि बैंकबाट बाहिरिएको हाराहारीमा पनि निक्षेप संकलन हुन नसकेको बैंकरहरू बताउँछन्। कर्जाको माग भए पनि प्रवाह गर्ने क्षमता नभएका बैंकहरूलाई स्रोत नै नबढेपछि यतिबेला लगानीयोग्य पुँजी अभाव कायमै छ। चुनाव सकिएर जेठ सुरु भएको दुई सातासम्म बैंकमा १३ अर्ब रुपैयाँले मात्रै निक्षेप बढेको छ। जेठ पहिलो साता ७ अर्ब र दोस्रो साता ६ अर्ब रुपैयाँ निक्षेप संकलन भएको नेपाल बैंकर्स संघले मंगलबार सार्वजनिक गरेकोे तथ्यांकमा उल्लेख छ। सो हिसाबले निक्षेप संकलन हुँदा जेठ १३ गतेसम्म सञ्चालनमा रहेका २७ वाणिज्य बैंकको कुल निक्षेप ४३ खर्ब ८३ अर्ब रुपैयाँ पुगेको छ। सो कुल निक्षेपमा विदेशी मुद्राको निक्षेप १ खर्ब १० अर्ब रुपैयाँ रहेको छ। गत वैशाख ३० गतेको चुनावअघि अर्बौं निक्षेप बाहिरिएको थियो। नेपाल बैंकर्स संघकै तथ्यांकअनुसार वैशाख महिनाभर वाणिज्य बैंकबाट मात्रै २६ अर्ब रुपैयाँ निक्षेप बाहिरिएको थियो। बैंकरहरू भने चुनावपछि बैंकिङ प्रणालीमा राम्रै निक्षेप फर्कने अपेक्षा गरेका थिए। नेपाल बैंकर्स संघका अध्यक्ष अनिलकुमार उपाध्याय चुनावपछि जति अपेक्षा गरेको त्यति रकम जम्मा नभएकाले अचम्मित छन्। अहिले सातामा ६७ अर्ब मात्रै निक्षेप जम्मा हुनुलाई उनी चुनावपछिले खासै फरक नपारेको सामान्य नै रहेको तर्क गर्छन्। जति पैसा गयो त्यसको दुई सातादेखि एक महिना पेरीफेरीमा केही पैसा मात्रै प्रणालीमा आएको देखिन्छ, कृषि विकास बैंकका प्रमुख कार्यकारी अधिकृतसमेत रहेका संघका अध्यक्ष उपाध्याय भन्छन्, चुनावले खासै सिग्निफेन्ट परिवर्तन ल्याएको देखिएन। दुईतीन हप्ताअघि कर्जा घटेको थियो तर अहिले चार अर्बले बढेको छ। कर्जा बढ्नु भनेको लगानीमा जानु हो। यसैगरी नेपाल बैंकर्स संघका कार्यकारी निर्देशक अनिल शर्मा अघिल्लो पटकको चुनावमा पनि खासै निक्षेप नबढेको र अहिले पनि खासै नबढेको बताउँछन्। उनका अनुसार अझै यसमा विदेशी मुद्राकै निक्षेप बढेकोले स्वदेशी निक्षेपसमेत गरेर यत्तिको देखिएको हो। उनले बजेटको प्रसंगमा बैंकहरूलाई आवश्यक पर्ने पर्याप्त तरलता भएकाले अब आगामी मौद्रिक नीतिले केही व्यवस्था गर्न सक्ने अपेक्षा व्यक्त गर्छन्। यद्यपि सरकारले विदेशी लगानी भित्र्याउन सहज गर्ने भनेको छ। साथै रेमिट्यान्सलाई प्रमोट गर्ने बजेटले सम्बोधन गरेकाले आगामी दिन बैंकमा निक्षेप बढाउन साथ देला कि भन्ने लागेको छ, शर्माले भने। यता वाणिज्य बैंकको कर्जा प्रवाह गर्ने क्षमता कसिलो भएको भनिए पनि जेठ दोस्रो साता ४ अर्ब रुपैयाँ बराबरको प्रवाह भएको छ। यससँगै वाणिज्य बैंकहरूको हालसम्म कुल प्रवाहित कर्जा ४१ खर्ब ९८ अर्ब रुपैयाँ पुगेको छ। सो कुल कर्जामा विदेशी मुद्राको ऋण ३९ अर्ब रुपैयाँ रहेको संघले जानकारी दिएको छ। यसबीच अधिकांश कर्जा एलसीमा गएको तर, नयाँ कर्जामा अझै गाह्रो भएको बैंकरहरू बताउँछन्। यद्यपि चालू आर्थिक वर्षको सो अवधिसम्म कुल निक्षेप १ खर्ब ८२ अर्ब रुपैयाँले बढ्दा ऋण ४ खर्ब ७७ अर्ब रुपैयाँले वृद्धि भएको छ। यसरी हेर्दा निक्षेपको तुलनामा ऋण उच्च दरमा छ। जसले बैंकहरूको कर्जानिक्षेप अनुपात (सीडी रेसियो) औसत ९०४१ प्रतिशत हाराहारी पुगेको छ। स्रोत संकलनको तुलनामा लगानीको माग बढ्दा समग्र बैंकिङ प्रणालीमा लगानीयोग्य पूँजी अभावको स्थिति कायमै छ। तर, अधिकांश बैंकले असार मसान्तसम्ममा सीडी रेसियो ९० प्रतिशतको सीमामा ल्याउनु पर्नेछ। सो सीमा कायम गर्न अझै समय रहेकाले बैंकहरू सजग रहेको तर्क गर्छन्। निक्षेप र कर्जाको असन्तुलन वृद्धिले कर्जानिक्षेप अनुपात नियन्त्रणमा भने आउन सकेको छैन।"
बहुमत सदस्यद्वारा विदुरको कार्यपालिका बैठक बहिस्कार,"नुवाकोट : विशेष अदालतमा रकम अनियमितता सम्बन्धी मुद्धा खेपिरहेका एक जना वडाध्यक्ष स्वत: निलम्बनमा परेको दाबी गर्दै नुवाकोटमा बहुमत कार्यपालिका सदस्यहरुले विदुर नगरपालिकाको पहिलो कार्यपालिका बैठक बहिस्कार गरेका छन्। मुद्धा चलिरहेका व्यक्ति स्वत: निलम्बनमा परेको र अब उनी वडाध्यक्षको हैसियतमा नभएको दावी गर्दै शुक्रबार आयोजित नगरको कार्यपालिका बैठकमा नेकपा एमालेका कार्यपालिका सदस्यहरुले बैठक बहिस्कार गरेका हुन्। बैठक बहिस्कार गरेपछि कार्यपालिका बैठक पनि स्थगित भएको छ। नेपाली कांग्रेस र नेकपा माओवादी केन्द्रको गठबन्धनबाट विदुर नगरपालिका९ को वडाध्यक्षमा विजयी हरिराम भण्डारी भ्रष्टाचार मुद्दामा निलम्बनमा परेको अख्तियार दुरुपयोग अनुसन्धान आयोगले जनाएको छ। यद्यपि उनी निलम्बनमा परेको पत्र नपाएको बताउँदै मुख्य निर्वाचन अधिकृतको कार्यालयले उनलाई सपथग्रहण गराउनुका साथै कार्यपालिकाको निर्वाचनमासमेत मतदान गर्न दिएको थियो। विदुरमा बहुमत सदस्य रहेको नेकपा एमालेले सत्ता शक्तिको दुरुपयोग गरी भण्डारीलाई मुद्धालाई छाया पार्ने गरी सपथग्रहण गराउनुका साथै मतदान गर्न दिएको दाबी गरेको छ। अख्तियार दुरूपयोग अनुसन्धान आयोगले गत २०७६ साल भदौ २० गते नुवाकोटको विदुरमा रहेको सुलक्षणा माद्यामिक विद्यालय तत्कालीन प्रधानाध्यापक हाल वडाध्यक्षमा विजयी भएका हरिराम भण्डारीसहित ३ जनाविरुद्ध विशेष अदालतमा भ्रष्टाचार मुद्दा दर्ता गरेको थियो। उनीसँगै विद्यालयका शिक्षक केशवबहादुर बस्नेत र तत्कालीन विद्यालयका निरीक्षक कुमारप्रसाद तिमल्सिनाविरुद्ध आयोगले मुद्दा दायर गरेको हो। सोही मुद्धा हाल विशेष अदालतमा चलिरहेको छ। भण्डारी विरुद्ध विशेष अदालतमा आर्थिक अनियमितता सम्वन्धी मुद्धा चलिरहेको रहस्य खुलेपछि उनी स्वत: निलम्बनमा परेका हुन्। उनको पद निलम्वनमा परेको अख्तियार दुरुपयोग अनुसन्धान आयोगले जनाएको छ। भण्डारी बैठकमा बसेपछि बहुमत सदस्यहरुले उनी बैठकबाट नहटेसम्म बैठक नचल्ने जनाउँदै बहिस्कार गरेको विदुर नगरपालिका२ का वडाध्यक्ष तथा कार्यपालिका सदस्य दीपक कायस्थले जानकारी दिए। यता विदुर नगरपालिकाका मेयर राजन श्रेष्ठले कार्यपालिका बैठक स्थगित गरी जेठ २४ गतेका लागि सारिएको प्रतिक्रिया दिए। उनले मुद्दा खेपिरहेका हरिराम भण्डारीको यहि जेठ २३ गते पेशी रहेको र त्यसबाट आउने परिस्थिति अनुसार अगाडि बढिने बताए। उनले भने, 'कार्यपालिका बैठक बहिस्कार होइन। सारिएको मात्रै हो।'"
म्याग्दीका स्थानीय तहमा कार्यपालिकाले पायो पूर्णता,"बेनी : म्याग्दीका ६ वटै स्थानीय तहको कार्यपालिकाले पूर्णता पाएको छ। गत वैशाख ३० गते भएको स्थानीय तह चुनावबाट निर्वाचित जनप्रतिनिधिहरुको मतदानबाट बेनी नगरपालिकामा ८ जना र पाँच वटा गाउँपालिकामा छछ जना सदस्य चुनिएका हुन्। बेनी, धवलागिरी र रघुगंगा गाउँपालिकामा सत्तारुढ दलको गठबन्धन, अन्नपूर्ण र मंगाला गाउँपालिकामा नेकपा एमाले तथा मालिका गाउँपालिकामा एमाले, माओवादी र नेकपा एकीकृत समाजवादीका उम्मेद्वार कार्यपालिका सदस्यमा निर्वाचित भएका छन्। बेनी नगर कार्यपालिका सदस्यमा दलित वा अल्पसंख्यकतर्फ नेपाली कांग्रेसका मनकुमारी विश्वकर्मा, नेकपा माओवादी केन्द्रका किसान विश्वकर्मा, नेकपा एकीकृत समाजवादीका कृष्णकुमार विश्वकर्मा, महिला सदस्यतर्फ कांग्रेसका निर्मला मल्ल, बबिता सापकोटा सृजना श्रेष्ठ, माओवादी केन्द्रका मिनाकुमारी कार्की र सुजाता किसान निर्वाचित भएका छन्। बेनपा ७ बाट कांग्रेसको चुनाव चिन्हबाट निर्वाचित सुजातालाई चुनावी तालमेलका क्रममा माओवादी केन्द्रले उम्मेद्वार बनाएको थियो। मंगला गाउँपालिकाको दलित वा अल्पसंख्यक कार्यपालिका सदस्यमा एमालेका शंकर शेरचन र टेकबहादुर किसानको एकल मनोनयन दर्ता भएपछि निर्बिरोध भएका थिए। महिला सदस्यमा एमालेकी डिलकुमारी खत्री, तिलकुमारी खत्री, भूमिसरा बुढाथोकी र सरस्वती उपाध्याय निर्वाचित भएका छन्। धवलागिरी गाउँपालिकाको अल्पसंख्यक वा दलित कार्यपालिका सदस्यमा कांग्रेसका भविन्द्र छन्त्याल र एकीकृत समाजवादीका देउप्रसाद छन्त्याल पुन, महिलातर्फ कांग्रेसकी फुलमाया बुढाथोकी, नरकुमारी बुढाथोकी, नेकपा माओवादी केन्द्रका डिलकुमारी बिक र सिता कुमारी छन्त्याल निर्वाचित भएका छन्। धवलागिरी ७ को वडा सदस्यमा नेकपा माओवादी केन्द्रको चुनाव चिन्हबाट निर्वाचित नरकुमारीलाई चुनावी तालमेलका क्रममा नेपाली कांग्रेसले उम्मेद्वार बनाएका थियो। एकिकृत समाजवादीका नेता देउप्रसाद स्वतन्त्रबाट उम्मेद्वार बनेका थिए। रघुगंगाको गाउँपालिकाको दलित वा अल्पसंख्यक कार्यपालिका सदस्यमा कांग्रेसकी सम्झना परियार र माओवादीका होमबहादुर दर्जी, महिला तर्फ कांग्रेसका कुमारी पुर्जा गर्बुजा, धनमाया गोतामे, प्रिति गर्बुजा र सोमिता पुन निर्वाचित हुनुभएको छ। अन्नपूर्ण गाउँपालिकाको दलित वा अल्पसंख्यकबाट कार्यपालिका सदस्यमा एमालेका बिरबहादुर पौडेल र मिठु विक, महिला सदस्यमा देवकुमारी पुन, गेममाया पुन, बिष्णुकुमारी गर्बुजा र आशा गुरुङ निर्विरोध हुनुभएको छ। एकल उम्मेद्वार परेकाले सबै निर्बिरोध भएका छन्। मालिका गाउँपालिकाको कार्यपालिका सदस्यमा महिलातर्फ एमालेका छरदेवी घर्ति, प्रतिक्षा विक, मनकुमारी पुन र माओवादी केन्द्रका देवी पटेल, दलित वा अल्पसंख्यक कार्यपालिका सदस्यमा नेकपा माओवादी केन्द्रका दलबहादुर खड्काथोकी र नेकपा एकिकृत समाजवादीका अनुप गौचन निर्वाचित भएका छन्। कार्यपालिका सदस्य सहित म्याग्दीमा स्थानीय तह निर्वाचनबाट २५० जना जनप्रतिनिधी चुनिएका छन्। अन्नपूर्ण र मंगलाको गाउँसभा तथा कार्यपालिकामा नेकपा एमालेको बहुमत छ। रघुगंगा गाउँपालिकाको गाउँसभा र कार्यपालिका दुवैमा कांग्रेसको बहुमत छ। धवलागिरी र बेनी नगरपालिकाको कार्यपालिका र सभामा गठबन्धनको बहुमत आएको छ। मालिकाको कार्यपालिकामा एमालेको र गाउँसभामा गठबन्धनको बहुमत छ। कार्यपालिकाले पूर्णता पाएसँगै जिल्ला समन्वय समिति गठनको तयारी भएको छ। जिसस गठनका लागि म्याग्दीका तीन वटा गाउँपालिकाको अध्यक्ष र उपाध्यक्ष तथा बेनी नगरपालिकाको मेयर जितेको नेकपा एमालेको एकल बहुमत छ।"
कांग्रेसले मेयर जितेको मिथिलामा एमालेको बहुमत,"ढल्केवर(धनुषा) : धनुषाको मिथिला नगरपालिकाको कार्यपालिकामा नेकपा एमालेले बहुमत प्राप्त गरेको छ। नेपाली कांग्रेसले मेयर जितेको मिथिला नगरपालिकामा शुक्रवाबार सम्पन्न नगर कार्यपालिका सदस्यको निर्वाचनमा एमालेएकीकृत समाजवादी गठबन्धन विजयी भएका छन्। ८ सदस्य पदको लागि भएको निर्वाचनमा एमाले र नेकपा एकीकृत समाजवादीका ४४ जना सदस्यहरु निर्वाचित भएका हुन्। नगर कार्यपालिकाको ५ महिला सदस्य पदमा गठबन्धनबाट नेकपा एमालेकी अन्जु श्रेष्ठ, नगिना खातुन, मिना पजियार र नेकपा एकीकृत समाजवादीकी कौशिल्या देवी महरा र ईन्द्रकला कुमारी महतो निर्वाचित भएको निर्वाचन अधिकृतको कार्यालय ढल्केवरले जनाएको छ। महिला सदस्यमा निर्वाचित पाँचैजना उम्मेदवारले ३९ मत पाएका छन्। यस्तै दलित वा अल्पसंख्यक सदस्यमा नेकपा एकीकृत समाजवादी पार्टीका विशेश्वर साह हलुवाई, सर्लिमा सुनवार र नेकपा एमालेका महेन्द्र राउत निर्वाचित भएका छन्। निर्वाचित विशेश्वरले सर्वाधिक ४०, सर्मिलाले ३८ र महेन्द्रले ३९ मत प्राप्त गरेका छन्। ५ महिला सदस्यतर्फ एमालेले तीन, समाजवादीले दुई र ३ दलित वा अल्पसंख्यकतर्फ एमालेले एक, समाजवादीले दुई सिट लिएर गठबन्धन गरेको थियो। ८ कार्यपालिका सदस्यका लागि भएको निर्वाचनमा नेपाली कांग्रेसले पनि नेकपा एकीकृत समाजवादीलाई चार सिट दिएर गठबन्धनका लागि प्रस्ताव गरेका थिए। तर समाजवादीले एमालेलाई नै सघाएपछि कार्यपालिका सदस्यमा कांग्रेसले बहुमत हात पार्न सकेनन्। मिथिला नगरपालिकामा मेयर, उपमेयर, ११ वडाध्यक्ष र निर्वाचत ८ सदस्य गरी कुल २१ जना कार्यपालिका सदस्य रहनेछ। जसमा नेकपा एमालेका १०, नेपाली कांग्रेसका ५ र नेकपा एकीकृत समाजवादीका ६ सदस्य भएको निर्वाचन अधिकृत दिपक धितालले जानकारी दिए। बैशाख ३० गते सम्पन्न स्थानीय तहको निर्वाचनमा नेकपा एमालेबाट एक उपमेयर र ५ वडाध्यक्षसहित २५, नेपाली कांंग्रेसबाट एक मेयर र ४ वडाध्यक्षसहित १९, नेकपा एकीकृत समाजवादीबाट २ वडाध्यक्षसहित ११ र नेकपा माओवादी केन्द्रबाट २ सदस्य गरी ५७ जना निर्वाचित भएका थिए। शुक्रवार भएको कार्यपालिका सदस्यको निर्वाचनमा ५७ जनाले नै मतदान गरेका थिए। ८ सदस्यको लागि १२ जनाले उम्मेदवारी दिएका थिए। नेकपा एकीकृत समाजवादीसँग गठबन्धनका लागि नेपाली कांग्रेसले ५ महिला सदस्यतर्फ ३ र ३ दलित वा अल्पसंख्यक सदस्यतर्फ १ गरी ४ जनाको उम्मेदवारी कायम राखेको थियो। तर, एकीकृत समाजवादीले एमालेसँग गठबन्धन गरेपछि कार्यपालिकामा कांग्रेस प्रतिनिधित्वको आधारमा तेस्रो स्थानमा धकेलिएका छन्। निर्वाचन प्रक्रिया सम्पन्न भएसँगै नगरपालिकाको नगरसभा र कार्यपालिकामा नेकपा एमालेले बहुमत पाएको छ।"
पेट्रोलियम पदार्थको समस्या समाधान गर्न बन्यो कार्यदल,"काठमाडौं : सरकारले पेट्रोलियम पदार्थ वितरण, आपूर्ति, मूल्य समायोजनलगातका समस्या सम्बोधन गर्न अध्ययन कार्यदल गठन भएको छ। संसदमा उद्योग, वाणिज्य तथा आपूर्ति मन्त्री दिलेन्द्र प्रसाद बडूले कार्यदल गठन गरिएको जानकारी दिए। राष्ट्रिय योजना आयोगका उपाध्यक्षको नेतृत्वमा गठित अध्यन कार्यदलमा राष्ट्र बैंकका गर्भनर, अर्थ मन्त्रालय, प्रधानमन्त्री तथा मन्त्रिपरिषद्को कार्यालय, उर्जा, जलस्रोत तथा सिंचाई मन्त्रालय र उद्योग, वाणिज्य तथा आपूर्ति मन्त्रालयका सचिवहरु र विज्ञसमेत रहनेछन्। प्रतिनिधि सभामा दर्ता भएको सार्वजनिक महत्वको प्रस्ताव सन्दर्भमा जवाफ दिँदै उद्योग मन्त्री दिलेन्द्र प्रसाद बडूले यही जेठ १० गते बसेको मन्त्रिपरिषद् बैठकले उच्चस्तरीय कार्यदल गठन गरेको जानकारी दिए। कार्यदलले नेपालमा पेट्रोलियम पदार्थ र एलपी ग्यासको आपूर्ति प्रणाली व्यवस्थित, पारदर्शी र प्रभावकारी बनाउन नेपाल सरकारले अपनाउनुपर्ने नीतिगत, कानुनी एवं संस्थागत सुधार, पेट्रोलियम पदार्थको माग, आपूर्ति र भण्डारण क्षमताबीच सन्तुलन कायम गरी आपूर्ति प्रणाली सहज बनाउने विधि, प्रक्रिया एवं वितरण प्रणाली लगायतका विषयमा अध्ययन गरी सुझाव पेस गर्ने छ। मन्त्री बडूले रुस र युक्रेन युद्धका कारण विश्व बजारमा पेट्रोलियम पदार्थको मूल्यवृद्धि भई नेपालमा बाध्यात्मकरुपमा मूल्यवृद्धि गर्नुपरेको बताउँदै नेपाल आयल निगमलाई १ जुन २०२२ मा प्राप्त मूल्यका आधारमा पेट्रोलमा प्रतिलिटर रु ३१ घाटा हुँदा पनि बिहीबार प्रतिलिटर रु १० मूल्य घटाइएको जानकारी दिए। निगमले घाटा बेहोरेर पनि उपभोक्तालाई राहत दिन सरकार जिम्मेवार रहेको जनाउँदै उनले प्रस्तावमा उल्लेख भएझैँ पटकपटक नभई महिनामा बढीमा दुई पटकमात्र मूल्य समायोजन भएको बताए। मन्त्री बडूले विद्युतीय चुलो प्रयोगलाई अभियानका रुपमा विस्तार गर्नेलगायत सरकारको नीति तथा कार्यक्रमबारे अवगत गराउँदै ती कार्यक्रम प्रभावकारीरुपमा सञ्चालन गर्न सरकार प्रतिबद्ध रहेको बताए।"
यौन हिंसाविरुद्ध केही ऐनलाई संशोधन गर्ने विधेयक संसदमा पेस,"काठमाडौं : प्रतिनिधिसभाको बैठकमा कानुन, न्याय तथा संसदीय मामिलामन्त्री गोविन्दप्रसाद शर्मा (कोइराला)ले यौन हिंसा विरुद्धका केही ऐनलाई संशोधन गर्ने विधेयक, २०७९' र 'फौजदारी कसूर तथा फौजदारी कार्यविधिसम्बन्धी केही ऐन संशोधन गर्ने विधेयक, २०७९ प्रस्तुत गरेका छन्। संवैधानिक व्यवस्था र विभिन्न सन्धिको पक्ष राष्ट्र भएकाले मृत्युदण्डसम्बन्धी कानुनी व्यवस्था गर्न नमिल्ने तर सजाय बढाउन मिल्नेगरी विधेयक ल्याइएको मन्त्री शर्माले स्पष्ट पारे। जबरजस्तीकरणी गर्नेलाई कानुनी सजायको व्यवस्था गर्नेगरी विधेयक ल्याइएको उनले जानकारी दिए। मन्त्री शर्माले बालिक, महिला र युवतीमाथि तेजाब हान्ने कार्यलाई निरुत्साहित गरी दोषीलाई कारबाही तथा पीडितलाई क्षतिपूर्तिको व्यवस्था हुनेगरी फौजदारी कसुरसम्बन्धी विधेयक ल्याइएको बताए। सजायमा व्यापक बढाई २० वर्ष कैद र १० लाख क्षतिपूर्तिको व्यवस्था गरिएको उनले उल्लेख गरे। उक्त दुबै विधेयकलाई प्रस्तुत गर्न अनुमति माग्ने प्रस्तावमाथि सांसद प्रेम सुवालले प्रस्तुत गरेको विरोधको सूचनालाई बहुमतले अस्वीकृत गरेको थियो।"
गठबन्धन टुट्दैन : प्रकाश शरण महत,"चितवन : नेपाली कांग्रेसका प्रवक्ता प्रकाश शरण महतले पाँच दलीय गठबन्धनप्रति आशंका नगर्न आग्रह गरेका छन्। स्थानीय तहको निर्वाचनमा अपवादका घटनाबाहेक गठबन्धन सफल भएको बताउँदै संघीय निर्वाचनमा पनि गठबन्धन जारी हुने बताए। परिआए कांग्रेसलाई पनि एमालेलाई जस्तै ठेगान लगाउने भन्ने भनाइप्रति लक्षित गर्दै डा महतले कार्यकर्तालाई सम्बोधन गर्ने क्रममा बोलेको कुरालाई महत्व दिन आवश्यक नरहेको बताए। नेपाल प्रेस युनियन चितवनले आयोजना गरेको पत्रकार सम्मेलनमा बोल्दै उनले कांग्रेस नथर्किने पार्टी भएको बताए। समग्रमा गठबन्धन सफल भएको छ। गठबन्धन दलका नेताको बैठकले गठबन्धनलाई सफल मानेको छ, उनले भने , कार्यकर्ता पंक्तिमा सम्बाधेन गर्ने कुरामा आएका कुरा हुन्। हामीले हेर्ने भनेको बैठकको कुरालाई हो। सार्वजनिक रुपमा बोल्ने कुरालाई लिखित रुपमा बाहिर आउने कुरालाई महत्व दिने हो। गठबन्धनलाई दिगो बनाउन कांग्रेस तत्पर रहेको भन्दै अहंकारको बाटोमा नरहेको उनले बताए। हामी अंहकारभन्दा धेरै पर छौं। आशंका गर्नपर्ने आवश्यकता छैन। हामी वास्तविक धरातलमा उभिएर राजनीति गर्छौ, उनले भने, असफल हुँदा आत्तिने सफल हुदा मात्तिने कांग्रेसको चरित्र भित्र पर्दैन।"
गठबन्धनबीचको चुनावी तालमेलमा आशंका नगरौं : महामन्त्री शर्मा,"काठमाडौं : नेपाली कांग्रेसका महामन्त्री विश्वप्रकाश शर्माले स्थानीय तहको गठबन्धनबीचको चुनावी तालमेलमा आशंका नगर्न आग्रह गरेका छन्। शुक्रबार भक्तपुरमा स्थानीय तहको निर्वाचनमा कांग्रेसका तर्फबाट बिजयीहरुलाई बधाई तथा सम्मान कार्यक्रममा शर्माले चुनावमा तालमेल प्रभावकारी भएको भन्दै आशंका नगर्न आग्रह गरे। उनले कांग्रेस, माओवादी केन्द्र र नेकपा एकीकृत समाजवादीले तालमेलकै कारण केहि सिटमा जीत हाँसिल गरेको तर्क गरे। शर्माले सबै स्थानीय तहमध्ये केहिमा मात्र तालमेल भएको भन्दै तालमेलमा हल्ला धेरै भएको जिकिर गरे। उनले स्थानीय तहमा प्रभावकारी रुपमा काम गर्न जनप्रतिनिधिलाई सुझाव दिए। उनले मुलुकको विकासका लागि स्थानीय तहको भूमिका महत्वपूर्ण हुने भन्दै पाँच वर्षको कार्यकालको सहि रुपमा उपयोग गर्न पनि सुझाव दिए।"
संघीयता कार्यान्वयनसम्बन्धी संसदीय विशेष समिति गठन,"काठमाडौं : राष्ट्रियसभाको आजको बैठकले सङ्घीयता कार्यान्वयन, अध्ययन तथा अनुगमन संसदीय विशेष समिति गठन गरेको छ। यही जेठ १९ गतेको राष्ट्रियसभा बैठकबाट सर्वसम्मतरुपमा स्वीकृत भएको सङ्कल्प प्रस्तावमा उल्लेख भएअनुसार सङ्घीयता कार्यान्वयन सम्बन्धमा राजनीतिक, वित्तीय, प्रशासनिक, संरचनागतलगायत सबै पक्षको अध्ययन गरी राष्ट्रियसभामा प्रतिवेदन पेस गर्न सो विशेष समिति गठन गरिएको हो। सांसद डा खिमलाल देवकोटाको संयोजकत्वमा गठित समितिमा सांसद प्रकाश पन्थ, उदयबहादुर बोहोरा, डा विमला राई पौडेल, रामचन्द्र राई, मायाप्रसाद शर्मा र प्रमिलाकुमारी सदस्य तोकिएका छन्। उक्त विशेष समितिको कार्यावधि कार्य प्रारम्भ गरेको मितिले चार महिना हुने छ। सभाका अध्यक्ष गणेशप्रसाद तिमिल्सिनाद्वारा प्रस्तुत उक्त नामावलीसहितको समिति गठनको प्रस्तावलाई बैठकले सहमति जनाएको हो।"
भीम रावलको प्रश्न : संविधान विपरित बजेटमा २२० ठाउँमा किन अंग्रेजी घुसाउनुभयो?,"काठमाडौं : नेकपा एमालेका सांसद भीम रावलले अर्थमन्त्री जनार्दन शर्माले प्रस्तुत गरेको बजेटमा अंग्रेजी शब्दको प्रयोग गरिएको भन्दै आपत्ति जनाएका छन्। संसदमा रावलले संविधान विपरीत अंग्रेजी शब्दको प्रयोग किन गर्नुभयो भन्दै प्रश्न गरे। उनले भने, संविधानको धारा ७ विपरित २२० ठाउँमा अंग्रेजी शब्दको प्रयोग किन गर्नुभयो? एमसीसी सम्झौतापत्रसंगको व्याख्यात्मक पत्र खोइ भन्दै प्रश्न गरे। उनले भने, के एमसीए नेपाल खारेज भएको हो?"
कर घटाएर भए पनि उपभोक्तालाई राहत दिनुपर्छ : गगन थापा,"काठमाडौंः सांसद गगनकुमार थापा पेट्रोलियम ऐन ल्याउन सरकारसँग माग गरेका छन् । शुक्रबार संसदमा सार्वजनिक महत्वको प्रस्तावमाथिको छलफलमा भाग लिँदै सांसद थापाले पेट्रोलियम ऐन ल्याए मात्रै त्यसले सही बाटो देखाउने बताए । उनले भने, 'हाम्रो स्टोरेज ८१० दिन मात्रैको छ । स्टोरेजको क्षमता बढाउनैपर्छ । पेट्रोलियम ऐन चाहियो हामीलाई । बल्ल त्यसले हामीलाई बाटो देखाउँछ । र, अर्को कुरा नेपाललाई पेट्रोल, डिजेल, एलपिजी ग्याँसमुक्त देश बनाउन आजैबाट महत्वाकांक्षी योजना ल्याउनुपर्ने देखिन्छ । ' उनले खपत कम गर्ने प्रभावकारी उपाय अवलम्बन गर्न आवश्यक रहेको बताए । उनले यो बेला भन्सार, मुल्य अभिवृद्धि,सडक मर्मत, अन्तरशुल्क कर घटाएर भएपनि उपभोक्तालाई राहत दिनैपर्ने बताए ।"
"यो बजेट महत्वाकांक्षी छैन, वास्तविक छ : अर्थमन्त्री","काठमाडौं : अर्थमन्त्री जनार्दन शर्माले यो बजेट महत्वाकांक्षी नभएको बताएका छन्। संसदमा सांसदहरुले बजेटमाथि उठाएका प्रश्नहरुको जवाफ दिँदै अर्थमन्त्री शर्माले यो बजेट महत्वाकांक्षी नभई वास्तविकतामा आधारित रहेको बताए। बजेटले निजी क्षेत्रलाई आर्थिक वृद्धिको इन्जिनका रुपमा हेरेको छ। जनताले आफ्नै अगाडि कार्यक्रम प्रभवकारी भएको देख्नेगरी बजेट विनियोजन गरिएको छ, उनले भने। उनले बजेटले कृषि उत्पादनमा जोड दिइएको बताए। शर्माले थपे, बजेटमा आन्तरिक उत्पादनलाई अधिक जोड दिइएको छ। बजेटले उत्पादन वृद्धि गरेर समस्यालाई सम्बोधन गर्न खोजेको छ। औद्योगिक क्षेत्रको विकास गरी आयात प्रतिस्थापनमा बजेटले जोड दिएको उनको भनाइ छ।"
"जनकपुरधाम उपमहानगर : नगर कार्यपालिकामा कांग्रेसका ६, एमालेका २ जना निर्वाचित","जनकपुरधाम : जनकपुरधाम उपमहानगरपालिकाको नगर कार्यपालिका सदस्यमा नेपाली कांग्रेसका ६ र नेकपा एमालेका २ जना सदस्य निर्वाचित भएका छन्। शुक्रबार भएको निर्वाचनबाट नगरसभा सदस्यले चयन गर्ने निर्वाचन प्रक्रियाबाट कांग्रेस र एमालेका उम्मेदवारहरु विजयी भएका हुन्। उपमहानगरपालिकाको नगर कार्यपालिका सदस्यमा कांग्रेसबाट महिला सदस्यहरुमा फूल कुमारी देवी, मनीषा कुमारी देवी, शारदा पन्त, शैल कुमारी चौधरी र सञ्जू देवी निर्वाचित भएका छन्। कांग्रेसबाट दलित तथा अल्पसंख्यकतर्फ राकेश विक्रम साह र एमालेबाट दिपेन्द्र कुमार साह तथा संतोष कुमार महतो निर्वाचित भएका छन्। निर्वाचित भएका राकेशले ८६, संतोषले ७८ र दिपेन्द्रले ६८ मत प्राप्त गरे। सोही पदमा एमालेका उम्मेदवार जयशंकर गुप्ताले २९ र कांग्रेसका पंकज कुमार महतोले ४९ तथा रामप्रवेश ठाकुरले ३५ मत प्राप्त गरेका छन्। बैशाख ३० गते भएको स्थानीय तह निर्वाचनबाट उपमहानगरपालिकाको नगर सभामा कांग्रेसबाट ७०, एमालेबाट ३६, लोसपा १०, स्वतन्त्र ६, जसपा ३, माओवादीबाट १ र तमलोपा १ गरी १२७ सदस्य निर्वाचित भएका थिए। उक्त निर्वाचनबाट निर्वाचित १२५ सदस्यले कार्यपालिका सदस्य चयनका लागि मतदान गरेका थिए। उपमहानगरपालिकाको नगर कार्यपालिका सदस्यमा ८ पदका लागि १६ जनाले उम्मेदवारी दिएका थिए। जनकपुरधाम उपमहानगरपालिकाको ३५ सदस्यीय नगर कार्यपालिकामा कांग्रेसका १८, एमालेका ९, स्वतन्त्र ३, लोसपाका २, तमलोपाका १, माओवादीका १ र जसपाका १ जनाले प्रतिनिधित्व गर्ने भएका छन्। उपप्रमुख किशोरी साह सहित ११ वटा वडाबाट निर्वाचित वडाध्यक्ष र नव निर्वाचित ६ जना कार्यपालिका सदस्यको हैसियतमा रहनेछन्। यता नेकपा एमालेबाट ९, स्वतन्त्र ३, लोसपाका २, तमलोपाका १, माओवादीका १ र जसपाका १ जनाले कार्यपालिकामा प्रतिनिधित्व गर्नेछन्। यसैगरी कार्यपालिका सदस्यको निर्वाचन सम्पन्न भएसंगै उपमहानगरपालिकाको नगर सभामा कांग्रेसको संख्या ७० पुगेको छ। निर्वाचनको प्रक्रिया पूरा भएसंगै उपमहानगरपालिकाको नगर सभा र कार्यपालिकामा कांग्रेसले स्पष्ट बहुमत हात पारेको छ।"
कार्यक्षेत्र नछाड्न जनप्रतिनिधिलाई निर्वाचन आयोगको निर्देशन,"काठमाडौं : निर्वाचन आयोगले जिल्ला समन्वय समितिको निर्वाचनलाई प्रभावित बनाउने कार्यक्रममा सहभागी नहुन स्थानीय तहका नवनिर्वाचित जनप्रतिनिधिलाई अनुरोध गरेको छ। सो निर्वाचन सम्पन्न नभएसम्म आफ्नो कार्यक्षेत्र नछाड्न पनि जनप्रतिनिधिलाई आग्रह गरिएको छ। आयोगले विज्ञप्ति जारी गर्दै जनप्रतिनिधिहरूलाई निर्वाचनलाई प्रभाव पार्ने गरी प्रशिक्षण, गोष्ठी आयोजना नगर्न र नगराउन सरकार, प्रदेश सरकार, राजनीतिक दललगायत सरोकारवालालाई आग्रह गरेको हो। जिल्ला समन्वय समितिको निर्वाचनमा गाउँपालिका अध्यक्ष र उपाध्यक्ष, नगरपालिका प्रमुख र उपप्रमुख मतदाता हुने कानुनी व्यवस्था छ। हालः निर्वाचन सुरु भइसकेपछि कानुनमा उल्लिखित समय अवधिभित्र सम्पन्न गरिसक्नुपर्ने र बीचमा रोक्न नमिल्ने भएकाले निर्वाचन सम्पन्न नहुँदासम्मका लागि यस्ता कार्यक्रम नगर्न भनिएको हो। गत वैशाख ३० गते स्थानीय तहको निर्वाचन सम्पन्न भएपछि गाउँ कार्यपालिका तथा नगर कार्यपालिका सदस्य निर्वाचन निर्देशका, २०७८ को दफल (४) बमोजिम गाउँ कार्यपालिका सदस्य र नगर कार्यपालिका सदस्यको निर्वाचन सम्पन्न भइसकेको छ। सो पश्चात् हुने जिल्ला समन्वय समितिको निर्वाचन निर्देशिका, २०७८ को दफा (५) बमोजिमको अवधिभित्र निर्वाचन गर्न सबै मुख्य निर्वाचन अधिकृतहरूलाई निर्देशन गरिसकिएको आयोगले जनाएको छ।"
"पार्टी फुटबारे विप्लवले भने : केही नेताको आवेग, कुण्ठा र जड्ता प्रमुख कारक","काठमाडौं : नेकपाका महासचिव नेत्र विक्रम चन्द विप्लवले नेकपा(बहुमत) गठन हुनुलाई आवेग, कुण्ठा, असहिष्णुता, जडताको संज्ञा दिएका छन्। नेकपाले राजधानीमा गरेको केन्द्रीय समितिको निर्णय बारे जानकारी दिन आयोजित पत्रकार सम्मेलनमा विप्लवले केही नेताहरु बहाना बनाएर बाहिर निस्कीने काम भएका बताएका हुन्। उनले भने,उहाँहरुले एक प्रकारले बबण्डर मच्चाउने काम गर्नुभयो। त्यो चाहिँ एउटा सुझबुझपूर्ण कदम थिएन। क्रान्तिकारी नेताले सोच्ने परीपक्वता थिएन। त्यहाँभित्र आवेग, कुण्ठा, असहिष्णुता, जडता प्रष्ट देख्थ्यो। उहाँहरुलाई राम्रोसंग सम्झायौं पनि। तर, उहाँहरु मान्नुभएन।अहिलेको नेपालको सत्तालाई जनताको सत्ताको रुपमा बदल्नु आवश्यक रहेको उनले बताए। संसदीय पार्टीको चुनावका रुपमा यो चुनावलाई नलिइएको बताए। विप्लवले भने, चुनाव त अस्थायी हो। चुनावमा दलालहरुलाई प्रतिष्पर्धा गर्ने ठाउँका रुपमा उपयोग हुन दिनुहुँदैन। नेकपाका नेता धर्मेन्द्र बास्तोला, हेमन्तप्रकाश ओली लगायतले पार्टी संसदीय चुनावमा भाग लिएको भन्दै नेकपा(बहुमत) गठन गरेका छन्।"
अमेरिकी मन्त्रीले तिब्बती शरणार्थी शिविर भ्रमण गरेको विरोधमा विप्लवले भने ठाडो हस्तक्षेप सहँदैनौं,"काठमाडौं : नेकपा महासचिव नेत्रविक्रम चन्द 'विप्लव'ले नेपालको राष्ट्रिय स्वाधीनताको रक्षा गर्ने जिम्मेवारी आफूहरुको बताएका छन्। केही समयअघि अमेरिकी मन्त्री उज्रा जियाले तिब्बती शरणार्थी शिविरको भ्रमण गरेपछि विप्लवले कडा विरोध जनाएका हुन्। 'सार्वभौम राज्यको मान्यतालाई ठाडै हस्तक्षप गर्ने क्रियाकलाप आफूहरुलाई मान्य हुँदैन,' उनले भने। उनले अमेरिकी मन्त्रीले राज्यको कुनै वास्ता नगरी आफ्नो गुलामको रुपमा शरणार्थी शिवरको भ्रमण गरेको र यसले हाम्रो सार्वभौम राज्यको मान्यतालाई ठाडै हस्तक्षेप गरेको आरोप लगाए। 'हाम्रो देशमा छिमेकी देशहरुको विरुद्धमा उचाल्ने जुन खेल चलिरहेको छ। यसले नेपाली जनतालाई गम्भीर र चिन्तित बनाएको छ,' उनले भने। उनले असमान सन्धी सम्झौताको विरोध गर्ने बताए।"
वीरगन्ज महानगरको कार्यपालिकामा पनि गठबन्धनकै जित,"वीरगन्ज : वीरगन्ज महानगरपालिका कार्यपालिका सदस्यको निर्वाचनमा पनि गठबन्धन विजयी भएको छ। महानगरपालिकाको कार्यापालिकाको ८ सदस्य चयनका लागि शुक्रबार भएको निर्वाचनमा ८ वटै सदस्य पदमा जसपा र नेपाली कांग्रेसको गठबन्धनका उम्मेदवारहरु विजयी भएका हुन्। जसपा र कांग्रेसका ४४ जना सदस्यहरु निर्वाचित भएका छन्। महानगरको कार्यपालिको दलित वा अल्पसंख्यक सदस्यमा गठबन्धनबाट कांग्रेसका कन्हैया प्रसाद, जसपाका खैरुद्धिन मिया धोबी र निरन्जन प्रसाद सोनार निर्वाचित भएका हुन्। कन्हैया १०७, धोबी १०८ र सोनार ११० मत प्राप्तगरी विजयी भएका हुन्। एमाले लोसपा गठबन्धनबाट एमालेका उम्मेदवार अजय कुमार गुप्ताले भने ४७, ओम प्रकाश साहले ४८ र राजकिशोर गुप्ताले पनि ४८ मत मात्र पाएका छन्। ५ महिला सदस्यमा पनि गठबन्धनबाट कांग्रेसकी कनिका कौशीक, नितु कुमारी राम र राधादेवी कार्की तथा जसपाबाट कलावती देवी राजपुतिन र रबुलसन खातुन विजयी भएका छन्। महिला सदस्यमा निर्वाचित कौशीकले १०९, रामले १११ , कार्कीले १०९ , राजपुतिनले ११३ र खातुनले ११४ मत पाएकी हुन्। एमालेकी अमरी देवी चमारले ४५ ,कान्ति देवीले ४५ ,मन्जु देवीले ४६ र संगीता देवीले ४६ तथा लोसपाकी पतिया देवीले ४३ मत मात्रै पाएकी छन्। जिल्ला समन्वय समिति परिसरमा शुक्रबार बिहान १० बजेदेखि दिउँसो २ बजेसम्म चलेको मतदानमा १६२ मतदाता मध्ये १५९ जनाले मात्रै मतदान गरेको मुख्य निर्वाचन अधिकृतको कार्यालयले जनाएको छ। ५ महिला र ३ दलित वा अल्पसंख्यक सदस्यगरी कुल ८ सदस्य पदका लागि भएको निर्वाचनमा महानगरमा निर्वाचित मेयर, उपमेयर, ३२ वटै वडाका वडाध्यक्ष र वडा सदस्यले मतदान गरेका थिए्। शुक्रबार भएको मतदानमा जसपाका ३ जना जनप्रतिनिधि भने सहभागी नभएको निर्वाचन अधिकृतको कार्यालयले जनाएको छ। जसपाबाट निर्वाचित ३ जना जनप्रतिनिधि मकवानपुरमा शुक्रबार बिहान भएको सवारी दुर्घटनामापरि घाइते भएर अस्पतालमा उपचाररत रहेकाले उनीहरु मतदानमा सहभागी हुन नसकेका हुन्। महानगरमा निर्वाचित जसपाका जनप्रतिनिधिहरु घुम्न मकवानपुरको मकवानपुर गढी घुम्न गएका बेला शुक्रबार बिहान भएको सवारी दुर्घटनामापरि वडा नम्बर दुईका वडाध्यक्षसहित ५ जना घाइते भएकोमा ३ जना अस्पतालमा उपचाररत छन्। महानगरमा शुक्रबार भएको कार्यपालिका सदस्य निर्वाचनमा जसपा र नेपाली कांग्रेसले गठबन्धन गरेका थिए भने नेकपा एमालेले र लोसपाले पनि छुटटै गठबन्धन गरेर उम्मेदवारी दिएका थिए। ८ सदस्य पदका लागि १६ जनाको उम्मेदवारी परेको थियो। बैशाख ३० मा भएको स्थानीय तह निर्वाचनमा वीरगन्ज महानगरमा जसपा र कांग्रेसले मेयर र उपमेयरमा गठबन्धन गरेका थिए। मेयर जसपाले, उपमेयर कांग्रेसले, १३ वटा वडा वडाध्यक्ष जसपाले, ९ वटा वडामा वडाध्यक्ष कांग्रेसले, ८ वटा वडामा वडाध्यक्ष एमालेले र २ वटा वडामा वडाध्यक्ष लोसपाले जितेको थियो।"
राष्ट्रियसभामा जरुरी सार्वजनिक महत्वको प्रस्ताव पेस,"काठमाडौं : संघीय संसद्, राष्ट्रियसभामा पेट्रोलिय पदार्थको मूल्यवृद्धि घटाउन जरुरी सार्वजनिक महत्वको प्रस्ताव पेस गरिएको छ। सभाको आजको बैठकमा सांसद देवेन्द्र दाहालले खाना पकाउने ग्यास, डिजेल, पेट्रोल, मट्टितेललगायतका अत्यावश्यक वस्तु तथा सेवाको मूल्यवृद्धिले पारेको असर न्यूनीकरणका लागि मूल्य घटाउन यथाशीघ्र पहल गरियोस् भन्ने जरुरी सार्वजनिक महत्वको प्रस्ताव पेस गरेका हुन्। प्रस्ताव प्रस्तुत गर्दै सांसद दाहालले पेट्रोलियम पदार्थको मूल्यवृद्धि मूल्य निर्धारण कार्यविधिविपरीत भएको भन्दै प्रस्ताव समर्थनमा सहयोग गर्न सबै सांसदलाई अपिल गरे। सो प्रस्तावलाई सांसद भैरवसुन्दर श्रेष्ठ, विमला घिमिरे, खिमलाल देवकोटा र शेखरकुमार सिंहले समर्थन गरेका थिए। प्रस्तावमाथिको छलफलमा भाग लिँदै सांसद प्रमिला कुमारीले मूल्यवृद्धिबारे सरकारको ध्यानाकर्षण गराउँदै प्रस्तावमाथि समर्थन गरे। सांसद जीतेन्द्रनारायण देवले सरकारले पेट्रोल र डिजेलमा रु १० मूल्य घटाएकाप्रति समर्थन गर्दै पेट्रोलिय पदार्थको मूल्य वृद्धिसम्बन्धी भारत सरकारसँग पहल गर्नुपर्नेमा जोड दिए।"
कास्की जिससमा एमालेको प्यानलै विजयी,"पोखरा : जिल्ला समन्वय समिति कास्कीमा नेकपा एमालेको प्यानलै विजयी भएको छ। एमाले नेता लीलाधर पौडेल प्रमुख निर्वाचित भए। सोही पार्टीकी सरिता कुमाल उपप्रमुख भएकी छन्। प्रमुखमा नेपाली कांग्रेसका दीपेन्द्र ढकाल प्रतिस्पर्धी थिए भने उपप्रमुखमा माओवादीकी उषा थापा उम्मेदवार थिइन्। प्रमुख निर्वाचित पौडेल पोखरा महानगरपालिका वडा नम्बर २२ वटा नगर सदस्य निर्वाचित भएका थिए। कुमाल रुपा गाउँपालिका वडा नम्बर ३ की सदस्य हुन्। सदस्यमा सीतादेवी विक, हर्क बहादुर गुरुङ, राजु अधिकारी, गणेश बहादुर घर्ती, बालिका सुवेदी, लक्ष्मी दमै, सुकमाया नेपाली चुनिएका छन्। सत्ता गठबन्धनले प्रमुखमा मादी गाउँपालिका१२ मा वडा सदस्यमा निर्वाचित कांग्रेस नेता दीपेन्द्र ढकाल र माओवादीबाट मादी ७ की सदस्य उषा थापालाई उम्मेदवार बनाएको थियो। विजयी भएका एमाले सबै उम्मेदवारले ६६ र पराजितहरुले ४४ मत ल्याए। कास्कीका ५ पालिकाका प्रमुख, उपप्रमुखमध्ये एमाले ६ र कांग्रेसका ३ तथा एकीकृत समाजवादीका १ जना थिए। उनीहरु नै जिल्ला समन्वय समितिका मतदाता हुन्। जिससमा उम्मेदवार बन्न यसअघि नै पालिकाहरुमा निर्वाचित भइसकेको हुनुपर्छ।"
व्यास गाउँपालिका अध्यक्षले तिङ्करमा बस्नेगरी डाके बैठक,"दार्चुला : व्यास गाउँपालिका अध्यक्ष मङ्गलसिंह धामीले व्यास गाउँकार्यपालिका बैठक तिङ्करमै राख्ने बताएका छन्। सदरमुकाम खलङ्गाका कार्यालय प्रमुखसँगको परिचयात्मक कार्यक्रममा उनले सबैभन्दा विकट मानिने व्यास१ को छाङ्ग्रु र तिङ्करमा कार्यपालिका बैठक राख्ने बताए। 'यो ठाउँमा अब कार्यपालिका बैठक राख्छु। यो बैठकमा कार्यालय प्रमुखहरुलाई निम्तो हुन्छ, आइदिनुहोला,' उनले भने। भारतीय भूमि भएर पनि कार्यालय प्रमुख र सरोकारवालालाई छाङ्ग्रु र तिङ्करमा लगेर बैठकमा राख्ने योजना रहेको उनले बताए। यो क्षेत्रका लागि राज्यले नेपालतिरबाट घोरेटोबाटो बनाउन सकेको छैन। सेनाले सडक निर्माण कार्य सुरु गरे पनि गति लिन सकेको छैन। 'सडक र घोरेटोबाटो एकसाथ चाँडो बनाउन सबैले पहल गर्नुपर्छ,' उनले भने। राज्यले यो क्षेत्रमा सशस्त्र प्रहरी बल नेपाल नम्बर ५० गुल्म पछिल्लो समय स्थापना गरेको छ। यसअघि नेपाल प्रहरीमात्रै राज्यको उपस्थितिका रूपमा रहेको थियो। सरकारले यो क्षेत्रलाई विशेष महत्व दिएको छ। छाङ्ग्रुका नागरिकका लागि खाद्यान्न डिपो भए पनि तिङ्करमा डिपो छैन। छाङ्ग्रुबाट तिङ्कर पुग्न पाँच घण्टाभन्दा बढी समय लाग्छ। नेपालतिर बाटो नहुँदा यहाँका नागरिक भारतीय भूमि हुँदै गाउँ पुग्नुपर्ने बाध्यता छ। दुहुँमा श्रमिकको ज्याला बैंकमार्फत् दुहुँ गाउँपालिकाले गाउँपालिकाभित्र सञ्चालन हुने योजनामा श्रमिकले पाउने ज्याला बैंकमार्फत् भुक्तानीको लागि पहल गर्ने भएको छ। निर्माण काममा प्रयोग हुने श्रमिकले न्युनतम ज्याला पाए नपाएको सुनिश्चतता गर्न बैंक खातामार्फत् भुक्तानी गर्न पालिकाले पहल गर्ने भएको हो। गाउँपालिका अध्यक्ष नरेन्द्रबहादुर बडालको अध्यक्षतामा बसेको बैठकले श्रमिकको ज्याला निर्धारण गरेको छ। जसअनुसार गाउँपालिकाभित्र काम गर्ने दक्ष कामदारको दैनिक ज्याला रु एक हजार ५० तथा अदक्ष कामदारको ज्याला रु ७०० निर्धारण गरिएको छ। श्रमिकले पाउने ज्याला बैंकमार्फत् भुक्तानीको लागि पहल गर्ने निर्णय भएको छ। बैठकले गाउँपालिकाभित्र रहेका दक्ष, अदक्ष बेरोजगारको तथ्याङ्क सङ्कलन गरी रोजगार सेवा केन्द्रमा सूचीकृत गराउने निर्णय भएको गाउँपालिका प्रवक्ता देवबहादुर बमले जानकारी दिए। तथ्याङ्क सङ्कलनपछि उनीहरुलाई रोजगारमा आबद्ध गराउने नीति लिइने छ। यसअघि गाउँपालिकामा मजदुरले काम गरे पनि न्यूनतम मूल्यमा काम गराउने र श्रम शोषण हुने गरेको भन्दै गाउँपालिकाले मजदुरको ज्याला सुनिश्चित गरेको हो। विद्यालयलाई शुल्क लिन बन्देज दुहुँ गाउँपालिकाले सामुदायिक विद्यालयलाई लिइँदै आएको शुल्क नलिन भनेको छ। गाउँकार्यपालिकाको पहिलो बैठकले कक्षा १ देखि १० कक्षासम्मको शिक्षा निःशुल्क गर्न भनेको हो। माध्यमिकसम्मको शिक्षा निःशुल्क भने पनि विद्यालयले विभिन्न शीर्षकमा रकम लिने गरेको भन्दै सम्पूर्ण शुल्क बन्द गराउने निर्णय गरेको हो।"
बहुमतबाहेकका जिल्लामा गठबन्धन,"काठमाडौं : सत्तासीन ५ दलले जिल्ला समन्वय समिति (जिसस) को नेतृत्व चयनमा पनि साझा उम्मेदवार उठाउने तयारी गरेका छन्। जिल्लाका सरकारी तथा गैरसरकारी क्षेत्रका विकास निर्माणको अनुगमन, रेखदेख र खबरदारी गर्ने अधिकार जिल्ला समन्वय समितिसँग हुन्छ। स्थानीय निर्वाचनबाट सत्तासीन कुनै पनि दलको बहुमत नपुगेको जिल्लामा गठबन्धनमार्फत साझा उम्मेदवार उठाउने तयारी गरिएको उनीहरूले जनाएका छन्। कांग्रेसको १६ र माओवादी केन्द्रको ४ जिल्लामा एकल बहुमत छ । ११ जिल्लामा एमालेको बहुमत छ। अन्य बाँकी जिल्लामा सत्ता गठबन्धनसँग एमालेको मत बराबर छ। २०७४ को स्थानीय निर्वाचनमा भने ३० बढी जिल्लामा एमालेले मात्र एकल बहुमत ल्याएको थियो। अहिलेको गठबन्धन प्रतिनिधिसभाको चुनावसम्मै लिएर जाने हो, प्रचण्डले भने, संविधान, लोकतन्त्र, राष्ट्रियताको रक्षाको निम्ती भनेर हामीले गठबन्धन गरेका छौं। जिससको निर्वाचन अब हुँदैछ। त्यहाँ पनि हामी गठबन्धन गर्छौं। यो कुरा हामीले गठबन्धनको बैठकबाटै सल्टाइसकेका छौं। माओवादीलाई हल्का रूपमा नलिन कांग्रेसलाई आग्रह गर्दै प्रचण्डले आफ्नो पार्टीले धोका नदिने प्रतिबद्घता पनि जनाए। त्यस्तै, राष्ट्रिय जनमोर्चाकी अध्यक्ष दुर्गा पौडेल भन्छिन्, हामी स्थानीय निर्वाचनमा पनि हातेमाले गर्यौं। जिससको यो निर्वाचनमा पनि गठबन्धन नै हुन्छ। यसपटक पनि हामीबाट धोका हुँदैन। गठबन्धनमा हामी इमान्दार छौं। कांग्रेस नेता कृष्णप्रसाद सिटौलाले गठबन्धनका कुनै पनि दलको बहुमत नपुग्ने जिल्लामा गठबन्धन गरेर साझा उम्मेदवार उठाइने जनाए। बहुमत नभएका जिल्लामा गठबन्धन गरेर जाने निर्णय भएको छ, सिटौलाले भने, झापामा एमालेको बहुमत छ। त्यहाँ सत्तारूढ दलहरूको गठबन्धन हुन्छ। गठबन्धनभित्रकै दलहरूमध्ये कसैको एकल बहुमत छ भने त्यहाँ एक्लै निर्वाचनमा जाने हो। नेकपा एकीकृत समाजवादीका प्रमुख सचेतक जीवनराम श्रेष्ठले गठबन्धन गरेर जाने भन्ने विषयमा कसैको पनि फरक मत नरहेको बताए। जिल्लाको हकमा त्यहाँको चुनावी नतिजा कसको बहुमत आएको छ त्यसलाई हेरेर गठबन्धन होला, उनले भने, हामीले भन्दा सबै ठाउँमा गठबन्धन गरेरै जाऔं भनेका छौं। जिल्लाको समग्र विकासमा समन्वयकारी भूमिका निर्वाह गर्ने जिल्ला समन्वय समितिमा प्रमुख र उपप्रमुखसहित बढीमा ९ सदस्य निर्वाचित हुने व्यवस्था छ। नगरपालिका र गाउँपालिकाका प्रमुखअध्यक्ष र उपप्रमुखउपाध्यक्षले मात्रै जिससका पदाधिकारी चयनमा मतदान गर्न पाउँछन्। जिससको उम्मेदवार बन्न वडा सदस्यमा निर्वाचित भएको हुनुपर्छ। कांग्रेसले डोटी, डडेल्धुरा, कञ्चनपुर, अछाम, बाँके, ओखलढुंगा, सोलुखुम्बु, धनुषा, सुनसरी सर्लाही, काठमाडौं, ललितपुर, बागलुङ, बर्दियामा बहुमत पाएको छ। एमालेको धनकुटा, झापा, मोरङ, मुस्ताङ, म्याग्दी, कास्की, लमजुङ, पाल्पा, अर्घाखाँची, नवलपरासी पूर्व, बाजुरामा बहुमत छ। बाजुराको बूढीगंगा नगरपालिकामा मतदान हुन बाँकी भए पनि एमालेकै बहुमत पुगिसकेको छ। निर्वाचन आयोगका प्रवक्ता शालिग्राम शर्मा पौडेल भन्छन्, कार्यपालिका चयन भएका जिल्लाहरूमा जिससको निर्वाचन गर्न सकिन्छ। अब चुनावी प्रोसेस अघि बढाउँदा हुन्छ। स्थानीय तहको निर्वाचन सम्पन्न भएको ३० दिनभित्र जिससको निर्वाचन गर्नुपर्छ। गठबन्धन गर्ने भनेर निर्णय नै गरिसकेका छौं। जिल्लाका साथीहरू नेतृत्व छलफलमा जुटिसक्नुभएको छ। रामचन्द्र पौडेलवरिष्ठ नेता, कांग्रेस"
"विचार नमिल्ने दलको गठबन्धनले देश र जनताको हित गर्दैन, विकल्प सोचौं : बाबुराम भट्टराई","काठमाडौं : जनता समाजवादी पार्टी, नेपालका संघीय परिषद् अध्यक्ष डा बाबुराम भट्टराईले दिगो लोकतान्त्रिक स्थिरता, सुशासन र समृद्धिका निम्ति गम्भीर ढंगले सोच्न आह्वान गरेका छन् । पूर्वप्रधानमन्त्री भट्टराईले विपरित विचारको गठबन्धन सधैं हिलोको किलो झैं हल्लने टिप्पणी गरेका छन्। उनले विपरित वैचारिकराजनीतिक धरातलमा उभिएका दलहरूवीच भगत गणितीय आधारमा बन्ने गठबन्धनले दीर्घकालमा देश र जनताको हित नगर्ने उल्लेख गरेका छन्। उनले विपरित वैचारिकको गठबन्धन महत्वाकांक्षी व्यक्तिको मोलतोलको साधन मात्र हुने धारणा राखेका छन्। विपरित वैचारिकराजनीतिक धरातलमा उभिएका दलहरूबीच भगत गणितीय आधारमा बन्ने गठबन्धन सधैं हिलोको किलो झैं हल्लने र केही महत्वाकांक्षी व्यक्तिको मोलतोलको साधन मात्र हुन्छ। त्यसले दीर्घकालमा देश र जनताको हित गर्दैन।उनले भनेका छन्, दीगो लोकतान्त्रिक स्थिरता, सुशासन, समृद्धिका निम्ति गम्भीर ढंगले विकल्प सोचौं ! स्थानीय तहको निर्वाचनमा वामपन्थी (कम्युनिस्ट) र कांग्रेसबीच गठबन्धन भएको थियो। सत्तारुढ गठबन्धनमा नेपाली कांग्रेस, नेकपा (माओवादी केन्द्र), जनता समाजवादी पार्टी, नेकपा (एकीकृत समाजवादी) र राष्ट्रिय जनमोर्चा रहेको छ। उनीहरुले प्रमुख प्रतिपक्ष दल नेकपा एमालेविरुद्ध मोर्चाबन्दी गरेका छन्। आगामी संघ र प्रदेशको निर्वाचनमा पनि गठबन्धनलाई निरन्तरता दिने बताइरहेको समयमा भट्टराईले यस्तो धारणा राखेका हुन्।"
कोरोनापछि रोकिएका चिनियाँलाई फर्किन अल्टिमेटम,"काठमाडौं : कोरोना भाइरस फैलिएपछि नेपालमा रोकिएका चिनियाँ नागरिकलाई घर फर्कन गृह मन्त्रालयले अन्तिम अल्टिमेटम दिएको छ। यससँगै उनीहरू असार १५ (जुन २९) गतेसम्ममा चीन फर्किनुपर्ने भएको छ। पर्यटक प्रवेशाज्ञा (भिसा)मा नेपाल बस्दै आएका चिनियाँको भिसा असार १५ पछि नियमित नगर्ने निर्णय मन्त्रालयले गरेको छ। यो निर्णय जेठ १६ गते गरिएको हो। उनीहरूको भिसा अन्तिमपटक नियमित गरिने भएकाले तत्काल फिर्ता लैजान मन्त्रालयले चिनियाँ दूतावासलाई आग्रह गरेको छ। नेपालचीन नियमित उडान जेठ १७ गते सुरु भएकाले शुल्क लिएर भिसाको म्याद एक महिना थप गर्ने निर्णय गृहले गरेको हो। भिसा म्याद अन्तिम पटक थप गर्ने विषयमा गृहमन्त्री बालकृष्ण खाँणले मन्त्री स्तरीय निर्णय लिएका हुन्। अध्यागमन विभागका महानिर्देशक नारायणप्रसाद भट्टराईले चिनियाँ नागरिकलाई असार १५ सम्म पर्यटक भिसा नियमित गर्ने गृहको निर्णय कार्यान्वयन गरिएको बताए। पर्यटक भिसामा रहेका चिनियाँ नागरिक असार १५ भित्र स्वदेश फर्किसक्नुपर्नेछ, महानिर्देशक भट्टराईले भने। मन्त्रालयले जनवरी १ मा चिनियाँका लागि १ सय ५० दिन भिसा नियमित गर्ने निर्णय गरेको थियो। त्यसअघि पनि पटकपटक भिसा नियमित गरिँदै आएको थियो। एक भिसा वर्षमा विदेशी नागरिक १ सय ५० दिनभन्दा बढी नेपाल बस्न पाउँदैनन्। पाँच महिना भिसा नियमित गर्दा पनि दूतावासले आफ्ना नागरिक फिर्ता लैजानेबारे चासो नदेखाएपछि गृहले स्वदेश फर्किने अन्तिम अवसर दिएको हो। गृहले यसपटक पनि दूतावासको आग्रहमा थप एक महिना भिसा नियमित गर्ने निर्णय गरेको छ। दूतावासले दुई महिनाको समय मागेको थियो। तर, गृहले नेपाल र चीनबीच हवाई उडान सुरु भएको भन्दै एक महिना मात्र भिसा नियमित गर्ने निर्णय गरेको हो। दूतावासले चीनका अधिकांश प्रान्तमा कोरोनाको जोखिम कायमै रहेको भन्दै आफ्ना नागरिकको भिसा नियमित गरिदिन आग्रह गर्दै आएको थियो। गृहको निर्णयसँगै आफ्ना नागरिकलाई फिर्ता लैजान दूतावासलाई दबाब परेको छ। मन्त्रालयले दूतावासालई असार १५ भित्र आफ्ना नागरिक स्वदेश फर्काउने वातावरण मिलाउन भनेको छ। कोरोना फैलिन थालेपछि बेलायत, अमेरिका, जापान, दक्षिण कोरियालगायत मुलुकले विमान चार्टर गरी आफ्ना नागरिक फिर्ता लगेका थिए। चीनले केही न्यून संख्यामा मात्र विमान चार्टर गरेर आफ्ना नागरिक फिर्ता लागेको थियो। उसले नेपालमा अलपत्र भएर स्वदेश फर्कन खोज्ने नागरिकलाई फिर्ता लैजानेबारे चासो राखेन। त्यसपछि नेपालमा रहेका केही चिनियाँले दूतावास र सिंहदरबार अगाडि प्रदर्शनसमेत गरेका थिए। पर्यटक भिसामा रहेका चिनियाँ नागरिक असार १५ भित्र स्वदेश फर्किसक्नुपर्नेछ। नारायणप्रसाद भट्टराई  महानिर्देशक, अध्यागमन विभाग पर्यटक र व्यावसायिक प्रवेशाज्ञामा नेपाल बस्दै आएका केही चिनियाँ आपराधिक क्रियाकलापमा संलग्न देखिएका छन्। भिसा दुरुपयोग गर्दै गत महिना मात्र आपराधिक गतिविधिमा संलग्न २२ जना चिनियाँ महाराजगन्जको एउटा घरबाट पक्राउ परेका थिए। गृहको निर्णयसँगै पर्यटक भिसामा नेपालमा बस्दै आएका चिनियाँ नागरिक असार १५ भित्रमा चीन फर्कन बाध्य भएका छन्। हिमालय एयरलाइन्सले नेपाल र चीनबीच उडान सुरु गरेको छ।"
एमालेका प्रमुख सचेतक भट्टराईले दर्ता गरेको जरुरी सार्वजनिक महत्त्वको प्रस्ताव मा के छ ?,"काठमाडौं : एमालेका प्रमुख सचेतक एवम् सांसद् विशाल भट्टराईले संसद्मा दर्ता गरेको जरुरी सार्वजनिक महत्त्वको प्रस्ताव माथि छलफल जारी रहेको छ। पेट्रोलियम पदार्थसहितका वस्तुमा अस्वाभाविक मूल्यवृद्धि गरिएको भन्दै शुक्रबारको प्रतिनिधिसभाको बैठकमा भट्टराईले जरुरी सार्वजनिक महत्त्वको प्रस्ताव प्रस्तुत गरेका हुन्। प्रतिनिधि सभा नियमावली, २०७५ को नियम ७१ बमोजिम देहायको जरुरी सार्वजनिक महत्त्वको विषयमाथि छलफल गर्न सूचना दिएको प्रस्तावमा उल्लेख छ। प्रमुख सचेतक भट्टराईले गरेको प्रस्तावलाई सांसदहरु यज्ञराज सुनुवार, गणेश कुमार पहाडी, राजेन्द्र प्रसाद लिङ्देन र दुर्गा पौडेलले समर्थन जनाएका छन्। प्रस्तावमा पेट्रोलियम पदार्थको मुल्य स्वचालित मुल्य निर्धारण कार्यविधिअनुसार नेपालमा आयात हुने पेट्रोलियम पदार्थको बिक्रि मुल्य परल मुल्य बमोजिम १५ दिनमा एकपटक समायोजन गर्न सक्ने प्रावधानविरुद्ध गएर गरिएको मुल्यवृद्धि तत्काल फिर्ता गर्न सरकारसँग माग गर्न गरिएको छ। खाना पकाउने ग्यास, पेट्रोल, डिजेल र मट्टितेल लगायतका पदार्थमा भईराखेको चुहावट, कमिशन र अत्यधिक कर लाई न्युनीकरण गर्न यी पदार्थमा भएको मुल्य घटाउन सरकारले गरेको प्रयासबारे स्पष्ट खाका सरकारसँग माग गर्न, खाना पकाउने ग्यास, पेट्रोल डिजेल र मट्टितेल लगायतका पदार्थको मुल्य वृद्धिले गर्दा गरिब, सीमान्तकृत, कमजोर आय स्रोत भएका वर्ग, विद्यार्थी लगायत आम जनताको दैनिक जनजीवनमा पार्ने असरबारे अर्थशास्त्रीय दृष्ट्रिकोणबाट गरिएको बहुआयिक प्रभावसहितको विश्लेषणात्मक प्रतिवेदन सरकारसँग माग गर्न प्रस्ताव दर्ता गरिएको हो। मुल्यवृद्धिका कारण हुँदा खाने वर्गको जनजीवन सहज बनाउन सरकारले के कस्ता योजना लिएको छ ? त्यसको जानकारी माग गर्न। सरकारले अब मुल्य वृद्धि नगर्नका लागि के कस्तो पहल लिएको छ ? यदि पहल लिएको छ भने उक्त पहलमा के कस्तो प्रगति भएको छ ? सोबारे सरकारसँग जानकारी माग गर्न प्रस्ताव गरिएको उल्लेख छ।"
भरतपुरको कृषि विकासमा इजरायलको चासो,भरतपुर : भरतपुरको कृषि विकासमा इजरायली सरकारले चासो दिएको छ। कृषिमा गरेको लगानीले छोटो समयमा धेरै प्रगती गरेको इजरायली कृषि प्रविधि प्रयोगको विषयमा छलफल भएको छ। यस विषयमा केन्द्रित रहेर भरतपुर महानगरपालिका प्रमुख रेनु दाहाल र इजरायली राजदुत हाननगोदारबिच भेटवार्ता भएको छ। भरतपुर महानगरपालिकामा भएको भेटवार्तामा उनीहरुबीच दुई देशबीचको पारस्परिक सहकार्यमा केन्द्रित भएर छलफल भएको हो। कृषिमा रोजगारी सिर्जना गर्न दुई देशबीच सहकार्य अपरिहार्य रहेको उनको भनाइ थियो। भेटमा भरतपुर महानगरपालिका प्रमुख दाहालले नेपालको अर्थतन्त्रको मुख्य आधार कृषि भएकोले इजरायली कृषि प्रविधि बढीभन्दा बढी प्रयोग गर्न चाहेको बताइन्। प्रमुख दाहालले कृषि तथा वन विज्ञान विश्व विद्यालय रामपुरलाई रिसर्च सेन्टरको रुपमा विकास गर्न दुई देशबीच सहकार्य गर्न इच्छुक रहेको उल्लेख गरिन्। उनले भरतपुर महानगरलाई कृषिको हबको रुपमा विकासमा सहकार्यको प्रस्ताव गरेकी छन्।
'मूल्य वृद्धि नियन्त्रण गर्न संसदीय समिति गठन गरियोस्',"काठमाडौंः नेकपा एमालेले पटक पटक उपभोग्य वस्तुको मुल्य वृद्धि भएको भन्दै संसदीय समिति गठन गर्न माग गरेको छ । एमाले प्रमुख सचेतक विशाल भट्टराईले प्रतिनिधि सभामा पेश गरेको सार्वजनिक महत्वमाथिको प्रस्तावमाथिको छलफलमा भाग लिदै मूल्य वृद्धि नियन्त्रण गर्न संसदीय समिति गठनको माग गरेका हुन्। प्रमुख सचेतक भट्टराईले सरकारले बजार अनुगमन ठप्प हुँदा सरकार मुलुकमा छ कि छैन ? भन्ने प्रश्न खड्किएको बताए । उनले बजारको अनुगमन गरेर तत्काल मूल्य वृद्धि नियन्त्रण गर्न माग गरे । भट्टराईले अर्थतन्त्रका प्रमुख परिसुचकहरुप्रति सरकारले यथेष्ट ध्यान पुर्याउन नसक्दा जनताको जनजिविकासँग जोडिएका खाद्यान्यलगायत अन्य उपभोग्य वस्तुहरुको व्यापक मुल्य वृद्धि भएको बताए । सरकारले मुद्रास्फितिलाई रोक्नुको सट्टा दिनादिनु खाना पकाउने ग्याँस, डिजेल, पेट्रोल, मट्टितेललगायतका जनताको जिवनसँग जोडिएका पेट्रोलियम पदार्थको मुल्य स्वचालितरुपमा पन्ध्र दिनमा एकपटक समायोजन गर्न सक्ने प्रावधान विपरित बढाएको उनको भनाइ छ । उनले भने, 'पेट्रोलियम पदार्थको मुल्य बढ्दा यसले पार्ने बहुआयामिक असर सम्बन्धमा कुनै विश्लेषण गरिएको छैन । पेट्रोलियम पदार्थको मुल्य समायोजन कसरी गर्न सकिन्छ भनेर प्रतिपक्ष दल एवं सम्बन्धित क्षेत्रका विज्ञसँग छलफल नगरी निजीकरणको कुरा उठाउनु असान्दर्भिक, गैर जिम्मेवार र वेमौसमी छ । नेपालको संविधानले सम्मानपूर्वक बाँच्न पाउने हकको व्यवस्था गरेपनि मुल्यवृद्धिका कारण निम्न वर्ग र कमजोर आयस्रोत भएका मानिसलाई जीवन जीउन गाहो परिरहेको छ ।' जनताको आधारभूत आवश्यकता परिपूर्ति गर्ने कल्याणकारी राज्यको प्राथमिक र सर्वाधिक महत्वपूर्ण दायित्वको सुनिश्चित गर्न तत्काल पेट्रोलियम पदार्थको मूल्य घटाउने स्पष्ट खाका पेश गर्न सरकारलाई झकझक्याउन संसदले पहल गर्न अत्यावश्यक भएको उनको भनाइ छ।"
रात्रिसेवा सञ्चालन गर्दै बैतडी प्रशासन कार्यालय,"बैतडी : जिल्ला प्रशासन कार्यालय बैतडीले रातिको समयमा पनि सेवा दिन थालेको छ। सरकारले हप्ताको दुई दिन बिदा दिन थालेसँगै कार्यालयमा सेवाग्राहीको भीड बढ्न थालेपछि रातिको समयमा पनि सेवा दिन थालेको हो। पहिलाको तुलनामा आजभोलि नागरिकता लिनेको निकै भीड बढेकाले रातिसम्म पनि सेवा दिइरहेको जिल्ला प्रशासन कार्यालयका सूचना अधिकारी खगेन्द्र भारतीले जानकारी दिए। दुई दिन विदा भएपछि सेवाग्राहीको भीड बढ्दै गएको भारतीको भनाइ छ। 'टाढा टाढाबाट सेवाका लागि आउने गरेका छन्। कार्यालय समय सकिए पनि अबेरसम्म पनि सेवा दिन थालेका छौं,' उनले भने। जिल्ला प्रशासन कार्यालयमा नागरिकता बनाउने, राष्ट्रिय परिचयपत्र बनाउने, नाबालिग परिचयपत्र बनाउनेदेखि लिएर अन्य सेवाका लागि पुग्नेको भीड बढेपछि रातिको समयमा सेवा दिने गरिएको जिल्ला प्रशासन कार्यालय बैतडीले जनाएको छ। सूचना अधिकारी भारतीले भने, 'सेवाका लागि पुगेका नागरिकले सेवा प्राप्त गरेरमात्रै फर्किउन् भन्ने हाम्रो उद्देश्य हो। जसरी पनि सेवा प्राप्त होस् भनेर कार्यालय समयबाहेक पनि हामीले सेवा दिने गरेका छौं। कुनै दिन राति १० बजेसम्म सेवा दिइएको छ।' जिल्ला प्रशासन कार्यालयमा पछिल्लो समयमा सेवाग्राहीको भीड बढ्दै गएको छ। जिल्लामा राष्ट्रिय परिचयपत्रका लागि विवरण सङ्कलनको काम भइरहेकाले नागरिकताको प्रतिलिपि लिनेको सङ्ख्या पनि बढ्दै गएको छ। पुरानो नागरिकता भएमा राष्ट्रिय परिचयपत्रको सफ्टवेयरले नलिने भएकाले नागरिकताको प्रतिलिपि लिनेको सङ्ख्या पनि बढ्दै गएको छ। जिल्लाका सबै वडामा हालः राष्ट्रिय परिचयपत्रको विवरण सङ्कलनको काम भइरहेको छ। हालः दैनिक नयाँ नागरिकता र प्रतिलिपि गरेर १५० सेवाग्राही प्रशासन कार्यालय आउने गरेका छन्। सरकारले दुई दिन विदा दिने गरेको तथा हप्तामा पाँच दिन मात्रै कार्यालय सञ्चालन हुने भएकाले सेवाग्राहीको चाप बढ्दै गएको प्रशासन कार्यालयले जनाएको छ।"
निकुञ्जमा पर्यटकको आगमन बढ्यो,"रसुवा : लाङटाङ राष्ट्रिय निकुञ्जमा पर्यटकको आगमन बढेको छ। कोरोना भाइरसको त्रास कम भएको, निकुञ्ज क्षेत्रका पदमार्गहरू सञ्चालनमा रहेको, कम वर्षा भएको कारण निकुञ्जमा पर्यटकको आगमन बढेको हो। निकुञ्जको तथ्यांक अनुसार चालु आर्थिक वर्ष २०७८९ को १० महिनामा साढे १५ हजार पर्यटक निकुञ्ज भित्रिएका छन्। कार्यालयका अनुसार चालु आर्थिक वर्षको साउनदेखि बैशाख मसान्तसम्म १५ हजार ६ सय ४१ पर्यटक आएका हुन्। जसमा १३ हजार १ सय २० नेपाली, २ हजार ३ सय ८८ विदेशी र सार्क राष्ट्रका १ सय ९३ पर्यटक छन्। विश्वव्यापी फैलिएको कोरोना भाइरस (कोभिड१९) का कारण २ वर्षसम्म पर्यटक आउने क्रम घटेको थियो। कोरोनाको संक्रमण रोकथामका लागि देश लकडाउन भएपछि पर्यटक आउने क्रम शुन्यमा झरेको थियो। पछिल्लो समय पर्यटकीय क्षेत्रहरूमा नेपाली तथा विदेशी पर्यटक आउने क्रम बढ्दै गएको निकुञ्जका प्रमुख संरक्षण अधिकृत प्रमोद भट्टराईले बताए। यहाँ आउने पर्यटकमध्ये विदेशीको तुलनामा नेपालीले खर्च पनि बढी गर्ने गरेका छन्। निकुञ्ज क्षेत्रभित्र रहेका पर्यटकीय क्षेत्रको अध्ययन तथा अवलोकनका लागि हजारौं पर्यटक आउने गरेका छन्। निकुञ्ज आएका पर्यटकमध्ये पर्यटकीय क्षेत्र लाङटाङ, धार्मिकस्थल गोसाइँकुण्ड र तामाङ सम्पदा मार्गको अध्ययन, अवलोकन गर्न पुग्ने गरेका छन्। साउनदेखि असोजसम्म निकुञ्जमा कम पर्यटक आउँछन्। हरेक वर्षको असोज १५ गतेदेखि कार्तिक मसान्त र चैतदेखि वैशाख अन्तिमसम्म बढी पर्यटक आउने गरेका छन्। जिल्लाको पर्यटकीय क्षेत्रहरूमा बाह्रै महिना पर्यटक आउने गरेका छन्। तर तीन महिना पर्यटनको लागि उपयुक्त मौसम नहुने भएकाले कम हुने गरेको निकुञ्जले जनाएको छ। निकुञ्ज क्षेत्रमा पर्ने पर्यटकीय क्षेत्रहरूमा इजरायल, फ्रान्स, क्यानडा, जापान, इटली, अमेरिका, थाइल्याण्ड, वेलायत, कोरिया, रसिया, स्पेन, उरुग्वे, सिंगापुरलगायतका देशका पर्यटक आउने गरेका छन्। यसअघि निकुञ्जमा आउने पर्यटकमध्ये करिब ९० प्रतिशत पर्यटक लाङटाङ जाने गरेकोमा अहिले गोसाइँकुण्डमा जानेको संख्या बढेको छ। निकुञ्ज क्षेत्रमा आएपछि लाङटाङ लगायतका एक दर्जन हिमश्रृङ्खला, गोसाइँकुण्ड लगायतका विभिन्न कुण्ड, ऐतिहासिकस्थल रसुवागढी, विश्वको दुर्लभ रेडपाण्डा, हिमचितुवा लगायतका जनावर पनि देख्न सकिन्छ।"
बोलेरो गाडी दुर्घटना हुँदा चालकको मृत्यु,हेटौंडा : पूर्वपश्चिम महेन्द्र राजमार्गअन्तर्गत हेटौँडा३ को तीनताप्के भन्ने ठाउँमा खुकुरा बोक्ने बोलेरो गाडी दुर्घटना हुँदा बोलेरोका चालकको मृत्यु भएको छ। शुक्रबार दिउँसो बस्तिपुरबाट हेटौँडातर्फ आउँदै गरेको ना५च ३६२७ नम्बरको बोलेरो गाडी अनियन्त्रित भई दुर्घटनाग्रस्त हेटौंडा६ का ३३ वर्षीय गोपाल दाहालको मृत्यु भएको हो। एकदिन अघि पनि सोही ठाउँनजीक ट्याक्टर दुर्घटना हुँदा चितवनको रत्ननगर८ का ३१ वर्षीय सन्दिप अर्यालको ज्यान गएको थियो। हेटौंडाबाट मनहरीतर्फ जाँदै गरेको ना२च २९५ नम्बरको ट्र्याक्टर अनियन्त्रित भई खोल्सामा पल्टिदा चालक अर्यालको घटनास्थल मै मृत्यु भएको प्रहरीले जनाएको छ।
वीरगञ्ज नाकाबाट निर्यात ९३ प्रतिशत वृद्धि,"वीरगञ्ज : देशको मुख्य व्यापारी नाका वीरगञ्जलाई प्रयोग गरी भारत तथा तेस्रो मुलुकतर्फ हुने नेपाली वस्तुको निर्यातमा उलेख्य वृद्धि भएको छ। गत आर्थिक वर्षको १० महिनाको तुलनामा चालू आर्थिक वर्षको सोही अवधिमा यो नाका प्रयोग गरी हुने नेपाली वस्तुको निकासीमा ९३ प्रतिशतले वृद्धि भएको हो। गत आर्थिक वर्षको साउनदेखि वैशाखसम्ममा रु ३७ अर्ब ९७ करोड ७० लाख मूल्य बराबरको नेपाली वस्तु निकासी भएकामा चालू आवको सोही अवधिमा रु ३५ अर्ब १३ करोड बढी अर्थात् रु ७६ अर्ब १० करोड मूल्य बराबरको विभिन्न वस्तु निकासी भएको छ। यो ९२दशमलव ५१ प्रतिशतले बढी हो। वीरगञ्ज नाका प्रयोग गरी नेपालबाट भारत तथा तेस्रो मुलुकतर्फ बढी निकासी हुने भटमास तथा खजुरको प्रशोधित तेल, फलफूलको जुस, सूर्यमुखीको प्रशोधित तेल, सिन्थेटिक यार्न, जमोठ कपडा, स्पोर्ट सुज, सिन्थेटिक सुजलगायत वस्तु रहेको वीरगञ्ज भन्सार कार्यालयले जनाएको छ। यस नाकाबाट नेपाली वस्तुको निर्यात बढेसँगै भन्सार कार्यालयको राजस्व सङ्कलनमा समेत सुधार देखिएको भन्सार कार्यालयका सूचना अधिकारी सुमित गुप्ताले जानकारी दिए। उनले गत आर्थिक वर्षको १० महिनामा रु एक खर्ब ४१ अर्ब ६२ करोड १० लाख राजस्व सङ्कलन भएकामा चालू आवको सोही अवधिमामा रु २९ अर्ब आठ करोड १६ लाख बढी अर्थात् रु एक खर्ब ७० अर्ब ७० करोड राजस्व सङ्कलन भएको बताए। रासस"
आलिताल गाउँपालिकाको प्रशासनिक कक्षमा आगलागि,"डडेल्धुरा : आलिताल गाउँपालिकाको प्रशासनिक कक्षमा आगलागि भएको। शुक्रबार बिहान आलिताल गाउँपालिकाको प्रसाशन कक्षमा आगलागी हुँदा महत्वपूर्ण समाग्री जलेका छन्। आगलागिबाट पालिकाको प्रशासन कक्षको बाहिर राखिएको सोफा, भवनको सिलिङ, कोठा भित्रका केही कागजात जलेको आलिताल प्रहरी चौकीका ईन्चार्ज भिमराज भट्टले जानकारी दिए। कार्यालय बाहिर राखिएको सूचना पार्टीमासमेत आगो लगेको छ। आगो कसरी लाग्यो भन्ने विषय खुलेको छैन। आगलागिका सम्बन्धमा अनुसन्धान भइरहेको प्रहरीले जानकारी दिएको छ।"
"सार्वजनिक सवारी साधनको भाडा घट्यो, कहाँ जान कति ?",काठमाडौंः यातायात व्यवस्था विभागले पेट्रोलिम पदार्थको मूल्य घटेसँगै सवारी साधनको भाडा घटाएको छ । विभागले शुक्रबारदेखि लागू हुनेगरी अन्तरप्रदेश चल्ने सार्वजनिक सवारी साधनको भाडा घटाएको हो । नेपाल आयल निगमले बिहीबार बेलुकी पेट्रोलिम पदार्थको मूल्य लिटरमा १० रुपैयाँका दरले घटाएको थियो । सार्वजनिक यातायातको भाडा समायोजन गर्दा आधार मानिएको इन्धनको बजार मूल्य ५ प्रतिशत वा सो भन्दा बढीले बढेमा वा घटेमा विभागले भाडा समायोजन प्रणालीअनुसार स्वचालित रुपमा अन्तर प्रदेश सार्वजनिक यातायातको भाडा घटाएको हो । आजैदेखि लागू हुने गरी दुई वा सो भन्दा बढी प्रदेश भई (राष्ट्रियस्तरका रुटमा) सञ्चालन हुने सार्वजनिक यातायातको भाडादर स्वचालित प्रणाली अनुसार समायोजन गरिएको विभागले जनाएको छ ।
बेनीजोमसोमकोरला सडकमा चरम ढिलासुस्ती,"मुस्ताङ : जोमसोमउत्तरदक्षिण जोड्ने राष्ट्रिय गौरवको बेनीजोमसोमकोरला सडक स्तरोन्नतिमा ढिलासुस्ती देखिएको छ। सरकारले भारतीय नाकाबन्दीपछि व्यापार तथा पारवाहनमार्ग विस्तार गर्ने उद्देश्यले २०७३०७४ सालमा बेनीजोमसोम ७६ किमी र जोमसोमकोरला ११० किमी सडक निर्माणको काम सुरु गरेको थियो। कालिगण्डकी करिडोर अन्तर्गत निर्माण सुरु गरिएको बेनीजोमसोमकोरला सडकमा ठेकेदार कम्पनीको चरम लापरवाही र ढिलासुस्तीले सडक स्तरोन्नतिको काम प्रभावित बनेको छ। राष्ट्रिय गौरवको आयोजना अन्तर्गत जोमसोमकोरला सडकमा निर्माण भइरहेको ३ वटा पुल अहिले अलपत्र अवस्थामा परेको छ। ठेकेदारले काम नगर्ने, पाएको ठेक्काको मोबिलाइजेसन अन्यत्र लगानी गर्ने र बैंकको ब्याज खाने परिपाटीले गर्दा सडक तथा पुलको काममा ढिलासुस्ती हुने गरेको हो। जोमसोमकोरला सडक अन्तर्गत २०७५ साल भदौ ६ गते हिमढुङ एण्ड ठोक्कर इमोटल जेभी कन्ट्रक्सनले ३ वटा पुल निर्माणको ठेक्का लियो। कन्ट्रक्सनले मुस्ताङको मार्फा स्थित राजखोला र मुस्ताङको छुसाङ स्थित नरसिंह खोलामा पक्की पुल निर्माणका लागि एउटै ठेक्का २१ करोड र अर्को ठेक्का मुस्ताङको घमी खोलामा पक्की पुल निर्माण गर्ने अर्को सम्झौता गरेको थियो। ठेक्का सम्झौता हुँदा ५ प्रतिशत र निर्माण स्थलमा जनशक्ति तथा उपकरण परिचालन गर्दा ५ प्रतिशत गरी कुल ठेक्काको १० प्रतिशत ठेक्का मोबिलाइजेसन वापत सरकारले कन्ट्रक्सनलाई बजेट दिने गर्छ। यसरी दिएको बजेट ८० प्रतिशत काम सकिंदा ठेक्का मोबिलाइजेसन वापत लिएको बजेट चुक्ता गर्नुपर्ने प्रावधान छ। तर मुस्ताङको मार्फा, छुसाङ र घमी खोलामा पुल निर्माणको जिम्मा लिएको हिमढुङ एण्ड ठोक्कर इमोटल जेभीले पुल निर्माणको काममा ढिलासुस्ती गरेपछि उक्त कन्ट्रक्सनको ठेक्का मोबिलाइजेसन वापत लिएको १ करोड ८४ लाख रुपैयाँ सरकारको नाममा फिर्ता लिएको बेनीजोमसोमकोरला सडकका आयोजना प्रमुख जगत प्रजापतीले जानकारी दिए। उनले ठेक्का मोबिलाइजेनको रकम अन्तर्गत मार्फा र छुसाङको एउटै ठेक्काको १ करोड ११ लाख ५० हजार र घमी खोलाको ७२ लाख ५० हजार रकम कन्ट्रक्सनबाट फिर्ता लिइएको हो। कन्ट्रक्सनले अझै काममा ढिलासुस्ती भएमा थप कारवाही प्रक्रिया अघि बढाउने आयोजना प्रमुख प्रजापतीले बताए। २०७७ सालको चैत्र महिनामा सम्पन्न गर्नुपर्ने मार्फा, छुसाङ र घमी खोला पुलको काम निर्माण कम्पनीले विभिन्न बहानाबाजी बनाएर थप १३ महिना म्याद थपेको थियो। तर थपिएको पछिल्लो म्यादसमेत चैत्र महिनामा सकिएको छ। आयोजनाका अनुसार मार्फा खोलाको ५० प्रतिशत, घमी खोलाको ४० प्रतिशत र छुसाङ खोलाको पुलको भौतिक प्रगति ७५ प्रतिशत छ। अहिले यी ३ वटै पुलको काम ठप्प छ। कालिगण्डकी करिडोर अन्तर्गत मुस्ताङको मार्फा स्थित राजखोलामा १२० मिटर, छुसाङको नरसिंह खोलामा ९० मिटर र घमीको घमी खोलामा ४० मिटरको पक्की पुलको ठेक्का सम्झौता भएको थियो। मार्फा र छुसाङ खोलामा निर्माणधीन पुलको काममा ढिलाइ हुँदा बर्खायामको मौसममा सवारी साधान आवतजावत गर्न समस्या भएको छ। यस्तै २०७३ साल असार ३० गतेदेखि सडक स्तरोन्नति सुरु गरिएको जोमसोमकोरला सडकको ७ प्योकजमध्ये ६ वटा प्योकजको काम सकिंदा चराङछोसेर २५ किमी सडकको काम अहिले अलपत्र परेको छ। जोमसोमकोरला सडकको ६ वटा प्याकेजको काम २ वर्षअघि नै कालिगण्डकी करिडोरलाई हस्तान्तरण हुँदा निर्माण कम्पनीको वेवास्ता, ढिलासुस्ती र लापरवाहीले चराङ छोसेर सडक अपलपत्र परेको हो। तामाङगौरीपार्वती कोशी एण्ड न्यौपाने जेभीले चराङछोसेर सडक स्तरोन्नति गर्न २६ करोडमा सम्झौता गरेको थियो। सम्झौता अवधि २ वर्ष रहेको चराङछोसेर सडकको भौतिक प्रगती ७५ प्रतिशत छ। सुरुआती कन्ट्रक्सनले चराङछोसेर सडक स्तरोन्नतिको जिम्मा लिएको भए पनि अहिले उक्त कन्ट्रक्सनले सप्तकोशी जलाधार हुँदै भुमी कन्ट्रक्सनलाई जिम्मा दिएको छ। तर,पछिल्लो जिम्मा पाएको कन्ट्रक्सनले सुरुआती चरणमा १० प्रतिशत काम गरे पनि त्यसपछि भने काममा ढिलासुस्ती र वेवास्ता गरेको हो। चराङछोसेर सडकको काममा ढिलाइ भएपछि कालिगण्डकी करिडोर अन्तर्गत बेनीजोमसोमकोरला सडक आयोजनाले निर्माण कम्पनीसँग ठेक्का सम्झौता वापत लिएको १ करोड ९ लाख सरकारका नाममा फिर्ता गरेको आयोजना प्रमुख जगत प्रजापतीले जानकारी दिए। जोमसोमकोरला सडक अन्तर्गत लामो समयदेखि चराङछोसेर सडकको काममा ढिलाइ भइरहेको लोघेकर दामोदरकुण्ड गाउँपालिकाका अध्यक्ष लोप्साङ छोम्फेल बिष्टले जानकारी दिए। उनले सडक निर्माणको जिम्मा लिए पनि काममा आलटाल र ढिलासुस्ती गर्ने निर्माण कम्पनीलाई कारवाही गरी नयाँ ठेक्का सम्झौता गर्ने प्रक्रिया अघि बढाउनु पर्ने उनले बताए। जोमसोमकागबेनी कालापत्रे सडक अलपत्र जोमसोमकोरला सडक अन्तर्गत पछिल्लोपटक ठेक्का सम्झौता भएको जोमसोमकागबेनी १३ किमी कालोपत्रे सडक अलपत्र परेको छ। जोमसोमकागबेनी १३ किमी कालोपत्रे सडकका लागि रौताहा आत्रेय सारस जेभीले ४२ प्रतिशत घटेर २८ करोड बजेटमा ठेक्का सम्झौता गरेको थियो। २०७८ साल असोज ४ गते ठेक्का सम्झौता गरेको कालोपत्रे सडकको सम्झौता अवधि २०८० साल असोज ४ गतेसम्म छ। तर सम्झौता अवधि ८ महिना बितिसक्दासमेत कालोपत्रे सडकको काममा खासै अपेक्षा गरिएअनुसारको भौतिक प्रगती नभएको आयोजनाका इन्जिनीयर मन्दा पन्तले जानकारी दिइन्। उनका अनुसार जोमसोमकागबेनी कालोपत्रे सडकको ८ महिनामा जम्मा ५ प्रतिशत मात्र भौतिक प्रगति भएको बताइन्। कालोपत्रे सडकको काममा ढिलासुस्ती भएको र अनुकुल मौसम भएको बेलामा कामलाई तीव्रता नदिएकाले उक्त कन्ट्रक्सनले लिएको ठेक्का मोबिलाइजेसन वापत लिएको रकमसमेत फिर्ता गर्ने गरी बैंकसँग पत्राचार भइरहेको उनले उल्लेख गरिन्। राष्ट्रिय गौरवको बेनीजोमसोम ७६ किमी सडकको काम समेतमा चरम ढिलासुस्ती देखिएको छ। राष्ट्रिय गौरवको बेनीजोमसोम ७६ किमी कालोपत्रे सडक अन्तर्गत ४ खण्डको भौतिक प्रगति ७० प्रतिशत छ। आयोजनाकी इन्जिनीयर मन्दा पन्तले बेनीजोमसोम ७६ किमी सडकको कालोपत्रे जम्मा ५ प्रतिशत मात्र भौतिक प्रगति भएको जनाइन्।"
निजगढ विमानस्थलबारे नागरिक अगुवाले भने स्वतन्त्रपूर्वक न्याय निरुपण गर्ने अधिकारप्रति हस्तक्षेप भयो,"काठमाडौं : बाराको निजगढमा अन्तर्राष्ट्रिय विमानस्थल निर्माणबारे सर्वोच्च अदालतले गरेको निर्णयलाई सम्मान गर्न नागरिक अगुवाहरूले अपिल गरेका छन्। शुक्रबार वक्तव्य जारी गर्दै नागरिक अगुवाहरुले सर्वोच्चको फैसलालाई सम्मान गर्नुपर्ने बताए। सर्वोच्चको सो आदेश कुनै पनि दृष्टिबाट उचित देखिँदैन भन्दै विमानस्थल निर्माण कार्य शीघ्र अघि बढाउन प्रतिनिधिसभाको अन्तर्राष्ट्रिय सम्बन्ध समितिले जेठ १६ गते नेपाल सरकारलाई दिएको निर्देशनले न्यायालयको स्वतन्त्रपूर्वक न्याय निरुपण गर्ने अधिकारप्रति नै हस्तक्षेप हुन पुगेको वक्तव्यमा भनिएको छ। वक्तव्यमा भनिएको छ, न्यायिक फैसलाको बारेमा स्वस्थ टीकाटीप्पणी हुनसक्ने भए पनि मौलिक हकको रक्षक र संविधान तथा कानुनको अन्तिम व्याख्या रहेको सर्वोच अदालतप्रति सर्वसाधारणमा अनास्था पैदा हुने गरी फैसलाको पूर्ण पाठसमेत नआउँदै निर्णयको अवज्ञा गर्न सरकारलाई निर्देशन गर्ने कार्य प्रतिनिधिसभा निमावली, २०७५ को नियम १७५ मा निर्दिष्ट समितिको क्षेत्राधिकारभित्र पर्ने देखिँदैन। विज्ञप्तिमा नागरिक अगुवाहण चरण प्रसाईँ, कनकमणि दीक्षित, अनुपकुमार शर्मा, बलराम केसी, तारानाथ दाहाललगायतको हस्ताक्षर छ।"
"टीयुको अकर्मण्यता : पटकपटक दोहोरिरहन्छ प्रश्नपत्र, कारबाही गरिँदैन","काठमाडौं : त्रिभुवन विश्वविद्यालय (टियु)ले तयार पार्ने प्रश्नपत्रमाथि प्रत्येक वर्ष प्रश्न उठ्ने गरेको छ। कहिले गत वर्षका प्रश्नहरु हुबहु सोधेर त कहिले प्रोफेसरहरुले पढाएको सेटबाट जस्ताको त्यस्तै प्रश्नहरु राखेको भन्दै टियु आलोचित बन्दै आएको छ। प्रत्येक वर्ष प्रश्न तेर्सिए पनि टियुले त्यसको जवाफ कहिल्यै दिँदैन। भन्छ मात्रै त्रुटि छ, यस विषयमा छानबिन हुन्छ। टियुको बुधबार मानविकी संकायले स्नातकोत्तर तह तेस्रो सेमेस्टरको अर्थशास्त्र विषयअन्तर्गत पब्लिक इकोनोमिक्सको परीक्षा लियो। विद्यार्थीहरु परीक्षा हलमा बसे। तोकिएको समयअनुसार प्रश्नको हल पनि गरे। तर, पछि थाह भयो ती प्रश्नहरु गत वर्षकै दोहिरिएको रहेछन्। ६० पूर्णाकंको सो विषयको परीक्षामा १३ वटा प्रश्न सबै गत वर्षमा नै सोधिएका प्रश्नपत्रसँग हुबहु मिलेका छन्। प्रश्नपत्रको निष्पक्षतामाथि पटकपटक प्रश्न उठिरहन्छ। तैपनि टियु यस विषयमा संवेदनशिल बन्दैन। मानवीकी शंकायका डीन डा कुसुम शाक्य, सहायक डीन डा ताराप्रसाद भुषाल र अर्थशास्त्र केन्द्रीय विभागका विभागीय प्रमुख डा शिव अधिकारीमाथि विद्यार्थीले प्रश्न तेर्साएका छन्। उनीहरुको माग छ, पदाधिकारीले नैतिकताका आधारमा राजीनामा दिनुपर्छ। नत्र हामी तालाबन्दीलाई निरन्तरता दिन्छौं। नियमतः विभागीय प्रमुख विषय समितिको प्रमुख हुने व्यवस्था छ। विभागीय प्रमुख अधिकारीकै विषय पब्लिक इकोनोमिक्सको प्रश्नपत्र बाहिरिएको एक विद्यार्थीले बताए। उनले भने, यो ठूलो अपराध हो। उहाँको निष्पक्षतामाथि प्रश्न उठेको छ। टियुका पदाधिकारीले पटकपटक प्रश्नपत्रमाथि शंका उत्पन्न हुने कार्य गर्दा पनि टियु कार्यकारी परिषद्ले न छानबिन गर्छ, न दोषीलाई कारबाही । त्यस्तै, सहायक डीन परीक्षा समिति प्रमुख रहने प्रावधान छ। तर सहायक डीन पनि यस विषयमा उत्तर दिन चाहँदैनन्। अहिले टियुमा अधिकांश कर्मचारी शिक्षक करारमा छन्। अद्यावधिक तथ्यांक अनुसार टियुमा सात हजार नौ सय ६६ जना शिक्षकका रुपमा कार्यरत रहेका छन् भने सात हजार दुई सय ३० जना कर्मचारीका रुपमा कार्यरत छन्। अधिकांश करार र आंशिकका रुपमा कार्यरत छन्। आंशिक, करार र स्थायी प्राध्यापकहरुसमेत निजी शिक्षण संस्थामा धाउँदा पनि प्रश्नपत्रमा कन्फ्लिक्ट अफ इन्ट्रेस्ट जोडिने गरेको सम्बद्ध निकायहरु बताउँछन्। टियु अखिल क्रान्तिकारी जिल्ला समिति अध्यक्ष प्रदिप भट्टले टियु निजी क्षेत्रको आक्रमणमा परेको बताए। 'टियुको समस्या सम्बोधन गर्न सरकारबाटै पहलकदमी आवश्यक छ। टियुको पुर्नसंरचना गर्न जरुरी छ। विश्वविद्यालयले छानबिन समिति गठन गरेर दोषीमाथि कडा कारबाही गर्नैपर्छ। टियुको कुलपति प्रधानमन्त्री हुने व्यवस्था छ। अखिल क्रान्तिकारीले टियुको मानविकी शंकायमा ताला लगाएको छ। ताला लगाएपछि मानविकी शंकायकी डीन डा कुसुम शाक्यले प्रश्नपत्रमा त्रुटि रहेको भन्दै यस विषयमा 'एक्सन' लिने बताइन्। विद्यार्थीसँगको कुराकानीमा उनले भनिन्, प्रश्न पत्र दोहोरिनु त्रुटि भयो। त्यस्तो हुनुहुँदैनथ्यो। यस विषयमा 'एक्सन' लिन्छौं। यस्तो घटना नयाँ भने होइन। २०७७ फागुन ३ गते कानुन संकायअन्तर्गत (एलएलबी) दोस्रो वर्षको क्रिमिनोलोजी विषयको परीक्षामा पनि प्रश्नपत्र हुबहु मिलेको थियो। २०७१ साल र २०७६ सालको प्रश्नपत्र हुबहु मिलेको थियो। २०७६ सालमै हुनुपर्ने परीक्षा कोभिडका कारण ३ फागुन २०७७ मा भएको थियो। टियु शिक्षाशास्त्र संकायको बीएड तेस्रो वर्षको इंग्लिस फर मास कम्युनिकेसन विषयको परीक्षाको प्रश्नपत्रमा पनि चरम लापारबाही भएको थियो। विश्वविद्यालयले २०७६ मा सञ्चालन गरेको परीक्षामा सोही विषयका एक शिक्षकले लेखेको किताबको हुबहु प्रश्न समावेश गरी शिक्षाशास्त्र संकायले सो विषयको प्रश्न तयार पारेको भेटिएको थियो। परीक्षा सकिएपछि शिक्षाशास्त्र संकाय बीएड तेस्रो वर्षका विद्यार्थीले इंग्लिस फर मास कम्युनिकेसन पुस्तकको पृष्ठ नम्बर ४५६ मा प्रकाशित प्रश्न बैंकको प्रश्न हुबहु रहेको प्रमाणसहित पोष्ट गरेका थिए।"
'हेलिकोप्टरमा दुई पाइलट राख्न असम्भव' शीर्षक समाचारप्रति वायुसेवा सञ्चालक संघको ध्यानाकर्षण,"काठामडौं : वायुसेवा सञ्चालक संघ नेपालले 'हेलिकोप्टरमा दुई पाइलट राख्न असम्भव' शीर्षक समाचारप्रति आपत्ति जनाएको छ। अध्यक्ष क्याप्टेन रामेश्वर थापाको हवाला दिई एकल इन्जिन भएका हेलिकोप्टरहरुमा दुई पाइलट राख्न सकिन्न भन्ने प्रकाशित समाचारप्रति संघले ध्यानाकर्षण जनाएको हो। 'एकल इन्जिन भएका हेलिकोप्टरहरुमा २ जना पाइलट राख्नुपर्ने व्यवस्था उत्पादनर्ताको डिजाइन, उद्देश्य र अन्तर्राष्ट्रिय प्रचलनको प्रतिकूल हुने देखिन्छ। यस सम्बन्धमा नेपाल नागरिक उड्डयन प्राधिकरणले पाँच सदस्यीय प्राविधिक टोली गठन गरी अध्ययन गरिरहेको परिप्रेक्ष्यमा संघका अध्यक्षज्युसँग सम्पर्क नै नगरी उहाँलाई उद्धृत गरी समाचार प्रकाशित गर्नु पत्रकारिताको आचारसंहिता विपरित रहेको यो संघको ठहर छ,' प्रवक्ता योगराज कंडेल शर्माद्वारा जारी विज्ञप्तिमा भनिएको छ। संघ तथा संघका सदस्य वायुसेवा कम्पनीहरु उड्डयन सुरक्षा तथा हवाई सुरक्षामा अत्यन्त संवेदनशिल रहेकाले प्राधिकरणको प्राविधिक टोलीले हवाई सुरक्षाका लागि दिने उपयुक्त र सान्दर्भिक सुझावअनुसार नियमनकारी निकाय नेपाल नागरिक उड्डयन प्राधिकरणबाट प्राप्त हुने निर्देशनहरु पूर्ण पालनाका लागि संघ प्रतिवद्ध रहेको विज्ञप्तिमा उल्लेख छ। 'हालका दिनहरुमा संघबाट भए गरेका कामहरुको केही सीमित व्यक्ति तथा समूहबाट आफ्नो स्वार्थ परिपूर्तिका लागि नकारात्मकरुपमा टीकाटीप्पणी गरी भ्रम फैलाउने कार्य भइरहेकाले संघको आधिकारिक धारणा नआएसम्म यस्ता भ्रमपूर्ण समाचारहरुमा विश्वास नगरिदिनुहुन सम्बन्धित सबैमा संघ अपिल गर्दछ,' विज्ञप्तिमा भनिएको छ।"
त्रिविमा १३२ दिनपछि फोडिएको ताला पुनः लगाइयो,"काठमाडौं : त्रिभुवन विश्वविद्यालय (त्रिवि)मा १३२ दिनपछि फोडिएको ताला पुनःललगाइएको छ। त्रिविका उपकुलपति, रजिष्ट्रार र शिक्षाध्यक्षको कार्यकक्षमा १३२ दिनसम्म लागेको ताला फोडेको अर्को दिन पुनः बिहीबारदेखि लगाइएको छ। नेपाल विद्यार्थी संघ (नेविसंघ) ले विभिन्न माग राख्दै गत माघ ७ गतेदेखि ताला लगाएका थियो। यस्तै आंशिक शिक्षकले पनि उपकुलपति, रजिष्ट्रार र शिक्षाध्यक्षको कार्यकक्षमा आफूहरुलाई दैनिक ज्यालादारीबाट मासिक ज्यालादारीमा राख्नुपर्ने माग गर्दै माघ २० गतेदेखि ताला लगाएका थिए। नेविसंघ र आंशिक शिक्षकले लगाएको ताला यही जेठ १८ गते नेकपा (क्रान्तिकारी)ले फोडे पनि फेरि उनीहरुले हिजो संयुक्तरुपमा ताला लगाएका छन्। नेविसंघ त्रिवि समितिका सचिव योगेन्द्र रावलले त्रिविले आफूसँग गरिएको सम्झौता कार्यान्वयन नगरेकाले ताला लगाएको बताए। उनका अनुसार नेविसंघले पाठ्यक्रम परिवर्तन नगरेको, शैक्षिक क्यालेण्डर लागू नगरेको जनकपुरस्थित युथ क्याम्पसलाई ब्लाचलर अफ कम्प्युटर अप्लिकेशन (बिसिए) का सम्बन्धमा आर्थिक लेनदेन गरेकाले ताला लगाइएको हो। नेविसंघले उपकुलपति, रजिष्ट्रार र शिक्षाध्यक्षको बर्खास्त वा राजीनामा माग गरेको छ। त्रिविले नेविसंघसँग वार्ता गर्नका लागि त्रिवि विद्यार्थी कल्याण तथा खेलकुद महाशाखाका निर्देशक पशुपति अधिकारीको संयोजकत्वमा तीन सदस्यीय वार्ता टोलीसमेत गठन गरेको छ। वार्ता टोलीका संयोजक अधिकारीले नेविसंघसँग सातआठ पटक वार्ता गरे पनि निष्कर्षमा नपुगेको बताए। हामी सातआठ पटक वार्तामा बस्यौँ, नेविसंघको मागअनुसार बर्खास्ती वा राजीनामा असम्भव कुरा हो, उनले भने, त्यही भएर वार्ता निष्कर्षमा पुग्न सकेको छैन।रासस"
प्राविधिक शिक्षा पढाउने परिवारलाई ५ लाख दिने लोमान्थाङको निर्णय,"जोमसोम : लोमान्थाङ गाउँपालिका गाउँ कार्यपालिकाको पहिलो बैठकले लोमान्थाङ गाउँपालिकाको ५ वटै वडाहरुमा पशुपालन गर्ने पशुपालक किसानलाई पशु बीमाबापत लाग्ने सम्पूर्ण खर्च गाउँपालिकाले व्यवहोर्ने निर्णय गरेको छ। गाउँपालिका अध्यक्ष टसी नर्बु गुरुङको अध्यक्षतामा बसेको कार्यपालिकाको बैठकले उपल्लो मुस्ताङ पशुपालन व्यवसायको प्रचुर संम्भावना रहेका यहाँका किसानको जीवनस्तर उकास्न पशु बीमाबापत लाग्ने सबै खर्च गाउँपालिकाले अनुदान दिने निर्णय गरेको हो। उत्तरी चीनको स्वशासितक्षेत्र तिब्बतसंग सीमाना जोडिएको लोमान्थाङ गाउँपालिकाको खुल्ला पठार, पर्याप्त चरनक्षेत्र र अनुकुल हावापानी भएकाले याकचौरी र भेडा च्यांग्रा पालन गर्न उपयुक्त रहेको छ। यहाँका मानिसले सदिंयौ वर्षदेखि याकचौरी र भेडा च्यांग्रा पालन गर्दैआईरहेका छन्। उपल्लो मुस्ताङमा ४ वर्षअघि भारी हिमपातका कारण सयौं पशुचौपाया हिमपातमा पुरिएर मर्दा त्यहाँका किसानले लाखौं रुपैयाको क्षति व्यवहोर्न पुगेका थिए। पशुपालन व्यवसायलाई सुरक्षित र पशुपालकलाई व्यवसायिकरुपमा उभ्याएर पशुपालनको प्रर्वद्धन गर्ने उद्देश्यले गाउँ कार्यपालिकाले पशुपालकलाई बीमा शुल्क बापत लाग्ने खर्च पालिकाले दिने निर्णय गरेको अध्यक्ष टसी नर्बु गुरुङले जानकारी दिए। लोमान्थाङ गाउँकार्यपालिकाले पशु बीमासहित विभिन्न १५ बुँदे निर्णय गरेको छ। उपल्लो मुस्ताङको लोमान्थाङ गाउँपालिकाको दीव्यदिप स्कुलमा माध्यमिक शिक्षा उर्तिण विद्यार्थीले प्राविधिक धारको शिक्षा अध्ययन गरेमा त्यस्ता परिवारलाई कार्यविधि निर्माण गरी छात्रवृतीस्वरुप ५ लाख रुपैयाँ अनुदान दिने निर्णय गरेको छ। गाउँपालिकाका एसईई परीक्षा उर्तिण गरेका अन्य विद्यार्थिको तथ्यांक संकलन गरी आवश्यक छात्रवृती उपलब्ध गराउने निर्णय गरेको हो। लोमान्थाङको पहिलो कार्यपालिका बैठकले पालिका भित्र आवश्यक झोलुङे पुलको क्षेत्रगत निर्धारण गरी झोलुङे पुल कार्यक्रममा माग प्रस्ताव अघि बढाउने, सरकारले घोषणा गरेको आईतबारको बिदामा पनि कार्यालय सेवा खुल्ला राख्ने र आईतबारको बिदामा काम खटिएका कर्मचारीलाई सट्टा बिदा दिने व्यवस्था गरिएको छ।"
काठमाडौं विश्वविद्यालयका १७ सयबढी विद्यार्थी दीक्षित,"काभ्रे : काठमाडौं विश्वविद्यालयको २७ औं दीक्षान्त समारोह (दोस्रो चरण) शुक्रबार काठमाडौं विश्वविद्यालय केन्द्रीय परिसर धुलिखेलमा सम्पन्न भएको छ। प्रधानमन्त्री तथा कुलपति शेरबहादुर देउवाको अध्यक्षता आइआइ टि हैदेराबादका निर्देशक बि एस् मुर्तीको प्रमुख आतिथ्य दीक्षान्त कार्यक्रम सम्पन्न भएको हो। २७ औं दीक्षान्त समारोह (दोस्रो चरण)मा विभिन्न सङ्कायका गरी एक हजार ७ सय १२ जना विद्यार्थी दीक्षित भएका छन्। दीक्षान्त समारोहलाई सम्बोधन गर्दै प्रधानमन्त्री तथा कुलपति देउवाले खनिज पदार्थको पहिचान गरी विशेषज्ञता हासिल गरी देश विकासमा टेवा पुर्याएकोमा धन्यवाद व्यक्त गरे। खनिज पार्थको पहिचान गरी ग्रीन हाईड्रोजन उत्पादन व्यवस्थापन गर्नु आजको आवश्यता हो त्यसमा विश्वविद्यालयले दक्ष प्राविधिकको उत्पादन गरेकोमा खुसी व्यक्त गर्दछु। देउवाले भने, जलवायु परिवर्तनलाई न्युनिकरण गर्न र जैविक विविधताको अनुसन्धानमा दक्ष जनशक्ति उत्पादनमा केयुको योगदान उच्च रहेको भन्ने विश्वास लिएको छु। दीक्षान्त कार्यक्रममा आर्ट्स, एजुकेसन, इन्जिनियरिङ, म्यानेजमेन्ट, साइन्स र मेडिकल साइन्सेजका विधाका गरी ११ जना पीएचडी तथा एमफिल ४३ जनासहित स्नातक र स्नातकोत्तर तहका १६६१ जना विद्यार्थी दीक्षित भएको विश्वविद्यालयले जनाएको छ। आर्ट्सका ३२ जना, एजुकेसनका १०० जना, इन्जिनियरिङका ३५२ जना, म्यानेजमेन्टका १६ जना, मेडिकल साइन्सेजका ९९६ जना र साइन्सका २१९ जना दीक्षित भएको छ। आज नेपाली बिद्यार्थीहरुसंगै भारत, श्रीलंका, माल्दिभ्स, अमेरिका, अष्ट्रेलिया, चीन, बंगलादेश, नेदरल्याण्ड र जर्मनी गरी ९ देशका १५७ जना विद्यार्थीहरु दीक्षित भएका छन्।"
वालिङ्मा हरित पुनःउत्थानको लक्ष्य : बालीदेखि थालीसम्म,"स्याङ्जा : दिगो विकासको लक्ष्यका स्थानीयकीकरण अन्तर्गत वालिङ्मा हरित पुनःउत्थान परियोजना लागु गरिएको छ। वालिङ् नगरपालिका र संयुक्त राष्ट्र संघीय विकास कार्यक्रम (युएनडिपी) को आर्थिक साझेदारीसहित दियालो संस्थाको व्यवस्थापनमा कोभिड१९ प्रतिकार्य पहल परियोजना शुरु भएको हो। विगत ३ वर्षदेखि जारी परियोजना अन्तर्गत हरित पुनः उत्थानका बारेमा नवनिर्वाचित जनप्रतिनिधि तथा सरोकारवालाई परियोजनाका बारेमा जानकारी दिने सन्दर्भमा जानकारी गराइएको हो। कार्यक्रममा बोल्दै वालिङका निवर्तमान् नगरप्रमुख दिलिपप्रताप खाँणले आफूले प्रमुखको जिम्मेवारी सम्हाल्दादेखि नै नगरपालिकाले उत्पादनमा जोड दिएको जनाउदै नवआगन्तुक प्रतिनिधिले पनि यसलाई जिम्मेवारी ठान्दै निरन्तरता दिई नगरबासीलाई तरकारीमा आत्मनिर्भर र आर्थिकोपार्जन गर्नसमेत सुझाव दिए। नगरबासी सबैले यहाँबाटै उत्पादित तरकारी खाने र बचेका तरकारी निर्यात गर्ने परियोजनाको मुख्य लक्ष्य रहेको उनले सुनाए। दिगो विकासको स्थानीकिकरण कार्यक्रममार्फत कोभिड प्रभावित तथा अन्य कारणले समस्यामा रहेका नगरका इच्छुक कृषक, नवउद्यमी तथा उद्यमी ज्ञान, सीप उपलब्ध गराउनु पर्नेमा उनले जोड दिए। उनले भने, नागरिकको जीवनस्तरमा परिवर्तन ल्याउन र गरिवि घटाउन यस्ता परियोजना अत्यावश्यक छन। कार्यक्रममा युएनडिपी नेपालका गण्डकी र लुम्बिनी प्रदेश प्रमुख सुदिप अर्यालले स्थानीय उत्पादनमा जोड दिई, उत्पादन, प्रवद्र्धन र बजारीकरण मुख्य लक्ष्य रहेको जनाए। उनका अनुसार, बालीदेखि थाली सम्मका कार्यलाई सबैले मनन् गर्दै अघि बढ्नुपर्छ। स्थानीय उत्पादनको अधिकतम बृद्धि र उपभोगले मात्रै आर्थिक संम्बृद्धि हासिल सम्भव हुने बताए। आफैंले उत्पादित बाली स्वस्थ्यकर बनाई बालीदेखि थालीसम्मका कार्य गरेर स्वस्थ्य रहन समेत सुझाव दिए। कार्यक्रममा प्रमुख कृष्ण खाँण, उपप्रमुख कविता तिवारी, प्रमुख प्रशासकीय अधिकृत राजन भट्टराई लगायतले वालिङलाई हरित उद्यमीको शहर बनाउनेगरी सञ्चालित परियोजनालाई आगामी वर्षहरुमा समेत निरन्तरता दिने प्रतिवद्धता जनाए। दिगो विकासको लक्ष्य प्राप्तिका लागि युएनडिपीसँगको सहकार्य प्रभावकारी देखिएको समेत उनीहरुका भनाई छन्। परियोजना अन्र्तगत उद्यमशीलता, व्यवशाय प्रवर्धन तथा नवप्रवर्तन केन्द्र (ईबिक) मार्फत उद्यमी अनुकुल बातावरण बनाउने जस्ता कार्यहरु वालिङ्मा जारी छ। उद्यमीको शहर बनाउने अभियानको लक्ष्य हो। दिगो बिकासकालागि आर्थिक, सामाजिक र वातावरणीय सन्तुलन कायम राख्न मुख्य ३ आयामलाई ध्यान दिन जरुरी छ उनले भने। सोही कार्यक्रममा दियालो संस्थाका उपाध्यक्ष बिष्णु सुवेदी, पत्रकार महासंघ स्याङ्जाका अध्यक्ष श्रीकृष्ण सिग्देल, परियोजना प्रमुख राधाकृष्ण डुमे लगायतले परियोजनाले नगरबासीमा उद्यमशिलतातर्फ आर्कषण र कृषिमा नयाँ जागरण देखिएको बताए।"
पाल्पाको बजेट ४ अर्ब ८ करोड २१ लाख,"तानसेन : संघिय सरकारले आगामी आर्थिक वर्षको लागि पाल्पा जिल्लालाई ४ अर्व ८ करोड २१ लाख रुपैयाँ विनियोजन गरेको छ। तानसेन नगरपालिकालाई चालुतर्फ ५३ करोड ५१ लाख, पुजीगततर्फ १२ करोड ९५ लाखगरी ६६ करोड ५३ लाख, रामपुर नगरपालिकालाई चालुतर्फ ४४ करोड ३१ लाख, पुजीगततर्फ ५ करोड ५० लाखगरी ४९ करोड ८१ लाख विनियोजन गरेको छ। तिनाउँ गाउँपालिकालाई चालुतर्फ २९ करोड १ लाख, पुजीगततर्फ १ करोड ५३ लाखगरी ३० करोड ५४ लाख, निस्दी गाउँपालिकालाई चालुतर्फ ३५ करोड ८९ लाख, पुजीगततर्फ ३ करोड ८६ लाखगरी ३९ करोड ७५ लाख, पुर्वखोला गाउँपालिकालाई चालुतर्फ २९ करोड ८९ लाख, पुजीगततर्फ २ करोड ९९ लाखगरी ३२ करोड ८८ लाख, रकम विनियोजन गरेको छ। यसैगरी संघिय सरकारले बगनासकाली गाउँपालिकालाई चालुतर्फ ३२ करोड २७ लाख, पुजीगततर्फ २ करोड ४६ लाखगरी ३४ करोड ७३ लाख, माथागढी गाउँपालिकालाई चालुतर्फ ३५ करोड ५८ लाख, पुजीगततर्फ ३ करोड ५ लाखगरी ३८ करोड ६३ लाख, रम्भा गाउँपालिकालाई चालुतर्फ ३० करोड २५ लाख, पुजीगततर्फ ४ करोड गरी ३४ करोड २५ लाख, रिव्दीकोट गाउँपालिकालाई चालुतर्फ ३३ करोड ४ लाख, पुजीगततर्फ २ करोड ४० लाखगरी ३५ करोड ४० लाख र रैनादेवीछहरा गाउँपालिकालाई चालुतर्फ ४१ करोड १४ लाख, पुजीगततर्फ ४ करोड ५१ लाखगरी ४५ करोड ६५ लाख रुपैया विनियोजन गरेको छ। सरकारले पाल्पालाई चालुतर्फ ३ अर्व ६५ करोड १७ लाख, पुजीगततर्फ ४३ करोड ५ लाख बजेट विनियोजन गरेको हो। चालु आर्थिक वर्षमाभन्दा आगामी वर्षको लागि तानसेन नगरपालिका, रामपुर नगरपालिका, निस्दी गाउँपालिका, पुर्वखोला गाउँपालिका, बगनासकाली गाउँपालिका, रम्भा गाउँपालिका, रिव्दीककोट गाउँपालिका र रैनादेवीछहरा गाउँपालिकामा बजेट बढेको छ। तिनाउँ गाउँपालिका, माथागढी गाउँपालिकामा बजेट घटेको छ।"
मलेसिया रोजगारी : श्रम स्वीकृतिको सबै प्रक्रिया पूरा गरेपछि मात्रै स्वास्थ्य परीक्षण,"काठमाडौं : वैदेशिक रोजगारीका लागि मलेसिया जाने श्रमिकको बायोमेट्रिक स्वास्थ्य परीक्षणमा देखिएको समस्या समाधान गर्न सरोकारवाला सहमत भएका छन् । श्रम, रोजगार तथा सामाजिक सुरक्षा मन्त्रालयमा मन्त्री कृष्णकुमार श्रेष्ठ र सचिव एकनारायण अर्यालसहित स्वास्थ्य व्यवसायी तथा वैदेशिक रोजगार व्यवसायीका प्रतिनिधिबीच बिहीबार भएको छलफलमा सरोकारवालाले बायोमेट्रिक स्वास्थ्य परीक्षणमा देखिएको समस्या तत्काल समाधान गर्ने प्रतिबद्धता जनाइएको मन्त्रालयले जनाएएको छ । त्यसका लागि अबदेखि पूर्व श्रम स्वीकृतिका सबै प्रक्रिया पूरा गरेपछि मात्रै श्रमिकको बायोमेट्रिक स्वास्थ्य परीक्षण गरिनेछ । अहिले श्रम स्वीकृतिको प्रक्रिया सुरु नहुँदै दैनिक हजारौं श्रमिक बायोमेट्रिक स्वास्थ्य परीक्षणका लागि जाने गरेका छन् । पूर्व श्रम स्वीकृतिका सबै प्रक्रिया पूरा गरेपछि मात्र स्वास्थ्य परीक्षणका लागि सूचीकृत स्वास्थ्य संस्थाले बायोमेट्रिक स्वास्थ्य परीक्षण गर्नेछन् । नेपाली कामदारको प्रमुख गन्तव्य मुलुकका रुपमा रहँदै आएको मलेसिया रोजगारी लामो समयपछि नियमित भएपछि स्वास्थ्य परीक्षणको चाप बढेको स्वास्थ्य व्यवसायीको भनाइ छ । स्वास्थ्य परीक्षणमा देखिएको समस्या समाधान गर्न स्वास्थ्य व्यवसायी तथा वैदेशिक रोजगार व्यवसायीले संयुक्त वक्तव्य जारी गर्ने, पूर्व श्रम स्वीकृतिका सबै प्रक्रिया पूरा नगरी स्वास्थ्य परीक्षण नगर्ने, नियमानुसार नगर्ने संस्थालाई कारबाहीको दायरामा ल्याउने र स्वास्थ्य परीक्षणको विवरण साप्ताहिकरुपमा मन्त्रालयमा बुझाउने निर्णय भएको छ । मन्त्री श्रेष्ठले मन्त्रालयबाट हुने सेवालाई अनलाइनबाट प्रवाह गरी छिटोछरितो गरिएको भन्दै अन्य सरोकारवाला संस्थाले पनि श्रमिकलाई दुःख दिन नहुने बताए।"
कमला नदीको दोहन रोक्न सर्वोच्चद्वारा अल्पकालीन अन्तरिम आदेश,"काठमाडौं : कमला नदीको दोहन रोक्न माग गर्दै परेको रिटमा सर्वोच्च अदालतले अल्पकालीन अन्तरिम आदेश दिएको छ। न्यायाधीश टंकबहादुर मोक्तानको एकल इजलासले शुक्रबार नदीको प्राकृतिक बहाबलाई असर पर्नेगरी नदीजन्य पदार्थहरु निकाल्ने ढंगा, गिटी, बालुवा निकाल्ने कार्य नगर्नु नगराउनु भनी सर्वोच्च अदालत नियमावली, २०७४ को नियम ४९ (२) (ख) बमोजिम विपक्षीहरुको नाममा अल्पकालीन अन्तरिम आदेश जारी गरेको हो। त्यस्तै उपर्युक्त विषयमा के कसो भएको हो? निवेदकको माग बमोजिमको आदेश किन जारी हुनु् नपर्ने हो? माग बमोजिमको आदेश जारी हुनु नपर्ने कुनै आधार कारण भए सबुद प्रमाणसहित म्यान सूचना पाएका मितिले बाटाका म्यादबाहेक १५ दिनभित्र लिखित जवाफ पेश गर्न आदेश दिएको छ। सिन्धुलीको सिन्धुलीगढीमा उद्गम स्थल भएर सिन्धुली, उदयपुर, सिराहा र धनुषा भएर भारततर्फ बहने कमला नदीको पटकपटक योजनाबद्ध दोहन भएको भन्दै काठमाडौं स्कु्ल अफ लमा अध्ययनरत प्रतिक नेपालले जेठ १७ गते रिट दायर गरेका थिए। रिटमा मुख्य मन्त्री तथा मन्त्रिपरिषद्को कार्यालय, मधेस प्रदेश, मुख्य मन्त्री तथा मन्त्रिपरिषद्को कार्यालय बागमती प्रदेश, प्रहरी प्रधान कार्यालय, प्रदेश प्रहरी कार्यालय र सिन्धुली, धनुषा र सिरहाका स्थानीय तह र जिल्ला समन्वय समितिलाई विपक्षी बनाइएको छ।"
भन्सार नीतिले मिक्सर उद्योग धरासायी,"चितवन : नेपालमा ६ वर्षअघि १३ वटा मिक्सर मेसिन उद्योगमध्ये अहिले तीन वटा मात्र संचालनमा छन् भने बाँकी बन्द भएका छन्। सरकारको भन्सार नीतिका कारण स्वदेशी उद्योग धमाधम बन्द भएका छन्। चितवनमा दुई वटा र बुटवलमा एउटा उद्योग मात्रै अहिले संचालनमा छ। अहिलेको बजेट भाषणले उद्योगीहरु निराश बनेका छन्। निमार्णकोको काम गर्न सिमेन्ट बालुवा घोल्न उक्त मेसिनको प्रयोग हुन्छ। नेपालमा उत्पादन लागत भन्दा भारतबाट तयारी मेसिन ल्याउन सस्तो पर्छ। मिक्सर मेसिन उत्पादनका लागि पहिला कच्चा पदार्थ ल्याउदा प्रति टन पन्ध्र सय थियो। अहिले बढाएर साढे सात हजार पुर्याएको छ। नेपालमा मिक्सर मेसिन उत्पादनको कच्चा पदार्थ आयात गर्दा पन्ध्र प्रतिशत भन्सार, ६ प्रतिशत अन्तशुल्क, १३ प्रतिशत मुल्य अभिबृद्धि कर र भारत सरकारले १५ प्रतिशत कर लिन्छ। विदेशबाट तयारी मेसिन ल्याउदा चार प्रतिशत मात्रै भन्सार लाग्छ। बजेट भाषणले उद्योगी ब्यवसायीलाई सम्बोधन गर्न सकेन, गौरव नेपाल ईञ्जिनियर्स प्रालिका संचालक तारा प्रसाद पौडेलले भने , सरकारले स्वदेशी उद्योगलाई धरासायी बनाएर विदेशी उत्पादनलाई प्रोत्साहन गरेको छ। उनले २०५४ सालबाट उत्पादन सुरु गरेका हुन्। नेपालमा वार्षिक १५ सय मिक्सर मेसिन उत्पादन हुन्थे। अहिले मुस्किलले चार उत्पादन हुन्छ। भारत र चिनबाट वर्षेनी साढे ११ हजार मिक्सर मेसिन भित्रिन्छन्। उत्पादन लागत बढी भएप्छि विदेशी उत्पादनसंग प्रतिष्पर्धा गर्न स्वदेशी उद्योगीले सकेका छैनन्। मेसिन उत्पादनको लागि आयात हुने कच्चा पदार्थमा सहुलियत नभएपछि मिक्सर मेसिन उत्पादन गर्नेहरु विस्थापनको खतरामा छन्। बुटवलको नेशनल ईञ्जिनियरिङ एण्ड कास्टिङ इण्डष्ट्रीजका संचालक रामप्रसाद खनालले सरकारले उद्योगलाई प्राथमिकता नदिएको बताउँछन्। भन्सार नीतिले एदोगमा अडिन गारो भो,उनले भने, सरकारले उद्योग बन्द गरेर ब्यापार गर भने झै गरेको छ। नेपालको आर्थिक नीति उद्योग मैत्री नहुँदा उद्योगहरु बन्द हुने अवस्थामा पुगेको चितवन उद्योग संघका अध्यक्ष त्रिलोचन कंडेलले बताए। भन्सारमुखी होईन उत्पादनमुखी अर्थतन्त्र चाहिएको छ, उनले भने, बजेट भाषणले उद्योगी ब्यवसायीलाई सम्बोधन गर्न सकेन। नीतिगतरुपमा राज्यले सम्बोधन गर्न सकेन। यसले स्वदेशी कम्पनी विस्थापित हुने खतारा देखिएको छ। भारत र नेपालको मेसिनको मूल्यमा झण्डै पचास प्रतिशत मुल्य फरक हुन्छ। नेपालमा भित्रिने मेसिन स्वेदेशीको तुलनामा कम गुणस्तरका हुन्छन्। छिट्टै बिग्रदा समयमै सामान नपाउँदा धेरै मेसिन काम नलाग्ने अवस्थामा थन्किएका छन्। सरकारबाट प्रोत्साहन नभएकै कारण भरतपुरका यज्ञ घिमिरेले अर्कै उद्योग संचालन गरे। ९ वर्षअघि मिक्सर उद्योग संचालन गरेका उनले दुई वर्ष मात्रै चलाए। हामीसंग उत्पादन हुने वस्तुलाई संरक्षण गर्नपर्छ भन्ने निति नै छैन, उनले भने, अरु देशमा प्रोत्साहन गरेर सस्तोमा विदेश निर्यात गर्छन् हाम्रोमा भएकालाई विस्थापित गराउन खोज्दैछन्।"
यार्सा संकलनको क्रममा एक जनाको मृत्यु,"बझाङ : बझाङमा यार्सा संकलनका क्रममा हिमपहिरोमा परि एक महिलाको मृत्यु भएको छ। मृत्यु हुनेमा सुर्मा गाउँपालिका१ नाउलाकी करिब ३० वर्षीया सिन्की बोहरा रहेकी छन्। बिहीबार राति करिब १२ बजे धनसेरा भन्ने ठाउँमा टेन्टमा सुतिरहेको बेला माथिबाट खसेको हिमपहिरोमा परि बोहराको मृत्यु भएको हो। उनीसँग रहेका अरु भने भागेर बाँच्न सफल भएका छन्। मृतक बोहराको उद्दारका लागि नेपाल प्रहरी, शसस्त्र प्रहरी त्यसतर्फ परिचालन गरिएको बझाङ प्रहरी प्रमुख तथा डिएसपी ज्ञानबहादुर बिष्टले बताए। मृतक बोहराका एक छोरा एक छोरी रहेका छन्। बझाङमा बैशाख ३० गते सम्पन्न स्थानीय तह निर्वाचनपछि सुर्मा, साइपाल र बुङ्गलका स्थानीयहरु घर नै रित्याएर यार्सा संकलनका लागि लेकतर्फ गएका छन्।"
बोलेरोको ठक्करबाट पाँच वर्षीय बालकको मृत्यु,"काभ्रे : जिल्लाको बनेपा नगरपालिका७ स्थित बनेपापनौती सडक खण्डको धनेश्वोरमा बोलेरोको ठक्करबाट ५ वर्षीय बालकको मृत्यु भएको छ। बोलेरोको ठक्करबाट घाइते सिन्धुपाल्चोक सुनकोशी गाउँपालिकाका ५ वर्षीय आशीष अधिकारीको उपचारकाक्रममा अस्पतालमा मृत्यु भएको इलाका प्रहरी कार्यालय बनेपाका प्रमुख प्रहरी निरिक्षक नारायण थापाले जानकारी दिए। पनौतीबाट बनेपातर्फ आउँदै गरेको बागमती प्रदेश ३, २२ च ३२९१ नम्बरको बोलेरोले बाटोमा हिड्दैं गरेका बालकलाई ठक्कर दिएको प्रहरी जनाएको छ।"
जसले जहाज खसेको पत्ता लगाए,"जोमसोम : पोखराबाट जोमसोमका लागि उडेको तारा एअरको ९ एनएईटी जहाज निर्धारित समयमा अवतरण भएन। दुर्घटनाको हल्लीखल्ली मच्चियो। यो घटना हो, गत आइतबारको। छिनभरमै जहाज थासाङक्षेत्रमा दुर्घटना भएको भन्ने हल्ला र समाचार व्यापक हुन थाल्यो। म्याग्दीको आकाशबाट क्रस गरेको उक्त जहाज एकाएक कता गायब भयो ?, कता खस्यो ? ठाउँको एकिन हुन सकेन। जोमसोम र थासाङक्षेत्रमा जहाज हराएको भन्दै विभिन्न माध्यमबाट फोन सम्पर्क गर्ने प्रयास भयो। सोही जहाज हराएको खबर आइतबार बिहान ११ बजे गाउँको साथीको मोबाइलबाट थाहा पाए, बागलुङ बडीगाउँ गाउँपालिका७ भीमबिठे असारेका २४ वर्षीय तन्नेरी युवा, विशाल घर्ती मगरले। विशाल त्यस दिन यार्सागुम्बा टिप्न गएका थिए। उनलाई कोवाङमा रहेका भेनाले पनि जहाज हराएको विषयमा जानकारी गराएकाले पक्कै पनि जहाज दुर्घटना भयो भन्ने विश्वास उनले गरे। तर, कता खस्यो ? त्यस दिन पत्ता लगाउन सम्भव थिएन। थासाङको धौलागिरि र मानापाथी हिमालको फेदमा बाक्लो हुस्सु र बादल मडारिएको थियो। नजिकै दृश्यसमेत देख्न सक्ने अवस्था थिएन। जहाज हराएको खबर सुने पनि यार्सा टिप्न तल्लीन उनीहरू जहाज दुर्घटना भएको ठाउँबाट डेढ घण्टा माथि उचाइमा थिए। उनीसँग भान्जा र अर्को साथी श्यामलाल नेपाली थिए। अहिले जहाज खसेको ठाउँ र उनको गोठ रहेको ठाउँ झन्डै डेढ घण्टा पैदलको फरकमा पथ्र्यो। बाग्लुङका विशालले त्यसदिन जहाज पड्किएको जस्तो आवाज सुनेका थिए। तर, केको आवाज हो भन्ने एकिन गर्न सकेका थिएनन्। जहाज हराएको भन्ने सुने पनि आवाज आएको ठाउँको अन्दाज उनले गर्न सकेनन्। त्यस दिन उनीहरू यार्सा टिप्न छोडेर गोठमा आइबसे। थासाङ३ लेतेका सुमित गौचन जोमसोममा थिए। जहाज हराएको थाहा पाएपछि उनी कोवाङ माथिको लेकमा हानिए। उनले तारा एअरका जोमसोम प्रतिनिधि सुचन लालचनको जीपीएस ट्रयाकिङको आधारमा राति बतासे डाँडा पुगे। अहिले दुर्घटना भएको ठाउँको दुई डेढ घण्टा पर यार्सा टिप्नेको गोठ देखे। तर, विशालको गोठ केही पर अनि माथि थियो। राति अबेर गोठ पुगेका सुमितले यसै क्षेत्रमा जहाज हराएको बेली विस्तार विशाललगायतको अन्य टोलीलाई लगाए। तारा एयरको विमान दुर्घटनामा धनुषाका सात जनाको मृत्यु तारा एयरको विमान दुर्घटनामा एउटै टोलका सातजनाको मृत्यु : मृतक सबै आफन्त, सिंगो गाउँ नै शोकमा खराब मौसमका कारण तारा एयरको विमान दुर्घटना भएको प्रारम्भिक निष्कर्ष तारा एयर दुर्घटना छानविन गर्न पाँच सदस्यीय जाँच आयोग गठन लेफ्ट टर्न गर्दा तारा एयरको विमान दुर्घटना तारा एयरको जहाज दुर्घटना : २२ जनाकै शव भेटियो दुर्घटनाग्रस्त तारा एयरको ब्ल्याक बक्स भेटियो यी १० पर्वतारोही : जसले जोखिमपूर्ण पहाडबाट २२ शवको उद्धार गरे तारा एयरको विमान दुर्घटनामा मृत्यु भएकाको शव आफन्तले बुझे तस्बिर तारा एयरको पोखराजोमसोम उडान एक सातालाई स्थगित कोवाङबाट झन्डै ७ घण्टाको दूरीमा गोठ पुगेका सुमित निकै थकित थिए। भोकाएका उनी यार्सा टोलीसँग चाउचाउ मागेर खाए। त्यसपछि सुमितले विशालसहितको यार्सा टोलीलाई एकै ठाउँमा राखेर भोलि बिहानैदेखि जहाज खोज्ने बिफ्रिङबारे गरे। सुमितले विशालको टोलीलाई जहाज यतै कता खसेको हुनुपर्छ। कोही जीवित होलान् उद्धार गर्नुपर्छ है भाइ हो, भने। भोलिपल्ट यार्सा टिप्ने टोली समूहसमूह बनाएर जहाज खसेको ठाउँ पत्ता लगाउन हिँडे। विशाल भने बिहानै उठेर एक्लै जहाज खसेको ठाउँ पत्ता लगाउन हिँडे। विशालले आफ्नो गोठबाट डेढ घण्टा पर सानोसरे पहाडमा जहाज दुर्घटना भएको ठाउँ देखे। उनको होस हवास उड्यो। कारुणीक दृश्य देखेर उनका आँखा रसाए। चारैतिर बादल लागेको थियो। सुरुमा आत्तिएका उनी साथीलाई चिच्याएर कराउँदै जहाज खसेको ठाउँतिर बोलाए। जहाज खसेको माथितिर दाइहरू थिए। मैले बोलाएपछि उनीहरू १५ मिनेटमा त्यहाँ आए, विशालले भने। कुनै निर्वस्त्र त कुनै टाउँको, हातखुट्टा त कसैको शरीर क्षतविक्षत भएको सम्झिए। सबै साथीहरू आएपछि कोही जिउँदो छन् कि भनेर यततत्र खोज्यौं। तर, कसैलाई जिउँदो भेटेनौं, उनले भिनाजुलाई खबर गरे। उनका भिनाजुले कोवाङ चौकीलाई फोन गरे। विशालले भने, मेरो जानकारीलाई पत्याएनन्। फोटो पठाउनु भने। मैले २३ वटा फोटो पठाइदिए। त्यसपछि मात्र मेरो कुरामा विश्वास भयो। जहाज दुर्घटना भएको स्थान सुरुमा देखेका विशालको फोन त्यसपछि २ घण्टासम्म व्यस्त रह्यो। उनलाई काठमाडौं, पोखरा र जोमसोमबाट विभिन्न निकायले दुर्घटना स्थलको बारेमा जानकारी मागे। दुर्घटनास्थल पहिचान भएको केहीबेरपछि एक इन्सपेक्टर, नेपाल राष्ट्रिय माउन्टेन गाइड एसोसियसनका ४ टोली र उनीहरू मिलेर त्यहाँको ७८ वटा शव संकलन गरे। त्यसपछि अन्य सुरक्षा टोली आएर उद्धारमा खटिए। सुरक्षा निकायको ५०६० जनाको टोली आइसकेपछि हामी दिउँसो ३ बजेतिर गोठमै फर्कियौं, उनले भने। यसरी जहाज दुर्घटना भएको स्थान पत्ता लगाएका विशाल मुस्ताङमा विगत ३ वर्षदेखि लगातार यार्सा टिप्दै आएका छन्। उनी यसपटक पनि वैशाख १८ गते बाग्लुङबाट यार्सा टिप्न भान्जा सञ्जय रजालीलाई साथै लिएर मुस्ताङ आएका थिए। २०७५ सालमा प्लस टुको परीक्षा दिएर बसेका विशाललाई एक विषय ब्याक लाग्यो। तर, उनले त्यो विषयको परीक्षा दिएनन्। पोखरा बालमन्दिरमा पढेका बाग्लुङका विशाल त्यसपछि आफ्नो पढाइ त्यत्तिकैमा बिट मारे।"
मुग्लिनपोखरा सडक विस्तारका लागि दैनिक ५ घण्टा पृथ्वीराजमार्ग बन्द हुने,तनहुँ : पृथ्वीराजमार्ग अन्तर्गत तनहुँको याम्पाफाँट र घाँसीकुवा खण्ड दैनिक पाँच घण्टा बन्द हुने भएको छ। मुग्लिन पोखरा सडक विस्तार योजना अन्तर्गत उक्त खण्डमा सडक खन्ने कार्य गर्नुपर्ने भएकाले दैनिक पाँच घण्टा सडक बन्द गर्न लागिएको हो। आइतबारदेखि अर्को सूचना नभएसम्मका लागि राति ११ बजेदेखि बिहान ४ बजेसम्म यातायात आवागमन बन्द रहने मुग्लिङ पोखरा सडक योजना (पूर्वी खण्ड) तनहुँका आयोजना प्रमुख नरेन्द्र सुवेदीले जानकारी दिए। नियमितरुपमा यातायात सञ्चालन हुँदा काम गर्न असहज भएकाले रातिको समयमा सडक बन्द गरी काम गर्न लागेको उनको भनाई छ। सो समय अगाडि वा पछाडिमात्र उक्त सडक वारपार गरिदिन सर्वसाधारणलाई आग्रह गर्दै यसबाट सर्वसाधारणमा पर्न जाने असुविधा प्रति सडक योजना क्षमाप्रार्थी रहेको बताइएको छ।
दुर्गन्धबाट मुक्त गरिदिन आग्रह,"काठमाडौं : काठमाडौं उपत्यकाको १८ स्थानीय तहको फोहर व्यवस्थापनस्थल सिसडोलका जनप्रतिनिधिले आफूहरुलाई दुर्गन्धबाट मुक्त गरिदिन आग्रह गरेका छन्। काठमाडौँ महानगरपालिकाका प्रमुख बालेन्द्र साह र उपप्रमुख सुनिता डङ्गोल आज बिहान उपत्यकाको अन्तिम फोहर व्यवस्थापनस्थल सिसडोल पुग्दा स्थानीयवासीले आफूहरु पनि मान्छे नै भएकाले फोहरका कारण पीडित बनाएर नराख्न आग्रह गरेका हुन्। आगामी दिनमा विगतमा जस्तै स्थानीयवासीको मागलाई बेवास्ता गरी अगाडि बढे थप समस्या सिर्जना हुने भन्दै ककनी गाउँपालिका वडा नं ३ का अध्यक्ष घननाथ बजगाईंले समयमै माग सम्बोधन गर्न कामपालई आग्रह गरे। मागअनुसार पीडितलाई स्वास्थ्य बीमा, शिक्षालगायतको व्यवस्था कामपाले गरे पनि जग्गा अधिग्रहणका लागि केन्द्र सरकारसँग सहकार्य गर्नु आवश्यक हुने पनि उनले सुझाव दिए। दीर्घकालीनरुपमा फोहर व्यवस्थापनको सवालमा राज्यले कहिल्यै पनि पहल नगरेको आरोप स्थानीयवासीले लगाएका थिए। स्थानीयवासीको समस्याका विषयमा प्रमुख साहले बिहीबार शहरी विकास मन्त्रालयसँग पनि छलफल भएको जानकारी दिँदै मन्त्रालय र कामपाको सहकार्यमा नै फोहरको दीर्घ समाधान गरिने विश्वास दिलाए। तत्कालका लागि सिसडोलमा थुपारिएको फोहरको दुर्गन्ध हटाउन केमिकल प्रयोग गरिने जानकारी दिँदै उनले आगामी दिनमा उपत्यकाको फोहर व्यवस्थापनकै लागि बल प्रयोग नहुने र सहकार्यमा नै काम गरिने प्रतिबद्धता जनाए। स्थानीयवासीको अवरोधका कारण विगत सात दिनदेखि काठमाडौँ उपत्यकाको फोहर उठाउन नसक्दा सडक छेउछाउमा थुपारिएको फोहरले दुर्गन्ध फैलिसकेको छ। रासस"
देशको अधिकांश भूभागमा मेघगर्जनसहित वर्षा हुने,"काठमाडौं : देशको अधिकांश भूभागमा आङ्शिकदेखि सामान्य बदली रही केही स्थानमा मेघगर्जन, चट्याङ र हावाहुरीसहित हल्कादेखि मध्यम वर्षा हुने भएको छ। स्थानीय वायु र भारतको उत्तर प्रदेशबाट बङ्गलादेशसम्म पूर्वपश्चिम फैलिएको न्यूनचापीय रेखाको प्रभावले प्रदेश नं १, बागमती र गण्डकी प्रदेशका केही स्थानमा तथा मधेस प्रदेशका केही स्थानमा मेघगर्जन, चट्याङ र हावाहुरीसहित हल्कादेखि मध्यम वर्षाको सम्भावना रहेको जल तथा मौसम विज्ञान विभागले जनाएको छ। हाल प्रदेश नं १, मधेस प्रदेश र बागमती प्रदेशमा आङ्शिकदेखि सामान्य बदली भइ प्रदेश नं १ को केही स्थानमा हल्का वर्षा भइरहेको छ। विभागले प्रदेश नं १, बागमती प्रदेश, गण्डकी प्रदेश र मधेस प्रदेशका केही स्थानमा मेघगर्जन, चट्याङ र हावाहुरीसहित हल्कादेखि मध्यम वर्षाको सम्भावना रहेकाले सतर्कता अपनाउन आग्रह गरेको छ। शनिबार प्रदेश नं १ लगायत देशका पहाडी भूभागमा आङ्शिकदेखि सामान्य बदली रही बाँकी भूभागमा आङ्शिक बदली भइ प्रदेश नं १, बागमती र गण्डकी प्रदेशका केही स्थानमा मेघगर्जन, चट्याङसहित हल्कादेखि मध्यम वर्षाको सम्भावना रहेको छ। मौसम पूर्वानुमान महाशाखाको पछिल्लो विवरणानुसार आज काठमाडौँ उपत्यकाको न्यूनतम तापक्रम १८ दशमलव पाँच डिग्री र अधिकतम तापक्रम ३१ दशमलव दुई डिग्री सेल्सियस छ। सबैभन्दा कम जुम्लाको न्यूनतम तापक्रम ११ दशमलव शून्य डिग्री र सबैभन्दा धेरै दिपायलको अधिकतम तापक्रम ४० दशमलव चार डिग्री सेल्सियस छ।"
काठमाडौंको मूलपानीमा एक युवक मृत फेला,"काठमाडौं : काठमाडौंको मूलपानीमा एक युवक मृत अवस्थामा भेटिएका छन् । काठमाडौं कागेश्वरी मनोहरा नगरपालिका  ६ मुलपानी लक्ष्मी नारायण मन्दिर नजिक १६ वर्षीय धर्म शाही मृत फेला परेका हुन् । बाजुरा बुढिगंगा नगरपालिका वडा नम्बर ९ का शाही बिहीबार बिहान घाँटीमा सुतरको डोरी, जुत्ताको लेस बाँधिएको अवस्थामा मृत फेला परेका हुन् । प्रहरी वृत्त बौद्ध काठमाडौंमा घटना अनुसन्धानको माग गर्दै जाहेरी दिएको आफन्त दीपेन्द्र शाहीले जानकारी दिए । आफन्त हिक्मत शाहीले बुधबार धर्मलाई काँडाघारी सनसिटीस्थित एक मोटरसाइकल वर्कशपमा काम गर्नका लागि छोडेर गएको थिए ।"
२० वर्षपछि लालपुर्जा,"सन्धिखर्क : अर्घाखाँचीको सन्धिखर्क नगरपालिका१० धरम्पानीका स्थानीय २० वर्षपछि लालपुर्जा पाउँदा हर्षित भएका छन् । सशस्त्र द्वन्द्वको समयमा २०५९ सालमा नेकपा माओवादीले सदरमुकाम आक्रमण गर्दा जलेर लालपुर्जा नष्ट भएपछि जिल्ला नै नक्साविहीन बनेको थियो। देश शान्ति प्रक्रियामा गइसकेपछि विशेष नापी कार्यालयको टोलीले पुनः नाप नक्सा गरी जग्गाधनी पुर्जा वितरण सुरु गरेको हो। विशेष नापी कार्यालय अर्घाखाँचीले सन्धिखर्क१० को धरम्पानीमा जग्गा धनी दर्ता प्रमाणपुर्जा वितरण सुरु गरेको हो। लालपुर्जा नहुँदा बैंकमा जग्गा धितो राखेर ऋण प्राप्त गर्न पनि नसकेका स्थानीय लालपुर्जा पाएपछि खुसी भएका हुन् । जग्गा भएर पनि प्रमाण नभएकाहरूले लालपुर्जा पाउनु खुसीको कुरा भएको बताउँदै लालपुर्जा घरमा बाकसमा नराखेर बैंक तथा वित्तीय संस्थामा राखेर स्वरोजगार बन्न सन्धिखर्क१० का वडाध्यक्ष मोहनसिंह ठकुरीले आग्रह गरे। कृषिमा केही काम गर्न र आफ्ना बालबालिकालाई पढाउन जग्गाधनी लालपुर्जा बैंकमा राखेर पनि पढाउन पाउने भएकाले सोको उपयोग गर्न सबैलाई उनले सुझाए। द्वन्द्वको समयमा नक्साविहीन भएको अर्घाखाँचीका विभिन्न वडामा जग्गाधनी प्रमाण पुर्जा वितरण सुरु गरिएको नापी अधिकृत डिल्लीराज भण्डारीले बताए । उनले डिजिटल प्रविधिबाट निर्माण गरिएको लालपुर्जा जिल्लाका सबै वडामा निर्माण गरिने बताए। उनले धेरै वडामा नापी नक्साको काम सकिएको पनि बताए। काठमाडौंलगायत तराईका जिल्लाहरूमा अहिलेसम्म पनि २०२० सालकै नापनक्साबाट काम गरिरहेका छन्। अहिले भएको नापनक्साबाट खर भए खर घर भए घर बाटो भए बाटो जस्तो छ। त्यस्तै अवस्थामा पुर्जा वितरण भएको छ। जग्गाधनी प्रमाण पुर्जा वितरण भएकाले उक्त पुर्जालाई प्रयोगमा ल्याउन र अधिकत्तम फाइदा लिन सबै स्थानीयलाई निवर्तमान वडाध्यक्ष लक्ष्मीनारायण चुदालीले बताएका छन्। माओवादीले सदरमुकाम आक्रमण गर्दा जलेर लाल पुर्जा नष्ट भएपछि जिल्लानै नक्साविहीन बनेको थियो। देश शान्ति प्रक्रियामा गइसकेपछि विशेष नापी कार्यलयको टोलीले पुनः नापनक्सा गरी जग्गाधनी पुर्जा वितरण सुरु गरेको हो। पुर्जा वितरण कार्यक्रममा कार्यपालिका सदस्य सरस्वती भाट क्षेत्री, वडा सदस्यहरू ईश्वरीप्रसाद मरासिनी, हरिलाल पराजुली, तारा सुनार, निवर्तमान वडा सदस्यहरू ऋषिकेस भुसाल, भेसराज क्षेत्री, चमकला भुसाल, शान्ता नेपाली, नेकपा एमालेका हरि मरासिनी, कांग्रेसका मानबहादुर क्षेत्री, माओवादी केन्द्रका विनोद थापा, राष्ट्रिय जनमोर्चाका रुद्रप्रसाद पराजुली, जनता समाजवादी पार्टीका पुस्करनाथ आचार्यलगायतको उपस्थिति थियो।"
सिमरा विमानस्थलबाट बिहान ६ देखि ११ बजेसम्म मात्रै उडान हुने,सिमरा : बारास्थित सिमरा विमानस्थलबाट यही जेठ २४ गतेदेखि आगामी असार १३ गतेसम्म दैनिक उडान कटौती हुने भएको छ। विमानस्थल क्षेत्रमा मर्मतसम्भारको काम हुने भएकाले २० दिन दैनिक उडान कटौती हुने भएको हो। सो अवधिमा बिहान ६ देखि ११ बजेसम्म मात्रै उडान हुने सिमरा विमानस्थलका प्रमुख भूपेन्द्र भट्टले जानकारी दिए। नियमित १२ उडान हुँदै आएको सिमरा विमानस्थलबाट सो अवधिमा दैनिक आधामात्रै उडान हुने उनले बताए। वर्षौंदेखि जीर्ण अवस्थामा रहेको सिमरा विमानस्थल मर्मतसम्भार गर्न लागिएको हो। दैनिक उडानको समय कटौती गरी मर्मतको काम अघि बढाइएको हो। सप्तकोसी निर्माण सेवा कम्पनीले उक्त मर्मतसम्भारको ठेक्का लिएको छ। रासस
