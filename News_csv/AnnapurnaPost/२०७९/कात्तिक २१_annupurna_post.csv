शीर्षक,विवरण
अस्ट्रियाका चर्चित दुई सम्पादकले दिए राजीनामा,"भियना : अस्ट्रियाका दुई प्रख्यात सम्पादकले व्यापक भ्रष्टाचारको काण्डमा नाम जोडिएपछि पदबाट राजीनामा दिएका छन्। भ्रष्टाचार काण्डमा उनीहरूसहित पूर्व कन्जरभेटिभ चान्सलर सेबास्टियन कुर्जलगायत शीर्ष राजनीतिज्ञले राजीनामा दिएका छन्। सन् २०१९ मा सार्वजनिक भएको तथाकथित इबिजागेट भ्रष्टाचार काण्डले अस्ट्रियाको राजनीतिमा हलचल मच्चाएको छ र शीर्ष राजनीतिज्ञ, व्यवसायी र मिडियाबीचको घनिष्ठ सम्बन्धलाई उजागर गर्ने सामग्री सार्वजनिक भएको छ। शीर्ष अखबार डाई प्रेसका प्रकाशक तथा प्रधान सम्पादक रेनर नोवाकले आफूमाथि लागेको आरोपको आन्तरिक छानबिन नभएसम्म उक्त शीर्षकमा आफ्नो दैनिक जिम्मेवारी त्याग्ने उनको समूहले घोषणा गरेको छ। सार्वजनिक प्रसारक ओआरएफले वरिष्ठ सम्पादक म्याथियास श्रोमलाई आन्तरिक छानबिन नभएसम्मका लागि बिदामा बस्न आदेश दिएको छ। लीकका अनुसार नोवाकले ओआरएफमा नियुक्त हुने विषयमा छलफल गर्न पूर्व चान्सलर कुर्जको सहयोगीसँग सन्देश आदानप्रदान गरेका थिए भने श्रोमले पूर्व अति दक्षिणपन्थी नेता तथा उपकुलपति हेन्ज क्रिश्चियन स्ट्रेचसँग मैत्रीपूर्ण नोट आदानप्रदान गरेका थिए। गत हप्ता पाठकहरूलाई लेखेको पत्रमा नोवाकले सन्देशहरूको समग्रता र अनुपयुक्त निकटता को लागि माफी मागेका थिए। गत महिना अष्ट्रियाका राष्ट्रपति एलेक्जेन्डर भान डेर बेलेनले उक्त प्रकरणसँग सम्बन्धित नयाँ खुलासापछि देशको राजनीतिक संस्कृतिमा व्यापक सुधार गर्न आह्वान गरेका थिए। सन् २०१९ मा स्पेनिस रिसोर्ट टापु इबिजामा खिचिएको एक भिडियोमा स्ट्रेचले नक्कली रूसी कुलीन वर्गलाई चुनावी अभियानको सहयोगको बदलामा सार्वजनिक ठेक्का प्रस्ताव गरेको देखाइएको थियो। युरोपका कन्जरभेटिभहरूको वन्डरकिन्ड भनेर चिनिने पूर्व चान्सलर कुर्जले भिडियो सार्वजनिक भएपछि भएको अनुसन्धानमा मुछिएपछि गत वर्ष राजीनामा दिएका थिए। कुर्ज आफैले कुनै पनि गलत कामको आरोपलाई अस्वीकार गरेका छन् र अहिलेसम्म उनीमाथि कुनै आरोप लगाइएको छैन।"
राष्ट्रपति भण्डारी आइसल्याण्ड प्रस्थान,काठमाडौं : राष्ट्रपति विद्यादेवी भण्डारी आइसल्याण्डको औपचारिक भ्रमणका लागि सोमबार त्यसतर्फ प्रस्थान गरेकी छन्। राष्ट्रपति भण्डारी १८ सदस्यीय नेपाली प्रतिनिधिमण्डलको नेतृत्व गर्दै साँझ ६ बजे कतार एयरवेजको विमानबाट त्यसतर्फ प्रस्थान गरेकी हुन्। महिला राजनीतिज्ञको विश्वव्यापी सञ्जाल वुमन पोलिटिकल लिडर्स (डब्लुपीएल) कार्यक्रममा सहभागी हुन आइसल्याण्डतर्फ प्रस्थान गरेको परराष्ट्र मन्त्रालयले जनाएको छ। राष्ट्रपति भण्डारी कात्तिक २१ देखि २६ गतेसम्म आइसल्याण्डको भ्रमणमा रहनेछिन्। उनी कात्तिक २६ गते बिहान ७ :३० बजे स्वदेश फर्किने कार्यतालिका रहेको छ।
मतदातालाई बाड्न एमाले नेताको घरमा राखिएका चापाकल र पाइप बरामद,"वीरगन्ज : पर्साको बिन्दबासिनी गाउँपालिकामा मतदातालाई प्रभावित पार्ने नियतले बाड्नका लागि नेकपा एमालेका नेताको घरमा राखिएको चापाकल र पाइप सोमबार प्रहरीले नियन्त्रणमा लिएको छ। पर्सा क्षेत्र नम्बर ३ अन्तर्गत पर्ने विन्दवासनी गाउँपालिका४ अमरपट्टीस्थित एमाले नेता धिरज चौरसियाको घरमा भण्डारण गरी राखिएका १६ थान चापाकल सेट, १६ थान जिआइ पाइप र २ हजार फिट प्लाष्टिक पाइप सोमबार प्रहरीले जफत गरेको हो। चौरसिया गत स्थानीय तहको निर्वाचनमा वडा नम्बर ४ मा एमालेबाट वडाध्यक्षका प्रत्याशी थिए। उनको घरमा स्थानीय मखलाल भन्ने दीपक चौरसियाले गाउँमा बाडन भनि ल्याएर राखेको अवस्थामा चापाकल र पाइपहरू बरामद गरिएको पर्साका प्रहरी प्रवक्ता प्रहरी नायब उपरीक्षक दीपक गिरीले बताए। अमरपट्टीस्थित सशस्त्र प्रहरी बेस क्याम्पबाट सशस्त्र प्रहरी नायब निरीक्षक सुरेश न्यौपानेको नेतृत्वमा प्रहरी चौकी अमरपट्टीबाट समेत खटिएको टोलीले चौरसियाको घरबाट ती सामानहरू बरामद गरेको हो। बरामद गरिएका ती सामानहरू प्रहरी चौकी अमरपट्टीमा राखिएको र यस बारेमा अनुसन्धान भइरहेको प्रहरी नायव उपरीक्षक गिरीले जानकारी दिए। कांग्रेसका स्थानीय नेता कार्यकर्ताले भने एमालेबाट निर्वाचित गाउँपालिका उपाध्यक्ष ज्योति चौरसियाले सोमबार गाउँपालिका कार्यालयको स्टोरबाट ती सामानहरू बुझेर मतदातालाई प्रभावित पार्नका लागि एमाले नेता धिरजको घरमा लागेर राखेको बताएका छन्। तर गाउँपालिका उपाध्यक्ष चौरसियाले यस बारे आफूलाई केही थाहा नै नभएको बताइन्। उनले आफूले गाउँपालिकाको कार्यालयबाट कुनै पनि चापाकल वा पाइप बुझेर नलगेको बताइन्। पर्सा क्षेत्र नम्बर ३ मा प्रतिनिधिसभा सदस्यमा जसपाएमाले गठबन्धनबाट एमालेका राज कुमार गुप्ता र पाँच दलीय गठबन्धनबाट कांग्रेसका सुरेन्द्र प्रसाद चौधरी उम्मेदवार छन्।"
जनकपुरधाममा जलवायु सम्मेलन,"जनकपुरधाम : जनकपुरको मोनाष्टिक स्कूलले जलवायु सम्मेलनको आयोजना गरेको छ। सम्मेलनलाई नेपालका लागि कतारका राजदूत युसुफ बिन मोहम्मद अल हइलले सम्मेलनको उद्घाटन गरे। उनले विद्यालयले शिक्षा मात्र नभई आगामी पुस्ताका लागि गुणस्तरीय प्रकृति संरक्षण अभिभारा समेत हरेक नागरिक र संघ संस्थाले जोगाउन आवश्यक रहेको बताए। राजदुत हइलले शिक्षा मात्र नभई प्रकृति संरक्षणमार्फत भविष्यको सन्तति जोगाउन सकिए आगामी दिन सुखद हुने संकेत गरे। उनले भने, 'दिनानुदिन प्रकृतिमाथि मानिसहरूले प्रहारले गर्दा वातावरण विनाश हुँदै गएको अवस्थामा बालबालिकाहरूलाई वातावरण संरक्षणको जिम्मेवारी बोध गराइनु व्यवहारिक कन्भेन्सनले ठुलो टेवा पुग्छ।' उनले स्कूल लेभलदेखि नै बालबालिकाहरूलाई प्रकृतिको महत्व, प्रकृति संरक्षणको उपाय, संरक्षणको कारणका बारेमा एक अध्यायय राखे पृथ्वीको जीवजन्तुले पनि राहतको सांस लिने बताए। आइतबार र सोमबार दुई दिन चलेको जलवायु सम्बन्धी वातावरण सम्मेलनमा काठमाडौं, भक्तपुर, तनहु, भैरहवा, सिमरा, हेटौडा, झापा र धनुषा जनकपुर गरि २० वटा विद्यालयका प्रध्यानाध्यापक, शिक्षक एवम् दुई सय विद्यार्थीहरूको सहभागिता थियो। 'भविष्यका सन्तानका लागि प्रकृतिको संरक्षण' नारा दिएर आयोजना गरिएको सम्मेलनमा प्रकृतिको संरक्षण सम्बन्धमा माटाका सामग्री निर्माण र प्रदर्शनीमा प्रतिस्पर्धा गराइएको थियो। प्रतिस्पर्धामा ईस्ट हरिजन स्कूल झापा प्रथम, मोनाष्टिकले दोस्रो र राष्ट्रिय विभूति समुदायिक शिक्षा सदन सिमरा (बारा) तेस्रो स्थान प्राप्त गरेको थियो। यसैगरि कोलेबरेटिभ आर्टस एण्ड कलेजमा मोनाष्टिक स्कूलले प्रथम, धनुषा महेन्द्रनगरको दर्शनिया आरएसके एकेडमी दोस्रो र तेस्रो झापाको फक्तालुंग स्कूलले प्राप्त गरेको मोनाष्टिकका प्रबन्धक निर्देशक डा सोनु साहले जनाए। वक्तित्वकला (स्पीच) प्रतिस्पर्धामा झापाको मोडेल स्कूल प्रथम, मोनाष्टिक सिनियर सि र दोस्रो मोनाष्टिककै जुनियर ए र हेटौंडाको नर्वोदय विद्यालयले प्राप्त गरेको थियो। तेस्रो स्मारिका पब्लिक स्कूल झापाले प्राप्त गरेको छ। अन्तिम विषयवस्तुअन्तर्गत पेपर प्रीजेन्टेशनमा स्मरिका स्कूल झापा प्रथम, नर्वोदय हेटौंडा दोस्रो र मोनाष्टिकले तेस्रो स्थान प्राप्त गरेको छ। सम्मेलनमा कन्भेन्सन च्याम्पियनसीपमा हेटौंडाको नर्वोदयले विजेता बन्न सफल भएको छ।"
मतदान स्थलमा कर्मचारी खटाउने हुम्लाको निर्णय विवादित,"सिमकोट : आगामी मंसिर ४ गते हुने प्रतिनिधिसभा र प्रदेशसभाको निर्वाचनका लागि जिल्लाका ५८ मतदान स्थल र ५९ वटा मतदान केन्द्रमा खटाइने कर्मचारीको निर्णय सुरुमै विवादित भएको छ। प्रमुख जिल्ला अधिकारीको संयोजकत्वमा रहेको निर्वाचन जनशक्ति व्यवस्थापन समितिको सिफारिसअनुसार मुख्य निर्वाचन अधिकृतको कार्यालयले सार्वजनिक गरेको उक्त निर्णयप्रति प्रतिपक्ष दल नेकपा (एमाले) ले लिखित रूपमै असहमति जनाएपछि उक्त निर्णय विवादित भएको हो। जिल्लामा रहेका संघीय, प्रदेश सरकार मातहतका सरकारी कार्यालय, सातवटा स्थानीय तहबाट प्राप्त नामावलीका आधारमा गर्ने जनशक्ति व्यवस्थापन एकतर्फी भएको भन्दै एमालेले असहमती जनाएपछि मतदान केन्द्रमा कर्मचारी खटाउने निर्णय प्रारम्भमै विवादित बनेको हो। मुख्य निर्वाचन अधिकृतको कार्यालय हुम्लाले सार्वजनिक गरेको मतदान स्थल जनशक्तिको सूचीमा मतदाता नामावली भएकै मतदान केन्द्रमा कर्मचारी खटाउने, वरिष्ठ कर्मचारीलाई छाडेर कनिष्ठ कर्मचारीलाई खटाइएपछि उक्त निर्णयको विरोध भएको हो। आयोगले जारी गरेको प्रतिनिधिसभा सदस्य तथा प्रदेश सभा सदस्य निर्वाचन (जनशक्ति व्यवस्थापन) निर्देशिका, २०७९ अनुसार नभई समितिमा रहेका पदाकिकारीहरूले मनपरी रूपमा मतदान अधिकृत, सहायक मतदान अधिकृत र अन्य कर्मचारीको छनोट गरेकोले आफूहरूले बाध्य भएर लिखित रूपमै विरोध गर्नु परेको नेकपा (एमाले) जिल्ला कमिटी हुम्लाका उपाध्यक्ष डबल रातले जानकारी दिए। 'कर्मचारी खटाउने जनशक्ति व्यवस्थापन समितिको निर्णय राजनीतिक आस्थाका हिसाबले एकतर्फी त छँदैछ' उपाध्यक्ष रावतले अन्नपूर्णसँग भने, 'खार्पुनाथ गाउँपालिकाको मानधारा माध्यमिक विद्यालय भकुण्डामा मतदाता नामावली भएका व्यक्तिलाई सोही मतदना केन्द्रमा कर्मचारीका रूपमा खटाउने गैरकानूनी निर्णय समेत भएकाले हामीले बाध्य भएर प्रमुख निर्वाचन आयुक्त समक्ष लिखित रूपमा असन्तुष्टी जनाउनु परेको हो।' मतदान स्थल जस्तो संवेदनशील स्थानमा सरकारी कर्मचारीमात्रै खटाउने निर्णय भएपनि मुख्य निर्वाचन कार्यालय हुम्लाले केही गैरसरकारी संस्थामा काम गरेका कर्मचारीलाई समेत खटाइएको पाएपछि आफूले पार्टी (एमाले) को तर्फबाट विरोध जनाएको उपाध्यक्ष रावतले दावी गरे। यस बारेमा मतदान स्थल जनशक्ति परिचालन समितिका संयोजक समेत रहेकी प्रमुख जिल्ला अधिकारी सीता परियारले कुने प्रतिक्रिया दिन मानिनन्। निर्वाचनको अधिकांश काम मुख्य निर्वाचन अधिकृतको कार्यालयबाटै सम्पादन हुने भएको बताएकी अधिकारी परियारले घुमाउरो रूपमा जनशक्ति व्यवस्थापनमा आफ्नो संलग्नता नरहेको बताइन्। उता मुख्य निर्वाचन अधिकृत दिलप्रसाद आचार्यले जनशक्ति व्यवस्थापनको निर्णय सार्वजनिक हुँदै विवाद आएको प्रति आश्चर्य प्रकट गरे। समितिका संयोजक (प्रमुख जिल्ला अधिकारी) को सिफारिस र बैठकको निर्णय अनुसार आफूले सूची सार्वजनिक गरेको प्रतिक्रिया दिएका मुख्य निर्वाचन अधिकृत आचार्यले कुनै व्यक्ति विशेषको नामका बारेमा उजुरी भए त्यसमा पुर्नविचार गर्न सकिने बताए। आयोगले जारी गरेको निर्देशिकामा मतदाता नामवली भएको मतदान केन्द्रमा कुनै पनि कर्मचारी खट्न नपाउने स्पष्ट व्यवस्था भएको बताएका निर्वाचन आयोगका प्रवक्ता सालिग्राम शर्मा पौडेलले हुम्लामा त्यस्तो भएको भए तत्काल निर्णय सच्याउन लगाउने जानकारी दिए। जनशक्ति व्यवस्थापनको जिम्मा प्रमुख जिल्ला अधिकारीको संयोजकत्वमा मुख्य निर्वाचन अधिकृत, सुरक्षा निकायका प्रमुख समेतको संलग्नतामा हुने कानूनी व्यवस्था छ पौडेलले अन्नपूर्णसँग भने, सरकारी कर्मचारीको हकमा जुन मतदान केन्द्रमा आफ्नो मतदाता नामावली छ त्यस मतदान केन्द्र, शिक्षकको हकमा मतदाता नामावली भएको र दरबन्दी भएर अध्यपन गराइरहेको विद्यालयमा मतदान केन्द्र छ भने त्यसमा कुनैपनि हालतमा मतदान कर्मचारी पठाउन मिल्दैन।' ५८ वटा मतदान केन्द्र र ५९ वटा मतदान स्थल भएको हुम्लामा मुख्य निर्वाचन अधिकृतको कार्यालयले गरेको जनशक्ति परिचालन सम्बन्धी निर्णयमा एक जना गैरसरकारी संस्थामा कार्यरत कर्मचारीलाई खटाइएको छ। एकजना निर्वाचन अधिकृतको कार्यालयमा कार्यरत कर्मचारीलाई मतदाता नामावली भएकै मतदान केन्द्रमा खटाइएको छ। उक्त निर्णयलाई लिएर नेकपा (एमाले) जिल्ला कमिटी हुम्लाले प्रमुख निर्वाचन आयुक्त दिनेश थपलियालाई ध्यानाकर्षण पत्र पठाएको छ।"
नदी दोहन गर्ने उपकरण सिल,नुवाकोट : नुवाकोटमा कानून विपरीत नदीजन्य सामग्री दोहन भइरहेको पाइएको छ। मापदण्ड विपरीत नदीमा उपकरण प्रयोग भएको पाइएपछि जिल्ला प्रशासन कार्यालय नुवाकोटले क्रसरको स्थगत अनुगमन गरेको छ। कानूनविपरीत नदीजन्य सामग्रीको उत्खनन् गरिरहेको सरकारी अधिकारीहरूको टोलीले फेला पारेपछि नुवाकोटको विदुर नगरपालिका ५ गंगटे नजिकै तादी खोला बगरमा रहेको एक क्रसर उद्योगका उपकरणहरू नियन्त्रणमा लिएर सिल गरेको हो। सहायक प्रमुख जिल्ला अधिकारी वेदप्रसाद अर्यालको टोलीले विभिन्न पाँच थान उपकरणहरू नियन्त्रणमा लिएको र प्रहरीले सिल गरेको जिल्ला प्रशासन कार्यालय नुवाकोटले जनाएको छ। मापदण्ड विपरीत नदीजन्य सामग्री उत्खनन् गरेको फेला परेको प्रमुख जिल्ला अधिकारी नारायणप्रसाद रिसालले जानकारी दिए। उनका अनुसार दुई स्थान स्काभेटर र तीन थान ट्रिपर नियन्त्रणमा लिएर प्रहरीले त्यसलाई सिल गरेको छ। मापदण्ड विपरीत तादी खोलाबाट सो क्रसर उद्योगले नदीजन्य सामग्रीको उत्खनन् गरेको अनुगमन टोलीले निष्कर्ष निकालेपछि तत्काल सो क्रसर उद्योग वन्द गरिएको प्रजिअ रिसालको भनाइ छ। उनका अनुसार नियन्त्रणमा लिएर सिल गरिएका यन्त्र उपकरण कानून अनुसार कारवाही गरिने तयारी छ। विदुर नगरपालिकाले पाँच दिनअघि मात्र बर्डस्टोन क्रसर उद्योगलाई नदी उत्खननको अनुमति दिएको थियो। कानून उल्लंघन र अवैध भएपछि सो क्रसर आइतबार अपराह्नदेखि रोकिएको सहायक प्रजिअ वेदप्रसाद अर्यालले बताए। कार्यक्षेत्रभन्दा बाहिर र तोकिएको भन्दा बढी खनेको पाइएपछि तत्कालका लागि बन्द गराइएको प्रजिअ रिसालले जानकारी दिए। कार्यालयले बर्डस्टोन क्रसर उद्योगलाई ३१ दिनका लागि १५ हजार घनमिटर उत्खनन् गर्न अनुमति दिएको थियो। यहि कात्तिक १७ गते क्रसरले पाएको अनुमतिका आधारमा नदी उत्खनन् हुँदै थियो। विदुर नपाले अवैध क्रसरलाई अनुमति दिइएको गुनासो तथा उजुरी आएपछि जिल्ला प्रशासन कार्यालयले आइतबार दिउँसो अनुगमन गरेको थियो।
चीनमा तीन नयाँ राष्ट्रिय उत्पादन केन्द्रहरू निर्माण हुँदै,"बेइजिङ : चीनको उद्योग तथा सूचना प्रविधि मन्त्रालयले तीनवटा नयाँ राष्ट्रिय उत्पादन नवप्रवर्तन केन्द्रहरू स्थापना गर्न लागेको जनाएको छ। झेजियाङ, जियाङसी र सिचुआन प्रान्तका अनुसन्धान एवं प्राविधिक फर्महरूद्वारा समर्थित इनोभेसन सेन्टरहरूले क्रमशः ग्राफिन, भर्चुअल रियालिटी, र अल्ट्राहाइडेफिनिशन भिडियो उद्योगहरूमा ध्यान केन्द्रित गर्ने जनाइएको छ। केन्द्रहरूले प्रमुख जेनेरिक प्रविधिहरूमा काम गर्नेछन् र यी उद्योगहरूमा प्राविधिक अनुसन्धान र विकासलाई बढावा दिनेछन्। मन्त्रालयले नयाँ उत्पादन नवप्रवर्तन केन्द्रहरूलाई प्राविधिक आविष्कार खोज्नका लागि उत्पादनका प्राथमिक क्षेत्रहरूको उच्च गुणस्तरीय विकासका लागि बलियो समर्थन प्रदान गर्न उनीहरूको क्षमता सुधार गर्न मार्गदर्शन गर्ने समेत बताएको छ।"
पोखरा अन्तर्राष्ट्रिय विमानस्थलमा एरो थाईको जहाजबाट यान्त्रिक उडान हुने,"काठमाडौं : देशकै तेस्रो पोखरा अन्तर्राष्ट्रिय विमानस्थलमा यान्त्रिक उडान हुने भएको छ। नोभेम्बर ३० अर्थात् मङ्सिर १४ गतेका दिनमा यान्त्रिक उडान गर्नका लागि आवश्यक सम्पूर्ण प्रक्रिया पूरा भइसकेको नेपाल नागरिक उड्डयन प्राधिकरण (क्यान)ले जनाएको छ। उक्त यान्त्रिक उडानका लागि २५ तारिखमा एरो थाईको प्राविधिक टोलीसहितको जहाज नेपाल आउने तयारी भएको नागरिक उड्डयन प्राधिकरण (क्यान) का महानिर्देशक प्रदीप अधिकारीले जानकारी दिए। उनका अनुसार उक्त जहाजले यान्त्रिक उडानमार्फत् विमानस्थलमा कम्युनिकेशन, नेभिगेसन र सर्भिलेन्समा जडित उपकरणले काम गरेनगरेका विषयमा जाँच गर्नेछ। एरो थाईको जहाजले एक साता पोखरा विमानस्थलमा यान्त्रिक उडान गर्ने प्राधिकरणका छ। उक्त कम्पनीको जहाजले देशका अन्य विमानस्थलमा पनि यान्त्रिक उडान गर्नेछ। सोही कम्पनीले गत वर्ष फागुन ६ गते मुलुकको दोस्रो अन्तर्राष्ट्रिय विमानस्थलका रूपमा रहेको भैरहवास्थित गौतमबुद्ध अन्तर्राष्ट्रिय विमानस्थलमा यान्त्रिक परीक्षण उडान गरेको थियो। एरो थाईको प्राविधिकसहितको विशेष जहाजले १० दिनसम्म परीक्षण उडान गरेको थियो। चराविज्ञले छोटो अनुसन्धान गरी चराचुरुङ्गी अनुकूल उडान हुने गरी सुरुआतमा रातिको समयमा उडान गर्ने गरी विमानस्थल सञ्चालन गर्ने प्राधिकरणको योजना बनाएको छ। हालको आन्तरिक विमानस्थल दिउँसो र अन्तर्राष्ट्रिय विमानस्थलमा रात्रिकालीन उडान गर्ने योजना रहेको महानिर्देशक अधिकारीले बताए। उनले भने, 'देशकै महत्वपूर्ण पर्यटकीय गन्तव्य पोखरामा पर्यटन प्रवद्र्धन तथा आर्थिक गतिविधि बढाउन विमानस्थलले महत्वपूर्ण भूमिका खेल्ने विश्वास लिएका छौं। विमानस्थल सञ्चालन भएसँगै पोखरा अन्तर्राष्ट्रिय सम्पर्क सञ्जालमा सिधा जोडिनेछ।' करिब तीन हजार ९०० रोपनी क्षेत्रफलमा फैलिएको यो विमानस्थल निर्माणमा झण्डै २२ अर्ब लगानी हुने प्राधिकरणको भनाइ छ। विमानस्थलमा हालः दुई हजार पाँच सय मिटरको धावनमार्ग र ४५ मिटर चौडाइ तथा धावनमार्गको मोटाइ ३४ सेन्टिमिटर रहेको छ। एटीसी टावर, सात वटा भवन, एउटा ह्याङ्गर पनि निर्माण गरिएको छ। पोखरा अन्तर्राष्ट्रिय विमानस्थलको सम्पूर्ण निर्माण कार्य सम्पन्न भएको आयोजना प्रमुख चिनियाँ सरकारी स्वामित्वको ठेकेदार कम्पनी सीएएमसीले विमानस्थल निर्माण गरेको हो। अन्तर्राष्ट्रिय नागरिक उड्डयन सङ्गठन (आइकाओ) को मापदण्डअनुसार फोरडी मोडल मा पर्ने पोखरा विमानस्थलमा बोइङ ७५७ र एयरबस ३२० वा सो सरहका जहाजको उडान अवतरण हुने बताइएको छ। उक्त विमानस्थलमा तीन वटा न्यारोबडी, चार वटा एटीआर र चारवटा ट्वीनअटर गरी ११ वटा जहाज पार्किङ गर्न सकिन्छ। पोखरा अन्तर्राष्ट्रिय विमानस्थलमा नोभेम्बर ३० मा यान्त्रिक परीक्षण उडान गरी जनवरी १ देखि व्यावसायिक उडान सञ्चालन हुने बताइएको छ।"
एपीएफ बेलबारी गोल्डकपको उपाधि नजिक,विराटनगर : विभागीय टिम सशस्त्र प्रहरी बल (एपीएफ) काठमाडौं मोरङको लक्ष्मीमार्गमा जारी पाँचौं संस्करणको बेलबारी अन्तर्राष्ट्रिय आमन्त्रण गोल्डकप फुटबल प्रतियोगिताको उपाधिनजिक पुगेको छ। प्रतियोगिताको पहिलो सेमिफाइनल खेलमा सोमबार आयोजक डाँगीहाट युथ क्लबलाई २१ गोल अन्तरले स्तब्ध बनाउँदै एपीएफले फाइनलमा स्थान सुरक्षित गरेको हो। उपाधि रक्षाका लागि उसले राजारानी फुटबल क्लब र सिरहाको सहलेस युथ क्लबबीचको विजेतासँग प्रतिस्पर्धा गर्नुपर्ने छ। घरेलु मैदानमा आयोजकमाथि हाबी भएको एपीएफका लागि दुवै गोल मध्यान्तरपछि मात्रै सम्भव भयो। पहिलो हाफमा दुवै टिमबाट गोल हुन सकेन। पहिलो हाफ गोलरहित भए पनि मध्यान्तरपछि चम्किएको एपीएफ अन्ततः आयोजकलाई निराश बनाउँदै नतिजा आफ्नो पक्षमा पार्न सफल भएको हो। एपीएफको जितमा कप्तान टोप विष्ट र नवीन लामाले गोल गरे। आयोजकका आशिम राईले सान्त्वना गोल फर्काए। रोमाञ्चक एवं संघर्षपूर्ण खेलको ४९ औँ मिनेटमा एपीएफले गोलको खाता खोलेर अग्रता लिएको थियो। पोलमा ठोक्किएर रिबाउण्ड भएको बललाई कप्तान टोप विष्टले पोस्टको दिशा दिँदा आयोजक दबाबमा पर्यो। खेलको ६५ औँ मिनेटमा नवीन लामाले निर्णायक गोल गर्दै एपीएफलाई उपाधिनजिक पुर्याउँदा आयोजक सम्हालिन सकेन। सेन्टरबाट पाएको पासमा अघि बढेका उनले विपक्षी खेलाडीलाई बिट गर्दै बललाई 'फ्रेम'को बाटो देखाउँदा आयोजक हार स्वीकार्न बाध्य भयो। आयोजकका काशिम राईले खेलको ७२ औँ मिनेटमा सान्त्वना गोल फर्काए। करिब ३५ यार्ड टाढाबाट उनले गरेको प्रहारले सिधै पोस्टको बाटो तय गर्दा एपीएफका गोलरक्षक राजु नगरकोटीले कुनै मौका पाएनन्। तर उक्त गोल आयोजकलाई जितका लागि पर्याप्त भएन। अर्को गोल थप्न नसकेका कारण खेलमा फर्किन नपाएको आयोजकको फाइनलमा पुग्ने लक्ष्य पूरा हुन पाएन। खेलको ४२ औँ मिनेटमा अग्रता लिनबाट आयोजक चुकेको थियो। मौसम लिम्बूले गरेको प्रहारमा एपीएफका गोलरक्षक नगरकोटी बाधक बनिदिए। नगरकोटीले बचाउ गर्दा रिबाउण्ड भएको बलमा विक्रम धिमाल असफल हुनु आयोजकका लागि दुर्भाग्यपूर्ण बन्यो। त्यसबाहेक आयोजकले गोल गर्ने अरु केही अवसर गुमायो। जसका कारण घरेलु मैदानमा नतिजा विपक्षीलाई सुम्पिनुपर्ने परिस्थिति बन्यो। एपीएफले पनि गोल गर्नका लागि पाएका केही राम्रा अवसरलाई सदुपयोग गर्न सकेन। पटकपटकको प्रहारमा आयोजकका गोलरक्षक किशोर गिरी बाधक बनिदिएपछि एपीएफले पनि खेलमा फराकिलो अन्तरको जित निकाल्न सकेन। खेलको म्यान अफ दी म्याच एपीएफका कप्तान टोप विष्ट घोषित भए। उनले नगद ५ हजार पुरस्कार पाए। प्रतियोगिताको अन्तिम सेमिफाइनल खेलमा मंगलबार धनकुटाको राजारानी फुटबल क्लब र सिरहाको सहलेस युथ क्लबबीच प्रतिस्पर्धा हुने गोल्डकपका प्रवक्ता नरेन्द्र बस्नेतले जानकारी दिए।
प्रदेशसभा सदस्यका उम्मेदवार न्यौपानेको प्रतिवद्धतापत्र सार्वजनिक,"हेटौंडा : मकवानपुर प्रतिनिधिसभा क्षेत्र नम्बर १ प्रदेशसभा (ख) मा राष्ट्रिय प्रजातन्त्र पार्टी (राप्रपा) का उम्मेदवार गुञ्जनबहादुर न्यौपानेले चुनावी प्रतिवद्धतापत्र सार्वजनिक गरेका छन्। सोमबार हेटौंडामा पत्रकार सम्मेलनमार्फत् न्यौपानेले ७ बुँदे चुनावी प्रतिवद्धता सार्वजनिक गरेका हुन्। उनको प्रतिवद्धतापत्रमा हेटौंडा अस्पताललाई स्तरोन्नति गर्ने, प्लस टु सम्म निःशुल्क अध्ययनको प्रबन्ध मिलाउने, बेरोजगार युवालाई सीपमुलक तालिम दिने, औद्योगिक क्षेत्रको विकास तथा विस्तार गरी स्थानीय युवालाई रोजगारी दिने उल्लेख गरेका छन्। सबै जातजाति, भाषाभाषीको हितमा राज्यको चासो र लगानी बढाउँदै यौनिक तथा अल्पसंख्यक समुदायको विकासमा पहलकदमी गर्ने उनले बताए। प्रदुषण नियन्त्रण गर्ने, विभिन्न जातजातिको भाषा तथा लिपी अध्ययन प्रतिष्ठान बनाउने, कम ब्याजदरमा ऋण प्रवाह गर्न बैंकहरुलाई पहल गर्ने, वन जंगल सार्वजनिक, जग्गा नदी तट क्षेत्रलाई व्यवस्थित गरी त्यसलाई आम्दानीसँग जोड्ने, धार्मिक क्षेत्रको संरक्षण गर्ने, दीर्घ रोगीलाई निःशुल्क स्वास्थ्य परीक्षणको व्यवस्था मिलाउने, आयुवेर्दिक र प्राकृतिक उपचार पद्धतीमा जोड दिने उनले बताए। २०४७ सालदेखि राजनीतिमा सक्रिय रहेका न्यौपानेले आफू निर्वाचित भएपश्चात् संघीयता खारेजीका लागि अग्रणी भूमिकामा रहेर पहल गर्नेसमेत उल्लेख गरेका छन्।"
मंगलबार दिउँसो देशका पहाडी भूभागमा वर्षाको सम्भावना,काठमाडौं : मंगलबार दिउँसो देशका पहाडी भूभागमा वर्षाको सम्भावना देखिएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार देशको पहाडी भूभागका एकदुई स्थानमा हल्का वर्षाको सम्भावना रहेको हो। साथै पहाडी भूभागको केही क्षेत्रमा आंशिक बदली रही बाँकी भूभागमा आंशिक बदलीदेखि मौसम सामान्यतया सफा रहने विभागले जनाएको छ। मंगलबार रातको समयमा देशभर आंशिक बदलीदेखि मौसम सामान्यतया सफा रहनेछ।
सन्धिखर्कका कृषकलाई गहुँको बीउ वितरण,"सन्धिखर्क : अर्घाखाँचीको सन्धिखर्क नगरपालिकाले कृषकहरूलाई उन्नत जातको गहुँको बीउ वितरण गर्न सुरु गरेको छ। सन्धिखर्क नगरपालिकाभित्र रहेका कृषकहरूको मागका आधारमा कृषकहरूलाई ५० प्रतिशत अनुदानमा र मूल बीउ ७५ प्रतिशत अनुदानमा उन्नत जातको गहुँको बीउ वितरण गर्न सुरु गरिएको सन्धिखर्क नगरपालिकाका प्रमुख प्रशासकीय अधिकृत खुमलाल भुसालले बताए। कृषकको मागका आधारमा कृषि फर्म, कृषि सहकारी, कृषि समूहमार्फत कृषकहरूलाई उन्नत जातको गहुँको बीउ वितरण सुरु गरिएको हो।"
निर्वाचन आचारसंहिता पालना फितलो,"रौतहट : राजनीतिक दल र उम्मेदवारहरूबाट आचारसंहिता उल्लंघन हुने क्रम बढेपछि रौतहटमा सचेतना तथा अनुगमन सुरु गरिएको छ। निर्वाचन आचारसंहिता उल्लंघन हुन थालेपछि रौतहटका मुख्य निर्वाचन अधिकृत र सुरक्षा अधिकारी सहितको टोलीले जिल्लाका चारवटै क्षेत्रमा दलका प्रतिनिधिसँग छलफल सुरु गरेका हुन्। गत हप्ता क्षेत्र नं ४ मा टोलीले दलका प्रतिनिधिहरूलाई बोलाएर निर्वाचन आचारसंहिता उल्लंघन नगर्न अनुरोध गरेका थिए। आचारसंहिता उल्लंघन गर्ने क्रम बढेको भन्दै निर्वाचन अधिकृतको कार्यालयमा उजुरी गर्नेको संख्या बढ्दो छ। रौतहटका मुख्य निर्वाचन अधिकृत मात्रिका मरासिनीले दलहरूले के गर्न हुने र के गर्न नहुने विषयमा चनाखो र सचेत हुनुपर्ने बताए। केही स्वतन्त्र उम्मेदवारहरूले साना दललाई मात्र आचारसंहिता लागू हुने तर ठूला दलले जे गरे पनि छुट हुँदै आएको गुनासो पोखे । चुनाव प्रचारप्रसारमा ठूला ठूला आवाजमा डिजे बजाउँदा पनि सम्बन्धित निकाय मौन रहेको आरोप लाग्ने गरेको छ। प्रचारमा पार्टीको झन्डा अधिकतम १० वटा हुनुपर्ने, राष्ट्रिय झन्डा प्रयोग गर्न नपाइने, भारतीय नम्बर प्लेटको गाडी प्रयोग गर्न नपाइने, ठुल्ठुला आवाजमा डिजे बजाउन नपाइने, बालबालिकाको प्रयोग गर्न नपाउने, साम्प्रदायिक भड्किने गरी प्रचारप्रसार गर्न नपाइने, एउटा उम्मेदवारले दुई वटाभन्दा बढी सवारी प्रयोग गर्न नपाइने, ठुल्ठुला तुल ब्यानर राख्न नपाइने उल्लेख छ। चार वटै क्षेत्रमा आचारसंहिता उल्लंघन भए नभएको अनुगमन भैरहेको र उल्लंघन भएको पाइए कारवाही हुने जिल्ला निर्वाचन कार्यलय रौतहटका प्रमुख छोटेलाल दासले बताए। जिल्लामा प्रतिनिधिसभा तथा प्रदेशसभा गरी २ सय ७ जना उम्मेद्वार प्रतिस्पर्धामा छन्।"
नियम विपरित सडकमा शुल्क उठाउँदै महानगर,"काठमाडौं: कुनै आकष्मिक काम परेर न्युरोड छिर्नुहोस, बसन्तपुर, दरबारमार्ग नै जहाँ पनि सजिलै पुग्न सकिन्छ । यदी आफ्नै सवारीमा जानु भएको छ भने अनि तपाइँलाई पिरोल्छ पार्किङको समस्याले । पहिलो त पार्किङ गर्ने ठाउँ पाउन सकस, अनि फेरि पार्किङ शुल्कको । सवारी रोक्नासाथ हातमा मेसिन बोकेका महानगरले ठेक्का दिएका ठेकेदार कम्पनीका कर्मचारी आइहाल्छन्, पाकिङ समय लेखेको बील थमाइहाल्छन् । प्रतिघण्टा दुई पांग्रे सवारीको २० रुपैयाँ र चारपांग्रे सवारीको ५० रुपैयाँ तिर्नुपर्छ । उपत्यकाको धेरै ठाउमा महानगरको यो मनपरी देखिन्छ । सामान किन्न न्युरोड पुगेकी बानेस्वरकी रघुनाथ केसी इन्दचोक असन गएर सामान लिएर आउदा १०० रुपैयाको पार्किङ शुल्क समाउँदै थिए । के सारो महगो हो ? म त अघि भर्खरै गएको नी ? उनले पैसा उठाउँदै हिडेका कर्मचारीसँग प्रश्न गरिन् । महानगर मात्रै हैन सार्वजनिक ठाउँ, बाटोघाटो मा पार्किङ बनाएर धेरै स्थानीय तहले समेत शुल्क उठाएको देखिन्छ । पशुपति मन्दिर परिसर होस या चोभारको चौर, वा अस्पताल परिसर नै किन नहोस सर्वसाधारणले शुल्क बुझाउन परिरहेको छ । जताततै सडकमा पार्किङ चलिरहेको छ । शुल्क उठाइरहेको छ । व्यावसायिक प्रयोजनका लागी बनेका भवनले पार्किङ एरियामा अन्य व्यवसाय सञ्चालन गरे भनेर भत्काउदै हिडेका काठमाण्डौ महानगरका मेयर महानगर आफैँले सडक कब्जा गरेर पार्किङ शुल्क उठाइरहँदा भने मुकदर्शक बनेर हेरिरहेका छन् । के महानगरले सडकमा पार्किङ एरिया बनाएर शुल्क उठाउन मिल्छ ? यो कानून संगत छ ? वा महानगरको मनोमानी ! झट्ट हेर्दा सामान्य देखिन्छ । हामी निरिह बनेर पार्किङ शुल्क तिरेर हिड्छौ । सवारी तथा पैदलयात्रु हिड्नको लागी बनाइएको सडकमा पार्किङ बनाएर ठेकेदार कम्पनीलाई भाडामा दिएर महानगरले शुल्क उठाउनु गैरजिम्मेवारपन हो । काठमाडौं महानगरपालिकाका प्रवक्ता नवीन मानन्धरका अनुसार महानगरले सडकमा बनाइरहेको पार्किङ हटाउने प्रक्रियामा छ । स्थानीय सरकार सञ्चालन ऐन २०७४ अनुसार सडकमा भएको अव्यवस्थित पार्किङ र जाम कम गर्न महानगरले अन्य विकल्प नहुँदासम्म सडकमा पार्किङ शुरु गरेको थियो । जुन गलत हो । मानन्धर भन्छन्, 'महानगरले गर्दै आएको सडकमै पार्किङ पनि हट्नुपर्छ । महानगरले नियम नै मिचेको छ हैन, तर सर्वसाधारणलाई सजिलो हुने गरी अघिल्लो नेतृत्वले पार्किङको ठेक्का दिएको हो । योजना बनाएर हामीले यो छिट्टै हटाउँछौ । कानून विपरीत काम गर्न कसैलाई छुट छैन । ठेकेदारसँग भएको सम्झौताको समय नसकिएकाले तत्काल हटाउन नसकेका हौ । सम्झौताको आफ्नो नियम छ । आवश्यक कानून संशोधन गरेर नै भए पनि विशेष अभियान चनाउँछौँ ।' पार्किङ व्यवस्थित गर्न खुल्लामञ्चमा अन्डरग्राउण्ड पार्किङ योजना बनाइरहेको पनि उनले बताए । यसको डीपीआर बनिरहेको बताउँदै उनले व्यायसायिक भवनमा भएका पार्किङ एरिया सबै खाली गर्ने बताए । सडकमा पार्किङ गरेबापत महानगरले वार्षिक कति शुल्क उठाउँछ भन्ने प्रश्नमा मानन्धरले भने, 'महानगरलाई २० प्रतिशत र ठेकेदार कम्पनीले ८० प्रतिशत लिने गरेको छ । वार्षिक कति उठ्छ मलाई पनि थाहा भएन ।' पुर्वाधारविज्ञ किशोर थापाका अनुसार महानगर वा स्थानीय निकाए आफैँले शुल्क उठाउने गरेको छैन । पार्किङको लागी भनेर ठेक्का लगाउने गरेको छ । जहाँ महानगरसँगको ठेक्कामा लेखिएकोभन्दा निकै बढि शुल्क उठाउने गरेको छ । सडक र फुटपाथ मर्मत सम्भार र निर्माण गर्ने जिम्मा महानगरको भएपनि अन्य प्रयोजनका लागी निर्माण गरिएको सडकमा पार्किङ बनाउनु कानून विपरीत रहेको उनले बताए । थापा भन्छन्, 'सडक खाली गराउन भन्दै फुटपाथ हटाउने, अन्डरग्राउण्ड पार्किङ खाली गर्ने काम गरिरहेको महानगर आफैँले सडक कब्जा गरेर पाकिङ बनाउनु अलि असहज देखिएन र ? पहिले त आफैँले हडपेको सडक खाली गर्नुपर्यो नि ।' सडकलाई पार्किङ बनाउन मिल्दैन थापाका अनुसार सडक प्रयोग गरे वापत, सवारी चलाएवापत हामीले महानगर तथा सरकारलाई कर तिर्छौ । उनले भने, 'कर तिरेपछि पार्किङ सुविधा पाउनु प्राकृतिक अधिकार हो । यसमा राज्य चुकेको छ । राज्यले नागरिकलाई दिनुपर्ने सुविधावाट चुकेको छ । सडकलाई पार्किङ बनाउन मिल्दै मिल्दैन । अझ सडकमा पार्किङ बनाएर शुल्क उठाउनु त कसैगरी ठिक भन्न सकिन्न ।' सडकमा पाकिङ बनाउँदा सडक साघुरो भई शहरमा जाम बढ्ने गरेको बताउदै थापाले महानगरले पार्किङलाई नयाँ ठाउँ खोज्नुपर्ने बताए । उनले भने, 'यो हटाउनु पर्छ । महानगरले सक्दैन भने, व्यावसायिक पार्किङ विस्तार गर्न सहयोग गर्नुपर्यो । सडक किनाराका पार्किङ स्थल निर्मम तरिकाले हटाउन पर्यो ।' उपभोक्ता हित संरक्षण मञ्चकी अधिवक्ता कुमारी खरेलले सडकमा पार्किङ एरिया बनाएर शुल्क उठाउने काम उपभोक्ताको हित विपरित भएको बताइन । उनी भन्छिन्, 'स्थानीय सरकार सञ्चालन ऐन २०७४ अनुसार दफा ६० अनुसार गाउँपालिका तथा नगरपालिकाले आफ्नो क्षेत्रमा रहेको पार्किङ एरिया प्रयोग गरेवापत शुल्क उठाउन सक्ने व्यवस्था छ । तर यो बुँदाले सार्वजनिक सडकलाई पार्किङ एरिया बनाएर शुल्क उठाउन पाउने हैन । सार्वजनिक सडक ऐन २०३१ अनुसार सडक सार्वजनिक प्रयोगनका लागी मात्रै हो । यहाँ कुनैपनि व्यक्ति वा संस्थाले प्रयोग गरेर फाइदा लिन पाउँदैन ।' अधिवक्ता प्रियहरि भण्डारी भुकम्प पछि बनेका सार्वजनिक उदेश्यका लागी बनेका भवनमा अनिवार्य पार्किङ बनाउनुपर्ने कानूनमै व्यवस्था रहेको बताउँछन् । उनले भने, 'सडकमा पार्किङ गर्ने छुट कसैलाई पनि छैन । महनगरले ठेकेदार कम्पनीलाई ३ लाखमा ठेक्का दिने तर उसले शुल्कबापत ३० लाखभन्दा बढि उठाउने चलन बढ्दो छ । जुन गैरकानूनी हो ।' अधिवक्ता भण्डारी भन्छन्, 'सडकमा पार्किङ गर्न न त सर्वसाधारणलाई छुट छ, न त महानगरलाई । उपभोक्ता हित संरक्षण ऐन अन्र्तगत सर्वसाधारणले सडक निर्वाध प्रयोग गर्न पाउनुपर्छ । सार्वजनिक प्रयोजनका लागी प्रयोग गरिने सडकमा महानगरले पार्किङ ठेक्का दिनु कानून विपरित छ । यो हट्नुपर्छ ।' पुर्वाधारविज्ञ तथा शहर विकास विज्ञ सुर्यराज आर्चायका अनुसार सडकको साइडमा पार्किङ बनाएर शुल्क उठाउनु महानगरको गलत काम हो । यसले सडकमा हिँड्दा विविध समस्या देखिएका छन् । अन्तर्राष्टिय प्राक्टिस अनुसार सार्वजनिक जग्गा वा सरकारी जग्गामा पार्किङकै लागि स्पेश बनाएर व्यवस्थित गरेर राज्यले शुल्क उठाउन पाउने उनको भनाइ छ । तर अन्य प्रयोजनका लागी बनेको सडकमा आफ्नो बर्चश्व राख्न नमिल्ने आचार्यले बताए । उनले भने, कतिपय शहरी सडक निर्माण गर्दा नै एक साइड पाकिङको नक्सा, डिजायन बनाएर निर्माण गरिएको हुन्छ । यस्तो अवस्थामा पार्किङ बनाउन मिल्छ । सरकारले शुल्क लिन सक्छ । म्यानेज गर्न सक्छ । तर सडक नै भनेर बनेको ठाउँमा महानगरले कब्जा गर्दै शुल्क लिनु गैरजिम्मेवर पन हो । महानगरको दादागिरि । हाम्रा सडक बन्दा नै धेरै सोचेर योजना बनाएर बनाइएको हुन्न । यसले गर्दा सडक साघुरा हुन्छन् । सडकमा पार्किङ गर्दा पैदल यात्रीले सास्ती खेप्छन् । दुर्घटना बढ्छ ।' काठमाडौं शहरको सडक निर्माण निकै पुरानो भएकाले पनि अहिलेको सवारीको चापलाई धान्न सकेको छैन । यसले पनि जाम र पार्किङको समस्या बढेको हो । समस्या समाधान गर्न महानगरले निजी क्षेत्रसँग सहकार्य गर्न आवस्यक हुन्छ । व्यापारिक प्रयोजनलाई बनेका भवनमा अनिवार्य पार्किङ स्पेश बनाउने र ती स्पेश सर्वसाधारणलाई खुला गर्नासाथ यो समस्या धेरै मात्रामा हल हुने विश्वास लिइएको छ।"
बसको ठक्करबाट मोटरसाइकल चालकको मृत्यु,हेटौंडा : मकवानपुरको मनहरीमा यात्रुबाहक बसको ठक्करबाट मोटरसाइकल चालकको मृत्यु भएको छ। मृत्यु हुनेमा मनहरीको नयाँबस्ती बस्ने २९ वर्षीय अबिनाश गोले रहेको जिल्ला प्रहरी कार्यालय मकवानपुरका प्रहरी नायव उपरीक्षक टेकबहादुर कार्कीले जानकारी दिए। सोमबार बिहान पूर्वपश्चिम राजमार्गअन्तर्गत मनहरी गाउँपालिका वडा नम्वर६ सुनाचुरीमा काकडभिट्टाबाट काठमाडौंको लागि छुटेको ५ ख ७९४३ नम्बरको यात्रुबाहक बसले विपरीत दिशाबाट आउँदै गरेको बागमती प्रदेश ०३००३ प ४९३१ नम्बरको मोटरसाइकललाई ठक्कर दिँदा दुर्घटना भएको थियो। दुर्घटनापश्चात् बसका चालक फरार रहेको प्रहरीले जनाएको छ। प्रहरीले घटनाबारे थप अनुसन्धान भइरहेको जनाएको छ।
करिब २९ हजार लिटर घरेलु मदिरा नष्ट,"काठमाडौं : काठमाडौं उपत्यकामा सोमबार करिब २९ हजार लिटर घरेलु मदिरा नष्ट गरिएको छ। जिल्ला प्रहरी परिसर काठमाडौंका अनुसार १६ हजार ५३० लिटर कच्चा पदार्थ र १२ हजार ३५३ लिटर तयारी घरेलु मदिरा बरामद गरिएको थियो। बरामद घरेलु मदिरालाई स्थानीय तहका पदाधिकारी समेतको रोहवरमा नष्ट गरिएको प्रहरीले जनाएको छ। हालैका दिनहरुमा मादक पदार्थ सेवन (मापसे) गरी सवारी साधन चलाई दुर्घटना गराई आफू र अन्य सवारी चालक लगायतलाई क्षति पुर्याउने, झैझगडा गरी समाजमा अशान्ति मच्चाउने, घरेलु हिंसा गर्ने र आफन्तलाई समेत धारिलो हतियार प्रहार गरी ज्यान लिने (जघन्य कसूर) सम्मका कार्य हुन थालेपछि मदिरा बरामद गरिएको प्रहरीले जनाएको छ।"
गठबन्धन सातुको डल्लो हो : ओली,"स्याङ्जा : नेकपा एमालेका अध्यक्ष केपी शर्मा ओलीले सत्ता तथा चुनावी गठबन्धनका साझेदार दललाई सातुको डल्लो र पिलोको उपमा दिएका छन्। पुतलीबजार नगरपालिका१ स्थित स्याङ्जा सदरमुकाममा सोमबार आयोजित चुनावी सभालाई सम्बोधन गर्दै उनले सातुको डल्लामा पानी परेपछि फुस्किएझैँ मंसिर ४ को निर्वाचनपछि गठबन्धन सरकारका दिन सकिने बताए। उनले भने, गठबन्धन नामको पिलोलाई मंसिर ४ मा निचोरेर फाल्नुपर्छ। म्यादी प्रहरी जतिको पनि सत्ता गठबन्धनको म्याद नरहेको जिकिर गर्दै उनले चुनावपछि बहुमतको सरकार एमालेले नै बनाउने जिकिर गरे। पूर्वप्रधानमन्त्रीसमेत रहेका ओलीले एमालेसँग लड्न नसकेर ५ दलको गठबन्धन बनेको बताए। गठबन्धनसँग विचार, नीति, सिद्धान्त केही नभएको जनाउँदै नेकपा एमालले राष्ट्रवादी र विकास गर्ने पाटी भएको उनले दाबी गरे। संसद र राष्ट्रपतिको अधिकार खासेर अदालतबाट बनेको सरकारले राम्रो काम गर्न नसकेको उनको भनाइ छ। बाग्लुङमा आयोजित चुनावी सभालाई सम्बोधन गरेर हेलिकोप्टर चढेर स्याङ्जा आएका ओलीले विसं २०४२ सालमा स्याङ्जा जेल जीवनको स्मरण गरे। उनले एमालेलाई विजयी गराउन आग्रह गरे। जिल्लाको समस्या समाधान तथा अपुरो रहेका विकासका योजना पूर्णताका लागि एमालेले जित्नैपर्ने बताए। देशको भविष्य निर्माणको फैसला गर्ने दिन निर्वाचन भएकाले सही पार्टी रोज्न आग्रह गरे। कार्यक्रममा प्रतिनिधिसभा क्षेत्र नं २ का उम्मेदवार पदमा अर्याल, प्रतिनिधिसभा क्षेत्र नं १ का उम्मेदवार नारायणप्रसाद मरासीनी, १ का प्रदेशसभा १ का उम्मेदवार सीता सुदास र २ का सुधिरकुमार पौडेल, २ प्रदेशसभा १ का उम्मेदवार मोहनप्रसाद रेग्मी र २ का उम्मेदवार बुद्धिमान श्रेष्ठलगायतले आफूहरुलाई मत दिई विजयी गराउन आग्रह गरे।"
भेट्रान चेस च्याम्पियनसीपको उपाधि बद्रीलाललाई,काठमाडौं : पूर्व राष्ट्रिय च्याम्पियन बद्रीलाल नेपालीले समृद्धि फाइनान्स पाचौं राष्ट्रिय भेट्रान चेस च्याम्पियनसीपको उपाधि जितेका छन्। पाचौं चरणसम्म एकल अग्रता बनाएका क्यान्डिडेटमास्टर नवीन तण्डुकारलाई छैटौं चरणमा हराएका थिए। बद्रीलालले सातौं चरणमा जर्नादन श्रेष्ठसँग बराबरीको नतिजा निकाल्दै उपाधि जितेका हुन्। तीन पटकका राष्ट्रिय च्याम्पियन रहिसकेका बद्रीलालको ५० वर्ष माथिको उमेर समूहमा पहिलो उपाधि हो। समग्रमा ५ दशमलब ५ अंक जोडेका बद्रीलाल बुकोल्स टाईब्रेकरमा च्याम्पियन बन्दै ५० हजार नगद पुरस्कार जिते। नेपाल बुद्धिचाल संघको आयोजना तथा समृद्धि फाइनान्सको मुख्य प्रायोजनमा सम्पन्न च्याम्पियनसीपमा समान ५ दशमल ५ अंक बनाएका फिडेमास्टर विलमलाल श्रेष्ठ तथा पुण्यमान कर्माचार्य क्रमश: दोस्रो तथा तेस्रो स्थान हासिल गर्दै ३० र २० हजार पुरस्कार जिते। चौथो भएका नविन तण्डुकारले १५ हजार नगद पुरस्कार हात पारे। प्रतियोगितामा चार जना पूर्व नेशनल च्याम्पियन सहित देशभरका ३४ जना खेलाडीको सहभागिता थियो।
उपेन्द्र यादवको उद्घोष: चुनावपछि एमालेजसपाको सरकार (भिडियो वार्ता),"काठमाडौं: जनता समाजवादी पार्टी (जसपा)का अध्यक्ष उपेन्द्र यादव चुनावी मैदानमा होमिएका छन्। एमालेसँग चुनावी तालमेल गरेका यादव अब आफ्नै गठबन्धनको सरकार बन्ने दावी गर्छन । मधेशको नागरिकता समस्या हल गर्ने, मधेशका माग पूरा गराउन संविधान संशोधनलगायतका विषयमा पार्टी आज पनि उत्तिकै दृढ रहेको उनको भनाइ छ । जसपाको चुनावी अभियान, एमालेसँगको चुनावी तालमेल, अबको बाटोलगायतका विषयमा अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलले गरेको कुराकानीको भिडियो हेर्नुहोस् ।"
पुटिन निकट व्यापारीले अमेरिकी चुनावमा हस्तक्षेप गरेको पुष्टि,"मस्को : रूसका राष्ट्रपति भ्लादिमिर पुटिनसँग जोडिएका र वासिङ्टन तथा युरोपेली मुलुकले प्रतिबन्ध लगाएका प्रभावशाली रूसी व्यवसायी येभगेनी प्रिगोजिनले अमेरिकी निर्वाचनमा हस्तक्षेप गरेको स्वीकार गरेका छन्। सोमबार ६१ वर्षीय प्रिगोजिनका भनाइ उद्धृत गर्दै ब्लुमबर्गले लेखेको छ, सज्जनहरू, हामीले हस्तक्षेप गर्यौं, हामी हस्तक्षेप गरिरहेका छौं र हामी हस्तक्षेप गर्नेछौं। प्रिगोजिनले धेरै पश्चिमी देशहरूमा मतदानको परिणामलाई प्रभावित गर्न ट्रोल फ्याक्ट्री चलाएको आरोप लगाइएको छ। प्रिगोजिनले ब्लुमबर्गको एक रिपोर्टमा रुसले अमेरिकी मध्यावधि चुनावमा हस्तक्षेप गरिरहेको भन्ने रिपोर्टमाथि टिप्पणी गर्न अनुरोध गरेको थियो। मध्यावधि निर्वाचनको पूर्वसन्ध्यामा प्रचारको अन्तिम दिन यो घोषणा प्रकाशित गरिएको थियो जसले अमेरिकी राष्ट्रपति जो बाइडनको बाँकी कार्यकाललाई आकार दिनेछ र यसले डोनाल्ड ट्रम्पद्वारा ह्वाइट हाउसमा पुनरागमनको लागि मार्ग प्रशस्त गर्नसक्छ। गत सेप्टेम्बरमा प्रिगोजिनले आफूले वाग्नर भाडाको समूह स्थापना गरेको पुष्टि गरेको थियो। समूहका सदस्यहरू युक्रेनमा मस्कोको आक्रमणमा अग्रपङ्क्तीमा थिए। उच्च प्रोफाइलका व्यक्तिको यो घोषणालाई धेरै विश्लेषकहरूले प्रमाणको रूपमा व्याख्या गर्दै प्रिगोजिनले रूसमा सम्भावित राजनीतिक भूमिकाको खोजी गरिरहेको जनाएका छन्। वर्षौंदेखि, वाग्नर समूहले मस्कोको विदेशी महत्वाकांक्षालाई साकार पार्न भूमिका खेलेको शङ्का गरिएको थियो तर क्रेमलिनले कुनै पनि सम्बन्धलाई अस्वीकार गरेको थियो। सिरिया, लिबिया, माली र मध्य अफ्रिकी गणतन्त्रजस्ता द्वन्द्वग्रस्त क्षेत्रमा यसको उपस्थिति रहेको बताइएको छ। यसलाई राज्यसत्ताको दुरुपयोग र कब्जा गरेको आरोप लगाइएको छ।"
जलवायु परिवर्तनकोविरूद्ध दुई विकल्प : ऐक्यबद्धता कि सामूहिक आत्महत्या?,"इजिप्ट : संयुक्त राष्ट्रसङ्घका प्रमुख एन्टोनियो गुटेर्रेसले जलवायु परिवर्तनले खडेरी, बाढी र गर्मी तीव्र पारिरहेका बेला हाम्रो जीवनको लडाइँ मानवताका लागि रहेको इजिप्टमा सोमबार भएको छलफलमाका क्रममा विश्वका नेताहरूसँग बताएका छन्। कोभिड१९ को महामारी र युक्रेनमा रूसको आक्रमणदेखि लिएर अन्तर्राष्ट्रिय सम्बन्धलाई झकझक्याइरहेको अन्तर्राष्ट्रिय आर्थिक सङ्कटका बीच गुटेर्रेसले अन्तर्राष्ट्रिय समुदायले कडा विकल्पको सामना गर्नुपर्ने बताए। सहयोग गर्नुस्, नत्र विलय हुन तयार हुनुस् उनले रेड सीको रिसोर्ट शर्म अल शेखमा आयोजित संयुक्त राष्ट्रसङ्घको कोप२७ शिखर सम्मेलनमा नेताहरूसँग भने, यो या त जलवायु एकता सम्झौता हो वा सामूहिक आत्महत्याको सम्झौता हो। गुटेर्रेसले धनी देशहरू र उदीयमान अर्थतन्त्रहरूबीच ऐतिहासिक सम्झौताको लागि आह्वान गरे जसले उत्सर्जन घटाउने र तापमान वृद्धिलाई अधिक महत्वाकाङ्क्षामा राख्ने छ। पेरिस सम्झौताले पूर्वऔद्योगिक युगभन्दा १५ डिग्री सेल्सियसको लक्ष्य राखेको छ। उनले सबैका लागि नवीकरणीय र सुलभ ऊर्जा उपलब्ध गराउने लक्ष्य राख्नुपर्ने बताउँदै शीर्ष उत्सर्जकहरू संयुक्त राज्य अमेरिका र चीनलाई विशेष गरी आफ्नो प्रयासलाई अगाडि बढाउन आह्वान गरे। संयुक्त राष्ट्र प्रमुखले भने, वर्तमान यात्रामा हामी जलवायु परिवर्तनको नारकीय राजमार्गमा छौं र हाम्रो खुट्टा अझै पनि एक्सेलेरेटरमा रहेको छ। नैतिक अनिवार्यता अहिलेसम्म करिब १२ डिग्री सेल्सियस तापक्रम मापन गरिएको छ र यसको प्रभाव सबै क्षेत्रमा तीव्र गतिमा बढिरहेको छ। अफ्रिकामा ठूलो खडेरीका कारण लाखौं मानिस भोकमरीको चपेटामा परेका छन्, पाकिस्तानमा आएको भीषण बाढीले खेतीयोग्य जमिन डुबाएको छ र पूर्वाधार नष्ट भएको छ, जसका कारण ३० अर्ब डलरभन्दा बढीको क्षति भएको विश्व बैंकले जनाएको छ। विकासशील राष्ट्रहरूले एक सानो जीत हासिल गरे जब प्रतिनिधिहरूले हानि र क्षति को लागि पहिले नै महसुस गरिएको प्रभावहरूको लागि सहायता पैसाको विवादास्पद मुद्दा शिखर सम्मेलनको एजेन्डामा राख्न आइतबार सहमत भएका छन्। गुटेर्रेसले जलवायु परिवर्तनका लागि सबैभन्दा कम जिम्मेवार मुलुकलाई धनी प्रदुषकहरूले सहयोग गर्नु नैतिक अनिवार्यता भएको बताए। उनले युक्रेन युद्ध र विश्वले सामना गरिरहेका अन्य सङ्कटहरूले धेरैको ध्यान खिच्न सक्ने तर तीमध्ये धेरै बढ्दो जलवायु अराजकता सँग सम्बन्धित रहेको बताए। संयुक्त राष्ट्रसङ्घका महासचिवले मानव गतिविधिले पृथ्वीको छैटौं सामूहिक लोप हुने सङ्कटलाई निम्त्याएको हामीले खाने खाना, पानी र हामीले सास फेर्ने हावालाई खतरामा पारेको ठूलो जैविक विविधताको क्षतिबारे पनि सम्बोधनमा उल्लेख गरे। गुटेर्रेसले भने, प्रकृतिविरुद्धको युद्ध आफैंमा मानव अधिकारको ठूलो उल्लङ्घन हो भन्ने कुरा नबिर्सौं। सै महिना विश्वको जनसङ्ख्या आठ अर्ब पुग्ने अनुमान गरिएको बेला गुटेर्रेसले इजिप्टमा भेला भएका विश्वका नेताहरूलाई आफूले अहिले र आगामी वर्षहरूमा गर्ने निर्णयहरू पुस्तौंसम्म प्रतिध्वनित हुने विश्वास दिलाए।"
पिकअप गाडीको ठक्करबाट साइकल यात्रीको मृत्यु,झापा : झापामा पिकअप गाडीको ठक्करबाट एक साइकल यात्रीको मृत्यु भएको छ। मृत्यु हुनेमा बिर्तामोड नगरपालिका३ निवासी ६० वर्षीय उदयबहादुर गहतराज रहेको प्रहरी कार्यालय झापाले जनाएको छ। प्रहरीका अनुसार पूर्व पश्चिम राजमार्गअन्तर्गत बिर्तामोड३ मा सोमबार बिहान ५ बजे प्रदेश १०१००१ च ८३१९ नम्बरको पिकअप गाडीले साइकल यात्री गहतराजलाई ठक्कर दिएको थियो। दुर्घटनामा परी घाइते भएका गहतराजको बिर्ता सिटी अस्पताल बिर्तामोडमा उपचारको क्रममा मृत्यु भएको प्रहरीले जनाएको छ। यता ठक्कर दिने गाडी र चालक पथरी शनिश्चरे मोरङका कमलबहादुर मगरलाई इलाका प्रहरी कार्यालय अनारमनिले नियन्त्रणमा लिएको छ।
संविधान विपरीत काम गर्नेलाई जनताले मत दिँदैनन् : नेता सिटौला,"झापा: नेपाली कांग्रेसका नेता कृष्णप्रसाद सिटौलाले संविधानको मूल एजेन्डाविपरीत काम गर्नेलाई जनताले मत नदिने बताएका छन् । भद्रपुरमा आयोजित पत्रकार भेटघाटमा कांग्रेस नेता सिटौलाले भने, जनताको मतले जितेर संसद्मा पुग्ने, र त्यही संसद्लाई भत्काउन खोज्नेलाई जनताले भोट दिन्छ र ? झापा क्षेत्र नम्बर ३ बाट प्रतिनिधिसभा सदस्य उम्मेदवार बनेका उनले यस पटकको निर्वाचनमा संविधानको मर्म र भावना बुझ्नेलाई जनताले मतदान गर्ने बताए । राजावादी विचार भएका उम्मेदवारलाई जनताले नस्वीकार्ने बताउँदै सिटौलाले भने, देशबाट यो सामन्ती राजतन्त्र ढलेर गइसक्यो, अब फेरि कहाँबाट बिउँझन छ त, कसैले कल्पना गर्न नसक्ने विषय नै होइन, उनले भने, पूर्वराजा ज्ञानेन्द्र शाहसँग विचार नमिल्दा कमल थापालाई पार्टी अध्यक्षबाट फ्याक्नु भयो र राजेन्द्र लिङदेनलाई ल्याउनुभयो । राजनीति दृष्टिकोणबाट प्राप्त भएको गणतन्त्र र लोकतन्त्रको अधिकार जनताले छाडन नचाहने उनको भनाइ छ ।"
फोटोग्राफर कितियाले सगरमाथा क्षेत्रमा यसरी पछ्याएकी थिइन् हिउँ चितुवा (तस्बिरसहित),"काठमाडौं : सगरमाथा क्षेत्रमा हिउँ चितुवाको तस्बिर खिचेर एक अमेरिकन फोटोग्राफरले वाहवाही कमाइरहेका छन्। अमेरिकन फोटोग्राफर कितिया पावलोभ्स्की केही समय अगाडि सगरमाथा क्षेत्रमा घुम्न गएकी थिइन्। उनलाई आत्मविश्वास थियो, त्यस क्षेत्रमा केही न केही खुराक अवश्यक भेटिन्छ भनेर। नभन्दै ५ हजार मिटरको उचाइँमा उनको हिउँ चितुवासँग साक्षत्कार भयो। क्यामेराको टेली लेन्सबाट उनले हिउँ चितुवालाई देखेको उल्लेख गरेकी छन्। जसको खोजीमा उनी त्यहाँ पुगेकी थिइन्। हिउँ चितुवाको तस्बिर खिच्न उनले करिब १६५ किलोमिटर हिँडेको उल्लेख गरेकी छन्। उनले आफ्नो वेवसाइटमा लेखेकी छन्, बिहान अत्यधिक चिसो थियो। म निकोन ५०० एमएम क्यामेरा बोकेर खुम्बु उपत्यकामा हिउँको किनारालाई पछ्याउँदै थिएँ। १८ हजार फिटमाथिको मौसम अप्रत्याशित थियो। यो उचाइ हिउँ चितुवा घुम्ने क्षेत्र पनि हो। उपत्यकाको उत्कृष्ट दृश्य हेर्नका लागि भए पनि मैले यो उचाइँ तय गर्नुपर्ने थियो। मेरो क्यामेराको टेली लेन्सबाट हेर्दा मैले केही देखेँ। मलाई लाग्यो त्यो चट्टान हो। तर मैले जे खोजिरहेको थिएँ, त्यो त्यही थियो। उनले हिँउ चितुवा देखिएपछि धेरै समयसम्म त्यसलाई पछ्याएको उल्लेख गरेकी छन्।"
मंगलबार ग्रस्तोदित खग्रास चन्द्रग्रहण : बिहानैदेखि भोजन निषेध,"काठमाडौं : कार्तिक शुक्ल पूर्णिमामा कात्तिक २२ गते मङ्गलबार लाग्ने ग्रस्तोदित खग्रास चन्द्रग्रहण सामाखुसीस्थित तक्षशिला एष्ट्रोनामी क्लबले देखाउने व्यवस्था मिलाएको छ। सामाखुसीस्थित एकेडेमी भवनको छतबाट नि:शुल्क चन्द्रग्रहण देखाउने व्यवस्था गरिएको वरिष्ठ खगोलविद् जयन्त आचार्यले राससलाई जानकारी दिए। बेलुकी ०५:११ बजे चन्द्रोदय हुँदादेखि नै ग्रहण लागेर नै उदय हुने भएकाले ग्रस्तोदित चन्द्रग्रहण भनिएको हो। ग्रहणले पूरै चन्द्रमा ढाक्ने भएकाले खग्रास भनिएको नेपाल पञ्चाङ्ग निर्णायक विकास समितिले प्रकाशन गरेको 'राष्ट्रिय पञ्चाङ्गम्' मा उल्लेख छ। बेलुकी ५:१३ बजे सूर्यास्त भएपछि ग्रहण स्पष्ट रुपमा देखिने छ। बेलुकी ५:२७ बजे ग्रहणको उन्मिलन हुने समितिका कार्यकारी निर्देशक सूर्यप्रसाद ढुङ्गेलले बताए। बेलुकी ६:३४ बजे ग्रहण सकिन्छ। एक घण्टा २३ मिनेट नेपालबाट ग्रहण देखिनेछ। चन्द्रग्रहणको नौ घण्टाअघिदेखि सुतक लाग्ने धर्मशास्त्रका ग्रन्थमा उल्लेख गरिएको धर्मशास्त्रविद् प्राडा रामचन्द्र गौतमले बताए। कात्तिक २२ गते मङ्गलबार बिहान ८:११ बजेदेखि बाल, वृद्ध र बिरामी बाहेकलाई भोजन निषेध गरिएको छ। बेलुकी ०६:३४ बजे ग्रहण सकिएपछि मात्र भोजन गर्न हुने पनि उनले बताए। ग्रहणका बेला जप, स्नान, ध्यान, पाठलगायत कर्म गर्दा फलदायी हुने शास्त्रीय वचन छ। यो ग्रहण जापान, कोरिया, चीन, भारत, क्यानडा, अलास्का आदि देशबाट खग्रास चन्द्रग्रहण देखिने छ। नेपाल, भारत, पाकिस्तान, आदि देशबाट भने साँझमा चन्द्रमा उदाउँदा ग्रहण लागिरहेको देखिनेछ। यसअघि कात्तिक ८ गते मङ्गलबार कार्तिक कृष्ण औँसीका दिन सूर्यग्रहण लागेको थियो। यसरी यो वर्षको कात्तिक महिनाका दुवै पक्षमा ग्रहण लाग्ने समितिले जनाएको छ।"
सवारी साधनमा माइक जडान गरी प्रचारप्रसार गरे उम्मेदवारी रद्द,"विराटनगर : मंसिर ४ गते हुने संसदीय निर्वाचनका निम्त्ति सवारी साधनमा माइक जडान गरी चुनावी प्रचारप्रसार गर्न नपाइने भएको छ। सवारी साधनमा माइक जडान गरी प्रचारप्रसार गरे कानुनबमोजिम कारबाही गरिने प्रदेश निर्वाचन कार्यालय विराटनगरले जनाएको हो। निर्वाचन आचारसंहिता सम्बन्धमा राजनीतिक दलहरूसँगको छलफलमा कार्यालयले यस्तो जनाएको हो। कार्यालयका अनुसार निर्वाचनलाई दृष्टिगत गर्दै मोटरसाइकल र्याली, फ्लेक्स प्रिन्टहरूको प्रयोग र अनुमति नलिएका सवारी साधनमा झण्डाको प्रयोग समेत गर्न नपाइने भएको छ। आचारसंहिता उल्लंघन भए निर्वाचन आयोग ऐन, २०७३ को दफा २३ बमोजिम १ लाख रुपैयाँ जरिवाना वा उम्मेदवारी समेत रद्द गर्न सकिने प्रदेश निर्वाचन कार्यालय विराटनगरका प्रमुख लेवन काश्यप अधिकारीले बताए। आचारसंहिता पालनाका विषयमा समस्या देखिएको भन्दै निर्वाचन कार्यालयले हालसम्म १५ वटा मौखिक उजुरी प्राप्त भएको जनाएको छ। निर्वाचन आचारसंहिता पालना गर्न गराउन राजनीतिक दलहरूले पनि सहयोग गर्नुपर्ने कार्यालयको अपेक्षा छ। कार्यालयले आचारसंहिता उल्लंघनका घटना भए आचारसंहिता अनुगमन समितिमा जानकारी गराउन आग्रह गरेको छ। पालिकास्तरमा दलहरूको समन्वय व्यक्ति तोकेर सहजीकरणको व्यवस्था मिलाइदिन समेत कार्यालयले अनुरोध गरेको छ। जुलुस, आमसभा, कोणसभा र र्यालीहरू नजिकको प्रशासनमा जानकारी गराएर मात्र गर्न सकिने कार्यालयले जनाएको छ। निर्वाचन कार्यालयले भने हालसम्म मोरङमा निर्वाचनको सम्पूर्ण तयारीहरू अन्तिम चरणमा पुगिसकेको जानकारी दिएको छ।"
ओखर र फलफूल खेतीका लागि एडीबीले एक अर्ब ३० करोड अनुदान दिने,"काठमाडौं : नेपाल र एसियाली विकास बैंकबीच नेपालको पहाडी क्षेत्रमा ओखर र फलफूल प्रजाति खेतीका लागि वित्तीय लगानी गर्ने सम्बन्धी सहमति पत्रमा हस्ताक्षर भएको छ। सोमबार अर्थ मन्त्रालयमा आयोजित एक कार्यक्रममा अर्थ सचिव कृष्णहरि पुष्कर र नेपालका लागि एसियाली विकास बैंकका देशीय निर्देशक अर्नौड काउक्विइसबीच सम्झौतापत्रमा हस्ताक्षर भएको हो। सम्झौताअनुसार बैंकले साधारण पुँजी संशोधनबाट करिब सात अर्ब ७९ करोड सहुलियत ऋण र एसियाली कोषबाट करिब एक अर्ब ३० करोड अनुदान हुने छ। परियोजनाका लागि बैंकले विश्वव्यापी कृषि तथा खाद्य सुरक्षा कार्यक्रमबाट एक अर्ब १७ करोड रुपैयाँ खर्च र नेपाल सरकारले करिब एक अर्ब ८८ करोड लगानी गर्नेछ। सम्झौता कार्यक्रममा अर्थसचिव पुस्करले कृषि क्षेत्रलाई सरकारले प्राथमिकतामा राखेको भन्दै बर्षेनी बजेट बढाउँदै लगेको जानकारी दिए। सहयोगले नेपालको कृषि क्षेत्रको विकासका लागि थप मद्दत पुग्ने उनको भनाइ छ। उक्त परियोजनाबाट प्रदेश नं १, बाग्मती, गण्डकी, कर्णाली र सुदूरपश्चिम प्रदेशका करिब ३० हजार घरपरिवार लाभान्वित हुनेछन्। जलवायु सहन सक्ने ओखर र फलफूल प्रजातिका बोटबिरुवा १० हजार हेक्टरमा लगाइने सम्झौतापत्रमा उल्लेख छ।"
नेपालको गुमेको भूमि फिर्ता ल्याउन एमाले नै चाहिन्छ : अध्यक्ष ओली,"बागलुङ : नेकपा एमालेका अध्यक्ष तथा पूर्व प्रधानमन्त्री केपी शर्मा ओलीले एमाले सरकारले बाहेक अरूले नेपालको गुमेको भूमि फिर्ता ल्याउन नसक्ने बताएका छन्। एमाले बागलुङले जिल्लाको बुर्तिबाङ बजारमा आयोजना गरेको चुनावी सभालाई (आज) सम्बोधन गर्दै अध्यक्ष ओलीले नेपालको गुमेको भूमि फिर्ता गर्न एमाले सरकारले मात्र सक्ने भएकाले एमालेलाई विजयी गराउनुपर्ने बताए। दार्चुलामा पुगेर आफूले गुमेको भूमि फिर्ता गर्ने बताउँदा प्रधानमन्त्रीले बन्दुक लगेर सीमामा जानु भन्ने भाषण गरेको कुरा उठाउँदै गुमेको भूमि कसरी फिर्ता गर्ने भन्ने नै भुलेको उनको भनाइ छ। एमालेले आगामी मंसिर ४ गतेको निर्वाचनमा बहुमत प्राप्त गर्ने बताएका छन्। उनले राष्ट्र जोगाउनेलाई जिताउने वा भागबण्डामा रमाउनेलाई जिताउने त्यो जनताको हातमा रहेको बताए। उनले प्रधानमन्त्री शेरबहादुर देउवाले पाँच छ महिना प्रचण्डको संगत गरेपछि बन्दुकको मात्र कुरा गरेको बताए। 'यो निर्वाचन देशको भविष्यसँग जोडिएको छ, राष्ट्र जोगाउनेलाई जिताउने हो या गठबन्धन गरेर भागबण्डामा रमाउनेलाई जिताउने त्यो जनताको हातमा छ' ओलीले भने 'एमाले मात्रै विकास गर्ने पार्टी हो, यहाँ जनताका समस्या एमालेले मात्र बुझेको छ।' अहिलेको सरकार नीतिगत भ्रष्टचारमा लिप्त भएको उनले आरोप लगाए। अध्यक्ष ओलीले सरकारले कार्यकर्ता पाल्ने गरी बजेट र कार्यक्रम नै नभएको ठाउँमा पैसा खर्च गरिरहेको बताए। 'प्रधानमन्त्रीको अहिले प्रचण्डसँग संगत भएकाले होला बन्दुक बाहेक अरु बोल्न छोड्नुभएछ, अध्यक्ष ओलीले भने, 'अरू देशहरू बीचको सीमा विवाद वार्ताबाट समाधान भएका छन्। हामीले पनि वार्ता गरेर गुमेको भुमि फिर्ता गछौं।' जनताको दुःख, सुख सोही स्थानको नेतालाई मात्र थाहा हुने बताउँदै टुरिष्ट उम्मेदवारलाई सम्मान गर्न र स्थानीय उम्मेदवारलाई जिताउन आग्रह गरे। बागलुङ क्षेत्र नम्बर २ प्रतिनिधिसभामा सत्ता गठबन्धनका उम्मेदवार देवेन्द्र पौडेललाई लक्षित गर्दै घुम्न आएको उम्मेदवारले जनताका दुःख नदेख्ने बताएका हुन्। पौडेल बागलुङ क्षेत्र नं १ का बासिन्दा हुन्। उनले एमालेको सरकार आएमा पूर्वपश्चिम रेलमार्गको खाका एमालेले बनाउने बताए। 'हिजो रेलका कुरा गर्दा हावादारी भन्थे, अहिले रेल चल्यो त, म आँफै चडेर आएँ' ओलीले भन्नुभयो 'अब पूर्वपश्चिम रेलमार्गको खाका एमालेले कोरेर देखाउँछ।' बागलुङ क्षेत्र नम्बर २ प्रतिनिधिसभामा एमालेका तर्फबाट मञ्जु शर्मा चालिसे र पदेशसभा (ख)मा लक्ष्मण पुन उम्मेदवार रहेका छन्।"
"काठमाडौं७ मा मानुषीरामवीरको चर्चा, गठबन्धनलाई चुनौती दिँदै राजेन्द्र र श्यामकुमार","काठमाडौं: राजनीतिक दल तथा स्वतन्त्र उम्मेदवार चुनावी प्रचारमा खट्दा काठमाडौं निर्वाचन क्षेत्र नम्बर७ चर्चामा छ। यो क्षेत्रमा अघिल्लो पटक चुनावी तालमेल गरेर सँगै जनतामाझ गएका दल नेकपा एमाले र नेकपा माओवादी केन्द्रबीच कडा प्रतिस्पर्धा हुने देखिएको छ । यो क्षेत्रमा एमालेका श्यामकुमार घिमिरे र माओवादी केन्द्रबाट अस्मीता सिंह(मानुषी)बीच कडा टक्कर हुने देखिएको छ । विगतको मत तथा मतदाताको राय अनुसार एमालेका ६८ वर्षीय घिमिरे र युवा नेतृ मानुषीबीचनै कडा टक्कर हुने अनुमान स्थानीयको छ । यो निर्वाचन क्षेत्रमा २८ जनाको उम्मेदवारी परेको छ । जसमध्ये १६ जना स्वतन्त्र उम्मेदवार छन् । सत्ता गठबन्धनबीचको चुनावी तालमेल छ । तर पहिलेको समझदारी अनुसार एमाले, जसपा र राप्रपाबीच तालमेल हुन सकेन । चुनावी प्रतिस्पर्धामा जुटेका एमालेका घिमिरे, माओवादी केन्द्रकी मानुषी, स्वतन्त्र उम्मेदवार रामवीर मानन्धर, जनता समाजवादी पार्टीका राजेन्द्रप्रसाद श्रेष्ठ, राप्रपाका ध्रुवविक्रम मल्ल, राष्ट्रिय स्वतन्त्र पार्टीका गणेश पराजुलीलगायत जितको दाबीसहित चुनावी प्रतिस्पर्धामा छन् । २०७४ सालको निर्वाचनमा एमालेबाट रामवीर मानन्धर निर्वाचित भएका थिए । त्यतिबेला १८ हजार १०२ मत ल्याएर जितेका मानन्धरले अहिले स्वतन्त्रतर्फबाट उम्मेदवारी दिएका छन् । उनका निकटम प्रतिस्पर्धी कांग्रेसका विक्रम थापाले १० हजार ७९ मत ल्याएका थिए । तेस्रो बनेको विवेकशील साझा पार्टीकी अनुपा श्रेष्ठले ५ हजार ३ सय ७६ मत ल्याएकी थिइन् । गत प्रतिनिधि सभा निर्वाचनमा ३८ हजार ६७६ मत खसेको थियो । २०७० सालको निर्वाचनमा पनि मानन्धरनै विजयी भएका थिए । यसरी दुई पटक जितेका मानन्धर अन्तिम समयमा आफ्नो पार्टी एमालेले टिकट नदिएपछि जसरी पनि जित्ने दाबीसहित स्वतन्त्र उम्मेदवारी दिएका छन् । काठमाडौं७ मा युवा नेतृ मानुषी, एमालेबाट राज्यमन्त्री बनेका तर पार्टीले टिकट नदिएपछि स्वतन्त्र उम्मेदवार बनेका रामवीरको चर्चा धेरै छ। चुनावी अभियानमा होमिएका २८ जना उम्मेदवार नै आफू अब्बल दाबी गरिरहेका छन् । शहरी विकास राज्यमन्त्रीको जिम्मेवारीमा रहँदा गरेका कामले आफूलाई मतदाताले न्याय गर्ने र जित आफ्नो हुने मानन्धरको दावी छ । उनले माओवादी केन्द्रका उम्मेदवार मानुषी र एमालेका श्यामकुमार घिमिरेलाई कडा चुनौती दिने देखिन्छ। मानन्धरले दोस्रो संविधानसभाबाट संविधान जारी गर्ने बेला महत्वपुर्ण भूमिका खेल्ने नेताका रुपमा पनि चिनिन्छन् । स्थानीय निकायबाट राजनीति शुरु गरेका मानन्धर काठमाडौं महानगरको वडा नम्वर १६ को वडा अध्यक्ष हुँदै सांसद र राज्यमन्त्रीसम्म बने । उनी तत्कालीन नेकपा एमाले र माओवादी एकताका शुत्राधार वामदेव गौतमलाई प्रतिनिधिसभामा पुर्याउन पद त्यागको घोषणा गरेर राजनीतिक वृत्तमा धेरै चर्चितभएका थिए । चौतर्फी आलोचनापछि वामदेव आफैँले उम्मेदवार नबन्ने घोषणा गरेपछि यो विषय गौण रह्यो । २०४९ देखि २०५९ सम्म नेकपा एमाले काठमाडौं जिल्ला कमिटी सदस्य भएर काम गरेका मानन्धर २०७० को दोस्रो संविधान सभा निर्वाचनमा पूर्वमन्त्री हिसिला यमीलाई फराकिलो मतान्तरले पराजित गर्दै विजयी बने र राजनीतिक छवी केही उचो बनाए । उनले आफू जनप्रतिनिधि हुँदा र पदमा रहँदा राजधानीका सम्पदा संरक्षणका क्षेत्रमा चासोकासाथ काम गरेकाले धेरैले तारिफ गर्छन् । रानीपोखरी निर्माणमा देखाएको तदारुकता, काठमाडौको फोहोर व्यवस्थापनमा खेलेको भूमिकाले निर्वाचनमा उनलाई फाइदा पुग्ने विश्लेषण राजनीतिक वृत्तमा हुने गरेको छ । बन्चरे डाडा ल्याण्डफिल साईट निर्माणको कामदेखि फोहोर मैला सुचना केन्द्र निर्माणलगायतका काम पनि मानन्धरकै सक्रियता र पहलमा भएको स्थानीय बताउँछन् । स्थानीय तह निर्वाचनमा एमालेका मेयर उम्मेदवार केशव स्थापित हराउने भूमिका खेलेको भन्दै केही एमाले नेताले असन्तुष्ट प्रकट गरेका थिए । एमाले नेताकै असन्तष्टि बढेपछि टिकट नपाएका उनी अहिले स्वतन्त्र उम्मेदवार बने । यो क्षेत्रमा जनता समाजवादी पार्टीले राजेन्द्र श्रेष्ठलाई उम्मेदवार बनाएको छ । २०५१ मै सांसद भएका उनी २०५६ र २०७४ मा पनि सांसदको जिम्मेवारीमा रहे । ०६४ अघिका निर्वाचनमा सो क्षेत्रबाट प्रतिनिधित्व गरेपनि पार्टी परिवर्तनका कारण उनको प्रभाव केही कम भएको आँकलन स्थानीयको छ । उनी आवद्ध पार्टी जसपा यो क्षेत्रमा निकै कमजोर छ । मालेबाट ०५६ को निर्वाचनमा संसद छिरेका श्रेष्ठ ०६४ को संविधान सभा निर्वाचनमा पराजित भएका थिए । त्यसपछि एमाले छोडेर अशोक राईको नेतृत्वमा खुलेको संघीय समाजवादीमा गएका थिए । त्यसबाट उनी संघीय मामिला तथा सामान्य प्रशासन मन्त्री पनि थिए । पृष्ठभूमिमा उनी अब्बल देखिए पनि अहिले काठमाडौं क्षेत्र नम्बर७ का मतदाता समक्ष धेरै चर्चामा नरहेको विश्लेषण हुने गरेको छ । त्यस्तै एमालेबाट उम्मेदवार बनेका घिमिरेसँग शैक्षिक र प्रशासनिक अनुभव धेरै छ । शिक्षणमा १० दश वर्ष बिताएका उनले प्रशासनिक क्षेत्रमा २२ वर्षको अनुभव संगालेका छन् । विद्यार्थीकालमा अनेरास्ववीयुमा आवद्ध भएका उनी जिफन्टमा रहेर काम पनि गरे । यो क्षेत्रमा एमालेका अन्य धेरै नेता उम्मेदवार बन्ने चर्चा चले पनि अन्तिम समयमा घिमिरेले बाजी मारेका थिए । सांगठनिक मत जे जस्तो भए पनि उनलाई आफ्नै संगठनबाट उठेका उम्मेदवार कडा चुनौती बन्ने देखिन्छन् । राप्रपाबाट उम्मेदवार बनेका ध्रुवविक्रम मल्ल खेल क्षेत्रका हुन् । धादिङका मल्ल माओवादी केन्द्र हुँदै राप्रपामा प्रवेश गरेका हुन् । माओवादी केन्द्र निकट गणतान्त्रिक खेलकुद महासंघका संस्थापक अध्यक्ष एवम् बालाजु डो प्रतिष्ठानका अध्यक्ष मल्ल २०७८ कार्तिकमा राप्रपा प्रवेश गरेका थिए । द्वन्दकालदेखि नै माओवादी केन्द्रमा आवद्ध मल्लले माओवादी निकट जनमुक्ति सेनाको पीएलए स्पोर्टस क्लबमा थिए । उनी करातेका प्रशिक्षक समेत हुन् । खेल क्षेत्रमा नाम कमाएका उनी राजनीतिक वृत्तमा जनतासँग कति निकट हुने हुन् त्यो मतदाताको मतमा निर्भर हुनेछ । यो क्षेत्रमा अहिले धेरैको चुनौती बनेकी उम्मेदवार पूर्वप्रधानमन्त्री डा बाबुराम भट्टराईकी पुत्री मानुषी हुन् । विद्यार्थी राजनीनिबाटै संगठित भएर काम गरेकी उनी युवामाझ प्रिय छिन । मानुषीले २०६५ मा त्रिभुवन विश्वविद्यालयको स्ववीयू सचिव भएर काम गरेकी थिइन । काठमाडौं महानगरपालिका वडा नम्बर १८, भुरुखेलमा जन्मेकी उनी अहिले नेपाल समाजवादी पार्टीको बागमती प्रदेश सचिव छन् । जवाहरलाल नेहरु विश्वविद्यालयबाट राजनीति शास्त्रमा स्नातकोत्तर गरेकी उनी महिला हिंसाविरुद्ध सशक्त आवाज उठाउँदै आएकी छन् । नेपाल समाजवादी पार्टीकी नेतृ तर नेकपा माओवादी केन्द्रको चुनाव चिन्हसहित उम्मेदवार बन्दा मतदाताले उनलाई कसरी बुझ्छन् त्यो हेर्न बाँकी छ। काठमाडौं क्षेत्र नम्बर७ मा ६१ हजार २९१ मतदाता छन् । निर्वाचन आयोगको अद्यावधिक विवरण अनुसार महिला मतदाता ३१ हजार ६६४ र पुरुष मतदाता २९ हजार ६२७ छन् । तथ्यांकमा काठमाडौं७ काठमाडौं क्षेत्र नम्बर७ मा ६१ हजार २९१ मतदाता छन् । निर्वाचन आयोगको अद्यावधिक विवरण अनुसार महिला मतदाता ३१ हजार ६६४ र पुरुष मतदाता २९ हजार ६२७ छन् । २०७४ सालको निर्वाचनमा ५७ हजार ५५८ मतदाता थिए । अहिले ३ हजार ७३३ मतदाता थपिएका छन् । थपिएका मतदाता अधिकांश २५ देखि ४५ वर्ष उमेर समूहका छन् । यो निर्वाचन क्षेत्रमा काठमाडौं महानगरको १६, १७, १८ र २५ नम्बर वडा पर्छन । यस्तै, तारकेश्वर नगरपालिकाको ३, ४ र ५ नम्बर वडा पर्छन । नागार्जुन नगरपालिकाका १, २ र ३ नम्वर वडा यसै क्षेत्रमा पर्छन् । सोह्रखुट्टे, क्षेत्रपाटी, नरदेवीलगायतका बढी जनघन्तव भएको बस्ती यहीँ पर्छ । गत वैशाखमा सम्पन्न स्थानीय तहको निर्वाचनमा वडाध्यक्षले प्राप्त गरेको मत विश्लेषण गर्दा काठमाडौं महानगरको १६, १७ र २५, नागार्जुन नगरपालिकाको १ र तारकेश्वर नगरपालिकाको ३ र ५ मा कांग्रेस विजयी भएको थियो । यस्तै, काठमाडौं महागरको १८, नागार्जुन नगरपालिकाको २ र ३, तारकेश्वरको ४ मा एमालेले जितेको थियो । स्थानीय तहको निर्वाचनमा वडाध्यक्षले प्राप्त गरेको मत विश्लेषण गर्दा यो क्षेत्रको सबैभन्दा ठुलो दल कांग्रेस छ । तर यस पटक यहाँ कांग्रेसबाट उम्मेदवार छैनन् । गठबन्धनमा नेकपा माओवादीलाई परेको यो क्षेत्रमा मानुषी उम्मेदवार छन् । स्थानीय तह निर्वाचनको परिणाम अनुसार माओवादी केन्द्रको स्थान पाँचौ मात्र हो । गत स्थानीय तहको निर्वाचनमा कांग्रेसले १४ हजार १६७ मत ल्याएको थियो । एमालेले १२ हजार २०२, नेकपा एकीकृत समाजवादीले ३ हजार आठ सय २, राप्रपाले ३ हजार २७ मत तथा माओवादी केन्द्रले ५७६ मत ल्याएको थियो । समझदारी अनुसार यस क्षेत्रमा राप्रपा र एमालेबीच तालमेल नहुँदा एमालेलाई घाटा लाग्ने देखिन्छ । तर, सत्ता गठबन्धनले माओवादी केन्द्रलाई टिकट दिएकाले उसले कांग्रेस र नेकपा एकीकृत समाजवादीको मत तान्नुपर्ने देखिन्छ । किनभने यो निर्वाचन क्षेत्रमा वडाध्यक्षको मत नियाल्दा माओवादी केन्द्रले राप्रपा भन्दा पनि थोरै मत ल्याएको छ । कांग्रेस, नेकपा एकीकृत समाजवादी, नेकपा माओवादी केन्द्रको मत जोड्दा १८ हजार ५४५ मत हुन्छ । जुन एमालेको मतभन्दा धेरै हो । यसरी स्थानीय तहको निर्वाचनलाई आधार मान्दा सत्ता गठबन्धन अघि देखिए पनि चुनावी अभियानमा होमिएका उम्मेदवारको प्रतिबद्धता, जनतासँग गरेका सम्झौताको पालना तथा मतदाताको रोजाइले परिणाम भने फरक हुन सक्नेछ ।"
एमालेको पक्षमा आगामी निर्वाचनको परिणाम आउँछ : नेता पोखरेल,"काठमाडौं : नेकपा एमालेका वरिष्ठ उपाध्यक्ष ईश्वर पोखरेलले आगामी निर्वाचनको परिणाम एमालेको पक्षमा आउने दावी गरेका छन्। काठमाडौं क्षेत्र नं ५ का उम्मेदवार पोखरेलले सोमबार घरदैलो अभियानका क्रममा बोल्दै पोखरेलले एमालेले उठाएका विषयहरु जनताले बुझेको भन्दै निर्वाचनको परिणाम एमालेको पक्षमा आउने दावी गरेका हुन्। उनले एमालेले उठाएका विषयहरुलाई साकार पार्नका लागि जनताको साथ र समर्थन एमालेले पाउने जिकिर गरे। निर्वाचनमा गठबन्धनका तर्फबाट फैलाइएका त्रासहरु च्यातिसकेको उनको भनाइ छ । पोखरेलले एमालेले उठाएका राजनीतिक स्थायीत्व, राष्ट्रिय हितको रक्षा, सुशासन, आर्थिक विकास र समृद्धि लगायतका मुद्दाहरुर्लाइ स्थापीत गरेरै छाड्ने प्रतिवद्धता जनाए। आगामी निर्वाचनमा प्रतिनिधिसभा सदस्यको लागि काठमाडौं ५ मा नेकपा एमालेकातर्फबाट ईश्वर पोखरेल र गठबन्धनका उम्मेदवार नेपाली कांग्रेसका युवा नेता प्रदीप पौडेलबीच मुख्य प्रतिस्पर्धा हुने देखिएको छ । गत वैशाखमा भएको स्थानीय तहको निर्वाचनमा सो क्षेत्रमा पर्ने १५ वडामा एमालेले ११, कांग्रेसले ३ र स्वतन्त्र एउटा वडामा विजयी भएका छन् । यसअघि विसं २०७४ निर्वाचनमा एमालेका उम्मेदवार ईश्वर पोखरेल र कांग्रेसका प्रकाशशरण महतबीच भएको प्रतिस्पर्धामा पोखरेल विजयी भएका थिए।"
बझाङमा ढुंगा लागेर घाइते भएकी महिलाको हेलिकोप्टरबाट उद्दार,बझाङ : भीरबाट खसेको ढुंगा लागेर घाइते भएकी महिलाको हेलिकोप्टरबाट उद्दार गरिएको छ । जिल्लाको साइपाल गाउँपालिका ३ की वडा सदस्यसमेत रहेकी डिकी गुरुङलाई बझाङमा उपचार सम्भव नभएपछि सोमबार नेपाली सेनाको हेलिकोप्टरमार्फत उद्दार गरिएको हो । २८ वर्षीया गुरुङ आइतबार साँझ घर नजिकैको जालिकाँडा भन्ने जंगलमा दाउरा काट्ने क्रममा माथिबाट ढुंगा खस्दा गम्भीर घाइते भएको साइपाल गाउँपालिका उपाध्यक्ष डोल्मा तामाङले जानकारी दिइन्। गुरुङको टाउकोमा गहिरो चोट लागेको र अवस्था गम्भीर भएकाले हेलिकप्टरमार्फत नेपालगञ्ज रेफर गरिएको हो। उद्दार खर्च ५ लाख बराबरको रकम गाउँपालिकाले व्यहोर्ने जनाएको छ ।
गृहमन्त्रीमाथि देशद्रोहको आरोप लगाउँदै इमरान खानले भने गोली लागेकै विन्दुबाट र्याली सुरु हुन्छ,"इस्लामावाद : पाकिस्तानका गृहमन्त्री राना सनौल्लाले पाकिस्तान तेहरीकएइन्साफ (पीटीआई)का प्रमुख इमरान खानले पाकिस्तानविरुद्ध देशद्रोह गरेको आरोप लगाएका छन्। जिओ न्युजसँग कुरा गर्दै उनले भने, इमरान खानले राज्यविरुद्ध देशद्रोहको अपराध गरिरहेका छन्। पाकिस्तानको पञ्जाब प्रान्तको वजीराबादमा गत हप्ता एक राजनीतिक र्यालीका क्रममा गोली प्रहार गरिएका पाकिस्तानका पूर्वप्रधानमन्त्री इमरान खानले राजधानी इस्लामावादतर्फको लामो पदयात्रा मङ्गलबार देखि पुनः सुरु गर्ने घोषणा गरे। लाहोरमा आयोजित पत्रकार सम्मेलनमा खानको भनाइलाई उद्धृत गर्दै पाकिस्तानी पत्रिका डनले भनेको छ, हामीले निर्णय गरेका छौं। हाम्रो मार्च वजीराबादको त्यही बिन्दुबाट सुरु हुनेछ जहाँ मलाई र अन्य ११ जनालाई गोली हानिएको थियो। उक्त घटनामा मोअज्जम शहीद भएका थिए। इमरान खानको एउटै मात्र माग छ : उनलाई प्रधानमन्त्रीको कुर्सीमा बस्नका लागि संस्थाहरूले अङ्गीकार गर्न चाहन्छन्, गृहमन्त्रीले भने। खानले सेना प्रमुखको नियुक्तिलाई विवादास्पद् बनाउन चाहेको पनि सनौल्लाले दाबी गरे।"
"धवलागिरी र मालिकामा नमुना मतदान, न्यून मत बदर","बेनी : म्याग्दीको धवलागिरी गाउँपालिका७ धारापानी र मालिका गाउँपालिकाको केन्द्र दरवाङमा सोमबार नमुना मतदान गरिएको छ। जिल्ला निर्वाचन कार्यालयको आयोजनामा धारापानीको किसानी चन्द्रकुन्ता मावि परिसर र दरवाङको खेलमैदानमा नमुना मतदान भएको हो। धारापानीमा ४२ र दरवाङमा ४५ जनाले मतदान गरेका जिल्ला निर्वाचन अधिकारी भीमप्रसाद घिमिरेले बताए। प्रतिनिधि र प्रदेशसभा निर्वाचनमा मतदाता शिक्षाको अवस्था पहिचान र निर्वाचन सामग्रीको परीक्षणका लागि नमुना मतदान गरिएको उनले बताए। घिमिरेका अनुसार धारापानीमा सातवटा र दरवाङमा दुईवटा मत वदर भएको थियो। परिक्षणका लागि मतदान अधिकृतको हस्ताक्षर नभएको मतपत्र दिइएको थियो। स्थानीयवासिन्दा, विद्यार्थी, कर्मचारीहरूले नमुना मतदानमा भाग लिएका थिए। मंसिर ४ गते हुने चुनावमा चार वटा मतपत्रमा मतदान गर्नुपर्छ। मतदानमा सहभागी भएका सर्वसधारणले संघ र प्रदेशको प्रत्यक्षतर्फ मतदान गर्न सहज भएपनि धेरै चुनाव चिह्न भएको समानुपातिकको मतपत्रमा अलमलिएको बताएका थिए। निर्वाचन आयोगको देशव्यापी कार्यक्रमअन्तर्गत म्याग्दीमा कात्तिक १८ गतेदेखि ४६१ जना स्वमसेवक परिचालन भएका छन्। राजनीतिक दल र उमेद्वारहरूले पनि मतदाता शिक्षालाई केन्द्रित गरेर कार्यकर्ता परिचालन गरेको जनाएका छन्। गत वैशाख ३० मा भएको स्थानीय तह निर्वाचनमा ५४ हजार ६७८ मत खसेकोमा ९२४३ प्रतिशत मत सदर भएको थियो। २०७४ सालको प्रतिनिधि र प्रदेशसभा सदस्य निर्वाचनमा ४७ हजार ४४९ मत खसेकोमा समानुपातिकको प्रतिनिधीसभातर्फ चार हजार ६८६ (९८७ प्रतिशत) र प्रदेशसभातर्फ छ हजार ७७५ (१४२७ प्रतिशत) मत बदर भएको थियो। प्रत्यक्षतर्फ प्रतिनिधिसभामा ४८१ प्रतिशत र दुई वटै प्रदेशसभामा एक हजार ४८३ ३१२ प्रतिशत मत बदर भएको निर्वाचन कार्यालयको अभिलेख छ। प्रतिनिधीसभामा १ र प्रदेशसभामा २ वटा निर्वाचन क्षेत्र रहेको म्याग्दीमा निर्वाचित हुने तीन पदका लागि १९ जना उमेद्वार प्रतिस्पर्धामा छन्। बेनी नगरपालिका, रघुगंगा र अन्नपूर्ण गाउँपालिकालाई समेटेको ४९ मतदान स्थलमा ६८ वटा केन्द्र रहेको प्रदेशसभा क्षेत्र (क) मा ४८ हजार ४७२ मतदाता छन्। मंगला, मालिका र धवलागिरी गाउँपालिका समावेश ३३ स्थलमा ५१ केन्द्र रहेको प्रदेशसभा क्षेत्र (ख) मा ३७ हजार ६४८ जना मतदाता छन्। ६ वटा स्थानीय तह र ४५ वटा वडा रहेको म्याग्दीमा ८२ वटा मतदान स्थल, ११९ वटा मतदान केन्द्र र ८६ हजार जना मतदाता छन्।"
हामिद कारजाईका भाइ तालिबानको हिरासतमा,काबुल : अफगानिस्तानका पूर्व राष्ट्रपति हामिद कारजाईका भाइ महमुद कारजाईलाई आइतबार तालिबानले पक्राउ गरेको छ। स्रोतका अनुसार उनलाई काबुल विमानस्थलबाट पक्राउ गरिएको हो। उनी पूर्वमन्त्री एवं अफगानिस्तानका प्रतिष्ठित व्यापारीसमेत हुन्। पूर्व सहरी विकास र भूमि मन्त्री कारजाईलाई कानुनी समस्याका कारण विदेश यात्रा गर्न प्रतिबन्ध लगाइएको तालिबानका प्रवक्ताले टोलो न्युजलाईलाई जानकारी दिएका छन्। तालिबानको प्रधानमन्त्री कार्यालय स्रोतको हवाला दिँदै खामा प्रेसले महमुद कारजाईलाई तालिबानको गुप्तचरले काबुल विमानस्थलबाट पक्राउ गरेको बताएको छ। उनी दुबईको एरियाना एयरलाइन्सको उडानबाट विदेन जाँदै थिए।
मधेस प्रदेश सेमिफाइनलमा,"काठमाडौं : मधेस प्रदेश प्रधानमन्त्री कप एकदिवसीय राष्ट्रिय पुरुष क्रिकेट प्रतियोगिताको समूह बीअन्तर्गत सोमबार भएको खेलमा बागमती प्रदेशविरुद्ध खेल टाई भएपछि एक खेल अगावै सेमिफाइनलमा पुगेको छ। कीर्तिपुरस्थित त्रिवि क्रिकेट मैदानमा टस जितेर ब्याटिङ रोजेको मधेसले ४६२ ओभरमा सबै विकेट गुमाउनुअघि एक सय ९० रनको योगफल तयार गरेको थियो। दोस्रो इनिङमा एक सय ९१ रनको लक्ष्य पछ्याएको बागमतीले ४९२ ओभरमा सबै विकेट गुमाउनुअघि समान एक सय ९० रन नै बनाएपछि खेल टाई भएको हो। बागमतीका लागि ५२ बलको सामना गरेका पृथु बाँस्कोटाले दुई चौका र एक छक्कासहित सर्वाधिक ४० रनको योगदान गरे। त्यस्तै, ओपनर ऋत गौतम ३२ तथा इशान पाण्डे ३१ रन बनाएर पेभेलियन फर्केका थिए। त्यस्तै विवेक मगर २५ तथा सूर्य तामाङ २८ रन बनाएर पेभेलियन फर्केका थिए। अन्य ब्याटरले उल्लेख्य प्रदर्शन गर्न सकेनन्। बलिङतर्फ मधेसका लागि राजेश यादव र प्रदीप पासवानले तीनतीन विकेट लिए। रुपेश सिंहले दुई तथा हरिशंकर साहले एक विकेट लिए। पहिलो इनिङमा ब्याटिङ गरेको मधेसका लागि रोहन विकले ९४ बलमा ६ चोका र दुई छक्कासहित ६३ रनको अर्धशतकीइ इनिङ खेलेका थिए। ओपनर सन्तोष कार्कीले २३ रनबाहेक अन्य ब्याटरको योगदान उल्लेख्य रहेन। बागमतीका लागि नन्दन यादव र सूर्य तामाङले तीनतीन तथा रामनरेश गिरी र प्रतिश जिसीले दुईदुई विकेट लिएका थिए। बराबरीसँगै समूह बीमा तीन खेलबाट पाँच अंक जोडेको मधेसले अन्तिम चारमा स्थान बनाएको छ। समान तीन खेलबाट ६ अंक जोडेको नेपाल पुलिसले पनिसे मिफाइनल यात्रा तय गरिसकेको छ। चार खेलबाट चार अंकमात्रै जोडेको लुम्बिनीको यात्रामा पूर्णविराम लागिसकेको छ। त्यस्तै, समूह चरणमा एक खेल जितेको प्रदेश एक चौथो स्थानमा रहँदै बाहिइसकेको छ भने जितविहीन बागमतीले तालिकाको अन्तिममा रहेर प्रतियोगिता टुङ्ग्याएको छ। समूह एबाट एपीएफले सेमिफाइनल यात्रा तय गरिसकेको छ भने गण्डकी आर्मीको नतिजा पर्खेर बसेको छ। अन्तिम खेलमा आर्मीले कर्णाली प्रदेशविरुद्ध जित हासिल गर्यो भने विभागीय टिम नै अन्तिम चारमा पुग्ने छ। आर्मी पराजित भए गण्डकीले समूहको उपविजेताको हैसियतमा सेमिफाइनलमा स्थान बनाउने छ। सुदूरपश्चिम र कर्णालीको यात्रा समूह चरणमै टुङ्गिसकेको छ।"
चुनावअघि सहकारीले साधारणसभा गर्न नपाउने,"काठमाडौं : निर्वाचन आचारसंहिताका कारण सहकारीका साधारणसभा रोकिएका छन्। बागमती प्रदेशको भूमि व्यवस्था, सहकारी तथा गरिवी निवारण मन्त्रालयले सहकारी संघसंस्थाले प्रतिनिधिसभा तथा प्रदेशसभा सदस्यका उम्मेदवारलाई साधारणसभाको अतिथी बनाउन थालेपछि साधारणभामा रोक लगाएको छ। मन्त्रालयले सोमबार निर्देशन जारी गर्दै मंसिर ४ गतेसम्म साधारणसभा नगर्न निर्देशन जारी गरेको छ। प्रदेश सहकारी रजिष्ट्रार नारायणप्रसाद ज्ञवालीले निर्देशन जारी गर्दै अतिथि बोलाएर मतदाता प्रभावित गर्नेजस्ता निर्वाचन आचारसंहिताविपरीत हुने भन्दै साधारणसभा नगर्न सचेत गराइएको हो। निर्वाचन आयोगले यसअघि नै सहकारीले निर्वाचन सहितको साधारणसभा मात्र गर्न नपाउने जनाएको थियो। निजी क्षेत्रका बैंक तथा वित्तीय संस्था, सहकारी, व्यापारिक तथा औद्योगिक क्षेत्रका सञ्चालक तथा कर्मचारीले निर्वाचन प्रभावित गर्ने कुनै गतिविधि गर्न नपाइने आयोगले उल्लेख गरेको छ।"
डेंगुबाट मृत्यु हुनेको संख्या ५५ पुग्यो,"काठमाडौंः डेंगु संक्रमणबाट पछिल्लो २४ घण्टामा थप एकजनाको मृत्यु भएको छ । योसँगै डेंगुबाट मृत्यु हुनेको संख्या ५५ पुगेको छ । यस्तै, डेंगु संक्रमितको संख्या ५० हजार २५३ पुगेको छ । डेंगु ७७ वटै जिल्लामा फैलिएको स्वास्थ्य मन्त्रालयले जनाएको छ। नेपालमा पहिलो पटक सन् २००४ मा एक जनामा डेंगु देखिएको थियो। सन् २००५ मा भने डेंगुका बिरामी देखिएका थिएनन् । सन् २०२० मा पाँच सय ३० जना र सन् २०२१ मा पाँच सय ४० जना डेंगुका बिरामी देखिएका थिए । पानी जम्ने सफा ठाउँमा एडिज एजिप्टी र एडिस एल्बोपिक्टसप्रजातिको लामखुट्टेले फूल पार्दछ र ती फूलबाट लार्भा निस्कन्छ र त्यहीं लार्भा वयस्क भएपछि टोकेर डेंगुको रोग लाग्ने गरेको विज्ञहरु बताउँछन्। पछिल्लो समय लामखुट्टेको टोकाइबाट लाग्ने रोग डेंगुका बिरामी बढ्दै गएपछि काठमाडौं महानगरकाले लार्भा खोज र नष्ट गरअभियान सञ्चालन गरेको थियो । डेंगुबाट सतर्क रहन स्वास्थ्य मन्त्रालयले आग्रह गरेको छ ।"
तनहुँमा निर्वाचन बिथोल्ने तयारीमा रहेको गिरोह प्रहरी नियन्त्रणमा,"तनहुँ : निर्वाचनको मिति नजिकिदै गर्दा विभिन्न गिरोहहरु सल्बलाउन थालेका छन् । निर्वाचन बिथोल्ने गरी मतदाताहरुमा त्रास फैलाउने र विभिन्न भ्रम छर्ने उद्देश्यले गिहरोहरु सक्रिय हुन थालेको पाइएको हो। गत कार्तिक १३ गते तनहुँको बन्दिपुर गाउँपालिका १ बाट निर्वाचन बिल्ने गरी योजना बनाइरहेको अबस्थामा प्रहरीले पाँचजनाको समूहलाई पक्राउ गरेको छ । पक्राउ पर्नेहरुमा अमृत सापकोटा (गौरव), भवनबहादुर उपरकोटी (सागर), गमबहादुर पौडेल, विजयराज पौडेल र उपबहादुर थापा मगर रहेको जिल्ला प्रहरी कार्यालय तनहुँका प्रहरी नायब उपरीक्षक युवराज खड्काले जानकारी दिए । प्रहरीका अनुसार उनीहरुको साथबाट साढे दुई किलो बारुद्ध र निर्वाचन विरुद्धका पर्चाहरु बरामद गरिएको छ । पर्चामा नेपाल कम्युनिष्ट पार्टी (माओवादी) लेखिएको प्रहरीले जनाएको छ । फेला परेका पर्चामा निर्वाचन बहिष्कार गरौं, बक्स बमहरु राखौं, उम्मेदवारलाई गाउँ छिर्न नदिउलगायतका निर्वाचन विरुद्धका नाराहरु उल्लेख गरेको प्रहरी नायब उपरीक्षक खड्काले बताए । उनका अनुसार पक्राउ परेका गौरव पार्टीको गण्डकी प्रदेश संयोजक र सागर प्रदेश ब्युरो इन्चार्ज रहेको खुलेको छ । यो घट्नापछि निर्वाचन लक्षित अन्य गतिविधि पनि हुनसक्ने भएकाले निगरानी बढाइएको छ,' उनले भने हामीले थप अनुसन्धान गरिरहेका छौँ ।'"
च्याम्पियन्स लिगको अन्तिम १६ मा रियाल र लिभरपुल भिड्ने,"जेनेभा: युरोपेली क्लब फुटबलको सबैभन्दा ठूलो प्रतियोगिता यूईएफए च्याम्पियन्स लिगको साविक विजेता रियाल मड्रिडले अन्तिम १६ मा लिभरपुलको सामना गर्ने भएको छ। सोमबार स्वीटजरल्यान्डमा भएको ड्रबाट अन्तिम१६ मा हुने भिडन्तको टुङ्गो लागेको हो। गत संस्करणको फाइनलमा १० को नतिजामा पराजित गर्दै रियालले कीर्तिमानी १४औं पटक उपाधि जितेको थियो। यस्तै, जर्मन क्बल आरबी लाइपजिग र म्यानचेस्टर सिटी क्वार्टरफाइनलमा स्थान बनाउनका लागि आमने सामने हुनेछन्। यस्तै, बेल्जियम क्बल ब्रुजले पोर्चुगलको बेन्फिकासँग खेल्ने छ। इटालियन क्बल एसी मिलान र टोटनहम आमनेसामने हुँदा फ्रान्कफर्ट र नेपोली भिड्ने छन्। सन् २०२१ को च्याम्पियन चेल्सीले जर्मन क्लब डर्टमन्डसँग खेल्ने भएको छ। यस्तै, इन्टर मिलान र पोर्टो तथा पीएसजी र बायर्न म्युनिख आमनेसामने हुने निश्चित भएको छ। नोभेम्बरडिसेम्बरमा विश्वकप हुने भएकाले त्यसपछि मात्रै अन्तिम १६ का खेल हुनेछन्।"
पीएम कपमा सुदूरपश्चिमको पहिलो जित,"काठमाडौं : नारायण जोशीको चार विकेटप्रेरित सुदूरपश्चिम प्रदेशले प्रधानमन्त्री कप राष्ट्रिय पुरुष क्रिकेट प्रतियोगितामा कर्णाली प्रदेशविरुद्ध पाँच विकेटको जित निकालेको छ। समूह चरणको अन्तिम खेलसम्म जितविहीन रहेको सुदूरपश्चिमको यो पहिलो जित हो। मुलपानी क्रिकेट मैदानमा टस हारेर ब्याटिङको निम्तो पाएको कर्णालीले ३८१ ओभरमा सबै विकेट गुमाउनुअघि एक सय ५० रनको योगफल तयार गरेको थियो। दोस्रो इनिङमा जवाफी ब्याटिङमा उत्रिएको सुदूरपश्चिमले २९४ ओभरमा पाँच विकेट गुमाएर एक सय ५५ रनसहित लक्ष्य पूरा गर्यो। सुदूरपश्चिमका लागि ओपनर गजेन्द्र बोहराले ५१ बलमा चार चौका र एक छक्कासहित सर्वाधिक ४१ रनको योगदान गरे। त्यस्तै सुदूरपश्चिमका लागि ३३ बल सामना गरेका शेर मल्लले तीन चौका र तीन छक्कासहित अविजित ३४ रनको योगदान गरे। कप्तान राजु रिजाल २९ बलमा चार चौका र एक छक्कासहित अविजित २४ रनको योगदान गरे। बलिङतर्फ कर्णालीका लागि रविन्द्र शाहीले सर्वाधिक तीन तथा दिवान पुनले दुई विकेट लिएका थिए। त्यसअघि ब्याटिङ गरेको कर्णालीका लागि ९६ बलको सामना गरेका अर्नुन घर्तिले चार चौका र पाँच छक्कासहित ७० रनको अर्धशतकीय इनिङ खेलेका थिए। सुवाष ऐरले २४ तथा हिमान्सु शाहीले १२ रन बाहेक अन्य ब्याटरले उल्लेख्य प्रदर्शन गर्न सकेनन्। बलिङतर्फ सुदूरपश्चिमका लागि नारायणले ५१ ओभरमा १६ रन खर्चेर सर्वाधिक चार विकेट लिए। त्यस्तै हेमन्त धामीले तीन, गजेन्द्रले दुई तथा मिलन बोहराले एक विकेट लिए। पहिलो खेलमा गण्डकी प्रदेशसँग ६९ रनले पराजित भएको सुदूरपश्चिमले दोस्रो खेलमा एपीएफसँग १० विकेटको फराकिलो पराजय भोगेको थियो। तेस्रो खेलमा त्रिभुवन आर्मी क्लबसँग एक सय ६९ रनले हारेको सुदूरपश्चिमको जारी प्रतियोगितामा यो पहिलो जित हो। सुरुआती तीन खेलमा पराजित भएसँगै सेमिफाइनल प्रवेशको सम्भावना यसअघि नै समाप्त भइसकेको थियो। अन्तिम खेलमा जितसँगै सुदूरपश्चिम प्रदेशले प्रतियोगिताको सुखद् अन्त्य गरेको छ।"
तस्बिरमा प्रकाशमान सिंहको घरदैलो अभियान (फोटोफिचर),काठमाडौं : प्रतिनिधिसभा तथा प्रदेशसभा निर्वाचन नजिकिएसँगै नेताहरुले चुनावी अभियानलाई तीव्रता दिएका छन्। मतदाताको घरमै पुगेर विभिन्न आश्वासन बाड्न थालेका छन्। उनीहरुले विकास निर्माणको योजनादेखि रोजगारी दिनेसम्मका आश्वन दिने गरेको मतदाताहरुले बताएका छन्। यसैबीच नेपाली कांग्रेसका उम्मेदवार प्रकाशमान सिंह मतदाताको घरघर पुगेर मत मागिरहेका छन्। उनी मत माग्न बिहानदेखि बेलुकासम्म व्यस्त देखिन्छन्। घरदैलो अभियानका क्रममा सिंहले राजनीति स्थिरता कायम गर्दै जनताको जनजिविका र आर्थिक समृद्धिको एजेण्डा अहिलेको प्रमुख प्राथमिकता भएको बताएका छन्। उनले यसपटकको निर्वाचनमा गठबन्धनलाई बलियो बनाएर संविधानको पूर्ण कार्यान्वयन गर्दै गाउँमा सिंहदरबार नारामा नभइ व्यवहारमा पुर्याउने दावी गरेका छन्। सिंह सत्तागठबन्धनबाट काठमाडौं क्षेत्र नम्बर १ बाट प्रतिनिधिसभाका उम्मेदवार हुन्।
बलात्कार आरोपमा पक्राउ परेका क्रिकेटर धनुष्कालाई श्रीलंकाले गर्यो निलम्बन,"सिड्नी : बलात्कारको आरोपमा अस्ट्रेलियामा पक्राउ परेका श्रीलंकन ब्याटर धनुष्का गुनाथिललाई श्रीलंका किक्रेटले सबै फर्म्याटबाट निलम्बन गरेको छ। धनुष्का एक महिलालाई बलात्कार गरेको आरोपमा सिड्नीको सेन्ट्रल विजनेस डिस्ट्रिक्टबाट आइतबार बिहान पक्राउ परेका थिए। गतसाता रोजे बेमा एक महिलामाथि यौन दुर्व्यवहार गरेको उजुरीपछि उनी शनिबार राति करिब १ बजे पक्राउ परेका थिए । अनलाइन डेटिङ एपमार्फत केही दिनयता ती महिला र पुरुष (धनुष्का) बीच कुराकानी भइरहेको थियो, उनले नोभेम्बर २ मा ती महिलालाई बलात्कार गरेको उजुरी परेको छ,' न्यु साउथ वेल्स प्रहरीले जारी गरेको वक्तव्यमा भनिएको छ, अनुसन्धानकै क्रममा अपराध भएको स्थानको विशेष टोलीले हिजो (शनिबार) निरीक्षण गरेको थियो। थप अनुसन्धानकै क्रममा सिड्नीस्थित ससेक्स होटेलबाट ३१ वर्षीय पुरुष पक्राउ परेका छन्। चारपटक जबरजस्ती करणी गरेको आरोपमा उनलाई सिड्नी प्रहरी चौकीमा राखिएको पनि वक्तव्यमा उल्लेख छ। यस्तै, श्रीलंका क्रिकेटले पनि एक विज्ञप्ति जारी गर्दै धनुष्का पक्राउ परेको आईसीसीले जानकारी दिएको बताएको थियो। धनुष्का पक्राउ परेको आईसीसीले जानकारी गराएको छ, र उनलाई नोभेम्बर ७ (सोमबार) मा अदालतमा उपस्थित गराइँदैछ,विज्ञप्तिमा भनिएको थियो, श्रीलंका क्रिकेटले अदालतमा हुने प्रक्रियाको पूर्ण निगरानी गर्नेछ र आईसीसीसँग पनि यो विषयमा छलफल गर्नेछ। यदि खेलाडी दोषी प्रमाणित भए उनीमाथि कठोर निर्णय लिइनेछ। सोमबार एक विज्ञप्ति जारी गर्दै श्रीलंका क्रिकेटले उनलाई सबै फर्म्याटबाट निलम्बन गरेको जानकारी गराउँदै यदि दोषी प्रमाणित भए कारबाहीसमेत गर्ने बताएको छ। धनुष्का ह्याम्स्ट्रिङका कारण विश्वकप खेलिरहेको टिमबाट बाहिरिएका थिए। टिममा उनको प्रतिस्थापन भइसके पनि अस्ट्रेलियामै रहेका धनुष्काले श्रीलंकाका लागि आठ टेस्ट, ४७ एकदिवसीय अन्तर्राष्ट्रिय र ४६ टीट्वेन्टी अन्तर्राष्ट्रिय खेलिसकेका छन्। उनले सन् २०१५ को नोभेम्बरमा श्रीलंकाली टिमबाट डेब्यू गरेका थिए। समूह चरणको अन्तिम खेलमा इङ्ल्यान्डसँग पराजित भएसँगै श्रीलंकाको विश्वकप यात्रामा पूर्णविराम लागिसकेको छ।"
तयार भयो एउटै ढुङ्गाबाट बनेको नेपालकै ठूलो सालिक,ताप्लेजुङः ताप्लेजुङ सदरमुकाम फुङलिङमा बनेको किराँत धर्मका महागुरु फाल्गुनन्द लिङ्देनको पूर्ण कदको सालिकको कात्तिक २५ गते अनावरण हुने भएको छ । १५ फिट अग्लो र एउटै ढुङ्वाबाट बनेको १ सय ३५ क्विन्टल वजन भएको सालिकको फाल्गुनन्द लिङ्देनको १ सय ३८ औं जन्मजयन्तीको अवसरमा अनावरण गर्न लागिएको हो । प्रदेश १ का प्रमुख पर्शुराम खापुङको उपस्थितिमा किराँत धर्मगुरु आत्मनन्द लिङ्देन र गुरुआमा पवित्राहाङ्मा साँवाको उपस्थिति सालिक अनावरण गरिने निर्माण समितिका अध्यक्ष खगेन्द्र फेम्बूले जानकारी दिए । उनका अनुसार सो सालिक नेपालकै सबैैभन्दा ठूलो हो । आईतबार फुङ्लिङमा पत्रकार सम्मेलन गर्दै समितिले सालिक निर्माणको क्रममा करिव एक करोड रुपैंया खर्च भएको र अहिलेसम्मको निर्माण लगानीमा धार्मिक व्यत्तित्व र दाताहरुको सहयोग रहेको फेम्बोले बताए ।
टिपरले चुडालेको बिजुलीको तार काल बनेर आएपछि,"वीरगन्ज : वीरगन्जमा टिपरले चुडालेको बिजुलीको तार खसेर करेन्ट लाग्दा एकजनाको मृत्यु भएको छ । करेन्ट लागेर अर्का एकजना घाइते भएका छन् । करेन्ट लागेर मृत्यु हुनेमा पर्साकै बहुदरमाई नगरपालिका ४ बहुअरी पिडारी घर भएका ४५ वर्षीय नागेन्द्रप्रसाद यादव रहेका छन् । करेन्ट लागेर घाइते भएका वीरगन्ज ममहानगरपालिका ३२ चोर्नीका १९ वर्षीय सिकेन्द्र प्रसाद यादवको नारायणी अस्पतालमा उपचार भइरहेको छ । प्रहरीका अनुसार , सोमबार बिहान १० बजेतिर वीरगन्ज २२ ड्राइपोट्रपरवानिपुर सडकखण्डस्थित जगरनाथपुर क्वालिटी धर्मकाटा छेउमा ना ८ ख ३८४९ नम्बको टिपरले माटो खसालेर व्याक गर्ने क्रममा विद्युतको तार चुडिएर ना ४६ प ५५४२ नम्बरको मोटरसाइकलमा खसेको थियो । त्यस क्रममा करेन्ट लागेर मोटरसाइकल चालक नागेन्द्र र त्यसमा सवार सिकेन्द्र घाइते भएका थिए । दुवैजनालाई उपचारका लागि नारायणी अस्पताल लैजाने क्रममा नागेन्द्रको बाटोमा नै मृत्यु भएको हो । टिपरका चालक फरार भएकाले उनको खोजी भइरहेको पर्साका प्रहरी प्रवक्ता प्रहरी नायव उपरीक्षक दिपक गिरीले जानकारी दिए ।"
आईसीसी प्लेयर अफ दी मन्थ चुनिए कोहली,"काठमाडौं: भारतीय ब्याटर विराट कोहली अन्तर्राष्ट्रिय क्रिकेट परिषद् (आईसीसी)को अक्टोबर महिनाका उत्कृष्ट खेलाडी चयन भएका छन्। अस्ट्रेलियामा जारी टीट्वेन्टी विश्वकपमा उत्कृष्ट प्रदर्शन गरिरहेका कोहलीलाई आईसीसीले विजेता घोषणा गरेको हो। जिम्बाब्वेका कप्तान सिकन्दर राजा र दक्षिण अफ्रिकाका डेभिड मिलर पनि मनोनयमा परेका थिए। अक्टोबरमा चार इनिङ मात्रै ब्याटिङ गरेका कोहलीले तीन उत्कृष्ट इनिङ खेलेका थिए। जसमध्ये पाकिस्तानविरुद्ध अविजित ८२ रनको शानदार इनिङ थियो। उनकै उत्कृष्ट प्रदर्शन प्रेरणामा भारत विश्वकपको सुपर१२ बाट समूह दुईको विजेता बन्दै सेमिफाइनलमा पुगिसकेको छ। फाइनल प्रवेशका लागि कोहलीको भारतले इङ्ल्यान्डसँग बिहीबार खेल्नेछ। महिनाको उत्कृष्ट खेलाडी चयन हुनु खुशीको कुरा हो, कोहलीले भनेका छन्, संसारभरका खेलाडी र समर्थकहरुले चयन गर्नभएकाले यो अवार्डले अझै धेरै महत्त्व राख्छ । कोहलीले अन्य मनोनित खेलाडीहरु र आफ्नो टिमका सदस्यहरुलाई पनि यो अवार्ड समर्पित गरेका छन्।"
राष्ट्रपति भण्डारी आज आइसल्याण्ड जाँदै,काठमाडौं : राष्ट्रपति विद्यादेवी भण्डारी जनगणतन्त्र आइसल्याण्डको औपचारिक भ्रमणमा जाँदैछिन। राष्ट्रपति भण्डारी १८ सदस्यीय नेपाली प्रतिनिधिमण्डलको नेतृत्व गर्दै साँझ ६ बजे कतार एयरवेजको जहाजमार्फत् त्यसतर्फ प्रस्थान गर्ने परराष्ट्र मन्त्रालयले जनाएको छ। महिला राजनीतिज्ञको विश्वव्यापी सञ्जाल वुमन पोलिटिकल लिडर्स (डब्लुपीएलकार्यक्रममा सहभागी हुन राष्ट्रपति भण्डारी आज त्यसतर्फ जान लागेकी हुन्। राष्ट्रपति भण्डारी कात्तिक २१ देखि २६ गतेसम्म आइसल्याण्डको भ्रमणमा रहने परराष्ट्र मन्त्रालयले जनाएको छ । भण्डारी कात्तिक २६ गते बिहान ७ :३० बजेतिर स्वदेश फर्किने कार्यतालिका छ।
"पाकिस्तानमा बढ्यो डेँगुको प्रकोप, एकै दिन ५ जनाको मृत्यु",एजेन्सी: पाकिस्तानमा केही महिना यतादेखि सुरु भएको डेँगुको प्रकोप झन् बढेको पाइएको यहाँका स्वास्थ्य अधिकारीहरुले जानकारी दिएका छन् । ती अधिकारीका अनुसार पाकिस्तानका पूर्वी प्रान्त पञ्जावमा पछिल्लो समयमा यसको प्रकोप बढेको पाइएको छ । पञ्जावमा मात्र आइतबार चार जनाको ज्यान गएको बताइएको छ । त्यसैगरी सिन्ध प्रान्तमा अर्का एकजनाको ज्यान गएको छ । पञ्जाव प्रान्तमा मात्र २४ घन्टायता दुई सयभन्दा बढी व्यक्तिमा डेँगुको सङ्क्रमण भएको पाइएको छ । सिन्धमा पनि यसको प्रकोप बढेको पाइएको छ । करिब तीन महिना यतादेखि बढेको यो सङ्क्रमणबाट यस वर्षमात्र सिन्ध प्रान्तमा १६ हजार जनाभन्दा बढी सङ्क्रमित भएका छन् । साथै सिन्ध प्रान्तमा पनि यो सङ्क्रमणबाट १९ हजार भन्दा बढी व्यक्ति सङ्क्रमित भएका पाइएको छ । यस वर्षको मनसुनी वर्षाले पाकिस्तानमा ठूलो क्षति पुर्याएको थियो । दशौँ लाख मानिस प्रभावित भएका थिए भने लाखौँ जना घरबारबिहीन भएका छन् । बाढीपछिको फोहर र बाढी प्रभावित नागरिकको अव्यवस्थित बसाइका कारण यहाँ डेँगुको प्रकोप बढेको बताइएको थियो । तर अहिले पनि सो प्रकोप नघटेको यहाँको स्वास्थ्य विभागले जानकारी दिएको छ ।
सामाचकेवा पर्व विर्सजन गरिँदै,"महोत्तरी : मिथिलाञ्चाल क्षेत्रको प्रसिद्ध पर्व सामाचकेवा आज विसर्जन गरिँदैछ। आज शरद (कार्तिक) पूर्णिमाको अवसर पारेर घरघरमा मनाइने सामाचकेवा पर्वको विर्सजन गर्न लागिएको हो। मिथिलामा छोरीलाई विवाहपछि बिदाइ गरिने परम्परा झै आज मध्यराति सामालाई पनि बिदाइ गरिने भएको गौशाला नगरपालिका९ की बबि सिंहले बताइन्। उनका अनुसार आजराति पायक पर्ने खाली खेत वा जलाशयमा गई माटाले कलात्मक आकारमा निर्मित सामाचकेवालाई विर्सजन गरिनेछ। कात्तिक शुक्ल पञ्चमी अर्थात छठपर्वको खरनादेखि कार्तिक पूर्णिमासम्म मिथिलाको घरघरमा दिदीभाइको प्रेमको प्रतीकका रूपमा सामाचकेवा पर्वमा साँझ पर्नासाथ मैथिली परम्परागत गीत गाएर पर्व मनाउने गर्दछ। मिथिलामा मनाइने दिदीभाइको पर्वमध्ये यो तेस्रो पर्व हो। यसअघि जनै पूर्णिमाको दिन मनाइने रक्षा बन्धन (राखी) र भाइटिकाको दिन मनाइने भाइदुजपछि सुरु भएको दिदीभाइको तेस्रो पर्व यो सामाचकेवा हो। गौशाला नगरपालिका११ की ममता महतोका अनुसार साँझ पर्नासाथ टोल छिमेककी महिलाहरू चोकमा भेला भएपछि सामाचकेवाको गीत गाएर यो पर्व मनाइने गरिन्छ। उनले भनिन्, 'घरबाट ल्याएको टोकरीमा दियो बाली सामा गीतसँगै सामा राखिएका टोकरी एक आपसमा साटासाट गर्दै सामा खेल्ने परम्परा रहेको छ। टोकरी साटासाट गर्नुको अर्थ होआपसी सद्भाव, टोलछिमेकका दाजुभाइ र दिदीबहिनी साझा हुनु हो र यसले मैथिल संस्कृति परम्परालाई जोगाएर पनि राखेको छ, महताले बताइन्।' सामामा बनाइएका पात्रहरू श्यामा (सामा), चकेवा (चक्रवाक), शाम्व, चुगला, सतभैया, झारझुर कुकुर, बृन्दावन लगायतलाई पनि आजै विर्सजन गरिँदैछ। जुन पात्रको कलात्मक स्वरूप माटो, जुट, करजन्नी लगायतका स्थानीय उत्पादनबाट निर्माण गरिन्छ। झिझिया, जटजटिन, डोमकच र सामाचकेवाजस्ता पर्वमा मिथिलामा गाइने लोक गीतले मिथिलाको संस्कृति जगेर्नामा मद्दत पुगेको संस्कृतिविदहरूको भनाइ छ।"
भारतमा सर्पको डसाइबाट ६४ हजार बढीको मृत्यु,नयाँ दिल्ली : भारतमा सर्पको डसाइबाट वर्षमा ६४ हजार जनाभन्दा बढीको ज्यान जाने गरेको तथ्याङ्क छ। हालै सार्वजनिक भएको एक अन्तर्राष्ट्रिय अध्ययनको तथ्याङ्कमा सो कुरा उल्लेख गरिएको भारतको एक स्थानीय पत्रिकाले जनाएको छ। भारतको पत्रिका द हिन्दुले नेचर कम्युनिकेसन्स जर्नलमा प्रकाशित एक अनुसन्धानलाई उद्धृत गरेर दिएको समाचार अनुसार यहाँ हरेक वर्ष ६४ हजार भन्दा बढीको सर्पले डसेर ज्यान जाने गरेको छ। भारतमा गत वर्ष मात्र सर्पले टोकेर ६४ हजार एक सय जनाको ज्यान गएको थियो। विश्वका विभिन्न २१ देशका अनुसन्धानदाताहरू सम्मिलित रहेर गरिएको सो अनुसन्धानमा विश्वमा हरेक वर्ष ७८ हजार छ सय जनाको सर्पको डसाइबाट ज्यान जाने गरेको छ। भारतमा मात्र ६४ हजार जनाभन्दा बढी रहेका देखाइएको छ। भारतको पनि उत्तर प्रदेशमा सबैभन्दा धेरै मानिसको सर्पको डसाइबाट मृत्यु हुने गरेको छ। यस प्रदेशमा मात्र १६ हजारभन्दा बढीको सर्पले डसेर ज्यान जाने गरेको सो अनुसन्धानले देखाएको छ। त्यसपछि भारतको मध्य प्रदेशमा धेरै मानिसको ज्यान जाने गरेको छ। भारतको मध्य प्रदेशमा पाँच हजार सात सयको ज्यान गएको थियो। त्यसपछि भारतको राजस्थानमा पाँच हजार तीन सय जनाको सर्पले डसेर ज्यान गएको थियो। संसारमा प्रति एक लाख जनामा ०८ जनाको सर्पको डसाइबाट ज्यान जाने गरेको छ। भारतको तुलनामा यो निकै थोरै हो। यता भारतमा प्रति एक लाख जनामा चार जनाको सर्पको डसाइबाट ज्यान जाने गरेको तथ्याङ्क भेटिन्छ।
डेंगु संक्रमण घट्यो,काठमाडौं : वर्षायामसँगै बढेको डेंगुको संक्रमण विस्तारै घट्न थालेको छ। वर्षायाम सकिएको र जाडो सुरु हुन थालेपछि डेंगुको संक्रमण घटेको हो। अहिले मौसम चिसो भएको र लामुखुट्टेको हुर्कने पानी जम्ने ठाउँ नभएपछि 'एडिज एजिप्टी' र 'एडिस एल्बोपिक्टस' प्रजातिको लामखुट्टे पनि हराउँदै गएको छ। जसले गर्दा डेंगुको संक्रमण पनि कम हुँदै गएको हो। वर्षायाममा कुनै समय एक हप्तामा पाँच हजारभन्दा बढी डेंगुका बिरामी भेटिएका थिए। अहिले त्यो सङ्ख्या निकै घटेको छ। गत मंगलबार (यही कात्तिक १५ देखि कात्तिक २० गते) सम्म छ सय २४ जनामा मात्र डेंगुका बिरामी भेटिएको स्वास्थ्य सेवा विभाग इपिडिमियोलोजी तथा सरुवा रोग नियन्त्रण महाशाखाले जनाएको छ। जवकी अंग्रेजी महिना अक्टोबरमा (गत असोज १५ देखि कात्तिक १५सम्म) मा १७ हजार सात सय १७ जनामा र अङ्ग्रेजी महिना सेप्टेम्बरमा २७ हजार पाँच सय २९ जनामा डेंगुको संक्रमण देखिएको थियो। इपिडिमियोलोजी तथा सरुवा रोग नियन्त्रण महाशाखाका निर्देशक डा चुमनलाल दासले डेंगुको संक्रमण विगत दुई हप्तादेखि घटेको बताए। उनले वातावरणको प्रभाव र रोकथाम तथा नियन्त्रणमा गरेको कामका आधारमा डेंगुका बिरामी घटेका बताए। महाशाखाकै कीटजन्यरोग शाखा प्रमुख डा गोकर्ण दाहालले जनवरीदेखि ३७औँ हप्तासम्म डेंगुको संक्रमण बढेको र त्यसपछि ३८ औं हप्तादेखि घटन सुरु भएको जानकारी दिए। नेपालमा यसवर्ष सबैभन्दा बढी डेंगुका बिरामी भेटिएका छन्। असारदेखि असोज मसान्तसम्म सबैभन्दा बढी डेंगुका बिरामी भेटिएका हुन्। यसवर्ष मात्र ५० हजार दुई सय ६३ जना डेंगुका बिरामी भेटिएका छन्। तीमध्ये ५४ जनाको डेंगुका कारणले निधन भइसकेको इपिडिमियोलोजी तथा रोग नियन्त्रण महाशाखाले जनाएको छ।
माइराम पोखरीको जग्गा अतिक्रमण गरी बनाइएका संरचना हटाइने,वीरगन्ज: वीरगन्ज महानगरपालिकाले आदर्शनगरस्थित माइराम पोखरीको जग्गा अतिक्रमण गरेर बनाइएका भौतिक संरचना हटाउने भएको छ । महानगरले माइराम पोखरीको जग्गा भएको स्थानमा भएका संरचनाको निस्सा पेश गर्न सम्बन्धित व्यत्तिलाई पत्र काटेको छ । दिएको समय अवधीमा एक जनाबाहेक कसैले पनि निस्सा पेश नगरेपछि महानगरको टोलीले आइतबार सम्बन्धित व्यक्तिकै घरघरमा पुगेर २४ घण्टा भित्र निस्सा बुझाउन निर्देशन दिएको छ । महानगरको टोलीले अबको २४ घण्टाभित्र निस्सा नबुझाए पोखरीले ओगटेका जग्गामा बनेका संरचना महानगरले भत्काउने भन्दै तत्काल निस्सा बुझाउन नभए संरचना भत्काएर आफ्ना सामान सुरक्षित ठाउँमा राख्न आग्रह गरेको छ । महानगरले पठाएको पत्र अटेर गर्दै निस्सा नबुझाएकाहरुलाई नगर प्रहरी र नक्सा शाखाका कर्मचारीसहितको टोलीले आइतबार घरघरमै पुगेर सम्झाउने काम गरेको र सोमबारदेखि संरचना भत्काउने महानगरका मेयर राजेशमान सिंहले बताए ।
करिब दुई महिनापछि दुई अर्बमाथिको सेयर कारोबार,"काठमाडौं : सेयर बजार फेरि ओरालोतिर लागेको छ। यसदिन नेप्से परिसूचक ६४३ अंकले घटेर १९५८९४ विन्दुमा अडिएको छ। अघिल्लो कारोबार दिन आइतबार नेप्से परिसूचक दोहोरो अंकले बढेको थियो। सो दिन परिसूचक ४३२० अंकले बढेर १९६५३६ विन्दुमा पुगेको थियो। सो दिन २२८ कम्पनीको ३९ लाख १३ हजार ५७३ कित्ता सेयर १ अर्ब ५४ करोड ८० लाख ३२ हजार ५६२ रुपैयाँमा खरिदबिक्री भएको थियो। यसदिन नेप्से घटे पनि कारोबार रकम भने वृद्धि भएको छ। करिब २ महिनापछि सेयर बजारमा २ अर्ब बढिको सेयर कारोबार भएको हो। गत भदौ ३० गते २ अर्ब १२ करोड ५६ लाख रुपैयाँको सेयर कारोबार भएको थियो। त्यसपछि कारोबार रकम निरन्तर ओरालो लागेको थियो। आज २२४ कम्पनीको ४९ लाख ४४ हजार ०७६ कित्ता सेयर ३५ हजार ११२ पटकको कारोबारमा २ अर्ब १० करोड ९१ लाख ६३ हजार ३८४ रुपैयाँमा खरिदबिक्री भयो। आज कुनै पनि कम्पनीको सेयर मूल्य सकारात्मक सर्किट लेभलमा कारोबार भएन। कारोबारमा आएका १३ समूहमध्ये पाँचको सूचक बढ्यो भने ७ को घट्यो। म्युचल फन्डको सूचक १०६ प्रतिशतले बढ्दा लाइफ इन्स्योरेन्सको ०५१, इन्भेस्टमेन्टको ००१, अदर्शको ००६ र ट्रेडिङको ०१७ प्रतिशतले वृद्धि भयो। सूचक घटेका सात समूहमध्ये मनु एन्ड प्रो, नन लाइफ इन्स्योरेन्स र डेभलपमेन्ट बैंकको १ प्रतिशत बढिले मूल्य ओरालो लाग्यो। बाँकी समूहको ०५९ प्रतिशतसम्म सूचक घट्यो। १५ लाख रुपैयाँ बढिको सेयर कारोबार गरी जाल्पा सामुदायिक लघुवित्ती वित्तीय संस्था शीर्षस्थानमा रह्यो। अघिल्लो दिन आइतबार नेष्डो समृद्धि लघुवित्त शीर्षस्थानमा रहेको थियो। सो कम्पनीको १० करोड बढिको सेयर कारोबार भएको थियो।"
गठबन्धनको झूटो प्रपञ्च भत्काउँदै एमालेले बहुमत ल्याउँछ: ओली,"कास्की: नेकपा एमालेका अध्यक्ष केपी शर्मा ओलीले आगामी निर्वाचनमा एमालेले बहुमत ल्याउने दाबी गरेका छन् । मुलुकमा स्थायित्व, शान्ति र विकासका लागि एमालेको जित आवश्यक रहेको ओलीले बताए । नेकपा एमाले जिल्ला निर्वाचन परिचालन कमिटी कास्कीले पोखरामा आयोजना गरेको कार्यकर्ता भेलालाई सम्बोधन गर्दै पूर्वप्रधानमन्त्री ओलीले गठबन्धनको झुठा प्रपञ्च भत्काउँदै मुलुकलाई समृद्धिको दिशामा अघि बढाउन एमालेले बहुमत ल्याउने बताए । ओलीले भने, गठबन्धनको नाममा विभिन्न पाँचतर्फ फर्केका पाँच ओटा घोषणापत्र छन्, कसको लागू गर्ने हो भन्नेमै झगडा हुन्छ । एउटाले कार्यकारी प्रधानमन्त्री भनेको छ, अर्कोले कार्यकारी राष्ट्रपति भनेको छ । कसैले यही ठिक भनेको छ । यहीमा झगडा हुन्छ । काम हुँदैन । संसद् विघटन प्रतिगमन नभएको भन्दै उनले यसको गलत विश्लेषण भएको बताए । शक्ति पृथकीकरणको सिद्धान्तअनुरूप संसद्को अधिकारलाई खुम्च्याएर अदालतले परमादेश गरी आफ्नो सरकार अपदस्त गरेको ओलीको आरोप छ ।"
ट्याक्टरमा कार ठोकिँदा एक जनाको मृत्यु,"काठमाडौं : धनुषाको मिथिला नगरपालिका९, बडहरी पुलमा शनिबार बेलुकी ट्याक्टरमा कार ठोकिँदा एक जनाको मृत्यु भएको छ। पूर्वबाट पश्चिमतर्फ जाँदै गरेको ज १ त ७८ ९७ नम्बरको फलाम बोकेको ट्याक्टरमा सोही दिशातर्फ जाँदै गरेको भारतीय नम्बरको कार हिजो शनिबार बेलुकी साढे ८ बजे ठोकिँएको थियो। दुर्घटनामा गम्भीर घाइते भएका कारमा सवार सर्लाहीको कविलासी नगरपालिका१० बस्ने २५ वर्षीय राजेश रायलाई अस्पताल पुर्याउना साथ डाक्टरले मृत घोषणा गरेका थिए। दुर्घटनामा संलग्न दुवै सवारी साधन र चालकलाई प्रहरीले नियन्त्रणमा लिएको छ।"
सुरक्षित मतदान र विश्वसिलो मतपरिणाम आउनेमा ढुक्क छौं : प्रमुख निर्वाचन आयुक्त,"काठमाडौं : प्रमुख निर्वाचन आयुक्त दिनेशकुमार थपलियाले निर्वाचन आयोग सुरक्षित मतदान, सुरक्षित मतगणना र विश्वसिलो मतपरिणामको लक्ष्यका साथ निर्वाचनको सम्पूर्ण तयारीमा जुटेको बताएका छन्। आगामी मङ्सिर ४ गते हुने प्रतिनिधिसभा र प्रदेशसभा सदस्य निर्वाचनका लागि निर्वाचन आयोगमा आजदेखि सुरु भएको संयुक्त निर्वाचन सञ्चालन केन्द्र (जेइओसी) को शुभारम्भ गर्दै प्रमुख आयुक्त थपलियाले निर्वाचनको तयारीका क्रममा सामग्री र जनशक्ति व्यवस्थापन, सुरक्षा प्रबन्ध र अनुगमनको सुक्ष्म विश्लेषण गरेर तत्काल सम्बोधन गर्नुपर्ने विषयमा संयन्त्र विकास गरिएको बताए आयोगले आजदेखि नै विकट पहाडी जिल्लाका मतदान केन्द्रहरुमा कर्मचारी खटाउन सुरु गरेको जानकारी दिँदै केन्द्रले उनीहरुसँगको समन्वयमा काम गर्ने बताएयो । आवश्यक पर्दा केन्द्रले तत्तकाल निर्णय गर्नुपर्ने उल्लेख गर्दै उनले केन्द्रमा खटिने कर्मचारीहरु आयोगप्रति उत्तरदायी हुने बताए। आयोगले आजैदेखि वडास्तरमा मतदाता शिक्षा कार्यक्रम पनि शुरु गरेको जानकारी दिँदै प्रत्येक ठाउँमा सामाजिक परिचालक पुगे वा नपुगेको सूचना नने तथा आवश्यक पर्दा निर्वाचन सुरक्षा र निर्वाचनसँग सम्बन्धित विषयमा तत्काल निर्णय लिनुपर्ने बताउनुभयो । उनले नवस्थापित केन्द्रले मतदानस्थलसम्म सिधैं र नियमित सम्पर्क राख्नुपर्ने, खटिएका कर्मचारी सम्बन्धितस्थलमा पुगेनपुगेको जानकारी लिने, वडास्तरमा जारी मतदाता शिक्षा सञ्चालनको अवस्था बुझ्ने, आचारसंहिता परिपालनामा आवश्यकता अनुसार सघाउने, जिल्लास्थित निर्वाचन कमाण्ड सेलसँग समन्वय बढाउने तथा मतदानपछि मतपेटिका र गणनाको सुरक्षालगायतका विषयमा आवश्यक समन्वय र सहयोग गर्नुपर्ने कार्यादेशबारे स्पष्ट पारे। आयोगका सचिवको संयोजकत्वमा रहने केन्द्रमा गृह मन्त्रालयका सहसचिव, नेपाली सेना, नेपाल प्रहरी, सशस्त्र प्रहरी बल, राष्ट्रिय अनुसन्धान विभागका रापत्राङ्कित प्रथम श्रेणी वा सो सरहका नेतृत्व तथा आयोगका आवश्यक कर्मचारीहरु रहने छन् । निर्वाचन सुरक्षा व्यवस्थापन (पहिलो संशोधन) निर्देशिका, २०७९ तथा निर्वाचन अनुगमन (पहिलो संशोधन) निर्देशिका, २०७९ अनुसार स्थापित केन्द्रले देशभर निर्वाचनबारे भइरहेका व्यवस्थापन, सुरक्षा र अनुगमनका कामलाई अझ प्रभावकारी बनाउन समन्वय बढाउने विश्वास गरिएको छ ।"
नुवाकोटमा एमालेलाई राप्रपा नेपालको समर्थन,नुवाकोट: नुवाकोटमा राप्रपा नेपालले नेकपा एमालेलाई समर्थन गरेको छ । नेकपा एमाले नुवाकोट र राप्रपा नेपालबीच समझदारी भएसँगै नेकपा एमालेलाई सहयोग प्राप्त भएको हो । राप्रपा नेपाल नुवाकोटले विज्ञप्ति जारी गर्दै नेकपा एमालेलाई सहयोग गर्ने निर्णय गरेको हो । नुवाकोट क्षेत्र नं १ राप्रपा नेपाल प्रतिनिधि सभा सदस्य पुष्प न्यौपाने र प्रदेश सभा सदस्य २ का केदार पौडेलले नेकपा एमालेका उम्मेदवारलाई समर्थन गर्दै आफ्नो उम्मेदवारी निष्क्रिय गराएका हुन् । विज्ञप्ति निकालेर प्रतिनिधिसभामा एमालेका उम्मेदवार बद्रि मैनाली र प्रदेशसभा १ मा एमालेका सुशील खड्का र प्रदेशसभा २ का पूर्णलाल श्रेष्ठलाई जिताउन आह्वान गर्दै आफ्नो उम्मेदवारी अब नरहेको जनाएको छ ।
जथाभावी गर्ने ठूला दललाई संसदमा पुगेर खबरदारी गर्छौं : पशुपति शम्शेर,"परासी : राष्ट्रिय प्रजातन्त्र पार्टी (राप्रपा) का वरिष्ठ नेता पशुपति शम्शेर जबराले जथाभावी गर्ने ठूला दललाई चुनावपछि संसदमा पुगेर खबरदारी गर्ने बताएका छन्। उनले संसदमा आफ्नो पार्टीको बलियो उपस्थिति हुनेसमेत दावी गरेका छन्। नवलपरासी पार्टी कार्यालयले सोमबार परासीमा आयोजना गरेको अगुवा कार्यकर्ता भेलालाई सम्बोधन गर्दै नेता जबराले राजनीतिक दलहरूले मनपरी गरेकाले यस पटक राप्रपा संसदमा पुगेर उनीहरूलाई खबरदारी गर्ने बताए। 'मुलुकभरको जनलहरले यो पटक राप्रपा संसदमा जान्छ। त्यहाँ चानचुने उपस्थिति होइन फरक पार्ने उपस्थितिका साथ जान्छौं र खबरदारी गर्छौं', उनले भने। नेपाली जनताले ठूला दललाई मुलुक सुम्पेको नभई राम्रोसँग चलाउन दिएको बताउँदै राणाले देशको भविष्य निर्माण गर्ने महत्वपूर्ण घडी निर्वाचन भएकाले अब जनताले मतमार्फत आफूहरूलाई देश चलाउन दिनेमा ढुक्क रहेको बताए। 'हामी गफ गरेर होइन काम गरेर देशको मुहार फेर्न संसदमा जान जाने छौं। त्यो अभिभारा जनताले हामीलाई दिन लागेका छन्', राणाले भने।"
पार्टीविरुद्ध गतिविधि गर्ने समाजवादीका पाँचजना कारबाहीमा,"काठमाडौं : नेकपा एकीकृत समाजवादीले पार्टीविरुद्ध गतिविधि गरेको भन्दै पाँचजनालाई कारबाही गरेको छ। उनीहरुलाई पार्टीको साधारण सदस्य समेत नरहनेगरी निष्कासित गरेको हो। पार्टीबाट निष्कासित हुनेमा देवीलाल थापा, आदीप्रसाद न्यौपाने,नन्दराम रोकाया,रतनबहादुर रोकाया र धर्मराज रावल रहेका छन्। उनीहरुले पार्टी विरोधी शक्तिहरुसँग साँठगाँठ गर्दै, पार्टीविरुद्ध षडयन्त्रमा संलग्न रहेको समाजवादीको ठहर छ। निष्कासित भएकाहरु जुम्ला र कर्णाली प्रदेश कमिटीको विभिन्न जिम्मेवारीमा रहेकाहरु हुन्। पार्टीको विधानको धारा ६४ (क) १,२३४५६ र ११ बमोजिम निष्कासन गरिएको पार्टीका महासचिव डा बेदुराम भुसालले जानकारी दिए।"
बझाङमा विप्लवका तीन नेता कार्यकर्ता पक्राउ,"बझाङ : बझाङमा निर्वाचन बिथोल्ने गतिविधिमा संलग्न रहेको भन्दै विप्लव नेतृत्वको नेकपाका तीन जना नेता कार्यकर्तालाई प्रहरीले पक्राउ गरेको छ। सदरमुकाम चैनपु्र अदालत नजिक आसन्न मंसिर ४ को प्रतिनिधिसभा र प्रदेशसभा सदस्य निर्वाचन लक्षित गरेर जनतालाई भड्काउने गतिविधिमा संलग्न रहेको भन्दै विप्लव नेतृत्वको नेकपाका बझाङ र बाजुरा जिल्लाका इन्चार्ज अखिल क्रान्तिकारीका केन्द्रीय सदस्य कमल थापा, विकास जप्रेल र जनक नामका अर्का कार्यकर्ता पक्राउ परेका हुन्। उनीहरूले मंसिर ४ को निर्वाचनलाई सशक्त ढंगले बहिस्कार गरौं। एमसीसीका मतियारलाई मतदान नगरौं लगायतका पोष्टर बजारभर टाँसिरहेका थिए। यसअघि आइतबार साँझ नेपाल कम्युनिष्ट पार्टीका ६० जनाको उपस्थितिमा राँके जुलुस पनि गरिएको थियो। पटकपटक जनतालाई झुक्याउँदै सत्तामा गएका सबैले संसद विघटनदेखि भूमि बेचिखाने गरेको र एमसीसी जस्तो राष्ट्रघाति सन्धी पास गरेर नेपाललाई युद्धको रण मैदान बनाउन खोजेको भन्दै फेरि पनि देशमा यस्तै हर्कत दोहोरिने भएकाले निर्वाचन खारेजीको माग गरिएको नेपाल कम्युनिष्ट पार्टी विप्लवले जनाएको छ। एमसीसी मतियारहरूलाई चुनाव प्रणालीमा सहभागी गराई देशलाई भड्खालोमा हाल्ने काम भएको भन्दै विप्लव नेतृत्वको नेकपाले आज राँके जुलुस निकालेको बताइएको छ। देशमा राष्ट्रघाती सम्झौता गर्ने दलहरूलाई मतदान गर्न नहुने विप्लव नेतृत्वको नेकपाको भनाइ छ। यता पक्राउ परेका उनीहरूलाई अनुसन्धानका लागि वडा प्रहरी कार्यालयमा राखिएको र गृह मन्त्रालयको आदेश अनुसार प्रक्रिया अगाडि बढाइने वडा प्रहरी कार्यालय चैनपुरले जनाएको छ।"
ट्वीटरले 'प्यारोडी' खाताहरुलाई प्रतिबन्ध लगाउने,"काठमाडौं : सामाजिक सञ्जाल ट्वीटरले गलत मनसायबाट खोलिएका 'प्यारोडी' खाताहरुलाई प्रतिबन्ध लगाउने भएको छ। ट्वीरका मालिक एलन मस्कले यसबारे जानकारी दिएका छन्। उनले त्यस्ता खाताहरुले स्पष्टरुपमा 'प्यारोडी' खाता रहेको उल्लेख गर्नुपर्ने जनाएका छन्। उनले प्यारोडी उल्लेख नभएका खाताहरुलाई स्थायीरुपमा प्रतिबन्ध गर्ने ट्वीटरमा उल्लेख गरेका छन्। ट्वीरलाई आफ्नो स्वामित्वमा लिएपछि मस्कले नक्कली खाताहरुलाई सधैंका लागि बन्द गर्ने बताउँदै आएका थिए। त्यतिमात्र होइन, ट्वीटरले अबदेखि 'ब्लुटिक' लगाउने प्रयोगकर्ताबाट शुल्क असुल्नेसमेत बताएको छ। यसबारे मस्कले मासिक ८ डलरसम्म असुल्ने जानकारी दिएका छन्। यद्यपि यो शुल्क लिने नलिनेबारे अन्तिम निर्णय भइसकेको छैन।"
"थप १५ जनामा कोरोना पुष्टि, सक्रिय संक्रमित ५७७",काठमाडौं : थप १५ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट १५४८ नमूना परीक्षण गर्दा १५ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ८८७ र एन्टिजेनबाट ६६१ नमूनाको परीक्षण गर्दा पीसीआरबाट १५ नमूनाको रिपोर्ट पोजिटिभ आएको हो। मन्त्रालयका अनुसार थप ८ जना कोरोनामुक्त भएका छन्। हाल सक्रिय कोरोना संक्रमितको संख्या ५७७ पुगेको छ।
सोलुखुम्बुमा राष्ट्रपतिले गरिन् अस्पतालको उद्घाटन,"सोलुखुम्बु : विश्वको सर्वोच्च शिखर सगरमाथाको काखमा निर्मित १५ शैयाको हिमालयन शेर्पा अस्पतालको राष्ट्रपति विद्यादेवी भण्डारीले उद्घाटन गरेकी छन्। आइतबार सोलुखुम्बुको खुम्बु पासाङ ल्हमू गाउँपालिका ३ फाक्दिङमा आयोजित कार्यक्रममा राष्ट्रपति भण्डारीले हिमालयन शेर्पा फाउण्डेशनले २० करोड लागतमा निर्माण गरेको अस्पतालको उद्घाटन गरेकी हुन्। ओपिडी, ल्याब, प्रसुती, माउण्टेन मेडिसिन सेवा सुविधा रहेको अस्पतालबाट खुम्बु पासाङ ल्हमू ३ का फाक्दिङ क्षेत्रका ११ वटा बस्तीका र पर्यटक गरी करिब १० हजार नागरिक लाभान्वित हुने हिमालयन शेर्पा फाउण्डेशनका अध्यक्ष फुर्वा ग्याल्जे शेर्पाले जानकारी दिए। यसअघि उपचारका लागि स्थानीय लुक्ला वा नाम्चे धाउनुपर्ने बाध्यता थियो। फाउण्डेशनका अध्यक्ष शेर्पाका अनुसार स्थानीयको माग अनुसार निशुल्क उपचार सेवा प्रवाह गर्ने गरी अस्पतालको निर्माणको योजना अघि सारिएको हो। अस्पतालमा अहिले एक जना चिकित्सकसहित ५ जना स्वास्थ्यकर्मी रहेका छन्। कार्यक्रममा बोल्दै राष्ट्रपति भण्डारीले सरोकारवालाहरुको सहकार्यबाट मात्रै दीगो विकास सम्भव हुने बताएकी छन्। सरकारले मात्र विकास गर्नुपर्छ भन्ने मानसिकताबाट माथि उठेर आमनागरिक सकेको योगदान गर्न सके दीगो र प्रभावकारी विकास हुने बताइन्। कार्यक्रममा राष्ट्रिय सभा सदस्य सोनाम ग्याल्जेन शेर्पाले अस्पतालले खुम्बु पासाङ ल्हमू ३ का नागरिक प्रत्यक्ष लाभान्वित हुने बताए। कार्यक्रममा अस्पताल निर्माणमा सहयोग गर्ने व्यक्तिलाई सम्मान गरिएको छ। २० करोड लागतमा निर्माण गरेको अस्पतालबाट ओपिडी, ल्याब, प्रसुती, माउण्टेन मेडिसिन सेवा सुविधा प्रदान गरिनेछ। निशुल्क उपचार सेवा प्रवाह गर्ने लक्ष्य सहित संचालनमा आएको अस्पतालमा अहिले एक जना चिकित्सकसहित ५ जना स्वास्थ्यकर्मी कार्यरत छन्।"
"गठबन्धनका नेताले अहिले एउटै माला लगाएका छन्, मंसिर ४ पछि चुँडिन्छ : कैलाश ढुङ्गेल","रामेछाप : नेकपा एमाले केन्द्रीय सदस्य कैलाश ढुङ्गेलले मङ्सिर ४ को निर्वाचन दुई ध्रुवबीचको लडाइँ भएको बताएका छन्। नेकपा एमाले रामेछाप निर्वाचन परिचालन कमिटी रामेछापले सोमबार उमाकुण्ड गाउँपालिका३ कुभुकास्थलीमा आयोजना गरेको चुनावी कोण सभामा बोल्दै ढुङ्गेलले एकातिर कांग्रेसको झण्डा मुनि गठबन्धनका दल र अर्कोतिर एमाले चुनावी मैदानमा रहेको बताएका हुन्। प्रतिनिधि सभामा उम्मेदवारसमेत रहेका ढुङ्गेलले गठबन्धन दलका नेता अहिले एक देखिएपनि उनीहरूको एकता धेरै नटिक्ने प्रष्ट पारे। अहिले एउटै माला लगाएका छन्, मङ्सिर ४ पछि त्यो माला चुँडिन्छ, गठबन्धनका नेताबीच बोलचाल बन्द हुन्छ, आफ्ना प्रतिस्पर्धीलाई संकेत गर्दै उनले भने। बागमती प्रदेशमा पूर्व आर्थिक मामिला तथा योजनामन्त्रीसमेत रहेका ढुंगेलले भने, एमालेको झोलामा नयाँ नेपालको योजना छ, गठबन्धनका उम्मेदवारको झोलामा तासको ठेली छ, झोलामा हात हालेर तास निकाल्छन्, एकछिन खेल्छन्, रमाइलो गर्छन्, सकिन्छ। एमाले सधैँ जनताको बीचमा रहेको पार्टी भएकोले चुनावमा धेरै दौडधुप गरिरहनु नपर्ने उनले बताए। अहिले गठबन्धनका उम्मेदवारहरू एमालेको चिट चोर्न दौडधुपमा लागेका ढुङ्गेलले टिप्पणी गरे। उनले गठबन्धन दलका उम्मेदवारलाई विकासमा बहस गर्न टेबलमा आउन चुनौतीसमेत दिए। विकास गर्न एमालेकै सरकार आवश्यक नेकपा एमाले बागमती प्रदेश सचिवालय सदस्य शान्तिप्रसाद पौडेलले एमाले देश विकासको आधार स्तम्भ तयार गर्ने पार्टी भएको बताए। उनले एमालेले ल्याएको विकास अवधारणा कार्यान्वयनको लागि पनि एमालेकै सरकार आवश्यक रहेको स्पष्ट पारे। प्रदेश सभाका निर्वाचन क्षेत्र नम्बर १ का उम्मेदवारसमेत रहेका पौडेलले भने, जसको नीति, उसैको नेतृत्व आवश्यक छ। उनले नेपालमा सामाजिक सुरक्षा भत्ताको अवधारणा नेकपा एमालेले नै ल्याएको बताए। मनमोहन अधिकारीले ल्याएको एक सय रुपैँयाको सामाजिक सुरक्षा भत्ता अहिले ४ हजार पुर्याइएको छ। पौडेलले थपे, सामाजिक सुरक्षा भत्ता एमाले ५ हजार पुर्याउन चाहन्थ्यो, तर एमाले सरकार ढालियो। उनीहरुले एमालेको सरकारको पालामा गरेको काम जनतासमक्ष पुर्याउन समेत नेता कार्यकर्तालाई निर्देशन दिए।"
सन्धिखर्कबाट दिल्लीसम्म सिधा बस सेवा सुरु,"सन्धिखर्क : अर्घाखाँचीको सन्धिखर्कबाट भारतको नयाँ दिल्लीसम्म सुविधा सम्पन्न नेपाल भारत मैत्री एसी बस सञ्चालनमा आएको छ। सन्धिखर्कबाट नयाँ दिल्लीसम्म बस सेवा सञ्चालन भएपछि रोजगारी तथा अन्य कामको लागि भारत जाने यात्रुहरु खुशी भएका छन् । दिल्ली जाँदा कृष्ण नगर गएर अन्य गाडीहरु खोज्नु पर्ने झन्झटको अन्त्य हुनुका साथै नगद तथा सामग्री जोगाउन नसकिने समस्याबाट मुक्त भएको र सुविधा सम्पन्न एसी बसमा यात्रा गर्न पाउँदा आफूहरु खुशी भएको यात्रुहरुको बताएका छन्। पश्चिम नेपाल बस व्यवसायी प्रालिले सञ्चालन गरेको बस सेवाको सन्धिखर्क नगरपालिकाका नगरप्रमुख कृष्णप्रसाद श्रेष्ठले उद्घाटन गरे । बस सेवाको सञ्चालन गर्दै प्रमुख श्रेष्ठले जिल्लाबाट दिल्लीमा पुग्ने यात्रुहरूका लागि सहजता भएको बताए । सन्धिखर्क, गोरुसिंगे, नेपालगञ्ज, लख्खिनपुरहुँदै दिल्ली बस पुग्नेछ । सन्धिखर्कबाट झण्डैं ९ सय मिलो मिटरको दुरीमा दिल्ली छ । बसमा ३६ सिट, २ चालक, २ परिचालक रहने बसको भाडादर ३ हजार २ सय नेपाली रहेको छ । तत्कालका लागि हप्ताको ३ दिन सञ्चालन हुने बस यात्रुको मागअनुसार थप्न सकिने पश्चिम नेपाल बस व्यवसायी प्रालि अर्घाखाँची शाखा प्रमुख कमलप्रसाद भट्टराईले बताए । सोमबार, बुधबार र शुक्रबार सन्धिखर्कबाट ११ बजे दिल्ली र बुधबार, शुक्रबार र आइतबार दिल्लीबाट ८ बजे सन्धिखर्कका लागि छुट्ने छ । काठमाडौंमा एसी बस सञ्चालन गर्दै आएको यातायात व्यवसायीले मोटरबाटाको सहजतासँगै यातायात सेवा थप गरेको पश्चिम नेपाल बस व्यवसायी प्रालीका रुट सल्लाहकार भानुभक्त भुसालले बताए । बस सेवा सञ्चालनको उद्धटन समारोहमा सन्धिखर्क नगरपालिकाका नगर प्रमुख कृष्ण प्रसाद श्रेष्ठ, उपभोक्ता हिस संरक्षण मञ्चकका अध्यक्ष सहयोगी विसी, पत्रकार महासंघका प्रदेश सदस्य प्रेमनारायण आचार्य,, उद्योग वाणिज्य संघका उपाध्यक्ष काजी श्रेष्ठ, चेम्बर अफ कमर्सका अध्यक्ष अशोककुमार श्रेष्ठले मन्तव्य राख्दै बस सेवा सञ्चालनले यात्रुलाई सुविधा पुगेको बताएका थिए ।"
दश तस्बिरमा हेर्नुहोस् कात्तिक नाच (फोटोफिचर ),ललितपुर : ललितपुरको मंगबजारस्थित कात्तिक डबलीमा भइरहेको ऐतिहासिक कात्तिक नाचको आठौं दिन मुख्य आकर्षणको नृसिंह अवतार हिरण्यकश्यु वध मञ्चन गरिएको छ । प्रत्येक वर्ष ललितपुर दरबार क्षेत्रमा कात्तिक नाट्य महोत्सवमञ्चन गर्ने परम्पराअनुसार आइतबार राति उक्त नाच प्रदर्शन गरिएको हो । नाचमा नारायणको अवतार नृसिंहले हिरण्यकशिपुलाई बध गरेको पौराणिक कथा प्रस्तुत गरिएको थियो । नाचमा नृसिंह भएर राजोपाध्याय समुदायको कलाकारले खेल्ने गर्दछन् भनेर हिरयण्कशिपु भएर चित्रकार समुदायको कलाकारले खेल्ने चलन छ । यो नाच तान्त्रिक शक्तिमा आधारित नाच भएकाले नाचमा खेल्ने कलाकारहरुले भोकै बस्नु पर्ने लगायतका नियम पालना गर्नुपर्ने संस्कृतिविद्हरुको भनाइ छ । तान्त्रिक नाच भएकाले यसरात मंगलबजारमा नाच हेर्न आउने दर्शकहरुको भीड हुने गर्दछ । यसअघि शनिबार राती बराह अवतार हिरण्याक्ष वध नाच देखाइएको थियो भने कार्तिक २२ गते मंगलबार राती दघि लिला नाँच प्रस्तुत गरि यस वर्षको कात्तिक नाच समापन हुने कातिक नाच संरक्षण समितिले जनाएको छ । नेपालको इतिहासमा सबैभन्दा लामो समयदेखि निरन्तर रुपमा सञ्चालन भएको यो नाच नेपाल सम्वत् ७६१ मा राजा सिद्धिनरसिंह मल्लले सुरु गरेका हुन् ।
'संविधानको कार्यान्वयन नहुँदै संघीयता ठीक छैन भन्दै देशलाई अस्थिरतातर्फ लैजान खोजियो',"काठमाडौं : नेपाली कांग्रेसका नेता प्रकाशमान सिंहले जनताको जनजिविका सहज बनाउने र आर्थिक समृद्धिको एजेण्डा नै अहिलेको प्राथमिकता भएको बताएका छन्। सोमबार काठमाडौं क्षेत्र नम्बर १ मा घरदैलो अभियानका क्रममा नेता सिंहले राजनीति स्थिरता कायम गर्दै जनताको जनजिविका र आर्थिक समृद्धिको एजेण्डा अहिलेको प्रमुख प्राथमिकता भएको बताएका हुन्। उनले यसपटकको निर्वाचनमा गठबन्धनलाई बलियो बनाएर संविधानको पूर्ण कार्यान्वयन गर्दै गाउँमा सिंहदरबार नारामा नभइ व्यवहारमा पुराउने दावी गरे। संविधानको कार्यान्वन नहुँदै संघीयता, गणतन्त्र धर्मनिरपेक्षता जस्ता परिवर्तनका विषयहरु ठिक छैन भन्दै देशलाई पुन: अस्थिरतातर्फ लैजान खोजेको उनको आरोप छ । नेता सिंहले जनताको आवश्यकता अनुसार नै घरदैलो अभियानका क्रममा जनताले राखेका गुनासो र समस्यालाई समाधान गर्ने प्रतिबद्धता जनाए।"
इच्छा भए उपाय,"नीलो माछा किनारमा पौडी खेलिरहेको थियो। उसले माछा मार्नेहरूको कुरा सुन्यो। ओहो, खोलामा माछा मार्ने बेला भयो। खोलाका माछा यहाँ प्रशस्त खानेकुराका लागि पौडी खेल्थे। भोलि माछा मार्न आउनु पर्ला। नीलो माछो चिन्तित भयो। उसले सकेसम्म चाँडो दुई साथीलाई त्यो सुनायो। सुन, सुन ! भर्खरै माछा मार्नेहरूको कुरा सुनें। उनीहरू भोलि हामी भएकै खोलामा माछा मार्ने योजनामा छन्। हामी भोलिको सुरक्षाका लागि नदीको केही परसम्म पौडिनु पर्छ। कुरा ठीक छ भनेर सहमति बन्यो। तिनीहरूले मलाई पक्रन सक्दैनन् किनकि म तीभन्दा धेरै छिटो छु। साथै, हामीलाई चाहिने सबै खाना यहाँ हुनेछ, रातो माछाले भन्यो। ती माछा तीन भिन्न रङका थिए, रातो, नीलो र पहेंलो। तैपनि, तिनीहरूलाई कसैले केही गरेर पनि अलग गर्न सकेका थिएनन्। हरेक कुरामा यसरी नै एक हुन्थे उनीहरू। नीलो माछाले भन्यो, तर, हामी एक दिनका लागि मात्र जानुपर्छ। म नीलो माछासँग सहमत छु। यो हाम्रो घर हो तर पनि हामी सुरक्षित हुनैपर्छ। पहेंलो माछाले सहमति जनाउँदै भन्यो। तीन माछाले खोलामा भएका साथीलाई मनाउन खोज्यो। तर कसैले मानेनन्। भोलिपल्ट बिहान, माछा मार्नेहरूले जाल हाने र सकेसम्म धेरै माछा समाते। हरियो, सुन्तला, सेता, बहुरंगी माछालाई माझीले जालमा पारे। तीमध्ये एउटा माछा रातो थियो। आहा ! क्या गजब। धेरै दिनपछि माछा मार्नेहरू खुसी भए। पहेंलो र नीलो माछा चिन्तित भए। जब तिनीहरूले आफ्नै साथी समातिएको देखे। नैतिक शिक्षा : बुद्धिमानीपूर्वक व्यवहार गर्नु चाहिँ महत्त्वपूर्ण हो। रोकथाम गर्न सक्नु उपचार गर्नुभन्दा उत्तम विकल्प हो। समस्याका बारेमा यदि कसैले चेतावनी दिन्छ भने त्यसबेला सुन्नु बुद्धिमानी हुन्छ।"
मेचीनगरको दुना टपरी फ्याक्ट्रीमा आगलागी,"झापा : मेचीनगर नगरपालिका९ बालुवाटारस्थित दुना टपरी फ्याक्ट्रीमा आगलागी भएको छ । फ्याक्ट्रीमा आगो लाग्दा करिब २ करोड रुपैयाँ बराबरको क्षति भएको छ । जिल्ला प्रहरी कार्यालय झापाका अनुसार सुपारीको पातबाट दुना टपरी बनाउने लिप प्लस प्रालिमा आइतबार आगलागी हुँदा मेसिन, औजार र तयारी सामान जलेर नष्ट भएका छन् । फ्याक्ट्रीमा मध्यरातको १२ : ५० बजे सुरु भएको आगलागी बिहान २:४० बजे नियन्त्रणमा आएको प्रहरी कार्यालयका डीएसपी वसन्त पाठकले जानकारी दिए । इलाका प्रहरी कार्यालय धुलाबारी, स्थानीयवासी, मेचीनगर, कमल, बिर्तामोड, भद्रपुर र दमक नगरपालिकाको दमकलको सहयोगमा आगो नियन्त्रणमा लिएको उनले बताए । आगलागीको कारण भने खुल्न नसकेको उनको भनाइ छ ।"
रोनाल्डोमा मात्रै निर्भर छैन पोर्चुगल,"लिस्बोन : पछिल्लो दुई दशकयता जब पोर्चुगल अन्तर्राष्ट्रिय प्रतियोगितामा उत्रिन्थ्यो, सधैं नजर क्रिस्टियानो रोनाल्डोमै हुन्थ्यो। विश्वकप र युरोपियन च्याम्पियनसिपमा पोर्चुगलको सफलता रोनाल्डोमै निहित हुन्थ्यो। रोनाल्डो लयमा रहे पोर्चुगलको नजिता राम्रो, उनी नचले टिमलाई नै संकट जस्तै थियो। कतारमा फेरि एक पटक पोर्चुगिज टिमका सबैभन्दा ठूला स्टार रोनाल्डो नै हुनेछन्। तर, यसपाली पोर्चुगलका लागि भने रोनाल्डोभन्दा महत्त्वपूर्ण अरु खेलाडी हुनेछन्। कीर्तिमानी गोलकर्ता रोनाल्डो पछिल्लो समय करिअरमै पहिलो पटक डाउनफलमा छन्। र, यो विश्वकप उनको अन्तिम हुने करिब निश्चित छ। यसपाली उनी निर्विरोध पहिलो रोजाइका खेलाडी हुन् भन्न सकिने अवस्था पनि छैन। रोनाल्डोले पछिल्लो समय युनाइटेडमा धेरै समय खेल्न पाएका छैनन्। यस्तै पोर्चुगिज टिममा पनि उनी बेन्चमा थन्किन थालेका छन्, जुन थोरै समयअघि कल्पनाभन्दा बाहिरको कुरा थियो। यो रणनीतिक र प्राविधिक निर्णय थियो,नेसन्स लिगको खेलमा स्पेनविरुद्ध रोनाल्डोलाई बेन्चमा राखेपछि प्रशिक्षक फर्नान्डो सान्तोषले गत जुनमा भनेका थिए। अहिले सान्तोषसँग धेरै खेलाडी छन्, जो रोनाल्डोसँगै केन्द्रविन्दुमा पर्न सक्छन्। पोर्चुगलले प्रतिभावान् नयाँ पुस्ताका खेलाडी पाएको छ। बर्नार्डो सिल्भा, ब्रुनो फर्नान्डेज, जुवा फेलिक्स र राफा सिल्भा त्यसका उदाहरण हुन्। प्रिमियर समर्थन रोनाल्डोसँगै मैदानमा उत्रिने केही खेलाडी अहिले इङ्लिस प्रिमियर लिगमा उत्कृष्ट लयमा छन्। सिल्भा म्यानचेस्टर सिटीको पहिलो रोजाइमा निरन्तर खेलिरहेका छन्। उनी मात्रै होइन, उत्कृष्ट लयमा रहेका सिटीको रक्षापंक्तिका दुई आधारस्तम्भ जुवा कान्सेलो र रुबेन डियाज पनि सान्तोषको टिममा हुनेछन्। युनाइटेडमै रोनाल्डोका सहकर्मी ब्रुनो पनि राम्रो लयमा छन्। लिभरपुलका डिएगो जोटाले भने दुभाग्यवस विश्वकप गुमाउने छन्। फेलिक्सको डेब्यू एकातिर रोनाल्डो विश्वकपबाट बिदा हुने संघारमा छन् भने अर्कातिर फेलिक्स नयाँ पोर्चुगिज स्टार बनेर विश्वकपमा उत्रिने तयारीमा छन्। बेन्फिकामा चम्किएका फेलिक्सलाई पोर्चुगलको आगामी रोनाल्डो भनेर उनीसँगै तुलना गरिएको थियो। स्पेनिस ला लिगामा तीन वर्ष विताइसकेका फेलिक्स परिपक्व भएर तीन वर्ष अगाडिको चर्चालाई यथार्थमा बदल्न तयार छन्। विश्वकप खेल्दा २३ वर्षका हुने फेलिक्स पोर्चुगिज टिमको भविष्यका आस हुन्। यद्यपि, एट्लेटिको मड्रिड पुगेपछि अपेक्षित प्रदर्शन गर्न संघर्षरत फेलिक्सका लागि पुनःउदयको यो मौका हुन सक्छ। लामो समयपछि टिमको वातावरण घुलमिल भएका फेलिक्सले जारी सिजन राम्रो सुरुआत गरेका थिए। फेरि पछिल्लो समय उनी पर्याप्त समय पाउन संघर्षरत छन्। पोर्चुगलबाट पनि उनले धेरै समय पाइरहेका छैनन्। तर, समूह चरणका सुरुआती खेलमा प्रभावशाली प्रदर्शन गर्न सके फर्नान्डेज उनीमाथि विश्वस्त हुन सक्छन्। भेट्रान पेपे पोर्चुगलबाट सम्भवः अन्तिम विश्वकप खेल्ने तयारीमा भएका अर्का भेट्रान खेलाडी हुन्, पेपे। ३७ वर्षीय रोनाल्डोभन्दा दुई वर्ष जेठा पेपे चौथो पटक विश्वकपमा पोर्चुगिज रक्षापंक्तिको नेतृत्व गर्दैछन्। नेतृत्व र अचुक रक्षकको रुपमा चिनिएका पेपेले पोर्चुगलका लागि १ सय ३० खेल खेलिसकेका छन्। जुन पोर्चुगिज राष्ट्रिय टिमबाट तेस्रो सर्वाधिक खेल संख्या हो। उनले पोर्चुगलबाट चार पटक युरोपियन च्याम्पियनसिप खेलेका छन्। जसमध्ये २०१६ मा उनको टिम च्याम्पियन बनेको थियो। भेट्रान डिफेन्डर पेपे चोटका कारण पूर्ण तयार हुन्छन् कि हुँदैनन् भन्ने यकिन छैन। तर, यदि फिल्डमा उत्रिन्छन् भने उनको प्रभाव स्पष्ट देखिन्छ। पछिल्लो निराशा पोर्चुगलले २०१६ मा युरोपियन च्याम्पियनसिप जितेर अन्तर्राष्ट्रिय फुटबलको पावरहाउस हो भन्ने संकेत दिएको थियो। तर, त्यसता विश्वकप २०१८ र युरो २०२० को अन्तिम १६ पार गर्न सकेको छैन। विश्वकपमा सोझै छनोट हुने खेलमा सर्बियासँग पराजित हुनु, नेसन्स लिगको अन्तिम चरणमा स्पेनविरुद्ध घरेलु मैदानमा पराजित हुनुले पोर्चुगिज टिम र प्रशिक्षकमाथि पनि प्रश्न उठाएको छ। बलियो टिम हुँदाहुँदै पनि नतिजा ननिस्कँदा यही टिम अरु प्रशिक्षकको नेतृत्वमा सफल हुन सक्छ ? भन्ने प्रश्नले चर्चा पाएको थियो। मलाई केही चिन्ता छैन,आफूप्रति ब्युतिएको शंकाबारे प्रतिक्रिया दिँदै सान्तोषले भने, मेरो सम्झौता २०२४ सम्म छ।"
छोराको उपचारका लागि दाता खोज्दै चन्द्रबहादुर,"काठमाडौं : खोटाङका अजय बर्देवा १० वर्षका भए। दुई वर्ष अगाडि विद्यालयमा साथीसँग खेल्दै गर्दा उनी चिप्लेर लडे। टेबलमा ठोक्किए। एउटा आँखामा चोट लाग्यो। विगत पाँच महिना यतादेखि उनले दुवै आँखा देख्न छाडे। पढाइमा उनी निकै मेहनती थिए। गायक बन्ने उनको रहर छ। कुनै दिन आँखा देखे म पनि धेरै पढेर ठूलो मान्छे हुन्छु भनेर छोराले भनेको उनका बाबु चन्द्रबहादुरले बताए। छोराको उपचारका लागि उनी विभिन्न अस्पताल पुर्याए। झापास्थित घोपाक्याम अस्पतालमा पुर्याउँदा त्यहाँका डाक्टरले अजयको एउटा आँखा मात्र बन्द भएको बताएका थिए। तर, पाँच महिना अगाडि छोराको दोस्रो आँखा पनि बन्द भएपछि उनलाई निकै चिन्ता परेको छ। पारिवारिक र आर्थिक अवस्था कमजोर छ। यसकारण उपचारका लागि कठिनाइ भएको उनी बताउँछन्। छोरालाई लिएर काठमाडौंको तिलगंगासम्म आइपुगेका छन् उनी। तर, आर्थिक अवस्था कमजोर भएर चिकित्सकहरूले भनेअनुसार आफूले उपचार गराउन नसकेको उनको गुनासो छ। आफ्नो दुःख बिसाउँदै उनले भने, मलाई सबैको साथ सहयोगको खाँचो छ। सबैले सहयोग गरिदिए मेरो छोराले पनि आँखा देख्थ्यो कि ? आर्थिक अवस्था कमजोर भएका कारण चन्द्रबहादुरलाई उनकी श्रीमतीले पनि छाडेर गइन्। छोरालाई अस्पतालमै राखेका बेलामा श्रीमती भागेको उनले दुखेसो पोखे। उनी कहाँ छिन् भन्ने अहिलेसम्म पत्तो छैन। दुई छोरा र एक छोरीको जिम्मेवारी उनमा आइलागेको छ। घरमा अपांग भएका बूढा बुबा छन्। सबै व्यवहार आफैंले गर्नुपर्दा उनलाई निकै गाह्रो परेको छ। छोरालाई उपचारका लागि भारत लैजान उनलाई चिकित्सकले सल्लाह दिएका छन्। उनको एउटा आँखा पूर्णरूपमा बन्द भइसकेको छ। तर, अर्को आँखामा सल्यक्रिया गरेर सफल भए उनले देख्न सक्ने चिकित्सकले बताएका छन्। यसमा पनि ढिला हुन गएमा उक्त आँखाको उपचार पनि सम्भव नहुने चिकित्सकले बताएका छन्। तर, यसका लागि करिब ५ लाख रुपैयाँभन्दा बढी खर्च लाग्ने देखिन्छ। यति धेरै रकम आफ्नो लागि असम्भव भएकाले उनी छोराको उपचारमा सहयोग पुर्याइदिन आग्रह गर्दै हिँडेका छन्।"
एस्टन भिल्लासँग हार्यो युनाइटेड,"लन्डन : प्रशिक्षक युनई एम्रीको पहिलो खेलमा एस्टन भिल्लाले म्यानचेस्टर युनाइटेडमाथि ३१ गोलको जित निकालेको छ। आइतबार राति भिल्ला पार्कमा भएको खेलको सातौं मिनेटमा लियोन बेलीले गोल गर्दै घरेलु टिमलाई अग्रता दिलाएका थिए। युनाइेटमाथि हाबी बनेको भिल्लाले त्यसको चार मिनेट नबित्दै अग्रता दोब्बर पारेको थियो। स्पेनिस रक्षक लुकास डिएनले ११ औं मिनेटमा फ्रिकिकमार्फत गोल गर्दै स्कोरलाइन २० मा लम्ब्याएका थिए। पहिलो हाफको अन्तिम मिनेटमा भिल्लाका ज्याकोब रामसेले आत्मघाति गोल गर्दा युनाइटेड पुनः खेलमा फर्किएको थियो। दोस्रो हाफमा केही आक्रमणका मौका बुने पनि फिनिसिङमा चुक्दा युनाइटेडले बराबरी गर्न सकेन। युनाइटेडको कमजोर रक्षापंक्तिको फाइदा उठाउँदै भिल्लाका रामसेले ४९ औं मिनेटमा गोल गर्दै अग्रता ३० मा लम्ब्याएका थिए। सोही अग्रताको बचाउ गर्दै भिल्लाले शानदार जित निकाल्यो। जितसँगै १४ खेलबाट १५ अंक जोडेको एस्टन भिल्ला अंक तालिकाको १३ औं स्थानमा उक्लिएको छ। युनाइटेड १३ खेलबाट २३ अंक जोडेर पाँचौं स्थानमा छ। आइतबार राति नै भएको अर्को खेलमा न्युक्यासलले साउथ ह्याम्टनलाई १४ गोलको नतिजामा पराजित गरेको छ। यस्तै, क्रिस्टल प्यालेससँग वेस्ट ह्याम २१ को नतिजामा पराजित भयो।"
"युवा भन्छन्, भोट हालेर काम खोज्दै विदेश जान नपरोस्","त्रिवेणी : नवलपरासी (बर्दघाट सुस्तापूर्व) नवलपुरको कावासोतीका सुशान्त पोख्रेल मङ्सिर ४ गते हुने प्रतिनिधिसभा र प्रदेशसभा निर्वाचनमा पहिलोपटक मतदान गर्ने तयारीमा छन्। मतदानको दिन नजिक आउँदा उम्मेदवारका प्रतिबद्धता विभिन्न देखेका उनलाई युवा विदेश पलायन रोक्ने योजना भइदिए हुन्थ्यो भन्ने लागेको छ। दैनिक सयौँ युवा विदेश पलायन भइरहेका छन् युवालाई स्वदेशमै राख्ने खालको वातावरण बनिदिए हुने उनको भनाई छ। मजस्तै धेरै युवा विदेश पलाएन भइरहेका छन्, स्वदेशमा रोजगारीको अवसर भए सायद विदेश जाने थिएनन् होला, राजनीतिक दलले युवालाई देशमै राख्ने वातावरण बनाए हुने थियो, उनले भने, पहिलोपटक भोट दिने तयारीमा छु, आशा छ जित्नेले युवाका विषयमा केही सोचून्, भोट दिएपछि कामका लागि विदेश जान नपरोस्। राजनीतिक दलहरूले विकासका योजनाअघि सारे रोजगारीका अवसरसमेत सँगै आउने हुँदा यसतर्फ ध्यान दिनुपर्ने पहिलोपटक मत दिन तयार हुप्सेकोट४, शङ्खदेवका युवा दिलीप चापागाईंको भनाइ छ। रोजगारमूलक योजनाअघि सारी युवालाई उत्पादनमा प्रयोग गर्नसके देशको विकास पनि हुने थियो, युवा रोजगारमा जोडिने थिए, उनले भने, बजेटको उचित सदुपयोग हुने खालका काम भइदिए हुन्थ्यो भन्ने लाग्छ। मेरो भोटले युवालाई उद्यमशीलतासँग जोड्ने सुनिश्चिता गरोस्, विदेशका खाडीमा पसिना बगाएका स्वदेशमै फर्किएर श्रम गर्ने वातावरण तयार होस् भन्ने लागेको छ, पहिलोपटक मत दिन तयार कावासोती६, कि मनिषा पौडेलले भने, स्वदेशमै अवसर छन्, देश विकासको गतिमा छ, सुशासन कायम छ भन्ने बनोस्। राजनीतिक दलले युवाका लागि विस्तृत योजना ल्याउन भने नसकेको उनको धारणा छ। रोजगार सिर्जना गर्ने, युवालाई उत्पादनमा जोड्ने भन्ने प्रतिबद्धता त देखिन्छ तर त्यसको लागि के गर्ने, कस्ता कार्यक्रमले युवालाई जोड्ने भन्ने कमै हुन्छन्, स्पष्ट योजना आवश्यक छ, उनले भने। निर्वाचनको मिति नजिकिँदै गर्दा उम्मेदवारले आफ्ना प्रतिबद्धतापत्र सार्वजनिकसमेत गरिरहेका छन्। उम्मेदवारले जिल्लामा औद्योगिक क्षेत्रको स्थापना जोड दिँदै युवालाई रोजगारसँग जोड्ने बताउँदै आएका छन्। कृषि उत्पादनमा युवालाई जोड्ने कतिपय उम्मेदवारले बताइरहँदा स्पष्ट खाका नहुँदा चुनावी नारा मात्रै हो कि भन्ने आशङ्का लागेको स्थानीय युवा राम भुसालले बताए। आठ पालिका र ९२ वडा रहेको नवलपुरमा दुई प्रतिनिधिसभा र चार प्रदेशसभा निर्वाचन क्षेत्र रहेका छन्। जिल्लामा कूल दुई लाख ६० हजार चार सय ६१ मतदाता रहेका छन्। कूल मतदातामध्ये पुरुष एक लाख २४ हजार तीन सय ३६, महिला एक लाख ३६ हजार एक सय २१ र अन्य चार जना रहेका छन्। निर्वाचन क्षेत्रअनुसार प्रतिनिधिसभा१, मा एक लाख ३१ हजार एक सय ८१ र दुईतर्फ एक लाख २९ हजार दुई सय ८० मतदाता रहेका छन्। वैशाखमा सम्पन्न निर्वाचनपछि नवलपुरमा पाँच हजार आठ सय ४६ नयाँ मतदाता थपिएका छन्। यसमा केही बसाइँसराइपछि आएका छन्। कतिपय नयाँ मतदाताका रुपमा युवा थपिएका छन्। युवाको चाहना युवालाई रोजगारसँग जोड्नुपर्ने रहेका छन्। रासस"
टीट्वेन्टी विश्वकप: सर्वाधिक विकेट लिने पाँच खेलाडी,"काठमाडौं : अस्ट्रेलियामा जारी आईसीसी टीट्वेन्टी विश्वकपमा सर्वाधिक विकेट लिने खेलाडीको सूचीमा फेरि एकपटक श्रीलंकन बलर वानिन्दु हसारंगाले लिड गरिरहेका छन्। सन् २०२१ विश्वकपका सर्वाधिक विकेट टेकरले जारी विश्वकपमा पनि त्यो लय कायम राखेका छन्। आइतबारबाट समूह चरणका सबै खेल सकिएका छन् भने चार टिमले सेमिफाइनलमा स्थानसमेत सुरक्षित गरिसकेका छन्। समूह एकबाट न्युजिल्यान्ड र इङ्ल्यान्ड तथा समूह दुई बाट भारत र पाकिस्तानले अन्तिम चरणमा स्थान बनाएका छन्। यद्यपि, सर्वाधिक विकेट लिने पाँच खेलाडीको सूचीमा यी चारमध्ये कुनै टिमका बलर छैनन्। त्यो भए को हुन् सर्वाधिक पाँच विकेट टेकर ? वानिन्दु हसारंगा (श्रीलंका) गत संस्करणका सर्वाधिक विकेटटेकर हसारंगाले जारी विश्वकपमा १५ विकेट लिएका छन्। उनले १३२६ को औसतमा बलिङ गरेका छन्। हसारंगाको उत्कृष्ट बलिङलफिगर ३८ को छ। बस दी लिड (नेदरल्यान्ड्स) नेदरल्यान्ड्सले विश्वकपमा अप्रत्यासित प्रदशर्न गर्यो। आइतबार मात्रै दक्षिण अफ्रिकाविरुद्ध १३ रनको जित त्यसैको उदाहरणमध्ये एक थियो। सोहीक्रममा डच टिमका लागि दी लिडको बलिङ महत्त्वपूर्ण रह्यो। उनले कुल ११ विकेट लिएका छन्। ब्लेसिङ मुजराबानी (जिम्बाब्वे) जिम्बाब्वेले पाकिस्तानलाई विश्वक्रिकेटमा तहल्का मच्चाउँदा चार ओभरमा १८ रन खर्चेर एक विकेट लिएका मुजराबानीले प्रतियोगितामा १२ विकेट लिएका छन्। जोसुवा लिटिल आयरल्यान्डले समूह चरण पार गर्न नसके पनि बलर लिटिलका लागिविश्वकप फलदायी रह्यो। प्रतियोगिताभर १७१८ को औसतमा बलिङ गरेका लिटिलले ११ विकेट लिएका छन्। अनरिच नोर्टजे (दक्षिण अफ्रिका) नेदरल्यान्ड्सविरुद्ध १३ रनको अप्रत्यासित पराजयसँगै दक्षिण अफ्रिका प्रतियोगिताबाट बाहिरिएको छ। यद्यपि, बलर नोर्ट्जेका लागि भने यो विश्वकप सम्झनालायक रह्यो। उनले पाकिस्तानविरुद्ध एकै खेलमाचार विकेटसहित प्रतियोगितामा कुल ११ विकेट लिएका छन्।"
निर्वाचन बहिष्कार गर्ने नेकपा मसालको घोषणा,"बागलुङ : नेपाल कम्युनिष्ट पार्टी (मसाल) ले आगामी मंसिर ४ गते हुने आम निर्वाचन बहिष्कार गर्ने निर्णय गरेको छ । मसालको हालै सम्पन्न बैठकले निर्वाचनमा सहभागी नहुने र जनतालाई चुनावमा भाग नलिन अनुरोध गर्ने निर्णय गरेको हो । मसालले संसदीय व्यवस्थाको अन्त्य गरी जनताको जनवादी व्यवस्था स्थापना गर्नुपर्ने माग गर्दै प्रतिनिधिसभा तथा प्रदेशसभा निर्वाचनमा सहभागी नहुने निर्णय गरेको पत्रकार सम्मेलनमा प्रवक्ता रेशम गिरीले बताए । उनले निर्वाचनमा सहभागी नहुने गरी जनतालाई अपिल गर्न जिल्लाव्यापी पर्चा वितरण, घरदैलो अभियान, भेट, कोणसभा, अन्तरक्रिया जस्ता कार्यक्रम सञ्चालन गरिने बताए । नेकपा मसालले राष्ट्रियता र जनजीविकाको पक्षमा परिणाममुखी जनसंघर्ष सञ्चालन गर्ने, पार्टीलाई उत्पादन कार्यमा जोड्ने, जनसंघर्षमा पार्टीको नेतृत्वदायी भूमिका खेल्नेलगायतका निर्णय गरेको जनाएको छ । मसालले निर्वाचनमा सहभागी नहुनका लागि क्रान्तिकारी माओवादी, नेकपा बहुमत, कम्युनिष्ट पार्टी माओवादीसँग सहकार्य गर्ने निर्णय गरेको प्रवक्ता गिरीले बताए । उनले निर्वाचन बहिष्कार गरेको नेकपा माओवादी विप्लव समूहसँग भने समन्वय नगर्ने निर्णय गरेको जनाए ।"
पार्टीका झण्डा र लोगो बनाउन व्यवसायीलाई भ्याइनभ्याइ (तस्बिर),"काठमाडौं : मंसिर ४ गते हुने निर्वाचनलाई लक्षित गरि पार्टीका झन्डा, चुनाव चिन्ह अंकित लोगो छाप्न व्यवसायीलाई भ्याई नभ्याई भएको छ। प्रतिनिधि सभा र प्रदेश सभाको निर्वाचन नजिकिएसँगै विभिन्न दलका झण्डा र अन्य प्रचारसामग्रीको व्यापार बढेको हो। बागबजारस्थित प्रिन्टिङ प्रेसका व्यापारीले झण्डा व्यापार तेब्बर हुने गरेको बताएका छन्। झण्डाको साइज अनुसार झण्डाको मूल्य फरक हुने एक व्यवसायीले बताए । उनले भने,झण्डाको साइज अनुसार २० रुपैयाँदेखि ३०० रुपैयाँसम्म मूल्य रहेको छ। हरेक दिन ५१० जना कामदार खटेर दैनिक ५६ हजार झण्डा तयार गर्ने गरिएको व्यवसायीको भनाई छ। प्रचारप्रसार सुरू भएको हुँदा आगामी दिनमा बिक्रि कम हुने प्रिन्टिङ प्रेसका सञ्चालकले बताए। अहिलेको निर्वाचनमा एमाले, कांग्रेस र माओवादी केन्द्रका उम्मेदवारले बढी झन्डा अर्डर गरेको उनीहरुको भनाई छ। तस्बिर : अभिषेक महर्जन"
कौटिन्होले विश्वकप गुमाउन सक्ने,"रियो दी जेनिरियो : मांसपेशीमा समस्याका कारण ब्राजिलियन विङ्गर फिलिप कौटिन्होले विश्वकप गुमाउने सम्भावना बढेको छ। ब्राजिलियन प्लेमेकर कौटिन्हालेले आइतबार राति भएको म्यानचेस्टर युनाइटेड र एस्टन भिल्लाबीचको खेले पनि गुमाएका थिए। आइतबार अभ्यासका क्रममा मांसपेशीमा समस्या देखिएपछि उनी करिब ६ हप्ता मैदान बाहिर रहने सम्भावना छ। जसका कारण नोभेम्बर २० देखि कतारमा हुने विश्वकप गुमाउने सम्भावना प्रवल बनेको अन्तर्राष्ट्रिय सञ्चारमाध्यमलहरुले दाबी गरेका छन्। ब्राजिलियन टिमका मुख्य प्रशिक्षक टिटेले सोमबार विश्वकपका लागि टिमको घोषणा गर्दैछन्। कौटिन्हो कतार भ्रमण गर्ने २६ ब्राजिलियन खेलाडीको सूचीमा अटाउने आस गरिएका प्लेमेकर हुन्। यद्यपि, ब्राजिलले खेलेका पछिल्ला दुई मैत्रीपूर्ण खेलघाना र ट्युनिसियाविरुद्ध उनी समावेश भएका थिएनन्। एस्टन भिल्लामा खराब लयबाट गुज्रिरहेका कौटिन्हो टिटेका लागि भने भरपर्दा खेलाडी हुन्।"
प्री ओपन सेसन : २७० अंकले बढ्यो नेप्से,काठमाडौं : प्री ओपन सेसनमा नेप्से परिसूचक करिब ३ अंकले बढेको छ। सोमबार यस समयमा नेप्से २७० अंकले उकालो लाग्यो। सेन्सेटिभ इन्डेक्स ०१४ अंकले बढेको छ। यो समयमा २७ कम्पनीको १ हजार ८७८ कित्ता सेयर ४७ लाख ८९ हजार १३३ रुपैयाँमा खरिदबिक्री भयो। कारोबारमा आएका २७ कम्पनीमध्ये १९ को मूल्य बढ्यो भने ४ को घट्यो। बाँकी ४ कम्पनीको मूल्य स्थिर रह्यो।
रुपन्देहीको देवदहमा श्रीमानश्रीमती मृत फेला,"बुटवल : रुपन्देहीको देवदहमा एक दम्पती मृत फेला परेका छन् । देवदह नगरपालिका वडा नम्बर ५ पाल्पाली टोल ३६ वर्षीय बालेन्द्र जोल्मी मगर र उनकी श्रीमती ३२ वर्षीय हेमकला आफ्नै घरमा सोमबार बिहान मृत भेटिएका हुन् । प्रहरीका अनुसार कोठामा ढोका भित्रबाट चुकुल लागेको अवस्थामा उनीहरुको शव फेला परेको थियो । देवदह प्रहरी चौकी प्रमुख रहेका प्रहरी निरीक्षक गंगाबहादुर सारुका अनुसार भुइँमा बालेन्द्रको शव झण्डिएको अवस्थामा भेटिएको थियो भने हेमकलाको शव भुइँमा पल्टिरहेको थियो । घटनाको प्रकृति हेर्दा श्रीमानले श्रीमतीको हत्या गरि आफूले आत्महत्या गरेको देखिएको प्रहरीले जनाएको छ । यद्यपि, घटनाबारे छानविन भइरहेको प्रहरीले जनाएको छ । बालेन्द्र वैदेशिक रोजगारीबाट चार दिनअघि फर्किएका थिए ।"
चर्को ब्याजदरविरुद्ध अर्घाखाँचीका उद्योगी आन्दोलित,अर्घाखाँची: बैंकले ब्याजदर बढाएको भन्दै अर्घाखाँचीका उद्योगी व्यवसायी आन्दोलित बनेका छन् । अर्घाखाँची उद्योग वाणिज्य संघको पहलमा उद्योगी व्यवसायीले जिल्लाका सबै बैंकलाई ध्यान आकर्षण गराएका छन्। बैंकको ब्याजदर हरेक दिन बढ्दो गतिमा देखिएको भन्दै कोभिड महामारीबाट धरासायी भएका साना तथा मझौला उद्योग बैंकहरुले ब्याजदर वृद्धि गर्दा निल्नु न ओकल्नुको अवस्थामा पुगेको उद्योग वाणिज्य संघ अर्घाखाँचीका अध्यक्ष प्रदीप मिश्रले बताए । निरन्तरको ब्याजदर वृद्धीले व्यवसाय नै चौपट हुने अवस्थालाई मध्यानजर गदै बैंकको ब्याजदर घटाउन माग राख्दै बैंकहरुमा ज्ञापन पत्र बुझाउने देखि धर्ना दिनेलगायतका आन्दोलनका कार्यक्रम तय भएको मिश्रले बताए । दुई वर्ष अघि सम्झौता गरेर बार्षिक ८९ प्रतिशत ब्याजमा लिएको ऋणमा अहिले १४१५ प्रतिशत ब्याज लिने गरेका छन् । बैंकहरुले ब्याजदर बढाउँदै लैजादा उद्योगी तथा ब्यापारी मारमा परेको चेम्बर अफ कमर्सका अध्यक्ष अशोक श्रेष्ठले बताए । उनले बैंकहरुले बढाएको ब्याजदरका कारण व्यवसायी व्यवसाय छोडेर भाग्नु पर्ने अवस्थामा पुगेको बताएका छन् ।
सालाहको दुई गोलमा लिभरपुल विजयी,लन्डन : लिभरपुलले इङ्लिस प्रिमियर लिगमा टोटनहमलाई पराजित गरेको छ। आइतबार राति टोटनहमको घरेलु मैदानमा भएको खेलमा मोहम्मद सालाहले दुई गोल गर्दै लिभरपुललाई विजयी गराएका हुन्। खेलको ११ औं मिनेटमा भ्रमणकारी टिमलाई सालाहले अग्रता दिलाएका थिए। टोटनहम हट्सपर स्टेडियममा हाबी बनेको लिभरपुलले पहिलो हाफ सकिन पाँच मिनेट बाँकी रहँदा अग्रता दोब्बर पारेको थियो। सालाहले ४० औं मिनेटमा पुनः गोल गर्दै टिमको अग्रता ०२ मा लम्ब्याएका थिए। दोस्रो हाफमा खेलमा फर्किने कोसिस गरेको टोटनहमका लागि इङ्लिस फरवार्ड ह्यारी केनले ७० औं मिनेटमा एक गोल गरे पनि टिमको हार टार्न सकेनन्। जितसँगै १३ खेलबाट १९ अंक जोडेको लिभरपुल अंक तालिकाको आठौं स्थानमा छ। टोटनहम १४ खेलबाट २६ अंक जोडेर चौथो स्थानमा छ। एजेन्सी
निर्वाचनका नाना तरंग,"लोकतन्त्रको हृदय हो निर्वाचन। जनताका नसानसामा लोकतन्त्ररूपी रक्तसञ्चार नै आवधिक निर्वाचनको सर्वोपरि उपलब्धि हो। स्वतन्त्रता र समानतामा आधारित निर्वाध अभिव्यक्ति र विचार प्रवाहको अवसर हो यो। एउटा उन्माद, एउटा निर्बन्ध सामाजिक सञ्चार र निर्भय भावतरंग। अनि एउटा राष्ट्रव्यापी न्यानो उन्मेष जसले जनतालाई तातोतातो बनाएर जागा गराइदिन्छ। यस बखतमा ठूलाठूला मानिस आफ्नो औकातमा आएर सतहमा देखिन्छन्। केही अहंकार झुक्छन् र केही अभिमानका गाँठा फुक्छन्। अन्य समयमा दौडाहाजस्तो साहेबी पाराले गाउँठाउँमा आउनेहरू दीनहीन याचक बनेर रनवन र पाखापखेरा धाउँछन्। सधैंका दीनदुःखी र अनाथ जनता निर्वाचनको समयमा दीनहीन नेताका दीनानाथ बन्न पुग्छन्। जनवाणीमा स्वच्छन्द स्फुरण र स्वामीभाव पैदा हुन्छ। नेताका कानले नागरिकका आवाज सुन्न थाल्छन्। जनतामा सार्वभौमसत्ता सम्पन्न नागरिक भावको चेतना प्रवाहित हुन्छ। अनायास आफू राष्ट्रको भाग्यविधाता भएको सुखद् अनुभूति हुन थाल्छ। निर्वाचन राजनीतिक नेता र मतदाताबीचको लुकामारी एवं छोपाछोपीको खेलजस्तै हो। यस अवसरमा गाउँदेखि सहरसम्म राजनीतिभित्र साहित्यिक नवरसको नौ तरंग देख्न र सुन्न पाइन्छ। उदेकलाग्दा र अनौठा उम्मेदवारहरूले जनतामाझ अद्भुत रसको कौतुक देखाउन थाल्छन्। निर्वाचन रमाइलो पर्व पनि हो। आज चुनावको सम्मुखमा जनता र देशप्रति राजनीतिको चिन्ता यत्रतत्र पोखिएको देखेर सबै विस्मयमा छन्। अहिले धेरै नेताको मनमा जनताका दुःख देखेर करुणरस पैदा भएको छ। मानौं यो दया, माया, करुणा र ममताको ऋतु हो। कतिपय उम्मेदवारले जनताको बीचमा पुगेर बीभत्स रस उत्सर्जन गर्दैछन्। केही उम्मेदवारका कुहेका र सडेगलेका कुरा सुनेर मतदातालाई दिगमिगी लाग्छ। तैपनि गल्ती गर्ने नै पुरस्कृत हुने संस्कृति निरन्तर छ यहाँ। प्रेम र घृणाको अजब खेल चल्छ निर्वाचनमा। साहित्यमा डरलाग्दो, चिन्तित र व्याकुल अवस्थाको वर्णनबाट भयानक रस पैदा हुन्छ। आसन्न निर्वाचनमा चुनिएर राष्ट्रिय विधायिकाको सदनभित्र छिर्ने दाउमा रहेका कतिपय उम्मेदवारको व्याकुलता हेर्न लायक छ। मलाई भोट नदिए कसलाई दिने ? यही चुनावमा नदिए कहिले दिने ? भन्दै ट्विटर, फुटसल, कफी पसल र मन्दिरमा पुग्ने उम्मेदवारहरूको बेचैनी भयानक छ। चुनावको सिलसिलामा एकले अर्को उम्मेदवारलाई रिसले आँखा रातारात पार्दै मुड्की देखाएर रौद्र रस चुहाइरहेका छन्। आवेग, सेखी र क्रोधका प्रचण्ड प्रहार गर्दै केही वरिष्ठ नेताहरू महारुद्र बनेका छन्। कोही उत्साह, साहस र निडरता प्रदर्शन गर्दै आफूले कठिन र भीषण काम गरेर देखाउने वीर रस पोखिरहेका छन्। जनताले यी वीरहरूको वीरता देखिसकेका छन्। तैपनि सुन्दा रमाइलो लाग्छ। न भन्नेलाई लाजसरम, न त सुन्नेलाई कुनै नोक्सान। आसन्न चुनावका लागि मैदानमा उत्रेका वीरवीरांगानाहरूले कोरीबाटी गरेर शरीर सजाउने, शोभा बढाउने र रसिकता जगाउने काम पनि गरिरहेका छन्। मतदातालाई फकाउने, फुस्लाउने, रिझाउने र फसाउने ध्येयले शृंगार रसको प्रयोग पनि निकै भएको छ। कदाचित माछो बल्छीमा परिहाल्यो भने पाँच वर्षलाई जति शृंगार गरे पनि भयो। आफ्नो सबल पक्ष केही पनि नभेट्टाएका एकथरी नेताहरू अर्काको दुर्बल पक्ष छताछुल्ल पार्न मग्न छन्। यिनीहरूले विपक्षीका अनेकौं विकृत आकार, चेष्टा र रूपको वर्णन गरेर हास्य रस उत्पादन गरिरहेका छन्। सबैभन्दा हाँसो लाग्ने घोषणा त के सुनिन्छ भने मबाट गल्ती त होला तर बेइमानी हुने छैन। त्यसैले मै भोटको हकदार छु। बानेश्वरतिरका एक वृद्ध मतदाता भन्दै थिए, नयाँ युवक आए, अब केही होला भनेको त झन् हँसाएर पो मारे। मन फुकाएर हाँस्नुहोस् महोदय ! हाँस्नु स्वास्थ्यका लागि लाभदायक छ। निर्वाचनरूपी रंगशालामा माथिका आठ रसहरू निर्वाचन सकिनुपूर्व नै पैदा हुन्छन्। बाँकी एउटा शान्तरस भने निर्वाचन समाप्त भएपछि मात्र उत्सर्जन हुन्छ। यो रस बडो शालीन र भद्र छ। यो रसले निर्वाचनरूपी रापबाट डामिएका सबैलाई अपार शीतलता दिन्छ। घाउहरू विस्तारै निको हुँदै जान्छन्। निर्वाचनीय कलहको निस्सारताको ज्ञान हुँदै जान्छ। पराजित स्वतन्त्र उम्मेदवारहरूमा वैराग्य छाउँछ। कतिलाई आफ्नै चुनावी उन्माद सम्झेर अचम्म लाग्छ। जनतामा अनुपस्थित हुन थालेका विजयी नेताहरूप्रति वैराग्य उत्पन्न हुन्छ। मानिसहरू आआफ्नो इलम धन्दामा तल्लीन हुन थाल्छन्। यी त भए निर्वाचनीय विकृति र मनोरञ्जनका कुरा। सम्पूर्णरूपमा विकृतिहीन राजनीति असम्भव छ। हामीसँग राजनीतिको विकृत मैदानबाट कम विकृत विकल्प रोज्नेबाहेक अर्को उपाय छैन। लोकतन्त्रमा अनेक तमासा हुन्छन्। झूट बोल्ने काम पनि मजाले हुन्छ। तानाशाहीमा जनतासँग कुनै कबुल गर्नु पर्दैन। त्यहाँ केबल हुकुम फिराउने काम हुन्छ। सर्वसाधारण जनता जिउन पाएबापत प्रसन्न देखिनुपर्छ। त्यहाँ गुनासोको कुनै स्थान हुँदैन। शासकप्रति कृतज्ञ र अविचलरूपमा अनुगृहित हुनु नै जनताको परम कर्तव्य हुन्छ। निर्वाचन राजनीतिक नेता र मतदाताबीचको लुकामारी एवं छोपाछोपीको खेलजस्तै हो। उदेकलाग्दा र अनौठा उम्मेदवारहरूले जनतामाझ अद्भुत रसको कौतुक देखाउन थाल्छन्। निर्वाचन रमाइलो पर्व पनि हो। एक दिन श्री ३ मोहनशमशेरले विद्रोही नेता बीपी कोइरालालाई आफ्नो पुर्पुरोतर्फ देखाउँदै भनेका थिए रे, शासन गर्ने इरादा छ ? शासन गर्न त यी यहाँ लेखेर ल्याउनुपर्छ। किन्तु केही वर्षभित्रै तिनै बीपीसमेतको प्रयत्नका कारण मोहनशमशेर कुर्सीबाट उत्रन विवश भए। ब्रिटेनका प्रधानमन्त्री विन्स्टन चर्चिलले भारतीय आन्दोलनकारी र विशेष गरेर महात्मा गान्धीतर्फ संकेत गर्दै भनेका थिए, भारतीयहरू आफ्नो शासन आफैं गर्न सक्षम छैनन्। गोराहरू मात्र विश्वको हरेक कुनामा शासन गर्न सक्षम छन् भन्ने ज्वलन्त अभिमान थियो त्यो। परन्तु आज भारतको स्वशासन पल्लवित र पुष्पित भएर आफ्नो उत्कर्षमा पुगेको छ। त्यति मात्र होइन, हिन्दुस्तानी मूलको कालो युवक स्वयं ब्रिटेनका गोरेहरूको प्रधानमन्त्री बन्न सफल भएको छ। तमाम कमजोरीका बाबजुद लोकतन्त्रको उदार ढोका सबैका लागि खुल्ला हुन्छ। जनताले आफूले चुनेर पठाएको प्रतिनिधिमार्फत सार्वभौमसत्ताको उपयोग गर्छन्। परन्तु के कुनै नागरिकले हमेसा आफूले मन पराएको व्यक्तिलाई नै चुनेर पठाउन पाउँछ ? पाउँदैन। किनकि प्रायः रुचाइएको व्यक्तिले राजनीतिमा रुचि राख्दैन। राजनीतिमा लागेको रुचाइएको पात्रलाई पार्टीले टिकट दिँदैन। त्यसैले मताधिकार कहिल्यै पनि पूर्ण र निरपेक्ष हुन सक्दैन। निर्वाचनको दुरुपयोग हुन्छ। मौका परे धाँधली हुन्छ। मतदाता जानेर या नजानेर वस्तुभाउ झैं किनिन र बेचिन तयार हुन्छन्। लोकतन्त्र परिपक्व भएका देशमा पनि अनेक तमासा हुन्छन्। परिणामलाई यताउता पार्ने या प्राप्त नतिजालाई स्वीकार नगर्नेजस्ता अनेक प्रपञ्च हुन्छन्। अमेरिका जस्तो मुलुकमा पनि डोनाल्ड ट्रम्पलाई चुनावमा धाँधली गरेरै हराइएको थियो भन्ने विश्वासमा रहेका मानिसको संख्या ठूलो छ। लोकतन्त्रमा पनि केही अनियमितता, केही आरोपप्रत्यारोप र केही उच्छृंखलता त सहनु नै पर्छ। निर्वाचनलाई स्वच्छ र विश्वसनीय बनाउने काम निर्वाचन आयोगको हो। लोकतन्त्रमा निर्वाध उम्मेदवारी, स्वेच्छिक मतदान एवं निष्पक्ष परिणामका लागि स्वायत्त संस्थाका रूपमा निर्वाचन आयोगको व्यवस्था गरिएको हुन्छ। शक्तिले मानिसलाई भ्रष्ट बनाउँछ। लोकतन्त्रको जगमा उभिएका नेताहरू पनि शक्तिको मदमा निर्वाचनलाई भ्रष्ट पार्न उद्यत् हुन बेर लाउँदैनन्। यस्तोमा निर्भय र आँटिलो भएर कार्यसम्पादन गर्ने दायित्व निर्वाचन आयोगको हो। भारतका तत्कालीन प्रमुख निर्वाचन आयुक्त टीएन शेषनले एकपल्ट भनेका थिए, मै नास्तेमे राजनीतिज्ञोको खाता हुँ। शेषन प्रमुख निर्वाचन आयुक्त बन्नुअघि अधिकांश भारतीय मतदातालाई देशमा निर्वाचन आयोग भन्ने संस्था छ भन्ने पनि ज्ञान थिएन। जो आयोग छ भन्ने जान्दथे, तिनीहरूलाई निष्पक्ष चुनाव सम्भव छ भन्नेमा विश्वास थिएन। टीएन शेषनले निर्वाचन आयोग एक स्वतन्त्र संवैधानिक निकाय हो र निष्पक्ष निर्वाचन सम्भव छ भन्ने कुराको सन्देश सर्वसाधारण जनतासम्म पुयाए। उनको कार्यकालमा भारतमा एक प्रसिद्ध भनाइ थियो, भारतीय राजनीतिक नेताहरू दुई कुरासँग मात्र डराउँछन्, पहिलो ईश्वर र दोस्रो टीएन शेषन। प्रतिकूल वातावरण र कठिन परिस्थितिमा पनि आफ्नो पदलाई दाउमा राखेर हस्तक्षेपकारी शक्तिसँग टक्कर लिन सक्ने हिम्मतका जीवन्त प्रतीक हुन् टीएन शेषन। हाम्रो निर्वाचन आयोग पनि सायद शेषन बन्न चाहन्छ तर निसाना भने चुकिरहेको छ। लोकतन्त्रका पनि अत्यन्तै धेरै कमजोरी छन्। किन्तु अहिलेसम्म अपनाइएकामध्येको सर्वोत्तम प्रणाली यही हो। योभन्दा राम्रो प्रणालीको आविष्कार नहुँदासम्म यसैलाई अंगीकार गर्नेबाहेक अर्को उपाय छैन। नेपालमा पनि लोकतन्त्रलाई तमासा बनाइएको छ। दलहरूले निर्वाचनलाई लुटिएको निर्वाचन (स्टोलन इलेक्सन) जस्तै बनाए। मतदाताले रुचाएको निर्वाचन चिह्न मतपत्रबाट गायब पारियो। गठबन्धन र तालमेलका नाममा विचारको विसर्जन भयो। अमेरिकाका पूर्व राष्ट्रपति दिवंगत जोन एफ केनेडीले भनेका थिए, मानिस मरेर जान सक्छ। राष्ट्रहरूको उत्थान र पतन हुन सक्छ। परन्तु विचार सदा जीवन्त रहन्छ। आसन्न निर्वाचनमा दलहरूले गठबन्धन र तालमेलका नाममा विचारधाराको लुटपाट गर्न लागेका छन्। तर मुटुमाथि ढुंगा राखी मतदान गर्ने विवशता छ। दलहरूले समावेशी र समानुपातिक सिद्धान्तको इज्जत जोगाउन सकेनन्। वास्तविक हकदारको अधिकार खोस्ने काम भयो। दशकौंदेखि लगातार राजनीतिमा आकण्ठ डुबिरहेका नेताहरूका कारण एउटा पिँढी लोकतान्त्रिक प्रतिस्पर्धाबाट वञ्चित भयो। आज निर्वाचन नखाऊँ भने दिनभरिको सिकार भएको छ। नयाँ पार्टी खोलेर मैदानमा उत्रेका युवकहरू कुराका पोका मात्र भए। उनीहरूले पनि स्थापित दलका किल्ला तोड्न सकेनन्। मजबुरीका नाम, महात्मा गान्धी भनेजस्तो भोलिको आशा जीवित राख्दै यो निर्वाचनलाई राष्ट्रिय पर्वको रूपमा लिनुपर्ने परिस्थिति छ। हिलो, मैलो, पहिरो र बतासका बीच दसैं मनाउनु सुखद थिएन। तर मनायौं र धर्म एवं संस्कृतिको जगेर्ना गयौं। बतासे र बाछिटे नै भए तापनि आसन्न निर्वाचन एक पर्व नै हो। यस निर्वाचनबाट पुनः पुनः आउने सफा, स्निग्ध र समृद्ध निर्वाचनहरूको जगेर्ना गर्नमा मद्दत पुगोस्। लोकतन्त्र पल्लवित र पुष्पित भएर समुन्नत एवं गरिमामय बन्दै जाओस्। आगामी दिनमा नेपाली हुनुमा गर्व गर्दै शिर उँचो राख्न पाइयोस्। सबैमा आसन्न निर्वाचन र तत्पश्चात् हुने निर्वाचनहरूको सफलताका लागि हार्दिक शुभकामना !"
"पीएसजीको जितमा नेइमारको एक गोल, एक असिस्ट","पेरिस : पेरिस सेन्ट जर्मन (पीएसजी)ले फ्रेन्च लिग वानमा लोरियन्टलाई १२ गोलको नतिजामा पराजित गरेको छ। आइतबार राति लोरियन्टको मैदानमा भएको खेलको नवौं मिनेटमा गोल गर्दै ब्राजिलियन स्टार फरवार्ड नेइमारले पीएसजीलाई अग्रता दिलाएका थिए। घरेलु टिममाथि हाबी बनेको भ्रमणकारी पीएसजीले निरन्तर आक्रामण मौका बनाएको थियो। पहिलो हाफमा ०१ ले पछि परेको लोरियन्टले दोस्रो हाफको सुरुवातमै बराबरी गोल फर्काएको थियो। टेरेम मोफीले ५३ औं मिनेटमा गोल गर्दै स्कोरलाइन बराबरीमा ल्याएका थिए। यद्यपि, निर्धारित समयको खेल सकिन ९ मिनेट बाँकी रहँदा नेइमारकै असिस्टमा ड्यानिलो परेरले गोल गर्दै भ्रमणकारी पीएसजीको जित सुनिश्चित गरे। जितसँगै १४ खेलमा अपराजित रहँदै ३८ अंक जोडेको पीएसजी लिग तालिकाको शीर्ष स्थानमा छ। समान खेलबाट ३३ अंक जोडेको लेन्स दोस्रो तथा २८ अंक जोडेको रेनेस दोस्रो स्थानमा छ। पराजित लोरियन्ट २७ अंकसहित छैटौं स्थानमा छ।"
हेलिकप्टरले ढुवानी गरेका २० जिप सञ्चालनमा,"सिमकोट : राष्ट्रिय सडक सञ्जालले नजोडेको हुम्ला सदरमुकाम सिमिकोटमा हेलिकप्टरबाट ढुवानी गरेका २० वटा बलेरो जिप सञ्चालनमा ल्याइएका छन्। सदरमुकाम सिमकोटदेखि ट्र्याक जोडिएका आसपासका क्षेत्रहरूमा बिरामी, यात्रु ओसार्न र सामग्री ढुवानी गर्न व्यक्तिगत रूपमा सुर्खेतदेखि हेलिकप्टरबाट ढुवानी गरेर ल्याएका २० वटा जिप सञ्चालनमा ल्याइएका छन्। राष्ट्रिय सडक सञ्जालमा नजोडिएको हुम्ला सदरमुकाम सिमकोटदेखि आसपासका गाउँहरूका लागि हेलिकप्टरमार्फत जिप ढुवानी गरेर ल्याइएका जिप सञ्चालनमा ल्याइएका हुन्। तत्कालीन जिल्ला विकास समिति मातहत सञ्चालन भएको ग्रामीण सामुदायिक पूर्वाधार विकास कार्यक्रम (ड्रिल्पी) आयोजनाले २०६९ देखि ०७४ सालसम्म निर्माण गरेको सिमकोटखार्पुनाथ खण्डका गाडी चल्ने भएपछि हेलिकप्टरबाट ढुवानी गरेर जिप सञ्चालन गर्न थालिएको हो। अहिले सिमकोटमा भएका जिपहरू उत्तरतिर नाम्खातर्फ ३५ किलोमिटरको याल्वाङ, १३ किलोमिटरको हेप्का, लेकधिगा, सिमकोट गाउँपालिकाको १२ किलोमिटरको खार्पुनाथ दोभान र ९ किलोमिटरको ठेहसम्म सञ्चालन हुँदै आएका छन्।"
संविधानभन्दा पहिला नियत परिवर्तन गर,"२०७२ सालमा लिखित नेपालको संविधानका निर्माता दलहरू आसन्न चुनावका प्रमुख खेलाडी छन्। चुनावकै मुखमा ती प्रमुख दलहरूले नै संविधानमा खोट देखाइरहँदा आफैंले लेखेको चाहिँ भुलेका छन्। संविधानमा उनीहरूले खोट देखाउनु झन्डै शतप्रतिशतको सहमतिमा बनेको संविधानको अपनत्व ग्रहण नगर्नु मात्रै होइन। गएका पाँच वर्षमा भएका घृणित राजनीतिक गतिविधिको दोषबाट उम्कने असफल प्रयास पनि हो। उत्तरदायी बन्न छाडेर उन्मुक्ति खोज्न दलहरूले संविधानमा खोट देखाएको बुझ्न कठिन छैन। आफ्ना अक्षमता, गल्ती कमजोरी ढाकछोप गर्न दलहरूले संविधान संशोधनको एजेन्डालाई प्राथमिकता दिएर जनतामा भ्रम पार्न खोजेका मात्रै हुन्। उनीहरूले घोषणापत्रमार्फत संविधानमा खोट देखाएका छन्, तर खोट संविधानमा होइन उनीहरूका नियतमा छ। दलहरूले नै देखाएको समृद्धिको सपना साकार पार्न संविधानले अड्चन पुर्याएको होइन, उनीहरूकै अदूरदर्शिता, अर्थतन्त्रमाथिको खेलवाड तथा सिर्फ सत्ता केन्द्रित राजनीतिले हो। नेपालमा प्रचलित आहान यहाँनिर सम्झनु सान्दर्भिक छ नाच्न नजान्ने आँगन टेडो। त्यसो त मधेस केन्द्रित दलहरूले उठाउँदै आएको एजेन्डालाई समात्न प्रमुख दलहरू माओवादी, एमाले, कांग्रेसले संविधान संशोधनको फन्डा रचेका हुन्। अहिलेको व्यवस्था ल्याएको जस लिन पनि लिने र फेरि शासकीय र निर्वाचन प्रणाली फेर्नै पर्ने माओवादीको एजेन्डा आफैंमा द्वैध चरित्रको छ। यो व्यवस्थाको प्रखर पक्षधर भन्ने कांग्रेसले समेत घुमाउरो भाषामा संविधान संशोधनको पासा फाल्नु पनि उदेकलाग्दो छ। समुन्नत संविधान कार्यान्वयन गर्नुपर्छ भन्दै घुमाउरो भाषामा एमालेले पनि अरू दलहरूसँगै चोचोमोचो मिलाएको छ। दलहरूले घोषणापत्रमार्फत फ्याँकेका संविधान संशोधनमार्फत शासकीय स्वरूप र निर्वाचन प्रणालीको फेरबदल होइन, आजको आवश्यकता उनीहरूकै कार्यशैलीमा सुधार, संशोधन, फेरबदल हो। भन्न के सजिलो छ भने मिश्रित निर्वाचन प्रणालीका कारण कुनै पनि एउटै दलले बहुमत ल्याएर सरकार बनाउन कठिन छ। प्रत्यक्ष निर्वाचन प्रणाली खर्चिलो छ, समानुपातिक निर्वाचन प्रणालीबाट प्रतिनिधि चुन्नुपर्छ भन्दा कर्णप्रिय सुनिन्छ। तर निर्वाचन खर्चिलो बनाएको जनताले होइन, दल र उम्मेदवारहरूले नै हो। भड्किलो चुनाव बनाउने अपजसको भारी नीतिलाई दिनु पनि दलहरू पानीमाथिको ओभानो बन्ने प्रयास हो। समानुपातिक निर्वाचन प्रणालीको त दलहरूले अहिल्यै हुर्मत लिएका छन्। यो प्रणालीलाई बदनाम गरेका छन्। सीमान्तकृतको भाग खोसेर परिवारका सदस्य र पहुँचवालाको भागबन्डामा समानुपातिक प्रणालीलाई सीमित गरिदिएका छन्। प्रत्यक्ष निर्वाचित कार्यकारी प्रमुखको एजेन्डा पनि शक्तिशाली शासक बन्ने मोहकै द्योतक हो। अहिलेकै व्यवस्थामा पनि सबै शक्ति आफू केन्द्रित गर्ने प्रवृत्ति शासनमा पुगेकाहरूमा देखिएकै छ। अर्काेतिर प्रत्यक्ष निर्वाचित कार्यकारी प्रमुख हुने व्यवस्था हाम्रो संविधानले चाहेको जस्तो समावेशी सिद्धान्तको बर्खिलाप पनि हुन्छ। विविधतापूर्ण नेपाली समाजको प्रतिनिधित्व गर्ने व्यवस्था प्रत्यक्ष कार्यकारीको प्रबन्धले गर्दैन। ७० वर्ष लामो संघर्ष र लामै छलफल र बहसले अहिलेको समावेशी, संघीय लोकतान्त्रिक गणतन्त्रको व्यवस्था संविधानमा गरिएको हो। संविधान अपरिवर्तनीय असंशोधनीय त होइन। तर संविधानको आधारभूत व्यवस्था नै फेरबदल गर्ने बेला संविधान लेखेको १० वर्ष नपुग्दै भएको हो र ? त्यसो गर्दा फेरि राजनीतिक अस्थिरता आउँदैन ? तसर्थ त्यस्तो एजेन्डा संविधान संशोधन गर्ने, समयानुकूल बनाउने मक्सद नभई फेरि राजनीतिलाई धमिलो पार्ने प्रपञ्च होइन कसरी भन्ने ? बेथिति, अविकास र भ्रष्टाचारलगायत तत्त्वहरू रोक्ने औजार शासकीय स्वरूपको परिवर्तन होइन, नियत परिवर्तन हो। खासमा दलहरूसँग समृद्धि र आर्थिक उन्नतिका अनि संविधानले भनेको समाजवाद उन्मुख व्यवस्था कार्यान्वयनका दृष्टिकोणको सर्वथा अभाव हुँदा यस्ता फन्डा सिर्जना गरेका हुन्। शासकीय स्वरूपको फेरबदल जनताको एजेन्डा बनिसकेको छैन, उनीहरूको एजेन्डा त विकास निर्माण र उन्नति प्रगति नै हो, सुख, शान्ति र समृद्धि हो। सामाजिक न्याय हो। शिक्षा, स्वास्थ्यजस्ता आधारभूत आवश्यकताको सहज परिपूर्ति हो। त्यसबारेमा भने दलहरूको घोषणापत्रमा टापनटिपन कुरामात्रै आए। प्रष्ट मार्गचित्र आएनन्। तसर्थ दलहरूले घोषणापत्रमार्फत फ्याँकेका संविधान संशोधनमार्फत शासकीय स्वरूप र निर्वाचन प्रणालीको फेरबदल होइन, आजको आवश्यकता उनीहरूकै कार्यशैलीमा सुधार, संशोधन, फेरबदल हो।"
हुम्ला कहिले मोटर आउला,"सिमकोट : यो वर्ष तुम्बा (तपाईंको) घरबाटै गाडी गुडाएर सिमकोट पुर्याउन्या (पुगाउने) छौं। हामीलाई भोट हालेर जिताउनुहोस्। जब चुनावको समय आउँछ हुम्लाका गाउँमा पुग्ने नेताले भन्ने वाक्य यो नै हो। धेरै चुनाव आए, गए। न त सिमकोटमा बोटो पुग्यो न गाडी नै। तर, चुनाव पुनः आयो। नेता त्यहीँ नारा दोहोर्याउँदै अहिले पनि गाउँ डुल्दैछन्। उम्मेदवारले घोषणापत्रमा त्यहीँ सडकलाई मुख्य मुद्दा बनाएका छन्। सडक बनाएर गाडी गुडाउने कुरा गाउँमा आएका नेताले भनेको ९ वर्षदेखि सुन्दै आएकी सर्केगाड गाउँपालिका२ उनापानी गाउँकी ६० वर्षीय हैता रावल भन्छिन्, यहाँ नेता र कुरा मात्र आउँछ। गाडी आउँदैन जस्तो लाग्छ। अगाडि थप्छिन्, २०७४ साल मंसिर १० गते सम्पन्न प्रतिनिधि र प्रदेशसभा निर्वाचनमा हामी र हाम्रो पार्टीले जितेमा अबको एक वर्षमा तपाईंको घरबाटै गाडी चढेर जिल्ला सदरमुकाम सिमकोट जाने व्यवस्था गर्छौँ भनेर प्रमुख राजनीतिक दलका नेताहरूले भाषण गरे। तर, खै पूरा गरेनन्। खार्पुनाथ गाउँपालिका१ लालीका ४९ वर्षीय दाने कामीले पनि यस्ता भाषण धेरै सुने। भन्छन्, पाँच वर्षअघि गाडी आउँछ। बाटो बन्छ भन्ने नेताहरू आए। तर, उनीहरूले एक वर्षमा आउँछ भनेको गाडी आउने अँझै टुंगो छैन। २०७० सालको दोस्रो संविधानसभाको निर्वाचन र २०७४ सालको प्रतिनिधि र प्रदेशसभाको निर्वाचनमा आफूले निर्वाचन जिते हुम्लालाई राष्ट्रिय सडक सञ्जालमा जोड्ने प्रतिबद्धता जनाएको यहाँका मतदातालाई आजै जस्तो लाग्छ। त्यसयता हुम्लाबाट प्रतिनिधिसभा, राष्ट्रियसभा र प्रदेशसभामा ६ जना नेता सांसद चुनिए। तीन जना संघ र प्रदेश सरकारमा पटकपटक मन्त्री र मुख्यमन्त्री बने। तर, उनीहरूको पहल सडक र सवारी सञ्चालनमा परेन। दुई पटक निर्वाचनमा मत हालेर नेता चुनिएर गए पनि आफंैले बोलेका बाचा पूरा नभएपछि २०७० को निर्वाचनअघि गाउँमा आउने नेतालाई देउताजस्तो मान्ने मतदातालाई अहिले तिनै नेताप्रति कुनै विश्वास लाग्दैन। ९ वर्ष अघिदेखि हुम्लालाई सडक सञ्जालमा जोड्ने बाचा पूरा नगरेका अधिकांंश पुरानै नेताहरू यो पटकको निर्वाचनमा पनि उम्मेरदवार बनेर आएकाले उनीहरूका बाचा पूरा हुनेमा आफूलाई शंका लागेको जिल्लाका मतदात बताउँछन्। सिमकोट सडक सञ्जालमा जोडिन अझै २ वर्ष लाग्ने भौगोलिक विकटता र चट्टानयुक्त भूगोलका कारण हुम्ला सदरमुकाम सिमकोट राष्ट्रिय सडक सञ्जालमा जोडिन अझै २ वर्ष लाग्ने भएको छ। कालीकोटको खुलालुबाट सुरु भई हुम्ला सदरमुकाम सिमकोट हुँदै हिल्सासम्मको २६८ किलोमिटर दूरीको कर्णाली कोरिडोरमध्ये २५६ किलोमिटर ट्रयाक खोलिएको २ वर्ष भयो। सर्केगाड गाउँपालिका३ को लेप्च्यादेखि छारे हुँदै खार्पुनाथ गाउँपालिका१ को लालीबगरसम्मको कडा चट्टान भएको ११ किलोमिटर खण्डमध्ये ७ किलोमिटर भिरमा ट्रयाक खोल्ने काम अझै बाँकी छ। कोरिडोरको ट्रयाक खोल्न बाँकी रहेको कडा चट्टान छिचोल्ने जिम्मा पाएको नेपाली सेनाले पनि लेप्च्यालालीबगरको कडा चट्टान छिचोल्न २०८० को फागुन मसान्त अघि नसकिने बताएको छ। प्रतिनिधिसभाको विकास तथा प्रविधि समितिको स्थलगत अनुगमन पछिको सिफारिस, तत्कालीन भौतिक पूर्वाधारमन्त्री बसन्तकुमार नेम्बाङको स्थलगत भ्रमणपश्चात् २०७८ असोज ५ गते बसेको मन्त्रिपरिषद् बैठकले कोरिडोरको उक्त खण्डमा ट्रयाक खोल्ने जिम्मा नेपाली सेनालाई दिइएको थियो। राष्ट्रिय सडक सञ्जालले नजोडेको हुम्ला सदरमुकाम सिमिकोटमा हेलिकप्टरबाट ढुवानी गरेका २० वटा बलेरो जिप सञ्चालनमा ल्याइएका छन्। सदरमुकाम सिमकोटदेखि ट्र्याक जोडिएका आसपासकाको क्षेत्रहरूमा बिरामी, यात्रु ओसार्न र सामग्री ढुवानी गर्न व्यक्तिगत रूपमा सुर्खेतदेखि हेलिकप्टरबाट ढुवानी गरेर ल्याएका २० वटा जिप सञ्चालनमा ल्याइएका छन्। सुरुमा ७ किलोमिटर सडकको ट्रयाक खोल्ने जिम्मा पाएको सेनालाई पछि २०७८ फागुन १६ गते बसेको मन्त्रिपरिषद्को बैठकको निर्णयले पुनः ४ किलोमिटर थप गरेर दियो। अब सेनाले सर्केगाड गाउँपालिका३ को लेप्च्यादेखि खार्पुनाथ गाउँपालिका१ को लालीबगरसम्मको ११ किलोमिटर खण्ड जिम्मा लिएको छ। आफूले जिम्मा पाएको उक्त खण्डमा तीन महिना अघिदेखि भीर छिचोल्ने काम गरिरहेको नेपाली सेनाको कर्णाली कोरिडोर सडक निर्माण कार्यदल प्रमुख प्रा सेनानी अनुप पोखरेल बताउँछन्। अब चट्टान छिचोल्न १८ देखि २२ महिना थप समय लाग्ने उनले बताए। हामीलाई जिम्मा दिइएको भीर छिचोल्न २०८० फागुन मसान्तअघि संभव देखिँदैन, इन्जिनियरसमेत रहेका मेजर पोखरेलले भने जिम्मा पाएको ११ किलोमिटर लेप्च्यालालीबगर खण्डको झन्डै चार किलोमिटर ट्रयाक खोल्ने काम सुरु भएको तिन महिनामै सकिएको छ। बाँकी ७ किलोमिटर खण्ड हामीले गरेको काममध्येको निकै कडा चट्टानमा पर्ने भएकाले छिचोल्न समय त अवश्य लाग्छ। सेनाले जिम्मा पाएको लेप्च्याछारेसुनाखाडालालीबगर खण्डमा रफ्तारले काम भइरहेको बताएका मेजर पोखरेल २ किलोमिटर खण्डमा ट्रयाक खोल्ने काम सम्पन्न भएको बताउँछन्। हामीले काम सुरु गरेपछि २ किलोमिटर र हिल्सा सिमकोट सडक आयोजनामार्फत जिम्मा पाएका निजी ठेकेदार कम्पनीमार्फत २ किलोमिटर गरेर ४ किलोमिटरमा ट्रयाक खोल्ने काम सकिसकेको छ। अब जम्मा ७ किलोमिटर चट्टानमा ट्रयाक खोल्ने काम बाँकी छ। त्यसमा पनि रफ्तारले काम अघि बढिरहेको छ, उनले भने। तर, सडकको ट्रयाक खोल्ने काममा लागेका कामदारले अहिलेकै रफ्तारमा काम गर्दा पनि उक्त भीर छिचोल्न कम्तीमा दुई वर्ष लाग्ने ठोकुवा गरे। कर्णाली कोरिडोरमा यसअघि भेटिएका चट्टान मध्येको निकै कडा चट्टान छारेलालीबगर खण्डमा भएकाले पूर्णरूपमा ट्रयाक खन्ने काम सम्पन्न गर्न कम्तीमा पनि दुई वर्ष लाग्ने स्थानीय अनुमान गर्छन्। तीन मिहनादेखि उक्त खण्डको नाइकेका रूपमा काम गर्दै आएका हिमाली गाउँपालिका५ बाजुराका अजवीर बुढथापा भन्छन्, भीर निकै कडा छ। त्यसको अनुपातमा कामदारको संख्या कम छ। रातदिन काम गरे पनि यो चट्टान फोरेर राम्रोसँग सडक निकाल्न धेरै मेहनत र समय खर्चिनुपर्छ। निर्वाचन जितेर गएपछि २०७० सालदेखि हुम्लालाई राष्ट्रिय सडक सञ्जालमा जोड्न प्रयास गरे पनि देशको कर्मचारी संयन्त्रका कारण ढिलाई हुँदै गएको जिल्लाका नेताहरूले बताउने गरेका छन्। हुम्लाको सदरमुकाम सिमकोट हुँदै हिल्सालाई राष्ट्रिय सडक सञ्जालमा जोड्न २०७१ साल चैत ६ गते बसेको तत्कालीन मन्त्रिपषिद् बैठकले कर्णाली कोरिडोरलाई विशेष परिस्थितिको सडकका रूपमा परिभाषित गर्यो। त्यसै समय ट्र्याक खोल्ने जिम्मा नेपाली सेनालाई दिने निर्णय पनि भयो। जसअनुसार नेपाली सेनाले पहिलो चरणमा कालीकोट जिल्लाको नरहरीनाथ गाउँपालिकाको खुलालुदेखि हुम्लाको सर्केगार्ड गाउँपालिकाको सलिसल्लासम्मकोे १ सय २३ किलोमिटर ट्र्याक खोल्ने जिम्मा लिएको हो। बाँकी सलिसल्लादेखि सिमकोट हुँदै हिल्सासम्मको खण्डमा सडक विभागको हिल्सासिमकोट सडक आयोजनाले विभिन्न ठेक्कामार्फत काम अघि बढाइएको थियो। नेपाली सेनाले जिम्मा लिएको खण्डको ट्र्याक खोल्ने काम सकेर उक्त खण्ड नेपाली सेनाले २०७७ मंसिर २७ गते जिल्लाका सांसद, सुरक्षा निकायका प्रमुख नागरिक अगुवाको रोहबरमा स्थानीय तहलाई हस्तान्तरण गरिसकेको छ। तर, सलिसल्लादेखि सिमकोट हुँदै हिल्सासम्मको सडक निर्माण २०६९ साल चैत ८ गतेदेखि हिल्सा सिमकोट आयोजनामार्फत कर्णाली कोरिडोरको निर्माण कार्य सुरु भए पनि स्यालतडी पुलदेखि लालीबगरसम्मको चट्टान भएको खण्ड बाँकी नै छ। नेपाली सेनाले हस्तान्तरण गरेको खुलालुसलिसल्ला खण्डमा पनि सडक चौडा गर्ने काम भएको छैन। ट्र्याक खोलिएको सडक पनि बाढी र पहिरोले भत्काएपछि आधारभूत सडकको मान्यता स्थापित हुन अझैं निकै समय लाग्ने देखिन्छ। ढिलाइको मुख्य कारण घटाघट ठेक्का कोरिडोरअन्तर्गत हिल्सा सिमकोट आयोजनाले सडकको लागत इस्टमेटभन्दा कममा ठेक्का स्वीकृत गर्ने र निर्माण व्यवसायीले घटाघटका आधार ठेक्का लिनाले पनि हुम्ला सदरमुकाम सिमकोटलाई राष्ट्रिय सडक सञ्जालमा जोड्ने लक्ष्य निकै पर धकेलिँदै गएको छ। कोरिडोरको हिल्सासिमकोटसलिसल्ला खण्डको १४५ किलोमिटरमा निर्माण व्यवसायीलाई दिएका अधिकांश ठेक्का कार्यालय (हिल्सासिमकोट सडक आयोजना) को लागत इस्टमेटभन्दा निकै कममा दिइएको छ। अन्नपूर्णलाई प्राप्त रिपोर्टअनुसार उक्त खण्डमा अहिले सञ्चालनमा रहेका १६ वटा ठेक्का र ५ वटा पुलमध्ये अधिकांश ५० प्रतिशतभन्दा कममा ठेक्का सम्झौता भएका कारण समयमा ट्र्याक खुल्न र पुल निर्माण हुन नसकेको देखिन्छ। बौद्ध ६ काठमाडौंको एडि विल्डर्सले २०७३ मंसिर २४ गते साढे १० किलोमिटरको तुमकोटइलुङ खण्ड ५५ प्रतिशत कम अर्थात् ३ करोड ५८ लाख ७९ हजार ५८५ रुपैयाँ ९८ पैसामा २०७५ कार्तिक ३० गते निर्माण सम्पन्न गर्ने गरी आयोजनासँग सम्झौता गर्यो। रोड परमी, भौगोलिक विकटता, कोरोना महामारीका विभिन्न बहाना बनाउँदै म्याद थप गरेको उक्त खण्डको काम अहिले पनि ७६ प्रतिशतभन्दा बढेको छैन। २०७७ वैशाख २० गते निर्माण सम्पन्न गर्ने गरेर क्याराभान कंग्री जेभी काठमाडौंले २९ करोड ९४ लाख ३३ हजार ७९ रुपैयाँ ९० पैसामा इस्टमेट भएको १५ किलोमिटर दूरीको खार्पुनाथ छोरे खण्ड ३५ प्रतिशत घलागतमा घट्दै २०७४ वैशाख २१ गते १९ करोड ४५ लाख १९ हजार ६६ रुपैयाँ ३४ अर्थात् ६४ दशमलव ९६ प्रतिशतमा ट्र्याक खोल्ने जिम्मा लियो। कार्य सम्पन्न गर्ने समय सकिएको २ वर्ष बित्यो। तर, उक्त खण्डको काम अझै पूरा भएको छैन। सडक विभाग, हिल्सा सिमकोट आयोजनाले तयार पारेको ट्र्याक खेल्न लाग्ने लागतभन्दा निकै कममा निर्माण व्यवसायी कम्पनी (ठेकदार) ले जिम्मा लिने गरेका कारण पनि कोरिडोरको ट्र्याक खोल्ने काम नसकिएको स्वयम् निर्माण व्यवसायीहरूले नै बताउने गरेका छन्। हिल्सा सिमकोट हुँदै सलिसल्ला खण्डमा म्याद कायम रहेका १६ वटा ठेक्का मध्ये कुनैले पनि समयमा काम सम्पन्न गरेका छैनन्। सबै ठेकेदार कम्पनीले अनेक कारण बताउँदै बाहनाबाजी गरे पनि भित्री कारण लगातभन्दा कम रकममा ठेक्का सम्झौता गर्नु र सोही अनुसारको मात्रामा काम गर्न नसक्नु नै भएको एक ठेकदारले बताए। सडक विभाग, जिम्मेवार सडक आयोजनाका जिम्मेवार व्यक्तिले आँखा चिम्लेर हस्ताक्षर गर्ने, ठेकेदारले पनि नाफाघाटा हेर्नुभन्दा ठेक्का हत्याए भैगो भन्ने गरेकै कारण सिमकोट राष्ट्रिय सडक सञ्जालमा जोडिन निकै ढिला भएको हो, आफ्नो नाम उल्लेख नगर्ने सर्तमा ती निर्माण व्यवसायीले भने। कोरिडोरमा अहिले सञ्चालनमा रहेका ठेक्कामा खुलालदेखि सलिसल्लाको बाटो चौडा गर्ने कामका लागि चारवटा खण्डमा सम्झौता गरेको राधाकृष्ण एन्ड बर्दस कन्ट्रसनले सबैभन्दा कम कुल लागतको ३४ देखि ४८ प्रतिशतमा मात्रै निर्माण सम्झौता गरेको छ। गएको असार ३० गते निर्माण सम्पन्न गर्ने गरी २०७८ पुस २९ गते जिम्मा लिएको उक्त कम्पनीले अहिलेसम्म १० नम्बर ठेक्कामा ४८ र ११ मा ४५ प्रतिशत प्रगति गरेको भए पनि ठेक्का नम्बर १२ र १३ मा प्रगी शून्य भएको हिल्सा सिमकोट सडक आयोजना कार्यालय सिमकोटले जनाएको छ। कार्यालयका अनुसार गजुरमुखी शिवशक्ति जेभी, नीलगिरी श्रेय शान्तिदेवी, आजीवन शाही चाँदनी जेभीको ठेक्का सम्झौताको अवधी सकिए पनि जिम्मा लिएको काम १० प्रतिशतभन्दा बढेको छैन। उनीहरूले पनि इस्टमेट गरेको रकममा घटेर ४६ देखि ५९ प्रतिशत रकमले ठेक्का सम्झौता गरेका छन्। कोरिडोरमा अहिलेकै जसरी निर्माण व्यवसायीले काम गर्ने हो भने अबको दुई वर्षमा पनि खुलालुदेखि हिस्ला गाडी चढेर जान मुस्किल हुने एडी विल्डर्सका प्रोप्राइटर तेजबहादुर महतले स्विकार गरे। कोरिडोर ढिला हुनमा निर्माण व्यवसायीदेखि स्वयम् सडक आयोजनासँग सम्बन्धित कार्यालय र जिम्मेवार निकायको समेत कमजोरी भएको बताएका महतले सरकारका जिम्मेवार निकायले आँखा नचिम्लने हो भने निर्धारित समयमा काम गर्न कुनै समस्या नहुने बताउँछन्। आयोजनाको जिम्मेवार व्यक्तिबाट लागत इस्टमेट तयार हुन्छ, उनले थपे, तिनै अधिकारी ठेक्का दिँदा घटिघटाउ ठेक्का खोलेर जसले कममा निर्माण गर्छु भन्छन् त्यसैलाई जिम्मा दिने प्रणालीको जबसम्म अन्त्य हुन्न तबसम्म कोरिडोरको काम सोचेअनुरूप अघि बढ्न सकिँदैन। कर्मचारी संयन्त्रबाट ढिलो भयो निर्वाचन जितेर गएपछि २०७० सालदेखि हुम्लालाई राष्ट्रिय सडक सञ्जालमा जोड्न प्रयास गरे पनि देशको कर्मचारी संयन्त्रका कारण ढिलाई हुँदै गएको जिल्लाका नेताहरूले बताउने गरेका छन्। जिल्लाबाट प्रतिनिधित्व गर्ने जनप्रतिनिधिले नेपाल सरकारलाई दबाब दिएकै कारण सरकारको गौरवको आयोजनाका रूपमा कर्णाली कोरिडोर परेको दाबी कर्णाली प्रदेशका मुख्यमन्त्री जीवनबहादुर शाही गर्छन्। सडक विभाग र सडक आयोजनाका कर्मचारीको बदमासीले हुम्ला सडक सञ्जालमा जोडिन ढिलाइ भएको उनको आरोप छ। सत्ता गठबन्धनले नेपाली कांग्रेसका तर्फबाट प्रदेशसभा निर्वाचन २ का उम्मेरदवार बनेका मुख्यमन्त्री शाही भन्छन्, ढिला टेन्डर गर्ने, जिल्लाको भूगोल र मौसमअनुसार कामको तालिका निर्माण नगर्ने, ठेक्का दिएपछि वर्षौंसम्म म्याद थपिरहने र निर्माणको जिम्मा लिने ठेकदारकै कारण हामीले गरेको पहल पनि नगरेजस्तो भएको छ। २०७० सालको प्रतिनिधिसभा निर्वाचन जितेर पर्यटनमन्त्रीसमेत भएका उनले थपे, यो पटक पनि हाम्रो पहिलो प्रतिवद्धतामा कर्णाली कोरिडोर परेको छ। तर, त्यसको स्तरोन्नतिदेखि कोलोपत्र गर्नेसम्मका काम अबको हाम्रो कार्यभार हो। भौगोलिक कठिनाइ र वर्षको चार महिना मात्रै काम गर्ने भएका कारण निर्माणमा ढिलाइ भएको बताउँछन्, एमाले केन्द्रीय सदस्य तथा प्रतिनिधिसभाका उम्मेरदवार दल रावल। हुम्ला र हुम्लीको लाइफ लाइनका रूपमा रहेको कर्णाली कोरिडोर आजीवन विकासको प्राथमिकतामा पर्ने उनले दाबी गरे। ७ किलोमिटर भीर फुटाउन १६ समूह कर्णाली कोरिडोरको छारेलालीघाड खण्डको बाँकी रहेको ७ कलिोमिटर भीर फुटाउन १६ वटा समूह छन्। लामो समयदेखि हुम्ला सदरमुकाम सिमकोट ट्र्याक खोल्ने सरकारको योजना पूरा नभएपछि २०७८ असोज ६ गतेको नेपाल सरकाको निर्णयअनुसार नेपाली सेनाले जिम्मा पायो। अहिले विभिन्न १६ वटा समूहलाई भीर काट्ने जिम्मा दिइएको नेपाली सेना कर्णाली कोरिडोर सडक आयोजनाका मेजर अनुप पोखरेलले बताए। सेनाले जिम्मा पाएको १२ किलोमिटर छारेलालीघाड खण्डको छारे भीरदेखि लाली बगरसम्मका विभिन्न खण्डमा १६ वटा समुह गरेर २ सय बढी कामदारलाई भीर फोड्ने जिम्मा दिएको छ। बाजुरा, कालीकोट, मुगु र हुम्लाका कोरिडोरको काममा विगत लामो अनुभव भएका व्यक्तिलाई नाइकेका रूपमा छानेट गरेको नेपाली सेनाले उनिहरूको मातहतमा रहने गरेर अन्य कामदारलार्ई भिर काट्ने जिम्मा दिएको छ। हेलिकप्टरले ढुवानी गरेका २० जिप सञ्चालनमा राष्ट्रिय सडक सञ्जालले नजोडेको हुम्ला सदरमुकाम सिमिकोटमा हेलिकप्टरबाट ढुवानी गरेका २० वटा बलेरो जिप सञ्चालनमा ल्याइएका छन्। सदरमुकाम सिमकोटदेखि ट्र्याक जोडिएका आसपासकाको क्षेत्रहरूमा बिरामी, यात्रु ओसार्न र सामग्री ढुवानी गर्न व्यक्तिगत रूपमा सुर्खेतदेखि हेलिकप्टरबाट ढुवानी गरेर ल्याएका २० वटा जिप सञ्चालनमा ल्याइएका छन्। राष्ट्रिय सडक सञ्जालमा नजोडिएको हुम्ला सदरमुकाम सिमकोटदेखि आसपासका गाउँहरूका लागि हेलिकप्टरमार्फत जिप ढुवानी गरेर ल्याइएका जिप सञ्चालनमा ल्याइएका हुन्। तत्कालीन जिल्ला विकास समिति मातहत सञ्चालन भएको ग्रामीण सामुदायिक पूर्वाधार विकास कार्यक्रम (ड्रिल्पी) आयोजनाले २०६९ देखि ०७४ सालसम्म निर्माण गरेको सिमकोटखार्पुनाथ खण्डका गाडी चल्ने भएपछि हेलिकप्टरबाट ढुवानी गरेर जिप सञ्चालन गर्न थालिएको हो। अहिले सिमकोटमा भएका जिपहरू उत्तरतिर नाम्खातर्फ ३५ किलोमिटरको याल्वाङ, १३ किलोमिटरको हेप्का, लेकधिगा, सिमकोट गाउँपालिकाको १२ किलोमिटरको खार्पुनाथ दोभान र ९ किलोमिटरको ठेहसम्म सञ्चालन हुँदै आएका छन्। ढिला टेन्डर गर्ने। जिल्लाको भूगोल र मौसमअनुसार कामको तालिका निर्माण नगर्ने। ठेक्का दिएपछि वर्षौंसम्म म्याद थपिरहने र निर्माणको जिम्मा लिने ठेकदारकै कारण हामीले गरेको पहल पनि नगरेजस्तो भएको छ। जीवनबहादुर शाहीमुख्यमन्त्री, कर्णाली प्रदेश नेपाली सेनालाई जिम्मा दिइएको भीर छिचोल्न २०८० फागुन मसान्तअघि संभव देखिँदैन। ७ किलोमिटर खण्ड निकै कडा चट्टानमा पर्ने भएकाले छिचोल्न समय लाग्छ। मेजर, अनुप पोखरेल, कर्णाली कोरिडोर सडक निर्माण कार्यदल आयोजनाको जिम्मेवार व्यक्तिबाट लागत इस्टमेट तयार हुन्छ। तिनै अधिकारी ठेक्का दिँदा घटिघटाउ ठेक्का खोलेर जिम्मा दिने प्रणालीको जबसम्म अन्त्य हुँदैन तबसम्म कोरिडोरको काम सोचेअनुरूप अघि बढ्न सकिँदैन।  तेजबहादुर महत, प्रोप्राइटर, एडी विल्डर्स"
सिध्याउनै खोजेपछि सत्तागठबन्धन छोड्यौं,"५ दलीय सत्तागठबन्धनको सुत्रधार नै आफू भएको दाबी गर्छन्, जसपा अध्यक्ष उपेन्द्र यादव। राजनीतिक रूपमा सिध्याउन खोजेपछि आफ्नो पार्टीले सत्तागठबन्धन छोडेर हिँडेको यादवको दाबी छ। चुनावी राजनीति, समीकरण र आन्दोलनबारे अन्नपूर्ण पोस्ट्का नरेन्द्र साउद र राजकरण महतोले यादवसँग गरेको कुराकानी : मधेस आन्दोलनको त्यो रापतापबाट आएको उपेन्द्र यादव आजको राजनीतिमा निरिह र ओझेलमा परे जस्तो महसुस हुँदैन ? मलाई त बलियो नै छु भन्ने महसुस हुन्छ। मधेस आन्दोलन सम्पूर्ण मधेसी जनताको आन्दोलन थियो। आफ्नो दल, सिद्धान्त, पार्टी छोडेर सबैजना आन्दोलनमा होमिएका थियौं। मधेस मुक्तिको राष्ट्रिय आन्दोलन थियो। तपाईंको राजनीति चार्मिङ घटेको जस्तो लाग्दैन ? मधेस आन्दोलनका बेला राजनीतिक रूपले संगठित पनि थिएनौं। अहिले त ७७ वटै जिल्लामा संगठित छौं। संगठित शक्ति निर्माण भएको छ। आजको राजनीतिमा कुनै पनि शक्तिले मधेसको शक्ति (पार्टीगत रूपमा जनता समाजवादी पार्टी) लाई इग्नोर गरेर जान सक्ने अवस्था छैन। आन्दोलनक्रान्तिको बेला हाई साउन्डिङ हुन्छ नै। (हाँस्दै) सधैं त त्यस्तो हुँदैन नि ! फेरि सधैं क्रान्ति, आन्दोलन मात्रै गर्ने हो भने मुलुक पनि बर्बाद हुन्छ। त्यसकारण कुनै समयमा क्रान्तिको महत्व हुन्छ। कुनै समयमा निर्माण र रूपान्तरणको महत्व हुन्छ। मधेस आन्दोलनमा साथ दिने अधिकांश सहकर्मीले तपाईंलाई छोड्दै जानुको कारण के हो ? एउटाले छोड्दैमा के हुन्छ र ? १० वटा अरू जुटेका छन्। राजनीति यात्रा चलिरहन्छ। हिजो हामी थोरै संख्यामा हिँडेका थियौं। आज लाखौं लाख जुटेका छौं। एकाध फाटफुट बिचलित भएका साथीहरूको गणना गरेर त केही अर्थ राख्दैन। हामीले प्रारम्भ गरेको राष्ट्रिय मुक्ति आन्दोलनको यात्रा जारी छ। तपाईं आन्दोलन गर्न सिपालु तर, नेतृत्व गर्नचाहिँ कहीँ न कहीँ चुकेजस्तो लाग्दैन ? नेतृत्वदायी भूमिका लिने भनेको सबैको साझा प्रयत्नबाटै हो। हामी आन्दोलन पनि मिलेर गर्ने, पार्टीको नेतृत्व पनि मिलेर गर्ने सिद्धान्तमा चलेका छांै। एक्लै कसैले केही गर्न सक्दैन। एक जनाले इनिसेसन लिन सक्छ। तर, परिणाममा एक्लैको केही लाग्दैन। त्यस कारणले सामूहिक नेतृत्व विकास हुनुपर्छ भन्ने मेरो मान्यता हो। कोहीकोही एक्लै केही दिन अगाडि बढ्छन्, थाक्छन्। त्याग गर्नुपर्ने भो भने अवसर जता छ त्यसकै पछि भाग्छन। जस्तो कि, राति पार्टी फुटाउँछन्, बिहानै मन्त्रिपरिषद्को शपथग्रहण गर्छन्। त्यस्ताको के अर्थ रहन्छ ? ती त इतिहासबाट विलिन भइसके। इतिहासले नै अस्वीकृत गरिसक्यो। मधेस आन्दोलनले मधेसको मुद्दा स्थापित गर्यो। कार्यान्वयनमा कमजोरी देखियो नि ! मधेस आन्दोलनले मधेसको मात्रै मुद्दा स्थापित गरेन देशलाई नै नयाँ गति दियो। मधेस आन्दोलनले स्थापित गरेको समावेशीताको मुद्दा आज सबैको मुद्दा हो नि ! प्रतिनिधित्वको सवाल सबैको हो नि ! आरक्षण र कोटाहरू सबैले पाएका छन्। मुलुक संघीय लोकतान्त्रिक गणतन्त्र भएको छ त सबैका लागि। शेरबहादुरजीले प्रचण्ड र बाबुरामजिको टाउकोको मूल्य तोक्या हो नि ! प्रचण्डजीहरूले सरकारमा रहेकाहरूको टाउको छिनाउने निर्णय गर्या हो। आज ती दुइटा एक ठाउँ छन्। हामीले एमालेसँग अलिअलि भोट लेनदेन गर्या हो। हामीले के गलत गरेका हौं र ? के अचमको कुरा भयो र ? मधेसीलाई संघीय प्रणाली अरूलाई एकात्मक प्रणाली त भएको छैन नि ! त्यसकारण मधेस आन्दोलनले समग्र राष्ट्रिय मुद्दाहरूलाई उजागर गरेर राजनीतिक प्रणाली र शासन प्रणालीमै परिवर्तन ल्याएको थियो। एजेन्डा स्थापित भए, मधेसको नेतृत्व स्थापित भएन नि ! नेतृत्व निर्माण एकै रात वा एकै दिनमा हुने होइन्। यसले एउटा निश्चित कोर्ष लिन्छ। बच्चा पनि जन्मिनेबित्तिकै जवान र परिपक्व हुँदैन। त्यसैले नेतृत्वको विकास क्रमशः हुँदै गएको छ। पहिला मधेसमा एकाध मात्रै नेताहरू देखिन्थेँ। आज हजारौं नेताकार्यकर्ताहरू जन्मिएका छन्। नेतृत्व विकास भइरहेको छ। क्वालिटिको नेतृत्व निर्माण हुन भने समय लाग्छ। त्यस्तो त पहाडमा पनि भएको छैन नि ! पहाडमा क्वालिटी लिडरसीप विकास भएको भए यत्रो प्राकृतिक स्रोत र साधन भएको देश संसारको दरिद्र देश हुने थिएन नि ! मधेसी मात्रै अयोग्य भन्ने होइन। मधेस आन्दोलनका क्रममा क्षेत्रीय पार्टीहरू च्याउसरी उम्रे। जसपालाई पनि राष्ट्रिय पार्टीका रूपमा विकास गर्दै जानुभएको छ। अब क्षेत्रीय पार्टीको आवश्यकता सकिएको हो ? हाम्रोमा क्षेत्रीय पार्टीको अवधारणा नै छैन। एउटा खास एरियामा खास समुदायमा बढी पकड भएका पार्टीहरू भनौं तिनीहरूलाई। जसलाई हामी क्षेत्रीय र जातीय भन्छौ नि, ती राष्ट्रिय मुद्दा हुन्। मधेसको मुद्दा के हो ? पहिचानको मुद्दा हो। समावेशीकरणकोे मुद्दा हो। भागेदारी र साझेदारीको मुद्दा हो। यी मुद्दा कुनै क्षेत्रका लागि मात्र हुने हो र ? कि सबैका लागि हुने हो ? जस्तै, मधेस आन्दोलनले आरक्षण ल्यायो। हिमालको जनजातिले त्यो पाएको छैन र ? अनि, मुद्दा राष्ट्रिय हुने, नेतृत्व गर्ने पार्टी कसरी क्षेत्रीय हुन्छ ? क्षेत्रीय मुद्दा उठाउने मात्रै क्षेत्रीय पार्टी होला। समावेशी आयोगले १०१५ वर्षपछि माथिल्लो तहमा समावेशी आरक्षण हटाउनुपर्छ भनेर रिपोर्ट सार्वजनिक गरिसकेको छ नि ! बेकारको कुरो हो। समावेशी आयोग आफंै असमावेशी छ। त्यो त कार्यकर्ता भरणपोषण गर्नलाई यसो बनाइदिएको टिम हो। त्यो वास्तविक आयोग हो र ? महन्थ ठाकुरसँग पनि पार्टी एकता गरेर टिकाउन सक्नु भएन नि ! केही साथीहरूको बानी नै परिसक्यो कहिले मिल्ने कहिले फुट्ने। ठूलो पार्टी बनाएर शक्ति निर्माण गरेर अगाडि बढ्नुको सट्टा सानो नातागोताको टिम बनाएर बार्गेनिङ गर्दै घस्रिने केही साथीहरूको बानी छ। त्यसो हुनुमा ती विचरा हरूको कुनै दोष छैन। उहाँहरूलाई कसैले अहई दिन्छ, त्यसैअनुसार उहाँहरू चल्नुहुन्छ। तपाईंमाथि पनि जातीय राजनीति गरेको आरोप छ। चुनावमा यादवहरूलाई मात्रै छानीछानी टिकट दिनुभयो भन्ने आरोप छ नि ? यो सत्य हो र ? कसैले आरोप लगाउँदैमा हुन्छ ? फेसबुक र अनलाइन चलाउनेहरूले यस्तो आरोप लगाइरहेका छन। सप्तरी १ मा नवलकिशोर साह उठायौं। नवलकिशोर यादव भनेर लेखे। प्रमोद साह उठायौं। प्रमोद यादव भनेर लेखेँ। अन्य जातिका नेताहरूलाई टिकट दिँदा पनि यादव टाइटल राखिदिएर फेसबुकमा प्रचार गर्छन्। अरूको तुलनामा हाम्रो पार्टी बढी समावेशी छ। निर्वाचनमा हामीले उठाएका ८१ जनाको अनुहार हेरौं न। कति समावेशी टिम छ। अर्कोकुरा, जहाँ जुन समुदायको बाहुल्यता छ, नेतृत्व पनि त्यो समुदायकै छ भने त्यसलाई कुन पार्टीले खेदेको छ ? बाबुराम भट्टराई किन अलग हुनुभयो त पार्टीबाट ? बाबुरामजीले सल्लाह गरेरै जानुभएको हो। म अब पार्टी बनाएर, संगठन गरेर बस्न सक्दैन, अर्कै बाटो हिडँ्छु भनेर उहाँले भन्नुभएको हो। जनता समाजवादी पार्टीलाई इग्नोर गरेर जान सक्ने अवस्था कसैको छैन। सत्ता गठबन्धन बनाएकै हामीले हो। सिटको तालमेल मिलेन। छोड्यौं। स्थानीय चुनावमा हामी गठबन्धनमा थियौं, हाम्रा पार्टीका उम्मेदवारलाई छानीछानी हराइयो। केही सिटमा एमालेले हामीलाई भोट हाल्छ, केही सिटमा हामीले एमालेलाई हाल्छौं। हामी बालुवाटारबाट निस्किनेबित्तिाकै बालकोटबाट दौडेर लोसपा बालुवाटार छिर्यो। प्रदेशमा मन्त्री त छ, उसलाई अर्काको पुलिसले सुरक्षा दिइरहेको छ। मैले सम्झौता गरेपछि पहिलो चरणमा २२ लाख र दोस्रो चरणमा ९ लाखले नेपाली नागरिकता पाए। भारतीयले किन नेपाली नागरिकता लिने ? न यहाँ बढी अवसर छ, न यहाँ बढी सुविधा छ। देश तोडेर अर्को देश बनाउँछु भन्ने सिके राउतको के आन्दोलन थियो ? खै कहाँ छ त्यो आन्दोलन ? बाबुरामले त तपाईंलाई प्रधानमन्त्री बनाउने सपनासहित पार्टी एकता गरेको थिएँ भन्नुहुन्थ्यो नि ! उहाँ एक्लोले जितेर मात्रै अर्कालाई प्रधानमन्त्री के बनाउनुहुन्थ्यो ? (हाँस्दै)। प्रधानमन्त्री बनाउन बहुमत चाहिन्छ। त्यसकारण उहाँको कुरा गफ मात्रै हो। अर्कोकुरा बाबुरामजी कहाँ टिक्नु भाछ र ? सुरुमा जनमोर्चा, त्यहाँबाट चौथो महाधिवेशन, त्यसपछि प्रचण्डजीसँग, त्यसपछि उहाँले आफैंले पार्टी बनाउनुभयो, त्यो पनि लथालिंग भयो। अनि हामीसँग हिँड्नुभयो। यहाँबाट पनि हिँड्नुभयो। अहिले माओवादीको शरणमा पुग्नुभयो। सुरुदेखि यहाँ सत्ता गठबन्धनसँग नजिक हुनुहुन्थ्यो। के कारणले छोड्नुभयो ? सत्ता गठबन्धन बनाएकै हामीले हो। सिटको तालमेल मिलेन। छोड्यौ। जसले घर बनायो उसैले ओत नपाएको हो र ? त्यो घर थिएन। पाँच पार्टी ओत लागेको मात्रै हो। त्यहाँ एडजष्ट हुन सकेन। आफ्नो बाटो लाग्यौं। त्यो कुन ठूलो कुरो हो र ? त्यहाँ लगन गाँठो बाँधिएको थियो र ? गठबन्धनमा जम्मा एक सिटको कुरा नमिल्दा तपाईं एमाले तिर तालमेल गर्न जानु भयो भन्ने आरोप छ ? सिटको मात्रै कुरा होइन्। हाम्रो पार्टीलाई राष्ट्रिय पार्टी हुन नदिने षड्यन्त्र गठबन्धनभित्रै भयो। हामीलाई त ध्वस्त पार्ने षड्यन्त्र नै भयो। जस्तो स्थानीय चुनावमा हामी गठबन्धनमा थियौं, तर हाम्रा सबै उम्मेदवारलाई छानीछानी हराइयो। त्यतिबेला विराटनगर, कलैया, जनकपुर, वीरगन्ज, नेपालगन्जका हाम्रा उम्मेदवार मात्रै हराइयो। राष्ट्रियसभामा पनि हाम्रा उम्मेदवारले मात्रै हारे। गठबन्धनमा सिट एजेष्टमेन्ट पनि भएन, हामीलाई सिध्याउने घेराबन्दी पनि भयो। त्यसकारण गठबन्धनको चक्रव्युहबाट निस्केका हौं। भनेपछि, स्थानीय चुनावमा कांग्रेस र माओवादीले तपाईंलाई घात गर्यो ? त्यति मात्र होइन। राष्ट्रियसभाको चुनावमा पनि हामीसँग भएको समझदारीप्रति पूरा गरेनन्। त्यो त रिजल्टले देखाइरहेको छ नि ! संविधान निर्माणदेखि नै एमाले वा एमालेको नेतृत्वसंग तपाईं असहमति राख्दै आउनुभएको थियो। एकाएक अहिले एमालेसंग चुनावी तालमेल गर्नुभयो नि ! सहमतिअसहमति आआफ्ना ठाउँमा छन। भोट लेनदेनमा त एमालेसँग हाम्रो असहमति होइन् नि। संविधान, आर्थिक, राजनीतिक मामिलामा हाम्रो असहमति हो। चुनावमा यताको भोट उता र उताको भोट यता हाल्न के को असहमति ? केही सीटमा एमालेले हामीलाई हाल्छ, केही सीटमा हामीले उहाँहरूलाई हाल्छौं। एमालेसँग भोट लेनदेन मात्रै हो ? एमालेसँग चुनावी तालमेल र सहकार्यमा छौं। यो सफल भयो भने भविष्यमा अगाडि पनि बढ्न सकिन्छ। फिल्डमा त एमालेसँग तालमेल राम्रो देखिँदैन नि ! कांग्रेसले हामीमाथि गोली हानेको होइन। सबैभन्दा बढी मधेस आन्दोलनमा दमन त कांग्रेस नेतृत्वकै सरकारले गरेको हो नि ! प्रचण्डजी प्रधानमन्त्री भएको बेला पनि दमन भएको हो। कसले हामीलाई बक्सिस गर्या छ र ? राजनीतिमा बिचित्र हुँदोरहेछ। शेरबहादुरजीले प्रचण्ड र बाबुरामजिको टाउकोको मूल्य तोक्या हो नि ! प्रचण्डजीहरूले सरकारमा रहेकाहरूको टाउको छिनाउने निर्णय गर्या हो। आज ती दुइटा एक ठाउँ छन्। हामीले एमालेसँग अलिअलि भोट लेनदेन गर्या हो, (हाँस्दै)। हामीले के गलत गरेका हौं र ? के अचमको कुरा भयो र ? सत्तागठबन्धनमा तपाईंलाई बाहिर पठाएर लोसपालाई भित्र्याउने षड्यन्त्र पो थियो कि ? उहाँहरूलाई त्यति दोष दिइराख्न जरुरी छैन। हामी आफैं निस्केका हौं। हामी निस्किने बेलामा लोसपा एमाले अध्यक्ष केपी ओलीसँग वार्ता गरिरहेको थियो। हामी वालुवाटारबाट निस्किनेबित्तिकै बालकोटबाट दौडेर लोसपा बालुवाटार छिरेको सत्य हो। नागरिकताका विषयमा मैले गरेको सम्झौताबाट २२ लाखले पहिलो चरणमा र ९ लाखले दोस्रो चरणमा नेपाली नागरिकता पाएका छन्। पछि केही बाँकी रहेका थिए। लोसपा त्यसरी किन दौडेको होला ? अबसर। एकाध सिट आइहाल्छ कि भन्ने होला। त्यसबाहेक अरू केही होइन्। चुनावपछि लोसपाको सम्भावना के देख्नुहुन्छ ? लोसपामा लागेका नेताहरूले नै लोसपा बिर्सने छन्। चुनावपछि उहाँहरू अरूअरू पार्टीतिर धाउनु हुनेछ। सद्भावनाकै जस्तो हालत हुनेछ। ५,६ सिटमा चुनाव लडेर के हुन्छ ? कुनै बेलाको प्रभावशाली सद्भावना मधेसबाटै हरायो नि ! सद्भावनाले उठाएका मुद्दा हराएका छैनन्। गजेन्द्रनारायणपछिका नेताहरूले संगठित शक्तिको रुपमा पार्टीलाई अगाडि बढाउन सकेनन्। सडकमा रहँदा मधेसको मुद्दा उठाउने तर सत्तामा गएपछि बिर्सने गरेका कारण मधेस केन्द्रित दल कमजोर भएका हुन कि ? आन्दोलनको मुद्दा र सरकार सञ्चालनको स्प्रिट मा फरक हुन्छ। आन्दोलनमा परिवर्तन र अधिकारको मुद्दा प्रभावकारी हुन्छ। सरकारमा गएपछि कार्यान्वयन गर्नुपर्ने हुन्छ। कार्यान्वयनमा धेरै कठिनाइहरू आउँछन्। कहिलेकाहीँ बिचलन पनि आउँछ। जनयुद्धकालमा माओवादीले उठाएका, झापा आन्दोलनमा मालेले उठाएको (अहिलेको एमाले) ले उठाएका मुद्दा उस्तैउस्तै छन त ? छैनन्। अनि हाम्रो मात्रै कसरी उस्तै उस्तै रहन्छन त ? समय सन्दर्भमा हाम्रै मुद्दाले निरन्तरता पाएको छ। हामीले मधेस आन्दोलनताका उठाएका संघीयता, गणतन्त्र, समावेशीता, मधेसी जनतालगायतका शोषित वर्गको प्रतिनिधित्व र पहिचानको सवाल आज पनि अगाडि बढेकै छन्। संविधान संशोधनको मुद्दा हराइसकेको हो ? कसरी हराउँछ ? संविधान संशोधन नगरिकन त मुलुक अगाडि बढ्दैन। त्यो कुरा त सबैले रियलाइज गरेका छन्। सातवटा प्रदेश नै धेरै भए, आर्थिक रूपमा थेग्न नसक्ने भए भनेर प्रश्न उठिरहेको बेला तपाईं फेरि १० प्रदेशको कुरा गर्दै हुनुहुन्छ ? आर्थिक रूपले थेग्न नसक्नु भनेको दरिद्रता, गरिवी र पिछडापन न हो। भोलि गएर कसैले बहुदल थेग्न सकिँदैन भन्ला। पछि गणतन्त्र थेग्न सकिँदैन भन्लान। थेग्न सक्नेसँग यसको अर्थ कसरी रह्यो ? थेग्न सकिँदैन भने सबै सीडीओहरूलाई हटाइदिउन। कामै छैन। जिल्लास्तरीय निकायहरू हटाइदिऔं। त्यसले ठूलो खर्च बच्छ। त्यसले सबै प्रदेशलाई धान्न दिन्छ। अनावश्यक संरचना खडा गरेर अनुउत्पादित क्षेत्रमा खर्च गरेर बजेट घाटा देखाउने अनि दोष संघीयतालाई दिने ? गल्ती आफ्नो दोष अर्काको ? संघीय प्रणाली दोषी भएको भए संसारको सबैभन्दा गरिब देश अमेरिका हुन्थ्यो। हाम्रो देशमा लामो समय एकात्मक प्रणाली रह्यो। यो सबैभन्दा समृद्ध देश हुन्थ्यो होला नि ! किन भएन ? किन स्वीटजरल्याण्ड सम्पन्न देश भयो ? किन ब्राजिल बलियो भएर ल्याटिन अमेरिकामा अगाडि आयो ? झन्डै चार हजार जाति उपजाति भएको भारतलाई एउटै सूत्रमा बाँध्ने संघीयता होइन् ? हामीले जे कल्पना गरेका थियौ, त्यस अनुरुप संघीयताको प्रयोग भएन। गाडीघोडा र सुविधामा मात्रै केन्द्रीय भए जस्तो लाग्दैन ? अहिलेको संघीयताको संरचना नै गलत छ। गलत संरचना खडा गरेर राम्रो परिणाम कहाँबाट आउँछ। प्रदेसहरूलाई के अधिकार छ ? न अधिकार छ न पुलिस प्रशासन छ। मन्त्री त छ, त्यो पनि अर्काको पुलिसले सुरक्षा दिइरहेको छ। न स्रोत छ, न साधन छ। कानुन पनि छैन। अनि तिनले काम गरेनन् भन्नु त लाजमर्दोस्थिति होइन र ? अहिलेको निर्वाचन प्रणालीले चुनाब नै लडन नसकिने भयो भन्ने धेरै नेताहरूको गुनासो सुनिन्छ। यसमा सुधारको आवश्यक्ता भइसकेको हो ? हामी पूर्णसमानुातिक निर्वाचन प्रणालीका पक्षमा छौं। यो निर्वाचन प्रणालीले जातीय, समुदाय विभेदलाई अन्त्य गर्न सक्दैन। राजनीतिक स्थिरता पनि दिनसक्दैन। नागरिकताको मुद्दा कहाँ पुग्यो ? नागरिकता पनि हाम्रो प्रमुख मुद्दा हो। नागरिकताको समस्या समाधान गर्न कानुनको आवश्यकता छ। मधेस आन्दोलनपछि धेरैको नागरिकता समस्या हल पनि भएको छ। नागरिकताका विषयमा मैले गरेको सम्झौताबाट २२ लाखले पहिलो चरणमा र ९ लाखले दोस्रो चरणमा नेपाली नागरिकता पाएका छन्। पछि केही बाँकी रहेका थिए। अहिलेको संविधानले जन्मसिद्ध नागरिकका सन्तानलाई कानुन बनाएर नागरिकता दिने भनेको छ। त्यो कानुन नबनेका कारणले समस्या अल्झेको हो। संसद्ले पास गरेकै हो। राष्ट्रपतिले त्यसलाई खुरुखुरु अनुमोदन गरे भइगो नि ! त्यसको दोष पनि हामीलाई नै दिने ? यो विधेयक प्रमाणीकरण भए विदेशीले नागरिकता लिन्छन् भन्ने हल्ला चलाइएको छ नि ! म सोध्न चाहन्छु नेपालमा कति भारतीयले नागरिकता लिएका छन् ? कति नेपाली भारतीय नागरिक भएका छन् ? एउटा आँकडा निकालौं। त्यसको आंकडा अनुसार कुरा गरौं न। अर्को कुरा भारतीयले किन नेपाली नागरिकता लिने ? न यहाँ बढी अवसर छ, न यहाँ बढी सुविधा छ। न यो कुनै विकास भएको ठाउँ हो। केका लागि लिने ? आफूलाई राष्ट्रवादी हुँ भन्छन, छोराछोरीलाई डीभी भराएर अष्ट्रेलिया र अमेरिकाको नागरिक बनाउन चाहन्छन्। ती के का राष्ट्रवादी ? कांग्रेसले गत निर्वाचनमा प्रत्यक्षमा २३ वटा जितेको थियो। हिम्मत थियो भने एक्लै चुनाव लड्नुपर्थ्यो। मधेस मुक्तिको कुरा गर्ने सीके राउत संग प्रतिस्पर्धा गर्दै हुनुहुन्छ नि ! सिके राउतको कुन आन्दोलन थियो ? कुन आन्दोलनबाट आएको ? कहिले आन्दोलन थियो ? उनले त देश तोडेर अर्को देश बनाउँछु भनेर आन्दोलन गरेको होइन ? खै त त्यो आन्दोलन ? आन्दोलन नै नभएको विषयलाई आन्दोलन बनाइदिएर हुन्छ ? निर्वाचन प्रतिस्पर्धा त छ नि ! राजनीतिमा प्रतिस्पर्धा नराम्रो कुरो हो र ? लोकतन्त्रका लागि हामी लड्यौं। निरंकुश पञ्चायत व्यवस्था फाल्यौं। बहुदलीय व्यवस्था ल्यायौं। गणतन्त्र ल्यायौं केका लागि ? प्रतिस्पर्धात्मक लोकतान्त्रिक प्रणाली अगाडि बढोस् भनेर होइन र ? जनताका लागि काम गरेको छु। जनताको अधिकारका लागि लड्या छु। जनताले मलाई जिताउँछन्। कांग्रेसले पहिलो पार्टी हुने घोषणा गरेको छ, तपाईंहरूको पोजिसिन के हुन्छ ? कांग्रेसले गत निर्वाचनमा प्रत्यक्षमा २३ वटा जितेको थियो। हिम्मत थियो भने एक्लै चुनाव लड्नुपथ्र्यो। अनि फस्ट हुन्थ्यो। आफू खुट्टा टेकेर हिँड्न नसक्ने कांग्रेस अर्काको वैशाखीमा चल्ने के को फस्ट ? आफ्नो खुट्टाले दौडियो भने न फस्ट हुन्छ। हाम्रो पार्टीको पोजिसन एकदम राम्रो हुन्छ। अबको निर्वाचनबाट जसपाको स्थान के हुन्छ ? हामी धेरै सिट जित्दैछौं। अहिलेको भन्दा दोब्बर तेब्बर आउँछ। निर्वाचनको परिणामसम्म धैर्यताका साथ पर्खिनुस्। चुनावपछि सत्तागठबन्धन के होला ? यो गठबन्धन चुनावपछि सिद्धिन्छ। सबै आ आफ्नो बाटो लाग्छन्।"
"तान्जानियामा विमान दुर्घटना, १९ जनाको मृत्यु",काठमाडौं : तान्जानियामा विमान दुर्घटना हुँदा १९ जनाको मृत्यु भएको छ। आँधीसहितको खराब मौसममा अवतरण गर्ने प्रयासमा लेक भिक्टोरियामा विमान दुर्घटना भएको बीबीसीले जनाएको छ। दर ए सलामबाटबाट उडेको विमान लेकसाइड सहर बुकोबामा अवतरण गर्ने प्रयास गर्दा दुर्घटनाग्रस्त हुँदा कम्तिमा १९ जनाको मृत्यु भएको हो । विमानमा ४३ जना यात्रु रहेको बीबीसीको समाचारमा उल्लेख छ। । उद्धारकर्ता र माझीहरूले विमानभित्र फसिरहेकाहरूलाई बाहिर निकालेका छन्। विमान दुर्घटना भएपछि एकजना उडान परिचरले पछाडिको ढोका खोलेपछि यात्रुलाई बच्न सफल भएको उनीहरूले बताएका छन्। घाइतेलाई उपचारका लागि अस्पताल पठाइएको छ। उद्धार कार्यकर्ताहरूले मानिसहरूलाई डुङ्गामा चढ्न सघाइरहेको भिडियो सामाजिक सञ्जाल र मिडियामा देख्न सकिन्छ। दुर्घटना भएको प्रिसिजन एअर तान्जानियाको प्रमुख निजी वायुसेवा हो।
इन्टरविरुद्ध युभेन्टस विजयी,रोम : युभेन्टसले इटालियन सिरी एअन्तर्गत आइतबार राति भएको खेलमा इन्टर मिलानलाई २० गोलको नतिजामा पराजित गरेको छ। घरेलु मैदान टुरिनमा भएको खेलको पहिलो हाफमा युभेन्टसले इन्टरको रक्षापंक्ति छिचोल्न सकेको थिएन। दोस्रो हाफमा अझै आक्रामक शैली अपनाएको युभेन्टसका लागि ५२औं मिनेटमा एड्रियन राबियोटले पहिलो गोल गरेका थिए। प्रतिस्पर्धात्मक खेलमा इन्टरले आक्रामणका अवसर बुने पनि खेलमा फर्किन सकेन। निर्धारित ९० मिनेटको खेल सकिन ६ मिनेट बाँकी रहँदा निकोलो फागियोलीले गरेको गोलसँगै युभेन्टसले २० को जित सुनिश्चित गर्यो। जितसँगै १३ खेलबाट २५ अंक जोडेको युभेन्टस अंक तालिकाको पाँचौं स्थानमा उक्लिएको छ। समान खेलबाट २४ अंक जोडेको इन्टर सातौं स्थानमा झरेको छ। आइतबार रानि नै भएको अर्को खेलमा एएस रोमा ल्याजिओसँग ०१ गोलको नतिजामा पराजित भएको थियो।
भोट चाहिए मल देऊ,"परासी : निर्वाचन नजिकिँदै गर्दा उम्मेदवार मतदातासँग भेटघाट, घरदैलो, आमसभासहित प्रचारमा व्यस्त छन्। चुनावी एजेन्डा लिएर मत मागिरहेका छन्। नवलपरासी२ मा मत माग्न पुगेका उम्मेदवारसँग मतदाताले पहिला आफूहरूलाई मल र जग्गा स्वामित्वको लालपुर्जा उपलब्धको प्रतिबद्धता जनाउनुपर्ने सर्त राखेका छन्। उम्मेदवारका अधिकांश एजेन्डा भने पुरानै छन्। रामग्राम नगरपालिका१४ को ऐंचावल पुगेका नेपाली कांग्रेस उम्मेदवार देवेन्द्रराज कँडेलसँग आँगनमा राखेको धान देखाउँदै मतदाताले मल नपाउँदा उब्जनीमा कमी आएको भन्दै अब मल पाइन्छ कि पाइँदैन भन्दै प्रश्न गरे। उत्तरमा कँडेलले भने पहिलाभन्दा मलका लागि अहिले सहज बन्दै गएको छ। फास्ट ट्र्याकबाट मल ल्याउन टेन्डर भइसकेको छ। अब किसानले धेरै समस्या झेल्नु पर्दैन। आफ्नै देशमा मल कारखाना नभएसम्म अरूको भर पर्नुले सरकारी अनुदानमा कारखाना राख्ने उद्योगीलाई प्रोत्साहन गर्न कार्यक्रम ल्याइने उनले दाबी गरे। सुनवल र रामग्राम नगरपालिका तथा पाल्हीनन्दन र सरावल गाउँपालिकाको तीन वटा वडा पर्ने यस क्षेत्रका ८० प्रतिशत नागरिक आश्रित छन्। तराई क्षेत्रमा पुगेका उम्मेदवारसँग मतदाताले मलको समस्या राखे भने राजमार्ग क्षेत्रमा पुगेकासँग लालपुर्जाको समस्या राखे। ४० हजारभन्दा बढी अव्यवस्थित र सुकुम्बासी भूमिहीनहरू छन्। जसमा सुनवल नगरपालिकामा सबैभन्दा बढी यो समस्या छ। सुकुम्बासी बस्तीमा मत माग्न पुगेका कँडेलले भूमिहीन सुकुम्बासी तथा अव्यवस्थित बसोबासी समस्या समाधानका लागि गठबन्धन सरकारले आयोग गठन गरेर जिल्लामा काम गर्न पठाएको केही समयमै निर्वाचन आचारसंहिता लागेकाले काम हुन नसकेको र चुनावपछि समस्या समाधान हुने आश्वासन दिए। मत माग्न पुगेका कँडेलले मात्र होइन उनीसँग प्रमुख प्रतिस्पर्धीका रूपमा देखिएका एमालेका दीपेन्द्र अधिकारी र राप्रपाका उम्मेदवार धु्रवबहादुर प्रधानसँग पनि मतदाताले मल र पुर्जाकै समस्या राखे। यस क्षेत्रबाट १० दल र ८ स्वतन्त्र गरी १८ जनाले प्रतिनिधिसभा सदस्यमा उम्मेदवारी दिएका छन्। एमाले उम्मेदवार अधिकारी र राप्रपा उम्मेदवार प्रधानले पनि किसानको मल र सुकुम्बासीको पुर्जाका लागि पहल गर्ने बताएका छन् । कांग्रेसलाई सत्ता गठबन्धनको साथ छ। एमालेले जसपासँग गठबन्धन गरेको छ । राप्रपाले लोसपासँग तालमेल गरेर चुनावी प्रतिस्पर्धामा उत्रिएका छन्। तीन पटकसम्म यस क्षेत्रबाट चुनाव जिताएको भन्दै कांग्रेस उम्मेदवार कँडेलसँग मतदाताहरूले अहिलेसम्म गरेका कामको फेहरिस्त र आगामी योजनाका बारेमा जिज्ञासा राखेका थिए। मतदातासँगको उत्तरमा कँडेलले महेशपुर भन्सारलाई ठूलो भन्सार स्थापनादेखि महेशपुर, भुताहा सडक निर्माण, अन्य ठूला सडक र पूर्वाधारलगायतका काम सम्पन्न भएको र विकासका लागि तय गरेका एजेन्डा प्रस्तुत गरेका थिए। कँडेलले यस क्षेत्रबाट यो सँगै ६ पटक चुनाव लडेका हुन्। जसमा तीन पटक जितिसकेका छन्। किसान र सुकुम्बासीका स्थानीय समस्याबाहेक मतदाताहरूले सडक, विद्युत्लगायतका काम प्रदेश र स्थानीय सरकारबाट हुन थालेको भन्दै स्थानीय स्तरमै रोजगारी सिर्जना, प्राविधिक शिक्षा, सुविधा सम्पन्न अस्पताल निर्माणलगायतका समस्या सम्बोधन गर्न घरदैलो र चुनावी कार्यक्रममा सहभागी भएका उम्मेदवारसँग माग गरेका थिए। तर उम्मेदवारहरूको चुनावी एजेन्डामा भने पूर्वाधार, सडक निर्माण र विद्युत्लगायतलाई बढी प्राथमिकतामा राखेका छन्।"
"स्कुल त छ, पुग्नै ३ घण्टा","गोरखा : स्कुले जीवन रमाइलो हुन्छ भन्ने कुराले धार्चे २ लामाबेंसीकी निरिता घले छक्क पर्छिन्। रुचे पनि नरुचे पनि बिहान ६ बजे खाना खाएर झिस्मिसेमै उकालो लाग्नुपर्छ उनलाई केरौंजा माध्यमिक विद्यालय पुग्न। सधैंदिन सङ्लो हुँदैन, कहिले झरी, कहिले हिमपात। पाइलैपिच्छे जुका टिप्दै, स्कुल पुग्दा कहिले अबेला हुन्छ। कहिले दुःख बिमार भइन्छ। कहिले घरकामले ढिला हुन्छ। तीन घण्टा ठाडो उकालो चढेर स्कुल पुग्दा सर, मिसको गाली खानुपर्छ, उनी भन्छिन्, बर्खाका बेला अझै के कुरा गरौं, पहिरो भित्रभित्रै हिँड्नुपर्छ। स्कुले जीवनमा आफू जस्तै बालबालिकाले खेपेको दुःख सुगमका मान्छेले पत्याउन पनि गाह्रो हुने उनको भनाइ छ। समान दुःख झेलेर हालसालै स्कुले जीवन पार गरेकी अनिता घलेलाई अहिले स्कुले जीवनतिर फर्केर त्यो दिन सम्झन पनि मन लाग्दैन। लामाबेंसीमा पाँचकक्षासम्म मात्र स्कुल छ। ६ देखि १० कक्षासम्म पढ्न केरौंजागाउँ पुग्नुपर्छ, भन्छिन्, जति छिटो हिँडे पनि स्कुल पुग्न तीनघण्टा, फर्कन दुई घण्टा ठ्याक्कै लाग्छ। गहुँ्रगो झोला बोकेर बिहान झिस्मिसेमै उकालो चढ्नुपर्छ। घरबाट निस्कँदा पनि अँध्यारै हुन्छ, भरे घर आइपुग्दा पनि अँध्यारै हुन्छ। कक्षा १० मा पुगेपछि विद्यालयले निःशुल्क होस्टलमा राख्छ। तर, होस्टलमा पनि भिन्दै दुःख हुने विद्यार्थी बताउँछन्। होस्टलमा आधारभूत सुविधाको पनि अभाव छ। होस्टलमा बस्न पनि सजिलो छैन। सिरक डसना पुग्दो छैन। मंसिर लागेपछि ठिहिरो बढ्न थाल्छ। न ज्यानमा बाक्लो लुगा, न ओछ्यानमा, उनी भन्छिन्, हिउँदमा अलिअलि पानी पर्न थालेपछि हिउँ पर्न थाल्छ। पुस, माघ कसरी कटाउने ? होस्टलमा बस्नेलाई दिउँसो खाजाको व्यवस्था पनि नभएको उनको भनाइ छ। हुनेले त घरबाटै जोहो गर्छन्। नसक्नेनलाई साह्रै समस्या भएको उनी बताउँछिन्। सानोमै आमाले छोडेको र बुबा पनि शारीरिक रूपमा अशक्त भएकाले स्कुले जीवन सकेपछि कलेज जीवन सुरु नगरेको उनले बताइन्। पढ्नैपर्ने बाध्यताले गाँजेर मात्र यही दुःख झेलिरहेका छन्, कक्षा ८ मा पढ्ने सुरेश घलेले पनि। हिउँदमा भन्दा उनलाई बर्खाका बेला अत्यास लाग्छ। जताततै पहिरोले हिँड्ने बाटो हुँदैन। तल पहिरो गइरहेको हुन्छ, माथिबाट बाटोमा ढुंगा खसिरहेको हुन्छ, उनी भन्छन्, पहिरै पहिरोमा यति लामो बाटो ज्यान जोगाउँनै मुस्किल पर्छ। नपढौं, जीवन अन्धकार होला भन्ने पिर। पढौं स्कुल आउन जान सजिलो छैन यस्तै पीर परेको छ अर्का कक्षा ७ मा पढ्ने सुजन गुरुङलाई। उठ्नेबित्तिकै खाएको खाना स्कुल जाँदाजाँदै बाटोमै सकिन्छ र भोक लाग्छ, उनी भन्छन्, झोलाभरि किताब र खाजा मकै हुन्छ। मकैले अलिअलि भोक मर्छ। केरौंजा गाउँ र केरौंजाबेंसीका बासिन्दा पहिरोको डरले विस्थापित भएर लामाबेंसीमा बस्न आएका छन्। यहाँ करिब १ सय ३० घरधुरी बसोबास गर्छन्। शिव आधारभूत विद्यालयको पढाइ सकेपछि यहाँबाट केरौंजा माविमा करिब ४० जना बालबालिका पढ्न जाने सुजन गुरुङको भनाइ छ। कक्षा ८ र कक्षा १० का बालबालिकालाई होस्टलमा निःशुल्क रूपमा राख्ने व्यवस्था गरिएको प्रधानाध्यापक सुन्दर खनाल बताउँछन्। सरकारले ४० जनालाई होस्टलमा राख्नका लागि हिमाली छात्रवृत्ति कोटा उपलब्ध गराएको छ। उहिया, रुञ्चेत, हुल्चुक, केरौंजाबेंसी, लामाबेंसीदेखिका विद्यार्थी यहाँ पढ्न आउँछन्, उनी भन्छन्, जति कम गर्दा पनि ५०, ५५ जना नराखी सुखै छैन। त्यसैले भनेजस्तो सुविधा दिन मुस्किल भएको हो। दुर्गमको दुःख यस्तै रहेको उनको भनाइ छ। कठिन स्कुले जीवन गुजारिरहेका धार्चे २ लामाबेंसीका बालबालिका। तस्बिर : प्रदीपचन्द्र राई"
ईबीआरटी अध्ययन गर्न कम्पनीको खोजी,काठमाडौं : इलेक्ट्रिक बस र्यापिड ट्रान्जिट (ईबीआरटी) सञ्चालन र व्यवस्थापनको सम्भाव्यता अध्ययनका लागि लगानी बोर्डले बोलपत्र आह्वान गरेको छ। बोर्डले चक्रपथमा इलेक्ट्रिक बस सञ्चालन अन्तर्राष्ट्रिय बोलपत्र आह्वान गरेको हो। इच्छुक कम्पनीले बोर्डको कार्यालयमा निवदेन पठाउनु पर्नेछ। इच्छुक कम्पनीहरूले अन्य सहायक कम्पनीहरूसँग सहकार्य गरेर पनि निवदेन दिन सक्नेछन्। तोकिएको मापदण्ड पूरा गरेको एउटा कम्पनीलाई बोर्डले सम्भाव्यता अध्ययन गर्न स्वीकृति दिनेछ। जसले १८ महिनामा अध्ययन सकेर प्रतिवेदन तयार पार्नु पर्नेछ। उक्त आयोजना पूर्णतया सरकारको लगानीमा बन्ने बताइएको छ। ईबीआरटी सार्वजनिक निजी साझेदारी (पीपीपी) मोडलमा निर्माण गर्ने सरकारको तयारी छ। चक्रपथको २७३० किमिमा ईबीआरटी लागू गर्नका लागि अध्ययन गर्न लागिएको हो ।
संविधानभन्दा पहिला नियत परिवर्तन गर,"२०७२ सालमा लिखित नेपालको संविधानका निर्माता दलहरू आसन्न चुनावका प्रमुख खेलाडी छन्। चुनावकै मुखमा ती प्रमुख दलहरूले नै संविधानमा खोट देखाइरहँदा आफैंले लेखेको चाहिँ भुलेका छन्। संविधानमा उनीहरूले खोट देखाउनु झन्डै शतप्रतिशतको सहमतिमा बनेको संविधानको अपनत्व ग्रहण नगर्नु मात्रै होइन। गएका पाँच वर्षमा भएका घृणित राजनीतिक गतिविधिको दोषबाट उम्कने असफल प्रयास पनि हो। उत्तरदायी बन्न छाडेर उन्मुक्ति खोज्न दलहरूले संविधानमा खोट देखाएको बुझ्न कठिन छैन। आफ्ना अक्षमता, गल्ती कमजोरी ढाकछोप गर्न दलहरूले संविधान संशोधनको एजेन्डालाई प्राथमिकता दिएर जनतामा भ्रम पार्न खोजेका मात्रै हुन्। उनीहरूले घोषणापत्रमार्फत संविधानमा खोट देखाएका छन्, तर खोट संविधानमा होइन उनीहरूका नियतमा छ। दलहरूले नै देखाएको समृद्धिको सपना साकार पार्न संविधानले अड्चन पुर्याएको होइन, उनीहरूकै अदूरदर्शिता, अर्थतन्त्रमाथिको खेलवाड तथा सिर्फ सत्ता केन्द्रित राजनीतिले हो। नेपालमा प्रचलित आहान यहाँनिर सम्झनु सान्दर्भिक छ नाच्न नजान्ने आँगन टेडो। त्यसो त मधेस केन्द्रित दलहरूले उठाउँदै आएको एजेन्डालाई समात्न प्रमुख दलहरू माओवादी, एमाले, कांग्रेसले संविधान संशोधनको फन्डा रचेका हुन्। अहिलेको व्यवस्था ल्याएको जस लिन पनि लिने र फेरि शासकीय र निर्वाचन प्रणाली फेर्नै पर्ने माओवादीको एजेन्डा आफैंमा द्वैध चरित्रको छ। यो व्यवस्थाको प्रखर पक्षधर भन्ने कांग्रेसले समेत घुमाउरो भाषामा संविधान संशोधनको पासा फाल्नु पनि उदेकलाग्दो छ। समुन्नत संविधान कार्यान्वयन गर्नुपर्छ भन्दै घुमाउरो भाषामा एमालेले पनि अरू दलहरूसँगै चोचोमोचो मिलाएको छ। दलहरूले घोषणापत्रमार्फत फ्याँकेका संविधान संशोधनमार्फत शासकीय स्वरूप र निर्वाचन प्रणालीको फेरबदल होइन, आजको आवश्यकता उनीहरूकै कार्यशैलीमा सुधार, संशोधन, फेरबदल हो। भन्न के सजिलो छ भने मिश्रित निर्वाचन प्रणालीका कारण कुनै पनि एउटै दलले बहुमत ल्याएर सरकार बनाउन कठिन छ। प्रत्यक्ष निर्वाचन प्रणाली खर्चिलो छ, समानुपातिक निर्वाचन प्रणालीबाट प्रतिनिधि चुन्नुपर्छ भन्दा कर्णप्रिय सुनिन्छ। तर निर्वाचन खर्चिलो बनाएको जनताले होइन, दल र उम्मेदवारहरूले नै हो। भड्किलो चुनाव बनाउने अपजसको भारी नीतिलाई दिनु पनि दलहरू पानीमाथिको ओभानो बन्ने प्रयास हो। समानुपातिक निर्वाचन प्रणालीको त दलहरूले अहिल्यै हुर्मत लिएका छन्। यो प्रणालीलाई बदनाम गरेका छन्। सीमान्तकृतको भाग खोसेर परिवारका सदस्य र पहुँचवालाको भागबन्डामा समानुपातिक प्रणालीलाई सीमित गरिदिएका छन्। प्रत्यक्ष निर्वाचित कार्यकारी प्रमुखको एजेन्डा पनि शक्तिशाली शासक बन्ने मोहकै द्योतक हो। अहिलेकै व्यवस्थामा पनि सबै शक्ति आफू केन्द्रित गर्ने प्रवृत्ति शासनमा पुगेकाहरूमा देखिएकै छ। अर्काेतिर प्रत्यक्ष निर्वाचित कार्यकारी प्रमुख हुने व्यवस्था हाम्रो संविधानले चाहेको जस्तो समावेशी सिद्धान्तको बर्खिलाप पनि हुन्छ। विविधतापूर्ण नेपाली समाजको प्रतिनिधित्व गर्ने व्यवस्था प्रत्यक्ष कार्यकारीको प्रबन्धले गर्दैन। ७० वर्ष लामो संघर्ष र लामै छलफल र बहसले अहिलेको समावेशी, संघीय लोकतान्त्रिक गणतन्त्रको व्यवस्था संविधानमा गरिएको हो। संविधान अपरिवर्तनीय असंशोधनीय त होइन। तर संविधानको आधारभूत व्यवस्था नै फेरबदल गर्ने बेला संविधान लेखेको १० वर्ष नपुग्दै भएको हो र ? त्यसो गर्दा फेरि राजनीतिक अस्थिरता आउँदैन ? तसर्थ त्यस्तो एजेन्डा संविधान संशोधन गर्ने, समयानुकूल बनाउने मक्सद नभई फेरि राजनीतिलाई धमिलो पार्ने प्रपञ्च होइन कसरी भन्ने ? बेथिति, अविकास र भ्रष्टाचारलगायत तत्त्वहरू रोक्ने औजार शासकीय स्वरूपको परिवर्तन होइन, नियत परिवर्तन हो। खासमा दलहरूसँग समृद्धि र आर्थिक उन्नतिका अनि संविधानले भनेको समाजवाद उन्मुख व्यवस्था कार्यान्वयनका दृष्टिकोणको सर्वथा अभाव हुँदा यस्ता फन्डा सिर्जना गरेका हुन्। शासकीय स्वरूपको फेरबदल जनताको एजेन्डा बनिसकेको छैन, उनीहरूको एजेन्डा त विकास निर्माण र उन्नति प्रगति नै हो, सुख, शान्ति र समृद्धि हो। सामाजिक न्याय हो। शिक्षा, स्वास्थ्यजस्ता आधारभूत आवश्यकताको सहज परिपूर्ति हो। त्यसबारेमा भने दलहरूको घोषणापत्रमा टापनटिपन कुरामात्रै आए। प्रष्ट मार्गचित्र आएनन्। तसर्थ दलहरूले घोषणापत्रमार्फत फ्याँकेका संविधान संशोधनमार्फत शासकीय स्वरूप र निर्वाचन प्रणालीको फेरबदल होइन, आजको आवश्यकता उनीहरूकै कार्यशैलीमा सुधार, संशोधन, फेरबदल हो।"
भोट चाहिए मल देऊ,"परासी : निर्वाचन नजिकिँदै गर्दा उम्मेदवार मतदातासँग भेटघाट, घरदैलो, आमसभासहित प्रचारमा व्यस्त छन्। चुनावी एजेन्डा लिएर मत मागिरहेका छन्। नवलपरासी२ मा मत माग्न पुगेका उम्मेदवारसँग मतदाताले पहिला आफूहरूलाई मल र जग्गा स्वामित्वको लालपुर्जा उपलब्धको प्रतिबद्धता जनाउनुपर्ने सर्त राखेका छन्। उम्मेदवारका अधिकांश एजेन्डा भने पुरानै छन्। रामग्राम नगरपालिका१४ को ऐंचावल पुगेका नेपाली कांग्रेस उम्मेदवार देवेन्द्रराज कँडेलसँग आँगनमा राखेको धान देखाउँदै मतदाताले मल नपाउँदा उब्जनीमा कमी आएको भन्दै अब मल पाइन्छ कि पाइँदैन भन्दै प्रश्न गरे। उत्तरमा कँडेलले भने पहिलाभन्दा मलका लागि अहिले सहज बन्दै गएको छ। फास्ट ट्र्याकबाट मल ल्याउन टेन्डर भइसकेको छ। अब किसानले धेरै समस्या झेल्नु पर्दैन। आफ्नै देशमा मल कारखाना नभएसम्म अरूको भर पर्नुले सरकारी अनुदानमा कारखाना राख्ने उद्योगीलाई प्रोत्साहन गर्न कार्यक्रम ल्याइने उनले दाबी गरे। सुनवल र रामग्राम नगरपालिका तथा पाल्हीनन्दन र सरावल गाउँपालिकाको तीन वटा वडा पर्ने यस क्षेत्रका ८० प्रतिशत नागरिक आश्रित छन्। तराई क्षेत्रमा पुगेका उम्मेदवारसँग मतदाताले मलको समस्या राखे भने राजमार्ग क्षेत्रमा पुगेकासँग लालपुर्जाको समस्या राखे। ४० हजारभन्दा बढी अव्यवस्थित र सुकुम्बासी भूमिहीनहरू छन्। जसमा सुनवल नगरपालिकामा सबैभन्दा बढी यो समस्या छ। सुकुम्बासी बस्तीमा मत माग्न पुगेका कँडेलले भूमिहीन सुकुम्बासी तथा अव्यवस्थित बसोबासी समस्या समाधानका लागि गठबन्धन सरकारले आयोग गठन गरेर जिल्लामा काम गर्न पठाएको केही समयमै निर्वाचन आचारसंहिता लागेकाले काम हुन नसकेको र चुनावपछि समस्या समाधान हुने आश्वासन दिए। मत माग्न पुगेका कँडेलले मात्र होइन उनीसँग प्रमुख प्रतिस्पर्धीका रूपमा देखिएका एमालेका दीपेन्द्र अधिकारी र राप्रपाका उम्मेदवार धु्रवबहादुर प्रधानसँग पनि मतदाताले मल र पुर्जाकै समस्या राखे। यस क्षेत्रबाट १० दल र ८ स्वतन्त्र गरी १८ जनाले प्रतिनिधिसभा सदस्यमा उम्मेदवारी दिएका छन्। एमाले उम्मेदवार अधिकारी र राप्रपा उम्मेदवार प्रधानले पनि किसानको मल र सुकुम्बासीको पुर्जाका लागि पहल गर्ने बताएका छन् । कांग्रेसलाई सत्ता गठबन्धनको साथ छ। एमालेले जसपासँग गठबन्धन गरेको छ । राप्रपाले लोसपासँग तालमेल गरेर चुनावी प्रतिस्पर्धामा उत्रिएका छन्। तीन पटकसम्म यस क्षेत्रबाट चुनाव जिताएको भन्दै कांग्रेस उम्मेदवार कँडेलसँग मतदाताहरूले अहिलेसम्म गरेका कामको फेहरिस्त र आगामी योजनाका बारेमा जिज्ञासा राखेका थिए। मतदातासँगको उत्तरमा कँडेलले महेशपुर भन्सारलाई ठूलो भन्सार स्थापनादेखि महेशपुर, भुताहा सडक निर्माण, अन्य ठूला सडक र पूर्वाधारलगायतका काम सम्पन्न भएको र विकासका लागि तय गरेका एजेन्डा प्रस्तुत गरेका थिए। कँडेलले यस क्षेत्रबाट यो सँगै ६ पटक चुनाव लडेका हुन्। जसमा तीन पटक जितिसकेका छन्। किसान र सुकुम्बासीका स्थानीय समस्याबाहेक मतदाताहरूले सडक, विद्युत्लगायतका काम प्रदेश र स्थानीय सरकारबाट हुन थालेको भन्दै स्थानीय स्तरमै रोजगारी सिर्जना, प्राविधिक शिक्षा, सुविधा सम्पन्न अस्पताल निर्माणलगायतका समस्या सम्बोधन गर्न घरदैलो र चुनावी कार्यक्रममा सहभागी भएका उम्मेदवारसँग माग गरेका थिए। तर उम्मेदवारहरूको चुनावी एजेन्डामा भने पूर्वाधार, सडक निर्माण र विद्युत्लगायतलाई बढी प्राथमिकतामा राखेका छन्।"
हुम्ला कहिले मोटर आउला,"सिमकोट : यो वर्ष तुम्बा (तपाईंको) घरबाटै गाडी गुडाएर सिमकोट पुर्याउन्या (पुगाउने) छौं। हामीलाई भोट हालेर जिताउनुहोस्। जब चुनावको समय आउँछ हुम्लाका गाउँमा पुग्ने नेताले भन्ने वाक्य यो नै हो। धेरै चुनाव आए, गए। न त सिमकोटमा बोटो पुग्यो न गाडी नै। तर, चुनाव पुनः आयो। नेता त्यहीँ नारा दोहोर्याउँदै अहिले पनि गाउँ डुल्दैछन्। उम्मेदवारले घोषणापत्रमा त्यहीँ सडकलाई मुख्य मुद्दा बनाएका छन्। सडक बनाएर गाडी गुडाउने कुरा गाउँमा आएका नेताले भनेको ९ वर्षदेखि सुन्दै आएकी सर्केगाड गाउँपालिका२ उनापानी गाउँकी ६० वर्षीय हैता रावल भन्छिन्, यहाँ नेता र कुरा मात्र आउँछ। गाडी आउँदैन जस्तो लाग्छ। अगाडि थप्छिन्, २०७४ साल मंसिर १० गते सम्पन्न प्रतिनिधि र प्रदेशसभा निर्वाचनमा हामी र हाम्रो पार्टीले जितेमा अबको एक वर्षमा तपाईंको घरबाटै गाडी चढेर जिल्ला सदरमुकाम सिमकोट जाने व्यवस्था गर्छौँ भनेर प्रमुख राजनीतिक दलका नेताहरूले भाषण गरे। तर, खै पूरा गरेनन्। खार्पुनाथ गाउँपालिका१ लालीका ४९ वर्षीय दाने कामीले पनि यस्ता भाषण धेरै सुने। भन्छन्, पाँच वर्षअघि गाडी आउँछ। बाटो बन्छ भन्ने नेताहरू आए। तर, उनीहरूले एक वर्षमा आउँछ भनेको गाडी आउने अँझै टुंगो छैन। २०७० सालको दोस्रो संविधानसभाको निर्वाचन र २०७४ सालको प्रतिनिधि र प्रदेशसभाको निर्वाचनमा आफूले निर्वाचन जिते हुम्लालाई राष्ट्रिय सडक सञ्जालमा जोड्ने प्रतिबद्धता जनाएको यहाँका मतदातालाई आजै जस्तो लाग्छ। त्यसयता हुम्लाबाट प्रतिनिधिसभा, राष्ट्रियसभा र प्रदेशसभामा ६ जना नेता सांसद चुनिए। तीन जना संघ र प्रदेश सरकारमा पटकपटक मन्त्री र मुख्यमन्त्री बने। तर, उनीहरूको पहल सडक र सवारी सञ्चालनमा परेन। दुई पटक निर्वाचनमा मत हालेर नेता चुनिएर गए पनि आफंैले बोलेका बाचा पूरा नभएपछि २०७० को निर्वाचनअघि गाउँमा आउने नेतालाई देउताजस्तो मान्ने मतदातालाई अहिले तिनै नेताप्रति कुनै विश्वास लाग्दैन। ९ वर्ष अघिदेखि हुम्लालाई सडक सञ्जालमा जोड्ने बाचा पूरा नगरेका अधिकांंश पुरानै नेताहरू यो पटकको निर्वाचनमा पनि उम्मेरदवार बनेर आएकाले उनीहरूका बाचा पूरा हुनेमा आफूलाई शंका लागेको जिल्लाका मतदात बताउँछन्। भौगोलिक विकटता र चट्टानयुक्त भूगोलका कारण हुम्ला सदरमुकाम सिमकोट राष्ट्रिय सडक सञ्जालमा जोडिन अझै २ वर्ष लाग्ने भएको छ। कालीकोटको खुलालुबाट सुरु भई हुम्ला सदरमुकाम सिमकोट हुँदै हिल्सासम्मको २६८ किलोमिटर दूरीको कर्णाली कोरिडोरमध्ये २५६ किलोमिटर ट्रयाक खोलिएको २ वर्ष भयो। सर्केगाड गाउँपालिका३ को लेप्च्यादेखि छारे हुँदै खार्पुनाथ गाउँपालिका१ को लालीबगरसम्मको कडा चट्टान भएको ११ किलोमिटर खण्डमध्ये ७ किलोमिटर भिरमा ट्रयाक खोल्ने काम अझै बाँकी छ। कोरिडोरको ट्रयाक खोल्न बाँकी रहेको कडा चट्टान छिचोल्ने जिम्मा पाएको नेपाली सेनाले पनि लेप्च्यालालीबगरको कडा चट्टान छिचोल्न २०८० को फागुन मसान्त अघि नसकिने बताएको छ। प्रतिनिधिसभाको विकास तथा प्रविधि समितिको स्थलगत अनुगमन पछिको सिफारिस, तत्कालीन भौतिक पूर्वाधारमन्त्री बसन्तकुमार नेम्बाङको स्थलगत भ्रमणपश्चात् २०७८ असोज ५ गते बसेको मन्त्रिपरिषद् बैठकले कोरिडोरको उक्त खण्डमा ट्रयाक खोल्ने जिम्मा नेपाली सेनालाई दिइएको थियो। राष्ट्रिय सडक सञ्जालले नजोडेको हुम्ला सदरमुकाम सिमिकोटमा हेलिकप्टरबाट ढुवानी गरेका २० वटा बलेरो जिप सञ्चालनमा ल्याइएका छन्। सदरमुकाम सिमकोटदेखि ट्र्याक जोडिएका आसपासकाको क्षेत्रहरूमा बिरामी, यात्रु ओसार्न र सामग्री ढुवानी गर्न व्यक्तिगत रूपमा सुर्खेतदेखि हेलिकप्टरबाट ढुवानी गरेर ल्याएका २० वटा जिप सञ्चालनमा ल्याइएका छन्। सुरुमा ७ किलोमिटर सडकको ट्रयाक खोल्ने जिम्मा पाएको सेनालाई पछि २०७८ फागुन १६ गते बसेको मन्त्रिपरिषद्को बैठकको निर्णयले पुनः ४ किलोमिटर थप गरेर दियो। अब सेनाले सर्केगाड गाउँपालिका३ को लेप्च्यादेखि खार्पुनाथ गाउँपालिका१ को लालीबगरसम्मको ११ किलोमिटर खण्ड जिम्मा लिएको छ। आफूले जिम्मा पाएको उक्त खण्डमा तीन महिना अघिदेखि भीर छिचोल्ने काम गरिरहेको नेपाली सेनाको कर्णाली कोरिडोर सडक निर्माण कार्यदल प्रमुख प्रा सेनानी अनुप पोखरेल बताउँछन्। अब चट्टान छिचोल्न १८ देखि २२ महिना थप समय लाग्ने उनले बताए। हामीलाई जिम्मा दिइएको भीर छिचोल्न २०८० फागुन मसान्तअघि संभव देखिँदैन, इन्जिनियरसमेत रहेका मेजर पोखरेलले भने जिम्मा पाएको ११ किलोमिटर लेप्च्यालालीबगर खण्डको झन्डै चार किलोमिटर ट्रयाक खोल्ने काम सुरु भएको तिन महिनामै सकिएको छ। बाँकी ७ किलोमिटर खण्ड हामीले गरेको काममध्येको निकै कडा चट्टानमा पर्ने भएकाले छिचोल्न समय त अवश्य लाग्छ। सेनाले जिम्मा पाएको लेप्च्याछारेसुनाखाडालालीबगर खण्डमा रफ्तारले काम भइरहेको बताएका मेजर पोखरेल २ किलोमिटर खण्डमा ट्रयाक खोल्ने काम सम्पन्न भएको बताउँछन्। हामीले काम सुरु गरेपछि २ किलोमिटर र हिल्सा सिमकोट सडक आयोजनामार्फत जिम्मा पाएका निजी ठेकेदार कम्पनीमार्फत २ किलोमिटर गरेर ४ किलोमिटरमा ट्रयाक खोल्ने काम सकिसकेको छ। अब जम्मा ७ किलोमिटर चट्टानमा ट्रयाक खोल्ने काम बाँकी छ। त्यसमा पनि रफ्तारले काम अघि बढिरहेको छ, उनले भने। तर, सडकको ट्रयाक खोल्ने काममा लागेका कामदारले अहिलेकै रफ्तारमा काम गर्दा पनि उक्त भीर छिचोल्न कम्तीमा दुई वर्ष लाग्ने ठोकुवा गरे। कर्णाली कोरिडोरमा यसअघि भेटिएका चट्टान मध्येको निकै कडा चट्टान छारेलालीबगर खण्डमा भएकाले पूर्णरूपमा ट्रयाक खन्ने काम सम्पन्न गर्न कम्तीमा पनि दुई वर्ष लाग्ने स्थानीय अनुमान गर्छन्। तीन मिहनादेखि उक्त खण्डको नाइकेका रूपमा काम गर्दै आएका हिमाली गाउँपालिका५ बाजुराका अजवीर बुढथापा भन्छन्, भीर निकै कडा छ। त्यसको अनुपातमा कामदारको संख्या कम छ। रातदिन काम गरे पनि यो चट्टान फोरेर राम्रोसँग सडक निकाल्न धेरै मेहनत र समय खर्चिनुपर्छ। निर्वाचन जितेर गएपछि २०७० सालदेखि हुम्लालाई राष्ट्रिय सडक सञ्जालमा जोड्न प्रयास गरे पनि देशको कर्मचारी संयन्त्रका कारण ढिलाई हुँदै गएको जिल्लाका नेताहरूले बताउने गरेका छन्। हुम्लाको सदरमुकाम सिमकोट हुँदै हिल्सालाई राष्ट्रिय सडक सञ्जालमा जोड्न २०७१ साल चैत ६ गते बसेको तत्कालीन मन्त्रिपषिद् बैठकले कर्णाली कोरिडोरलाई विशेष परिस्थितिको सडकका रूपमा परिभाषित गर्यो। त्यसै समय ट्र्याक खोल्ने जिम्मा नेपाली सेनालाई दिने निर्णय पनि भयो। जसअनुसार नेपाली सेनाले पहिलो चरणमा कालीकोट जिल्लाको नरहरीनाथ गाउँपालिकाको खुलालुदेखि हुम्लाको सर्केगार्ड गाउँपालिकाको सलिसल्लासम्मकोे १ सय २३ किलोमिटर ट्र्याक खोल्ने जिम्मा लिएको हो। बाँकी सलिसल्लादेखि सिमकोट हुँदै हिल्सासम्मको खण्डमा सडक विभागको हिल्सासिमकोट सडक आयोजनाले विभिन्न ठेक्कामार्फत काम अघि बढाइएको थियो। नेपाली सेनाले जिम्मा लिएको खण्डको ट्र्याक खोल्ने काम सकेर उक्त खण्ड नेपाली सेनाले २०७७ मंसिर २७ गते जिल्लाका सांसद, सुरक्षा निकायका प्रमुख नागरिक अगुवाको रोहबरमा स्थानीय तहलाई हस्तान्तरण गरिसकेको छ। तर, सलिसल्लादेखि सिमकोट हुँदै हिल्सासम्मको सडक निर्माण २०६९ साल चैत ८ गतेदेखि हिल्सा सिमकोट आयोजनामार्फत कर्णाली कोरिडोरको निर्माण कार्य सुरु भए पनि स्यालतडी पुलदेखि लालीबगरसम्मको चट्टान भएको खण्ड बाँकी नै छ। नेपाली सेनाले हस्तान्तरण गरेको खुलालुसलिसल्ला खण्डमा पनि सडक चौडा गर्ने काम भएको छैन। ट्र्याक खोलिएको सडक पनि बाढी र पहिरोले भत्काएपछि आधारभूत सडकको मान्यता स्थापित हुन अझैं निकै समय लाग्ने देखिन्छ। कोरिडोरअन्तर्गत हिल्सा सिमकोट आयोजनाले सडकको लागत इस्टमेटभन्दा कममा ठेक्का स्वीकृत गर्ने र निर्माण व्यवसायीले घटाघटका आधार ठेक्का लिनाले पनि हुम्ला सदरमुकाम सिमकोटलाई राष्ट्रिय सडक सञ्जालमा जोड्ने लक्ष्य निकै पर धकेलिँदै गएको छ। कोरिडोरको हिल्सासिमकोटसलिसल्ला खण्डको १४५ किलोमिटरमा निर्माण व्यवसायीलाई दिएका अधिकांश ठेक्का कार्यालय (हिल्सासिमकोट सडक आयोजना) को लागत इस्टमेटभन्दा निकै कममा दिइएको छ। अन्नपूर्णलाई प्राप्त रिपोर्टअनुसार उक्त खण्डमा अहिले सञ्चालनमा रहेका १६ वटा ठेक्का र ५ वटा पुलमध्ये अधिकांश ५० प्रतिशतभन्दा कममा ठेक्का सम्झौता भएका कारण समयमा ट्र्याक खुल्न र पुल निर्माण हुन नसकेको देखिन्छ। बौद्ध ६ काठमाडौंको एडि विल्डर्सले २०७३ मंसिर २४ गते साढे १० किलोमिटरको तुमकोटइलुङ खण्ड ५५ प्रतिशत कम अर्थात् ३ करोड ५८ लाख ७९ हजार ५८५ रुपैयाँ ९८ पैसामा २०७५ कार्तिक ३० गते निर्माण सम्पन्न गर्ने गरी आयोजनासँग सम्झौता गर्यो। रोड परमी, भौगोलिक विकटता, कोरोना महामारीका विभिन्न बहाना बनाउँदै म्याद थप गरेको उक्त खण्डको काम अहिले पनि ७६ प्रतिशतभन्दा बढेको छैन। २०७७ वैशाख २० गते निर्माण सम्पन्न गर्ने गरेर क्याराभान कंग्री जेभी काठमाडौंले २९ करोड ९४ लाख ३३ हजार ७९ रुपैयाँ ९० पैसामा इस्टमेट भएको १५ किलोमिटर दूरीको खार्पुनाथ छोरे खण्ड ३५ प्रतिशत घलागतमा घट्दै २०७४ वैशाख २१ गते १९ करोड ४५ लाख १९ हजार ६६ रुपैयाँ ३४ अर्थात् ६४ दशमलव ९६ प्रतिशतमा ट्र्याक खोल्ने जिम्मा लियो। कार्य सम्पन्न गर्ने समय सकिएको २ वर्ष बित्यो। तर, उक्त खण्डको काम अझै पूरा भएको छैन। सडक विभाग, हिल्सा सिमकोट आयोजनाले तयार पारेको ट्र्याक खेल्न लाग्ने लागतभन्दा निकै कममा निर्माण व्यवसायी कम्पनी (ठेकदार) ले जिम्मा लिने गरेका कारण पनि कोरिडोरको ट्र्याक खोल्ने काम नसकिएको स्वयम् निर्माण व्यवसायीहरूले नै बताउने गरेका छन्। हिल्सा सिमकोट हुँदै सलिसल्ला खण्डमा म्याद कायम रहेका १६ वटा ठेक्का मध्ये कुनैले पनि समयमा काम सम्पन्न गरेका छैनन्। सबै ठेकेदार कम्पनीले अनेक कारण बताउँदै बाहनाबाजी गरे पनि भित्री कारण लगातभन्दा कम रकममा ठेक्का सम्झौता गर्नु र सोही अनुसारको मात्रामा काम गर्न नसक्नु नै भएको एक ठेकदारले बताए। सडक विभाग, जिम्मेवार सडक आयोजनाका जिम्मेवार व्यक्तिले आँखा चिम्लेर हस्ताक्षर गर्ने, ठेकेदारले पनि नाफाघाटा हेर्नुभन्दा ठेक्का हत्याए भैगो भन्ने गरेकै कारण सिमकोट राष्ट्रिय सडक सञ्जालमा जोडिन निकै ढिला भएको हो, आफ्नो नाम उल्लेख नगर्ने सर्तमा ती निर्माण व्यवसायीले भने। कोरिडोरमा अहिले सञ्चालनमा रहेका ठेक्कामा खुलालदेखि सलिसल्लाको बाटो चौडा गर्ने कामका लागि चारवटा खण्डमा सम्झौता गरेको राधाकृष्ण एन्ड बर्दस कन्ट्रसनले सबैभन्दा कम कुल लागतको ३४ देखि ४८ प्रतिशतमा मात्रै निर्माण सम्झौता गरेको छ। गएको असार ३० गते निर्माण सम्पन्न गर्ने गरी २०७८ पुस २९ गते जिम्मा लिएको उक्त कम्पनीले अहिलेसम्म १० नम्बर ठेक्कामा ४८ र ११ मा ४५ प्रतिशत प्रगति गरेको भए पनि ठेक्का नम्बर १२ र १३ मा प्रगी शून्य भएको हिल्सा सिमकोट सडक आयोजना कार्यालय सिमकोटले जनाएको छ। कार्यालयका अनुसार गजुरमुखी शिवशक्ति जेभी, नीलगिरी श्रेय शान्तिदेवी, आजीवन शाही चाँदनी जेभीको ठेक्का सम्झौताको अवधी सकिए पनि जिम्मा लिएको काम १० प्रतिशतभन्दा बढेको छैन। उनीहरूले पनि इस्टमेट गरेको रकममा घटेर ४६ देखि ५९ प्रतिशत रकमले ठेक्का सम्झौता गरेका छन्। कोरिडोरमा अहिलेकै जसरी निर्माण व्यवसायीले काम गर्ने हो भने अबको दुई वर्षमा पनि खुलालुदेखि हिस्ला गाडी चढेर जान मुस्किल हुने एडी विल्डर्सका प्रोप्राइटर तेजबहादुर महतले स्विकार गरे। कोरिडोर ढिला हुनमा निर्माण व्यवसायीदेखि स्वयम् सडक आयोजनासँग सम्बन्धित कार्यालय र जिम्मेवार निकायको समेत कमजोरी भएको बताएका महतले सरकारका जिम्मेवार निकायले आँखा नचिम्लने हो भने निर्धारित समयमा काम गर्न कुनै समस्या नहुने बताउँछन्। आयोजनाको जिम्मेवार व्यक्तिबाट लागत इस्टमेट तयार हुन्छ, उनले थपे, तिनै अधिकारी ठेक्का दिँदा घटिघटाउ ठेक्का खोलेर जसले कममा निर्माण गर्छु भन्छन् त्यसैलाई जिम्मा दिने प्रणालीको जबसम्म अन्त्य हुन्न तबसम्म कोरिडोरको काम सोचेअनुरूप अघि बढ्न सकिँदैन। निर्वाचन जितेर गएपछि २०७० सालदेखि हुम्लालाई राष्ट्रिय सडक सञ्जालमा जोड्न प्रयास गरे पनि देशको कर्मचारी संयन्त्रका कारण ढिलाई हुँदै गएको जिल्लाका नेताहरूले बताउने गरेका छन्। जिल्लाबाट प्रतिनिधित्व गर्ने जनप्रतिनिधिले नेपाल सरकारलाई दबाब दिएकै कारण सरकारको गौरवको आयोजनाका रूपमा कर्णाली कोरिडोर परेको दाबी कर्णाली प्रदेशका मुख्यमन्त्री जीवनबहादुर शाही गर्छन्। सडक विभाग र सडक आयोजनाका कर्मचारीको बदमासीले हुम्ला सडक सञ्जालमा जोडिन ढिलाइ भएको उनको आरोप छ। सत्ता गठबन्धनले नेपाली कांग्रेसका तर्फबाट प्रदेशसभा निर्वाचन २ का उम्मेरदवार बनेका मुख्यमन्त्री शाही भन्छन्, ढिला टेन्डर गर्ने, जिल्लाको भूगोल र मौसमअनुसार कामको तालिका निर्माण नगर्ने, ठेक्का दिएपछि वर्षौंसम्म म्याद थपिरहने र निर्माणको जिम्मा लिने ठेकदारकै कारण हामीले गरेको पहल पनि नगरेजस्तो भएको छ। २०७० सालको प्रतिनिधिसभा निर्वाचन जितेर पर्यटनमन्त्रीसमेत भएका उनले थपे, यो पटक पनि हाम्रो पहिलो प्रतिवद्धतामा कर्णाली कोरिडोर परेको छ। तर, त्यसको स्तरोन्नतिदेखि कोलोपत्र गर्नेसम्मका काम अबको हाम्रो कार्यभार हो। भौगोलिक कठिनाइ र वर्षको चार महिना मात्रै काम गर्ने भएका कारण निर्माणमा ढिलाइ भएको बताउँछन्, एमाले केन्द्रीय सदस्य तथा प्रतिनिधिसभाका उम्मेरदवार दल रावल। हुम्ला र हुम्लीको लाइफ लाइनका रूपमा रहेको कर्णाली कोरिडोर आजीवन विकासको प्राथमिकतामा पर्ने उनले दाबी गरे। कर्णाली कोरिडोरको छारेलालीघाड खण्डको बाँकी रहेको ७ कलिोमिटर भीर फुटाउन १६ वटा समूह छन्। लामो समयदेखि हुम्ला सदरमुकाम सिमकोट ट्र्याक खोल्ने सरकारको योजना पूरा नभएपछि २०७८ असोज ६ गतेको नेपाल सरकाको निर्णयअनुसार नेपाली सेनाले जिम्मा पायो। अहिले विभिन्न १६ वटा समूहलाई भीर काट्ने जिम्मा दिइएको नेपाली सेना कर्णाली कोरिडोर सडक आयोजनाका मेजर अनुप पोखरेलले बताए। सेनाले जिम्मा पाएको १२ किलोमिटर छारेलालीघाड खण्डको छारे भीरदेखि लाली बगरसम्मका विभिन्न खण्डमा १६ वटा समुह गरेर २ सय बढी कामदारलाई भीर फोड्ने जिम्मा दिएको छ। बाजुरा, कालीकोट, मुगु र हुम्लाका कोरिडोरको काममा विगत लामो अनुभव भएका व्यक्तिलाई नाइकेका रूपमा छानेट गरेको नेपाली सेनाले उनिहरूको मातहतमा रहने गरेर अन्य कामदारलार्ई भिर काट्ने जिम्मा दिएको छ। राष्ट्रिय सडक सञ्जालले नजोडेको हुम्ला सदरमुकाम सिमिकोटमा हेलिकप्टरबाट ढुवानी गरेका २० वटा बलेरो जिप सञ्चालनमा ल्याइएका छन्। सदरमुकाम सिमकोटदेखि ट्र्याक जोडिएका आसपासकाको क्षेत्रहरूमा बिरामी, यात्रु ओसार्न र सामग्री ढुवानी गर्न व्यक्तिगत रूपमा सुर्खेतदेखि हेलिकप्टरबाट ढुवानी गरेर ल्याएका २० वटा जिप सञ्चालनमा ल्याइएका छन्। राष्ट्रिय सडक सञ्जालमा नजोडिएको हुम्ला सदरमुकाम सिमकोटदेखि आसपासका गाउँहरूका लागि हेलिकप्टरमार्फत जिप ढुवानी गरेर ल्याइएका जिप सञ्चालनमा ल्याइएका हुन्। तत्कालीन जिल्ला विकास समिति मातहत सञ्चालन भएको ग्रामीण सामुदायिक पूर्वाधार विकास कार्यक्रम (ड्रिल्पी) आयोजनाले २०६९ देखि ०७४ सालसम्म निर्माण गरेको सिमकोटखार्पुनाथ खण्डका गाडी चल्ने भएपछि हेलिकप्टरबाट ढुवानी गरेर जिप सञ्चालन गर्न थालिएको हो। अहिले सिमकोटमा भएका जिपहरू उत्तरतिर नाम्खातर्फ ३५ किलोमिटरको याल्वाङ, १३ किलोमिटरको हेप्का, लेकधिगा, सिमकोट गाउँपालिकाको १२ किलोमिटरको खार्पुनाथ दोभान र ९ किलोमिटरको ठेहसम्म सञ्चालन हुँदै आएका छन्। ढिला टेन्डर गर्ने। जिल्लाको भूगोल र मौसमअनुसार कामको तालिका निर्माण नगर्ने। ठेक्का दिएपछि वर्षौंसम्म म्याद थपिरहने र निर्माणको जिम्मा लिने ठेकदारकै कारण हामीले गरेको पहल पनि नगरेजस्तो भएको छ।जीवनबहादुर शाहीमुख्यमन्त्री, कर्णाली प्रदेश नेपाली सेनालाई जिम्मा दिइएको भीर छिचोल्न २०८० फागुन मसान्तअघि संभव देखिँदैन। ७ किलोमिटर खण्ड निकै कडा चट्टानमा पर्ने भएकाले छिचोल्न समय लाग्छ।मेजर, अनुप पोखरेल, कर्णाली कोरिडोर सडक निर्माण कार्यदल आयोजनाको जिम्मेवार व्यक्तिबाट लागत इस्टमेट तयार हुन्छ। तिनै अधिकारी ठेक्का दिँदा घटिघटाउ ठेक्का खोलेर जिम्मा दिने प्रणालीको जबसम्म अन्त्य हुँदैन तबसम्म कोरिडोरको काम सोचेअनुरूप अघि बढ्न सकिँदैन। तेजबहादुर महत, प्रोप्राइटर, एडी विल्डर्स"
संविधानभन्दा पहिला नियत परिवर्तन गर,"२०७२ सालमा लिखित नेपालको संविधानका निर्माता दलहरू आसन्न चुनावका प्रमुख खेलाडी छन्। चुनावकै मुखमा ती प्रमुख दलहरूले नै संविधानमा खोट देखाइरहँदा आफैंले लेखेको चाहिँ भुलेका छन्। संविधानमा उनीहरूले खोट देखाउनु झन्डै शतप्रतिशतको सहमतिमा बनेको संविधानको अपनत्व ग्रहण नगर्नु मात्रै होइन। गएका पाँच वर्षमा भएका घृणित राजनीतिक गतिविधिको दोषबाट उम्कने असफल प्रयास पनि हो। उत्तरदायी बन्न छाडेर उन्मुक्ति खोज्न दलहरूले संविधानमा खोट देखाएको बुझ्न कठिन छैन। आफ्ना अक्षमता, गल्ती कमजोरी ढाकछोप गर्न दलहरूले संविधान संशोधनको एजेन्डालाई प्राथमिकता दिएर जनतामा भ्रम पार्न खोजेका मात्रै हुन्। उनीहरूले घोषणापत्रमार्फत संविधानमा खोट देखाएका छन्, तर खोट संविधानमा होइन उनीहरूका नियतमा छ। दलहरूले नै देखाएको समृद्धिको सपना साकार पार्न संविधानले अड्चन पुर्याएको होइन, उनीहरूकै अदूरदर्शिता, अर्थतन्त्रमाथिको खेलवाड तथा सिर्फ सत्ता केन्द्रित राजनीतिले हो। नेपालमा प्रचलित आहान यहाँनिर सम्झनु सान्दर्भिक छ नाच्न नजान्ने आँगन टेडो। त्यसो त मधेस केन्द्रित दलहरूले उठाउँदै आएको एजेन्डालाई समात्न प्रमुख दलहरू माओवादी, एमाले, कांग्रेसले संविधान संशोधनको फन्डा रचेका हुन्। अहिलेको व्यवस्था ल्याएको जस लिन पनि लिने र फेरि शासकीय र निर्वाचन प्रणाली फेर्नै पर्ने माओवादीको एजेन्डा आफैंमा द्वैध चरित्रको छ। यो व्यवस्थाको प्रखर पक्षधर भन्ने कांग्रेसले समेत घुमाउरो भाषामा संविधान संशोधनको पासा फाल्नु पनि उदेकलाग्दो छ। समुन्नत संविधान कार्यान्वयन गर्नुपर्छ भन्दै घुमाउरो भाषामा एमालेले पनि अरू दलहरूसँगै चोचोमोचो मिलाएको छ। दलहरूले घोषणापत्रमार्फत फ्याँकेका संविधान संशोधनमार्फत शासकीय स्वरूप र निर्वाचन प्रणालीको फेरबदल होइन, आजको आवश्यकता उनीहरूकै कार्यशैलीमा सुधार, संशोधन, फेरबदल हो। भन्न के सजिलो छ भने मिश्रित निर्वाचन प्रणालीका कारण कुनै पनि एउटै दलले बहुमत ल्याएर सरकार बनाउन कठिन छ। प्रत्यक्ष निर्वाचन प्रणाली खर्चिलो छ, समानुपातिक निर्वाचन प्रणालीबाट प्रतिनिधि चुन्नुपर्छ भन्दा कर्णप्रिय सुनिन्छ। तर निर्वाचन खर्चिलो बनाएको जनताले होइन, दल र उम्मेदवारहरूले नै हो। भड्किलो चुनाव बनाउने अपजसको भारी नीतिलाई दिनु पनि दलहरू पानीमाथिको ओभानो बन्ने प्रयास हो। समानुपातिक निर्वाचन प्रणालीको त दलहरूले अहिल्यै हुर्मत लिएका छन्। यो प्रणालीलाई बदनाम गरेका छन्। सीमान्तकृतको भाग खोसेर परिवारका सदस्य र पहुँचवालाको भागबन्डामा समानुपातिक प्रणालीलाई सीमित गरिदिएका छन्। प्रत्यक्ष निर्वाचित कार्यकारी प्रमुखको एजेन्डा पनि शक्तिशाली शासक बन्ने मोहकै द्योतक हो। अहिलेकै व्यवस्थामा पनि सबै शक्ति आफू केन्द्रित गर्ने प्रवृत्ति शासनमा पुगेकाहरूमा देखिएकै छ। अर्काेतिर प्रत्यक्ष निर्वाचित कार्यकारी प्रमुख हुने व्यवस्था हाम्रो संविधानले चाहेको जस्तो समावेशी सिद्धान्तको बर्खिलाप पनि हुन्छ। विविधतापूर्ण नेपाली समाजको प्रतिनिधित्व गर्ने व्यवस्था प्रत्यक्ष कार्यकारीको प्रबन्धले गर्दैन। ७० वर्ष लामो संघर्ष र लामै छलफल र बहसले अहिलेको समावेशी, संघीय लोकतान्त्रिक गणतन्त्रको व्यवस्था संविधानमा गरिएको हो। संविधान अपरिवर्तनीय असंशोधनीय त होइन। तर संविधानको आधारभूत व्यवस्था नै फेरबदल गर्ने बेला संविधान लेखेको १० वर्ष नपुग्दै भएको हो र ? त्यसो गर्दा फेरि राजनीतिक अस्थिरता आउँदैन ? तसर्थ त्यस्तो एजेन्डा संविधान संशोधन गर्ने, समयानुकूल बनाउने मक्सद नभई फेरि राजनीतिलाई धमिलो पार्ने प्रपञ्च होइन कसरी भन्ने ? बेथिति, अविकास र भ्रष्टाचारलगायत तत्त्वहरू रोक्ने औजार शासकीय स्वरूपको परिवर्तन होइन, नियत परिवर्तन हो। खासमा दलहरूसँग समृद्धि र आर्थिक उन्नतिका अनि संविधानले भनेको समाजवाद उन्मुख व्यवस्था कार्यान्वयनका दृष्टिकोणको सर्वथा अभाव हुँदा यस्ता फन्डा सिर्जना गरेका हुन्। शासकीय स्वरूपको फेरबदल जनताको एजेन्डा बनिसकेको छैन, उनीहरूको एजेन्डा त विकास निर्माण र उन्नति प्रगति नै हो, सुख, शान्ति र समृद्धि हो। सामाजिक न्याय हो। शिक्षा, स्वास्थ्यजस्ता आधारभूत आवश्यकताको सहज परिपूर्ति हो। त्यसबारेमा भने दलहरूको घोषणापत्रमा टापनटिपन कुरामात्रै आए। प्रष्ट मार्गचित्र आएनन्। तसर्थ दलहरूले घोषणापत्रमार्फत फ्याँकेका संविधान संशोधनमार्फत शासकीय स्वरूप र निर्वाचन प्रणालीको फेरबदल होइन, आजको आवश्यकता उनीहरूकै कार्यशैलीमा सुधार, संशोधन, फेरबदल हो।"
निर्वाचनका नाना तरंग,"लोकतन्त्रको हृदय हो निर्वाचन। जनताका नसानसामा लोकतन्त्ररूपी रक्तसञ्चार नै आवधिक निर्वाचनको सर्वोपरि उपलब्धि हो। स्वतन्त्रता र समानतामा आधारित निर्वाध अभिव्यक्ति र विचार प्रवाहको अवसर हो यो। एउटा उन्माद, एउटा निर्बन्ध सामाजिक सञ्चार र निर्भय भावतरंग। अनि एउटा राष्ट्रव्यापी न्यानो उन्मेष जसले जनतालाई तातोतातो बनाएर जागा गराइदिन्छ। यस बखतमा ठूलाठूला मानिस आफ्नो औकातमा आएर सतहमा देखिन्छन्। केही अहंकार झुक्छन् र केही अभिमानका गाँठा फुक्छन्। अन्य समयमा दौडाहाजस्तो साहेबी पाराले गाउँठाउँमा आउनेहरू दीनहीन याचक बनेर रनवन र पाखापखेरा धाउँछन्। सधैंका दीनदुःखी र अनाथ जनता निर्वाचनको समयमा दीनहीन नेताका दीनानाथ बन्न पुग्छन्। जनवाणीमा स्वच्छन्द स्फुरण र स्वामीभाव पैदा हुन्छ। नेताका कानले नागरिकका आवाज सुन्न थाल्छन्। जनतामा सार्वभौमसत्ता सम्पन्न नागरिक भावको चेतना प्रवाहित हुन्छ। अनायास आफू राष्ट्रको भाग्यविधाता भएको सुखद् अनुभूति हुन थाल्छ। निर्वाचन राजनीतिक नेता र मतदाताबीचको लुकामारी एवं छोपाछोपीको खेलजस्तै हो। यस अवसरमा गाउँदेखि सहरसम्म राजनीतिभित्र साहित्यिक नवरसको नौ तरंग देख्न र सुन्न पाइन्छ। उदेकलाग्दा र अनौठा उम्मेदवारहरूले जनतामाझ अद्भुत रसको कौतुक देखाउन थाल्छन्। निर्वाचन रमाइलो पर्व पनि हो। आज चुनावको सम्मुखमा जनता र देशप्रति राजनीतिको चिन्ता यत्रतत्र पोखिएको देखेर सबै विस्मयमा छन्। अहिले धेरै नेताको मनमा जनताका दुःख देखेर करुणरस पैदा भएको छ। मानौं यो दया, माया, करुणा र ममताको ऋतु हो। कतिपय उम्मेदवारले जनताको बीचमा पुगेर बीभत्स रस उत्सर्जन गर्दैछन्। केही उम्मेदवारका कुहेका र सडेगलेका कुरा सुनेर मतदातालाई दिगमिगी लाग्छ। तैपनि गल्ती गर्ने नै पुरस्कृत हुने संस्कृति निरन्तर छ यहाँ। प्रेम र घृणाको अजब खेल चल्छ निर्वाचनमा। साहित्यमा डरलाग्दो, चिन्तित र व्याकुल अवस्थाको वर्णनबाट भयानक रस पैदा हुन्छ। आसन्न निर्वाचनमा चुनिएर राष्ट्रिय विधायिकाको सदनभित्र छिर्ने दाउमा रहेका कतिपय उम्मेदवारको व्याकुलता हेर्न लायक छ। मलाई भोट नदिए कसलाई दिने ? यही चुनावमा नदिए कहिले दिने ? भन्दै ट्विटर, फुटसल, कफी पसल र मन्दिरमा पुग्ने उम्मेदवारहरूको बेचैनी भयानक छ। चुनावको सिलसिलामा एकले अर्को उम्मेदवारलाई रिसले आँखा रातारात पार्दै मुड्की देखाएर रौद्र रस चुहाइरहेका छन्। आवेग, सेखी र क्रोधका प्रचण्ड प्रहार गर्दै केही वरिष्ठ नेताहरू महारुद्र बनेका छन्। कोही उत्साह, साहस र निडरता प्रदर्शन गर्दै आफूले कठिन र भीषण काम गरेर देखाउने वीर रस पोखिरहेका छन्। जनताले यी वीरहरूको वीरता देखिसकेका छन्। तैपनि सुन्दा रमाइलो लाग्छ। न भन्नेलाई लाजसरम, न त सुन्नेलाई कुनै नोक्सान। आसन्न चुनावका लागि मैदानमा उत्रेका वीरवीरांगानाहरूले कोरीबाटी गरेर शरीर सजाउने, शोभा बढाउने र रसिकता जगाउने काम पनि गरिरहेका छन्। मतदातालाई फकाउने, फुस्लाउने, रिझाउने र फसाउने ध्येयले शृंगार रसको प्रयोग पनि निकै भएको छ। कदाचित माछो बल्छीमा परिहाल्यो भने पाँच वर्षलाई जति शृंगार गरे पनि भयो। आफ्नो सबल पक्ष केही पनि नभेट्टाएका एकथरी नेताहरू अर्काको दुर्बल पक्ष छताछुल्ल पार्न मग्न छन्। यिनीहरूले विपक्षीका अनेकौं विकृत आकार, चेष्टा र रूपको वर्णन गरेर हास्य रस उत्पादन गरिरहेका छन्। सबैभन्दा हाँसो लाग्ने घोषणा त के सुनिन्छ भने मबाट गल्ती त होला तर बेइमानी हुने छैन। त्यसैले मै भोटको हकदार छु। बानेश्वरतिरका एक वृद्ध मतदाता भन्दै थिए, नयाँ युवक आए, अब केही होला भनेको त झन् हँसाएर पो मारे। मन फुकाएर हाँस्नुहोस् महोदय ! हाँस्नु स्वास्थ्यका लागि लाभदायक छ। निर्वाचनरूपी रंगशालामा माथिका आठ रसहरू निर्वाचन सकिनुपूर्व नै पैदा हुन्छन्। बाँकी एउटा शान्तरस भने निर्वाचन समाप्त भएपछि मात्र उत्सर्जन हुन्छ। यो रस बडो शालीन र भद्र छ। यो रसले निर्वाचनरूपी रापबाट डामिएका सबैलाई अपार शीतलता दिन्छ। घाउहरू विस्तारै निको हुँदै जान्छन्। निर्वाचनीय कलहको निस्सारताको ज्ञान हुँदै जान्छ। पराजित स्वतन्त्र उम्मेदवारहरूमा वैराग्य छाउँछ। कतिलाई आफ्नै चुनावी उन्माद सम्झेर अचम्म लाग्छ। जनतामा अनुपस्थित हुन थालेका विजयी नेताहरूप्रति वैराग्य उत्पन्न हुन्छ। मानिसहरू आआफ्नो इलम धन्दामा तल्लीन हुन थाल्छन्। यी त भए निर्वाचनीय विकृति र मनोरञ्जनका कुरा। सम्पूर्णरूपमा विकृतिहीन राजनीति असम्भव छ। हामीसँग राजनीतिको विकृत मैदानबाट कम विकृत विकल्प रोज्नेबाहेक अर्को उपाय छैन। लोकतन्त्रमा अनेक तमासा हुन्छन्। झूट बोल्ने काम पनि मजाले हुन्छ। तानाशाहीमा जनतासँग कुनै कबुल गर्नु पर्दैन। त्यहाँ केबल हुकुम फिराउने काम हुन्छ। सर्वसाधारण जनता जिउन पाएबापत प्रसन्न देखिनुपर्छ। त्यहाँ गुनासोको कुनै स्थान हुँदैन। शासकप्रति कृतज्ञ र अविचलरूपमा अनुगृहित हुनु नै जनताको परम कर्तव्य हुन्छ। निर्वाचन राजनीतिक नेता र मतदाताबीचको लुकामारी एवं छोपाछोपीको खेलजस्तै हो। उदेकलाग्दा र अनौठा उम्मेदवारहरूले जनतामाझ अद्भुत रसको कौतुक देखाउन थाल्छन्। निर्वाचन रमाइलो पर्व पनि हो। एक दिन श्री ३ मोहनशमशेरले विद्रोही नेता बीपी कोइरालालाई आफ्नो पुर्पुरोतर्फ देखाउँदै भनेका थिए रे, शासन गर्ने इरादा छ ? शासन गर्न त यी यहाँ लेखेर ल्याउनुपर्छ। किन्तु केही वर्षभित्रै तिनै बीपीसमेतको प्रयत्नका कारण मोहनशमशेर कुर्सीबाट उत्रन विवश भए। ब्रिटेनका प्रधानमन्त्री विन्स्टन चर्चिलले भारतीय आन्दोलनकारी र विशेष गरेर महात्मा गान्धीतर्फ संकेत गर्दै भनेका थिए, भारतीयहरू आफ्नो शासन आफैं गर्न सक्षम छैनन्। गोराहरू मात्र विश्वको हरेक कुनामा शासन गर्न सक्षम छन् भन्ने ज्वलन्त अभिमान थियो त्यो। परन्तु आज भारतको स्वशासन पल्लवित र पुष्पित भएर आफ्नो उत्कर्षमा पुगेको छ। त्यति मात्र होइन, हिन्दुस्तानी मूलको कालो युवक स्वयं ब्रिटेनका गोरेहरूको प्रधानमन्त्री बन्न सफल भएको छ। तमाम कमजोरीका बाबजुद लोकतन्त्रको उदार ढोका सबैका लागि खुल्ला हुन्छ। जनताले आफूले चुनेर पठाएको प्रतिनिधिमार्फत सार्वभौमसत्ताको उपयोग गर्छन्। परन्तु के कुनै नागरिकले हमेसा आफूले मन पराएको व्यक्तिलाई नै चुनेर पठाउन पाउँछ ? पाउँदैन। किनकि प्रायः रुचाइएको व्यक्तिले राजनीतिमा रुचि राख्दैन। राजनीतिमा लागेको रुचाइएको पात्रलाई पार्टीले टिकट दिँदैन। त्यसैले मताधिकार कहिल्यै पनि पूर्ण र निरपेक्ष हुन सक्दैन। निर्वाचनको दुरुपयोग हुन्छ। मौका परे धाँधली हुन्छ। मतदाता जानेर या नजानेर वस्तुभाउ झैं किनिन र बेचिन तयार हुन्छन्। लोकतन्त्र परिपक्व भएका देशमा पनि अनेक तमासा हुन्छन्। परिणामलाई यताउता पार्ने या प्राप्त नतिजालाई स्वीकार नगर्नेजस्ता अनेक प्रपञ्च हुन्छन्। अमेरिका जस्तो मुलुकमा पनि डोनाल्ड ट्रम्पलाई चुनावमा धाँधली गरेरै हराइएको थियो भन्ने विश्वासमा रहेका मानिसको संख्या ठूलो छ। लोकतन्त्रमा पनि केही अनियमितता, केही आरोपप्रत्यारोप र केही उच्छृंखलता त सहनु नै पर्छ। निर्वाचनलाई स्वच्छ र विश्वसनीय बनाउने काम निर्वाचन आयोगको हो। लोकतन्त्रमा निर्वाध उम्मेदवारी, स्वेच्छिक मतदान एवं निष्पक्ष परिणामका लागि स्वायत्त संस्थाका रूपमा निर्वाचन आयोगको व्यवस्था गरिएको हुन्छ। शक्तिले मानिसलाई भ्रष्ट बनाउँछ। लोकतन्त्रको जगमा उभिएका नेताहरू पनि शक्तिको मदमा निर्वाचनलाई भ्रष्ट पार्न उद्यत् हुन बेर लाउँदैनन्। यस्तोमा निर्भय र आँटिलो भएर कार्यसम्पादन गर्ने दायित्व निर्वाचन आयोगको हो। भारतका तत्कालीन प्रमुख निर्वाचन आयुक्त टीएन शेषनले एकपल्ट भनेका थिए, मै नास्तेमे राजनीतिज्ञोको खाता हुँ। शेषन प्रमुख निर्वाचन आयुक्त बन्नुअघि अधिकांश भारतीय मतदातालाई देशमा निर्वाचन आयोग भन्ने संस्था छ भन्ने पनि ज्ञान थिएन। जो आयोग छ भन्ने जान्दथे, तिनीहरूलाई निष्पक्ष चुनाव सम्भव छ भन्नेमा विश्वास थिएन। टीएन शेषनले निर्वाचन आयोग एक स्वतन्त्र संवैधानिक निकाय हो र निष्पक्ष निर्वाचन सम्भव छ भन्ने कुराको सन्देश सर्वसाधारण जनतासम्म पुयाए। उनको कार्यकालमा भारतमा एक प्रसिद्ध भनाइ थियो, भारतीय राजनीतिक नेताहरू दुई कुरासँग मात्र डराउँछन्, पहिलो ईश्वर र दोस्रो टीएन शेषन। प्रतिकूल वातावरण र कठिन परिस्थितिमा पनि आफ्नो पदलाई दाउमा राखेर हस्तक्षेपकारी शक्तिसँग टक्कर लिन सक्ने हिम्मतका जीवन्त प्रतीक हुन् टीएन शेषन। हाम्रो निर्वाचन आयोग पनि सायद शेषन बन्न चाहन्छ तर निसाना भने चुकिरहेको छ। लोकतन्त्रका पनि अत्यन्तै धेरै कमजोरी छन्। किन्तु अहिलेसम्म अपनाइएकामध्येको सर्वोत्तम प्रणाली यही हो। योभन्दा राम्रो प्रणालीको आविष्कार नहुँदासम्म यसैलाई अंगीकार गर्नेबाहेक अर्को उपाय छैन। नेपालमा पनि लोकतन्त्रलाई तमासा बनाइएको छ। दलहरूले निर्वाचनलाई लुटिएको निर्वाचन (स्टोलन इलेक्सन) जस्तै बनाए। मतदाताले रुचाएको निर्वाचन चिह्न मतपत्रबाट गायब पारियो। गठबन्धन र तालमेलका नाममा विचारको विसर्जन भयो। अमेरिकाका पूर्व राष्ट्रपति दिवंगत जोन एफ केनेडीले भनेका थिए, मानिस मरेर जान सक्छ। राष्ट्रहरूको उत्थान र पतन हुन सक्छ। परन्तु विचार सदा जीवन्त रहन्छ। आसन्न निर्वाचनमा दलहरूले गठबन्धन र तालमेलका नाममा विचारधाराको लुटपाट गर्न लागेका छन्। तर मुटुमाथि ढुंगा राखी मतदान गर्ने विवशता छ। दलहरूले समावेशी र समानुपातिक सिद्धान्तको इज्जत जोगाउन सकेनन्। वास्तविक हकदारको अधिकार खोस्ने काम भयो। दशकौंदेखि लगातार राजनीतिमा आकण्ठ डुबिरहेका नेताहरूका कारण एउटा पिँढी लोकतान्त्रिक प्रतिस्पर्धाबाट वञ्चित भयो। आज निर्वाचन नखाऊँ भने दिनभरिको सिकार भएको छ। नयाँ पार्टी खोलेर मैदानमा उत्रेका युवकहरू कुराका पोका मात्र भए। उनीहरूले पनि स्थापित दलका किल्ला तोड्न सकेनन्। मजबुरीका नाम, महात्मा गान्धी भनेजस्तो भोलिको आशा जीवित राख्दै यो निर्वाचनलाई राष्ट्रिय पर्वको रूपमा लिनुपर्ने परिस्थिति छ। हिलो, मैलो, पहिरो र बतासका बीच दसैं मनाउनु सुखद थिएन। तर मनायौं र धर्म एवं संस्कृतिको जगेर्ना गयौं। बतासे र बाछिटे नै भए तापनि आसन्न निर्वाचन एक पर्व नै हो। यस निर्वाचनबाट पुनः पुनः आउने सफा, स्निग्ध र समृद्ध निर्वाचनहरूको जगेर्ना गर्नमा मद्दत पुगोस्। लोकतन्त्र पल्लवित र पुष्पित भएर समुन्नत एवं गरिमामय बन्दै जाओस्। आगामी दिनमा नेपाली हुनुमा गर्व गर्दै शिर उँचो राख्न पाइयोस्। सबैमा आसन्न निर्वाचन र तत्पश्चात् हुने निर्वाचनहरूको सफलताका लागि हार्दिक शुभकामना !"
"स्कुल त छ, पुग्नै ३ घण्टा","गोरखा : स्कुले जीवन रमाइलो हुन्छ भन्ने कुराले धार्चे २ लामाबेंसीकी निरिता घले छक्क पर्छिन्। रुचे पनि नरुचे पनि बिहान ६ बजे खाना खाएर झिस्मिसेमै उकालो लाग्नुपर्छ उनलाई केरौंजा माध्यमिक विद्यालय पुग्न। सधैंदिन सङ्लो हुँदैन, कहिले झरी, कहिले हिमपात। पाइलैपिच्छे जुका टिप्दै, स्कुल पुग्दा कहिले अबेला हुन्छ। कहिले दुःख बिमार भइन्छ। कहिले घरकामले ढिला हुन्छ। तीन घण्टा ठाडो उकालो चढेर स्कुल पुग्दा सर, मिसको गाली खानुपर्छ, उनी भन्छिन्, बर्खाका बेला अझै के कुरा गरौं, पहिरो भित्रभित्रै हिँड्नुपर्छ। स्कुले जीवनमा आफू जस्तै बालबालिकाले खेपेको दुःख सुगमका मान्छेले पत्याउन पनि गाह्रो हुने उनको भनाइ छ। समान दुःख झेलेर हालसालै स्कुले जीवन पार गरेकी अनिता घलेलाई अहिले स्कुले जीवनतिर फर्केर त्यो दिन सम्झन पनि मन लाग्दैन। लामाबेंसीमा पाँचकक्षासम्म मात्र स्कुल छ। ६ देखि १० कक्षासम्म पढ्न केरौंजागाउँ पुग्नुपर्छ, भन्छिन्, जति छिटो हिँडे पनि स्कुल पुग्न तीनघण्टा, फर्कन दुई घण्टा ठ्याक्कै लाग्छ। गहुँ्रगो झोला बोकेर बिहान झिस्मिसेमै उकालो चढ्नुपर्छ। घरबाट निस्कँदा पनि अँध्यारै हुन्छ, भरे घर आइपुग्दा पनि अँध्यारै हुन्छ। कक्षा १० मा पुगेपछि विद्यालयले निःशुल्क होस्टलमा राख्छ। तर, होस्टलमा पनि भिन्दै दुःख हुने विद्यार्थी बताउँछन्। होस्टलमा आधारभूत सुविधाको पनि अभाव छ। होस्टलमा बस्न पनि सजिलो छैन। सिरक डसना पुग्दो छैन। मंसिर लागेपछि ठिहिरो बढ्न थाल्छ। न ज्यानमा बाक्लो लुगा, न ओछ्यानमा, उनी भन्छिन्, हिउँदमा अलिअलि पानी पर्न थालेपछि हिउँ पर्न थाल्छ। पुस, माघ कसरी कटाउने ? होस्टलमा बस्नेलाई दिउँसो खाजाको व्यवस्था पनि नभएको उनको भनाइ छ। हुनेले त घरबाटै जोहो गर्छन्। नसक्नेनलाई साह्रै समस्या भएको उनी बताउँछिन्। सानोमै आमाले छोडेको र बुबा पनि शारीरिक रूपमा अशक्त भएकाले स्कुले जीवन सकेपछि कलेज जीवन सुरु नगरेको उनले बताइन्। पढ्नैपर्ने बाध्यताले गाँजेर मात्र यही दुःख झेलिरहेका छन्, कक्षा ८ मा पढ्ने सुरेश घलेले पनि। हिउँदमा भन्दा उनलाई बर्खाका बेला अत्यास लाग्छ। जताततै पहिरोले हिँड्ने बाटो हुँदैन। तल पहिरो गइरहेको हुन्छ, माथिबाट बाटोमा ढुंगा खसिरहेको हुन्छ, उनी भन्छन्, पहिरै पहिरोमा यति लामो बाटो ज्यान जोगाउँनै मुस्किल पर्छ। नपढौं, जीवन अन्धकार होला भन्ने पिर। पढौं स्कुल आउन जान सजिलो छैन यस्तै पीर परेको छ अर्का कक्षा ७ मा पढ्ने सुजन गुरुङलाई। उठ्नेबित्तिकै खाएको खाना स्कुल जाँदाजाँदै बाटोमै सकिन्छ र भोक लाग्छ, उनी भन्छन्, झोलाभरि किताब र खाजा मकै हुन्छ। मकैले अलिअलि भोक मर्छ। केरौंजा गाउँ र केरौंजाबेंसीका बासिन्दा पहिरोको डरले विस्थापित भएर लामाबेंसीमा बस्न आएका छन्। यहाँ करिब १ सय ३० घरधुरी बसोबास गर्छन्। शिव आधारभूत विद्यालयको पढाइ सकेपछि यहाँबाट केरौंजा माविमा करिब ४० जना बालबालिका पढ्न जाने सुजन गुरुङको भनाइ छ। कक्षा ८ र कक्षा १० का बालबालिकालाई होस्टलमा निःशुल्क रूपमा राख्ने व्यवस्था गरिएको प्रधानाध्यापक सुन्दर खनाल बताउँछन्। सरकारले ४० जनालाई होस्टलमा राख्नका लागि हिमाली छात्रवृत्ति कोटा उपलब्ध गराएको छ। उहिया, रुञ्चेत, हुल्चुक, केरौंजाबेंसी, लामाबेंसीदेखिका विद्यार्थी यहाँ पढ्न आउँछन्, उनी भन्छन्, जति कम गर्दा पनि ५०, ५५ जना नराखी सुखै छैन। त्यसैले भनेजस्तो सुविधा दिन मुस्किल भएको हो। दुर्गमको दुःख यस्तै रहेको उनको भनाइ छ। कठिन स्कुले जीवन गुजारिरहेका धार्चे २ लामाबेंसीका बालबालिका। तस्बिर : प्रदीपचन्द्र राई"
सिध्याउनै खोजेपछि सत्तागठबन्धन छोड्यौं,"५ दलीय सत्तागठबन्धनको सुत्रधार नै आफू भएको दाबी गर्छन्, जसपा अध्यक्ष उपेन्द्र यादव। राजनीतिक रूपमा सिध्याउन खोजेपछि आफ्नो पार्टीले सत्तागठबन्धन छोडेर हिँडेको यादवको दाबी छ। चुनावी राजनीति, समीकरण र आन्दोलनबारे अन्नपूर्ण पोस्ट्का नरेन्द्र साउद र राजकरण महतोले यादवसँग गरेको कुराकानी : मधेस आन्दोलनको त्यो रापतापबाट आएको उपेन्द्र यादव आजको राजनीतिमा निरिह र ओझेलमा परे जस्तो महसुस हुँदैन ? मधेस आन्दोलनका बेला राजनीतिक रूपले संगठित पनि थिएनौं। अहिले त ७७ वटै जिल्लामा संगठित छौं। संगठित शक्ति निर्माण भएको छ। आजको राजनीतिमा कुनै पनि शक्तिले मधेसको शक्ति (पार्टीगत रूपमा जनता समाजवादी पार्टी) लाई इग्नोर गरेर जान सक्ने अवस्था छैन। आन्दोलनक्रान्तिको बेला हाई साउन्डिङ हुन्छ नै। (हाँस्दै) सधैं त त्यस्तो हुँदैन नि ! फेरि सधैं क्रान्ति, आन्दोलन मात्रै गर्ने हो भने मुलुक पनि बर्बाद हुन्छ। त्यसकारण कुनै समयमा क्रान्तिको महत्व हुन्छ। कुनै समयमा निर्माण र रूपान्तरणको महत्व हुन्छ। मधेस आन्दोलनमा साथ दिने अधिकांश सहकर्मीले तपाईंलाई छोड्दै जानुको कारण के हो ? एउटाले छोड्दैमा के हुन्छ र ? १० वटा अरू जुटेका छन्। राजनीति यात्रा चलिरहन्छ। हिजो हामी थोरै संख्यामा हिँडेका थियौं। आज लाखौं लाख जुटेका छौं। एकाध फाटफुट बिचलित भएका साथीहरूको गणना गरेर त केही अर्थ राख्दैन। हामीले प्रारम्भ गरेको राष्ट्रिय मुक्ति आन्दोलनको यात्रा जारी छ। तपाईं आन्दोलन गर्न सिपालु तर, नेतृत्व गर्नचाहिँ कहीँ न कहीँ चुकेजस्तो लाग्दैन ? नेतृत्वदायी भूमिका लिने भनेको सबैको साझा प्रयत्नबाटै हो। हामी आन्दोलन पनि मिलेर गर्ने, पार्टीको नेतृत्व पनि मिलेर गर्ने सिद्धान्तमा चलेका छांै। एक्लै कसैले केही गर्न सक्दैन। एक जनाले इनिसेसन लिन सक्छ। तर, परिणाममा एक्लैको केही लाग्दैन। त्यस कारणले सामूहिक नेतृत्व विकास हुनुपर्छ भन्ने मेरो मान्यता हो। कोहीकोही एक्लै केही दिन अगाडि बढ्छन्, थाक्छन्। त्याग गर्नुपर्ने भो भने अवसर जता छ त्यसकै पछि भाग्छन। जस्तो कि, राति पार्टी फुटाउँछन्, बिहानै मन्त्रिपरिषद्को शपथग्रहण गर्छन्। त्यस्ताको के अर्थ रहन्छ ? ती त इतिहासबाट विलिन भइसके। इतिहासले नै अस्वीकृत गरिसक्यो। मधेस आन्दोलनले मधेसको मुद्दा स्थापित गर्यो। कार्यान्वयनमा कमजोरी देखियो नि ! मधेस आन्दोलनले मधेसको मात्रै मुद्दा स्थापित गरेन देशलाई नै नयाँ गति दियो। मधेस आन्दोलनले स्थापित गरेको समावेशीताको मुद्दा आज सबैको मुद्दा हो नि ! प्रतिनिधित्वको सवाल सबैको हो नि ! आरक्षण र कोटाहरू सबैले पाएका छन्। मुलुक संघीय लोकतान्त्रिक गणतन्त्र भएको छ त सबैका लागि। शेरबहादुरजीले प्रचण्ड र बाबुरामजिको टाउकोको मूल्य तोक्या हो नि ! प्रचण्डजीहरूले सरकारमा रहेकाहरूको टाउको छिनाउने निर्णय गर्या हो। आज ती दुइटा एक ठाउँ छन्। हामीले एमालेसँग अलिअलि भोट लेनदेन गर्या हो। हामीले के गलत गरेका हौं र ? के अचमको कुरा भयो र ? मधेसीलाई संघीय प्रणाली अरूलाई एकात्मक प्रणाली त भएको छैन नि ! त्यसकारण मधेस आन्दोलनले समग्र राष्ट्रिय मुद्दाहरूलाई उजागर गरेर राजनीतिक प्रणाली र शासन प्रणालीमै परिवर्तन ल्याएको थियो। एजेन्डा स्थापित भए, मधेसको नेतृत्व स्थापित भएन नि ! नेतृत्व निर्माण एकै रात वा एकै दिनमा हुने होइन्। यसले एउटा निश्चित कोर्ष लिन्छ। बच्चा पनि जन्मिनेबित्तिकै जवान र परिपक्व हुँदैन। त्यसैले नेतृत्वको विकास क्रमशः हुँदै गएको छ। पहिला मधेसमा एकाध मात्रै नेताहरू देखिन्थेँ। आज हजारौं नेताकार्यकर्ताहरू जन्मिएका छन्। नेतृत्व विकास भइरहेको छ। क्वालिटिको नेतृत्व निर्माण हुन भने समय लाग्छ। त्यस्तो त पहाडमा पनि भएको छैन नि ! पहाडमा क्वालिटी लिडरसीप विकास भएको भए यत्रो प्राकृतिक स्रोत र साधन भएको देश संसारको दरिद्र देश हुने थिएन नि ! मधेसी मात्रै अयोग्य भन्ने होइन। मधेस आन्दोलनका क्रममा क्षेत्रीय पार्टीहरू च्याउसरी उम्रे। जसपालाई पनि राष्ट्रिय पार्टीका रूपमा विकास गर्दै जानुभएको छ। अब क्षेत्रीय पार्टीको आवश्यकता सकिएको हो ? हाम्रोमा क्षेत्रीय पार्टीको अवधारणा नै छैन। एउटा खास एरियामा खास समुदायमा बढी पकड भएका पार्टीहरू भनौं तिनीहरूलाई। जसलाई हामी क्षेत्रीय र जातीय भन्छौ नि, ती राष्ट्रिय मुद्दा हुन्। मधेसको मुद्दा के हो ? पहिचानको मुद्दा हो। समावेशीकरणकोे मुद्दा हो। भागेदारी र साझेदारीको मुद्दा हो। यी मुद्दा कुनै क्षेत्रका लागि मात्र हुने हो र ? कि सबैका लागि हुने हो ? जस्तै, मधेस आन्दोलनले आरक्षण ल्यायो। हिमालको जनजातिले त्यो पाएको छैन र ? अनि, मुद्दा राष्ट्रिय हुने, नेतृत्व गर्ने पार्टी कसरी क्षेत्रीय हुन्छ ? क्षेत्रीय मुद्दा उठाउने मात्रै क्षेत्रीय पार्टी होला। समावेशी आयोगले १०१५ वर्षपछि माथिल्लो तहमा समावेशी आरक्षण हटाउनुपर्छ भनेर रिपोर्ट सार्वजनिक गरिसकेको छ नि ! बेकारको कुरो हो। समावेशी आयोग आफंै असमावेशी छ। त्यो त कार्यकर्ता भरणपोषण गर्नलाई यसो बनाइदिएको टिम हो। त्यो वास्तविक आयोग हो र ? महन्थ ठाकुरसँग पनि पार्टी एकता गरेर टिकाउन सक्नु भएन नि ! केही साथीहरूको बानी नै परिसक्यो कहिले मिल्ने कहिले फुट्ने। ठूलो पार्टी बनाएर शक्ति निर्माण गरेर अगाडि बढ्नुको सट्टा सानो नातागोताको टिम बनाएर बार्गेनिङ गर्दै घस्रिने केही साथीहरूको बानी छ। त्यसो हुनुमा ती विचरा हरूको कुनै दोष छैन। उहाँहरूलाई कसैले अहई दिन्छ, त्यसैअनुसार उहाँहरू चल्नुहुन्छ। तपाईंमाथि पनि जातीय राजनीति गरेको आरोप छ। चुनावमा यादवहरूलाई मात्रै छानीछानी टिकट दिनुभयो भन्ने आरोप छ नि ? यो सत्य हो र ? कसैले आरोप लगाउँदैमा हुन्छ ? फेसबुक र अनलाइन चलाउनेहरूले यस्तो आरोप लगाइरहेका छन। सप्तरी १ मा नवलकिशोर साह उठायौं। नवलकिशोर यादव भनेर लेखे। प्रमोद साह उठायौं। प्रमोद यादव भनेर लेखेँ। अन्य जातिका नेताहरूलाई टिकट दिँदा पनि यादव टाइटल राखिदिएर फेसबुकमा प्रचार गर्छन्। अरूको तुलनामा हाम्रो पार्टी बढी समावेशी छ। निर्वाचनमा हामीले उठाएका ८१ जनाको अनुहार हेरौं न। कति समावेशी टिम छ। अर्कोकुरा, जहाँ जुन समुदायको बाहुल्यता छ, नेतृत्व पनि त्यो समुदायकै छ भने त्यसलाई कुन पार्टीले खेदेको छ ? बाबुराम भट्टराई किन अलग हुनुभयो त पार्टीबाट ? बाबुरामजीले सल्लाह गरेरै जानुभएको हो। म अब पार्टी बनाएर, संगठन गरेर बस्न सक्दैन, अर्कै बाटो हिडँ्छु भनेर उहाँले भन्नुभएको हो। बाबुरामले त तपाईंलाई प्रधानमन्त्री बनाउने सपनासहित पार्टी एकता गरेको थिएँ भन्नुहुन्थ्यो नि ! उहाँ एक्लोले जितेर मात्रै अर्कालाई प्रधानमन्त्री के बनाउनुहुन्थ्यो ? (हाँस्दै)। प्रधानमन्त्री बनाउन बहुमत चाहिन्छ। त्यसकारण उहाँको कुरा गफ मात्रै हो। अर्कोकुरा बाबुरामजी कहाँ टिक्नु भाछ र ? सुरुमा जनमोर्चा, त्यहाँबाट चौथो महाधिवेशन, त्यसपछि प्रचण्डजीसँग, त्यसपछि उहाँले आफैंले पार्टी बनाउनुभयो, त्यो पनि लथालिंग भयो। अनि हामीसँग हिँड्नुभयो। यहाँबाट पनि हिँड्नुभयो। अहिले माओवादीको शरणमा पुग्नुभयो। सुरुदेखि यहाँ सत्ता गठबन्धनसँग नजिक हुनुहुन्थ्यो। के कारणले छोड्नुभयो ? सत्ता गठबन्धन बनाएकै हामीले हो। सिटको तालमेल मिलेन। छोड्यौ। जसले घर बनायो उसैले ओत नपाएको हो र ? त्यो घर थिएन। पाँच पार्टी ओत लागेको मात्रै हो। त्यहाँ एडजष्ट हुन सकेन। आफ्नो बाटो लाग्यौं। त्यो कुन ठूलो कुरो हो र ? त्यहाँ लगन गाँठो बाँधिएको थियो र ? गठबन्धनमा जम्मा एक सिटको कुरा नमिल्दा तपाईं एमाले तिर तालमेल गर्न जानु भयो भन्ने आरोप छ ? सिटको मात्रै कुरा होइन्। हाम्रो पार्टीलाई राष्ट्रिय पार्टी हुन नदिने षड्यन्त्र गठबन्धनभित्रै भयो। हामीलाई त ध्वस्त पार्ने षड्यन्त्र नै भयो। जस्तो स्थानीय चुनावमा हामी गठबन्धनमा थियौं, तर हाम्रा सबै उम्मेदवारलाई छानीछानी हराइयो। त्यतिबेला विराटनगर, कलैया, जनकपुर, वीरगन्ज, नेपालगन्जका हाम्रा उम्मेदवार मात्रै हराइयो। राष्ट्रियसभामा पनि हाम्रा उम्मेदवारले मात्रै हारे। गठबन्धनमा सिट एजेष्टमेन्ट पनि भएन, हामीलाई सिध्याउने घेराबन्दी पनि भयो। त्यसकारण गठबन्धनको चक्रव्युहबाट निस्केका हौं। भनेपछि, स्थानीय चुनावमा कांग्रेस र माओवादीले तपाईंलाई घात गर्यो ? त्यति मात्र होइन। राष्ट्रियसभाको चुनावमा पनि हामीसँग भएको समझदारीप्रति पूरा गरेनन्। त्यो त रिजल्टले देखाइरहेको छ नि ! संविधान निर्माणदेखि नै एमाले वा एमालेको नेतृत्वसंग तपाईं असहमति राख्दै आउनुभएको थियो। एकाएक अहिले एमालेसंग चुनावी तालमेल गर्नुभयो नि ! सहमतिअसहमति आआफ्ना ठाउँमा छन। भोट लेनदेनमा त एमालेसँग हाम्रो असहमति होइन् नि। संविधान, आर्थिक, राजनीतिक मामिलामा हाम्रो असहमति हो। चुनावमा यताको भोट उता र उताको भोट यता हाल्न के को असहमति ? केही सीटमा एमालेले हामीलाई हाल्छ, केही सीटमा हामीले उहाँहरूलाई हाल्छौं। एमालेसँग भोट लेनदेन मात्रै हो ? एमालेसँग चुनावी तालमेल र सहकार्यमा छौं। यो सफल भयो भने भविष्यमा अगाडि पनि बढ्न सकिन्छ। फिल्डमा त एमालेसँग तालमेल राम्रो देखिँदैन नि ! कांग्रेसले हामीमाथि गोली हानेको होइन। सबैभन्दा बढी मधेस आन्दोलनमा दमन त कांग्रेस नेतृत्वकै सरकारले गरेको हो नि ! प्रचण्डजी प्रधानमन्त्री भएको बेला पनि दमन भएको हो। कसले हामीलाई बक्सिस गर्या छ र ? राजनीतिमा बिचित्र हुँदोरहेछ। शेरबहादुरजीले प्रचण्ड र बाबुरामजिको टाउकोको मूल्य तोक्या हो नि ! प्रचण्डजीहरूले सरकारमा रहेकाहरूको टाउको छिनाउने निर्णय गर्या हो। आज ती दुइटा एक ठाउँ छन्। हामीले एमालेसँग अलिअलि भोट लेनदेन गर्या हो, (हाँस्दै)। हामीले के गलत गरेका हौं र ? के अचमको कुरा भयो र ? सत्तागठबन्धनमा तपाईंलाई बाहिर पठाएर लोसपालाई भित्र्याउने षड्यन्त्र पो थियो कि ? उहाँहरूलाई त्यति दोष दिइराख्न जरुरी छैन। हामी आफैं निस्केका हौं। हामी निस्किने बेलामा लोसपा एमाले अध्यक्ष केपी ओलीसँग वार्ता गरिरहेको थियो। हामी वालुवाटारबाट निस्किनेबित्तिकै बालकोटबाट दौडेर लोसपा बालुवाटार छिरेको सत्य हो। नागरिकताका विषयमा मैले गरेको सम्झौताबाट २२ लाखले पहिलो चरणमा र ९ लाखले दोस्रो चरणमा नेपाली नागरिकता पाएका छन्। पछि केही बाँकी रहेका थिए। लोसपा त्यसरी किन दौडेको होला ? अबसर। एकाध सिट आइहाल्छ कि भन्ने होला। त्यसबाहेक अरू केही होइन्। चुनावपछि लोसपाको सम्भावना के देख्नुहुन्छ ? लोसपामा लागेका नेताहरूले नै लोसपा बिर्सने छन्। चुनावपछि उहाँहरू अरूअरू पार्टीतिर धाउनु हुनेछ। सद्भावनाकै जस्तो हालत हुनेछ। ५,६ सिटमा चुनाव लडेर के हुन्छ ? कुनै बेलाको प्रभावशाली सद्भावना मधेसबाटै हरायो नि ! सद्भावनाले उठाएका मुद्दा हराएका छैनन्। गजेन्द्रनारायणपछिका नेताहरूले संगठित शक्तिको रुपमा पार्टीलाई अगाडि बढाउन सकेनन्। सडकमा रहँदा मधेसको मुद्दा उठाउने तर सत्तामा गएपछि बिर्सने गरेका कारण मधेस केन्द्रित दल कमजोर भएका हुन कि ? आन्दोलनको मुद्दा र सरकार सञ्चालनको स्प्रिट मा फरक हुन्छ। आन्दोलनमा परिवर्तन र अधिकारको मुद्दा प्रभावकारी हुन्छ। सरकारमा गएपछि कार्यान्वयन गर्नुपर्ने हुन्छ। कार्यान्वयनमा धेरै कठिनाइहरू आउँछन्। कहिलेकाहीँ बिचलन पनि आउँछ। जनयुद्धकालमा माओवादीले उठाएका, झापा आन्दोलनमा मालेले उठाएको (अहिलेको एमाले) ले उठाएका मुद्दा उस्तैउस्तै छन त ? छैनन्। अनि हाम्रो मात्रै कसरी उस्तै उस्तै रहन्छन त ? समय सन्दर्भमा हाम्रै मुद्दाले निरन्तरता पाएको छ। हामीले मधेस आन्दोलनताका उठाएका संघीयता, गणतन्त्र, समावेशीता, मधेसी जनतालगायतका शोषित वर्गको प्रतिनिधित्व र पहिचानको सवाल आज पनि अगाडि बढेकै छन्। संविधान संशोधनको मुद्दा हराइसकेको हो ? कसरी हराउँछ ? संविधान संशोधन नगरिकन त मुलुक अगाडि बढ्दैन। त्यो कुरा त सबैले रियलाइज गरेका छन्। सातवटा प्रदेश नै धेरै भए, आर्थिक रूपमा थेग्न नसक्ने भए भनेर प्रश्न उठिरहेको बेला तपाईं फेरि १० प्रदेशको कुरा गर्दै हुनुहुन्छ ? आर्थिक रूपले थेग्न नसक्नु भनेको दरिद्रता, गरिवी र पिछडापन न हो। भोलि गएर कसैले बहुदल थेग्न सकिँदैन भन्ला। पछि गणतन्त्र थेग्न सकिँदैन भन्लान। थेग्न सक्नेसँग यसको अर्थ कसरी रह्यो ? थेग्न सकिँदैन भने सबै सीडीओहरूलाई हटाइदिउन। कामै छैन। जिल्लास्तरीय निकायहरू हटाइदिऔं। त्यसले ठूलो खर्च बच्छ। त्यसले सबै प्रदेशलाई धान्न दिन्छ। अनावश्यक संरचना खडा गरेर अनुउत्पादित क्षेत्रमा खर्च गरेर बजेट घाटा देखाउने अनि दोष संघीयतालाई दिने ? गल्ती आफ्नो दोष अर्काको ? संघीय प्रणाली दोषी भएको भए संसारको सबैभन्दा गरिब देश अमेरिका हुन्थ्यो। हाम्रो देशमा लामो समय एकात्मक प्रणाली रह्यो। यो सबैभन्दा समृद्ध देश हुन्थ्यो होला नि ! किन भएन ? किन स्वीटजरल्याण्ड सम्पन्न देश भयो ? किन ब्राजिल बलियो भएर ल्याटिन अमेरिकामा अगाडि आयो ? झन्डै चार हजार जाति उपजाति भएको भारतलाई एउटै सूत्रमा बाँध्ने संघीयता होइन् ? हामीले जे कल्पना गरेका थियौ, त्यस अनुरुप संघीयताको प्रयोग भएन। गाडीघोडा र सुविधामा मात्रै केन्द्रीय भए जस्तो लाग्दैन ? अहिलेको संघीयताको संरचना नै गलत छ। गलत संरचना खडा गरेर राम्रो परिणाम कहाँबाट आउँछ। प्रदेसहरूलाई के अधिकार छ ? न अधिकार छ न पुलिस प्रशासन छ। मन्त्री त छ, त्यो पनि अर्काको पुलिसले सुरक्षा दिइरहेको छ। न स्रोत छ, न साधन छ। कानुन पनि छैन। अनि तिनले काम गरेनन् भन्नु त लाजमर्दोस्थिति होइन र ? अहिलेको निर्वाचन प्रणालीले चुनाब नै लडन नसकिने भयो भन्ने धेरै नेताहरूको गुनासो सुनिन्छ। यसमा सुधारको आवश्यक्ता भइसकेको हो ? हामी पूर्णसमानुातिक निर्वाचन प्रणालीका पक्षमा छौं। यो निर्वाचन प्रणालीले जातीय, समुदाय विभेदलाई अन्त्य गर्न सक्दैन। राजनीतिक स्थिरता पनि दिनसक्दैन। नागरिकताको मुद्दा कहाँ पुग्यो ? नागरिकता पनि हाम्रो प्रमुख मुद्दा हो। नागरिकताको समस्या समाधान गर्न कानुनको आवश्यकता छ। मधेस आन्दोलनपछि धेरैको नागरिकता समस्या हल पनि भएको छ। नागरिकताका विषयमा मैले गरेको सम्झौताबाट २२ लाखले पहिलो चरणमा र ९ लाखले दोस्रो चरणमा नेपाली नागरिकता पाएका छन्। पछि केही बाँकी रहेका थिए। अहिलेको संविधानले जन्मसिद्ध नागरिकका सन्तानलाई कानुन बनाएर नागरिकता दिने भनेको छ। त्यो कानुन नबनेका कारणले समस्या अल्झेको हो। संसद्ले पास गरेकै हो। राष्ट्रपतिले त्यसलाई खुरुखुरु अनुमोदन गरे भइगो नि ! त्यसको दोष पनि हामीलाई नै दिने ? यो विधेयक प्रमाणीकरण भए विदेशीले नागरिकता लिन्छन् भन्ने हल्ला चलाइएको छ नि ! म सोध्न चाहन्छु नेपालमा कति भारतीयले नागरिकता लिएका छन् ? कति नेपाली भारतीय नागरिक भएका छन् ? एउटा आँकडा निकालौं। त्यसको आंकडा अनुसार कुरा गरौं न। अर्को कुरा भारतीयले किन नेपाली नागरिकता लिने ? न यहाँ बढी अवसर छ, न यहाँ बढी सुविधा छ। न यो कुनै विकास भएको ठाउँ हो। केका लागि लिने ? आफूलाई राष्ट्रवादी हुँ भन्छन, छोराछोरीलाई डीभी भराएर अष्ट्रेलिया र अमेरिकाको नागरिक बनाउन चाहन्छन्। ती के का राष्ट्रवादी ? कांग्रेसले गत निर्वाचनमा प्रत्यक्षमा २३ वटा जितेको थियो। हिम्मत थियो भने एक्लै चुनाव लड्नुपर्थ्यो। मधेस मुक्तिको कुरा गर्ने सीके राउत संग प्रतिस्पर्धा गर्दै हुनुहुन्छ नि ! सिके राउतको कुन आन्दोलन थियो ? कुन आन्दोलनबाट आएको ? कहिले आन्दोलन थियो ? उनले त देश तोडेर अर्को देश बनाउँछु भनेर आन्दोलन गरेको होइन ? खै त त्यो आन्दोलन ? आन्दोलन नै नभएको विषयलाई आन्दोलन बनाइदिएर हुन्छ ? निर्वाचन प्रतिस्पर्धा त छ नि ! राजनीतिमा प्रतिस्पर्धा नराम्रो कुरो हो र ? लोकतन्त्रका लागि हामी लड्यौं। निरंकुश पञ्चायत व्यवस्था फाल्यौं। बहुदलीय व्यवस्था ल्यायौं। गणतन्त्र ल्यायौं केका लागि ? प्रतिस्पर्धात्मक लोकतान्त्रिक प्रणाली अगाडि बढोस् भनेर होइन र ? जनताका लागि काम गरेको छु। जनताको अधिकारका लागि लड्या छु। जनताले मलाई जिताउँछन्। कांग्रेसले पहिलो पार्टी हुने घोषणा गरेको छ, तपाईंहरूको पोजिसिन के हुन्छ ? कांग्रेसले गत निर्वाचनमा प्रत्यक्षमा २३ वटा जितेको थियो। हिम्मत थियो भने एक्लै चुनाव लड्नुपथ्र्यो। अनि फस्ट हुन्थ्यो। आफू खुट्टा टेकेर हिँड्न नसक्ने कांग्रेस अर्काको वैशाखीमा चल्ने के को फस्ट ? आफ्नो खुट्टाले दौडियो भने न फस्ट हुन्छ। हाम्रो पार्टीको पोजिसन एकदम राम्रो हुन्छ। अबको निर्वाचनबाट जसपाको स्थान के हुन्छ ? हामी धेरै सिट जित्दैछौं। अहिलेको भन्दा दोब्बर तेब्बर आउँछ। निर्वाचनको परिणामसम्म धैर्यताका साथ पर्खिनुस्। चुनावपछि सत्तागठबन्धन के होला ? यो गठबन्धन चुनावपछि सिद्धिन्छ। सबै आ आफ्नो बाटो लाग्छन्।"
नेपालको गुमेको भूमि फिर्ता ल्याउन एमाले नै चाहिन्छ : अध्यक्ष ओली,"बागलुङ : नेकपा एमालेका अध्यक्ष तथा पूर्व प्रधानमन्त्री केपी शर्मा ओलीले एमाले सरकारले बाहेक अरूले नेपालको गुमेको भूमि फिर्ता ल्याउन नसक्ने बताएका छन्। एमाले बागलुङले जिल्लाको बुर्तिबाङ बजारमा आयोजना गरेको चुनावी सभालाई (आज) सम्बोधन गर्दै अध्यक्ष ओलीले नेपालको गुमेको भूमि फिर्ता गर्न एमाले सरकारले मात्र सक्ने भएकाले एमालेलाई विजयी गराउनुपर्ने बताए। दार्चुलामा पुगेर आफूले गुमेको भूमि फिर्ता गर्ने बताउँदा प्रधानमन्त्रीले बन्दुक लगेर सीमामा जानु भन्ने भाषण गरेको कुरा उठाउँदै गुमेको भूमि कसरी फिर्ता गर्ने भन्ने नै भुलेको उनको भनाइ छ। एमालेले आगामी मंसिर ४ गतेको निर्वाचनमा बहुमत प्राप्त गर्ने बताएका छन्। उनले राष्ट्र जोगाउनेलाई जिताउने वा भागबण्डामा रमाउनेलाई जिताउने त्यो जनताको हातमा रहेको बताए। उनले प्रधानमन्त्री शेरबहादुर देउवाले पाँच छ महिना प्रचण्डको संगत गरेपछि बन्दुकको मात्र कुरा गरेको बताए। 'यो निर्वाचन देशको भविष्यसँग जोडिएको छ, राष्ट्र जोगाउनेलाई जिताउने हो या गठबन्धन गरेर भागबण्डामा रमाउनेलाई जिताउने त्यो जनताको हातमा छ' ओलीले भने 'एमाले मात्रै विकास गर्ने पार्टी हो, यहाँ जनताका समस्या एमालेले मात्र बुझेको छ।' अहिलेको सरकार नीतिगत भ्रष्टचारमा लिप्त भएको उनले आरोप लगाए। अध्यक्ष ओलीले सरकारले कार्यकर्ता पाल्ने गरी बजेट र कार्यक्रम नै नभएको ठाउँमा पैसा खर्च गरिरहेको बताए। 'प्रधानमन्त्रीको अहिले प्रचण्डसँग संगत भएकाले होला बन्दुक बाहेक अरु बोल्न छोड्नुभएछ, अध्यक्ष ओलीले भने, 'अरू देशहरू बीचको सीमा विवाद वार्ताबाट समाधान भएका छन्। हामीले पनि वार्ता गरेर गुमेको भुमि फिर्ता गछौं।' जनताको दुःख, सुख सोही स्थानको नेतालाई मात्र थाहा हुने बताउँदै टुरिष्ट उम्मेदवारलाई सम्मान गर्न र स्थानीय उम्मेदवारलाई जिताउन आग्रह गरे। बागलुङ क्षेत्र नम्बर २ प्रतिनिधिसभामा सत्ता गठबन्धनका उम्मेदवार देवेन्द्र पौडेललाई लक्षित गर्दै घुम्न आएको उम्मेदवारले जनताका दुःख नदेख्ने बताएका हुन्। पौडेल बागलुङ क्षेत्र नं १ का बासिन्दा हुन्। उनले एमालेको सरकार आएमा पूर्वपश्चिम रेलमार्गको खाका एमालेले बनाउने बताए। 'हिजो रेलका कुरा गर्दा हावादारी भन्थे, अहिले रेल चल्यो त, म आँफै चडेर आएँ' ओलीले भन्नुभयो 'अब पूर्वपश्चिम रेलमार्गको खाका एमालेले कोरेर देखाउँछ।' बागलुङ क्षेत्र नम्बर २ प्रतिनिधिसभामा एमालेका तर्फबाट मञ्जु शर्मा चालिसे र पदेशसभा (ख)मा लक्ष्मण पुन उम्मेदवार रहेका छन्।"
प्रदेशसभा सदस्यका उम्मेदवार न्यौपानेको प्रतिवद्धतापत्र सार्वजनिक,"हेटौंडा : मकवानपुर प्रतिनिधिसभा क्षेत्र नम्बर १ प्रदेशसभा (ख) मा राष्ट्रिय प्रजातन्त्र पार्टी (राप्रपा) का उम्मेदवार गुञ्जनबहादुर न्यौपानेले चुनावी प्रतिवद्धतापत्र सार्वजनिक गरेका छन्। सोमबार हेटौंडामा पत्रकार सम्मेलनमार्फत् न्यौपानेले ७ बुँदे चुनावी प्रतिवद्धता सार्वजनिक गरेका हुन्। उनको प्रतिवद्धतापत्रमा हेटौंडा अस्पताललाई स्तरोन्नति गर्ने, प्लस टु सम्म निःशुल्क अध्ययनको प्रबन्ध मिलाउने, बेरोजगार युवालाई सीपमुलक तालिम दिने, औद्योगिक क्षेत्रको विकास तथा विस्तार गरी स्थानीय युवालाई रोजगारी दिने उल्लेख गरेका छन्। सबै जातजाति, भाषाभाषीको हितमा राज्यको चासो र लगानी बढाउँदै यौनिक तथा अल्पसंख्यक समुदायको विकासमा पहलकदमी गर्ने उनले बताए। प्रदुषण नियन्त्रण गर्ने, विभिन्न जातजातिको भाषा तथा लिपी अध्ययन प्रतिष्ठान बनाउने, कम ब्याजदरमा ऋण प्रवाह गर्न बैंकहरुलाई पहल गर्ने, वन जंगल सार्वजनिक, जग्गा नदी तट क्षेत्रलाई व्यवस्थित गरी त्यसलाई आम्दानीसँग जोड्ने, धार्मिक क्षेत्रको संरक्षण गर्ने, दीर्घ रोगीलाई निःशुल्क स्वास्थ्य परीक्षणको व्यवस्था मिलाउने, आयुवेर्दिक र प्राकृतिक उपचार पद्धतीमा जोड दिने उनले बताए। २०४७ सालदेखि राजनीतिमा सक्रिय रहेका न्यौपानेले आफू निर्वाचित भएपश्चात् संघीयता खारेजीका लागि अग्रणी भूमिकामा रहेर पहल गर्नेसमेत उल्लेख गरेका छन्।"
चुनावअघि सहकारीले साधारणसभा गर्न नपाउने,"काठमाडौं : निर्वाचन आचारसंहिताका कारण सहकारीका साधारणसभा रोकिएका छन्। बागमती प्रदेशको भूमि व्यवस्था, सहकारी तथा गरिवी निवारण मन्त्रालयले सहकारी संघसंस्थाले प्रतिनिधिसभा तथा प्रदेशसभा सदस्यका उम्मेदवारलाई साधारणसभाको अतिथी बनाउन थालेपछि साधारणभामा रोक लगाएको छ। मन्त्रालयले सोमबार निर्देशन जारी गर्दै मंसिर ४ गतेसम्म साधारणसभा नगर्न निर्देशन जारी गरेको छ। प्रदेश सहकारी रजिष्ट्रार नारायणप्रसाद ज्ञवालीले निर्देशन जारी गर्दै अतिथि बोलाएर मतदाता प्रभावित गर्नेजस्ता निर्वाचन आचारसंहिताविपरीत हुने भन्दै साधारणसभा नगर्न सचेत गराइएको हो। निर्वाचन आयोगले यसअघि नै सहकारीले निर्वाचन सहितको साधारणसभा मात्र गर्न नपाउने जनाएको थियो। निजी क्षेत्रका बैंक तथा वित्तीय संस्था, सहकारी, व्यापारिक तथा औद्योगिक क्षेत्रका सञ्चालक तथा कर्मचारीले निर्वाचन प्रभावित गर्ने कुनै गतिविधि गर्न नपाइने आयोगले उल्लेख गरेको छ।"
निर्वाचन आचारसंहिता पालना फितलो,"रौतहट : राजनीतिक दल र उम्मेदवारहरूबाट आचारसंहिता उल्लंघन हुने क्रम बढेपछि रौतहटमा सचेतना तथा अनुगमन सुरु गरिएको छ। निर्वाचन आचारसंहिता उल्लंघन हुन थालेपछि रौतहटका मुख्य निर्वाचन अधिकृत र सुरक्षा अधिकारी सहितको टोलीले जिल्लाका चारवटै क्षेत्रमा दलका प्रतिनिधिसँग छलफल सुरु गरेका हुन्। गत हप्ता क्षेत्र नं ४ मा टोलीले दलका प्रतिनिधिहरूलाई बोलाएर निर्वाचन आचारसंहिता उल्लंघन नगर्न अनुरोध गरेका थिए। आचारसंहिता उल्लंघन गर्ने क्रम बढेको भन्दै निर्वाचन अधिकृतको कार्यालयमा उजुरी गर्नेको संख्या बढ्दो छ। रौतहटका मुख्य निर्वाचन अधिकृत मात्रिका मरासिनीले दलहरूले के गर्न हुने र के गर्न नहुने विषयमा चनाखो र सचेत हुनुपर्ने बताए। केही स्वतन्त्र उम्मेदवारहरूले साना दललाई मात्र आचारसंहिता लागू हुने तर ठूला दलले जे गरे पनि छुट हुँदै आएको गुनासो पोखे । चुनाव प्रचारप्रसारमा ठूला ठूला आवाजमा डिजे बजाउँदा पनि सम्बन्धित निकाय मौन रहेको आरोप लाग्ने गरेको छ। प्रचारमा पार्टीको झन्डा अधिकतम १० वटा हुनुपर्ने, राष्ट्रिय झन्डा प्रयोग गर्न नपाइने, भारतीय नम्बर प्लेटको गाडी प्रयोग गर्न नपाइने, ठुल्ठुला आवाजमा डिजे बजाउन नपाइने, बालबालिकाको प्रयोग गर्न नपाउने, साम्प्रदायिक भड्किने गरी प्रचारप्रसार गर्न नपाइने, एउटा उम्मेदवारले दुई वटाभन्दा बढी सवारी प्रयोग गर्न नपाइने, ठुल्ठुला तुल ब्यानर राख्न नपाइने उल्लेख छ। चार वटै क्षेत्रमा आचारसंहिता उल्लंघन भए नभएको अनुगमन भैरहेको र उल्लंघन भएको पाइए कारवाही हुने जिल्ला निर्वाचन कार्यलय रौतहटका प्रमुख छोटेलाल दासले बताए। जिल्लामा प्रतिनिधिसभा तथा प्रदेशसभा गरी २ सय ७ जना उम्मेद्वार प्रतिस्पर्धामा छन्।"
संविधान विपरीत काम गर्नेलाई जनताले मत दिँदैनन् : नेता सिटौला,"झापा: नेपाली कांग्रेसका नेता कृष्णप्रसाद सिटौलाले संविधानको मूल एजेन्डाविपरीत काम गर्नेलाई जनताले मत नदिने बताएका छन् । भद्रपुरमा आयोजित पत्रकार भेटघाटमा कांग्रेस नेता सिटौलाले भने, जनताको मतले जितेर संसद्मा पुग्ने, र त्यही संसद्लाई भत्काउन खोज्नेलाई जनताले भोट दिन्छ र ? झापा क्षेत्र नम्बर ३ बाट प्रतिनिधिसभा सदस्य उम्मेदवार बनेका उनले यस पटकको निर्वाचनमा संविधानको मर्म र भावना बुझ्नेलाई जनताले मतदान गर्ने बताए । राजावादी विचार भएका उम्मेदवारलाई जनताले नस्वीकार्ने बताउँदै सिटौलाले भने, देशबाट यो सामन्ती राजतन्त्र ढलेर गइसक्यो, अब फेरि कहाँबाट बिउँझन छ त, कसैले कल्पना गर्न नसक्ने विषय नै होइन, उनले भने, पूर्वराजा ज्ञानेन्द्र शाहसँग विचार नमिल्दा कमल थापालाई पार्टी अध्यक्षबाट फ्याक्नु भयो र राजेन्द्र लिङदेनलाई ल्याउनुभयो । राजनीति दृष्टिकोणबाट प्राप्त भएको गणतन्त्र र लोकतन्त्रको अधिकार जनताले छाडन नचाहने उनको भनाइ छ ।"
"काठमाडौं७ मा मानुषीरामवीरको चर्चा, गठबन्धनलाई चुनौती दिँदै राजेन्द्र र श्यामकुमार","काठमाडौं: राजनीतिक दल तथा स्वतन्त्र उम्मेदवार चुनावी प्रचारमा खट्दा काठमाडौं निर्वाचन क्षेत्र नम्बर७ चर्चामा छ। यो क्षेत्रमा अघिल्लो पटक चुनावी तालमेल गरेर सँगै जनतामाझ गएका दल नेकपा एमाले र नेकपा माओवादी केन्द्रबीच कडा प्रतिस्पर्धा हुने देखिएको छ । यो क्षेत्रमा एमालेका श्यामकुमार घिमिरे र माओवादी केन्द्रबाट अस्मीता सिंह(मानुषी)बीच कडा टक्कर हुने देखिएको छ । विगतको मत तथा मतदाताको राय अनुसार एमालेका ६८ वर्षीय घिमिरे र युवा नेतृ मानुषीबीचनै कडा टक्कर हुने अनुमान स्थानीयको छ । यो निर्वाचन क्षेत्रमा २८ जनाको उम्मेदवारी परेको छ । जसमध्ये १६ जना स्वतन्त्र उम्मेदवार छन् । चुनावी प्रतिस्पर्धामा जुटेका एमालेका घिमिरे, माओवादी केन्द्रकी मानुषी, स्वतन्त्र उम्मेदवार रामवीर मानन्धर, जनता समाजवादी पार्टीका राजेन्द्रप्रसाद श्रेष्ठ, राप्रपाका ध्रुवविक्रम मल्ल, राष्ट्रिय स्वतन्त्र पार्टीका गणेश पराजुलीलगायत जितको दाबीसहित चुनावी प्रतिस्पर्धामा छन् । २०७४ सालको निर्वाचनमा एमालेबाट रामवीर मानन्धर निर्वाचित भएका थिए । त्यतिबेला १८ हजार १०२ मत ल्याएर जितेका मानन्धरले अहिले स्वतन्त्रतर्फबाट उम्मेदवारी दिएका छन् । उनका निकटम प्रतिस्पर्धी कांग्रेसका विक्रम थापाले १० हजार ७९ मत ल्याएका थिए । तेस्रो बनेको विवेकशील साझा पार्टीकी अनुपा श्रेष्ठले ५ हजार ३ सय ७६ मत ल्याएकी थिइन् । गत प्रतिनिधि सभा निर्वाचनमा ३८ हजार ६७६ मत खसेको थियो । २०७० सालको निर्वाचनमा पनि मानन्धरनै विजयी भएका थिए । यसरी दुई पटक जितेका मानन्धर अन्तिम समयमा आफ्नो पार्टी एमालेले टिकट नदिएपछि जसरी पनि जित्ने दाबीसहित स्वतन्त्र उम्मेदवारी दिएका छन् । काठमाडौं७ मा युवा नेतृ मानुषी, एमालेबाट राज्यमन्त्री बनेका तर पार्टीले टिकट नदिएपछि स्वतन्त्र उम्मेदवार बनेका रामवीरको चर्चा धेरै छ। चुनावी अभियानमा होमिएका २८ जना उम्मेदवार नै आफू अब्बल दाबी गरिरहेका छन् । शहरी विकास राज्यमन्त्रीको जिम्मेवारीमा रहँदा गरेका कामले आफूलाई मतदाताले न्याय गर्ने र जित आफ्नो हुने मानन्धरको दावी छ । उनले माओवादी केन्द्रका उम्मेदवार मानुषी र एमालेका श्यामकुमार घिमिरेलाई कडा चुनौती दिने देखिन्छ। मानन्धरले दोस्रो संविधानसभाबाट संविधान जारी गर्ने बेला महत्वपुर्ण भूमिका खेल्ने नेताका रुपमा पनि चिनिन्छन् । स्थानीय निकायबाट राजनीति शुरु गरेका मानन्धर काठमाडौं महानगरको वडा नम्वर १६ को वडा अध्यक्ष हुँदै सांसद र राज्यमन्त्रीसम्म बने । उनी तत्कालीन नेकपा एमाले र माओवादी एकताका शुत्राधार वामदेव गौतमलाई प्रतिनिधिसभामा पुर्याउन पद त्यागको घोषणा गरेर राजनीतिक वृत्तमा धेरै चर्चितभएका थिए । चौतर्फी आलोचनापछि वामदेव आफैँले उम्मेदवार नबन्ने घोषणा गरेपछि यो विषय गौण रह्यो । २०४९ देखि २०५९ सम्म नेकपा एमाले काठमाडौं जिल्ला कमिटी सदस्य भएर काम गरेका मानन्धर २०७० को दोस्रो संविधान सभा निर्वाचनमा पूर्वमन्त्री हिसिला यमीलाई फराकिलो मतान्तरले पराजित गर्दै विजयी बने र राजनीतिक छवी केही उचो बनाए । उनले आफू जनप्रतिनिधि हुँदा र पदमा रहँदा राजधानीका सम्पदा संरक्षणका क्षेत्रमा चासोकासाथ काम गरेकाले धेरैले तारिफ गर्छन् । रानीपोखरी निर्माणमा देखाएको तदारुकता, काठमाडौको फोहोर व्यवस्थापनमा खेलेको भूमिकाले निर्वाचनमा उनलाई फाइदा पुग्ने विश्लेषण राजनीतिक वृत्तमा हुने गरेको छ । बन्चरे डाडा ल्याण्डफिल साईट निर्माणको कामदेखि फोहोर मैला सुचना केन्द्र निर्माणलगायतका काम पनि मानन्धरकै सक्रियता र पहलमा भएको स्थानीय बताउँछन् । स्थानीय तह निर्वाचनमा एमालेका मेयर उम्मेदवार केशव स्थापित हराउने भूमिका खेलेको भन्दै केही एमाले नेताले असन्तुष्ट प्रकट गरेका थिए । एमाले नेताकै असन्तष्टि बढेपछि टिकट नपाएका उनी अहिले स्वतन्त्र उम्मेदवार बने । यो क्षेत्रमा जनता समाजवादी पार्टीले राजेन्द्र श्रेष्ठलाई उम्मेदवार बनाएको छ । २०५१ मै सांसद भएका उनी २०५६ र २०७४ मा पनि सांसदको जिम्मेवारीमा रहे । ०६४ अघिका निर्वाचनमा सो क्षेत्रबाट प्रतिनिधित्व गरेपनि पार्टी परिवर्तनका कारण उनको प्रभाव केही कम भएको आँकलन स्थानीयको छ । उनी आवद्ध पार्टी जसपा यो क्षेत्रमा निकै कमजोर छ । मालेबाट ०५६ को निर्वाचनमा संसद छिरेका श्रेष्ठ ०६४ को संविधान सभा निर्वाचनमा पराजित भएका थिए । त्यसपछि एमाले छोडेर अशोक राईको नेतृत्वमा खुलेको संघीय समाजवादीमा गएका थिए । त्यसबाट उनी संघीय मामिला तथा सामान्य प्रशासन मन्त्री पनि थिए । पृष्ठभूमिमा उनी अब्बल देखिए पनि अहिले काठमाडौं क्षेत्र नम्बर७ का मतदाता समक्ष धेरै चर्चामा नरहेको विश्लेषण हुने गरेको छ । त्यस्तै एमालेबाट उम्मेदवार बनेका घिमिरेसँग शैक्षिक र प्रशासनिक अनुभव धेरै छ । शिक्षणमा १० दश वर्ष बिताएका उनले प्रशासनिक क्षेत्रमा २२ वर्षको अनुभव संगालेका छन् । विद्यार्थीकालमा अनेरास्ववीयुमा आवद्ध भएका उनी जिफन्टमा रहेर काम पनि गरे । यो क्षेत्रमा एमालेका अन्य धेरै नेता उम्मेदवार बन्ने चर्चा चले पनि अन्तिम समयमा घिमिरेले बाजी मारेका थिए । सांगठनिक मत जे जस्तो भए पनि उनलाई आफ्नै संगठनबाट उठेका उम्मेदवार कडा चुनौती बन्ने देखिन्छन् । राप्रपाबाट उम्मेदवार बनेका ध्रुवविक्रम मल्ल खेल क्षेत्रका हुन् । धादिङका मल्ल माओवादी केन्द्र हुँदै राप्रपामा प्रवेश गरेका हुन् । माओवादी केन्द्र निकट गणतान्त्रिक खेलकुद महासंघका संस्थापक अध्यक्ष एवम् बालाजु डो प्रतिष्ठानका अध्यक्ष मल्ल २०७८ कार्तिकमा राप्रपा प्रवेश गरेका थिए । द्वन्दकालदेखि नै माओवादी केन्द्रमा आवद्ध मल्लले माओवादी निकट जनमुक्ति सेनाको पीएलए स्पोर्टस क्लबमा थिए । उनी करातेका प्रशिक्षक समेत हुन् । खेल क्षेत्रमा नाम कमाएका उनी राजनीतिक वृत्तमा जनतासँग कति निकट हुने हुन् त्यो मतदाताको मतमा निर्भर हुनेछ । यो क्षेत्रमा अहिले धेरैको चुनौती बनेकी उम्मेदवार पूर्वप्रधानमन्त्री डा बाबुराम भट्टराईकी पुत्री मानुषी हुन् । विद्यार्थी राजनीनिबाटै संगठित भएर काम गरेकी उनी युवामाझ प्रिय छिन । मानुषीले २०६५ मा त्रिभुवन विश्वविद्यालयको स्ववीयू सचिव भएर काम गरेकी थिइन । काठमाडौं महानगरपालिका वडा नम्बर १८, भुरुखेलमा जन्मेकी उनी अहिले नेपाल समाजवादी पार्टीको बागमती प्रदेश सचिव छन् । जवाहरलाल नेहरु विश्वविद्यालयबाट राजनीति शास्त्रमा स्नातकोत्तर गरेकी उनी महिला हिंसाविरुद्ध सशक्त आवाज उठाउँदै आएकी छन् । नेपाल समाजवादी पार्टीकी नेतृ तर नेकपा माओवादी केन्द्रको चुनाव चिन्हसहित उम्मेदवार बन्दा मतदाताले उनलाई कसरी बुझ्छन् त्यो हेर्न बाँकी छ। काठमाडौं क्षेत्र नम्बर७ मा ६१ हजार २९१ मतदाता छन् । निर्वाचन आयोगको अद्यावधिक विवरण अनुसार महिला मतदाता ३१ हजार ६६४ र पुरुष मतदाता २९ हजार ६२७ छन् । तथ्यांकमा काठमाडौं७काठमाडौं क्षेत्र नम्बर७ मा ६१ हजार २९१ मतदाता छन् । निर्वाचन आयोगको अद्यावधिक विवरण अनुसार महिला मतदाता ३१ हजार ६६४ र पुरुष मतदाता २९ हजार ६२७ छन् । २०७४ सालको निर्वाचनमा ५७ हजार ५५८ मतदाता थिए । अहिले ३ हजार ७३३ मतदाता थपिएका छन् । थपिएका मतदाता अधिकांश २५ देखि ४५ वर्ष उमेर समूहका छन् । यो निर्वाचन क्षेत्रमा काठमाडौं महानगरको १६, १७, १८ र २५ नम्बर वडा पर्छन । यस्तै, तारकेश्वर नगरपालिकाको ३, ४ र ५ नम्बर वडा पर्छन । नागार्जुन नगरपालिकाका १, २ र ३ नम्वर वडा यसै क्षेत्रमा पर्छन् । सोह्रखुट्टे, क्षेत्रपाटी, नरदेवीलगायतका बढी जनघन्तव भएको बस्ती यहीँ पर्छ । गत वैशाखमा सम्पन्न स्थानीय तहको निर्वाचनमा वडाध्यक्षले प्राप्त गरेको मत विश्लेषण गर्दा काठमाडौं महानगरको १६, १७ र २५, नागार्जुन नगरपालिकाको १ र तारकेश्वर नगरपालिकाको ३ र ५ मा कांग्रेस विजयी भएको थियो । यस्तै, काठमाडौं महागरको १८, नागार्जुन नगरपालिकाको २ र ३, तारकेश्वरको ४ मा एमालेले जितेको थियो । स्थानीय तहको निर्वाचनमा वडाध्यक्षले प्राप्त गरेको मत विश्लेषण गर्दा यो क्षेत्रको सबैभन्दा ठुलो दल कांग्रेस छ । तर यस पटक यहाँ कांग्रेसबाट उम्मेदवार छैनन् । गठबन्धनमा नेकपा माओवादीलाई परेको यो क्षेत्रमा मानुषी उम्मेदवार छन् । स्थानीय तह निर्वाचनको परिणाम अनुसार माओवादी केन्द्रको स्थान पाँचौ मात्र हो । गत स्थानीय तहको निर्वाचनमा कांग्रेसले १४ हजार १६७ मत ल्याएको थियो । एमालेले १२ हजार २०२, नेकपा एकीकृत समाजवादीले ३ हजार आठ सय २, राप्रपाले ३ हजार २७ मत तथा माओवादी केन्द्रले ५७६ मत ल्याएको थियो । समझदारी अनुसार यस क्षेत्रमा राप्रपा र एमालेबीच तालमेल नहुँदा एमालेलाई घाटा लाग्ने देखिन्छ । तर, सत्ता गठबन्धनले माओवादी केन्द्रलाई टिकट दिएकाले उसले कांग्रेस र नेकपा एकीकृत समाजवादीको मत तान्नुपर्ने देखिन्छ । किनभने यो निर्वाचन क्षेत्रमा वडाध्यक्षको मत नियाल्दा माओवादी केन्द्रले राप्रपा भन्दा पनि थोरै मत ल्याएको छ । कांग्रेस, नेकपा एकीकृत समाजवादी, नेकपा माओवादी केन्द्रको मत जोड्दा १८ हजार ५४५ मत हुन्छ । जुन एमालेको मतभन्दा धेरै हो । यसरी स्थानीय तहको निर्वाचनलाई आधार मान्दा सत्ता गठबन्धन अघि देखिए पनि चुनावी अभियानमा होमिएका उम्मेदवारको प्रतिबद्धता, जनतासँग गरेका सम्झौताको पालना तथा मतदाताको रोजाइले परिणाम भने फरक हुन सक्नेछ ।"
मतदान स्थलमा कर्मचारी खटाउने हुम्लाको निर्णय विवादित,"सिमकोट : आगामी मंसिर ४ गते हुने प्रतिनिधिसभा र प्रदेशसभाको निर्वाचनका लागि जिल्लाका ५८ मतदान स्थल र ५९ वटा मतदान केन्द्रमा खटाइने कर्मचारीको निर्णय सुरुमै विवादित भएको छ। प्रमुख जिल्ला अधिकारीको संयोजकत्वमा रहेको निर्वाचन जनशक्ति व्यवस्थापन समितिको सिफारिसअनुसार मुख्य निर्वाचन अधिकृतको कार्यालयले सार्वजनिक गरेको उक्त निर्णयप्रति प्रतिपक्ष दल नेकपा (एमाले) ले लिखित रूपमै असहमति जनाएपछि उक्त निर्णय विवादित भएको हो। जिल्लामा रहेका संघीय, प्रदेश सरकार मातहतका सरकारी कार्यालय, सातवटा स्थानीय तहबाट प्राप्त नामावलीका आधारमा गर्ने जनशक्ति व्यवस्थापन एकतर्फी भएको भन्दै एमालेले असहमती जनाएपछि मतदान केन्द्रमा कर्मचारी खटाउने निर्णय प्रारम्भमै विवादित बनेको हो। मुख्य निर्वाचन अधिकृतको कार्यालय हुम्लाले सार्वजनिक गरेको मतदान स्थल जनशक्तिको सूचीमा मतदाता नामावली भएकै मतदान केन्द्रमा कर्मचारी खटाउने, वरिष्ठ कर्मचारीलाई छाडेर कनिष्ठ कर्मचारीलाई खटाइएपछि उक्त निर्णयको विरोध भएको हो। आयोगले जारी गरेको प्रतिनिधिसभा सदस्य तथा प्रदेश सभा सदस्य निर्वाचन (जनशक्ति व्यवस्थापन) निर्देशिका, २०७९ अनुसार नभई समितिमा रहेका पदाकिकारीहरूले मनपरी रूपमा मतदान अधिकृत, सहायक मतदान अधिकृत र अन्य कर्मचारीको छनोट गरेकोले आफूहरूले बाध्य भएर लिखित रूपमै विरोध गर्नु परेको नेकपा (एमाले) जिल्ला कमिटी हुम्लाका उपाध्यक्ष डबल रातले जानकारी दिए। 'कर्मचारी खटाउने जनशक्ति व्यवस्थापन समितिको निर्णय राजनीतिक आस्थाका हिसाबले एकतर्फी त छँदैछ' उपाध्यक्ष रावतले अन्नपूर्णसँग भने, 'खार्पुनाथ गाउँपालिकाको मानधारा माध्यमिक विद्यालय भकुण्डामा मतदाता नामावली भएका व्यक्तिलाई सोही मतदना केन्द्रमा कर्मचारीका रूपमा खटाउने गैरकानूनी निर्णय समेत भएकाले हामीले बाध्य भएर प्रमुख निर्वाचन आयुक्त समक्ष लिखित रूपमा असन्तुष्टी जनाउनु परेको हो।' मतदान स्थल जस्तो संवेदनशील स्थानमा सरकारी कर्मचारीमात्रै खटाउने निर्णय भएपनि मुख्य निर्वाचन कार्यालय हुम्लाले केही गैरसरकारी संस्थामा काम गरेका कर्मचारीलाई समेत खटाइएको पाएपछि आफूले पार्टी (एमाले) को तर्फबाट विरोध जनाएको उपाध्यक्ष रावतले दावी गरे। यस बारेमा मतदान स्थल जनशक्ति परिचालन समितिका संयोजक समेत रहेकी प्रमुख जिल्ला अधिकारी सीता परियारले कुने प्रतिक्रिया दिन मानिनन्। निर्वाचनको अधिकांश काम मुख्य निर्वाचन अधिकृतको कार्यालयबाटै सम्पादन हुने भएको बताएकी अधिकारी परियारले घुमाउरो रूपमा जनशक्ति व्यवस्थापनमा आफ्नो संलग्नता नरहेको बताइन्। उता मुख्य निर्वाचन अधिकृत दिलप्रसाद आचार्यले जनशक्ति व्यवस्थापनको निर्णय सार्वजनिक हुँदै विवाद आएको प्रति आश्चर्य प्रकट गरे। समितिका संयोजक (प्रमुख जिल्ला अधिकारी) को सिफारिस र बैठकको निर्णय अनुसार आफूले सूची सार्वजनिक गरेको प्रतिक्रिया दिएका मुख्य निर्वाचन अधिकृत आचार्यले कुनै व्यक्ति विशेषको नामका बारेमा उजुरी भए त्यसमा पुर्नविचार गर्न सकिने बताए। आयोगले जारी गरेको निर्देशिकामा मतदाता नामवली भएको मतदान केन्द्रमा कुनै पनि कर्मचारी खट्न नपाउने स्पष्ट व्यवस्था भएको बताएका निर्वाचन आयोगका प्रवक्ता सालिग्राम शर्मा पौडेलले हुम्लामा त्यस्तो भएको भए तत्काल निर्णय सच्याउन लगाउने जानकारी दिए। जनशक्ति व्यवस्थापनको जिम्मा प्रमुख जिल्ला अधिकारीको संयोजकत्वमा मुख्य निर्वाचन अधिकृत, सुरक्षा निकायका प्रमुख समेतको संलग्नतामा हुने कानूनी व्यवस्था छ पौडेलले अन्नपूर्णसँग भने, सरकारी कर्मचारीको हकमा जुन मतदान केन्द्रमा आफ्नो मतदाता नामावली छ त्यस मतदान केन्द्र, शिक्षकको हकमा मतदाता नामावली भएको र दरबन्दी भएर अध्यपन गराइरहेको विद्यालयमा मतदान केन्द्र छ भने त्यसमा कुनैपनि हालतमा मतदान कर्मचारी पठाउन मिल्दैन।' ५८ वटा मतदान केन्द्र र ५९ वटा मतदान स्थल भएको हुम्लामा मुख्य निर्वाचन अधिकृतको कार्यालयले गरेको जनशक्ति परिचालन सम्बन्धी निर्णयमा एक जना गैरसरकारी संस्थामा कार्यरत कर्मचारीलाई खटाइएको छ। एकजना निर्वाचन अधिकृतको कार्यालयमा कार्यरत कर्मचारीलाई मतदाता नामावली भएकै मतदान केन्द्रमा खटाइएको छ। उक्त निर्णयलाई लिएर नेकपा (एमाले) जिल्ला कमिटी हुम्लाले प्रमुख निर्वाचन आयुक्त दिनेश थपलियालाई ध्यानाकर्षण पत्र पठाएको छ।"
तस्बिरमा प्रकाशमान सिंहको घरदैलो अभियान (फोटोफिचर),काठमाडौं : प्रतिनिधिसभा तथा प्रदेशसभा निर्वाचन नजिकिएसँगै नेताहरुले चुनावी अभियानलाई तीव्रता दिएका छन्। मतदाताको घरमै पुगेर विभिन्न आश्वासन बाड्न थालेका छन्। उनीहरुले विकास निर्माणको योजनादेखि रोजगारी दिनेसम्मका आश्वन दिने गरेको मतदाताहरुले बताएका छन्। यसैबीच नेपाली कांग्रेसका उम्मेदवार प्रकाशमान सिंह मतदाताको घरघर पुगेर मत मागिरहेका छन्। उनी मत माग्न बिहानदेखि बेलुकासम्म व्यस्त देखिन्छन्। घरदैलो अभियानका क्रममा सिंहले राजनीति स्थिरता कायम गर्दै जनताको जनजिविका र आर्थिक समृद्धिको एजेण्डा अहिलेको प्रमुख प्राथमिकता भएको बताएका छन्। उनले यसपटकको निर्वाचनमा गठबन्धनलाई बलियो बनाएर संविधानको पूर्ण कार्यान्वयन गर्दै गाउँमा सिंहदरबार नारामा नभइ व्यवहारमा पुर्याउने दावी गरेका छन्। सिंह सत्तागठबन्धनबाट काठमाडौं क्षेत्र नम्बर १ बाट प्रतिनिधिसभाका उम्मेदवार हुन्।
राष्ट्रपति भण्डारी आइसल्याण्ड प्रस्थान,काठमाडौं : राष्ट्रपति विद्यादेवी भण्डारी आइसल्याण्डको औपचारिक भ्रमणका लागि सोमबार त्यसतर्फ प्रस्थान गरेकी छन्। राष्ट्रपति भण्डारी १८ सदस्यीय नेपाली प्रतिनिधिमण्डलको नेतृत्व गर्दै साँझ ६ बजे कतार एयरवेजको विमानबाट त्यसतर्फ प्रस्थान गरेकी हुन्। महिला राजनीतिज्ञको विश्वव्यापी सञ्जाल वुमन पोलिटिकल लिडर्स (डब्लुपीएल) कार्यक्रममा सहभागी हुन आइसल्याण्डतर्फ प्रस्थान गरेको परराष्ट्र मन्त्रालयले जनाएको छ। राष्ट्रपति भण्डारी कात्तिक २१ देखि २६ गतेसम्म आइसल्याण्डको भ्रमणमा रहनेछिन्। उनी कात्तिक २६ गते बिहान ७ :३० बजे स्वदेश फर्किने कार्यतालिका रहेको छ।
गठबन्धन सातुको डल्लो हो : ओली,"स्याङ्जा : नेकपा एमालेका अध्यक्ष केपी शर्मा ओलीले सत्ता तथा चुनावी गठबन्धनका साझेदार दललाई सातुको डल्लो र पिलोको उपमा दिएका छन्। पुतलीबजार नगरपालिका१ स्थित स्याङ्जा सदरमुकाममा सोमबार आयोजित चुनावी सभालाई सम्बोधन गर्दै उनले सातुको डल्लामा पानी परेपछि फुस्किएझैँ मंसिर ४ को निर्वाचनपछि गठबन्धन सरकारका दिन सकिने बताए। उनले भने, गठबन्धन नामको पिलोलाई मंसिर ४ मा निचोरेर फाल्नुपर्छ। म्यादी प्रहरी जतिको पनि सत्ता गठबन्धनको म्याद नरहेको जिकिर गर्दै उनले चुनावपछि बहुमतको सरकार एमालेले नै बनाउने जिकिर गरे। पूर्वप्रधानमन्त्रीसमेत रहेका ओलीले एमालेसँग लड्न नसकेर ५ दलको गठबन्धन बनेको बताए। गठबन्धनसँग विचार, नीति, सिद्धान्त केही नभएको जनाउँदै नेकपा एमालले राष्ट्रवादी र विकास गर्ने पाटी भएको उनले दाबी गरे। संसद र राष्ट्रपतिको अधिकार खासेर अदालतबाट बनेको सरकारले राम्रो काम गर्न नसकेको उनको भनाइ छ। बाग्लुङमा आयोजित चुनावी सभालाई सम्बोधन गरेर हेलिकोप्टर चढेर स्याङ्जा आएका ओलीले विसं २०४२ सालमा स्याङ्जा जेल जीवनको स्मरण गरे। उनले एमालेलाई विजयी गराउन आग्रह गरे। जिल्लाको समस्या समाधान तथा अपुरो रहेका विकासका योजना पूर्णताका लागि एमालेले जित्नैपर्ने बताए। देशको भविष्य निर्माणको फैसला गर्ने दिन निर्वाचन भएकाले सही पार्टी रोज्न आग्रह गरे। कार्यक्रममा प्रतिनिधिसभा क्षेत्र नं २ का उम्मेदवार पदमा अर्याल, प्रतिनिधिसभा क्षेत्र नं १ का उम्मेदवार नारायणप्रसाद मरासीनी, १ का प्रदेशसभा १ का उम्मेदवार सीता सुदास र २ का सुधिरकुमार पौडेल, २ प्रदेशसभा १ का उम्मेदवार मोहनप्रसाद रेग्मी र २ का उम्मेदवार बुद्धिमान श्रेष्ठलगायतले आफूहरुलाई मत दिई विजयी गराउन आग्रह गरे।"
गठबन्धनको झूटो प्रपञ्च भत्काउँदै एमालेले बहुमत ल्याउँछ: ओली,"कास्की: नेकपा एमालेका अध्यक्ष केपी शर्मा ओलीले आगामी निर्वाचनमा एमालेले बहुमत ल्याउने दाबी गरेका छन् । मुलुकमा स्थायित्व, शान्ति र विकासका लागि एमालेको जित आवश्यक रहेको ओलीले बताए । नेकपा एमाले जिल्ला निर्वाचन परिचालन कमिटी कास्कीले पोखरामा आयोजना गरेको कार्यकर्ता भेलालाई सम्बोधन गर्दै पूर्वप्रधानमन्त्री ओलीले गठबन्धनको झुठा प्रपञ्च भत्काउँदै मुलुकलाई समृद्धिको दिशामा अघि बढाउन एमालेले बहुमत ल्याउने बताए । ओलीले भने, गठबन्धनको नाममा विभिन्न पाँचतर्फ फर्केका पाँच ओटा घोषणापत्र छन्, कसको लागू गर्ने हो भन्नेमै झगडा हुन्छ । एउटाले कार्यकारी प्रधानमन्त्री भनेको छ, अर्कोले कार्यकारी राष्ट्रपति भनेको छ । कसैले यही ठिक भनेको छ । यहीमा झगडा हुन्छ । काम हुँदैन । संसद् विघटन प्रतिगमन नभएको भन्दै उनले यसको गलत विश्लेषण भएको बताए । शक्ति पृथकीकरणको सिद्धान्तअनुरूप संसद्को अधिकारलाई खुम्च्याएर अदालतले परमादेश गरी आफ्नो सरकार अपदस्त गरेको ओलीको आरोप छ ।"
सवारी साधनमा माइक जडान गरी प्रचारप्रसार गरे उम्मेदवारी रद्द,"विराटनगर : मंसिर ४ गते हुने संसदीय निर्वाचनका निम्त्ति सवारी साधनमा माइक जडान गरी चुनावी प्रचारप्रसार गर्न नपाइने भएको छ। सवारी साधनमा माइक जडान गरी प्रचारप्रसार गरे कानुनबमोजिम कारबाही गरिने प्रदेश निर्वाचन कार्यालय विराटनगरले जनाएको हो। निर्वाचन आचारसंहिता सम्बन्धमा राजनीतिक दलहरूसँगको छलफलमा कार्यालयले यस्तो जनाएको हो। कार्यालयका अनुसार निर्वाचनलाई दृष्टिगत गर्दै मोटरसाइकल र्याली, फ्लेक्स प्रिन्टहरूको प्रयोग र अनुमति नलिएका सवारी साधनमा झण्डाको प्रयोग समेत गर्न नपाइने भएको छ। आचारसंहिता उल्लंघन भए निर्वाचन आयोग ऐन, २०७३ को दफा २३ बमोजिम १ लाख रुपैयाँ जरिवाना वा उम्मेदवारी समेत रद्द गर्न सकिने प्रदेश निर्वाचन कार्यालय विराटनगरका प्रमुख लेवन काश्यप अधिकारीले बताए। आचारसंहिता पालनाका विषयमा समस्या देखिएको भन्दै निर्वाचन कार्यालयले हालसम्म १५ वटा मौखिक उजुरी प्राप्त भएको जनाएको छ। निर्वाचन आचारसंहिता पालना गर्न गराउन राजनीतिक दलहरूले पनि सहयोग गर्नुपर्ने कार्यालयको अपेक्षा छ। कार्यालयले आचारसंहिता उल्लंघनका घटना भए आचारसंहिता अनुगमन समितिमा जानकारी गराउन आग्रह गरेको छ। पालिकास्तरमा दलहरूको समन्वय व्यक्ति तोकेर सहजीकरणको व्यवस्था मिलाइदिन समेत कार्यालयले अनुरोध गरेको छ। जुलुस, आमसभा, कोणसभा र र्यालीहरू नजिकको प्रशासनमा जानकारी गराएर मात्र गर्न सकिने कार्यालयले जनाएको छ। निर्वाचन कार्यालयले भने हालसम्म मोरङमा निर्वाचनको सम्पूर्ण तयारीहरू अन्तिम चरणमा पुगिसकेको जानकारी दिएको छ।"
मतदातालाई बाड्न एमाले नेताको घरमा राखिएका चापाकल र पाइप बरामद,"वीरगन्ज : पर्साको बिन्दबासिनी गाउँपालिकामा मतदातालाई प्रभावित पार्ने नियतले बाड्नका लागि नेकपा एमालेका नेताको घरमा राखिएको चापाकल र पाइप सोमबार प्रहरीले नियन्त्रणमा लिएको छ। पर्सा क्षेत्र नम्बर ३ अन्तर्गत पर्ने विन्दवासनी गाउँपालिका४ अमरपट्टीस्थित एमाले नेता धिरज चौरसियाको घरमा भण्डारण गरी राखिएका १६ थान चापाकल सेट, १६ थान जिआइ पाइप र २ हजार फिट प्लाष्टिक पाइप सोमबार प्रहरीले जफत गरेको हो। चौरसिया गत स्थानीय तहको निर्वाचनमा वडा नम्बर ४ मा एमालेबाट वडाध्यक्षका प्रत्याशी थिए। उनको घरमा स्थानीय मखलाल भन्ने दीपक चौरसियाले गाउँमा बाडन भनि ल्याएर राखेको अवस्थामा चापाकल र पाइपहरू बरामद गरिएको पर्साका प्रहरी प्रवक्ता प्रहरी नायब उपरीक्षक दीपक गिरीले बताए। अमरपट्टीस्थित सशस्त्र प्रहरी बेस क्याम्पबाट सशस्त्र प्रहरी नायब निरीक्षक सुरेश न्यौपानेको नेतृत्वमा प्रहरी चौकी अमरपट्टीबाट समेत खटिएको टोलीले चौरसियाको घरबाट ती सामानहरू बरामद गरेको हो। बरामद गरिएका ती सामानहरू प्रहरी चौकी अमरपट्टीमा राखिएको र यस बारेमा अनुसन्धान भइरहेको प्रहरी नायव उपरीक्षक गिरीले जानकारी दिए। कांग्रेसका स्थानीय नेता कार्यकर्ताले भने एमालेबाट निर्वाचित गाउँपालिका उपाध्यक्ष ज्योति चौरसियाले सोमबार गाउँपालिका कार्यालयको स्टोरबाट ती सामानहरू बुझेर मतदातालाई प्रभावित पार्नका लागि एमाले नेता धिरजको घरमा लागेर राखेको बताएका छन्। तर गाउँपालिका उपाध्यक्ष चौरसियाले यस बारे आफूलाई केही थाहा नै नभएको बताइन्। उनले आफूले गाउँपालिकाको कार्यालयबाट कुनै पनि चापाकल वा पाइप बुझेर नलगेको बताइन्। पर्सा क्षेत्र नम्बर ३ मा प्रतिनिधिसभा सदस्यमा जसपाएमाले गठबन्धनबाट एमालेका राज कुमार गुप्ता र पाँच दलीय गठबन्धनबाट कांग्रेसका सुरेन्द्र प्रसाद चौधरी उम्मेदवार छन्।"
तनहुँमा निर्वाचन बिथोल्ने तयारीमा रहेको गिरोह प्रहरी नियन्त्रणमा,"तनहुँ : निर्वाचनको मिति नजिकिदै गर्दा विभिन्न गिरोहहरु सल्बलाउन थालेका छन् । निर्वाचन बिथोल्ने गरी मतदाताहरुमा त्रास फैलाउने र विभिन्न भ्रम छर्ने उद्देश्यले गिहरोहरु सक्रिय हुन थालेको पाइएको हो। गत कार्तिक १३ गते तनहुँको बन्दिपुर गाउँपालिका १ बाट निर्वाचन बिल्ने गरी योजना बनाइरहेको अबस्थामा प्रहरीले पाँचजनाको समूहलाई पक्राउ गरेको छ । पक्राउ पर्नेहरुमा अमृत सापकोटा (गौरव), भवनबहादुर उपरकोटी (सागर), गमबहादुर पौडेल, विजयराज पौडेल र उपबहादुर थापा मगर रहेको जिल्ला प्रहरी कार्यालय तनहुँका प्रहरी नायब उपरीक्षक युवराज खड्काले जानकारी दिए । प्रहरीका अनुसार उनीहरुको साथबाट साढे दुई किलो बारुद्ध र निर्वाचन विरुद्धका पर्चाहरु बरामद गरिएको छ । पर्चामा नेपाल कम्युनिष्ट पार्टी (माओवादी) लेखिएको प्रहरीले जनाएको छ । फेला परेका पर्चामा निर्वाचन बहिष्कार गरौं, बक्स बमहरु राखौं, उम्मेदवारलाई गाउँ छिर्न नदिउलगायतका निर्वाचन विरुद्धका नाराहरु उल्लेख गरेको प्रहरी नायब उपरीक्षक खड्काले बताए । उनका अनुसार पक्राउ परेका गौरव पार्टीको गण्डकी प्रदेश संयोजक र सागर प्रदेश ब्युरो इन्चार्ज रहेको खुलेको छ । यो घट्नापछि निर्वाचन लक्षित अन्य गतिविधि पनि हुनसक्ने भएकाले निगरानी बढाइएको छ,' उनले भने हामीले थप अनुसन्धान गरिरहेका छौँ ।'"
"धवलागिरी र मालिकामा नमुना मतदान, न्यून मत बदर","बेनी : म्याग्दीको धवलागिरी गाउँपालिका७ धारापानी र मालिका गाउँपालिकाको केन्द्र दरवाङमा सोमबार नमुना मतदान गरिएको छ। जिल्ला निर्वाचन कार्यालयको आयोजनामा धारापानीको किसानी चन्द्रकुन्ता मावि परिसर र दरवाङको खेलमैदानमा नमुना मतदान भएको हो। धारापानीमा ४२ र दरवाङमा ४५ जनाले मतदान गरेका जिल्ला निर्वाचन अधिकारी भीमप्रसाद घिमिरेले बताए। प्रतिनिधि र प्रदेशसभा निर्वाचनमा मतदाता शिक्षाको अवस्था पहिचान र निर्वाचन सामग्रीको परीक्षणका लागि नमुना मतदान गरिएको उनले बताए। घिमिरेका अनुसार धारापानीमा सातवटा र दरवाङमा दुईवटा मत वदर भएको थियो। परिक्षणका लागि मतदान अधिकृतको हस्ताक्षर नभएको मतपत्र दिइएको थियो। स्थानीयवासिन्दा, विद्यार्थी, कर्मचारीहरूले नमुना मतदानमा भाग लिएका थिए। मंसिर ४ गते हुने चुनावमा चार वटा मतपत्रमा मतदान गर्नुपर्छ। मतदानमा सहभागी भएका सर्वसधारणले संघ र प्रदेशको प्रत्यक्षतर्फ मतदान गर्न सहज भएपनि धेरै चुनाव चिह्न भएको समानुपातिकको मतपत्रमा अलमलिएको बताएका थिए। निर्वाचन आयोगको देशव्यापी कार्यक्रमअन्तर्गत म्याग्दीमा कात्तिक १८ गतेदेखि ४६१ जना स्वमसेवक परिचालन भएका छन्। राजनीतिक दल र उमेद्वारहरूले पनि मतदाता शिक्षालाई केन्द्रित गरेर कार्यकर्ता परिचालन गरेको जनाएका छन्। गत वैशाख ३० मा भएको स्थानीय तह निर्वाचनमा ५४ हजार ६७८ मत खसेकोमा ९२४३ प्रतिशत मत सदर भएको थियो। २०७४ सालको प्रतिनिधि र प्रदेशसभा सदस्य निर्वाचनमा ४७ हजार ४४९ मत खसेकोमा समानुपातिकको प्रतिनिधीसभातर्फ चार हजार ६८६ (९८७ प्रतिशत) र प्रदेशसभातर्फ छ हजार ७७५ (१४२७ प्रतिशत) मत बदर भएको थियो। प्रत्यक्षतर्फ प्रतिनिधिसभामा ४८१ प्रतिशत र दुई वटै प्रदेशसभामा एक हजार ४८३ ३१२ प्रतिशत मत बदर भएको निर्वाचन कार्यालयको अभिलेख छ। प्रतिनिधीसभामा १ र प्रदेशसभामा २ वटा निर्वाचन क्षेत्र रहेको म्याग्दीमा निर्वाचित हुने तीन पदका लागि १९ जना उमेद्वार प्रतिस्पर्धामा छन्। बेनी नगरपालिका, रघुगंगा र अन्नपूर्ण गाउँपालिकालाई समेटेको ४९ मतदान स्थलमा ६८ वटा केन्द्र रहेको प्रदेशसभा क्षेत्र (क) मा ४८ हजार ४७२ मतदाता छन्। मंगला, मालिका र धवलागिरी गाउँपालिका समावेश ३३ स्थलमा ५१ केन्द्र रहेको प्रदेशसभा क्षेत्र (ख) मा ३७ हजार ६४८ जना मतदाता छन्। ६ वटा स्थानीय तह र ४५ वटा वडा रहेको म्याग्दीमा ८२ वटा मतदान स्थल, ११९ वटा मतदान केन्द्र र ८६ हजार जना मतदाता छन्।"
एमालेको पक्षमा आगामी निर्वाचनको परिणाम आउँछ : नेता पोखरेल,"काठमाडौं : नेकपा एमालेका वरिष्ठ उपाध्यक्ष ईश्वर पोखरेलले आगामी निर्वाचनको परिणाम एमालेको पक्षमा आउने दावी गरेका छन्। काठमाडौं क्षेत्र नं ५ का उम्मेदवार पोखरेलले सोमबार घरदैलो अभियानका क्रममा बोल्दै पोखरेलले एमालेले उठाएका विषयहरु जनताले बुझेको भन्दै निर्वाचनको परिणाम एमालेको पक्षमा आउने दावी गरेका हुन्। उनले एमालेले उठाएका विषयहरुलाई साकार पार्नका लागि जनताको साथ र समर्थन एमालेले पाउने जिकिर गरे। निर्वाचनमा गठबन्धनका तर्फबाट फैलाइएका त्रासहरु च्यातिसकेको उनको भनाइ छ । पोखरेलले एमालेले उठाएका राजनीतिक स्थायीत्व, राष्ट्रिय हितको रक्षा, सुशासन, आर्थिक विकास र समृद्धि लगायतका मुद्दाहरुर्लाइ स्थापीत गरेरै छाड्ने प्रतिवद्धता जनाए। आगामी निर्वाचनमा प्रतिनिधिसभा सदस्यको लागि काठमाडौं ५ मा नेकपा एमालेकातर्फबाट ईश्वर पोखरेल र गठबन्धनका उम्मेदवार नेपाली कांग्रेसका युवा नेता प्रदीप पौडेलबीच मुख्य प्रतिस्पर्धा हुने देखिएको छ । गत वैशाखमा भएको स्थानीय तहको निर्वाचनमा सो क्षेत्रमा पर्ने १५ वडामा एमालेले ११, कांग्रेसले ३ र स्वतन्त्र एउटा वडामा विजयी भएका छन् । यसअघि विसं २०७४ निर्वाचनमा एमालेका उम्मेदवार ईश्वर पोखरेल र कांग्रेसका प्रकाशशरण महतबीच भएको प्रतिस्पर्धामा पोखरेल विजयी भएका थिए।"
"युवा भन्छन्, भोट हालेर काम खोज्दै विदेश जान नपरोस्","त्रिवेणी : नवलपरासी (बर्दघाट सुस्तापूर्व) नवलपुरको कावासोतीका सुशान्त पोख्रेल मङ्सिर ४ गते हुने प्रतिनिधिसभा र प्रदेशसभा निर्वाचनमा पहिलोपटक मतदान गर्ने तयारीमा छन्। मतदानको दिन नजिक आउँदा उम्मेदवारका प्रतिबद्धता विभिन्न देखेका उनलाई युवा विदेश पलायन रोक्ने योजना भइदिए हुन्थ्यो भन्ने लागेको छ। दैनिक सयौँ युवा विदेश पलायन भइरहेका छन् युवालाई स्वदेशमै राख्ने खालको वातावरण बनिदिए हुने उनको भनाई छ। मजस्तै धेरै युवा विदेश पलाएन भइरहेका छन्, स्वदेशमा रोजगारीको अवसर भए सायद विदेश जाने थिएनन् होला, राजनीतिक दलले युवालाई देशमै राख्ने वातावरण बनाए हुने थियो, उनले भने, पहिलोपटक भोट दिने तयारीमा छु, आशा छ जित्नेले युवाका विषयमा केही सोचून्, भोट दिएपछि कामका लागि विदेश जान नपरोस्। राजनीतिक दलहरूले विकासका योजनाअघि सारे रोजगारीका अवसरसमेत सँगै आउने हुँदा यसतर्फ ध्यान दिनुपर्ने पहिलोपटक मत दिन तयार हुप्सेकोट४, शङ्खदेवका युवा दिलीप चापागाईंको भनाइ छ। रोजगारमूलक योजनाअघि सारी युवालाई उत्पादनमा प्रयोग गर्नसके देशको विकास पनि हुने थियो, युवा रोजगारमा जोडिने थिए, उनले भने, बजेटको उचित सदुपयोग हुने खालका काम भइदिए हुन्थ्यो भन्ने लाग्छ। मेरो भोटले युवालाई उद्यमशीलतासँग जोड्ने सुनिश्चिता गरोस्, विदेशका खाडीमा पसिना बगाएका स्वदेशमै फर्किएर श्रम गर्ने वातावरण तयार होस् भन्ने लागेको छ, पहिलोपटक मत दिन तयार कावासोती६, कि मनिषा पौडेलले भने, स्वदेशमै अवसर छन्, देश विकासको गतिमा छ, सुशासन कायम छ भन्ने बनोस्। राजनीतिक दलले युवाका लागि विस्तृत योजना ल्याउन भने नसकेको उनको धारणा छ। रोजगार सिर्जना गर्ने, युवालाई उत्पादनमा जोड्ने भन्ने प्रतिबद्धता त देखिन्छ तर त्यसको लागि के गर्ने, कस्ता कार्यक्रमले युवालाई जोड्ने भन्ने कमै हुन्छन्, स्पष्ट योजना आवश्यक छ, उनले भने। निर्वाचनको मिति नजिकिँदै गर्दा उम्मेदवारले आफ्ना प्रतिबद्धतापत्र सार्वजनिकसमेत गरिरहेका छन्। उम्मेदवारले जिल्लामा औद्योगिक क्षेत्रको स्थापना जोड दिँदै युवालाई रोजगारसँग जोड्ने बताउँदै आएका छन्। कृषि उत्पादनमा युवालाई जोड्ने कतिपय उम्मेदवारले बताइरहँदा स्पष्ट खाका नहुँदा चुनावी नारा मात्रै हो कि भन्ने आशङ्का लागेको स्थानीय युवा राम भुसालले बताए। आठ पालिका र ९२ वडा रहेको नवलपुरमा दुई प्रतिनिधिसभा र चार प्रदेशसभा निर्वाचन क्षेत्र रहेका छन्। जिल्लामा कूल दुई लाख ६० हजार चार सय ६१ मतदाता रहेका छन्। कूल मतदातामध्ये पुरुष एक लाख २४ हजार तीन सय ३६, महिला एक लाख ३६ हजार एक सय २१ र अन्य चार जना रहेका छन्। निर्वाचन क्षेत्रअनुसार प्रतिनिधिसभा१, मा एक लाख ३१ हजार एक सय ८१ र दुईतर्फ एक लाख २९ हजार दुई सय ८० मतदाता रहेका छन्। वैशाखमा सम्पन्न निर्वाचनपछि नवलपुरमा पाँच हजार आठ सय ४६ नयाँ मतदाता थपिएका छन्। यसमा केही बसाइँसराइपछि आएका छन्। कतिपय नयाँ मतदाताका रुपमा युवा थपिएका छन्। युवाको चाहना युवालाई रोजगारसँग जोड्नुपर्ने रहेका छन्। रासस"
पार्टीका झण्डा र लोगो बनाउन व्यवसायीलाई भ्याइनभ्याइ (तस्बिर),"काठमाडौं : मंसिर ४ गते हुने निर्वाचनलाई लक्षित गरि पार्टीका झन्डा, चुनाव चिन्ह अंकित लोगो छाप्न व्यवसायीलाई भ्याई नभ्याई भएको छ। प्रतिनिधि सभा र प्रदेश सभाको निर्वाचन नजिकिएसँगै विभिन्न दलका झण्डा र अन्य प्रचारसामग्रीको व्यापार बढेको हो। बागबजारस्थित प्रिन्टिङ प्रेसका व्यापारीले झण्डा व्यापार तेब्बर हुने गरेको बताएका छन्। झण्डाको साइज अनुसार झण्डाको मूल्य फरक हुने एक व्यवसायीले बताए । उनले भने,झण्डाको साइज अनुसार २० रुपैयाँदेखि ३०० रुपैयाँसम्म मूल्य रहेको छ। हरेक दिन ५१० जना कामदार खटेर दैनिक ५६ हजार झण्डा तयार गर्ने गरिएको व्यवसायीको भनाई छ। प्रचारप्रसार सुरू भएको हुँदा आगामी दिनमा बिक्रि कम हुने प्रिन्टिङ प्रेसका सञ्चालकले बताए। अहिलेको निर्वाचनमा एमाले, कांग्रेस र माओवादी केन्द्रका उम्मेदवारले बढी झन्डा अर्डर गरेको उनीहरुको भनाई छ। तस्बिर : अभिषेक महर्जन"
नुवाकोटमा एमालेलाई राप्रपा नेपालको समर्थन,नुवाकोट: नुवाकोटमा राप्रपा नेपालले नेकपा एमालेलाई समर्थन गरेको छ । नेकपा एमाले नुवाकोट र राप्रपा नेपालबीच समझदारी भएसँगै नेकपा एमालेलाई सहयोग प्राप्त भएको हो । राप्रपा नेपाल नुवाकोटले विज्ञप्ति जारी गर्दै नेकपा एमालेलाई सहयोग गर्ने निर्णय गरेको हो । नुवाकोट क्षेत्र नं १ राप्रपा नेपाल प्रतिनिधि सभा सदस्य पुष्प न्यौपाने र प्रदेश सभा सदस्य २ का केदार पौडेलले नेकपा एमालेका उम्मेदवारलाई समर्थन गर्दै आफ्नो उम्मेदवारी निष्क्रिय गराएका हुन् । विज्ञप्ति निकालेर प्रतिनिधिसभामा एमालेका उम्मेदवार बद्रि मैनाली र प्रदेशसभा १ मा एमालेका सुशील खड्का र प्रदेशसभा २ का पूर्णलाल श्रेष्ठलाई जिताउन आह्वान गर्दै आफ्नो उम्मेदवारी अब नरहेको जनाएको छ ।
सिध्याउनै खोजेपछि सत्तागठबन्धन छोड्यौं,"५ दलीय सत्तागठबन्धनको सुत्रधार नै आफू भएको दाबी गर्छन्, जसपा अध्यक्ष उपेन्द्र यादव। राजनीतिक रूपमा सिध्याउन खोजेपछि आफ्नो पार्टीले सत्तागठबन्धन छोडेर हिँडेको यादवको दाबी छ। चुनावी राजनीति, समीकरण र आन्दोलनबारे अन्नपूर्ण पोस्ट्का नरेन्द्र साउद र राजकरण महतोले यादवसँग गरेको कुराकानी : मधेस आन्दोलनको त्यो रापतापबाट आएको उपेन्द्र यादव आजको राजनीतिमा निरिह र ओझेलमा परे जस्तो महसुस हुँदैन ? मधेस आन्दोलनका बेला राजनीतिक रूपले संगठित पनि थिएनौं। अहिले त ७७ वटै जिल्लामा संगठित छौं। संगठित शक्ति निर्माण भएको छ। आजको राजनीतिमा कुनै पनि शक्तिले मधेसको शक्ति (पार्टीगत रूपमा जनता समाजवादी पार्टी) लाई इग्नोर गरेर जान सक्ने अवस्था छैन। आन्दोलनक्रान्तिको बेला हाई साउन्डिङ हुन्छ नै। (हाँस्दै) सधैं त त्यस्तो हुँदैन नि ! फेरि सधैं क्रान्ति, आन्दोलन मात्रै गर्ने हो भने मुलुक पनि बर्बाद हुन्छ। त्यसकारण कुनै समयमा क्रान्तिको महत्व हुन्छ। कुनै समयमा निर्माण र रूपान्तरणको महत्व हुन्छ। मधेस आन्दोलनमा साथ दिने अधिकांश सहकर्मीले तपाईंलाई छोड्दै जानुको कारण के हो ? एउटाले छोड्दैमा के हुन्छ र ? १० वटा अरू जुटेका छन्। राजनीति यात्रा चलिरहन्छ। हिजो हामी थोरै संख्यामा हिँडेका थियौं। आज लाखौं लाख जुटेका छौं। एकाध फाटफुट बिचलित भएका साथीहरूको गणना गरेर त केही अर्थ राख्दैन। हामीले प्रारम्भ गरेको राष्ट्रिय मुक्ति आन्दोलनको यात्रा जारी छ। तपाईं आन्दोलन गर्न सिपालु तर, नेतृत्व गर्नचाहिँ कहीँ न कहीँ चुकेजस्तो लाग्दैन ? नेतृत्वदायी भूमिका लिने भनेको सबैको साझा प्रयत्नबाटै हो। हामी आन्दोलन पनि मिलेर गर्ने, पार्टीको नेतृत्व पनि मिलेर गर्ने सिद्धान्तमा चलेका छांै। एक्लै कसैले केही गर्न सक्दैन। एक जनाले इनिसेसन लिन सक्छ। तर, परिणाममा एक्लैको केही लाग्दैन। त्यस कारणले सामूहिक नेतृत्व विकास हुनुपर्छ भन्ने मेरो मान्यता हो। कोहीकोही एक्लै केही दिन अगाडि बढ्छन्, थाक्छन्। त्याग गर्नुपर्ने भो भने अवसर जता छ त्यसकै पछि भाग्छन। जस्तो कि, राति पार्टी फुटाउँछन्, बिहानै मन्त्रिपरिषद्को शपथग्रहण गर्छन्। त्यस्ताको के अर्थ रहन्छ ? ती त इतिहासबाट विलिन भइसके। इतिहासले नै अस्वीकृत गरिसक्यो। मधेस आन्दोलनले मधेसको मुद्दा स्थापित गर्यो। कार्यान्वयनमा कमजोरी देखियो नि ! मधेस आन्दोलनले मधेसको मात्रै मुद्दा स्थापित गरेन देशलाई नै नयाँ गति दियो। मधेस आन्दोलनले स्थापित गरेको समावेशीताको मुद्दा आज सबैको मुद्दा हो नि ! प्रतिनिधित्वको सवाल सबैको हो नि ! आरक्षण र कोटाहरू सबैले पाएका छन्। मुलुक संघीय लोकतान्त्रिक गणतन्त्र भएको छ त सबैका लागि। शेरबहादुरजीले प्रचण्ड र बाबुरामजिको टाउकोको मूल्य तोक्या हो नि ! प्रचण्डजीहरूले सरकारमा रहेकाहरूको टाउको छिनाउने निर्णय गर्या हो। आज ती दुइटा एक ठाउँ छन्। हामीले एमालेसँग अलिअलि भोट लेनदेन गर्या हो। हामीले के गलत गरेका हौं र ? के अचमको कुरा भयो र ? मधेसीलाई संघीय प्रणाली अरूलाई एकात्मक प्रणाली त भएको छैन नि ! त्यसकारण मधेस आन्दोलनले समग्र राष्ट्रिय मुद्दाहरूलाई उजागर गरेर राजनीतिक प्रणाली र शासन प्रणालीमै परिवर्तन ल्याएको थियो। एजेन्डा स्थापित भए, मधेसको नेतृत्व स्थापित भएन नि ! नेतृत्व निर्माण एकै रात वा एकै दिनमा हुने होइन्। यसले एउटा निश्चित कोर्ष लिन्छ। बच्चा पनि जन्मिनेबित्तिकै जवान र परिपक्व हुँदैन। त्यसैले नेतृत्वको विकास क्रमशः हुँदै गएको छ। पहिला मधेसमा एकाध मात्रै नेताहरू देखिन्थेँ। आज हजारौं नेताकार्यकर्ताहरू जन्मिएका छन्। नेतृत्व विकास भइरहेको छ। क्वालिटिको नेतृत्व निर्माण हुन भने समय लाग्छ। त्यस्तो त पहाडमा पनि भएको छैन नि ! पहाडमा क्वालिटी लिडरसीप विकास भएको भए यत्रो प्राकृतिक स्रोत र साधन भएको देश संसारको दरिद्र देश हुने थिएन नि ! मधेसी मात्रै अयोग्य भन्ने होइन। मधेस आन्दोलनका क्रममा क्षेत्रीय पार्टीहरू च्याउसरी उम्रे। जसपालाई पनि राष्ट्रिय पार्टीका रूपमा विकास गर्दै जानुभएको छ। अब क्षेत्रीय पार्टीको आवश्यकता सकिएको हो ? हाम्रोमा क्षेत्रीय पार्टीको अवधारणा नै छैन। एउटा खास एरियामा खास समुदायमा बढी पकड भएका पार्टीहरू भनौं तिनीहरूलाई। जसलाई हामी क्षेत्रीय र जातीय भन्छौ नि, ती राष्ट्रिय मुद्दा हुन्। मधेसको मुद्दा के हो ? पहिचानको मुद्दा हो। समावेशीकरणकोे मुद्दा हो। भागेदारी र साझेदारीको मुद्दा हो। यी मुद्दा कुनै क्षेत्रका लागि मात्र हुने हो र ? कि सबैका लागि हुने हो ? जस्तै, मधेस आन्दोलनले आरक्षण ल्यायो। हिमालको जनजातिले त्यो पाएको छैन र ? अनि, मुद्दा राष्ट्रिय हुने, नेतृत्व गर्ने पार्टी कसरी क्षेत्रीय हुन्छ ? क्षेत्रीय मुद्दा उठाउने मात्रै क्षेत्रीय पार्टी होला। समावेशी आयोगले १०१५ वर्षपछि माथिल्लो तहमा समावेशी आरक्षण हटाउनुपर्छ भनेर रिपोर्ट सार्वजनिक गरिसकेको छ नि ! बेकारको कुरो हो। समावेशी आयोग आफंै असमावेशी छ। त्यो त कार्यकर्ता भरणपोषण गर्नलाई यसो बनाइदिएको टिम हो। त्यो वास्तविक आयोग हो र ? महन्थ ठाकुरसँग पनि पार्टी एकता गरेर टिकाउन सक्नु भएन नि ! केही साथीहरूको बानी नै परिसक्यो कहिले मिल्ने कहिले फुट्ने। ठूलो पार्टी बनाएर शक्ति निर्माण गरेर अगाडि बढ्नुको सट्टा सानो नातागोताको टिम बनाएर बार्गेनिङ गर्दै घस्रिने केही साथीहरूको बानी छ। त्यसो हुनुमा ती विचरा हरूको कुनै दोष छैन। उहाँहरूलाई कसैले अहई दिन्छ, त्यसैअनुसार उहाँहरू चल्नुहुन्छ। तपाईंमाथि पनि जातीय राजनीति गरेको आरोप छ। चुनावमा यादवहरूलाई मात्रै छानीछानी टिकट दिनुभयो भन्ने आरोप छ नि ? यो सत्य हो र ? कसैले आरोप लगाउँदैमा हुन्छ ? फेसबुक र अनलाइन चलाउनेहरूले यस्तो आरोप लगाइरहेका छन। सप्तरी १ मा नवलकिशोर साह उठायौं। नवलकिशोर यादव भनेर लेखे। प्रमोद साह उठायौं। प्रमोद यादव भनेर लेखेँ। अन्य जातिका नेताहरूलाई टिकट दिँदा पनि यादव टाइटल राखिदिएर फेसबुकमा प्रचार गर्छन्। अरूको तुलनामा हाम्रो पार्टी बढी समावेशी छ। निर्वाचनमा हामीले उठाएका ८१ जनाको अनुहार हेरौं न। कति समावेशी टिम छ। अर्कोकुरा, जहाँ जुन समुदायको बाहुल्यता छ, नेतृत्व पनि त्यो समुदायकै छ भने त्यसलाई कुन पार्टीले खेदेको छ ? बाबुराम भट्टराई किन अलग हुनुभयो त पार्टीबाट ? बाबुरामजीले सल्लाह गरेरै जानुभएको हो। म अब पार्टी बनाएर, संगठन गरेर बस्न सक्दैन, अर्कै बाटो हिडँ्छु भनेर उहाँले भन्नुभएको हो। बाबुरामले त तपाईंलाई प्रधानमन्त्री बनाउने सपनासहित पार्टी एकता गरेको थिएँ भन्नुहुन्थ्यो नि ! उहाँ एक्लोले जितेर मात्रै अर्कालाई प्रधानमन्त्री के बनाउनुहुन्थ्यो ? (हाँस्दै)। प्रधानमन्त्री बनाउन बहुमत चाहिन्छ। त्यसकारण उहाँको कुरा गफ मात्रै हो। अर्कोकुरा बाबुरामजी कहाँ टिक्नु भाछ र ? सुरुमा जनमोर्चा, त्यहाँबाट चौथो महाधिवेशन, त्यसपछि प्रचण्डजीसँग, त्यसपछि उहाँले आफैंले पार्टी बनाउनुभयो, त्यो पनि लथालिंग भयो। अनि हामीसँग हिँड्नुभयो। यहाँबाट पनि हिँड्नुभयो। अहिले माओवादीको शरणमा पुग्नुभयो। सुरुदेखि यहाँ सत्ता गठबन्धनसँग नजिक हुनुहुन्थ्यो। के कारणले छोड्नुभयो ? सत्ता गठबन्धन बनाएकै हामीले हो। सिटको तालमेल मिलेन। छोड्यौ। जसले घर बनायो उसैले ओत नपाएको हो र ? त्यो घर थिएन। पाँच पार्टी ओत लागेको मात्रै हो। त्यहाँ एडजष्ट हुन सकेन। आफ्नो बाटो लाग्यौं। त्यो कुन ठूलो कुरो हो र ? त्यहाँ लगन गाँठो बाँधिएको थियो र ? गठबन्धनमा जम्मा एक सिटको कुरा नमिल्दा तपाईं एमाले तिर तालमेल गर्न जानु भयो भन्ने आरोप छ ? सिटको मात्रै कुरा होइन्। हाम्रो पार्टीलाई राष्ट्रिय पार्टी हुन नदिने षड्यन्त्र गठबन्धनभित्रै भयो। हामीलाई त ध्वस्त पार्ने षड्यन्त्र नै भयो। जस्तो स्थानीय चुनावमा हामी गठबन्धनमा थियौं, तर हाम्रा सबै उम्मेदवारलाई छानीछानी हराइयो। त्यतिबेला विराटनगर, कलैया, जनकपुर, वीरगन्ज, नेपालगन्जका हाम्रा उम्मेदवार मात्रै हराइयो। राष्ट्रियसभामा पनि हाम्रा उम्मेदवारले मात्रै हारे। गठबन्धनमा सिट एजेष्टमेन्ट पनि भएन, हामीलाई सिध्याउने घेराबन्दी पनि भयो। त्यसकारण गठबन्धनको चक्रव्युहबाट निस्केका हौं। भनेपछि, स्थानीय चुनावमा कांग्रेस र माओवादीले तपाईंलाई घात गर्यो ? त्यति मात्र होइन। राष्ट्रियसभाको चुनावमा पनि हामीसँग भएको समझदारीप्रति पूरा गरेनन्। त्यो त रिजल्टले देखाइरहेको छ नि ! संविधान निर्माणदेखि नै एमाले वा एमालेको नेतृत्वसंग तपाईं असहमति राख्दै आउनुभएको थियो। एकाएक अहिले एमालेसंग चुनावी तालमेल गर्नुभयो नि ! सहमतिअसहमति आआफ्ना ठाउँमा छन। भोट लेनदेनमा त एमालेसँग हाम्रो असहमति होइन् नि। संविधान, आर्थिक, राजनीतिक मामिलामा हाम्रो असहमति हो। चुनावमा यताको भोट उता र उताको भोट यता हाल्न के को असहमति ? केही सीटमा एमालेले हामीलाई हाल्छ, केही सीटमा हामीले उहाँहरूलाई हाल्छौं। एमालेसँग भोट लेनदेन मात्रै हो ? एमालेसँग चुनावी तालमेल र सहकार्यमा छौं। यो सफल भयो भने भविष्यमा अगाडि पनि बढ्न सकिन्छ। फिल्डमा त एमालेसँग तालमेल राम्रो देखिँदैन नि ! कांग्रेसले हामीमाथि गोली हानेको होइन। सबैभन्दा बढी मधेस आन्दोलनमा दमन त कांग्रेस नेतृत्वकै सरकारले गरेको हो नि ! प्रचण्डजी प्रधानमन्त्री भएको बेला पनि दमन भएको हो। कसले हामीलाई बक्सिस गर्या छ र ? राजनीतिमा बिचित्र हुँदोरहेछ। शेरबहादुरजीले प्रचण्ड र बाबुरामजिको टाउकोको मूल्य तोक्या हो नि ! प्रचण्डजीहरूले सरकारमा रहेकाहरूको टाउको छिनाउने निर्णय गर्या हो। आज ती दुइटा एक ठाउँ छन्। हामीले एमालेसँग अलिअलि भोट लेनदेन गर्या हो, (हाँस्दै)। हामीले के गलत गरेका हौं र ? के अचमको कुरा भयो र ? सत्तागठबन्धनमा तपाईंलाई बाहिर पठाएर लोसपालाई भित्र्याउने षड्यन्त्र पो थियो कि ? उहाँहरूलाई त्यति दोष दिइराख्न जरुरी छैन। हामी आफैं निस्केका हौं। हामी निस्किने बेलामा लोसपा एमाले अध्यक्ष केपी ओलीसँग वार्ता गरिरहेको थियो। हामी वालुवाटारबाट निस्किनेबित्तिकै बालकोटबाट दौडेर लोसपा बालुवाटार छिरेको सत्य हो। नागरिकताका विषयमा मैले गरेको सम्झौताबाट २२ लाखले पहिलो चरणमा र ९ लाखले दोस्रो चरणमा नेपाली नागरिकता पाएका छन्। पछि केही बाँकी रहेका थिए। लोसपा त्यसरी किन दौडेको होला ? अबसर। एकाध सिट आइहाल्छ कि भन्ने होला। त्यसबाहेक अरू केही होइन्। चुनावपछि लोसपाको सम्भावना के देख्नुहुन्छ ? लोसपामा लागेका नेताहरूले नै लोसपा बिर्सने छन्। चुनावपछि उहाँहरू अरूअरू पार्टीतिर धाउनु हुनेछ। सद्भावनाकै जस्तो हालत हुनेछ। ५,६ सिटमा चुनाव लडेर के हुन्छ ? कुनै बेलाको प्रभावशाली सद्भावना मधेसबाटै हरायो नि ! सद्भावनाले उठाएका मुद्दा हराएका छैनन्। गजेन्द्रनारायणपछिका नेताहरूले संगठित शक्तिको रुपमा पार्टीलाई अगाडि बढाउन सकेनन्। सडकमा रहँदा मधेसको मुद्दा उठाउने तर सत्तामा गएपछि बिर्सने गरेका कारण मधेस केन्द्रित दल कमजोर भएका हुन कि ? आन्दोलनको मुद्दा र सरकार सञ्चालनको स्प्रिट मा फरक हुन्छ। आन्दोलनमा परिवर्तन र अधिकारको मुद्दा प्रभावकारी हुन्छ। सरकारमा गएपछि कार्यान्वयन गर्नुपर्ने हुन्छ। कार्यान्वयनमा धेरै कठिनाइहरू आउँछन्। कहिलेकाहीँ बिचलन पनि आउँछ। जनयुद्धकालमा माओवादीले उठाएका, झापा आन्दोलनमा मालेले उठाएको (अहिलेको एमाले) ले उठाएका मुद्दा उस्तैउस्तै छन त ? छैनन्। अनि हाम्रो मात्रै कसरी उस्तै उस्तै रहन्छन त ? समय सन्दर्भमा हाम्रै मुद्दाले निरन्तरता पाएको छ। हामीले मधेस आन्दोलनताका उठाएका संघीयता, गणतन्त्र, समावेशीता, मधेसी जनतालगायतका शोषित वर्गको प्रतिनिधित्व र पहिचानको सवाल आज पनि अगाडि बढेकै छन्। संविधान संशोधनको मुद्दा हराइसकेको हो ? कसरी हराउँछ ? संविधान संशोधन नगरिकन त मुलुक अगाडि बढ्दैन। त्यो कुरा त सबैले रियलाइज गरेका छन्। सातवटा प्रदेश नै धेरै भए, आर्थिक रूपमा थेग्न नसक्ने भए भनेर प्रश्न उठिरहेको बेला तपाईं फेरि १० प्रदेशको कुरा गर्दै हुनुहुन्छ ? आर्थिक रूपले थेग्न नसक्नु भनेको दरिद्रता, गरिवी र पिछडापन न हो। भोलि गएर कसैले बहुदल थेग्न सकिँदैन भन्ला। पछि गणतन्त्र थेग्न सकिँदैन भन्लान। थेग्न सक्नेसँग यसको अर्थ कसरी रह्यो ? थेग्न सकिँदैन भने सबै सीडीओहरूलाई हटाइदिउन। कामै छैन। जिल्लास्तरीय निकायहरू हटाइदिऔं। त्यसले ठूलो खर्च बच्छ। त्यसले सबै प्रदेशलाई धान्न दिन्छ। अनावश्यक संरचना खडा गरेर अनुउत्पादित क्षेत्रमा खर्च गरेर बजेट घाटा देखाउने अनि दोष संघीयतालाई दिने ? गल्ती आफ्नो दोष अर्काको ? संघीय प्रणाली दोषी भएको भए संसारको सबैभन्दा गरिब देश अमेरिका हुन्थ्यो। हाम्रो देशमा लामो समय एकात्मक प्रणाली रह्यो। यो सबैभन्दा समृद्ध देश हुन्थ्यो होला नि ! किन भएन ? किन स्वीटजरल्याण्ड सम्पन्न देश भयो ? किन ब्राजिल बलियो भएर ल्याटिन अमेरिकामा अगाडि आयो ? झन्डै चार हजार जाति उपजाति भएको भारतलाई एउटै सूत्रमा बाँध्ने संघीयता होइन् ? हामीले जे कल्पना गरेका थियौ, त्यस अनुरुप संघीयताको प्रयोग भएन। गाडीघोडा र सुविधामा मात्रै केन्द्रीय भए जस्तो लाग्दैन ? अहिलेको संघीयताको संरचना नै गलत छ। गलत संरचना खडा गरेर राम्रो परिणाम कहाँबाट आउँछ। प्रदेसहरूलाई के अधिकार छ ? न अधिकार छ न पुलिस प्रशासन छ। मन्त्री त छ, त्यो पनि अर्काको पुलिसले सुरक्षा दिइरहेको छ। न स्रोत छ, न साधन छ। कानुन पनि छैन। अनि तिनले काम गरेनन् भन्नु त लाजमर्दोस्थिति होइन र ? अहिलेको निर्वाचन प्रणालीले चुनाब नै लडन नसकिने भयो भन्ने धेरै नेताहरूको गुनासो सुनिन्छ। यसमा सुधारको आवश्यक्ता भइसकेको हो ? हामी पूर्णसमानुातिक निर्वाचन प्रणालीका पक्षमा छौं। यो निर्वाचन प्रणालीले जातीय, समुदाय विभेदलाई अन्त्य गर्न सक्दैन। राजनीतिक स्थिरता पनि दिनसक्दैन। नागरिकताको मुद्दा कहाँ पुग्यो ? नागरिकता पनि हाम्रो प्रमुख मुद्दा हो। नागरिकताको समस्या समाधान गर्न कानुनको आवश्यकता छ। मधेस आन्दोलनपछि धेरैको नागरिकता समस्या हल पनि भएको छ। नागरिकताका विषयमा मैले गरेको सम्झौताबाट २२ लाखले पहिलो चरणमा र ९ लाखले दोस्रो चरणमा नेपाली नागरिकता पाएका छन्। पछि केही बाँकी रहेका थिए। अहिलेको संविधानले जन्मसिद्ध नागरिकका सन्तानलाई कानुन बनाएर नागरिकता दिने भनेको छ। त्यो कानुन नबनेका कारणले समस्या अल्झेको हो। संसद्ले पास गरेकै हो। राष्ट्रपतिले त्यसलाई खुरुखुरु अनुमोदन गरे भइगो नि ! त्यसको दोष पनि हामीलाई नै दिने ? यो विधेयक प्रमाणीकरण भए विदेशीले नागरिकता लिन्छन् भन्ने हल्ला चलाइएको छ नि ! म सोध्न चाहन्छु नेपालमा कति भारतीयले नागरिकता लिएका छन् ? कति नेपाली भारतीय नागरिक भएका छन् ? एउटा आँकडा निकालौं। त्यसको आंकडा अनुसार कुरा गरौं न। अर्को कुरा भारतीयले किन नेपाली नागरिकता लिने ? न यहाँ बढी अवसर छ, न यहाँ बढी सुविधा छ। न यो कुनै विकास भएको ठाउँ हो। केका लागि लिने ? आफूलाई राष्ट्रवादी हुँ भन्छन, छोराछोरीलाई डीभी भराएर अष्ट्रेलिया र अमेरिकाको नागरिक बनाउन चाहन्छन्। ती के का राष्ट्रवादी ? कांग्रेसले गत निर्वाचनमा प्रत्यक्षमा २३ वटा जितेको थियो। हिम्मत थियो भने एक्लै चुनाव लड्नुपर्थ्यो। मधेस मुक्तिको कुरा गर्ने सीके राउत संग प्रतिस्पर्धा गर्दै हुनुहुन्छ नि ! सिके राउतको कुन आन्दोलन थियो ? कुन आन्दोलनबाट आएको ? कहिले आन्दोलन थियो ? उनले त देश तोडेर अर्को देश बनाउँछु भनेर आन्दोलन गरेको होइन ? खै त त्यो आन्दोलन ? आन्दोलन नै नभएको विषयलाई आन्दोलन बनाइदिएर हुन्छ ? निर्वाचन प्रतिस्पर्धा त छ नि ! राजनीतिमा प्रतिस्पर्धा नराम्रो कुरो हो र ? लोकतन्त्रका लागि हामी लड्यौं। निरंकुश पञ्चायत व्यवस्था फाल्यौं। बहुदलीय व्यवस्था ल्यायौं। गणतन्त्र ल्यायौं केका लागि ? प्रतिस्पर्धात्मक लोकतान्त्रिक प्रणाली अगाडि बढोस् भनेर होइन र ? जनताका लागि काम गरेको छु। जनताको अधिकारका लागि लड्या छु। जनताले मलाई जिताउँछन्। कांग्रेसले पहिलो पार्टी हुने घोषणा गरेको छ, तपाईंहरूको पोजिसिन के हुन्छ ? कांग्रेसले गत निर्वाचनमा प्रत्यक्षमा २३ वटा जितेको थियो। हिम्मत थियो भने एक्लै चुनाव लड्नुपथ्र्यो। अनि फस्ट हुन्थ्यो। आफू खुट्टा टेकेर हिँड्न नसक्ने कांग्रेस अर्काको वैशाखीमा चल्ने के को फस्ट ? आफ्नो खुट्टाले दौडियो भने न फस्ट हुन्छ। हाम्रो पार्टीको पोजिसन एकदम राम्रो हुन्छ। अबको निर्वाचनबाट जसपाको स्थान के हुन्छ ? हामी धेरै सिट जित्दैछौं। अहिलेको भन्दा दोब्बर तेब्बर आउँछ। निर्वाचनको परिणामसम्म धैर्यताका साथ पर्खिनुस्। चुनावपछि सत्तागठबन्धन के होला ? यो गठबन्धन चुनावपछि सिद्धिन्छ। सबै आ आफ्नो बाटो लाग्छन्।"
भोट चाहिए मल देऊ,"परासी : निर्वाचन नजिकिँदै गर्दा उम्मेदवार मतदातासँग भेटघाट, घरदैलो, आमसभासहित प्रचारमा व्यस्त छन्। चुनावी एजेन्डा लिएर मत मागिरहेका छन्। नवलपरासी२ मा मत माग्न पुगेका उम्मेदवारसँग मतदाताले पहिला आफूहरूलाई मल र जग्गा स्वामित्वको लालपुर्जा उपलब्धको प्रतिबद्धता जनाउनुपर्ने सर्त राखेका छन्। उम्मेदवारका अधिकांश एजेन्डा भने पुरानै छन्। रामग्राम नगरपालिका१४ को ऐंचावल पुगेका नेपाली कांग्रेस उम्मेदवार देवेन्द्रराज कँडेलसँग आँगनमा राखेको धान देखाउँदै मतदाताले मल नपाउँदा उब्जनीमा कमी आएको भन्दै अब मल पाइन्छ कि पाइँदैन भन्दै प्रश्न गरे। उत्तरमा कँडेलले भने पहिलाभन्दा मलका लागि अहिले सहज बन्दै गएको छ। फास्ट ट्र्याकबाट मल ल्याउन टेन्डर भइसकेको छ। अब किसानले धेरै समस्या झेल्नु पर्दैन। आफ्नै देशमा मल कारखाना नभएसम्म अरूको भर पर्नुले सरकारी अनुदानमा कारखाना राख्ने उद्योगीलाई प्रोत्साहन गर्न कार्यक्रम ल्याइने उनले दाबी गरे। सुनवल र रामग्राम नगरपालिका तथा पाल्हीनन्दन र सरावल गाउँपालिकाको तीन वटा वडा पर्ने यस क्षेत्रका ८० प्रतिशत नागरिक आश्रित छन्। तराई क्षेत्रमा पुगेका उम्मेदवारसँग मतदाताले मलको समस्या राखे भने राजमार्ग क्षेत्रमा पुगेकासँग लालपुर्जाको समस्या राखे। ४० हजारभन्दा बढी अव्यवस्थित र सुकुम्बासी भूमिहीनहरू छन्। जसमा सुनवल नगरपालिकामा सबैभन्दा बढी यो समस्या छ। सुकुम्बासी बस्तीमा मत माग्न पुगेका कँडेलले भूमिहीन सुकुम्बासी तथा अव्यवस्थित बसोबासी समस्या समाधानका लागि गठबन्धन सरकारले आयोग गठन गरेर जिल्लामा काम गर्न पठाएको केही समयमै निर्वाचन आचारसंहिता लागेकाले काम हुन नसकेको र चुनावपछि समस्या समाधान हुने आश्वासन दिए। मत माग्न पुगेका कँडेलले मात्र होइन उनीसँग प्रमुख प्रतिस्पर्धीका रूपमा देखिएका एमालेका दीपेन्द्र अधिकारी र राप्रपाका उम्मेदवार धु्रवबहादुर प्रधानसँग पनि मतदाताले मल र पुर्जाकै समस्या राखे। यस क्षेत्रबाट १० दल र ८ स्वतन्त्र गरी १८ जनाले प्रतिनिधिसभा सदस्यमा उम्मेदवारी दिएका छन्। एमाले उम्मेदवार अधिकारी र राप्रपा उम्मेदवार प्रधानले पनि किसानको मल र सुकुम्बासीको पुर्जाका लागि पहल गर्ने बताएका छन् । कांग्रेसलाई सत्ता गठबन्धनको साथ छ। एमालेले जसपासँग गठबन्धन गरेको छ । राप्रपाले लोसपासँग तालमेल गरेर चुनावी प्रतिस्पर्धामा उत्रिएका छन्। तीन पटकसम्म यस क्षेत्रबाट चुनाव जिताएको भन्दै कांग्रेस उम्मेदवार कँडेलसँग मतदाताहरूले अहिलेसम्म गरेका कामको फेहरिस्त र आगामी योजनाका बारेमा जिज्ञासा राखेका थिए। मतदातासँगको उत्तरमा कँडेलले महेशपुर भन्सारलाई ठूलो भन्सार स्थापनादेखि महेशपुर, भुताहा सडक निर्माण, अन्य ठूला सडक र पूर्वाधारलगायतका काम सम्पन्न भएको र विकासका लागि तय गरेका एजेन्डा प्रस्तुत गरेका थिए। कँडेलले यस क्षेत्रबाट यो सँगै ६ पटक चुनाव लडेका हुन्। जसमा तीन पटक जितिसकेका छन्। किसान र सुकुम्बासीका स्थानीय समस्याबाहेक मतदाताहरूले सडक, विद्युत्लगायतका काम प्रदेश र स्थानीय सरकारबाट हुन थालेको भन्दै स्थानीय स्तरमै रोजगारी सिर्जना, प्राविधिक शिक्षा, सुविधा सम्पन्न अस्पताल निर्माणलगायतका समस्या सम्बोधन गर्न घरदैलो र चुनावी कार्यक्रममा सहभागी भएका उम्मेदवारसँग माग गरेका थिए। तर उम्मेदवारहरूको चुनावी एजेन्डामा भने पूर्वाधार, सडक निर्माण र विद्युत्लगायतलाई बढी प्राथमिकतामा राखेका छन्।"
पार्टीविरुद्ध गतिविधि गर्ने समाजवादीका पाँचजना कारबाहीमा,"काठमाडौं : नेकपा एकीकृत समाजवादीले पार्टीविरुद्ध गतिविधि गरेको भन्दै पाँचजनालाई कारबाही गरेको छ। उनीहरुलाई पार्टीको साधारण सदस्य समेत नरहनेगरी निष्कासित गरेको हो। पार्टीबाट निष्कासित हुनेमा देवीलाल थापा, आदीप्रसाद न्यौपाने,नन्दराम रोकाया,रतनबहादुर रोकाया र धर्मराज रावल रहेका छन्। उनीहरुले पार्टी विरोधी शक्तिहरुसँग साँठगाँठ गर्दै, पार्टीविरुद्ध षडयन्त्रमा संलग्न रहेको समाजवादीको ठहर छ। निष्कासित भएकाहरु जुम्ला र कर्णाली प्रदेश कमिटीको विभिन्न जिम्मेवारीमा रहेकाहरु हुन्। पार्टीको विधानको धारा ६४ (क) १,२३४५६ र ११ बमोजिम निष्कासन गरिएको पार्टीका महासचिव डा बेदुराम भुसालले जानकारी दिए।"
राष्ट्रपति भण्डारी आज आइसल्याण्ड जाँदै,काठमाडौं : राष्ट्रपति विद्यादेवी भण्डारी जनगणतन्त्र आइसल्याण्डको औपचारिक भ्रमणमा जाँदैछिन। राष्ट्रपति भण्डारी १८ सदस्यीय नेपाली प्रतिनिधिमण्डलको नेतृत्व गर्दै साँझ ६ बजे कतार एयरवेजको जहाजमार्फत् त्यसतर्फ प्रस्थान गर्ने परराष्ट्र मन्त्रालयले जनाएको छ। महिला राजनीतिज्ञको विश्वव्यापी सञ्जाल वुमन पोलिटिकल लिडर्स (डब्लुपीएलकार्यक्रममा सहभागी हुन राष्ट्रपति भण्डारी आज त्यसतर्फ जान लागेकी हुन्। राष्ट्रपति भण्डारी कात्तिक २१ देखि २६ गतेसम्म आइसल्याण्डको भ्रमणमा रहने परराष्ट्र मन्त्रालयले जनाएको छ । भण्डारी कात्तिक २६ गते बिहान ७ :३० बजेतिर स्वदेश फर्किने कार्यतालिका छ।
निर्वाचन बहिष्कार गर्ने नेकपा मसालको घोषणा,"बागलुङ : नेपाल कम्युनिष्ट पार्टी (मसाल) ले आगामी मंसिर ४ गते हुने आम निर्वाचन बहिष्कार गर्ने निर्णय गरेको छ । मसालको हालै सम्पन्न बैठकले निर्वाचनमा सहभागी नहुने र जनतालाई चुनावमा भाग नलिन अनुरोध गर्ने निर्णय गरेको हो । मसालले संसदीय व्यवस्थाको अन्त्य गरी जनताको जनवादी व्यवस्था स्थापना गर्नुपर्ने माग गर्दै प्रतिनिधिसभा तथा प्रदेशसभा निर्वाचनमा सहभागी नहुने निर्णय गरेको पत्रकार सम्मेलनमा प्रवक्ता रेशम गिरीले बताए । उनले निर्वाचनमा सहभागी नहुने गरी जनतालाई अपिल गर्न जिल्लाव्यापी पर्चा वितरण, घरदैलो अभियान, भेट, कोणसभा, अन्तरक्रिया जस्ता कार्यक्रम सञ्चालन गरिने बताए । नेकपा मसालले राष्ट्रियता र जनजीविकाको पक्षमा परिणाममुखी जनसंघर्ष सञ्चालन गर्ने, पार्टीलाई उत्पादन कार्यमा जोड्ने, जनसंघर्षमा पार्टीको नेतृत्वदायी भूमिका खेल्नेलगायतका निर्णय गरेको जनाएको छ ।मसालले निर्वाचनमा सहभागी नहुनका लागि क्रान्तिकारी माओवादी, नेकपा बहुमत, कम्युनिष्ट पार्टी माओवादीसँग सहकार्य गर्ने निर्णय गरेको प्रवक्ता गिरीले बताए । उनले निर्वाचन बहिष्कार गरेको नेकपा माओवादी विप्लव समूहसँग भने समन्वय नगर्ने निर्णय गरेको जनाए ।"
बझाङमा विप्लवका तीन नेता कार्यकर्ता पक्राउ,"बझाङ : बझाङमा निर्वाचन बिथोल्ने गतिविधिमा संलग्न रहेको भन्दै विप्लव नेतृत्वको नेकपाका तीन जना नेता कार्यकर्तालाई प्रहरीले पक्राउ गरेको छ। सदरमुकाम चैनपु्र अदालत नजिक आसन्न मंसिर ४ को प्रतिनिधिसभा र प्रदेशसभा सदस्य निर्वाचन लक्षित गरेर जनतालाई भड्काउने गतिविधिमा संलग्न रहेको भन्दै विप्लव नेतृत्वको नेकपाका बझाङ र बाजुरा जिल्लाका इन्चार्ज अखिल क्रान्तिकारीका केन्द्रीय सदस्य कमल थापा, विकास जप्रेल र जनक नामका अर्का कार्यकर्ता पक्राउ परेका हुन्। उनीहरूले मंसिर ४ को निर्वाचनलाई सशक्त ढंगले बहिस्कार गरौं। एमसीसीका मतियारलाई मतदान नगरौं लगायतका पोष्टर बजारभर टाँसिरहेका थिए। यसअघि आइतबार साँझ नेपाल कम्युनिष्ट पार्टीका ६० जनाको उपस्थितिमा राँके जुलुस पनि गरिएको थियो। पटकपटक जनतालाई झुक्याउँदै सत्तामा गएका सबैले संसद विघटनदेखि भूमि बेचिखाने गरेको र एमसीसी जस्तो राष्ट्रघाति सन्धी पास गरेर नेपाललाई युद्धको रण मैदान बनाउन खोजेको भन्दै फेरि पनि देशमा यस्तै हर्कत दोहोरिने भएकाले निर्वाचन खारेजीको माग गरिएको नेपाल कम्युनिष्ट पार्टी विप्लवले जनाएको छ। एमसीसी मतियारहरूलाई चुनाव प्रणालीमा सहभागी गराई देशलाई भड्खालोमा हाल्ने काम भएको भन्दै विप्लव नेतृत्वको नेकपाले आज राँके जुलुस निकालेको बताइएको छ। देशमा राष्ट्रघाती सम्झौता गर्ने दलहरूलाई मतदान गर्न नहुने विप्लव नेतृत्वको नेकपाको भनाइ छ। यता पक्राउ परेका उनीहरूलाई अनुसन्धानका लागि वडा प्रहरी कार्यालयमा राखिएको र गृह मन्त्रालयको आदेश अनुसार प्रक्रिया अगाडि बढाइने वडा प्रहरी कार्यालय चैनपुरले जनाएको छ।"
"गठबन्धनका नेताले अहिले एउटै माला लगाएका छन्, मंसिर ४ पछि चुँडिन्छ : कैलाश ढुङ्गेल","रामेछाप : नेकपा एमाले केन्द्रीय सदस्य कैलाश ढुङ्गेलले मङ्सिर ४ को निर्वाचन दुई ध्रुवबीचको लडाइँ भएको बताएका छन्। नेकपा एमाले रामेछाप निर्वाचन परिचालन कमिटी रामेछापले सोमबार उमाकुण्ड गाउँपालिका३ कुभुकास्थलीमा आयोजना गरेको चुनावी कोण सभामा बोल्दै ढुङ्गेलले एकातिर कांग्रेसको झण्डा मुनि गठबन्धनका दल र अर्कोतिर एमाले चुनावी मैदानमा रहेको बताएका हुन्। प्रतिनिधि सभामा उम्मेदवारसमेत रहेका ढुङ्गेलले गठबन्धन दलका नेता अहिले एक देखिएपनि उनीहरूको एकता धेरै नटिक्ने प्रष्ट पारे। अहिले एउटै माला लगाएका छन्, मङ्सिर ४ पछि त्यो माला चुँडिन्छ, गठबन्धनका नेताबीच बोलचाल बन्द हुन्छ, आफ्ना प्रतिस्पर्धीलाई संकेत गर्दै उनले भने। बागमती प्रदेशमा पूर्व आर्थिक मामिला तथा योजनामन्त्रीसमेत रहेका ढुंगेलले भने, एमालेको झोलामा नयाँ नेपालको योजना छ, गठबन्धनका उम्मेदवारको झोलामा तासको ठेली छ, झोलामा हात हालेर तास निकाल्छन्, एकछिन खेल्छन्, रमाइलो गर्छन्, सकिन्छ। एमाले सधैँ जनताको बीचमा रहेको पार्टी भएकोले चुनावमा धेरै दौडधुप गरिरहनु नपर्ने उनले बताए। अहिले गठबन्धनका उम्मेदवारहरू एमालेको चिट चोर्न दौडधुपमा लागेका ढुङ्गेलले टिप्पणी गरे। उनले गठबन्धन दलका उम्मेदवारलाई विकासमा बहस गर्न टेबलमा आउन चुनौतीसमेत दिए। नेकपा एमाले बागमती प्रदेश सचिवालय सदस्य शान्तिप्रसाद पौडेलले एमाले देश विकासको आधार स्तम्भ तयार गर्ने पार्टी भएको बताए। उनले एमालेले ल्याएको विकास अवधारणा कार्यान्वयनको लागि पनि एमालेकै सरकार आवश्यक रहेको स्पष्ट पारे। प्रदेश सभाका निर्वाचन क्षेत्र नम्बर १ का उम्मेदवारसमेत रहेका पौडेलले भने, जसको नीति, उसैको नेतृत्व आवश्यक छ। उनले नेपालमा सामाजिक सुरक्षा भत्ताको अवधारणा नेकपा एमालेले नै ल्याएको बताए। मनमोहन अधिकारीले ल्याएको एक सय रुपैँयाको सामाजिक सुरक्षा भत्ता अहिले ४ हजार पुर्याइएको छ। पौडेलले थपे, सामाजिक सुरक्षा भत्ता एमाले ५ हजार पुर्याउन चाहन्थ्यो, तर एमाले सरकार ढालियो। उनीहरुले एमालेको सरकारको पालामा गरेको काम जनतासमक्ष पुर्याउन समेत नेता कार्यकर्तालाई निर्देशन दिए।"
सुरक्षित मतदान र विश्वसिलो मतपरिणाम आउनेमा ढुक्क छौं : प्रमुख निर्वाचन आयुक्त,"काठमाडौं : प्रमुख निर्वाचन आयुक्त दिनेशकुमार थपलियाले निर्वाचन आयोग सुरक्षित मतदान, सुरक्षित मतगणना र विश्वसिलो मतपरिणामको लक्ष्यका साथ निर्वाचनको सम्पूर्ण तयारीमा जुटेको बताएका छन्। आगामी मङ्सिर ४ गते हुने प्रतिनिधिसभा र प्रदेशसभा सदस्य निर्वाचनका लागि निर्वाचन आयोगमा आजदेखि सुरु भएको संयुक्त निर्वाचन सञ्चालन केन्द्र (जेइओसी) को शुभारम्भ गर्दै प्रमुख आयुक्त थपलियाले निर्वाचनको तयारीका क्रममा सामग्री र जनशक्ति व्यवस्थापन, सुरक्षा प्रबन्ध र अनुगमनको सुक्ष्म विश्लेषण गरेर तत्काल सम्बोधन गर्नुपर्ने विषयमा संयन्त्र विकास गरिएको बताए आयोगले आजदेखि नै विकट पहाडी जिल्लाका मतदान केन्द्रहरुमा कर्मचारी खटाउन सुरु गरेको जानकारी दिँदै केन्द्रले उनीहरुसँगको समन्वयमा काम गर्ने बताएयो । आवश्यक पर्दा केन्द्रले तत्तकाल निर्णय गर्नुपर्ने उल्लेख गर्दै उनले केन्द्रमा खटिने कर्मचारीहरु आयोगप्रति उत्तरदायी हुने बताए। आयोगले आजैदेखि वडास्तरमा मतदाता शिक्षा कार्यक्रम पनि शुरु गरेको जानकारी दिँदै प्रत्येक ठाउँमा सामाजिक परिचालक पुगे वा नपुगेको सूचना नने तथा आवश्यक पर्दा निर्वाचन सुरक्षा र निर्वाचनसँग सम्बन्धित विषयमा तत्काल निर्णय लिनुपर्ने बताउनुभयो । उनले नवस्थापित केन्द्रले मतदानस्थलसम्म सिधैं र नियमित सम्पर्क राख्नुपर्ने, खटिएका कर्मचारी सम्बन्धितस्थलमा पुगेनपुगेको जानकारी लिने, वडास्तरमा जारी मतदाता शिक्षा सञ्चालनको अवस्था बुझ्ने, आचारसंहिता परिपालनामा आवश्यकता अनुसार सघाउने, जिल्लास्थित निर्वाचन कमाण्ड सेलसँग समन्वय बढाउने तथा मतदानपछि मतपेटिका र गणनाको सुरक्षालगायतका विषयमा आवश्यक समन्वय र सहयोग गर्नुपर्ने कार्यादेशबारे स्पष्ट पारे। आयोगका सचिवको संयोजकत्वमा रहने केन्द्रमा गृह मन्त्रालयका सहसचिव, नेपाली सेना, नेपाल प्रहरी, सशस्त्र प्रहरी बल, राष्ट्रिय अनुसन्धान विभागका रापत्राङ्कित प्रथम श्रेणी वा सो सरहका नेतृत्व तथा आयोगका आवश्यक कर्मचारीहरु रहने छन् । निर्वाचन सुरक्षा व्यवस्थापन (पहिलो संशोधन) निर्देशिका, २०७९ तथा निर्वाचन अनुगमन (पहिलो संशोधन) निर्देशिका, २०७९ अनुसार स्थापित केन्द्रले देशभर निर्वाचनबारे भइरहेका व्यवस्थापन, सुरक्षा र अनुगमनका कामलाई अझ प्रभावकारी बनाउन समन्वय बढाउने विश्वास गरिएको छ ।"
जथाभावी गर्ने ठूला दललाई संसदमा पुगेर खबरदारी गर्छौं : पशुपति शम्शेर,"परासी : राष्ट्रिय प्रजातन्त्र पार्टी (राप्रपा) का वरिष्ठ नेता पशुपति शम्शेर जबराले जथाभावी गर्ने ठूला दललाई चुनावपछि संसदमा पुगेर खबरदारी गर्ने बताएका छन्। उनले संसदमा आफ्नो पार्टीको बलियो उपस्थिति हुनेसमेत दावी गरेका छन्। नवलपरासी पार्टी कार्यालयले सोमबार परासीमा आयोजना गरेको अगुवा कार्यकर्ता भेलालाई सम्बोधन गर्दै नेता जबराले राजनीतिक दलहरूले मनपरी गरेकाले यस पटक राप्रपा संसदमा पुगेर उनीहरूलाई खबरदारी गर्ने बताए। 'मुलुकभरको जनलहरले यो पटक राप्रपा संसदमा जान्छ। त्यहाँ चानचुने उपस्थिति होइन फरक पार्ने उपस्थितिका साथ जान्छौं र खबरदारी गर्छौं', उनले भने। नेपाली जनताले ठूला दललाई मुलुक सुम्पेको नभई राम्रोसँग चलाउन दिएको बताउँदै राणाले देशको भविष्य निर्माण गर्ने महत्वपूर्ण घडी निर्वाचन भएकाले अब जनताले मतमार्फत आफूहरूलाई देश चलाउन दिनेमा ढुक्क रहेको बताए। 'हामी गफ गरेर होइन काम गरेर देशको मुहार फेर्न संसदमा जान जाने छौं। त्यो अभिभारा जनताले हामीलाई दिन लागेका छन्', राणाले भने।"
'संविधानको कार्यान्वयन नहुँदै संघीयता ठीक छैन भन्दै देशलाई अस्थिरतातर्फ लैजान खोजियो',"काठमाडौं : नेपाली कांग्रेसका नेता प्रकाशमान सिंहले जनताको जनजिविका सहज बनाउने र आर्थिक समृद्धिको एजेण्डा नै अहिलेको प्राथमिकता भएको बताएका छन्। सोमबार काठमाडौं क्षेत्र नम्बर १ मा घरदैलो अभियानका क्रममा नेता सिंहले राजनीति स्थिरता कायम गर्दै जनताको जनजिविका र आर्थिक समृद्धिको एजेण्डा अहिलेको प्रमुख प्राथमिकता भएको बताएका हुन्। उनले यसपटकको निर्वाचनमा गठबन्धनलाई बलियो बनाएर संविधानको पूर्ण कार्यान्वयन गर्दै गाउँमा सिंहदरबार नारामा नभइ व्यवहारमा पुराउने दावी गरे। संविधानको कार्यान्वन नहुँदै संघीयता, गणतन्त्र धर्मनिरपेक्षता जस्ता परिवर्तनका विषयहरु ठिक छैन भन्दै देशलाई पुन: अस्थिरतातर्फ लैजान खोजेको उनको आरोप छ । नेता सिंहले जनताको आवश्यकता अनुसार नै घरदैलो अभियानका क्रममा जनताले राखेका गुनासो र समस्यालाई समाधान गर्ने प्रतिबद्धता जनाए।"
बसको ठक्करबाट मोटरसाइकल चालकको मृत्यु,हेटौंडा : मकवानपुरको मनहरीमा यात्रुबाहक बसको ठक्करबाट मोटरसाइकल चालकको मृत्यु भएको छ। मृत्यु हुनेमा मनहरीको नयाँबस्ती बस्ने २९ वर्षीय अबिनाश गोले रहेको जिल्ला प्रहरी कार्यालय मकवानपुरका प्रहरी नायव उपरीक्षक टेकबहादुर कार्कीले जानकारी दिए। सोमबार बिहान पूर्वपश्चिम राजमार्गअन्तर्गत मनहरी गाउँपालिका वडा नम्वर६ सुनाचुरीमा काकडभिट्टाबाट काठमाडौंको लागि छुटेको ५ ख ७९४३ नम्बरको यात्रुबाहक बसले विपरीत दिशाबाट आउँदै गरेको बागमती प्रदेश ०३००३ प ४९३१ नम्बरको मोटरसाइकललाई ठक्कर दिँदा दुर्घटना भएको थियो। दुर्घटनापश्चात् बसका चालक फरार रहेको प्रहरीले जनाएको छ। प्रहरीले घटनाबारे थप अनुसन्धान भइरहेको जनाएको छ।
करिब २९ हजार लिटर घरेलु मदिरा नष्ट,"काठमाडौं : काठमाडौं उपत्यकामा सोमबार करिब २९ हजार लिटर घरेलु मदिरा नष्ट गरिएको छ। जिल्ला प्रहरी परिसर काठमाडौंका अनुसार १६ हजार ५३० लिटर कच्चा पदार्थ र १२ हजार ३५३ लिटर तयारी घरेलु मदिरा बरामद गरिएको थियो। बरामद घरेलु मदिरालाई स्थानीय तहका पदाधिकारी समेतको रोहवरमा नष्ट गरिएको प्रहरीले जनाएको छ। हालैका दिनहरुमा मादक पदार्थ सेवन (मापसे) गरी सवारी साधन चलाई दुर्घटना गराई आफू र अन्य सवारी चालक लगायतलाई क्षति पुर्याउने, झैझगडा गरी समाजमा अशान्ति मच्चाउने, घरेलु हिंसा गर्ने र आफन्तलाई समेत धारिलो हतियार प्रहार गरी ज्यान लिने (जघन्य कसूर) सम्मका कार्य हुन थालेपछि मदिरा बरामद गरिएको प्रहरीले जनाएको छ।"
मंगलबार दिउँसो देशका पहाडी भूभागमा वर्षाको सम्भावना,काठमाडौं : मंगलबार दिउँसो देशका पहाडी भूभागमा वर्षाको सम्भावना देखिएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार देशको पहाडी भूभागका एकदुई स्थानमा हल्का वर्षाको सम्भावना रहेको हो। साथै पहाडी भूभागको केही क्षेत्रमा आंशिक बदली रही बाँकी भूभागमा आंशिक बदलीदेखि मौसम सामान्यतया सफा रहने विभागले जनाएको छ। मंगलबार रातको समयमा देशभर आंशिक बदलीदेखि मौसम सामान्यतया सफा रहनेछ।
नदी दोहन गर्ने उपकरण सिल,नुवाकोट : नुवाकोटमा कानून विपरीत नदीजन्य सामग्री दोहन भइरहेको पाइएको छ। मापदण्ड विपरीत नदीमा उपकरण प्रयोग भएको पाइएपछि जिल्ला प्रशासन कार्यालय नुवाकोटले क्रसरको स्थगत अनुगमन गरेको छ। कानूनविपरीत नदीजन्य सामग्रीको उत्खनन् गरिरहेको सरकारी अधिकारीहरूको टोलीले फेला पारेपछि नुवाकोटको विदुर नगरपालिका ५ गंगटे नजिकै तादी खोला बगरमा रहेको एक क्रसर उद्योगका उपकरणहरू नियन्त्रणमा लिएर सिल गरेको हो। सहायक प्रमुख जिल्ला अधिकारी वेदप्रसाद अर्यालको टोलीले विभिन्न पाँच थान उपकरणहरू नियन्त्रणमा लिएको र प्रहरीले सिल गरेको जिल्ला प्रशासन कार्यालय नुवाकोटले जनाएको छ। मापदण्ड विपरीत नदीजन्य सामग्री उत्खनन् गरेको फेला परेको प्रमुख जिल्ला अधिकारी नारायणप्रसाद रिसालले जानकारी दिए। उनका अनुसार दुई स्थान स्काभेटर र तीन थान ट्रिपर नियन्त्रणमा लिएर प्रहरीले त्यसलाई सिल गरेको छ। मापदण्ड विपरीत तादी खोलाबाट सो क्रसर उद्योगले नदीजन्य सामग्रीको उत्खनन् गरेको अनुगमन टोलीले निष्कर्ष निकालेपछि तत्काल सो क्रसर उद्योग वन्द गरिएको प्रजिअ रिसालको भनाइ छ। उनका अनुसार नियन्त्रणमा लिएर सिल गरिएका यन्त्र उपकरण कानून अनुसार कारवाही गरिने तयारी छ। विदुर नगरपालिकाले पाँच दिनअघि मात्र बर्डस्टोन क्रसर उद्योगलाई नदी उत्खननको अनुमति दिएको थियो। कानून उल्लंघन र अवैध भएपछि सो क्रसर आइतबार अपराह्नदेखि रोकिएको सहायक प्रजिअ वेदप्रसाद अर्यालले बताए। कार्यक्षेत्रभन्दा बाहिर र तोकिएको भन्दा बढी खनेको पाइएपछि तत्कालका लागि बन्द गराइएको प्रजिअ रिसालले जानकारी दिए। कार्यालयले बर्डस्टोन क्रसर उद्योगलाई ३१ दिनका लागि १५ हजार घनमिटर उत्खनन् गर्न अनुमति दिएको थियो। यहि कात्तिक १७ गते क्रसरले पाएको अनुमतिका आधारमा नदी उत्खनन् हुँदै थियो। विदुर नपाले अवैध क्रसरलाई अनुमति दिइएको गुनासो तथा उजुरी आएपछि जिल्ला प्रशासन कार्यालयले आइतबार दिउँसो अनुगमन गरेको थियो।
सन्धिखर्कका कृषकलाई गहुँको बीउ वितरण,"सन्धिखर्क : अर्घाखाँचीको सन्धिखर्क नगरपालिकाले कृषकहरूलाई उन्नत जातको गहुँको बीउ वितरण गर्न सुरु गरेको छ। सन्धिखर्क नगरपालिकाभित्र रहेका कृषकहरूको मागका आधारमा कृषकहरूलाई ५० प्रतिशत अनुदानमा र मूल बीउ ७५ प्रतिशत अनुदानमा उन्नत जातको गहुँको बीउ वितरण गर्न सुरु गरिएको सन्धिखर्क नगरपालिकाका प्रमुख प्रशासकीय अधिकृत खुमलाल भुसालले बताए। कृषकको मागका आधारमा कृषि फर्म, कृषि सहकारी, कृषि समूहमार्फत कृषकहरूलाई उन्नत जातको गहुँको बीउ वितरण सुरु गरिएको हो।"
जनकपुरधाममा जलवायु सम्मेलन,"जनकपुरधाम : जनकपुरको मोनाष्टिक स्कूलले जलवायु सम्मेलनको आयोजना गरेको छ। सम्मेलनलाई नेपालका लागि कतारका राजदूत युसुफ बिन मोहम्मद अल हइलले सम्मेलनको उद्घाटन गरे। उनले विद्यालयले शिक्षा मात्र नभई आगामी पुस्ताका लागि गुणस्तरीय प्रकृति संरक्षण अभिभारा समेत हरेक नागरिक र संघ संस्थाले जोगाउन आवश्यक रहेको बताए। राजदुत हइलले शिक्षा मात्र नभई प्रकृति संरक्षणमार्फत भविष्यको सन्तति जोगाउन सकिए आगामी दिन सुखद हुने संकेत गरे। उनले भने, 'दिनानुदिन प्रकृतिमाथि मानिसहरूले प्रहारले गर्दा वातावरण विनाश हुँदै गएको अवस्थामा बालबालिकाहरूलाई वातावरण संरक्षणको जिम्मेवारी बोध गराइनु व्यवहारिक कन्भेन्सनले ठुलो टेवा पुग्छ।' उनले स्कूल लेभलदेखि नै बालबालिकाहरूलाई प्रकृतिको महत्व, प्रकृति संरक्षणको उपाय, संरक्षणको कारणका बारेमा एक अध्यायय राखे पृथ्वीको जीवजन्तुले पनि राहतको सांस लिने बताए। आइतबार र सोमबार दुई दिन चलेको जलवायु सम्बन्धी वातावरण सम्मेलनमा काठमाडौं, भक्तपुर, तनहु, भैरहवा, सिमरा, हेटौडा, झापा र धनुषा जनकपुर गरि २० वटा विद्यालयका प्रध्यानाध्यापक, शिक्षक एवम् दुई सय विद्यार्थीहरूको सहभागिता थियो। 'भविष्यका सन्तानका लागि प्रकृतिको संरक्षण' नारा दिएर आयोजना गरिएको सम्मेलनमा प्रकृतिको संरक्षण सम्बन्धमा माटाका सामग्री निर्माण र प्रदर्शनीमा प्रतिस्पर्धा गराइएको थियो। प्रतिस्पर्धामा ईस्ट हरिजन स्कूल झापा प्रथम, मोनाष्टिकले दोस्रो र राष्ट्रिय विभूति समुदायिक शिक्षा सदन सिमरा (बारा) तेस्रो स्थान प्राप्त गरेको थियो। यसैगरि कोलेबरेटिभ आर्टस एण्ड कलेजमा मोनाष्टिक स्कूलले प्रथम, धनुषा महेन्द्रनगरको दर्शनिया आरएसके एकेडमी दोस्रो र तेस्रो झापाको फक्तालुंग स्कूलले प्राप्त गरेको मोनाष्टिकका प्रबन्धक निर्देशक डा सोनु साहले जनाए। वक्तित्वकला (स्पीच) प्रतिस्पर्धामा झापाको मोडेल स्कूल प्रथम, मोनाष्टिक सिनियर सि र दोस्रो मोनाष्टिककै जुनियर ए र हेटौंडाको नर्वोदय विद्यालयले प्राप्त गरेको थियो। तेस्रो स्मारिका पब्लिक स्कूल झापाले प्राप्त गरेको छ। अन्तिम विषयवस्तुअन्तर्गत पेपर प्रीजेन्टेशनमा स्मरिका स्कूल झापा प्रथम, नर्वोदय हेटौंडा दोस्रो र मोनाष्टिकले तेस्रो स्थान प्राप्त गरेको छ। सम्मेलनमा कन्भेन्सन च्याम्पियनसीपमा हेटौंडाको नर्वोदयले विजेता बन्न सफल भएको छ।"
नियम विपरित सडकमा शुल्क उठाउँदै महानगर,"काठमाडौं: कुनै आकष्मिक काम परेर न्युरोड छिर्नुहोस, बसन्तपुर, दरबारमार्ग नै जहाँ पनि सजिलै पुग्न सकिन्छ । यदी आफ्नै सवारीमा जानु भएको छ भने अनि तपाइँलाई पिरोल्छ पार्किङको समस्याले । पहिलो त पार्किङ गर्ने ठाउँ पाउन सकस, अनि फेरि पार्किङ शुल्कको । सवारी रोक्नासाथ हातमा मेसिन बोकेका महानगरले ठेक्का दिएका ठेकेदार कम्पनीका कर्मचारी आइहाल्छन्, पाकिङ समय लेखेको बील थमाइहाल्छन् । प्रतिघण्टा दुई पांग्रे सवारीको २० रुपैयाँ र चारपांग्रे सवारीको ५० रुपैयाँ तिर्नुपर्छ । उपत्यकाको धेरै ठाउमा महानगरको यो मनपरी देखिन्छ । सामान किन्न न्युरोड पुगेकी बानेस्वरकी रघुनाथ केसी इन्दचोक असन गएर सामान लिएर आउदा १०० रुपैयाको पार्किङ शुल्क समाउँदै थिए । के सारो महगो हो ? म त अघि भर्खरै गएको नी ? उनले पैसा उठाउँदै हिडेका कर्मचारीसँग प्रश्न गरिन् । महानगर मात्रै हैन सार्वजनिक ठाउँ, बाटोघाटो मा पार्किङ बनाएर धेरै स्थानीय तहले समेत शुल्क उठाएको देखिन्छ । पशुपति मन्दिर परिसर होस या चोभारको चौर, वा अस्पताल परिसर नै किन नहोस सर्वसाधारणले शुल्क बुझाउन परिरहेको छ । जताततै सडकमा पार्किङ चलिरहेको छ । शुल्क उठाइरहेको छ । व्यावसायिक प्रयोजनका लागी बनेका भवनले पार्किङ एरियामा अन्य व्यवसाय सञ्चालन गरे भनेर भत्काउदै हिडेका काठमाण्डौ महानगरका मेयर महानगर आफैँले सडक कब्जा गरेर पार्किङ शुल्क उठाइरहँदा भने मुकदर्शक बनेर हेरिरहेका छन् । के महानगरले सडकमा पार्किङ एरिया बनाएर शुल्क उठाउन मिल्छ ? यो कानून संगत छ ? वा महानगरको मनोमानी ! झट्ट हेर्दा सामान्य देखिन्छ । हामी निरिह बनेर पार्किङ शुल्क तिरेर हिड्छौ । सवारी तथा पैदलयात्रु हिड्नको लागी बनाइएको सडकमा पार्किङ बनाएर ठेकेदार कम्पनीलाई भाडामा दिएर महानगरले शुल्क उठाउनु गैरजिम्मेवारपन हो । काठमाडौं महानगरपालिकाका प्रवक्ता नवीन मानन्धरका अनुसार महानगरले सडकमा बनाइरहेको पार्किङ हटाउने प्रक्रियामा छ । स्थानीय सरकार सञ्चालन ऐन २०७४ अनुसार सडकमा भएको अव्यवस्थित पार्किङ र जाम कम गर्न महानगरले अन्य विकल्प नहुँदासम्म सडकमा पार्किङ शुरु गरेको थियो । जुन गलत हो । मानन्धर भन्छन्, 'महानगरले गर्दै आएको सडकमै पार्किङ पनि हट्नुपर्छ । महानगरले नियम नै मिचेको छ हैन, तर सर्वसाधारणलाई सजिलो हुने गरी अघिल्लो नेतृत्वले पार्किङको ठेक्का दिएको हो । योजना बनाएर हामीले यो छिट्टै हटाउँछौ । कानून विपरीत काम गर्न कसैलाई छुट छैन । ठेकेदारसँग भएको सम्झौताको समय नसकिएकाले तत्काल हटाउन नसकेका हौ । सम्झौताको आफ्नो नियम छ । आवश्यक कानून संशोधन गरेर नै भए पनि विशेष अभियान चनाउँछौँ ।' पार्किङ व्यवस्थित गर्न खुल्लामञ्चमा अन्डरग्राउण्ड पार्किङ योजना बनाइरहेको पनि उनले बताए । यसको डीपीआर बनिरहेको बताउँदै उनले व्यायसायिक भवनमा भएका पार्किङ एरिया सबै खाली गर्ने बताए । सडकमा पार्किङ गरेबापत महानगरले वार्षिक कति शुल्क उठाउँछ भन्ने प्रश्नमा मानन्धरले भने, 'महानगरलाई २० प्रतिशत र ठेकेदार कम्पनीले ८० प्रतिशत लिने गरेको छ । वार्षिक कति उठ्छ मलाई पनि थाहा भएन ।' पुर्वाधारविज्ञ किशोर थापाका अनुसार महानगर वा स्थानीय निकाए आफैँले शुल्क उठाउने गरेको छैन । पार्किङको लागी भनेर ठेक्का लगाउने गरेको छ । जहाँ महानगरसँगको ठेक्कामा लेखिएकोभन्दा निकै बढि शुल्क उठाउने गरेको छ । सडक र फुटपाथ मर्मत सम्भार र निर्माण गर्ने जिम्मा महानगरको भएपनि अन्य प्रयोजनका लागी निर्माण गरिएको सडकमा पार्किङ बनाउनु कानून विपरीत रहेको उनले बताए । थापा भन्छन्, 'सडक खाली गराउन भन्दै फुटपाथ हटाउने, अन्डरग्राउण्ड पार्किङ खाली गर्ने काम गरिरहेको महानगर आफैँले सडक कब्जा गरेर पाकिङ बनाउनु अलि असहज देखिएन र ? पहिले त आफैँले हडपेको सडक खाली गर्नुपर्यो नि ।' सडकलाई पार्किङ बनाउन मिल्दैन थापाका अनुसार सडक प्रयोग गरे वापत, सवारी चलाएवापत हामीले महानगर तथा सरकारलाई कर तिर्छौ । उनले भने, 'कर तिरेपछि पार्किङ सुविधा पाउनु प्राकृतिक अधिकार हो । यसमा राज्य चुकेको छ । राज्यले नागरिकलाई दिनुपर्ने सुविधावाट चुकेको छ । सडकलाई पार्किङ बनाउन मिल्दै मिल्दैन । अझ सडकमा पार्किङ बनाएर शुल्क उठाउनु त कसैगरी ठिक भन्न सकिन्न ।' सडकमा पाकिङ बनाउँदा सडक साघुरो भई शहरमा जाम बढ्ने गरेको बताउदै थापाले महानगरले पार्किङलाई नयाँ ठाउँ खोज्नुपर्ने बताए । उनले भने, 'यो हटाउनु पर्छ । महानगरले सक्दैन भने, व्यावसायिक पार्किङ विस्तार गर्न सहयोग गर्नुपर्यो । सडक किनाराका पार्किङ स्थल निर्मम तरिकाले हटाउन पर्यो ।' उपभोक्ता हित संरक्षण मञ्चकी अधिवक्ता कुमारी खरेलले सडकमा पार्किङ एरिया बनाएर शुल्क उठाउने काम उपभोक्ताको हित विपरित भएको बताइन । उनी भन्छिन्, 'स्थानीय सरकार सञ्चालन ऐन २०७४ अनुसार दफा ६० अनुसार गाउँपालिका तथा नगरपालिकाले आफ्नो क्षेत्रमा रहेको पार्किङ एरिया प्रयोग गरेवापत शुल्क उठाउन सक्ने व्यवस्था छ । तर यो बुँदाले सार्वजनिक सडकलाई पार्किङ एरिया बनाएर शुल्क उठाउन पाउने हैन । सार्वजनिक सडक ऐन २०३१ अनुसार सडक सार्वजनिक प्रयोगनका लागी मात्रै हो । यहाँ कुनैपनि व्यक्ति वा संस्थाले प्रयोग गरेर फाइदा लिन पाउँदैन ।' अधिवक्ता प्रियहरि भण्डारी भुकम्प पछि बनेका सार्वजनिक उदेश्यका लागी बनेका भवनमा अनिवार्य पार्किङ बनाउनुपर्ने कानूनमै व्यवस्था रहेको बताउँछन् । उनले भने, 'सडकमा पार्किङ गर्ने छुट कसैलाई पनि छैन । महनगरले ठेकेदार कम्पनीलाई ३ लाखमा ठेक्का दिने तर उसले शुल्कबापत ३० लाखभन्दा बढि उठाउने चलन बढ्दो छ । जुन गैरकानूनी हो ।' अधिवक्ता भण्डारी भन्छन्, 'सडकमा पार्किङ गर्न न त सर्वसाधारणलाई छुट छ, न त महानगरलाई । उपभोक्ता हित संरक्षण ऐन अन्र्तगत सर्वसाधारणले सडक निर्वाध प्रयोग गर्न पाउनुपर्छ । सार्वजनिक प्रयोजनका लागी प्रयोग गरिने सडकमा महानगरले पार्किङ ठेक्का दिनु कानून विपरित छ । यो हट्नुपर्छ ।' पुर्वाधारविज्ञ तथा शहर विकास विज्ञ सुर्यराज आर्चायका अनुसार सडकको साइडमा पार्किङ बनाएर शुल्क उठाउनु महानगरको गलत काम हो । यसले सडकमा हिँड्दा विविध समस्या देखिएका छन् । अन्तर्राष्टिय प्राक्टिस अनुसार सार्वजनिक जग्गा वा सरकारी जग्गामा पार्किङकै लागि स्पेश बनाएर व्यवस्थित गरेर राज्यले शुल्क उठाउन पाउने उनको भनाइ छ । तर अन्य प्रयोजनका लागी बनेको सडकमा आफ्नो बर्चश्व राख्न नमिल्ने आचार्यले बताए । उनले भने, कतिपय शहरी सडक निर्माण गर्दा नै एक साइड पाकिङको नक्सा, डिजायन बनाएर निर्माण गरिएको हुन्छ । यस्तो अवस्थामा पार्किङ बनाउन मिल्छ । सरकारले शुल्क लिन सक्छ । म्यानेज गर्न सक्छ । तर सडक नै भनेर बनेको ठाउँमा महानगरले कब्जा गर्दै शुल्क लिनु गैरजिम्मेवर पन हो । महानगरको दादागिरि । हाम्रा सडक बन्दा नै धेरै सोचेर योजना बनाएर बनाइएको हुन्न । यसले गर्दा सडक साघुरा हुन्छन् । सडकमा पार्किङ गर्दा पैदल यात्रीले सास्ती खेप्छन् । दुर्घटना बढ्छ ।' काठमाडौं शहरको सडक निर्माण निकै पुरानो भएकाले पनि अहिलेको सवारीको चापलाई धान्न सकेको छैन । यसले पनि जाम र पार्किङको समस्या बढेको हो । समस्या समाधान गर्न महानगरले निजी क्षेत्रसँग सहकार्य गर्न आवस्यक हुन्छ । व्यापारिक प्रयोजनलाई बनेका भवनमा अनिवार्य पार्किङ स्पेश बनाउने र ती स्पेश सर्वसाधारणलाई खुला गर्नासाथ यो समस्या धेरै मात्रामा हल हुने विश्वास लिइएको छ।"
फोटोग्राफर कितियाले सगरमाथा क्षेत्रमा यसरी पछ्याएकी थिइन् हिउँ चितुवा (तस्बिरसहित),"काठमाडौं : सगरमाथा क्षेत्रमा हिउँ चितुवाको तस्बिर खिचेर एक अमेरिकन फोटोग्राफरले वाहवाही कमाइरहेका छन्। अमेरिकन फोटोग्राफर कितिया पावलोभ्स्की केही समय अगाडि सगरमाथा क्षेत्रमा घुम्न गएकी थिइन्। उनलाई आत्मविश्वास थियो, त्यस क्षेत्रमा केही न केही खुराक अवश्यक भेटिन्छ भनेर। नभन्दै ५ हजार मिटरको उचाइँमा उनको हिउँ चितुवासँग साक्षत्कार भयो। क्यामेराको टेली लेन्सबाट उनले हिउँ चितुवालाई देखेको उल्लेख गरेकी छन्। जसको खोजीमा उनी त्यहाँ पुगेकी थिइन्। हिउँ चितुवाको तस्बिर खिच्न उनले करिब १६५ किलोमिटर हिँडेको उल्लेख गरेकी छन्। उनले आफ्नो वेवसाइटमा लेखेकी छन्, बिहान अत्यधिक चिसो थियो। म निकोन ५०० एमएम क्यामेरा बोकेर खुम्बु उपत्यकामा हिउँको किनारालाई पछ्याउँदै थिएँ। १८ हजार फिटमाथिको मौसम अप्रत्याशित थियो। यो उचाइ हिउँ चितुवा घुम्ने क्षेत्र पनि हो। उपत्यकाको उत्कृष्ट दृश्य हेर्नका लागि भए पनि मैले यो उचाइँ तय गर्नुपर्ने थियो। मेरो क्यामेराको टेली लेन्सबाट हेर्दा मैले केही देखेँ। मलाई लाग्यो त्यो चट्टान हो। तर मैले जे खोजिरहेको थिएँ, त्यो त्यही थियो। उनले हिँउ चितुवा देखिएपछि धेरै समयसम्म त्यसलाई पछ्याएको उल्लेख गरेकी छन्।"
मेचीनगरको दुना टपरी फ्याक्ट्रीमा आगलागी,"झापा : मेचीनगर नगरपालिका९ बालुवाटारस्थित दुना टपरी फ्याक्ट्रीमा आगलागी भएको छ । फ्याक्ट्रीमा आगो लाग्दा करिब २ करोड रुपैयाँ बराबरको क्षति भएको छ । जिल्ला प्रहरी कार्यालय झापाका अनुसार सुपारीको पातबाट दुना टपरी बनाउने लिप प्लस प्रालिमा आइतबार आगलागी हुँदा मेसिन, औजार र तयारी सामान जलेर नष्ट भएका छन् । फ्याक्ट्रीमा मध्यरातको १२ : ५० बजे सुरु भएको आगलागी बिहान २:४० बजे नियन्त्रणमा आएको प्रहरी कार्यालयका डीएसपी वसन्त पाठकले जानकारी दिए । इलाका प्रहरी कार्यालय धुलाबारी, स्थानीयवासी, मेचीनगर, कमल, बिर्तामोड, भद्रपुर र दमक नगरपालिकाको दमकलको सहयोगमा आगो नियन्त्रणमा लिएको उनले बताए । आगलागीको कारण भने खुल्न नसकेको उनको भनाइ छ ।"
पिकअप गाडीको ठक्करबाट साइकल यात्रीको मृत्यु,झापा : झापामा पिकअप गाडीको ठक्करबाट एक साइकल यात्रीको मृत्यु भएको छ। मृत्यु हुनेमा बिर्तामोड नगरपालिका३ निवासी ६० वर्षीय उदयबहादुर गहतराज रहेको प्रहरी कार्यालय झापाले जनाएको छ। प्रहरीका अनुसार पूर्व पश्चिम राजमार्गअन्तर्गत बिर्तामोड३ मा सोमबार बिहान ५ बजे प्रदेश १०१००१ च ८३१९ नम्बरको पिकअप गाडीले साइकल यात्री गहतराजलाई ठक्कर दिएको थियो। दुर्घटनामा परी घाइते भएका गहतराजको बिर्ता सिटी अस्पताल बिर्तामोडमा उपचारको क्रममा मृत्यु भएको प्रहरीले जनाएको छ। यता ठक्कर दिने गाडी र चालक पथरी शनिश्चरे मोरङका कमलबहादुर मगरलाई इलाका प्रहरी कार्यालय अनारमनिले नियन्त्रणमा लिएको छ।
सन्धिखर्कबाट दिल्लीसम्म सिधा बस सेवा सुरु,"सन्धिखर्क : अर्घाखाँचीको सन्धिखर्कबाट भारतको नयाँ दिल्लीसम्म सुविधा सम्पन्न नेपाल भारत मैत्री एसी बस सञ्चालनमा आएको छ। सन्धिखर्कबाट नयाँ दिल्लीसम्म बस सेवा सञ्चालन भएपछि रोजगारी तथा अन्य कामको लागि भारत जाने यात्रुहरु खुशी भएका छन् । दिल्ली जाँदा कृष्ण नगर गएर अन्य गाडीहरु खोज्नु पर्ने झन्झटको अन्त्य हुनुका साथै नगद तथा सामग्री जोगाउन नसकिने समस्याबाट मुक्त भएको र सुविधा सम्पन्न एसी बसमा यात्रा गर्न पाउँदा आफूहरु खुशी भएको यात्रुहरुको बताएका छन्। पश्चिम नेपाल बस व्यवसायी प्रालिले सञ्चालन गरेको बस सेवाको सन्धिखर्क नगरपालिकाका नगरप्रमुख कृष्णप्रसाद श्रेष्ठले उद्घाटन गरे । बस सेवाको सञ्चालन गर्दै प्रमुख श्रेष्ठले जिल्लाबाट दिल्लीमा पुग्ने यात्रुहरूका लागि सहजता भएको बताए । सन्धिखर्क, गोरुसिंगे, नेपालगञ्ज, लख्खिनपुरहुँदै दिल्ली बस पुग्नेछ । सन्धिखर्कबाट झण्डैं ९ सय मिलो मिटरको दुरीमा दिल्ली छ । बसमा ३६ सिट, २ चालक, २ परिचालक रहने बसको भाडादर ३ हजार २ सय नेपाली रहेको छ । तत्कालका लागि हप्ताको ३ दिन सञ्चालन हुने बस यात्रुको मागअनुसार थप्न सकिने पश्चिम नेपाल बस व्यवसायी प्रालि अर्घाखाँची शाखा प्रमुख कमलप्रसाद भट्टराईले बताए । सोमबार, बुधबार र शुक्रबार सन्धिखर्कबाट ११ बजे दिल्ली र बुधबार, शुक्रबार र आइतबार दिल्लीबाट ८ बजे सन्धिखर्कका लागि छुट्ने छ । काठमाडौंमा एसी बस सञ्चालन गर्दै आएको यातायात व्यवसायीले मोटरबाटाको सहजतासँगै यातायात सेवा थप गरेको पश्चिम नेपाल बस व्यवसायी प्रालीका रुट सल्लाहकार भानुभक्त भुसालले बताए । बस सेवा सञ्चालनको उद्धटन समारोहमा सन्धिखर्क नगरपालिकाका नगर प्रमुख कृष्ण प्रसाद श्रेष्ठ, उपभोक्ता हिस संरक्षण मञ्चकका अध्यक्ष सहयोगी विसी, पत्रकार महासंघका प्रदेश सदस्य प्रेमनारायण आचार्य,, उद्योग वाणिज्य संघका उपाध्यक्ष काजी श्रेष्ठ, चेम्बर अफ कमर्सका अध्यक्ष अशोककुमार श्रेष्ठले मन्तव्य राख्दै बस सेवा सञ्चालनले यात्रुलाई सुविधा पुगेको बताएका थिए ।"
बझाङमा ढुंगा लागेर घाइते भएकी महिलाको हेलिकोप्टरबाट उद्दार,बझाङ : भीरबाट खसेको ढुंगा लागेर घाइते भएकी महिलाको हेलिकोप्टरबाट उद्दार गरिएको छ । जिल्लाको साइपाल गाउँपालिका ३ की वडा सदस्यसमेत रहेकी डिकी गुरुङलाई बझाङमा उपचार सम्भव नभएपछि सोमबार नेपाली सेनाको हेलिकोप्टरमार्फत उद्दार गरिएको हो । २८ वर्षीया गुरुङ आइतबार साँझ घर नजिकैको जालिकाँडा भन्ने जंगलमा दाउरा काट्ने क्रममा माथिबाट ढुंगा खस्दा गम्भीर घाइते भएको साइपाल गाउँपालिका उपाध्यक्ष डोल्मा तामाङले जानकारी दिइन्। गुरुङको टाउकोमा गहिरो चोट लागेको र अवस्था गम्भीर भएकाले हेलिकप्टरमार्फत नेपालगञ्ज रेफर गरिएको हो। उद्दार खर्च ५ लाख बराबरको रकम गाउँपालिकाले व्यहोर्ने जनाएको छ ।
हुम्ला कहिले मोटर आउला,"सिमकोट : यो वर्ष तुम्बा (तपाईंको) घरबाटै गाडी गुडाएर सिमकोट पुर्याउन्या (पुगाउने) छौं। हामीलाई भोट हालेर जिताउनुहोस्। जब चुनावको समय आउँछ हुम्लाका गाउँमा पुग्ने नेताले भन्ने वाक्य यो नै हो। धेरै चुनाव आए, गए। न त सिमकोटमा बोटो पुग्यो न गाडी नै। तर, चुनाव पुनः आयो। नेता त्यहीँ नारा दोहोर्याउँदै अहिले पनि गाउँ डुल्दैछन्। उम्मेदवारले घोषणापत्रमा त्यहीँ सडकलाई मुख्य मुद्दा बनाएका छन्। सडक बनाएर गाडी गुडाउने कुरा गाउँमा आएका नेताले भनेको ९ वर्षदेखि सुन्दै आएकी सर्केगाड गाउँपालिका२ उनापानी गाउँकी ६० वर्षीय हैता रावल भन्छिन्, यहाँ नेता र कुरा मात्र आउँछ। गाडी आउँदैन जस्तो लाग्छ। अगाडि थप्छिन्, २०७४ साल मंसिर १० गते सम्पन्न प्रतिनिधि र प्रदेशसभा निर्वाचनमा हामी र हाम्रो पार्टीले जितेमा अबको एक वर्षमा तपाईंको घरबाटै गाडी चढेर जिल्ला सदरमुकाम सिमकोट जाने व्यवस्था गर्छौँ भनेर प्रमुख राजनीतिक दलका नेताहरूले भाषण गरे। तर, खै पूरा गरेनन्। खार्पुनाथ गाउँपालिका१ लालीका ४९ वर्षीय दाने कामीले पनि यस्ता भाषण धेरै सुने। भन्छन्, पाँच वर्षअघि गाडी आउँछ। बाटो बन्छ भन्ने नेताहरू आए। तर, उनीहरूले एक वर्षमा आउँछ भनेको गाडी आउने अँझै टुंगो छैन। २०७० सालको दोस्रो संविधानसभाको निर्वाचन र २०७४ सालको प्रतिनिधि र प्रदेशसभाको निर्वाचनमा आफूले निर्वाचन जिते हुम्लालाई राष्ट्रिय सडक सञ्जालमा जोड्ने प्रतिबद्धता जनाएको यहाँका मतदातालाई आजै जस्तो लाग्छ। त्यसयता हुम्लाबाट प्रतिनिधिसभा, राष्ट्रियसभा र प्रदेशसभामा ६ जना नेता सांसद चुनिए। तीन जना संघ र प्रदेश सरकारमा पटकपटक मन्त्री र मुख्यमन्त्री बने। तर, उनीहरूको पहल सडक र सवारी सञ्चालनमा परेन। दुई पटक निर्वाचनमा मत हालेर नेता चुनिएर गए पनि आफंैले बोलेका बाचा पूरा नभएपछि २०७० को निर्वाचनअघि गाउँमा आउने नेतालाई देउताजस्तो मान्ने मतदातालाई अहिले तिनै नेताप्रति कुनै विश्वास लाग्दैन। ९ वर्ष अघिदेखि हुम्लालाई सडक सञ्जालमा जोड्ने बाचा पूरा नगरेका अधिकांंश पुरानै नेताहरू यो पटकको निर्वाचनमा पनि उम्मेरदवार बनेर आएकाले उनीहरूका बाचा पूरा हुनेमा आफूलाई शंका लागेको जिल्लाका मतदात बताउँछन्। सिमकोट सडक सञ्जालमा जोडिन अझै २ वर्ष लाग्ने भौगोलिक विकटता र चट्टानयुक्त भूगोलका कारण हुम्ला सदरमुकाम सिमकोट राष्ट्रिय सडक सञ्जालमा जोडिन अझै २ वर्ष लाग्ने भएको छ। कालीकोटको खुलालुबाट सुरु भई हुम्ला सदरमुकाम सिमकोट हुँदै हिल्सासम्मको २६८ किलोमिटर दूरीको कर्णाली कोरिडोरमध्ये २५६ किलोमिटर ट्रयाक खोलिएको २ वर्ष भयो। सर्केगाड गाउँपालिका३ को लेप्च्यादेखि छारे हुँदै खार्पुनाथ गाउँपालिका१ को लालीबगरसम्मको कडा चट्टान भएको ११ किलोमिटर खण्डमध्ये ७ किलोमिटर भिरमा ट्रयाक खोल्ने काम अझै बाँकी छ। कोरिडोरको ट्रयाक खोल्न बाँकी रहेको कडा चट्टान छिचोल्ने जिम्मा पाएको नेपाली सेनाले पनि लेप्च्यालालीबगरको कडा चट्टान छिचोल्न २०८० को फागुन मसान्त अघि नसकिने बताएको छ। प्रतिनिधिसभाको विकास तथा प्रविधि समितिको स्थलगत अनुगमन पछिको सिफारिस, तत्कालीन भौतिक पूर्वाधारमन्त्री बसन्तकुमार नेम्बाङको स्थलगत भ्रमणपश्चात् २०७८ असोज ५ गते बसेको मन्त्रिपरिषद् बैठकले कोरिडोरको उक्त खण्डमा ट्रयाक खोल्ने जिम्मा नेपाली सेनालाई दिइएको थियो। राष्ट्रिय सडक सञ्जालले नजोडेको हुम्ला सदरमुकाम सिमिकोटमा हेलिकप्टरबाट ढुवानी गरेका २० वटा बलेरो जिप सञ्चालनमा ल्याइएका छन्। सदरमुकाम सिमकोटदेखि ट्र्याक जोडिएका आसपासकाको क्षेत्रहरूमा बिरामी, यात्रु ओसार्न र सामग्री ढुवानी गर्न व्यक्तिगत रूपमा सुर्खेतदेखि हेलिकप्टरबाट ढुवानी गरेर ल्याएका २० वटा जिप सञ्चालनमा ल्याइएका छन्। सुरुमा ७ किलोमिटर सडकको ट्रयाक खोल्ने जिम्मा पाएको सेनालाई पछि २०७८ फागुन १६ गते बसेको मन्त्रिपरिषद्को बैठकको निर्णयले पुनः ४ किलोमिटर थप गरेर दियो। अब सेनाले सर्केगाड गाउँपालिका३ को लेप्च्यादेखि खार्पुनाथ गाउँपालिका१ को लालीबगरसम्मको ११ किलोमिटर खण्ड जिम्मा लिएको छ। आफूले जिम्मा पाएको उक्त खण्डमा तीन महिना अघिदेखि भीर छिचोल्ने काम गरिरहेको नेपाली सेनाको कर्णाली कोरिडोर सडक निर्माण कार्यदल प्रमुख प्रा सेनानी अनुप पोखरेल बताउँछन्। अब चट्टान छिचोल्न १८ देखि २२ महिना थप समय लाग्ने उनले बताए। हामीलाई जिम्मा दिइएको भीर छिचोल्न २०८० फागुन मसान्तअघि संभव देखिँदैन, इन्जिनियरसमेत रहेका मेजर पोखरेलले भने जिम्मा पाएको ११ किलोमिटर लेप्च्यालालीबगर खण्डको झन्डै चार किलोमिटर ट्रयाक खोल्ने काम सुरु भएको तिन महिनामै सकिएको छ। बाँकी ७ किलोमिटर खण्ड हामीले गरेको काममध्येको निकै कडा चट्टानमा पर्ने भएकाले छिचोल्न समय त अवश्य लाग्छ। सेनाले जिम्मा पाएको लेप्च्याछारेसुनाखाडालालीबगर खण्डमा रफ्तारले काम भइरहेको बताएका मेजर पोखरेल २ किलोमिटर खण्डमा ट्रयाक खोल्ने काम सम्पन्न भएको बताउँछन्। हामीले काम सुरु गरेपछि २ किलोमिटर र हिल्सा सिमकोट सडक आयोजनामार्फत जिम्मा पाएका निजी ठेकेदार कम्पनीमार्फत २ किलोमिटर गरेर ४ किलोमिटरमा ट्रयाक खोल्ने काम सकिसकेको छ। अब जम्मा ७ किलोमिटर चट्टानमा ट्रयाक खोल्ने काम बाँकी छ। त्यसमा पनि रफ्तारले काम अघि बढिरहेको छ, उनले भने। तर, सडकको ट्रयाक खोल्ने काममा लागेका कामदारले अहिलेकै रफ्तारमा काम गर्दा पनि उक्त भीर छिचोल्न कम्तीमा दुई वर्ष लाग्ने ठोकुवा गरे। कर्णाली कोरिडोरमा यसअघि भेटिएका चट्टान मध्येको निकै कडा चट्टान छारेलालीबगर खण्डमा भएकाले पूर्णरूपमा ट्रयाक खन्ने काम सम्पन्न गर्न कम्तीमा पनि दुई वर्ष लाग्ने स्थानीय अनुमान गर्छन्। तीन मिहनादेखि उक्त खण्डको नाइकेका रूपमा काम गर्दै आएका हिमाली गाउँपालिका५ बाजुराका अजवीर बुढथापा भन्छन्, भीर निकै कडा छ। त्यसको अनुपातमा कामदारको संख्या कम छ। रातदिन काम गरे पनि यो चट्टान फोरेर राम्रोसँग सडक निकाल्न धेरै मेहनत र समय खर्चिनुपर्छ। निर्वाचन जितेर गएपछि २०७० सालदेखि हुम्लालाई राष्ट्रिय सडक सञ्जालमा जोड्न प्रयास गरे पनि देशको कर्मचारी संयन्त्रका कारण ढिलाई हुँदै गएको जिल्लाका नेताहरूले बताउने गरेका छन्। हुम्लाको सदरमुकाम सिमकोट हुँदै हिल्सालाई राष्ट्रिय सडक सञ्जालमा जोड्न २०७१ साल चैत ६ गते बसेको तत्कालीन मन्त्रिपषिद् बैठकले कर्णाली कोरिडोरलाई विशेष परिस्थितिको सडकका रूपमा परिभाषित गर्यो। त्यसै समय ट्र्याक खोल्ने जिम्मा नेपाली सेनालाई दिने निर्णय पनि भयो। जसअनुसार नेपाली सेनाले पहिलो चरणमा कालीकोट जिल्लाको नरहरीनाथ गाउँपालिकाको खुलालुदेखि हुम्लाको सर्केगार्ड गाउँपालिकाको सलिसल्लासम्मकोे १ सय २३ किलोमिटर ट्र्याक खोल्ने जिम्मा लिएको हो। बाँकी सलिसल्लादेखि सिमकोट हुँदै हिल्सासम्मको खण्डमा सडक विभागको हिल्सासिमकोट सडक आयोजनाले विभिन्न ठेक्कामार्फत काम अघि बढाइएको थियो। नेपाली सेनाले जिम्मा लिएको खण्डको ट्र्याक खोल्ने काम सकेर उक्त खण्ड नेपाली सेनाले २०७७ मंसिर २७ गते जिल्लाका सांसद, सुरक्षा निकायका प्रमुख नागरिक अगुवाको रोहबरमा स्थानीय तहलाई हस्तान्तरण गरिसकेको छ। तर, सलिसल्लादेखि सिमकोट हुँदै हिल्सासम्मको सडक निर्माण २०६९ साल चैत ८ गतेदेखि हिल्सा सिमकोट आयोजनामार्फत कर्णाली कोरिडोरको निर्माण कार्य सुरु भए पनि स्यालतडी पुलदेखि लालीबगरसम्मको चट्टान भएको खण्ड बाँकी नै छ। नेपाली सेनाले हस्तान्तरण गरेको खुलालुसलिसल्ला खण्डमा पनि सडक चौडा गर्ने काम भएको छैन। ट्र्याक खोलिएको सडक पनि बाढी र पहिरोले भत्काएपछि आधारभूत सडकको मान्यता स्थापित हुन अझैं निकै समय लाग्ने देखिन्छ। ढिलाइको मुख्य कारण घटाघट ठेक्का कोरिडोरअन्तर्गत हिल्सा सिमकोट आयोजनाले सडकको लागत इस्टमेटभन्दा कममा ठेक्का स्वीकृत गर्ने र निर्माण व्यवसायीले घटाघटका आधार ठेक्का लिनाले पनि हुम्ला सदरमुकाम सिमकोटलाई राष्ट्रिय सडक सञ्जालमा जोड्ने लक्ष्य निकै पर धकेलिँदै गएको छ। कोरिडोरको हिल्सासिमकोटसलिसल्ला खण्डको १४५ किलोमिटरमा निर्माण व्यवसायीलाई दिएका अधिकांश ठेक्का कार्यालय (हिल्सासिमकोट सडक आयोजना) को लागत इस्टमेटभन्दा निकै कममा दिइएको छ। अन्नपूर्णलाई प्राप्त रिपोर्टअनुसार उक्त खण्डमा अहिले सञ्चालनमा रहेका १६ वटा ठेक्का र ५ वटा पुलमध्ये अधिकांश ५० प्रतिशतभन्दा कममा ठेक्का सम्झौता भएका कारण समयमा ट्र्याक खुल्न र पुल निर्माण हुन नसकेको देखिन्छ। बौद्ध ६ काठमाडौंको एडि विल्डर्सले २०७३ मंसिर २४ गते साढे १० किलोमिटरको तुमकोटइलुङ खण्ड ५५ प्रतिशत कम अर्थात् ३ करोड ५८ लाख ७९ हजार ५८५ रुपैयाँ ९८ पैसामा २०७५ कार्तिक ३० गते निर्माण सम्पन्न गर्ने गरी आयोजनासँग सम्झौता गर्यो। रोड परमी, भौगोलिक विकटता, कोरोना महामारीका विभिन्न बहाना बनाउँदै म्याद थप गरेको उक्त खण्डको काम अहिले पनि ७६ प्रतिशतभन्दा बढेको छैन। २०७७ वैशाख २० गते निर्माण सम्पन्न गर्ने गरेर क्याराभान कंग्री जेभी काठमाडौंले २९ करोड ९४ लाख ३३ हजार ७९ रुपैयाँ ९० पैसामा इस्टमेट भएको १५ किलोमिटर दूरीको खार्पुनाथ छोरे खण्ड ३५ प्रतिशत घलागतमा घट्दै २०७४ वैशाख २१ गते १९ करोड ४५ लाख १९ हजार ६६ रुपैयाँ ३४ अर्थात् ६४ दशमलव ९६ प्रतिशतमा ट्र्याक खोल्ने जिम्मा लियो। कार्य सम्पन्न गर्ने समय सकिएको २ वर्ष बित्यो। तर, उक्त खण्डको काम अझै पूरा भएको छैन। सडक विभाग, हिल्सा सिमकोट आयोजनाले तयार पारेको ट्र्याक खेल्न लाग्ने लागतभन्दा निकै कममा निर्माण व्यवसायी कम्पनी (ठेकदार) ले जिम्मा लिने गरेका कारण पनि कोरिडोरको ट्र्याक खोल्ने काम नसकिएको स्वयम् निर्माण व्यवसायीहरूले नै बताउने गरेका छन्। हिल्सा सिमकोट हुँदै सलिसल्ला खण्डमा म्याद कायम रहेका १६ वटा ठेक्का मध्ये कुनैले पनि समयमा काम सम्पन्न गरेका छैनन्। सबै ठेकेदार कम्पनीले अनेक कारण बताउँदै बाहनाबाजी गरे पनि भित्री कारण लगातभन्दा कम रकममा ठेक्का सम्झौता गर्नु र सोही अनुसारको मात्रामा काम गर्न नसक्नु नै भएको एक ठेकदारले बताए। सडक विभाग, जिम्मेवार सडक आयोजनाका जिम्मेवार व्यक्तिले आँखा चिम्लेर हस्ताक्षर गर्ने, ठेकेदारले पनि नाफाघाटा हेर्नुभन्दा ठेक्का हत्याए भैगो भन्ने गरेकै कारण सिमकोट राष्ट्रिय सडक सञ्जालमा जोडिन निकै ढिला भएको हो, आफ्नो नाम उल्लेख नगर्ने सर्तमा ती निर्माण व्यवसायीले भने। कोरिडोरमा अहिले सञ्चालनमा रहेका ठेक्कामा खुलालदेखि सलिसल्लाको बाटो चौडा गर्ने कामका लागि चारवटा खण्डमा सम्झौता गरेको राधाकृष्ण एन्ड बर्दस कन्ट्रसनले सबैभन्दा कम कुल लागतको ३४ देखि ४८ प्रतिशतमा मात्रै निर्माण सम्झौता गरेको छ। गएको असार ३० गते निर्माण सम्पन्न गर्ने गरी २०७८ पुस २९ गते जिम्मा लिएको उक्त कम्पनीले अहिलेसम्म १० नम्बर ठेक्कामा ४८ र ११ मा ४५ प्रतिशत प्रगति गरेको भए पनि ठेक्का नम्बर १२ र १३ मा प्रगी शून्य भएको हिल्सा सिमकोट सडक आयोजना कार्यालय सिमकोटले जनाएको छ। कार्यालयका अनुसार गजुरमुखी शिवशक्ति जेभी, नीलगिरी श्रेय शान्तिदेवी, आजीवन शाही चाँदनी जेभीको ठेक्का सम्झौताको अवधी सकिए पनि जिम्मा लिएको काम १० प्रतिशतभन्दा बढेको छैन। उनीहरूले पनि इस्टमेट गरेको रकममा घटेर ४६ देखि ५९ प्रतिशत रकमले ठेक्का सम्झौता गरेका छन्। कोरिडोरमा अहिलेकै जसरी निर्माण व्यवसायीले काम गर्ने हो भने अबको दुई वर्षमा पनि खुलालुदेखि हिस्ला गाडी चढेर जान मुस्किल हुने एडी विल्डर्सका प्रोप्राइटर तेजबहादुर महतले स्विकार गरे। कोरिडोर ढिला हुनमा निर्माण व्यवसायीदेखि स्वयम् सडक आयोजनासँग सम्बन्धित कार्यालय र जिम्मेवार निकायको समेत कमजोरी भएको बताएका महतले सरकारका जिम्मेवार निकायले आँखा नचिम्लने हो भने निर्धारित समयमा काम गर्न कुनै समस्या नहुने बताउँछन्। आयोजनाको जिम्मेवार व्यक्तिबाट लागत इस्टमेट तयार हुन्छ, उनले थपे, तिनै अधिकारी ठेक्का दिँदा घटिघटाउ ठेक्का खोलेर जसले कममा निर्माण गर्छु भन्छन् त्यसैलाई जिम्मा दिने प्रणालीको जबसम्म अन्त्य हुन्न तबसम्म कोरिडोरको काम सोचेअनुरूप अघि बढ्न सकिँदैन। कर्मचारी संयन्त्रबाट ढिलो भयो निर्वाचन जितेर गएपछि २०७० सालदेखि हुम्लालाई राष्ट्रिय सडक सञ्जालमा जोड्न प्रयास गरे पनि देशको कर्मचारी संयन्त्रका कारण ढिलाई हुँदै गएको जिल्लाका नेताहरूले बताउने गरेका छन्। जिल्लाबाट प्रतिनिधित्व गर्ने जनप्रतिनिधिले नेपाल सरकारलाई दबाब दिएकै कारण सरकारको गौरवको आयोजनाका रूपमा कर्णाली कोरिडोर परेको दाबी कर्णाली प्रदेशका मुख्यमन्त्री जीवनबहादुर शाही गर्छन्। सडक विभाग र सडक आयोजनाका कर्मचारीको बदमासीले हुम्ला सडक सञ्जालमा जोडिन ढिलाइ भएको उनको आरोप छ। सत्ता गठबन्धनले नेपाली कांग्रेसका तर्फबाट प्रदेशसभा निर्वाचन २ का उम्मेरदवार बनेका मुख्यमन्त्री शाही भन्छन्, ढिला टेन्डर गर्ने, जिल्लाको भूगोल र मौसमअनुसार कामको तालिका निर्माण नगर्ने, ठेक्का दिएपछि वर्षौंसम्म म्याद थपिरहने र निर्माणको जिम्मा लिने ठेकदारकै कारण हामीले गरेको पहल पनि नगरेजस्तो भएको छ। २०७० सालको प्रतिनिधिसभा निर्वाचन जितेर पर्यटनमन्त्रीसमेत भएका उनले थपे, यो पटक पनि हाम्रो पहिलो प्रतिवद्धतामा कर्णाली कोरिडोर परेको छ। तर, त्यसको स्तरोन्नतिदेखि कोलोपत्र गर्नेसम्मका काम अबको हाम्रो कार्यभार हो। भौगोलिक कठिनाइ र वर्षको चार महिना मात्रै काम गर्ने भएका कारण निर्माणमा ढिलाइ भएको बताउँछन्, एमाले केन्द्रीय सदस्य तथा प्रतिनिधिसभाका उम्मेरदवार दल रावल। हुम्ला र हुम्लीको लाइफ लाइनका रूपमा रहेको कर्णाली कोरिडोर आजीवन विकासको प्राथमिकतामा पर्ने उनले दाबी गरे। ७ किलोमिटर भीर फुटाउन १६ समूह कर्णाली कोरिडोरको छारेलालीघाड खण्डको बाँकी रहेको ७ कलिोमिटर भीर फुटाउन १६ वटा समूह छन्। लामो समयदेखि हुम्ला सदरमुकाम सिमकोट ट्र्याक खोल्ने सरकारको योजना पूरा नभएपछि २०७८ असोज ६ गतेको नेपाल सरकाको निर्णयअनुसार नेपाली सेनाले जिम्मा पायो। अहिले विभिन्न १६ वटा समूहलाई भीर काट्ने जिम्मा दिइएको नेपाली सेना कर्णाली कोरिडोर सडक आयोजनाका मेजर अनुप पोखरेलले बताए। सेनाले जिम्मा पाएको १२ किलोमिटर छारेलालीघाड खण्डको छारे भीरदेखि लाली बगरसम्मका विभिन्न खण्डमा १६ वटा समुह गरेर २ सय बढी कामदारलाई भीर फोड्ने जिम्मा दिएको छ। बाजुरा, कालीकोट, मुगु र हुम्लाका कोरिडोरको काममा विगत लामो अनुभव भएका व्यक्तिलाई नाइकेका रूपमा छानेट गरेको नेपाली सेनाले उनिहरूको मातहतमा रहने गरेर अन्य कामदारलार्ई भिर काट्ने जिम्मा दिएको छ। हेलिकप्टरले ढुवानी गरेका २० जिप सञ्चालनमा राष्ट्रिय सडक सञ्जालले नजोडेको हुम्ला सदरमुकाम सिमिकोटमा हेलिकप्टरबाट ढुवानी गरेका २० वटा बलेरो जिप सञ्चालनमा ल्याइएका छन्। सदरमुकाम सिमकोटदेखि ट्र्याक जोडिएका आसपासकाको क्षेत्रहरूमा बिरामी, यात्रु ओसार्न र सामग्री ढुवानी गर्न व्यक्तिगत रूपमा सुर्खेतदेखि हेलिकप्टरबाट ढुवानी गरेर ल्याएका २० वटा जिप सञ्चालनमा ल्याइएका छन्। राष्ट्रिय सडक सञ्जालमा नजोडिएको हुम्ला सदरमुकाम सिमकोटदेखि आसपासका गाउँहरूका लागि हेलिकप्टरमार्फत जिप ढुवानी गरेर ल्याइएका जिप सञ्चालनमा ल्याइएका हुन्। तत्कालीन जिल्ला विकास समिति मातहत सञ्चालन भएको ग्रामीण सामुदायिक पूर्वाधार विकास कार्यक्रम (ड्रिल्पी) आयोजनाले २०६९ देखि ०७४ सालसम्म निर्माण गरेको सिमकोटखार्पुनाथ खण्डका गाडी चल्ने भएपछि हेलिकप्टरबाट ढुवानी गरेर जिप सञ्चालन गर्न थालिएको हो। अहिले सिमकोटमा भएका जिपहरू उत्तरतिर नाम्खातर्फ ३५ किलोमिटरको याल्वाङ, १३ किलोमिटरको हेप्का, लेकधिगा, सिमकोट गाउँपालिकाको १२ किलोमिटरको खार्पुनाथ दोभान र ९ किलोमिटरको ठेहसम्म सञ्चालन हुँदै आएका छन्। ढिला टेन्डर गर्ने। जिल्लाको भूगोल र मौसमअनुसार कामको तालिका निर्माण नगर्ने। ठेक्का दिएपछि वर्षौंसम्म म्याद थपिरहने र निर्माणको जिम्मा लिने ठेकदारकै कारण हामीले गरेको पहल पनि नगरेजस्तो भएको छ। जीवनबहादुर शाहीमुख्यमन्त्री, कर्णाली प्रदेश नेपाली सेनालाई जिम्मा दिइएको भीर छिचोल्न २०८० फागुन मसान्तअघि संभव देखिँदैन। ७ किलोमिटर खण्ड निकै कडा चट्टानमा पर्ने भएकाले छिचोल्न समय लाग्छ। मेजर, अनुप पोखरेल, कर्णाली कोरिडोर सडक निर्माण कार्यदल आयोजनाको जिम्मेवार व्यक्तिबाट लागत इस्टमेट तयार हुन्छ। तिनै अधिकारी ठेक्का दिँदा घटिघटाउ ठेक्का खोलेर जिम्मा दिने प्रणालीको जबसम्म अन्त्य हुँदैन तबसम्म कोरिडोरको काम सोचेअनुरूप अघि बढ्न सकिँदैन।  तेजबहादुर महत, प्रोप्राइटर, एडी विल्डर्स"
तयार भयो एउटै ढुङ्गाबाट बनेको नेपालकै ठूलो सालिक,ताप्लेजुङः ताप्लेजुङ सदरमुकाम फुङलिङमा बनेको किराँत धर्मका महागुरु फाल्गुनन्द लिङ्देनको पूर्ण कदको सालिकको कात्तिक २५ गते अनावरण हुने भएको छ । १५ फिट अग्लो र एउटै ढुङ्वाबाट बनेको १ सय ३५ क्विन्टल वजन भएको सालिकको फाल्गुनन्द लिङ्देनको १ सय ३८ औं जन्मजयन्तीको अवसरमा अनावरण गर्न लागिएको हो । प्रदेश १ का प्रमुख पर्शुराम खापुङको उपस्थितिमा किराँत धर्मगुरु आत्मनन्द लिङ्देन र गुरुआमा पवित्राहाङ्मा साँवाको उपस्थिति सालिक अनावरण गरिने निर्माण समितिका अध्यक्ष खगेन्द्र फेम्बूले जानकारी दिए । उनका अनुसार सो सालिक नेपालकै सबैैभन्दा ठूलो हो । आईतबार फुङ्लिङमा पत्रकार सम्मेलन गर्दै समितिले सालिक निर्माणको क्रममा करिव एक करोड रुपैंया खर्च भएको र अहिलेसम्मको निर्माण लगानीमा धार्मिक व्यत्तित्व र दाताहरुको सहयोग रहेको फेम्बोले बताए ।
दश तस्बिरमा हेर्नुहोस् कात्तिक नाच (फोटोफिचर ),ललितपुर : ललितपुरको मंगबजारस्थित कात्तिक डबलीमा भइरहेको ऐतिहासिक कात्तिक नाचको आठौं दिन मुख्य आकर्षणको नृसिंह अवतार हिरण्यकश्यु वध मञ्चन गरिएको छ । प्रत्येक वर्ष ललितपुर दरबार क्षेत्रमा कात्तिक नाट्य महोत्सवमञ्चन गर्ने परम्पराअनुसार आइतबार राति उक्त नाच प्रदर्शन गरिएको हो । नाचमा नारायणको अवतार नृसिंहले हिरण्यकशिपुलाई बध गरेको पौराणिक कथा प्रस्तुत गरिएको थियो । नाचमा नृसिंह भएर राजोपाध्याय समुदायको कलाकारले खेल्ने गर्दछन् भनेर हिरयण्कशिपु भएर चित्रकार समुदायको कलाकारले खेल्ने चलन छ । यो नाच तान्त्रिक शक्तिमा आधारित नाच भएकाले नाचमा खेल्ने कलाकारहरुले भोकै बस्नु पर्ने लगायतका नियम पालना गर्नुपर्ने संस्कृतिविद्हरुको भनाइ छ । तान्त्रिक नाच भएकाले यसरात मंगलबजारमा नाच हेर्न आउने दर्शकहरुको भीड हुने गर्दछ । यसअघि शनिबार राती बराह अवतार हिरण्याक्ष वध नाच देखाइएको थियो भने कार्तिक २२ गते मंगलबार राती दघि लिला नाँच प्रस्तुत गरि यस वर्षको कात्तिक नाच समापन हुने कातिक नाच संरक्षण समितिले जनाएको छ । नेपालको इतिहासमा सबैभन्दा लामो समयदेखि निरन्तर रुपमा सञ्चालन भएको यो नाच नेपाल सम्वत् ७६१ मा राजा सिद्धिनरसिंह मल्लले सुरु गरेका हुन् ।
मंगलबार ग्रस्तोदित खग्रास चन्द्रग्रहण : बिहानैदेखि भोजन निषेध,"काठमाडौं : कार्तिक शुक्ल पूर्णिमामा कात्तिक २२ गते मङ्गलबार लाग्ने ग्रस्तोदित खग्रास चन्द्रग्रहण सामाखुसीस्थित तक्षशिला एष्ट्रोनामी क्लबले देखाउने व्यवस्था मिलाएको छ। सामाखुसीस्थित एकेडेमी भवनको छतबाट नि:शुल्क चन्द्रग्रहण देखाउने व्यवस्था गरिएको वरिष्ठ खगोलविद् जयन्त आचार्यले राससलाई जानकारी दिए। बेलुकी ०५:११ बजे चन्द्रोदय हुँदादेखि नै ग्रहण लागेर नै उदय हुने भएकाले ग्रस्तोदित चन्द्रग्रहण भनिएको हो। ग्रहणले पूरै चन्द्रमा ढाक्ने भएकाले खग्रास भनिएको नेपाल पञ्चाङ्ग निर्णायक विकास समितिले प्रकाशन गरेको 'राष्ट्रिय पञ्चाङ्गम्' मा उल्लेख छ। बेलुकी ५:१३ बजे सूर्यास्त भएपछि ग्रहण स्पष्ट रुपमा देखिने छ। बेलुकी ५:२७ बजे ग्रहणको उन्मिलन हुने समितिका कार्यकारी निर्देशक सूर्यप्रसाद ढुङ्गेलले बताए। बेलुकी ६:३४ बजे ग्रहण सकिन्छ। एक घण्टा २३ मिनेट नेपालबाट ग्रहण देखिनेछ। चन्द्रग्रहणको नौ घण्टाअघिदेखि सुतक लाग्ने धर्मशास्त्रका ग्रन्थमा उल्लेख गरिएको धर्मशास्त्रविद् प्राडा रामचन्द्र गौतमले बताए। कात्तिक २२ गते मङ्गलबार बिहान ८:११ बजेदेखि बाल, वृद्ध र बिरामी बाहेकलाई भोजन निषेध गरिएको छ। बेलुकी ०६:३४ बजे ग्रहण सकिएपछि मात्र भोजन गर्न हुने पनि उनले बताए। ग्रहणका बेला जप, स्नान, ध्यान, पाठलगायत कर्म गर्दा फलदायी हुने शास्त्रीय वचन छ। यो ग्रहण जापान, कोरिया, चीन, भारत, क्यानडा, अलास्का आदि देशबाट खग्रास चन्द्रग्रहण देखिने छ। नेपाल, भारत, पाकिस्तान, आदि देशबाट भने साँझमा चन्द्रमा उदाउँदा ग्रहण लागिरहेको देखिनेछ। यसअघि कात्तिक ८ गते मङ्गलबार कार्तिक कृष्ण औँसीका दिन सूर्यग्रहण लागेको थियो। यसरी यो वर्षको कात्तिक महिनाका दुवै पक्षमा ग्रहण लाग्ने समितिले जनाएको छ।"
टिपरले चुडालेको बिजुलीको तार काल बनेर आएपछि,"वीरगन्ज : वीरगन्जमा टिपरले चुडालेको बिजुलीको तार खसेर करेन्ट लाग्दा एकजनाको मृत्यु भएको छ । करेन्ट लागेर अर्का एकजना घाइते भएका छन् । करेन्ट लागेर मृत्यु हुनेमा पर्साकै बहुदरमाई नगरपालिका ४ बहुअरी पिडारी घर भएका ४५ वर्षीय नागेन्द्रप्रसाद यादव रहेका छन् । करेन्ट लागेर घाइते भएका वीरगन्ज ममहानगरपालिका ३२ चोर्नीका १९ वर्षीय सिकेन्द्र प्रसाद यादवको नारायणी अस्पतालमा उपचार भइरहेको छ । प्रहरीका अनुसार , सोमबार बिहान १० बजेतिर वीरगन्ज २२ ड्राइपोट्रपरवानिपुर सडकखण्डस्थित जगरनाथपुर क्वालिटी धर्मकाटा छेउमा ना ८ ख ३८४९ नम्बको टिपरले माटो खसालेर व्याक गर्ने क्रममा विद्युतको तार चुडिएर ना ४६ प ५५४२ नम्बरको मोटरसाइकलमा खसेको थियो । त्यस क्रममा करेन्ट लागेर मोटरसाइकल चालक नागेन्द्र र त्यसमा सवार सिकेन्द्र घाइते भएका थिए । दुवैजनालाई उपचारका लागि नारायणी अस्पताल लैजाने क्रममा नागेन्द्रको बाटोमा नै मृत्यु भएको हो । टिपरका चालक फरार भएकाले उनको खोजी भइरहेको पर्साका प्रहरी प्रवक्ता प्रहरी नायव उपरीक्षक दिपक गिरीले जानकारी दिए ।"
सामाचकेवा पर्व विर्सजन गरिँदै,"महोत्तरी : मिथिलाञ्चाल क्षेत्रको प्रसिद्ध पर्व सामाचकेवा आज विसर्जन गरिँदैछ। आज शरद (कार्तिक) पूर्णिमाको अवसर पारेर घरघरमा मनाइने सामाचकेवा पर्वको विर्सजन गर्न लागिएको हो। मिथिलामा छोरीलाई विवाहपछि बिदाइ गरिने परम्परा झै आज मध्यराति सामालाई पनि बिदाइ गरिने भएको गौशाला नगरपालिका९ की बबि सिंहले बताइन्। उनका अनुसार आजराति पायक पर्ने खाली खेत वा जलाशयमा गई माटाले कलात्मक आकारमा निर्मित सामाचकेवालाई विर्सजन गरिनेछ। कात्तिक शुक्ल पञ्चमी अर्थात छठपर्वको खरनादेखि कार्तिक पूर्णिमासम्म मिथिलाको घरघरमा दिदीभाइको प्रेमको प्रतीकका रूपमा सामाचकेवा पर्वमा साँझ पर्नासाथ मैथिली परम्परागत गीत गाएर पर्व मनाउने गर्दछ। मिथिलामा मनाइने दिदीभाइको पर्वमध्ये यो तेस्रो पर्व हो। यसअघि जनै पूर्णिमाको दिन मनाइने रक्षा बन्धन (राखी) र भाइटिकाको दिन मनाइने भाइदुजपछि सुरु भएको दिदीभाइको तेस्रो पर्व यो सामाचकेवा हो। गौशाला नगरपालिका११ की ममता महतोका अनुसार साँझ पर्नासाथ टोल छिमेककी महिलाहरू चोकमा भेला भएपछि सामाचकेवाको गीत गाएर यो पर्व मनाइने गरिन्छ। उनले भनिन्, 'घरबाट ल्याएको टोकरीमा दियो बाली सामा गीतसँगै सामा राखिएका टोकरी एक आपसमा साटासाट गर्दै सामा खेल्ने परम्परा रहेको छ। टोकरी साटासाट गर्नुको अर्थ होआपसी सद्भाव, टोलछिमेकका दाजुभाइ र दिदीबहिनी साझा हुनु हो र यसले मैथिल संस्कृति परम्परालाई जोगाएर पनि राखेको छ, महताले बताइन्।' सामामा बनाइएका पात्रहरू श्यामा (सामा), चकेवा (चक्रवाक), शाम्व, चुगला, सतभैया, झारझुर कुकुर, बृन्दावन लगायतलाई पनि आजै विर्सजन गरिँदैछ। जुन पात्रको कलात्मक स्वरूप माटो, जुट, करजन्नी लगायतका स्थानीय उत्पादनबाट निर्माण गरिन्छ। झिझिया, जटजटिन, डोमकच र सामाचकेवाजस्ता पर्वमा मिथिलामा गाइने लोक गीतले मिथिलाको संस्कृति जगेर्नामा मद्दत पुगेको संस्कृतिविदहरूको भनाइ छ।"
रुपन्देहीको देवदहमा श्रीमानश्रीमती मृत फेला,"बुटवल : रुपन्देहीको देवदहमा एक दम्पती मृत फेला परेका छन् । देवदह नगरपालिका वडा नम्बर ५ पाल्पाली टोल ३६ वर्षीय बालेन्द्र जोल्मी मगर र उनकी श्रीमती ३२ वर्षीय हेमकला आफ्नै घरमा सोमबार बिहान मृत भेटिएका हुन् । प्रहरीका अनुसार कोठामा ढोका भित्रबाट चुकुल लागेको अवस्थामा उनीहरुको शव फेला परेको थियो । देवदह प्रहरी चौकी प्रमुख रहेका प्रहरी निरीक्षक गंगाबहादुर सारुका अनुसार भुइँमा बालेन्द्रको शव झण्डिएको अवस्थामा भेटिएको थियो भने हेमकलाको शव भुइँमा पल्टिरहेको थियो । घटनाको प्रकृति हेर्दा श्रीमानले श्रीमतीको हत्या गरि आफूले आत्महत्या गरेको देखिएको प्रहरीले जनाएको छ । यद्यपि, घटनाबारे छानविन भइरहेको प्रहरीले जनाएको छ । बालेन्द्र वैदेशिक रोजगारीबाट चार दिनअघि फर्किएका थिए ।"
छोराको उपचारका लागि दाता खोज्दै चन्द्रबहादुर,"काठमाडौं : खोटाङका अजय बर्देवा १० वर्षका भए। दुई वर्ष अगाडि विद्यालयमा साथीसँग खेल्दै गर्दा उनी चिप्लेर लडे। टेबलमा ठोक्किए। एउटा आँखामा चोट लाग्यो। विगत पाँच महिना यतादेखि उनले दुवै आँखा देख्न छाडे। पढाइमा उनी निकै मेहनती थिए। गायक बन्ने उनको रहर छ। कुनै दिन आँखा देखे म पनि धेरै पढेर ठूलो मान्छे हुन्छु भनेर छोराले भनेको उनका बाबु चन्द्रबहादुरले बताए। छोराको उपचारका लागि उनी विभिन्न अस्पताल पुर्याए। झापास्थित घोपाक्याम अस्पतालमा पुर्याउँदा त्यहाँका डाक्टरले अजयको एउटा आँखा मात्र बन्द भएको बताएका थिए। तर, पाँच महिना अगाडि छोराको दोस्रो आँखा पनि बन्द भएपछि उनलाई निकै चिन्ता परेको छ। पारिवारिक र आर्थिक अवस्था कमजोर छ। यसकारण उपचारका लागि कठिनाइ भएको उनी बताउँछन्। छोरालाई लिएर काठमाडौंको तिलगंगासम्म आइपुगेका छन् उनी। तर, आर्थिक अवस्था कमजोर भएर चिकित्सकहरूले भनेअनुसार आफूले उपचार गराउन नसकेको उनको गुनासो छ। आफ्नो दुःख बिसाउँदै उनले भने, मलाई सबैको साथ सहयोगको खाँचो छ। सबैले सहयोग गरिदिए मेरो छोराले पनि आँखा देख्थ्यो कि ? आर्थिक अवस्था कमजोर भएका कारण चन्द्रबहादुरलाई उनकी श्रीमतीले पनि छाडेर गइन्। छोरालाई अस्पतालमै राखेका बेलामा श्रीमती भागेको उनले दुखेसो पोखे। उनी कहाँ छिन् भन्ने अहिलेसम्म पत्तो छैन। दुई छोरा र एक छोरीको जिम्मेवारी उनमा आइलागेको छ। घरमा अपांग भएका बूढा बुबा छन्। सबै व्यवहार आफैंले गर्नुपर्दा उनलाई निकै गाह्रो परेको छ। छोरालाई उपचारका लागि भारत लैजान उनलाई चिकित्सकले सल्लाह दिएका छन्। उनको एउटा आँखा पूर्णरूपमा बन्द भइसकेको छ। तर, अर्को आँखामा सल्यक्रिया गरेर सफल भए उनले देख्न सक्ने चिकित्सकले बताएका छन्। यसमा पनि ढिला हुन गएमा उक्त आँखाको उपचार पनि सम्भव नहुने चिकित्सकले बताएका छन्। तर, यसका लागि करिब ५ लाख रुपैयाँभन्दा बढी खर्च लाग्ने देखिन्छ। यति धेरै रकम आफ्नो लागि असम्भव भएकाले उनी छोराको उपचारमा सहयोग पुर्याइदिन आग्रह गर्दै हिँडेका छन्।"
ट्याक्टरमा कार ठोकिँदा एक जनाको मृत्यु,"काठमाडौं : धनुषाको मिथिला नगरपालिका९, बडहरी पुलमा शनिबार बेलुकी ट्याक्टरमा कार ठोकिँदा एक जनाको मृत्यु भएको छ। पूर्वबाट पश्चिमतर्फ जाँदै गरेको ज १ त ७८ ९७ नम्बरको फलाम बोकेको ट्याक्टरमा सोही दिशातर्फ जाँदै गरेको भारतीय नम्बरको कार हिजो शनिबार बेलुकी साढे ८ बजे ठोकिँएको थियो। दुर्घटनामा गम्भीर घाइते भएका कारमा सवार सर्लाहीको कविलासी नगरपालिका१० बस्ने २५ वर्षीय राजेश रायलाई अस्पताल पुर्याउना साथ डाक्टरले मृत घोषणा गरेका थिए। दुर्घटनामा संलग्न दुवै सवारी साधन र चालकलाई प्रहरीले नियन्त्रणमा लिएको छ।"
हेलिकप्टरले ढुवानी गरेका २० जिप सञ्चालनमा,"सिमकोट : राष्ट्रिय सडक सञ्जालले नजोडेको हुम्ला सदरमुकाम सिमिकोटमा हेलिकप्टरबाट ढुवानी गरेका २० वटा बलेरो जिप सञ्चालनमा ल्याइएका छन्। सदरमुकाम सिमकोटदेखि ट्र्याक जोडिएका आसपासका क्षेत्रहरूमा बिरामी, यात्रु ओसार्न र सामग्री ढुवानी गर्न व्यक्तिगत रूपमा सुर्खेतदेखि हेलिकप्टरबाट ढुवानी गरेर ल्याएका २० वटा जिप सञ्चालनमा ल्याइएका छन्। राष्ट्रिय सडक सञ्जालमा नजोडिएको हुम्ला सदरमुकाम सिमकोटदेखि आसपासका गाउँहरूका लागि हेलिकप्टरमार्फत जिप ढुवानी गरेर ल्याइएका जिप सञ्चालनमा ल्याइएका हुन्। तत्कालीन जिल्ला विकास समिति मातहत सञ्चालन भएको ग्रामीण सामुदायिक पूर्वाधार विकास कार्यक्रम (ड्रिल्पी) आयोजनाले २०६९ देखि ०७४ सालसम्म निर्माण गरेको सिमकोटखार्पुनाथ खण्डका गाडी चल्ने भएपछि हेलिकप्टरबाट ढुवानी गरेर जिप सञ्चालन गर्न थालिएको हो। अहिले सिमकोटमा भएका जिपहरू उत्तरतिर नाम्खातर्फ ३५ किलोमिटरको याल्वाङ, १३ किलोमिटरको हेप्का, लेकधिगा, सिमकोट गाउँपालिकाको १२ किलोमिटरको खार्पुनाथ दोभान र ९ किलोमिटरको ठेहसम्म सञ्चालन हुँदै आएका छन्।"
नियम विपरित सडकमा शुल्क उठाउँदै महानगर,"काठमाडौं: कुनै आकष्मिक काम परेर न्युरोड छिर्नुहोस, बसन्तपुर, दरबारमार्ग नै जहाँ पनि सजिलै पुग्न सकिन्छ । यदी आफ्नै सवारीमा जानु भएको छ भने अनि तपाइँलाई पिरोल्छ पार्किङको समस्याले । पहिलो त पार्किङ गर्ने ठाउँ पाउन सकस, अनि फेरि पार्किङ शुल्कको । सवारी रोक्नासाथ हातमा मेसिन बोकेका महानगरले ठेक्का दिएका ठेकेदार कम्पनीका कर्मचारी आइहाल्छन्, पाकिङ समय लेखेको बील थमाइहाल्छन् । प्रतिघण्टा दुई पांग्रे सवारीको २० रुपैयाँ र चारपांग्रे सवारीको ५० रुपैयाँ तिर्नुपर्छ । उपत्यकाको धेरै ठाउमा महानगरको यो मनपरी देखिन्छ । सामान किन्न न्युरोड पुगेकी बानेस्वरकी रघुनाथ केसी इन्दचोक असन गएर सामान लिएर आउदा १०० रुपैयाको पार्किङ शुल्क समाउँदै थिए । के सारो महगो हो ? म त अघि भर्खरै गएको नी ? उनले पैसा उठाउँदै हिडेका कर्मचारीसँग प्रश्न गरिन् । महानगर मात्रै हैन सार्वजनिक ठाउँ, बाटोघाटो मा पार्किङ बनाएर धेरै स्थानीय तहले समेत शुल्क उठाएको देखिन्छ । पशुपति मन्दिर परिसर होस या चोभारको चौर, वा अस्पताल परिसर नै किन नहोस सर्वसाधारणले शुल्क बुझाउन परिरहेको छ । जताततै सडकमा पार्किङ चलिरहेको छ । शुल्क उठाइरहेको छ । व्यावसायिक प्रयोजनका लागी बनेका भवनले पार्किङ एरियामा अन्य व्यवसाय सञ्चालन गरे भनेर भत्काउदै हिडेका काठमाण्डौ महानगरका मेयर महानगर आफैँले सडक कब्जा गरेर पार्किङ शुल्क उठाइरहँदा भने मुकदर्शक बनेर हेरिरहेका छन् । के महानगरले सडकमा पार्किङ एरिया बनाएर शुल्क उठाउन मिल्छ ? यो कानून संगत छ ? वा महानगरको मनोमानी ! झट्ट हेर्दा सामान्य देखिन्छ । हामी निरिह बनेर पार्किङ शुल्क तिरेर हिड्छौ । सवारी तथा पैदलयात्रु हिड्नको लागी बनाइएको सडकमा पार्किङ बनाएर ठेकेदार कम्पनीलाई भाडामा दिएर महानगरले शुल्क उठाउनु गैरजिम्मेवारपन हो । काठमाडौं महानगरपालिकाका प्रवक्ता नवीन मानन्धरका अनुसार महानगरले सडकमा बनाइरहेको पार्किङ हटाउने प्रक्रियामा छ । स्थानीय सरकार सञ्चालन ऐन २०७४ अनुसार सडकमा भएको अव्यवस्थित पार्किङ र जाम कम गर्न महानगरले अन्य विकल्प नहुँदासम्म सडकमा पार्किङ शुरु गरेको थियो । जुन गलत हो । मानन्धर भन्छन्, 'महानगरले गर्दै आएको सडकमै पार्किङ पनि हट्नुपर्छ । महानगरले नियम नै मिचेको छ हैन, तर सर्वसाधारणलाई सजिलो हुने गरी अघिल्लो नेतृत्वले पार्किङको ठेक्का दिएको हो । योजना बनाएर हामीले यो छिट्टै हटाउँछौ । कानून विपरीत काम गर्न कसैलाई छुट छैन । ठेकेदारसँग भएको सम्झौताको समय नसकिएकाले तत्काल हटाउन नसकेका हौ । सम्झौताको आफ्नो नियम छ । आवश्यक कानून संशोधन गरेर नै भए पनि विशेष अभियान चनाउँछौँ ।' पार्किङ व्यवस्थित गर्न खुल्लामञ्चमा अन्डरग्राउण्ड पार्किङ योजना बनाइरहेको पनि उनले बताए । यसको डीपीआर बनिरहेको बताउँदै उनले व्यायसायिक भवनमा भएका पार्किङ एरिया सबै खाली गर्ने बताए । सडकमा पार्किङ गरेबापत महानगरले वार्षिक कति शुल्क उठाउँछ भन्ने प्रश्नमा मानन्धरले भने, 'महानगरलाई २० प्रतिशत र ठेकेदार कम्पनीले ८० प्रतिशत लिने गरेको छ । वार्षिक कति उठ्छ मलाई पनि थाहा भएन ।' पुर्वाधारविज्ञ किशोर थापाका अनुसार महानगर वा स्थानीय निकाए आफैँले शुल्क उठाउने गरेको छैन । पार्किङको लागी भनेर ठेक्का लगाउने गरेको छ । जहाँ महानगरसँगको ठेक्कामा लेखिएकोभन्दा निकै बढि शुल्क उठाउने गरेको छ । सडक र फुटपाथ मर्मत सम्भार र निर्माण गर्ने जिम्मा महानगरको भएपनि अन्य प्रयोजनका लागी निर्माण गरिएको सडकमा पार्किङ बनाउनु कानून विपरीत रहेको उनले बताए । थापा भन्छन्, 'सडक खाली गराउन भन्दै फुटपाथ हटाउने, अन्डरग्राउण्ड पार्किङ खाली गर्ने काम गरिरहेको महानगर आफैँले सडक कब्जा गरेर पाकिङ बनाउनु अलि असहज देखिएन र ? पहिले त आफैँले हडपेको सडक खाली गर्नुपर्यो नि ।' सडकलाई पार्किङ बनाउन मिल्दैन थापाका अनुसार सडक प्रयोग गरे वापत, सवारी चलाएवापत हामीले महानगर तथा सरकारलाई कर तिर्छौ । उनले भने, 'कर तिरेपछि पार्किङ सुविधा पाउनु प्राकृतिक अधिकार हो । यसमा राज्य चुकेको छ । राज्यले नागरिकलाई दिनुपर्ने सुविधावाट चुकेको छ । सडकलाई पार्किङ बनाउन मिल्दै मिल्दैन । अझ सडकमा पार्किङ बनाएर शुल्क उठाउनु त कसैगरी ठिक भन्न सकिन्न ।' सडकमा पाकिङ बनाउँदा सडक साघुरो भई शहरमा जाम बढ्ने गरेको बताउदै थापाले महानगरले पार्किङलाई नयाँ ठाउँ खोज्नुपर्ने बताए । उनले भने, 'यो हटाउनु पर्छ । महानगरले सक्दैन भने, व्यावसायिक पार्किङ विस्तार गर्न सहयोग गर्नुपर्यो । सडक किनाराका पार्किङ स्थल निर्मम तरिकाले हटाउन पर्यो ।' उपभोक्ता हित संरक्षण मञ्चकी अधिवक्ता कुमारी खरेलले सडकमा पार्किङ एरिया बनाएर शुल्क उठाउने काम उपभोक्ताको हित विपरित भएको बताइन । उनी भन्छिन्, 'स्थानीय सरकार सञ्चालन ऐन २०७४ अनुसार दफा ६० अनुसार गाउँपालिका तथा नगरपालिकाले आफ्नो क्षेत्रमा रहेको पार्किङ एरिया प्रयोग गरेवापत शुल्क उठाउन सक्ने व्यवस्था छ । तर यो बुँदाले सार्वजनिक सडकलाई पार्किङ एरिया बनाएर शुल्क उठाउन पाउने हैन । सार्वजनिक सडक ऐन २०३१ अनुसार सडक सार्वजनिक प्रयोगनका लागी मात्रै हो । यहाँ कुनैपनि व्यक्ति वा संस्थाले प्रयोग गरेर फाइदा लिन पाउँदैन ।' अधिवक्ता प्रियहरि भण्डारी भुकम्प पछि बनेका सार्वजनिक उदेश्यका लागी बनेका भवनमा अनिवार्य पार्किङ बनाउनुपर्ने कानूनमै व्यवस्था रहेको बताउँछन् । उनले भने, 'सडकमा पार्किङ गर्ने छुट कसैलाई पनि छैन । महनगरले ठेकेदार कम्पनीलाई ३ लाखमा ठेक्का दिने तर उसले शुल्कबापत ३० लाखभन्दा बढि उठाउने चलन बढ्दो छ । जुन गैरकानूनी हो ।' अधिवक्ता भण्डारी भन्छन्, 'सडकमा पार्किङ गर्न न त सर्वसाधारणलाई छुट छ, न त महानगरलाई । उपभोक्ता हित संरक्षण ऐन अन्र्तगत सर्वसाधारणले सडक निर्वाध प्रयोग गर्न पाउनुपर्छ । सार्वजनिक प्रयोजनका लागी प्रयोग गरिने सडकमा महानगरले पार्किङ ठेक्का दिनु कानून विपरित छ । यो हट्नुपर्छ ।' पुर्वाधारविज्ञ तथा शहर विकास विज्ञ सुर्यराज आर्चायका अनुसार सडकको साइडमा पार्किङ बनाएर शुल्क उठाउनु महानगरको गलत काम हो । यसले सडकमा हिँड्दा विविध समस्या देखिएका छन् । अन्तर्राष्टिय प्राक्टिस अनुसार सार्वजनिक जग्गा वा सरकारी जग्गामा पार्किङकै लागि स्पेश बनाएर व्यवस्थित गरेर राज्यले शुल्क उठाउन पाउने उनको भनाइ छ । तर अन्य प्रयोजनका लागी बनेको सडकमा आफ्नो बर्चश्व राख्न नमिल्ने आचार्यले बताए । उनले भने, कतिपय शहरी सडक निर्माण गर्दा नै एक साइड पाकिङको नक्सा, डिजायन बनाएर निर्माण गरिएको हुन्छ । यस्तो अवस्थामा पार्किङ बनाउन मिल्छ । सरकारले शुल्क लिन सक्छ । म्यानेज गर्न सक्छ । तर सडक नै भनेर बनेको ठाउँमा महानगरले कब्जा गर्दै शुल्क लिनु गैरजिम्मेवर पन हो । महानगरको दादागिरि । हाम्रा सडक बन्दा नै धेरै सोचेर योजना बनाएर बनाइएको हुन्न । यसले गर्दा सडक साघुरा हुन्छन् । सडकमा पार्किङ गर्दा पैदल यात्रीले सास्ती खेप्छन् । दुर्घटना बढ्छ ।' काठमाडौं शहरको सडक निर्माण निकै पुरानो भएकाले पनि अहिलेको सवारीको चापलाई धान्न सकेको छैन । यसले पनि जाम र पार्किङको समस्या बढेको हो । समस्या समाधान गर्न महानगरले निजी क्षेत्रसँग सहकार्य गर्न आवस्यक हुन्छ । व्यापारिक प्रयोजनलाई बनेका भवनमा अनिवार्य पार्किङ स्पेश बनाउने र ती स्पेश सर्वसाधारणलाई खुला गर्नासाथ यो समस्या धेरै मात्रामा हल हुने विश्वास लिइएको छ।"
"स्कुल त छ, पुग्नै ३ घण्टा","गोरखा : स्कुले जीवन रमाइलो हुन्छ भन्ने कुराले धार्चे २ लामाबेंसीकी निरिता घले छक्क पर्छिन्। रुचे पनि नरुचे पनि बिहान ६ बजे खाना खाएर झिस्मिसेमै उकालो लाग्नुपर्छ उनलाई केरौंजा माध्यमिक विद्यालय पुग्न। सधैंदिन सङ्लो हुँदैन, कहिले झरी, कहिले हिमपात। पाइलैपिच्छे जुका टिप्दै, स्कुल पुग्दा कहिले अबेला हुन्छ। कहिले दुःख बिमार भइन्छ। कहिले घरकामले ढिला हुन्छ। तीन घण्टा ठाडो उकालो चढेर स्कुल पुग्दा सर, मिसको गाली खानुपर्छ, उनी भन्छिन्, बर्खाका बेला अझै के कुरा गरौं, पहिरो भित्रभित्रै हिँड्नुपर्छ। स्कुले जीवनमा आफू जस्तै बालबालिकाले खेपेको दुःख सुगमका मान्छेले पत्याउन पनि गाह्रो हुने उनको भनाइ छ। समान दुःख झेलेर हालसालै स्कुले जीवन पार गरेकी अनिता घलेलाई अहिले स्कुले जीवनतिर फर्केर त्यो दिन सम्झन पनि मन लाग्दैन। लामाबेंसीमा पाँचकक्षासम्म मात्र स्कुल छ। ६ देखि १० कक्षासम्म पढ्न केरौंजागाउँ पुग्नुपर्छ, भन्छिन्, जति छिटो हिँडे पनि स्कुल पुग्न तीनघण्टा, फर्कन दुई घण्टा ठ्याक्कै लाग्छ। गहुँ्रगो झोला बोकेर बिहान झिस्मिसेमै उकालो चढ्नुपर्छ। घरबाट निस्कँदा पनि अँध्यारै हुन्छ, भरे घर आइपुग्दा पनि अँध्यारै हुन्छ। कक्षा १० मा पुगेपछि विद्यालयले निःशुल्क होस्टलमा राख्छ। तर, होस्टलमा पनि भिन्दै दुःख हुने विद्यार्थी बताउँछन्। होस्टलमा आधारभूत सुविधाको पनि अभाव छ। होस्टलमा बस्न पनि सजिलो छैन। सिरक डसना पुग्दो छैन। मंसिर लागेपछि ठिहिरो बढ्न थाल्छ। न ज्यानमा बाक्लो लुगा, न ओछ्यानमा, उनी भन्छिन्, हिउँदमा अलिअलि पानी पर्न थालेपछि हिउँ पर्न थाल्छ। पुस, माघ कसरी कटाउने ? होस्टलमा बस्नेलाई दिउँसो खाजाको व्यवस्था पनि नभएको उनको भनाइ छ। हुनेले त घरबाटै जोहो गर्छन्। नसक्नेनलाई साह्रै समस्या भएको उनी बताउँछिन्। सानोमै आमाले छोडेको र बुबा पनि शारीरिक रूपमा अशक्त भएकाले स्कुले जीवन सकेपछि कलेज जीवन सुरु नगरेको उनले बताइन्। पढ्नैपर्ने बाध्यताले गाँजेर मात्र यही दुःख झेलिरहेका छन्, कक्षा ८ मा पढ्ने सुरेश घलेले पनि। हिउँदमा भन्दा उनलाई बर्खाका बेला अत्यास लाग्छ। जताततै पहिरोले हिँड्ने बाटो हुँदैन। तल पहिरो गइरहेको हुन्छ, माथिबाट बाटोमा ढुंगा खसिरहेको हुन्छ, उनी भन्छन्, पहिरै पहिरोमा यति लामो बाटो ज्यान जोगाउँनै मुस्किल पर्छ। नपढौं, जीवन अन्धकार होला भन्ने पिर। पढौं स्कुल आउन जान सजिलो छैन यस्तै पीर परेको छ अर्का कक्षा ७ मा पढ्ने सुजन गुरुङलाई। उठ्नेबित्तिकै खाएको खाना स्कुल जाँदाजाँदै बाटोमै सकिन्छ र भोक लाग्छ, उनी भन्छन्, झोलाभरि किताब र खाजा मकै हुन्छ। मकैले अलिअलि भोक मर्छ। केरौंजा गाउँ र केरौंजाबेंसीका बासिन्दा पहिरोको डरले विस्थापित भएर लामाबेंसीमा बस्न आएका छन्। यहाँ करिब १ सय ३० घरधुरी बसोबास गर्छन्। शिव आधारभूत विद्यालयको पढाइ सकेपछि यहाँबाट केरौंजा माविमा करिब ४० जना बालबालिका पढ्न जाने सुजन गुरुङको भनाइ छ। कक्षा ८ र कक्षा १० का बालबालिकालाई होस्टलमा निःशुल्क रूपमा राख्ने व्यवस्था गरिएको प्रधानाध्यापक सुन्दर खनाल बताउँछन्। सरकारले ४० जनालाई होस्टलमा राख्नका लागि हिमाली छात्रवृत्ति कोटा उपलब्ध गराएको छ। उहिया, रुञ्चेत, हुल्चुक, केरौंजाबेंसी, लामाबेंसीदेखिका विद्यार्थी यहाँ पढ्न आउँछन्, उनी भन्छन्, जति कम गर्दा पनि ५०, ५५ जना नराखी सुखै छैन। त्यसैले भनेजस्तो सुविधा दिन मुस्किल भएको हो। दुर्गमको दुःख यस्तै रहेको उनको भनाइ छ। कठिन स्कुले जीवन गुजारिरहेका धार्चे २ लामाबेंसीका बालबालिका। तस्बिर : प्रदीपचन्द्र राई"
सोलुखुम्बुमा राष्ट्रपतिले गरिन् अस्पतालको उद्घाटन,"सोलुखुम्बु : विश्वको सर्वोच्च शिखर सगरमाथाको काखमा निर्मित १५ शैयाको हिमालयन शेर्पा अस्पतालको राष्ट्रपति विद्यादेवी भण्डारीले उद्घाटन गरेकी छन्। आइतबार सोलुखुम्बुको खुम्बु पासाङ ल्हमू गाउँपालिका ३ फाक्दिङमा आयोजित कार्यक्रममा राष्ट्रपति भण्डारीले हिमालयन शेर्पा फाउण्डेशनले २० करोड लागतमा निर्माण गरेको अस्पतालको उद्घाटन गरेकी हुन्। ओपिडी, ल्याब, प्रसुती, माउण्टेन मेडिसिन सेवा सुविधा रहेको अस्पतालबाट खुम्बु पासाङ ल्हमू ३ का फाक्दिङ क्षेत्रका ११ वटा बस्तीका र पर्यटक गरी करिब १० हजार नागरिक लाभान्वित हुने हिमालयन शेर्पा फाउण्डेशनका अध्यक्ष फुर्वा ग्याल्जे शेर्पाले जानकारी दिए। यसअघि उपचारका लागि स्थानीय लुक्ला वा नाम्चे धाउनुपर्ने बाध्यता थियो। फाउण्डेशनका अध्यक्ष शेर्पाका अनुसार स्थानीयको माग अनुसार निशुल्क उपचार सेवा प्रवाह गर्ने गरी अस्पतालको निर्माणको योजना अघि सारिएको हो। अस्पतालमा अहिले एक जना चिकित्सकसहित ५ जना स्वास्थ्यकर्मी रहेका छन्। कार्यक्रममा बोल्दै राष्ट्रपति भण्डारीले सरोकारवालाहरुको सहकार्यबाट मात्रै दीगो विकास सम्भव हुने बताएकी छन्। सरकारले मात्र विकास गर्नुपर्छ भन्ने मानसिकताबाट माथि उठेर आमनागरिक सकेको योगदान गर्न सके दीगो र प्रभावकारी विकास हुने बताइन्। कार्यक्रममा राष्ट्रिय सभा सदस्य सोनाम ग्याल्जेन शेर्पाले अस्पतालले खुम्बु पासाङ ल्हमू ३ का नागरिक प्रत्यक्ष लाभान्वित हुने बताए। कार्यक्रममा अस्पताल निर्माणमा सहयोग गर्ने व्यक्तिलाई सम्मान गरिएको छ। २० करोड लागतमा निर्माण गरेको अस्पतालबाट ओपिडी, ल्याब, प्रसुती, माउण्टेन मेडिसिन सेवा सुविधा प्रदान गरिनेछ। निशुल्क उपचार सेवा प्रवाह गर्ने लक्ष्य सहित संचालनमा आएको अस्पतालमा अहिले एक जना चिकित्सकसहित ५ जना स्वास्थ्यकर्मी कार्यरत छन्।"
