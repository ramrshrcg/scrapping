शीर्षक,विवरण
अवैध रूपमा नेपाल छिर्न खोज्ने पाकिस्तानी मूलकी महिला पक्राउ,"झापा : गैरकानुनी रूपमा भारतबाट नेपाल आउन लागेकी स्थायी घर पाकिस्तान हाल अमेरिकन ग्रीन कार्ड भएकी एक महिलालाई भारतीय सीमा सुरक्षा बल (एसएसबी)ले सीमा नाकाबाटै नियन्त्रणमा लिएको छ। भद्रपुरगलगलिया नाकामा तैनाथ ४१ बटालियन एसएसबी भादगाउँ चेक पोस्टमा खटिएका टोलीले फरीदा मल्लिक नाम बताउने महिलालाई नियन्त्रणमा लिएको हो। बिना कागजात भारतबाट भद्रपुर नाका हुँदै नेपाल आइरहेकी ती महिलालाई नियमित चेकजाँचमा खटिएका एसएसबीले रोकेर परिचय पत्र मागेका थिए। तर, ती महिलाले परिचयपत्र नभएको भनी एसएसबीसँग उल्टै अभद्र व्यवहार गरेकी थिइन्। त्यसपछि एसएसबीले महिलालाई नियन्त्रणमा लिएर गलगलिया पुलिसलाई जिम्मा लगाएका थिए। गलगलिया पुलिसले ती महिलासँग थप अनुसन्धान गर्दा उनको साथबाट अमेरिकाको क्लोफोनियाबाट जारी गरेको ग्रीन कार्ड फेला पारेको थियो। त्यसपछि उनको स्थानीय घर पाकिस्तान भएको थप परिचय पनि खुल्यो। उनले हाल पाकिस्तानको नागरिकता त्यागेर अमेरिकाको ग्रीन कार्ड लिइसकेको रहेछ। तर, उनको ग्रीन कार्ड सक्कली वा नक्कली हो भनेर किशनगञ्ज पुलिसले थप अनुसन्धान अघि बढाएको भारतीय सञ्चारमाध्यमले जनाएको छ। नियन्त्रणमा लिएकी ती महिलालाई यसअघि उत्तराखण्डमा एसएबसीले नियन्त्रणमा लिएर पुलिसलाई जिम्मा लगाइसकेको थियो। ११ महिना भारतीय जेलमा बसेकी ती महिलालाई छुटेपछि उनलाई अमेरिका पठाइदिएका थिए।"
मंसिर ९ गते प्रधानसेनापति अन्तर्राष्ट्रिय ट्राइएड्भेन्चर प्रतियोगिता,"काठमाडौं : नेपाली सेनाको आयोजनामा हुने प्रधानसेनापति अन्तर्राष्ट्रिय ट्राइएड्भेन्चर प्रतियोगिताको पाँचौं संस्करण मंसिर ९ गते आयोजना हुने भएको छ। नेपाली सेनाको एड्भेन्चर स्पोर्टसले बिहीबार पत्रकार सम्मेलनको आयोजना गरी प्रतियोगिता मंसिर ९ गते आयोजना हुने जानकारी दिएको हो। प्रतियोगितामा १० विदेशी र १५ नेपाली गरी २५ टिमको सहभागिता रहने सेनाले जानकारी दिएको छ। भारत, पाकिस्तान, दक्षिण अफ्रिका, श्रीलंका, चीन, बेलायत, अमेरिकालगायत १० देशलाई निमन्त्रणा गरिएकोमा बेलायत र भारतबाट सहभागिता निश्चित रहेको सेनाले जानकारी दिएको छ। भारतबाट तीनवटा टिमले सहभागिता जनाउँदैछन्। मंसिर १ गतेसम्म टिम दर्ता अवधि तोकिएको छ। धादिङको बैरेनीदेखि चरौँदीसम्म सञ्चालन हुने प्रतियोगितामा ६७ किलोमिटर दौड, २६ किलोमिटर साइक्लिङ र ११ किलोमिटर र्याफ्टिङ गर्नुपर्नेछ। एउटा टिममा चार जना खेलाडी हुनेछन्। सुरुवातदेखि अन्तिमसम्म चारजनाले सँगै दूरी पूरा गर्नुपर्ने जनाइएको छ। प्रतियोगिताको विजेता टिमले २ लाख, उपविजेताले १ लाख ५० हजार र तेस्रो हुनेले १ लाख रुपैयाँ पुरस्कार पाउनेछन्। चौथो र पाँचौं हुने टिमले क्रमशः २० र १० हजार रुपैयाँ पुरस्कार पाउनेछन्। दौड, साइक्लिङ र र्याफ्टिङ गरी तीन विधाको साहसिक खेल समावेश गरी नेपाली सेनाले २०७१ सालदेखि ट्राइएडभेन्चर प्रतियोगिता आयोजना गर्दै आएको छ।"
पाकिस्तानका पूर्वप्रधानमन्त्री इमरान खानमाथि गोली प्रहार,इस्लामावाद : पाकिस्तानका पूर्वप्रधानमन्त्री इमरान खानको हत्या प्रयास भएको छ। पाकिस्तानमा आयोजित र्यालीमा गोली चल्दा खानसमेत घाइते भएको बीबीसीले जनाएको छ। अन्य ९ जना घाइते भएका छन्। पाकिस्तानको गुजरान्वालाको हल्लाहवाला चोकमा गोली प्रहार भएको थियो। प्रहरीका अनुसार इमरान खानलाई लाहौर अस्पतालमा भर्ना गरिएको छ। उनको स्वास्थ्य स्थिति स्थिर रहेको बताइएको छ। डाक्टरको विशेष टोलीले इमरान खानको उपचार गरिरहेको स्रोतलाई उद्धृत गर्दै एजेन्सीहरुले उल्लेख गरेका छन्। खानको खुट्टामा गोली लागेको बताइएको छ। उनी सहभागी रहेको 'आजादीका मार्च'मा बिहीबार एक्कासि गोली चलेको थियो। सरकारविरुद्ध भइरहेको उक्त प्रदर्शनमा इमरान खानको हत्या प्रयास भएको विश्लेषकहरुले दाबी गरेका छन्। इमरान खानसँगै सांसद फैसल जावेद र पूर्व गर्भनर इमरान इस्मेलसमेत घाइते भएका छन्।
मोरङ ३ मा भानुभक्त र सुनीलको भिडन्तमा रेखा थापाको इन्ट्री,"विराटनगर : मोरङको निर्वाचन क्षेत्र नम्बर ३ चर्चामा रहेको निर्वाचन क्षेत्र मध्येमा पर्छ। दुई ठूला दलका उम्मेदवार दोहोरिएका छन्। आगामी निर्वाचनका लागि नेकपा (एमाले)बाट भानुभक्त ढकाल र कांग्रेसबाट सुनील शर्मा चुनावी मैदानमा छन्। प्रतिनिधिसभा सदस्यमा एमालेका भानुभक्त र सत्तारूढ गठबन्धनका सुनीलबीच नै यसपटक पनि प्रतिस्पर्धा हुने अनुमान छ। २०७४ सालको निर्वाचनमा भानुभक्तसँग सुनील पराजित भएका थिए। तर, आगामी निर्वाचनका लागि भने नेपाली चलचित्र जगतकी चर्चित नायिक रेखा थापाको प्रवेशले माहोल तातिएको छ। राप्रपाबाट उम्मेदवार बनेकी रेखा लामो समयदेखि घरदैलो र मतदाता भेटघाटमा व्यस्त हुँदा चुनावी माहोल रापिलो बनेर गएको हो। उनीप्रति देखिएको जनलहरले चुनावी परिणाम कता जाने हो भन्ने आकलन गर्नसक्ने अवस्था छैन। यसअघिका निर्वाचनमा मुख्य प्रतिस्पर्धीको चर्चा धेरै हुन्थ्यो। तेस्रो उम्मेदवार छायाँमा पर्ने गरेका थिए। तर, अहिले भानुभक्त र सुनील बीचको प्रतिस्पर्धामा प्रवेश गरेकी रेखाको चर्चा धेरै छ। चुनावी मैदानमा नयाँ अनुहारको प्रवेशसँगै बढेको रेखाको चर्चाले मोरङ३ मा त्रिपक्षीय प्रतिस्पर्धा हुने देखिन्छ। रेखा लामो समयदेखि आफ्नो क्षेत्रका मतदातामाझ पुगिरहेकी छन्। घरदैलोमा व्यस्त छिन्। उनको मतदाता आकर्षित गर्ने शैली पनि फरक छ। कहिले सीटी सफारी कुदाएर त कहिले युवाहरूमाझ क्यारेमबोर्ड खेलेर मत माग्दै हिँड्छिन्। उनीप्रति वृद्धवृद्धा र युवाको सद्भाव एवं सहानुभूति पनि उत्तिकै छ। उनको बलियो उपस्थिति भानुभक्त र सुनीलका लागि चुनौती हुने देखिन्छ। यो क्षेत्रमा २०४८ सालदेखि बामपन्थी उम्मेदवारले जित्दै आएका थिए। यसपटक भने सुन्दरहरैँचाको सलकपुर घर भएकी रेखाको उपस्थितिले त्रिपक्षीय र रोचक प्रतिस्पर्धा हुने देखिन्छ। बेग्लाबेग्लै विशेषता र भिन्न क्षेत्रका उम्मेदवारका कारण यस क्षेत्रमा चुनावी चहलपहल बढेको छ। तीनैजना उम्मेदवार एकअर्कालाई आफूभन्दा फरक भन्दै मतदाता आकर्षित गर्न सक्रिय छन्। अघिल्लो निर्वाचनदेखि नै भानुभक्तले सुनीललाई 'गैरराजनीतिक व्यक्ति' भनेर टिप्पणी गर्ने गरेका थिए। सुनीलले तेह्रथुम घर भएका भानुभक्त 'टुरिष्ट' उम्मेदवार बनेर कटाक्ष गर्थे। हुन पनि २०७४ सालमा भानुभक्तमाथि 'टुरिष्ट' उम्मेदवारको 'ट्याग' नै लाग्यो। त्यही आरोपलाई चिर्न उनले सुन्दरहरैँचाको खोर्सानेमा आफ्नो घर बनाएका छन्। भानुभक्तसँग पराजित भएदेखि नै सुनील आफ्नो निर्वाचन क्षेत्र केन्द्रित बने। आफ्नो क्षेत्रमा निरन्तर सम्पर्क र सेवामा खटिएर राजनीतिक पकड बनाउने प्रयास गरे। तर, भानुभक्त र सुनील बीचको प्रतिस्पर्धामा रेखाको उपस्थितिसँगै मतदाता उत्साहित बनेका छन्। तीनैजना उम्मेदवारका तीनथरि चुनावी रणनीति र प्रचार शैलीले चुनावी माहोल रोचक बनेको छ। रेखा आफूलाई सधैँ चलचित्रमा देखिरहेका मतदाताभन्दा योजनाबद्ध रूपमा ग्रामीण क्षेत्र, सुकुम्वासी, दलित, विपन्न बस्ती, महिला, युवायुवतीलाई प्राथमिकतामा राखेर चुनावी प्रचार गरिरहेकी छन्। उनी वृद्धवृद्धामाझ नातिनी, महिला पुरुषहरू माझ छोरी बनेर आशीर्वाद थाप्छिन्। युवाहरूसँग दिदीबहिनी र युवतीसँग अँगालो हालेर दौंतरीको सम्बन्ध गाँस्छिन्। सुकुम्वासी बस्तीमा पुगेर आफू पनि सलकपुरमा ऐलानी जग्गामा घर बनाएको उदाहरण दिएर उनीहरूसँगै सुकुम्वासी हुनुको पीडा साटेर आत्मिय सम्बन्ध बनाउने कोसिस गर्छिन्। रेखाको लोकप्रियता र प्रचार शैलीले राजनीतिका चतुर खेलाडी एमालेका भानुभक्त र समाजसेवा, सुलभ स्वास्थ्योपचारका कारण बेग्लै छवि बनाएका सुनीललाई पहिलेजस्तो सहज देखिँदैन। नेपाली सिनेमा जगतमा आफ्नो अभिनय कलाले सफल अभिनेत्रीको छाप बनाएकी रेखा सबैका लागि परिचित नाम भएकाले पनि उनको चुनावी अभियान प्रभावकारी देखिएको छ। उनको उपस्थितिले राजनीतिमा पनि बलियो प्रभाव जमाउने संकेत मिलेको छ। सुनील विराटनगरको नोबेल र काठमाडौं शिक्षण अस्पतालका सञ्चालक हुन्। तर, पहाडी समुदायको बाहुल्यता रहेको यस क्षेत्रका महिला, युवती तथा किशोरीहरूका लागि अभिनेत्री रेखाको प्रचार शैली सशक्तीकरणको अभियान साबित भइरहेको स्थानीय देवेन्द्र थापा बताउँछन्। उनका अनुसार महिलालाई कमजोर प्रतिस्पर्धीको रूपमा हेर्दै आएका प्रमुख राजनीतिक दलका उम्मेदवार र महिलालाई कमजोर ठान्ने सामाजिक सोचविरुद्ध अभिनेत्री रेखाको चुनावी अभियानले नै परिवर्तन गरिसकेको उनको भनाइ छ। चुनावी परिणाम जस्तो आएपनि महिला, युवती, किसान, गरिब, मजदुर, सुकुम्वासीलगायतका मतदाताले रेखालाई आफ्नो नेता स्वीकारेको जस्तो वातावरण निर्माण भएको स्थानीय पूर्ण कालाखेती बताउँछन्। कालाखेतीका अनुसार निर्वाचन क्षेत्रको कुनै ठाउँमा रेखा उभिनसाथ निर्वाचन आचारसंहिता उल्लंघन हुने गरी आँफै भीड जम्मा हुने गरेको छ। 'अभिनेत्रीलाई प्रत्यक्ष हेर्न आउनेको भीड पनि उतिकै छ,' उनले भने, 'पुराना उम्मेदवारबाट वाक्क भएकाले पनि मतदाताको आकर्षण रेखातिर देखिन्छ।' त्यसो त रेखाले भदौदेखि नै चुनावी अभियान सुरु गरेकी हुन्। विगतमा जित्नेहरूले केही नगरेका कारण परिवर्तन ल्याउनकै लागि आफूले उम्मेदवारी दिएकै उनी बताउँछिन्। 'अब नेताहरूले हैन, यस क्षेत्रका जनताले जित्नुपर्छ,' उनी भन्छिन्, 'निःशुल्क एवं गुणस्तरीय शिक्षा र स्वास्थ्यका साथै रोजगारी सृजना, विकास निर्माण र यस क्षेत्रका जनताको जीवनस्तर उकास्ने मेरो चुनावी मुद्दा छन्।' नेताका पछि लागेर उनीहरूलाई जिताइसकेपछि युवाहरू आफैँ विदेशीनु परिरहेको रेखाको कथन छ। युवाहरूलाई स्वरोजगारदेखि निर्वाचन क्षेत्रलाई समृद्ध बनाउने योजनाका साथ चुनावी अभियान चलिरहेको रेखाको तर्क छ। नेताले जिते पनि उनीहरूलाई जिताउने जनता भने सधैँ गाँस, बास र कपासकै पिरलोमा रहने गरेको उनले बताइन्। 'आधारभूत आवश्यकता पूर्तिका लागि जुधिरहेका जनता र बीचैमा पढाइ छोढेर विदेश जानुपर्ने युवाहरूको पीडा दर्दनाक छ,' रेखाले भनिन्, 'निराश अनुहारका बीचमा आशा भर्नुपर्छ भन्ने लागेर म आएकी हुँ।' नेताले सधैँ सुकुम्वासी समस्या समाधानको खोक्रा नारा दिएर चुनाव जित्ने गरेको र अब भने टाँढ्नेका जमाना गएको उनको उद्घोष छ। साथै बक्राहा, चिसाङ, डाँसलगायत खोलाहरूको कटान सधैँको समस्या रहेको भन्दै उनले त्यसलाई चुनावी मुद्दा बनाएकी छन्। मोरङ३ बामपन्थी मतदाता बाहुल्य क्षेत्र मानिन्छ हो। तर, अघिल्लो निर्वाचनमा भने बाम (एमालेमाओवादी) गठबन्धन हुँदा पनि भानभुक्तसँग सुनीलले झिनो मतको पराजय बेहोरे। सुनील मतान्तर घटाउन सफल भए। माओवादी केन्द्रको समेत साथ पाएकाले मतान्तर २३ हजारभन्दा बढी हुने अनुमान थियो। तर, भानुभक्तले १ हजार ९०७ मतले मात्रै सुनीललाई पराजित गर्न सके। उनले ४२ हजार ४१३ र सुनीलले ४० हजार ५०६ मत प्राप्त गरेका थिए। यसअघि माओवादीको साथ पाएका भानुभक्तको आफ्नै पार्टी एमालेसमेत विभाजन भएर नेकपा (एकीकृत समाजवादी) बनेको छ। माओवादी र समाजवादीले कांग्रेस गठबन्धनलाई साथ दिएकाले यसपटक सुनील बलियो उम्मेदवारका रूपमा देखिएका छन्। आफ्नो शिक्षण अस्पतालमा सुलभ स्वास्थ्योपचार, चिकित्सा शिक्षा अध्ययनमा समेत क्षेत्रवासीलाई अवसर दिनुका साथै प्रत्यक्ष र परोक्ष रूपमा विकास निर्माणलगायतका समस्या समाधानमा साथ रहने गरेकाले उनको लोकप्रियता बढेको छ। ठाउँठाउँमा सुनीलले एम्बुलेन्स बाँडेका छन्। आफ्नो क्षेत्रलाई केन्द्रित गरेर स्वास्थ्योपचार सेवालाई सहज बनाएका छन्। वर्ष दिनभरि नै निःशुल्क स्वास्थ्य शिविर चलाउँछन्। विपन्नलाई निःशुल्क उपचारको व्यवस्था मिलाएका छन्। रोजगारी दिएका छन्। सुनीलले सडक, सिँचाइ, खानेपानीको सहज सुविधा, गरिब, विपन्नलगायतका समुदायका विद्यार्थीलाई चिकित्सका शिक्षा निःशुल्क अध्ययन, युवाहरूलाई रोजगारी, चिसाङ र डाँस खोलाको कटान जस्ता समस्यालाई चुनावी मुद्दा बनाएका छन्। उनले अव्यवस्थित सुकुम्वासी समस्या र जग्गामा द्वैध स्वामित्वको समस्या पनि यहाँको पुरानै रहेकाले प्रमुख चुनावी मुद्दा बनाएको बताए। भानुभक्तमाथि भने अघिल्लो चुनावमा निर्वाचित भएपछि आफ्नो क्षेत्रलाई बेवास्ता गरेको आरोप लागेको छ। उनी स्वास्थ्य तथा जनसंख्यामन्त्रीको जिम्मेवारीमा रहँदा कोरोना संक्रमण नियन्त्रण, रोकथाम तथा निदानका लागि प्रभावकारी काम गर्न नसक्नुका साथै उपकरण र खोप खरिदलगायतका विवादमा मुछिए। क्षेत्रवासीसँग गरेको बाचासमेत बिर्सिदिकाले पनि यो चुनाव उनका लागि चुनौतीपूर्ण बनेको छ। भानभुक्तले अघिल्लो चुनावमा सुकुम्वासी समस्या समाधान गर्ने प्रमुख चुनावी मुद्दा बनाएका थिए। तर, समस्या समाधान नभएको भन्दै सुकुम्वासी समुदाय उनीसँग रुष्ट बनेका छन्। अघिल्लो चुनावमा जितेपछि सुरु गरेका अनेकौं विकासे योजना पूरा गर्न आफूलाई क्षेत्रवासीले जिताउने भानुभक्त बताउँछन्। उनले आफ्नो पार्टीले सुकुम्वासी समस्या समाधान आयोग गठन गरेर काम सुरु गरेको बताए। भने, 'यस कामले निरन्तरता पाइरहेकाले अब चाँडै यो समस्याले स्थायी समाधान पाउने छ।' साबिकको क्षेत्र नम्बर २, ३ र ८ लाई मिलाएर अहिले बनेको यो क्षेत्रमा २०४८ सालदेखि दोस्रो संविधानसभा निर्वाचनसम्म बामपन्थीकै बर्चश्व रहयो। सबै निर्वाचनमा यो क्षेत्रबाट बामपन्थी उम्मेदवार विजयी बने। यसअघि भरतमोहन अधिकारी, लालबाबु पण्डित, गोपी अछामी, लालबहादुर मगरले संसद र संविधानसभामा प्रतिनिधित्व गरिसकेका छन्। पूर्वपश्चिम राजमार्गले बीचबाट जोडेको यो निर्वाचन क्षेत्र विकासका दृष्टिले भने सधैं पछाडि परिरहेको स्थानीय बताउँछन्। यस क्षेत्रमा ९ वटा दल र ६ जना स्वतन्त्र गरी १५ जना उम्मेदवार प्रतिनिधिसभा सदस्यका लागि चुनावी प्रतिस्पर्धामा छन्। यहाँ मतदाता १ लाख ४९ हजार ८३३ छन्। पथरीशनिश्चरे नगरपालिकाको वडा १, २, ३, ४, ७, ८, ९ र १०, बेलबारी नगरपालिकाको वडा १, २, ३, ४, ८, ९, १० र ११, सुन्दरहरैँचा नगरपालिकाको वडा १, ८, ९, १०, ११ र १२ र कानेपोखरी गाउँपालिकाको ४, ५, ६ र ७ गरी २६ वटा वडा रहेको यस क्षेत्रमा जिल्लाकै सबैभन्दा बढी मतदाता रहेका हुन्। गत स्थानीय तह निर्वाचनमा यस क्षेत्रमा कांग्रेसले एक उपप्रमुखसहित ११, एमालेले चारवटै पालिकाका प्रमुख तथा अध्यक्ष र दुई उपप्रमुख र उपाध्यक्षसहित १४ वटा र स्वतन्त्रले एक वडाध्यक्ष जितेका छन्। चारवटै पालिकामा वडाध्यक्षहरूले प्राप्त गरेको मतमा एमाले ४३१ मतले मात्रै अगाडि देखिन्छ। गत स्थानीय निर्वाचनमा एमालेलाई ३७ हजार ४१०, कांग्रेसलाई ३६ हजार ९७९, माओवादीलाई ७ हजार ३७३, नेकपा (एकीकृत समाजवादी)लाई १ हजार ८५५, जनता समाजवादी पार्टीलाई ३८३ र राप्रपालाई २ हजार २२२ मत प्राप्त भएको थियो। वडाध्यक्षहरूले प्राप्त गरेको मतका आधारमा सत्तारूढ गठबन्धन एमाले गठबन्धनभन्दा ८ हजार ४१४ मतले अगाडि देखिन्छ।"
पश्चगामी तीन दलीय गठबन्धनले मुलुक चलाउँदैन : गृहमन्त्री,"भैरहवा: गृहमन्त्री बालकृष्ण खाणले नेकपा (एमाले), राप्रपा र जसपाबीचको तीनदलीय गठबन्धन पश्चगामी भएको बताएका छन् । यो गठबन्धनले देश चलाउन नसक्ने उनको दाबी छ । एकापसमा विचार र सिद्धान्तसमेत नमिल्ने र जनताको सङ्घर्षबाट स्थापित सङ्घीय लोकतान्त्रिक गणतन्त्रको विपक्षमा उभिएका शक्तिहरूबीचको गठबन्धनले मुलुकलाई पश्चगमनतर्फ लैजाने उनले बताए । नेपाली कांग्रेसका केन्द्रीय सदस्य एवं पाँचदलीय गठबन्धनको तर्फबाट रुपन्देही क्षेत्र नं ३ का प्रतिनिधिसभा उम्मेदवारसमेत रहेका खाणले आज भैरहवामा आयोजित तरुण प्रशिक्षण कार्यक्रममा नेपालको राष्ट्रियताको संरक्षण गर्दै मुलुकलाई अग्रगमनको दिशामा अगाडि बढाउन पाँचदलीय गठबन्धन बनेको बताए ।"
बेलबारी गोल्डकपमा आयोजक अन्तिम चारमा,"विराटनगर : डाँगीहाट युथ क्लब मोरङको लक्ष्मीमार्गमा जारी पाँचौं बेलबारी गोल्डकप फुटबल प्रतियोगिताको सेमिफाइनलमा प्रवेश गरेको छ। झापाको रोलिङ एफ सी धुलाबारीलाई बिहीबार टाइब्रेकरमार्फत ३१ गोल अन्तरले पाखा लगाउँदै आयोजक डाँगीहाट प्रतियोगिताको अन्तिम चारमा प्रवेश गरेको हो। निर्धारित समय गोलरहित बराबरीमा सकिएपछि खेलको छिनोफानो टाइब्रेकरबाट गर्नु परेको थियो। घरेलु मैदानमा जम्न नसके पनि टाइब्रेकरमा भने आयोजक डाँगीहाटको भाग्य चम्कियो। उत्कृष्ट प्रदर्शन गरेको झापा विपक्षी बार भत्काएर नतिजा आफ्नो पक्षमा पार्न नसक्दा निराश बनेर फर्कियो। टाइब्रेकरमा आयोजकका साइमन लिम्बू, काशिम राई र अभिषेक लिम्बूले गोल गरे। निरज कार्कीको प्रहारले पोस्टको दिशा लिन सकेन। झापाका तर्फबाट आशिष चापागाईंले मात्रै गोल गरे। एन्जल गुरुङ र प्रशान्त लक्समको प्रहार बाहिनु एवं लोकेन्द्र लिम्बूको प्रहारमा डाँगीहाटका गोलरक्षक किशोर गिरी बाधक बन्नु झापाका लागि दुर्भाग्यपूर्ण बन्यो। खेलमा दुवै टिमले पाएका पटकपटकका अवसर खेर गए। जसका कारण खेल निर्धारित समयमा सकिएन। आयोजक डाँगीहाटका सुशील राईको एकपछि अर्को प्रहारलाई झापाका गोलरक्षक मनोज प्रधानले रोकिदिए। खेलमा उत्कृष्ट प्रदर्शन गरेको झापाका रजिन सुब्बाको १४ औँ मिनेटको प्रहारलाई आयोजकका गोलरक्षक किशोर गिरीले विफल पारिदिए। सुब्बाको प्रहारले विपक्षी बार तोड्न नसक्दा झापा सुरुवाती अग्रता लिनबाटै चुकेको थियो। १८ औँ मिनेटमा अभिषेक गुरुङ वान भर्सेस वानको अवस्था चुके। झापाका आशिष चापागाईंले ४२ औँ मिनेटमा प्रहार गरेको 'फ्रि' बलमा गोलरक्षक गिरी बाधक बनिदिए। खेलको म्यान अफ दी म्याच गोलरक्षक गिरी घोषित भए। उनले ५ हजार नगद पुरस्कार पाए। शुक्रबार सहलेस युथ क्लब सिरहा र क्यामरुनको एभिनीयर फुटबल क्लबबीच प्रतिस्पर्धा हुने गोल्डकपका प्रवक्ता नरेन्द्र बस्नेतले जानकारी दिए।"
मकवानपुरमा निर्वाचन आचारसंहिता कडाइका साथ लागू गरिने,"हेटौंडा : आगामी मंसिर ४ गते हुने प्रतिनिधिसभा र प्रदेश सभाको निर्वाचनलाई लक्षित गर्दै मकवानपुरमा आचारसंहिता कडाइकासाथ लागू गरिने भएको छ। मुख्य निर्वाचन अधिकृतको कार्यालय र जिल्ला प्रशाशन कार्यालयले निर्वाचन आचारसंहिता पालना भए नभएको अनुगमन गरी आचारसंहिता उल्लंघन गर्नेलाई कारवाहीको दायरामा ल्याउने जनाएको छ। बिहीबार पत्रकारसँगको अन्तर्क्रिया कार्यक्रमलाई सम्बोधन गर्दै मुख्य निर्वाचन अधिकृत ऋषिराम निरौलाले आचारसंहिता पालना गराउन आफूहरू योजनाका साथ अघि बढेको बताए। कोष तथा लेखा नियन्त्रकको कार्यालय मकवानपुरका प्रमुख रमेश अर्यालको नेतृत्वमा आचारसंहिता अनुगमन समितिसमेत बनाइएको उनले बताए। 'आचारसंहिता उल्लंघन भएको पाइएमा हामी निर्वाचन आयोगमा कारबाहीका लागि सिफारिस गर्छौँ,' उनले भने। कार्यक्रममा मकवानपुरका प्रमुख जिल्ला अधिकारी राजेन्द्रदेव पाण्डेले निर्वाचनलाई स्वस्छ, निस्पक्ष र भयरहित तवरबाट सम्पन्न गर्नका लागि आफूहरू लागिपरेको बताउँदै सबै क्षेत्रको सहयोग आवश्यक रहेको उल्लेख गरे। आजै निर्वाचन कार्यालयको आयोजनामा हेटौंडाबाट पत्रकारितामा सक्रिय रहेकाहरूलाई निर्वाचनको समयमा सञ्चार क्षेत्रले खेल्नुपर्ने भूमिकाबारे छलफल गरिएको थियो।"
थप २२ मेगावाट बिजुली भारत निर्यातका लागि अनुमति,"काठमाडौं : चिलिमे जलविद्युत् कम्पनी लिमिटेडले उत्पादन गरेको २२ मेगावाट बिजुली भारत निर्यात हुने भएको छ। नेपाल विद्युत् प्राधिकरणका प्रवक्ता सुरेशबहादुर भट्टराईले थप बिजुली भारत निर्यातका लागि अनुमति प्राप्त भएको जानकारी दिए। भारतको केन्द्रीय विद्युत् प्राधिकरणले चिलिमे जलविद्युत् कम्पनीको बिजुली निर्यातका लागि यही कात्तिक १४ गते अनुमति प्राप्त भएको हो। चिलिमेको अनुमतिसँगै अब दैनिक तीन सय ८६ मेगावाट बिजुली भारत निर्यात हुने प्रवक्ता भट्टराईले जानकारी दिए। गत असोज २५ गतेसम्म भारतर्फको विद्युत् निर्यात एक अर्ब युनिट नाघेको प्राधिकरणले जनाएको थियो। त्यसपछिको विवरण पनि आउने क्रममा छ। नेपाल विद्युत् प्राधिकरणले देशभित्र खपत गरी अतिरिक्त भएको वर्षायामको थप १००९ मेगावाट विद्युत इन्डियन इनर्जी एक्सचेन्ज लिमिटेड (आइएक्स)को डेअहेड बजारमा प्रतिस्पर्धामार्फत बिक्रीका प्रस्ताव यसअघि नै गरेको थियो। निजी क्षेत्रले निर्माण गरेका २९ मेगावाट क्षमताको लिखूखोला ए, २५ मेगावाट क्षमताको काबेली बीएक, २२ मेगावाटको माईखोला, १५ मेगावाट क्षमताको हेवाखोला ए र १० मेगावाटको तल्लो मोदी१ जलविद्युत्गृहबाट उत्पादित एक सय मेगावाट क्षमताको विद्युत निर्यातको प्रस्ताव गरिएको थियो। प्राधिकरणले देशभित्र खपत गरी अतिरिक्त भएको वर्षायामको विद्युत् गत १९ जेठदेखि इन्डियन इनर्जी एक्सचेन्ज लिमिटेड (आइएक्स)को डेअहेड बजारमा प्रतिस्पर्धामार्फत बिक्री सुरु गरेको थियो। देशभित्र खपत गरी अतिरिक्त भएको विद्युत् भारततर्फ निर्यात गरी त्यस अवधिमा सात अर्ब ९३ करोड २२ लाख रुपैयाँ खुद आम्दानी भएको थियो। निर्यात गरिएको विद्युत्को प्रतियुनिट औसत मूल्य सात रुपैयाँ ९१ पैसा रहेको छ।"
ओलीले मध्यरातमा राष्ट्रपतिलाई ब्युँझाएर संसद विघटन गरे: प्रधानमन्त्री देउवा,डडेल्धुरा: प्रधानमन्त्री शेरबहादुर देउवाले नेकपा एमाले अध्यक्ष केपी शर्मा ओली नेतृत्वको सरकारले दुईदुई पटक सविंधानको बर्खिलाप गरी ससंद विघटन गरेको आरोप लगाएका छन् । चुनावी सभालाई सम्बोधन गर्न गृहजिल्ला पुगेका उनले ओली सरकारले गरेका संविधान विपरीतको काम सुनाएका हुन् । ओलीको स्वेच्छाचारी प्रवृतिले मध्यरातमा राष्ट्रपतिलाई ब्युझाएर संविधानको मर्म र भावना विपरीत जननिर्वाचित ससंद विघटन गर्नु दुखत भएको देउवाको भनाइ छ। ओलीले लोकतन्त्र मास्न ससंद विघटन गरेको र फलस्वरुप देश र जनताको मर्मको रक्षाका लागि लोकतन्त्रवादी चरित्र बोकेका दलहरु एक ठाउमा उभिनुपरेको स्पष्ट पारेका छन् । अहिलेको सत्तागठबन्धन भन्दा बाहेकको सरकार बने मुलुक अझै विकासको गतिबाट पछि पर्ने प्रधानमन्त्री देउवाको भनाइ छ । गफ र कोरा सपनाले देश समृद्ध नबन्ने देउवाले बताए । दुईपटक ससंद विघटन भएपछि संविधानको मर्म बचाउन नेकपा माओवादीसहितको गठबन्धन बनाएको र त्यसको नेतृत्व आफुले लिएको देउवाले बताए ।
"भक्तपुरमा मोटरसाइकल र स्कुटी ठोकिँदा एक जनाको मृत्यु, ३ घाइते","भक्तपुर : भक्तपुरको मध्यपुर ठिमी नगरपालिका२, सानोठिमी हलेसीमार्ट नजिक भित्री सडक खण्डमा मोटरसाइकल र स्कुटी ठोकिँदा एक जनाको मृत्यु भएको छ। अन्य तीन जना घाइते भएका छन्। बागमती प्रदेश २६८७ नम्बरको स्कुटी र बाग्मती प्रदेश०२०३७ प १८५२ नम्बरको मोटरसाइकल एक आपसमा ठोकिँदा मोटरसाइकलमा पछाडि सवार धादिङ गजुरी गाँउपलिका७ घर भई हाल काठमाडौं नयाँबजार बस्ने १७ वर्षीया आयुषा सुवेदीको मृत्यु भएको हो। नेपाल कोरिया मैत्री अस्पतालमा उपचारका क्रममा उनको साँझ मृत्यु भएको महानगरीय प्रहरी परिसर भक्तपुरले जनाएको छ। घाइते हुनेमा मध्यपुर ठिमी नगरपालिका२ मगरगाँउ बस्ने वर्ष ३५ वर्षीया पुष्पा थापा मगर, ७ वर्षीय समर्जन थापामगर र झापा कमल गाउँपालिका घर भई हाल सूर्यविनायक नगरपालिका२ बालकोट बस्ने १८ वर्षीय करण दाहाल रहेका छन्। दुवै सवारी साधन प्रभाग सानोठिमी भक्तपुरको नियन्त्रणमा रहेको परिसरका सूचना अधिकृत राजु पाण्डेले जनाए। घटना बारे अनुसन्धान भइरहेको प्रहरीले जनाएको छ।"
नेकपा एसका प्रदेश कमिटी सदस्य एमाले प्रवेश,"काभ्रे : नेकपा (एकीकृत समाजवादी) पार्टीका बागमती प्रदेश कमिटी सदस्य रमेश पौडेल एमाले प्रवेश गरेका छन्। बिहीबार बनेपामा आयोजित कार्यक्रममा पौडेलसहित पार्टीका मिरा पौडेल, राजेन्द्र पौडेल, अभिचल पौडेल, गंगा श्रेष्ठ र रामदाश श्रेष्ठ एमाले प्रवेश गरेका हुन्। उनीहरूलाई एमालेका प्रतिनिधि सभा २ का उम्मेदवार पूर्व सञ्चार मन्त्री गोकुल बास्कोटाले पार्टी प्रवेश गराए। पौडेल पहिले एमालेमा नै थिए। नेकपा फुटपछि उनी समाजवादीमा गएका थिए। 'राष्ट्रियताको सम्वर्द्धन र कम्युनिष्ट आन्दोलनको रक्षा र विकासका लागि सवल एमाले पार्टीको अपरिहार्यता रहेको महसुस गर्दै पार्टीको विगतका नीति, कार्यक्रम, कार्यदिशा र कार्यशैलीको समीक्षा गर्दै सही नीति, कार्यक्रम र कार्यदिशाको निरन्तरता र भएका गल्ती कमजोरीहरू सुधार गर्दै जाने अपेक्षासहित विनाशर्त पुनः एमालेमा प्रवेश गरिएको' विज्ञप्तिमा उल्लेख छ।"
निर्वाचन आयोगलाई भारत सरकारको ८० वटा गाडी उपहार,"काठमाडौं : आगामी मंसिर ४ गते हुने प्रतिनिधिसभा तथा प्रदेश सभा सदस्य निर्वाचनको प्रयोजनार्थ निर्वाचन आयोगलाई भारत सरकारले ८० वटा सवारी साधन उपहार स्वरूप प्रदान गरेको छ। नेपालका लागि भारतीय राजदूत नवीन श्रीवास्तवले बिहीबार प्रमुख निर्वाचन आयुक्त दिनेशकुमार थपलियालाई सवारी साधन हस्तान्तरण गरेका छन्। यी सवारी साधनले आयोगलाई आसन्न निर्वाचनका लागि आवश्यक प्रबन्धलाई थप व्यवस्थित गर्न सघाउ पुर्याउने छ। नेपालको अनुरोधमा उपलब्ध गराइएका २ सय वटा सवारी साधनकै हिस्साका रूपमा यी ८० वटा सवारी साधन रहेका छन्। नेपालको अनुरोधमा विगतका वर्षहरूमा पनि भारतले आयोगको प्रयोगका लागि सवारीसाधन उपलब्ध गराउँदै आएको थियो। भारतले हालसम्म निर्वाचन आयोगलाई २१४ वटा सवारी साधन उपहार स्वरूप प्रदान गरिसकेको छ । यी सवारीसाधनको हस्तान्तरणले भारत र नेपालबीचको घनिष्ठ तथा मैत्रीपूर्ण सम्बन्धलाई प्रतिबिम्बित गर्ने आयोगले जनाएको छ। सवारी साधन हस्तान्तरण समारोहलाई सम्बोधन गर्दै प्रमुख निर्वाचन आयुक्त थपलियाले सहयोगका लागि भारत सरकार तथा नेपालका लागि भारतीय राजदूत श्रीवास्तवलाई धन्यवाद ज्ञापन गरे। नेपाल र भारतबीच लामो समयदेखि रहेको मित्रताबारे उल्लेख गर्दै उनले दुई देशबीचको सम्बन्ध आपसी सद्भाव, द्विपक्षीय सहयोग र सहकार्यमा आधारित भएको बताए। आवधिक निर्वाचन लोकतान्त्रिक प्रणालीलाई जीवित राख्न अपरिहार्य भएको उल्लेख गर्दै उनले भारत सरकारले विभिन्न समयमा दिएको सवारी साधन, निर्वाचन सामग्री तथा अन्य आवश्यक सहयोगका लागि समेत धन्यवाद ज्ञापन गरे। नेपालका लागि भारतीय राजदूत श्रीवास्तवले छिमेकी देशको नाताले निर्वाचन प्रक्रियामा सहयोग गर्न पाउनु आफ्नो लागि खुसीको कुरा भएको उल्लेख गरे। उनले भारत सरकारले दिएको सहयोगले निर्वाचन आयोगलाई निर्वाचन सम्पन्न गर्न थप सहयोग पुग्ने विश्वास व्यक्त गरे।"
सन्दीप लामिछाने विरुद्धको मुद्दाको बहस आज पनि हेर्दाहेर्दैमा,"काठमाडौं : क्रिकेटर सन्दीप लामिछाने विरुद्धको मुद्दाको थुनछेक बहस बिहीबार पनि नसकिएपछि शुक्रबारका लागि हेर्दहेर्दैमा राखिएको छ। काठमाडौं जिल्ला अदालतका न्यायाधीश माधवप्रसाद घिमिरेको इजलासमा थुनछेक बहस नसकिएपछि शुक्रबारका लागि हेर्दाहेर्दैमा राखिएको हो। प्रतिवादी सन्दीपका तर्फबाट बिहीबार आठजना अधिवक्ताले बहस गरेका छन्। कात्तिक १४ गते सोमबार काठमाडौं जिल्ला अदालतमा दर्ता भएको क्रिकेटर सन्दीप विरुद्धको जबरजस्ती करणीको मुद्दामा मंगलबार बयान भएको थियो। बुधबारबाट जारी थुनछेक बहसमा बिहीबारसम्म ४ सरकारी वकिल र ११ जना अधिवक्ता गरी १७ जनाले बहस गरिसकेको सन्दीपका अधिवक्ता सुधार रिजालले जानकारी दिए। बिहीबारको बहसमा वरिष्ठ अधिवक्ताहरू रमणकुमार श्रेष्ठ, लवकुमार मैनाली, कृष्णप्रसाद सापकोटा तथा सबिता बराल भण्डारी तथा अधिवक्ताहरू सुवास पाठक, सुधार रिजाल, प्रविन सुवेदी र अनुराग सुवेदीले बहस सकेको अधिवक्ता रिजालले बताए। बुधबारको बहसका क्रममा प्रतिवादीतर्फका वकिलले पीडित किशोरीको उमेर १८ वर्ष पुगिसकेको भन्दै प्रमाण पेश गरेको उनले जानकारी दिए। प्रतिवादीका तर्फबाट बहस सकिएपछि आवश्यक भएमा पुनः सरकारी वकिलका तर्फबाट प्रतिवादीका वकिलले उठाएका विषयको जवाफ दिनेछन्। त्यसपछि न्यायाधीशले थुनछेक आदेश गर्नेछन्। सन्दीपविरुद्ध गत भदौ २१ गते प्रहरी बृत्त गौशालामा एक बालिकालाई बलात्कार गरेको भन्दै उजुरी परेको थियो। सन्दीप गत असोज २० गते त्रिभुवन अन्तराष्ट्रिय विमानस्थलबाट पक्राउ परेका थिए।"
शुक्रबार दिउँसो देशका तीन प्रदेशमा वर्षाको सम्भावना,"काठमाडौं : शुक्रबार दिउँसो देशका तीनवटा प्रदेशमा वर्षाको सम्भावना रहेको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश १, गण्डकी प्रदेश र कर्णाली प्रदेशका पहाडी भूभागका एकदुई स्थानमा हल्का वर्षाको सम्भावना रहेको हो। यीबाहेक देशका पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहनेछ। साथै शुक्रबार रातको समयमा देशका पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहनेछ।"
हुण्डी कारोवारमा संलग्न दुई भारतीयसहित ३ जना पक्राउ,"काठमाडौं : हुण्डी कारोवारमा संलग्न दुई भारतीयसहित तीन जना पक्राउ छन्। पक्राउ पर्नेमा भारत नयाँदिल्ली घर भई हाल काठमाडौंको ठमेल बस्दै आएका ५० वर्षीय कमल कान्त कुल्थिया, भारत राजस्थान घर भई हाल काठमाडौंको ताहाचल बस्ने ५५ वर्षीय किशन गोपाल र राजविराज घर भई हाल काठमाडौंको ताहाचल ६७ वर्षीय निर्मल कुमार अग्रवाल रहेका छन्। काठमाडौंस्थित न्युरोड विशालबजार क्षेत्रमा केही व्यक्तिहरूले नेपाल राष्ट्र बैंकले जारी गरेको आदेशनिर्देशन विपरीत वित्तीय कारोवार (हुण्डी) गर्दै आएका छन् भन्ने गोप्य सूचनाका आधारमा विशालबाजारस्थित अनुज सेन्टर र न्युरोड खिचापोखरीस्थित जय दुर्गा ट्रेड ईन्टरनेशनलबाट ३१ लाख ८१ हजार ३८५ रुपैयाँ र व्यक्ति तथा संस्थाको नाममा काटिएको चेकसहित पक्राउ गरिएको हो। यसबारे थप अनुसन्धान गरिरहेको प्रहरीले जनाएको छ।"
हामीलाई जिताए देशमा परिवर्तन आउँछ : महिला उम्मेदवार,"काठमाडौं : प्रतिनिधिसभा तथा प्रदेश सभा निर्वाचनमा आफूहरूलाई जिताए मात्र देशमा परिवर्तन सम्भव हुने महिला उम्मेदवारहरूले बताएका छन्। संकल्प शान्ति, न्याय र लोकतन्त्रका लागि समावेशी महिला सञ्जाल र महिला गैरसरकारी संस्था महासंघको आयोजनामा बिहीबार राजधानीमा सम्पन्न कार्यक्रममा नेपाली कांग्रेस क्षेत्र नं ६ (क)बाट प्रदेशसभाका लागि उम्मेदवार हरिप्रभा खड्गीले महिला र युवालाई देश विकासमा सशक्त रूपमा अघि बढाउने उद्देश्यले आफूले उम्मेदवारी दिएको बताइन्। काठमाडौं महानगरपालिकाकी पूर्व उपमेयरसमेत रहेकी खड्गीले आफूले महानगरलाई परिवर्तन गरेर देखाएको दाबी गर्दै भनिन्, 'मैले महानगरलाई परिवर्तन गरें। अब चुनाव जितेर प्रदेशलाई पनि बनाउँछु।' प्रदेशमा जितेपछि आफ्नो लडाइँ मुख्यमन्त्रीका लागि हुने बताउँदै उनले महिलालाई आर्थिक क्रान्तिमा अगाडि बढाउने चाहना रहेको सुनाइन्। गठबन्धनका तर्फबाट काठमाडौं ९ बाट प्रतिनिधि सभाका लागि उम्मेदवारी दिएकी माओवादीकी कल्पना धमलाले आफू महिलाका मुद्दामा लाग्न कहिले कन्जुस्याईं नगर्ने बताइन्। नेपालको संविधानले महिलाको ३३ प्रतिशत सहभागिताको अधिकार सुनिश्चित गरे पनि यस निर्वाचनमा उम्मेदवारी दिने सन्दर्भमा जम्मा ९ प्रतिशत मात्र कटेकाले संविधानले दिएको हक पनि महिलाले नपाएको यसैले पुष्टि गर्ने उनले बताइन्। नेपाली राजनीतिलाई उत्साहित क्षेत्र बनाएर युवा पुस्तामा मार्गनिर्देश गर्न आफू लागिपर्ने उनले प्रतिवद्धता जनाइन्। आफूले जितेपछि नीति निर्माणको काममा लाग्ने र मौलिक हकलाई कानुन बनाएर लागू गर्नेमा योगदान दिने उनले बताइन्। उनले थपिन्, 'नीति निर्माण मात्र नभई विकास निर्माणको काम पनि गर्नेछु।' त्यसैगरी ललितपुर क्षेत्र नं ३ बाट प्रतिनिधि सभामा उम्मेदवार बनेकी राष्ट्रिय स्वतन्त्र पार्टीकी डा तोसिमा कार्कीले राजनीतिले आफूजस्तै युवाको खोजी गरिरहेको महसुस गरेर देश निर्माणका लागि आफू राजनीतिमा जुटेको बताइन्। स्वस्थ नेपाली सुखी नेपाली नारा लिएर मैदानमा उत्रिएकी तोसिमाले स्वस्थ राजनीति र स्वस्थ नागरिकको कल्पना आफूले गरेको सुनाइन्। आफूले जितें महिला सशक्तीकरणका लागि स्नातक तहसम्मको पढाइ निःशुल्क गर्नुका साथै पाठेघर र स्तन क्यान्सर लगायतको उपचार निःशुल्क गराउन पहलकदमी गर्ने बताइन्। सोही पार्टीबाट काठमाडौं क्षेत्र नं २ बाट उम्मेदवारी दिएकी सविता गौतमले पुल र सडक बनाउने योजना मात्र नभई सम्वृद्ध नेपालका लागि नीति नियम बनाउने काममा अर्थपूर्ण सहभागिता जनाउन संसदमा जाने आफ्नो लक्ष्य रहेको बताइन्। ललितपुरबाट प्रदेश सभाका लागि स्वतन्त्र उम्मेदवारी दिएकी सविता महर्जनले एकल महिलाका हक अधिकारका लागि आफूले आवाज उठाउने बताइन्। पैसा नभई चुनाव जित्न सकिन्छ भन्नेमा आफूले विश्वास नगर्ने बताउँदै उनले भनिन्, 'हिजोआज प्रतिव्यक्ति २५ सयदेखि ५ हजारसम्म बाँढ्दै हिँडेको र भोज खुवाएर भोट माग्दै हिँडेको आफैंले देखेको छु।' संकल्पकी अध्यक्ष संगीता लामाले सञ्चालन गरेको कार्यक्रममा महिला गैरसरकारी संस्था महासंघकी अध्यक्ष शशी अधिकारीले चुनाव जितेर निर्णायक तहमा पुग्ने महिलाले संसदमा आफ्नो अर्थपूर्ण सहभागितामा जोड दिनुपर्ने बताइन्।"
माधवकुमारले छाडेको काठमाडौं२ मा चुनावी सरगर्मी कस्तो ?,"काठमाडौं: निर्वाचन मिति नजिकिएसँगै चुनावी अभियान तीब्र बनाएका राजनीतिक दलबीच प्रतिस्पर्धा पनि बढेको छ । आफूले जित्ने दाबी गर्दै उम्मेदवार चुनावी अभियानमा जुटे पनि स्थानीय र मतदाताको आँकलन बेग्लाबेग्लै छ । विशेष गरी दलको सांगठनिक मतले दलकै उम्मेदवार विजयी हुने आँकलन बढे पनि दल प्रति केही रुष्ट टिक्का टिप्पणी गर्ने मतदाताको संख्या बढ्दा मतपरिणाममा पनि केही फेरबदलको अनुमान हुने गरेको छ । यस्तै चर्चा र परिचर्चाका बीच काठमाडौं क्षेत्र नम्बर२ मा पनि चुनावी अभियान जारी छ । उम्मेदवारहरू आफ्नो प्रतिबद्धतापत्र तथा पार्टीको घोषणापत्रसहित मतदातासँग मत माग्दै घर दैलो अभियानमा जुटेका छन् । विगतजस्तै मत वितरण प्रणाली हुने भएकाले दुई ठूला दलका उम्मेदवारबीच नै कडा प्रतिस्पर्धा काठमाडौं२ मा हुने विश्लेषण हुने गरेको छ । यो क्षेत्रमा सत्ता गठबन्धनबाट साझा उम्मेदवार रहेकी पूर्वसभामुख नेकपा माओवादी केन्द्रकी नेतृ ओनसरी घर्ती चुनावी मैदानमा छन् । एमालेबाट उम्मेदवार बनेका मणिराम फूयाल छन् । विगतको सांगठनिक मत हेर्दा यी दुई उम्मेदवारबीच कडा टक्कर हुने आँकलन धेरैको छ । यो निर्वाचन क्षेत्रमा १० स्वतन्त्रसहित २९ जनाको उम्मेदवारी परेको छ । स्वतन्त्र उम्मेदवारले कति जनताको मत जित्न सक्ने हुन् त्यो अड्कल गर्न अहिले गाह्रो छ । एमालेले जसपा र राप्रपासँग चुनावी तालमेल गर्ने भनिएपनि त्यो सम्भव भएन । अनि सत्ता गठबन्धनको योजना अनुसार लोसपासँग पनि चुनावी तालमेल हुन सकेन । यसरी अहिले चुनावी मैदानमा उत्रिएका सत्ता गठबन्धनतर्फकी उम्मेदवार नेकपा माओवादी केन्द्रकी घर्ती, एमालेका फूयालसहित जनता समाजवादी पार्टी (जसपा)का गोपालबहादुर टण्डुकार, राप्रपाकी कुन्तीदेवी पोखरेल, राष्ट्रिय स्वतन्त्र पार्टीका सोविता गौतम, लोकतान्त्रिक समाजवादी पार्टीका मधुसुदन पुडासैनीलगायत दलगत उम्मेदवार बनेका छन् । २०७४ सालको निर्वाचनमा तत्कालीन एमालेका बरिष्ठ नेता एवम् पूर्व प्रधानमन्त्री माधवकुमार नेपाल २७ हजार ३६६ मतसहित विजयी भएका थिए । नेपाली कांग्रेसका दीपकप्रसाद कुँइकेलले १४ हजार ९०३ मत ल्याएका थिए । तेस्रो बनेका विवेकशील साझा पार्टीका सूर्यराज आचार्यले ७ हजार ४ सय ३७ मत ल्याएका थिए । गत प्रतिनिधि सभा निर्वाचनमा ५३ हजार ४५ मत खसेको थियो । त्यस्तै स्वतन्त्रबाट काशिराज पुडासैनी, अनुप बोहरा, प्रकाश अधिकारी, विनोदप्रसाद घिमिरे, भगवती ढकाल, दिनेश खडका, बलराम चौलागाई, कृष्ण अधिकारी, कृष्णराम पुरी चुनावी प्रतस्पर्धामा छन् । धेरै स्वतन्त्र उम्मेदवार भएकाले पनि कसले कति मत ल्याउने भन्नेले नतिजामा फरक पार्ने अनुमान गरिएको छ । २०७४ सालको निर्वाचनमा तत्कालीन एमालेका बरिष्ठ नेता एवम् पूर्व प्रधानमन्त्री माधवकुमार नेपाल २७ हजार ३६६ मतसहित विजयी भएका थिए । नेपाली कांग्रेसका दीपकप्रसाद कुँइकेलले १४ हजार ९०३ मत ल्याएका थिए । तेस्रो बनेका विवेकशील साझा पार्टीका सूर्यराज आचार्यले ७ हजार ४ सय ३७ मत ल्याएका थिए । गत प्रतिनिधि सभा निर्वाचनमा ५३ हजार ४५ मत खसेको थियो । २०४८ सालमा यही निर्वाचन क्षेत्रबाट चुनाव जितेका तत्कालीन कांग्रेस नेता दमननाथ ढुगांना सभामुख बनेका थिए । २०५१ मा यही निर्वाचन क्षेत्रबाट विजयी बन्दै मनमोहन अधिकारी पहिलो कम्युनिस्ट प्रधानमन्त्री बनेका थिए । २०५६ मा चुनाव जितेकी विद्यादेवी भण्डारी अहिले राष्ट्रपति छन् । २०७० र २०७४ मा यही क्षेत्रबाट निर्वाचन जितेका माधवकुमार नेपाल प्रधानमन्त्री भइसकेका छन् । यस्तो पृष्ठभूमिको काठमाडौं२ मा सत्ता गठबन्धनको तर्फबाट उम्मेदवारी दिएकी घर्ती २०७० को निर्वाचनमा रोल्पा क्षेत्र नम्बर २ बाट निर्वाचित भएकी थिइन् । रोल्पा जन्मथलो भएकी उनी २०७० मा उपसभामुख र २०७२ मा सभामुख बनिन् । २०७४ को निर्वानमा घर्ती समानुपातिक तर्फबाट सांसद बनेकी थिइन । उनी अन्तरिम संसद र पहिलो संविधान सभामासमेत सदनमा थिइन । पहिलो संविधान सभाको कार्यकालमा केही समय उनी खेलकुद मन्त्रीको भूमिकामा रहेकी थिइन् । निर्वाचित भएपछि कोटेश्वरको जाम अन्त्य गर्नेदेखि साखुं जोरपाटी सडकखण्ड निर्माण कार्य सम्पन्न गर्ने घर्तीको प्रतिबद्धता छ । केहीदिन अघिको चुनावी सभामा नेकपा माओवादी अध्यक्ष प्रचण्डले घर्तीलाई भोट माग्दै उनलाई जिताए विकासे मन्त्री बनाएर पठाइदिने बताएका थिए । रोल्पाली जनतामाझ प्रिय ओनसरी माओवादी भित्र पनि धेरै अवसर पाउने नेतृका रुपमा चिनिन्छिन् । तर प्रतक्ष्य प्रतिस्पर्धामा उत्रिएकी उनलाई काठमाडौंका जनतासँग भिज्न केही मुस्किल देखिएको माओवादी भित्रैका नेताहरू बताउँछन् । एमालेबाट उम्मेदवार बनेका फुयाल शिक्षण पेशाबाट सक्रिय राजनीतिमा होमिएका हुन् । २०४९ सालबाट शिक्षण शुरु गरेका उनी २०६५ सम्म शिक्षण पेशामा थिए । लामो समय नेपाल राष्ट्रिय निर्माण माध्यमिक विद्यालयको प्रधानाध्यापकको भूमिकामा उनले काम गरे । व्यवस्थापनमा स्नातक गरेका फुयाल शिक्षाशास्त्रमा स्नातकोत्तर हुन् । फुयाल ०७४ मा बम गठबन्धनका तर्फबाट काठमाडौं२ (ख) बाट प्रदेशसभा सदस्यमा निर्वाचित भएका थिए । प्रदेश सभाको निर्वाचनमा उनलाई लोकप्रिय मत प्राप्त भएको थियो । १६ हजार ५७५ मत फुयालले ल्याउँदा कांग्रेसका मनहरि खड्काले ८ हजार २६८ मत ल्याएका थिए । फुयालले चुनाव जिते आफूले विकास निर्माण र नीतिगत एजेण्डालाई प्राथमिकताका साथ अघि बढाउने बताएका छन् । राष्ट्रिय स्वतन्त्र पार्टीबाट उम्मेदवार बनेकी सोविता गौतम सामाजिक अभियन्ताका रुपमा चिनिन्छिन्। पत्रकारिता गरेकी उनी युवा पुस्तामा लोकप्रिय मानिन्छिन । पछिल्लो पटक थपिएका मतदातामा युवा धेरै रहेकाले ती मत गौतमले पाउने विश्लेषण हुने गरेको छ । देश परिवर्तन युवाको काँधमा रहेको बताउने उनले राजनीतिक नेतृत्वमा पनि युवा आउनुपर्ने आवाजसहित चुनावी मैदानमा छन् । राजनीतिलाई फोहोरी खेलको उपनाम हटाएर देश परिवर्तनमा युवा पुस्ता भन्ने छाप बनाउनुपर्ने गौतमको भनाइ छ । राप्रपाकी ३५ वर्षीया कुन्तीदेवीले पनि ठूला मानिएका दलको मत काट्ने अनुमान गरिएको छ । एमाले र राप्रपाबीच एकता हुने चर्चा चलेर नहुँदा उनले एमालेकै मत धेरै काट्न सक्ने आँकलन राप्रपा निकटस्तले बताउँछन् । मत माग्दा उनले युवा आवाज र अहिलेको आवश्यकतालाई संसदबाटै सम्बोधन गर्ने वातावरण मिलाउने बताउने गरेकी छन् । कोरोना कहरमा राहतमा खटिएकी उनी आफ्नो सामाजिक सक्रियतालाई जनताले माया गर्ने बताउने गरेकी छन् । निर्वाचन आयोगको अद्यावधिक विवरण अनुसार काठमाडौं क्षेत्र नम्बर२ मा ८१ हजार ७९० मतदाता छन् । २०७४ सालको निर्वाचनमा भन्दा ७ हजार २१५ मतदाता थपिएका छन् । थपिएका मतदाता अधिकांश २० देखि ४५ वर्ष उमेर समूहका छन् । तथ्यांकमा काठमाडौं२ निर्वाचन आयोगको अद्यावधिक विवरण अनुसार काठमाडौं क्षेत्र नम्बर२ मा ८१ हजार ७९० मतदाता छन् । २०७४ सालको निर्वाचनमा ७४ हजार ७५५ मतदाता रहेको यो क्षेत्रमा २०७९ को निर्वाचन आउँदा ७ हजार २१५ मतदाता थपिए । थपिएका मतदाता अधिकांश २० देखि ४५ वर्ष उमेर समूहका छन् । यो निर्वाचन क्षेत्रमा काठमाडौं महानगरको वडा नम्बर ९ र ३२ पर्छ । त्यस्तै, कागेश्वरी मनोहरा नगरपालिकाको वडा नम्बर ४, ५, ६, ७, ८ र ९ यही क्षेत्रमा पर्छ । शंखरापुर नगरपालिकाका सबै वडा यही क्षेत्रमा छन् । बढी जनघनत्व भएको गौशाला र कोटेश्वरपनि यही निर्वाचन क्षेत्रमा पर्छन । स्थानीय तह निर्वाचनमा काठमाडौं ९ को वडाध्यक्षमा कांग्रेस र ३२ मा एमाले विजयी भएको छ । कागेश्वरी मनोहरा नगरपालिकाको मेयरमा कांग्रेस र उपमेयरमा एमाले विजयी भएको छ। कागेश्वरी मनोहरा नगरपालिकाको ४ मा एमाले, ५ मा कांग्रेस, ६ मा नेकपा एकीकृत समाजवादी, ७, ८ र ९ को वडाध्यक्षमा कांग्रेस विजयी भएको छ । शंखरापुर नगरपालिकाको मेयरमा राप्रपा र उपमेयरमा कांग्रेस निर्वाचित भएको छ। यस नगरपालिकाको १ नम्बर वडाध्यक्षमा माओवादी केन्द्र, २ मा नेपाली कांग्रेस, ३ मा राप्रपा, ४ मा कांग्रेस, ५ मा एमाले, ६, ७ मा राप्रपा, ८ र ९ मा कांग्रेस विजयी भएका थिए । एमालेको मात्रै १७ हजार ३२८ मत छ । कांग्रेसको १४ हजार १२८, नेकपा एकीकृत समाजवादीको ७ हजार ९११, राप्रपाको ६ हजार ८१९, माओवादी केन्द्रको ३ हजार ३६, विवेकशील साझा पार्टीको १५४, लोसपाको ८ र स्वतन्त्रको १६ मत छ । स्थानीय तहको निर्वाचनमा प्राप्त मतलाई हेर्दा यो निर्वाचन क्षेत्रमा एमाले र कांग्रेसको तीव्र प्रतिस्पर्धा हुने देखिन्छ । सत्ता गठबन्धनले घर्तीतिर पल्लाभारीको संकेत गरे पनि फूयाल पनि अघिल्लो पटक प्रदेशसभामा लोकप्रिय मत ल्याउने नेता भएकाले उनले ल्याउने मत कम आँकलन गर्न सकिन्न । अहिले चुनावी अभियानमा खटिएका उम्मेदवारका एजेण्डालाई जनताले कसरी न्याय गर्लान वा कुन उम्मेदवारलाई धेरै मत दिन्छन् त्यो मत परिणामले देखाउनेछ ।"
साढे ४ करोड ठगी गर्ने एक जना पक्राउ,काठमाडौं : नक्कली करारनामा बनाइ चार करोड ५० लाख रुपैयाँ ठगी गर्ने एक जनालाई नेपाल प्रहरीले पक्राउ गरेको छ। नक्कली करारनामा बनाइ चार करोड ५० लाख ठगी गर्ने पर्सा वीरगञ्ज महानगरपालिका१७ का ३६ वर्षीय नौसद अन्सारीलाई पक्राउ गरी प्रहरीको काठमाडौँ उपत्यका अपराध अनुसन्धान कार्यालयको टोलीले बिहीबार सार्वजनिक गरेको हो। अन्सारीले काठमाडौँ महानगरपालिका१३ सोल्टीमोडमा रहेको जाकिर हुसेन अन्सारी र नौसद हुसेन अन्सारीको नाममा रहेको जग्गा किर्ते हस्ताक्षर गरी नक्कली करारनामा बनाइ ठगी गरेकाले पक्राउ गरिएको प्रहरी प्रधान कार्यालयले जनाएको छ। अन्सारीले उक्त करारनामा घरेलु तथा साना उद्योग कार्यालय काठमाडौँ र कम्पनी रजिष्ट्रारको कार्यालयमा पेश गराइ होटलमा लगानी गर्नका लागि भन्दै पटकपटक गरी रकम लिएर ठगी गरेकाले वीरगञ्जबाट पक्राउ गरेको हो। उनलाई आवश्यक अनुसन्धान एवं कारबाहीका लागि जिल्ला प्रहरी परिसर काठमाडौँ पठाइएको सो कार्यालयले जनाएको छ।
सवारी साधन नियन्त्रणमा लिन आयोगको निर्देशन,"काठमाडौं : निर्वाचन आयोगले मधेश प्रदेश सरकार र प्रदेश सभा सचिवालयसँग सवारी साधनबारे विवरण माग गरेको छ। आयोगले मधेशको मुख्यमन्त्री तथा मन्त्रिपरिषद्को कार्यालय र प्रदेश सभा सचिवालयलाई पत्र पठाई प्रदेशका मुख्यमन्त्री तथा मन्त्रीसमेतले सवारी साधन नबुझाई निजी नम्बरप्लेट कायम गरी निर्वाचन प्रचार प्रसारमा हिँडेको हो होइन भन्ने विषयमा विवरण उपलब्ध गराउन पत्र पठाएको छ। यदि सवारी साधन निजी नम्बरप्लेट कायम गरी हिँडेको भेटिएमा सवारी साधन नियन्त्रणमा लिन निर्देशन दिएको छ। आयोगले मंसिर ४ गते हुने निर्वाचनलाई स्वच्छ, निष्पक्ष, पारदर्शी र भयमुक्त बनाउन निर्वाचन आयोगले जारी गरेको निर्वाचन आचारसंहिता, २०७९ को दफा ४ को खण्ड (क) मा सार्वजनिक निकाय वा कुनै परियोजनाको स्रोत साधन र सम्पत्ति कुनै दल वा उम्मेदवारको पक्ष वा विपक्षमा हुने गरी प्रयोग गर्न वा गराउन नहुने व्यवस्था रहेको स्मरण गराउँदै प्रदेशका मुख्यमन्त्री तथा मन्त्री समेतले सवारी साधन नबुझाइ निजी नम्बरप्लेट कायम गरी हिँडेको भनी उजुरी प्राप्त हुन आएको जनाएको छ। यसैगरी आयोगले सो सम्बन्धमा के कसो भएको हो? भनी प्रदेश सभाका सभामुख, उपसभामुख र विभिन्न समितिका सभापतिलाई सरकारी सुविधा स्वरूप त्यहाँबाट उपलब्ध गराइएका सवारी साधनहरूको विवरण दुई दिनभित्र पछिसम्म फरक नपर्ने गरी आयोगलाई उपलब्ध गराउन आग्रह गरेको छ।"
झापा१ मा अस्तित्वको लडाइँ लड्दै विश्वप्रकाश र अग्नी खरेल,"झापा : झापा क्षेत्र नम्बर १ मा दुई 'हेभिवेट' नेताबीच कडा चुनावी प्रतिस्पर्धा हुन आकलन गरिएको छ। नेपाली कांग्रेसका महामन्त्री विश्वप्रकाश शर्मा र नेकपा (एमाले) स्थायी कमिटी सदस्य अग्निप्रसाद खरेलबीच हुने रोमाञ्चक प्रतिस्पर्धाका कारण चुनावी माहौल तातिएको छ। अहिले शर्मा र खरेल आफ्नो र आफ्नो पार्टीको अस्तित्व जोगाउन चुनावी रणनीति बनाएर मतदाताको घरआगँन पुगेर भोट माग्दैछन्। झापा१ शर्माको निर्वाचन क्षेत्र हो। खरेलको निर्वाचन क्षेत्र झापा२ हो। खरेल पाहुना उम्मेदवार बनेर शर्मासँग भिड्दैछन्। खरेल पूर्व संविधानसभा सदस्य, पूर्व कानुन मन्त्री र पूर्व महान्यायाधिवक्ता समेत हुन्। शर्मा सत्तारूढ गठबन्धनका साझा उम्मेदवार हुन, भने खरेल नेकपा (एमाले), राप्रपा र राप्रपा नेपालका साझा उम्मेदवार बनेका छन्। साबिक झापा३ र हाल झापा१ को आम निर्वाचनको तथ्याङ्क केलाउँदा नेकपा (एमाले)ले तीन पटक, नेकपा माओवादीले दुई पटक र कांग्रेसले एक पटक विजयी हासिल गरेको क्षेत्र हो। २०४८, २०५१ र २०७० मा एमालेका क्रमशः राधाकृष्ण मैनाली, देवीप्रसाद ओझा र रविन कोइराला निर्वाचित भएका थिए। २०६४ र २०७४ मा माओवादीका क्रमशः धर्मप्रसाद घिमिरे र सुरेन्द्रकुमार कार्की निर्वाचित भएका थिए। त्यस्तै कांग्रेसका नरेन्द्रविक्रम नेम्वाङ २०५६ सालमा निर्वाचित भएका थिए। लालकिल्ला मानिएको झापा १ मा शर्मा तेस्रो पटक उम्मेदवार बनेका छन्। २०७० सालमा पहिलो पटक टिकट पाएका शर्मा एमालेका कोइरालासँग ६८९ मतान्तरले पराजित भएका थिए। शर्माले १६ हजार ५४० मत ल्याएकोमा कोइरालाले १७ हजार २२९ मत ल्याएका थिए। २०७४ सालको आम निर्वाचनमा शर्मा फेरि पराजित भए। शर्मा बाम गठबन्धनका तर्फबाट उम्मेदवार बनेका माओवादीका कार्कीसँग २ हजार ८६३ मतान्तरले पराजित भए। शर्माले ३३ हजार ३१० मत ल्याउँदा कार्कीले ३६ हजार १७३ मत ल्याएका थिए। यस पटक ह्याट्रिक पराजित हुनभन्दा पनि जित्ने दाउका साथ शर्मा अघि बढिरहेको कांग्रेसका कार्यकर्ताहरू बताउँछन्। उनको मुख्य प्रतिस्पर्धी खरेल एमाले अध्यक्ष केपी शर्मा ओलीको विश्वासिलो पात्र हुन्। खरेलको नाम झापा २ बाट सिफारिस गरिएको थियो। झापा १ बाट रिवन कोइरालाको नाम एकल सिफारिस गरिएको थियो। तर, अनन्त पार्टीले कोइरालालाई ब्याक गराई खरेललाई झापा १ को टिकट दियो। झापा २ मा उनको ठाउँमा पार्टीले देवराज घिमिरेलाई टिकट दियो। कोइरालालाई पार्टीले प्रदेश सभा सदस्यमा टिकट दियो। प्रतिनिधिसभा सदस्यमा टिकट नपाएपछि कोइराला पार्टीको निर्णयप्रति असन्तुष्ट भए। कोइराला असन्तुष्ट बनेपछि पार्टीभित्र खैलाबैला नै मच्चियो। पार्टीले तत्काल उनीसँग आन्तरिक छलफल गर्यो र प्रदेश सरकारमा राम्रै पद दिने सर्त बमोजिम कोइरालालाई 'ब्याक' गरायो। त्यसपछि मात्र कोइराला प्रदेशसभा सदस्यमा उम्मेदवारी दिए र आफ्नो क्षेत्रमा खरेललाई सघाउन तयार भयो। यता कोइराला उठेको भए चुनावमा यस पटक पनि शर्मालाई सकस हुने कांग्रेसभित्र विश्लेषण थियो। तर, कोइराला 'ब्याक' गएपछि शर्मालाई केही सहज भएको कांग्रेस कार्यकर्ताहरू बताउँछन्। तर, शर्मालाई आफ्नै पार्टी भित्रको कोचेलो मिलाउनु पर्ने बाध्यता छ। कांग्रेसको १४औं महाधिवशेनमा कृष्णप्रसाद सिटौला र शर्मा निकट नेता तथा कार्यकर्ताहरू जिल्ला तहमा छुट्टाछुट्टै प्यानल बनाएर चुनाव लडेका थिए। त्यसबेला शर्माको प्यानललाई सिटौलाको प्यानलले नराम्ररी पराजित गरेको थियो। त्यसको असर स्थानीय तहको निर्वाचनमा पनि देखियो। शर्माको निर्वाचन क्षेत्रमा गत वैशाखमा सम्पन्न स्थानीय तह सदस्य निर्वाचनमा एमाले पहिलो पार्टीको रूपमा फेरि उदय भयो। शर्मामाथि आफ्नै गृहपालिका मेचीनगरमा पनि कांग्रेसलाई जिताउन नसकेको आरोप लागियो। अन्तिम समयमा कांग्रेस नेता सिटौला निकट कार्यकर्ताको टिकट खोसेर आफ्नो पक्षको उम्मेदवारलाई टिकट दिलाउन उनी सफल भए। तर, शर्माले आफ्नो पक्षको उम्मेदवारलाई भने चुनाव जिताउन सकेनन्। यसको असर पनि आसन्न निर्वाचनमा पर्न सक्ने स्वयम कांग्रेस नेताहरूमा वहस सुरु भएको छ। त्यही कारणले सिटौला निकट कार्यकर्ताले फेरि पनि उनलाई असहयोग गर्ने हो कि भन्ने त्रास पनि उत्तिकै छ। यस्तो असहज अवस्थाको बाबजुद पनि आफूले जीत हात पार्नेमा कुनै दुविधा नरहेको शर्माको दाबी छ। उनले भने, '२०७० सालको निर्वाचन मेरो लागि परिचयको निर्वाचन जस्तै थियो, २०७४ को निर्वाचन मेरा लागि अनुभवको निर्वाचन थियो, २०७९ को निर्वाचन मेरो लागि परिणामको निर्वाचन बन्नेमा म विश्वस्त छ।' एमालेले आफ्नो गाउँ आफैं बनाउ' नारा दिए पनि त्यसले सार्थकता नपाएको बताउँदै उनले त्यही नारालाई टेकेर यहाँका मतदातामा यस पटक आफ्नो गाउँ आफ्नै गाउँको मान्छेलाई जिम्मा दिऊ भन्ने भावना देखिएको बताए। भर्खरै सम्पन्न स्थानीय तह निर्वाचनमा झापा क्षेत्र नम्बर १ को तथ्याङ्क हेर्दा कांग्रेसका वडाध्यक्षहरूलाई जम्मा २४ हजार ५९ मत आएको छ। जबकि यहाँ एमालेसँग ३१ हजार ८३ मत छ। यस्तै माओवादी केन्द्रसँग ३ हजार ९०५ तथा एकीकृत समाजवादीसँग १ हजार २५२ र लोसपासँग १३२ मत छ अर्थात् गठबन्धनसँग २८ हजार ९६ मत छ। जबकि राप्रपासँग ५ हजार ९२२ मतसहित एमाले गठबन्धनसँग ३७ हजार ५ मत छ। स्वतन्त्र उम्मेदवारले ४ हजार २७ मत पाए। यो मत कता जान्छ त्यो पनि महत्त्वपूर्ण पक्ष हो। त्यसकारण एमाले उम्मेदवार खरेल आफ्नो जितमा निश्चित रहेको प्रतिक्रिया दिन्छन्। 'कार्यकर्ताहरू लागेका छन्, मतदाताहरू उत्साहित छन्, चुनावी माहौल आफ्नो पक्षमा छ,' उनले भने, 'उत्साहित कार्यकर्ता र जनताहरू नै निर्वाचनको मुख्य आधार हुन्, मुख्य आधार बलियो भएपछि निर्वाचन जित्नेमा कुनै दुविधा छैन।' स्थानीय तह निर्वाचनको मतलाई आधार मान्ने हो भने यस क्षेत्रमा कांग्रेसभन्दा एमाले नै बलियो देखिन्छ। यद्यपि झापा १ मा शर्मा र खरेलको पक्षमा स्थानीय तहको परिणाम लागु हुन्छ वा हुँदैन भन्ने हेर्न चैँ मङ्सिर ४ को चुनावी नतिजा पर्खनु पर्ने हुन्छ। झापा१ अन्तर्गत मेचीनगर नगरपालिकाका १५ वटा वडा, बुद्धशान्ति गाउँपालिकाका ४, ५, ६ र ७ वडा र भद्रपुर नगरपालिकाका ९ र १० गरी जम्मा २१ वटा वडा पर्छ। जम्मा एक लाख २० हजार ३७५ मतदाता रहेकोमध्ये मेचीनगर ६ मा सबैभन्दा धेरै मतदाता छन। मेचीनगर ६ मा ११ हजार ६९३ मतदाता छन। सबैभन्दा कम मतदाता वडा बुद्धशान्ति ७ छ। त्यहाँ १ हजार ६१८ मात्रै मतदाता छन्।"
कोल्ड स्टोरमा ग्यास लिक हुँदा निसास्सिएर मृत्यु,विराटनगर : विराटनगर महानगरपालिका४ मा रहेको कोल्ड स्टोरमा ग्यास लिक हुँदा निसास्सिएर बिहीबार दिउँसो एक जनाको मृत्यु भएको छ। रामजानकी कोल्ड स्टोरमा मिस्त्रीको काम गर्दै आएका विराटनगर५ का ५४ वर्षीय रौदी चौधरीको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार कोल्ड स्टोरभित्र ग्यास लिक हुँदा निसास्सिएर चौधरी बेहोस भएका थिए। अचेत अवस्थामा भेटिएका उनलाई स्थानीयको सहयोगमा प्रहरीले उद्धार गरेर उपचारका लागि साढे १ बजेतिर विराट नर्सिङ होम एवं विराटनगर अस्पताल पुर्याएको थियो। उपचारका क्रममा २ बजेतिर चिकित्सकले मृत घोषित गरेको डीएसपी श्रेष्ठले बताए। स्थानीयका अनुसार चौधरी कोल्ड स्टोरभित्र काम गरिरहेका थिए। त्यही बेला एक्कासि ग्यास लिक भएको थियो। बाहिर निस्कन नपाउँदै उनी बेहोस भएर ढलेको प्रहरीले जनाएको छ। पोस्टमार्टमका लागि कोसी अस्पताल लगिएको छ। घटनाको अनुसन्धानका लागि जिल्ला प्रहरी कार्यालय मोरङबाट प्रहरी निरीक्षकको नेतृत्वमा टोली घटनास्थल पुगेको छ। विभिन्न कोणबाट घटनाको अनुसन्धान भइरहेको डीएसपी श्रेष्ठले बताए। कोल्ड स्टोरका लागि आवश्यक पर्ने ग्यास त्यहीँ भण्डार गरेर राखिएको थियो। प्रहरीको प्रारम्भिक अनुसन्धानबाट भण्डारणस्थलबाटै लिक भएको पत्ता लागेको छ। स्थानीयले भने कोल्ड स्टोरको लापरबाहीले घटना भएको भन्दै सत्यतथ्य छानबिन हुनुपर्ने माग राखेका छन्।
अटो चालक बस्नेत भन्छन् : 'कृतिम खुट्टा मेरो सारथी बनेको छ',"हेटौंडा : पाँच वर्ष अगाडि सवारी दुर्घटनामा परी दाहिने खुट्टा गुमाएका ४१ वर्षीय इन्द्रबहादुर बस्नेत अहिले अटो चलाउँछन्। कृतिम खुट्टाको साहारामा उनी बिहानै अटो लिएर घरबाट निस्कन्छन् र दिनभर हेटौंडा, चौघडा, बस्तीपुरलगायत क्षेत्रमा अटो चलाउँछन्। यो उनको दैनिकी हो। अटो चलाउँदा राम्रै कमाइ हुने बस्नेत बताउँछन्। 'दैनिक हुने खर्च कटाएर मासिक ३० हजारभन्दा बढी बचाउँछु। अन्य काम मेरा लागि असहज हुन्छ। यसमै आनन्द छ, यसमै आम्दानी छ,' उनले भने। हेटौंडा३ स्थायी घर भएका बस्नेतले अटो चलाएरै परिवार धानेका छन्। 'घरमा वृद्ध बुबा हुनुहुन्छ, श्रीमती र एउटा सानो छोरा छ। बस्नेत भन्छन्, छोरालाई बोर्डिङ स्कुलमा पढाएको छु,' श्रीमती पनि खुसी छिन्। २०७४ साउन २७ गते बस्नेत चालक रहेको ट्रक काठमाडौंबाट हेटौंडातर्फ आउँदै गर्दा ब्रेक फेल भएर धादिङमा दुर्घटना भएको थियो। सोही दुर्घटनामा घाइते भएका उनले दाहिने खुट्टा गुमाउनुपर्यो। शारीरिक रूपमा अशक्त भएपछि उनी एक दशकभन्दा बढीदेखि गर्दै आएको पेशा छाड्न बाध्य भए। परिवारमा आर्थिक समस्या थपिँदै गयो, समाजमा सहयोग गर्ने भन्दा पनि हेप्ने जमात बढ्दै गएको बस्नेत सम्झन्छन्। 'कमाउने बाटो नहुँदा निकै समस्या झेलेँ, शारीरिक रूपमा अपाङ्गता भएका मानिसहरूले पनि अटो चलाउन सक्छन् भन्ने थाहा पाएपछि मैले यो पेशा रोजेँ,' 'उनी भन्छन्, धेरै ठूलो खर्च पनि नलाग्ने भएकाले ऋण निकालेर अटो निकाले अहिले किस्ता तिरिरहेको छु।' कृतिम खुट्टा समयसमयमा फेरिरहनुपर्ने उनको भनाइ छ। हेटौंडा उपमहानगरपालिका र नारायणी संघले उनलाई कृतिम खुट्टा दिएको थियो। तर, धेरै समय टिकेन। 'त्यसपछि धेरै ठाउँमा धाएँ, सहयोगको याचना लिएर गएको म धेरै पटक खाली हात फर्किएको छु। पोहोर साल नेपाली कांग्रेसका नेता इन्द्रबहादुर बानियाँले कृतिम खुट्टा किन्न ५० हजार दिनुभयो। यसपाली ७५ हजार बराबरको खुट्टा किनिदिनुभएको छ,' उनले भने। बस्नेतले जीवनमा धेरै समस्या झेलेका छन्। २०५९ मा उनी सशस्त्र प्रहरी बलमा जागिरे थिए। तत्कालीन माओवादीले बुबा आमालाई घरमै आएर धम्क्याउने, दाजुहरूलाई अपहरण गर्ने गरेपछि बल्लतल्ल आएको जागिर छाड्न उनी बाध्य भए। 'पहिल्यैदेखि गाडी चलाउन सिकेको थिएँ। २०६५ मा सशस्त्र प्रहरी बलको जागिर छाडेपछि आफूले जानेकै पेशामा लागेँ। तर, दुर्भाग्य खुट्टा गुमाउनुपर्यो।' जीवनमा अनेक चुनौती झेलेका बस्नेतले कहिल्यै हरेस खाएनन्। उनी पुनः पेशामा नै फर्किए र अटो चलाउन थाले। कहिलेकाँही कृतिम खुट्टा जोडेको ठाउँमा निकै दुख्छ। बस्नेत अबेरसम्म अटो चलाउन सक्दैनन्। उनी भन्छन्, 'सुरु सुरुमा त निकै गाह्रो लाग्थ्यो, हिम्मत कहिल्यै हारिन अहिले बानी पर्दै गयो।' अपाङ्ग भएकै कारण आफूले सवारी चालक अनुमति पत्र नपाएको र ट्राफिकले बेला बेलामा दुःख दिने गरेको उनी गुनासो गर्छन्। राष्ट्रिय अपाङ्ग महासंघले अपाङ्गता भएकाहरूलाई पनि सवारी चालक अनुमति दिन सम्बन्धित निकायसँग पहल गरिरहेको भएपनि राज्यले सो व्यवस्था कार्यान्वयनमा ल्याउन सकेको छैन। बस्नेत सबैलाई हरेस नखान सुझाव दिन्छन्। उनले अन्नपूर्ण पोष्टसँग भने, 'कृतिम खुट्टा नै जीवनको सारथी बनेको छ। परिस्थिति जस्तोसुकै आउन सक्छ, मलाई देखेर अरूलाई प्रेरणा मिलोस्।'"
एमालेले मात्र देश र जनताको हितमा काम गर्छ: ईश्वर पोखरेल,"काठमाडौं: नेकपा एमालेका वरिष्ठ उपाध्यक्ष ईश्वर पोखरेलले देश र जनताको हितमा काम गर्ने पार्टी एमाले मात्रै भएको दाबी गरेका छन् । काठमाडौं ५ बाट प्रतिनिधिसभा सदस्यमा उम्मेदवारी दिएका पोखरेलले बिहीबार आफ्नो चुनावी प्रतिबद्धता सार्वजनिक गर्दै देश र जनताको हितमा काम गर्ने पार्टी एमाले मात्रै भएको जिकिर गरे । कुनै पार्टीहरू राजनीतिक स्थायित्वका लागि उभिन नसकेको भन्दै पोखरेलले राजनीतिक स्थायित्व, आर्थिक विकास र समृद्धिका लागि एमालेलाई आगामी निर्वाचनमा जिताउन आवश्यक रहेको बताए । नेता पोखरेलले छिमेकीले नाकाबन्दी लगाएको बेलामा र आफ्नो भूमि फिर्ता लिने सन्दर्भमा एमालेबाहेक अरु कुनै पार्टीले दृढ अडान लिन नसकेको बताए । नेपाली नागरिकले आमाको नामबाट पनि नागरिकता पाउनुपर्छ भन्नेमा एमाले रहेको बताए । नेता पोखरेलले अंगीकृत नागरिकताको सन्दर्भमा सर्तकता अपनाउनुपर्ने भन्दै ठीक ढंगबाट अडान लिन नसके देशको स्वाभिमान, अस्तित्व र स्वतन्त्रतामाथि समेत आँच पुग्नसक्ने उल्लेख गरे । चीन सरकारको सहयोगमा दोस्रो चरणमा निर्माण हुने चक्रपथ विस्तारलाई कलंकीदेखि धोबीखोलासम्म पुर्याउन पहिलादेखि गरिरहेको पहलकदमीलाई तिव्रता दिने पोखरेलले बताए । नेता पोखरेलले स्थानीय निर्वाचनमा जारी एमालेको घोषणापत्र र प्रतिबद्धतापत्रको कार्यान्वयन गर्न केन्द्र र प्रदेश सरकारका तर्फबाट स्थानीय तहका जनप्रतिनिधहरूलाई विशेष सहयोग गर्ने बताए ।"
सेनाको हेलिकोप्टरबाट मनाङ र मुस्ताङमा मतपत्र ढुवानी,"जोमसोम : मंसिर ४ गते हुने प्रतिनिधि र प्रदेशसभा निर्वाचनका लागि हिमाली जिल्ला मुस्ताङ र मनाङमा बिहीबार मतपत्र ढुवानी गरिएको छ। निर्वाचन आयोगले नेपाली सेनाको हेलिकोप्टरमा दुवै जिल्लाका दागि मतपत्र, मतदाता परिचयपत्र लगायतका निर्वाचन सामग्री पठाएको हो। प्रत्यक्ष र समानुपातिक तर्फको मतपत्र र अन्य निर्वाचन सामग्री नेपाली सेनाको कडा सुरक्षा निगरानीमा ढुवानी गरिएको हो। काठमाडौंबाट मतपत्र, मतदाता परिचयपत्र लगायतका निर्वाचन सामग्री पुर्याउन आयोगको प्रशासन शाखाका उपसचिव मुकुन्द पोखरेल र आयोगका शाखा अधिकृत बाबुराम कोइराला मुस्ताङ र मनाङमा पुगेका थिए। उनीहरूले मुस्ताङका मुख्य निर्वाचन अधिकृत ईश्वर पराजुली र जिल्ला निर्वाचन कार्यालय मुस्ताङका प्रमुख मदन अर्याललाई मतपत्र, मतदाता परिचयपत्र र अन्य निर्वाचन सामग्री हस्तान्तरण गरेका छन्। यस्तै मनाङमा जिल्ला निर्वाचन अधिकारी पुष्पराज शर्मा र मुख्य निर्वाचन अधिकृतको कार्यालयको टोलीलाई मतपत्र, मतदाता परिचयपत्र र निर्वाचन सामग्री बुझाएका छन्। आयोगबाट खटिएका कर्मचारीले पहिला मनाङ र त्यसपछि मुस्ताङमा मतपत्रसहित निर्वाचन सामग्री पठाएको हो। मुस्ताङका लागि पठाइएको मतपत्र र निर्वाचन सामग्री आयोगका कर्मचारीबाट मुख्य निर्वाचन अधिकृत ईश्वर पराजुली र जिल्ला निर्वाचन अधिकारी मदन अर्यालले रुजु गरी बुझेका हुन्। बिहान ९ बजे मनाङ र ११ बजे मुस्ताङमा मतपत्र,मतदाता परिचयपत्र र निर्वाचन सामग्री ढुवानी गरेको थियो। मतपत्र, मतदाता परिचयपत्र लगायतका सामग्री छाड्न मुस्ताङ आएका आयोगका आर्थिक प्रशासन शाखाका उपसचिव मुकुन्द पोखरेलले मुस्ताङ र मनाङका लागि आवश्यक पर्ने मतपत्र लगायतका निर्वाचन सामग्री ढुवानी भइसकेको जानकारी दिए। उनले बिहीबार नै कर्णाली प्रदेशको बाजुरामा मतपत्र ढुवानी गर्ने कार्यक्रम रहेको बताए। मुस्ताङका मुख्य निर्वाचन अधिकृत पराजुलीले मुस्ताङका लागि चाहिने मतपत्र, मतदाता परिचयपत्र लगायतका सामग्री प्राप्त भएको जानकारी दिए। उनले मुख्य निर्वाचन कार्यालयमा सुरक्षित भण्डारण गरिएको बताए। मुस्ताङमा ३९ मतदान केन्द्र तोकिएको छ। मुस्ताङका पाँच स्थानीय तहको २५ वडामा १० हजार ९५७ जना मतदाता छन्।"
निर्वाचन सामग्री पठाउन भ्याइनभ्याइ (तस्बिरसहित),"काठमाठौं : निर्वाचन आयोगले आगामी मंसिर ४ मा हुने प्रतिनिधिसभा तथा प्रदेशसभा निर्वाचनका लागि मतपत्र तथा निर्वाचन सामग्री छपाइ तथा ढुवानी कार्यलाई तीव्रता दिएको छ। मतपत्र छपाइको काम धमाधम भइरहेको आयोगले जनाएको छ। छापिइसकेका मतपत्र र अन्य निर्वाचन सामग्री जिल्ला पठाउन आयोगलाई भ्याइनभ्याइ भएको हो। प्रतिनिधिसभा सदस्य तथा प्रदेशसभा सदस्य निर्वाचनका लागि सबै जिल्लामा पहिलो चरणको निर्वाचन सामग्री ढुवानी कार्य सम्पन्न भएको आयोगले जनाएको छ। बिहीबार कान्तिपथस्थित निर्वाचन आयोगको परिसर पुग्दा मतपत्र तथा निर्वाचन सामग्री पठाउन गाडीमा लोड हुँदै थियो। पहिलो हुने निर्वाचित हुने निर्वाचन प्रणालीअन्तर्गत अब काठमाडौं, ललितपुर, भक्तपुर, बारा, धनुषा, सर्लाही र रौतहट जिल्लाको मतपत्र मात्र छपाइ हुन बाँकी रहेको छ । यी जिल्लामा करिब ८४ लाख मपतत्र आवश्यक पर्नेछ।"
झापामा विद्यार्थीले गरे नमुना मतदान,"झापा : झापामा गरिएको नमुना मतदान अभ्यासमा विद्यार्थीहरूले उत्साहजनक सहभागिता जनाएका छन्। आसन्न प्रतिनिधिसभा तथा प्रदेशसभा सदस्य निर्वाचनलाई लक्षित गरी जिल्ला निर्वाचन कार्यालय झापाले बिहीबार भद्रपुर ७ स्थित वीरेन्द्र माविमा नमुना मतदान अभ्यास गरेको हो। मतदानमा सोही विद्यालयमा अध्ययनरत कक्षा १० का छात्रछात्राले नमुना मतदान गरेका थिए। 'पहिलो पटक यसरी मतदान गर्न पाउँदा खुसी छु, यसले केही कुरा सिक्ने अवसर मिल्यो,' विद्यार्थी विक्रम राजवंशीले भने, 'अहिले त म विद्यार्थी हो, 'मतदाता नामावलीमा नाम छैन, मतदाता भएपछि भोट दिन अब सहज हुन्छ।' निर्वाचनको बेला तयार गरिने सोही अनुसारको सुरक्षित मतदान केन्द्र निर्माण गरी विद्यार्थीहरूलाई नमुना मतदान गराइएको जिल्ला निर्वाचन अधिकारी तुलसी नेपालले जानकारी दिए। नमुना मतदानमा विद्यार्थीहरूले उत्साहजनक सहभागिता जनाउँदै उनले भने, 'यस नमुना मतदानले आम मतदाताहरूलाई सन्देश मूलक सूचना प्रवाह हुने विश्वास लिएको छु।' बिहीदेखि सुरु गरिएको नमुना मतदान अभ्यास जिल्लाका १५ वटै पालिकामा सञ्चालन गरिने उनले बताए। शुक्रबारदेखि जिल्लाका १३१ वटै वडामा महिला स्वास्थ्य स्वयंसेविका परिचालन गरी मतदाता शिक्षा कार्यक्रम समेत सञ्चालन गर्न लागेको उनले बताए। निर्वाचनमा खटाइने कर्मचारीको नामावली तयार भइसकेको बताउँदै उनले भने, 'अबको केही दिनभित्रै छनौटमा परेका कर्मचारीहरूलाई तालिम दिइनेछ।'"
मोटरसाइकल ठोकिदा दुईजना घाइते,बागलुङ: बागलुङ नगरपालिकामा सवारी दुर्घटनामा परि दुईजना घाइते भएका छन् । जिल्ला ट्राफिक प्रहरी कार्यालय बागलुङका अनुसार मालढुंगादेखि आउँदै गरेको ध २ प ३३२ नम्बरको मोटरसाइकल र विपरित दिशाबाट जाँदै गरेको ध २ प २१९७ नम्बरको मोटरसाइकल बागलुङ नगरपालिका१ गणेशघुम्तीमा ठोक्किदा दुईजना घाइते भएका हुन्। घाइते दुवैजनाको अवस्था गम्भीर रहेको प्रहरीले जनाएको छ । मोटरसाइकल चालक पर्वत कुश्मा पिपलटारीका २३ वर्षीय रोहित भुषाल र काठेखोला गाउँपालिका बिहुँका १९ वर्षीय मनिष कँडेल गम्भीर घाइते भएको ट्राफिक प्रहरी प्रमुख राजकुमार केसीले जानकारी दिए । गम्भीर घाइते भएका कंडेललाई धौलागिरी अस्पतालमा प्राथमिक उपचारपछि पोखरा रिफर गरिएको छ । अर्को घाइते भुषालको धौलागिरी अस्पतालमै उपचार भइरहेको प्रहरीले जनाएको छ।
कालिकोटमा दलीय उम्मेदवारविरुद्ध स्वतन्त्रको टक्कर,"कालिकोट : आगामी मंसिर ४ गते हुने प्रतिनिधिसभा तथा प्रदेशसभा निर्वाचनको जिल्लामा रौनक छ। विभिन्न दलका आधिकारिक उम्मेदवारहरूका साथै स्वतन्त्र उम्मेदवारहरू पनि जनमतलाई आफ्नो पक्षमा पार्न गाउँ गाउँमा जुटिरहेका छन्। जिल्लाको इतिहासमै पहिलो पटक स्वतन्त्र उम्म्द्वारहरूले आधिकारिक उम्मेदवारहरूलाई टक्कर दिन खोजिरहेका छन्। कालिकोटमा सत्ता गठबन्धनका तर्फबाट प्रतिनिधि सभा सदस्यमा नेकपा माओवादी केन्द्रका स्थायी समिति सदस्य एवं कर्णाली प्रदेशका प्रथम मुख्यमन्त्री महेन्द्रबहादुर शाही चुनावी मोर्चामा छन्। उनीविरुद्ध नेकपा माओवादी केन्द्रकै नेता एवं निवर्तमान रास्कोट नगरपालिकाका मेयर कासीचन्द्र बरालले पुतली चिह्र लिएर स्वतन्त्र उम्मेदवारी दिएका छन्। उनको लक्ष्य भनेकै कालिकोटमा स्वतन्त्र उम्मेदवार विजयी भएर इतिहास लेखाउने हो। अर्कोतर्फ सत्ता गठबन्धनले स्वतन्त्रको सामना गर्नु परेपछि निर्वाचनको परिणाम आफ्नो पक्षमा लिन नेकपा एमालेका तर्फबाट प्रतिनिधि सभा सदस्यका उम्मेदवार नगिन्द्र शाही चुनावी मोर्चामा होमिएका छन्। सत्ता गठबन्धनमा रहेका दलहरूबीच एकता हुन नसक्ने र माओवादीबाटै स्वतन्त्र उम्मेदवार भएकाले आफूले निर्वाचन जित्ने रणनीति उनको छ। जिल्लामा गत वैशाखमा भएको स्थानीय तहको निर्वाचनको परिणाम हेर्दा एमालेलाई चुनाव जित्न निकै सकस छ। स्थानीय तहको मत परिणाम अनुसार जिल्लामा माओवादी १९ हजार मतले अग्र स्थानमा छ। नेपाली कांग्रेस १४ हजार मतले दोस्रो स्थानमा छ। नेकपा एमाले १३ हजारले तेस्रो स्थानमा छ। यसरी हेर्दा सत्ता गठबन्धनका उम्मेदवार महेन्द्रबहादुर शाही विजय नजिक छन्। उनलाई पार्टीबाट स्वतन्त्रले लिने मत रोक्न सके विजय सुनिश्चित छ। तर, स्वतन्त्र उम्मेदवार उठेका कासीचन्द्र बराल पनि कम छैनन्। उनी २०५४ सालको स्थानीय निकायको निर्वाचनमा साविकको फुकोट गाविसबाट ९० प्रतिशत मत ल्याएर विजयी भएका गाविस अध्यक्ष हुन्। उनको नेतृत्वमा रहेको हिमचुली कृषि सहकारी संस्थामा मात्र १४ हजार सेयर सदस्य आबद्ध छन्। २०७४ सालको स्थानीय तहको निर्वाचनमा पनि रास्कोटमा माओवादीभन्दा एमाले बलियो भनिएपनि बराल भारी मतले विजयी हुन भएका थिए। अधिवक्ता दमनराज बमले स्वतन्त्रको नाममा स्वतन्त्र व्यक्ति नै उम्मेदवार भएको भए त्यति गारो नपर्ने बताउँछन्। 'यहाँ पार्टीका स्थापित नेताबाटै विद्रोह भएर स्वतन्त्र भिडेकाले आधिकारिक उम्मेदवारहरूलाई समस्या छ। तर पनि जिल्लामा सबैभन्दा बलियो शक्ति माओवादी र कांग्रेस बीचको गठबन्धनले जित्न गाह्रो नहोला। पार्टीमा लागेका सबै नेता तथा कार्यकर्ताहरू इमान्दार रूपमा लाग्ने हो भने गठबन्धन नै विजयी हुन सक्छ', उनले भने। प्रतिनिधि सभामा साना दलहरूका उम्मेदवारहरू पनि भोट प्रभावित बनाउने खालका छन्। यसले पनि असर गर्छ। राप्रपाबाट धनबहादुर बुढा, नेमकिपाबाट खड्गराज शाही चुनावी अभियानमा छन्। उनीहरू पनि लोकप्रिय उम्मेदवारहरू नै हुन्। जिल्लामा प्रदेश सभा क र ख मा पनि प्रतिस्पर्धा रोचक हुने देखिन्छ। प्रदेश सभा 'क' मा सत्ता गठबन्धनबाट दुर्गबहादुर रावत चुनावी मोर्चामा छन्। उनी यसअघि संघीय संसद थिए। उनीसँग नेकपा एमालेका कुर्मराज शाही भिडेका छन्। उनी विवादित छन्। उनलाई कर्णाली प्रदेश सभामा फ्लोर क्रस गरेर एमालेको सरकार बन्न नदिएको र पुनः सांसद पदका लागि समाजवादीले टिकट नदिँदा एमालेमा फर्किएको आरोप छ। राप्रपाबाट सूर्यबहादुर शाही चर्को तयारीमा लागेका छन्। यस्तै प्रदेश सभा 'ख' मा पनि सत्ता गठबन्धनका उम्मेदवार नेपाली कांग्रेसका पाका नेता हिक्मतबहादुर बिष्ट चुनावी मोर्चामा छन्। उनका विरुद्धमा स्थानीय तहको निर्वाचनका बेला नै पार्टीले कारबाही गरिसकेका नेकपा माओवादीबाटै पलाँता गाउँपालिका पूर्व अध्यक्ष लक्ष्मणबहादुर बम स्वतन्त्र भिड्दैछन्। नेकपा एमालेबाट विरेन्द्र बोगटी र सत्ता गठबन्धनबाटै नेकपा समाजवादीका जिल्ला अध्यक्ष विश्वराज बम चुनावी अभियानमा छन्। तर, सत्ता गठबन्धनका तर्फबाट उम्मेदवार रहेका हिक्मतबहादुर बिष्ट अन्य उम्मेदवारहरूको तुलनामा बलिया छन्। उनी राजनीतिक रूपमा लोकप्रिय र सिनियर पनि हुन्।"
बैंकको व्याजदर वृद्धि विरुद्ध बागलुङका व्यवसायीको विरोध,"बागलुङ : राष्ट्र बैंकले जारी गरेको चालु पँजी कर्जासम्बन्धी मार्गदर्शन २०७९ ले व्यवसायीलाई परेको प्रभाव पारेको र बैंकहरूले व्याजदर वृद्धि गरेको भन्दै बागलुङका व्यवसायीले विरोध जनाएका छन्। बागलुङ उद्योग वाणिज्य संघ र नेपाल राष्ट्रिय उद्योग व्यवसायी महासंघ बागलुङले विज्ञप्ति निकालेर बैंकहरूको अनियन्त्रित व्याजदर वृद्धि रोक्न माग गरेका हुन्। बागलुङ उद्योग वाणिज्य संघका अध्यक्ष नरेश कंडेलले पटक पटक व्याजदर वृद्धि गर्ने, किस्ताबन्दी रूपमा सेवा शुल्क लिई कर्जा नवीकरण गर्ने, नवीकरणको अवधिलाई त्रैमासिक बनाएर विभिन्न शीर्षकहरूमा शुल्क लिने गरेर निजी क्षेत्रका व्यवसायीहरू धारासायी हुने अवस्थामा पुगेको बताउँदै त्यसलाई तत्कालै समायोजन गर्नुपर्ने बताए। अध्यक्ष कंडेलले बैंकहरूले विभिन्न आकर्षणहरू देखाएर निक्षेप संकलन गर्ने तर कर्जा लगानी नै नगर्ने, ऋणीको जग्गा वा सम्पती बैंकले धितो सुरक्षण गर्दा पूर्वमूल्यांकन रकमलाई एक्कासि अवमूल्यांकन गर्दै न्यून अंकको मूल्यांकन बनाएर बाँकी रकम भुक्तानीका लागि दबाब सिर्जना गराउने गरेकझ बताए। साथै उनले ऋणि उद्यमी व्यवसायीहरूलाई आक्रान्त हुने गरी तर्साउने र मनोमानि रूपमा जरिवाना शुल्क लिने, वर्तमान कठिन परिस्थितिमा सहकार्य गर्नुपर्नेमा उल्टै लिलामी प्रक्रिया अगाडि बढाएको कारण निजी क्षेत्र धरासायी हुने अवस्थामा पुगेकाले यस्तो कार्यप्रति संघको घोर आपत्ती रको बताए। नेपाल राष्ट्रिय उद्योग व्यवसायी महासंघ बागलुङका अध्यक्ष भवराज बरालले नेपाल गहिरिदो आर्थिक संकट, अत्याधिक महंगी, अनियन्त्रित व्याजदरको वृद्धि र बेलाबेला व्यवसायीको ढाड सेक्ने गरी आउने वित्तीय संस्थाहरूको नियमका कारण व्यवसायी आक्रान्त भएको बताए। उनले कोभिड१९ ले थाला परेको व्यवसाय केही तंग्रिने अवस्थामा रहेको बेला विभिन्न वाहानामा सवैतिरबाट व्यवसायीलाई नै मर्का पर्ने आर्थिक नीति ल्याइएका कारण ज्यादै जटिल परिस्थितीसँग व्यवसायी जुध्नुपरेको बताए। 'व्यवसाय छाड्नुपर्ने अवस्था सिर्जना हुँदा समेत सरकारले वेवास्ता गरेको छ,' अध्यक्ष बरालले भने, 'सरकारले नै व्यवसायीको विषयमा ध्यान नदिएको कारण हामी व्यवसाय बन्द गर्ने वा अन्दोलनमा जाने दुवै बाध्यताको बीचमा उभिएका छौं।' उनले सरकारी अदुरदर्शी नीति र राष्ट्र बैंकले ल्याउने झन्झटिलो नयाँ प्रावधानले व्यवसायीक क्षेत्र आक्रान्त बन्दै गएको बताए। संघका अध्यक्ष कंडेलले राष्ट्र बैंकको नियम विपरित बैंकहरूले ३३ महिनामा व्याजदर बढाएर व्यवसायीहरूलाई सडकमा ल्याउने काम गरेको भन्दै अब व्यवसाय बन्द गरेर तालाचावि बैंकलाई बुझाउनुपर्ने अवस्था आएको बताए। अध्यक्ष कंडेलले व्यवसायीहरूको कार्य क्षेत्रमै बैंकका सुरक्षा गार्ड, कर्मचारी खटाएर मानसिक दबाब दिने र सामाजिक मानमर्यादामा आँच पुर्याउने कार्यप्रति गम्भीर ध्यानकर्षण भएको बताए। 'बागलुङमा बैंकका सुरक्षा गार्ड, कर्मचारी व्यवसायीको कार्यक्षेत्रमा खटाएर मानसिक दबाब दिने र सामाजिक मान मर्यादामा आँच पुर्याइएको छ,' अध्यक्ष कंडेलले भने, 'सामाजिक दुर्व्यवहार गर्दा व्यवसायीले आत्महत्या गर्ने अवस्था आउन सक्छ। त्यसैले व्यवसायीको सामाजिक मान मर्यादामा आँच पुर्याउने कार्यहरू बैंकबाट सच्चिनुपर्छ, नसच्चाए आन्दोलनमा उत्रने र आवश्यक प्रतिकार गर्नेछौं।' बागलुङका व्यवसायीहरूले राष्ट्रिय अर्थतन्त्र संकटान्मुख भई रहेको अवस्थामा नेपाल सरकार, नेपाल राष्ट्र बैंक र सरोकारवाला निकायले तत्कालै नीतिमा परिमार्जन गरी उद्यमी व्यवसायी मैत्री राहतमुखी कार्यक्रम ल्याउन माग गरेका छन्।"
"भोलि तुलसी विवाह, झापाका चार पालिकाले दियो सार्वजनिक बिदा","झापा : झापाका चार पालिकाले भोलि शुक्रबार सार्वजनिक बिदा दिएको छ। आदिवासी राजवंशी तथा अन्य बहुसङ्ख्यक समुदायले मनाउने हरिबोधिनी एकादशी पर्वको अवसरमा भद्रपुर नगरपालिका, हल्दिबारी गाउँपालिका, बाह्रदशी गाउँपालिका र कचनकवल गाउँपालिकाले शुक्रबार स्थानीय सार्वजनिक बिदा दिएको हो । चारवटै पालिकाले बिहीबार सूचना प्रकाशन गरी बिदाको बारेमा जानकारी गराएको हो । बिदामा नगरपालिका र नगरपालिका मातहतका वडा कार्यालयहरू, स्वास्थ्य संस्था, विद्यालय बन्द रहने सूचनामा उल्लेख छ । हरिबोधिनी एकादशी वर्षमा पर्ने चौबीसवटा एकादशीमध्ये सबैभन्दा ठूलो एवं महत्त्वपूर्ण एकादशी हो । त्यसैले यसलाई ठूलो एकादशी पनि भनिन्छ । हिन्दु धर्ममा एकादशीलाई भगवान् विष्णुको उपासना गर्ने पर्वको रूपमा लिइन्छ। आषाढ शुक्ल एकादशीको दिन क्षीर सागरमा सुत्नुभएका भगवान् विष्णु आजैको दिन उठ्नुहुने पुराणहरूमा उल्लेख गरिएको छ। यसै कारण पनि यस दिनलाई हरिबोधिनी एकादशी भनिएको हो भन्ने विश्वास गरिन्छ ।"
"सीसीटीभी क्यामरा तोडफोड गर्ने दुई युवक पक्राउ,एक फरार",जाजरकोट : जाजरकोट सदरमुकाम खलंगामा सीसीटीभी क्यामरा तोडफोड गर्ने दुई युवक पक्राउ परेका छन् । भेरी नगरपालिका ४ का सुदीप खड्का र मदनराज शाहीलाई प्रहरीले पक्राउ गरेको हो । भेरी नगरपालिका४ रानागाउँस्थित सार्वजनिक बाटामा राखिएको सीसीटीभी क्यामरा तोडफोड गरेर भागेका उनीहरुलाई प्रहरीले पक्राउ गरेको प्रहरी प्रमुख सन्तोष निरौलाले बताए । तोडफोडमा संलग्न कुशे२ का भरत बुढा फरार रहेका छन् । पक्राउ परेका उनीहरुलाई जिल्ला अदालतले सात दिनको म्याद दिएर अनुसन्धान गर्न आदेश दिएको छ। फरार रहेका बुढाको खोजी भइरहेको प्रहरीले जनाएको छ ।
संघमा १५ र प्रदेशमा ५ भन्दा बढी मन्त्रालय नबनाउन संसदीय विशेष समितिको सुझाव,"काठमाडौं : राष्ट्रियसभाले गठन गरेको संघीयता कार्यान्वयन अध्ययन तथा अनुगमन संसदीय विशेष समितिले संघीय मन्त्रालयको संख्या कटौती गरी १५ बनाउन सुझाव दिएको छ। बिहीबार बसेको समितिको बैठकले संघीय मन्त्रालयको संख्या १५ र प्रदेशमा ५ मन्त्रालय मात्र राख्न सुझाव दिएको हो। संघीयता कार्यान्वयन अध्ययन तथा अनुगमन संसदीय विशेष समितिका सभापति खिमलाल देवकोटाको संयोजकत्वमा रहेको समितिले केन्द्रमा १५ र प्रदेशमा ५ मन्त्रालय मात्र राख्न सुझाव दिएको हो । समितिले राष्ट्रियसभाका अध्यक्ष गणेश तिमिल्सिनालाई बुझाएको प्रतिवेदनमा प्रदेश मन्त्रालय र मन्त्रीको संख्याको बढोत्तरीका कारण प्रशासनिक खर्चमा भएको वृद्धि लगायतका कारण आम जनतामा संघीयताप्रतिको विश्वासमा कमी आएको र व्यवस्थाप्रति नै नकारात्मक धारणा प्रवाह भएको स्थितिमा प्रदेश मन्त्रीको संख्या न्यूनतम ५ जनाभन्दा कम नहुने गरी कुल प्रदेश सभा सदस्यको १० प्रतिशतमा सीमित गर्नुपर्ने उल्लेख गरिएको छ । यसका लागि संविधान संशोधनको विधेयक ल्याउन पनि समितिले सुझाव दिएको छ । समितिले संविधानअनुसार धेरै जिम्मेवारी प्रदेश र स्थानीय तहमा हस्तान्तरण भएकाले संघीय सरकारमा पनि मन्त्रालय संख्या घटाउन सुझाव दिएको छ । समितिले प्रदेश र स्थानीय तहमा कर्मचरीहरुको अभावका कारण कार्यसम्पादन र सेवा प्रवाहमा समस्या परेको भन्दै आवश्यक कर्मचारी खटाउन पनि सुझाव दिएको छ । समितिको प्रतिवेदन बुझ्दै राष्ट्रियसभाका अध्यक्ष तिमिल्सिनाले यो प्रतिवेदन संसदको सम्पत्ति भएको बताए । राजनीतिक दल, जनप्रतिनिधि, कर्मचारी सबैको ध्यान देशको विकास र सम्वृद्धितर्फ हुन आवश्यक रहेको भन्दै प्रतिवेदनले त्यसतर्फ सहयोग गर्ने अपेक्षा गरिएको उनले बताए। राष्ट्रियसभाको बैठकले २० जेठ २०७९ मा देवकोटाको संयोजकत्वमा समिति गठन गरेको थियो । समितिलाई संघयीता कार्यान्वयन सम्बन्धमा राजनीतिक, वित्तीय, प्रशासनिक, संरचनागतलगायत सबै पक्षको अध्ययन गरी राष्ट्रियसभामा प्रतिवेदन पेश गर्न कार्यादेश दिइएको थियो ।"
चुनावी सभालाई सम्बोधन गर्न अमरगढी पुगे प्रधानमन्त्री देउवा,काठमाडौं: प्रधानमन्त्रीसमेत रहेका नेपाली कांग्रेसका सभापति शेरबहादुर देउवा चुनावी अभियानमा सहभागी हुन डडेल्धुरा पुगेका छन् । डडेल्धुराको अमरगढीमा आयोजित सभालाई सम्बोधन गर्न देउवा आज त्यहाँ पुगेका हुन् । देउवाले सम्बोधन गर्ने कार्यक्रममा सहभागी हुन स्थानीयबासी पनि उल्लेख्य उपस्थित भएका छन् । अमरगढीको कार्यक्रममा सहभागी हुनेक्रममा प्रधानमन्त्री देउवा हिजै धनगढी पुगेका थिए । उनी कार्तिक २० गतेसम्म डडेल्धुराका विभिन्न ठाउँमा हुने चुनावीसभालाई सम्बोधन गर्ने कार्यक्रम छ । तस्बिर: शेरबहादुर देउवाको फेसबुक
"फेरि ओरालोतिर सेयर बजार, कारोबार १ अर्बमुनि","काठमाडौं : तीन दिन लगातार उकालो लागेको सेयर बजार आज दोहोरो अंकले ओरालो लागेको छ। साताको तीन दिन सोमबार ,मंगलबार र बुधबार नेप्से परिसूचक लगातार उकालो लागेको थियो। नेप्से बढेसँगै कारोबार रकम पनि वृद्धि भएको थियो। तर, आज नेप्से १६१४ अंकले ओरालो लागेर १९२२१६ विन्दुमा पुगेको छ। नेप्से घटेसँगै कारोबार रकम पनि १ अर्ब मुनि झरेको छ। आज २२० कम्पनीको २७ लाख ६७ हजार ५३९ कित्ता सेयर ८९ करोड ९८ लाख ७ हजार ८३० रुपैयाँमा खरिदबिक्री भयो। अघिल्लो कारोबार दिन बुधबार बार १ अर्ब ४६ करोड ७९ लाख १४ हजार ८७५ रुपैयाँको सेयर कारोबार भएको थियो। कारोबारमा आएका १३ समूहमध्ये ११ को मूल्य घट्यो भने २ को बढ्यो। हाइड्रोपावर, डेभलपमेन्ट, फाइनान्स,अदर्श समूहको सूचक १ प्रतिशत बढिले घट्दा नन लाइफ इन्स्योरेन्स र लाइफ इन्स्योरेन्सको १४ प्रतिशतले बढ्यो। यसदिन कुनैपनि कम्पनीको सेयर सकारात्मक सर्किट लेभलमा कारोबार भएन। ४ करोड मूल्यको सेयर कारोबार गरी एभरेष्ट बैंक शीर्षस्थानमा रह्यो।"
झापाका २७१ मतदान केन्द्र अतिसंवेदनशील,"झापा: झापामा निर्वाचन बिथोल्न सक्ने समूहको पहिचान गर्ने र त्यस्ता गतिविधि हुन नदिन उच्च सुरक्षा सतर्कता बढाइएको छ । निर्वाचन आचारसंहिता उल्लघंनका घटना रोकथामका लागि जिल्लाभर जनशक्ति परिचालन गरिएको जनाइएको छ । जिल्ला निर्वाचन कार्यालय झापाले बिहीबार भद्रपुरमा आयोजना गरेको निर्वाचनमा सञ्चार माध्यमको भूमिका विषयक एक दिने अन्तरक्रिया कार्यक्रममा निर्वाचन लक्षित उच्च सुरक्षा सतर्कता, आचारसंहिता उल्लङ्घन रोक्न जनशक्ति परिचालन लगायतका विषयमा जानकारी गराइएको हो । नेत्रविक्रम चन्द विप्लव नेतृत्वको नेकपाले आसन्न प्रतिनिधिसभा तथा प्रदेशसभा सदस्य निर्वाचनविरुद्ध देशभर भण्डाफोर अभियान सञ्चालन गर्ने घोषणा गरेसँगै त्यस्ता गतिविधि रोक्न झापामा उच्च सुरक्षा सतर्कता बढाइएको प्रमुख जिल्ला अधिकारी छविलाल रिजालले बताए । निर्वाचन लक्षित कसैले मर्यादा नाघेर सडक जाम गर्ने, आवागमन अवरोध गर्ने, संविधान विपरीत काम गर्नेलाई प्रशासनले आवश्यक कारबाही गर्छ, त्यस बारेमा प्रशासन सचेत छ, प्रजिअ रिजालले भने । भारतसँग खुल्ला सीमा जोडिएको जिल्लाको २८५ मतदान स्थलमा ७६६ मतदान केन्द्र छन् । त्यसमध्ये २७१ केन्द्र अति संवेदनशील, ३८१ केन्द्र संवेदनशील र ११४ केन्द्र सामान्य रहेको प्रजिअ रिजालले बताए । ती मतदान केन्द्रहरूको निरन्तर प्रहरीले निगरानी गरिरहेको उनले बताए । जिल्लामा इजाजत लिएर सञ्चालन गर्दै आएका केही व्यक्तिले हातहतियार बुझाएको बताउँदै उनले भने, नबुझाउनेहरूलाई नजिकको प्रहरी युनिटमार्फत फलो गरिरहेको छु । जिल्ला आचारसंहिता अनुगमन समितिका अधिकृत मधु पोखरेलले दल तथा उम्मेदवारहरूले मात्र नभई सबैले निर्वाचन चारसंहिता पालना गर्नु पर्नेमा जोड दिए । जिल्लामा केही छिटपुट रुपमा आचारसंहिता घटना उल्लङ्घन भएको छ, उनले भने, गम्भीर रुपमा आचारसंहिता उल्लघंनका घटना भने भएको छैन । आचारसंहिता उल्लघंनका घटना रोकथामका लागि पाँच वटा निर्वाचन अधिकृतको कार्यालय, १५ वटै पालिकामा खटिएका कर्मचारी र प्रहरी परिचालन गरिएको उनले बताए । मौन अवधि शुरु भएसँगै आचारसंहिता उल्लघंनका घटना बढ्ने भएकाले सो अवधिमा जानकारी गराइदिन सञ्चारकर्मीलाई उनले आग्रह गरे । जिल्ला मुख्य निर्वाचन अधिकृत चन्द्रमणि ज्ञवालीको अध्यक्षतामा भएको कार्यक्रममा जिल्ला निर्वाचन कार्यालय झापाका निर्वाचन अधिकारी तुलसीकुमार नेपालले जिल्ला निर्वाचनको तयारी अन्तिम चरणमा पुगेको जानकारी गराए । स्थानीय तहको निर्वाचनपछि झापामा १३ हजार भन्दा बढी नयाँ मतदाता थपिएको र हाल जिल्लामा ६ लाख ६३ हजार ३ सय ११ जना रहेको उनले बताए । जसमा ३ लाख ३१ हजार ४४ जना पुरुष, ३ लाख ३२ हजार २ सय ५९ महिला र अन्य ८ रहेको छ । जिल्लामा दुई वटा मतदान स्थल अस्थायी रुपमा तयारी गरिएको छ । कैदीबन्दीका लागि झापा कारागार भद्रपुरमा एउटा र प्रहरी, कर्मचारी लगायतका अन्य नागरिकका लागि सदरमुकाममा अर्को मतदान केन्द्र तयारी गरिएको उनले बताए । जिल्लामा ६ हजार २४२ जना अस्थायी मतदाता नामावली तयारी गरिएको र उनीहरूले अस्थायी मतदान केन्द्रमा मतदान गर्ने पाउने उनको भनाई छ । मतदाता शिक्षा कार्यक्रमलाई प्रभावकारी ढङ्गले अघि बढाउन जिल्लाका १३१ वटै वडामा रहेका महिला स्वयमसेविकाहरुलाई परिचालन गरिएको छ । उनीहरूले मतदान प्रक्रियाका विषयमा घरदैलो मार्फत मतदातालाई सहजीकरण गर्ने उनले बताए । कार्यक्रममा नेपाल पत्रकार महासंघ झापाका अध्यक्ष एकराज गिरीले निर्वाचन शिक्षा आम मतदाता समक्ष पुर्याउने भूमिका सञ्चारकर्मीको महत्त्वपूर्ण रहेको बताए । आचारसंहिता पालना गर्न जिल्लाका सञ्चारकर्मीहरू सकारात्मक रहेको उनको भनाई छ ।"
"'नो रोड, नो भोट'","मलंगवा : सर्लाहीको कौडेना गाउँपालिकामा हुलाकी सडकको मर्मत सम्भार र कालोपत्रे गर्नुपर्ने माग राख्दै स्थानीय युवाहरूले सडक अवरुद्ध गरेका छन्। हुलाकी सडकको मर्मत सम्भार तथा कालोपत्रे गर्नुपर्ने माग राख्दै सयौंको संख्यामा रहेका युवाहरूले बिहानैदेखि सडक अवरुद्ध पारेका हुन्। वर्षौदेखि जीर्ण रहेको सडक आजसम्म कालोपत्रे नभएको भन्दै कौडेना गाउँपालिका३ का युवाहरूले सडक अवरुद्ध गर्दै नो रोड, नो भोटको नारा लगाएका छन्। उनीहरूले बिहानैदेखि सडकमा ढाट लगाउनुका साथै टायर बालेर प्रदर्शन गरेका छन्। सडकको मर्मत सम्भार र कालोपत्रे गर्नका लागि कुनै दलका नेताले पनि चासो नदेखाएकाले नो रोड, नो भोटको अभियानअन्तर्गत सडक अवरुद्ध गरेको स्थानीय युवा प्रविण जयसवालले जानकारी दिएका छन्। बिहान ६ बजेदेखि नै आफुहरू सडक अवरुद्ध गरेको जयसवालले जानकारी दिए। वर्षौदेखि जीर्ण रहेका हुलाकी सडकमा धेरै दुर्घटना हुने गरेको छ। सडकको अवस्थामा दयनीय छ। कसैले कुनै सुनवाइ गरेको छैन। सवारी साधन सञ्चालन हुँदा सडक वरिपरिका घरमा धुलैधुलो हुन्छ। हिउँदमा धुलाम्य र वर्षामा सधैं हिलाम्य हुन्छ। सडक कहिले बन्छ ठेगान छैन। '२३ वर्षको उमेर भयो। सानैदेखि सडकको अवस्था त्यस्तै छ। हजुर बुबाको पालादेखि नै हुलाकी सडकको अवस्था दयनीय छ। चुनावको समयमा नेताहरू आएर मलाई भोट दिनु म जितेपछि यसवर्ष बनाउन लगाइदिन्छु भनेर आश्वासन दिएर जान्छन्। तर, जितेर गएपछि पाँच वर्ष फर्केर आउँदैनन्', उनले भने। गाडीमा घुमेर भोट माग्ने राजनीतिक दलका नेताहरूलाई दबाब दिनका लागि पनि आफूहरूले अभियान सुरु गरेको स्थानीय युवा निरज मिश्रले बताए। सडक कालोपत्रे गर्ने ठेक्का लागेको लामो समय भएपनि अहिलेसम्म काम अघि बढेको छैन। काम गराउनका लागि नेताहरूले अहिलेसम्म कुनै कदम चालेका छैनन्। सर्लाहीबाट पूर्व महोत्तरी जिल्लामा कालोपत्रे भइसकेको छ। रौतहटमा पनि भइसकेको छ। तर, सर्लाहीमा हुन सकेको छैन। सडक अवरुद्ध गर्दा ठेकेदारका प्रतिनिधि आएर सहमति गरेपछि सडक खुलेको मिश्रले बताए। प्रतिनिधिले बिहीबारदेखि नै सडकमा पानी छर्किने र शनिबारदेखि सडकको काम सुरु गर्ने प्रतिबद्धता जनाएपछि युवाहरू सडक खुलाएका हुन्। कौडेना सर्लाही क्षेत्र नं २ मा पर्ने गाउँपालिका हो। यस क्षेत्रबाट प्रतिनिधि सभामा सतारूढ गठबन्धबाट माओवादीका महेन्द्र राय यादव, लोकतान्त्रिक समाजवादी पार्टी नेपालका वरिष्ठ नेता राजेन्द्र महतो र एमाले जसपा गठबन्धबाट एमालेका राजनारायण साहले उम्मेदवारी दिएका छन्।"
चार प्रदेशमा सबै मतपत्र ढुवानी,"काठमाडौं : मंसिर ४ गते हुने प्रतिनिधि सभा तथा प्रदेश सभा सदस्य निर्वाचनका लागि चारवटा प्रदेशको सम्पूर्ण मतपत्र ढुवानी सम्पन्न भएको छ। गण्डकी, लुम्बिनी, कर्णाली र सुदूरपश्चिम प्रदेशका लागि मतपत्र ढुवानी सम्पन्न भएको हो। बिहीबार मनाङ र मुस्ताङ जिल्लाका लागि आवश्यक मतपत्र हेलिकोप्टरमार्फत ढुवानी भएसँगै चारवटा प्रदेशको मतपत्र ढुवानी सम्पन्न भएको हो। शुक्रबारदेखि पहिलो हुने निर्वाचित हुने निर्वाचन प्रणाली अन्तर्गत प्रदेश १ को मतपत्र ढुवानी सुरु हुने छ। समानुपातिक निर्वाचन प्रणालीतर्फको मतपत्र भने यसअघि नै ढुवानी सम्पन्न भइसकेको छ। यसपटक पहिलो हुने निर्वाचित हुने तथा समानुपातिक निर्वाचन प्रणालीका लागि १ करोड ७९ लाख ८८ हजार ५७० मतदाताका लागि करिब ८ करोड मतपत्र आवश्यक पर्ने छ। जसमध्ये अब २५ लाख ९४ हजार मतपत्र मात्र छपाइ हुन बाँकी छ। शुक्रबारसम्म सबै मतपत्र छपाइ सम्पन्न हुनेछन्। कात्तिक २५ गतेसम्ममा प्रत्येक निर्वाचन अधिकृतको कार्यलयमा मतपत्रसमेत पुग्ने छ।"
चुनावी प्रचारमा सत्ता गठबन्धनलाई बागीका समर्थकको अवरोध,रुकुम पूर्व : रुकुम पूर्वमा नेपाली कांग्रेस र नेकपा माओवादीबाट बिद्रोह गरी बागी उम्मेदवारी दिएकाहरूको समर्थकले सत्ता गठबन्धन उम्मेदवारलाई चुनावी प्रचारमा अवरोध गरेका छन्। जिल्लाको प्रदेश (क) मा नेकपा माओवादी केन्द्रबाट बिद्रोह गरी बागी उम्मेदवारी दिएका सुरुल पुनमगर (अजयशक्ति) र नेपाली कांग्रेसबाट बिद्रोह गरी बागी उम्मेदवार बनेका दुतकुमार पुन (गुमाने) का समर्थक टिमले सत्ता गठबन्धनका उम्मेदवार र नेताहरूलाई जिल्लाको माथिल्लो क्षेत्र पुथाउत्तरगंगा गाउँपालिकाको क्षेत्रमा जाँदा अवरोध गरेका हुन्। सत्ता गठबन्धनको तर्फबाट प्रतिनिधिसभाका उम्मेदवार बनेका माओवादी केन्द्रका पूर्णबहादुर घर्तीसहित नेपाली कांग्रेसका समानुपातिक उम्मेदवार केशरमान रोका लगायत माओवादीका नेताद्वय गणेशमान पुन र दलजित श्रीपालीको चुनावी कार्यक्रममा खटिएका टोलीलाई अवरोध गरेको हो। भूमे गाउँपालिका२ काक्री तकसेरा जाने सडक खण्डमा बीच बाटामा अवरोध गरिएको गठबन्धन स्रोतले जानकारी दिएको छ। गठबन्धनको टिम फर्किएर अहिले खावाङबगरमा दविपक्षीय छलफल गरी समाधान निकाल्ने तयारीमा छन्। प्रतिनिधिसभामा सत्ता गठबन्धनका साझा उम्मेदवार बनेका घर्तीको पक्षमा आफूहरू रहेको र आफूहरूले सत्ता गठबन्धनका तर्फबाट प्रदेश (क) मा उम्मेदवार बनेका माओवादीका ओली (प्रतीक) को बिरुद्धमा आफूहरूको उम्मेदवारी रहेका बागीका समर्थक बताउँछन्। गठबन्धनको टिमले कार्यक्रम गरेपछि ओलीलाई बल पुग्ने भन्दै बिहीबार मात्रै अवरोध गरेको र भोलि १८ गते आफूहरूले पनि समर्थन गर्दै लैजाने बताएका छन। घटनापछि जिल्लामा प्रहरी प्रसासनको ध्यानाकार्षण भइसकेको र प्रहरी परिचालन समेत भैसकेको छ।
बसको झ्यालबाट टाउको बाहिर निकाल्दा स्कुले बालकको मृत्यु,काठमाडौं : स्कुलबाट फर्कने क्रममा बसको झ्यालबाट टाउको निकाल्दा रुखमा ठोक्किएर स्कुले बालकको मृत्यु भएको छ । लाजिम्पाटमा रहेको वेस्ट इलिमेन्ट्री मन्टेश्वरी स्कुलमा कक्षा ५ मा पढ्ने १४ वर्षीय आयुस्मान दाहालको मृत्यु भएको हो । काठमाडौं महानगरपालिका सामाखुसी बस्ने दाहाल बुधबार स्कुलबाट घर फर्कने क्रममा बसको झ्यालबाट टाउको बाहिर निकाल्दा रुखमा ठोक्किएका थिए। बा १ क ४६४२ नम्बरको बस विद्यार्थी लिएर फर्कदै थियो। रुखमा ठोक्किएर घाइते भएका उनलाई शिक्षण अस्पताल महाराजगन्जमा लगिएको थियो । उपचारको क्रममा बिहीबार बिहान उनको मृत्यु भएको हो । जिल्ला प्रहरी परिसर काठमाडौका प्रवक्ता दिनेश मैनालीका अनुसार बस चालक रोशन अधिकारीलाई नियन्त्रणमा लिइएको छ । घटनाको थप अनुसन्धान भइरहेको प्रहरीले बताएको छ।
राष्ट्रिय स्वतन्त्र पार्टीको बाचा पत्र : स्वतन्त्र व्यक्ति राष्ट्रपति र प्रत्यक्ष निर्वाचित प्रधानमन्त्री (पूर्णपाठ),"काठमाडौं : राष्ट्रिय स्वतन्त्र पार्टीले स्वतन्त्र व्यक्ति राष्ट्रपति र जनताद्वारा प्रत्यक्ष निर्वाचित प्रधानमन्त्री, मुख्यमन्त्री हुनुपर्ने प्रस्ताव गरेको छ। बिहीबार पार्टीले सार्वजनिक गरेको घोषणापत्र (वाचा पत्र) मा कुनै पनि राजनीतिक दलमा नलागेको वा राजनीतिक लाभ नलिएको १० वर्ष पुरा नभएको वंशज नेपाली नागरिक राष्ट्रपति हुनुपर्ने प्रस्ताव गरेको हो । संघीय सरकार जनताद्वारा प्रत्यक्ष निर्वाचित प्रधानमन्त्री हुने। बाचा पत्रमा भनिएको छ, जनताद्धारा प्रत्यक्ष निर्वाचित मुख्यमन्त्री हुने । मुख्यमन्त्रीले फरक लिङ्गको उपमुख्यमन्त्री नियुक्त गर्ने । प्रदेश मन्त्रीपरिषदका सदस्य हुने र पालिका समन्वयन गर्ने गरी मुख्यमन्त्रीबाट जिल्ला प्रमुख नियुक्त हुने । प्रदेश प्रमुख खारेज हुने । प्रदेश प्रमुखबाट गराइने सपथ राष्ट्रपतिबाट गराइने जिल्ला समन्वय समिति खारेज हुने । प्रदेश सरकार प्रदेश परिषद्प्रति उत्तरदायी रहने । वाचा पत्रमा अबको ३१ वर्षमा देश निर्माणका लागि आधार तयार हुने दाबी पेश गरिएको छ ।"
निर्वाचन खर्चको अनुगमन आजदेखि,"काठमाडौं : आगामी मङ्सिर ४ गते हुने प्रतिनिधिसभा र प्रदेशसभा सदस्य निर्वाचनको प्रचारप्रसारका क्रममा जुलुस, आमसभा र कोणसभा गर्न पाउने चरण आजदेखि सुरु भएसँगै निर्वाचन आयोगले दल र उम्मेदवारको खर्चको अनुगमन प्रारम्भ गरेको छ। आचारसंहिता बमोजिम निर्वाचन प्रचारप्रसारका लागि आमसभा, कोणसभा गर्दा मञ्चको तयारीको लागि लागेको खर्चको विवरण सम्बन्धित उम्मेदवारले आफैं वा प्रतिनिधिमार्फत मतदान सम्पन्न भएको १५ दिनभित्र निर्वाचन कार्यालयमा पेस गर्नुपर्ने व्यवस्था रहेको आयोगका प्रवक्ता शालिग्राम शर्मा पौडेलले बताए। सोका अतिरिक्त आयोगबाट केन्द्रस्तरको अनुगमन टोली खटिनेछन्। आयोगले उम्मेदवार तथा राजनीतिक दलले निर्वाचन आचारसंहिता, २०७९ को पालनसहित तोकेको (हद) सीमाभित्र रही खर्च गरेनगरेको निगरानी गरी आचारसंहिताको दफा ४२ बमोजिम आयोगमा विवरण उपलब्ध गराउन गृह मन्त्रालयमार्फत नेपाल प्रहरी तथा राष्ट्रिय अनुसन्धान विभागलाई जिम्मेवारी दिएको छ। आचारसंहिता नेपाल सरकार, प्रदेश सरकार तथा नेपाल सरकार वा प्रदेश सरकारका मन्त्रीले आयोगको सहमतिमा निर्वाचन प्रचारप्रसारमा संलग्न हुँदा सरकारी साधनको प्रयोग भएनभएको विषयमा आवश्यक निगरानीको व्यवस्था गरिएको छ। आयोगले निर्वाचन क्षेत्रको मतदाता सङ्ख्या र भूगोलका आधारमा प्रतिनिधिसभाको प्रत्यक्षका लागि २५ लाख देखि ३३ लाखसम्म र प्रदेशसभाको प्रत्यक्षतर्फ १५ लाखदेखि २३ लाखसम्म खर्च गर्न पाउने गरी हद निर्वाधरण गरेको छ। यस्तै समानुपातिक प्रणालीतर्फ प्रतिनिधिसभाका लागि सम्बन्धित दलले पेस गरेको बन्दसूचीमा सूचीकृत उम्मेदारको सङ्ख्या अनुसारप्रति उम्मेदवार दुई लाख र प्रदेशसभातर्फ एक लाख पचास हजार निर्धारण गरिएको छ। दल र उम्मेदवारले प्रतिनिधिसभा सदस्य निर्वाचन ऐन, २०७४ र प्रदेशसभा सदस्य निर्वाचन ऐन, २०७४ बमोजिम तथा निर्वाचन आचारसंहिता, २०७९ र सम्बन्धित निर्देशिका बमोजिम तोकिएको हदअन्तर्गत मतदाता नामावली खरिद, सवारीसाधन, प्रचारप्रसार सामग्री, गोष्ठी अन्तर्क्रिया, अन्य प्रचारप्रसार, छापा एवं विद्युतीय माध्यम (सामाजिक सञ्जालसमेत), कार्यालय सञ्चालन र प्रतिनिधि परिचालनलगायतका क्षेत्रमा खर्च गर्न पाउनेछन्। आयोगले गत असोज १६ गते प्रतिनिधिसभा र प्रदेशसभा सदस्य निर्वाचनका लागि प्रत्यक्षतर्फ राजनीतिक दल वा उम्मेदवारले गर्ने खर्चको अधिकतम सीमा निर्वाचन क्षेत्रको मतदाता सङ्ख्या, मतदान केन्द्रको सङ्ख्या र क्षेत्रफललाई आधार मानी सूत्रमा आधारित भई निर्वाचन खर्चको हद तोकेको हो। गत वैशाख ३० गते सम्पन्न स्थानीय तहको निर्वाचनमा निर्वाचन खर्चको विवरण नबुझाउने एक लाख १४ हजार नौ सय ५८ र तोकिएको समयावधिपछि निर्वाचन खर्चको विवरण बुझाउने आठ हजार छ सय ६६ समेत गरी कूल एक लाख २३ हजार छ सय २४ उम्मेदवारलाई आयोगबाट जरिवानासहित कारबाही गरिएपछि निर्वाचन खर्चको विवरण दुरुस्त राख्न दल र उम्मेदवार बाध्य भएका छन्। निर्वाचन आयोग ऐन, २०७३ को दफा २५, स्थानीय तह निर्वाचन ऐन, २०७३ को दफा ६४ को उपदफा ४ र स्थानीय तह निर्वाचन नियमावली, २०७३ को नियम ४० बमोजिम निर्वाचन परिणाम घोषणा भएको मितिले ३० दिनभित्र निर्वाचन खर्चको विवरण नबुझाउनेलाई आयोगले जरिवाना तोक्नेछ। प्रत्यक्षतर्फ खर्चको सीमा निर्धारण गर्दा आयोगले निर्वाचन क्षेत्रमा कायम मतदाताको सङ्ख्यालाई ६० प्रतिशत, मतदान केन्द्रको आधारमा सम्बन्धित निर्वाचन क्षेत्रमा कायम भएको मतदान केन्द्रको सङ्ख्यालाई २० प्रतिशत र भौगोलिक क्षेत्रको हकमा सम्बन्धित निर्वाचन क्षेत्रले ओगटेको क्षेत्रफललाई २० प्रतिशत भारलाई आधार मानेको छ। आचारसंहिता बमोजिम निर्वाचन प्रचारप्रसारका लागि आमसभा, कोणसभा गर्दा मञ्चको तयारीको लागि लागेको खर्चको विवरण सम्बन्धित उम्मेदवारले आफैं वा प्रतिनिधिमार्फत मतदान सम्पन्न भएको १५ दिनभित्र निर्वाचन कार्यालयमा पेस गर्नुपर्नेछ। निर्वाचन खर्चको हिसाबकिताब आयोगले तोकेको ढाँचा र लेखाप्रणाली अनुसार राख्नुपर्ने र राजनीतिक दलको तर्फबाट हुने निर्वाचनसम्बन्धी स्वेच्छिक आर्थिक सहयोग लिँदा तथा खर्च गर्दा राजनीतिक दलसम्बन्धी ऐन, २०७३ को दफा ३८ र निर्वाचन आचारसंहिता, २०७९ को दफा १६ बमोजिम गर्नुपर्नेछ। राजनीतिक दलले निर्वाचनसम्बन्धी खर्च गर्दा निजको तर्फबाट खर्च गर्ने जिम्मेवार पदाधिकारी तोकी निजको नाम नामेसीसहितको विवरण दस दिनभित्र आयोगमा पठाउनुपर्नेछ। रासस"
कात्तिक नाचमा युद्धकला मञ्चन (फोटोफिचर),"काठमाडौं : ललितपुरमा जारी कात्तिक नाचको चौथो दिन बुधबार युद्धकला प्रस्तुत गरिएको छ। कृष्ण मन्दिर परिसरको कात्तिक डबलीमा हिजो कात्तिक नाचअन्तर्गत युद्धकला मञ्चन गरिएको हो। सो नाचमार्फत् महादेव र कृष्णको साथै शितज्वर तथा विष्मज्वरको युद्ध मञ्चन गरिएको थियो। कात्तिक १२ गतेदेखि सुरु भएको कात्तिक नाचको पहिलो दिन सुदामा प्याखँ,दोस्रो दिन बाथ प्याखँ प्रस्तुत गरिएको थियो। यसपटक १० दिनसम्म सञ्चालन हुने यो नाच पाटनको प्रसिद्ध नाच मानिन्छ।"
"मतदाता : धेरै मोरङ, थोरै मनाङमा","मंसिर ४ मा हुने निर्वाचनका लागि सबैभन्दा धेरै मतदाता मोरङ जिल्लामा छन्। यहाँका ६ वटा निर्वाचन क्षेत्रमा ७ लाख ३५ हजार ५ सय २५ मतदाताले मतदान गर्दैछन्। प्रदेश १ मा पर्ने यो जिल्लामा १२ वटा प्रदेश निर्वाचन क्षेत्र छन्। यहाँ ३ सय ६ वटा मतदानस्थल र ८ सय ३९ वटा मतदानकेन्द्र छन्। दोस्रो धेरै मतदाता पनि प्रदेश १ कै झापामा छन्। यहाँ ६ लाख ६३ हजार ३ सय ११ मतदाता छन्। ५ वटा निर्वाचन क्षेत्र र १० वटा प्रदेश निर्वाचन क्षेत्र रहेको झापामा २ सय ८५ वटा मतदानस्थल र ७ सय ६६ वटा मतदानकेन्द्र छन्। त्यस्तै धेरै मतदाता हुने तेस्रो जिल्ला काठमाडौं हो । यहाँ ६ लाख ५२ हजार १ सय २६ मतदाता छन्। काठमाडौंलाई १० निर्वाचन क्षेत्र र २० प्रदेश निर्वाचन क्षेत्रमा विभाजन गरिएको छ । यहाँ ३ सय २० वटा मतदानस्थल र ७ सय ६७ वटा मतदानकेन्द्र छन्। मोरङमा ७ लाख ३५ हजार ५ सय २५ मतदाता मनाङमा जम्मा ६ हजार ७ सय ७९ जना मतदाता त्यस्तै ५ निर्वाचन क्षेत्र रहेको रुपन्देहीमा ६ लाख ३८ हजार मतदाता छन्। मतदाताको दृष्टिले यो जिल्ला चौथो शीर्ष स्थानमा छ । पाँचौं शीर्षस्थानमा सुनसरी जिल्ला पर्छ । यहाँ पाँचलाख ४४ हजार ९ सय ४१ जना मतदाता छन्। सुदूरपश्चिम प्रदेशको कैलाली जिल्ला पनि मतदाता संख्याका दृष्टिले अग्रस्थानमा पर्न आउँछ । ५ निर्वाचन क्षेत्र र १० प्रदेश निर्वाचन क्षेत्र रहेको यहाँ ५ लाख ३५ हजार ५ सय १२ मतदाता छन्। मधेश प्रदेशअन्तर्गत पर्ने सर्लाही जिल्ला पनि मतदाता धेरै रहेको जिल्लाको शीर्ष १० भित्र पर्छ । ४ वटा निर्वाचन क्षेत्र र ८ वटा प्रदेश निर्वाचन क्षेत्र रहेको यहाँ चारलाख ७९ हजार ३८ जना मतदाता छन्। धेरै मतदाताका दृष्टिले आठौं नम्बरमा पर्न आउँछ, धनुषा । यहाँ ४ लाख ७४ हजार मतदाता छन्। त्यस्तै नवौँ नंबरमा पर्ने सिराहा जिल्लामा चारलाख २२ हजार र १०र्औं नम्बरमा पर्ने सप्तरी जिल्लामा चारलाख १८ हजार मतदाता छन्। त्यस्तै सबैभन्दा कम मतदाता मनाङ जिल्लामा छन्। यहाँ जम्मा ६ हजार ७ सय ७९ जना मतदाता छन्। गण्डकी प्रदेशअन्तर्गत पर्ने यहाँ एउटा मात्र निर्वाचन क्षेत्र र दुइटा प्रदेश निर्वाचन क्षेत्र छन्। मनाङमा जम्मा २८ वटा मतदानकेन्द्र छन्। सबैभन्दा कम मतदाता रहेको सूचीमा पर्ने दोस्रो जिल्ला पनि गण्डकी प्रदेशकै मुस्ताङ हो । यहाँ जम्मा १० हजार ९ सय ५७ जना मतदाता छन्। जम्मा ३९ वटा मतदानकेन्द्र रहेको यहाँ एउटा निर्वाचन क्षेत्र र दुइटा प्रदेश निर्वाचन क्षेत्र छन्। सबैभन्दा कम मतदाता रहेको सूचीको तेस्रो नम्बरमा डोल्पा जिल्ला पर्छ । कर्णाली प्रदेशमा पर्ने यहाँ २२ हजार ७ सय ७४ जना मतदाता छन्। यहाँ ६६ वटा मात्र मतदान केन्द्र निर्धारण गरिएको छ । त्यस्तै लुम्बिनी प्रदेशको रुकुमपूर्व पनि कम मतदाता पर्ने जिल्लाहरूमध्येका पर्छ । यहाँ ३४ हजार १ सय १२ जना मतदाता छन्। कर्णाली प्रदेशकै हुम्ला पनि कम मतदाता रहेको जिल्लामा पर्छ । यहाँ ३२ हजार ८ सय ५७ मतदाता छन्। कर्णाली प्रदेशकै मुगु, जुम्ला, र कालीकोट पनि सबैभन्दा कम मतदाता रहेको जिल्लाको सूचीमा पर्छन्। मुगुमा ३५ हजार ४ सय ८५ जना, जुम्लामा ६८ हजार ६ सय ३८ र कालीकोटमा ८० हजार ४ सय २४ मतदाता छन्। बागमती प्रदेशको रसुवा र प्रदेश नं १ को तेह्रथुम पनि कम मतदाता रहेका जिल्लाअन्तर्गत पर्छन्। रसुवामा ३९ हजार ४ सय ५९ र तेह्रथुममा ७१ हजार ९ सय ३३ मतदाता छन्।"
भन्छन् चुनावका बेला घरमै आएर अंकमाल गर्ने नेता पाँच वर्षसम्म फर्केर आउँदैनन्,"धनगढी : कैलालीको धनगढी उपमहानगरपालिका वडा नम्बर १८ फुलबारीका हंशबहादुर तिरुवा खेतमा काम गरिरहेका थिए । अहिले किसानले धान भित्र्याउने र गहुँ छर्न खेतमा खनजोत गर्ने समय हो । तर, खेतमा काम गरिरहेका तिरुवालाई नानीहरुले बोलाएपछि उनी घर गए। घरमा चुनाव प्रचारका लागि नेताहरु आइपुगेका रहेछन्, बच्चाले बोलायो, आउनै पर्यो, 'तिरुवाले भने, दिनदिनै भोट माग्ने आउनेहरुले हैरान पारेका छन् । तिरुवाको घरमा गठबन्धनका उम्मेदवारको टोली पुगेर फर्किएको मात्र के थियो । एकैछिनमा उनको घरमा नेकपा एमालेको टोली भोट माग्दै पुग्यो । एउटा टोलीलाई भोट दिउँला भनेर फेरि खेततिर हानिएका तिरुवालाई घरबाट फेरि बुलाव आयो । फेरि को आएछ भन्दै घर आए, अर्को पार्टीका उम्मेदवार रहेछन, उनलाई पनि हुन्छ हुन्छ भनेर टर्काए,' तिरुवाले भने । धनगढी १८ फुलबारीकै अमर पौडेलले पनि तिरुवाको जस्तै गुनासो गरे । धान काटेर भिञ्याउने चटारो छ, ट्याक्टर लगाएर खेत जोत्नु परिहेको छ । अब गहुँ छर्ने समय पनि भइसक्यो, तर दिनभरी उम्मेदवारहरु घरमा आएर हैरान पार्ने गर्छन,' पौडेलले भने । उनले आएका नेताहरुलाई डिजेल र मल उपलब्ध कहिले हुन्छ भनेर सोधेको बताए । बजारमा डिजेल सितिमितिले पाइदैन, पाइयो भनेपनि भाउ बढेर लिटरको १८० भएको छ । मैले त उम्मेदवारहरुलाई मल कहिले आउँछ ? भनेर सोधे । हामीले मत त दिने, तपाईंहरुले हामीलाई के दिने भनेर सोधे ? पोर साल यो बाटो पक्की बनाउँछु भनेको होइन ? खै त बनाएको भनेर सोधे ? गाउँमा बिजुली थिएन, तुरुन्तै आइहाल्छ भनेको होइन ? खै त आएको भनेर सोधे,' पौडेलले भने । प्रदेशको राजधानी भएको उपमहानगर भएपछि धनगढीका वडा नम्बर १४ देखि १९ सम्मको विकास खासै भएको छैन । धनगढी नगरपालिका हुँदा मिलाइएका फुलबारी र उर्मा गाविस भएको क्षेत्र अहिले पनि अविकसित छ । कैलाली निर्वाचन क्षेत्र नम्बर ५ मा धनगढी उपमहानगर पुरै र अहिलेको कैलारी गाउँपालिकाका २ वडा ( वडा नम्बर ६ र ९) पनि पर्छन् । हरेक पाँच वर्षमा हुने चुनावमा नेताहरु घरमा आएर बाचाकसम गर्ने, तर त्यसपछि अर्को चुनावमा मात्र भोट माग्न आउने प्रवृति देखेर मतदातामा निरासा छाएको छ । हाम्रो गाउँमा बाटो पक्की बनाइदिने भनेका थिए, खोलामा तटबन्ध बनाइ दिने भनेका थिए । घरघरमा रोजगारी दिन्छौं भनेका थिए । मल, बिउ र इन्धनको कहिल्यै अभाव हुँदैन भनेका थिए, तर यसपाली मलबीना रोपाइँ गरियो,' धनगढी वडा नम्बर १९ का बलराम चौधरीले भने । फुलबारी र उर्मा गाउँ बाढीबाट बढी ग्रस्त स्थान हो । त्यहाँ हरेक बर्खामा मोहना नदी, शिवगंगा नदीले कटान र डुबान गर्छ । हरेक पटक जिताएका नेताले यो समस्या समाधान हुन्छ भनेका थिए, तर जितेपछि फर्केर आउँदैनन्, अब त भोट पनि नदिउ कि जस्तो लाग्छ,' चौधरीले गुनासो गरे । धनगढी उपमहानगरपालिका वडा नम्बर १० का राकेश रानालाई पनि नेताहरुको प्रवृत्ति चित्त बुझेको छैन । जसरी भोट माग्ने बेला समस्या के छन् ? भनेर नेताहरु घरदैलोमा आउँछन, त्यसैगरी विपत परेका बेला आउनुपर्यो, विपत परेका बेला जनता मरे पनि चाँसो हुँदैन, अहिले चुनावका बेला दिनमा दुईदुई पटक समस्या सोध्न आउँछन, अब विश्वास लाग्न छोडिसक्यो,' उनले भने । कैलाली निर्वाचन क्षेत्र नम्बर ५ एक पटक प्रधानमन्त्री शेरबहादुर देउवाले जितेको ठाउँ हो । कैलालीमा ६ निर्वाचन क्षेत्र भएका बेला, यस क्षेत्रबाट २०७० सालको संविधान सभा निर्वाचनमा देउवाले चुनाव जितेका थिए । २०७४ सालमा देउवापत्नी आरजुले चुनाव लडेपनि पनी पराजित भईन । एमालेका नारदमुनी रानाले चुनाव जिते । यसपाली सत्ता गठबन्धनको तर्फबाट नेपाली कांग्रेसका डिल्लीराज पन्त र नेकपा एमाले नारदमुनी राना चुनावी प्रतिस्पर्धामा छन् । पन्त यसअघि कैलाली ५(२) बाट प्रदेश सभा सदस्य हुन भने राना प्रतिनिधि सभा सदस्य हुन् । नेताहरुका कामले जनतामा निरासा देखिएको छ । उमेदवारहरुले गाउँगाउँमा टोल भेला गर्न खोजे पनि मतदाता जुटाउन सकिरहेका छैनन् । खेतबारीको काममा व्यस्त भएकाले पनि मतदाता नजुटेका हुन् । अझ विगतका निर्वाचनमा जसरी गाउँगाउँ पार्टीका झण्डामय हुन्थ्यो, घरघरमा पार्टीका झण्डा फहराउँथे, त्यो रौनक यसपाली गाउँमा देखिएको छैन । विगत पाँच वर्षमा अधिकांश नेताहरुले, गाउँमा दिएका योजनाहरुबाट मतदाताबाटै कमिसन मागे । चुनावका बेला घरमै गएर अंकमाल गर्ने नेता, त्यसपछिका पाँच वर्षसम्म फर्केर नआएको अधिकांश मतदाताको गुनासो छ ।"
ग्रिकमा डुङ्गा डुब्दा हराएका बीस यात्रुको शव भेटियो,"इभा : ग्रिकको इभामा अवस्थित समुद्री किनारबाट त्यहाँ डुङ्गा डुब्दा हराएका २० जना यात्रीको शव निकालिएको बताइएको छ । उद्धारकर्मीहरुले ती शव निकालेका अधिकारीहरुले जानकारी दिएका छन् । उद्धारकर्मीहरुका अनुसार सो क्षेत्रमा मङ्गलबार डुँगा डुब्दा ती यात्रु हराएका थिए । मङ्गलबारदेखि उद्धारकर्मीहरुले खोजी जारी राखेका र बुधबार उनीहरुको शव भेटिएको बताएका छन् । ग्रिकको राष्ट्रिय समाचार समितिले डुङ्गा डुबेपछि मंगलबार नै उद्धारकर्मीहरु त्यहाँ पुगेका तर आँधीका कारण उद्धारको काममा कठिनाइ भएको बताएको छ । सोही दिन १२ जनालाई जिवीतै उद्धार गरिएको पनि सो समाचार समितिले जनाएको छ । त्यसमा परेका अरु २० जनाको शव बुधबार निकालिएको पनि सो समाचार उद्धारकर्मीलाई उद्धृत गर्दै सो समाचार समितिले जनाएको छ । जिवीतै उद्धार गरिएकाहरुले सो डुँगामा ६८ जना यात्रु रहेका जनाएका छन् । त्यस डुँगामा इजिप्ट, अफगानिस्तान र इरानका आप्रबासीहरु रहेका बताइएको छ । रासस"
विवादमा लाभको पद,"रुपन्देही २ बाट प्रतिनिधिसभामा उम्मेदवारी दिएका डा कमल भुसालको उमेदवारी असोज २५ गते निवार्चन आयोगले खारेज गर्यो। उनी सरकारी छात्रवृत्तिमा एमडी अध्ययनरत रहेको र जीवन निर्वाह भत्ताबापत मासिक रकम बुझ्ने गरेको पाइएको भन्दै आयोगले उनको उमेदवारी खारेज गरेको हो। लौरो चुनाव चिह्न रहेको हाम्रो नेपाली पार्टीका उमेदवार डा भुसालले आयोगको निर्णयमा चित्त बुझाएनन्। उनको उम्मेदवारी कानुन सम्मत रहेको भन्दै सर्वोच्च अदालतमा रिट पर्यो। तर, कात्तिक १५ गते सर्वोच्च अदालतले निर्वाचन आयोगको निर्णय सदर गर्यो। मंगलबार सर्वोच्च अदालतका न्यायाधीशद्वय विश्वम्भरप्रसाद श्रेष्ठ र प्रकाशकुमार ढुंगानाको संयुक्त इजलासले हाम्रो नेपाली पार्टीका डा भुसालको रिट खारेज गर्ने फैसला गरेको हो। तर, राष्ट्रिय स्वतन्त्र पार्टीबाट ललितपुर ३ मा उम्मेदवार बनेकी डा तोसिमा कार्कीको उम्मेदवारीमा भने सर्वोच्चले अन्तरिम आदेश दिँदै उनको उम्मेदवारी खारेज नगर्न निर्वाचन आयोगलाई निर्देशन दिएको छ। डा कार्कीले सार्वजनिक लाभको पद धारण गरेको पुष्टि भएको भन्दै निर्वाचन आयोगको शनिबार बसेको बैठकले उनको उम्मेदवारी खारेज गर्ने निर्णय गरेको थियो। डा कार्की नेपाल मेडिकल काउन्सिलकी सदस्य हुन्। निर्वाचन आयोगले अन्तिम उम्मेदवार नामावली सार्वजनिक गरेपछि डा कार्कीविरुद्ध निर्वाचन अधिकृतको कार्यालयमा उजुरी परेको थियो। डा कार्कीको पद लाभको हो कि होइन भनेर आयोगले मेडिकल काउन्सिललाई स्पष्टीकरण सोधेको थियो। डा तोसिमा कार्कीविरुद्ध परेको उजुरीमा मासिक पारि श्रमिक नबुझे पनि बैठक भत्ता, भ्रमण भत्ता लिएको भन्दै मेडिकल काउन्सिलले जानकारी गराएपछि आयोगले उनको उमेदवारी खारेज गर्ने निर्णय गरेको हो। तर, कार्कीले निर्वाचन आयोगविरुद्ध हालेको रिटमाथि सुनुवाइ गर्दै सर्वोच्च अदालतका न्यायाधीश डा कुमार चुडालले उम्मेदवारी कायम राख्न अन्तरिम आदेश दिएका हुन्। डाक्टर तोसिमाले सोमबार निर्वाचन आयोगको निर्णयविरुद्ध सर्वोच्च अदालतमा रिट दायर गरेकी थिइन्। आयोगले प्रतिनिधिसभातर्फ ललितपुर ३ की उम्मेदवार डा कार्कीको मनोनयन खारेज गरेपछि त्यसविरुद्ध उनले उत्प्रेषण आदेश माग्दै सर्वोच्चमा रिट दिएकी हुन्। निर्वाचन आयोगले लगभग एकै प्रकृतिको उम्मेदवारीमा फरकफरक निर्णय गरेको भन्दै अहिले सामाजिक सञ्जालमा आलोचना सुरु भएको छ। डा तोसिमाको उम्मेदवारी खारेज र सर्वोच्चले त्यसमा रोक लगाएपछि त झन् आगोगको आलोचना गर्नेहरू बढेका छन्। यस्तो छ कानुनी व्यवस्था प्रतिनिधिसभा सदस्य निर्वाचन ऐन २०७४ को परिच्चछेद ५ को दफा १२ मा उम्मेदवारको योग्यताको व्यवस्था गरिएको छ। उम्मेदवार बन्नका लागि नेपालको नागरिक हुनुपर्ने, मतदाता नामावलीमा नाम समावेश भएको हुनुपर्ने, पच्चीस वर्ष पूरा भएको हुनुपर्ने, कुनै संघीय कानुनले अयोग्य नभएको हुनुपर्ने र कुनै लाभको पदमा बहाल नरहेको हुनुपर्ने प्रावधान उल्लेख छ। त्यसकै स्पष्टीकरणमा भनिएको छ, खण्ड (ङ) (कुनै लाभको पदमा बहाल नरहेको) को प्रयोजनका लागि लाभको पद भन्नाले निर्वाचन वा मनोनयनद्वारा पूर्ति गरिने राजनीतिक पदबाहेक कुनै सरकारी कोषबाट पारि श्रमिक वा आर्थिक सुविधा पाउने अन्य पद सम्झनुपर्छ। तर, अहिले यो परिभाषा विवादमा आउन थालेको छ। अधिवक्ता गम्भीर सिंह ऐर भन्छन्, लाभको पद भनेको जीविकोपार्जनका लागि लिईने पारि श्रमीक हो। कुनै नियुक्तिमा रहेको व्यक्तिले जीविकोपार्जनका लागि पारि श्रमीक नलिएर बैठक भत्ता मात्रै लिएको रहेछ भने त्यो लाभको पद मानिँदैन। उनले डाक्टर तोसिमा र डाकटर भुसालको घटना फरक परक रहेको बताए। डाक्टर भुसालले जिविकोपार्जन भत्ता भनेर बुझेका छन्, डाक्टर तोसिमाको बैठक भत्ता मात्रै हो, त्यसलैले सर्वाच्चको फरक फरक निर्णय आएको हुनसक्छ ऐरले भने। सामाजिक सञ्जालमा अहिले सरकारी ढुकुटीबाट पेन्सन खाईरहेकाहरू, प्रधानमन्त्री, मन्त्री भएर सरकारी तलब भत्ता र सेवा सुविधा खाइरहेकाहरूको पनि उमेदवारी खारेजीको माग उठन थालेको छ । राजनीति सेवा हो भन्ने, अनी प्रधानमन्त्री मन्त्री र राज्यमन्त्रीहरूले सरकारी तलब खाने, सरकारी गाडी प्रयोग गरिराख्ने हो भने उनीहरूको पनि उमेदवारी खारेज हुनुपर्ने हो बरिष्ठ अधिवक्ता राजेन्द्र साउद भन्छन्। राजनीति सेवा हो भने तलब भत्ता किन खाने? सेवाको काममा सुविधाको कल्पना हुँदैन। निर्वाचन लडने मन्त्रीहरूले पदमा बसिराखे पनि सरकारी ढुकुटीको पारि श्रमिक खान पाउँदैन, यसमा आवाज उठनु स्वभाविक हो बरिष्ठ अधिवक्ता साउदले भने। उनले थपे ल मानौं, अर्को नबन्दा सम्म कार्यपालिका विघटन गर्न पाइँदैन, कार्यपालिका भनेको पद हो, तर सेवा सुविधा त बन्द हुुनुपरेन, खै त प्रधानमन्त्री, मन्त्रीहरूको सेवा सुविधा बन्द भएको ? उनले प्रश्न गरे। अहिले अनुकुल हुनेले जे पनि गर्न पाउने, अनुकुल नहुनेले केही नगर्न पाउने भन्ने हुन्छ ? अर्का वरिष्ठ अधिवक्ता प्रयागराज भट्टको विचारमा पनि लाभको पद भनेपछि सरकारी तलब सेवा सुविधा उपभोग गर्ने सबैमा लागु हुनुपर्ने बताउछन्।"
"पहिलो आमनिर्वाचन : १०९ क्षेत्र, ७ सय उम्मेदवार","मुलुकमा पहिलो आमनिर्वाचन २०१५ सालमा भएको थियो। त्यसबेला १ सय ९ क्षेत्र निर्धारण गरिएका थिए। प्रत्यक्ष चुनावमा सात सयभन्दा बढी उम्मेदवार थिए। निर्वाचन आयोगले प्रकाशन गरेको नेपालको निर्वाचन इतिहासमा ४२ लाख ४६ हजार ४ सय ६८ मतदाता अर्थात् ४२१८५ प्रतिशतले मत खसालेका उल्लेख छ। २०१५ फागुन ७ मा सुरु भएको थियो। मत परिणामको अन्तिम नतिजा २०१६ वैशाख २८ गते प्रकाशन गरिएको थियो। त्यस बेलाका चुनावी सरकार प्रमुख सुवर्णशमशेर म्यान अफ दि इलेक्सन भएका थिए। उनले क्षेत्र नम्बर ५२ (बारा मध्य उत्तर), क्षेत्र नम्बर ५३ (बारा पर्सा पूर्वान्त) र क्षेत्र नम्बर ९१ (गुल्मी दक्षिणपश्चिम) गरी तीन ठाउँमा जितेका थिए। उनले क्षेत्र नम्बर ५३ लिएर अरू छाडेका थिए। क्षेत्र नम्बर ५२ मा भएको उपनिर्वाचनमा राष्ट्रिय गोरखा परिषद्का मनमोहन मि श्र निर्वाचित भएका थिए। क्षेत्र नम्बर ९१ मा कांग्रेसकै पुष्करनाथ पोखरेल उपनिर्वाचनमा विजयी भएका थिए। दुई क्षेत्रबाट जित्ने उम्मेदवार थिए नेपाली कांग्रेसकै नेता शिवनाथ पन्त। उनले क्षेत्र नम्बर ७० (थलरा डोटी उत्तर)मा र क्षेत्र नम्बर ७१ (डोटी दक्षिण)मा जित हासिल गरेका थिए। पन्तले डा केआई सिंहलाई हराएको क्षेत्र नम्बर ७१ लिएर ७० छोडेका थिए। उपनिर्वाचनमा नेपाली कांग्रेसकै नवराज जोशी निर्विरोध भएका थिए। निर्वाचन परिणामअनुसार रूख चुनाव चिह्न भएको नेपाली कांग्रेसले एक्लै दुईतिहाइ अर्थात् ७४ सिट ल्याएको थियो। झुपडी चुनाव चिह्न भएको राष्ट्रिय गोरखापरिषद् १९ सिट ल्याएर प्रमुख प्रतिपक्षी दल बनेको थियो। पाँच सिट जितेर तेस्रो स्थानमा आएको संयुक्त प्रजातन्त्र पार्टीको चुनाव चिह्न धानको बाला थियो। चार सिट जितेर चौथो स्थानमा आएको नेपाल कम्युनिष्ट पार्टीको चुनाव चिह्न तीन घोगा मकै र हँसिया थियो। नेपाल प्रजापरिषद्को भद्रकाली मिश्र गुटको चुनाव चिह्न हलोले दुई सिट जितेको थियो। प्रजा परिषद्कै धानको डालो चुनाव चिह्नबाट चुनाव लडेको टंकप्रसाद आचार्य गुटले एक सीट जितेको थियो। चार स्वतन्त्र उम्मेदवार विजयी भएका थिए। नेपाली कांग्रेसले ल्याएको थियो दुईतिहाइ अर्थात् ७४ सिट चुनावी सरकार प्रमुख सुवर्णशमशेर बनेका थिए म्यान अफ दि इलेक्सन उनले जितेकामध्ये क्षेत्र नम्बर ५३ लिएर छाडेका थिए क्षेत्र नम्बर ५२ र क्षेत्र नम्बर ९१ २०१५ फागुन ७ मा सुरु भएको चुनावको मतपरिणामको अन्तिम नतिजा आएको थियो २०१६ वैशाख २८ गते"
लघुकथा: घोषणापत्र,"चुनाव नजिकिएसँगै धमाधम राजनीतिक दलहरुले आआफ्नो घोषणापत्र सार्वजनिक गर्नथाले । दलका जनवर्गीय संगठन, विभाग र विभिन्न क्षेत्रका विषय विज्ञसँग छलफल गरेर घोषणापत्र तयार गरेको भन्ने सुन्नमा आयो । सबै क्षेत्र र पेशा व्यवसायलाई समेट्ने गरी ५ वर्षे योजना घोषणापत्रमार्फत आउनेभयो । घोषणापत्रको नारामा राष्ट्रिय स्वाभिमान, संविधानको रक्षा र स्थिरता, आर्थिक सामाजिक रूपान्तरण र समृद्धि आदि इत्यादी तय गरियो । एकजना देशभक्तले सबै दलहरुको घोषणापत्र थाक लगाएर जतनले घरमा राख्यो । चुनाव भयो । जित्नेले जिते । सरकार बनाए । देशभक्तले खुब चाख दिएर घोषणापत्रले सबै विकास गरिदिन्छ भनेर विश्वास गरि दिनहुँ पढनथाल्यो । खेतीको बेला मल आएन। किन आएन घोषणा पत्रमा पल्टाएर खोज्यो । ००० रोजगारीको लागि दिनहुँ युवायुवतीहरु खाडी मुलुक र अन्यत्र मुलुकतिर किन जान बाध्य भए भनेर पत्तालगाउन घोषणापत्र पल्टाएर खोज्यो । बिरामी हुँदा सिटामोल पनि किन किन्न पाइएन भनेर घोषणपत्रको पन्ना धुँइधुँइ पल्टाइरह्यो । घोषणपत्र पढ्दा पढ्दै देशभक्तलाई देशको माया लाग्यो र उसको घोषणापत्र प्रतिको विश्वास र उसले गरेका आशाहरु अब के हुन्छन भन्ने उसलाई चिन्ता लाग्नथाल्यो । घोषणापत्र पढ्दापढ्दै उसका आँखाहरु रसाएर आए ।  राकेश कार्की हाल लस एन्जेलस"
राष्ट्रपति भण्डारी भोलि मुस्ताङ जाने,"काठमाडौं : राष्ट्रपति विद्यादेवी भण्डारी शुक्रबार मुस्ताङ भ्रमणमा जाने भएकी छन्। राष्ट्रपति भण्डारीले त्यहाँको प्रसिद्ध धार्मिकस्थल मुक्तिनाथको दर्शनसँगै भगवान् बुद्धको मूर्ति अनावरण र भगवान् विष्णुको मूर्ति शिलान्यास गर्ने कार्यक्रम तय भएको छ । राष्ट्रपति शुक्रबार बिहान ८ बजे मुक्तिनाथ आइपुग्ने मुस्ताङका प्रमुख जिल्ला अधिकारी नेत्रप्रसाद शर्माले जानकारी दिए। 'मूर्ति अनावरण र शिलान्यास समारोहमा सरिक भएर राष्ट्रपति भोलि नै फर्कनुहुन्छ', उनले भने, 'राष्ट्रपतिको भ्रमणलाई सुव्यस्थित बनाउने तयारीमा हामी जुटेका छौँ ।' राष्ट्रपतिबाट मुक्तिनाथको रानीपौवामा निर्माण गरिएको लो मुस्ताङ हिमालयन रिसोर्टको पनि उद्घाटन हुने जनाइएको छ। राष्ट्रपतिको भ्रमणलाई लक्ष्य गरी सुरक्षा र व्यवस्थापकीय प्रबन्ध चुस्त पारिएको प्रजिअ शर्माले बताए। राष्ट्रपति भण्डारीले गत वर्ष कात्तिकमा पनि मुक्तिनाथमा पूजाआज तथा यस क्षेत्रको भ्रमण गरेका थिए। रासस"
अपांगतामैत्री कम मतदानस्थल,"अपांगता भएका व्यक्तिहरू अरुकै सहारामा मतदान गर्न बाध्य छन्। उनीहरूलाई सहज हुने मतदानस्थल नहुँदा सास्ती भोगेरै मत दिनुपर्ने बाध्यता छ। उनीहरूले हरेक निर्वाचनमा यस्तो दुःखकष्ट व्यहोर्नुपरे पनि सम्बन्धित निकायले सुनुवाई नगरेको भन्दै सरोकारवाला चिन्ता व्यक्त गर्छन्। भक्तपुरका सवै मतदानस्थललाई अपांगतामैत्री बनाउन सक्ने अवस्था नभएको सरोकारवाला नै बताउँंछन्। भक्तपुर क्षेत्र नम्बर १ (क) चाँंगुनारायण क्षेत्रका प्रदेशसभा सदस्य उम्मेदबार कांग्रेसका सुरेश श्रेष्ठले यो पटक पनि सवै मतदानस्थल अपांगतामैत्री हुन नसकेको बताए। उनले अपांगहरूलाई आउजाउमा असहज हुने गरेको बताए। उनले मतदानस्थलमा सवारीसाधन सजिलै जानआउ हुनसक्ने ठाउँमा भएको भए मतदातालाई सहज हुने बताए। कुनैकुनै ठाउँमा सवारीसाधन जाने सुविधा नै नभएको उनी सुनाउँछन्। यस्तो नहुदाँ ज्येष्ठ नागरिक, अशक्तहरूले भोट दिन सक्ने अवस्था नरहेको उनको भनाइ छ। त्यसैकारणसबैले देख्नेगरी भोट हाल्नुपरेको छ, उनले भने। अपांगहरूको संस्था सीवीआर भक्तपुरका संयोजक सुरेश प्रधानले सवै मतदानस्थल अपांगमैत्री नभएको बताए। अपांगमैत्री नभएकै कारण उनीहरूले गोप्य रुपमा मतदान गर्न नपाएको उनी बताउँछन्। उनीहरूलाई जसले मतदान स्थलसम्म ल्याउन मद्दत गर्यो, उनीहरूलाई नै भोट दिनुपर्ने बाध्यता हुने गरेको उनले बताए। अपांगतामैत्री संघसंस्थाले धेरै पहल तथा ध्यानकर्षण गराए पनि व्यवहारमा भने लागु नभएको उनी बताउँछन्। कुनै मतदान केन्द्रमा ह्विलचियर लान मिल्दैन, गाह्रो हुन्छ र यस्ता समस्याहरू पहिले पनि थियो अहिले पनि छ, उनले भने। भक्तपुरका जिल्ला निर्वाचन अधिकृत नरेन्दप्रसाद न्यौपानेले प्रतिनिधिसभा र प्रदेशसभाको निर्वाचन स्थानीय तहको निर्वाचनभन्दा व्यवस्थित हुने जानकारी गराए। अपांगता भएका, ज्येष्ठ नागरिक र गर्भवतीका लागि भोट हाल्न विशेष व्यवस्था गरिने बताए। गर्भवती, अशक्त तथा जेष्ठ नागरिकले लाइन बस्नु नपर्ने पनि बताए। साथै, उनले कोही अत्यन्त अशक्त छन् भने त्यहाँं परिचालन भएका स्वयंसेवक तथा कर्मचारीले बोकेर पनि मतदान स्थलसम्म पुर्याउने व्यवस्था गरिने जानकारी गराए। स्थानीय निर्वाचनमा ८९ वटा मतदानस्थल एकदम साँघुरो बाटोमा परेको देखिएकाले यसलाई व्यवस्थित गर्ने कामहरू भइरहेको छ, उनले भने। यसअघिको निर्वाचनमा भक्तपुर नगरपालिका२ को मतदानस्थल शारदा मावि यालाछेंमा स्थान साँघुरो भएको हुँदा भक्तपुर नगरपालिकाको भवनलाई नयाँ मतदानस्थल कायम गर्ने सिफारिस गरेको थियो। साथै, भक्तपुर नगरपालिकाकै वडा नं ५ को मतदानस्थल बरदायणी मावि भवगतीस्थानको भवन साँघुरो भएको हुँदा सोही वडाको आदर्श आजाद मावि भेलुखेललाई नयाँ मतदानस्थलका रुपमा कायम गर्न आयोगमा सिफारिस गरेको थियो। त्यस्तै, सूर्यविनायक नगरपालिका५ को मतदानस्थल महेन्द्र माविमा भवन साँघुरो भएकोले सोही वडाको कटुञ्जे आधारभूत विद्यालयलाई नयाँ मतदानस्थल कायम गर्न सिफारिस गरेको थियो। मध्यपुरथिमिका पनि दुई मतदानस्थललाई स्थानान्तरण गर्न आयोगमा सिफारिस गरेको थियो। मध्यपुर थिमि नगरपालिका वडा नं ९ स्थित हेल्थपोष्टको थिमि मतदानस्थल साँघुरो भएको हुँदा सोही वडाको कृषि विकास बैंकको तालीम केन्द्र र वडा नं ३ को मतदानस्थल जनप्रेमी आधारभूत विद्यालय कौशलटारको भवन साँघुरो भएको हुँदा सोही वडामा रहेको आदर्श जनप्रेमी कलेजलाई नयाँ मतदानस्थल कायम गर्न सिफारिस गरेको थियो। यो पटक यस्तो गर्न नपरोस भनेर ती क्षेत्रलाई पुनः अवलोकन गरी केही परिर्माजन गरौं, केहीलाई स्थानीय तहसँग अनुरोध गरेर सहजिकरण गर्न अनुरोध गरिरहेका छौ, उनले भने। साथै छेकाबार लगाउन, खानेपानीको व्यवस्थापन, शौचालय ती कुरालाई स्थानीय निकायलाई अनुरोध गरिरहेको उनले सुनाए। अपांगमैत्री भनेर सवै नयाँ बनाउने अवस्था छैन, त्यही भएर भएका संरचनालाई नै व्यस्थित गर्ने काम गरेका छौं, उनले थपे। भक्तपुर नगरपालिका क्षेत्रका ९० प्रतिशत मतदान केन्द्र साँघुरो ठाउँमा छन्। अपांगमैत्री बनाउनलाई सवै पूर्वाधार बनाउन सक्ने अवस्था पनि छैन यहाँं। त्यही भएर त्यसलाई व्यस्थित र सहजीकरण गराउनेतर्फ काम भइरहेको बताइएको छ। त्यसका लागि २३ र २४ गर्ने स्वयंसेवक र कर्मचारीलाई तालिम दिने बन्दोबस्त मिलाइएको छ। भक्तपुरमा ७६ मतदानस्थल र २ सय २२ वटा मतदान केन्द्र छन्। जसमा १० वटा मात्रै अपांगमैत्री छन्। प्रत्येक मतदानस्थलमा ८ जना कर्मचारी, स्वयंसेवक ३४ जनादेखि ५ जनासम्म अधिकृतहरू खट्ने तथा प्रहरी परिचालन हुने जनाइएको छ। यसअघि यहाँंको सुरक्षा बैठक वसी प्रमुख जिल्ला अधिकारीलगायतले मतदानस्थल तथा मतदान केन्द्र रहने स्थानहरूको अवलोकनसमेत गरिसकेको छ।एक मतदान केन्द्रमा बढीमा १ हजार मतदाता हुनुपर्ने मापदण्डका कारण यही अनुसारको व्यवस्था मिलाइएको बताइएको छ। भौगोलिक अवस्था एवम् मतदाता र मतदान केन्द्रको दूरी बढी भएको र साँघुरो ठाउँमा कम्तीमा ५ सय मतदाताका लागि एक मतदान केन्द्र निर्धारण गरिएको जनाइएको छ।"
खटिँदै १५ हजार पर्यवेक्षक,"नेपालमा २०१५ साल फागुन ७ गते पहिलो बैधानिक निर्वाचन भयो। त्यो समय पर्यवेक्षणको व्यवस्था थिएन। २०४८ सालदेखि हालसम्म भएका निर्वाचनहरूमा पर्यवेक्षक संस्थाहरूको भूमिका सक्रिय रूपमा रहेको छ। आउँदो प्रतिनिधि र प्रदेशसभा निर्वाचनमा देशभरि १५ हजार पर्यवेक्षक पचिालित हुँदैछन्। निर्वाचन आयोग नेपालमा ४४ वटा राष्ट्रिय संस्थाबाट १५ हजार र ३ वटा अन्तर्राष्ट्रिय संस्थाबाट २० जना पर्यवेक्षकले पर्यवेक्षणका लागि निर्वाचन आयोगमा निवेदन दिएका छन्। निर्वाचन पर्यवेक्षण संस्थाबाट १५ हजार व्यक्तिको आवेदन परेकोमा आयोगले ६ हजार पर्यवेक्षकहरूको शुद्धीकरण गरी परिचयपत्र वितरण गरेको, अन्य पर्यवेक्षकहरूको शुद्धीकरण गरी परिचय बाँड्दै जाने निर्वाचन आयोगकी पर्यवेक्षण शाखाकी शाखा अधिकृत दीक्षा थापाले जानकारी दिइन्। मंसिर ४ गते हुने निर्वाचनमा आफ्नो मतदान स्थलबाहेकको जुनसुकै मतदानस्थमा पनि गई पर्यवेक्षण गर्न सक्ने गरी आयोगले व्यवस्था मिलाएको छ। स्थानीयतहको निर्वाचनमा पर्यवेक्षणको अनुमति लिएका तर पर्यवेक्षण नगरेका, पर्यवेक्षण गरी प्रतिवेदन नबुझाएका संस्थाहरूलाई आउँदो निर्वाचन पर्यवेक्षणको अनुमति नदिइने शाखा अधिकृत थापाले बताइन्। पर्यवेक्षण संस्थाहरूले दिएको प्रतिवेदनको सुझावअनुसार आयोगले मतपत्र छपाइ, निर्वाचन खर्चको सीमा, सत्तामा रहेका दल तथा उम्मेदवाहरूको राज्य शक्ति प्रयोगमा लगाएको आचारसंहितासहित थुप्रै जनसरोकारका विषयमा निर्वाचन आयोगले सुधार गरेको जनाएको छ। मानवअधिकार, लोकतन्त्र प्रजातन्त्र, कानुनी शासनलाई संस्थागत गर्न, विधि विधानको नागरीकप्रति उत्तरदायी शासनसत्ता सञ्चालन गर्न, निर्वाचन प्रक्रियालाई स्वच्छ, स्वतन्त्र निष्पक्ष भयरहित बनाउन, निर्वाचन प्रणालीमा विशेष सुधार ल्याउन पर्यवेक्षकहरूको महत्वपूर्ण भूमिका रहेको पाइन्छ। निर्वाचन पर्यवेक्षक संस्थाहरूले दिएको मूल प्रतिवेदनको आधारमा निर्वाचन आयोगले थुप्रै ऐन नियम कानुनहरू परिवर्तन गरी समय सापेक्ष बनाउँदै आएको छ। २०७० र २०७४ को निर्वाचन र २०७९ को स्थानीय निर्वाचन पछि विभिन्न पर्यवेक्षक संस्थाहरूले जारी गरेको मूल प्रतिवेदनमा नीतिगत, राजनीतिक दल तथा उम्मेदवार, सरकार, निर्वाचन आयोग, नेपाली सञ्चारमाध्यमलाई सुझाव दिएको छ। सोही सुझावको आधारमा सरोकार क्षेत्रहरूले परिवर्तन गरी स्वच्छ, निष्पक्ष स्वतन्त्र भयरहित निर्वाचनका लागि भूमिका बदलेको पाइएको छ। नियोकले सार्वजनिक गरेको २०७० र २०७४ को निर्वाचन र २०७९ स्थानीय निर्वाचनको पर्यवेक्षण प्रतिवेदनमा उम्मेदवार तथा दललाई निर्वाचन खर्च तथा सिमा तोक्नुपर्ने र खर्च नबुझाउनेलाई जिम्मेवारी बोध गराउन कारबाहीको दायरामा ल्याउनुपर्ने, निर्वाचन प्रचारप्रसारमा भडकलो तडक भडक रोक्नुपर्ने, सरकार सत्तामा रहेका राजनीतिक दल तथा उम्मेदवारलाई राज्य शक्तिको दुरुपयोग गरी चुनावी फाइदा उठाउने प्रचलन रोक्न कडा आचारसंहिता जारी गर्नुपर्ने सुझाव दिएको छ। पर्यवेक्षक संस्थाहरूले दिएको सुझावहरूमा मतपत्रलाई व्यस्थित बनाउन जिल्लाजिल्लामा उठेका उम्मेदवारहरूको मात्र निर्वाचन चिह्न रहने गरी मतपत्र निर्माण गर्नुपर्ने, व्यक्तिको गोप्य मतदानबाहेक निर्वाचनका हरेक काम गतिविधि पारदर्शी गर्नुपर्ने, डिजिटलाइजेसन गर्न आयोगको वेबसाइटमा सबै कुरा राख्नुपर्ने, राष्ट्रिय तथा अन्तर्राष्ट्रिय पर्यवेक्षकहरूलाई बिना रोकतोक पर्यवेक्षणको व्यवस्था गर्नुपर्ने, अपराधिक गतिविधि, राज्यको कानुन उल्लंघन गर्ने जोसुकैलाई पनि उम्मेदवार हुनबाट बञ्चित गराउनु पर्ने, निर्वाचन क्षेत्र पुनरावलोकन अवस्थालाई समय सापेक्ष बनाउन आवधिक निर्वाचन हुनुभन्दा १ वर्षअघि नै सम्पन्न गर्ने कार्यतालिका बनाउनुपर्ने छन्। त्यस्तै समय, खर्च, जनताको मनले दिएको मतदानलाई कुनै किसिमबाट पनि बदर नहुने गरी विद्युतीय मतदानको व्यवस्था गर्नुपर्ने, हालको कागजी मतदान प्रक्रियामा पनि मतदान केन्द्रमै गणना गर्ने व्यवस्था मिलाउनु पर्ने, मतदानको दिन नेपाल बन्द जस्तो सुनसान होइन निश्चित मापदण्डमा यातायाता सुचारु गर्नुपर्ने, संसद्मा प्रवेश गर्न राजनीतिक दलहरूको मतको सीमा कायम गरी थ्रेसहोल्ड तोक्नुपर्ने, एक व्यक्ति एक निर्वाचन क्षेत्र कायम हुनुपर्ने सुझाव दिएका छन्। १५ हजार बढी पर्यवेक्षक पर्यवेक्षणका लागि खटिने शक्तिको दुरुपयोग रोक्न कडा आचारसंहिता २०१५ फागुन ७ को निर्वाचनमा पर्यवेक्षणको व्यवस्था थिएन २०४८ सालदेखि हालसम्मका सबै निर्वाचनको पर्यवेक्षण गर्दै आएको राष्ट्रिय पर्यवेक्षण समिति नियोकले जनाएको छ। नियोकले आउँदो मंसिर ४ गते हुने प्रतिनिधिसभा र प्रदेशसभा निर्वाचनका लागि करिब १७ सय पर्यवेक्षक परिचालन गर्ने भएको छ। समितिले ७७ जिल्लामा लामो अवधीका पर्यवेक्षकलाई २ दिने तालिम सञ्चालन गरी विगत १ महिनादेखि जिल्ला जिल्लामा परिचालित गरेको छ भने ३ दिनका लागि १२ सय छोटो अवधीका पर्यवेक्षकहरू निर्वाचनमा परिचालन गर्दै छ। मतदानस्थलमा परिचालन हुने पर्यवेक्षकको रिपोर्टलाई विश्वसनीय बनाउन मतदानस्थलबाटै प्रत्यक्ष प्रसारको व्यवस्था मिलाएको नियोकका महासचिव देविकानन्द तिमिल्सिनाले जानकारी दिए। नियोकले पूर्वराजदूत, पूर्वसचिव, पूर्वकूटनीतिक नियोगका व्यक्तिहरूलाई समेटेर ४ सय जना विशेष पर्यवेक्षकहरू खटाउने जनाएको छ। नियोकले दिएका अधिकांश सुझावहरू निर्वाचन आयोगबाट कार्यान्वयन भएका छन् भने निर्वाचनको दिन हुने अवान्छित गतिविधिहरूसमेत रोकिएका छन्। नियोकले निर्वाचनको दिन सबै पर्यवेक्षकहरूलाई कल सेन्टरमा जोडिने गरी व्यवस्था मिलाएको र आएका गतिविधिहरू पत्रकार, आयोगलाई जानकारी गराउने, जसको कारण, गएको स्थानीय निर्वाचनमा बाजुराको बुढीगंगा जस्ता स्थानमा अवान्छित गतिविधि रोकिएको महासचिव तिमिल्सिनाले बताए। आमनिर्वाचन पर्यवेक्षण समितिले २०४८ सालदेखिको सबै निर्वाचन पर्यवेक्षणको काम गर्दै आएको छ। जियोकले आगामी मंसिर ४ गते हुने निर्वाचनका लागि ३ सय जना पर्यवेक्षक परिचालन गर्ने जनाएको छ। जसमा ८० जना लामो समयका पर्यवेक्षक र २२० जना छोटो समयका पर्यवेक्षकहरू रहेको संस्थाका अध्यक्ष कृष्णमान प्रधानले बताए। निर्वाचन पर्यवेक्षणपछि संस्थाले दिएका सुझावको आधारमा आयोगले ऐन नियम, कानुनहरू परिवर्तन गरेको, सरकारमा रहेका मन्त्री दलहरूको आचारसंहितामा कडाइ गरेको, स्थानीयतहको मतपत्र परिवर्तन भई उम्मेदवार अनुसारको मतपत्र छापिएकाले पर्यवेक्षक संस्थाहरूले दिएका सुझावहरू कार्यान्वयनमा भएको जियोकका अध्यक्ष प्रधानले बताए। २०४६ सालको जनआन्दोलन, २०४७ सालको नयाँ संविधान निर्माणपछि, २०४८ साल बैशाख २९ गते भएको आम निर्वाचनमा राष्ट्रिय तथा अन्तर्राष्ट्रिय पर्यवेक्षकहरू सक्रिय देखिए। २०४८ सालको आमनिर्वाचनको पर्यवेक्षण गर्न २० देशका उच्चस्तरीय पर्यवेक्षकहरू आएका थिए। २०५१ सालको मध्यावदी निर्वाचनमा विभिन्न ६ वटा राष्ट्रिय नागरिक संस्थाहरूको एउटै नेटवर्कको रूपमा राष्ट्रिय निर्वाचन पर्यवेक्षण समिती नियोकमार्फत स्वदेशी तथा विदेशी पर्यवक्षेकलाई अनुमति तथा खटन पटनको जिम्मेवारी दिइएको थियो। २०५६ सालको आम निर्वाचनमा १ सय जना अन्तर्राष्ट्रिय, १ हजार ५ सय राष्ट्रिय पर्यवेक्षकहरू परिचालित भएका थिए। संविधान निर्वाचन २०६४ मा २८ वटा अन्तर्राष्ट्रिय र १ सय ४८ वटा राष्ट्रिय पर्यवेक्षक संस्थाले पर्यवेक्षण गरेका थिए। जसमा अमेरिकाका पूर्वराष्ट्रपति जिम्मी कार्टर आफैं उपस्थित भई पर्यवेक्षण गरेका थिए। निर्वाचनलाई अन्तर्राष्ट्रिय स्तरमै विश्वसनीय बनाउन, युरोपियन युनियन, कार्टर सेन्टर एसियन नेटवर्क फर फ्री इलेक्सन जस्ता संस्थाबाट पर्यवेक्षण गरिएको थियो। अन्तर्राष्ट्रिय पर्यवेक्षण संस्थाहरूले संविधानसभाको मतपत्र छपाइदेखि आयोगका बैठकसम्म पर्यवेक्षण गरी निर्वाचनलाई विश्वसनीय बनाउने काममा सघाएका थिए। २०७० सालको दोस्रो संविधानसभा निर्वाचनमा ३ वटा अन्तर्राष्ट्रिय संस्था ४६ वटा राष्ट्रिय संस्थाबाट ३१ हजार ६ सय ५४ जना पर्यवेक्षकहरू परिचालन भएका थिए। पर्यवेक्षमा खटिएका ४६ वटा संस्थामध्ये ३९ वटा संस्थाले प्रारम्भिक प्रतिवेदन र ३५ वटा संस्थाले अन्तिम प्रतिवेदन निर्वाचन आयोगलाई बुझाएका थिए। २०७४ सालमा स्थानीयतह ३ चरणामा निर्वाचन सकिएसँगै २०७४ मै मंसिर १० र २१ गते प्रतिनिधिसभा र प्रदेशसभा निर्वाचनमा ३ वटा अन्तर्राष्ट्रिय संस्थाबाट १ सय ८३ जना र ४७ वटा ८ हजार ५ सय २८ जना छोटो अवधीका पर्यवेक्षक गरी १० हजार ३४ जना व्यक्ति पर्यवेक्षणमा खटिएका थिए। दोस्रो स्थानीयतह निर्वाचन २०७९ मा निर्वाचन आयोगले पर्यवेक्षणका लागि ६८ वटा संस्थालाई अनुमति दिएकोमा ३७ वटा संस्थाबाट ५ हजार ३ सय ३ जना पर्यवेक्षकहरू परिचालित भएका थिए। आयोगले ५६ जनालाई विशेष पर्यवेक्षकका रूपमा निर्वाचन क्षेत्रमा परिचालित गरेको थियो।"
भरुवा बन्दुकको त्रास देखाउँदै श्रीमतीमाथि कुटपिट गर्ने पक्राउ,विराटनगर : मोरङको उर्लाबारीमा श्रीमतीलाई कुटपिटमा संलग्न एक युवालाई प्रहरीले भरुवा बन्दुकसहित पक्राउ गरेको छ। उर्लाबारी नगरपालिका२ का ३१ वर्षीय दीपक विश्वकर्मालाई बन्दुकसहित पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार मादक पदार्थ सेवन (मापसे) गरेर भरुवा बन्दुकले डर त्रास देखाउँदै श्रीमतीमाथि कुटपिट गरेको पाइएपछि बुधबार साँझ विश्वकर्मालाई पक्राउ गरिएको हो। बन्दुकले डर त्रास देखाउँदै श्रीमतीमाथि कुटपिट गरिरहेको सूचना प्रहरीलाई पुगेको थियो। अस्थायी प्रहरी चौकी मंगलबारेबाट खटिएको टोलीले विश्वकर्मालाई नियन्त्रणमा लिएर घर खानतलासी गरेको थियो। त्यस क्रममा घरभित्र भरुवा बन्दुक फेला परेको प्रहरीले जनाएको छ। विश्वकर्माविरुद्ध हातहतियार खरखजना मुद्दा चलाउन बिहीबार म्याद थप गरेर घटनाको बाँकी अनुसन्धान अघि बढाइएको प्रहरीले जनाएको छ।
सय मतदान केन्द्र अपाङ्गतामैत्री बनाइँदै,"काठमाडौं : आगामी मङ्सिर ४ गते हुने प्रतिनिधिसभा र प्रदेशसभा सदस्य निर्वाचनका लागि एक सय मतदान केन्द्रलाई अपाङ्गतामैत्री बनाइने भएको छ। निर्वाचन आयोगले गरेको निर्णय अनुसार ती केन्द्रमा साङ्केतिक भाषा सूची, त्यहाँ खटिने कर्मचारीलाई साङ्केतिक भाषा प्रयोगसम्बन्धी अभिमुखीकरण, मतदान गर्ने तरिकासम्बन्धी ब्रेल सामग्री, रङ्गीचङ्गी डोरी तथा पोल, र्याम्प निर्माण, ह्वीलचेयर प्रवेश गर्न सक्ने मतदान केन्द्र निर्माण, अपाङ्गता भएका व्यक्तिका लागि टेबुल तथा कुर्सीको व्यवस्था गरिनेछ। आयोगले निर्वाचनका लागि कूल २२ हजार दुई सय २६ मतदान केन्द्र तय गरेको छ।"
दैलेख१ : प्रदेशसभा १ मा एमालेका रेग्मी र गठबन्धनका खत्रीको भिडन्त,"दैलेख : दुईवटा प्रतिनिधिसभा र चारवटा प्रदेश सभा निर्वाचन क्षेत्र रहेको दैलेखमा क्षेत्र नम्बर १काे प्रदेश सभामा दुई मुख्य प्रतिस्पर्धी छन् । उनीहरु हुन्, नेकपा एमालेका धर्मराज रेग्मी र गठबन्धनबाट उम्मेदवार बनेका नेपाली कांग्रेसका पूर्णबहादुर खत्री । यो प्रदेश सभामा एक स्वतन्त्रसहित पाँचजना चुनावी मैदानमा रहेपनि रेग्मी र खत्री नै मुख्य प्रतिस्पर्धी हुने देखिन्छ । यी दुई प्रतिस्पर्धी अहिले मतदाता रिझाउन घरदैलो गरिरहेका छन् । एमालेका उम्मेदवार रेग्मी कर्णाली प्रदेश सभाका लागि दोस्रो पटक चुनावी मैदानमा छन् । नेकपा एमालेका केन्द्रीय सदस्य तथा कानुन विभागका उपप्रमुख समेत रहेका रेग्मी २०७४ मा बाम गठबन्धनबाट नेकपा माओवादी केन्द्रको उम्मेदवार बनेका थिए । उनले नेपाली कांग्रेस दैलेखका पूर्वसभापति कृष्णकुमार विसीलाई पराजित गर्दै प्रदेश सभामा निर्वाचित भएका थिए । रेग्मीले १० हजार ३ सय ६१ मत पाउँदा कांग्रेसका बिसीले ८ हजार ७ सय ६५ मत पाएका थिए । तत्कालिन समयमा नेकपा एमाले र नेकपा माओवादी केन्द्रको एकताबाट बनेको नेकपा विभाजनपछि रेग्मीले एमाले रोजेका थिए । माओवादी केन्द्रबाट निर्वाचित उनले दल त्याग गरेपछि प्रदेश सभामा पूरा कार्यकाल बिताउन पाएनन् । संवैधानिक कानुनको विज्ञका रुपमा सर्वोच्च अदालतमा वकालत र संवैधानिक कानुनमा अध्यापन गरेका रेग्मीले संविधान निर्माण प्रक्रियामा विषय विज्ञको रुपमा योगदान दिएका थिए । सांसदहरुको अन्तराष्ट्रिय नेटवर्क ग्लोबल पार्लियामेन्ट्री फोरममा नेपालको तर्फबाट प्रतिनिधित्व गरेका रेग्मीले कर्णाली प्रदेश सभासदस्यका रुपमा प्रदेश कानुन निर्माणमा उल्लेखनीय भूमिका निर्वाह गरेका थिए । उनी मानव अधिकार, विधिको शासन, भ्रष्टाचार विरुद्ध र सुशासनको पक्षमा समर्पित अभियान्ताको रुपमा परिचित छन् । उनले प्रदेश सभामा पहिलो कार्यकालमा सुरुवात गरेका विकास निर्माण र सामाजिक रुपान्तरणका कार्यलाई निरन्तरता दिनुका साथै नयाँ कार्य थालनी गर्न चुनावमा होमिएको बताउँछन् । जनताको जीवन सहज र समृद्ध बनाउने बाचासहित चुनावी मैदानमा रहेका रेग्मीले आफ्नो जीत सुनिश्चित रहेका दाबी गरे । रेग्मीका मुख्य प्रतिस्पर्धी रहेका नेपाली कांग्रेसका पूर्णबहादुर खत्री पहिलो पटक निर्वाचनमा उत्रिएका छन् । उनी गठबन्धनको सहयोगमा प्रदेश सभामा प्रवेश गर्ने दाउमा छन् । पार्टीको विभिन्न पदमा रहेर काम गरेका र थुप्रै सामाजिक संघ संस्थाहरुमा आवद्ध भएका खत्री नेपाल विद्यार्थी संघ दैलेखका संस्थापक अध्यक्ष हुन् । २०४२ देखि २०४६ सम्म नेपाली कांग्रेस दैलेखको सल्लाहकार रहेका खत्री ९ औं महाधिवेशनपछि सहसचिवको कार्यभार सम्हालेका थिए । १३ औं महाधिवेशनमा कोषाध्यक्ष बनेका खत्री १४ औं महाधिवेशनमा सदस्यमा निर्वाचित भएका छन् । नेपाल परिवार नियोजन संघ दैलेखको दुई कार्यकाल सभापति रहेको खत्री नेपाल रेडक्रस सोसाइटीको दुई कार्यकाल उपसभापति थिए । उनलाई गठबन्धनको साथ छ । गठबन्धन दलको साथमा सबैले इमान्दारिताका साथ सहयोग गर्ने र चुनाव जित्नेमा उनि ढुक्क छन् । स्थानीय तहको निर्वाचनमा गठबन्धनका उम्मेदवारले पाएको मतलाई नै आधार मान्दा पनि आफ्नो जीत सुनिश्चित रहेको उनको दाबी छ । यो प्रदेश सभामा जिल्लाका गुराँस, डुङ्गेश्वर र भगवतीमाई गरि तीनवटा गाउँपालिका पर्दछन् । स्थानीय तहको निर्वाचनमा यी तीन पालिकाका सबै वडामा नेपाली कांग्रेसले ९ हजार ६ सय १९ मत पाएको थियो । यस्तै नेकपा माओवादी केन्द्रले एक हजार एक सय ७४ र नेकपा एकिकृत समाजवादीले २ हजार ६९ र राष्ट्रिय जनमोर्चाको २० मत मात्रै प्राप्त गरेको थियो । नेपाली कांग्रेस, नेकपा माओवादी केन्द्र, एकीकृत समाजवादी र राष्ट्रिय जनमोर्चा समेतको मत जोड्दा गठबन्धनको मत १२ हजार ८ सय ८२ हुन्छ । एमालेले तीन वटै स्थानीय तहका वडामा पाएको मत ९ हजार ४ सय २ छ । यस हिसावले यहाँ एमाले पछि छ । तर, यी दुई प्रतिस्पर्धाीबीचको चुनावी भिडन्त रोचक देखिन्छ । निर्वाचन आयोगका अनुसार यो प्रदेश सभामा ३५ हजार ४ सय ९९ मतदाता छन् ।"
"पुतलीबजारमा मतदान अभ्यास, १ मत बदर","स्याङ्जा : मत हुन बदर नदिने उद्देश्यले पुतलीबजारमा नमूना मतदान अभ्यास गरिएको छ। स्थानीय तहको निर्वाचनमा धेरै मत बदर भएपछि कार्यालयले यसपटक मतदाता शिक्षा लगायत मतदान अभ्यासलाई बढी जोड दिएको हो। निर्वाचन आउन अब १७ दिन बाँकी रहँदा जिल्ला निर्वाचन कार्यालय स्याङ्जाले बिहीबार नमूना मतदान अभ्यास गरेको हो। आसन्न प्रतिनिधिसभा र प्रदेशसभा सदस्य निर्वाचनमा सदर मत बनाउने र मतदान गर्ने प्रक्रियाका बारेमा जानकारी दिने उद्देश्यले नमूना मतदान अभ्यास गरिएको जिल्ला निर्वाचन अधिकारी गुरुप्रसाद मरासीनीले जानकारी दिए। नमूना मतदान अभ्यासमा नगरपालिकाका कर्मचारी, स्वास्थ्य स्वयंसेविका र सेवाग्रही लगायतको सहभागिता थियो। मतदाता शिक्षा कार्यक्रममा वडाबाटै यिनै स्वास्थ्य स्वयंसेविका परिचालन गरिने भएको छ। उम्मेदवारले पाएका चुनाव चिन्ह बाहेकका चिह्नहरु समावेश गरी प्रतिनिधिसभा र प्रदेशसभा उम्मेदवार सहित समानुपातिकतर्फका मतदान गरिएको छ। मतदान अभ्यासमा ५६ मत खसेको र १ मत बदर भएको थियो। महिला, पुरुष, अशक्त र वृद्धवृद्धाको लाइन मिलाउने, मतदाता परिचयपत्र रुजु गर्ने, मतदान अधिकृतको हस्ताक्षर रुजु गर्ने र गोप्य स्थानमा पुगी उम्मेदवारलाई मत दिन सिकाइएको थियो। बदर मत कम गर्न र मतदाता शिक्षा प्रभावकारी बनाउन जिल्लाका ११ वटै पालिकामा पनि नमूना मतदान अभ्यास गरिने भएको कार्यालयका सूचना अधिकारी रामचन्द्र गौतमले जानकारी दिए। कार्यालयले जिल्लाका १९९ मतदानस्थलमा खटिने मतदान अधिकृत तथा सहायक मतदान अधिकृत छनौटको प्रक्रिया अन्तिम चरणमा रहेको बताइएको छ। छनौटपछि उनीहरुलाई पनि प्रशिक्षण दिने भएको छ। स्याङ्जामा २ लाख ४४ हजार ८९ मतदाता छन्। तीमध्ये १ लाख १९ हजार ३१० जना पुरुष, १ लाख २४ लाख ७७८ महिला र १ अन्य छन्।"
घरदैलो अभियान थालेका महेश बस्नेत के गर्दैछन् ?,भक्तपुर: आगामी मंसिर ४ गते हुने प्रतिनिधिसभा तथा प्रदेशसभाको निर्वाचनको लागि नेकपा एमालेका अध्यक्ष केपी शर्मा ओलीको गृहजिल्ला भक्तपुर क्षेत्र नं २ को घरदैलो कार्यक्रम शुरु भएको छ । क्षेत्र नं २ मा मध्यपुर थिमी र सूर्यविनायक नगरपालिका पर्दछन् । एमाले क्षेत्र नं २ प्रचार प्रसार समितिले आजदेखि दुई वटै नगरपालिकामा घरदैलो कार्यक्रम शुरु गरेको छ । मध्यपुर थिमी नगरपालिकाको वडा नं १ बाट एमालेका उम्मेदवारले घरदैलो अभियान शुरु गरेका छन् । यो क्षेत्रमा एमालेका नेता पूर्वमन्त्री महेश बस्नेत तथा प्रदेश क सूर्यविनायकमा किरण थापा र ख मध्यपुरमा चन्दनकृष्ण श्रेष्ठको उम्मेदवारी छ । सबै उम्मेदवार भेला भएर संयुक्त रुपमा घरदैलो कार्यक्रमको सुरुवात गरेका हुन् । स्थानीयवासीले भक्तपुरलाई समृद्ध बनाउने गरी काम गर्न उम्मेदवारलाई सुझाव दिएका छन् ।
जागिर बचाउन अफिसमै सुत्दै ट्विटरका कर्मचारी,"वासिङटन डिसी : टेस्लाका सिइओ एलन मस्कले कम्पनी सम्हालेको केही समयपछि नै एक कर्मचारीले ट्विटर अफिसमा सुत्दै गरेकी एक महिलाको तस्बिर ट्विट गरेका छन्। एलन मस्कको निर्धारित समयसीमा काम पूरा गर्न ओभरटाइम काम गरेपछि अफिसमा सुत्दै गरेकी आफ्नी बोसको तस्बिर ट्विट गरेका हुन्। ५१ वर्षीय मस्कले ४४ अर्ब डलरमा सोसल मिडिया कम्पनीको जिम्मेवारी लिएको एक सातापछि नै यो तस्विर बाहिर आएको हो । ट्विटर स्पेसेसका प्रोडक्ट म्यानेजर इभान जोन्सले अफिसको भुइँमा सुतिरहेकी आफ्नी बोसको तस्बिर ट्वीट गरेका हुन्। तस्बिरमा ट्विटरमा उत्पादन व्यवस्थापनका निर्देशक एस्थर क्रफोर्डलाई स्लिपिङ झोलामा सुतिरहेको देखिन्छ। इभान जोन्सले तस्बिर सेयर गर्दै 'जब तपाईलाई आफ्नो मालिकबाट केहि चाहिन्छ' लेखेका छन्। क्रफोर्डले फोटो रिट्वीट गर्दै लेखे: 'जब तपाईंको टोली चौबीसै घण्टा काम गरिरहेको हुन्छ, कहिलेकाहीँ तपाईं जहाँ काम गर्नुहुन्छ त्यही सुत्नुपर्छ।'               :   ()  ,  यो तस्बिर कहिले र कहाँ खिचिएको हो भन्ने खुलेको छैन । तर जोन्सको ट्विटर बायोले उनी न्यूयोर्कमा रहेको बताउँछ। बिजनेस इनसाइडरका अनुसार, मस्कले प्रमुख परियोजनामा कडा समयसीमा तोकेका कारण ट्विटरका कर्मचारी लामो समयसम्म काम गरिरहेका छन्। ट्विटरको नयाँ प्रमाणीकरण प्रणालीमा काम गर्ने टोलीलाई समयसीमामा काम पूरा गर्न २४ सै घण्टा काम गर्नुपर्ने हुन सक्ने बताइएको छ । प्रबन्धकहरूलाई मस्कले दिएको समयसीमामा काम पूरा गर्न हप्ताको सात दिन घण्टाको सिफ्टमा काम गर्न निर्देशन दिइएको छ। प्रतिवेदनमा ओभरटाइम तलब, समयावधि वा जागिरको सुरक्षाका विषयमा कुनै छलफल नगरी यी निर्देशन दिइएको उल्लेख छ। एबीपी लाइभ"
कर्णाली नदी किनारमा तीन जिल्लाको सुरक्षा समन्वय बैठक,"दैलेख: नेपालको सबैभन्दा लामो कर्णाली नदी किनारमा अन्तर जिल्ला सुरक्षा समन्वय बैठक बसेको छ । बिहीबार कर्णाली प्रदेशका दैलेख र कालिकोट तथा सुदुरपश्चिम प्रदेशको अछाम जिल्लाबीच सुरक्षा समन्वय बैठक बसेको हो । दैलेखका प्रमुख जिल्ला अधिकारी गोगनबहादुर हमालको अध्यक्षताको बैठकमा आसन्न निर्वाचन, विपद् व्यवस्थापनलगायतका विषयमा छलफल भएको छ । दैलेखको आठबीस नगरपालिका४ राकमकर्णालीस्थित कर्णाली किनारमा भएको बैठकमा मंसिर ४ गते हुन लागेको प्रतिनिधी सभा सदस्य तथा प्रदेश सभा सदस्य निर्वाचनका विषयमा केन्द्रित भएको जिल्ला प्रशासन कार्यालय दैलेखका प्रशासकीय अधिकृत एवं सूचना अधिकारी गणेशप्रसाद कोइरालाले जानकारी दिए । आसन्न निर्वाचन, विपद् व्यवस्थापन, दुई ठूला राजमार्ग कर्णाली र मध्यपहाडी राजमार्गमा सहज सवारी आवागमन, सडक दुर्घटना न्यूनीकरण, चोरी निकासी नियन्त्रणलगायत विषयमा पनि छलफल भएको कोइरालाले बताए। तीन जिल्लाबीचको आपसी समन्वय र सहकार्यका विषयमा समेत छलफल भएको थियो । बैठकमा दैलेख, कालिकोट र अछाम जिल्लामा सञ्चालित ठूला योजनाको सुरक्षा सवाल पनि प्राथमिकताका साथ उठेको थियो ।"
स्याङ्जा २ मा कांग्रेस र एमालेको रोचक भिडन्त : धनराज कि पद्मा ?,"स्याङ्जा : स्याङ्जा क्षेत्र नं २ प्रतिनिधिसभा सदस्य निर्वाचनलाई महत्वका साथ हेरिएको छ। यहाँ नेपाली कांग्रेस र नेकपा एमालेबीच निकै प्रतिस्पर्धा हुने देखिएको छ। दुबै 'हेभिवेट' का उम्मेदवार आआफ्ना चुनावी एजेण्डा विकाउनमा व्यस्त छन्। हुन पनि नेपाली कांग्रेसका केन्द्रीय उपसभापति धनराज गुरुङ र नेकपा एमालेका केन्द्रीय सचिव पद्माअर्यालबीचको प्रतिस्पर्धा निकै रोचक हुने भएको छ। गुरुङ पहिलो पटक प्रत्यक्ष निर्वाचनमा उठेका हुन्। यसअघि उनी समानुपातिकतर्फका उम्मेदवार थिए। तर, अर्याल भने अघिल्लो पटकको प्रतिनिधिसभा सदस्यमा निर्वाचित सदस्य र मन्त्री पनि बनिन्। कांग्रेसका उम्मेदवार गुरुङ्ले स्याङ्जाको लाइफ लाइन सिद्धार्थ राजमार्ग भएको बताएका छन्। उनले सिद्धार्थ राजमार्ग विस्तारसहितको योजना लिएर आफू उम्मेदवार बनेको बताए। पोखरासुनौली जोड्ने सिद्धार्थ राजमार्ग अन्तर्गत झण्डैं ८२ किलोमिटर सडक स्याङ्जा जिल्लामा पर्दछ। साँघुरो र घुमाउरो राजमार्गका कारण यहाँ अपेक्षित बस्ती एवं उद्योग, कलकारखाना छैनन्। ठूला उद्योग कलकारखाना जिल्लामै छैनन्। जसका कारण रोजगारसहित शिक्षालगायतका अन्य सेवाका लागि जिल्लाबासी अन्यत्र सुविधासम्पन्न सहरमा धाउनुपर्ने वाध्यता छ। उनले थपे, अब मुग्लिन नारायणघाटजस्तो राजमार्ग बनाउनुछ। शिक्षाका लागि उर्वर भूमि स्याङ्जा कर्मका लागि बाहिर गएपछि फर्कने बिरलै भेटिन्छन् यहाँ। उम्मेदवार गुरुङले पाँच वर्षभित्रमा सिद्धार्थ राजमार्गका दायाँबायाँ रहेका बस्तीलाई सुरक्षित एवं उपयुक्त तरिकाले व्यवस्थापन गरी राजमार्गलाई डबल लेनको बाटो बनाएर देखाउने प्रतिवद्धता समेत जनाए। मैले सिद्धार्थ राजमार्ग विस्तारका लागि राष्ट्रिय योजना आयोगमा कुरा गर्दा उहाँहरुले डबल लेन बनाउन सकिने सल्लाह दिनुभयो।,' उनले भने, अहिले वातावरणीय प्रभाव मूल्यांकनको काम अघि बढिसकेको छ। वालिङ र चापाकोट नगरपालिकालाई नमुना सहरको बनाउने बताए। आँधीखोले सभ्यता र कालीगण्डकीको सभ्यता मिल्दाजुल्दा रहेकाले वालिङ् र चापाकोट नमुना सहर बनाउन सकिनेमा उनले जोड दिए। उनका अनुसार, दुवै सहरलाई नमुना सहरको रुपमा रुपान्तरण गर्दै हाम्रा सभ्यतालाई पर्यटनमार्फत अन्तर्राष्ट्रियकरण गर्न सकिनेछ। वालिङमा उच्चतम प्रविधिसहितको सुविधायुक्त अस्पताल, आँधीखोला हाइड्याम लुम्बिनी प्रदेशसँगै सहकार्य गर्दै रानीमहल आलमदेवी सेतीवेनी गह्रौंर हुँदै छाँयाक्षेत्रहुँदै पोखराबाट मुक्तिनाथ पुर्याउने धार्मिक पर्यटनको ट्याक सहितका दिर्घकालिन एवं अल्पकालिन योजना सुनाए। गुरुङसँगै रहेका प्रदेशसभा १ मा भोजराज अर्याल र २ मा महेश भट्टराईलाई उम्मेदवार बनाएको छ। अर्याल र भट्टराई पहिलो पटक प्रदेशसभाको चुनावी उम्मेदवार छन्। अर्याल वालिङ् नगरपालिकाका पूर्वप्रमुख हुन् भने अघिल्लो स्थानीय तह निर्वाचनमा भट्टराई गल्याङ् नगरपालिका ३ का अध्यक्ष हुन्। यसैगरी, स्याङ्जा क्षेत्र नं २ का प्रतिनिधिसभा उम्मेदवार पद्मा अर्यालले भीरकोटलाई पर्यटकीय हबको रुपमा विकास गर्ने बताइन्। भीरकोट ६ र ७ को सिमलचौर, खिलुङ, चिउरीखर्कलगायतका स्थानहरुमा पुगेर मतदाताहरुसँग भेटघाट गर्ने क्रममा उनले सो बताएकी हुन्। उनले भनिन्, भीरकोटमा प्रशस्त संभावना युक्त पर्यटकीय तथा ऐतिहासिक स्थलहरु रहेकाले सम्भावनाहरुको निरन्तर खोजी गरी पर्यटकीय हब बनाउनेछु। यसअघि आफू मन्त्री हुँदा स्वरेकमा प्याराग्लाइडिङ स्थल निर्माण गरी त्यहाँसम्म पुग्नका लागि वालिङदेखि र बयरघारी बाटो पिच गर्नका लागि बजेट विनियोजन गरेपछि केही सडक पीच भएको बताइन्। यसैगरी, एमाले सरकारले धेरै काम गरेको भन्दै केहि योजना परमादेशको सरकारले कुल्चिदिएको उनको आरोप छ। मिर्दि भिमाद सडकका लागि छिट्टै काम सुरु गरी राजमार्गको रुपमा विकास गर्ने उनको भनाइ छ। कार्यक्रममा प्रदेशसभा १ का उम्मेदवार मोहन रेग्मी र २ का बुद्धिमान श्रेष्ठ सहभागी थिए। रेग्मी २०७४ सालमा पनि सोही क्षेत्रबाट निर्वाचित उम्मेदवार हुन् भने श्रेष्ठ अघिल्लो पटकको निर्वाचनमा पराजित उम्मेदवार हुन्।"
केको नो नट अगेन ? म्याराथनमा मसँग दौड न,"देश निर्वाचनको संघारमा छ। एकातिर सत्तारुढ गठबन्धन छ, अर्कातिर एमाले नेतृत्वको गठबन्धन। परमादेशबाट एमाले अध्यक्ष केपी शर्मा ओली सत्ताच्युत भएयता सत्ता गठबन्धन निरन्तर छ। चुनावमा एमालेलाई खुम्च्याउने उसको रणनीतिमा दर्बिलो भिडन्त गरिरहेछ एमाले पनि। यही सेरोफेरो अध्यक्ष ओलीसँग अन्नपूर्ण पोस्ट्का अखण्ड भण्डारी र सुरेन्द्र काफ्लेले गरेको कुराकानीको सम्पादित अंश आजको मूल मुद्दामा २० वटा ग्यारेन्टीसहितको घोषणापत्र हाइटेक र बडो तामझामसाथ ल्याउनुभयो। ती ग्यारेन्टी पूरा हुने ग्यारेन्टी के छ ? यो नेकपा (एमाले) को वचन, प्रतिबद्धता, संकल्प, अठोट र प्रतिज्ञा हो। घोषणापत्रमा आगामी दिनमा एमालेले गर्ने कामलाई ग्यारेन्टीका रूपमा प्रस्तुत गरिएको छ। एमाले सरकारमा जाने भनेको जान र गएर आरामसाथ बस्न होइन। पैसा बटुल्न होइन। आफन्त, नातागोता, आफ्नो गुटको भलाइका लागि कर्मकुकर्म गर्न होइन। एमाले सरकारमा जाने भनेको राष्ट्रियता, लोकतन्त्र, जनजीवीका, सुरक्षा, देश विकास, उन्नति, सुशासन, सामाजिक न्याय र समानता अभिवृद्धि, निर्भयतापूर्वक सम्मानित जीवन बिताउनेजस्ता प्रश्नको समाधान दिन हो। जनतालाई समस्याबाट मुक्त गर्न, उन्नत, सहज, सुविधायुक्त, अधिकारसम्पन्न, अवसरसम्म पुग्ने सामथ्र्ययुक्त जीवन दिन एमाले सरकारमा जाने हो। त्यही प्रतिबद्धता त्यहाँ गरिएको छ। तर, ती पूरा हुने ग्यारेन्टी के ? किन एमाले बढिरहेको छ, अरू पार्टी घटिरहेका छन् ? अरूले घोषणापत्रमा भनेका कुराको केही अर्थ छैन। किनभने, ती छाप्नका लागि छापिएका, चुनावमा केही गर्नै पर्ने भएकाले गरिएका हुन्। एमाले त्यस्तो होइन। एमाले त देश बनाउने अभिभारा काँधमा बोकेर देश बनाइसक्ने संकल्प गरेर अगाडि बढेको पार्टी हो। त्यसैले यसले जुन ग्यारेन्टी भन्छ, ग्यारेन्टी हो। राष्ट्र बैंकले कुनै नोटको भुक्तानी माग्न आएमा तुरुन्त उपलब्ध गराउने छ भनेर लेखेजत्तिकै ग्यारेन्टी हो। जसरी पैसा कागजको खोस्टो मात्र होइन, हाम्रो घोषणापत्र पनि त्यस्तै हो। त्यसका पछाडि जिम्माजमानी छ एमाले। एमालेले कामबाट त्यसको भुक्तानी गर्छ। तपाईंले ५ वर्षपछि त प्रश्न गर्न सक्नुहुन्छ नि, खोइ त ग्यारेन्टी ? भनेर। उसो भए ५ वर्षमा २० वटा विषयमा एमालेसँग जोकोहीले भुक्तानी माग्न गए हुन्छ ? हुन्छ। कृषि, उद्योग, सामाजिक सेवा, पर्यटन, व्यापार, व्यवसाय, सञ्चार, रोजगार, प्रविधि, स्वास्थ्य, शिक्षा के छैन त्यसमा। सबै चिज समेटेर २० ग्यारेन्टी। यिनको भुक्तानी माग्न आए हुन्छ। २०७४ को घोषणापत्रमा ग्यारेन्टी शब्द नलेखिएकाले केही कुरा पूरा नभएका हुन् ? जस्तो : रेल, पानीजहाज, घरघरमा ग्यासको पाइप आदिपूरा भएको छ। जनकपुर जानुहोस्। मैले घरघरमा रेल भनेको थिइनँ। सिस्नुपानीवालाले घरघरमा रेल ल्याउँछु भन्थ्यौ खोइ त रेल भनेको मात्र हो। यति सारो पूर्वाग्रही भएर एमालेलाई हेर्नुपर्ने त होइन होला। अरूका अकर्मण्यतासँग सन्तुलन मिलाउन खोजेको हो भने यो अलि भएन। व्यंग्य भनेको कमजोरीमा प्रहार गर्ने हो। सही कुरालाई तोडमोड गरेर ब्यंग्य हुँदैन। तर, पूरा नभएको त हो नि ! जतिबेला देशमा नाकाबन्दी थियो। देश भोकभोकै पर्ने अवस्था थियो। काठमाडौं राजधानीमा हामीले सुनजस्तै तराजुले तौलिएर दाउरा बेच्नुपरेको थियो। तराजुले तौलिएर, राजधानीमा। दाउरा बाल्न चम्का बनाउन खोलाबाट ढुंगा खोजेर ल्याउनु परेको थियो। त्यस्तो हालतमा देश भएको बेला, न इन्धन, न आवा, न गमन हो, त्यो समयमा हामीले भनेका थियौं, ठूला सहरमा घरघरमा ग्यास पाइप पुर्याइनेछ। त्यो भयो त ? अब मरियो। अब केही छैन। बाँकी भविष्य अन्धकार छ। कुनै उपाय छैन, अब मर जनता हो भन्ने ? हामीले जनतामा आशावाद जगाउनुपथ्र्यो। सुदिन फर्किन्छ। आज विभिन्न कारणले अँध्यारो र जाडो भए पनि उज्यालो, न्यानो, भर्भराउँदो दिन आउनेछ। लक्ष्मीप्रसाद देवकोटाले भनेजस्तो सुनको दिन एक उदाउँछ रे यस देश खुलिकन आउँछ रे निराशा छाउन नदिन फेरि सुखका दिन ल्याउँछु भनेर नेतृत्वले भन्नु पथ्र्यो नै। निराश कुरा गर्नुहुँदैन थियो। घरघरमा साना औंलाजत्रा पाइपको मात्र कुरा होइन, अमलेखगन्जमा त हामीले ठूलै पाइपबाट ध्वारर्र धारै झारेका छौं त पेट्रोलको। पाइपमा आउँदो रहेनछ यहाँ ? विभिन्न देशमा ग्यास पाइप चुलाचुलामा पुर्याएको छ। तर, हाम्रो देशमा हामीले भन्यौं। कोसिस पनि गर्यौं। केके कोसिस गर्नुभयो ? हामीले आफ्नै पेट्रोलियम पदार्थको अन्वेषण गर्यौं। दैलेखमा छ भन्ने पत्ता लगायौं। अब उत्खननको चरणतिर जाँदैछ। तर, अब हामी जैविक ऊर्जालाई प्राथमिकता दिनेछौं। हामीकहाँ पर्याप्त पानी छ। त्यसबाट बिजुली निकाल्न सकिन्छ। हामीकहाँ पानी छ। हामीले युरेनियम र आणविक पदार्थ खोज्नु परेको छैन ऊर्जाका लागि। हामीलाई कोइला, भुस आदि पनि चाहिन्न। अब हामी विद्युतीकरणतर्फ जान्छौं र सवारी साधनलाई पनि विद्युतीय बनाउँदै लान्छौं। उद्योगहरूलाई पनि विद्युत्बाट चलाउने गराउँदै जान्छौं। नवीकरण ऊर्जातर्फ जान्छौं। हावाबाट, घामबाट बिजुली निकाल्न सकिन्छ। त्यता जान्छौं अब। तर, तपाईंकै टिकाटिप्पणी किन हुन्छ ? सुरुङमार्गभन्दा मलाई मजाकमा उडाए। रेलभन्दा उडाए। जनकपुरमा हामीले रेल ल्यायौं त। सम्भव रहेछ त। सम्भव छ पूर्वपश्चिम रेल, उत्तरदक्षिण रेल। काठमाडौंको कनेक्सन दिल्लीसँग हुनसक्छ। बेजिङसँग हुन सक्छ। यी अनौठा कुरा गरेका छैनौं। हामीले पूर्वपश्चिम रेलको सर्भे गरेका छौं। कतिपय ठाउँ रोक्का गरेका छौं। कतिपय ठाउँमा समस्या समाधान गर्नुपर्छ। हुलाकी राजमार्ग दुई वर्षमा बनाउन सकिन्छ भनेर कसले सोचेको थियो ? बनायौं त। मदन भण्डारी राजमार्ग तत्काल बनाउन सकिन्छ भनेर कसले सोचको थियो ? हामीले दुईतीन वर्षमै बनायौं त। पहाडबाट पुष्पलाल राजमार्ग जान्छ भनेर कसले सोचेको थियो ? खोलाखोलाका किनारबाट करिडोर जान्छ भनेर कसले सोचेको थयो ?अन्तरीक्षमा स्याटलाइट पठाउनुपर्छ भन्ने सोचेको थिए होला त ? टनेल (सुरुङ) भन्दा मान्छे छक्क पर्थे। पहिला पहिला मैले टनेलको कुरा गर्दा गीतै बनाएका थिए। २०७४ मा वाम गठबन्धनको नेता हुनुहुन्थ्यो। साझा घोषणापत्र थियो। जता गयो, उतै माहोल थियो। अहिले तपाईंलाई नै चेप्ट्याउन अर्कातिर गठबन्धन खडा छ। कस्तो फरक महसुस गरिरहनुभएको छ ? त्यतिखेर एमालेले माओवादीलाई लिएर चुनावी तालमेल गरेको थियो। त्यो राष्ट्रियस्तरमा थियो। प्रचण्डले त्यसलाई तोड्नुभयो र जानुभयो। उहाँका ग्रहदशा ठीक थिएनन्। उहाँलाई साढे सातको दशा लागेको थियो। शनि टाउकोमाथि परेको थियो। उहाँमा एकखालको छटपटी थियो। उहाँले त्यसलाई गतिशीलता भन्दै हिँड्नुभयो। तर, त्यो दृष्टिविहीनता थियो। र, उहाँ अलग भएर जानुभयो। उहाँको मतिभ्रष्ट भयो। मतिभ्रष्ट भएपछि मान्छेले नराम्रो, गर्न नहुने र नचाहिने काम गर्छ। त्यही भएर उहाँ जोडेको पार्टी फुटाउने, आफ्नो बहुमत सरकार ढाल्नेतिर अर्कालाई जम्ल्याहाहात गर्दै पुग्नुभयो। कत्रो सान थियो प्रचण्डको ? लगभग दुईतिहाइमा पुर्याएको पार्टीको अध्यक्ष हुनुहुन्थ्यो। तर, उहाँ ठूलो बाढी हुनुहुन्थ्यो। हिंसा, आतंक, नरसंहार, विध्वंस र निमर्मताको बाढी। प्रचण्डले खहरेजस्तै एक समय एक वर्ष एक बाढी ढुंगा पल्टाएर हिँड्नुभयो। उहाँको पार्टी सुक्खा बगर हुन लागेको थियो। मैले बचाएँ। त्यो तथ्य उहाँले बुझ्नुभएन। मैले नाकमा अक्सिजनको पाइप राखेको आइसियूबाट निकालेर प्रचण्डको दललाई जीवनदान दिएको थिएँ। तर, मलाई नै पार्टी अध्यक्षमात्र होइन, सदस्यबाट समेत त्यो पनि सडकबाटै निकालिदिनुभयो। विनासकाले विपरीत बुद्धि। अब प्रचण्डको हैसियत के छ ? सुन्नु भएकै होला, आफैंले तेस्रो पार्टी हुन्छु भनेको। अब माओवादीको बिचौलियाको हैसियत रहँदैन। एमालेले बहुमतको सरकार बनाइहाल्छ। माओवादीको यो निर्वाचनमा अलिकति अस्तित्व रहन्छ। यसपटक माधव नेपालको पार्टी राष्ट्रिय पार्टी हुँदैन। अर्को पटक प्रचण्डको पार्टी पनि पार्टी रहँदैन। लेखेर राख्नुहोस्। तपाईंको मूल्यांकनमा कांग्रेस कत्रो हुन्छ ? कांग्रेस दोस्रो पार्टी हुन्छ। एमालेपछि धेरै मार्जिनमा दोस्रो हुन्छ। यसपछि धेरै मार्जिनसहित माओवादी तेस्रो हुन्छ। चौथो पार्टी माओवादी वा जसपा हुन्छ। जसपा र माओवादी गोलाप्रथा गरे हुन्छ। पाँचौं पार्टी राप्रपा हुन्छ। यो पटक राप्रपा राष्ट्रिय पार्टी हुन्छ। किनभने, केहीकेही स्थानमा एमालेसँग मिसिएको छ। जुनसुकै नदी गंगामा गएर मिसिन्छ तब पवित्र हुन्छ। अर्थात्, राप्रपासँगको गठबन्धनचाहिँ पवित्र ? यो गठबन्धन जति देश र अग्रमनविरुद्ध छ, त्यति राप्रपा छैन। तीव्र गतिमा विकास गरेको वामपन्थी सरकार राप्रपाले ढालेको होइन। यो अपराध गठबन्धनले गरेको हो। सेटिङवाला पनि राप्रपा होइन। नाम राप्रपा भयो भनेर गलत हुने ? अनि, यिनीहरूले गरेको अपराधचाहिँ पवित्र हुन्छ ? कांग्रेससँग चाहिँ तपाईंको दुःख मनाउ के हो ? म कांग्रेसकाबारे धेरै भन्दिनँ। कांग्रेसका कार्यकर्ता नेताको लामो इतिहास छ। लामो योगदान छ। तर, अहिलेको कांग्रेस नेतृत्व त्यो कांग्रेस होइन। यो त प्रचण्डपथमा हिँडेको छ। प्रचण्डको गाइडेन्समा चलेको छ। यो कांग्रेसले के गर्यो ? एउटा पनि भन्न राम्रो र उल्लेख गर्न लायक काम देखाइदिनुहोस् त कांग्रेसले गरेको। देश र राष्ट्रियताको पक्षमा कांग्रेसले के गर्यो ? इतिहासमा के गर्यो ? बरु २००७ मा प्रजातन्त्र आएपछि २००८ साल कम्युनिष्टमा पार्टीमा प्रतिबन्ध लगायो। २०१३ सालमा टंकप्रसाद आचार्य प्रधानमन्त्री भएपछि मात्रै प्रतिबन्ध खोलियो। केआई सिंहलाई नेपाली सेनाले होइन विदेशी बोलाएर थुनियो। रामप्रसाद राईहरूलाई लखेटियो। भीमदत्त पन्तलाई बाहिरका सेना बोलाएर गिरफ्तार गरियो। अनि, हत्या गरियो कोसी गण्डकी, टनकपुरतिर जान चाहन्न म। अहिलेको नेतृत्व त झन् एसपीपीतिर लाग्यो। कांग्रेसका कार्यकर्ताले कसरी मन थामेका होलान्, कसरी सहेर बसेका होलान् ! अहिले राजनीतिक दलप्रति वितृष्णाजस्तो देखिएको छ। स्वतन्त्र उम्मेदवारहरू स्थानीय तहमा फाट्टफुट्ट रूपमा केही विशेष स्थानीय तहमा जिते। अहिले पनि स्वतन्त्र उम्मेदवारको सक्रियता देखिन्छ। खासमा के भएर यस्तो परिस्थिति आइरहेको छ, जस्तो लाग्छ ? यो कुनै परिस्थिति नै होइन। लोकतन्त्रविरोधी शक्तिहरूले शासन चलाएर आएकै देखिएको देश हो यो। सात सालमा लोकतन्त्र विरोधीहरूको एउटा मुुख्य गढ, एउटा किल्ला राणा शासन हटाइयो। त्यसपछि कम्युनिष्ट पार्टीमाथि दमन, प्रतिबन्ध, आदिको कारणले कम्युनिष्ट पार्टी अगाडि जान सकेका थिएनन्। कांग्रेसले एकल दुईतिहाइ ल्याएकोे डेढ वर्ष पनि चलाउन सकेन। त्यसपछि देश प्रतिगमनतिर गयो। फेरि निर्दलीय चल्यो। पछि ज्ञानेन्द्रले शासन लिँदा स्वागत गर्ने तमासा गरिएन ? अभिनन्दन गर्ने तमासा गरिएन ? प्रचण्डहरूले तमासा गरेनन् ? रोल्पा रुकुम लगेर ज्ञानेन्द्रलाई ? सेना जान नसक्ने, ज्ञानेन्द्र जानसक्ने ? यिनीहरूले त सीपले भ्याएसम्म पुष्पगुच्छा र मालासँगै महाराजकी जय भन्दै कति नारा लगाएका हुन् ? को थियो त त्यहाँ माओवादी बाहेक ? अरू पोलिटिकल पार्टीको उनीहरूले अस्तित्व नै स्वीकार गर्दैनथे। को थियो त्यहाँ ? जयगान चलेको होइन ? स्वतन्त्रको प्रभाव बढेको ठान्नुहुन्न ? आज विभिन्न ढंगले दल चाहिँदैन, बहुदलीय व्यवस्था ठीक छैन भन्ने एउटा वातावरण बनाउँदैछन्। घण्टी त घण्टाकर्णले पनि बजाएको थियो। राम्रा कुरा सुन्दिन। कसैको सम्मान गर्दिन। कसैको योगदानको कदर गर्दिन। अनास्थावाला। त्यसलाई भन्छन्, नास्तिक। अनास्थावाला, अविश्वासवाला, भ्रमवाला त्यस्ता कुरा गर्छु भनेर हिँड्थ्यो घण्टाकर्ण। कानमा घण्टी बजाएर, राम्रा कुरा सुन्दैन भनेर। यो सबै के हो भने बहुदलीय लोकतान्त्रिक प्रणालीकाविरुद्ध रचिएको एउटा व्युहरचना हो। यो स्वतःस्र्फूत केही होइन। एकाध मान्छेलाई मन लाग्छ स्वतन्त्र उठ्छ। कहीँ आफूलाई धक्का लाग्यो भने स्वतन्त्र उठ्छ। त्यो बेग्लै कुरा हो। यहाँ त स्वतन्त्र मात्रै होइन, स्वतन्त्रहरूको पार्टी भनेर एउटा पार्टी छ। अनि अरूहरू दासहरूको पार्टी हुन् ? पार्टी भनेपछि त स्वतन्त्र पार्टी भन्ने हुन्छ ? स्वतन्त्रले दलीय व्यवस्थाकै विरोध गर्दै, दलीय व्यवस्थाको प्रणालीमा सहभागी हुने, दलीय व्यवस्थाको विरोध गर्ने, दलीय व्यवस्था, दलीय लोकतान्त्रिक प्रणाली स्थापनाका लागि लडेका, बलिदान गरेका, त्याग तपस्या गरेका, दुःख गरेकाहरू निन्दा गर्ने, त्यो काम गर्दैन। त्यसकारण जो स्वतन्त्र, स्वतन्त्र हुँ भन्छ। दलीय प्रणालीभित्र पसेर, दलीय प्रणालीमा सहभागी हुन्छ। दलीय प्रणालीको निन्दा र विरोध गर्छ। दलीय प्रणालीले प्राप्त गरेका उपलब्धिमा इन्जोइ गर्छ। त्यसमा योगदान गर्नेहरूलाई अपमान गर्नु आफ्नो कर्तव्य ठान्छ भने त्यो बुझ्नुपर्छ, त्यो कतैबाट सञ्चालित, योजनाबद्ध ढंगले परिचालित, लोकतन्त्रविरोधी कसैले आयोजना गरेको यो तमासा हो। चाहे डमरु बजाओस्। चाहे घण्टी बजाओस्। नो नट अगेन अभियानलाई कसरी लिनुभएको छ ? नो नट अगेन भनेको नि राजा पायो भने त जिन्दगी भर राजा रहनुपर्छ त भन्छन् नि त ? नो नट अगेनवाला उसको छोरैले पाउनुपर्छ भन्छन्। यहाँ लोकतन्त्रमा चाहिँ कम्पिटिसन गर्दा नो नट अगेन भन्छन्। म्याराथनमा मसँग दौड न ? किन नो नट अगेन। सकेन भने त म पछाडि परिहाल्छु नि ! पार्टी खोल। चलाउन पार्टी। चुनाव लड। जित। ह्वाइ नो नट अगेन ? माओवादीलाई भन ठीक छ। कांग्रेसलाई भन नो नट अगेन। शेरबहादुरलाई भन। प्रचण्डलाई भन। माधवलाई भन। ह्वाइ अगेन ? सोध। तर, यो प्रश्न मलाई सुहाउँदैन। चीनतिरबाट बाटो खोलेकोमा नो नट अगेन ? गुमेको भूभाग समेटेर नक्सा छापेकोमा नो नट अगेन ? रेल ल्याएकोमा नो नट अगेन ? आर्थिक वृद्धिदर ७ प्रतिशत पुर्याएकोे हुनाले नो नट अगेन ? अथवा कोभिडको मुकाविला राम्ररी गरेर विकसित देशभन्दा कम क्षतिमा कोभिडबाट उन्मुक्ति पाएकोमा नो नट अगेन ? कार्य क्षमता देखाएकोमा, देशभक्ति देखाएकोमा, जनताप्रतिको प्रेम देखाएकोमा, उत्तरदायित्व देखाएकोमा, इतिहासमा नहटेको सडक बालबालिका, सडक मानव हटाएकोमा, जेष्ठ नागरिकहरूलाई हेरविचार गरेकोमा कि भन्नुुपर्यो ? तपाईंको पालामा बनाइएको नक्सा बमोजिमको भूमि कहिले फिर्ता हुन्छ ? त्यो समय लाग्छ। समय आउँछ। यो नक्सा मात्र छाप्नका लागि होइन। भूमि फिर्ता लिनका लागि हामीले गरेका हौं। त्यसकारण यो फिर्ता हछ। पार्टीभित्रकै कुरामा जाऔं। तपाईंले पार्टीभित्र काखापाखा गर्नुभयो भन्ने आरोप पनि छ। चुनावमा टिकट बाँड्दा पनि आफ्नो मान्छेलाई मात्र बाँड्नुभयो भन्ने आरोप छ। घनश्याम भुसालले त पार्टी नै छोड्नुभयो। भीम रावलले त बडो आपत्ति जनाएर पत्रकार सम्मेलन गर्नुभयो। खास के हो यो विषय ? भीम रावलले पत्रकार सम्मेलन गरेको, पार्टीका निर्णयको, नीतिको, नेतृत्वको विरोध गरेको पहिलोपल्ट होइन। उहाँ त साप्ताहिक वा पाक्षिक पत्रकार सम्मेलन गरिरहनुहुन्छ। पार्टीको विरोध गरिरहनुहुन्छ। सधैं गर्नुहुन्छ। कामै त्यही हो। उहाँ उपप्रधानमन्त्री हुनुभएन कि ? मन्त्री हुनुभएन कि ? कति पल्ट मन्त्री हुनुभयो ? कतिपल्ट सांसद हुनुभयो ? तर, पार्टीको पक्षमा त बोल्नुहुन्न। घनश्याम भुसालले पार्टीको पक्षमा बोलेको तपाईंले कहिल्यै सुन्नु भएको छ ? को रहेछन् त उनी ? उम्मेदवार नै नपाउने बित्तिकै कहाँ साँठगाँठ ? कहाँ कनेक्सन ? तार कहाँ बेरिएको रहेछ ?मेरा लागि आफ्ना को ? मेरो श्रीमती ? मेरो छोरा, मेरो ज्वाइँ ? मामाको छोरो, माइजू कसले पाए ? एमालेले बहुमतले बहुमतको सरकार बनाउँछ भनिरहेको छ ? कति सिट ल्याउने आकलन गर्नुभएको छ ? मिसन १५०। १५० सिट हाम्रो गन्तव्य हो। अनि, रियालिटी ? घट्यो भने १४० पुग्ला। भुत्तानी लिन कहिले आउने त ? निर्वाचनमा एक्युरेट हुन्छ भन्न सकिँदैन किन भने यो मतचाहिँ जनताको हातमा हुन्छ। त्यसकारण एक दुई सिट त तल माथिको कुरा हो। मिसन १५० नै हो। अब पनि वाम गठबन्धनको सम्भावना कत्तिको छ ? अब कहाँ वामपन्थी छन् र उनीहरू ? वामपन्थी तोडेर, फोडेर, वामपन्थी घर भत्काएर अनि कांग्रेसका पालिमा बास बस्न गएका होइनन् उनीहरू ? केका वामपन्थी। खापपन्थी हुन् यिनीहरू, हामपन्थी। एक दुई वाक्यमै भन्नुपर्दा एमालेलाई किन भोट दिने जनताले ? एमाले बाहेक अरूलाई भोट दिने ठाउँ नै छैन जनताको। तस्बिर : दीपेन श्रेष्ठ"
नेपालमा निर्वाचनको इतिहास,"नेपालको निर्वाचन इतिहासमा उमेर पुगेका मतदाताले मतदान गरी आफ्ना प्रतिनिधि छनोट गर्ने काम विसं २००० सालपश्चात् मात्रै सुरु भएको पाइन्छ। हुन त त्यसअघि राणाकालमा निर्वाचनसम्बन्धी केही व्यवस्थाहरू भएका थिए। १९८७ सालमै स्थानीय स्तरमा जनप्रतिनिधि संस्थाको रूपमा केही स्थानमा पञ्चायत स्थापना गर्न निर्वाचनसम्बन्धी व्यवस्था गरिएको थियो। यसको लागि रुक्का र इस्तिहारसमेत जारी भयो। जसअनुसार पञ्चायतनामक जनप्रतिनिधि संस्था स्थापना भई कार्य गर्न सुरु गर्योे। तर यो निर्वाचनमा प्रत्यक्ष बालिग मताधिकारको अभ्यास भने गरिएको थिएन। निर्वाचन आयोगले प्रकाशित गरेको नेपालमा निर्वाचनको इतिहास पुस्तकमा त्यतिबेला सम्बन्धित क्षेत्रका प्रत्येक घरका घरमूलीहरूको भेला गरी उनीहरूको रायबमोजिम मुख्य पञ्च र अन्य पञ्चहरू छानिएको सदर गरी मुचुल्कामा सहीछाप गराइन्थ्यो। यो प्रक्रियाअन्तर्गत छानिएका व्यक्तिहरू जनप्रतिनिधिको रूपमा कार्यरत हुन्थे। राणाकालजस्तो निरंकुश शासनअन्तर्गत पनि निर्वाचनको अवधारणा प्रयोगमा आउनुलाई भने महत्त्वपूर्ण घटना मान्नुपर्छ। निर्वाचनको ऐतिहासिक विकास क्रमको दृष्टिकोणले यसको आफ्नै महत्त्व छ। नेपालमा औपचारिक निर्वाचनको इतिहास नेपालमा औपचारिक निर्वाचनको इतिहास करिब साढे सात दशकमात्र पुरानो छ। विसं २००४ साल जेठ २९ गते नेपालमा पहिलो पटक स्थानीय निकायको चुनाव भएको थियो। काठमाडौंका सहरी क्षेत्रका जनतालाई आफ्नो प्रतिनिधि छान्न मतदानको आयोजना गरिएको थियो। राणा प्रधानमन्त्री पद्मशमशेरको आदेशमा उक्त निर्वाचन गराइएका थिए। निर्वाचन आयोगले विसं २०७३ सालमा प्रकाशित गरेको नेपालको निर्वाचन इतिहास पुस्तकका अनुसार निर्वाचित म्युनिसिपलिटी खडा गर्ने उद्देश्यसहितको उक्त चुनाव हालसम्मकै पहिलो र ऐतिहासिक निर्वाचन हो। यस निर्वाचनमा महिलालाई मताधिकार थिएन। उपस्थित भएका पुरुषहरूले मत दिएर प्रतिनिधि छानिएको थियो। २००७ सालमा राणाशासन अन्त्य भएपछि २०१० भदौ १७ मा भएको काठमाडौं नगरपालिकाको निर्वाचनमा पहिलो पटक महिलाले पनि मतदान गर्न पाएका थिए। बालिग मताधिकारको आधारमा नेपाल अधिराज्यको संविधान २०१५ नेपालमा भएको पहिलो निर्वाचन २०१५ साल फागुन ७ मा भएको आमनिर्वाचन हो। यो नै नेपालमा बालिग मताधिकारको आधारमा भएको पहिलो निर्वाचन थियो। पहिलो पटक २००४ सालमा निर्वाचनको सुरुवात भएको भए पनि २०१५ सालमा सम्पन्न पहिलो संसदीय निर्वाचनमा मात्र आमनागरिकले प्रजातन्त्रको वास्तविक अभ्यास गर्न पाएको पूर्वनिर्वाचन आयुक्त ईला शर्माको भनाइ छ। तर २०१७ सालमा निर्दलीय पञ्चायती व्यवस्थाको सूत्रपातपछि लोकतन्त्र मुर्झाएको उनको भनाइ छ। एकदलीय शासन पद्धतिविरुद्ध नेपाली जनताले गरेको संघर्ष इतिहासको गौरवमय पाटो हो। २०१७ सालदेखि प्रजातन्त्रको पुनस्र्थापनासम्म आइपुग्दा प्रजातन्त्रको लागि नेपाली जनताले ठूलो बलिदान गरेका छन्। निर्वाचन आयोगका पुस्तकका अनुसार नेपालको संविधान, २०१९ को तेस्रो संशोधनपूर्वसम्म स्थानीय निकाय र विधायिकाको निर्वाचन अप्रत्यक्ष विधिबाट हुने गरेको पाइन्छ। पञ्चायती व्यवस्था कायम रहेकै बखत २०३६ सालमा विभिन्न शैक्षिक माग राखी सुरु भएको विद्यार्थी आन्दोलनले राजनीतिक रूप लियो। पञ्चायतका विरुद्ध समाजका विभिन्न क्षेत्र आन्दोलित भए। पञ्चायती व्यवस्थाको विरुद्ध जनलहर उत्पन्न भएपछि तत्कालीन राजा वीरेन्द्रले २०३६ साल जेठ १० गते बहुदलीय व्यवस्था अपनाउने वा सुधारिएको पञ्चायती व्यवस्था कायम राख्ने भन्ने विषयमा जनमत संग्रह गरिने घोषणा गरे। २०३७ साल वैशाख २० गते बालिग मताधिकारको आधारमा जनमत संग्रह सम्पन्न गरियो। जनमतको नतिजा सुधारिएको पञ्चायती व्यवस्थाको पक्षमा आयो २०३७ साल पुस १ गते संविधानको तेस्रो संशोधन गरी विधायिकाको निर्वाचन बालिग मताधिकारको आधारमा गर्ने लगायतका व्यवस्था गरिए। जनमत संग्रह नेपालको निर्वाचन इतिहासमा एक उल्लेखनीय घटनाको रूपमा रहेको छ। प्रजातन्त्रका आधारभूत चरित्रलाई समेट्न नसकेको कारण सुधारिएको पञ्चायती व्यवस्थाले नेपाली जनताको राजनीतिक चाहनालाई पूरा गर्न सकेन। फलतः २०४६ सालमा पञ्चायत व्यवस्थाको विरुद्ध जनआन्दोलन भयो। जनआन्दोलनबाटै २०४६ साल चैत्र २६ गते पञ्चायती व्यवस्थाको अन्त्य भई मुलुकमा प्रजातन्त्रको पुनस्र्थापना भयो। २०४७ साल कात्तिक २३ गते नेपाल अधिराज्यको संविधान, २०४७ जारी भयो। संविधानले मुलुकमा संवैधानिक राजतन्त्र र संसदीय प्रणालीलाई संस्थागत गर्यो। २०४७ सालको राजनीतिक परिवर्तनपछि पनि मुलुकमा राजनीतिक स्थिरता कायम भएन। संसदीय व्यवस्थाको पुनस्र्थापनाको डेढ दशकमै पुनः अर्को जनआन्दोलन भयो। २०६२६३ मा सम्पन्न जनआन्दोलन २ को सफलतासँगै मुलुक निरंकुशता र हिंसा त्यागेर नयाँ युगमा प्रवेश गरेको पूर्वआयुक्त शर्माले उक्त पुस्तकमा लेख्नु भएको छ। २०६४ सालमा संविधानसभाको निर्वाचन भयो। गठन भएको दुई वर्षभित्र संविधान जारी गर्ने जनादेश प्राप्त गरेको भए पनि संविधानको अन्तर्वस्तुमा दलहरूबीच सहमति हुन नसक्दा संविधानसभाले संविधान निर्माणको जिम्मेवारी पूरा गर्न नसकेको शर्माको भनाइ छ। २०४७ सालको राजनीतिक परिवर्तनपछि पनि मुलुकमा राजनीतिक स्थिरता कायम भएन। संसदीय व्यवस्थाको पुनस्र्थापनाको डेढ दशकमै पुनः अर्को जनआन्दोलन भयो। जनआन्दोलन२ समेत भनिने २०६२०६३ सालको जनआन्दोलनले देशमा आमूल राजनीतिक परिवर्तन ल्यायो। यसको परिणामस्वरूप जननिर्वाचित प्रतिनिधिहरूबाट मुलुकको संविधान निर्माण गर्न २०६४ साल चैत्र २८ गते बालिग मताधिकारको आधारमा संविधानसभाको निर्वाचन भयो। गठनको दुई वर्षमा संविधान निर्माण गर्ने जिम्मेवारी पाएको भए पनि राजनीतिक दलहरूबीच सहमति हुन सकेन। पटकपटक म्याद थप गरी संविधान निर्माणको प्रयासलाई निरन्तरता दिइए पनि संविधान निर्माण हुन सकेन। सर्वोच्च अदालतको फैसलाबमोजिम २०६९ साल जेठ १४ गतेपछि संविधानसभाको म्याद थपसमेत हुन सक्ने अवस्था नरहेपछि अन्ततः सोही दिन संविधानसभाको कार्यकाल समाप्त भयो। सभाबाटै संविधान निर्माण गर्ने नेपाली जनताको चाहना मुखरित भइरह्यो। दोस्रो पटक संविधानसभाको निर्वाचन गर्ने मुख्य कार्य जिम्मेवारीसहित बहालवाला प्रधानन्यायाधीशको नेतृत्वमा गैरराजनीतिक व्यक्तिहरू सम्मिलित सरकार गठन भयो। यही सरकारको कार्यकालमा २०७० साल मंसिर ४ गते अर्को संविधानसभाको निर्वाचन सफलतापूर्वक सम्पन्न भयो। दोस्रो पटक गठन भएको संविधानसभाले २०७२ साल असोज ३ गते नेपालको संविधान जारी गर्योे। नेपाली जनताले जननिर्वाचित संविधानसभामार्फत संविधान प्राप्त गरे। निर्वाचन आयोग पुस्तकका अनुसार यसरी लिच्छविकालदेखि चल्दै आएको जनप्रतिनिधि छान्ने व्यवस्था मल्ल कालमा आएर पनि केही परिवर्तित रूपमा चल्दै आयो २००७ सालको क्रान्तिपश्चात् २०७२ सालसम्म आइपुग्दा अनेकौं दूरगामी महत्त्वका राजनीतिक देशमा स्थानीय निकाय र विधायिकाको निर्वाचनमात्रै नभई राष्ट्रिय महत्त्वको विषयमा जनमत संग्रह र जन निर्वाचित प्रतिनिधिबाट संविधान निर्माण गर्न दुईदुई पटकसम्म संविधान सभा सदस्यको निर्वाचन समेत सम्पन्न भएका छन्। यसैगरी २०७४ वैशाख ३१ गते गते पहिलो चरण असार १४ गते दोस्रो चरण र असोज २ गते तेस्रो चरणको निर्वाचन भएको थियो। जसमा नेपाली कांग्रेस र माओवादी केन्द्रको गठबन्धन थियो। नेकपा एमाले स्थानीय तहको निर्वाचनमा सबैभन्दा बढी तहमा विजेता बनेको थियो। त्यस्तै २०७४ मंसिर २० र मंसिर २१ गरी दुई चरणमा प्रदेश तथा प्रतिनिधिसभाको निर्वाचन सम्पन्न भयो जसमा प्रतिनिधिसभा सदस्य २ सय ७५ रहने गरी निर्वाचन भएको थियो। नेकपा एमाले १ सय २१ सिटसहित पहिलो दल बन्दा ६३ सिटसहित नेपाली कांग्रेस दोस्रो र माओवादी केन्द्र ५३ सिटसहित तेस्रो दल बनेका थिए।"
कहिले कति विदेशी सहयोग ?,"आसन्न मंसिर ४ गतेको निर्वाचनका लागि छिमेकी मुलुक भारतले २ सय गाडी सहयोग गरेको छ। निर्वाचन आयोगका अनुसार त्यसबाहेक यो निर्वाचनका लागि अन्य वैदेशिक सहायता आएको छैन। छिमेकी मुलुक चीन कोभिड१९ का कारण अझै पनि रिकभर भइसकेको छैन। अमेरिकालगायत पश्चिममा मुलुकहरूले पनि निर्वाचनमा सहायता गर्न खासै चासो देखाएका छैनन्। वैशाखमा सम्पन्न स्थानीय तह निर्वाचन पनि सरकारको आफ्नै खर्चमा सम्पन्न भएको थियो। विकासोन्मुख मुलुकमा स्तरोन्नतिको तयारीमा रहेकाले नेपालमा आउने सहायताहरू धेरै नै कटौती हुँदै गइरहेको अर्थविद् प्राडा रमेश पौडेल बताउँछन्। प्रजातन्त्र पुनस्र्थापनापछि संविधानसभाका दुवै निर्वाचन बाहेक अन्य निर्वाचनमा वैदेशिक सहायताको हिस्सा कम भएको पूर्वप्रमुख निर्वाचन आयुक्त नीलकण्ठ उप्रेती बताउँछन्। प्रजातन्त्रसँगै निर्वाचनलाई स्थापित गर्नका लागि विभिन्न मुलुकहरूले धेरैथोर सहयोग गर्दै आएका छन्। यसमा नगदभन्दा पनि मतदानका लागि आवश्यक सामग्री र प्राविधिक सहयोग मात्र बढी छ। २०४८ वा २०५१ सालका निर्वाचनमा विदेशी विज्ञहरू पनि नेपाल आउने गर्थे। तर, अहिले स्वदेशी विज्ञबाट नै निर्वाचन पर्यवेक्षण गराउने गरिएको पूर्वआयुक्त उप्रेतीको भनाइ छ। पहिला निर्वाचनताका अमेरिकी डलरको तुलनामा नेपाली रुपैयाँ बलियो नै भएका कारण पनि धेरै सामग्री सहयोग गरे पनि थोरै रकम देखिन्थ्यो। तर, अहिले १ अमेरिकी डलर तिर्न १ सय ३३ रुपैयाँ खर्चिनुपर्छ। वैदेशिक सहायतामा विशेषगरी यातायातका सामग्री, तालिम, मिडिया परिचालन, क्षमता विकास, आकर्षक किसिमका मतदाता शिक्षा सामग्री, भिडियो अडियो, अन्य प्रचार सामग्री, छपाइका सामग्री, कम्प्युटर, प्रिन्टिङ मसिनलगायतका सामग्रीहरू आउने गरेका थिए। पछिल्लो समयमा नेपाल आफैं पनि प्रविधिमैत्री हुँदै गएकाले यस्ता सहायता घटेको उप्रेतीको भनाइ छ। लोकतन्त्रपछिको पहिलो संविधानसभाको निर्वाचनमा भने वैदेशिक सहयोगको हिस्सा बढेको थियो। आयोगको तथ्यांकअनुसार संविधानसभा सदस्य निर्वाचन २०६४ मा भएको कुल २ अर्ब ८० करोड खर्चमा ५१ करोड बराबरको वैदेशिक सहायता थियो। निर्वाचन खर्चको १८ प्रतिशत हो। १९ करोड बराबरको सामग्रीहरू प्राप्त भएको थियो। उक्त समयमा चीन, भारत, बेलायती सहयोगी संस्था डीएफआईडी, यूएसएड, अस्ट्रेलिया, जाइका, कोइका, डेनिस दूतावासलगायतले सहयोग गरेका थिए। यातायातका साधन पुराना भएको र ७५ जिल्लामा सुरक्षा दिन गाह्रो भएकाले २०६४ सालमा यातायातलगायत अन्य सामग्रीहरूको वैदेशिक सहयोग लिइएको पूर्वप्रमुख आयुक्त उप्रेती बताउँछन्। सो समयमा ६ सयभन्दा बढी सवारीसाधनको सहयोग लिइएको उप्रेतीले जनाए। अर्को संविधानसभा सदस्य निर्वाचन २०७० मा वैदेशिक सहायताबापत करिब १ अर्ब १३ करोड रुपैयाँ प्राप्त भएको पूर्वप्रमुख निर्वाचन आयुक्त डा अयोधीप्रसाद यादवद्वारा लिखित पुस्तकमा उल्लेख छ। सो समयमा स्वीट्जरल्यान्ड, नर्वे, युरोपियन युनियन, डेनमार्क, फिनल्यान्ड, ब्रिटेन, यूएसएडलगायतका मुलुकहरूले सहयोग गरेका थिए। २०७४ को आम निर्वाचनमा भने ६२ करोड रुपैयाँ बराबरको वैदेशिक सहयोग आएको थियो। निर्वाचन मुलुकको निरन्तर प्रक्रिया भएकाले पनि वैदेशिक सहयोग घट्दोक्रममा रहेको बताइन्छ। आयोगले नै सीधा वैदेशिक सहायता माग्नेभन्दा पनि सरकारले नै व्यवस्था गर्नुपर्ने हो। सकेसम्म आफ्नै क्षमतामा निर्वाचन सम्पन्न गर्न पाए हुने भन्ने लाग्ने उनी बताउँछन्। तर, स्रोत र साधनको कमी कारण नै वैदेशिक सहयोग लिनुपर्ने बाध्यता रहेको देखिन्छ। समयाक्रम अनुसारका विकसित प्रविधि नहुँदा पनि त्यस्ता प्रविधि भित्र्याउन र निर्वाचन प्रक्रियालाई सरल बनाउनका लागि पनि कतिपय वैदेशिक सहयोगले सहज बनाइदिने गर्छ। २०४८ सालको निर्वाचनमा प्रिन्टिङ मसिन सहयोग प्राप्त हुँदा त्यसले राहत मिलेको भोगाइ उप्रेतीको छ। पहिलाका निर्वाचनमा लेख्ने कलमदेखि कागजसम्म पनि विदेशबाट आउने गरेको तर अहिले प्रवृत्ति हटेको पूर्वअर्थसचिव रामेश्वर खनाल बताउँछन्। पहिला चीन, भारतसँगै पश्चिमी मुलुकबाट पनि निर्वाचन सामग्रीहरूको सहयोग आउने गथ्र्यो। तर, अहिले पश्चिमी मुलुकको सहयोग आएको छैन। २०७४ को निर्वाचनमा पनि आएको थिएन, खनालको भनाइ छ। प्रजातन्त्र र राष्ट्रियतालाई असर गर्ने गरी निर्वाचन गर्ने प्रवृत्तिको अन्त्य हुनुपर्ने अर्थविद् प्राडा रमेश पौडेल बताउँछन्।"
संसदीय निर्वाचन : सहयोगीको के भर !,"दीपरमण अधिकारी दोस्रो संविधानसभा निर्वाचनमा काभ्रेको खरेलथोक मतदान केन्द्रमा सहायक मतदान अधिकृत थिए। मतदानको दिन त्यहाँ दुई वटा अचम्मका घटना भएको थियो। ८८ वर्षीय एक वृद्ध आफ्नो हात काम्ने गरेको भन्दै नातिको सहारामा मत हाल्न आए। उनको नामको मतपत्र लिएर नाति भोट हाल्न थाले। तर नातिले उनले भनेको ठाउँमा नभई अर्कै चिह्नमा मतदान गरेका रहेछन्, अधिकारी भन्छन्, नातिले अर्कै चिह्नमा भोट लगाएपछि वृद्ध कराउन थाले। हामीले सम्झाइबुझाइ पठाएका थियौं। यसैगरी ९१ वर्षीय वृद्ध पनि परिवारको साथमा मतदान केन्द्रमा आए। जब भोट लगाउने ठाउँमा पुगे । छोरा, नातिको विश्वास लागेन। मतदान अधिकृतलाई आफूले भनेको चुनाव चिह्नमा छाप लगाइदिन आग्रह गरे। मतदान अधिकृतले उनको मतदान गरिदिए, सात पटक सहायक मतदान अधिकृत भएर काम गरिसकेका अधिकारीले भने। अर्काको मत हाल्ने कुराले निर्वाचनका क्रममा समस्या आउने गरेको उनको अनुभव छ। रसुवाको गोसाइँकुण्ड५, स्याफ्रुबेंसीकी प्रतिमा तामाङ दृष्टिविहीन हुन्। उनी आफैं मतदान गर्न सक्दिनन्। सहयोगीमार्फत मतदान केन्द्रसम्म जान्छिन्। सहयोगीले उनको मत हालिदिन्छन्। हाम्रो निर्वाचन प्रणाली नै दृष्टिविहीनमैत्री छैन, उनले भनिन्, सहयोगी नलगी मत हाल्न सम्भव पनि छैन। अब अरूले मत कहाँ पो हालिदिन्छन्। यसमा ढुक्क हुन सक्ने अवस्था छैन। मतदानका लागि विद्युतीय मतदानको व्यवस्था भएमा आफूले चाहेको व्यक्तिलाई भोट हाल्न सकिने तामाङ बताउँछिन्। अहिले त दृष्टिविहीनका लागि पनि इलेक्ट्रोनिक भोटिङ मेसिन बनेको छ, तामाङले भनिन्, तर यसलाई उपयोगमा नल्याउँदा आफूले चाहेको व्यक्तिलाई आफैंले भोट दिन पाएको छैन। रसुवाकै कालिका१ ग्राङका लाक्पा तामाङले वैशाखको स्थानीय निर्वाचनसमेत पाँच पटक मतदान गरे। उनी दृष्टिविहीन हुन्। मतदान गर्नका लागि विश्वासिलो व्यक्ति लिएर जान्छन्। मैले लैजाने व्यक्तिले सही ठाउँमा नै मत हालेका छन् जस्तो लाग्छ, उनी भन्छन्, भोट हाल्नु अगाडि मैले यो व्यक्तिलाई भोट दिने हो। दायाँबायाँ गयौ भने पाप लाग्छ भनिदिन्छु। निर्वाचन आयोगले बनाउने निर्वाचन सामग्रीसमेत दृष्टिविहीनका लागि पहुँचयुक्त नभएको उनी बताउँछन्। रसुवामा सयभन्दा बढी दृष्टिविहीन छन्। उनीहरू सबैलाई मतदान गर्न अरूको सहायता चाहिन्छ। आफैं मत खसाल्न नसक्नले परिवार वा मतदान अधिकृतमध्ये १ रोज्नुपर्ने निर्वाचन सामग्रीसमेत दृष्टिविहीनका लागि पहुँचयुक्त नभएको गुनासो आफैंले मतदान गर्न नसक्नेका लागि विद्युतीय भोटिङ मेसिन उपयुक्त निर्वाचन आयोगका सहायक प्रवक्ता सूर्यप्रसाद अर्याल सहयोगीमार्फत मतदान गर्न पर्नेका लागि उचित व्यवस्थापन गर्न नसकिएको स्वीकार गर्छन्। अहिलेको अवस्थामा एकाघरका परिवार वा मतदान अधिकृतमध्ये कुनै एक विकल्प रोज्नुपर्ने अवस्था रहेको उनको भनाइ छ। आफैंले मतदान गर्न नसक्नेका लागि विद्युतीय भोटिङ मेसिन उपयुक्त हुने सहायक प्रवक्ता अर्यालले बताए। दृष्टिविहीनका लागि ब्रेल मतपत्र पनि निर्माण गर्न सकिन्छ। यो अलि खर्चिलो हुन्छ। यसका लागि कानुनी व्यवस्था गर्नुपर्ने हुन्छ, अर्याल भन्छन्, कुन मतदान केन्द्रमा कति दृष्टिविहीन मतदाता छन् भनेर पहिचान गरेर छाप्न पनि सकिन्छ। तर, विद्युतीय भोटिङ मेसिन भए दृष्टिविहीनसहित अरूलाई पनि सहज हुन्छ। यस्तो छ, कानुनी व्यवस्था मंसिर ४ मा निर्धारित प्रतिनिधिसभा तथा प्रदेशसभा निर्वाचनका लागि निर्वाचन आयोगले निर्देशिका जारी गरेको छ। निर्देशिकाको दफा ५२ मा दृष्टिविहीन, शारीरिक अशक्तता भएको वा अरू कुनै कारणवश आफैँ मत संकेत गर्न नसक्ने मतदातालाई सहयोगीमार्फत मतदान गर्न सकिने व्यवस्था छ। अशक्त मतदातालाई सहायता गर्ने सम्बन्धमा (१) मा दृष्टिविहीन वा शारीरिक अशक्तता भएको वा अरू कुनै कारणले आफंै मत संकेत गर्न नसक्ने भई एकाघरको परिवारको सदस्यलाई मतदान कक्षमा आफूसँगै लैजाने अनुमति मागेमा मतदान अधिकृतले त्यस्ता व्यक्तिलाई मतदाताको साथमा मतदान कक्षमा प्रवेश गर्न अनुमति दिनुपर्ने व्यवस्था छ। निर्देशिकाको (२) उपदफा (१) बमोजिम शारीरिक अशक्तता भएको मतदाताको साथमा परिवारको सदस्यलाई सँगै जान अनुमति दिँदा मतदान अधिकृतले प्रचलित कानुनबमोजिम पूर्ण अशक्त वा अति अशक्त अपांगताको प्रमाणपत्र भएको वा कुनै दुर्घटनामा परी वा अन्य कारणले एक्लै मतदान कक्षमा गई आफैं मतदान गर्न असमर्थ व्यक्ति हो होइन यकिन गरी अनुमति दिनु पर्नेछ। (३) उपदफा (१) बमोजिम दृष्टिविहीन मतदाता वा मतपत्रमा मतसंकेत गर्न नसक्ने मतदाताको साथमा जाने व्यक्तिले मतदान अधिकृतको रोहबरमा सम्बन्धित मतदाताले भनेबमोजिमको निर्वाचन चिह्नमा मत संकेत गर्नुपर्नेछ। यसैगरी कुनै मतदाताले आफैं मत संकेत गर्न नसक्ने भई मतदान अधिकृतलाई अनुरोध गरेमा र मतदान अधिकृतलाई सो कुरा उपयुक्त लागेमा मतदान अधिकृतले त्यस्तो मतदाताको मतपत्रमा निजको इच्छाअनुसार मत संकेत गर्ने काममा सहयोग गर्नु पर्नेछ। निर्वाचनमा मतदानका लागि एक पटकमा एक जना मात्र जान पाउने व्यवस्था छ। तर, निर्देशिकाको दफा ४१ (छ) अनुसार मतदान केन्द्रमा दृष्टिविहीन वा शारीरिक रूपमा अशक्त मतदाताको सहयोगका लागि साथमा आएको एकाघरको परिवारको सदस्य पनि लैजाउन पाउने व्यवस्था गरिएको छ। निर्वाचन आयोगले मतदान गर्न नसक्नेका लागि निर्देशिकामार्फत सहयोगीसम्बन्धी व्यवस्था मिलाइदिएको भए पनि यसले मात्रै आफूहरूको अधिकार स्थापित नहुने उनीहरूको गुनासो छ। अरूले भोट हालिदिने भएकाले गोपनीयतासमेत भंग हुने सहयोगीमार्फत मतदान गरेकाहरू बताउँछन्। आयोगले निर्वाचन सामग्री अपांगता मैत्री बनाउनुपर्ने, विद्युतीय भोटिङ मेसिनको प्रयोग हुनुपर्नेलगायत माग उनीहरूको छ।"
किन चल्न दिइँदैन मतदानका दिन गाडी ?,"२०७४ असारको स्थानीय तहको निर्वाचनमा मतदानको अघिल्लो रातभर पानी पर्यो। बुटवलका कतिपय मतदान केन्द्र डुवानमा परे। बुटवल उपमहानगरपालिका११ को मतदान केन्द्र थियो, लुम्बिनी बाणिज्य क्याम्पस देविनगर। मतदान केन्द्रको ठीक पारीतर्फ बुद्धनगरमा वडाका आधा मतदाता छन्। रातभर पानी परेपछि तिनाउमा बाढी उर्लियो। विहान ७ बजेदेखि मतदान केन्द्रमा मतदान सुरु भयो। तर, नदीपारिका मतदाता अन्योलमा परे। बुद्धनगरमा पक्की पुल बनिसकेको थिएन। झोलुंगे पुल तिनाउले बगाएको थियो। मतदानको दिन गाडी नचल्दा कैयौं मतदाता नदीको भेलमा रोकिएपछि जोखिम मोलेरै तिनाउ तरेर मतदान केन्द्रमा पुगे। नदी तर्न नसक्ने ४ किलोमिटर हिँडेर मतदान केन्द्र पुगे। जेष्ठ नागरिक, अपांगहरूलाई मतदान केन्द्र पुर्याउन हम्मेहम्मे भयो। निर्वाचन आयोगले मतदानका दिन सवारीसाधन सञ्चालनमा रोक लगाउँदै आएको छ। यसले सयौं मतदाता प्रभावित हुने गरेका छन्। मतदानका दिन गाडी रोक्नुको अर्थ सुरक्षा रहेको बताउने गरिन्छ। विगतमा एक स्थानबाट अर्काे स्थानमा पुगेर मत खसाल्छन कि भन्ने चिन्ता थियो। तर, अहिले यी समस्या हटेका छन्। विगतका वर्षहरूमा मतदाता परिचयपत्र थिएनन्। मतदाताले यताउता गरेर मतदान गर्नसक्ने जोखिम हुन्थ्यो। अहिले फोटोसहितको मतदाता परिचयपत्र कायम रहेको छ। मतदान केन्द्रमासमेत रंगीन मतदाता सूचि राखिएका हुन्छन्। राजनीतिक दल मात्रै नभइ निर्वाचन कर्मचारीले ती सबै रुजु गर्छन्। यसरी निर्वाचनमा पारदर्शिता कायम भइरहदा पनि सवारीसाधन सञ्चालनमा भने रोक लगाउने कार्य निरन्तर चलिरहेको छ। यही मंसिर ४ गते हुने प्रतिनिधिसभा र प्रदेशसभा निर्वाचनमा आयोगले सवारी साधन सञ्चालन हुने बताएको थियो। तर, बुधबार मात्रै प्रमुख निर्वाचन आयुक्त दिनेककुमार थपलियाले सवारीसाधन चलाउन नहुने सुझाव आएको बताएका छन्। गृह मन्त्रालयले छलफलबाट सवारीसाधन सञ्चालन गर्न नहुने सुझाव आएको उनले बताए। आयोगले यसअघि सवारीसाधन चल्न दिने तयारी गरेको थियो। निजी गाडी नभइ छोटो दूरीका सार्वजनिक सवारीसाधन चलाउन सकिने योजनामा आयोग रहेको थियो। गृहको सुझावपछि भने आयोगले यस विषयमा निर्णय भने गरिसकेको छैन। सुरक्षाको कारण देखाउँदै मतदानका दिन सवारीसाधन सञ्चालन रोकिँदै आएको छ। यो परम्पराकै रुपमा विकास भइरहेको छ। मतदानका बेला उम्मेदवार, निर्वाचनसम्बन्धी सवारीसाधन, सुरक्षा निकाय, पर्यवेक्षक, सञ्चारकर्मीलाई मात्रै सवारीसाधन सञ्चालन गर्न दिइँदै आएको छ। यस्तो अनुमति निर्वाचन कार्यालय तथा जिल्ला प्रशासनले गर्ने गरेका छन्। निर्वाचन आयोगले मतदानका दिन सवारीसाधन सञ्चालनमा रोक लगाउँदै आएको छ पहाडी तथा हिमाली क्षेत्रमा मतदानकै लागि दिनभर हिँड्नुपर्ने बाध्यता छ निर्वाचन ऐन २०७३ मा अनुमतिविना सवारीसाधन सञ्चालन गर्नुलाई कसुर नै मानिएको छ। तर, ऐनले मतदानका दिन सवारीसाधन चलाउन नपाइने भन्ने किटान गरेको छैन। प्रचार प्रसारका क्रममा अनुमति लिएर मात्रै सवारीसाधन सञ्चालन गर्नुपर्ने भनिएको छ। निर्वाचन ऐनको दफा २५ को उपदफा (१)मा निर्वाचन प्रचार प्रसारका सिलसिलामा कुनै राजनीतिक दल वा उम्मेदवार वा निर्वाचन प्रतिनिधि वा अन्य कुनै व्यक्तिले आयोगले तोकेको संख्याभन्दा बढी र आयोग वा निर्वाचन अधिकृतले अनुमति दिएको बाहेक अन्य सवारीसाधन प्रयोग गर्न वा गराउन हुँदैन भनिएको छ। उपदफा विपरीतको कार्य गर्नेलाई आयोग, निर्वाचन अधिकृत वा अनुगमनकर्ताले २५ हजार रुपैयाँसम्म जरिवाना गर्न सक्ने व्यवस्था छ। राजनीतिक दलका उम्मेद्वारहरूले भने डमी (स्वतन्त्र) उम्मेदवार उठाएर प्रचार प्रसारमा गाडी प्रयोग गर्ने गरेका छन्। निर्वाचनका बेला ४८ घण्टा अघिदेखि सीमा नाकाको आवतजावतसमेत बन्द गर्ने गरिएको छ। विकसित मुलुकहरूमा भने निर्वाचनका बेला सवारीसाधन बन्द नहुने गरेको जानकारहरू बताँउछन्। सुरक्षाका दृष्टिकोणबाट यातायातका साधन बन्द गरिएको हो भने पुनर्विचार गर्नुपर्ने आवाज उठ्ने गरेको छ। पहाडी तथा हिमाली क्षेत्रमा मतदानकै लागि दिनभर हिँड्नुपर्ने बाध्यता छ। तराइकै जिल्लामासमेत ४ घण्टा हिँडेर मात्रै मतदान केन्द्र पुगिन्छ। बुटवल१२ ज्यामिरेका ६ घरका मतदाता ३ घण्टा हिँडेर मात्रै मतदान केन्द्रमा पुग्छन्। अर्घाखाँचीका धेरै मतदान केन्द्रका मतदाताले २ घण्टाभन्दा बढी हिँड्नुपर्ने बाध्यता छ। फैलिएको शितगंगा नगरपालिकाका मतदान केन्द्रहरू टाढा हुने र गाडी नचल्दा निर्वाचनमा मतादाताले सास्ती खेप्नु परेको हो।"
हेलोविनको रात सिकागोमा गोली हानी १४ जनाको हत्या,वासिङटन डिसी : अमेरिकाको तेस्रो ठूलो सहर शिकागो पश्चिमी भागमा हेलोविनको रात चौध जनाको हत्या भएको छ। सवारी साधनबाट अन्धाधुन्ध गोली हानेर भागेका आक्रमणकारीलाई सुरक्षाकर्मीले खोजी रहेका छन्। सोमबार राति भएको उक्त घटनामा तीन वर्षको बालकसहित ११ र १३ वर्षका किशोर किशोरी पनि मारिएका छन्। अन्य मृतकको विस्तृत विवरण प्राप्त नभएको प्रहरीलाई उद्धृत गर्दै सिकागो ट्रिब्युनले जनाएको छ। आक्रमणकारीबाट ज्यान जोगाउन भागेकी एक महिलालाई आक्रमणकारी सवार गाडीले ठक्कर दिएको थियो। आक्रमणकारीको एक समूहले सडकको एक किनारमा बसेर आक्रमणकारीलाई सघाएको थियो भने अर्को समूहले गाडीबाटै गोली हानेको थियो। हालसम्म कसैलाई पक्राउ नगरिएको र घटनाको अनुसन्धान तथा अपराधीको खोजी भइरहेको प्रहरीले बताएको छ ।
विश्व चुनाव इतिहास,"करिब ५०८ ईसापूर्वदेखि नै प्राचीन ग्रीसले प्रारम्भिक प्रजातन्त्र लागू गरेको इतिहास छ। ग्रीकहरूले कसैलाई हटाउनका लागि चुनाव गर्थे। पुरुष जमिन्दारहरूले मात्र मत हाल्न पाउँथे। उनीहरूले प्रत्येक वर्ष त्यस्ता राजनीतिक नेता वा उम्मेदवारहरूलाई भोट दिन्थे, जसलाई आगामी १० वर्षका लागि निर्वासित गर्न चाहन्थे। त्यतिबेलाका मतपत्र भनेका टुटेफुटेका भाँडाहरू थिए। मतदाताले तिनै फुटेका भाँडामा आफ्नो भोट दिन चाहेका व्यक्तिको नाम लेख्थे। कुनै पनि उम्मेदवारले ६ हजारभन्दा बढी मत ल्यायो भने तीनैमध्येबाट सबैभन्दा धेरै ल्याउने व्यक्ति निर्वासित हुनुपथ्र्यो। तर ६ हजारभन्दा कम मत ल्याउनेले निर्वासित हुनु पर्दैनथ्यो। त्यतिबेला पुरुष जमिन्दार मात्र मतदाता हुन पाउने भएकाले, मतदाता संख्या अत्यन्त न्यून हुन्थ्यो। त्यसैले अत्यधिक अलोकप्रिय नेतामात्र निर्वासनमा पर्थे। अन्यले निर्वासित हुनुपर्दैन थियो। १३औं शताब्दीमा भेनिस राज्यले ४० सदस्यहरू समेटिएको एक अधिकार सम्पन्न परिषद् बनायो। भेनिसहरूले अनुमोदन मतदान लागू गरे। यस प्रकारको मतदानमा मतदाताहरूले आफूले स्विकारेका उम्मेदवारलाई मात्र एक भोट दिन्थे। आफूलाई स्विकारे नहुनेलाई कुनै पनि मत दिँदैनथिए। सबैभन्दा बढी मतदातालाई स्वीकार्य हुने व्यक्ति नै विजेता बन्थे। त्यसैगरी पुरातन एथेन्स र रोममा पोप र पवित्र रोमन सम्राट्हरूको चयनका लागि चुनाव गरिन्थ्यो। तर समकालीन विश्वमा १७औं शताब्दीमा युरोप र उत्तर अमेरिकाबाट चुनावको उत्पत्ति भएको मानिन्छ। त्यस अवधिमा मध्ययुगको प्रतिनिधिमूलक विशेषताको समग्र धारणा अधिक व्यक्तिवादी अवधारणामा परिणत भएको पाइन्छ। यसले व्यक्तिलाई गणना गर्ने एउटा महत्त्वपूर्ण एकाइ बनायो। पश्चिमी युरोप र उत्तर अमेरिकाभरि, सन् १९२० सम्म करिब सबै ठाउँमा वयस्क पुरुषको मताधिकार सुनिश्चित गरिएको थियो। यद्यपि महिला मताधिकार धेरै पछिसम्म स्थापित भएको थिएन। बेलायतमा सन् १९२८, फ्रान्समा सन् १९४४मा, बेल्जियममा सन् १९४९मा र स्विट्जरल्यान्डमा सन् १९७१ मा मात्र महिलाले मतदानका लागि समान अधिकार पाएका थिए। विश्वव्यापी मताधिकारअन्तर्गत प्रतिस्पर्धात्मक निर्वाचन लोकतन्त्रको परिभाषित विशेषताहरूमध्ये एक हो। विश्वव्यापी मताधिकार प्रतिस्पर्धात्मक चुनावी राजनीतिको आवश्यक सर्त भने होइन। स्वतन्त्र चुनाव भएका धेरै देशहरूमा ठूलो संख्यामा नागरिकहरूले मतदान गर्दैनन्। स्विट्जरल्यान्ड, संयुक्त राज्य अमेरिकालगायतका मुलुकमा धेरैजसो चुनावमा आधाभन्दा कम मतदाताले मात्र मतदान गर्छन्। १८औं शताब्दीमा, राजनीतिक क्षेत्रको पहुँच ठूलो मात्रामा कुलिन वर्गको सदस्यतामा निर्भर रह्यो। चुनावमा सहभागिता मुख्यतया स्थानीय चलन र व्यवस्थाद्वारा निर्देशित थियो। यद्यपि अमेरिकी र फ्रान्सेली दुवै क्रान्तिहरूले प्रत्येक नागरिकलाई औपचारिक रूपमा एकअर्काका बराबर घोषित गरे। मत, अति कमको स्वामित्वमा रहेको राजनीतिक शक्तिको साधन बन्न पुग्यो। प्रथम विश्वयुद्ध अघि अस्ट्रिया र प्रुसिया दुवैमा तीन वर्गका मतहरू थिए। यसले माथिल्ला तहका व्यक्तिका हातमा चुनावी शक्ति केन्द्रित गर्यो। संयुक्त राज्य अमेरिकामा सन् १९६५ मा मतदान अधिकार ऐन पारित नभएसम्म, कानुनी अवरोधहरू र धम्कीले अधिकांश अफ्रिकी अमेरिकीहरूलाई प्रभावकारी रूपमा मतदान गर्नबाट वञ्चित गरेको थियो। स्विट्जरल्यान्ड, संयुक्त राज्य अमेरिकालगायतका मुलुकमा धेरैजसो चुनावमा आधाभन्दा कम मतदाताले मात्र मतदान गर्छन्। १९औं र २०औं शताब्दीमा, पश्चिमी युरोपमा प्रतिस्पर्धात्मक आम निर्वाचनको बढ्दो प्रयोग हुन थाल्यो। त्यस क्षेत्रमा रहेका देशहरूका विविधतालाई संस्थागत गर्ने यसको उद्देश्य थियो। यद्यपि, दोस्रो विश्वयुद्धको अन्त्यदेखि १९८९९० सम्मको अवधिमा पूर्वी युरोप र सोभियत संघको एकदलीय कम्युनिस्ट शासनअन्तर्गत आम निर्वाचनको फरक उद्देश्य र परिणामहरू आए। सरकारहरूले चुनाव गराए। तर ती चुनावहरू प्रतिस्पर्धात्मक थिएनन्। मतदातासँग सामान्यतया आधिकारिक उम्मेद्ववारको पक्षमा वा विपक्षमा मतदान गर्ने विकल्प थियो। वास्तवमा, यी देशहरूमा निर्वाचनहरू १९औं शताब्दीको नेपोलियन जनमत संग्रह जस्तै थिए। तिनका उद्देश्य जनताको विविधताभन्दा एकता प्रदर्शन गर्नु थियो। पूर्वी युरोपमा मतपत्रमा उम्मेदवारको नाम काटेर आफ्नो असहमति प्रस्तुत गर्ने गरिन्थ्यो। सन् १९८९ अघि सोभियत संघका लाखौं नागरिकले प्रत्येक चुनावमा यस्तै गरेका थिए। यद्यपि, यी देशहरूमा गोप्य मतदान नभएकाले यस्तो अभ्यासले प्रतिशोध निम्ताएको थियो। पूर्वी युरोपका सबै मतदानले सोभियत मोडेललाई भने पछ्याएनन्। अफ्रिकामा सार्वभौमिक मताधिकारमा आधारित प्रतिस्पर्धात्मक मतदानहरू तीन भिन्न समयमा भएका थिए। सन् १९५० र ६० को दशकमा धेरै देशहरूले उपनिवेशीकरण पछि चुनाव गरे। यद्यपि बोत्सवाना र गाम्बियाबाहेकका अधिकांश मुलुकमा शासन व्यवस्था अधिनायकवादतर्फ फर्किए। सन् १९७० को दशकको उत्तरार्धमा, सैन्य तानाशाहीहरू भंग भएका केही देशहरूमा थोरै संख्यामा भए पनि चुनाव गराइए। सन् १९९० को प्रारम्भमा शीतयुद्धको अन्त्य भएपछि बेनिन, माली, दक्षिण अफ्रिका र जाम्बियालगायत एक दर्जनभन्दा बढी अफ्रिकी देशहरूमा लोकतन्त्रीकरण र प्रतिस्पर्धात्मक चुनावहरू भए। ल्याटिन अमेरिकामा पनि चरणबद्ध रूपमा प्रतिस्पर्धात्मक चुनावहरू भए। सन् १८२८ पछि अर्जेन्टिना, चिली, कोलम्बिया र उरुग्वेमा निर्वाचन सम्पन्न भए। यद्यपि चिलीबाहेक सबै अधिनायकवादमा फर्किए। थप केही देशहरूले करिब १९४३ देखि १९६२ सम्मको अवधिमा निर्वाचन गराए। यद्यपि फेरि पनि धेरैले लोकतान्त्रिक सरकारहरू कायम राखेनन्। १९७० दशकको मध्य अवधिमा, ल्याटिन अमेरिकाका अधिकांश भागहरूमा प्रतिस्पर्धात्मक चुनावहरू विस्तारै सुरु गरिए। निर्वाचनको अवधारणामा मानव अधिकारको विकास क्रम निर्वाचनको विकास क्रमको कुरा गर्दा म्याग्नाकार्टा घोषणापत्र, सन् १२१५ लाई निर्वाचनको आधार बिन्दुको रूपमा लिन सकिन्छ। त्यसपछि बेलायतमा अधिकारको याचिकापत्र १६२८, अधिकारको बडापत्र १६८९, बन्दी प्रत्यक्षीकरण ऐन १६७९ आदि उल्लेखनीय छन्। सन् १६८८ मा बेलायतको गौरवमय क्रान्तिको सफलतापछि अधिकारको बडापत्र १६८९ को घोषणा गरिएको हो। यसको घोषणापछि नै एकजना बालिग नागरिकले आफ्नो विचार र अभिव्यक्तिको स्वतन्त्रता प्रकट गर्न पाउने व्यवस्था भएको हो। सन् १७८९ मा जारी भएको अमेरिकी संविधान संसारकै पहिलो लिखित संविधान हो। यसमा मौलिक अधिकारको व्यवस्था नभएकोमा ठूलो आलोचना भयो। सन् १७९१ मा संविधानमा संशोधन गरी बिल अफ राइट्सलाई समावेश गरियो। मानव अधिकारको विकासमा यो पनि ठूलो पाइला थियो। फ्रान्सेली क्रान्तिको सफलतापछि सन् १७८९ मा गरिएको द फ्रेन्च डिक्लेरेसन अफ राइट्स अफ म्यान एन्ड सिटिजनको घोषणाले मानव अधिकारलाई आधारभूत अधिकारको रूपमा ग्रहण गरेको थियो। त्यसपछि जुन जुन देशमा नागरिक आन्दोलनहरू सफल भए, त्यहाँ संविधानमा मौलिक अधिकारको प्रत्याभूति गर्ने प्रचलन बढ्दै गए। महिलालाई मताधिकार अमेरिकी संविधानको १९औं संशोधनले महिलालाई मतदान गर्ने अधिकार कानुनी रूपमै ग्यारेन्टी गरेको थियो। अमेरिकी कंग्रेसले सन् १९१९, जुन ४ मा त्यसलाई पारित गरेर सन् १९२० अगस्ट १८ मा अनुमोदन गरेको थियो। यो कोसेढुंगा हासिल गर्न त्यहाँका महिलाले लामो र कठिन संघर्ष गर्नुपरेको थियो। दशकौंको आन्दोलन र विरोधपछि मात्र यो सम्भव भएको थियो। १९औं शताब्दीको मध्यमा, धेरै पुस्ताका महिलाले मताधिकारका लागि कलम चलाए, मार्च गरे, पैरवी र नागरिक अवज्ञाको अभ्यास पनि गरे। सन् १८०० को सुरुमा, मतदान अधिकार प्राप्त गर्न सम्पूर्ण महिला संगठित भए। तर उनीहरूलाई आफ्नो उद्देश्य पूरा गर्न दशकौं लाग्यो। सन् १८७८ को मध्यमा संशोधनका लागि पहिलो पटक कंग्रेसमा पेस गरिएको थियो। महिलाका लागि मतदान अधिकारका थुप्रै अभियानहरू सञ्चालन गरिए। कतिले लक्ष्य प्राप्त गर्न भिन्न रणनीतिहरू अपनाए। कसैकसैले प्रत्येक राज्यमा मताधिकार ऐन पारित गर्ने रणनीति अपनाए। केहीले पुरुषमात्र मतदान गर्न पाउने कानुनलाई अदालतमा चुनौती दिए। कतिपय अधिकारवादीहरूले भने भोक हडतालसम्म गरे। विपक्षीहरूले उनीहरूलाई गाली गरे, जेल हाले र कहिलेकाहीँ शारीरिक रूपमा दुव्र्यवहारसमेत गरे। जब न्युयोर्कले सन् १९१७ मा महिला मताधिकार अपनायो, त्यहाँका राष्ट्रपति विल्सनले पनि सन् १९१८मा संशोधनलाई समर्थन गरे। बेलायती महिलाको मतदान बेलायतमा महिलाको मतदान अधिकारको बाटो अलि जटिल देखिन्छ। सन् १९१८ मा, बेलायती संसद्ले जनप्रतिनिधित्व ऐन पारित गर्यो। यसले महिलालाई मतदान गर्ने अधिकार दिएको थियो। तर यसमा केही सर्त राखियो। उनीहरू ३० वर्षभन्दा माथिका थिए र सम्पत्तिका लागि योग्यता पूरा गरेका थिए भने मात्र उनीहरूलाई भोट हाल्ने अनुमति दिइएको थियो। बेलायतको संसद्का अनुसार यसले देशका करिब दुई तिहाइ महिलालाई मात्र प्रतिनिधित्व गरेको थियो। जनप्रतिनिधित्व ऐनले २१ वर्षभन्दा माथिका सबै पुरुषलाई मतदान अधिकार विस्तार गरेको थियो। सन् १९२८ मा संसद्ले समान मताधिकार ऐन पारित गर्यो। यसले बेलायतमा महिलालाई पुरुष समान मताधिकार उपलब्ध गरायो। भारतमा महिला मताधिकार भारत ब्रिटिस उपनिवेश हुँदा महिलालाई मतदान गर्न आन्दोलन सुरु भयो। सन् १९२० को दशकमा केही संशोधनहरू पारित भएपछि केही महिला मतदान गर्न सक्षम भए। सन् १९४७ मा भारतले स्वतन्त्रता प्राप्त गर्यो। सन् १९५० मा भारतीय संविधान लागू भएपछि मात्रै सबै महिलाले मताधिकार प्राप्त गरेका थिए।  एजेन्सीको सहयोगमा"
नाइजेरियामा बन्दुकधारीले गरे ३९ बालबालिकाको अपहरण,"नाइजेरिया : नाइजेरियाको उत्तरपश्चिमी क्षेत्रमा एउटा कृषि फार्ममा काम गर्ने ३९ जना बालबालिकालाई एक आपराधिक समूहले अपहरण गरी लगेको छ । उक्त समूहले अपहरणमा परेका बालबालिकालाई छुटाउन फिरौती मागेको प्रहरी र एक स्थानीय अधिकारीले बुधबार बताएका छन् । कात्सिना राज्यको फास्करी जिल्लाको मैरुवा गाउँबाहिर आइतबार मोटरसाइकलमा आएका दर्जनौँ बन्दुकधारीले खेतमा पसेर बाली काटिरहेका बालबालिकालाई नियन्त्रणमा लिएको प्रहरी र अधिकारीले बताएका छन् । कात्सिना उत्तरपश्चिम र मध्य नाइजेरियाका धेरै राज्यहरूमध्ये एक हो जुन स्थानीय रूपमा आपराधिक गिरोह (डाँकु) हरूद्वारा आतङ्कित छन् । त्यहाँ डाँकाहरूले गाउँहरूमा आक्रमण गर्छन्, बासिन्दाहरूको हत्या र अपहरण गर्छन् साथै लुटपाट र घरहरू जलाउँछन् । जाम्फारा, कात्सिना, काडुना र नाइजर राज्यको विशाल रुगु जङ्गलमा लुकेर बसेका गिरोहलाई फिरौती रकम बुझाएपछि बन्धक बनाएर छाडिन्छ । कात्सिना प्रहरीप्रवक्ता गाम्बो इसाहले भने, डाँकुहरूले मैरुवाको एक खेतमा आक्रमण गरी खेतमा काम गर्ने कम उमेरका मजदुरहरूलाई लगेका छन् ।' 'बन्धक बनाइएकाहरूलाई उद्धार गर्न र अपराधीहरूलाई पक्रन हाम्रा कर्मचारीहरू मिसनका साथ त्यस क्षेत्रमा परिचालित भएका छन्,' इसाहले भने। फस्कारीका एक स्थानीय सरकारी अधिकारीका अनुसार सयौं मजदुरले काम गरिरहेकाले डाँकुहरू मोटरसाइकलमा चढेर खेतमा पसेका थिए । 'धेरै छिटो दौडन सक्ने वयस्क कामदारहरू भाग्न सफल भए तर डाकुहरूलाई उछिन्न नसक्ने ३९ जना बालबालिकाहरू उनीहरूको कब्जामा परे,' ती अधिकारीले भने । अधिकारीका अनुसार बन्धक बनाइएकामध्ये ३३ जना मैरुवा गाउँका थिए भने अन्य छ जना नजिकैको अर्को गाउँका थिए । उनले लुटेराहरूले बन्धक बनाइएकामध्ये एक जनाको टेलिफोन प्रयोग गरेर फिरौती मागेका थिए । अधिकारीका अनुसार फार्म म्यानेजरले यसअघि डाकुहरूसँग सम्झौता गरेका थिए, जसले बाली काट्न दिनका लागि सुरक्षा रकम मागेका थिए र उनीहरूलाई पैसा पनि तिरिएको थियो । राष्ट्रपति मुहम्मदु बुहारीलाई दोस्रो चार वर्षे कार्यकालपछि अर्को वर्ष पदबाट हट्नुअघि सुरक्षा चुनौतीको सामना गर्न दबाब दिइएको छ । अफ्रिकाको सबैभन्दा बढी जनङ्ख्या भएको देश नाइजेरिया उत्तरपश्चिमी र मध्य क्षेत्रमा डाकु गिरोह, उत्तरपूर्वमा जिहादी हिंसा र दक्षिणपूर्वमा पृथकतावादी आन्दोलनसँग जुधिरहेको छ ।"
विहारमा छठ पूजामा डुबेर ५३ जनाको मृत्यु,"विहार : भारतको पूर्वी राज्य विहारका विभिन्न भागमा छठ स्नानका क्रममा डुबेर ५३ जनाको मृत्यु भएको छ। हिन्दु धर्मावलम्बीहरूको चारदिने चाड छठमा सूर्य उपासना, स्नान गर्न नदी तथा तलाउमा गएका श्रद्धालुको डुबेर मृत्यु भएको भारतीय सरकारी अधिकारीहरूले बताएका छन् । राज्यको विपद् व्यवस्थापन कार्यालयका अधिकारीहरूलाई उद्धृत गर्दै स्थानीय सञ्चार माध्यमले जनाएअनुसार छठको अन्तिम दिन गत सोमबार १८ जना डुबेका थिए। विहारका मुख्यमन्त्री नीतिश कुमारले मृतकहरूप्रति श्रद्धाञ्जलि अर्पण गर्दै उनीहरुका परिवारलाई क्षतिपूर्तिस्वरुप राज्यकोषबाट चार लाख उपलब्ध गराउने घोषणा गरेका छन्। उनले क्षतिपूर्ति बापतको रकम तत्काल पीडितका परिवारलाई प्रदान गर्ने व्यवस्था मिलाउन जिल्लाका सम्बद्ध अधिकारीलाई निर्देशन पनि दिउका छन्। प्रकाशको पर्व दीपावलीको अन्त्यसँगै छठ पर्व प्रारम्भ हुन्छ। उत्तर एवम् पूर्वी भारतका हिन्दुहरूमा जलाशय तथा नदीमा स्नान गरी सूर्य भगवान्को उपासना गर्ने प्रचलन छ। रासस"
आचारसंहिताको डन्डा,"निर्वाचन अवधिमा आचारसंहिताको विषयले प्राथमिकता पाउँछ। सञ्चार माध्यमदेखि सर्वोच्च अदालतसम्म आचारसंहिताबारे चर्चा हुन्छ। जनभावनाहरू विभाजित हुन्छन्। उत्तेजित हुन्छन्, दल, उम्मेदवार, कार्यकर्ता र आम मतदाता पनि। आचारसंहिताबारे साझा धारणा छ आचारसंहिता लागू भएपछि यसको कार्यान्वयन हुनैपर्छ। घर पछाडिको गल्लीमा भएको सानोदेखि सानो उल्लंघनमा पनि आकर्षित हुनुपर्छ। तर किन निर्वाचन आयोग कारबाही गर्दैन ? आयोग कतै पक्षपाती पो भयो कि ? निकम्मै रहेछ कि ? अथवा अमूक दल अथवा अमूक राजनीतिकर्मीसँग डराउँदो रहेछ ? भन्ने प्रश्न उठ्ने गर्छन्। कतिपयले त पक्कै पनि कुनै राजनीतिक दलतिर आयोग ढल्केको रहेछ भन्ने गर्छन्। कारबाही गरे पनि नगरे पनि आयोगको निष्पक्षतालाई जोडेर हेरिन्छ। त्यसैले उम्मेदवार एवं मतदाताहरूको अपेक्षा देख्दा लाग्छ, आयोगले छोटो समयमा निर्वाचन गराउने जिम्मेवारी सँगसँगै लट्ठी लिएर चोरपुलिसको खेल खेल्नुपर्ने, हरेक उल्लंघनमा सुनुवाइ गर्नुपर्ने, ठाउँको ठाउँ कारबाही गरेर हरेक उल्लंघनका घटनाको सम्बोधन गर्नुपर्ने। यस्तो अवस्थामा दुई वटा कुरा बुझ्नुपर्ने हुन्छ आचारसंहिता कस्तो दस्तावेज हो ? अनि आयोगको प्राथमिकता के हुनुपर्ने हो ? धेरै निकायले किसिम किसिमका आचारसंहिताहरू प्रयोग गर्ने गर्छन्। तर निर्वाचन आचारसंहिता सबैभन्दा फरक छ। यो निश्चित समयका लागि मात्र लागू हुन्छ। निर्वाचन आयोग ऐनको दफा २२ को अधिकार प्रयोग गरी आयोगले आचारसंहिता जारी गर्ने गर्दछ। आचारसंहितालाई एउटा नैतिक दस्तावेज हो भन्ने गरिन्छ। किनभने निर्वाचन आयोग ऐनको दफा २२ अनुसार बने पनि, यसअनुसार जरिबाना सजाय गरिने गरे पनि यो कानुनी दस्तावेज होइन। जस्तो कि ऐन, नियम, नियमावली र आयोगका आदेशहरू हुने गर्दछन्। तर यसको उद्देश्य के हो भने निर्वाचन प्रक्रियामा कुनै व्यवधान नपुर्याई स्वच्छ र निष्पक्ष निर्वाचन सम्पन्न गर्ने। अर्थात्, निर्वाचनसम्बन्धी मुद्दा एवं समस्याहरूको छिटो समाधान होस, यसले निर्वाचन आयोगलाई तुरुन्त कारबाही गर्न सक्ने बनाउँछ। यसको अभावमा आयोगले हस्तक्षेप गरेर निष्पक्षताको वातावरण सिर्जना गर्न सक्दैन। आचारसंहितामा राखिएका कुराहरू ऐनमा आधारित रहेर आयोगले जारी गर्ने नियम, नियमावली, निर्देशन र आदेशहरूबाट पनि कार्यान्वयन गराउन सकिन्थ्यो। दल र उम्मेदवारहरूले नटेरेको देख्दा नैतिक दस्तावेजभन्दा कानुनी दस्तावेज पो बलियो र प्रभावकारी हुन्थ्यो कि ? आचारसंहिताको प्रकृति यस्तो राखिनुको पछाडि कारण छ छिमेकी मुलुक भारतको एउटा रमाइलो उदाहरणले अझै स्पष्ट हुनेछ। सन् २०१२ को कुरा हो, त्यतिबेला भारतीय कांग्रेसका नेता एवं कानुनमन्त्री सलमान खुर्सिदले आफ्नी पत्नी लुइस खुर्सिदको निर्वाचन क्षेत्र फर्रुखाबादमा चुनावी भाषण गर्दा अल्पसंख्यक मुस्लिमहरूलाई ९ प्रतिशत सबकोटाको कुरा गरे। भारतीय जनता पार्टीले भारतीय जनतामा धार्मिक विभाजन ल्याउन खोजेको, धार्मिक आधारमा भोट मागेको र यस भाषणले निर्वाचन आचारसंहिता उल्लंघन गरेको भनेर कांग्रेसले निर्वाचन आयोगमा उजुरी गर्यो। खुर्सिदले उनको दलको घोषणापत्रमा ८ कोटा उल्लेख भएको, सच्चर कमिटी र रंगनाथ आयोगले ८५ कोटाको सिफारिस गरेको र आफूले मात्र एक प्रतिशत बढाएर कुरा गरेकोले आचारसंहिता उल्लंघन नभएको जिकिर गरे। तर त्यतिबेलाको भारतीय निर्वाचन आयोगले उनलाई र उनकी पत्नीलाई स्पष्टीकरण सोध्यो। भारतीय निर्वाचन आयोगको तर्क थियो खुर्सिदले कांग्रेसको नेता होइन कि कानुन र अल्पसंख्यक मामिलाका केन्द्रीय मन्त्रीका रूपमा यो कुरा आफ्नी पत्नीको निर्वाचन क्षेत्रमा गएर बोलेका हुन्। नेपालमा निर्वाचन आयोगको सम्पर्क मन्त्रालय गृह मन्त्रालय हो भने भारतमा कानुन मन्त्रालय। आयोगसँग यसको रिस फेर्न कानुनमन्त्री खुर्सिदले एउटा निर्दोष देखिने खालको अस्त्र प्रयोग गर्न खोजे। उनले दुई वटा बुँदा सिफारिस गरे। एक, निर्वाचन आचारसंहितालाई कानुनी रूप दिने र ऐन बनाइदिने। दुई, निर्वाचन आयुक्तहरूको विदेश भ्रमणका लागि कानुन मन्त्रालयको अनिवार्य सहमति लिनुपर्ने। खुर्सिदको विचार थियो, आचारसंहितालाई ऐनको रूप दिन पाए निर्वाचन आयोगको दाँत भाँचिन्छ र कसैलाई तुरुन्त कारबाही गर्ने अधिकार रहँदैन। त्यसबेलाका भारतीय प्रमुख निर्वाचन आयुक्तले त्यसबेलाका प्रधानमन्त्री मनमोहन सिंहलाई पत्र लेखे र निर्वाचन आयोगलाई निःशस्त्र पार्ने खुर्सिदको योजना सफल हुन सकेन। यो उदाहरण दिनुको प्रयोजन के हो भने निर्वाचन आचारसंहिताको प्रकृति बुझ्न सजिलो होस्। नेपालको प्रसंगमा पनि आचारसंहिताको भूमिका र प्रकृति यही हो। आचारसंहिता यस्तो नैतिक दस्तावेज हो जो सबै सरोकारवालाहरूसँगको संवाद र स्वीकृतिको प्रतिफल हो। सबै सरोकारवालाले मानेको खेलको नियम हो। आयोग सहजकर्ता मात्र हो। यति भन्दाभन्दै निर्वाचन आयोगको लागि निष्पक्ष निर्वाचन सम्पन्न गराउने यो एउटा अनिवार्य अस्त्र हो। आचारसंहिता नैतिक दस्तावेज मात्रै हो। यसअनुसार जरिबाना सजाय गरिने गरे पनि यो कानुनी दस्तावेज होइन। हरेक निर्वाचन अघि सबै दल, खास गरेर ठूला दलका वरिष्ठतम नेता अथवा प्रतिनिधि आएर आयोग समक्ष आचारसंहिता पालन गर्ने र गराउने प्रतिज्ञा गर्दछन। त्यसरी प्रमुख दलहरूले आयोग समक्ष आचारसंहिताप्रति प्रतिबद्धता व्यक्त गरी सकेपछि आचारसंहिताको पालना दल र उम्मेद्ववारहरूको नैतिक कर्तव्य हो। सर्वोपरि उद्देश्य के हो भने समान खेल मैदान सबै उम्मेदवारलाई प्राप्त होस्। कुनै एक उम्मेदवार वा दलले अनुचित फाइदा लिन नपाऊन्। खास गरेर सरकारी स्रोतसाधनको अनुचित प्रयोग नहोस्। लाञ्छनापूर्ण, भ्रामक र द्वेषपूर्ण अभिव्यक्ति दिनु आचारसंहिता विपरीत हो। आचारसंहिताको प्रावधानले कुनै पनि उम्मेदवारको निजी जीवनलाई लिएर लाञ्छना लगाउन वर्जित गरेको छ। कुनै पनि उम्मेदवारले डर, त्रास, धम्की दिन पाउँदैनन्। झुट बोल्न पाउँदैन। महिला उम्मेदवारको चरित्र हत्या गर्न पाइँदैन। सरकारले गर्ने नियमित कामबाहेक काज, सरुवा इत्यादि पनि आयोगको स्वीकृति बेगर गर्न पाइँदैन। सरकारी स्रोतसाधनको कुनै उम्मेदवार अथवा दललाई फाइदा पुग्ने गरी उपयोग गर्न पाइँदैन। सरकारी कर्मचारीले पनि संहिताको पालना गर्नुपर्ने हुन्छ, किनभने सरकारी कर्मचारीसँग कुनै पनि उम्मेदवारको नजिकको सम्बन्ध प्रदर्शित हुँदा मतदाता प्रभावमा पर्ने सम्भावना हुन्छ। रह्यो कुरा दलहरूका महत्त्वाकांक्षी घोषणापत्रहरूको। ती घोषणापत्रहरूमा द्वेष, भ्रम, लाञ्छना, झुटको प्रयोग हुनु हुँदैन। संविधानको मर्म र मुलुकको कानुनसँग बाझिनु हुँदैन, न्यायको सर्वमान्य सिद्धान्तसम्मत हुनुपर्छ। कुनै वर्ग, समूह, लिंग, जाति, धर्मबारे आक्षेप लगाउन, विभेद गर्न पाइँदैन। तर भविष्यको कल्पना गर्न पाइन्छ, यिनै नियमको अन्तर्गत रहेर मतदातासँग वाचा पनि गर्न पाइन्छ। यदि अव्यावहारिक छन् भने त्यसको निर्णय मतदाताले नै गर्ने हो। आचारसंहिता सबैको सहमतिको एउटा अलग्गै किसिमको नैतिक दस्तावेज हो जसमा खेलका नियम पनि छन् अनि निर्वाचनसम्बन्धी कानून र मुलुकको अन्य कानुन पालना गर्नुपर्ने नैतिक कर्तव्य पनि हुन्छन्। आयोगले गरेका कारबाही प्रतीकात्मक हुन्। अझै यदि ठूला दलका नाम चलेका उम्मेदवारहरूको लागि एक रुपैयाँको जरिवाना अथवा स्पष्टीकरण सोधिनु पनि सार्वजनिक लज्जाको विषय हो र हुनुपर्छ। निर्वाचन आयोगले पछिपछि डन्डा लिएर हिँड्ने र आयोगबाट डराउने अवस्थाभन्दा पनि मतदाताले हेर्दै छन् कि आफैंले बनाएका खेलका नियमको पालना नगर्ने, भर्खरै आयोगमा आचारसंहिता प्रति प्रतिबद्धता जनाउन गरेको प्रतिज्ञा तोड्ने दल र उम्मेदवारबारे मतदान गर्ने कि नगर्ने निर्णय गर्दै छन् भन्ने डर दल र उम्मेदवारमा हुनुपर्छ। आयोगको पहिलो प्राथमिकता सकेसम्म उच्च तहको गुणात्मक निर्वाचन सम्पन्न गराउनु हो। भोलिका दिनमा आचारसंहिताद्वारा कारबाही नै नगर्नु पर्ने गरी लोकतान्त्रिक संस्कार बसाउनका लागि आयोगले पुलको भूमिका मात्र खेलेको हो।  शर्मा पूर्व निर्वाचन आयुक्त हुन ।"
३ वर्षमा १५ लाख आप्रवासी ल्याउने क्यानडाको योजना,"क्यानडा : क्यानडाले आगामी तीन वर्षमा १५ लाख आप्रवासीलाई भित्र्याउने योजना बनाएको छ । क्यानडाका प्रवासी मामिला मन्त्री सेन फ्रेजरले वर्क भिसा परमिट र अन्य प्रक्रियालाई थप तीव्रता दिइने बताए। क्यानडामा जनसंख्याको बढ्दो उमेर र बढ्दो सेवानिवृत्ति दर चिन्ताको कारण बनिरहेको छ। यसबारे केही नगरे १०१५ वर्षपछि देशको आर्थिक अवस्था बिग्रने क्यानाडा सरकारको विश्वास छ । विद्यालय र अस्पताल सुचारु रूपमा सञ्चालन गर्न कठिन हुनेछ । एक हप्ता अघि, जनगणना एजेन्सीले रिपोर्ट गर्यो कि पाँच मध्ये एक क्यानेडियन आप्रवासी छन्। देशका करिब ६० प्रतिशत जनताको आप्रवासीप्रति सकारात्मक दृष्टिकोण छ। सन् २०२१ को जनसङ्ख्या अनुसार भारतीय मूलका करिब १८ लाख मानिस क्यानडामा बस्छन्। यसले क्यानाडाली जनसंख्याको ५ प्रतिशत ओगटेको छ। अधिकांश प्रवासीहरू ओन्टारियो र ब्रिटिश कोलम्बियामा बस्छन्। केही समयदेखि अल्बर्टा र क्युबेकमा पनि उनीहरुको संख्या बढ्दै गएको छ । दैनिक भास्कर"
कांग्रेसकम्युनिष्ट विगतदेखि नै सहकार्य र प्रतिष्पर्धा गर्दै आएका छन् : भट्टराई,काठमाडौं : पूर्वप्रधानमन्त्री डा बाबुराम भट्टराईले मंसिर ४ को निर्वाचनमा अग्रगामी शक्तिलाई जिताउनुपर्ने बताएका छन्। नेसपाका अध्यक्षसमेत रहेका भट्टराईले बिहीबार काठमाडौंमा आयोजित एक कार्यक्रममा कांग्रेस र कम्युनिष्ट खास खास मुद्दामा मिलेको बताएका हुन्। भट्टराईले कांग्रेस र कम्युनिष्ट सहकार्य पनि र प्रतिष्पर्धा पनि गर्दै आएको उल्लेख गरे। उनले अहिलेको अवस्था विशिष्ट भएकाले गठबन्धन आवश्यक भएको दाबी गरे। उनले विकास र समृद्धिको अभियानमा अग्रिणी भूमिका खेल्न सबैलाई आह्वान गरे। कृषि प्रधान अर्थतन्त्रलाई औधोगिक अर्थतन्त्रमा रुपान्तरण गर्नुपर्ने आवश्यकता रहेको उनको भनाई छ। उनले बुढीगण्डकी जलविद्युत आयोजना छिटो अगाडि बढाउनुपर्ने बताए।
उत्तर कोरियाद्वारा मिसाइल प्रहार : आफ्ना जनतालाई बंकरमा लुक्न जापानको आह्वान,"टोकियो : दक्षिण कोरियाको मिसाइल प्रक्षेपणपछि उत्तर कोरियाले बिहीबार जापानतर्फ मिसाइल प्रहार गरेको थियो। यसपछि जापानले आफ्ना नागरिकका लागि जे चेतावनी जारी गरेको छ । यो चेतावनी धेरै दुर्लभ अवसरहरूमा मात्र जारी गरिन्छ। जापानले आफ्ना केही क्षेत्रका नागरिकहरूलाई घर वा भूमिगत बङ्करहरूमा लुक्न सल्लाह दिएको छ। उत्तर कोरियाले यसअघि बुधबार दक्षिण कोरियातर्फ २३ वटा मिसाइल प्रहार गरेको थियो । यी मध्ये एउटा मिसाइल दक्षिण कोरियाको जलक्षेत्रबाट केही पर खसेको थियो । जवाफमा दक्षिण कोरियाले पनि उत्तर कोरियातर्फ लडाकु विमानमार्फत हावाबाट जमिनमा हान्ने मिसाइलहरू प्रहार गरेको थियो। उत्तर कोरियाले दक्षिण कोरिया र अमेरिकाबीचको हवाई अभ्यासपछि उक्त मिसाइल हानेको हो । उत्तर कोरियाले उक्त अभ्यास रोक्न अपिल गरेको थियो । उत्तर कोरियाले क्षेप्यास्त्र प्रहार गरेपछि दक्षिण कोरियाले अमेरिका र दक्षिण कोरियाबीचको सम्बन्ध बिगार्ने प्रयास सफल नहुने भन्दै जवाफी कारबाही गरेको हो। बीबीसी उत्तर कोरियाद्वारा दश मिसाइल प्रहार : आक्रामकताको जवाफ छिट्टै दिने दक्षिण कोरियाको चेतावनी उत्तर कोरियामाथि दक्षिण कोरियाले गर्यो जवाफी कारबाही, तीन मिसाइल प्रहार"
उत्तर कोरियाद्वारा अन्तरमहादेशीय ब्यालेस्टिक मिसाइल प्रक्षेपण,उत्तर कोरिया: उत्तर कोरियाले अन्तरमहादेशीय ब्यालेस्टिक मिसाइल(आइसीबीएम) प्रहार गरेको दक्षिण कोरियाली अधिकारीहरूले बताएका छन्। कम्तीमा एउटा लामो दूरीको र दुई वटा छोटो दूरीको ब्यालेस्टिक क्षेप्यास्त्र प्रहार गरेको दक्षिण कोरियाका जोइन्ट चिफ्स अफ स्टाफले बताएका हुन्। योसहित प्योङयाङले यसवर्ष सात वटा आइसीबीएम प्रक्षेपण गरेको छ। बुधबार दुबै कोरियाले एकअर्कालाई लक्षित गरेर मिसाइल प्रक्षेपण गरेका थिए। जापानका प्रधानमन्त्री फुमिओ किसिदाले पनि यो एउटा अन्तरमहादेशीय बलिस्टिक क्षेप्यास्त्र हुनसक्ने बताएका छन्। बुधबार प्योङ्याङले एकैदिनमा सबैभन्दा धेरै क्षेप्यास्त्रहरू प्रहार गरेपछि यस्तो घटनाक्रम देखा परेको हो। प्योङ्याङको एउटा ब्यालेस्टिक क्षेप्यास्त्रले बुधबार लिमिट लाइन भनिने दुई कोरियाबीचको एउटा विवादित जलसीमा पार गरेको थियो। बुधवार एउटा क्षेप्यास्त्र दक्षिण कोरियाको जल क्षेत्रमा खसेको थियो। सोलले आफ्ना तीनवटा क्षेप्यास्त्र प्रहार गरेर त्यसको जबाफ दिएको छ। अमेरिका र दक्षिण कोरियाले आफ्ना अहिलेसम्मकै ठूलो संयुक्त भ्यास गरिरहँदा यी घटना भएका हुन्। उक्त अभ्यासलाई प्योङ्याङले आलोचना गर्दै 'आक्रामक र उक्साहटपूर्ण' भनेको छ। जापानद्वारा सजगताको चेतावनी बिहीबारको पछिल्लो क्षेप्यास्त्र प्रक्षेपणका कारण जापान सरकारले आफ्ना केही भेगका बासिन्दाका लागि सजगता अपनाउन आग्रह गरेको छ । जापानले उत्तरी क्षेत्रका केही भागमा मानिसहरूलाई घरभित्रै बस्न भनेको छ। टोकियोले सुरुमा क्षेप्यास्त्र जापानको आकाशमा आएको बताएको थियो। तर त्यहाँका रक्षामन्त्रीले पछि 'त्यो जापानी द्वीप नकाटेको तर सी अफ जापानमाथि विलय भएको' बताएका थिए। बीबीसी
"धानमा दाना लागेन, किसान चिन्तित","स्याङ्जा : पाक्ने बेला हुँदा पनि धानमा दाना नलागेपछि यहाँका किसान चिन्तित भएका छन्। स्याङ्जाको वालिङ नगरपालिका१४ हुल्काङमा लगाइएको धानमा दाना नलागेको हो। स्थानीय बजारका एग्रोभेट पसलबाट युएस ३१२ जातको हाइब्रिड धानको बीउ लगेर रोपेको स्थानीय कृषक टेकप्रसाद डुम्रेले बताउनुभयो। विगत दुई तीन वर्षदेखि यही जातको धान लगाउँदै आए पनि अरु बेला उत्पादन राम्रो भएको तर यसपटक धानमा दानानै नलागेको हो। 'विगतमा पनि यही धान लगाउँदै आएको थिएँ, यसपटक पनि यही धानको बीउ ल्याएर ब्याड राखी धान रोपेको हुँ', उनले भने, 'यसपटक त के भयोभयो, पराल हरियै छ तर धान पसाएर नुग्ने बेलामा नुग्दै नुगेन।' डुम्रेले सात रोपनी क्षेत्रफलमा लगाउनुभएको धानखेतीमा दाना नै नलागेको हो। मानो खाएर मुरी उब्जाउने समयमा धानमा दाना नलागेर कालै भएपछि उनी चिन्तामा छन्। 'धान ठटाउनै पर्दैन, पराल हरियै छ, बल्ने भए आगो लगाइदिन्थे', उनले भने, 'विगत वर्षहरुमा यही क्षेत्रफलमा १४१५ मुरी धान उत्पादन हुन्थ्यो, यसपटक त मेहनत, परिश्रम, लगानी सबै माटोमै मिल्यो।' यस ठाउँमा डुम्रेको सात रोपनी र अन्य तीन जना कृषकको दश रोपनी गरी कूल १७ रोपनी क्षेत्रफलमा लगाइएको धानमा दाना नलागेको वालिङ नगरपालिकाका कृषि प्राविधिक केशबहादुर थापाले बताए। कृषकले धानमा दाना नलागेको भन्ने खबर गरेपछि खेतमै पुगेर अनुगमन तथा निरीक्षण गरेर फर्किएको उनले बताए। 'यो ठाउँमा अन्य कृषकले लगाउनुभएको उही जातको धान राम्रो फलेको छ तर चार कृषकको खेतमा लगाइएको धानमा दाना नै छैन', उनले भने, 'यो अन्य कारणले भन्दा पनि धान पसाएर फूल खेल्ने बेलामा परेको अविरल वर्षाका कारण क्षति भएको हो।' युएस ३१२ जातको हाइब्रिड धान यस ठाउँका लागि उपयुक्त भए पनि ढिलो रोपेकाले पनि समस्या देखिएको उनको दाबी छ। केही दिनअघि रोपिएको खेतमा धान राम्रो भएको तर ढिलो रोपिएको साथै फूल खेल्ने बेलामा चारपाँच दिनको अविरल वर्षा मुख्य कारण भएको उनी बताउँछन्। रासस"
किन प्रयोगमा आएन विद्युतीय मतदान ?,"निर्वाचन आयोगले पहिलो संविधानसभा निर्वाचनमा काठमाडौं१ मा पहिलोपटक विद्युतीय मेसिनको प्रयोग गरेको थियो। छिटो, सरल र सहज भएको भन्दै आयोगले त्यसलगत्तैका पाँच वटा उपनिर्वाचनमा विद्युतीय मेसिनबाटै मतदान गरायो। त्यसयता सूचना र प्रविधिको क्षेत्रमा चमत्कार नै भएको छ। हातहातमा मोबाइल र घरघरमा इन्टरनेट पुगेको छ। तर आयोग भने विद्युतीय मतदान यन्त्र प्रयोग गर्न सक्दैन। विद्युतीय मेसिन प्रयोगको झन्डै १५ वर्षपछि पनि किन आयोग कागजी प्रक्रियाबाटै मतदान गराउँदै आएको छ ? आयोग प्रवक्ता शालिग्राम शर्मा पौडेल भन्छन्, अहिले विद्युतीय मतदान मेसिनको प्रयोगबाट निर्वाचन सम्भव छैन। विद्युतीय मेसिनको विश्वसनीयता प्रमाणीकरण गर्ने ऐन, कानुन नभएकाले आयोगले विद्युतीय मेसिनबाट मतदान गराउन नसकेको हो। निर्वाचन आयुक्त रामप्रसाद भण्डारीले सरकारले बजेट दिन नसक्दा यो विद्युतीय मतदान सम्भव नभएको बताए। सरकारले बजेट दिन सक्दैन। ५०औं अर्ब लाग्छ। त्यही कारण विद्युतीय मतदान असम्भव भएको हो। पूर्वप्रमुख निर्वाचन आयुक्त डाभोजराज पोखरेलले विद्युतीय मतदान यन्त्र प्रभावकारी हुने भए पनि कार्यान्वयन हुन नसकेको बताए। उनले अन्नपूर्णसँग भने, २०६४ सालको निर्वाचनमा ६ वटा निर्वाचन क्षेत्रमा विद्युतीय मेसिनको प्रयोग भएको थियो। मान्छेले एकदम चाहेको पनि थियो। तर, निरन्तरता पाउन आउन सकेन। आयोगले आसन्न निर्वाचनमा विद्युतीय मतदान यन्त्रको प्रयोग गर्ने भए साउन मसान्तसम्म उपलब्ध गराउन सरकारलाई असार १६ गते आग्रह गरेको थियो। विद्युतीय मतदानयन्त्र तत्काल व्यवस्थापन हुन सक्ने अवस्था नभए साउन मसान्तसम्म उपलब्ध गराउन गृह मन्त्रालयमार्फत मन्त्रिपरिषद्लाई पत्र पठाए पनि मन्त्रिपरिषद्ले नीतिगत निर्णय नगर्दा समस्या भएको आयोगको भनाइ छ। विद्युतीय मतदान यन्त्रको प्रयोग तथा व्यवस्थापनबारे आयोगले समिति गठन गरेर अध्ययन गरेको थियो। आयोगले समितिको प्रतिवेदन गृहमा पठाएको थियो। स्रोतका अनुसार मन्त्रालयमार्फत प्रतिवेदन मन्त्रिपरिषद्मा पुगे पनि कार्यान्वयनमा ल्याइएन। विद्युतीय मतदान प्रणालीको इतिहास नीति अनुसन्धान प्रतिष्ठानले नेपालमा विद्युतीय मतदान प्रणालीको प्रयोगबारे २०७७ चैतमा अध्ययन प्रतिवेदन तयार पारेको थियो। प्रतिवेदनअनुसार मतदान र मतगणना प्रक्रियामा विद्युतीय यन्त्रको प्रयोग विद्युतीय मतदान हो। मतदाताले विद्युतीय मतदान मेसिनको माध्यमले मतदान गर्ने, सोही मेसिनमा मत अभिलेख हुने र अभिलेखको प्रशोधन गरी नतिजासमेत सोही मेसिनबाट सार्वजनिक हुने भएकाले यसलाई विद्युतीय मतदान प्रणाली भनिन्छ। निर्वाचनमा विद्युतीय मतदान मेसिनको प्रयोग मूलतः मतदान गर्न र मतगणना गर्नको निमित्त गर्ने गरिन्छ। निर्वाचन व्यवस्थापन निकायद्वारा निर्माण र नियन्त्रण गरिएको वातावरणमा यस्ता यन्त्रको उपयोग हुनु वाञ्छनीय हुन्छ। यसबाहेक मत परिणामको सार्वजनिकीकरण गर्ने र घोषणा गर्ने कार्यमा पनि यस्ता यन्त्रको प्रयोग गर्न सकिन्छ। मत परिणामको वैधता परीक्षणको लागि सहज होस् भन्ने हेतुले सत्यता परीक्षणसम्बन्धी सूचना र जानकारीको उत्पादन र सम्प्रेषणको लागि पनि यस्ता यन्त्रहरूको प्रयोग गर्ने गरिन्छ। निर्वाचन आयोगका अनुसार नेपालमा पहिलो पटक संविधानसभा सदस्यको निर्वाचन २०६४ मा काठमाडौं१ मा विद्युतीय मतदान मेसिनको प्रयोग भएको थियो। यसपछि २०६५ सालमा सम्पन्न उपनिर्वाचनमा विभिन्न ६ वटा निर्वाचन क्षेत्रमा र २०७१ सालमा सम्पन्न अर्को संविधानसभा सदस्यको उपनिर्वाचनमा विभिन्न पाँच वटा निर्वाचन क्षेत्रमा गरी कुल १२ वटा निर्वाचन क्षेत्रमा विद्युतीय मतदान भएको थियो। २०६३ पुसमा भारतीय निर्वाचन आयोगका पदाधिकारीले गरेको नेपाल भ्रमणको सिलसिलामा आयोग पदाधिकारीसँग भएको भेटघाटमा विद्युतीय मतदान मेसिन प्रयोगको सिफारिस गरेको थियो। आयोगले विद्युतीय मतदान मेसिनको प्रयोगबारे राजनीतिक दलसँग परामर्श गर्यो। त्यसपछि सहरी क्षेत्रका केही मतदान केन्द्रमा नमुनाका रूपमा विद्युतीय मतदान मेसिनबाट मतदान गर्न सक्नेबारे २०६३ माघ १३ गते आयोगले सार्वजनिक जानकारी गराएको थियो। आयोगले विद्युतीय मतदान मेसिनको प्रयोग सम्बन्धमा अध्ययन गरी प्रतिवेदन पेस गर्न २०६३ फागुनमा तत्कालीन निमित्त सचिव शरदचन्द्र पौडेलको नेतृत्वमा टोली भारत पठायो। टोलीले संविधानसभा सदस्यको निर्वाचनमा केही निर्वाचन क्षेत्रमा परीक्षणका रूपमा विद्युतीय मतदान मेसिनको प्रयोग गर्न सकिने प्रतिवेदन दियो। मतदान मेसिन प्राप्त गर्न र परीक्षण गर्न लाग्ने समय, प्रशिक्षण सामग्रीको विकास, तालिम, मतदाता शिक्षा कार्यक्रम सञ्चालन गर्न लाग्ने समयसमेतलाई ध्यानमा राखी तत्कालका लागि परीक्षणका रूपमा काठमाडौं१ मा विद्युतीय मतदान मेसिनको प्रयोग गर्ने आयोगले निर्णय गरेको थियो। मोरङ ५ र ७, धनुषा ५, कास्की १, रोल्पा २ र कञ्चनपुर ४ मा २०६५ चैत २८ मा भएको उपनिर्वाचनमा पनि विद्युतीय मतदान मेसिन प्रयोग गरिएको थियो। आयोगले २०७१ मा संविधानसभा उपनिर्वाचनका लागि बर्दिया, बागलुङ, काठमाडौं, कैलालीमा भारतले उपलब्ध गराएको विद्युतीय मतदान मेसिन प्रयोग गरेको थियो। प्रतिष्ठानको अध्ययनमा ९० प्रतिशत मतदाताले मेसिनबाट मतदान गर्ने तरिका ठीक हुने बताएको उल्लेख छ। विज्ञ टोलीले विद्युतीय मेसिनबाट मतदान गराउन सुझाव दिएको थियो। सञ्चार मन्त्रालयका सहसचिव अनिलकुमार दत्तको संयोजकत्वमा गठन भएको विज्ञ टोलीले स्थानीय निर्वाचनमै विद्युतीय मेसिन प्रयोग गर्न सकिने सुझाव दिएको थियो। तर, अहिलेसम्म पनि विद्युतीय मतदान यन्त्र प्रयोगमा आउन सकेको छैन।"
कांग्रेसमाओवादीलाई पूर्वमन्त्री पौडेलको प्रश्न : तपाईको पार्टीको दर्शनले गठबन्धन गर्न हुन्छ ?,"रामेछाप : बागमती प्रदेशका पूर्व उद्योग, पर्यटन, वन तथा वातावरण मन्त्री शान्तिप्रसाद पौडेलले माओवादी र कांग्रेस अब एक्लै उभिन नसक्ने अवस्थामा पुगेको बताएका छन्। एमाले रामेछाप निर्वाचन परिचालन कमिटी प्रदेश सभा निर्वाचन क्षेत्र नम्बर १ ले सैपुमा आयोजना गरेको सभामा बोल्दै पौडेलले कांग्रेस र माओवादी थाङ्रो बिना उभिन नसक्ने बताएका हुन् । उनले सच्चा कांग्रेस र माओवादी केन्द्रका कार्यकर्तालाई प्रश्न गरे तपाईको पार्टीको दर्शनले गठबन्धन गर्न हुन्छ कि हुँदैन ? हिजो बन्दुक केका लागि थियो। बाँडिचुडि खानमात्र गठबन्धन बनेको हो त ? रामेछापबाट प्रदेश सभा निर्वाचन क्षेत्र नम्बर १ का उम्मेदवार रहेका पौडेलले देशलाई समृद्ध बनाउन कांग्रेस माओवादीका कार्यकर्तालाई पनि सूर्य चिन्हमा मतदान गर्न आग्रह गरे। समाजवादी यात्रामा अघि बढ्ने हो, वामपन्थी आन्दोलनलाई अघि बढाउने हो भने बाँकी रहेका माओवादीका साथीहरु नेकपा एमालेमा आउनुस्, हामी स्वागत गर्न तयार छौँ, आउनुहोस् हातेमालो गरेर अगाडि बढौं, भोट सूर्यमा हालौं, होइन रुखबाटै पार तर्छौं भन्ने ठान्नुभएको छ भने यो गल्ति हुनेछ।, उनले भने,अहिले हामीले देख्यौं, १६५ निर्वाचन क्षेत्रमा उठाउनुपर्ने कांग्रेस ८७ मा। पौडेलले कांग्रेसका सच्चा कार्यकर्ताले विद्रोह गर्नुपर्ने आवश्यकता भइसकेको बताए। पौडेलले नेतामा गठबन्धन भएपनि कार्यकर्तामा गठबन्धन नभएकाले गन्तव्यमा नपुग्ने दाबी गरे। बिपीको आत्मवित्तान्त पढ्न सुझाव दिँदै उनले सच्चा कांग्रेसले विद्रोह गरेपछि मात्र कांग्रेस पार्टीको रुप धारण हुन्छ भनेको बताए। उनले भने,बीपी कोइरालाले सूर्यमा भोट हाल एमालेलाई जिताऊ भनेर उहिल्यै भनेको, अहिले होइन । उनले लिखु तामाकोशी गाउँपालिका विकासमा पछि परेकाले निर्वाचनपश्चात आगामी दिनमा प्राथमिकतामा राखेर हेर्ने धारणा राखे। उनले दीगो पूर्वाधार विकासमा एमालेले प्राथमिकता दिने। हलेदेधोविसिरिसेढाँडे सडक विभिन्न कारणले अगाडि बढ्न नसकेको प्रस्ट्याउँदे आगामी दिनमा ठोस योजना सहित अगाडि बढ्ने प्रतिबद्धता व्यक्त गरे। उनले स्थानीय तह बलियो नभएकाले आएको बजेट पनि कार्यान्वयन हुन नसक्दा विकासमा पछाडि परेको उल्लेख गरे।"
आर्थिक मन्दी,"हरिको ठूलो सहरमा छोरासहित बस्थ्यो। मानिसको निकै चहलपहल भएको ठाउँ भएकाले सुपर मार्केट पसल खुबै चलेको थियो। यही पसलबाट उसले जग्गा जमिन, घर जोडिसकेको थियो। एक्लो छोरा त्यस ठाउँकै महँगो र निकै राम्रो मानिएको स्कुल र कलेजमा पढाएको थियो । छोरा पनि पढ््नमा अब्बलै थियो। निकै राम्रो नम्बर ल्याएर व्यवस्थापनमा स्नातकोत्तर गरेको थियो। यहीबीचमा टीभीमा निरन्तर रूपमा आर्थिक मन्दीका समाचार आइरहेका थिए। यो समाचार सुनेपछि बाबु र छोराबीच कुराकानी भयो। छोराले आफ्नो बौद्धिकताको परिचय दिँदै आर्थिक मन्दीको बारेमा बुवालाई बुझाएछ। छोरा : बुवा, अब हामीले पसलमा कमभन्दा कम सामग्री राख्ने प्रयास गर्नुपर्छ। यस्तो आर्थिक मन्दीले हाम्रा ग्राहकको आम्दानी कम हुन्छ। उनीहरूले कमभन्दा कम सामग्री खरिद गर्नेछन््। यसबाट हाम्रा सामग्री पसलमै भण्डारण हुनेछ। प्रयोग गर्ने मिति सकिन्छ। यसबाट हामीलाई ठूलै नोक्सानी हुने सम्भावना छ। छोराको विद्वतापूर्ण कुरा सुनेर पसले बूढा निकै खुसी भयो। उसले छोराले भनेबमोजिम नै विस्तारै पसलमा सामान कम मात्रामा खरिद गर्न थाल्यो। हुँदाहुँदै पसलमा ग्राहकले खोजेको बेलामा सामग्री उपलब्ध हुन छाड्यो। बिस्तारै उक्त पसलमा ग्राहक कम आउन थाले। पसल त लगभग सुनसानजस्तै हुन थाल्यो। पसल बन्द गर्नुपर्ने अवस्थामा पुगेपछि पसले बूढालाई आफ्नो छोराप्रति गर्व लाग्न थाल्यो। किनकि छोराले गर्दा नै ऊ र उसको पसल ठूलै आर्थिक मन्दीको मारबाट बच्न सफल भएको थियो। पसले बूढाले कहिल्यै बुझ्न सकेन कि उस्को पसल आर्थिक मन्दीले नभई पसलमा ग्राहकलाई आवश्यक सामग्री समयमै तथा आवश्यकताअनुसार उपलब्ध नहुनुले बन्द गर्नुपर्ने अवस्थामा पुगेको थियो। नैतिक शिक्षा : डिग्री हासिल गरेर मात्रै मानिस सबै विषयमा पोख्त हुन सक्दैन। कुनै पनि विषयमा निर्णय लिनुभन्दा अगाडि धेरैजनासँग सल्लाह गर्न आवश्यक छ। हतारमा निर्णय लिनु हुँदैन।"
सर्वेक्षणअनुसार रूस भारतको सबैभन्दा भरपर्दो साझेदार,नयाँ दिल्ली : नयाँ दिल्लीस्थित थिंक ट्यांक अब्जर्भर रिसर्च फाउन्डेसन (ओआरएफ) ले गरेको एक सर्वेक्षणअनुसार सन् १९४७ मा भारत स्वतन्त्र भए यता रुस भारतको सबैभन्दा भरपर्दो साझेदार मानिएको छ। भारतका १९ सहरमा गरिएको राष्ट्रिय सर्वेक्षणमा पाँच हजार सहरी युवाको नमूना समावेश गरिएको थियो। युवा भारतीयहरूले विभिन्न प्रश्नहरूको जवाफ दिँदै देशको विदेश नीतिलाई सकारात्मक रूपमा मूल्याङ्कन गरेका छन्। उत्तरदाताहरूले रूसलाई स्वतन्त्रतापछिको भारतको सबैभन्दा भरपर्दो साझेदारको रूपमा उल्लेख गरेका छन्। यसै वर्षको सुरुमा युक्रेन द्वन्द्व सुरु भएदेखि नै रूससँगको भारतको द्विपक्षीय सम्बन्ध प्रतिबन्धग्रस्त मस्कोबाट तेल आयातमा भएको वृद्धिका कारण भारत पश्चिमा मुलुकहरूको निगरानीमा आएको छ।
निर्वाचन उत्साह बढाऔं,"प्रदेशसभा, प्रतिनिधिसभा निर्वाचनका लागि अब केवल १७ दिन बाँकी छ। मंसिर ४ गते हुने निर्वाचनका लागि दल र उम्मेदवारहरू घरदैलो सकेर शुक्रबारबाट आमसभालगायत बृहत् प्रचारात्मक कार्यक्रममा होमिँदै छन्। घरदैलो अभियानकै क्रममा पनि उम्मेदवारहरूले मतदाता भेटिरहेका छन्। सामाजिक सञ्जालमा चर्को प्रचार छँदैछ। तै आम मतदाताले निर्वाचन आएको अनुभूति गरेको देखिएको छैन। निर्वाचनमा दलहरू जति उत्साहित छन्, जनता छैनन्। उम्मेदवारहरूलाई हारजितको उत्सुकता छ, जनतामा छैन। उम्मेदवारले पनि आफू के हौंला भन्ने छ। तर जनतामा कसले जिते र पो के हुन्छ भन्ने भावना बढ्दै गएको छ। लोकतान्त्रिक प्रणालीमा निर्वाचनप्रति नै जनताको उदासीनता घातक हुन्छ। २०७४ को स्थानीय तह निर्वाचनमा भन्दा कम मत सोही वर्ष मंसिरमा भएको प्रदेशसभा, प्रतिनिधिसभा निर्वाचनमा खसेको थियो। स्थानीय तह निर्वाचनमा ७४ प्रतिशत मत खसेको थियो भने त्यसपछिको प्रतिनिधिसभा, प्रदेश सभा निर्वाचनमा ७० प्रतिशतभन्दा कम मतदाता सहभागी भए। झन् २०७९ मा आएर त पाँच वर्षको स्थानीय निर्वाचनको दाँजोमा कम मतदान भयो। यो वर्ष वैशाखको स्थानीय तहमा ६४ प्रतिशत मतदान भयो। त्यस हिसाबले आउँदो मंसिर ४ गते झन् कम मतदान हुने हो कि भन्ने चिन्ता स्वाभाविक देखिन्छ। त्यसमाथि निर्वाचन आयोगले यसपालि मतदाता शिक्षाको कार्यक्रम गरेको देखिन्न। निर्वाचन जनताका लागि हो। जनताका प्रतिनिधि चुन्ने माध्यम निर्वाचनबाहेक छैन। आफ्ना प्रतिनिधि आफैं चुन्ने अवसर पाउँदा पनि जनता चुपचाप हुन्छन् भने त्यसको कुनै अर्थ हुनुपर्छ। सामान्य विश्लेषण के गरिएको छ भने जनतामा राजनीतिप्रति चरम वितृष्णा पैदा भएको छ। दलहरूका उम्मेदवार जसलाई छाने पनि कमसलै पर्ने पनि जनताले देखेको हुनुपर्छ। हुन पनि मुख्य दलहरूले न आफंैले आकर्षक उम्मेदवार दिन सकेका छन्, न एजेन्डा र विकल्पमा पनि खास दम जनताले नदेखेको प्रतीत हुन्छ। नयाँ संविधान बनेपछि २०७४ सालमा भएका निर्वाचनपछि जनअपेक्षा ह्वात्तै चुलिएको थियो। त्यो किन पनि भने राजनीतिक अस्थिरता अन्त्य भएको मानिएको थियो र त्यसपछिको बाटो आर्थिक समृद्धिकै हुनेछ भन्ने विश्वास थियो। गएका पाँच वर्ष दलहरूले बित्थामा बिताए भन्ने जनतामा परेको सत्य हो। तथ्य पनि त्यो जनविश्वासभन्दा बिल्कुल फरक छैन। पाँच वर्ष स्थानीय तहहरू नमुना बनेका उदाहरण कमै भए। संघीय संसद् दुईदुई पटक विघटन भयो। झन्डै दुई तिहाइको सरकार पनि टिक्न सकेनमात्रै होइन, दलहरूमा यतिसम्म फोहोरी खेल देखिएको कि फुट्न र विपरीत गन्तव्यकालाई सहयात्री बनाउन पनि पछि परेनन्। आफ्नै सरकार ढाल्ने र अरूसँग चोचोमोचो जोड्ने र राजनीतिलाई सिद्धान्त, आस्था, निष्ठा र आदर्शभन्दा बेग्लै बनाउने प्रयत्नहरू भए। प्रदेश सरकारहरूमा पनि उस्तै विकृति देखियो। भए भरका सांसदहरू मन्त्री बन्न तँछाडमछाड गरे। आलोपालो मन्त्री बन्ने गर्दा प्रदेश सरकारहरूमा मात्रै झन्डै तीन सय जना मन्त्री भए। राज्य ढुुकुटीको दोहोनमात्रै दल र तिनका नेताहरूले अर्थात् आफ्नै प्रतिनिधिले गरे भन्ने बुझाइ जनतामा बढेको पक्कै छ। यही जनबुझाइलाई ख्याल गरी दलहरूले चरित्र बदलेर निर्वाचनमा होमिनुपर्ने हो। त्यसो गर्न फेरि पनि उनीहरू चुकिसके। घोषणापत्रका नाममा कर्मकाण्डी अक्षरहरूको थुप्रै त लगाएका छन्। तिनमा जनताका विश्वास किन पनि छैन भने यसअघिका घोषणापत्र कार्यान्वयनको स्थिति चरम निराशाजनक छ। जब जनताका लागि भनिएको शासन व्यवस्थामा जनता नै उदासीन हुन्छन्, निराश हुन्छ, त्यो प्रणालीकै लागि खतरानाक हुन्छ। यो व्यवस्था नरहने दलहरूले पनि सुख पाउने छैनन्। जनताले पनि आखिर सधैं संघर्ष, त्याग र बलिदान गर्नुपरेकै छ। फेरि त्यस्तो इतिहास नदोहोरियोस्। निराशाको भुंग्रोमा पुनरुत्थानवादी शक्तिले आगो नफुकोस् भनेर यो निर्वाचनमा दलहरू थप सक्रिय हुँदै जनतामा आशा जगाउन जरुरी छ। आउँदो निर्वाचनमा मतदाताको सहभागिता वृद्धि गर्न जरुरी छ।"
प्रतिमतदाता खर्च बढेको बढ्यै,"काठमाडौं : २०४८ सालको आमनिर्वाचनमा प्रतिमतदाता खर्च करिब १० रुपैयाँ थियो। त्यति बेला १ करोड ११ लाख ९१ हजार ७ सय ७७ मतदाता थिए। त्यसयता भने खर्च ह्वात्तै बढेको तथ्यांकले देखाएको छ। २०७४ सालको आमनिर्वाचनसम्म आइपुग्दा प्रतिमतदाता खर्च ५ सय ५ रुपैयाँ पुगेको थियो। २०४८ र २०७४ का दुवै चुनावमा मतदाताको संख्यामा भने त्यति फरक थिएन। आसन्न निर्वाचनमा मतदाता १ करोड ७९ लाख ८८ हजार ५ सय १७ जना पुगेका छन्। यसपटक १० अर्ब खर्च गर्न अर्थ मन्त्रालयले निर्वाचन आयोगलाई अख्तियारी दिएको छ। हरेक निर्वाचनमा मतदान सुरु हुनुदेखि मतदान सम्पन्न गर्न र नतिजा प्रकाशनसम्म गरिने खर्चलाई भाग गरेर प्रतिमतदाता खर्च निकालिने आयोगका सहायक प्रवक्ता ऋषिराम भुसाल बताउँछन्। मतदान केन्द्रमा हुने खर्च, मतदाता शिक्षा, कर्मचारी खटनपटनलगायत खर्चको हिसाब नै प्रतिमतदाता खर्च भएको भुसालको भनाइ छ। आयोगले गर्ने व्यवस्थापन खर्च पनि मतदाताका लागि गरिने खर्चभित्र पर्दछ। मतदानलाई आवश्यक सम्पूर्ण सामग्रीको खरिद तथा प्रयोग एवं मतदाता शिक्षामा आयोगले खर्च गर्छ। प्रत्येक पाँच वर्षमा हुने निर्वाचनमा हरेक पटक मतदाता खर्च पनि बढ्दो छ। प्रजातन्त्र पुनःस्थापनापछिको पहिलो निर्वाचनमा प्रतिमतदाता खर्च ९ रुपैयाँ ८३ पैसा थियो। उक्त समयमा १ करोड ११ लाख मतदाता थिए। बढ्दो महँगी नै मतदाता खर्च बढ्नुको प्रमुख कारण हो। सरकारले निर्वाचन मिति समयमा घोषणा नगर्दा पनि खर्च बढ्ने गरेको छ। आयोगले नै मिति तोक्ने भए सोहीअनुसार व्यवस्थापन भई खर्च कटौती हुन्छ। इला शर्मा, पूर्वआयुक्त, निर्वाचन आयोग मतदाता संख्या धेरै फरक नआए पनि २०४८ देखि २०७४ सम्म हेर्दा प्रतिमतदाता खर्च भने ५ हजार प्रतिशतले बढेको छ। २०७४ मा कुल मतदाता १ करोड ५४ थिए। २०४८ देखि २०७४ मा मतदाता संख्यामा भने ३९ प्रतिशत वृद्धि देखिन्छ। संविधानसभाको पहिलो निर्वाचनमा सबैभन्दा धेरै १ करोड ७६ लाख मतदाता थिए। तर सो समयमा प्रतिमतदाता खर्च भने १ सय ५९ रुपैयाँ थियो। अर्को संविधानसभा निर्वाचनमा मतदाता संख्या घटेर १ करोड २१ लाख भए पनि मतदाता खर्च भने ४ सय रुपैयाँ पुग्यो। २५ वर्षको अन्तरालमा बढ्दो महँगी नै खर्च बढ्नुको प्रमुख कारण भएको पूर्वनिर्वाचन आयुक्त ईला शर्मा बताउँछिन्। निर्वाचन व्यवस्थापन खर्चसमेत बढ्दा यसको भार मतदाता खर्चमा परेको भुसालको भनाइ छ। उनका अनुसार निर्वाचन व्यवस्थापन सामग्री आयात गर्नुपर्ने बाध्यता छ। आयात गर्न अमेरिकी डलर खचिर्नुपर्ने हुन्छ। डलरको तुलनामा नेपाली रुपैयाँ कमजोर हुँदा पनि निर्वाचन र प्रतिमतदाता खर्च बढेको हो। सरकारले निर्वाचन मिति समयमा घोषणा नगर्दा पनि खर्च बढेको दाबी ईला शर्मा गर्छिन्। आयोगले नै मिति तोक्ने भए सोहीअनुसार व्यवस्थापन भई खर्च कटौती हुने उनको तर्क छ। छोटो समयमा निर्वाचन गराउनुपर्ने भए पनि सार्वजनिक खरिद ऐनको दफा २८ अनुसार टेन्डरबिना नै खरिदको विशेष व्यवस्था गरिएको छ। यसकारण बिनाप्रतिस्पर्धा र छोटो समयमा सस्तो सामान खरिद गर्न नपाउने शर्मा बताउँछिन्। आयोगले करोडौंका सामान खरिद गर्नुपर्ने हुँदा खर्च बढेको हो। यस्तै, अघिल्ला निर्वाचनमा खरिद गरेका सामग्रीको जतन नगर्दा पनि फजुल खर्चसमेत बढ्दै गएको छ। दोहोर्याएर प्रयोग गर्न मिल्ने सामग्री जतन गर्न सके यसले निर्वाचन र मतदाता खर्चमा कटौती हुने देखिन्छ। निर्वाचनमा समयअनुसार प्रविधिको प्रयोग हुन सकेको देखिँदैन। यसले गर्दा समय लम्बिने र खर्च बढ्ने गरेको छ। खर्च बढाउनेभन्दा पनि आवश्यक खर्च गरी व्यवस्थित निर्वाचन गराउन आयोगले ध्यान दिएको जनाइएको छ।"
निर्वाचनमा ४ लाख सुरक्षा जनशक्ति,"शान्तिपुुर्ण वातावरणमा निर्वाचन सम्पन्न गराउन देशैभरि ठुलो संख्यामा सुरक्षाकर्मी परिचालनको तयारी रहेको नेपाल प्रहरीले जनाएको छ। आगामी निर्वाचनलाई दृष्टिगत गर्दै सातवटै प्रदेशमा १ लाख ८६ हजार ६९३ जना सुरक्षा जनशक्ति परिचालनको तयारी रहेको प्रहरीले जनाएको हो। एकीकृत सुरक्षा योजना बमोजिम नेपाल प्रहरीसँगै १ लाख १५ हजारको संख्यामा म्यादी प्रहरी समेत परिचालन गर्ने योजना रहेको बताईएको छ। जसअन्तर्गत प्रदेश १ मा १९ हजार ९६३, मधेश प्रदेशमा २३ हजार ७७१, बागमतीमा १९ हजार ६७८, गण्डकीमा १२ हजार ३४०, लुम्बिनीमा १८ हजार ६११, कर्णालीमा ९ हजार ७८ र सुदुरपश्चिम प्रदेशमा ११ हजार ५५९ जना म्यादी प्रहरी परिचालनको पूर्वतयारी रहेको नेपाल प्रहरीका प्रवक्ता प्रहरी नायब महानिरीक्षक टेक प्रसाद राईले बताए। उनले सुरक्षा संवेदनशीलताको आधारमा विभिन्न मतदान केन्द्रमा प्रहरी जनशक्ति खटाईने जानकारी दिए। उनले भने, प्रहरीको टोलीले मतदान केन्द्रको सुरक्षाका साथै संवेदनशील भनी पहिचान गरिएका क्षेत्रहरूमा आवश्यक निगरानी र कडाई गर्नेछन्। त्यसका लागि निर्वाचन सेल र कमाण्ड पोस्ट समेत गठन गरिएको छ। मंसिर ४ मा हुने निर्वाचनलाई भयरहित र शान्तिपुर्ण वातावरणमा सम्पन्न गराउन नेपाली सेनाको हवाई गस्तीको पनि प्रबन्ध मिलाईएको प्रहरीले जनाएको छ। भौगोलिक रुपमा विकट, सञ्चारप्रविधिको सहज पहुँच नभएको र भारतसँग सीमाना जोडिएका स्थानीय तहका मतदान स्थलहरूलाई प्रहरीले विगतमा घटेका विभिन्न घटनाहरूको आधारमा अति संवेदनशील, संवेदनशील र सामान्य भनी पहिचान गरेको छ। ७७ वटै जिल्लाका २२ हजार २२७ मतदान केन्द्रमध्ये ३०६५ मतदान केन्द्रलाई प्रहरीले अति संवेदनशील र ४ हजार ४७८ मतदान केन्द्रलाई संवेदनशील भनी पहिचान गरेको छ। बाँकी रहेका अन्य सबै मतदान केन्द्र प्रहरीको सामान्यको सुचीमा छ। अति संवेदनशील भनी पहिचान गरिएका मतदान केन्द्रमा बाक्लो संख्या सुरक्षा जनशक्ति परिचालन र हवाई गस्तीको समेत प्रबन्ध मिलाईएको नेपाल प्रहरीका प्रवक्ता प्रहरी नायब महानिरिक्षक टेक प्रसाद राईले बताए। मतदान केन्द्र्रमा हुन सक्ने अवाञ्छित तथा उच्छृङ्खल गतिविधि नियन्त्रणका निम्त्ति सादा पोशाकमा पनि प्रहरी परिचालन गरिने उनले जानकारी दिए। निर्वाचनलाई दृष्टिगत गर्दै नेपाली सेनाले पनि ७५ हजारको संख्यामा सुरक्षा जनशक्ति परिचालन गर्ने तयारी रहेको जनाएको छ। ७७ वटै जिल्लामा हवाई, पैदल, मोबायल र रिजर्ब गस्ती गरि सो संख्यामा सुरक्षा जनशक्ति परिचालनको गरिने नेपाली सेनाले जानकारी दिएको छ। नेपाली सेनाका सुचना अधिकारी सहायक रथी नारायण सिलवालका अनुसार सुरक्षा संवेदनशीलता बिश्लेषणको आधारमा निश्चित क्षेत्रमा हवाई गस्तीको समेत प्रबन्ध मिलाईएको छ। प्रदेश अनुसार हवाई गस्ती गर्न सकिदैन। त्यसका लागि निश्चित क्षेत्र विभाजन गरिएको छ, उनले भने, इटहरी, सुर्खेत र काठमाडौंबाट त्यसको व्यवस्थापन मिलाईएको छ। कारागार र विमानस्थल सुरक्षाको जिम्मेवारी पनि सेना र सशस्त्रले नै हेर्नुपर्ने भएकाले सोही अनुरुप व्यवस्थापन मिलाईएको छ। यसबाहेक निर्वाचनको दौरान आवश्यक परेको खण्डमा जिल्लाको जुनसुकै ठाउँमा ३० मिनेटभित्र पहुँच पुग्नसक्ने गरि आवश्यक प्रबन्ध समेत मिलाईएको नेपाली सेनाले जनाएको छ। निर्वाचनलाई लक्षित गर्दै सेनासँगै सशस्त्र प्रहरीले पनि ३५ हजारको हाराहारीमा सुरक्षा जनशक्ति परिचालन गर्नेछ। सशस्त्र प्रहरीका प्रवक्ता वरिष्ठ उपरीक्षक पुरुषोत्तम थापाका अनुसार निर्वाचनलाई दृष्टिगत गर्दै देशभरि ३४ हजार ८३८ जना सशस्त्र प्रहरी परिचालनको प्रबन्ध मिलाईएको छ। सशस्त्रलाई मुख्य निर्वाचन अधिकृत, निर्वाचन अधिकृत र जिल्ला निर्वाचन कार्यालयको सुरक्षाको मुख्य जिम्मेवारी प्राप्त भएकाले सोही अनुरुप विभिन्न टोलीहरू परिचालनको तयारी रहेको प्रवक्ता थापाले बताए। हाल प्रत्येक निर्वाचन केन्द्रमा डिएसपीको कमाण्डमा प्रहरीहरू खटाईसकिएको उनले जानकारी दिए। उनले भने, हामीले मोबायल, स्ट्राईकिङ र रिजर्भ टोलीहरू परिचालन गरेका छौं। निर्वाचन अवधिभर अत्यावश्यक बाहेकको अवस्थामा ओहोरदोहोर गर्न नपाईने गरी मंसिर २ गतेदेखि अन्तराष्ट्रिय सीमाना सिल गर्ने तयारी सरकारले गरेको छ।"
किन बढ्दो छ उम्मेदवारको धरौटी जफत ?,"काठमाडौं : २०१८ सालको गाउँपञ्चायत निर्वाचनमा उम्मेदवार बन्न २ रुपैयाँ धरौटी तोकिएको थियो। त्यतिबेला सदर मतको १० प्रतिशतभन्दा कम मत ल्याएमा उक्त धरौटी जफत हुने व्यवस्था थियो। २०२० सालको गाउँ पञ्चायत निर्वाचनमा धरौटी रकम बढाएर ५ रुपैयाँ पुर्याइयो। त्यतिबेला सदर मतको (६ भागको एक भाग) मत नल्याए धरौटी जफत हुन्थ्यो। हरेक निर्वाचनमा धरौटी रकम पनि बढ्दै गएको देखिन्छ। आगामी मंसिर ४ गतेको प्रतिनिधिसभा उम्मेदवारका लागि १० हजार धरौटी निर्धारण गरिएको छ। २०१० सालको नगरपालिका निर्वाचनमा २६ जना उम्मेदवारको धरौटी जफत भएको थियो। तर, आजभोलि हजारौं उम्मेदवारको धरौटी जफत हुने गरेको छ। धरौटी रकम सरकारको सञ्चित कोषमा जम्मा हुन्छ। २०४८ को आम निर्वाचनमा उम्मेदवारलाई धरौटी शुल्कबापत ३ हजार रुपैयाँ तोकिएको थियो। २०५१, २०५६, २०६४, २०७० सालमा समेत लागू भयो। यो धरौटी शुल्क जुनसुकै क्षेत्रबाट पनि उम्मेदवार भएकालाई लागू गरिएको थियो। २०४८ सालको आमनिर्वाचनमा ७ सय ५१ जना उम्मेदवारको धरौटी जफत भएको थियो। उक्त उम्मेदवारबाट ३ हजार शुल्कको दरले सो अवधिमा आयोगले २२ लाख ५३ हजार रुपैयाँ धरौटीमार्फत जफत गरेको थियो। यसैगरी २०५१ मा ८ सय ९ जनाबाट २४ लाख २७ हजार रुपैयाँ धरौटीबापत जफत गरेको थियो। यसपछि विसं २०५६ सालमा १ हजार ५ सय २७ जना उम्मेदवारको धरौटी जफतबाट ४५ लाख ८१ हजार रुपैयाँ असुल भएको थियो। यसपछि २०६४ सालमा ३ हजार १ सय ५९ को धरौटी जफतबाट ९४ लाख ७७ हजार रुपैयाँ उठेको थियो। यस्तै, २०७० को आमनिर्वाचनमा ५ हजार ३ सय ३२ जनाको १ करोड ५९ लाख ९६ हजार बराबरको धरौटी रकम जफत भएको थियो। निर्वाचन आयोगको तथ्यांकअनुसार हरेक आमनिर्वाचनमा उठेका कुल उम्मेदवारमध्ये ५० प्रतिशत माथिकाको मत सदर मतभन्दा १० प्रतिशत कम हुन जाने गरेको र उनीहरूको धरौटी जफत गरिएको देखिन्छ। किनभने २०४८ सालको कुल उम्मेदवार १ हजार ३ सय ४५ मध्ये ५५८४ प्रतिशतको जफत भएको थियो। यस्तै २०५१मा ५६१० प्रतिशत उम्मेदवारको धरौटी जफत भएको छ। यसैगरी क्रमशः २०५६ साल ६८२३ प्रतिशत, २०६४ मा ८८२९ र २०७० मा ८७०४ प्रतिशतको उम्मेदवारको धरौटी जफत भएको छ। २०६४ को आम निर्वाचनलाई नजिकबाट नियालेका निर्वाचन आयोगका पूर्वआयुक्त भोजराज पोखरेलका अनुसार तत्कालीन समयमा धरौटी शुल्क बढाउन खोजे पनि दलहरूले नमानेपछि प्रतिउम्मेदवार ३ हजारकै दरले कायम गरिएको थियो। निर्वाचनमा सहभागी हुनेको जिम्मेवारी, प्रतिबद्ध बनाउन धरौटीको व्यवस्था गरिएको उनको भनाइ छ। २०१५ साल, पञ्चायत काल सधैं नै धरौटी राख्ने प्रचलन छ। निर्वाचनको परिणाम आएपछि सदर मतको १० प्रतिशत जति मत नल्याए धरौटी जफत हुन्छ। यसले अनावश्यक उम्मेदवारहरू आउनबाट निरुत्साहित गरेको हो। जो कोही उम्मेदवार नबनुन र उनीहरू जिम्मेवार हुन भनेर धरौटी शुल्क तोकिने गरिन्छ, पूर्वआयुक्त पोखरेलले अन्नपूर्णसँग भने। आयोगका सहायक प्रवक्ता ऋषिराम भुसालकाअनुसार अहिले निर्वाचन आयोगले प्रतिनिधिसभा सदस्यका लागि १० हजार रुपैयाँ र प्रदेशसभा सभा सदस्यलाई ५ हजार रुपैयाँ बराबरको धरौटी शुल्क लिने व्यवस्था छ। धरौटीको व्यवस्था गरिनुको मुख्य कारण राष्ट्रको हित र जोसुकैले उम्मेदवारीमा दर्ता नगरुन भन्ने मनसायले भएको उनको तर्क छ। यसैगरी निर्वाचन आयोगका पूर्वसचिव गोपीनाथ निरौला सुरुमा धरौटी रकम कम भए पनि क्रमशः समयअनुकूल बढाउँदै गएको बताउँछन्। धरौटी राखिनुको अर्को कारण उम्मेदवारहरू पनि विश्वस्त र जवाफदेही हुन भनेर यो व्यवस्था गरिएको उनको भनाइ छ। उनी भन्छन्, धरौटी र जफतको व्यवस्था प्रशासनिक नियमन तथा अभिलेखको पाटो पनि हो। धरौटीमा पैसा परेन भने जो पनि उम्मेदवार बन्ने सम्भावना रहन्छ। यसलाई धरौटीले नियन्त्रण गर्ने काम पनि गर्छ। समय बदलिँदै गएपछि धरौटीको रकम मूल्यवृद्धि, बजार भाउको आधारमा बढाउँदै लगिएको हो। उम्मेदवारले तोकिएभन्दा कम मत ल्याएमा आयोगले जफत गर्छ। सो रकम सरकारको सञ्चित कोषमा राख्छ र सोहीसहित वार्षिक बजेटमा समावेश भई मुलुकको खर्चमा प्रयोग हुने गरेको उनले जानकारी दिए। जफत रकमको निर्वाचन खर्चको आधारमा धेरै नै कम हुन्छ तर यसले केही हदसम्म निर्वाचनको सेवा सञ्चालन खर्चमा थोरै भए पनि अप्रत्यक्ष रूपमा सहयोग पुर्याउँछ, उनले थपे। कुन निर्वाचनमा कति धरौटी ? प्रतिनिधिसभा सदस्य निर्वाचन ऐन, २०७४ को दफा ७० अनुसार उम्मेदवारले पहिलो हुने निर्वाचित हुने निर्वाचन प्रणालीअन्तर्गत हुने निर्वाचनमा उम्मेदवार हुनका लागि १० हजार रुपैयाँ सम्बन्धित निर्वाचन अधिकृतको कार्यालयमा र समानुपातिक निर्वाचन प्रणालीअन्तर्गत हुने निर्वाचनमा उम्मेदवारको बन्दसूची पेस गर्ने दलले ५० हजार रुपैयाँ आयोग समक्ष धरौटी राख्नु पर्नेछ। उक्त धरौटी राखेको उम्मेदवारले कुनै निर्वाचनमा मतदान गरिएको जम्मा सदर मतको १० प्रतिशतभन्दा कम सदर मत पाउने उम्मेदवारको धरौटी जफत हुने व्यवस्था छ। तर, निर्वाचित उम्मेदवारको हकमा यो कुरा लागू हुने छैन। समानुपातिक निर्वाचन प्रणालीअन्तर्गतको निर्वाचनमा कुनै दलले कम्तीमा एक सिट प्राप्त नगरेमा त्यस्तो दलले राखेको धरौटी जफत हुनेछ। धरौटी जफत हुने अवस्थामा बाहेक अन्य उम्मेदवार र मनोनयनपत्र स्वीकृत नभएको वा नाम फिर्ता लिएका व्यक्तिले राखेको धरौटी सो निर्वाचन परिणाम घोषणा भएको मितिले तीन महिनाभित्र सम्बन्धित व्यक्ति वा दलले फिर्ता लिनुपर्नेछ। तोकिएको म्यादभित्र धरौटी फिर्ता नलिएमा सो धरौटीको रकम संघीय सञ्चित कोषमा दाखिला हुनेछ। साथै नियमअनुसार जफत रकम पनि संघीय सञ्चित कोषमा रहने र सरकारले वार्षिक बजेटमा पेस गर्छ। यसअघि गाउँ पंञ्चायत (निर्वाचन) नियमावली २०२० नियम ८० अनुसार प्रत्येक उम्मेदवारले ५ रुपैयाँ निर्वाचन अफिसर कहाँ धरौट राखी रसिद लिनु पथ्र्याे। कुनै उम्मेदवारले पाएको मतको संख्या सो वडामा परेको सदर मतको छ खण्डको एक खण्डभन्दा कम भएमा बुझाएको धरौट जफत हुने व्यवस्था गरिएको थियो। यसपछि वडाको निर्वाचनमा धरौटी प्रत्येक उम्मेदवारले ५० रुपैयाँ धरौटी राख्ने व्यवस्था रह्यो। धरौटी स्थानीय पञ्चायत (सदस्य निर्वाचन) निर्देशिका २०३८ अनुसार धरौटी जफत हुने सम्बन्धमा निर्वाचित उम्मेदवारले १० प्रतिशतभन्दा कम मत प्राप्त गरे पनि निजको धरौटी फिर्ता दिनुपर्ने निर्देशन निर्वाचन आयोगले विसं२०३९ वैशाख २२ को पत्र निर्वाचन अधिकृतलाई दिएबाट विजयी उम्मेदवारलाई १० प्रतिशत मतको सीमा रेखा थिएन। स्थानीय पञ्चायत निर्वाचन निर्देशिका २०४३ (३६) मा भने सीमा रेखा कायम भएको पाइन्छ। सो निर्देशिकाअनुसार जिल्ला पञ्चायत सभापति, उपसभापति र सदस्य पदका लागि उम्मेदवार हुनेले १ सय रुपैयाँ धरौटी राख्नु पथ्र्याे। साथै, खसेको १० प्रतिशतभन्दा कम मत प्राप्त गर्ने उम्मेदवारको धरौट जफत हुने व्यवस्था थियो। साथै सो निर्देशिकाले गाउँ पञ्चायत र नगर पञ्चायतको प्रधान र उपप्रधानपञ्च पदका लागि उम्मेदवारले क्रमशः ५०५० रुपैयाँ र १००१०० रुपैयाँ धरौट राख्नुपथ्र्याे। खसेको १० प्रतिशतभन्दा कम मत प्राप्त गर्ने उम्मेदवारको धरौटी जफत हुने व्यवस्था थियो। यस्तै २०४८ सालपछि गाउँविकास समिति अध्यक्ष र उपाध्यक्ष पदका लागि १ सय रुपैयाँ र सदस्यहरूका लागि ५० रुपैयाँ तथा नगरपालिका प्रमुख र उपप्रमुख पदका लागि ५ सय रुपैयाँ र सदस्य पदका लागि २ सय रुपैयाँ धरौटी राख्नुपर्ने व्यवस्था गरिएको थियो भने खसेको सदर मतको १० प्रतिशत मत प्राप्त नगरेको खण्डमा त्यस्ता उम्मेदवारले राखेको धरौटी जफत हुने व्यवस्था थियो। स्थानीय निकाय (निर्वाचन कार्यविधि) ऐन, २०४८, दफा ६७ अनुसार जिल्ला विकास समितिको निर्वाचनमा उम्मेदवार हुनका लागि सदस्य पदको लागि ५ सय रुपैयाँ र सभापति, उपसभापति पदका लागि १ हजार रुपैयाँ धरौटी राख्नुपर्ने व्यवस्था थियो। निर्वाचनमा मतदान गरिएको जम्मा सदर मतको १० प्रतिशतभन्दा कम सदर मत प्राप्त गर्ने उम्मेदवारको धरौटी जफत हुने कानुनी व्यवस्था थियो। तर, यो व्यवस्था निर्वाचित उम्मेदवारको हकमा भने लागू हुँदैनथ्यो। अर्थात्, निर्वाचित हुने उम्मेदवारले १० प्रतिशतभन्दा कम मत प्राप्त गरेको भए पनि त्यस्तो उम्मेदवारको धरौटी जफत हुँदैनथ्यो। स्थानीय निकाय निर्वाचन निर्देशिका, २०६२ अनुसार उम्मेदवारको मनोनयनपत्र दाखिल गर्दा महानगरपालिका, उपमहानगरपालिका, नगरपालिकाको वडाध्यक्ष र वडा समितिको वडा सदस्यको निर्वाचनको लागि २ सय रुपैयाँ, यसैगरी प्रमुख, उपप्रमुखको निर्वाचनका लागि ५ सय रुपैयाँ धरौटी राख्नुपर्ने व्यवस्था थियो।"
निर्वाचन उत्साह बढाऔं,"प्रदेशसभा, प्रतिनिधिसभा निर्वाचनका लागि अब केवल १७ दिन बाँकी छ। मंसिर ४ गते हुने निर्वाचनका लागि दल र उम्मेदवारहरू घरदैलो सकेर शुक्रबारबाट आमसभालगायत बृहत् प्रचारात्मक कार्यक्रममा होमिँदै छन्। घरदैलो अभियानकै क्रममा पनि उम्मेदवारहरूले मतदाता भेटिरहेका छन्। सामाजिक सञ्जालमा चर्को प्रचार छँदैछ। तै आम मतदाताले निर्वाचन आएको अनुभूति गरेको देखिएको छैन। निर्वाचनमा दलहरू जति उत्साहित छन्, जनता छैनन्। उम्मेदवारहरूलाई हारजितको उत्सुकता छ, जनतामा छैन। उम्मेदवारले पनि आफू के हौंला भन्ने छ। तर जनतामा कसले जिते र पो के हुन्छ भन्ने भावना बढ्दै गएको छ। लोकतान्त्रिक प्रणालीमा निर्वाचनप्रति नै जनताको उदासीनता घातक हुन्छ। २०७४ को स्थानीय तह निर्वाचनमा भन्दा कम मत सोही वर्ष मंसिरमा भएको प्रदेशसभा, प्रतिनिधिसभा निर्वाचनमा खसेको थियो। स्थानीय तह निर्वाचनमा ७४ प्रतिशत मत खसेको थियो भने त्यसपछिको प्रतिनिधिसभा, प्रदेश सभा निर्वाचनमा ७० प्रतिशतभन्दा कम मतदाता सहभागी भए। झन् २०७९ मा आएर त पाँच वर्षको स्थानीय निर्वाचनको दाँजोमा कम मतदान भयो। यो वर्ष वैशाखको स्थानीय तहमा ६४ प्रतिशत मतदान भयो। त्यस हिसाबले आउँदो मंसिर ४ गते झन् कम मतदान हुने हो कि भन्ने चिन्ता स्वाभाविक देखिन्छ। त्यसमाथि निर्वाचन आयोगले यसपालि मतदाता शिक्षाको कार्यक्रम गरेको देखिन्न। निर्वाचन जनताका लागि हो। जनताका प्रतिनिधि चुन्ने माध्यम निर्वाचनबाहेक छैन। आफ्ना प्रतिनिधि आफैं चुन्ने अवसर पाउँदा पनि जनता चुपचाप हुन्छन् भने त्यसको कुनै अर्थ हुनुपर्छ। सामान्य विश्लेषण के गरिएको छ भने जनतामा राजनीतिप्रति चरम वितृष्णा पैदा भएको छ। दलहरूका उम्मेदवार जसलाई छाने पनि कमसलै पर्ने पनि जनताले देखेको हुनुपर्छ। हुन पनि मुख्य दलहरूले न आफंैले आकर्षक उम्मेदवार दिन सकेका छन्, न एजेन्डा र विकल्पमा पनि खास दम जनताले नदेखेको प्रतीत हुन्छ। नयाँ संविधान बनेपछि २०७४ सालमा भएका निर्वाचनपछि जनअपेक्षा ह्वात्तै चुलिएको थियो। त्यो किन पनि भने राजनीतिक अस्थिरता अन्त्य भएको मानिएको थियो र त्यसपछिको बाटो आर्थिक समृद्धिकै हुनेछ भन्ने विश्वास थियो। गएका पाँच वर्ष दलहरूले बित्थामा बिताए भन्ने जनतामा परेको सत्य हो। तथ्य पनि त्यो जनविश्वासभन्दा बिल्कुल फरक छैन। पाँच वर्ष स्थानीय तहहरू नमुना बनेका उदाहरण कमै भए। संघीय संसद् दुईदुई पटक विघटन भयो। झन्डै दुई तिहाइको सरकार पनि टिक्न सकेनमात्रै होइन, दलहरूमा यतिसम्म फोहोरी खेल देखिएको कि फुट्न र विपरीत गन्तव्यकालाई सहयात्री बनाउन पनि पछि परेनन्। आफ्नै सरकार ढाल्ने र अरूसँग चोचोमोचो जोड्ने र राजनीतिलाई सिद्धान्त, आस्था, निष्ठा र आदर्शभन्दा बेग्लै बनाउने प्रयत्नहरू भए। प्रदेश सरकारहरूमा पनि उस्तै विकृति देखियो। भए भरका सांसदहरू मन्त्री बन्न तँछाडमछाड गरे। आलोपालो मन्त्री बन्ने गर्दा प्रदेश सरकारहरूमा मात्रै झन्डै तीन सय जना मन्त्री भए। राज्य ढुुकुटीको दोहोनमात्रै दल र तिनका नेताहरूले अर्थात् आफ्नै प्रतिनिधिले गरे भन्ने बुझाइ जनतामा बढेको पक्कै छ। यही जनबुझाइलाई ख्याल गरी दलहरूले चरित्र बदलेर निर्वाचनमा होमिनुपर्ने हो। त्यसो गर्न फेरि पनि उनीहरू चुकिसके। घोषणापत्रका नाममा कर्मकाण्डी अक्षरहरूको थुप्रै त लगाएका छन्। तिनमा जनताका विश्वास किन पनि छैन भने यसअघिका घोषणापत्र कार्यान्वयनको स्थिति चरम निराशाजनक छ। जब जनताका लागि भनिएको शासन व्यवस्थामा जनता नै उदासीन हुन्छन्, निराश हुन्छ, त्यो प्रणालीकै लागि खतरानाक हुन्छ। यो व्यवस्था नरहने दलहरूले पनि सुख पाउने छैनन्। जनताले पनि आखिर सधैं संघर्ष, त्याग र बलिदान गर्नुपरेकै छ। फेरि त्यस्तो इतिहास नदोहोरियोस्। निराशाको भुंग्रोमा पुनरुत्थानवादी शक्तिले आगो नफुकोस् भनेर यो निर्वाचनमा दलहरू थप सक्रिय हुँदै जनतामा आशा जगाउन जरुरी छ। आउँदो निर्वाचनमा मतदाताको सहभागिता वृद्धि गर्न जरुरी छ।"
विवादमा लाभको पद,"रुपन्देही २ बाट प्रतिनिधिसभामा उम्मेदवारी दिएका डा कमल भुसालको उमेदवारी असोज २५ गते निवार्चन आयोगले खारेज गर्यो। उनी सरकारी छात्रवृत्तिमा एमडी अध्ययनरत रहेको र जीवन निर्वाह भत्ताबापत मासिक रकम बुझ्ने गरेको पाइएको भन्दै आयोगले उनको उमेदवारी खारेज गरेको हो। लौरो चुनाव चिह्न रहेको हाम्रो नेपाली पार्टीका उमेदवार डा भुसालले आयोगको निर्णयमा चित्त बुझाएनन्। उनको उम्मेदवारी कानुन सम्मत रहेको भन्दै सर्वोच्च अदालतमा रिट पर्यो। तर, कात्तिक १५ गते सर्वोच्च अदालतले निर्वाचन आयोगको निर्णय सदर गर्यो। मंगलबार सर्वोच्च अदालतका न्यायाधीशद्वय विश्वम्भरप्रसाद श्रेष्ठ र प्रकाशकुमार ढुंगानाको संयुक्त इजलासले हाम्रो नेपाली पार्टीका डा भुसालको रिट खारेज गर्ने फैसला गरेको हो। तर, राष्ट्रिय स्वतन्त्र पार्टीबाट ललितपुर ३ मा उम्मेदवार बनेकी डा तोसिमा कार्कीको उम्मेदवारीमा भने सर्वोच्चले अन्तरिम आदेश दिँदै उनको उम्मेदवारी खारेज नगर्न निर्वाचन आयोगलाई निर्देशन दिएको छ। डा कार्कीले सार्वजनिक लाभको पद धारण गरेको पुष्टि भएको भन्दै निर्वाचन आयोगको शनिबार बसेको बैठकले उनको उम्मेदवारी खारेज गर्ने निर्णय गरेको थियो। डा कार्की नेपाल मेडिकल काउन्सिलकी सदस्य हुन्। निर्वाचन आयोगले अन्तिम उम्मेदवार नामावली सार्वजनिक गरेपछि डा कार्कीविरुद्ध निर्वाचन अधिकृतको कार्यालयमा उजुरी परेको थियो। डा कार्कीको पद लाभको हो कि होइन भनेर आयोगले मेडिकल काउन्सिललाई स्पष्टीकरण सोधेको थियो। डा तोसिमा कार्कीविरुद्ध परेको उजुरीमा मासिक पारि श्रमिक नबुझे पनि बैठक भत्ता, भ्रमण भत्ता लिएको भन्दै मेडिकल काउन्सिलले जानकारी गराएपछि आयोगले उनको उमेदवारी खारेज गर्ने निर्णय गरेको हो। तर, कार्कीले निर्वाचन आयोगविरुद्ध हालेको रिटमाथि सुनुवाइ गर्दै सर्वोच्च अदालतका न्यायाधीश डा कुमार चुडालले उम्मेदवारी कायम राख्न अन्तरिम आदेश दिएका हुन्। डाक्टर तोसिमाले सोमबार निर्वाचन आयोगको निर्णयविरुद्ध सर्वोच्च अदालतमा रिट दायर गरेकी थिइन्। आयोगले प्रतिनिधिसभातर्फ ललितपुर ३ की उम्मेदवार डा कार्कीको मनोनयन खारेज गरेपछि त्यसविरुद्ध उनले उत्प्रेषण आदेश माग्दै सर्वोच्चमा रिट दिएकी हुन्। निर्वाचन आयोगले लगभग एकै प्रकृतिको उम्मेदवारीमा फरकफरक निर्णय गरेको भन्दै अहिले सामाजिक सञ्जालमा आलोचना सुरु भएको छ। डा तोसिमाको उम्मेदवारी खारेज र सर्वोच्चले त्यसमा रोक लगाएपछि त झन् आगोगको आलोचना गर्नेहरू बढेका छन्। प्रतिनिधिसभा सदस्य निर्वाचन ऐन २०७४ को परिच्चछेद ५ को दफा १२ मा उम्मेदवारको योग्यताको व्यवस्था गरिएको छ। उम्मेदवार बन्नका लागि नेपालको नागरिक हुनुपर्ने, मतदाता नामावलीमा नाम समावेश भएको हुनुपर्ने, पच्चीस वर्ष पूरा भएको हुनुपर्ने, कुनै संघीय कानुनले अयोग्य नभएको हुनुपर्ने र कुनै लाभको पदमा बहाल नरहेको हुनुपर्ने प्रावधान उल्लेख छ। त्यसकै स्पष्टीकरणमा भनिएको छ, खण्ड (ङ) (कुनै लाभको पदमा बहाल नरहेको) को प्रयोजनका लागि लाभको पद भन्नाले निर्वाचन वा मनोनयनद्वारा पूर्ति गरिने राजनीतिक पदबाहेक कुनै सरकारी कोषबाट पारि श्रमिक वा आर्थिक सुविधा पाउने अन्य पद सम्झनुपर्छ। तर, अहिले यो परिभाषा विवादमा आउन थालेको छ। अधिवक्ता गम्भीर सिंह ऐर भन्छन्, लाभको पद भनेको जीविकोपार्जनका लागि लिईने पारि श्रमीक हो। कुनै नियुक्तिमा रहेको व्यक्तिले जीविकोपार्जनका लागि पारि श्रमीक नलिएर बैठक भत्ता मात्रै लिएको रहेछ भने त्यो लाभको पद मानिँदैन। उनले डाक्टर तोसिमा र डाकटर भुसालको घटना फरक परक रहेको बताए। डाक्टर भुसालले जिविकोपार्जन भत्ता भनेर बुझेका छन्, डाक्टर तोसिमाको बैठक भत्ता मात्रै हो, त्यसलैले सर्वाच्चको फरक फरक निर्णय आएको हुनसक्छ ऐरले भने। सामाजिक सञ्जालमा अहिले सरकारी ढुकुटीबाट पेन्सन खाईरहेकाहरू, प्रधानमन्त्री, मन्त्री भएर सरकारी तलब भत्ता र सेवा सुविधा खाइरहेकाहरूको पनि उमेदवारी खारेजीको माग उठन थालेको छ । राजनीति सेवा हो भन्ने, अनी प्रधानमन्त्री मन्त्री र राज्यमन्त्रीहरूले सरकारी तलब खाने, सरकारी गाडी प्रयोग गरिराख्ने हो भने उनीहरूको पनि उमेदवारी खारेज हुनुपर्ने हो बरिष्ठ अधिवक्ता राजेन्द्र साउद भन्छन्।राजनीति सेवा हो भने तलब भत्ता किन खाने? सेवाको काममा सुविधाको कल्पना हुँदैन। निर्वाचन लडने मन्त्रीहरूले पदमा बसिराखे पनि सरकारी ढुकुटीको पारि श्रमिक खान पाउँदैन, यसमा आवाज उठनु स्वभाविक हो बरिष्ठ अधिवक्ता साउदले भने। उनले थपे ल मानौं, अर्को नबन्दा सम्म कार्यपालिका विघटन गर्न पाइँदैन, कार्यपालिका भनेको पद हो, तर सेवा सुविधा त बन्द हुुनुपरेन, खै त प्रधानमन्त्री, मन्त्रीहरूको सेवा सुविधा बन्द भएको ? उनले प्रश्न गरे। अहिले अनुकुल हुनेले जे पनि गर्न पाउने, अनुकुल नहुनेले केही नगर्न पाउने भन्ने हुन्छ ? अर्का वरिष्ठ अधिवक्ता प्रयागराज भट्टको विचारमा पनि लाभको पद भनेपछि सरकारी तलब सेवा सुविधा उपभोग गर्ने सबैमा लागु हुनुपर्ने बताउछन्।"
"मतदाता : धेरै मोरङ, थोरै मनाङमा","मंसिर ४ मा हुने निर्वाचनका लागि सबैभन्दा धेरै मतदाता मोरङ जिल्लामा छन्। यहाँका ६ वटा निर्वाचन क्षेत्रमा ७ लाख ३५ हजार ५ सय २५ मतदाताले मतदान गर्दैछन्। प्रदेश १ मा पर्ने यो जिल्लामा १२ वटा प्रदेश निर्वाचन क्षेत्र छन्। यहाँ ३ सय ६ वटा मतदानस्थल र ८ सय ३९ वटा मतदानकेन्द्र छन्। दोस्रो धेरै मतदाता पनि प्रदेश १ कै झापामा छन्। यहाँ ६ लाख ६३ हजार ३ सय ११ मतदाता छन्। ५ वटा निर्वाचन क्षेत्र र १० वटा प्रदेश निर्वाचन क्षेत्र रहेको झापामा २ सय ८५ वटा मतदानस्थल र ७ सय ६६ वटा मतदानकेन्द्र छन्। त्यस्तै धेरै मतदाता हुने तेस्रो जिल्ला काठमाडौं हो । यहाँ ६ लाख ५२ हजार १ सय २६ मतदाता छन्। काठमाडौंलाई १० निर्वाचन क्षेत्र र २० प्रदेश निर्वाचन क्षेत्रमा विभाजन गरिएको छ । यहाँ ३ सय २० वटा मतदानस्थल र ७ सय ६७ वटा मतदानकेन्द्र छन्। त्यस्तै ५ निर्वाचन क्षेत्र रहेको रुपन्देहीमा ६ लाख ३८ हजार मतदाता छन्। मतदाताको दृष्टिले यो जिल्ला चौथो शीर्ष स्थानमा छ । पाँचौं शीर्षस्थानमा सुनसरी जिल्ला पर्छ । यहाँ पाँचलाख ४४ हजार ९ सय ४१ जना मतदाता छन्। सुदूरपश्चिम प्रदेशको कैलाली जिल्ला पनि मतदाता संख्याका दृष्टिले अग्रस्थानमा पर्न आउँछ । ५ निर्वाचन क्षेत्र र १० प्रदेश निर्वाचन क्षेत्र रहेको यहाँ ५ लाख ३५ हजार ५ सय १२ मतदाता छन्। मधेश प्रदेशअन्तर्गत पर्ने सर्लाही जिल्ला पनि मतदाता धेरै रहेको जिल्लाको शीर्ष १० भित्र पर्छ । ४ वटा निर्वाचन क्षेत्र र ८ वटा प्रदेश निर्वाचन क्षेत्र रहेको यहाँ चारलाख ७९ हजार ३८ जना मतदाता छन्। धेरै मतदाताका दृष्टिले आठौं नम्बरमा पर्न आउँछ, धनुषा । यहाँ ४ लाख ७४ हजार मतदाता छन्। त्यस्तै नवौँ नंबरमा पर्ने सिराहा जिल्लामा चारलाख २२ हजार र १०र्औं नम्बरमा पर्ने सप्तरी जिल्लामा चारलाख १८ हजार मतदाता छन्। त्यस्तै सबैभन्दा कम मतदाता मनाङ जिल्लामा छन्। यहाँ जम्मा ६ हजार ७ सय ७९ जना मतदाता छन्। गण्डकी प्रदेशअन्तर्गत पर्ने यहाँ एउटा मात्र निर्वाचन क्षेत्र र दुइटा प्रदेश निर्वाचन क्षेत्र छन्। मनाङमा जम्मा २८ वटा मतदानकेन्द्र छन्। सबैभन्दा कम मतदाता रहेको सूचीमा पर्ने दोस्रो जिल्ला पनि गण्डकी प्रदेशकै मुस्ताङ हो । यहाँ जम्मा १० हजार ९ सय ५७ जना मतदाता छन्। जम्मा ३९ वटा मतदानकेन्द्र रहेको यहाँ एउटा निर्वाचन क्षेत्र र दुइटा प्रदेश निर्वाचन क्षेत्र छन्। सबैभन्दा कम मतदाता रहेको सूचीको तेस्रो नम्बरमा डोल्पा जिल्ला पर्छ । कर्णाली प्रदेशमा पर्ने यहाँ २२ हजार ७ सय ७४ जना मतदाता छन्। यहाँ ६६ वटा मात्र मतदान केन्द्र निर्धारण गरिएको छ ।त्यस्तै लुम्बिनी प्रदेशको रुकुमपूर्व पनि कम मतदाता पर्ने जिल्लाहरूमध्येका पर्छ । यहाँ ३४ हजार १ सय १२ जना मतदाता छन्। कर्णाली प्रदेशकै हुम्ला पनि कम मतदाता रहेको जिल्लामा पर्छ । यहाँ ३२ हजार ८ सय ५७ मतदाता छन्। कर्णाली प्रदेशकै मुगु, जुम्ला, र कालीकोट पनि सबैभन्दा कम मतदाता रहेको जिल्लाको सूचीमा पर्छन्। मुगुमा ३५ हजार ४ सय ८५ जना, जुम्लामा ६८ हजार ६ सय ३८ र कालीकोटमा ८० हजार ४ सय २४ मतदाता छन्। बागमती प्रदेशको रसुवा र प्रदेश नं १ को तेह्रथुम पनि कम मतदाता रहेका जिल्लाअन्तर्गत पर्छन्। रसुवामा ३९ हजार ४ सय ५९ र तेह्रथुममा ७१ हजार ९ सय ३३ मतदाता छन्।"
निर्वाचनमा ४ लाख सुरक्षा जनशक्ति,"शान्तिपुुर्ण वातावरणमा निर्वाचन सम्पन्न गराउन देशैभरि ठुलो संख्यामा सुरक्षाकर्मी परिचालनको तयारी रहेको नेपाल प्रहरीले जनाएको छ। आगामी निर्वाचनलाई दृष्टिगत गर्दै सातवटै प्रदेशमा १ लाख ८६ हजार ६९३ जना सुरक्षा जनशक्ति परिचालनको तयारी रहेको प्रहरीले जनाएको हो। एकीकृत सुरक्षा योजना बमोजिम नेपाल प्रहरीसँगै १ लाख १५ हजारको संख्यामा म्यादी प्रहरी समेत परिचालन गर्ने योजना रहेको बताईएको छ। जसअन्तर्गत प्रदेश १ मा १९ हजार ९६३, मधेश प्रदेशमा २३ हजार ७७१, बागमतीमा १९ हजार ६७८, गण्डकीमा १२ हजार ३४०, लुम्बिनीमा १८ हजार ६११, कर्णालीमा ९ हजार ७८ र सुदुरपश्चिम प्रदेशमा ११ हजार ५५९ जना म्यादी प्रहरी परिचालनको पूर्वतयारी रहेको नेपाल प्रहरीका प्रवक्ता प्रहरी नायब महानिरीक्षक टेक प्रसाद राईले बताए। उनले सुरक्षा संवेदनशीलताको आधारमा विभिन्न मतदान केन्द्रमा प्रहरी जनशक्ति खटाईने जानकारी दिए। उनले भने, प्रहरीको टोलीले मतदान केन्द्रको सुरक्षाका साथै संवेदनशील भनी पहिचान गरिएका क्षेत्रहरूमा आवश्यक निगरानी र कडाई गर्नेछन्। त्यसका लागि निर्वाचन सेल र कमाण्ड पोस्ट समेत गठन गरिएको छ। मंसिर ४ मा हुने निर्वाचनलाई भयरहित र शान्तिपुर्ण वातावरणमा सम्पन्न गराउन नेपाली सेनाको हवाई गस्तीको पनि प्रबन्ध मिलाईएको प्रहरीले जनाएको छ। भौगोलिक रुपमा विकट, सञ्चारप्रविधिको सहज पहुँच नभएको र भारतसँग सीमाना जोडिएका स्थानीय तहका मतदान स्थलहरूलाई प्रहरीले विगतमा घटेका विभिन्न घटनाहरूको आधारमा अति संवेदनशील, संवेदनशील र सामान्य भनी पहिचान गरेको छ। ७७ वटै जिल्लाका २२ हजार २२७ मतदान केन्द्रमध्ये ३०६५ मतदान केन्द्रलाई प्रहरीले अति संवेदनशील र ४ हजार ४७८ मतदान केन्द्रलाई संवेदनशील भनी पहिचान गरेको छ। बाँकी रहेका अन्य सबै मतदान केन्द्र प्रहरीको सामान्यको सुचीमा छ। अति संवेदनशील भनी पहिचान गरिएका मतदान केन्द्रमा बाक्लो संख्या सुरक्षा जनशक्ति परिचालन र हवाई गस्तीको समेत प्रबन्ध मिलाईएको नेपाल प्रहरीका प्रवक्ता प्रहरी नायब महानिरिक्षक टेक प्रसाद राईले बताए। मतदान केन्द्र्रमा हुन सक्ने अवाञ्छित तथा उच्छृङ्खल गतिविधि नियन्त्रणका निम्त्ति सादा पोशाकमा पनि प्रहरी परिचालन गरिने उनले जानकारी दिए। निर्वाचनलाई दृष्टिगत गर्दै नेपाली सेनाले पनि ७५ हजारको संख्यामा सुरक्षा जनशक्ति परिचालन गर्ने तयारी रहेको जनाएको छ। ७७ वटै जिल्लामा हवाई, पैदल, मोबायल र रिजर्ब गस्ती गरि सो संख्यामा सुरक्षा जनशक्ति परिचालनको गरिने नेपाली सेनाले जानकारी दिएको छ। नेपाली सेनाका सुचना अधिकारी सहायक रथी नारायण सिलवालका अनुसार सुरक्षा संवेदनशीलता बिश्लेषणको आधारमा निश्चित क्षेत्रमा हवाई गस्तीको समेत प्रबन्ध मिलाईएको छ। प्रदेश अनुसार हवाई गस्ती गर्न सकिदैन। त्यसका लागि निश्चित क्षेत्र विभाजन गरिएको छ, उनले भने, इटहरी, सुर्खेत र काठमाडौंबाट त्यसको व्यवस्थापन मिलाईएको छ। कारागार र विमानस्थल सुरक्षाको जिम्मेवारी पनि सेना र सशस्त्रले नै हेर्नुपर्ने भएकाले सोही अनुरुप व्यवस्थापन मिलाईएको छ। यसबाहेक निर्वाचनको दौरान आवश्यक परेको खण्डमा जिल्लाको जुनसुकै ठाउँमा ३० मिनेटभित्र पहुँच पुग्नसक्ने गरि आवश्यक प्रबन्ध समेत मिलाईएको नेपाली सेनाले जनाएको छ। निर्वाचनलाई लक्षित गर्दै सेनासँगै सशस्त्र प्रहरीले पनि ३५ हजारको हाराहारीमा सुरक्षा जनशक्ति परिचालन गर्नेछ। सशस्त्र प्रहरीका प्रवक्ता वरिष्ठ उपरीक्षक पुरुषोत्तम थापाका अनुसार निर्वाचनलाई दृष्टिगत गर्दै देशभरि ३४ हजार ८३८ जना सशस्त्र प्रहरी परिचालनको प्रबन्ध मिलाईएको छ। सशस्त्रलाई मुख्य निर्वाचन अधिकृत, निर्वाचन अधिकृत र जिल्ला निर्वाचन कार्यालयको सुरक्षाको मुख्य जिम्मेवारी प्राप्त भएकाले सोही अनुरुप विभिन्न टोलीहरू परिचालनको तयारी रहेको प्रवक्ता थापाले बताए। हाल प्रत्येक निर्वाचन केन्द्रमा डिएसपीको कमाण्डमा प्रहरीहरू खटाईसकिएको उनले जानकारी दिए। उनले भने, हामीले मोबायल, स्ट्राईकिङ र रिजर्भ टोलीहरू परिचालन गरेका छौं। निर्वाचन अवधिभर अत्यावश्यक बाहेकको अवस्थामा ओहोरदोहोर गर्न नपाईने गरी मंसिर २ गतेदेखि अन्तराष्ट्रिय सीमाना सिल गर्ने तयारी सरकारले गरेको छ।"
प्रतिमतदाता खर्च बढेको बढ्यै,"काठमाडौं : २०४८ सालको आमनिर्वाचनमा प्रतिमतदाता खर्च करिब १० रुपैयाँ थियो। त्यति बेला १ करोड ११ लाख ९१ हजार ७ सय ७७ मतदाता थिए। त्यसयता भने खर्च ह्वात्तै बढेको तथ्यांकले देखाएको छ। २०७४ सालको आमनिर्वाचनसम्म आइपुग्दा प्रतिमतदाता खर्च ५ सय ५ रुपैयाँ पुगेको थियो। २०४८ र २०७४ का दुवै चुनावमा मतदाताको संख्यामा भने त्यति फरक थिएन। आसन्न निर्वाचनमा मतदाता १ करोड ७९ लाख ८८ हजार ५ सय १७ जना पुगेका छन्। यसपटक १० अर्ब खर्च गर्न अर्थ मन्त्रालयले निर्वाचन आयोगलाई अख्तियारी दिएको छ। हरेक निर्वाचनमा मतदान सुरु हुनुदेखि मतदान सम्पन्न गर्न र नतिजा प्रकाशनसम्म गरिने खर्चलाई भाग गरेर प्रतिमतदाता खर्च निकालिने आयोगका सहायक प्रवक्ता ऋषिराम भुसाल बताउँछन्। मतदान केन्द्रमा हुने खर्च, मतदाता शिक्षा, कर्मचारी खटनपटनलगायत खर्चको हिसाब नै प्रतिमतदाता खर्च भएको भुसालको भनाइ छ। आयोगले गर्ने व्यवस्थापन खर्च पनि मतदाताका लागि गरिने खर्चभित्र पर्दछ। बढ्दो महँगी नै मतदाता खर्च बढ्नुको प्रमुख कारण हो। सरकारले निर्वाचन मिति समयमा घोषणा नगर्दा पनि खर्च बढ्ने गरेको छ। आयोगले नै मिति तोक्ने भए सोहीअनुसार व्यवस्थापन भई खर्च कटौती हुन्छ। इला शर्मा, पूर्वआयुक्त, निर्वाचन आयोग मतदाता संख्या धेरै फरक नआए पनि २०४८ देखि २०७४ सम्म हेर्दा प्रतिमतदाता खर्च भने ५ हजार प्रतिशतले बढेको छ। २०७४ मा कुल मतदाता १ करोड ५४ थिए। २०४८ देखि २०७४ मा मतदाता संख्यामा भने ३९ प्रतिशत वृद्धि देखिन्छ। संविधानसभाको पहिलो निर्वाचनमा सबैभन्दा धेरै १ करोड ७६ लाख मतदाता थिए। तर सो समयमा प्रतिमतदाता खर्च भने १ सय ५९ रुपैयाँ थियो। अर्को संविधानसभा निर्वाचनमा मतदाता संख्या घटेर १ करोड २१ लाख भए पनि मतदाता खर्च भने ४ सय रुपैयाँ पुग्यो। २५ वर्षको अन्तरालमा बढ्दो महँगी नै खर्च बढ्नुको प्रमुख कारण भएको पूर्वनिर्वाचन आयुक्त ईला शर्मा बताउँछिन्। निर्वाचन व्यवस्थापन खर्चसमेत बढ्दा यसको भार मतदाता खर्चमा परेको भुसालको भनाइ छ। उनका अनुसार निर्वाचन व्यवस्थापन सामग्री आयात गर्नुपर्ने बाध्यता छ। आयात गर्न अमेरिकी डलर खचिर्नुपर्ने हुन्छ। डलरको तुलनामा नेपाली रुपैयाँ कमजोर हुँदा पनि निर्वाचन र प्रतिमतदाता खर्च बढेको हो। सरकारले निर्वाचन मिति समयमा घोषणा नगर्दा पनि खर्च बढेको दाबी ईला शर्मा गर्छिन्। आयोगले नै मिति तोक्ने भए सोहीअनुसार व्यवस्थापन भई खर्च कटौती हुने उनको तर्क छ। छोटो समयमा निर्वाचन गराउनुपर्ने भए पनि सार्वजनिक खरिद ऐनको दफा २८ अनुसार टेन्डरबिना नै खरिदको विशेष व्यवस्था गरिएको छ। यसकारण बिनाप्रतिस्पर्धा र छोटो समयमा सस्तो सामान खरिद गर्न नपाउने शर्मा बताउँछिन्।आयोगले करोडौंका सामान खरिद गर्नुपर्ने हुँदा खर्च बढेको हो। यस्तै, अघिल्ला निर्वाचनमा खरिद गरेका सामग्रीको जतन नगर्दा पनि फजुल खर्चसमेत बढ्दै गएको छ। दोहोर्याएर प्रयोग गर्न मिल्ने सामग्री जतन गर्न सके यसले निर्वाचन र मतदाता खर्चमा कटौती हुने देखिन्छ। निर्वाचनमा समयअनुसार प्रविधिको प्रयोग हुन सकेको देखिँदैन। यसले गर्दा समय लम्बिने र खर्च बढ्ने गरेको छ। खर्च बढाउनेभन्दा पनि आवश्यक खर्च गरी व्यवस्थित निर्वाचन गराउन आयोगले ध्यान दिएको जनाइएको छ।"
किन चल्न दिइँदैन मतदानका दिन गाडी ?,"२०७४ असारको स्थानीय तहको निर्वाचनमा मतदानको अघिल्लो रातभर पानी पर्यो। बुटवलका कतिपय मतदान केन्द्र डुवानमा परे। बुटवल उपमहानगरपालिका११ को मतदान केन्द्र थियो, लुम्बिनी बाणिज्य क्याम्पस देविनगर। मतदान केन्द्रको ठीक पारीतर्फ बुद्धनगरमा वडाका आधा मतदाता छन्। रातभर पानी परेपछि तिनाउमा बाढी उर्लियो। विहान ७ बजेदेखि मतदान केन्द्रमा मतदान सुरु भयो। तर, नदीपारिका मतदाता अन्योलमा परे। निर्वाचन आयोगले मतदानका दिन सवारीसाधन सञ्चालनमा रोक लगाउँदै आएको छ। यसले सयौं मतदाता प्रभावित हुने गरेका छन्। मतदानका दिन गाडी रोक्नुको अर्थ सुरक्षा रहेको बताउने गरिन्छ। विगतमा एक स्थानबाट अर्काे स्थानमा पुगेर मत खसाल्छन कि भन्ने चिन्ता थियो। तर, अहिले यी समस्या हटेका छन्। विगतका वर्षहरूमा मतदाता परिचयपत्र थिएनन्। मतदाताले यताउता गरेर मतदान गर्नसक्ने जोखिम हुन्थ्यो। अहिले फोटोसहितको मतदाता परिचयपत्र कायम रहेको छ। मतदान केन्द्रमासमेत रंगीन मतदाता सूचि राखिएका हुन्छन्। राजनीतिक दल मात्रै नभइ निर्वाचन कर्मचारीले ती सबै रुजु गर्छन्। यसरी निर्वाचनमा पारदर्शिता कायम भइरहदा पनि सवारीसाधन सञ्चालनमा भने रोक लगाउने कार्य निरन्तर चलिरहेको छ।यही मंसिर ४ गते हुने प्रतिनिधिसभा र प्रदेशसभा निर्वाचनमा आयोगले सवारी साधन सञ्चालन हुने बताएको थियो। तर, बुधबार मात्रै प्रमुख निर्वाचन आयुक्त दिनेककुमार थपलियाले सवारीसाधन चलाउन नहुने सुझाव आएको बताएका छन्। गृह मन्त्रालयले छलफलबाट सवारीसाधन सञ्चालन गर्न नहुने सुझाव आएको उनले बताए। आयोगले यसअघि सवारीसाधन चल्न दिने तयारी गरेको थियो। निजी गाडी नभइ छोटो दूरीका सार्वजनिक सवारीसाधन चलाउन सकिने योजनामा आयोग रहेको थियो। गृहको सुझावपछि भने आयोगले यस विषयमा निर्णय भने गरिसकेको छैन। सुरक्षाको कारण देखाउँदै मतदानका दिन सवारीसाधन सञ्चालन रोकिँदै आएको छ। यो परम्पराकै रुपमा विकास भइरहेको छ। मतदानका बेला उम्मेदवार, निर्वाचनसम्बन्धी सवारीसाधन, सुरक्षा निकाय, पर्यवेक्षक, सञ्चारकर्मीलाई मात्रै सवारीसाधन सञ्चालन गर्न दिइँदै आएको छ। यस्तो अनुमति निर्वाचन कार्यालय तथा जिल्ला प्रशासनले गर्ने गरेका छन्। निर्वाचन ऐन २०७३ मा अनुमतिविना सवारीसाधन सञ्चालन गर्नुलाई कसुर नै मानिएको छ। तर, ऐनले मतदानका दिन सवारीसाधन चलाउन नपाइने भन्ने किटान गरेको छैन। प्रचार प्रसारका क्रममा अनुमति लिएर मात्रै सवारीसाधन सञ्चालन गर्नुपर्ने भनिएको छ। निर्वाचन ऐनको दफा २५ को उपदफा (१)मा निर्वाचन प्रचार प्रसारका सिलसिलामा कुनै राजनीतिक दल वा उम्मेदवार वा निर्वाचन प्रतिनिधि वा अन्य कुनै व्यक्तिले आयोगले तोकेको संख्याभन्दा बढी र आयोग वा निर्वाचन अधिकृतले अनुमति दिएको बाहेक अन्य सवारीसाधन प्रयोग गर्न वा गराउन हुँदैन भनिएको छ। उपदफा विपरीतको कार्य गर्नेलाई आयोग, निर्वाचन अधिकृत वा अनुगमनकर्ताले २५ हजार रुपैयाँसम्म जरिवाना गर्न सक्ने व्यवस्था छ। राजनीतिक दलका उम्मेद्वारहरूले भने डमी (स्वतन्त्र) उम्मेदवार उठाएर प्रचार प्रसारमा गाडी प्रयोग गर्ने गरेका छन्। निर्वाचनका बेला ४८ घण्टा अघिदेखि सीमा नाकाको आवतजावतसमेत बन्द गर्ने गरिएको छ।विकसित मुलुकहरूमा भने निर्वाचनका बेला सवारीसाधन बन्द नहुने गरेको जानकारहरू बताँउछन्। सुरक्षाका दृष्टिकोणबाट यातायातका साधन बन्द गरिएको हो भने पुनर्विचार गर्नुपर्ने आवाज उठ्ने गरेको छ। पहाडी तथा हिमाली क्षेत्रमा मतदानकै लागि दिनभर हिँड्नुपर्ने बाध्यता छ। तराइकै जिल्लामासमेत ४ घण्टा हिँडेर मात्रै मतदान केन्द्र पुगिन्छ। बुटवल१२ ज्यामिरेका ६ घरका मतदाता ३ घण्टा हिँडेर मात्रै मतदान केन्द्रमा पुग्छन्। अर्घाखाँचीका धेरै मतदान केन्द्रका मतदाताले २ घण्टाभन्दा बढी हिँड्नुपर्ने बाध्यता छ। फैलिएको शितगंगा नगरपालिकाका मतदान केन्द्रहरू टाढा हुने र गाडी नचल्दा निर्वाचनमा मतादाताले सास्ती खेप्नु परेको हो।"
विश्व चुनाव इतिहास,"करिब ५०८ ईसापूर्वदेखि नै प्राचीन ग्रीसले प्रारम्भिक प्रजातन्त्र लागू गरेको इतिहास छ। ग्रीकहरूले कसैलाई हटाउनका लागि चुनाव गर्थे। पुरुष जमिन्दारहरूले मात्र मत हाल्न पाउँथे। उनीहरूले प्रत्येक वर्ष त्यस्ता राजनीतिक नेता वा उम्मेदवारहरूलाई भोट दिन्थे, जसलाई आगामी १० वर्षका लागि निर्वासित गर्न चाहन्थे। त्यतिबेलाका मतपत्र भनेका टुटेफुटेका भाँडाहरू थिए। मतदाताले तिनै फुटेका भाँडामा आफ्नो भोट दिन चाहेका व्यक्तिको नाम लेख्थे। कुनै पनि उम्मेदवारले ६ हजारभन्दा बढी मत ल्यायो भने तीनैमध्येबाट सबैभन्दा धेरै ल्याउने व्यक्ति निर्वासित हुनुपथ्र्यो। तर ६ हजारभन्दा कम मत ल्याउनेले निर्वासित हुनु पर्दैनथ्यो। त्यतिबेला पुरुष जमिन्दार मात्र मतदाता हुन पाउने भएकाले, मतदाता संख्या अत्यन्त न्यून हुन्थ्यो। त्यसैले अत्यधिक अलोकप्रिय नेतामात्र निर्वासनमा पर्थे। अन्यले निर्वासित हुनुपर्दैन थियो। १३औं शताब्दीमा भेनिस राज्यले ४० सदस्यहरू समेटिएको एक अधिकार सम्पन्न परिषद् बनायो। भेनिसहरूले अनुमोदन मतदान लागू गरे। यस प्रकारको मतदानमा मतदाताहरूले आफूले स्विकारेका उम्मेदवारलाई मात्र एक भोट दिन्थे। आफूलाई स्विकारे नहुनेलाई कुनै पनि मत दिँदैनथिए। सबैभन्दा बढी मतदातालाई स्वीकार्य हुने व्यक्ति नै विजेता बन्थे। त्यसैगरी पुरातन एथेन्स र रोममा पोप र पवित्र रोमन सम्राट्हरूको चयनका लागि चुनाव गरिन्थ्यो। तर समकालीन विश्वमा १७औं शताब्दीमा युरोप र उत्तर अमेरिकाबाट चुनावको उत्पत्ति भएको मानिन्छ। त्यस अवधिमा मध्ययुगको प्रतिनिधिमूलक विशेषताको समग्र धारणा अधिक व्यक्तिवादी अवधारणामा परिणत भएको पाइन्छ। यसले व्यक्तिलाई गणना गर्ने एउटा महत्त्वपूर्ण एकाइ बनायो। पश्चिमी युरोप र उत्तर अमेरिकाभरि, सन् १९२० सम्म करिब सबै ठाउँमा वयस्क पुरुषको मताधिकार सुनिश्चित गरिएको थियो। यद्यपि महिला मताधिकार धेरै पछिसम्म स्थापित भएको थिएन। बेलायतमा सन् १९२८, फ्रान्समा सन् १९४४मा, बेल्जियममा सन् १९४९मा र स्विट्जरल्यान्डमा सन् १९७१ मा मात्र महिलाले मतदानका लागि समान अधिकार पाएका थिए। विश्वव्यापी मताधिकारअन्तर्गत प्रतिस्पर्धात्मक निर्वाचन लोकतन्त्रको परिभाषित विशेषताहरूमध्ये एक हो। विश्वव्यापी मताधिकार प्रतिस्पर्धात्मक चुनावी राजनीतिको आवश्यक सर्त भने होइन। स्वतन्त्र चुनाव भएका धेरै देशहरूमा ठूलो संख्यामा नागरिकहरूले मतदान गर्दैनन्। स्विट्जरल्यान्ड, संयुक्त राज्य अमेरिकालगायतका मुलुकमा धेरैजसो चुनावमा आधाभन्दा कम मतदाताले मात्र मतदान गर्छन्। १८औं शताब्दीमा, राजनीतिक क्षेत्रको पहुँच ठूलो मात्रामा कुलिन वर्गको सदस्यतामा निर्भर रह्यो। चुनावमा सहभागिता मुख्यतया स्थानीय चलन र व्यवस्थाद्वारा निर्देशित थियो। यद्यपि अमेरिकी र फ्रान्सेली दुवै क्रान्तिहरूले प्रत्येक नागरिकलाई औपचारिक रूपमा एकअर्काका बराबर घोषित गरे। मत, अति कमको स्वामित्वमा रहेको राजनीतिक शक्तिको साधन बन्न पुग्यो। प्रथम विश्वयुद्ध अघि अस्ट्रिया र प्रुसिया दुवैमा तीन वर्गका मतहरू थिए। यसले माथिल्ला तहका व्यक्तिका हातमा चुनावी शक्ति केन्द्रित गर्यो। संयुक्त राज्य अमेरिकामा सन् १९६५ मा मतदान अधिकार ऐन पारित नभएसम्म, कानुनी अवरोधहरू र धम्कीले अधिकांश अफ्रिकी अमेरिकीहरूलाई प्रभावकारी रूपमा मतदान गर्नबाट वञ्चित गरेको थियो। स्विट्जरल्यान्ड, संयुक्त राज्य अमेरिकालगायतका मुलुकमा धेरैजसो चुनावमा आधाभन्दा कम मतदाताले मात्र मतदान गर्छन्। १९औं र २०औं शताब्दीमा, पश्चिमी युरोपमा प्रतिस्पर्धात्मक आम निर्वाचनको बढ्दो प्रयोग हुन थाल्यो। त्यस क्षेत्रमा रहेका देशहरूका विविधतालाई संस्थागत गर्ने यसको उद्देश्य थियो। यद्यपि, दोस्रो विश्वयुद्धको अन्त्यदेखि १९८९९० सम्मको अवधिमा पूर्वी युरोप र सोभियत संघको एकदलीय कम्युनिस्ट शासनअन्तर्गत आम निर्वाचनको फरक उद्देश्य र परिणामहरू आए। सरकारहरूले चुनाव गराए। तर ती चुनावहरू प्रतिस्पर्धात्मक थिएनन्। मतदातासँग सामान्यतया आधिकारिक उम्मेद्ववारको पक्षमा वा विपक्षमा मतदान गर्ने विकल्प थियो। वास्तवमा, यी देशहरूमा निर्वाचनहरू १९औं शताब्दीको नेपोलियन जनमत संग्रह जस्तै थिए। तिनका उद्देश्य जनताको विविधताभन्दा एकता प्रदर्शन गर्नु थियो। पूर्वी युरोपमा मतपत्रमा उम्मेदवारको नाम काटेर आफ्नो असहमति प्रस्तुत गर्ने गरिन्थ्यो। सन् १९८९ अघि सोभियत संघका लाखौं नागरिकले प्रत्येक चुनावमा यस्तै गरेका थिए। यद्यपि, यी देशहरूमा गोप्य मतदान नभएकाले यस्तो अभ्यासले प्रतिशोध निम्ताएको थियो। पूर्वी युरोपका सबै मतदानले सोभियत मोडेललाई भने पछ्याएनन्। अफ्रिकामा सार्वभौमिक मताधिकारमा आधारित प्रतिस्पर्धात्मक मतदानहरू तीन भिन्न समयमा भएका थिए। सन् १९५० र ६० को दशकमा धेरै देशहरूले उपनिवेशीकरण पछि चुनाव गरे। यद्यपि बोत्सवाना र गाम्बियाबाहेकका अधिकांश मुलुकमा शासन व्यवस्था अधिनायकवादतर्फ फर्किए। सन् १९७० को दशकको उत्तरार्धमा, सैन्य तानाशाहीहरू भंग भएका केही देशहरूमा थोरै संख्यामा भए पनि चुनाव गराइए। सन् १९९० को प्रारम्भमा शीतयुद्धको अन्त्य भएपछि बेनिन, माली, दक्षिण अफ्रिका र जाम्बियालगायत एक दर्जनभन्दा बढी अफ्रिकी देशहरूमा लोकतन्त्रीकरण र प्रतिस्पर्धात्मक चुनावहरू भए। ल्याटिन अमेरिकामा पनि चरणबद्ध रूपमा प्रतिस्पर्धात्मक चुनावहरू भए। सन् १८२८ पछि अर्जेन्टिना, चिली, कोलम्बिया र उरुग्वेमा निर्वाचन सम्पन्न भए। यद्यपि चिलीबाहेक सबै अधिनायकवादमा फर्किए। थप केही देशहरूले करिब १९४३ देखि १९६२ सम्मको अवधिमा निर्वाचन गराए। यद्यपि फेरि पनि धेरैले लोकतान्त्रिक सरकारहरू कायम राखेनन्। १९७० दशकको मध्य अवधिमा, ल्याटिन अमेरिकाका अधिकांश भागहरूमा प्रतिस्पर्धात्मक चुनावहरू विस्तारै सुरु गरिए। निर्वाचनको विकास क्रमको कुरा गर्दा म्याग्नाकार्टा घोषणापत्र, सन् १२१५ लाई निर्वाचनको आधार बिन्दुको रूपमा लिन सकिन्छ। त्यसपछि बेलायतमा अधिकारको याचिकापत्र १६२८, अधिकारको बडापत्र १६८९, बन्दी प्रत्यक्षीकरण ऐन १६७९ आदि उल्लेखनीय छन्। सन् १६८८ मा बेलायतको गौरवमय क्रान्तिको सफलतापछि अधिकारको बडापत्र १६८९ को घोषणा गरिएको हो। यसको घोषणापछि नै एकजना बालिग नागरिकले आफ्नो विचार र अभिव्यक्तिको स्वतन्त्रता प्रकट गर्न पाउने व्यवस्था भएको हो। सन् १७८९ मा जारी भएको अमेरिकी संविधान संसारकै पहिलो लिखित संविधान हो। यसमा मौलिक अधिकारको व्यवस्था नभएकोमा ठूलो आलोचना भयो। सन् १७९१ मा संविधानमा संशोधन गरी बिल अफ राइट्सलाई समावेश गरियो। मानव अधिकारको विकासमा यो पनि ठूलो पाइला थियो। फ्रान्सेली क्रान्तिको सफलतापछि सन् १७८९ मा गरिएको द फ्रेन्च डिक्लेरेसन अफ राइट्स अफ म्यान एन्ड सिटिजनको घोषणाले मानव अधिकारलाई आधारभूत अधिकारको रूपमा ग्रहण गरेको थियो। त्यसपछि जुन जुन देशमा नागरिक आन्दोलनहरू सफल भए, त्यहाँ संविधानमा मौलिक अधिकारको प्रत्याभूति गर्ने प्रचलन बढ्दै गए। अमेरिकी संविधानको १९औं संशोधनले महिलालाई मतदान गर्ने अधिकार कानुनी रूपमै ग्यारेन्टी गरेको थियो। अमेरिकी कंग्रेसले सन् १९१९, जुन ४ मा त्यसलाई पारित गरेर सन् १९२० अगस्ट १८ मा अनुमोदन गरेको थियो। यो कोसेढुंगा हासिल गर्न त्यहाँका महिलाले लामो र कठिन संघर्ष गर्नुपरेको थियो। दशकौंको आन्दोलन र विरोधपछि मात्र यो सम्भव भएको थियो। १९औं शताब्दीको मध्यमा, धेरै पुस्ताका महिलाले मताधिकारका लागि कलम चलाए, मार्च गरे, पैरवी र नागरिक अवज्ञाको अभ्यास पनि गरे। सन् १८०० को सुरुमा, मतदान अधिकार प्राप्त गर्न सम्पूर्ण महिला संगठित भए। तर उनीहरूलाई आफ्नो उद्देश्य पूरा गर्न दशकौं लाग्यो। सन् १८७८ को मध्यमा संशोधनका लागि पहिलो पटक कंग्रेसमा पेस गरिएको थियो। महिलाका लागि मतदान अधिकारका थुप्रै अभियानहरू सञ्चालन गरिए। कतिले लक्ष्य प्राप्त गर्न भिन्न रणनीतिहरू अपनाए। कसैकसैले प्रत्येक राज्यमा मताधिकार ऐन पारित गर्ने रणनीति अपनाए। केहीले पुरुषमात्र मतदान गर्न पाउने कानुनलाई अदालतमा चुनौती दिए। कतिपय अधिकारवादीहरूले भने भोक हडतालसम्म गरे। विपक्षीहरूले उनीहरूलाई गाली गरे, जेल हाले र कहिलेकाहीँ शारीरिक रूपमा दुव्र्यवहारसमेत गरे। जब न्युयोर्कले सन् १९१७ मा महिला मताधिकार अपनायो, त्यहाँका राष्ट्रपति विल्सनले पनि सन् १९१८मा संशोधनलाई समर्थन गरे। बेलायतमा महिलाको मतदान अधिकारको बाटो अलि जटिल देखिन्छ। सन् १९१८ मा, बेलायती संसद्ले जनप्रतिनिधित्व ऐन पारित गर्यो। यसले महिलालाई मतदान गर्ने अधिकार दिएको थियो। तर यसमा केही सर्त राखियो। उनीहरू ३० वर्षभन्दा माथिका थिए र सम्पत्तिका लागि योग्यता पूरा गरेका थिए भने मात्र उनीहरूलाई भोट हाल्ने अनुमति दिइएको थियो। बेलायतको संसद्का अनुसार यसले देशका करिब दुई तिहाइ महिलालाई मात्र प्रतिनिधित्व गरेको थियो। जनप्रतिनिधित्व ऐनले २१ वर्षभन्दा माथिका सबै पुरुषलाई मतदान अधिकार विस्तार गरेको थियो। सन् १९२८ मा संसद्ले समान मताधिकार ऐन पारित गर्यो। यसले बेलायतमा महिलालाई पुरुष समान मताधिकार उपलब्ध गरायो। भारतमा महिला मताधिकारभारत ब्रिटिस उपनिवेश हुँदा महिलालाई मतदान गर्न आन्दोलन सुरु भयो। सन् १९२० को दशकमा केही संशोधनहरू पारित भएपछि केही महिला मतदान गर्न सक्षम भए। सन् १९४७ मा भारतले स्वतन्त्रता प्राप्त गर्यो। सन् १९५० मा भारतीय संविधान लागू भएपछि मात्रै सबै महिलाले मताधिकार प्राप्त गरेका थिए। एजेन्सीको सहयोगमा"
निर्वाचन उत्साह बढाऔं,"प्रदेशसभा, प्रतिनिधिसभा निर्वाचनका लागि अब केवल १७ दिन बाँकी छ। मंसिर ४ गते हुने निर्वाचनका लागि दल र उम्मेदवारहरू घरदैलो सकेर शुक्रबारबाट आमसभालगायत बृहत् प्रचारात्मक कार्यक्रममा होमिँदै छन्। घरदैलो अभियानकै क्रममा पनि उम्मेदवारहरूले मतदाता भेटिरहेका छन्। सामाजिक सञ्जालमा चर्को प्रचार छँदैछ। तै आम मतदाताले निर्वाचन आएको अनुभूति गरेको देखिएको छैन। निर्वाचनमा दलहरू जति उत्साहित छन्, जनता छैनन्। उम्मेदवारहरूलाई हारजितको उत्सुकता छ, जनतामा छैन। उम्मेदवारले पनि आफू के हौंला भन्ने छ। तर जनतामा कसले जिते र पो के हुन्छ भन्ने भावना बढ्दै गएको छ। लोकतान्त्रिक प्रणालीमा निर्वाचनप्रति नै जनताको उदासीनता घातक हुन्छ। २०७४ को स्थानीय तह निर्वाचनमा भन्दा कम मत सोही वर्ष मंसिरमा भएको प्रदेशसभा, प्रतिनिधिसभा निर्वाचनमा खसेको थियो। स्थानीय तह निर्वाचनमा ७४ प्रतिशत मत खसेको थियो भने त्यसपछिको प्रतिनिधिसभा, प्रदेश सभा निर्वाचनमा ७० प्रतिशतभन्दा कम मतदाता सहभागी भए। झन् २०७९ मा आएर त पाँच वर्षको स्थानीय निर्वाचनको दाँजोमा कम मतदान भयो। यो वर्ष वैशाखको स्थानीय तहमा ६४ प्रतिशत मतदान भयो। त्यस हिसाबले आउँदो मंसिर ४ गते झन् कम मतदान हुने हो कि भन्ने चिन्ता स्वाभाविक देखिन्छ। त्यसमाथि निर्वाचन आयोगले यसपालि मतदाता शिक्षाको कार्यक्रम गरेको देखिन्न। निर्वाचन जनताका लागि हो। जनताका प्रतिनिधि चुन्ने माध्यम निर्वाचनबाहेक छैन। आफ्ना प्रतिनिधि आफैं चुन्ने अवसर पाउँदा पनि जनता चुपचाप हुन्छन् भने त्यसको कुनै अर्थ हुनुपर्छ। सामान्य विश्लेषण के गरिएको छ भने जनतामा राजनीतिप्रति चरम वितृष्णा पैदा भएको छ। दलहरूका उम्मेदवार जसलाई छाने पनि कमसलै पर्ने पनि जनताले देखेको हुनुपर्छ। हुन पनि मुख्य दलहरूले न आफंैले आकर्षक उम्मेदवार दिन सकेका छन्, न एजेन्डा र विकल्पमा पनि खास दम जनताले नदेखेको प्रतीत हुन्छ। नयाँ संविधान बनेपछि २०७४ सालमा भएका निर्वाचनपछि जनअपेक्षा ह्वात्तै चुलिएको थियो। त्यो किन पनि भने राजनीतिक अस्थिरता अन्त्य भएको मानिएको थियो र त्यसपछिको बाटो आर्थिक समृद्धिकै हुनेछ भन्ने विश्वास थियो। गएका पाँच वर्ष दलहरूले बित्थामा बिताए भन्ने जनतामा परेको सत्य हो। तथ्य पनि त्यो जनविश्वासभन्दा बिल्कुल फरक छैन। पाँच वर्ष स्थानीय तहहरू नमुना बनेका उदाहरण कमै भए। संघीय संसद् दुईदुई पटक विघटन भयो। झन्डै दुई तिहाइको सरकार पनि टिक्न सकेनमात्रै होइन, दलहरूमा यतिसम्म फोहोरी खेल देखिएको कि फुट्न र विपरीत गन्तव्यकालाई सहयात्री बनाउन पनि पछि परेनन्। आफ्नै सरकार ढाल्ने र अरूसँग चोचोमोचो जोड्ने र राजनीतिलाई सिद्धान्त, आस्था, निष्ठा र आदर्शभन्दा बेग्लै बनाउने प्रयत्नहरू भए। प्रदेश सरकारहरूमा पनि उस्तै विकृति देखियो। भए भरका सांसदहरू मन्त्री बन्न तँछाडमछाड गरे। आलोपालो मन्त्री बन्ने गर्दा प्रदेश सरकारहरूमा मात्रै झन्डै तीन सय जना मन्त्री भए। राज्य ढुुकुटीको दोहोनमात्रै दल र तिनका नेताहरूले अर्थात् आफ्नै प्रतिनिधिले गरे भन्ने बुझाइ जनतामा बढेको पक्कै छ। यही जनबुझाइलाई ख्याल गरी दलहरूले चरित्र बदलेर निर्वाचनमा होमिनुपर्ने हो। त्यसो गर्न फेरि पनि उनीहरू चुकिसके। घोषणापत्रका नाममा कर्मकाण्डी अक्षरहरूको थुप्रै त लगाएका छन्। तिनमा जनताका विश्वास किन पनि छैन भने यसअघिका घोषणापत्र कार्यान्वयनको स्थिति चरम निराशाजनक छ। जब जनताका लागि भनिएको शासन व्यवस्थामा जनता नै उदासीन हुन्छन्, निराश हुन्छ, त्यो प्रणालीकै लागि खतरानाक हुन्छ। यो व्यवस्था नरहने दलहरूले पनि सुख पाउने छैनन्। जनताले पनि आखिर सधैं संघर्ष, त्याग र बलिदान गर्नुपरेकै छ। फेरि त्यस्तो इतिहास नदोहोरियोस्। निराशाको भुंग्रोमा पुनरुत्थानवादी शक्तिले आगो नफुकोस् भनेर यो निर्वाचनमा दलहरू थप सक्रिय हुँदै जनतामा आशा जगाउन जरुरी छ। आउँदो निर्वाचनमा मतदाताको सहभागिता वृद्धि गर्न जरुरी छ।"
किन प्रयोगमा आएन विद्युतीय मतदान ?,"निर्वाचन आयोगले पहिलो संविधानसभा निर्वाचनमा काठमाडौं१ मा पहिलोपटक विद्युतीय मेसिनको प्रयोग गरेको थियो। छिटो, सरल र सहज भएको भन्दै आयोगले त्यसलगत्तैका पाँच वटा उपनिर्वाचनमा विद्युतीय मेसिनबाटै मतदान गरायो। त्यसयता सूचना र प्रविधिको क्षेत्रमा चमत्कार नै भएको छ। हातहातमा मोबाइल र घरघरमा इन्टरनेट पुगेको छ। तर आयोग भने विद्युतीय मतदान यन्त्र प्रयोग गर्न सक्दैन। विद्युतीय मेसिन प्रयोगको झन्डै १५ वर्षपछि पनि किन आयोग कागजी प्रक्रियाबाटै मतदान गराउँदै आएको छ ? आयोग प्रवक्ता शालिग्राम शर्मा पौडेल भन्छन्, अहिले विद्युतीय मतदान मेसिनको प्रयोगबाट निर्वाचन सम्भव छैन। विद्युतीय मेसिनको विश्वसनीयता प्रमाणीकरण गर्ने ऐन, कानुन नभएकाले आयोगले विद्युतीय मेसिनबाट मतदान गराउन नसकेको हो। निर्वाचन आयुक्त रामप्रसाद भण्डारीले सरकारले बजेट दिन नसक्दा यो विद्युतीय मतदान सम्भव नभएको बताए। सरकारले बजेट दिन सक्दैन। ५०औं अर्ब लाग्छ। त्यही कारण विद्युतीय मतदान असम्भव भएको हो। पूर्वप्रमुख निर्वाचन आयुक्त डाभोजराज पोखरेलले विद्युतीय मतदान यन्त्र प्रभावकारी हुने भए पनि कार्यान्वयन हुन नसकेको बताए। उनले अन्नपूर्णसँग भने, २०६४ सालको निर्वाचनमा ६ वटा निर्वाचन क्षेत्रमा विद्युतीय मेसिनको प्रयोग भएको थियो। मान्छेले एकदम चाहेको पनि थियो। तर, निरन्तरता पाउन आउन सकेन। आयोगले आसन्न निर्वाचनमा विद्युतीय मतदान यन्त्रको प्रयोग गर्ने भए साउन मसान्तसम्म उपलब्ध गराउन सरकारलाई असार १६ गते आग्रह गरेको थियो। विद्युतीय मतदानयन्त्र तत्काल व्यवस्थापन हुन सक्ने अवस्था नभए साउन मसान्तसम्म उपलब्ध गराउन गृह मन्त्रालयमार्फत मन्त्रिपरिषद्लाई पत्र पठाए पनि मन्त्रिपरिषद्ले नीतिगत निर्णय नगर्दा समस्या भएको आयोगको भनाइ छ। विद्युतीय मतदान यन्त्रको प्रयोग तथा व्यवस्थापनबारे आयोगले समिति गठन गरेर अध्ययन गरेको थियो। आयोगले समितिको प्रतिवेदन गृहमा पठाएको थियो। स्रोतका अनुसार मन्त्रालयमार्फत प्रतिवेदन मन्त्रिपरिषद्मा पुगे पनि कार्यान्वयनमा ल्याइएन। नीति अनुसन्धान प्रतिष्ठानले नेपालमा विद्युतीय मतदान प्रणालीको प्रयोगबारे २०७७ चैतमा अध्ययन प्रतिवेदन तयार पारेको थियो। प्रतिवेदनअनुसार मतदान र मतगणना प्रक्रियामा विद्युतीय यन्त्रको प्रयोग विद्युतीय मतदान हो। मतदाताले विद्युतीय मतदान मेसिनको माध्यमले मतदान गर्ने, सोही मेसिनमा मत अभिलेख हुने र अभिलेखको प्रशोधन गरी नतिजासमेत सोही मेसिनबाट सार्वजनिक हुने भएकाले यसलाई विद्युतीय मतदान प्रणाली भनिन्छ। निर्वाचनमा विद्युतीय मतदान मेसिनको प्रयोग मूलतः मतदान गर्न र मतगणना गर्नको निमित्त गर्ने गरिन्छ। निर्वाचन व्यवस्थापन निकायद्वारा निर्माण र नियन्त्रण गरिएको वातावरणमा यस्ता यन्त्रको उपयोग हुनु वाञ्छनीय हुन्छ। यसबाहेक मत परिणामको सार्वजनिकीकरण गर्ने र घोषणा गर्ने कार्यमा पनि यस्ता यन्त्रको प्रयोग गर्न सकिन्छ। मत परिणामको वैधता परीक्षणको लागि सहज होस् भन्ने हेतुले सत्यता परीक्षणसम्बन्धी सूचना र जानकारीको उत्पादन र सम्प्रेषणको लागि पनि यस्ता यन्त्रहरूको प्रयोग गर्ने गरिन्छ। निर्वाचन आयोगका अनुसार नेपालमा पहिलो पटक संविधानसभा सदस्यको निर्वाचन २०६४ मा काठमाडौं१ मा विद्युतीय मतदान मेसिनको प्रयोग भएको थियो। यसपछि २०६५ सालमा सम्पन्न उपनिर्वाचनमा विभिन्न ६ वटा निर्वाचन क्षेत्रमा र २०७१ सालमा सम्पन्न अर्को संविधानसभा सदस्यको उपनिर्वाचनमा विभिन्न पाँच वटा निर्वाचन क्षेत्रमा गरी कुल १२ वटा निर्वाचन क्षेत्रमा विद्युतीय मतदान भएको थियो। २०६३ पुसमा भारतीय निर्वाचन आयोगका पदाधिकारीले गरेको नेपाल भ्रमणको सिलसिलामा आयोग पदाधिकारीसँग भएको भेटघाटमा विद्युतीय मतदान मेसिन प्रयोगको सिफारिस गरेको थियो। आयोगले विद्युतीय मतदान मेसिनको प्रयोगबारे राजनीतिक दलसँग परामर्श गर्यो। त्यसपछि सहरी क्षेत्रका केही मतदान केन्द्रमा नमुनाका रूपमा विद्युतीय मतदान मेसिनबाट मतदान गर्न सक्नेबारे २०६३ माघ १३ गते आयोगले सार्वजनिक जानकारी गराएको थियो। आयोगले विद्युतीय मतदान मेसिनको प्रयोग सम्बन्धमा अध्ययन गरी प्रतिवेदन पेस गर्न २०६३ फागुनमा तत्कालीन निमित्त सचिव शरदचन्द्र पौडेलको नेतृत्वमा टोली भारत पठायो। टोलीले संविधानसभा सदस्यको निर्वाचनमा केही निर्वाचन क्षेत्रमा परीक्षणका रूपमा विद्युतीय मतदान मेसिनको प्रयोग गर्न सकिने प्रतिवेदन दियो। मतदान मेसिन प्राप्त गर्न र परीक्षण गर्न लाग्ने समय, प्रशिक्षण सामग्रीको विकास, तालिम, मतदाता शिक्षा कार्यक्रम सञ्चालन गर्न लाग्ने समयसमेतलाई ध्यानमा राखी तत्कालका लागि परीक्षणका रूपमा काठमाडौं१ मा विद्युतीय मतदान मेसिनको प्रयोग गर्ने आयोगले निर्णय गरेको थियो। मोरङ ५ र ७, धनुषा ५, कास्की १, रोल्पा २ र कञ्चनपुर ४ मा २०६५ चैत २८ मा भएको उपनिर्वाचनमा पनि विद्युतीय मतदान मेसिन प्रयोग गरिएको थियो। आयोगले २०७१ मा संविधानसभा उपनिर्वाचनका लागि बर्दिया, बागलुङ, काठमाडौं, कैलालीमा भारतले उपलब्ध गराएको विद्युतीय मतदान मेसिन प्रयोग गरेको थियो। प्रतिष्ठानको अध्ययनमा ९० प्रतिशत मतदाताले मेसिनबाट मतदान गर्ने तरिका ठीक हुने बताएको उल्लेख छ। विज्ञ टोलीले विद्युतीय मेसिनबाट मतदान गराउन सुझाव दिएको थियो। सञ्चार मन्त्रालयका सहसचिव अनिलकुमार दत्तको संयोजकत्वमा गठन भएको विज्ञ टोलीले स्थानीय निर्वाचनमै विद्युतीय मेसिन प्रयोग गर्न सकिने सुझाव दिएको थियो। तर, अहिलेसम्म पनि विद्युतीय मतदान यन्त्र प्रयोगमा आउन सकेको छैन।"
कहिले कति विदेशी सहयोग ?,"आसन्न मंसिर ४ गतेको निर्वाचनका लागि छिमेकी मुलुक भारतले २ सय गाडी सहयोग गरेको छ। निर्वाचन आयोगका अनुसार त्यसबाहेक यो निर्वाचनका लागि अन्य वैदेशिक सहायता आएको छैन। छिमेकी मुलुक चीन कोभिड१९ का कारण अझै पनि रिकभर भइसकेको छैन। अमेरिकालगायत पश्चिममा मुलुकहरूले पनि निर्वाचनमा सहायता गर्न खासै चासो देखाएका छैनन्। वैशाखमा सम्पन्न स्थानीय तह निर्वाचन पनि सरकारको आफ्नै खर्चमा सम्पन्न भएको थियो। विकासोन्मुख मुलुकमा स्तरोन्नतिको तयारीमा रहेकाले नेपालमा आउने सहायताहरू धेरै नै कटौती हुँदै गइरहेको अर्थविद् प्राडा रमेश पौडेल बताउँछन्। प्रजातन्त्र पुनस्र्थापनापछि संविधानसभाका दुवै निर्वाचन बाहेक अन्य निर्वाचनमा वैदेशिक सहायताको हिस्सा कम भएको पूर्वप्रमुख निर्वाचन आयुक्त नीलकण्ठ उप्रेती बताउँछन्। प्रजातन्त्रसँगै निर्वाचनलाई स्थापित गर्नका लागि विभिन्न मुलुकहरूले धेरैथोर सहयोग गर्दै आएका छन्। यसमा नगदभन्दा पनि मतदानका लागि आवश्यक सामग्री र प्राविधिक सहयोग मात्र बढी छ। २०४८ वा २०५१ सालका निर्वाचनमा विदेशी विज्ञहरू पनि नेपाल आउने गर्थे। तर, अहिले स्वदेशी विज्ञबाट नै निर्वाचन पर्यवेक्षण गराउने गरिएको पूर्वआयुक्त उप्रेतीको भनाइ छ। पहिला निर्वाचनताका अमेरिकी डलरको तुलनामा नेपाली रुपैयाँ बलियो नै भएका कारण पनि धेरै सामग्री सहयोग गरे पनि थोरै रकम देखिन्थ्यो। तर, अहिले १ अमेरिकी डलर तिर्न १ सय ३३ रुपैयाँ खर्चिनुपर्छ। वैदेशिक सहायतामा विशेषगरी यातायातका सामग्री, तालिम, मिडिया परिचालन, क्षमता विकास, आकर्षक किसिमका मतदाता शिक्षा सामग्री, भिडियो अडियो, अन्य प्रचार सामग्री, छपाइका सामग्री, कम्प्युटर, प्रिन्टिङ मसिनलगायतका सामग्रीहरू आउने गरेका थिए। पछिल्लो समयमा नेपाल आफैं पनि प्रविधिमैत्री हुँदै गएकाले यस्ता सहायता घटेको उप्रेतीको भनाइ छ। लोकतन्त्रपछिको पहिलो संविधानसभाको निर्वाचनमा भने वैदेशिक सहयोगको हिस्सा बढेको थियो। आयोगको तथ्यांकअनुसार संविधानसभा सदस्य निर्वाचन २०६४ मा भएको कुल २ अर्ब ८० करोड खर्चमा ५१ करोड बराबरको वैदेशिक सहायता थियो। निर्वाचन खर्चको १८ प्रतिशत हो। १९ करोड बराबरको सामग्रीहरू प्राप्त भएको थियो। उक्त समयमा चीन, भारत, बेलायती सहयोगी संस्था डीएफआईडी, यूएसएड, अस्ट्रेलिया, जाइका, कोइका, डेनिस दूतावासलगायतले सहयोग गरेका थिए। यातायातका साधन पुराना भएको र ७५ जिल्लामा सुरक्षा दिन गाह्रो भएकाले २०६४ सालमा यातायातलगायत अन्य सामग्रीहरूको वैदेशिक सहयोग लिइएको पूर्वप्रमुख आयुक्त उप्रेती बताउँछन्। सो समयमा ६ सयभन्दा बढी सवारीसाधनको सहयोग लिइएको उप्रेतीले जनाए। अर्को संविधानसभा सदस्य निर्वाचन २०७० मा वैदेशिक सहायताबापत करिब १ अर्ब १३ करोड रुपैयाँ प्राप्त भएको पूर्वप्रमुख निर्वाचन आयुक्त डा अयोधीप्रसाद यादवद्वारा लिखित पुस्तकमा उल्लेख छ। सो समयमा स्वीट्जरल्यान्ड, नर्वे, युरोपियन युनियन, डेनमार्क, फिनल्यान्ड, ब्रिटेन, यूएसएडलगायतका मुलुकहरूले सहयोग गरेका थिए। २०७४ को आम निर्वाचनमा भने ६२ करोड रुपैयाँ बराबरको वैदेशिक सहयोग आएको थियो। निर्वाचन मुलुकको निरन्तर प्रक्रिया भएकाले पनि वैदेशिक सहयोग घट्दोक्रममा रहेको बताइन्छ। आयोगले नै सीधा वैदेशिक सहायता माग्नेभन्दा पनि सरकारले नै व्यवस्था गर्नुपर्ने हो। सकेसम्म आफ्नै क्षमतामा निर्वाचन सम्पन्न गर्न पाए हुने भन्ने लाग्ने उनी बताउँछन्। तर, स्रोत र साधनको कमी कारण नै वैदेशिक सहयोग लिनुपर्ने बाध्यता रहेको देखिन्छ। समयाक्रम अनुसारका विकसित प्रविधि नहुँदा पनि त्यस्ता प्रविधि भित्र्याउन र निर्वाचन प्रक्रियालाई सरल बनाउनका लागि पनि कतिपय वैदेशिक सहयोगले सहज बनाइदिने गर्छ। २०४८ सालको निर्वाचनमा प्रिन्टिङ मसिन सहयोग प्राप्त हुँदा त्यसले राहत मिलेको भोगाइ उप्रेतीको छ। पहिलाका निर्वाचनमा लेख्ने कलमदेखि कागजसम्म पनि विदेशबाट आउने गरेको तर अहिले प्रवृत्ति हटेको पूर्वअर्थसचिव रामेश्वर खनाल बताउँछन्। पहिला चीन, भारतसँगै पश्चिमी मुलुकबाट पनि निर्वाचन सामग्रीहरूको सहयोग आउने गथ्र्यो। तर, अहिले पश्चिमी मुलुकको सहयोग आएको छैन। २०७४ को निर्वाचनमा पनि आएको थिएन, खनालको भनाइ छ। प्रजातन्त्र र राष्ट्रियतालाई असर गर्ने गरी निर्वाचन गर्ने प्रवृत्तिको अन्त्य हुनुपर्ने अर्थविद् प्राडा रमेश पौडेल बताउँछन्।"
नेपालमा निर्वाचनको इतिहास,"नेपालको निर्वाचन इतिहासमा उमेर पुगेका मतदाताले मतदान गरी आफ्ना प्रतिनिधि छनोट गर्ने काम विसं २००० सालपश्चात् मात्रै सुरु भएको पाइन्छ। हुन त त्यसअघि राणाकालमा निर्वाचनसम्बन्धी केही व्यवस्थाहरू भएका थिए। १९८७ सालमै स्थानीय स्तरमा जनप्रतिनिधि संस्थाको रूपमा केही स्थानमा पञ्चायत स्थापना गर्न निर्वाचनसम्बन्धी व्यवस्था गरिएको थियो। यसको लागि रुक्का र इस्तिहारसमेत जारी भयो। जसअनुसार पञ्चायतनामक जनप्रतिनिधि संस्था स्थापना भई कार्य गर्न सुरु गर्योे। तर यो निर्वाचनमा प्रत्यक्ष बालिग मताधिकारको अभ्यास भने गरिएको थिएन। निर्वाचन आयोगले प्रकाशित गरेको नेपालमा निर्वाचनको इतिहास पुस्तकमा त्यतिबेला सम्बन्धित क्षेत्रका प्रत्येक घरका घरमूलीहरूको भेला गरी उनीहरूको रायबमोजिम मुख्य पञ्च र अन्य पञ्चहरू छानिएको सदर गरी मुचुल्कामा सहीछाप गराइन्थ्यो। यो प्रक्रियाअन्तर्गत छानिएका व्यक्तिहरू जनप्रतिनिधिको रूपमा कार्यरत हुन्थे। राणाकालजस्तो निरंकुश शासनअन्तर्गत पनि निर्वाचनको अवधारणा प्रयोगमा आउनुलाई भने महत्त्वपूर्ण घटना मान्नुपर्छ। निर्वाचनको ऐतिहासिक विकास क्रमको दृष्टिकोणले यसको आफ्नै महत्त्व छ। नेपालमा औपचारिक निर्वाचनको इतिहास करिब साढे सात दशकमात्र पुरानो छ। विसं २००४ साल जेठ २९ गते नेपालमा पहिलो पटक स्थानीय निकायको चुनाव भएको थियो। काठमाडौंका सहरी क्षेत्रका जनतालाई आफ्नो प्रतिनिधि छान्न मतदानको आयोजना गरिएको थियो। राणा प्रधानमन्त्री पद्मशमशेरको आदेशमा उक्त निर्वाचन गराइएका थिए। निर्वाचन आयोगले विसं २०७३ सालमा प्रकाशित गरेको नेपालको निर्वाचन इतिहास पुस्तकका अनुसार निर्वाचित म्युनिसिपलिटी खडा गर्ने उद्देश्यसहितको उक्त चुनाव हालसम्मकै पहिलो र ऐतिहासिक निर्वाचन हो। यस निर्वाचनमा महिलालाई मताधिकार थिएन। उपस्थित भएका पुरुषहरूले मत दिएर प्रतिनिधि छानिएको थियो। २००७ सालमा राणाशासन अन्त्य भएपछि २०१० भदौ १७ मा भएको काठमाडौं नगरपालिकाको निर्वाचनमा पहिलो पटक महिलाले पनि मतदान गर्न पाएका थिए। बालिग मताधिकारको आधारमा नेपाल अधिराज्यको संविधान २०१५ नेपालमा भएको पहिलो निर्वाचन २०१५ साल फागुन ७ मा भएको आमनिर्वाचन हो। यो नै नेपालमा बालिग मताधिकारको आधारमा भएको पहिलो निर्वाचन थियो। पहिलो पटक २००४ सालमा निर्वाचनको सुरुवात भएको भए पनि २०१५ सालमा सम्पन्न पहिलो संसदीय निर्वाचनमा मात्र आमनागरिकले प्रजातन्त्रको वास्तविक अभ्यास गर्न पाएको पूर्वनिर्वाचन आयुक्त ईला शर्माको भनाइ छ। तर २०१७ सालमा निर्दलीय पञ्चायती व्यवस्थाको सूत्रपातपछि लोकतन्त्र मुर्झाएको उनको भनाइ छ। एकदलीय शासन पद्धतिविरुद्ध नेपाली जनताले गरेको संघर्ष इतिहासको गौरवमय पाटो हो। २०१७ सालदेखि प्रजातन्त्रको पुनस्र्थापनासम्म आइपुग्दा प्रजातन्त्रको लागि नेपाली जनताले ठूलो बलिदान गरेका छन्। निर्वाचन आयोगका पुस्तकका अनुसार नेपालको संविधान, २०१९ को तेस्रो संशोधनपूर्वसम्म स्थानीय निकाय र विधायिकाको निर्वाचन अप्रत्यक्ष विधिबाट हुने गरेको पाइन्छ। पञ्चायती व्यवस्था कायम रहेकै बखत २०३६ सालमा विभिन्न शैक्षिक माग राखी सुरु भएको विद्यार्थी आन्दोलनले राजनीतिक रूप लियो। पञ्चायतका विरुद्ध समाजका विभिन्न क्षेत्र आन्दोलित भए। पञ्चायती व्यवस्थाको विरुद्ध जनलहर उत्पन्न भएपछि तत्कालीन राजा वीरेन्द्रले २०३६ साल जेठ १० गते बहुदलीय व्यवस्था अपनाउने वा सुधारिएको पञ्चायती व्यवस्था कायम राख्ने भन्ने विषयमा जनमत संग्रह गरिने घोषणा गरे। २०३७ साल वैशाख २० गते बालिग मताधिकारको आधारमा जनमत संग्रह सम्पन्न गरियो। जनमतको नतिजा सुधारिएको पञ्चायती व्यवस्थाको पक्षमा आयो २०३७ साल पुस १ गते संविधानको तेस्रो संशोधन गरी विधायिकाको निर्वाचन बालिग मताधिकारको आधारमा गर्ने लगायतका व्यवस्था गरिए। जनमत संग्रह नेपालको निर्वाचन इतिहासमा एक उल्लेखनीय घटनाको रूपमा रहेको छ। प्रजातन्त्रका आधारभूत चरित्रलाई समेट्न नसकेको कारण सुधारिएको पञ्चायती व्यवस्थाले नेपाली जनताको राजनीतिक चाहनालाई पूरा गर्न सकेन। फलतः २०४६ सालमा पञ्चायत व्यवस्थाको विरुद्ध जनआन्दोलन भयो। जनआन्दोलनबाटै २०४६ साल चैत्र २६ गते पञ्चायती व्यवस्थाको अन्त्य भई मुलुकमा प्रजातन्त्रको पुनस्र्थापना भयो। २०४७ साल कात्तिक २३ गते नेपाल अधिराज्यको संविधान, २०४७ जारी भयो। संविधानले मुलुकमा संवैधानिक राजतन्त्र र संसदीय प्रणालीलाई संस्थागत गर्यो। २०४७ सालको राजनीतिक परिवर्तनपछि पनि मुलुकमा राजनीतिक स्थिरता कायम भएन। संसदीय व्यवस्थाको पुनस्र्थापनाको डेढ दशकमै पुनः अर्को जनआन्दोलन भयो। २०६२६३ मा सम्पन्न जनआन्दोलन २ को सफलतासँगै मुलुक निरंकुशता र हिंसा त्यागेर नयाँ युगमा प्रवेश गरेको पूर्वआयुक्त शर्माले उक्त पुस्तकमा लेख्नु भएको छ। २०६४ सालमा संविधानसभाको निर्वाचन भयो। गठन भएको दुई वर्षभित्र संविधान जारी गर्ने जनादेश प्राप्त गरेको भए पनि संविधानको अन्तर्वस्तुमा दलहरूबीच सहमति हुन नसक्दा संविधानसभाले संविधान निर्माणको जिम्मेवारी पूरा गर्न नसकेको शर्माको भनाइ छ। २०४७ सालको राजनीतिक परिवर्तनपछि पनि मुलुकमा राजनीतिक स्थिरता कायम भएन। संसदीय व्यवस्थाको पुनस्र्थापनाको डेढ दशकमै पुनः अर्को जनआन्दोलन भयो। जनआन्दोलन२ समेत भनिने २०६२०६३ सालको जनआन्दोलनले देशमा आमूल राजनीतिक परिवर्तन ल्यायो। यसको परिणामस्वरूप जननिर्वाचित प्रतिनिधिहरूबाट मुलुकको संविधान निर्माण गर्न २०६४ साल चैत्र २८ गते बालिग मताधिकारको आधारमा संविधानसभाको निर्वाचन भयो। गठनको दुई वर्षमा संविधान निर्माण गर्ने जिम्मेवारी पाएको भए पनि राजनीतिक दलहरूबीच सहमति हुन सकेन। पटकपटक म्याद थप गरी संविधान निर्माणको प्रयासलाई निरन्तरता दिइए पनि संविधान निर्माण हुन सकेन। सर्वोच्च अदालतको फैसलाबमोजिम २०६९ साल जेठ १४ गतेपछि संविधानसभाको म्याद थपसमेत हुन सक्ने अवस्था नरहेपछि अन्ततः सोही दिन संविधानसभाको कार्यकाल समाप्त भयो। सभाबाटै संविधान निर्माण गर्ने नेपाली जनताको चाहना मुखरित भइरह्यो। दोस्रो पटक संविधानसभाको निर्वाचन गर्ने मुख्य कार्य जिम्मेवारीसहित बहालवाला प्रधानन्यायाधीशको नेतृत्वमा गैरराजनीतिक व्यक्तिहरू सम्मिलित सरकार गठन भयो। यही सरकारको कार्यकालमा २०७० साल मंसिर ४ गते अर्को संविधानसभाको निर्वाचन सफलतापूर्वक सम्पन्न भयो। दोस्रो पटक गठन भएको संविधानसभाले २०७२ साल असोज ३ गते नेपालको संविधान जारी गर्योे। नेपाली जनताले जननिर्वाचित संविधानसभामार्फत संविधान प्राप्त गरे। निर्वाचन आयोग पुस्तकका अनुसार यसरी लिच्छविकालदेखि चल्दै आएको जनप्रतिनिधि छान्ने व्यवस्था मल्ल कालमा आएर पनि केही परिवर्तित रूपमा चल्दै आयो २००७ सालको क्रान्तिपश्चात् २०७२ सालसम्म आइपुग्दा अनेकौं दूरगामी महत्त्वका राजनीतिक देशमा स्थानीय निकाय र विधायिकाको निर्वाचनमात्रै नभई राष्ट्रिय महत्त्वको विषयमा जनमत संग्रह र जन निर्वाचित प्रतिनिधिबाट संविधान निर्माण गर्न दुईदुई पटकसम्म संविधान सभा सदस्यको निर्वाचन समेत सम्पन्न भएका छन्। यसैगरी २०७४ वैशाख ३१ गते गते पहिलो चरण असार १४ गते दोस्रो चरण र असोज २ गते तेस्रो चरणको निर्वाचन भएको थियो। जसमा नेपाली कांग्रेस र माओवादी केन्द्रको गठबन्धन थियो। नेकपा एमाले स्थानीय तहको निर्वाचनमा सबैभन्दा बढी तहमा विजेता बनेको थियो। त्यस्तै २०७४ मंसिर २० र मंसिर २१ गरी दुई चरणमा प्रदेश तथा प्रतिनिधिसभाको निर्वाचन सम्पन्न भयो जसमा प्रतिनिधिसभा सदस्य २ सय ७५ रहने गरी निर्वाचन भएको थियो। नेकपा एमाले १ सय २१ सिटसहित पहिलो दल बन्दा ६३ सिटसहित नेपाली कांग्रेस दोस्रो र माओवादी केन्द्र ५३ सिटसहित तेस्रो दल बनेका थिए।"
केको नो नट अगेन ? म्याराथनमा मसँग दौड न,"देश निर्वाचनको संघारमा छ। एकातिर सत्तारुढ गठबन्धन छ, अर्कातिर एमाले नेतृत्वको गठबन्धन। परमादेशबाट एमाले अध्यक्ष केपी शर्मा ओली सत्ताच्युत भएयता सत्ता गठबन्धन निरन्तर छ। चुनावमा एमालेलाई खुम्च्याउने उसको रणनीतिमा दर्बिलो भिडन्त गरिरहेछ एमाले पनि। यही सेरोफेरो अध्यक्ष ओलीसँग अन्नपूर्ण पोस्ट्का अखण्ड भण्डारी र सुरेन्द्र काफ्लेले गरेको कुराकानीको सम्पादित अंश आजको मूल मुद्दामा २० वटा ग्यारेन्टीसहितको घोषणापत्र हाइटेक र बडो तामझामसाथ ल्याउनुभयो। ती ग्यारेन्टी पूरा हुने ग्यारेन्टी के छ ? यो नेकपा (एमाले) को वचन, प्रतिबद्धता, संकल्प, अठोट र प्रतिज्ञा हो। घोषणापत्रमा आगामी दिनमा एमालेले गर्ने कामलाई ग्यारेन्टीका रूपमा प्रस्तुत गरिएको छ। एमाले सरकारमा जाने भनेको जान र गएर आरामसाथ बस्न होइन। पैसा बटुल्न होइन। आफन्त, नातागोता, आफ्नो गुटको भलाइका लागि कर्मकुकर्म गर्न होइन। एमाले सरकारमा जाने भनेको राष्ट्रियता, लोकतन्त्र, जनजीवीका, सुरक्षा, देश विकास, उन्नति, सुशासन, सामाजिक न्याय र समानता अभिवृद्धि, निर्भयतापूर्वक सम्मानित जीवन बिताउनेजस्ता प्रश्नको समाधान दिन हो। जनतालाई समस्याबाट मुक्त गर्न, उन्नत, सहज, सुविधायुक्त, अधिकारसम्पन्न, अवसरसम्म पुग्ने सामथ्र्ययुक्त जीवन दिन एमाले सरकारमा जाने हो। त्यही प्रतिबद्धता त्यहाँ गरिएको छ। तर, ती पूरा हुने ग्यारेन्टी के ? किन एमाले बढिरहेको छ, अरू पार्टी घटिरहेका छन् ? अरूले घोषणापत्रमा भनेका कुराको केही अर्थ छैन। किनभने, ती छाप्नका लागि छापिएका, चुनावमा केही गर्नै पर्ने भएकाले गरिएका हुन्। एमाले त्यस्तो होइन। एमाले त देश बनाउने अभिभारा काँधमा बोकेर देश बनाइसक्ने संकल्प गरेर अगाडि बढेको पार्टी हो। त्यसैले यसले जुन ग्यारेन्टी भन्छ, ग्यारेन्टी हो। राष्ट्र बैंकले कुनै नोटको भुक्तानी माग्न आएमा तुरुन्त उपलब्ध गराउने छ भनेर लेखेजत्तिकै ग्यारेन्टी हो। जसरी पैसा कागजको खोस्टो मात्र होइन, हाम्रो घोषणापत्र पनि त्यस्तै हो। त्यसका पछाडि जिम्माजमानी छ एमाले। एमालेले कामबाट त्यसको भुक्तानी गर्छ। तपाईंले ५ वर्षपछि त प्रश्न गर्न सक्नुहुन्छ नि, खोइ त ग्यारेन्टी ? भनेर। उसो भए ५ वर्षमा २० वटा विषयमा एमालेसँग जोकोहीले भुक्तानी माग्न गए हुन्छ ?हुन्छ। कृषि, उद्योग, सामाजिक सेवा, पर्यटन, व्यापार, व्यवसाय, सञ्चार, रोजगार, प्रविधि, स्वास्थ्य, शिक्षा के छैन त्यसमा। सबै चिज समेटेर २० ग्यारेन्टी। यिनको भुक्तानी माग्न आए हुन्छ। २०७४ को घोषणापत्रमा ग्यारेन्टी शब्द नलेखिएकाले केही कुरा पूरा नभएका हुन् ? जस्तो : रेल, पानीजहाज, घरघरमा ग्यासको पाइप आदिपूरा भएको छ। जनकपुर जानुहोस्। मैले घरघरमा रेल भनेको थिइनँ। सिस्नुपानीवालाले घरघरमा रेल ल्याउँछु भन्थ्यौ खोइ त रेल भनेको मात्र हो। यति सारो पूर्वाग्रही भएर एमालेलाई हेर्नुपर्ने त होइन होला। अरूका अकर्मण्यतासँग सन्तुलन मिलाउन खोजेको हो भने यो अलि भएन। व्यंग्य भनेको कमजोरीमा प्रहार गर्ने हो। सही कुरालाई तोडमोड गरेर ब्यंग्य हुँदैन। तर, पूरा नभएको त हो नि ! जतिबेला देशमा नाकाबन्दी थियो। देश भोकभोकै पर्ने अवस्था थियो। काठमाडौं राजधानीमा हामीले सुनजस्तै तराजुले तौलिएर दाउरा बेच्नुपरेको थियो। तराजुले तौलिएर, राजधानीमा। दाउरा बाल्न चम्का बनाउन खोलाबाट ढुंगा खोजेर ल्याउनु परेको थियो। त्यस्तो हालतमा देश भएको बेला, न इन्धन, न आवा, न गमन हो, त्यो समयमा हामीले भनेका थियौं, ठूला सहरमा घरघरमा ग्यास पाइप पुर्याइनेछ। त्यो भयो त ? अब मरियो। अब केही छैन। बाँकी भविष्य अन्धकार छ। कुनै उपाय छैन, अब मर जनता हो भन्ने ? हामीले जनतामा आशावाद जगाउनुपथ्र्यो। सुदिन फर्किन्छ। आज विभिन्न कारणले अँध्यारो र जाडो भए पनि उज्यालो, न्यानो, भर्भराउँदो दिन आउनेछ। लक्ष्मीप्रसाद देवकोटाले भनेजस्तो सुनको दिन एक उदाउँछ रेयस देश खुलिकन आउँछ रे निराशा छाउन नदिन फेरि सुखका दिन ल्याउँछु भनेर नेतृत्वले भन्नु पथ्र्यो नै। निराश कुरा गर्नुहुँदैन थियो। घरघरमा साना औंलाजत्रा पाइपको मात्र कुरा होइन, अमलेखगन्जमा त हामीले ठूलै पाइपबाट ध्वारर्र धारै झारेका छौं त पेट्रोलको। पाइपमा आउँदो रहेनछ यहाँ ? विभिन्न देशमा ग्यास पाइप चुलाचुलामा पुर्याएको छ। तर, हाम्रो देशमा हामीले भन्यौं। कोसिस पनि गर्यौं। केके कोसिस गर्नुभयो ? हामीले आफ्नै पेट्रोलियम पदार्थको अन्वेषण गर्यौं। दैलेखमा छ भन्ने पत्ता लगायौं। अब उत्खननको चरणतिर जाँदैछ। तर, अब हामी जैविक ऊर्जालाई प्राथमिकता दिनेछौं। हामीकहाँ पर्याप्त पानी छ। त्यसबाट बिजुली निकाल्न सकिन्छ। हामीकहाँ पानी छ। हामीले युरेनियम र आणविक पदार्थ खोज्नु परेको छैन ऊर्जाका लागि। हामीलाई कोइला, भुस आदि पनि चाहिन्न। अब हामी विद्युतीकरणतर्फ जान्छौं र सवारी साधनलाई पनि विद्युतीय बनाउँदै लान्छौं। उद्योगहरूलाई पनि विद्युत्बाट चलाउने गराउँदै जान्छौं। नवीकरण ऊर्जातर्फ जान्छौं। हावाबाट, घामबाट बिजुली निकाल्न सकिन्छ। त्यता जान्छौं अब। तर, तपाईंकै टिकाटिप्पणी किन हुन्छ ? सुरुङमार्गभन्दा मलाई मजाकमा उडाए। रेलभन्दा उडाए। जनकपुरमा हामीले रेल ल्यायौं त। सम्भव रहेछ त। सम्भव छ पूर्वपश्चिम रेल, उत्तरदक्षिण रेल। काठमाडौंको कनेक्सन दिल्लीसँग हुनसक्छ। बेजिङसँग हुन सक्छ। यी अनौठा कुरा गरेका छैनौं। हामीले पूर्वपश्चिम रेलको सर्भे गरेका छौं। कतिपय ठाउँ रोक्का गरेका छौं। कतिपय ठाउँमा समस्या समाधान गर्नुपर्छ। हुलाकी राजमार्ग दुई वर्षमा बनाउन सकिन्छ भनेर कसले सोचेको थियो ? बनायौं त। मदन भण्डारी राजमार्ग तत्काल बनाउन सकिन्छ भनेर कसले सोचको थियो ? हामीले दुईतीन वर्षमै बनायौं त। पहाडबाट पुष्पलाल राजमार्ग जान्छ भनेर कसले सोचेको थियो ? खोलाखोलाका किनारबाट करिडोर जान्छ भनेर कसले सोचेको थयो ?अन्तरीक्षमा स्याटलाइट पठाउनुपर्छ भन्ने सोचेको थिए होला त ? टनेल (सुरुङ) भन्दा मान्छे छक्क पर्थे। पहिला पहिला मैले टनेलको कुरा गर्दा गीतै बनाएका थिए। त्यतिखेर एमालेले माओवादीलाई लिएर चुनावी तालमेल गरेको थियो। त्यो राष्ट्रियस्तरमा थियो। प्रचण्डले त्यसलाई तोड्नुभयो र जानुभयो। उहाँका ग्रहदशा ठीक थिएनन्। उहाँलाई साढे सातको दशा लागेको थियो। शनि टाउकोमाथि परेको थियो। उहाँमा एकखालको छटपटी थियो। उहाँले त्यसलाई गतिशीलता भन्दै हिँड्नुभयो। तर, त्यो दृष्टिविहीनता थियो। र, उहाँ अलग भएर जानुभयो। उहाँको मतिभ्रष्ट भयो। मतिभ्रष्ट भएपछि मान्छेले नराम्रो, गर्न नहुने र नचाहिने काम गर्छ। त्यही भएर उहाँ जोडेको पार्टी फुटाउने, आफ्नो बहुमत सरकार ढाल्नेतिर अर्कालाई जम्ल्याहाहात गर्दै पुग्नुभयो। कत्रो सान थियो प्रचण्डको ? लगभग दुईतिहाइमा पुर्याएको पार्टीको अध्यक्ष हुनुहुन्थ्यो। तर, उहाँ ठूलो बाढी हुनुहुन्थ्यो। हिंसा, आतंक, नरसंहार, विध्वंस र निमर्मताको बाढी। प्रचण्डले खहरेजस्तै एक समय एक वर्ष एक बाढी ढुंगा पल्टाएर हिँड्नुभयो। उहाँको पार्टी सुक्खा बगर हुन लागेको थियो। मैले बचाएँ। त्यो तथ्य उहाँले बुझ्नुभएन। मैले नाकमा अक्सिजनको पाइप राखेको आइसियूबाट निकालेर प्रचण्डको दललाई जीवनदान दिएको थिएँ। तर, मलाई नै पार्टी अध्यक्षमात्र होइन, सदस्यबाट समेत त्यो पनि सडकबाटै निकालिदिनुभयो। विनासकाले विपरीत बुद्धि। अब प्रचण्डको हैसियत के छ ? सुन्नु भएकै होला, आफैंले तेस्रो पार्टी हुन्छु भनेको। अब माओवादीको बिचौलियाको हैसियत रहँदैन। एमालेले बहुमतको सरकार बनाइहाल्छ। माओवादीको यो निर्वाचनमा अलिकति अस्तित्व रहन्छ। यसपटक माधव नेपालको पार्टी राष्ट्रिय पार्टी हुँदैन। अर्को पटक प्रचण्डको पार्टी पनि पार्टी रहँदैन। लेखेर राख्नुहोस्। कांग्रेस दोस्रो पार्टी हुन्छ। एमालेपछि धेरै मार्जिनमा दोस्रो हुन्छ। यसपछि धेरै मार्जिनसहित माओवादी तेस्रो हुन्छ। चौथो पार्टी माओवादी वा जसपा हुन्छ। जसपा र माओवादी गोलाप्रथा गरे हुन्छ। पाँचौं पार्टी राप्रपा हुन्छ। यो पटक राप्रपा राष्ट्रिय पार्टी हुन्छ। किनभने, केहीकेही स्थानमा एमालेसँग मिसिएको छ। जुनसुकै नदी गंगामा गएर मिसिन्छ तब पवित्र हुन्छ। अर्थात्, राप्रपासँगको गठबन्धनचाहिँ पवित्र ? यो गठबन्धन जति देश र अग्रमनविरुद्ध छ, त्यति राप्रपा छैन। तीव्र गतिमा विकास गरेको वामपन्थी सरकार राप्रपाले ढालेको होइन। यो अपराध गठबन्धनले गरेको हो। सेटिङवाला पनि राप्रपा होइन। नाम राप्रपा भयो भनेर गलत हुने ? अनि, यिनीहरूले गरेको अपराधचाहिँ पवित्र हुन्छ ? कांग्रेससँग चाहिँ तपाईंको दुःख मनाउ के हो ?म कांग्रेसकाबारे धेरै भन्दिनँ। कांग्रेसका कार्यकर्ता नेताको लामो इतिहास छ। लामो योगदान छ। तर, अहिलेको कांग्रेस नेतृत्व त्यो कांग्रेस होइन। यो त प्रचण्डपथमा हिँडेको छ। प्रचण्डको गाइडेन्समा चलेको छ। यो कांग्रेसले के गर्यो ? एउटा पनि भन्न राम्रो र उल्लेख गर्न लायक काम देखाइदिनुहोस् त कांग्रेसले गरेको। देश र राष्ट्रियताको पक्षमा कांग्रेसले के गर्यो ? इतिहासमा के गर्यो ? बरु २००७ मा प्रजातन्त्र आएपछि २००८ साल कम्युनिष्टमा पार्टीमा प्रतिबन्ध लगायो। २०१३ सालमा टंकप्रसाद आचार्य प्रधानमन्त्री भएपछि मात्रै प्रतिबन्ध खोलियो। केआई सिंहलाई नेपाली सेनाले होइन विदेशी बोलाएर थुनियो। रामप्रसाद राईहरूलाई लखेटियो। भीमदत्त पन्तलाई बाहिरका सेना बोलाएर गिरफ्तार गरियो। अनि, हत्या गरियो कोसी गण्डकी, टनकपुरतिर जान चाहन्न म। अहिलेको नेतृत्व त झन् एसपीपीतिर लाग्यो। कांग्रेसका कार्यकर्ताले कसरी मन थामेका होलान्, कसरी सहेर बसेका होलान् ! अहिले राजनीतिक दलप्रति वितृष्णाजस्तो देखिएको छ। स्वतन्त्र उम्मेदवारहरू स्थानीय तहमा फाट्टफुट्ट रूपमा केही विशेष स्थानीय तहमा जिते। अहिले पनि स्वतन्त्र उम्मेदवारको सक्रियता देखिन्छ। खासमा के भएर यस्तो परिस्थिति आइरहेको छ, जस्तो लाग्छ ? यो कुनै परिस्थिति नै होइन। लोकतन्त्रविरोधी शक्तिहरूले शासन चलाएर आएकै देखिएको देश हो यो। सात सालमा लोकतन्त्र विरोधीहरूको एउटा मुुख्य गढ, एउटा किल्ला राणा शासन हटाइयो। त्यसपछि कम्युनिष्ट पार्टीमाथि दमन, प्रतिबन्ध, आदिको कारणले कम्युनिष्ट पार्टी अगाडि जान सकेका थिएनन्। कांग्रेसले एकल दुईतिहाइ ल्याएकोे डेढ वर्ष पनि चलाउन सकेन। त्यसपछि देश प्रतिगमनतिर गयो। फेरि निर्दलीय चल्यो। पछि ज्ञानेन्द्रले शासन लिँदा स्वागत गर्ने तमासा गरिएन ? अभिनन्दन गर्ने तमासा गरिएन ? प्रचण्डहरूले तमासा गरेनन् ? रोल्पा रुकुम लगेर ज्ञानेन्द्रलाई ? सेना जान नसक्ने, ज्ञानेन्द्र जानसक्ने ? यिनीहरूले त सीपले भ्याएसम्म पुष्पगुच्छा र मालासँगै महाराजकी जय भन्दै कति नारा लगाएका हुन् ? को थियो त त्यहाँ माओवादी बाहेक ? अरू पोलिटिकल पार्टीको उनीहरूले अस्तित्व नै स्वीकार गर्दैनथे। को थियो त्यहाँ ? जयगान चलेको होइन ? स्वतन्त्रको प्रभाव बढेको ठान्नुहुन्न ? आज विभिन्न ढंगले दल चाहिँदैन, बहुदलीय व्यवस्था ठीक छैन भन्ने एउटा वातावरण बनाउँदैछन्। घण्टी त घण्टाकर्णले पनि बजाएको थियो। राम्रा कुरा सुन्दिन। कसैको सम्मान गर्दिन। कसैको योगदानको कदर गर्दिन। अनास्थावाला। त्यसलाई भन्छन्, नास्तिक। अनास्थावाला, अविश्वासवाला, भ्रमवाला त्यस्ता कुरा गर्छु भनेर हिँड्थ्यो घण्टाकर्ण। कानमा घण्टी बजाएर, राम्रा कुरा सुन्दैन भनेर। यो सबै के हो भने बहुदलीय लोकतान्त्रिक प्रणालीकाविरुद्ध रचिएको एउटा व्युहरचना हो। यो स्वतःस्र्फूत केही होइन। एकाध मान्छेलाई मन लाग्छ स्वतन्त्र उठ्छ। कहीँ आफूलाई धक्का लाग्यो भने स्वतन्त्र उठ्छ। त्यो बेग्लै कुरा हो। यहाँ त स्वतन्त्र मात्रै होइन, स्वतन्त्रहरूको पार्टी भनेर एउटा पार्टी छ। अनि अरूहरू दासहरूको पार्टी हुन् ? पार्टी भनेपछि त स्वतन्त्र पार्टी भन्ने हुन्छ ? स्वतन्त्रले दलीय व्यवस्थाकै विरोध गर्दै, दलीय व्यवस्थाको प्रणालीमा सहभागी हुने, दलीय व्यवस्थाको विरोध गर्ने, दलीय व्यवस्था, दलीय लोकतान्त्रिक प्रणाली स्थापनाका लागि लडेका, बलिदान गरेका, त्याग तपस्या गरेका, दुःख गरेकाहरू निन्दा गर्ने, त्यो काम गर्दैन। त्यसकारण जो स्वतन्त्र, स्वतन्त्र हुँ भन्छ। दलीय प्रणालीभित्र पसेर, दलीय प्रणालीमा सहभागी हुन्छ। दलीय प्रणालीको निन्दा र विरोध गर्छ। दलीय प्रणालीले प्राप्त गरेका उपलब्धिमा इन्जोइ गर्छ। त्यसमा योगदान गर्नेहरूलाई अपमान गर्नु आफ्नो कर्तव्य ठान्छ भने त्यो बुझ्नुपर्छ, त्यो कतैबाट सञ्चालित, योजनाबद्ध ढंगले परिचालित, लोकतन्त्रविरोधी कसैले आयोजना गरेको यो तमासा हो। चाहे डमरु बजाओस्। चाहे घण्टी बजाओस्। नो नट अगेन अभियानलाई कसरी लिनुभएको छ ?नो नट अगेन भनेको नि राजा पायो भने त जिन्दगी भर राजा रहनुपर्छ त भन्छन् नि त ? नो नट अगेनवाला उसको छोरैले पाउनुपर्छ भन्छन्। यहाँ लोकतन्त्रमा चाहिँ कम्पिटिसन गर्दा नो नट अगेन भन्छन्। म्याराथनमा मसँग दौड न ? किन नो नट अगेन। सकेन भने त म पछाडि परिहाल्छु नि ! पार्टी खोल। चलाउन पार्टी। चुनाव लड। जित। ह्वाइ नो नट अगेन ? माओवादीलाई भन ठीक छ। कांग्रेसलाई भन नो नट अगेन। शेरबहादुरलाई भन। प्रचण्डलाई भन। माधवलाई भन। ह्वाइ अगेन ? सोध। तर, यो प्रश्न मलाई सुहाउँदैन। चीनतिरबाट बाटो खोलेकोमा नो नट अगेन ? गुमेको भूभाग समेटेर नक्सा छापेकोमा नो नट अगेन ? रेल ल्याएकोमा नो नट अगेन ? आर्थिक वृद्धिदर ७ प्रतिशत पुर्याएकोे हुनाले नो नट अगेन ? अथवा कोभिडको मुकाविला राम्ररी गरेर विकसित देशभन्दा कम क्षतिमा कोभिडबाट उन्मुक्ति पाएकोमा नो नट अगेन ? कार्य क्षमता देखाएकोमा, देशभक्ति देखाएकोमा, जनताप्रतिको प्रेम देखाएकोमा, उत्तरदायित्व देखाएकोमा, इतिहासमा नहटेको सडक बालबालिका, सडक मानव हटाएकोमा, जेष्ठ नागरिकहरूलाई हेरविचार गरेकोमा कि भन्नुुपर्यो ? तपाईंको पालामा बनाइएको नक्सा बमोजिमको भूमि कहिले फिर्ता हुन्छ ? त्यो समय लाग्छ। समय आउँछ। यो नक्सा मात्र छाप्नका लागि होइन। भूमि फिर्ता लिनका लागि हामीले गरेका हौं। त्यसकारण यो फिर्ता हछ। पार्टीभित्रकै कुरामा जाऔं। तपाईंले पार्टीभित्र काखापाखा गर्नुभयो भन्ने आरोप पनि छ। चुनावमा टिकट बाँड्दा पनि आफ्नो मान्छेलाई मात्र बाँड्नुभयो भन्ने आरोप छ। घनश्याम भुसालले त पार्टी नै छोड्नुभयो। भीम रावलले त बडो आपत्ति जनाएर पत्रकार सम्मेलन गर्नुभयो। खास के हो यो विषय ? भीम रावलले पत्रकार सम्मेलन गरेको, पार्टीका निर्णयको, नीतिको, नेतृत्वको विरोध गरेको पहिलोपल्ट होइन। उहाँ त साप्ताहिक वा पाक्षिक पत्रकार सम्मेलन गरिरहनुहुन्छ। पार्टीको विरोध गरिरहनुहुन्छ। सधैं गर्नुहुन्छ। कामै त्यही हो। उहाँ उपप्रधानमन्त्री हुनुभएन कि ? मन्त्री हुनुभएन कि ? कति पल्ट मन्त्री हुनुभयो ? कतिपल्ट सांसद हुनुभयो ? तर, पार्टीको पक्षमा त बोल्नुहुन्न। घनश्याम भुसालले पार्टीको पक्षमा बोलेको तपाईंले कहिल्यै सुन्नु भएको छ ? को रहेछन् त उनी ? उम्मेदवार नै नपाउने बित्तिकै कहाँ साँठगाँठ ? कहाँ कनेक्सन ? तार कहाँ बेरिएको रहेछ ?मेरा लागि आफ्ना को ? मेरो श्रीमती ? मेरो छोरा, मेरो ज्वाइँ ? मामाको छोरो, माइजू कसले पाए ? एमालेले बहुमतले बहुमतको सरकार बनाउँछ भनिरहेको छ ? कति सिट ल्याउने आकलन गर्नुभएको छ ? मिसन १५०। १५० सिट हाम्रो गन्तव्य हो। अनि, रियालिटी ?घट्यो भने १४० पुग्ला। भुत्तानी लिन कहिले आउने त ?निर्वाचनमा एक्युरेट हुन्छ भन्न सकिँदैन किन भने यो मतचाहिँ जनताको हातमा हुन्छ। त्यसकारण एक दुई सिट त तल माथिको कुरा हो। मिसन १५० नै हो। अब पनि वाम गठबन्धनको सम्भावना कत्तिको छ ?अब कहाँ वामपन्थी छन् र उनीहरू ? वामपन्थी तोडेर, फोडेर, वामपन्थी घर भत्काएर अनि कांग्रेसका पालिमा बास बस्न गएका होइनन् उनीहरू ? केका वामपन्थी। खापपन्थी हुन् यिनीहरू, हामपन्थी। एक दुई वाक्यमै भन्नुपर्दा एमालेलाई किन भोट दिने जनताले ?एमाले बाहेक अरूलाई भोट दिने ठाउँ नै छैन जनताको। तस्बिर : दीपेन श्रेष्ठ"
किन बढ्दो छ उम्मेदवारको धरौटी जफत ?,"काठमाडौं : २०१८ सालको गाउँपञ्चायत निर्वाचनमा उम्मेदवार बन्न २ रुपैयाँ धरौटी तोकिएको थियो। त्यतिबेला सदर मतको १० प्रतिशतभन्दा कम मत ल्याएमा उक्त धरौटी जफत हुने व्यवस्था थियो। २०२० सालको गाउँ पञ्चायत निर्वाचनमा धरौटी रकम बढाएर ५ रुपैयाँ पुर्याइयो। त्यतिबेला सदर मतको (६ भागको एक भाग) मत नल्याए धरौटी जफत हुन्थ्यो। हरेक निर्वाचनमा धरौटी रकम पनि बढ्दै गएको देखिन्छ। आगामी मंसिर ४ गतेको प्रतिनिधिसभा उम्मेदवारका लागि १० हजार धरौटी निर्धारण गरिएको छ। २०१० सालको नगरपालिका निर्वाचनमा २६ जना उम्मेदवारको धरौटी जफत भएको थियो। तर, आजभोलि हजारौं उम्मेदवारको धरौटी जफत हुने गरेको छ। धरौटी रकम सरकारको सञ्चित कोषमा जम्मा हुन्छ। २०४८ सालको आमनिर्वाचनमा ७ सय ५१ जना उम्मेदवारको धरौटी जफत भएको थियो। उक्त उम्मेदवारबाट ३ हजार शुल्कको दरले सो अवधिमा आयोगले २२ लाख ५३ हजार रुपैयाँ धरौटीमार्फत जफत गरेको थियो। यसैगरी २०५१ मा ८ सय ९ जनाबाट २४ लाख २७ हजार रुपैयाँ धरौटीबापत जफत गरेको थियो। यसपछि विसं २०५६ सालमा १ हजार ५ सय २७ जना उम्मेदवारको धरौटी जफतबाट ४५ लाख ८१ हजार रुपैयाँ असुल भएको थियो। यसपछि २०६४ सालमा ३ हजार १ सय ५९ को धरौटी जफतबाट ९४ लाख ७७ हजार रुपैयाँ उठेको थियो। यस्तै, २०७० को आमनिर्वाचनमा ५ हजार ३ सय ३२ जनाको १ करोड ५९ लाख ९६ हजार बराबरको धरौटी रकम जफत भएको थियो। निर्वाचन आयोगको तथ्यांकअनुसार हरेक आमनिर्वाचनमा उठेका कुल उम्मेदवारमध्ये ५० प्रतिशत माथिकाको मत सदर मतभन्दा १० प्रतिशत कम हुन जाने गरेको र उनीहरूको धरौटी जफत गरिएको देखिन्छ। किनभने २०४८ सालको कुल उम्मेदवार १ हजार ३ सय ४५ मध्ये ५५८४ प्रतिशतको जफत भएको थियो। यस्तै २०५१मा ५६१० प्रतिशत उम्मेदवारको धरौटी जफत भएको छ। यसैगरी क्रमशः २०५६ साल ६८२३ प्रतिशत, २०६४ मा ८८२९ र २०७० मा ८७०४ प्रतिशतको उम्मेदवारको धरौटी जफत भएको छ। २०६४ को आम निर्वाचनलाई नजिकबाट नियालेका निर्वाचन आयोगका पूर्वआयुक्त भोजराज पोखरेलका अनुसार तत्कालीन समयमा धरौटी शुल्क बढाउन खोजे पनि दलहरूले नमानेपछि प्रतिउम्मेदवार ३ हजारकै दरले कायम गरिएको थियो। निर्वाचनमा सहभागी हुनेको जिम्मेवारी, प्रतिबद्ध बनाउन धरौटीको व्यवस्था गरिएको उनको भनाइ छ। २०१५ साल, पञ्चायत काल सधैं नै धरौटी राख्ने प्रचलन छ। निर्वाचनको परिणाम आएपछि सदर मतको १० प्रतिशत जति मत नल्याए धरौटी जफत हुन्छ। यसले अनावश्यक उम्मेदवारहरू आउनबाट निरुत्साहित गरेको हो। जो कोही उम्मेदवार नबनुन र उनीहरू जिम्मेवार हुन भनेर धरौटी शुल्क तोकिने गरिन्छ, पूर्वआयुक्त पोखरेलले अन्नपूर्णसँग भने। आयोगका सहायक प्रवक्ता ऋषिराम भुसालकाअनुसार अहिले निर्वाचन आयोगले प्रतिनिधिसभा सदस्यका लागि १० हजार रुपैयाँ र प्रदेशसभा सभा सदस्यलाई ५ हजार रुपैयाँ बराबरको धरौटी शुल्क लिने व्यवस्था छ। धरौटीको व्यवस्था गरिनुको मुख्य कारण राष्ट्रको हित र जोसुकैले उम्मेदवारीमा दर्ता नगरुन भन्ने मनसायले भएको उनको तर्क छ। यसैगरी निर्वाचन आयोगका पूर्वसचिव गोपीनाथ निरौला सुरुमा धरौटी रकम कम भए पनि क्रमशः समयअनुकूल बढाउँदै गएको बताउँछन्। धरौटी राखिनुको अर्को कारण उम्मेदवारहरू पनि विश्वस्त र जवाफदेही हुन भनेर यो व्यवस्था गरिएको उनको भनाइ छ। उनी भन्छन्, धरौटी र जफतको व्यवस्था प्रशासनिक नियमन तथा अभिलेखको पाटो पनि हो। धरौटीमा पैसा परेन भने जो पनि उम्मेदवार बन्ने सम्भावना रहन्छ। यसलाई धरौटीले नियन्त्रण गर्ने काम पनि गर्छ। समय बदलिँदै गएपछि धरौटीको रकम मूल्यवृद्धि, बजार भाउको आधारमा बढाउँदै लगिएको हो। उम्मेदवारले तोकिएभन्दा कम मत ल्याएमा आयोगले जफत गर्छ। सो रकम सरकारको सञ्चित कोषमा राख्छ र सोहीसहित वार्षिक बजेटमा समावेश भई मुलुकको खर्चमा प्रयोग हुने गरेको उनले जानकारी दिए। जफत रकमको निर्वाचन खर्चको आधारमा धेरै नै कम हुन्छ तर यसले केही हदसम्म निर्वाचनको सेवा सञ्चालन खर्चमा थोरै भए पनि अप्रत्यक्ष रूपमा सहयोग पुर्याउँछ, उनले थपे। प्रतिनिधिसभा सदस्य निर्वाचन ऐन, २०७४ को दफा ७० अनुसार उम्मेदवारले पहिलो हुने निर्वाचित हुने निर्वाचन प्रणालीअन्तर्गत हुने निर्वाचनमा उम्मेदवार हुनका लागि १० हजार रुपैयाँ सम्बन्धित निर्वाचन अधिकृतको कार्यालयमा र समानुपातिक निर्वाचन प्रणालीअन्तर्गत हुने निर्वाचनमा उम्मेदवारको बन्दसूची पेस गर्ने दलले ५० हजार रुपैयाँ आयोग समक्ष धरौटी राख्नु पर्नेछ। उक्त धरौटी राखेको उम्मेदवारले कुनै निर्वाचनमा मतदान गरिएको जम्मा सदर मतको १० प्रतिशतभन्दा कम सदर मत पाउने उम्मेदवारको धरौटी जफत हुने व्यवस्था छ। तर, निर्वाचित उम्मेदवारको हकमा यो कुरा लागू हुने छैन। समानुपातिक निर्वाचन प्रणालीअन्तर्गतको निर्वाचनमा कुनै दलले कम्तीमा एक सिट प्राप्त नगरेमा त्यस्तो दलले राखेको धरौटी जफत हुनेछ। धरौटी जफत हुने अवस्थामा बाहेक अन्य उम्मेदवार र मनोनयनपत्र स्वीकृत नभएको वा नाम फिर्ता लिएका व्यक्तिले राखेको धरौटी सो निर्वाचन परिणाम घोषणा भएको मितिले तीन महिनाभित्र सम्बन्धित व्यक्ति वा दलले फिर्ता लिनुपर्नेछ। तोकिएको म्यादभित्र धरौटी फिर्ता नलिएमा सो धरौटीको रकम संघीय सञ्चित कोषमा दाखिला हुनेछ। साथै नियमअनुसार जफत रकम पनि संघीय सञ्चित कोषमा रहने र सरकारले वार्षिक बजेटमा पेस गर्छ। यसअघि गाउँ पंञ्चायत (निर्वाचन) नियमावली २०२० नियम ८० अनुसार प्रत्येक उम्मेदवारले ५ रुपैयाँ निर्वाचन अफिसर कहाँ धरौट राखी रसिद लिनु पथ्र्याे। कुनै उम्मेदवारले पाएको मतको संख्या सो वडामा परेको सदर मतको छ खण्डको एक खण्डभन्दा कम भएमा बुझाएको धरौट जफत हुने व्यवस्था गरिएको थियो। यसपछि वडाको निर्वाचनमा धरौटी प्रत्येक उम्मेदवारले ५० रुपैयाँ धरौटी राख्ने व्यवस्था रह्यो।धरौटी स्थानीय पञ्चायत (सदस्य निर्वाचन) निर्देशिका २०३८ अनुसार धरौटी जफत हुने सम्बन्धमा निर्वाचित उम्मेदवारले १० प्रतिशतभन्दा कम मत प्राप्त गरे पनि निजको धरौटी फिर्ता दिनुपर्ने निर्देशन निर्वाचन आयोगले विसं२०३९ वैशाख २२ को पत्र निर्वाचन अधिकृतलाई दिएबाट विजयी उम्मेदवारलाई १० प्रतिशत मतको सीमा रेखा थिएन। स्थानीय पञ्चायत निर्वाचन निर्देशिका २०४३ (३६) मा भने सीमा रेखा कायम भएको पाइन्छ। सो निर्देशिकाअनुसार जिल्ला पञ्चायत सभापति, उपसभापति र सदस्य पदका लागि उम्मेदवार हुनेले १ सय रुपैयाँ धरौटी राख्नु पथ्र्याे। साथै, खसेको १० प्रतिशतभन्दा कम मत प्राप्त गर्ने उम्मेदवारको धरौट जफत हुने व्यवस्था थियो। साथै सो निर्देशिकाले गाउँ पञ्चायत र नगर पञ्चायतको प्रधान र उपप्रधानपञ्च पदका लागि उम्मेदवारले क्रमशः ५०५० रुपैयाँ र १००१०० रुपैयाँ धरौट राख्नुपथ्र्याे। खसेको १० प्रतिशतभन्दा कम मत प्राप्त गर्ने उम्मेदवारको धरौटी जफत हुने व्यवस्था थियो। यस्तै २०४८ सालपछि गाउँविकास समिति अध्यक्ष र उपाध्यक्ष पदका लागि १ सय रुपैयाँ र सदस्यहरूका लागि ५० रुपैयाँ तथा नगरपालिका प्रमुख र उपप्रमुख पदका लागि ५ सय रुपैयाँ र सदस्य पदका लागि २ सय रुपैयाँ धरौटी राख्नुपर्ने व्यवस्था गरिएको थियो भने खसेको सदर मतको १० प्रतिशत मत प्राप्त नगरेको खण्डमा त्यस्ता उम्मेदवारले राखेको धरौटी जफत हुने व्यवस्था थियो। स्थानीय निकाय (निर्वाचन कार्यविधि) ऐन, २०४८, दफा ६७ अनुसार जिल्ला विकास समितिको निर्वाचनमा उम्मेदवार हुनका लागि सदस्य पदको लागि ५ सय रुपैयाँ र सभापति, उपसभापति पदका लागि १ हजार रुपैयाँ धरौटी राख्नुपर्ने व्यवस्था थियो। निर्वाचनमा मतदान गरिएको जम्मा सदर मतको १० प्रतिशतभन्दा कम सदर मत प्राप्त गर्ने उम्मेदवारको धरौटी जफत हुने कानुनी व्यवस्था थियो। तर, यो व्यवस्था निर्वाचित उम्मेदवारको हकमा भने लागू हुँदैनथ्यो। अर्थात्, निर्वाचित हुने उम्मेदवारले १० प्रतिशतभन्दा कम मत प्राप्त गरेको भए पनि त्यस्तो उम्मेदवारको धरौटी जफत हुँदैनथ्यो। स्थानीय निकाय निर्वाचन निर्देशिका, २०६२ अनुसार उम्मेदवारको मनोनयनपत्र दाखिल गर्दा महानगरपालिका, उपमहानगरपालिका, नगरपालिकाको वडाध्यक्ष र वडा समितिको वडा सदस्यको निर्वाचनको लागि २ सय रुपैयाँ, यसैगरी प्रमुख, उपप्रमुखको निर्वाचनका लागि ५ सय रुपैयाँ धरौटी राख्नुपर्ने व्यवस्था थियो।"
संघमा १५ र प्रदेशमा ५ भन्दा बढी मन्त्रालय नबनाउन संसदीय विशेष समितिको सुझाव,"काठमाडौं : राष्ट्रियसभाले गठन गरेको संघीयता कार्यान्वयन अध्ययन तथा अनुगमन संसदीय विशेष समितिले संघीय मन्त्रालयको संख्या कटौती गरी १५ बनाउन सुझाव दिएको छ। बिहीबार बसेको समितिको बैठकले संघीय मन्त्रालयको संख्या १५ र प्रदेशमा ५ मन्त्रालय मात्र राख्न सुझाव दिएको हो। संघीयता कार्यान्वयन अध्ययन तथा अनुगमन संसदीय विशेष समितिका सभापति खिमलाल देवकोटाको संयोजकत्वमा रहेको समितिले केन्द्रमा १५ र प्रदेशमा ५ मन्त्रालय मात्र राख्न सुझाव दिएको हो । समितिले राष्ट्रियसभाका अध्यक्ष गणेश तिमिल्सिनालाई बुझाएको प्रतिवेदनमा प्रदेश मन्त्रालय र मन्त्रीको संख्याको बढोत्तरीका कारण प्रशासनिक खर्चमा भएको वृद्धि लगायतका कारण आम जनतामा संघीयताप्रतिको विश्वासमा कमी आएको र व्यवस्थाप्रति नै नकारात्मक धारणा प्रवाह भएको स्थितिमा प्रदेश मन्त्रीको संख्या न्यूनतम ५ जनाभन्दा कम नहुने गरी कुल प्रदेश सभा सदस्यको १० प्रतिशतमा सीमित गर्नुपर्ने उल्लेख गरिएको छ । यसका लागि संविधान संशोधनको विधेयक ल्याउन पनि समितिले सुझाव दिएको छ । समितिले संविधानअनुसार धेरै जिम्मेवारी प्रदेश र स्थानीय तहमा हस्तान्तरण भएकाले संघीय सरकारमा पनि मन्त्रालय संख्या घटाउन सुझाव दिएको छ । समितिले प्रदेश र स्थानीय तहमा कर्मचरीहरुको अभावका कारण कार्यसम्पादन र सेवा प्रवाहमा समस्या परेको भन्दै आवश्यक कर्मचारी खटाउन पनि सुझाव दिएको छ । समितिको प्रतिवेदन बुझ्दै राष्ट्रियसभाका अध्यक्ष तिमिल्सिनाले यो प्रतिवेदन संसदको सम्पत्ति भएको बताए । राजनीतिक दल, जनप्रतिनिधि, कर्मचारी सबैको ध्यान देशको विकास र सम्वृद्धितर्फ हुन आवश्यक रहेको भन्दै प्रतिवेदनले त्यसतर्फ सहयोग गर्ने अपेक्षा गरिएको उनले बताए। राष्ट्रियसभाको बैठकले २० जेठ २०७९ मा देवकोटाको संयोजकत्वमा समिति गठन गरेको थियो । समितिलाई संघयीता कार्यान्वयन सम्बन्धमा राजनीतिक, वित्तीय, प्रशासनिक, संरचनागतलगायत सबै पक्षको अध्ययन गरी राष्ट्रियसभामा प्रतिवेदन पेश गर्न कार्यादेश दिइएको थियो ।"
नेकपा एसका प्रदेश कमिटी सदस्य एमाले प्रवेश,"काभ्रे : नेकपा (एकीकृत समाजवादी) पार्टीका बागमती प्रदेश कमिटी सदस्य रमेश पौडेल एमाले प्रवेश गरेका छन्। बिहीबार बनेपामा आयोजित कार्यक्रममा पौडेलसहित पार्टीका मिरा पौडेल, राजेन्द्र पौडेल, अभिचल पौडेल, गंगा श्रेष्ठ र रामदाश श्रेष्ठ एमाले प्रवेश गरेका हुन्। उनीहरूलाई एमालेका प्रतिनिधि सभा २ का उम्मेदवार पूर्व सञ्चार मन्त्री गोकुल बास्कोटाले पार्टी प्रवेश गराए। पौडेल पहिले एमालेमा नै थिए। नेकपा फुटपछि उनी समाजवादीमा गएका थिए। 'राष्ट्रियताको सम्वर्द्धन र कम्युनिष्ट आन्दोलनको रक्षा र विकासका लागि सवल एमाले पार्टीको अपरिहार्यता रहेको महसुस गर्दै पार्टीको विगतका नीति, कार्यक्रम, कार्यदिशा र कार्यशैलीको समीक्षा गर्दै सही नीति, कार्यक्रम र कार्यदिशाको निरन्तरता र भएका गल्ती कमजोरीहरू सुधार गर्दै जाने अपेक्षासहित विनाशर्त पुनः एमालेमा प्रवेश गरिएको' विज्ञप्तिमा उल्लेख छ।"
माधवकुमारले छाडेको काठमाडौं२ मा चुनावी सरगर्मी कस्तो ?,"काठमाडौं: निर्वाचन मिति नजिकिएसँगै चुनावी अभियान तीब्र बनाएका राजनीतिक दलबीच प्रतिस्पर्धा पनि बढेको छ । आफूले जित्ने दाबी गर्दै उम्मेदवार चुनावी अभियानमा जुटे पनि स्थानीय र मतदाताको आँकलन बेग्लाबेग्लै छ । विशेष गरी दलको सांगठनिक मतले दलकै उम्मेदवार विजयी हुने आँकलन बढे पनि दल प्रति केही रुष्ट टिक्का टिप्पणी गर्ने मतदाताको संख्या बढ्दा मतपरिणाममा पनि केही फेरबदलको अनुमान हुने गरेको छ । यस्तै चर्चा र परिचर्चाका बीच काठमाडौं क्षेत्र नम्बर२ मा पनि चुनावी अभियान जारी छ । उम्मेदवारहरू आफ्नो प्रतिबद्धतापत्र तथा पार्टीको घोषणापत्रसहित मतदातासँग मत माग्दै घर दैलो अभियानमा जुटेका छन् । विगतजस्तै मत वितरण प्रणाली हुने भएकाले दुई ठूला दलका उम्मेदवारबीच नै कडा प्रतिस्पर्धा काठमाडौं२ मा हुने विश्लेषण हुने गरेको छ । यो क्षेत्रमा सत्ता गठबन्धनबाट साझा उम्मेदवार रहेकी पूर्वसभामुख नेकपा माओवादी केन्द्रकी नेतृ ओनसरी घर्ती चुनावी मैदानमा छन् । एमालेबाट उम्मेदवार बनेका मणिराम फूयाल छन् । विगतको सांगठनिक मत हेर्दा यी दुई उम्मेदवारबीच कडा टक्कर हुने आँकलन धेरैको छ । यो निर्वाचन क्षेत्रमा १० स्वतन्त्रसहित २९ जनाको उम्मेदवारी परेको छ । स्वतन्त्र उम्मेदवारले कति जनताको मत जित्न सक्ने हुन् त्यो अड्कल गर्न अहिले गाह्रो छ । एमालेले जसपा र राप्रपासँग चुनावी तालमेल गर्ने भनिएपनि त्यो सम्भव भएन । अनि सत्ता गठबन्धनको योजना अनुसार लोसपासँग पनि चुनावी तालमेल हुन सकेन । यसरी अहिले चुनावी मैदानमा उत्रिएका सत्ता गठबन्धनतर्फकी उम्मेदवार नेकपा माओवादी केन्द्रकी घर्ती, एमालेका फूयालसहित जनता समाजवादी पार्टी (जसपा)का गोपालबहादुर टण्डुकार, राप्रपाकी कुन्तीदेवी पोखरेल, राष्ट्रिय स्वतन्त्र पार्टीका सोविता गौतम, लोकतान्त्रिक समाजवादी पार्टीका मधुसुदन पुडासैनीलगायत दलगत उम्मेदवार बनेका छन् । २०७४ सालको निर्वाचनमा तत्कालीन एमालेका बरिष्ठ नेता एवम् पूर्व प्रधानमन्त्री माधवकुमार नेपाल २७ हजार ३६६ मतसहित विजयी भएका थिए । नेपाली कांग्रेसका दीपकप्रसाद कुँइकेलले १४ हजार ९०३ मत ल्याएका थिए । तेस्रो बनेका विवेकशील साझा पार्टीका सूर्यराज आचार्यले ७ हजार ४ सय ३७ मत ल्याएका थिए । गत प्रतिनिधि सभा निर्वाचनमा ५३ हजार ४५ मत खसेको थियो । त्यस्तै स्वतन्त्रबाट काशिराज पुडासैनी, अनुप बोहरा, प्रकाश अधिकारी, विनोदप्रसाद घिमिरे, भगवती ढकाल, दिनेश खडका, बलराम चौलागाई, कृष्ण अधिकारी, कृष्णराम पुरी चुनावी प्रतस्पर्धामा छन् । धेरै स्वतन्त्र उम्मेदवार भएकाले पनि कसले कति मत ल्याउने भन्नेले नतिजामा फरक पार्ने अनुमान गरिएको छ । २०७४ सालको निर्वाचनमा तत्कालीन एमालेका बरिष्ठ नेता एवम् पूर्व प्रधानमन्त्री माधवकुमार नेपाल २७ हजार ३६६ मतसहित विजयी भएका थिए । नेपाली कांग्रेसका दीपकप्रसाद कुँइकेलले १४ हजार ९०३ मत ल्याएका थिए । तेस्रो बनेका विवेकशील साझा पार्टीका सूर्यराज आचार्यले ७ हजार ४ सय ३७ मत ल्याएका थिए । गत प्रतिनिधि सभा निर्वाचनमा ५३ हजार ४५ मत खसेको थियो । २०४८ सालमा यही निर्वाचन क्षेत्रबाट चुनाव जितेका तत्कालीन कांग्रेस नेता दमननाथ ढुगांना सभामुख बनेका थिए । २०५१ मा यही निर्वाचन क्षेत्रबाट विजयी बन्दै मनमोहन अधिकारी पहिलो कम्युनिस्ट प्रधानमन्त्री बनेका थिए । २०५६ मा चुनाव जितेकी विद्यादेवी भण्डारी अहिले राष्ट्रपति छन् । २०७० र २०७४ मा यही क्षेत्रबाट निर्वाचन जितेका माधवकुमार नेपाल प्रधानमन्त्री भइसकेका छन् । यस्तो पृष्ठभूमिको काठमाडौं२ मा सत्ता गठबन्धनको तर्फबाट उम्मेदवारी दिएकी घर्ती २०७० को निर्वाचनमा रोल्पा क्षेत्र नम्बर २ बाट निर्वाचित भएकी थिइन् । रोल्पा जन्मथलो भएकी उनी २०७० मा उपसभामुख र २०७२ मा सभामुख बनिन् । २०७४ को निर्वानमा घर्ती समानुपातिक तर्फबाट सांसद बनेकी थिइन । उनी अन्तरिम संसद र पहिलो संविधान सभामासमेत सदनमा थिइन । पहिलो संविधान सभाको कार्यकालमा केही समय उनी खेलकुद मन्त्रीको भूमिकामा रहेकी थिइन् । निर्वाचित भएपछि कोटेश्वरको जाम अन्त्य गर्नेदेखि साखुं जोरपाटी सडकखण्ड निर्माण कार्य सम्पन्न गर्ने घर्तीको प्रतिबद्धता छ । केहीदिन अघिको चुनावी सभामा नेकपा माओवादी अध्यक्ष प्रचण्डले घर्तीलाई भोट माग्दै उनलाई जिताए विकासे मन्त्री बनाएर पठाइदिने बताएका थिए । रोल्पाली जनतामाझ प्रिय ओनसरी माओवादी भित्र पनि धेरै अवसर पाउने नेतृका रुपमा चिनिन्छिन् । तर प्रतक्ष्य प्रतिस्पर्धामा उत्रिएकी उनलाई काठमाडौंका जनतासँग भिज्न केही मुस्किल देखिएको माओवादी भित्रैका नेताहरू बताउँछन् । एमालेबाट उम्मेदवार बनेका फुयाल शिक्षण पेशाबाट सक्रिय राजनीतिमा होमिएका हुन् । २०४९ सालबाट शिक्षण शुरु गरेका उनी २०६५ सम्म शिक्षण पेशामा थिए । लामो समय नेपाल राष्ट्रिय निर्माण माध्यमिक विद्यालयको प्रधानाध्यापकको भूमिकामा उनले काम गरे । व्यवस्थापनमा स्नातक गरेका फुयाल शिक्षाशास्त्रमा स्नातकोत्तर हुन् । फुयाल ०७४ मा बम गठबन्धनका तर्फबाट काठमाडौं२ (ख) बाट प्रदेशसभा सदस्यमा निर्वाचित भएका थिए । प्रदेश सभाको निर्वाचनमा उनलाई लोकप्रिय मत प्राप्त भएको थियो । १६ हजार ५७५ मत फुयालले ल्याउँदा कांग्रेसका मनहरि खड्काले ८ हजार २६८ मत ल्याएका थिए । फुयालले चुनाव जिते आफूले विकास निर्माण र नीतिगत एजेण्डालाई प्राथमिकताका साथ अघि बढाउने बताएका छन् । राष्ट्रिय स्वतन्त्र पार्टीबाट उम्मेदवार बनेकी सोविता गौतम सामाजिक अभियन्ताका रुपमा चिनिन्छिन्। पत्रकारिता गरेकी उनी युवा पुस्तामा लोकप्रिय मानिन्छिन । पछिल्लो पटक थपिएका मतदातामा युवा धेरै रहेकाले ती मत गौतमले पाउने विश्लेषण हुने गरेको छ । देश परिवर्तन युवाको काँधमा रहेको बताउने उनले राजनीतिक नेतृत्वमा पनि युवा आउनुपर्ने आवाजसहित चुनावी मैदानमा छन् । राजनीतिलाई फोहोरी खेलको उपनाम हटाएर देश परिवर्तनमा युवा पुस्ता भन्ने छाप बनाउनुपर्ने गौतमको भनाइ छ । राप्रपाकी ३५ वर्षीया कुन्तीदेवीले पनि ठूला मानिएका दलको मत काट्ने अनुमान गरिएको छ । एमाले र राप्रपाबीच एकता हुने चर्चा चलेर नहुँदा उनले एमालेकै मत धेरै काट्न सक्ने आँकलन राप्रपा निकटस्तले बताउँछन् । मत माग्दा उनले युवा आवाज र अहिलेको आवश्यकतालाई संसदबाटै सम्बोधन गर्ने वातावरण मिलाउने बताउने गरेकी छन् । कोरोना कहरमा राहतमा खटिएकी उनी आफ्नो सामाजिक सक्रियतालाई जनताले माया गर्ने बताउने गरेकी छन् । निर्वाचन आयोगको अद्यावधिक विवरण अनुसार काठमाडौं क्षेत्र नम्बर२ मा ८१ हजार ७९० मतदाता छन् । २०७४ सालको निर्वाचनमा भन्दा ७ हजार २१५ मतदाता थपिएका छन् । थपिएका मतदाता अधिकांश २० देखि ४५ वर्ष उमेर समूहका छन् । तथ्यांकमा काठमाडौं२ निर्वाचन आयोगको अद्यावधिक विवरण अनुसार काठमाडौं क्षेत्र नम्बर२ मा ८१ हजार ७९० मतदाता छन् । २०७४ सालको निर्वाचनमा ७४ हजार ७५५ मतदाता रहेको यो क्षेत्रमा २०७९ को निर्वाचन आउँदा ७ हजार २१५ मतदाता थपिए । थपिएका मतदाता अधिकांश २० देखि ४५ वर्ष उमेर समूहका छन् । यो निर्वाचन क्षेत्रमा काठमाडौं महानगरको वडा नम्बर ९ र ३२ पर्छ । त्यस्तै, कागेश्वरी मनोहरा नगरपालिकाको वडा नम्बर ४, ५, ६, ७, ८ र ९ यही क्षेत्रमा पर्छ । शंखरापुर नगरपालिकाका सबै वडा यही क्षेत्रमा छन् । बढी जनघनत्व भएको गौशाला र कोटेश्वरपनि यही निर्वाचन क्षेत्रमा पर्छन । स्थानीय तह निर्वाचनमा काठमाडौं ९ को वडाध्यक्षमा कांग्रेस र ३२ मा एमाले विजयी भएको छ । कागेश्वरी मनोहरा नगरपालिकाको मेयरमा कांग्रेस र उपमेयरमा एमाले विजयी भएको छ। कागेश्वरी मनोहरा नगरपालिकाको ४ मा एमाले, ५ मा कांग्रेस, ६ मा नेकपा एकीकृत समाजवादी, ७, ८ र ९ को वडाध्यक्षमा कांग्रेस विजयी भएको छ । शंखरापुर नगरपालिकाको मेयरमा राप्रपा र उपमेयरमा कांग्रेस निर्वाचित भएको छ। यस नगरपालिकाको १ नम्बर वडाध्यक्षमा माओवादी केन्द्र, २ मा नेपाली कांग्रेस, ३ मा राप्रपा, ४ मा कांग्रेस, ५ मा एमाले, ६, ७ मा राप्रपा, ८ र ९ मा कांग्रेस विजयी भएका थिए । एमालेको मात्रै १७ हजार ३२८ मत छ । कांग्रेसको १४ हजार १२८, नेकपा एकीकृत समाजवादीको ७ हजार ९११, राप्रपाको ६ हजार ८१९, माओवादी केन्द्रको ३ हजार ३६, विवेकशील साझा पार्टीको १५४, लोसपाको ८ र स्वतन्त्रको १६ मत छ । स्थानीय तहको निर्वाचनमा प्राप्त मतलाई हेर्दा यो निर्वाचन क्षेत्रमा एमाले र कांग्रेसको तीव्र प्रतिस्पर्धा हुने देखिन्छ । सत्ता गठबन्धनले घर्तीतिर पल्लाभारीको संकेत गरे पनि फूयाल पनि अघिल्लो पटक प्रदेशसभामा लोकप्रिय मत ल्याउने नेता भएकाले उनले ल्याउने मत कम आँकलन गर्न सकिन्न । अहिले चुनावी अभियानमा खटिएका उम्मेदवारका एजेण्डालाई जनताले कसरी न्याय गर्लान वा कुन उम्मेदवारलाई धेरै मत दिन्छन् त्यो मत परिणामले देखाउनेछ ।"
हामीलाई जिताए देशमा परिवर्तन आउँछ : महिला उम्मेदवार,"काठमाडौं : प्रतिनिधिसभा तथा प्रदेश सभा निर्वाचनमा आफूहरूलाई जिताए मात्र देशमा परिवर्तन सम्भव हुने महिला उम्मेदवारहरूले बताएका छन्। संकल्प शान्ति, न्याय र लोकतन्त्रका लागि समावेशी महिला सञ्जाल र महिला गैरसरकारी संस्था महासंघको आयोजनामा बिहीबार राजधानीमा सम्पन्न कार्यक्रममा नेपाली कांग्रेस क्षेत्र नं ६ (क)बाट प्रदेशसभाका लागि उम्मेदवार हरिप्रभा खड्गीले महिला र युवालाई देश विकासमा सशक्त रूपमा अघि बढाउने उद्देश्यले आफूले उम्मेदवारी दिएको बताइन्। काठमाडौं महानगरपालिकाकी पूर्व उपमेयरसमेत रहेकी खड्गीले आफूले महानगरलाई परिवर्तन गरेर देखाएको दाबी गर्दै भनिन्, 'मैले महानगरलाई परिवर्तन गरें। अब चुनाव जितेर प्रदेशलाई पनि बनाउँछु।' प्रदेशमा जितेपछि आफ्नो लडाइँ मुख्यमन्त्रीका लागि हुने बताउँदै उनले महिलालाई आर्थिक क्रान्तिमा अगाडि बढाउने चाहना रहेको सुनाइन्। गठबन्धनका तर्फबाट काठमाडौं ९ बाट प्रतिनिधि सभाका लागि उम्मेदवारी दिएकी माओवादीकी कल्पना धमलाले आफू महिलाका मुद्दामा लाग्न कहिले कन्जुस्याईं नगर्ने बताइन्। नेपालको संविधानले महिलाको ३३ प्रतिशत सहभागिताको अधिकार सुनिश्चित गरे पनि यस निर्वाचनमा उम्मेदवारी दिने सन्दर्भमा जम्मा ९ प्रतिशत मात्र कटेकाले संविधानले दिएको हक पनि महिलाले नपाएको यसैले पुष्टि गर्ने उनले बताइन्। नेपाली राजनीतिलाई उत्साहित क्षेत्र बनाएर युवा पुस्तामा मार्गनिर्देश गर्न आफू लागिपर्ने उनले प्रतिवद्धता जनाइन्। आफूले जितेपछि नीति निर्माणको काममा लाग्ने र मौलिक हकलाई कानुन बनाएर लागू गर्नेमा योगदान दिने उनले बताइन्। उनले थपिन्, 'नीति निर्माण मात्र नभई विकास निर्माणको काम पनि गर्नेछु।' त्यसैगरी ललितपुर क्षेत्र नं ३ बाट प्रतिनिधि सभामा उम्मेदवार बनेकी राष्ट्रिय स्वतन्त्र पार्टीकी डा तोसिमा कार्कीले राजनीतिले आफूजस्तै युवाको खोजी गरिरहेको महसुस गरेर देश निर्माणका लागि आफू राजनीतिमा जुटेको बताइन्। स्वस्थ नेपाली सुखी नेपाली नारा लिएर मैदानमा उत्रिएकी तोसिमाले स्वस्थ राजनीति र स्वस्थ नागरिकको कल्पना आफूले गरेको सुनाइन्। आफूले जितें महिला सशक्तीकरणका लागि स्नातक तहसम्मको पढाइ निःशुल्क गर्नुका साथै पाठेघर र स्तन क्यान्सर लगायतको उपचार निःशुल्क गराउन पहलकदमी गर्ने बताइन्। सोही पार्टीबाट काठमाडौं क्षेत्र नं २ बाट उम्मेदवारी दिएकी सविता गौतमले पुल र सडक बनाउने योजना मात्र नभई सम्वृद्ध नेपालका लागि नीति नियम बनाउने काममा अर्थपूर्ण सहभागिता जनाउन संसदमा जाने आफ्नो लक्ष्य रहेको बताइन्। ललितपुरबाट प्रदेश सभाका लागि स्वतन्त्र उम्मेदवारी दिएकी सविता महर्जनले एकल महिलाका हक अधिकारका लागि आफूले आवाज उठाउने बताइन्। पैसा नभई चुनाव जित्न सकिन्छ भन्नेमा आफूले विश्वास नगर्ने बताउँदै उनले भनिन्, 'हिजोआज प्रतिव्यक्ति २५ सयदेखि ५ हजारसम्म बाँढ्दै हिँडेको र भोज खुवाएर भोट माग्दै हिँडेको आफैंले देखेको छु।' संकल्पकी अध्यक्ष संगीता लामाले सञ्चालन गरेको कार्यक्रममा महिला गैरसरकारी संस्था महासंघकी अध्यक्ष शशी अधिकारीले चुनाव जितेर निर्णायक तहमा पुग्ने महिलाले संसदमा आफ्नो अर्थपूर्ण सहभागितामा जोड दिनुपर्ने बताइन्।"
सवारी साधन नियन्त्रणमा लिन आयोगको निर्देशन,"काठमाडौं : निर्वाचन आयोगले मधेश प्रदेश सरकार र प्रदेश सभा सचिवालयसँग सवारी साधनबारे विवरण माग गरेको छ। आयोगले मधेशको मुख्यमन्त्री तथा मन्त्रिपरिषद्को कार्यालय र प्रदेश सभा सचिवालयलाई पत्र पठाई प्रदेशका मुख्यमन्त्री तथा मन्त्रीसमेतले सवारी साधन नबुझाई निजी नम्बरप्लेट कायम गरी निर्वाचन प्रचार प्रसारमा हिँडेको हो होइन भन्ने विषयमा विवरण उपलब्ध गराउन पत्र पठाएको छ। यदि सवारी साधन निजी नम्बरप्लेट कायम गरी हिँडेको भेटिएमा सवारी साधन नियन्त्रणमा लिन निर्देशन दिएको छ। आयोगले मंसिर ४ गते हुने निर्वाचनलाई स्वच्छ, निष्पक्ष, पारदर्शी र भयमुक्त बनाउन निर्वाचन आयोगले जारी गरेको निर्वाचन आचारसंहिता, २०७९ को दफा ४ को खण्ड (क) मा सार्वजनिक निकाय वा कुनै परियोजनाको स्रोत साधन र सम्पत्ति कुनै दल वा उम्मेदवारको पक्ष वा विपक्षमा हुने गरी प्रयोग गर्न वा गराउन नहुने व्यवस्था रहेको स्मरण गराउँदै प्रदेशका मुख्यमन्त्री तथा मन्त्री समेतले सवारी साधन नबुझाइ निजी नम्बरप्लेट कायम गरी हिँडेको भनी उजुरी प्राप्त हुन आएको जनाएको छ। यसैगरी आयोगले सो सम्बन्धमा के कसो भएको हो? भनी प्रदेश सभाका सभामुख, उपसभामुख र विभिन्न समितिका सभापतिलाई सरकारी सुविधा स्वरूप त्यहाँबाट उपलब्ध गराइएका सवारी साधनहरूको विवरण दुई दिनभित्र पछिसम्म फरक नपर्ने गरी आयोगलाई उपलब्ध गराउन आग्रह गरेको छ।"
झापा१ मा अस्तित्वको लडाइँ लड्दै विश्वप्रकाश र अग्नी खरेल,"झापा : झापा क्षेत्र नम्बर १ मा दुई 'हेभिवेट' नेताबीच कडा चुनावी प्रतिस्पर्धा हुन आकलन गरिएको छ। नेपाली कांग्रेसका महामन्त्री विश्वप्रकाश शर्मा र नेकपा (एमाले) स्थायी कमिटी सदस्य अग्निप्रसाद खरेलबीच हुने रोमाञ्चक प्रतिस्पर्धाका कारण चुनावी माहौल तातिएको छ। अहिले शर्मा र खरेल आफ्नो र आफ्नो पार्टीको अस्तित्व जोगाउन चुनावी रणनीति बनाएर मतदाताको घरआगँन पुगेर भोट माग्दैछन्। झापा१ शर्माको निर्वाचन क्षेत्र हो। खरेलको निर्वाचन क्षेत्र झापा२ हो। खरेल पाहुना उम्मेदवार बनेर शर्मासँग भिड्दैछन्। खरेल पूर्व संविधानसभा सदस्य, पूर्व कानुन मन्त्री र पूर्व महान्यायाधिवक्ता समेत हुन्। शर्मा सत्तारूढ गठबन्धनका साझा उम्मेदवार हुन, भने खरेल नेकपा (एमाले), राप्रपा र राप्रपा नेपालका साझा उम्मेदवार बनेका छन्। साबिक झापा३ र हाल झापा१ को आम निर्वाचनको तथ्याङ्क केलाउँदा नेकपा (एमाले)ले तीन पटक, नेकपा माओवादीले दुई पटक र कांग्रेसले एक पटक विजयी हासिल गरेको क्षेत्र हो। २०४८, २०५१ र २०७० मा एमालेका क्रमशः राधाकृष्ण मैनाली, देवीप्रसाद ओझा र रविन कोइराला निर्वाचित भएका थिए। २०६४ र २०७४ मा माओवादीका क्रमशः धर्मप्रसाद घिमिरे र सुरेन्द्रकुमार कार्की निर्वाचित भएका थिए। त्यस्तै कांग्रेसका नरेन्द्रविक्रम नेम्वाङ २०५६ सालमा निर्वाचित भएका थिए। लालकिल्ला मानिएको झापा १ मा शर्मा तेस्रो पटक उम्मेदवार बनेका छन्। २०७० सालमा पहिलो पटक टिकट पाएका शर्मा एमालेका कोइरालासँग ६८९ मतान्तरले पराजित भएका थिए। शर्माले १६ हजार ५४० मत ल्याएकोमा कोइरालाले १७ हजार २२९ मत ल्याएका थिए। २०७४ सालको आम निर्वाचनमा शर्मा फेरि पराजित भए। शर्मा बाम गठबन्धनका तर्फबाट उम्मेदवार बनेका माओवादीका कार्कीसँग २ हजार ८६३ मतान्तरले पराजित भए। शर्माले ३३ हजार ३१० मत ल्याउँदा कार्कीले ३६ हजार १७३ मत ल्याएका थिए। यस पटक ह्याट्रिक पराजित हुनभन्दा पनि जित्ने दाउका साथ शर्मा अघि बढिरहेको कांग्रेसका कार्यकर्ताहरू बताउँछन्। उनको मुख्य प्रतिस्पर्धी खरेल एमाले अध्यक्ष केपी शर्मा ओलीको विश्वासिलो पात्र हुन्। खरेलको नाम झापा २ बाट सिफारिस गरिएको थियो। झापा १ बाट रिवन कोइरालाको नाम एकल सिफारिस गरिएको थियो। तर, अनन्त पार्टीले कोइरालालाई ब्याक गराई खरेललाई झापा १ को टिकट दियो। झापा २ मा उनको ठाउँमा पार्टीले देवराज घिमिरेलाई टिकट दियो। कोइरालालाई पार्टीले प्रदेश सभा सदस्यमा टिकट दियो। प्रतिनिधिसभा सदस्यमा टिकट नपाएपछि कोइराला पार्टीको निर्णयप्रति असन्तुष्ट भए। कोइराला असन्तुष्ट बनेपछि पार्टीभित्र खैलाबैला नै मच्चियो। पार्टीले तत्काल उनीसँग आन्तरिक छलफल गर्यो र प्रदेश सरकारमा राम्रै पद दिने सर्त बमोजिम कोइरालालाई 'ब्याक' गरायो। त्यसपछि मात्र कोइराला प्रदेशसभा सदस्यमा उम्मेदवारी दिए र आफ्नो क्षेत्रमा खरेललाई सघाउन तयार भयो। यता कोइराला उठेको भए चुनावमा यस पटक पनि शर्मालाई सकस हुने कांग्रेसभित्र विश्लेषण थियो। तर, कोइराला 'ब्याक' गएपछि शर्मालाई केही सहज भएको कांग्रेस कार्यकर्ताहरू बताउँछन्। तर, शर्मालाई आफ्नै पार्टी भित्रको कोचेलो मिलाउनु पर्ने बाध्यता छ। कांग्रेसको १४औं महाधिवशेनमा कृष्णप्रसाद सिटौला र शर्मा निकट नेता तथा कार्यकर्ताहरू जिल्ला तहमा छुट्टाछुट्टै प्यानल बनाएर चुनाव लडेका थिए। त्यसबेला शर्माको प्यानललाई सिटौलाको प्यानलले नराम्ररी पराजित गरेको थियो। त्यसको असर स्थानीय तहको निर्वाचनमा पनि देखियो। शर्माको निर्वाचन क्षेत्रमा गत वैशाखमा सम्पन्न स्थानीय तह सदस्य निर्वाचनमा एमाले पहिलो पार्टीको रूपमा फेरि उदय भयो। शर्मामाथि आफ्नै गृहपालिका मेचीनगरमा पनि कांग्रेसलाई जिताउन नसकेको आरोप लागियो। अन्तिम समयमा कांग्रेस नेता सिटौला निकट कार्यकर्ताको टिकट खोसेर आफ्नो पक्षको उम्मेदवारलाई टिकट दिलाउन उनी सफल भए। तर, शर्माले आफ्नो पक्षको उम्मेदवारलाई भने चुनाव जिताउन सकेनन्। यसको असर पनि आसन्न निर्वाचनमा पर्न सक्ने स्वयम कांग्रेस नेताहरूमा वहस सुरु भएको छ। त्यही कारणले सिटौला निकट कार्यकर्ताले फेरि पनि उनलाई असहयोग गर्ने हो कि भन्ने त्रास पनि उत्तिकै छ। यस्तो असहज अवस्थाको बाबजुद पनि आफूले जीत हात पार्नेमा कुनै दुविधा नरहेको शर्माको दाबी छ। उनले भने, '२०७० सालको निर्वाचन मेरो लागि परिचयको निर्वाचन जस्तै थियो, २०७४ को निर्वाचन मेरा लागि अनुभवको निर्वाचन थियो, २०७९ को निर्वाचन मेरो लागि परिणामको निर्वाचन बन्नेमा म विश्वस्त छ।' एमालेले आफ्नो गाउँ आफैं बनाउ' नारा दिए पनि त्यसले सार्थकता नपाएको बताउँदै उनले त्यही नारालाई टेकेर यहाँका मतदातामा यस पटक आफ्नो गाउँ आफ्नै गाउँको मान्छेलाई जिम्मा दिऊ भन्ने भावना देखिएको बताए। भर्खरै सम्पन्न स्थानीय तह निर्वाचनमा झापा क्षेत्र नम्बर १ को तथ्याङ्क हेर्दा कांग्रेसका वडाध्यक्षहरूलाई जम्मा २४ हजार ५९ मत आएको छ। जबकि यहाँ एमालेसँग ३१ हजार ८३ मत छ। यस्तै माओवादी केन्द्रसँग ३ हजार ९०५ तथा एकीकृत समाजवादीसँग १ हजार २५२ र लोसपासँग १३२ मत छ अर्थात् गठबन्धनसँग २८ हजार ९६ मत छ। जबकि राप्रपासँग ५ हजार ९२२ मतसहित एमाले गठबन्धनसँग ३७ हजार ५ मत छ। स्वतन्त्र उम्मेदवारले ४ हजार २७ मत पाए। यो मत कता जान्छ त्यो पनि महत्त्वपूर्ण पक्ष हो। त्यसकारण एमाले उम्मेदवार खरेल आफ्नो जितमा निश्चित रहेको प्रतिक्रिया दिन्छन्। 'कार्यकर्ताहरू लागेका छन्, मतदाताहरू उत्साहित छन्, चुनावी माहौल आफ्नो पक्षमा छ,' उनले भने, 'उत्साहित कार्यकर्ता र जनताहरू नै निर्वाचनको मुख्य आधार हुन्, मुख्य आधार बलियो भएपछि निर्वाचन जित्नेमा कुनै दुविधा छैन।' स्थानीय तह निर्वाचनको मतलाई आधार मान्ने हो भने यस क्षेत्रमा कांग्रेसभन्दा एमाले नै बलियो देखिन्छ। यद्यपि झापा १ मा शर्मा र खरेलको पक्षमा स्थानीय तहको परिणाम लागु हुन्छ वा हुँदैन भन्ने हेर्न चैँ मङ्सिर ४ को चुनावी नतिजा पर्खनु पर्ने हुन्छ। झापा१ अन्तर्गत मेचीनगर नगरपालिकाका १५ वटा वडा, बुद्धशान्ति गाउँपालिकाका ४, ५, ६ र ७ वडा र भद्रपुर नगरपालिकाका ९ र १० गरी जम्मा २१ वटा वडा पर्छ। जम्मा एक लाख २० हजार ३७५ मतदाता रहेकोमध्ये मेचीनगर ६ मा सबैभन्दा धेरै मतदाता छन। मेचीनगर ६ मा ११ हजार ६९३ मतदाता छन। सबैभन्दा कम मतदाता वडा बुद्धशान्ति ७ छ। त्यहाँ १ हजार ६१८ मात्रै मतदाता छन्।"
झापामा विद्यार्थीले गरे नमुना मतदान,"झापा : झापामा गरिएको नमुना मतदान अभ्यासमा विद्यार्थीहरूले उत्साहजनक सहभागिता जनाएका छन्। आसन्न प्रतिनिधिसभा तथा प्रदेशसभा सदस्य निर्वाचनलाई लक्षित गरी जिल्ला निर्वाचन कार्यालय झापाले बिहीबार भद्रपुर ७ स्थित वीरेन्द्र माविमा नमुना मतदान अभ्यास गरेको हो। मतदानमा सोही विद्यालयमा अध्ययनरत कक्षा १० का छात्रछात्राले नमुना मतदान गरेका थिए। 'पहिलो पटक यसरी मतदान गर्न पाउँदा खुसी छु, यसले केही कुरा सिक्ने अवसर मिल्यो,' विद्यार्थी विक्रम राजवंशीले भने, 'अहिले त म विद्यार्थी हो, 'मतदाता नामावलीमा नाम छैन, मतदाता भएपछि भोट दिन अब सहज हुन्छ।' निर्वाचनको बेला तयार गरिने सोही अनुसारको सुरक्षित मतदान केन्द्र निर्माण गरी विद्यार्थीहरूलाई नमुना मतदान गराइएको जिल्ला निर्वाचन अधिकारी तुलसी नेपालले जानकारी दिए। नमुना मतदानमा विद्यार्थीहरूले उत्साहजनक सहभागिता जनाउँदै उनले भने, 'यस नमुना मतदानले आम मतदाताहरूलाई सन्देश मूलक सूचना प्रवाह हुने विश्वास लिएको छु।' बिहीदेखि सुरु गरिएको नमुना मतदान अभ्यास जिल्लाका १५ वटै पालिकामा सञ्चालन गरिने उनले बताए। शुक्रबारदेखि जिल्लाका १३१ वटै वडामा महिला स्वास्थ्य स्वयंसेविका परिचालन गरी मतदाता शिक्षा कार्यक्रम समेत सञ्चालन गर्न लागेको उनले बताए। निर्वाचनमा खटाइने कर्मचारीको नामावली तयार भइसकेको बताउँदै उनले भने, 'अबको केही दिनभित्रै छनौटमा परेका कर्मचारीहरूलाई तालिम दिइनेछ।'"
चुनावी प्रचारमा सत्ता गठबन्धनलाई बागीका समर्थकको अवरोध,रुकुम पूर्व : रुकुम पूर्वमा नेपाली कांग्रेस र नेकपा माओवादीबाट बिद्रोह गरी बागी उम्मेदवारी दिएकाहरूको समर्थकले सत्ता गठबन्धन उम्मेदवारलाई चुनावी प्रचारमा अवरोध गरेका छन्। जिल्लाको प्रदेश (क) मा नेकपा माओवादी केन्द्रबाट बिद्रोह गरी बागी उम्मेदवारी दिएका सुरुल पुनमगर (अजयशक्ति) र नेपाली कांग्रेसबाट बिद्रोह गरी बागी उम्मेदवार बनेका दुतकुमार पुन (गुमाने) का समर्थक टिमले सत्ता गठबन्धनका उम्मेदवार र नेताहरूलाई जिल्लाको माथिल्लो क्षेत्र पुथाउत्तरगंगा गाउँपालिकाको क्षेत्रमा जाँदा अवरोध गरेका हुन्। सत्ता गठबन्धनको तर्फबाट प्रतिनिधिसभाका उम्मेदवार बनेका माओवादी केन्द्रका पूर्णबहादुर घर्तीसहित नेपाली कांग्रेसका समानुपातिक उम्मेदवार केशरमान रोका लगायत माओवादीका नेताद्वय गणेशमान पुन र दलजित श्रीपालीको चुनावी कार्यक्रममा खटिएका टोलीलाई अवरोध गरेको हो। भूमे गाउँपालिका२ काक्री तकसेरा जाने सडक खण्डमा बीच बाटामा अवरोध गरिएको गठबन्धन स्रोतले जानकारी दिएको छ। गठबन्धनको टिम फर्किएर अहिले खावाङबगरमा दविपक्षीय छलफल गरी समाधान निकाल्ने तयारीमा छन्। प्रतिनिधिसभामा सत्ता गठबन्धनका साझा उम्मेदवार बनेका घर्तीको पक्षमा आफूहरू रहेको र आफूहरूले सत्ता गठबन्धनका तर्फबाट प्रदेश (क) मा उम्मेदवार बनेका माओवादीका ओली (प्रतीक) को बिरुद्धमा आफूहरूको उम्मेदवारी रहेका बागीका समर्थक बताउँछन्। गठबन्धनको टिमले कार्यक्रम गरेपछि ओलीलाई बल पुग्ने भन्दै बिहीबार मात्रै अवरोध गरेको र भोलि १८ गते आफूहरूले पनि समर्थन गर्दै लैजाने बताएका छन। घटनापछि जिल्लामा प्रहरी प्रसासनको ध्यानाकार्षण भइसकेको र प्रहरी परिचालन समेत भैसकेको छ।
ओलीले मध्यरातमा राष्ट्रपतिलाई ब्युँझाएर संसद विघटन गरे: प्रधानमन्त्री देउवा,डडेल्धुरा: प्रधानमन्त्री शेरबहादुर देउवाले नेकपा एमाले अध्यक्ष केपी शर्मा ओली नेतृत्वको सरकारले दुईदुई पटक सविंधानको बर्खिलाप गरी ससंद विघटन गरेको आरोप लगाएका छन् । चुनावी सभालाई सम्बोधन गर्न गृहजिल्ला पुगेका उनले ओली सरकारले गरेका संविधान विपरीतको काम सुनाएका हुन् । ओलीको स्वेच्छाचारी प्रवृतिले मध्यरातमा राष्ट्रपतिलाई ब्युझाएर संविधानको मर्म र भावना विपरीत जननिर्वाचित ससंद विघटन गर्नु दुखत भएको देउवाको भनाइ छ। ओलीले लोकतन्त्र मास्न ससंद विघटन गरेको र फलस्वरुप देश र जनताको मर्मको रक्षाका लागि लोकतन्त्रवादी चरित्र बोकेका दलहरु एक ठाउमा उभिनुपरेको स्पष्ट पारेका छन् । अहिलेको सत्तागठबन्धन भन्दा बाहेकको सरकार बने मुलुक अझै विकासको गतिबाट पछि पर्ने प्रधानमन्त्री देउवाको भनाइ छ । गफ र कोरा सपनाले देश समृद्ध नबन्ने देउवाले बताए । दुईपटक ससंद विघटन भएपछि संविधानको मर्म बचाउन नेकपा माओवादीसहितको गठबन्धन बनाएको र त्यसको नेतृत्व आफुले लिएको देउवाले बताए ।
मोरङ ३ मा भानुभक्त र सुनीलको भिडन्तमा रेखा थापाको इन्ट्री,"विराटनगर : मोरङको निर्वाचन क्षेत्र नम्बर ३ चर्चामा रहेको निर्वाचन क्षेत्र मध्येमा पर्छ। दुई ठूला दलका उम्मेदवार दोहोरिएका छन्। आगामी निर्वाचनका लागि नेकपा (एमाले)बाट भानुभक्त ढकाल र कांग्रेसबाट सुनील शर्मा चुनावी मैदानमा छन्। प्रतिनिधिसभा सदस्यमा एमालेका भानुभक्त र सत्तारूढ गठबन्धनका सुनीलबीच नै यसपटक पनि प्रतिस्पर्धा हुने अनुमान छ। २०७४ सालको निर्वाचनमा भानुभक्तसँग सुनील पराजित भएका थिए। तर, आगामी निर्वाचनका लागि भने नेपाली चलचित्र जगतकी चर्चित नायिक रेखा थापाको प्रवेशले माहोल तातिएको छ। राप्रपाबाट उम्मेदवार बनेकी रेखा लामो समयदेखि घरदैलो र मतदाता भेटघाटमा व्यस्त हुँदा चुनावी माहोल रापिलो बनेर गएको हो। उनीप्रति देखिएको जनलहरले चुनावी परिणाम कता जाने हो भन्ने आकलन गर्नसक्ने अवस्था छैन। यसअघिका निर्वाचनमा मुख्य प्रतिस्पर्धीको चर्चा धेरै हुन्थ्यो। तेस्रो उम्मेदवार छायाँमा पर्ने गरेका थिए। तर, अहिले भानुभक्त र सुनील बीचको प्रतिस्पर्धामा प्रवेश गरेकी रेखाको चर्चा धेरै छ। चुनावी मैदानमा नयाँ अनुहारको प्रवेशसँगै बढेको रेखाको चर्चाले मोरङ३ मा त्रिपक्षीय प्रतिस्पर्धा हुने देखिन्छ। रेखा लामो समयदेखि आफ्नो क्षेत्रका मतदातामाझ पुगिरहेकी छन्। घरदैलोमा व्यस्त छिन्। उनको मतदाता आकर्षित गर्ने शैली पनि फरक छ। कहिले सीटी सफारी कुदाएर त कहिले युवाहरूमाझ क्यारेमबोर्ड खेलेर मत माग्दै हिँड्छिन्। उनीप्रति वृद्धवृद्धा र युवाको सद्भाव एवं सहानुभूति पनि उत्तिकै छ। उनको बलियो उपस्थिति भानुभक्त र सुनीलका लागि चुनौती हुने देखिन्छ। यो क्षेत्रमा २०४८ सालदेखि बामपन्थी उम्मेदवारले जित्दै आएका थिए। यसपटक भने सुन्दरहरैँचाको सलकपुर घर भएकी रेखाको उपस्थितिले त्रिपक्षीय र रोचक प्रतिस्पर्धा हुने देखिन्छ। बेग्लाबेग्लै विशेषता र भिन्न क्षेत्रका उम्मेदवारका कारण यस क्षेत्रमा चुनावी चहलपहल बढेको छ। तीनैजना उम्मेदवार एकअर्कालाई आफूभन्दा फरक भन्दै मतदाता आकर्षित गर्न सक्रिय छन्। अघिल्लो निर्वाचनदेखि नै भानुभक्तले सुनीललाई 'गैरराजनीतिक व्यक्ति' भनेर टिप्पणी गर्ने गरेका थिए। सुनीलले तेह्रथुम घर भएका भानुभक्त 'टुरिष्ट' उम्मेदवार बनेर कटाक्ष गर्थे। हुन पनि २०७४ सालमा भानुभक्तमाथि 'टुरिष्ट' उम्मेदवारको 'ट्याग' नै लाग्यो। त्यही आरोपलाई चिर्न उनले सुन्दरहरैँचाको खोर्सानेमा आफ्नो घर बनाएका छन्। भानुभक्तसँग पराजित भएदेखि नै सुनील आफ्नो निर्वाचन क्षेत्र केन्द्रित बने। आफ्नो क्षेत्रमा निरन्तर सम्पर्क र सेवामा खटिएर राजनीतिक पकड बनाउने प्रयास गरे। तर, भानुभक्त र सुनील बीचको प्रतिस्पर्धामा रेखाको उपस्थितिसँगै मतदाता उत्साहित बनेका छन्। तीनैजना उम्मेदवारका तीनथरि चुनावी रणनीति र प्रचार शैलीले चुनावी माहोल रोचक बनेको छ। रेखा आफूलाई सधैँ चलचित्रमा देखिरहेका मतदाताभन्दा योजनाबद्ध रूपमा ग्रामीण क्षेत्र, सुकुम्वासी, दलित, विपन्न बस्ती, महिला, युवायुवतीलाई प्राथमिकतामा राखेर चुनावी प्रचार गरिरहेकी छन्। उनी वृद्धवृद्धामाझ नातिनी, महिला पुरुषहरू माझ छोरी बनेर आशीर्वाद थाप्छिन्। युवाहरूसँग दिदीबहिनी र युवतीसँग अँगालो हालेर दौंतरीको सम्बन्ध गाँस्छिन्। सुकुम्वासी बस्तीमा पुगेर आफू पनि सलकपुरमा ऐलानी जग्गामा घर बनाएको उदाहरण दिएर उनीहरूसँगै सुकुम्वासी हुनुको पीडा साटेर आत्मिय सम्बन्ध बनाउने कोसिस गर्छिन्। रेखाको लोकप्रियता र प्रचार शैलीले राजनीतिका चतुर खेलाडी एमालेका भानुभक्त र समाजसेवा, सुलभ स्वास्थ्योपचारका कारण बेग्लै छवि बनाएका सुनीललाई पहिलेजस्तो सहज देखिँदैन। नेपाली सिनेमा जगतमा आफ्नो अभिनय कलाले सफल अभिनेत्रीको छाप बनाएकी रेखा सबैका लागि परिचित नाम भएकाले पनि उनको चुनावी अभियान प्रभावकारी देखिएको छ। उनको उपस्थितिले राजनीतिमा पनि बलियो प्रभाव जमाउने संकेत मिलेको छ। सुनील विराटनगरको नोबेल र काठमाडौं शिक्षण अस्पतालका सञ्चालक हुन्। तर, पहाडी समुदायको बाहुल्यता रहेको यस क्षेत्रका महिला, युवती तथा किशोरीहरूका लागि अभिनेत्री रेखाको प्रचार शैली सशक्तीकरणको अभियान साबित भइरहेको स्थानीय देवेन्द्र थापा बताउँछन्। उनका अनुसार महिलालाई कमजोर प्रतिस्पर्धीको रूपमा हेर्दै आएका प्रमुख राजनीतिक दलका उम्मेदवार र महिलालाई कमजोर ठान्ने सामाजिक सोचविरुद्ध अभिनेत्री रेखाको चुनावी अभियानले नै परिवर्तन गरिसकेको उनको भनाइ छ। चुनावी परिणाम जस्तो आएपनि महिला, युवती, किसान, गरिब, मजदुर, सुकुम्वासीलगायतका मतदाताले रेखालाई आफ्नो नेता स्वीकारेको जस्तो वातावरण निर्माण भएको स्थानीय पूर्ण कालाखेती बताउँछन्। कालाखेतीका अनुसार निर्वाचन क्षेत्रको कुनै ठाउँमा रेखा उभिनसाथ निर्वाचन आचारसंहिता उल्लंघन हुने गरी आँफै भीड जम्मा हुने गरेको छ। 'अभिनेत्रीलाई प्रत्यक्ष हेर्न आउनेको भीड पनि उतिकै छ,' उनले भने, 'पुराना उम्मेदवारबाट वाक्क भएकाले पनि मतदाताको आकर्षण रेखातिर देखिन्छ।' त्यसो त रेखाले भदौदेखि नै चुनावी अभियान सुरु गरेकी हुन्। विगतमा जित्नेहरूले केही नगरेका कारण परिवर्तन ल्याउनकै लागि आफूले उम्मेदवारी दिएकै उनी बताउँछिन्। 'अब नेताहरूले हैन, यस क्षेत्रका जनताले जित्नुपर्छ,' उनी भन्छिन्, 'निःशुल्क एवं गुणस्तरीय शिक्षा र स्वास्थ्यका साथै रोजगारी सृजना, विकास निर्माण र यस क्षेत्रका जनताको जीवनस्तर उकास्ने मेरो चुनावी मुद्दा छन्।' नेताका पछि लागेर उनीहरूलाई जिताइसकेपछि युवाहरू आफैँ विदेशीनु परिरहेको रेखाको कथन छ। युवाहरूलाई स्वरोजगारदेखि निर्वाचन क्षेत्रलाई समृद्ध बनाउने योजनाका साथ चुनावी अभियान चलिरहेको रेखाको तर्क छ। नेताले जिते पनि उनीहरूलाई जिताउने जनता भने सधैँ गाँस, बास र कपासकै पिरलोमा रहने गरेको उनले बताइन्। 'आधारभूत आवश्यकता पूर्तिका लागि जुधिरहेका जनता र बीचैमा पढाइ छोढेर विदेश जानुपर्ने युवाहरूको पीडा दर्दनाक छ,' रेखाले भनिन्, 'निराश अनुहारका बीचमा आशा भर्नुपर्छ भन्ने लागेर म आएकी हुँ।' नेताले सधैँ सुकुम्वासी समस्या समाधानको खोक्रा नारा दिएर चुनाव जित्ने गरेको र अब भने टाँढ्नेका जमाना गएको उनको उद्घोष छ। साथै बक्राहा, चिसाङ, डाँसलगायत खोलाहरूको कटान सधैँको समस्या रहेको भन्दै उनले त्यसलाई चुनावी मुद्दा बनाएकी छन्। मोरङ३ बामपन्थी मतदाता बाहुल्य क्षेत्र मानिन्छ हो। तर, अघिल्लो निर्वाचनमा भने बाम (एमालेमाओवादी) गठबन्धन हुँदा पनि भानभुक्तसँग सुनीलले झिनो मतको पराजय बेहोरे। सुनील मतान्तर घटाउन सफल भए। माओवादी केन्द्रको समेत साथ पाएकाले मतान्तर २३ हजारभन्दा बढी हुने अनुमान थियो। तर, भानुभक्तले १ हजार ९०७ मतले मात्रै सुनीललाई पराजित गर्न सके। उनले ४२ हजार ४१३ र सुनीलले ४० हजार ५०६ मत प्राप्त गरेका थिए। यसअघि माओवादीको साथ पाएका भानुभक्तको आफ्नै पार्टी एमालेसमेत विभाजन भएर नेकपा (एकीकृत समाजवादी) बनेको छ। माओवादी र समाजवादीले कांग्रेस गठबन्धनलाई साथ दिएकाले यसपटक सुनील बलियो उम्मेदवारका रूपमा देखिएका छन्। आफ्नो शिक्षण अस्पतालमा सुलभ स्वास्थ्योपचार, चिकित्सा शिक्षा अध्ययनमा समेत क्षेत्रवासीलाई अवसर दिनुका साथै प्रत्यक्ष र परोक्ष रूपमा विकास निर्माणलगायतका समस्या समाधानमा साथ रहने गरेकाले उनको लोकप्रियता बढेको छ। ठाउँठाउँमा सुनीलले एम्बुलेन्स बाँडेका छन्। आफ्नो क्षेत्रलाई केन्द्रित गरेर स्वास्थ्योपचार सेवालाई सहज बनाएका छन्। वर्ष दिनभरि नै निःशुल्क स्वास्थ्य शिविर चलाउँछन्। विपन्नलाई निःशुल्क उपचारको व्यवस्था मिलाएका छन्। रोजगारी दिएका छन्। सुनीलले सडक, सिँचाइ, खानेपानीको सहज सुविधा, गरिब, विपन्नलगायतका समुदायका विद्यार्थीलाई चिकित्सका शिक्षा निःशुल्क अध्ययन, युवाहरूलाई रोजगारी, चिसाङ र डाँस खोलाको कटान जस्ता समस्यालाई चुनावी मुद्दा बनाएका छन्। उनले अव्यवस्थित सुकुम्वासी समस्या र जग्गामा द्वैध स्वामित्वको समस्या पनि यहाँको पुरानै रहेकाले प्रमुख चुनावी मुद्दा बनाएको बताए। भानुभक्तमाथि भने अघिल्लो चुनावमा निर्वाचित भएपछि आफ्नो क्षेत्रलाई बेवास्ता गरेको आरोप लागेको छ। उनी स्वास्थ्य तथा जनसंख्यामन्त्रीको जिम्मेवारीमा रहँदा कोरोना संक्रमण नियन्त्रण, रोकथाम तथा निदानका लागि प्रभावकारी काम गर्न नसक्नुका साथै उपकरण र खोप खरिदलगायतका विवादमा मुछिए। क्षेत्रवासीसँग गरेको बाचासमेत बिर्सिदिकाले पनि यो चुनाव उनका लागि चुनौतीपूर्ण बनेको छ। भानभुक्तले अघिल्लो चुनावमा सुकुम्वासी समस्या समाधान गर्ने प्रमुख चुनावी मुद्दा बनाएका थिए। तर, समस्या समाधान नभएको भन्दै सुकुम्वासी समुदाय उनीसँग रुष्ट बनेका छन्। अघिल्लो चुनावमा जितेपछि सुरु गरेका अनेकौं विकासे योजना पूरा गर्न आफूलाई क्षेत्रवासीले जिताउने भानुभक्त बताउँछन्। उनले आफ्नो पार्टीले सुकुम्वासी समस्या समाधान आयोग गठन गरेर काम सुरु गरेको बताए। भने, 'यस कामले निरन्तरता पाइरहेकाले अब चाँडै यो समस्याले स्थायी समाधान पाउने छ।' साबिकको क्षेत्र नम्बर २, ३ र ८ लाई मिलाएर अहिले बनेको यो क्षेत्रमा २०४८ सालदेखि दोस्रो संविधानसभा निर्वाचनसम्म बामपन्थीकै बर्चश्व रहयो। सबै निर्वाचनमा यो क्षेत्रबाट बामपन्थी उम्मेदवार विजयी बने। यसअघि भरतमोहन अधिकारी, लालबाबु पण्डित, गोपी अछामी, लालबहादुर मगरले संसद र संविधानसभामा प्रतिनिधित्व गरिसकेका छन्। पूर्वपश्चिम राजमार्गले बीचबाट जोडेको यो निर्वाचन क्षेत्र विकासका दृष्टिले भने सधैं पछाडि परिरहेको स्थानीय बताउँछन्। यस क्षेत्रमा ९ वटा दल र ६ जना स्वतन्त्र गरी १५ जना उम्मेदवार प्रतिनिधिसभा सदस्यका लागि चुनावी प्रतिस्पर्धामा छन्। यहाँ मतदाता १ लाख ४९ हजार ८३३ छन्। पथरीशनिश्चरे नगरपालिकाको वडा १, २, ३, ४, ७, ८, ९ र १०, बेलबारी नगरपालिकाको वडा १, २, ३, ४, ८, ९, १० र ११, सुन्दरहरैँचा नगरपालिकाको वडा १, ८, ९, १०, ११ र १२ र कानेपोखरी गाउँपालिकाको ४, ५, ६ र ७ गरी २६ वटा वडा रहेको यस क्षेत्रमा जिल्लाकै सबैभन्दा बढी मतदाता रहेका हुन्। गत स्थानीय तह निर्वाचनमा यस क्षेत्रमा कांग्रेसले एक उपप्रमुखसहित ११, एमालेले चारवटै पालिकाका प्रमुख तथा अध्यक्ष र दुई उपप्रमुख र उपाध्यक्षसहित १४ वटा र स्वतन्त्रले एक वडाध्यक्ष जितेका छन्। चारवटै पालिकामा वडाध्यक्षहरूले प्राप्त गरेको मतमा एमाले ४३१ मतले मात्रै अगाडि देखिन्छ। गत स्थानीय निर्वाचनमा एमालेलाई ३७ हजार ४१०, कांग्रेसलाई ३६ हजार ९७९, माओवादीलाई ७ हजार ३७३, नेकपा (एकीकृत समाजवादी)लाई १ हजार ८५५, जनता समाजवादी पार्टीलाई ३८३ र राप्रपालाई २ हजार २२२ मत प्राप्त भएको थियो। वडाध्यक्षहरूले प्राप्त गरेको मतका आधारमा सत्तारूढ गठबन्धन एमाले गठबन्धनभन्दा ८ हजार ४१४ मतले अगाडि देखिन्छ।"
निर्वाचन आयोगलाई भारत सरकारको ८० वटा गाडी उपहार,"काठमाडौं : आगामी मंसिर ४ गते हुने प्रतिनिधिसभा तथा प्रदेश सभा सदस्य निर्वाचनको प्रयोजनार्थ निर्वाचन आयोगलाई भारत सरकारले ८० वटा सवारी साधन उपहार स्वरूप प्रदान गरेको छ। नेपालका लागि भारतीय राजदूत नवीन श्रीवास्तवले बिहीबार प्रमुख निर्वाचन आयुक्त दिनेशकुमार थपलियालाई सवारी साधन हस्तान्तरण गरेका छन्। नेपालको अनुरोधमा उपलब्ध गराइएका २ सय वटा सवारी साधनकै हिस्साका रूपमा यी ८० वटा सवारी साधन रहेका छन्। नेपालको अनुरोधमा विगतका वर्षहरूमा पनि भारतले आयोगको प्रयोगका लागि सवारीसाधन उपलब्ध गराउँदै आएको थियो। भारतले हालसम्म निर्वाचन आयोगलाई २१४ वटा सवारी साधन उपहार स्वरूप प्रदान गरिसकेको छ । यी सवारीसाधनको हस्तान्तरणले भारत र नेपालबीचको घनिष्ठ तथा मैत्रीपूर्ण सम्बन्धलाई प्रतिबिम्बित गर्ने आयोगले जनाएको छ। सवारी साधन हस्तान्तरण समारोहलाई सम्बोधन गर्दै प्रमुख निर्वाचन आयुक्त थपलियाले सहयोगका लागि भारत सरकार तथा नेपालका लागि भारतीय राजदूत श्रीवास्तवलाई धन्यवाद ज्ञापन गरे। नेपाल र भारतबीच लामो समयदेखि रहेको मित्रताबारे उल्लेख गर्दै उनले दुई देशबीचको सम्बन्ध आपसी सद्भाव, द्विपक्षीय सहयोग र सहकार्यमा आधारित भएको बताए। आवधिक निर्वाचन लोकतान्त्रिक प्रणालीलाई जीवित राख्न अपरिहार्य भएको उल्लेख गर्दै उनले भारत सरकारले विभिन्न समयमा दिएको सवारी साधन, निर्वाचन सामग्री तथा अन्य आवश्यक सहयोगका लागि समेत धन्यवाद ज्ञापन गरे। नेपालका लागि भारतीय राजदूत श्रीवास्तवले छिमेकी देशको नाताले निर्वाचन प्रक्रियामा सहयोग गर्न पाउनु आफ्नो लागि खुसीको कुरा भएको उल्लेख गरे। उनले भारत सरकारले दिएको सहयोगले निर्वाचन आयोगलाई निर्वाचन सम्पन्न गर्न थप सहयोग पुग्ने विश्वास व्यक्त गरे।"
पश्चगामी तीन दलीय गठबन्धनले मुलुक चलाउँदैन : गृहमन्त्री,"भैरहवा: गृहमन्त्री बालकृष्ण खाणले नेकपा (एमाले), राप्रपा र जसपाबीचको तीनदलीय गठबन्धन पश्चगामी भएको बताएका छन् । यो गठबन्धनले देश चलाउन नसक्ने उनको दाबी छ । एकापसमा विचार र सिद्धान्तसमेत नमिल्ने र जनताको सङ्घर्षबाट स्थापित सङ्घीय लोकतान्त्रिक गणतन्त्रको विपक्षमा उभिएका शक्तिहरूबीचको गठबन्धनले मुलुकलाई पश्चगमनतर्फ लैजाने उनले बताए । नेपाली कांग्रेसका केन्द्रीय सदस्य एवं पाँचदलीय गठबन्धनको तर्फबाट रुपन्देही क्षेत्र नं ३ का प्रतिनिधिसभा उम्मेदवारसमेत रहेका खाणले आज भैरहवामा आयोजित तरुण प्रशिक्षण कार्यक्रममा नेपालको राष्ट्रियताको संरक्षण गर्दै मुलुकलाई अग्रगमनको दिशामा अगाडि बढाउन पाँचदलीय गठबन्धन बनेको बताए ।"
विवादमा लाभको पद,"रुपन्देही २ बाट प्रतिनिधिसभामा उम्मेदवारी दिएका डा कमल भुसालको उमेदवारी असोज २५ गते निवार्चन आयोगले खारेज गर्यो। उनी सरकारी छात्रवृत्तिमा एमडी अध्ययनरत रहेको र जीवन निर्वाह भत्ताबापत मासिक रकम बुझ्ने गरेको पाइएको भन्दै आयोगले उनको उमेदवारी खारेज गरेको हो। लौरो चुनाव चिह्न रहेको हाम्रो नेपाली पार्टीका उमेदवार डा भुसालले आयोगको निर्णयमा चित्त बुझाएनन्। उनको उम्मेदवारी कानुन सम्मत रहेको भन्दै सर्वोच्च अदालतमा रिट पर्यो। तर, कात्तिक १५ गते सर्वोच्च अदालतले निर्वाचन आयोगको निर्णय सदर गर्यो। मंगलबार सर्वोच्च अदालतका न्यायाधीशद्वय विश्वम्भरप्रसाद श्रेष्ठ र प्रकाशकुमार ढुंगानाको संयुक्त इजलासले हाम्रो नेपाली पार्टीका डा भुसालको रिट खारेज गर्ने फैसला गरेको हो। तर, राष्ट्रिय स्वतन्त्र पार्टीबाट ललितपुर ३ मा उम्मेदवार बनेकी डा तोसिमा कार्कीको उम्मेदवारीमा भने सर्वोच्चले अन्तरिम आदेश दिँदै उनको उम्मेदवारी खारेज नगर्न निर्वाचन आयोगलाई निर्देशन दिएको छ। डा कार्कीले सार्वजनिक लाभको पद धारण गरेको पुष्टि भएको भन्दै निर्वाचन आयोगको शनिबार बसेको बैठकले उनको उम्मेदवारी खारेज गर्ने निर्णय गरेको थियो। डा कार्की नेपाल मेडिकल काउन्सिलकी सदस्य हुन्। निर्वाचन आयोगले अन्तिम उम्मेदवार नामावली सार्वजनिक गरेपछि डा कार्कीविरुद्ध निर्वाचन अधिकृतको कार्यालयमा उजुरी परेको थियो। डा कार्कीको पद लाभको हो कि होइन भनेर आयोगले मेडिकल काउन्सिललाई स्पष्टीकरण सोधेको थियो। डा तोसिमा कार्कीविरुद्ध परेको उजुरीमा मासिक पारि श्रमिक नबुझे पनि बैठक भत्ता, भ्रमण भत्ता लिएको भन्दै मेडिकल काउन्सिलले जानकारी गराएपछि आयोगले उनको उमेदवारी खारेज गर्ने निर्णय गरेको हो। तर, कार्कीले निर्वाचन आयोगविरुद्ध हालेको रिटमाथि सुनुवाइ गर्दै सर्वोच्च अदालतका न्यायाधीश डा कुमार चुडालले उम्मेदवारी कायम राख्न अन्तरिम आदेश दिएका हुन्। डाक्टर तोसिमाले सोमबार निर्वाचन आयोगको निर्णयविरुद्ध सर्वोच्च अदालतमा रिट दायर गरेकी थिइन्। आयोगले प्रतिनिधिसभातर्फ ललितपुर ३ की उम्मेदवार डा कार्कीको मनोनयन खारेज गरेपछि त्यसविरुद्ध उनले उत्प्रेषण आदेश माग्दै सर्वोच्चमा रिट दिएकी हुन्। निर्वाचन आयोगले लगभग एकै प्रकृतिको उम्मेदवारीमा फरकफरक निर्णय गरेको भन्दै अहिले सामाजिक सञ्जालमा आलोचना सुरु भएको छ। डा तोसिमाको उम्मेदवारी खारेज र सर्वोच्चले त्यसमा रोक लगाएपछि त झन् आगोगको आलोचना गर्नेहरू बढेका छन्। प्रतिनिधिसभा सदस्य निर्वाचन ऐन २०७४ को परिच्चछेद ५ को दफा १२ मा उम्मेदवारको योग्यताको व्यवस्था गरिएको छ। उम्मेदवार बन्नका लागि नेपालको नागरिक हुनुपर्ने, मतदाता नामावलीमा नाम समावेश भएको हुनुपर्ने, पच्चीस वर्ष पूरा भएको हुनुपर्ने, कुनै संघीय कानुनले अयोग्य नभएको हुनुपर्ने र कुनै लाभको पदमा बहाल नरहेको हुनुपर्ने प्रावधान उल्लेख छ। त्यसकै स्पष्टीकरणमा भनिएको छ, खण्ड (ङ) (कुनै लाभको पदमा बहाल नरहेको) को प्रयोजनका लागि लाभको पद भन्नाले निर्वाचन वा मनोनयनद्वारा पूर्ति गरिने राजनीतिक पदबाहेक कुनै सरकारी कोषबाट पारि श्रमिक वा आर्थिक सुविधा पाउने अन्य पद सम्झनुपर्छ। तर, अहिले यो परिभाषा विवादमा आउन थालेको छ। अधिवक्ता गम्भीर सिंह ऐर भन्छन्, लाभको पद भनेको जीविकोपार्जनका लागि लिईने पारि श्रमीक हो। कुनै नियुक्तिमा रहेको व्यक्तिले जीविकोपार्जनका लागि पारि श्रमीक नलिएर बैठक भत्ता मात्रै लिएको रहेछ भने त्यो लाभको पद मानिँदैन। उनले डाक्टर तोसिमा र डाकटर भुसालको घटना फरक परक रहेको बताए। डाक्टर भुसालले जिविकोपार्जन भत्ता भनेर बुझेका छन्, डाक्टर तोसिमाको बैठक भत्ता मात्रै हो, त्यसलैले सर्वाच्चको फरक फरक निर्णय आएको हुनसक्छ ऐरले भने। सामाजिक सञ्जालमा अहिले सरकारी ढुकुटीबाट पेन्सन खाईरहेकाहरू, प्रधानमन्त्री, मन्त्री भएर सरकारी तलब भत्ता र सेवा सुविधा खाइरहेकाहरूको पनि उमेदवारी खारेजीको माग उठन थालेको छ । राजनीति सेवा हो भन्ने, अनी प्रधानमन्त्री मन्त्री र राज्यमन्त्रीहरूले सरकारी तलब खाने, सरकारी गाडी प्रयोग गरिराख्ने हो भने उनीहरूको पनि उमेदवारी खारेज हुनुपर्ने हो बरिष्ठ अधिवक्ता राजेन्द्र साउद भन्छन्।राजनीति सेवा हो भने तलब भत्ता किन खाने? सेवाको काममा सुविधाको कल्पना हुँदैन। निर्वाचन लडने मन्त्रीहरूले पदमा बसिराखे पनि सरकारी ढुकुटीको पारि श्रमिक खान पाउँदैन, यसमा आवाज उठनु स्वभाविक हो बरिष्ठ अधिवक्ता साउदले भने। उनले थपे ल मानौं, अर्को नबन्दा सम्म कार्यपालिका विघटन गर्न पाइँदैन, कार्यपालिका भनेको पद हो, तर सेवा सुविधा त बन्द हुुनुपरेन, खै त प्रधानमन्त्री, मन्त्रीहरूको सेवा सुविधा बन्द भएको ? उनले प्रश्न गरे। अहिले अनुकुल हुनेले जे पनि गर्न पाउने, अनुकुल नहुनेले केही नगर्न पाउने भन्ने हुन्छ ? अर्का वरिष्ठ अधिवक्ता प्रयागराज भट्टको विचारमा पनि लाभको पद भनेपछि सरकारी तलब सेवा सुविधा उपभोग गर्ने सबैमा लागु हुनुपर्ने बताउछन्।"
कालिकोटमा दलीय उम्मेदवारविरुद्ध स्वतन्त्रको टक्कर,"कालिकोट : आगामी मंसिर ४ गते हुने प्रतिनिधिसभा तथा प्रदेशसभा निर्वाचनको जिल्लामा रौनक छ। विभिन्न दलका आधिकारिक उम्मेदवारहरूका साथै स्वतन्त्र उम्मेदवारहरू पनि जनमतलाई आफ्नो पक्षमा पार्न गाउँ गाउँमा जुटिरहेका छन्। जिल्लाको इतिहासमै पहिलो पटक स्वतन्त्र उम्म्द्वारहरूले आधिकारिक उम्मेदवारहरूलाई टक्कर दिन खोजिरहेका छन्। उनीविरुद्ध नेकपा माओवादी केन्द्रकै नेता एवं निवर्तमान रास्कोट नगरपालिकाका मेयर कासीचन्द्र बरालले पुतली चिह्र लिएर स्वतन्त्र उम्मेदवारी दिएका छन्। उनको लक्ष्य भनेकै कालिकोटमा स्वतन्त्र उम्मेदवार विजयी भएर इतिहास लेखाउने हो। अर्कोतर्फ सत्ता गठबन्धनले स्वतन्त्रको सामना गर्नु परेपछि निर्वाचनको परिणाम आफ्नो पक्षमा लिन नेकपा एमालेका तर्फबाट प्रतिनिधि सभा सदस्यका उम्मेदवार नगिन्द्र शाही चुनावी मोर्चामा होमिएका छन्। सत्ता गठबन्धनमा रहेका दलहरूबीच एकता हुन नसक्ने र माओवादीबाटै स्वतन्त्र उम्मेदवार भएकाले आफूले निर्वाचन जित्ने रणनीति उनको छ। जिल्लामा गत वैशाखमा भएको स्थानीय तहको निर्वाचनको परिणाम हेर्दा एमालेलाई चुनाव जित्न निकै सकस छ। स्थानीय तहको मत परिणाम अनुसार जिल्लामा माओवादी १९ हजार मतले अग्र स्थानमा छ। नेपाली कांग्रेस १४ हजार मतले दोस्रो स्थानमा छ। नेकपा एमाले १३ हजारले तेस्रो स्थानमा छ। यसरी हेर्दा सत्ता गठबन्धनका उम्मेदवार महेन्द्रबहादुर शाही विजय नजिक छन्। उनलाई पार्टीबाट स्वतन्त्रले लिने मत रोक्न सके विजय सुनिश्चित छ। तर, स्वतन्त्र उम्मेदवार उठेका कासीचन्द्र बराल पनि कम छैनन्। उनी २०५४ सालको स्थानीय निकायको निर्वाचनमा साविकको फुकोट गाविसबाट ९० प्रतिशत मत ल्याएर विजयी भएका गाविस अध्यक्ष हुन्। उनको नेतृत्वमा रहेको हिमचुली कृषि सहकारी संस्थामा मात्र १४ हजार सेयर सदस्य आबद्ध छन्। २०७४ सालको स्थानीय तहको निर्वाचनमा पनि रास्कोटमा माओवादीभन्दा एमाले बलियो भनिएपनि बराल भारी मतले विजयी हुन भएका थिए। अधिवक्ता दमनराज बमले स्वतन्त्रको नाममा स्वतन्त्र व्यक्ति नै उम्मेदवार भएको भए त्यति गारो नपर्ने बताउँछन्। 'यहाँ पार्टीका स्थापित नेताबाटै विद्रोह भएर स्वतन्त्र भिडेकाले आधिकारिक उम्मेदवारहरूलाई समस्या छ। तर पनि जिल्लामा सबैभन्दा बलियो शक्ति माओवादी र कांग्रेस बीचको गठबन्धनले जित्न गाह्रो नहोला। पार्टीमा लागेका सबै नेता तथा कार्यकर्ताहरू इमान्दार रूपमा लाग्ने हो भने गठबन्धन नै विजयी हुन सक्छ', उनले भने। प्रतिनिधि सभामा साना दलहरूका उम्मेदवारहरू पनि भोट प्रभावित बनाउने खालका छन्। यसले पनि असर गर्छ। राप्रपाबाट धनबहादुर बुढा, नेमकिपाबाट खड्गराज शाही चुनावी अभियानमा छन्। उनीहरू पनि लोकप्रिय उम्मेदवारहरू नै हुन्। जिल्लामा प्रदेश सभा क र ख मा पनि प्रतिस्पर्धा रोचक हुने देखिन्छ। प्रदेश सभा 'क' मा सत्ता गठबन्धनबाट दुर्गबहादुर रावत चुनावी मोर्चामा छन्। उनी यसअघि संघीय संसद थिए। उनीसँग नेकपा एमालेका कुर्मराज शाही भिडेका छन्। उनी विवादित छन्। उनलाई कर्णाली प्रदेश सभामा फ्लोर क्रस गरेर एमालेको सरकार बन्न नदिएको र पुनः सांसद पदका लागि समाजवादीले टिकट नदिँदा एमालेमा फर्किएको आरोप छ। राप्रपाबाट सूर्यबहादुर शाही चर्को तयारीमा लागेका छन्। यस्तै प्रदेश सभा 'ख' मा पनि सत्ता गठबन्धनका उम्मेदवार नेपाली कांग्रेसका पाका नेता हिक्मतबहादुर बिष्ट चुनावी मोर्चामा छन्। उनका विरुद्धमा स्थानीय तहको निर्वाचनका बेला नै पार्टीले कारबाही गरिसकेका नेकपा माओवादीबाटै पलाँता गाउँपालिका पूर्व अध्यक्ष लक्ष्मणबहादुर बम स्वतन्त्र भिड्दैछन्। नेकपा एमालेबाट विरेन्द्र बोगटी र सत्ता गठबन्धनबाटै नेकपा समाजवादीका जिल्ला अध्यक्ष विश्वराज बम चुनावी अभियानमा छन्। तर, सत्ता गठबन्धनका तर्फबाट उम्मेदवार रहेका हिक्मतबहादुर बिष्ट अन्य उम्मेदवारहरूको तुलनामा बलिया छन्। उनी राजनीतिक रूपमा लोकप्रिय र सिनियर पनि हुन्।"
एमालेले मात्र देश र जनताको हितमा काम गर्छ: ईश्वर पोखरेल,"काठमाडौं: नेकपा एमालेका वरिष्ठ उपाध्यक्ष ईश्वर पोखरेलले देश र जनताको हितमा काम गर्ने पार्टी एमाले मात्रै भएको दाबी गरेका छन् । काठमाडौं ५ बाट प्रतिनिधिसभा सदस्यमा उम्मेदवारी दिएका पोखरेलले बिहीबार आफ्नो चुनावी प्रतिबद्धता सार्वजनिक गर्दै देश र जनताको हितमा काम गर्ने पार्टी एमाले मात्रै भएको जिकिर गरे । कुनै पार्टीहरू राजनीतिक स्थायित्वका लागि उभिन नसकेको भन्दै पोखरेलले राजनीतिक स्थायित्व, आर्थिक विकास र समृद्धिका लागि एमालेलाई आगामी निर्वाचनमा जिताउन आवश्यक रहेको बताए । नेता पोखरेलले छिमेकीले नाकाबन्दी लगाएको बेलामा र आफ्नो भूमि फिर्ता लिने सन्दर्भमा एमालेबाहेक अरु कुनै पार्टीले दृढ अडान लिन नसकेको बताए । नेपाली नागरिकले आमाको नामबाट पनि नागरिकता पाउनुपर्छ भन्नेमा एमाले रहेको बताए । नेता पोखरेलले अंगीकृत नागरिकताको सन्दर्भमा सर्तकता अपनाउनुपर्ने भन्दै ठीक ढंगबाट अडान लिन नसके देशको स्वाभिमान, अस्तित्व र स्वतन्त्रतामाथि समेत आँच पुग्नसक्ने उल्लेख गरे । चीन सरकारको सहयोगमा दोस्रो चरणमा निर्माण हुने चक्रपथ विस्तारलाई कलंकीदेखि धोबीखोलासम्म पुर्याउन पहिलादेखि गरिरहेको पहलकदमीलाई तिव्रता दिने पोखरेलले बताए । नेता पोखरेलले स्थानीय निर्वाचनमा जारी एमालेको घोषणापत्र र प्रतिबद्धतापत्रको कार्यान्वयन गर्न केन्द्र र प्रदेश सरकारका तर्फबाट स्थानीय तहका जनप्रतिनिधहरूलाई विशेष सहयोग गर्ने बताए ।"
निर्वाचन सामग्री पठाउन भ्याइनभ्याइ (तस्बिरसहित),"काठमाठौं : निर्वाचन आयोगले आगामी मंसिर ४ मा हुने प्रतिनिधिसभा तथा प्रदेशसभा निर्वाचनका लागि मतपत्र तथा निर्वाचन सामग्री छपाइ तथा ढुवानी कार्यलाई तीव्रता दिएको छ। मतपत्र छपाइको काम धमाधम भइरहेको आयोगले जनाएको छ। छापिइसकेका मतपत्र र अन्य निर्वाचन सामग्री जिल्ला पठाउन आयोगलाई भ्याइनभ्याइ भएको हो। प्रतिनिधिसभा सदस्य तथा प्रदेशसभा सदस्य निर्वाचनका लागि सबै जिल्लामा पहिलो चरणको निर्वाचन सामग्री ढुवानी कार्य सम्पन्न भएको आयोगले जनाएको छ। बिहीबार कान्तिपथस्थित निर्वाचन आयोगको परिसर पुग्दा मतपत्र तथा निर्वाचन सामग्री पठाउन गाडीमा लोड हुँदै थियो। पहिलो हुने निर्वाचित हुने निर्वाचन प्रणालीअन्तर्गत अब काठमाडौं, ललितपुर, भक्तपुर, बारा, धनुषा, सर्लाही र रौतहट जिल्लाको मतपत्र मात्र छपाइ हुन बाँकी रहेको छ । यी जिल्लामा करिब ८४ लाख मपतत्र आवश्यक पर्नेछ।"
स्याङ्जा २ मा कांग्रेस र एमालेको रोचक भिडन्त : धनराज कि पद्मा ?,"स्याङ्जा : स्याङ्जा क्षेत्र नं २ प्रतिनिधिसभा सदस्य निर्वाचनलाई महत्वका साथ हेरिएको छ। यहाँ नेपाली कांग्रेस र नेकपा एमालेबीच निकै प्रतिस्पर्धा हुने देखिएको छ। दुबै 'हेभिवेट' का उम्मेदवार आआफ्ना चुनावी एजेण्डा विकाउनमा व्यस्त छन्। हुन पनि नेपाली कांग्रेसका केन्द्रीय उपसभापति धनराज गुरुङ र नेकपा एमालेका केन्द्रीय सचिव पद्माअर्यालबीचको प्रतिस्पर्धा निकै रोचक हुने भएको छ। गुरुङ पहिलो पटक प्रत्यक्ष निर्वाचनमा उठेका हुन्। यसअघि उनी समानुपातिकतर्फका उम्मेदवार थिए। तर, अर्याल भने अघिल्लो पटकको प्रतिनिधिसभा सदस्यमा निर्वाचित सदस्य र मन्त्री पनि बनिन्। कांग्रेसका उम्मेदवार गुरुङ्ले स्याङ्जाको लाइफ लाइन सिद्धार्थ राजमार्ग भएको बताएका छन्। उनले सिद्धार्थ राजमार्ग विस्तारसहितको योजना लिएर आफू उम्मेदवार बनेको बताए। पोखरासुनौली जोड्ने सिद्धार्थ राजमार्ग अन्तर्गत झण्डैं ८२ किलोमिटर सडक स्याङ्जा जिल्लामा पर्दछ। साँघुरो र घुमाउरो राजमार्गका कारण यहाँ अपेक्षित बस्ती एवं उद्योग, कलकारखाना छैनन्। ठूला उद्योग कलकारखाना जिल्लामै छैनन्। जसका कारण रोजगारसहित शिक्षालगायतका अन्य सेवाका लागि जिल्लाबासी अन्यत्र सुविधासम्पन्न सहरमा धाउनुपर्ने वाध्यता छ। उनले थपे, अब मुग्लिन नारायणघाटजस्तो राजमार्ग बनाउनुछ। शिक्षाका लागि उर्वर भूमि स्याङ्जा कर्मका लागि बाहिर गएपछि फर्कने बिरलै भेटिन्छन् यहाँ। उम्मेदवार गुरुङले पाँच वर्षभित्रमा सिद्धार्थ राजमार्गका दायाँबायाँ रहेका बस्तीलाई सुरक्षित एवं उपयुक्त तरिकाले व्यवस्थापन गरी राजमार्गलाई डबल लेनको बाटो बनाएर देखाउने प्रतिवद्धता समेत जनाए। मैले सिद्धार्थ राजमार्ग विस्तारका लागि राष्ट्रिय योजना आयोगमा कुरा गर्दा उहाँहरुले डबल लेन बनाउन सकिने सल्लाह दिनुभयो।,' उनले भने, अहिले वातावरणीय प्रभाव मूल्यांकनको काम अघि बढिसकेको छ। वालिङ र चापाकोट नगरपालिकालाई नमुना सहरको बनाउने बताए। आँधीखोले सभ्यता र कालीगण्डकीको सभ्यता मिल्दाजुल्दा रहेकाले वालिङ् र चापाकोट नमुना सहर बनाउन सकिनेमा उनले जोड दिए। उनका अनुसार, दुवै सहरलाई नमुना सहरको रुपमा रुपान्तरण गर्दै हाम्रा सभ्यतालाई पर्यटनमार्फत अन्तर्राष्ट्रियकरण गर्न सकिनेछ। वालिङमा उच्चतम प्रविधिसहितको सुविधायुक्त अस्पताल, आँधीखोला हाइड्याम लुम्बिनी प्रदेशसँगै सहकार्य गर्दै रानीमहल आलमदेवी सेतीवेनी गह्रौंर हुँदै छाँयाक्षेत्रहुँदै पोखराबाट मुक्तिनाथ पुर्याउने धार्मिक पर्यटनको ट्याक सहितका दिर्घकालिन एवं अल्पकालिन योजना सुनाए। गुरुङसँगै रहेका प्रदेशसभा १ मा भोजराज अर्याल र २ मा महेश भट्टराईलाई उम्मेदवार बनाएको छ। अर्याल र भट्टराई पहिलो पटक प्रदेशसभाको चुनावी उम्मेदवार छन्। अर्याल वालिङ् नगरपालिकाका पूर्वप्रमुख हुन् भने अघिल्लो स्थानीय तह निर्वाचनमा भट्टराई गल्याङ् नगरपालिका ३ का अध्यक्ष हुन्।यसैगरी, स्याङ्जा क्षेत्र नं २ का प्रतिनिधिसभा उम्मेदवार पद्मा अर्यालले भीरकोटलाई पर्यटकीय हबको रुपमा विकास गर्ने बताइन्। भीरकोट ६ र ७ को सिमलचौर, खिलुङ, चिउरीखर्कलगायतका स्थानहरुमा पुगेर मतदाताहरुसँग भेटघाट गर्ने क्रममा उनले सो बताएकी हुन्। उनले भनिन्, भीरकोटमा प्रशस्त संभावना युक्त पर्यटकीय तथा ऐतिहासिक स्थलहरु रहेकाले सम्भावनाहरुको निरन्तर खोजी गरी पर्यटकीय हब बनाउनेछु। यसअघि आफू मन्त्री हुँदा स्वरेकमा प्याराग्लाइडिङ स्थल निर्माण गरी त्यहाँसम्म पुग्नका लागि वालिङदेखि र बयरघारी बाटो पिच गर्नका लागि बजेट विनियोजन गरेपछि केही सडक पीच भएको बताइन्। यसैगरी, एमाले सरकारले धेरै काम गरेको भन्दै केहि योजना परमादेशको सरकारले कुल्चिदिएको उनको आरोप छ। मिर्दि भिमाद सडकका लागि छिट्टै काम सुरु गरी राजमार्गको रुपमा विकास गर्ने उनको भनाइ छ।कार्यक्रममा प्रदेशसभा १ का उम्मेदवार मोहन रेग्मी र २ का बुद्धिमान श्रेष्ठ सहभागी थिए। रेग्मी २०७४ सालमा पनि सोही क्षेत्रबाट निर्वाचित उम्मेदवार हुन् भने श्रेष्ठ अघिल्लो पटकको निर्वाचनमा पराजित उम्मेदवार हुन्।"
चुनावी सभालाई सम्बोधन गर्न अमरगढी पुगे प्रधानमन्त्री देउवा,काठमाडौं: प्रधानमन्त्रीसमेत रहेका नेपाली कांग्रेसका सभापति शेरबहादुर देउवा चुनावी अभियानमा सहभागी हुन डडेल्धुरा पुगेका छन् । डडेल्धुराको अमरगढीमा आयोजित सभालाई सम्बोधन गर्न देउवा आज त्यहाँ पुगेका हुन् । देउवाले सम्बोधन गर्ने कार्यक्रममा सहभागी हुन स्थानीयबासी पनि उल्लेख्य उपस्थित भएका छन् । अमरगढीको कार्यक्रममा सहभागी हुनेक्रममा प्रधानमन्त्री देउवा हिजै धनगढी पुगेका थिए । उनी कार्तिक २० गतेसम्म डडेल्धुराका विभिन्न ठाउँमा हुने चुनावीसभालाई सम्बोधन गर्ने कार्यक्रम छ । तस्बिर: शेरबहादुर देउवाको फेसबुक
झापाका २७१ मतदान केन्द्र अतिसंवेदनशील,"झापा: झापामा निर्वाचन बिथोल्न सक्ने समूहको पहिचान गर्ने र त्यस्ता गतिविधि हुन नदिन उच्च सुरक्षा सतर्कता बढाइएको छ । निर्वाचन आचारसंहिता उल्लघंनका घटना रोकथामका लागि जिल्लाभर जनशक्ति परिचालन गरिएको जनाइएको छ । जिल्ला निर्वाचन कार्यालय झापाले बिहीबार भद्रपुरमा आयोजना गरेको निर्वाचनमा सञ्चार माध्यमको भूमिका विषयक एक दिने अन्तरक्रिया कार्यक्रममा निर्वाचन लक्षित उच्च सुरक्षा सतर्कता, आचारसंहिता उल्लङ्घन रोक्न जनशक्ति परिचालन लगायतका विषयमा जानकारी गराइएको हो । नेत्रविक्रम चन्द विप्लव नेतृत्वको नेकपाले आसन्न प्रतिनिधिसभा तथा प्रदेशसभा सदस्य निर्वाचनविरुद्ध देशभर भण्डाफोर अभियान सञ्चालन गर्ने घोषणा गरेसँगै त्यस्ता गतिविधि रोक्न झापामा उच्च सुरक्षा सतर्कता बढाइएको प्रमुख जिल्ला अधिकारी छविलाल रिजालले बताए । निर्वाचन लक्षित कसैले मर्यादा नाघेर सडक जाम गर्ने, आवागमन अवरोध गर्ने, संविधान विपरीत काम गर्नेलाई प्रशासनले आवश्यक कारबाही गर्छ, त्यस बारेमा प्रशासन सचेत छ, प्रजिअ रिजालले भने । भारतसँग खुल्ला सीमा जोडिएको जिल्लाको २८५ मतदान स्थलमा ७६६ मतदान केन्द्र छन् । त्यसमध्ये २७१ केन्द्र अति संवेदनशील, ३८१ केन्द्र संवेदनशील र ११४ केन्द्र सामान्य रहेको प्रजिअ रिजालले बताए । ती मतदान केन्द्रहरूको निरन्तर प्रहरीले निगरानी गरिरहेको उनले बताए । जिल्लामा इजाजत लिएर सञ्चालन गर्दै आएका केही व्यक्तिले हातहतियार बुझाएको बताउँदै उनले भने, नबुझाउनेहरूलाई नजिकको प्रहरी युनिटमार्फत फलो गरिरहेको छु । जिल्ला आचारसंहिता अनुगमन समितिका अधिकृत मधु पोखरेलले दल तथा उम्मेदवारहरूले मात्र नभई सबैले निर्वाचन चारसंहिता पालना गर्नु पर्नेमा जोड दिए । जिल्लामा केही छिटपुट रुपमा आचारसंहिता घटना उल्लङ्घन भएको छ, उनले भने, गम्भीर रुपमा आचारसंहिता उल्लघंनका घटना भने भएको छैन । आचारसंहिता उल्लघंनका घटना रोकथामका लागि पाँच वटा निर्वाचन अधिकृतको कार्यालय, १५ वटै पालिकामा खटिएका कर्मचारी र प्रहरी परिचालन गरिएको उनले बताए । मौन अवधि शुरु भएसँगै आचारसंहिता उल्लघंनका घटना बढ्ने भएकाले सो अवधिमा जानकारी गराइदिन सञ्चारकर्मीलाई उनले आग्रह गरे । जिल्ला मुख्य निर्वाचन अधिकृत चन्द्रमणि ज्ञवालीको अध्यक्षतामा भएको कार्यक्रममा जिल्ला निर्वाचन कार्यालय झापाका निर्वाचन अधिकारी तुलसीकुमार नेपालले जिल्ला निर्वाचनको तयारी अन्तिम चरणमा पुगेको जानकारी गराए । स्थानीय तहको निर्वाचनपछि झापामा १३ हजार भन्दा बढी नयाँ मतदाता थपिएको र हाल जिल्लामा ६ लाख ६३ हजार ३ सय ११ जना रहेको उनले बताए । जसमा ३ लाख ३१ हजार ४४ जना पुरुष, ३ लाख ३२ हजार २ सय ५९ महिला र अन्य ८ रहेको छ । जिल्लामा दुई वटा मतदान स्थल अस्थायी रुपमा तयारी गरिएको छ । कैदीबन्दीका लागि झापा कारागार भद्रपुरमा एउटा र प्रहरी, कर्मचारी लगायतका अन्य नागरिकका लागि सदरमुकाममा अर्को मतदान केन्द्र तयारी गरिएको उनले बताए । जिल्लामा ६ हजार २४२ जना अस्थायी मतदाता नामावली तयारी गरिएको र उनीहरूले अस्थायी मतदान केन्द्रमा मतदान गर्ने पाउने उनको भनाई छ । मतदाता शिक्षा कार्यक्रमलाई प्रभावकारी ढङ्गले अघि बढाउन जिल्लाका १३१ वटै वडामा रहेका महिला स्वयमसेविकाहरुलाई परिचालन गरिएको छ । उनीहरूले मतदान प्रक्रियाका विषयमा घरदैलो मार्फत मतदातालाई सहजीकरण गर्ने उनले बताए । कार्यक्रममा नेपाल पत्रकार महासंघ झापाका अध्यक्ष एकराज गिरीले निर्वाचन शिक्षा आम मतदाता समक्ष पुर्याउने भूमिका सञ्चारकर्मीको महत्त्वपूर्ण रहेको बताए । आचारसंहिता पालना गर्न जिल्लाका सञ्चारकर्मीहरू सकारात्मक रहेको उनको भनाई छ ।"
सेनाको हेलिकोप्टरबाट मनाङ र मुस्ताङमा मतपत्र ढुवानी,"जोमसोम : मंसिर ४ गते हुने प्रतिनिधि र प्रदेशसभा निर्वाचनका लागि हिमाली जिल्ला मुस्ताङ र मनाङमा बिहीबार मतपत्र ढुवानी गरिएको छ। निर्वाचन आयोगले नेपाली सेनाको हेलिकोप्टरमा दुवै जिल्लाका दागि मतपत्र, मतदाता परिचयपत्र लगायतका निर्वाचन सामग्री पठाएको हो। प्रत्यक्ष र समानुपातिक तर्फको मतपत्र र अन्य निर्वाचन सामग्री नेपाली सेनाको कडा सुरक्षा निगरानीमा ढुवानी गरिएको हो। काठमाडौंबाट मतपत्र, मतदाता परिचयपत्र लगायतका निर्वाचन सामग्री पुर्याउन आयोगको प्रशासन शाखाका उपसचिव मुकुन्द पोखरेल र आयोगका शाखा अधिकृत बाबुराम कोइराला मुस्ताङ र मनाङमा पुगेका थिए। उनीहरूले मुस्ताङका मुख्य निर्वाचन अधिकृत ईश्वर पराजुली र जिल्ला निर्वाचन कार्यालय मुस्ताङका प्रमुख मदन अर्याललाई मतपत्र, मतदाता परिचयपत्र र अन्य निर्वाचन सामग्री हस्तान्तरण गरेका छन्। यस्तै मनाङमा जिल्ला निर्वाचन अधिकारी पुष्पराज शर्मा र मुख्य निर्वाचन अधिकृतको कार्यालयको टोलीलाई मतपत्र, मतदाता परिचयपत्र र निर्वाचन सामग्री बुझाएका छन्। आयोगबाट खटिएका कर्मचारीले पहिला मनाङ र त्यसपछि मुस्ताङमा मतपत्रसहित निर्वाचन सामग्री पठाएको हो। मुस्ताङका लागि पठाइएको मतपत्र र निर्वाचन सामग्री आयोगका कर्मचारीबाट मुख्य निर्वाचन अधिकृत ईश्वर पराजुली र जिल्ला निर्वाचन अधिकारी मदन अर्यालले रुजु गरी बुझेका हुन्। बिहान ९ बजे मनाङ र ११ बजे मुस्ताङमा मतपत्र,मतदाता परिचयपत्र र निर्वाचन सामग्री ढुवानी गरेको थियो। मतपत्र, मतदाता परिचयपत्र लगायतका सामग्री छाड्न मुस्ताङ आएका आयोगका आर्थिक प्रशासन शाखाका उपसचिव मुकुन्द पोखरेलले मुस्ताङ र मनाङका लागि आवश्यक पर्ने मतपत्र लगायतका निर्वाचन सामग्री ढुवानी भइसकेको जानकारी दिए। उनले बिहीबार नै कर्णाली प्रदेशको बाजुरामा मतपत्र ढुवानी गर्ने कार्यक्रम रहेको बताए। मुस्ताङका मुख्य निर्वाचन अधिकृत पराजुलीले मुस्ताङका लागि चाहिने मतपत्र, मतदाता परिचयपत्र लगायतका सामग्री प्राप्त भएको जानकारी दिए। उनले मुख्य निर्वाचन कार्यालयमा सुरक्षित भण्डारण गरिएको बताए। मुस्ताङमा ३९ मतदान केन्द्र तोकिएको छ। मुस्ताङका पाँच स्थानीय तहको २५ वडामा १० हजार ९५७ जना मतदाता छन्।"
अपांगतामैत्री कम मतदानस्थल,"अपांगता भएका व्यक्तिहरू अरुकै सहारामा मतदान गर्न बाध्य छन्। उनीहरूलाई सहज हुने मतदानस्थल नहुँदा सास्ती भोगेरै मत दिनुपर्ने बाध्यता छ। उनीहरूले हरेक निर्वाचनमा यस्तो दुःखकष्ट व्यहोर्नुपरे पनि सम्बन्धित निकायले सुनुवाई नगरेको भन्दै सरोकारवाला चिन्ता व्यक्त गर्छन्। भक्तपुरका सवै मतदानस्थललाई अपांगतामैत्री बनाउन सक्ने अवस्था नभएको सरोकारवाला भक्तपुर क्षेत्र नम्बर १ (क) चाँंगुनारायण क्षेत्रका प्रदेशसभा सदस्य उम्मेदबार कांग्रेसका सुरेश श्रेष्ठले यो पटक पनि सवै मतदानस्थल अपांगतामैत्री हुन नसकेको बताए। उनले अपांगहरूलाई आउजाउमा असहज हुने गरेको बताए। उनले मतदानस्थलमा सवारीसाधन सजिलै जानआउ हुनसक्ने ठाउँमा भएको भए मतदातालाई सहज हुने बताए। कुनैकुनै ठाउँमा सवारीसाधन जाने सुविधा नै नभएको उनी सुनाउँछन्। यस्तो नहुदाँ ज्येष्ठ नागरिक, अशक्तहरूले भोट दिन सक्ने अवस्था नरहेको उनको भनाइ छ। त्यसैकारणसबैले देख्नेगरी भोट हाल्नुपरेको छ, उनले भने। अपांगहरूको संस्था सीवीआर भक्तपुरका संयोजक सुरेश प्रधानले सवै मतदानस्थल अपांगमैत्री नभएको बताए। अपांगमैत्री नभएकै कारण उनीहरूले गोप्य रुपमा मतदान गर्न नपाएको उनी बताउँछन्। उनीहरूलाई जसले मतदान स्थलसम्म ल्याउन मद्दत गर्यो, उनीहरूलाई नै भोट दिनुपर्ने बाध्यता हुने गरेको उनले बताए। अपांगतामैत्री संघसंस्थाले धेरै पहल तथा ध्यानकर्षण गराए पनि व्यवहारमा भने लागु नभएको उनी बताउँछन्। कुनै मतदान केन्द्रमा ह्विलचियर लान मिल्दैन, गाह्रो हुन्छ र यस्ता समस्याहरू पहिले पनि थियो अहिले पनि छ, उनले भने। भक्तपुरका जिल्ला निर्वाचन अधिकृत नरेन्दप्रसाद न्यौपानेले प्रतिनिधिसभा र प्रदेशसभाको निर्वाचन स्थानीय तहको निर्वाचनभन्दा व्यवस्थित हुने जानकारी गराए। अपांगता भएका, ज्येष्ठ नागरिक र गर्भवतीका लागि भोट हाल्न विशेष व्यवस्था गरिने बताए। गर्भवती, अशक्त तथा जेष्ठ नागरिकले लाइन बस्नु नपर्ने पनि बताए। साथै, उनले कोही अत्यन्त अशक्त छन् भने त्यहाँं परिचालन भएका स्वयंसेवक तथा कर्मचारीले बोकेर पनि मतदान स्थलसम्म पुर्याउने व्यवस्था गरिने जानकारी गराए। स्थानीय निर्वाचनमा ८९ वटा मतदानस्थल एकदम साँघुरो बाटोमा परेको देखिएकाले यसलाई व्यवस्थित गर्ने कामहरू भइरहेको छ, उनले भने। यसअघिको निर्वाचनमा भक्तपुर नगरपालिका२ को मतदानस्थल शारदा मावि यालाछेंमा स्थान साँघुरो भएको हुँदा भक्तपुर नगरपालिकाको भवनलाई नयाँ मतदानस्थल कायम गर्ने सिफारिस गरेको थियो। साथै, भक्तपुर नगरपालिकाकै वडा नं ५ को मतदानस्थल बरदायणी मावि भवगतीस्थानको भवन साँघुरो भएको हुँदा सोही वडाको आदर्श आजाद मावि भेलुखेललाई नयाँ मतदानस्थलका रुपमा कायम गर्न आयोगमा सिफारिस गरेको थियो। त्यस्तै, सूर्यविनायक नगरपालिका५ को मतदानस्थल महेन्द्र माविमा भवन साँघुरो भएकोले सोही वडाको कटुञ्जे आधारभूत विद्यालयलाई नयाँ मतदानस्थल कायम गर्न सिफारिस गरेको थियो। मध्यपुरथिमिका पनि दुई मतदानस्थललाई स्थानान्तरण गर्न आयोगमा सिफारिस गरेको थियो। मध्यपुर थिमि नगरपालिका वडा नं ९ स्थित हेल्थपोष्टको थिमि मतदानस्थल साँघुरो भएको हुँदा सोही वडाको कृषि विकास बैंकको तालीम केन्द्र र वडा नं ३ को मतदानस्थल जनप्रेमी आधारभूत विद्यालय कौशलटारको भवन साँघुरो भएको हुँदा सोही वडामा रहेको आदर्श जनप्रेमी कलेजलाई नयाँ मतदानस्थल कायम गर्न सिफारिस गरेको थियो। यो पटक यस्तो गर्न नपरोस भनेर ती क्षेत्रलाई पुनः अवलोकन गरी केही परिर्माजन गरौं, केहीलाई स्थानीय तहसँग अनुरोध गरेर सहजिकरण गर्न अनुरोध गरिरहेका छौ, उनले भने। साथै छेकाबार लगाउन, खानेपानीको व्यवस्थापन, शौचालय ती कुरालाई स्थानीय निकायलाई अनुरोध गरिरहेको उनले सुनाए। अपांगमैत्री भनेर सवै नयाँ बनाउने अवस्था छैन, त्यही भएर भएका संरचनालाई नै व्यस्थित गर्ने काम गरेका छौं, उनले थपे। भक्तपुर नगरपालिका क्षेत्रका ९० प्रतिशत मतदान केन्द्र साँघुरो ठाउँमा छन्। अपांगमैत्री बनाउनलाई सवै पूर्वाधार बनाउन सक्ने अवस्था पनि छैन यहाँं। त्यही भएर त्यसलाई व्यस्थित र सहजीकरण गराउनेतर्फ काम भइरहेको बताइएको छ। त्यसका लागि २३ र २४ गर्ने स्वयंसेवक र कर्मचारीलाई तालिम दिने बन्दोबस्त मिलाइएको छ। भक्तपुरमा ७६ मतदानस्थल र २ सय २२ वटा मतदान केन्द्र छन्। जसमा १० वटा मात्रै अपांगमैत्री छन्। प्रत्येक मतदानस्थलमा ८ जना कर्मचारी, स्वयंसेवक ३४ जनादेखि ५ जनासम्म अधिकृतहरू खट्ने तथा प्रहरी परिचालन हुने जनाइएको छ। यसअघि यहाँंको सुरक्षा बैठक वसी प्रमुख जिल्ला अधिकारीलगायतले मतदानस्थल तथा मतदान केन्द्र रहने स्थानहरूको अवलोकनसमेत गरिसकेको छ।एक मतदान केन्द्रमा बढीमा १ हजार मतदाता हुनुपर्ने मापदण्डका कारण यही अनुसारको व्यवस्था मिलाइएको बताइएको छ। भौगोलिक अवस्था एवम् मतदाता र मतदान केन्द्रको दूरी बढी भएको र साँघुरो ठाउँमा कम्तीमा ५ सय मतदाताका लागि एक मतदान केन्द्र निर्धारण गरिएको जनाइएको छ।"
कर्णाली नदी किनारमा तीन जिल्लाको सुरक्षा समन्वय बैठक,"दैलेख: नेपालको सबैभन्दा लामो कर्णाली नदी किनारमा अन्तर जिल्ला सुरक्षा समन्वय बैठक बसेको छ । बिहीबार कर्णाली प्रदेशका दैलेख र कालिकोट तथा सुदुरपश्चिम प्रदेशको अछाम जिल्लाबीच सुरक्षा समन्वय बैठक बसेको हो । दैलेखका प्रमुख जिल्ला अधिकारी गोगनबहादुर हमालको अध्यक्षताको बैठकमा आसन्न निर्वाचन, विपद् व्यवस्थापनलगायतका विषयमा छलफल भएको छ । दैलेखको आठबीस नगरपालिका४ राकमकर्णालीस्थित कर्णाली किनारमा भएको बैठकमा मंसिर ४ गते हुन लागेको प्रतिनिधी सभा सदस्य तथा प्रदेश सभा सदस्य निर्वाचनका विषयमा केन्द्रित भएको जिल्ला प्रशासन कार्यालय दैलेखका प्रशासकीय अधिकृत एवं सूचना अधिकारी गणेशप्रसाद कोइरालाले जानकारी दिए । आसन्न निर्वाचन, विपद् व्यवस्थापन, दुई ठूला राजमार्ग कर्णाली र मध्यपहाडी राजमार्गमा सहज सवारी आवागमन, सडक दुर्घटना न्यूनीकरण, चोरी निकासी नियन्त्रणलगायत विषयमा पनि छलफल भएको कोइरालाले बताए। तीन जिल्लाबीचको आपसी समन्वय र सहकार्यका विषयमा समेत छलफल भएको थियो । बैठकमा दैलेख, कालिकोट र अछाम जिल्लामा सञ्चालित ठूला योजनाको सुरक्षा सवाल पनि प्राथमिकताका साथ उठेको थियो ।"
राष्ट्रिय स्वतन्त्र पार्टीको बाचा पत्र : स्वतन्त्र व्यक्ति राष्ट्रपति र प्रत्यक्ष निर्वाचित प्रधानमन्त्री (पूर्णपाठ),"काठमाडौं : राष्ट्रिय स्वतन्त्र पार्टीले स्वतन्त्र व्यक्ति राष्ट्रपति र जनताद्वारा प्रत्यक्ष निर्वाचित प्रधानमन्त्री, मुख्यमन्त्री हुनुपर्ने प्रस्ताव गरेको छ। बिहीबार पार्टीले सार्वजनिक गरेको घोषणापत्र (वाचा पत्र) मा कुनै पनि राजनीतिक दलमा नलागेको वा राजनीतिक लाभ नलिएको १० वर्ष पुरा नभएको वंशज नेपाली नागरिक राष्ट्रपति हुनुपर्ने प्रस्ताव गरेको हो । संघीय सरकार जनताद्वारा प्रत्यक्ष निर्वाचित प्रधानमन्त्री हुने। बाचा पत्रमा भनिएको छ, जनताद्धारा प्रत्यक्ष निर्वाचित मुख्यमन्त्री हुने । मुख्यमन्त्रीले फरक लिङ्गको उपमुख्यमन्त्री नियुक्त गर्ने । प्रदेश मन्त्रीपरिषदका सदस्य हुने र पालिका समन्वयन गर्ने गरी मुख्यमन्त्रीबाट जिल्ला प्रमुख नियुक्त हुने । प्रदेश प्रमुख खारेज हुने । प्रदेश प्रमुखबाट गराइने सपथ राष्ट्रपतिबाट गराइने जिल्ला समन्वय समिति खारेज हुने । प्रदेश सरकार प्रदेश परिषद्प्रति उत्तरदायी रहने । वाचा पत्रमा अबको ३१ वर्षमा देश निर्माणका लागि आधार तयार हुने दाबी पेश गरिएको छ ।"
सय मतदान केन्द्र अपाङ्गतामैत्री बनाइँदै,"काठमाडौं : आगामी मङ्सिर ४ गते हुने प्रतिनिधिसभा र प्रदेशसभा सदस्य निर्वाचनका लागि एक सय मतदान केन्द्रलाई अपाङ्गतामैत्री बनाइने भएको छ। निर्वाचन आयोगले गरेको निर्णय अनुसार ती केन्द्रमा साङ्केतिक भाषा सूची, त्यहाँ खटिने कर्मचारीलाई साङ्केतिक भाषा प्रयोगसम्बन्धी अभिमुखीकरण, मतदान गर्ने तरिकासम्बन्धी ब्रेल सामग्री, रङ्गीचङ्गी डोरी तथा पोल, र्याम्प निर्माण, ह्वीलचेयर प्रवेश गर्न सक्ने मतदान केन्द्र निर्माण, अपाङ्गता भएका व्यक्तिका लागि टेबुल तथा कुर्सीको व्यवस्था गरिनेछ। आयोगले निर्वाचनका लागि कूल २२ हजार दुई सय २६ मतदान केन्द्र तय गरेको छ।"
कात्तिक नाचमा युद्धकला मञ्चन (फोटोफिचर),"काठमाडौं : ललितपुरमा जारी कात्तिक नाचको चौथो दिन बुधबार युद्धकला प्रस्तुत गरिएको छ। कृष्ण मन्दिर परिसरको कात्तिक डबलीमा हिजो कात्तिक नाचअन्तर्गत युद्धकला मञ्चन गरिएको हो। सो नाचमार्फत् महादेव र कृष्णको साथै शितज्वर तथा विष्मज्वरको युद्ध मञ्चन गरिएको थियो। कात्तिक १२ गतेदेखि सुरु भएको कात्तिक नाचको पहिलो दिन सुदामा प्याखँ,दोस्रो दिन बाथ प्याखँ प्रस्तुत गरिएको थियो। यसपटक १० दिनसम्म सञ्चालन हुने यो नाच पाटनको प्रसिद्ध नाच मानिन्छ।"
"पहिलो आमनिर्वाचन : १०९ क्षेत्र, ७ सय उम्मेदवार","मुलुकमा पहिलो आमनिर्वाचन २०१५ सालमा भएको थियो। त्यसबेला १ सय ९ क्षेत्र निर्धारण गरिएका थिए। प्रत्यक्ष चुनावमा सात सयभन्दा बढी उम्मेदवार थिए। निर्वाचन आयोगले प्रकाशन गरेको नेपालको निर्वाचन इतिहासमा ४२ लाख ४६ हजार ४ सय ६८ मतदाता अर्थात् ४२१८५ प्रतिशतले मत खसालेका उल्लेख छ। २०१५ फागुन ७ मा सुरु भएको थियो। मत परिणामको अन्तिम नतिजा २०१६ वैशाख २८ गते प्रकाशन गरिएको थियो। त्यस बेलाका चुनावी सरकार प्रमुख सुवर्णशमशेर म्यान अफ दि इलेक्सन भएका थिए। उनले क्षेत्र नम्बर ५२ (बारा मध्य उत्तर), क्षेत्र नम्बर ५३ (बारा पर्सा पूर्वान्त) र क्षेत्र नम्बर ९१ (गुल्मी दक्षिणपश्चिम) गरी तीन ठाउँमा जितेका थिए। उनले क्षेत्र नम्बर ५३ लिएर अरू छाडेका थिए। क्षेत्र नम्बर ५२ मा भएको उपनिर्वाचनमा राष्ट्रिय गोरखा परिषद्का मनमोहन मि श्र निर्वाचित भएका थिए। क्षेत्र नम्बर ९१ मा कांग्रेसकै पुष्करनाथ पोखरेल उपनिर्वाचनमा विजयी भएका थिए। दुई क्षेत्रबाट जित्ने उम्मेदवार थिए नेपाली कांग्रेसकै नेता शिवनाथ पन्त। उनले क्षेत्र नम्बर ७० (थलरा डोटी उत्तर)मा र क्षेत्र नम्बर ७१ (डोटी दक्षिण)मा जित हासिल गरेका थिए। पन्तले डा केआई सिंहलाई हराएको क्षेत्र नम्बर ७१ लिएर ७० छोडेका थिए। उपनिर्वाचनमा नेपाली कांग्रेसकै नवराज जोशी निर्विरोध भएका थिए। निर्वाचन परिणामअनुसार रूख चुनाव चिह्न भएको नेपाली कांग्रेसले एक्लै दुईतिहाइ अर्थात् ७४ सिट ल्याएको थियो। झुपडी चुनाव चिह्न भएको राष्ट्रिय गोरखापरिषद् १९ सिट ल्याएर प्रमुख प्रतिपक्षी दल बनेको थियो। पाँच सिट जितेर तेस्रो स्थानमा आएको संयुक्त प्रजातन्त्र पार्टीको चुनाव चिह्न धानको बाला थियो। चार सिट जितेर चौथो स्थानमा आएको नेपाल कम्युनिष्ट पार्टीको चुनाव चिह्न तीन घोगा मकै र हँसिया थियो। नेपाल प्रजापरिषद्को भद्रकाली मिश्र गुटको चुनाव चिह्न हलोले दुई सिट जितेको थियो। प्रजा परिषद्कै धानको डालो चुनाव चिह्नबाट चुनाव लडेको टंकप्रसाद आचार्य गुटले एक सीट जितेको थियो। चार स्वतन्त्र उम्मेदवार विजयी भएका थिए।"
घरदैलो अभियान थालेका महेश बस्नेत के गर्दैछन् ?,भक्तपुर: आगामी मंसिर ४ गते हुने प्रतिनिधिसभा तथा प्रदेशसभाको निर्वाचनको लागि नेकपा एमालेका अध्यक्ष केपी शर्मा ओलीको गृहजिल्ला भक्तपुर क्षेत्र नं २ को घरदैलो कार्यक्रम शुरु भएको छ । क्षेत्र नं २ मा मध्यपुर थिमी र सूर्यविनायक नगरपालिका पर्दछन् । एमाले क्षेत्र नं २ प्रचार प्रसार समितिले आजदेखि दुई वटै नगरपालिकामा घरदैलो कार्यक्रम शुरु गरेको छ । मध्यपुर थिमी नगरपालिकाको वडा नं १ बाट एमालेका उम्मेदवारले घरदैलो अभियान शुरु गरेका छन् । यो क्षेत्रमा एमालेका नेता पूर्वमन्त्री महेश बस्नेत तथा प्रदेश क सूर्यविनायकमा किरण थापा र ख मध्यपुरमा चन्दनकृष्ण श्रेष्ठको उम्मेदवारी छ । सबै उम्मेदवार भेला भएर संयुक्त रुपमा घरदैलो कार्यक्रमको सुरुवात गरेका हुन् । स्थानीयवासीले भक्तपुरलाई समृद्ध बनाउने गरी काम गर्न उम्मेदवारलाई सुझाव दिएका छन् ।
चार प्रदेशमा सबै मतपत्र ढुवानी,"काठमाडौं : मंसिर ४ गते हुने प्रतिनिधि सभा तथा प्रदेश सभा सदस्य निर्वाचनका लागि चारवटा प्रदेशको सम्पूर्ण मतपत्र ढुवानी सम्पन्न भएको छ। गण्डकी, लुम्बिनी, कर्णाली र सुदूरपश्चिम प्रदेशका लागि मतपत्र ढुवानी सम्पन्न भएको हो। बिहीबार मनाङ र मुस्ताङ जिल्लाका लागि आवश्यक मतपत्र हेलिकोप्टरमार्फत ढुवानी भएसँगै चारवटा प्रदेशको मतपत्र ढुवानी सम्पन्न भएको हो। शुक्रबारदेखि पहिलो हुने निर्वाचित हुने निर्वाचन प्रणाली अन्तर्गत प्रदेश १ को मतपत्र ढुवानी सुरु हुने छ। समानुपातिक निर्वाचन प्रणालीतर्फको मतपत्र भने यसअघि नै ढुवानी सम्पन्न भइसकेको छ। यसपटक पहिलो हुने निर्वाचित हुने तथा समानुपातिक निर्वाचन प्रणालीका लागि १ करोड ७९ लाख ८८ हजार ५७० मतदाताका लागि करिब ८ करोड मतपत्र आवश्यक पर्ने छ। जसमध्ये अब २५ लाख ९४ हजार मतपत्र मात्र छपाइ हुन बाँकी छ। शुक्रबारसम्म सबै मतपत्र छपाइ सम्पन्न हुनेछन्। कात्तिक २५ गतेसम्ममा प्रत्येक निर्वाचन अधिकृतको कार्यलयमा मतपत्रसमेत पुग्ने छ।"
दैलेख१ : प्रदेशसभा १ मा एमालेका रेग्मी र गठबन्धनका खत्रीको भिडन्त,"दैलेख : दुईवटा प्रतिनिधिसभा र चारवटा प्रदेश सभा निर्वाचन क्षेत्र रहेको दैलेखमा क्षेत्र नम्बर १काे प्रदेश सभामा दुई मुख्य प्रतिस्पर्धी छन् । उनीहरु हुन्, नेकपा एमालेका धर्मराज रेग्मी र गठबन्धनबाट उम्मेदवार बनेका नेपाली कांग्रेसका पूर्णबहादुर खत्री । यो प्रदेश सभामा एक स्वतन्त्रसहित पाँचजना चुनावी मैदानमा रहेपनि रेग्मी र खत्री नै मुख्य प्रतिस्पर्धी हुने देखिन्छ । यी दुई प्रतिस्पर्धी अहिले मतदाता रिझाउन घरदैलो गरिरहेका छन् । नेकपा एमालेका केन्द्रीय सदस्य तथा कानुन विभागका उपप्रमुख समेत रहेका रेग्मी २०७४ मा बाम गठबन्धनबाट नेकपा माओवादी केन्द्रको उम्मेदवार बनेका थिए । उनले नेपाली कांग्रेस दैलेखका पूर्वसभापति कृष्णकुमार विसीलाई पराजित गर्दै प्रदेश सभामा निर्वाचित भएका थिए । रेग्मीले १० हजार ३ सय ६१ मत पाउँदा कांग्रेसका बिसीले ८ हजार ७ सय ६५ मत पाएका थिए । तत्कालिन समयमा नेकपा एमाले र नेकपा माओवादी केन्द्रको एकताबाट बनेको नेकपा विभाजनपछि रेग्मीले एमाले रोजेका थिए । माओवादी केन्द्रबाट निर्वाचित उनले दल त्याग गरेपछि प्रदेश सभामा पूरा कार्यकाल बिताउन पाएनन् । संवैधानिक कानुनको विज्ञका रुपमा सर्वोच्च अदालतमा वकालत र संवैधानिक कानुनमा अध्यापन गरेका रेग्मीले संविधान निर्माण प्रक्रियामा विषय विज्ञको रुपमा योगदान दिएका थिए । सांसदहरुको अन्तराष्ट्रिय नेटवर्क ग्लोबल पार्लियामेन्ट्री फोरममा नेपालको तर्फबाट प्रतिनिधित्व गरेका रेग्मीले कर्णाली प्रदेश सभासदस्यका रुपमा प्रदेश कानुन निर्माणमा उल्लेखनीय भूमिका निर्वाह गरेका थिए । उनी मानव अधिकार, विधिको शासन, भ्रष्टाचार विरुद्ध र सुशासनको पक्षमा समर्पित अभियान्ताको रुपमा परिचित छन् । उनले प्रदेश सभामा पहिलो कार्यकालमा सुरुवात गरेका विकास निर्माण र सामाजिक रुपान्तरणका कार्यलाई निरन्तरता दिनुका साथै नयाँ कार्य थालनी गर्न चुनावमा होमिएको बताउँछन् । जनताको जीवन सहज र समृद्ध बनाउने बाचासहित चुनावी मैदानमा रहेका रेग्मीले आफ्नो जीत सुनिश्चित रहेका दाबी गरे । रेग्मीका मुख्य प्रतिस्पर्धी रहेका नेपाली कांग्रेसका पूर्णबहादुर खत्री पहिलो पटक निर्वाचनमा उत्रिएका छन् । उनी गठबन्धनको सहयोगमा प्रदेश सभामा प्रवेश गर्ने दाउमा छन् । पार्टीको विभिन्न पदमा रहेर काम गरेका र थुप्रै सामाजिक संघ संस्थाहरुमा आवद्ध भएका खत्री नेपाल विद्यार्थी संघ दैलेखका संस्थापक अध्यक्ष हुन् । २०४२ देखि २०४६ सम्म नेपाली कांग्रेस दैलेखको सल्लाहकार रहेका खत्री ९ औं महाधिवेशनपछि सहसचिवको कार्यभार सम्हालेका थिए । १३ औं महाधिवेशनमा कोषाध्यक्ष बनेका खत्री १४ औं महाधिवेशनमा सदस्यमा निर्वाचित भएका छन् । नेपाल परिवार नियोजन संघ दैलेखको दुई कार्यकाल सभापति रहेको खत्री नेपाल रेडक्रस सोसाइटीको दुई कार्यकाल उपसभापति थिए । उनलाई गठबन्धनको साथ छ । गठबन्धन दलको साथमा सबैले इमान्दारिताका साथ सहयोग गर्ने र चुनाव जित्नेमा उनि ढुक्क छन् । स्थानीय तहको निर्वाचनमा गठबन्धनका उम्मेदवारले पाएको मतलाई नै आधार मान्दा पनि आफ्नो जीत सुनिश्चित रहेको उनको दाबी छ । यो प्रदेश सभामा जिल्लाका गुराँस, डुङ्गेश्वर र भगवतीमाई गरि तीनवटा गाउँपालिका पर्दछन् । स्थानीय तहको निर्वाचनमा यी तीन पालिकाका सबै वडामा नेपाली कांग्रेसले ९ हजार ६ सय १९ मत पाएको थियो । यस्तै नेकपा माओवादी केन्द्रले एक हजार एक सय ७४ र नेकपा एकिकृत समाजवादीले २ हजार ६९ र राष्ट्रिय जनमोर्चाको २० मत मात्रै प्राप्त गरेको थियो । नेपाली कांग्रेस, नेकपा माओवादी केन्द्र, एकीकृत समाजवादी र राष्ट्रिय जनमोर्चा समेतको मत जोड्दा गठबन्धनको मत १२ हजार ८ सय ८२ हुन्छ । एमालेले तीन वटै स्थानीय तहका वडामा पाएको मत ९ हजार ४ सय २ छ । यस हिसावले यहाँ एमाले पछि छ । तर, यी दुई प्रतिस्पर्धाीबीचको चुनावी भिडन्त रोचक देखिन्छ । निर्वाचन आयोगका अनुसार यो प्रदेश सभामा ३५ हजार ४ सय ९९ मतदाता छन् ।"
निर्वाचन खर्चको अनुगमन आजदेखि,"काठमाडौं : आगामी मङ्सिर ४ गते हुने प्रतिनिधिसभा र प्रदेशसभा सदस्य निर्वाचनको प्रचारप्रसारका क्रममा जुलुस, आमसभा र कोणसभा गर्न पाउने चरण आजदेखि सुरु भएसँगै निर्वाचन आयोगले दल र उम्मेदवारको खर्चको अनुगमन प्रारम्भ गरेको छ। आचारसंहिता बमोजिम निर्वाचन प्रचारप्रसारका लागि आमसभा, कोणसभा गर्दा मञ्चको तयारीको लागि लागेको खर्चको विवरण सम्बन्धित उम्मेदवारले आफैं वा प्रतिनिधिमार्फत मतदान सम्पन्न भएको १५ दिनभित्र निर्वाचन कार्यालयमा पेस गर्नुपर्ने व्यवस्था रहेको आयोगका प्रवक्ता शालिग्राम शर्मा पौडेलले बताए। सोका अतिरिक्त आयोगबाट केन्द्रस्तरको अनुगमन टोली खटिनेछन्। आयोगले उम्मेदवार तथा राजनीतिक दलले निर्वाचन आचारसंहिता, २०७९ को पालनसहित तोकेको (हद) सीमाभित्र रही खर्च गरेनगरेको निगरानी गरी आचारसंहिताको दफा ४२ बमोजिम आयोगमा विवरण उपलब्ध गराउन गृह मन्त्रालयमार्फत नेपाल प्रहरी तथा राष्ट्रिय अनुसन्धान विभागलाई जिम्मेवारी दिएको छ। आचारसंहिता नेपाल सरकार, प्रदेश सरकार तथा नेपाल सरकार वा प्रदेश सरकारका मन्त्रीले आयोगको सहमतिमा निर्वाचन प्रचारप्रसारमा संलग्न हुँदा सरकारी साधनको प्रयोग भएनभएको विषयमा आवश्यक निगरानीको व्यवस्था गरिएको छ। आयोगले निर्वाचन क्षेत्रको मतदाता सङ्ख्या र भूगोलका आधारमा प्रतिनिधिसभाको प्रत्यक्षका लागि २५ लाख देखि ३३ लाखसम्म र प्रदेशसभाको प्रत्यक्षतर्फ १५ लाखदेखि २३ लाखसम्म खर्च गर्न पाउने गरी हद निर्वाधरण गरेको छ। यस्तै समानुपातिक प्रणालीतर्फ प्रतिनिधिसभाका लागि सम्बन्धित दलले पेस गरेको बन्दसूचीमा सूचीकृत उम्मेदारको सङ्ख्या अनुसारप्रति उम्मेदवार दुई लाख र प्रदेशसभातर्फ एक लाख पचास हजार निर्धारण गरिएको छ। दल र उम्मेदवारले प्रतिनिधिसभा सदस्य निर्वाचन ऐन, २०७४ र प्रदेशसभा सदस्य निर्वाचन ऐन, २०७४ बमोजिम तथा निर्वाचन आचारसंहिता, २०७९ र सम्बन्धित निर्देशिका बमोजिम तोकिएको हदअन्तर्गत मतदाता नामावली खरिद, सवारीसाधन, प्रचारप्रसार सामग्री, गोष्ठी अन्तर्क्रिया, अन्य प्रचारप्रसार, छापा एवं विद्युतीय माध्यम (सामाजिक सञ्जालसमेत), कार्यालय सञ्चालन र प्रतिनिधि परिचालनलगायतका क्षेत्रमा खर्च गर्न पाउनेछन्। आयोगले गत असोज १६ गते प्रतिनिधिसभा र प्रदेशसभा सदस्य निर्वाचनका लागि प्रत्यक्षतर्फ राजनीतिक दल वा उम्मेदवारले गर्ने खर्चको अधिकतम सीमा निर्वाचन क्षेत्रको मतदाता सङ्ख्या, मतदान केन्द्रको सङ्ख्या र क्षेत्रफललाई आधार मानी सूत्रमा आधारित भई निर्वाचन खर्चको हद तोकेको हो। गत वैशाख ३० गते सम्पन्न स्थानीय तहको निर्वाचनमा निर्वाचन खर्चको विवरण नबुझाउने एक लाख १४ हजार नौ सय ५८ र तोकिएको समयावधिपछि निर्वाचन खर्चको विवरण बुझाउने आठ हजार छ सय ६६ समेत गरी कूल एक लाख २३ हजार छ सय २४ उम्मेदवारलाई आयोगबाट जरिवानासहित कारबाही गरिएपछि निर्वाचन खर्चको विवरण दुरुस्त राख्न दल र उम्मेदवार बाध्य भएका छन्। निर्वाचन आयोग ऐन, २०७३ को दफा २५, स्थानीय तह निर्वाचन ऐन, २०७३ को दफा ६४ को उपदफा ४ र स्थानीय तह निर्वाचन नियमावली, २०७३ को नियम ४० बमोजिम निर्वाचन परिणाम घोषणा भएको मितिले ३० दिनभित्र निर्वाचन खर्चको विवरण नबुझाउनेलाई आयोगले जरिवाना तोक्नेछ। प्रत्यक्षतर्फ खर्चको सीमा निर्धारण गर्दा आयोगले निर्वाचन क्षेत्रमा कायम मतदाताको सङ्ख्यालाई ६० प्रतिशत, मतदान केन्द्रको आधारमा सम्बन्धित निर्वाचन क्षेत्रमा कायम भएको मतदान केन्द्रको सङ्ख्यालाई २० प्रतिशत र भौगोलिक क्षेत्रको हकमा सम्बन्धित निर्वाचन क्षेत्रले ओगटेको क्षेत्रफललाई २० प्रतिशत भारलाई आधार मानेको छ। आचारसंहिता बमोजिम निर्वाचन प्रचारप्रसारका लागि आमसभा, कोणसभा गर्दा मञ्चको तयारीको लागि लागेको खर्चको विवरण सम्बन्धित उम्मेदवारले आफैं वा प्रतिनिधिमार्फत मतदान सम्पन्न भएको १५ दिनभित्र निर्वाचन कार्यालयमा पेस गर्नुपर्नेछ। निर्वाचन खर्चको हिसाबकिताब आयोगले तोकेको ढाँचा र लेखाप्रणाली अनुसार राख्नुपर्ने र राजनीतिक दलको तर्फबाट हुने निर्वाचनसम्बन्धी स्वेच्छिक आर्थिक सहयोग लिँदा तथा खर्च गर्दा राजनीतिक दलसम्बन्धी ऐन, २०७३ को दफा ३८ र निर्वाचन आचारसंहिता, २०७९ को दफा १६ बमोजिम गर्नुपर्नेछ। राजनीतिक दलले निर्वाचनसम्बन्धी खर्च गर्दा निजको तर्फबाट खर्च गर्ने जिम्मेवार पदाधिकारी तोकी निजको नाम नामेसीसहितको विवरण दस दिनभित्र आयोगमा पठाउनुपर्नेछ। रासस"
राष्ट्रपति भण्डारी भोलि मुस्ताङ जाने,"काठमाडौं : राष्ट्रपति विद्यादेवी भण्डारी शुक्रबार मुस्ताङ भ्रमणमा जाने भएकी छन्। राष्ट्रपति भण्डारीले त्यहाँको प्रसिद्ध धार्मिकस्थल मुक्तिनाथको दर्शनसँगै भगवान् बुद्धको मूर्ति अनावरण र भगवान् विष्णुको मूर्ति शिलान्यास गर्ने कार्यक्रम तय भएको छ । राष्ट्रपति शुक्रबार बिहान ८ बजे मुक्तिनाथ आइपुग्ने मुस्ताङका प्रमुख जिल्ला अधिकारी नेत्रप्रसाद शर्माले जानकारी दिए। 'मूर्ति अनावरण र शिलान्यास समारोहमा सरिक भएर राष्ट्रपति भोलि नै फर्कनुहुन्छ', उनले भने, 'राष्ट्रपतिको भ्रमणलाई सुव्यस्थित बनाउने तयारीमा हामी जुटेका छौँ ।' राष्ट्रपतिबाट मुक्तिनाथको रानीपौवामा निर्माण गरिएको लो मुस्ताङ हिमालयन रिसोर्टको पनि उद्घाटन हुने जनाइएको छ। राष्ट्रपतिको भ्रमणलाई लक्ष्य गरी सुरक्षा र व्यवस्थापकीय प्रबन्ध चुस्त पारिएको प्रजिअ शर्माले बताए। राष्ट्रपति भण्डारीले गत वर्ष कात्तिकमा पनि मुक्तिनाथमा पूजाआज तथा यस क्षेत्रको भ्रमण गरेका थिए। रासस"
भन्छन् चुनावका बेला घरमै आएर अंकमाल गर्ने नेता पाँच वर्षसम्म फर्केर आउँदैनन्,"धनगढी : कैलालीको धनगढी उपमहानगरपालिका वडा नम्बर १८ फुलबारीका हंशबहादुर तिरुवा खेतमा काम गरिरहेका थिए । अहिले किसानले धान भित्र्याउने र गहुँ छर्न खेतमा खनजोत गर्ने समय हो । तर, खेतमा काम गरिरहेका तिरुवालाई नानीहरुले बोलाएपछि उनी घर गए। घरमा चुनाव प्रचारका लागि नेताहरु आइपुगेका रहेछन्, बच्चाले बोलायो, आउनै पर्यो, 'तिरुवाले भने, दिनदिनै भोट माग्ने आउनेहरुले हैरान पारेका छन् । तिरुवाको घरमा गठबन्धनका उम्मेदवारको टोली पुगेर फर्किएको मात्र के थियो । एकैछिनमा उनको घरमा नेकपा एमालेको टोली भोट माग्दै पुग्यो । एउटा टोलीलाई भोट दिउँला भनेर फेरि खेततिर हानिएका तिरुवालाई घरबाट फेरि बुलाव आयो । फेरि को आएछ भन्दै घर आए, अर्को पार्टीका उम्मेदवार रहेछन, उनलाई पनि हुन्छ हुन्छ भनेर टर्काए,' तिरुवाले भने । धनगढी १८ फुलबारीकै अमर पौडेलले पनि तिरुवाको जस्तै गुनासो गरे । धान काटेर भिञ्याउने चटारो छ, ट्याक्टर लगाएर खेत जोत्नु परिहेको छ । अब गहुँ छर्ने समय पनि भइसक्यो, तर दिनभरी उम्मेदवारहरु घरमा आएर हैरान पार्ने गर्छन,' पौडेलले भने । उनले आएका नेताहरुलाई डिजेल र मल उपलब्ध कहिले हुन्छ भनेर सोधेको बताए । बजारमा डिजेल सितिमितिले पाइदैन, पाइयो भनेपनि भाउ बढेर लिटरको १८० भएको छ । मैले त उम्मेदवारहरुलाई मल कहिले आउँछ ? भनेर सोधे । हामीले मत त दिने, तपाईंहरुले हामीलाई के दिने भनेर सोधे ? पोर साल यो बाटो पक्की बनाउँछु भनेको होइन ? खै त बनाएको भनेर सोधे ? गाउँमा बिजुली थिएन, तुरुन्तै आइहाल्छ भनेको होइन ? खै त आएको भनेर सोधे,' पौडेलले भने । प्रदेशको राजधानी भएको उपमहानगर भएपछि धनगढीका वडा नम्बर १४ देखि १९ सम्मको विकास खासै भएको छैन । धनगढी नगरपालिका हुँदा मिलाइएका फुलबारी र उर्मा गाविस भएको क्षेत्र अहिले पनि अविकसित छ । कैलाली निर्वाचन क्षेत्र नम्बर ५ मा धनगढी उपमहानगर पुरै र अहिलेको कैलारी गाउँपालिकाका २ वडा ( वडा नम्बर ६ र ९) पनि पर्छन् । हरेक पाँच वर्षमा हुने चुनावमा नेताहरु घरमा आएर बाचाकसम गर्ने, तर त्यसपछि अर्को चुनावमा मात्र भोट माग्न आउने प्रवृति देखेर मतदातामा निरासा छाएको छ । हाम्रो गाउँमा बाटो पक्की बनाइदिने भनेका थिए, खोलामा तटबन्ध बनाइ दिने भनेका थिए । घरघरमा रोजगारी दिन्छौं भनेका थिए । मल, बिउ र इन्धनको कहिल्यै अभाव हुँदैन भनेका थिए, तर यसपाली मलबीना रोपाइँ गरियो,' धनगढी वडा नम्बर १९ का बलराम चौधरीले भने । फुलबारी र उर्मा गाउँ बाढीबाट बढी ग्रस्त स्थान हो । त्यहाँ हरेक बर्खामा मोहना नदी, शिवगंगा नदीले कटान र डुबान गर्छ । हरेक पटक जिताएका नेताले यो समस्या समाधान हुन्छ भनेका थिए, तर जितेपछि फर्केर आउँदैनन्, अब त भोट पनि नदिउ कि जस्तो लाग्छ,' चौधरीले गुनासो गरे । धनगढी उपमहानगरपालिका वडा नम्बर १० का राकेश रानालाई पनि नेताहरुको प्रवृत्ति चित्त बुझेको छैन । जसरी भोट माग्ने बेला समस्या के छन् ? भनेर नेताहरु घरदैलोमा आउँछन, त्यसैगरी विपत परेका बेला आउनुपर्यो, विपत परेका बेला जनता मरे पनि चाँसो हुँदैन, अहिले चुनावका बेला दिनमा दुईदुई पटक समस्या सोध्न आउँछन, अब विश्वास लाग्न छोडिसक्यो,' उनले भने । कैलाली निर्वाचन क्षेत्र नम्बर ५ एक पटक प्रधानमन्त्री शेरबहादुर देउवाले जितेको ठाउँ हो । कैलालीमा ६ निर्वाचन क्षेत्र भएका बेला, यस क्षेत्रबाट २०७० सालको संविधान सभा निर्वाचनमा देउवाले चुनाव जितेका थिए । २०७४ सालमा देउवापत्नी आरजुले चुनाव लडेपनि पनी पराजित भईन । एमालेका नारदमुनी रानाले चुनाव जिते । यसपाली सत्ता गठबन्धनको तर्फबाट नेपाली कांग्रेसका डिल्लीराज पन्त र नेकपा एमाले नारदमुनी राना चुनावी प्रतिस्पर्धामा छन् । पन्त यसअघि कैलाली ५(२) बाट प्रदेश सभा सदस्य हुन भने राना प्रतिनिधि सभा सदस्य हुन् । नेताहरुका कामले जनतामा निरासा देखिएको छ । उमेदवारहरुले गाउँगाउँमा टोल भेला गर्न खोजे पनि मतदाता जुटाउन सकिरहेका छैनन् । खेतबारीको काममा व्यस्त भएकाले पनि मतदाता नजुटेका हुन् । अझ विगतका निर्वाचनमा जसरी गाउँगाउँ पार्टीका झण्डामय हुन्थ्यो, घरघरमा पार्टीका झण्डा फहराउँथे, त्यो रौनक यसपाली गाउँमा देखिएको छैन । विगत पाँच वर्षमा अधिकांश नेताहरुले, गाउँमा दिएका योजनाहरुबाट मतदाताबाटै कमिसन मागे । चुनावका बेला घरमै गएर अंकमाल गर्ने नेता, त्यसपछिका पाँच वर्षसम्म फर्केर नआएको अधिकांश मतदाताको गुनासो छ ।"
कांग्रेसमाओवादीलाई पूर्वमन्त्री पौडेलको प्रश्न : तपाईको पार्टीको दर्शनले गठबन्धन गर्न हुन्छ ?,"रामेछाप : बागमती प्रदेशका पूर्व उद्योग, पर्यटन, वन तथा वातावरण मन्त्री शान्तिप्रसाद पौडेलले माओवादी र कांग्रेस अब एक्लै उभिन नसक्ने अवस्थामा पुगेको बताएका छन्। एमाले रामेछाप निर्वाचन परिचालन कमिटी प्रदेश सभा निर्वाचन क्षेत्र नम्बर १ ले सैपुमा आयोजना गरेको सभामा बोल्दै पौडेलले कांग्रेस र माओवादी थाङ्रो बिना उभिन नसक्ने बताएका हुन् । उनले सच्चा कांग्रेस र माओवादी केन्द्रका कार्यकर्तालाई प्रश्न गरे तपाईको पार्टीको दर्शनले गठबन्धन गर्न हुन्छ कि हुँदैन ? हिजो बन्दुक केका लागि थियो। बाँडिचुडि खानमात्र गठबन्धन बनेको हो त ? रामेछापबाट प्रदेश सभा निर्वाचन क्षेत्र नम्बर १ का उम्मेदवार रहेका पौडेलले देशलाई समृद्ध बनाउन कांग्रेस माओवादीका कार्यकर्तालाई पनि सूर्य चिन्हमा मतदान गर्न आग्रह गरे। समाजवादी यात्रामा अघि बढ्ने हो, वामपन्थी आन्दोलनलाई अघि बढाउने हो भने बाँकी रहेका माओवादीका साथीहरु नेकपा एमालेमा आउनुस्, हामी स्वागत गर्न तयार छौँ, आउनुहोस् हातेमालो गरेर अगाडि बढौं, भोट सूर्यमा हालौं, होइन रुखबाटै पार तर्छौं भन्ने ठान्नुभएको छ भने यो गल्ति हुनेछ।, उनले भने,अहिले हामीले देख्यौं, १६५ निर्वाचन क्षेत्रमा उठाउनुपर्ने कांग्रेस ८७ मा। पौडेलले कांग्रेसका सच्चा कार्यकर्ताले विद्रोह गर्नुपर्ने आवश्यकता भइसकेको बताए। पौडेलले नेतामा गठबन्धन भएपनि कार्यकर्तामा गठबन्धन नभएकाले गन्तव्यमा नपुग्ने दाबी गरे। बिपीको आत्मवित्तान्त पढ्न सुझाव दिँदै उनले सच्चा कांग्रेसले विद्रोह गरेपछि मात्र कांग्रेस पार्टीको रुप धारण हुन्छ भनेको बताए। उनले भने,बीपी कोइरालाले सूर्यमा भोट हाल एमालेलाई जिताऊ भनेर उहिल्यै भनेको, अहिले होइन । उनले लिखु तामाकोशी गाउँपालिका विकासमा पछि परेकाले निर्वाचनपश्चात आगामी दिनमा प्राथमिकतामा राखेर हेर्ने धारणा राखे। उनले दीगो पूर्वाधार विकासमा एमालेले प्राथमिकता दिने। हलेदेधोविसिरिसेढाँडे सडक विभिन्न कारणले अगाडि बढ्न नसकेको प्रस्ट्याउँदे आगामी दिनमा ठोस योजना सहित अगाडि बढ्ने प्रतिबद्धता व्यक्त गरे। उनले स्थानीय तह बलियो नभएकाले आएको बजेट पनि कार्यान्वयन हुन नसक्दा विकासमा पछाडि परेको उल्लेख गरे।"
केको नो नट अगेन ? म्याराथनमा मसँग दौड न,"देश निर्वाचनको संघारमा छ। एकातिर सत्तारुढ गठबन्धन छ, अर्कातिर एमाले नेतृत्वको गठबन्धन। परमादेशबाट एमाले अध्यक्ष केपी शर्मा ओली सत्ताच्युत भएयता सत्ता गठबन्धन निरन्तर छ। चुनावमा एमालेलाई खुम्च्याउने उसको रणनीतिमा दर्बिलो भिडन्त गरिरहेछ एमाले पनि। यही सेरोफेरो अध्यक्ष ओलीसँग अन्नपूर्ण पोस्ट्का अखण्ड भण्डारी र सुरेन्द्र काफ्लेले गरेको कुराकानीको सम्पादित अंश आजको मूल मुद्दामा २० वटा ग्यारेन्टीसहितको घोषणापत्र हाइटेक र बडो तामझामसाथ ल्याउनुभयो। ती ग्यारेन्टी पूरा हुने ग्यारेन्टी के छ ? यो नेकपा (एमाले) को वचन, प्रतिबद्धता, संकल्प, अठोट र प्रतिज्ञा हो। घोषणापत्रमा आगामी दिनमा एमालेले गर्ने कामलाई ग्यारेन्टीका रूपमा प्रस्तुत गरिएको छ। एमाले सरकारमा जाने भनेको जान र गएर आरामसाथ बस्न होइन। पैसा बटुल्न होइन। आफन्त, नातागोता, आफ्नो गुटको भलाइका लागि कर्मकुकर्म गर्न होइन। एमाले सरकारमा जाने भनेको राष्ट्रियता, लोकतन्त्र, जनजीवीका, सुरक्षा, देश विकास, उन्नति, सुशासन, सामाजिक न्याय र समानता अभिवृद्धि, निर्भयतापूर्वक सम्मानित जीवन बिताउनेजस्ता प्रश्नको समाधान दिन हो। जनतालाई समस्याबाट मुक्त गर्न, उन्नत, सहज, सुविधायुक्त, अधिकारसम्पन्न, अवसरसम्म पुग्ने सामथ्र्ययुक्त जीवन दिन एमाले सरकारमा जाने हो। त्यही प्रतिबद्धता त्यहाँ गरिएको छ। तर, ती पूरा हुने ग्यारेन्टी के ? किन एमाले बढिरहेको छ, अरू पार्टी घटिरहेका छन् ? अरूले घोषणापत्रमा भनेका कुराको केही अर्थ छैन। किनभने, ती छाप्नका लागि छापिएका, चुनावमा केही गर्नै पर्ने भएकाले गरिएका हुन्। एमाले त्यस्तो होइन। एमाले त देश बनाउने अभिभारा काँधमा बोकेर देश बनाइसक्ने संकल्प गरेर अगाडि बढेको पार्टी हो। त्यसैले यसले जुन ग्यारेन्टी भन्छ, ग्यारेन्टी हो। राष्ट्र बैंकले कुनै नोटको भुक्तानी माग्न आएमा तुरुन्त उपलब्ध गराउने छ भनेर लेखेजत्तिकै ग्यारेन्टी हो। जसरी पैसा कागजको खोस्टो मात्र होइन, हाम्रो घोषणापत्र पनि त्यस्तै हो। त्यसका पछाडि जिम्माजमानी छ एमाले। एमालेले कामबाट त्यसको भुक्तानी गर्छ। तपाईंले ५ वर्षपछि त प्रश्न गर्न सक्नुहुन्छ नि, खोइ त ग्यारेन्टी ? भनेर। उसो भए ५ वर्षमा २० वटा विषयमा एमालेसँग जोकोहीले भुक्तानी माग्न गए हुन्छ ?हुन्छ। कृषि, उद्योग, सामाजिक सेवा, पर्यटन, व्यापार, व्यवसाय, सञ्चार, रोजगार, प्रविधि, स्वास्थ्य, शिक्षा के छैन त्यसमा। सबै चिज समेटेर २० ग्यारेन्टी। यिनको भुक्तानी माग्न आए हुन्छ। २०७४ को घोषणापत्रमा ग्यारेन्टी शब्द नलेखिएकाले केही कुरा पूरा नभएका हुन् ? जस्तो : रेल, पानीजहाज, घरघरमा ग्यासको पाइप आदिपूरा भएको छ। जनकपुर जानुहोस्। मैले घरघरमा रेल भनेको थिइनँ। सिस्नुपानीवालाले घरघरमा रेल ल्याउँछु भन्थ्यौ खोइ त रेल भनेको मात्र हो। यति सारो पूर्वाग्रही भएर एमालेलाई हेर्नुपर्ने त होइन होला। अरूका अकर्मण्यतासँग सन्तुलन मिलाउन खोजेको हो भने यो अलि भएन। व्यंग्य भनेको कमजोरीमा प्रहार गर्ने हो। सही कुरालाई तोडमोड गरेर ब्यंग्य हुँदैन। तर, पूरा नभएको त हो नि ! जतिबेला देशमा नाकाबन्दी थियो। देश भोकभोकै पर्ने अवस्था थियो। काठमाडौं राजधानीमा हामीले सुनजस्तै तराजुले तौलिएर दाउरा बेच्नुपरेको थियो। तराजुले तौलिएर, राजधानीमा। दाउरा बाल्न चम्का बनाउन खोलाबाट ढुंगा खोजेर ल्याउनु परेको थियो। त्यस्तो हालतमा देश भएको बेला, न इन्धन, न आवा, न गमन हो, त्यो समयमा हामीले भनेका थियौं, ठूला सहरमा घरघरमा ग्यास पाइप पुर्याइनेछ। त्यो भयो त ? अब मरियो। अब केही छैन। बाँकी भविष्य अन्धकार छ। कुनै उपाय छैन, अब मर जनता हो भन्ने ? हामीले जनतामा आशावाद जगाउनुपथ्र्यो। सुदिन फर्किन्छ। आज विभिन्न कारणले अँध्यारो र जाडो भए पनि उज्यालो, न्यानो, भर्भराउँदो दिन आउनेछ। लक्ष्मीप्रसाद देवकोटाले भनेजस्तो सुनको दिन एक उदाउँछ रेयस देश खुलिकन आउँछ रे निराशा छाउन नदिन फेरि सुखका दिन ल्याउँछु भनेर नेतृत्वले भन्नु पथ्र्यो नै। निराश कुरा गर्नुहुँदैन थियो। घरघरमा साना औंलाजत्रा पाइपको मात्र कुरा होइन, अमलेखगन्जमा त हामीले ठूलै पाइपबाट ध्वारर्र धारै झारेका छौं त पेट्रोलको। पाइपमा आउँदो रहेनछ यहाँ ? विभिन्न देशमा ग्यास पाइप चुलाचुलामा पुर्याएको छ। तर, हाम्रो देशमा हामीले भन्यौं। कोसिस पनि गर्यौं। केके कोसिस गर्नुभयो ? हामीले आफ्नै पेट्रोलियम पदार्थको अन्वेषण गर्यौं। दैलेखमा छ भन्ने पत्ता लगायौं। अब उत्खननको चरणतिर जाँदैछ। तर, अब हामी जैविक ऊर्जालाई प्राथमिकता दिनेछौं। हामीकहाँ पर्याप्त पानी छ। त्यसबाट बिजुली निकाल्न सकिन्छ। हामीकहाँ पानी छ। हामीले युरेनियम र आणविक पदार्थ खोज्नु परेको छैन ऊर्जाका लागि। हामीलाई कोइला, भुस आदि पनि चाहिन्न। अब हामी विद्युतीकरणतर्फ जान्छौं र सवारी साधनलाई पनि विद्युतीय बनाउँदै लान्छौं। उद्योगहरूलाई पनि विद्युत्बाट चलाउने गराउँदै जान्छौं। नवीकरण ऊर्जातर्फ जान्छौं। हावाबाट, घामबाट बिजुली निकाल्न सकिन्छ। त्यता जान्छौं अब। तर, तपाईंकै टिकाटिप्पणी किन हुन्छ ? सुरुङमार्गभन्दा मलाई मजाकमा उडाए। रेलभन्दा उडाए। जनकपुरमा हामीले रेल ल्यायौं त। सम्भव रहेछ त। सम्भव छ पूर्वपश्चिम रेल, उत्तरदक्षिण रेल। काठमाडौंको कनेक्सन दिल्लीसँग हुनसक्छ। बेजिङसँग हुन सक्छ। यी अनौठा कुरा गरेका छैनौं। हामीले पूर्वपश्चिम रेलको सर्भे गरेका छौं। कतिपय ठाउँ रोक्का गरेका छौं। कतिपय ठाउँमा समस्या समाधान गर्नुपर्छ। हुलाकी राजमार्ग दुई वर्षमा बनाउन सकिन्छ भनेर कसले सोचेको थियो ? बनायौं त। मदन भण्डारी राजमार्ग तत्काल बनाउन सकिन्छ भनेर कसले सोचको थियो ? हामीले दुईतीन वर्षमै बनायौं त। पहाडबाट पुष्पलाल राजमार्ग जान्छ भनेर कसले सोचेको थियो ? खोलाखोलाका किनारबाट करिडोर जान्छ भनेर कसले सोचेको थयो ?अन्तरीक्षमा स्याटलाइट पठाउनुपर्छ भन्ने सोचेको थिए होला त ? टनेल (सुरुङ) भन्दा मान्छे छक्क पर्थे। पहिला पहिला मैले टनेलको कुरा गर्दा गीतै बनाएका थिए। त्यतिखेर एमालेले माओवादीलाई लिएर चुनावी तालमेल गरेको थियो। त्यो राष्ट्रियस्तरमा थियो। प्रचण्डले त्यसलाई तोड्नुभयो र जानुभयो। उहाँका ग्रहदशा ठीक थिएनन्। उहाँलाई साढे सातको दशा लागेको थियो। शनि टाउकोमाथि परेको थियो। उहाँमा एकखालको छटपटी थियो। उहाँले त्यसलाई गतिशीलता भन्दै हिँड्नुभयो। तर, त्यो दृष्टिविहीनता थियो। र, उहाँ अलग भएर जानुभयो। उहाँको मतिभ्रष्ट भयो। मतिभ्रष्ट भएपछि मान्छेले नराम्रो, गर्न नहुने र नचाहिने काम गर्छ। त्यही भएर उहाँ जोडेको पार्टी फुटाउने, आफ्नो बहुमत सरकार ढाल्नेतिर अर्कालाई जम्ल्याहाहात गर्दै पुग्नुभयो। कत्रो सान थियो प्रचण्डको ? लगभग दुईतिहाइमा पुर्याएको पार्टीको अध्यक्ष हुनुहुन्थ्यो। तर, उहाँ ठूलो बाढी हुनुहुन्थ्यो। हिंसा, आतंक, नरसंहार, विध्वंस र निमर्मताको बाढी। प्रचण्डले खहरेजस्तै एक समय एक वर्ष एक बाढी ढुंगा पल्टाएर हिँड्नुभयो। उहाँको पार्टी सुक्खा बगर हुन लागेको थियो। मैले बचाएँ। त्यो तथ्य उहाँले बुझ्नुभएन। मैले नाकमा अक्सिजनको पाइप राखेको आइसियूबाट निकालेर प्रचण्डको दललाई जीवनदान दिएको थिएँ। तर, मलाई नै पार्टी अध्यक्षमात्र होइन, सदस्यबाट समेत त्यो पनि सडकबाटै निकालिदिनुभयो। विनासकाले विपरीत बुद्धि। अब प्रचण्डको हैसियत के छ ? सुन्नु भएकै होला, आफैंले तेस्रो पार्टी हुन्छु भनेको। अब माओवादीको बिचौलियाको हैसियत रहँदैन। एमालेले बहुमतको सरकार बनाइहाल्छ। माओवादीको यो निर्वाचनमा अलिकति अस्तित्व रहन्छ। यसपटक माधव नेपालको पार्टी राष्ट्रिय पार्टी हुँदैन। अर्को पटक प्रचण्डको पार्टी पनि पार्टी रहँदैन। लेखेर राख्नुहोस्। कांग्रेस दोस्रो पार्टी हुन्छ। एमालेपछि धेरै मार्जिनमा दोस्रो हुन्छ। यसपछि धेरै मार्जिनसहित माओवादी तेस्रो हुन्छ। चौथो पार्टी माओवादी वा जसपा हुन्छ। जसपा र माओवादी गोलाप्रथा गरे हुन्छ। पाँचौं पार्टी राप्रपा हुन्छ। यो पटक राप्रपा राष्ट्रिय पार्टी हुन्छ। किनभने, केहीकेही स्थानमा एमालेसँग मिसिएको छ। जुनसुकै नदी गंगामा गएर मिसिन्छ तब पवित्र हुन्छ। अर्थात्, राप्रपासँगको गठबन्धनचाहिँ पवित्र ? यो गठबन्धन जति देश र अग्रमनविरुद्ध छ, त्यति राप्रपा छैन। तीव्र गतिमा विकास गरेको वामपन्थी सरकार राप्रपाले ढालेको होइन। यो अपराध गठबन्धनले गरेको हो। सेटिङवाला पनि राप्रपा होइन। नाम राप्रपा भयो भनेर गलत हुने ? अनि, यिनीहरूले गरेको अपराधचाहिँ पवित्र हुन्छ ? कांग्रेससँग चाहिँ तपाईंको दुःख मनाउ के हो ?म कांग्रेसकाबारे धेरै भन्दिनँ। कांग्रेसका कार्यकर्ता नेताको लामो इतिहास छ। लामो योगदान छ। तर, अहिलेको कांग्रेस नेतृत्व त्यो कांग्रेस होइन। यो त प्रचण्डपथमा हिँडेको छ। प्रचण्डको गाइडेन्समा चलेको छ। यो कांग्रेसले के गर्यो ? एउटा पनि भन्न राम्रो र उल्लेख गर्न लायक काम देखाइदिनुहोस् त कांग्रेसले गरेको। देश र राष्ट्रियताको पक्षमा कांग्रेसले के गर्यो ? इतिहासमा के गर्यो ? बरु २००७ मा प्रजातन्त्र आएपछि २००८ साल कम्युनिष्टमा पार्टीमा प्रतिबन्ध लगायो। २०१३ सालमा टंकप्रसाद आचार्य प्रधानमन्त्री भएपछि मात्रै प्रतिबन्ध खोलियो। केआई सिंहलाई नेपाली सेनाले होइन विदेशी बोलाएर थुनियो। रामप्रसाद राईहरूलाई लखेटियो। भीमदत्त पन्तलाई बाहिरका सेना बोलाएर गिरफ्तार गरियो। अनि, हत्या गरियो कोसी गण्डकी, टनकपुरतिर जान चाहन्न म। अहिलेको नेतृत्व त झन् एसपीपीतिर लाग्यो। कांग्रेसका कार्यकर्ताले कसरी मन थामेका होलान्, कसरी सहेर बसेका होलान् ! अहिले राजनीतिक दलप्रति वितृष्णाजस्तो देखिएको छ। स्वतन्त्र उम्मेदवारहरू स्थानीय तहमा फाट्टफुट्ट रूपमा केही विशेष स्थानीय तहमा जिते। अहिले पनि स्वतन्त्र उम्मेदवारको सक्रियता देखिन्छ। खासमा के भएर यस्तो परिस्थिति आइरहेको छ, जस्तो लाग्छ ? यो कुनै परिस्थिति नै होइन। लोकतन्त्रविरोधी शक्तिहरूले शासन चलाएर आएकै देखिएको देश हो यो। सात सालमा लोकतन्त्र विरोधीहरूको एउटा मुुख्य गढ, एउटा किल्ला राणा शासन हटाइयो। त्यसपछि कम्युनिष्ट पार्टीमाथि दमन, प्रतिबन्ध, आदिको कारणले कम्युनिष्ट पार्टी अगाडि जान सकेका थिएनन्। कांग्रेसले एकल दुईतिहाइ ल्याएकोे डेढ वर्ष पनि चलाउन सकेन। त्यसपछि देश प्रतिगमनतिर गयो। फेरि निर्दलीय चल्यो। पछि ज्ञानेन्द्रले शासन लिँदा स्वागत गर्ने तमासा गरिएन ? अभिनन्दन गर्ने तमासा गरिएन ? प्रचण्डहरूले तमासा गरेनन् ? रोल्पा रुकुम लगेर ज्ञानेन्द्रलाई ? सेना जान नसक्ने, ज्ञानेन्द्र जानसक्ने ? यिनीहरूले त सीपले भ्याएसम्म पुष्पगुच्छा र मालासँगै महाराजकी जय भन्दै कति नारा लगाएका हुन् ? को थियो त त्यहाँ माओवादी बाहेक ? अरू पोलिटिकल पार्टीको उनीहरूले अस्तित्व नै स्वीकार गर्दैनथे। को थियो त्यहाँ ? जयगान चलेको होइन ? स्वतन्त्रको प्रभाव बढेको ठान्नुहुन्न ? आज विभिन्न ढंगले दल चाहिँदैन, बहुदलीय व्यवस्था ठीक छैन भन्ने एउटा वातावरण बनाउँदैछन्। घण्टी त घण्टाकर्णले पनि बजाएको थियो। राम्रा कुरा सुन्दिन। कसैको सम्मान गर्दिन। कसैको योगदानको कदर गर्दिन। अनास्थावाला। त्यसलाई भन्छन्, नास्तिक। अनास्थावाला, अविश्वासवाला, भ्रमवाला त्यस्ता कुरा गर्छु भनेर हिँड्थ्यो घण्टाकर्ण। कानमा घण्टी बजाएर, राम्रा कुरा सुन्दैन भनेर। यो सबै के हो भने बहुदलीय लोकतान्त्रिक प्रणालीकाविरुद्ध रचिएको एउटा व्युहरचना हो। यो स्वतःस्र्फूत केही होइन। एकाध मान्छेलाई मन लाग्छ स्वतन्त्र उठ्छ। कहीँ आफूलाई धक्का लाग्यो भने स्वतन्त्र उठ्छ। त्यो बेग्लै कुरा हो। यहाँ त स्वतन्त्र मात्रै होइन, स्वतन्त्रहरूको पार्टी भनेर एउटा पार्टी छ। अनि अरूहरू दासहरूको पार्टी हुन् ? पार्टी भनेपछि त स्वतन्त्र पार्टी भन्ने हुन्छ ? स्वतन्त्रले दलीय व्यवस्थाकै विरोध गर्दै, दलीय व्यवस्थाको प्रणालीमा सहभागी हुने, दलीय व्यवस्थाको विरोध गर्ने, दलीय व्यवस्था, दलीय लोकतान्त्रिक प्रणाली स्थापनाका लागि लडेका, बलिदान गरेका, त्याग तपस्या गरेका, दुःख गरेकाहरू निन्दा गर्ने, त्यो काम गर्दैन। त्यसकारण जो स्वतन्त्र, स्वतन्त्र हुँ भन्छ। दलीय प्रणालीभित्र पसेर, दलीय प्रणालीमा सहभागी हुन्छ। दलीय प्रणालीको निन्दा र विरोध गर्छ। दलीय प्रणालीले प्राप्त गरेका उपलब्धिमा इन्जोइ गर्छ। त्यसमा योगदान गर्नेहरूलाई अपमान गर्नु आफ्नो कर्तव्य ठान्छ भने त्यो बुझ्नुपर्छ, त्यो कतैबाट सञ्चालित, योजनाबद्ध ढंगले परिचालित, लोकतन्त्रविरोधी कसैले आयोजना गरेको यो तमासा हो। चाहे डमरु बजाओस्। चाहे घण्टी बजाओस्। नो नट अगेन अभियानलाई कसरी लिनुभएको छ ?नो नट अगेन भनेको नि राजा पायो भने त जिन्दगी भर राजा रहनुपर्छ त भन्छन् नि त ? नो नट अगेनवाला उसको छोरैले पाउनुपर्छ भन्छन्। यहाँ लोकतन्त्रमा चाहिँ कम्पिटिसन गर्दा नो नट अगेन भन्छन्। म्याराथनमा मसँग दौड न ? किन नो नट अगेन। सकेन भने त म पछाडि परिहाल्छु नि ! पार्टी खोल। चलाउन पार्टी। चुनाव लड। जित। ह्वाइ नो नट अगेन ? माओवादीलाई भन ठीक छ। कांग्रेसलाई भन नो नट अगेन। शेरबहादुरलाई भन। प्रचण्डलाई भन। माधवलाई भन। ह्वाइ अगेन ? सोध। तर, यो प्रश्न मलाई सुहाउँदैन। चीनतिरबाट बाटो खोलेकोमा नो नट अगेन ? गुमेको भूभाग समेटेर नक्सा छापेकोमा नो नट अगेन ? रेल ल्याएकोमा नो नट अगेन ? आर्थिक वृद्धिदर ७ प्रतिशत पुर्याएकोे हुनाले नो नट अगेन ? अथवा कोभिडको मुकाविला राम्ररी गरेर विकसित देशभन्दा कम क्षतिमा कोभिडबाट उन्मुक्ति पाएकोमा नो नट अगेन ? कार्य क्षमता देखाएकोमा, देशभक्ति देखाएकोमा, जनताप्रतिको प्रेम देखाएकोमा, उत्तरदायित्व देखाएकोमा, इतिहासमा नहटेको सडक बालबालिका, सडक मानव हटाएकोमा, जेष्ठ नागरिकहरूलाई हेरविचार गरेकोमा कि भन्नुुपर्यो ? तपाईंको पालामा बनाइएको नक्सा बमोजिमको भूमि कहिले फिर्ता हुन्छ ? त्यो समय लाग्छ। समय आउँछ। यो नक्सा मात्र छाप्नका लागि होइन। भूमि फिर्ता लिनका लागि हामीले गरेका हौं। त्यसकारण यो फिर्ता हछ। पार्टीभित्रकै कुरामा जाऔं। तपाईंले पार्टीभित्र काखापाखा गर्नुभयो भन्ने आरोप पनि छ। चुनावमा टिकट बाँड्दा पनि आफ्नो मान्छेलाई मात्र बाँड्नुभयो भन्ने आरोप छ। घनश्याम भुसालले त पार्टी नै छोड्नुभयो। भीम रावलले त बडो आपत्ति जनाएर पत्रकार सम्मेलन गर्नुभयो। खास के हो यो विषय ? भीम रावलले पत्रकार सम्मेलन गरेको, पार्टीका निर्णयको, नीतिको, नेतृत्वको विरोध गरेको पहिलोपल्ट होइन। उहाँ त साप्ताहिक वा पाक्षिक पत्रकार सम्मेलन गरिरहनुहुन्छ। पार्टीको विरोध गरिरहनुहुन्छ। सधैं गर्नुहुन्छ। कामै त्यही हो। उहाँ उपप्रधानमन्त्री हुनुभएन कि ? मन्त्री हुनुभएन कि ? कति पल्ट मन्त्री हुनुभयो ? कतिपल्ट सांसद हुनुभयो ? तर, पार्टीको पक्षमा त बोल्नुहुन्न। घनश्याम भुसालले पार्टीको पक्षमा बोलेको तपाईंले कहिल्यै सुन्नु भएको छ ? को रहेछन् त उनी ? उम्मेदवार नै नपाउने बित्तिकै कहाँ साँठगाँठ ? कहाँ कनेक्सन ? तार कहाँ बेरिएको रहेछ ?मेरा लागि आफ्ना को ? मेरो श्रीमती ? मेरो छोरा, मेरो ज्वाइँ ? मामाको छोरो, माइजू कसले पाए ? एमालेले बहुमतले बहुमतको सरकार बनाउँछ भनिरहेको छ ? कति सिट ल्याउने आकलन गर्नुभएको छ ? मिसन १५०। १५० सिट हाम्रो गन्तव्य हो। अनि, रियालिटी ?घट्यो भने १४० पुग्ला। भुत्तानी लिन कहिले आउने त ?निर्वाचनमा एक्युरेट हुन्छ भन्न सकिँदैन किन भने यो मतचाहिँ जनताको हातमा हुन्छ। त्यसकारण एक दुई सिट त तल माथिको कुरा हो। मिसन १५० नै हो। अब पनि वाम गठबन्धनको सम्भावना कत्तिको छ ?अब कहाँ वामपन्थी छन् र उनीहरू ? वामपन्थी तोडेर, फोडेर, वामपन्थी घर भत्काएर अनि कांग्रेसका पालिमा बास बस्न गएका होइनन् उनीहरू ? केका वामपन्थी। खापपन्थी हुन् यिनीहरू, हामपन्थी। एक दुई वाक्यमै भन्नुपर्दा एमालेलाई किन भोट दिने जनताले ?एमाले बाहेक अरूलाई भोट दिने ठाउँ नै छैन जनताको। तस्बिर : दीपेन श्रेष्ठ"
कांग्रेसकम्युनिष्ट विगतदेखि नै सहकार्य र प्रतिष्पर्धा गर्दै आएका छन् : भट्टराई,काठमाडौं : पूर्वप्रधानमन्त्री डा बाबुराम भट्टराईले मंसिर ४ को निर्वाचनमा अग्रगामी शक्तिलाई जिताउनुपर्ने बताएका छन्। नेसपाका अध्यक्षसमेत रहेका भट्टराईले बिहीबार काठमाडौंमा आयोजित एक कार्यक्रममा कांग्रेस र कम्युनिष्ट खास खास मुद्दामा मिलेको बताएका हुन्। भट्टराईले कांग्रेस र कम्युनिष्ट सहकार्य पनि र प्रतिष्पर्धा पनि गर्दै आएको उल्लेख गरे। उनले अहिलेको अवस्था विशिष्ट भएकाले गठबन्धन आवश्यक भएको दाबी गरे। उनले विकास र समृद्धिको अभियानमा अग्रिणी भूमिका खेल्न सबैलाई आह्वान गरे। कृषि प्रधान अर्थतन्त्रलाई औधोगिक अर्थतन्त्रमा रुपान्तरण गर्नुपर्ने आवश्यकता रहेको उनको भनाई छ। उनले बुढीगण्डकी जलविद्युत आयोजना छिटो अगाडि बढाउनुपर्ने बताए।
संसदीय निर्वाचन : सहयोगीको के भर !,"दीपरमण अधिकारी दोस्रो संविधानसभा निर्वाचनमा काभ्रेको खरेलथोक मतदान केन्द्रमा सहायक मतदान अधिकृत थिए। मतदानको दिन त्यहाँ दुई वटा अचम्मका घटना भएको थियो। ८८ वर्षीय एक वृद्ध आफ्नो हात काम्ने गरेको भन्दै नातिको सहारामा मत हाल्न आए। उनको नामको मतपत्र लिएर नाति भोट हाल्न थाले। तर नातिले उनले भनेको ठाउँमा नभई अर्कै चिह्नमा मतदान गरेका रहेछन्, अधिकारी भन्छन्, नातिले अर्कै चिह्नमा भोट लगाएपछि वृद्ध कराउन थाले। हामीले सम्झाइबुझाइ पठाएका थियौं। यसैगरी ९१ वर्षीय वृद्ध पनि परिवारको साथमा मतदान केन्द्रमा आए। जब भोट लगाउने ठाउँमा पुगे । छोरा, नातिको विश्वास लागेन। मतदान अधिकृतलाई आफूले भनेको चुनाव चिह्नमा छाप लगाइदिन आग्रह गरे। मतदान अधिकृतले उनको मतदान गरिदिए, सात पटक सहायक मतदान अधिकृत भएर काम गरिसकेका अधिकारीले भने। अर्काको मत हाल्ने कुराले निर्वाचनका क्रममा समस्या आउने गरेको उनको अनुभव छ। रसुवाको गोसाइँकुण्ड५, स्याफ्रुबेंसीकी प्रतिमा तामाङ दृष्टिविहीन हुन्। उनी आफैं मतदान गर्न सक्दिनन्। सहयोगीमार्फत मतदान केन्द्रसम्म जान्छिन्। सहयोगीले उनको मत हालिदिन्छन्। हाम्रो निर्वाचन प्रणाली नै दृष्टिविहीनमैत्री छैन, उनले भनिन्, सहयोगी नलगी मत हाल्न सम्भव पनि छैन। अब अरूले मत कहाँ पो हालिदिन्छन्। यसमा ढुक्क हुन सक्ने अवस्था छैन। मतदानका लागि विद्युतीय मतदानको व्यवस्था भएमा आफूले चाहेको व्यक्तिलाई भोट हाल्न सकिने तामाङ बताउँछिन्। अहिले त दृष्टिविहीनका लागि पनि इलेक्ट्रोनिक भोटिङ मेसिन बनेको छ, तामाङले भनिन्, तर यसलाई उपयोगमा नल्याउँदा आफूले चाहेको व्यक्तिलाई आफैंले भोट दिन पाएको छैन। रसुवाकै कालिका१ ग्राङका लाक्पा तामाङले वैशाखको स्थानीय निर्वाचनसमेत पाँच पटक मतदान गरे। उनी दृष्टिविहीन हुन्। मतदान गर्नका लागि विश्वासिलो व्यक्ति लिएर जान्छन्। मैले लैजाने व्यक्तिले सही ठाउँमा नै मत हालेका छन् जस्तो लाग्छ, उनी भन्छन्, भोट हाल्नु अगाडि मैले यो व्यक्तिलाई भोट दिने हो। दायाँबायाँ गयौ भने पाप लाग्छ भनिदिन्छु। निर्वाचन आयोगले बनाउने निर्वाचन सामग्रीसमेत दृष्टिविहीनका लागि पहुँचयुक्त नभएको उनी बताउँछन्। रसुवामा सयभन्दा बढी दृष्टिविहीन छन्। उनीहरू सबैलाई मतदान गर्न अरूको सहायता चाहिन्छ। निर्वाचन आयोगका सहायक प्रवक्ता सूर्यप्रसाद अर्याल सहयोगीमार्फत मतदान गर्न पर्नेका लागि उचित व्यवस्थापन गर्न नसकिएको स्वीकार गर्छन्। अहिलेको अवस्थामा एकाघरका परिवार वा मतदान अधिकृतमध्ये कुनै एक विकल्प रोज्नुपर्ने अवस्था रहेको उनको भनाइ छ। आफैंले मतदान गर्न नसक्नेका लागि विद्युतीय भोटिङ मेसिन उपयुक्त हुने सहायक प्रवक्ता अर्यालले बताए। दृष्टिविहीनका लागि ब्रेल मतपत्र पनि निर्माण गर्न सकिन्छ। यो अलि खर्चिलो हुन्छ। यसका लागि कानुनी व्यवस्था गर्नुपर्ने हुन्छ, अर्याल भन्छन्, कुन मतदान केन्द्रमा कति दृष्टिविहीन मतदाता छन् भनेर पहिचान गरेर छाप्न पनि सकिन्छ। तर, विद्युतीय भोटिङ मेसिन भए दृष्टिविहीनसहित अरूलाई पनि सहज हुन्छ। यस्तो छ, कानुनी व्यवस्था मंसिर ४ मा निर्धारित प्रतिनिधिसभा तथा प्रदेशसभा निर्वाचनका लागि निर्वाचन आयोगले निर्देशिका जारी गरेको छ। निर्देशिकाको दफा ५२ मा दृष्टिविहीन, शारीरिक अशक्तता भएको वा अरू कुनै कारणवश आफैँ मत संकेत गर्न नसक्ने मतदातालाई सहयोगीमार्फत मतदान गर्न सकिने व्यवस्था छ। अशक्त मतदातालाई सहायता गर्ने सम्बन्धमा (१) मा दृष्टिविहीन वा शारीरिक अशक्तता भएको वा अरू कुनै कारणले आफंै मत संकेत गर्न नसक्ने भई एकाघरको परिवारको सदस्यलाई मतदान कक्षमा आफूसँगै लैजाने अनुमति मागेमा मतदान अधिकृतले त्यस्ता व्यक्तिलाई मतदाताको साथमा मतदान कक्षमा प्रवेश गर्न अनुमति दिनुपर्ने व्यवस्था छ। निर्देशिकाको (२) उपदफा (१) बमोजिम शारीरिक अशक्तता भएको मतदाताको साथमा परिवारको सदस्यलाई सँगै जान अनुमति दिँदा मतदान अधिकृतले प्रचलित कानुनबमोजिम पूर्ण अशक्त वा अति अशक्त अपांगताको प्रमाणपत्र भएको वा कुनै दुर्घटनामा परी वा अन्य कारणले एक्लै मतदान कक्षमा गई आफैं मतदान गर्न असमर्थ व्यक्ति हो होइन यकिन गरी अनुमति दिनु पर्नेछ। (३) उपदफा (१) बमोजिम दृष्टिविहीन मतदाता वा मतपत्रमा मतसंकेत गर्न नसक्ने मतदाताको साथमा जाने व्यक्तिले मतदान अधिकृतको रोहबरमा सम्बन्धित मतदाताले भनेबमोजिमको निर्वाचन चिह्नमा मत संकेत गर्नुपर्नेछ। यसैगरी कुनै मतदाताले आफैं मत संकेत गर्न नसक्ने भई मतदान अधिकृतलाई अनुरोध गरेमा र मतदान अधिकृतलाई सो कुरा उपयुक्त लागेमा मतदान अधिकृतले त्यस्तो मतदाताको मतपत्रमा निजको इच्छाअनुसार मत संकेत गर्ने काममा सहयोग गर्नु पर्नेछ। निर्वाचनमा मतदानका लागि एक पटकमा एक जना मात्र जान पाउने व्यवस्था छ। तर, निर्देशिकाको दफा ४१ (छ) अनुसार मतदान केन्द्रमा दृष्टिविहीन वा शारीरिक रूपमा अशक्त मतदाताको सहयोगका लागि साथमा आएको एकाघरको परिवारको सदस्य पनि लैजाउन पाउने व्यवस्था गरिएको छ। निर्वाचन आयोगले मतदान गर्न नसक्नेका लागि निर्देशिकामार्फत सहयोगीसम्बन्धी व्यवस्था मिलाइदिएको भए पनि यसले मात्रै आफूहरूको अधिकार स्थापित नहुने उनीहरूको गुनासो छ। अरूले भोट हालिदिने भएकाले गोपनीयतासमेत भंग हुने सहयोगीमार्फत मतदान गरेकाहरू बताउँछन्। आयोगले निर्वाचन सामग्री अपांगता मैत्री बनाउनुपर्ने, विद्युतीय भोटिङ मेसिनको प्रयोग हुनुपर्नेलगायत माग उनीहरूको छ।"
किन प्रयोगमा आएन विद्युतीय मतदान ?,"निर्वाचन आयोगले पहिलो संविधानसभा निर्वाचनमा काठमाडौं१ मा पहिलोपटक विद्युतीय मेसिनको प्रयोग गरेको थियो। छिटो, सरल र सहज भएको भन्दै आयोगले त्यसलगत्तैका पाँच वटा उपनिर्वाचनमा विद्युतीय मेसिनबाटै मतदान गरायो। त्यसयता सूचना र प्रविधिको क्षेत्रमा चमत्कार नै भएको छ। हातहातमा मोबाइल र घरघरमा इन्टरनेट पुगेको छ। तर आयोग भने विद्युतीय मतदान यन्त्र प्रयोग गर्न सक्दैन। विद्युतीय मेसिन प्रयोगको झन्डै १५ वर्षपछि पनि किन आयोग कागजी प्रक्रियाबाटै मतदान गराउँदै आएको छ ? आयोग प्रवक्ता शालिग्राम शर्मा पौडेल भन्छन्, अहिले विद्युतीय मतदान मेसिनको प्रयोगबाट निर्वाचन सम्भव छैन। विद्युतीय मेसिनको विश्वसनीयता प्रमाणीकरण गर्ने ऐन, कानुन नभएकाले आयोगले विद्युतीय मेसिनबाट मतदान गराउन नसकेको हो। निर्वाचन आयुक्त रामप्रसाद भण्डारीले सरकारले बजेट दिन नसक्दा यो विद्युतीय मतदान सम्भव नभएको बताए। सरकारले बजेट दिन सक्दैन। ५०औं अर्ब लाग्छ। त्यही कारण विद्युतीय मतदान असम्भव भएको हो। पूर्वप्रमुख निर्वाचन आयुक्त डाभोजराज पोखरेलले विद्युतीय मतदान यन्त्र प्रभावकारी हुने भए पनि कार्यान्वयन हुन नसकेको बताए। उनले अन्नपूर्णसँग भने, २०६४ सालको निर्वाचनमा ६ वटा निर्वाचन क्षेत्रमा विद्युतीय मेसिनको प्रयोग भएको थियो। मान्छेले एकदम चाहेको पनि थियो। तर, निरन्तरता पाउन आउन सकेन। आयोगले आसन्न निर्वाचनमा विद्युतीय मतदान यन्त्रको प्रयोग गर्ने भए साउन मसान्तसम्म उपलब्ध गराउन सरकारलाई असार १६ गते आग्रह गरेको थियो। विद्युतीय मतदानयन्त्र तत्काल व्यवस्थापन हुन सक्ने अवस्था नभए साउन मसान्तसम्म उपलब्ध गराउन गृह मन्त्रालयमार्फत मन्त्रिपरिषद्लाई पत्र पठाए पनि मन्त्रिपरिषद्ले नीतिगत निर्णय नगर्दा समस्या भएको आयोगको भनाइ छ। विद्युतीय मतदान यन्त्रको प्रयोग तथा व्यवस्थापनबारे आयोगले समिति गठन गरेर अध्ययन गरेको थियो। आयोगले समितिको प्रतिवेदन गृहमा पठाएको थियो। स्रोतका अनुसार मन्त्रालयमार्फत प्रतिवेदन मन्त्रिपरिषद्मा पुगे पनि कार्यान्वयनमा ल्याइएन। नीति अनुसन्धान प्रतिष्ठानले नेपालमा विद्युतीय मतदान प्रणालीको प्रयोगबारे २०७७ चैतमा अध्ययन प्रतिवेदन तयार पारेको थियो। प्रतिवेदनअनुसार मतदान र मतगणना प्रक्रियामा विद्युतीय यन्त्रको प्रयोग विद्युतीय मतदान हो। मतदाताले विद्युतीय मतदान मेसिनको माध्यमले मतदान गर्ने, सोही मेसिनमा मत अभिलेख हुने र अभिलेखको प्रशोधन गरी नतिजासमेत सोही मेसिनबाट सार्वजनिक हुने भएकाले यसलाई विद्युतीय मतदान प्रणाली भनिन्छ। निर्वाचनमा विद्युतीय मतदान मेसिनको प्रयोग मूलतः मतदान गर्न र मतगणना गर्नको निमित्त गर्ने गरिन्छ। निर्वाचन व्यवस्थापन निकायद्वारा निर्माण र नियन्त्रण गरिएको वातावरणमा यस्ता यन्त्रको उपयोग हुनु वाञ्छनीय हुन्छ। यसबाहेक मत परिणामको सार्वजनिकीकरण गर्ने र घोषणा गर्ने कार्यमा पनि यस्ता यन्त्रको प्रयोग गर्न सकिन्छ। मत परिणामको वैधता परीक्षणको लागि सहज होस् भन्ने हेतुले सत्यता परीक्षणसम्बन्धी सूचना र जानकारीको उत्पादन र सम्प्रेषणको लागि पनि यस्ता यन्त्रहरूको प्रयोग गर्ने गरिन्छ। निर्वाचन आयोगका अनुसार नेपालमा पहिलो पटक संविधानसभा सदस्यको निर्वाचन २०६४ मा काठमाडौं१ मा विद्युतीय मतदान मेसिनको प्रयोग भएको थियो। यसपछि २०६५ सालमा सम्पन्न उपनिर्वाचनमा विभिन्न ६ वटा निर्वाचन क्षेत्रमा र २०७१ सालमा सम्पन्न अर्को संविधानसभा सदस्यको उपनिर्वाचनमा विभिन्न पाँच वटा निर्वाचन क्षेत्रमा गरी कुल १२ वटा निर्वाचन क्षेत्रमा विद्युतीय मतदान भएको थियो। २०६३ पुसमा भारतीय निर्वाचन आयोगका पदाधिकारीले गरेको नेपाल भ्रमणको सिलसिलामा आयोग पदाधिकारीसँग भएको भेटघाटमा विद्युतीय मतदान मेसिन प्रयोगको सिफारिस गरेको थियो। आयोगले विद्युतीय मतदान मेसिनको प्रयोगबारे राजनीतिक दलसँग परामर्श गर्यो। त्यसपछि सहरी क्षेत्रका केही मतदान केन्द्रमा नमुनाका रूपमा विद्युतीय मतदान मेसिनबाट मतदान गर्न सक्नेबारे २०६३ माघ १३ गते आयोगले सार्वजनिक जानकारी गराएको थियो। आयोगले विद्युतीय मतदान मेसिनको प्रयोग सम्बन्धमा अध्ययन गरी प्रतिवेदन पेस गर्न २०६३ फागुनमा तत्कालीन निमित्त सचिव शरदचन्द्र पौडेलको नेतृत्वमा टोली भारत पठायो। टोलीले संविधानसभा सदस्यको निर्वाचनमा केही निर्वाचन क्षेत्रमा परीक्षणका रूपमा विद्युतीय मतदान मेसिनको प्रयोग गर्न सकिने प्रतिवेदन दियो। मतदान मेसिन प्राप्त गर्न र परीक्षण गर्न लाग्ने समय, प्रशिक्षण सामग्रीको विकास, तालिम, मतदाता शिक्षा कार्यक्रम सञ्चालन गर्न लाग्ने समयसमेतलाई ध्यानमा राखी तत्कालका लागि परीक्षणका रूपमा काठमाडौं१ मा विद्युतीय मतदान मेसिनको प्रयोग गर्ने आयोगले निर्णय गरेको थियो। मोरङ ५ र ७, धनुषा ५, कास्की १, रोल्पा २ र कञ्चनपुर ४ मा २०६५ चैत २८ मा भएको उपनिर्वाचनमा पनि विद्युतीय मतदान मेसिन प्रयोग गरिएको थियो। आयोगले २०७१ मा संविधानसभा उपनिर्वाचनका लागि बर्दिया, बागलुङ, काठमाडौं, कैलालीमा भारतले उपलब्ध गराएको विद्युतीय मतदान मेसिन प्रयोग गरेको थियो। प्रतिष्ठानको अध्ययनमा ९० प्रतिशत मतदाताले मेसिनबाट मतदान गर्ने तरिका ठीक हुने बताएको उल्लेख छ। विज्ञ टोलीले विद्युतीय मेसिनबाट मतदान गराउन सुझाव दिएको थियो। सञ्चार मन्त्रालयका सहसचिव अनिलकुमार दत्तको संयोजकत्वमा गठन भएको विज्ञ टोलीले स्थानीय निर्वाचनमै विद्युतीय मेसिन प्रयोग गर्न सकिने सुझाव दिएको थियो। तर, अहिलेसम्म पनि विद्युतीय मतदान यन्त्र प्रयोगमा आउन सकेको छैन।"
प्रतिमतदाता खर्च बढेको बढ्यै,"काठमाडौं : २०४८ सालको आमनिर्वाचनमा प्रतिमतदाता खर्च करिब १० रुपैयाँ थियो। त्यति बेला १ करोड ११ लाख ९१ हजार ७ सय ७७ मतदाता थिए। त्यसयता भने खर्च ह्वात्तै बढेको तथ्यांकले देखाएको छ। २०७४ सालको आमनिर्वाचनसम्म आइपुग्दा प्रतिमतदाता खर्च ५ सय ५ रुपैयाँ पुगेको थियो। २०४८ र २०७४ का दुवै चुनावमा मतदाताको संख्यामा भने त्यति फरक थिएन। आसन्न निर्वाचनमा मतदाता १ करोड ७९ लाख ८८ हजार ५ सय १७ जना पुगेका छन्। यसपटक १० अर्ब खर्च गर्न अर्थ मन्त्रालयले निर्वाचन आयोगलाई अख्तियारी दिएको छ। हरेक निर्वाचनमा मतदान सुरु हुनुदेखि मतदान सम्पन्न गर्न र नतिजा प्रकाशनसम्म गरिने खर्चलाई भाग गरेर प्रतिमतदाता खर्च निकालिने आयोगका सहायक प्रवक्ता ऋषिराम भुसाल बताउँछन्। मतदान केन्द्रमा हुने खर्च, मतदाता शिक्षा, कर्मचारी खटनपटनलगायत खर्चको हिसाब नै प्रतिमतदाता खर्च भएको भुसालको भनाइ छ। आयोगले गर्ने व्यवस्थापन खर्च पनि मतदाताका लागि गरिने खर्चभित्र पर्दछ। बढ्दो महँगी नै मतदाता खर्च बढ्नुको प्रमुख कारण हो। सरकारले निर्वाचन मिति समयमा घोषणा नगर्दा पनि खर्च बढ्ने गरेको छ। आयोगले नै मिति तोक्ने भए सोहीअनुसार व्यवस्थापन भई खर्च कटौती हुन्छ। इला शर्मा, पूर्वआयुक्त, निर्वाचन आयोग मतदाता संख्या धेरै फरक नआए पनि २०४८ देखि २०७४ सम्म हेर्दा प्रतिमतदाता खर्च भने ५ हजार प्रतिशतले बढेको छ। २०७४ मा कुल मतदाता १ करोड ५४ थिए। २०४८ देखि २०७४ मा मतदाता संख्यामा भने ३९ प्रतिशत वृद्धि देखिन्छ। संविधानसभाको पहिलो निर्वाचनमा सबैभन्दा धेरै १ करोड ७६ लाख मतदाता थिए। तर सो समयमा प्रतिमतदाता खर्च भने १ सय ५९ रुपैयाँ थियो। अर्को संविधानसभा निर्वाचनमा मतदाता संख्या घटेर १ करोड २१ लाख भए पनि मतदाता खर्च भने ४ सय रुपैयाँ पुग्यो। २५ वर्षको अन्तरालमा बढ्दो महँगी नै खर्च बढ्नुको प्रमुख कारण भएको पूर्वनिर्वाचन आयुक्त ईला शर्मा बताउँछिन्। निर्वाचन व्यवस्थापन खर्चसमेत बढ्दा यसको भार मतदाता खर्चमा परेको भुसालको भनाइ छ। उनका अनुसार निर्वाचन व्यवस्थापन सामग्री आयात गर्नुपर्ने बाध्यता छ। आयात गर्न अमेरिकी डलर खचिर्नुपर्ने हुन्छ। डलरको तुलनामा नेपाली रुपैयाँ कमजोर हुँदा पनि निर्वाचन र प्रतिमतदाता खर्च बढेको हो। सरकारले निर्वाचन मिति समयमा घोषणा नगर्दा पनि खर्च बढेको दाबी ईला शर्मा गर्छिन्। आयोगले नै मिति तोक्ने भए सोहीअनुसार व्यवस्थापन भई खर्च कटौती हुने उनको तर्क छ। छोटो समयमा निर्वाचन गराउनुपर्ने भए पनि सार्वजनिक खरिद ऐनको दफा २८ अनुसार टेन्डरबिना नै खरिदको विशेष व्यवस्था गरिएको छ। यसकारण बिनाप्रतिस्पर्धा र छोटो समयमा सस्तो सामान खरिद गर्न नपाउने शर्मा बताउँछिन्।आयोगले करोडौंका सामान खरिद गर्नुपर्ने हुँदा खर्च बढेको हो। यस्तै, अघिल्ला निर्वाचनमा खरिद गरेका सामग्रीको जतन नगर्दा पनि फजुल खर्चसमेत बढ्दै गएको छ। दोहोर्याएर प्रयोग गर्न मिल्ने सामग्री जतन गर्न सके यसले निर्वाचन र मतदाता खर्चमा कटौती हुने देखिन्छ। निर्वाचनमा समयअनुसार प्रविधिको प्रयोग हुन सकेको देखिँदैन। यसले गर्दा समय लम्बिने र खर्च बढ्ने गरेको छ। खर्च बढाउनेभन्दा पनि आवश्यक खर्च गरी व्यवस्थित निर्वाचन गराउन आयोगले ध्यान दिएको जनाइएको छ।"
निर्वाचनमा ४ लाख सुरक्षा जनशक्ति,"शान्तिपुुर्ण वातावरणमा निर्वाचन सम्पन्न गराउन देशैभरि ठुलो संख्यामा सुरक्षाकर्मी परिचालनको तयारी रहेको नेपाल प्रहरीले जनाएको छ। आगामी निर्वाचनलाई दृष्टिगत गर्दै सातवटै प्रदेशमा १ लाख ८६ हजार ६९३ जना सुरक्षा जनशक्ति परिचालनको तयारी रहेको प्रहरीले जनाएको हो। एकीकृत सुरक्षा योजना बमोजिम नेपाल प्रहरीसँगै १ लाख १५ हजारको संख्यामा म्यादी प्रहरी समेत परिचालन गर्ने योजना रहेको बताईएको छ। जसअन्तर्गत प्रदेश १ मा १९ हजार ९६३, मधेश प्रदेशमा २३ हजार ७७१, बागमतीमा १९ हजार ६७८, गण्डकीमा १२ हजार ३४०, लुम्बिनीमा १८ हजार ६११, कर्णालीमा ९ हजार ७८ र सुदुरपश्चिम प्रदेशमा ११ हजार ५५९ जना म्यादी प्रहरी परिचालनको पूर्वतयारी रहेको नेपाल प्रहरीका प्रवक्ता प्रहरी नायब महानिरीक्षक टेक प्रसाद राईले बताए। उनले सुरक्षा संवेदनशीलताको आधारमा विभिन्न मतदान केन्द्रमा प्रहरी जनशक्ति खटाईने जानकारी दिए। उनले भने, प्रहरीको टोलीले मतदान केन्द्रको सुरक्षाका साथै संवेदनशील भनी पहिचान गरिएका क्षेत्रहरूमा आवश्यक निगरानी र कडाई गर्नेछन्। त्यसका लागि निर्वाचन सेल र कमाण्ड पोस्ट समेत गठन गरिएको छ। मंसिर ४ मा हुने निर्वाचनलाई भयरहित र शान्तिपुर्ण वातावरणमा सम्पन्न गराउन नेपाली सेनाको हवाई गस्तीको पनि प्रबन्ध मिलाईएको प्रहरीले जनाएको छ। भौगोलिक रुपमा विकट, सञ्चारप्रविधिको सहज पहुँच नभएको र भारतसँग सीमाना जोडिएका स्थानीय तहका मतदान स्थलहरूलाई प्रहरीले विगतमा घटेका विभिन्न घटनाहरूको आधारमा अति संवेदनशील, संवेदनशील र सामान्य भनी पहिचान गरेको छ। ७७ वटै जिल्लाका २२ हजार २२७ मतदान केन्द्रमध्ये ३०६५ मतदान केन्द्रलाई प्रहरीले अति संवेदनशील र ४ हजार ४७८ मतदान केन्द्रलाई संवेदनशील भनी पहिचान गरेको छ। बाँकी रहेका अन्य सबै मतदान केन्द्र प्रहरीको सामान्यको सुचीमा छ। अति संवेदनशील भनी पहिचान गरिएका मतदान केन्द्रमा बाक्लो संख्या सुरक्षा जनशक्ति परिचालन र हवाई गस्तीको समेत प्रबन्ध मिलाईएको नेपाल प्रहरीका प्रवक्ता प्रहरी नायब महानिरिक्षक टेक प्रसाद राईले बताए। मतदान केन्द्र्रमा हुन सक्ने अवाञ्छित तथा उच्छृङ्खल गतिविधि नियन्त्रणका निम्त्ति सादा पोशाकमा पनि प्रहरी परिचालन गरिने उनले जानकारी दिए। निर्वाचनलाई दृष्टिगत गर्दै नेपाली सेनाले पनि ७५ हजारको संख्यामा सुरक्षा जनशक्ति परिचालन गर्ने तयारी रहेको जनाएको छ। ७७ वटै जिल्लामा हवाई, पैदल, मोबायल र रिजर्ब गस्ती गरि सो संख्यामा सुरक्षा जनशक्ति परिचालनको गरिने नेपाली सेनाले जानकारी दिएको छ। नेपाली सेनाका सुचना अधिकारी सहायक रथी नारायण सिलवालका अनुसार सुरक्षा संवेदनशीलता बिश्लेषणको आधारमा निश्चित क्षेत्रमा हवाई गस्तीको समेत प्रबन्ध मिलाईएको छ। प्रदेश अनुसार हवाई गस्ती गर्न सकिदैन। त्यसका लागि निश्चित क्षेत्र विभाजन गरिएको छ, उनले भने, इटहरी, सुर्खेत र काठमाडौंबाट त्यसको व्यवस्थापन मिलाईएको छ। कारागार र विमानस्थल सुरक्षाको जिम्मेवारी पनि सेना र सशस्त्रले नै हेर्नुपर्ने भएकाले सोही अनुरुप व्यवस्थापन मिलाईएको छ। यसबाहेक निर्वाचनको दौरान आवश्यक परेको खण्डमा जिल्लाको जुनसुकै ठाउँमा ३० मिनेटभित्र पहुँच पुग्नसक्ने गरि आवश्यक प्रबन्ध समेत मिलाईएको नेपाली सेनाले जनाएको छ। निर्वाचनलाई लक्षित गर्दै सेनासँगै सशस्त्र प्रहरीले पनि ३५ हजारको हाराहारीमा सुरक्षा जनशक्ति परिचालन गर्नेछ। सशस्त्र प्रहरीका प्रवक्ता वरिष्ठ उपरीक्षक पुरुषोत्तम थापाका अनुसार निर्वाचनलाई दृष्टिगत गर्दै देशभरि ३४ हजार ८३८ जना सशस्त्र प्रहरी परिचालनको प्रबन्ध मिलाईएको छ। सशस्त्रलाई मुख्य निर्वाचन अधिकृत, निर्वाचन अधिकृत र जिल्ला निर्वाचन कार्यालयको सुरक्षाको मुख्य जिम्मेवारी प्राप्त भएकाले सोही अनुरुप विभिन्न टोलीहरू परिचालनको तयारी रहेको प्रवक्ता थापाले बताए। हाल प्रत्येक निर्वाचन केन्द्रमा डिएसपीको कमाण्डमा प्रहरीहरू खटाईसकिएको उनले जानकारी दिए। उनले भने, हामीले मोबायल, स्ट्राईकिङ र रिजर्भ टोलीहरू परिचालन गरेका छौं। निर्वाचन अवधिभर अत्यावश्यक बाहेकको अवस्थामा ओहोरदोहोर गर्न नपाईने गरी मंसिर २ गतेदेखि अन्तराष्ट्रिय सीमाना सिल गर्ने तयारी सरकारले गरेको छ।"
किन चल्न दिइँदैन मतदानका दिन गाडी ?,"२०७४ असारको स्थानीय तहको निर्वाचनमा मतदानको अघिल्लो रातभर पानी पर्यो। बुटवलका कतिपय मतदान केन्द्र डुवानमा परे। बुटवल उपमहानगरपालिका११ को मतदान केन्द्र थियो, लुम्बिनी बाणिज्य क्याम्पस देविनगर। मतदान केन्द्रको ठीक पारीतर्फ बुद्धनगरमा वडाका आधा मतदाता छन्। रातभर पानी परेपछि तिनाउमा बाढी उर्लियो। विहान ७ बजेदेखि मतदान केन्द्रमा मतदान सुरु भयो। तर, नदीपारिका मतदाता अन्योलमा परे। निर्वाचन आयोगले मतदानका दिन सवारीसाधन सञ्चालनमा रोक लगाउँदै आएको छ। यसले सयौं मतदाता प्रभावित हुने गरेका छन्। मतदानका दिन गाडी रोक्नुको अर्थ सुरक्षा रहेको बताउने गरिन्छ। विगतमा एक स्थानबाट अर्काे स्थानमा पुगेर मत खसाल्छन कि भन्ने चिन्ता थियो। तर, अहिले यी समस्या हटेका छन्। विगतका वर्षहरूमा मतदाता परिचयपत्र थिएनन्। मतदाताले यताउता गरेर मतदान गर्नसक्ने जोखिम हुन्थ्यो। अहिले फोटोसहितको मतदाता परिचयपत्र कायम रहेको छ। मतदान केन्द्रमासमेत रंगीन मतदाता सूचि राखिएका हुन्छन्। राजनीतिक दल मात्रै नभइ निर्वाचन कर्मचारीले ती सबै रुजु गर्छन्। यसरी निर्वाचनमा पारदर्शिता कायम भइरहदा पनि सवारीसाधन सञ्चालनमा भने रोक लगाउने कार्य निरन्तर चलिरहेको छ।यही मंसिर ४ गते हुने प्रतिनिधिसभा र प्रदेशसभा निर्वाचनमा आयोगले सवारी साधन सञ्चालन हुने बताएको थियो। तर, बुधबार मात्रै प्रमुख निर्वाचन आयुक्त दिनेककुमार थपलियाले सवारीसाधन चलाउन नहुने सुझाव आएको बताएका छन्। गृह मन्त्रालयले छलफलबाट सवारीसाधन सञ्चालन गर्न नहुने सुझाव आएको उनले बताए। आयोगले यसअघि सवारीसाधन चल्न दिने तयारी गरेको थियो। निजी गाडी नभइ छोटो दूरीका सार्वजनिक सवारीसाधन चलाउन सकिने योजनामा आयोग रहेको थियो। गृहको सुझावपछि भने आयोगले यस विषयमा निर्णय भने गरिसकेको छैन। सुरक्षाको कारण देखाउँदै मतदानका दिन सवारीसाधन सञ्चालन रोकिँदै आएको छ। यो परम्पराकै रुपमा विकास भइरहेको छ। मतदानका बेला उम्मेदवार, निर्वाचनसम्बन्धी सवारीसाधन, सुरक्षा निकाय, पर्यवेक्षक, सञ्चारकर्मीलाई मात्रै सवारीसाधन सञ्चालन गर्न दिइँदै आएको छ। यस्तो अनुमति निर्वाचन कार्यालय तथा जिल्ला प्रशासनले गर्ने गरेका छन्। निर्वाचन ऐन २०७३ मा अनुमतिविना सवारीसाधन सञ्चालन गर्नुलाई कसुर नै मानिएको छ। तर, ऐनले मतदानका दिन सवारीसाधन चलाउन नपाइने भन्ने किटान गरेको छैन। प्रचार प्रसारका क्रममा अनुमति लिएर मात्रै सवारीसाधन सञ्चालन गर्नुपर्ने भनिएको छ। निर्वाचन ऐनको दफा २५ को उपदफा (१)मा निर्वाचन प्रचार प्रसारका सिलसिलामा कुनै राजनीतिक दल वा उम्मेदवार वा निर्वाचन प्रतिनिधि वा अन्य कुनै व्यक्तिले आयोगले तोकेको संख्याभन्दा बढी र आयोग वा निर्वाचन अधिकृतले अनुमति दिएको बाहेक अन्य सवारीसाधन प्रयोग गर्न वा गराउन हुँदैन भनिएको छ। उपदफा विपरीतको कार्य गर्नेलाई आयोग, निर्वाचन अधिकृत वा अनुगमनकर्ताले २५ हजार रुपैयाँसम्म जरिवाना गर्न सक्ने व्यवस्था छ। राजनीतिक दलका उम्मेद्वारहरूले भने डमी (स्वतन्त्र) उम्मेदवार उठाएर प्रचार प्रसारमा गाडी प्रयोग गर्ने गरेका छन्। निर्वाचनका बेला ४८ घण्टा अघिदेखि सीमा नाकाको आवतजावतसमेत बन्द गर्ने गरिएको छ।विकसित मुलुकहरूमा भने निर्वाचनका बेला सवारीसाधन बन्द नहुने गरेको जानकारहरू बताँउछन्। सुरक्षाका दृष्टिकोणबाट यातायातका साधन बन्द गरिएको हो भने पुनर्विचार गर्नुपर्ने आवाज उठ्ने गरेको छ। पहाडी तथा हिमाली क्षेत्रमा मतदानकै लागि दिनभर हिँड्नुपर्ने बाध्यता छ। तराइकै जिल्लामासमेत ४ घण्टा हिँडेर मात्रै मतदान केन्द्र पुगिन्छ। बुटवल१२ ज्यामिरेका ६ घरका मतदाता ३ घण्टा हिँडेर मात्रै मतदान केन्द्रमा पुग्छन्। अर्घाखाँचीका धेरै मतदान केन्द्रका मतदाताले २ घण्टाभन्दा बढी हिँड्नुपर्ने बाध्यता छ। फैलिएको शितगंगा नगरपालिकाका मतदान केन्द्रहरू टाढा हुने र गाडी नचल्दा निर्वाचनमा मतादाताले सास्ती खेप्नु परेको हो।"
किन बढ्दो छ उम्मेदवारको धरौटी जफत ?,"काठमाडौं : २०१८ सालको गाउँपञ्चायत निर्वाचनमा उम्मेदवार बन्न २ रुपैयाँ धरौटी तोकिएको थियो। त्यतिबेला सदर मतको १० प्रतिशतभन्दा कम मत ल्याएमा उक्त धरौटी जफत हुने व्यवस्था थियो। २०२० सालको गाउँ पञ्चायत निर्वाचनमा धरौटी रकम बढाएर ५ रुपैयाँ पुर्याइयो। त्यतिबेला सदर मतको (६ भागको एक भाग) मत नल्याए धरौटी जफत हुन्थ्यो। हरेक निर्वाचनमा धरौटी रकम पनि बढ्दै गएको देखिन्छ। आगामी मंसिर ४ गतेको प्रतिनिधिसभा उम्मेदवारका लागि १० हजार धरौटी निर्धारण गरिएको छ। २०१० सालको नगरपालिका निर्वाचनमा २६ जना उम्मेदवारको धरौटी जफत भएको थियो। तर, आजभोलि हजारौं उम्मेदवारको धरौटी जफत हुने गरेको छ। धरौटी रकम सरकारको सञ्चित कोषमा जम्मा हुन्छ। २०४८ सालको आमनिर्वाचनमा ७ सय ५१ जना उम्मेदवारको धरौटी जफत भएको थियो। उक्त उम्मेदवारबाट ३ हजार शुल्कको दरले सो अवधिमा आयोगले २२ लाख ५३ हजार रुपैयाँ धरौटीमार्फत जफत गरेको थियो। यसैगरी २०५१ मा ८ सय ९ जनाबाट २४ लाख २७ हजार रुपैयाँ धरौटीबापत जफत गरेको थियो। यसपछि विसं २०५६ सालमा १ हजार ५ सय २७ जना उम्मेदवारको धरौटी जफतबाट ४५ लाख ८१ हजार रुपैयाँ असुल भएको थियो। यसपछि २०६४ सालमा ३ हजार १ सय ५९ को धरौटी जफतबाट ९४ लाख ७७ हजार रुपैयाँ उठेको थियो। यस्तै, २०७० को आमनिर्वाचनमा ५ हजार ३ सय ३२ जनाको १ करोड ५९ लाख ९६ हजार बराबरको धरौटी रकम जफत भएको थियो। निर्वाचन आयोगको तथ्यांकअनुसार हरेक आमनिर्वाचनमा उठेका कुल उम्मेदवारमध्ये ५० प्रतिशत माथिकाको मत सदर मतभन्दा १० प्रतिशत कम हुन जाने गरेको र उनीहरूको धरौटी जफत गरिएको देखिन्छ। किनभने २०४८ सालको कुल उम्मेदवार १ हजार ३ सय ४५ मध्ये ५५८४ प्रतिशतको जफत भएको थियो। यस्तै २०५१मा ५६१० प्रतिशत उम्मेदवारको धरौटी जफत भएको छ। यसैगरी क्रमशः २०५६ साल ६८२३ प्रतिशत, २०६४ मा ८८२९ र २०७० मा ८७०४ प्रतिशतको उम्मेदवारको धरौटी जफत भएको छ। २०६४ को आम निर्वाचनलाई नजिकबाट नियालेका निर्वाचन आयोगका पूर्वआयुक्त भोजराज पोखरेलका अनुसार तत्कालीन समयमा धरौटी शुल्क बढाउन खोजे पनि दलहरूले नमानेपछि प्रतिउम्मेदवार ३ हजारकै दरले कायम गरिएको थियो। निर्वाचनमा सहभागी हुनेको जिम्मेवारी, प्रतिबद्ध बनाउन धरौटीको व्यवस्था गरिएको उनको भनाइ छ। २०१५ साल, पञ्चायत काल सधैं नै धरौटी राख्ने प्रचलन छ। निर्वाचनको परिणाम आएपछि सदर मतको १० प्रतिशत जति मत नल्याए धरौटी जफत हुन्छ। यसले अनावश्यक उम्मेदवारहरू आउनबाट निरुत्साहित गरेको हो। जो कोही उम्मेदवार नबनुन र उनीहरू जिम्मेवार हुन भनेर धरौटी शुल्क तोकिने गरिन्छ, पूर्वआयुक्त पोखरेलले अन्नपूर्णसँग भने। आयोगका सहायक प्रवक्ता ऋषिराम भुसालकाअनुसार अहिले निर्वाचन आयोगले प्रतिनिधिसभा सदस्यका लागि १० हजार रुपैयाँ र प्रदेशसभा सभा सदस्यलाई ५ हजार रुपैयाँ बराबरको धरौटी शुल्क लिने व्यवस्था छ। धरौटीको व्यवस्था गरिनुको मुख्य कारण राष्ट्रको हित र जोसुकैले उम्मेदवारीमा दर्ता नगरुन भन्ने मनसायले भएको उनको तर्क छ। यसैगरी निर्वाचन आयोगका पूर्वसचिव गोपीनाथ निरौला सुरुमा धरौटी रकम कम भए पनि क्रमशः समयअनुकूल बढाउँदै गएको बताउँछन्। धरौटी राखिनुको अर्को कारण उम्मेदवारहरू पनि विश्वस्त र जवाफदेही हुन भनेर यो व्यवस्था गरिएको उनको भनाइ छ। उनी भन्छन्, धरौटी र जफतको व्यवस्था प्रशासनिक नियमन तथा अभिलेखको पाटो पनि हो। धरौटीमा पैसा परेन भने जो पनि उम्मेदवार बन्ने सम्भावना रहन्छ। यसलाई धरौटीले नियन्त्रण गर्ने काम पनि गर्छ। समय बदलिँदै गएपछि धरौटीको रकम मूल्यवृद्धि, बजार भाउको आधारमा बढाउँदै लगिएको हो। उम्मेदवारले तोकिएभन्दा कम मत ल्याएमा आयोगले जफत गर्छ। सो रकम सरकारको सञ्चित कोषमा राख्छ र सोहीसहित वार्षिक बजेटमा समावेश भई मुलुकको खर्चमा प्रयोग हुने गरेको उनले जानकारी दिए। जफत रकमको निर्वाचन खर्चको आधारमा धेरै नै कम हुन्छ तर यसले केही हदसम्म निर्वाचनको सेवा सञ्चालन खर्चमा थोरै भए पनि अप्रत्यक्ष रूपमा सहयोग पुर्याउँछ, उनले थपे। प्रतिनिधिसभा सदस्य निर्वाचन ऐन, २०७४ को दफा ७० अनुसार उम्मेदवारले पहिलो हुने निर्वाचित हुने निर्वाचन प्रणालीअन्तर्गत हुने निर्वाचनमा उम्मेदवार हुनका लागि १० हजार रुपैयाँ सम्बन्धित निर्वाचन अधिकृतको कार्यालयमा र समानुपातिक निर्वाचन प्रणालीअन्तर्गत हुने निर्वाचनमा उम्मेदवारको बन्दसूची पेस गर्ने दलले ५० हजार रुपैयाँ आयोग समक्ष धरौटी राख्नु पर्नेछ। उक्त धरौटी राखेको उम्मेदवारले कुनै निर्वाचनमा मतदान गरिएको जम्मा सदर मतको १० प्रतिशतभन्दा कम सदर मत पाउने उम्मेदवारको धरौटी जफत हुने व्यवस्था छ। तर, निर्वाचित उम्मेदवारको हकमा यो कुरा लागू हुने छैन। समानुपातिक निर्वाचन प्रणालीअन्तर्गतको निर्वाचनमा कुनै दलले कम्तीमा एक सिट प्राप्त नगरेमा त्यस्तो दलले राखेको धरौटी जफत हुनेछ। धरौटी जफत हुने अवस्थामा बाहेक अन्य उम्मेदवार र मनोनयनपत्र स्वीकृत नभएको वा नाम फिर्ता लिएका व्यक्तिले राखेको धरौटी सो निर्वाचन परिणाम घोषणा भएको मितिले तीन महिनाभित्र सम्बन्धित व्यक्ति वा दलले फिर्ता लिनुपर्नेछ। तोकिएको म्यादभित्र धरौटी फिर्ता नलिएमा सो धरौटीको रकम संघीय सञ्चित कोषमा दाखिला हुनेछ। साथै नियमअनुसार जफत रकम पनि संघीय सञ्चित कोषमा रहने र सरकारले वार्षिक बजेटमा पेस गर्छ। यसअघि गाउँ पंञ्चायत (निर्वाचन) नियमावली २०२० नियम ८० अनुसार प्रत्येक उम्मेदवारले ५ रुपैयाँ निर्वाचन अफिसर कहाँ धरौट राखी रसिद लिनु पथ्र्याे। कुनै उम्मेदवारले पाएको मतको संख्या सो वडामा परेको सदर मतको छ खण्डको एक खण्डभन्दा कम भएमा बुझाएको धरौट जफत हुने व्यवस्था गरिएको थियो। यसपछि वडाको निर्वाचनमा धरौटी प्रत्येक उम्मेदवारले ५० रुपैयाँ धरौटी राख्ने व्यवस्था रह्यो।धरौटी स्थानीय पञ्चायत (सदस्य निर्वाचन) निर्देशिका २०३८ अनुसार धरौटी जफत हुने सम्बन्धमा निर्वाचित उम्मेदवारले १० प्रतिशतभन्दा कम मत प्राप्त गरे पनि निजको धरौटी फिर्ता दिनुपर्ने निर्देशन निर्वाचन आयोगले विसं२०३९ वैशाख २२ को पत्र निर्वाचन अधिकृतलाई दिएबाट विजयी उम्मेदवारलाई १० प्रतिशत मतको सीमा रेखा थिएन। स्थानीय पञ्चायत निर्वाचन निर्देशिका २०४३ (३६) मा भने सीमा रेखा कायम भएको पाइन्छ। सो निर्देशिकाअनुसार जिल्ला पञ्चायत सभापति, उपसभापति र सदस्य पदका लागि उम्मेदवार हुनेले १ सय रुपैयाँ धरौटी राख्नु पथ्र्याे। साथै, खसेको १० प्रतिशतभन्दा कम मत प्राप्त गर्ने उम्मेदवारको धरौट जफत हुने व्यवस्था थियो। साथै सो निर्देशिकाले गाउँ पञ्चायत र नगर पञ्चायतको प्रधान र उपप्रधानपञ्च पदका लागि उम्मेदवारले क्रमशः ५०५० रुपैयाँ र १००१०० रुपैयाँ धरौट राख्नुपथ्र्याे। खसेको १० प्रतिशतभन्दा कम मत प्राप्त गर्ने उम्मेदवारको धरौटी जफत हुने व्यवस्था थियो। यस्तै २०४८ सालपछि गाउँविकास समिति अध्यक्ष र उपाध्यक्ष पदका लागि १ सय रुपैयाँ र सदस्यहरूका लागि ५० रुपैयाँ तथा नगरपालिका प्रमुख र उपप्रमुख पदका लागि ५ सय रुपैयाँ र सदस्य पदका लागि २ सय रुपैयाँ धरौटी राख्नुपर्ने व्यवस्था गरिएको थियो भने खसेको सदर मतको १० प्रतिशत मत प्राप्त नगरेको खण्डमा त्यस्ता उम्मेदवारले राखेको धरौटी जफत हुने व्यवस्था थियो। स्थानीय निकाय (निर्वाचन कार्यविधि) ऐन, २०४८, दफा ६७ अनुसार जिल्ला विकास समितिको निर्वाचनमा उम्मेदवार हुनका लागि सदस्य पदको लागि ५ सय रुपैयाँ र सभापति, उपसभापति पदका लागि १ हजार रुपैयाँ धरौटी राख्नुपर्ने व्यवस्था थियो। निर्वाचनमा मतदान गरिएको जम्मा सदर मतको १० प्रतिशतभन्दा कम सदर मत प्राप्त गर्ने उम्मेदवारको धरौटी जफत हुने कानुनी व्यवस्था थियो। तर, यो व्यवस्था निर्वाचित उम्मेदवारको हकमा भने लागू हुँदैनथ्यो। अर्थात्, निर्वाचित हुने उम्मेदवारले १० प्रतिशतभन्दा कम मत प्राप्त गरेको भए पनि त्यस्तो उम्मेदवारको धरौटी जफत हुँदैनथ्यो। स्थानीय निकाय निर्वाचन निर्देशिका, २०६२ अनुसार उम्मेदवारको मनोनयनपत्र दाखिल गर्दा महानगरपालिका, उपमहानगरपालिका, नगरपालिकाको वडाध्यक्ष र वडा समितिको वडा सदस्यको निर्वाचनको लागि २ सय रुपैयाँ, यसैगरी प्रमुख, उपप्रमुखको निर्वाचनका लागि ५ सय रुपैयाँ धरौटी राख्नुपर्ने व्यवस्था थियो।"
नेपालमा निर्वाचनको इतिहास,"नेपालको निर्वाचन इतिहासमा उमेर पुगेका मतदाताले मतदान गरी आफ्ना प्रतिनिधि छनोट गर्ने काम विसं २००० सालपश्चात् मात्रै सुरु भएको पाइन्छ। हुन त त्यसअघि राणाकालमा निर्वाचनसम्बन्धी केही व्यवस्थाहरू भएका थिए। १९८७ सालमै स्थानीय स्तरमा जनप्रतिनिधि संस्थाको रूपमा केही स्थानमा पञ्चायत स्थापना गर्न निर्वाचनसम्बन्धी व्यवस्था गरिएको थियो। यसको लागि रुक्का र इस्तिहारसमेत जारी भयो। जसअनुसार पञ्चायतनामक जनप्रतिनिधि संस्था स्थापना भई कार्य गर्न सुरु गर्योे। तर यो निर्वाचनमा प्रत्यक्ष बालिग मताधिकारको अभ्यास भने गरिएको थिएन। निर्वाचन आयोगले प्रकाशित गरेको नेपालमा निर्वाचनको इतिहास पुस्तकमा त्यतिबेला सम्बन्धित क्षेत्रका प्रत्येक घरका घरमूलीहरूको भेला गरी उनीहरूको रायबमोजिम मुख्य पञ्च र अन्य पञ्चहरू छानिएको सदर गरी मुचुल्कामा सहीछाप गराइन्थ्यो। यो प्रक्रियाअन्तर्गत छानिएका व्यक्तिहरू जनप्रतिनिधिको रूपमा कार्यरत हुन्थे। राणाकालजस्तो निरंकुश शासनअन्तर्गत पनि निर्वाचनको अवधारणा प्रयोगमा आउनुलाई भने महत्त्वपूर्ण घटना मान्नुपर्छ। निर्वाचनको ऐतिहासिक विकास क्रमको दृष्टिकोणले यसको आफ्नै महत्त्व छ। नेपालमा औपचारिक निर्वाचनको इतिहास करिब साढे सात दशकमात्र पुरानो छ। विसं २००४ साल जेठ २९ गते नेपालमा पहिलो पटक स्थानीय निकायको चुनाव भएको थियो। काठमाडौंका सहरी क्षेत्रका जनतालाई आफ्नो प्रतिनिधि छान्न मतदानको आयोजना गरिएको थियो। राणा प्रधानमन्त्री पद्मशमशेरको आदेशमा उक्त निर्वाचन गराइएका थिए। निर्वाचन आयोगले विसं २०७३ सालमा प्रकाशित गरेको नेपालको निर्वाचन इतिहास पुस्तकका अनुसार निर्वाचित म्युनिसिपलिटी खडा गर्ने उद्देश्यसहितको उक्त चुनाव हालसम्मकै पहिलो र ऐतिहासिक निर्वाचन हो। यस निर्वाचनमा महिलालाई मताधिकार थिएन। उपस्थित भएका पुरुषहरूले मत दिएर प्रतिनिधि छानिएको थियो। २००७ सालमा राणाशासन अन्त्य भएपछि २०१० भदौ १७ मा भएको काठमाडौं नगरपालिकाको निर्वाचनमा पहिलो पटक महिलाले पनि मतदान गर्न पाएका थिए। बालिग मताधिकारको आधारमा नेपाल अधिराज्यको संविधान २०१५ नेपालमा भएको पहिलो निर्वाचन २०१५ साल फागुन ७ मा भएको आमनिर्वाचन हो। यो नै नेपालमा बालिग मताधिकारको आधारमा भएको पहिलो निर्वाचन थियो। पहिलो पटक २००४ सालमा निर्वाचनको सुरुवात भएको भए पनि २०१५ सालमा सम्पन्न पहिलो संसदीय निर्वाचनमा मात्र आमनागरिकले प्रजातन्त्रको वास्तविक अभ्यास गर्न पाएको पूर्वनिर्वाचन आयुक्त ईला शर्माको भनाइ छ। तर २०१७ सालमा निर्दलीय पञ्चायती व्यवस्थाको सूत्रपातपछि लोकतन्त्र मुर्झाएको उनको भनाइ छ। एकदलीय शासन पद्धतिविरुद्ध नेपाली जनताले गरेको संघर्ष इतिहासको गौरवमय पाटो हो। २०१७ सालदेखि प्रजातन्त्रको पुनस्र्थापनासम्म आइपुग्दा प्रजातन्त्रको लागि नेपाली जनताले ठूलो बलिदान गरेका छन्। निर्वाचन आयोगका पुस्तकका अनुसार नेपालको संविधान, २०१९ को तेस्रो संशोधनपूर्वसम्म स्थानीय निकाय र विधायिकाको निर्वाचन अप्रत्यक्ष विधिबाट हुने गरेको पाइन्छ। पञ्चायती व्यवस्था कायम रहेकै बखत २०३६ सालमा विभिन्न शैक्षिक माग राखी सुरु भएको विद्यार्थी आन्दोलनले राजनीतिक रूप लियो। पञ्चायतका विरुद्ध समाजका विभिन्न क्षेत्र आन्दोलित भए। पञ्चायती व्यवस्थाको विरुद्ध जनलहर उत्पन्न भएपछि तत्कालीन राजा वीरेन्द्रले २०३६ साल जेठ १० गते बहुदलीय व्यवस्था अपनाउने वा सुधारिएको पञ्चायती व्यवस्था कायम राख्ने भन्ने विषयमा जनमत संग्रह गरिने घोषणा गरे। २०३७ साल वैशाख २० गते बालिग मताधिकारको आधारमा जनमत संग्रह सम्पन्न गरियो। जनमतको नतिजा सुधारिएको पञ्चायती व्यवस्थाको पक्षमा आयो २०३७ साल पुस १ गते संविधानको तेस्रो संशोधन गरी विधायिकाको निर्वाचन बालिग मताधिकारको आधारमा गर्ने लगायतका व्यवस्था गरिए। जनमत संग्रह नेपालको निर्वाचन इतिहासमा एक उल्लेखनीय घटनाको रूपमा रहेको छ। प्रजातन्त्रका आधारभूत चरित्रलाई समेट्न नसकेको कारण सुधारिएको पञ्चायती व्यवस्थाले नेपाली जनताको राजनीतिक चाहनालाई पूरा गर्न सकेन। फलतः २०४६ सालमा पञ्चायत व्यवस्थाको विरुद्ध जनआन्दोलन भयो। जनआन्दोलनबाटै २०४६ साल चैत्र २६ गते पञ्चायती व्यवस्थाको अन्त्य भई मुलुकमा प्रजातन्त्रको पुनस्र्थापना भयो। २०४७ साल कात्तिक २३ गते नेपाल अधिराज्यको संविधान, २०४७ जारी भयो। संविधानले मुलुकमा संवैधानिक राजतन्त्र र संसदीय प्रणालीलाई संस्थागत गर्यो। २०४७ सालको राजनीतिक परिवर्तनपछि पनि मुलुकमा राजनीतिक स्थिरता कायम भएन। संसदीय व्यवस्थाको पुनस्र्थापनाको डेढ दशकमै पुनः अर्को जनआन्दोलन भयो। २०६२६३ मा सम्पन्न जनआन्दोलन २ को सफलतासँगै मुलुक निरंकुशता र हिंसा त्यागेर नयाँ युगमा प्रवेश गरेको पूर्वआयुक्त शर्माले उक्त पुस्तकमा लेख्नु भएको छ। २०६४ सालमा संविधानसभाको निर्वाचन भयो। गठन भएको दुई वर्षभित्र संविधान जारी गर्ने जनादेश प्राप्त गरेको भए पनि संविधानको अन्तर्वस्तुमा दलहरूबीच सहमति हुन नसक्दा संविधानसभाले संविधान निर्माणको जिम्मेवारी पूरा गर्न नसकेको शर्माको भनाइ छ। २०४७ सालको राजनीतिक परिवर्तनपछि पनि मुलुकमा राजनीतिक स्थिरता कायम भएन। संसदीय व्यवस्थाको पुनस्र्थापनाको डेढ दशकमै पुनः अर्को जनआन्दोलन भयो। जनआन्दोलन२ समेत भनिने २०६२०६३ सालको जनआन्दोलनले देशमा आमूल राजनीतिक परिवर्तन ल्यायो। यसको परिणामस्वरूप जननिर्वाचित प्रतिनिधिहरूबाट मुलुकको संविधान निर्माण गर्न २०६४ साल चैत्र २८ गते बालिग मताधिकारको आधारमा संविधानसभाको निर्वाचन भयो। गठनको दुई वर्षमा संविधान निर्माण गर्ने जिम्मेवारी पाएको भए पनि राजनीतिक दलहरूबीच सहमति हुन सकेन। पटकपटक म्याद थप गरी संविधान निर्माणको प्रयासलाई निरन्तरता दिइए पनि संविधान निर्माण हुन सकेन। सर्वोच्च अदालतको फैसलाबमोजिम २०६९ साल जेठ १४ गतेपछि संविधानसभाको म्याद थपसमेत हुन सक्ने अवस्था नरहेपछि अन्ततः सोही दिन संविधानसभाको कार्यकाल समाप्त भयो। सभाबाटै संविधान निर्माण गर्ने नेपाली जनताको चाहना मुखरित भइरह्यो। दोस्रो पटक संविधानसभाको निर्वाचन गर्ने मुख्य कार्य जिम्मेवारीसहित बहालवाला प्रधानन्यायाधीशको नेतृत्वमा गैरराजनीतिक व्यक्तिहरू सम्मिलित सरकार गठन भयो। यही सरकारको कार्यकालमा २०७० साल मंसिर ४ गते अर्को संविधानसभाको निर्वाचन सफलतापूर्वक सम्पन्न भयो। दोस्रो पटक गठन भएको संविधानसभाले २०७२ साल असोज ३ गते नेपालको संविधान जारी गर्योे। नेपाली जनताले जननिर्वाचित संविधानसभामार्फत संविधान प्राप्त गरे। निर्वाचन आयोग पुस्तकका अनुसार यसरी लिच्छविकालदेखि चल्दै आएको जनप्रतिनिधि छान्ने व्यवस्था मल्ल कालमा आएर पनि केही परिवर्तित रूपमा चल्दै आयो २००७ सालको क्रान्तिपश्चात् २०७२ सालसम्म आइपुग्दा अनेकौं दूरगामी महत्त्वका राजनीतिक देशमा स्थानीय निकाय र विधायिकाको निर्वाचनमात्रै नभई राष्ट्रिय महत्त्वको विषयमा जनमत संग्रह र जन निर्वाचित प्रतिनिधिबाट संविधान निर्माण गर्न दुईदुई पटकसम्म संविधान सभा सदस्यको निर्वाचन समेत सम्पन्न भएका छन्। यसैगरी २०७४ वैशाख ३१ गते गते पहिलो चरण असार १४ गते दोस्रो चरण र असोज २ गते तेस्रो चरणको निर्वाचन भएको थियो। जसमा नेपाली कांग्रेस र माओवादी केन्द्रको गठबन्धन थियो। नेकपा एमाले स्थानीय तहको निर्वाचनमा सबैभन्दा बढी तहमा विजेता बनेको थियो। त्यस्तै २०७४ मंसिर २० र मंसिर २१ गरी दुई चरणमा प्रदेश तथा प्रतिनिधिसभाको निर्वाचन सम्पन्न भयो जसमा प्रतिनिधिसभा सदस्य २ सय ७५ रहने गरी निर्वाचन भएको थियो। नेकपा एमाले १ सय २१ सिटसहित पहिलो दल बन्दा ६३ सिटसहित नेपाली कांग्रेस दोस्रो र माओवादी केन्द्र ५३ सिटसहित तेस्रो दल बनेका थिए।"
विश्व चुनाव इतिहास,"करिब ५०८ ईसापूर्वदेखि नै प्राचीन ग्रीसले प्रारम्भिक प्रजातन्त्र लागू गरेको इतिहास छ। ग्रीकहरूले कसैलाई हटाउनका लागि चुनाव गर्थे। पुरुष जमिन्दारहरूले मात्र मत हाल्न पाउँथे। उनीहरूले प्रत्येक वर्ष त्यस्ता राजनीतिक नेता वा उम्मेदवारहरूलाई भोट दिन्थे, जसलाई आगामी १० वर्षका लागि निर्वासित गर्न चाहन्थे। त्यतिबेलाका मतपत्र भनेका टुटेफुटेका भाँडाहरू थिए। मतदाताले तिनै फुटेका भाँडामा आफ्नो भोट दिन चाहेका व्यक्तिको नाम लेख्थे। कुनै पनि उम्मेदवारले ६ हजारभन्दा बढी मत ल्यायो भने तीनैमध्येबाट सबैभन्दा धेरै ल्याउने व्यक्ति निर्वासित हुनुपथ्र्यो। तर ६ हजारभन्दा कम मत ल्याउनेले निर्वासित हुनु पर्दैनथ्यो। त्यतिबेला पुरुष जमिन्दार मात्र मतदाता हुन पाउने भएकाले, मतदाता संख्या अत्यन्त न्यून हुन्थ्यो। त्यसैले अत्यधिक अलोकप्रिय नेतामात्र निर्वासनमा पर्थे। अन्यले निर्वासित हुनुपर्दैन थियो। १३औं शताब्दीमा भेनिस राज्यले ४० सदस्यहरू समेटिएको एक अधिकार सम्पन्न परिषद् बनायो। भेनिसहरूले अनुमोदन मतदान लागू गरे। यस प्रकारको मतदानमा मतदाताहरूले आफूले स्विकारेका उम्मेदवारलाई मात्र एक भोट दिन्थे। आफूलाई स्विकारे नहुनेलाई कुनै पनि मत दिँदैनथिए। सबैभन्दा बढी मतदातालाई स्वीकार्य हुने व्यक्ति नै विजेता बन्थे। त्यसैगरी पुरातन एथेन्स र रोममा पोप र पवित्र रोमन सम्राट्हरूको चयनका लागि चुनाव गरिन्थ्यो। तर समकालीन विश्वमा १७औं शताब्दीमा युरोप र उत्तर अमेरिकाबाट चुनावको उत्पत्ति भएको मानिन्छ। त्यस अवधिमा मध्ययुगको प्रतिनिधिमूलक विशेषताको समग्र धारणा अधिक व्यक्तिवादी अवधारणामा परिणत भएको पाइन्छ। यसले व्यक्तिलाई गणना गर्ने एउटा महत्त्वपूर्ण एकाइ बनायो। पश्चिमी युरोप र उत्तर अमेरिकाभरि, सन् १९२० सम्म करिब सबै ठाउँमा वयस्क पुरुषको मताधिकार सुनिश्चित गरिएको थियो। यद्यपि महिला मताधिकार धेरै पछिसम्म स्थापित भएको थिएन। बेलायतमा सन् १९२८, फ्रान्समा सन् १९४४मा, बेल्जियममा सन् १९४९मा र स्विट्जरल्यान्डमा सन् १९७१ मा मात्र महिलाले मतदानका लागि समान अधिकार पाएका थिए। विश्वव्यापी मताधिकारअन्तर्गत प्रतिस्पर्धात्मक निर्वाचन लोकतन्त्रको परिभाषित विशेषताहरूमध्ये एक हो। विश्वव्यापी मताधिकार प्रतिस्पर्धात्मक चुनावी राजनीतिको आवश्यक सर्त भने होइन। स्वतन्त्र चुनाव भएका धेरै देशहरूमा ठूलो संख्यामा नागरिकहरूले मतदान गर्दैनन्। स्विट्जरल्यान्ड, संयुक्त राज्य अमेरिकालगायतका मुलुकमा धेरैजसो चुनावमा आधाभन्दा कम मतदाताले मात्र मतदान गर्छन्। १८औं शताब्दीमा, राजनीतिक क्षेत्रको पहुँच ठूलो मात्रामा कुलिन वर्गको सदस्यतामा निर्भर रह्यो। चुनावमा सहभागिता मुख्यतया स्थानीय चलन र व्यवस्थाद्वारा निर्देशित थियो। यद्यपि अमेरिकी र फ्रान्सेली दुवै क्रान्तिहरूले प्रत्येक नागरिकलाई औपचारिक रूपमा एकअर्काका बराबर घोषित गरे। मत, अति कमको स्वामित्वमा रहेको राजनीतिक शक्तिको साधन बन्न पुग्यो। प्रथम विश्वयुद्ध अघि अस्ट्रिया र प्रुसिया दुवैमा तीन वर्गका मतहरू थिए। यसले माथिल्ला तहका व्यक्तिका हातमा चुनावी शक्ति केन्द्रित गर्यो। संयुक्त राज्य अमेरिकामा सन् १९६५ मा मतदान अधिकार ऐन पारित नभएसम्म, कानुनी अवरोधहरू र धम्कीले अधिकांश अफ्रिकी अमेरिकीहरूलाई प्रभावकारी रूपमा मतदान गर्नबाट वञ्चित गरेको थियो। स्विट्जरल्यान्ड, संयुक्त राज्य अमेरिकालगायतका मुलुकमा धेरैजसो चुनावमा आधाभन्दा कम मतदाताले मात्र मतदान गर्छन्। १९औं र २०औं शताब्दीमा, पश्चिमी युरोपमा प्रतिस्पर्धात्मक आम निर्वाचनको बढ्दो प्रयोग हुन थाल्यो। त्यस क्षेत्रमा रहेका देशहरूका विविधतालाई संस्थागत गर्ने यसको उद्देश्य थियो। यद्यपि, दोस्रो विश्वयुद्धको अन्त्यदेखि १९८९९० सम्मको अवधिमा पूर्वी युरोप र सोभियत संघको एकदलीय कम्युनिस्ट शासनअन्तर्गत आम निर्वाचनको फरक उद्देश्य र परिणामहरू आए। सरकारहरूले चुनाव गराए। तर ती चुनावहरू प्रतिस्पर्धात्मक थिएनन्। मतदातासँग सामान्यतया आधिकारिक उम्मेद्ववारको पक्षमा वा विपक्षमा मतदान गर्ने विकल्प थियो। वास्तवमा, यी देशहरूमा निर्वाचनहरू १९औं शताब्दीको नेपोलियन जनमत संग्रह जस्तै थिए। तिनका उद्देश्य जनताको विविधताभन्दा एकता प्रदर्शन गर्नु थियो। पूर्वी युरोपमा मतपत्रमा उम्मेदवारको नाम काटेर आफ्नो असहमति प्रस्तुत गर्ने गरिन्थ्यो। सन् १९८९ अघि सोभियत संघका लाखौं नागरिकले प्रत्येक चुनावमा यस्तै गरेका थिए। यद्यपि, यी देशहरूमा गोप्य मतदान नभएकाले यस्तो अभ्यासले प्रतिशोध निम्ताएको थियो। पूर्वी युरोपका सबै मतदानले सोभियत मोडेललाई भने पछ्याएनन्। अफ्रिकामा सार्वभौमिक मताधिकारमा आधारित प्रतिस्पर्धात्मक मतदानहरू तीन भिन्न समयमा भएका थिए। सन् १९५० र ६० को दशकमा धेरै देशहरूले उपनिवेशीकरण पछि चुनाव गरे। यद्यपि बोत्सवाना र गाम्बियाबाहेकका अधिकांश मुलुकमा शासन व्यवस्था अधिनायकवादतर्फ फर्किए। सन् १९७० को दशकको उत्तरार्धमा, सैन्य तानाशाहीहरू भंग भएका केही देशहरूमा थोरै संख्यामा भए पनि चुनाव गराइए। सन् १९९० को प्रारम्भमा शीतयुद्धको अन्त्य भएपछि बेनिन, माली, दक्षिण अफ्रिका र जाम्बियालगायत एक दर्जनभन्दा बढी अफ्रिकी देशहरूमा लोकतन्त्रीकरण र प्रतिस्पर्धात्मक चुनावहरू भए। ल्याटिन अमेरिकामा पनि चरणबद्ध रूपमा प्रतिस्पर्धात्मक चुनावहरू भए। सन् १८२८ पछि अर्जेन्टिना, चिली, कोलम्बिया र उरुग्वेमा निर्वाचन सम्पन्न भए। यद्यपि चिलीबाहेक सबै अधिनायकवादमा फर्किए। थप केही देशहरूले करिब १९४३ देखि १९६२ सम्मको अवधिमा निर्वाचन गराए। यद्यपि फेरि पनि धेरैले लोकतान्त्रिक सरकारहरू कायम राखेनन्। १९७० दशकको मध्य अवधिमा, ल्याटिन अमेरिकाका अधिकांश भागहरूमा प्रतिस्पर्धात्मक चुनावहरू विस्तारै सुरु गरिए। निर्वाचनको विकास क्रमको कुरा गर्दा म्याग्नाकार्टा घोषणापत्र, सन् १२१५ लाई निर्वाचनको आधार बिन्दुको रूपमा लिन सकिन्छ। त्यसपछि बेलायतमा अधिकारको याचिकापत्र १६२८, अधिकारको बडापत्र १६८९, बन्दी प्रत्यक्षीकरण ऐन १६७९ आदि उल्लेखनीय छन्। सन् १६८८ मा बेलायतको गौरवमय क्रान्तिको सफलतापछि अधिकारको बडापत्र १६८९ को घोषणा गरिएको हो। यसको घोषणापछि नै एकजना बालिग नागरिकले आफ्नो विचार र अभिव्यक्तिको स्वतन्त्रता प्रकट गर्न पाउने व्यवस्था भएको हो। सन् १७८९ मा जारी भएको अमेरिकी संविधान संसारकै पहिलो लिखित संविधान हो। यसमा मौलिक अधिकारको व्यवस्था नभएकोमा ठूलो आलोचना भयो। सन् १७९१ मा संविधानमा संशोधन गरी बिल अफ राइट्सलाई समावेश गरियो। मानव अधिकारको विकासमा यो पनि ठूलो पाइला थियो। फ्रान्सेली क्रान्तिको सफलतापछि सन् १७८९ मा गरिएको द फ्रेन्च डिक्लेरेसन अफ राइट्स अफ म्यान एन्ड सिटिजनको घोषणाले मानव अधिकारलाई आधारभूत अधिकारको रूपमा ग्रहण गरेको थियो। त्यसपछि जुन जुन देशमा नागरिक आन्दोलनहरू सफल भए, त्यहाँ संविधानमा मौलिक अधिकारको प्रत्याभूति गर्ने प्रचलन बढ्दै गए। अमेरिकी संविधानको १९औं संशोधनले महिलालाई मतदान गर्ने अधिकार कानुनी रूपमै ग्यारेन्टी गरेको थियो। अमेरिकी कंग्रेसले सन् १९१९, जुन ४ मा त्यसलाई पारित गरेर सन् १९२० अगस्ट १८ मा अनुमोदन गरेको थियो। यो कोसेढुंगा हासिल गर्न त्यहाँका महिलाले लामो र कठिन संघर्ष गर्नुपरेको थियो। दशकौंको आन्दोलन र विरोधपछि मात्र यो सम्भव भएको थियो। १९औं शताब्दीको मध्यमा, धेरै पुस्ताका महिलाले मताधिकारका लागि कलम चलाए, मार्च गरे, पैरवी र नागरिक अवज्ञाको अभ्यास पनि गरे। सन् १८०० को सुरुमा, मतदान अधिकार प्राप्त गर्न सम्पूर्ण महिला संगठित भए। तर उनीहरूलाई आफ्नो उद्देश्य पूरा गर्न दशकौं लाग्यो। सन् १८७८ को मध्यमा संशोधनका लागि पहिलो पटक कंग्रेसमा पेस गरिएको थियो। महिलाका लागि मतदान अधिकारका थुप्रै अभियानहरू सञ्चालन गरिए। कतिले लक्ष्य प्राप्त गर्न भिन्न रणनीतिहरू अपनाए। कसैकसैले प्रत्येक राज्यमा मताधिकार ऐन पारित गर्ने रणनीति अपनाए। केहीले पुरुषमात्र मतदान गर्न पाउने कानुनलाई अदालतमा चुनौती दिए। कतिपय अधिकारवादीहरूले भने भोक हडतालसम्म गरे। विपक्षीहरूले उनीहरूलाई गाली गरे, जेल हाले र कहिलेकाहीँ शारीरिक रूपमा दुव्र्यवहारसमेत गरे। जब न्युयोर्कले सन् १९१७ मा महिला मताधिकार अपनायो, त्यहाँका राष्ट्रपति विल्सनले पनि सन् १९१८मा संशोधनलाई समर्थन गरे। बेलायतमा महिलाको मतदान अधिकारको बाटो अलि जटिल देखिन्छ। सन् १९१८ मा, बेलायती संसद्ले जनप्रतिनिधित्व ऐन पारित गर्यो। यसले महिलालाई मतदान गर्ने अधिकार दिएको थियो। तर यसमा केही सर्त राखियो। उनीहरू ३० वर्षभन्दा माथिका थिए र सम्पत्तिका लागि योग्यता पूरा गरेका थिए भने मात्र उनीहरूलाई भोट हाल्ने अनुमति दिइएको थियो। बेलायतको संसद्का अनुसार यसले देशका करिब दुई तिहाइ महिलालाई मात्र प्रतिनिधित्व गरेको थियो। जनप्रतिनिधित्व ऐनले २१ वर्षभन्दा माथिका सबै पुरुषलाई मतदान अधिकार विस्तार गरेको थियो। सन् १९२८ मा संसद्ले समान मताधिकार ऐन पारित गर्यो। यसले बेलायतमा महिलालाई पुरुष समान मताधिकार उपलब्ध गरायो। भारतमा महिला मताधिकारभारत ब्रिटिस उपनिवेश हुँदा महिलालाई मतदान गर्न आन्दोलन सुरु भयो। सन् १९२० को दशकमा केही संशोधनहरू पारित भएपछि केही महिला मतदान गर्न सक्षम भए। सन् १९४७ मा भारतले स्वतन्त्रता प्राप्त गर्यो। सन् १९५० मा भारतीय संविधान लागू भएपछि मात्रै सबै महिलाले मताधिकार प्राप्त गरेका थिए। एजेन्सीको सहयोगमा"
खटिँदै १५ हजार पर्यवेक्षक,"नेपालमा २०१५ साल फागुन ७ गते पहिलो बैधानिक निर्वाचन भयो। त्यो समय पर्यवेक्षणको व्यवस्था थिएन। २०४८ सालदेखि हालसम्म भएका निर्वाचनहरूमा पर्यवेक्षक संस्थाहरूको भूमिका सक्रिय रूपमा रहेको छ। आउँदो प्रतिनिधि र प्रदेशसभा निर्वाचनमा देशभरि १५ हजार पर्यवेक्षक पचिालित हुँदैछन्। निर्वाचन आयोग नेपालमा ४४ वटा राष्ट्रिय संस्थाबाट १५ हजार र ३ वटा अन्तर्राष्ट्रिय संस्थाबाट २० जना पर्यवेक्षकले पर्यवेक्षणका लागि निर्वाचन आयोगमा निवेदन दिएका छन्। निर्वाचन पर्यवेक्षण संस्थाबाट १५ हजार व्यक्तिको आवेदन परेकोमा आयोगले ६ हजार पर्यवेक्षकहरूको शुद्धीकरण गरी परिचयपत्र वितरण गरेको, अन्य पर्यवेक्षकहरूको शुद्धीकरण गरी परिचय बाँड्दै जाने निर्वाचन आयोगकी पर्यवेक्षण शाखाकी शाखा अधिकृत दीक्षा थापाले जानकारी दिइन्। मंसिर ४ गते हुने निर्वाचनमा आफ्नो मतदान स्थलबाहेकको जुनसुकै मतदानस्थमा पनि गई पर्यवेक्षण गर्न सक्ने गरी आयोगले व्यवस्था मिलाएको छ। स्थानीयतहको निर्वाचनमा पर्यवेक्षणको अनुमति लिएका तर पर्यवेक्षण नगरेका, पर्यवेक्षण गरी प्रतिवेदन नबुझाएका संस्थाहरूलाई आउँदो निर्वाचन पर्यवेक्षणको अनुमति नदिइने शाखा अधिकृत थापाले बताइन्। पर्यवेक्षण संस्थाहरूले दिएको प्रतिवेदनको सुझावअनुसार आयोगले मतपत्र छपाइ, निर्वाचन खर्चको सीमा, सत्तामा रहेका दल तथा उम्मेदवाहरूको राज्य शक्ति प्रयोगमा लगाएको आचारसंहितासहित थुप्रै जनसरोकारका विषयमा निर्वाचन आयोगले सुधार गरेको जनाएको छ। मानवअधिकार, लोकतन्त्र प्रजातन्त्र, कानुनी शासनलाई संस्थागत गर्न, विधि विधानको नागरीकप्रति उत्तरदायी शासनसत्ता सञ्चालन गर्न, निर्वाचन प्रक्रियालाई स्वच्छ, स्वतन्त्र निष्पक्ष भयरहित बनाउन, निर्वाचन प्रणालीमा विशेष सुधार ल्याउन पर्यवेक्षकहरूको महत्वपूर्ण भूमिका रहेको पाइन्छ। निर्वाचन पर्यवेक्षक संस्थाहरूले दिएको मूल प्रतिवेदनको आधारमा निर्वाचन आयोगले थुप्रै ऐन नियम कानुनहरू परिवर्तन गरी समय सापेक्ष बनाउँदै आएको छ। २०७० र २०७४ को निर्वाचन र २०७९ को स्थानीय निर्वाचन पछि विभिन्न पर्यवेक्षक संस्थाहरूले जारी गरेको मूल प्रतिवेदनमा नीतिगत, राजनीतिक दल तथा उम्मेदवार, सरकार, निर्वाचन आयोग, नेपाली सञ्चारमाध्यमलाई सुझाव दिएको छ। सोही सुझावको आधारमा सरोकार क्षेत्रहरूले परिवर्तन गरी स्वच्छ, निष्पक्ष स्वतन्त्र भयरहित निर्वाचनका लागि भूमिका बदलेको पाइएको छ। नियोकले सार्वजनिक गरेको २०७० र २०७४ को निर्वाचन र २०७९ स्थानीय निर्वाचनको पर्यवेक्षण प्रतिवेदनमा उम्मेदवार तथा दललाई निर्वाचन खर्च तथा सिमा तोक्नुपर्ने र खर्च नबुझाउनेलाई जिम्मेवारी बोध गराउन कारबाहीको दायरामा ल्याउनुपर्ने, निर्वाचन प्रचारप्रसारमा भडकलो तडक भडक रोक्नुपर्ने, सरकार सत्तामा रहेका राजनीतिक दल तथा उम्मेदवारलाई राज्य शक्तिको दुरुपयोग गरी चुनावी फाइदा उठाउने प्रचलन रोक्न कडा आचारसंहिता जारी गर्नुपर्ने सुझाव दिएको छ। पर्यवेक्षक संस्थाहरूले दिएको सुझावहरूमा मतपत्रलाई व्यस्थित बनाउन जिल्लाजिल्लामा उठेका उम्मेदवारहरूको मात्र निर्वाचन चिह्न रहने गरी मतपत्र निर्माण गर्नुपर्ने, व्यक्तिको गोप्य मतदानबाहेक निर्वाचनका हरेक काम गतिविधि पारदर्शी गर्नुपर्ने, डिजिटलाइजेसन गर्न आयोगको वेबसाइटमा सबै कुरा राख्नुपर्ने, राष्ट्रिय तथा अन्तर्राष्ट्रिय पर्यवेक्षकहरूलाई बिना रोकतोक पर्यवेक्षणको व्यवस्था गर्नुपर्ने, अपराधिक गतिविधि, राज्यको कानुन उल्लंघन गर्ने जोसुकैलाई पनि उम्मेदवार हुनबाट बञ्चित गराउनु पर्ने, निर्वाचन क्षेत्र पुनरावलोकन अवस्थालाई समय सापेक्ष बनाउन आवधिक निर्वाचन हुनुभन्दा १ वर्षअघि नै सम्पन्न गर्ने कार्यतालिका बनाउनुपर्ने छन्। त्यस्तै समय, खर्च, जनताको मनले दिएको मतदानलाई कुनै किसिमबाट पनि बदर नहुने गरी विद्युतीय मतदानको व्यवस्था गर्नुपर्ने, हालको कागजी मतदान प्रक्रियामा पनि मतदान केन्द्रमै गणना गर्ने व्यवस्था मिलाउनु पर्ने, मतदानको दिन नेपाल बन्द जस्तो सुनसान होइन निश्चित मापदण्डमा यातायाता सुचारु गर्नुपर्ने, संसद्मा प्रवेश गर्न राजनीतिक दलहरूको मतको सीमा कायम गरी थ्रेसहोल्ड तोक्नुपर्ने, एक व्यक्ति एक निर्वाचन क्षेत्र कायम हुनुपर्ने सुझाव दिएका छन्। २०४८ सालदेखि हालसम्मका सबै निर्वाचनको पर्यवेक्षण गर्दै आएको राष्ट्रिय पर्यवेक्षण समिति नियोकले जनाएको छ। नियोकले आउँदो मंसिर ४ गते हुने प्रतिनिधिसभा र प्रदेशसभा निर्वाचनका लागि करिब १७ सय पर्यवेक्षक परिचालन गर्ने भएको छ। समितिले ७७ जिल्लामा लामो अवधीका पर्यवेक्षकलाई २ दिने तालिम सञ्चालन गरी विगत १ महिनादेखि जिल्ला जिल्लामा परिचालित गरेको छ भने ३ दिनका लागि १२ सय छोटो अवधीका पर्यवेक्षकहरू निर्वाचनमा परिचालन गर्दै छ। मतदानस्थलमा परिचालन हुने पर्यवेक्षकको रिपोर्टलाई विश्वसनीय बनाउन मतदानस्थलबाटै प्रत्यक्ष प्रसारको व्यवस्था मिलाएको नियोकका महासचिव देविकानन्द तिमिल्सिनाले जानकारी दिए। नियोकले पूर्वराजदूत, पूर्वसचिव, पूर्वकूटनीतिक नियोगका व्यक्तिहरूलाई समेटेर ४ सय जना विशेष पर्यवेक्षकहरू खटाउने जनाएको छ। नियोकले दिएका अधिकांश सुझावहरू निर्वाचन आयोगबाट कार्यान्वयन भएका छन् भने निर्वाचनको दिन हुने अवान्छित गतिविधिहरूसमेत रोकिएका छन्। नियोकले निर्वाचनको दिन सबै पर्यवेक्षकहरूलाई कल सेन्टरमा जोडिने गरी व्यवस्था मिलाएको र आएका गतिविधिहरू पत्रकार, आयोगलाई जानकारी गराउने, जसको कारण, गएको स्थानीय निर्वाचनमा बाजुराको बुढीगंगा जस्ता स्थानमा अवान्छित गतिविधि रोकिएको महासचिव तिमिल्सिनाले बताए। आमनिर्वाचन पर्यवेक्षण समितिले २०४८ सालदेखिको सबै निर्वाचन पर्यवेक्षणको काम गर्दै आएको छ। जियोकले आगामी मंसिर ४ गते हुने निर्वाचनका लागि ३ सय जना पर्यवेक्षक परिचालन गर्ने जनाएको छ। जसमा ८० जना लामो समयका पर्यवेक्षक र २२० जना छोटो समयका पर्यवेक्षकहरू रहेको संस्थाका अध्यक्ष कृष्णमान प्रधानले बताए। निर्वाचन पर्यवेक्षणपछि संस्थाले दिएका सुझावको आधारमा आयोगले ऐन नियम, कानुनहरू परिवर्तन गरेको, सरकारमा रहेका मन्त्री दलहरूको आचारसंहितामा कडाइ गरेको, स्थानीयतहको मतपत्र परिवर्तन भई उम्मेदवार अनुसारको मतपत्र छापिएकाले पर्यवेक्षक संस्थाहरूले दिएका सुझावहरू कार्यान्वयनमा भएको जियोकका अध्यक्ष प्रधानले बताए। २०४६ सालको जनआन्दोलन, २०४७ सालको नयाँ संविधान निर्माणपछि, २०४८ साल बैशाख २९ गते भएको आम निर्वाचनमा राष्ट्रिय तथा अन्तर्राष्ट्रिय पर्यवेक्षकहरू सक्रिय देखिए। २०४८ सालको आमनिर्वाचनको पर्यवेक्षण गर्न २० देशका उच्चस्तरीय पर्यवेक्षकहरू आएका थिए। २०५१ सालको मध्यावदी निर्वाचनमा विभिन्न ६ वटा राष्ट्रिय नागरिक संस्थाहरूको एउटै नेटवर्कको रूपमा राष्ट्रिय निर्वाचन पर्यवेक्षण समिती नियोकमार्फत स्वदेशी तथा विदेशी पर्यवक्षेकलाई अनुमति तथा खटन पटनको जिम्मेवारी दिइएको थियो। २०५६ सालको आम निर्वाचनमा १ सय जना अन्तर्राष्ट्रिय, १ हजार ५ सय राष्ट्रिय पर्यवेक्षकहरू परिचालित भएका थिए। संविधान निर्वाचन २०६४ मा २८ वटा अन्तर्राष्ट्रिय र १ सय ४८ वटा राष्ट्रिय पर्यवेक्षक संस्थाले पर्यवेक्षण गरेका थिए। जसमा अमेरिकाका पूर्वराष्ट्रपति जिम्मी कार्टर आफैं उपस्थित भई पर्यवेक्षण गरेका थिए। निर्वाचनलाई अन्तर्राष्ट्रिय स्तरमै विश्वसनीय बनाउन, युरोपियन युनियन, कार्टर सेन्टर एसियन नेटवर्क फर फ्री इलेक्सन जस्ता संस्थाबाट पर्यवेक्षण गरिएको थियो। अन्तर्राष्ट्रिय पर्यवेक्षण संस्थाहरूले संविधानसभाको मतपत्र छपाइदेखि आयोगका बैठकसम्म पर्यवेक्षण गरी निर्वाचनलाई विश्वसनीय बनाउने काममा सघाएका थिए। २०७० सालको दोस्रो संविधानसभा निर्वाचनमा ३ वटा अन्तर्राष्ट्रिय संस्था ४६ वटा राष्ट्रिय संस्थाबाट ३१ हजार ६ सय ५४ जना पर्यवेक्षकहरू परिचालन भएका थिए। पर्यवेक्षमा खटिएका ४६ वटा संस्थामध्ये ३९ वटा संस्थाले प्रारम्भिक प्रतिवेदन र ३५ वटा संस्थाले अन्तिम प्रतिवेदन निर्वाचन आयोगलाई बुझाएका थिए। २०७४ सालमा स्थानीयतह ३ चरणामा निर्वाचन सकिएसँगै २०७४ मै मंसिर १० र २१ गते प्रतिनिधिसभा र प्रदेशसभा निर्वाचनमा ३ वटा अन्तर्राष्ट्रिय संस्थाबाट १ सय ८३ जना र ४७ वटा ८ हजार ५ सय २८ जना छोटो अवधीका पर्यवेक्षक गरी १० हजार ३४ जना व्यक्ति पर्यवेक्षणमा खटिएका थिए। दोस्रो स्थानीयतह निर्वाचन २०७९ मा निर्वाचन आयोगले पर्यवेक्षणका लागि ६८ वटा संस्थालाई अनुमति दिएकोमा ३७ वटा संस्थाबाट ५ हजार ३ सय ३ जना पर्यवेक्षकहरू परिचालित भएका थिए। आयोगले ५६ जनालाई विशेष पर्यवेक्षकका रूपमा निर्वाचन क्षेत्रमा परिचालित गरेको थियो।"
संसदीय निर्वाचन : सहयोगीको के भर !,"दीपरमण अधिकारी दोस्रो संविधानसभा निर्वाचनमा काभ्रेको खरेलथोक मतदान केन्द्रमा सहायक मतदान अधिकृत थिए। मतदानको दिन त्यहाँ दुई वटा अचम्मका घटना भएको थियो। ८८ वर्षीय एक वृद्ध आफ्नो हात काम्ने गरेको भन्दै नातिको सहारामा मत हाल्न आए। उनको नामको मतपत्र लिएर नाति भोट हाल्न थाले। तर नातिले उनले भनेको ठाउँमा नभई अर्कै चिह्नमा मतदान गरेका रहेछन्, अधिकारी भन्छन्, नातिले अर्कै चिह्नमा भोट लगाएपछि वृद्ध कराउन थाले। हामीले सम्झाइबुझाइ पठाएका थियौं। यसैगरी ९१ वर्षीय वृद्ध पनि परिवारको साथमा मतदान केन्द्रमा आए। जब भोट लगाउने ठाउँमा पुगे । छोरा, नातिको विश्वास लागेन। मतदान अधिकृतलाई आफूले भनेको चुनाव चिह्नमा छाप लगाइदिन आग्रह गरे। मतदान अधिकृतले उनको मतदान गरिदिए, सात पटक सहायक मतदान अधिकृत भएर काम गरिसकेका अधिकारीले भने। अर्काको मत हाल्ने कुराले निर्वाचनका क्रममा समस्या आउने गरेको उनको अनुभव छ। रसुवाको गोसाइँकुण्ड५, स्याफ्रुबेंसीकी प्रतिमा तामाङ दृष्टिविहीन हुन्। उनी आफैं मतदान गर्न सक्दिनन्। सहयोगीमार्फत मतदान केन्द्रसम्म जान्छिन्। सहयोगीले उनको मत हालिदिन्छन्। हाम्रो निर्वाचन प्रणाली नै दृष्टिविहीनमैत्री छैन, उनले भनिन्, सहयोगी नलगी मत हाल्न सम्भव पनि छैन। अब अरूले मत कहाँ पो हालिदिन्छन्। यसमा ढुक्क हुन सक्ने अवस्था छैन। मतदानका लागि विद्युतीय मतदानको व्यवस्था भएमा आफूले चाहेको व्यक्तिलाई भोट हाल्न सकिने तामाङ बताउँछिन्। अहिले त दृष्टिविहीनका लागि पनि इलेक्ट्रोनिक भोटिङ मेसिन बनेको छ, तामाङले भनिन्, तर यसलाई उपयोगमा नल्याउँदा आफूले चाहेको व्यक्तिलाई आफैंले भोट दिन पाएको छैन। रसुवाकै कालिका१ ग्राङका लाक्पा तामाङले वैशाखको स्थानीय निर्वाचनसमेत पाँच पटक मतदान गरे। उनी दृष्टिविहीन हुन्। मतदान गर्नका लागि विश्वासिलो व्यक्ति लिएर जान्छन्। मैले लैजाने व्यक्तिले सही ठाउँमा नै मत हालेका छन् जस्तो लाग्छ, उनी भन्छन्, भोट हाल्नु अगाडि मैले यो व्यक्तिलाई भोट दिने हो। दायाँबायाँ गयौ भने पाप लाग्छ भनिदिन्छु। निर्वाचन आयोगले बनाउने निर्वाचन सामग्रीसमेत दृष्टिविहीनका लागि पहुँचयुक्त नभएको उनी बताउँछन्। रसुवामा सयभन्दा बढी दृष्टिविहीन छन्। उनीहरू सबैलाई मतदान गर्न अरूको सहायता चाहिन्छ। आफैं मत खसाल्न नसक्नले परिवार वा मतदान अधिकृतमध्ये १ रोज्नुपर्ने निर्वाचन सामग्रीसमेत दृष्टिविहीनका लागि पहुँचयुक्त नभएको गुनासो आफैंले मतदान गर्न नसक्नेका लागि विद्युतीय भोटिङ मेसिन उपयुक्त निर्वाचन आयोगका सहायक प्रवक्ता सूर्यप्रसाद अर्याल सहयोगीमार्फत मतदान गर्न पर्नेका लागि उचित व्यवस्थापन गर्न नसकिएको स्वीकार गर्छन्। अहिलेको अवस्थामा एकाघरका परिवार वा मतदान अधिकृतमध्ये कुनै एक विकल्प रोज्नुपर्ने अवस्था रहेको उनको भनाइ छ। आफैंले मतदान गर्न नसक्नेका लागि विद्युतीय भोटिङ मेसिन उपयुक्त हुने सहायक प्रवक्ता अर्यालले बताए। दृष्टिविहीनका लागि ब्रेल मतपत्र पनि निर्माण गर्न सकिन्छ। यो अलि खर्चिलो हुन्छ। यसका लागि कानुनी व्यवस्था गर्नुपर्ने हुन्छ, अर्याल भन्छन्, कुन मतदान केन्द्रमा कति दृष्टिविहीन मतदाता छन् भनेर पहिचान गरेर छाप्न पनि सकिन्छ। तर, विद्युतीय भोटिङ मेसिन भए दृष्टिविहीनसहित अरूलाई पनि सहज हुन्छ। यस्तो छ, कानुनी व्यवस्था मंसिर ४ मा निर्धारित प्रतिनिधिसभा तथा प्रदेशसभा निर्वाचनका लागि निर्वाचन आयोगले निर्देशिका जारी गरेको छ। निर्देशिकाको दफा ५२ मा दृष्टिविहीन, शारीरिक अशक्तता भएको वा अरू कुनै कारणवश आफैँ मत संकेत गर्न नसक्ने मतदातालाई सहयोगीमार्फत मतदान गर्न सकिने व्यवस्था छ। अशक्त मतदातालाई सहायता गर्ने सम्बन्धमा (१) मा दृष्टिविहीन वा शारीरिक अशक्तता भएको वा अरू कुनै कारणले आफंै मत संकेत गर्न नसक्ने भई एकाघरको परिवारको सदस्यलाई मतदान कक्षमा आफूसँगै लैजाने अनुमति मागेमा मतदान अधिकृतले त्यस्ता व्यक्तिलाई मतदाताको साथमा मतदान कक्षमा प्रवेश गर्न अनुमति दिनुपर्ने व्यवस्था छ। निर्देशिकाको (२) उपदफा (१) बमोजिम शारीरिक अशक्तता भएको मतदाताको साथमा परिवारको सदस्यलाई सँगै जान अनुमति दिँदा मतदान अधिकृतले प्रचलित कानुनबमोजिम पूर्ण अशक्त वा अति अशक्त अपांगताको प्रमाणपत्र भएको वा कुनै दुर्घटनामा परी वा अन्य कारणले एक्लै मतदान कक्षमा गई आफैं मतदान गर्न असमर्थ व्यक्ति हो होइन यकिन गरी अनुमति दिनु पर्नेछ। (३) उपदफा (१) बमोजिम दृष्टिविहीन मतदाता वा मतपत्रमा मतसंकेत गर्न नसक्ने मतदाताको साथमा जाने व्यक्तिले मतदान अधिकृतको रोहबरमा सम्बन्धित मतदाताले भनेबमोजिमको निर्वाचन चिह्नमा मत संकेत गर्नुपर्नेछ। यसैगरी कुनै मतदाताले आफैं मत संकेत गर्न नसक्ने भई मतदान अधिकृतलाई अनुरोध गरेमा र मतदान अधिकृतलाई सो कुरा उपयुक्त लागेमा मतदान अधिकृतले त्यस्तो मतदाताको मतपत्रमा निजको इच्छाअनुसार मत संकेत गर्ने काममा सहयोग गर्नु पर्नेछ। निर्वाचनमा मतदानका लागि एक पटकमा एक जना मात्र जान पाउने व्यवस्था छ। तर, निर्देशिकाको दफा ४१ (छ) अनुसार मतदान केन्द्रमा दृष्टिविहीन वा शारीरिक रूपमा अशक्त मतदाताको सहयोगका लागि साथमा आएको एकाघरको परिवारको सदस्य पनि लैजाउन पाउने व्यवस्था गरिएको छ। निर्वाचन आयोगले मतदान गर्न नसक्नेका लागि निर्देशिकामार्फत सहयोगीसम्बन्धी व्यवस्था मिलाइदिएको भए पनि यसले मात्रै आफूहरूको अधिकार स्थापित नहुने उनीहरूको गुनासो छ। अरूले भोट हालिदिने भएकाले गोपनीयतासमेत भंग हुने सहयोगीमार्फत मतदान गरेकाहरू बताउँछन्। आयोगले निर्वाचन सामग्री अपांगता मैत्री बनाउनुपर्ने, विद्युतीय भोटिङ मेसिनको प्रयोग हुनुपर्नेलगायत माग उनीहरूको छ।"
कोल्ड स्टोरमा ग्यास लिक हुँदा निसास्सिएर मृत्यु,विराटनगर : विराटनगर महानगरपालिका४ मा रहेको कोल्ड स्टोरमा ग्यास लिक हुँदा निसास्सिएर बिहीबार दिउँसो एक जनाको मृत्यु भएको छ। रामजानकी कोल्ड स्टोरमा मिस्त्रीको काम गर्दै आएका विराटनगर५ का ५४ वर्षीय रौदी चौधरीको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार कोल्ड स्टोरभित्र ग्यास लिक हुँदा निसास्सिएर चौधरी बेहोस भएका थिए। अचेत अवस्थामा भेटिएका उनलाई स्थानीयको सहयोगमा प्रहरीले उद्धार गरेर उपचारका लागि साढे १ बजेतिर विराट नर्सिङ होम एवं विराटनगर अस्पताल पुर्याएको थियो। उपचारका क्रममा २ बजेतिर चिकित्सकले मृत घोषित गरेको डीएसपी श्रेष्ठले बताए। स्थानीयका अनुसार चौधरी कोल्ड स्टोरभित्र काम गरिरहेका थिए। त्यही बेला एक्कासि ग्यास लिक भएको थियो। बाहिर निस्कन नपाउँदै उनी बेहोस भएर ढलेको प्रहरीले जनाएको छ। पोस्टमार्टमका लागि कोसी अस्पताल लगिएको छ। घटनाको अनुसन्धानका लागि जिल्ला प्रहरी कार्यालय मोरङबाट प्रहरी निरीक्षकको नेतृत्वमा टोली घटनास्थल पुगेको छ। विभिन्न कोणबाट घटनाको अनुसन्धान भइरहेको डीएसपी श्रेष्ठले बताए। कोल्ड स्टोरका लागि आवश्यक पर्ने ग्यास त्यहीँ भण्डार गरेर राखिएको थियो। प्रहरीको प्रारम्भिक अनुसन्धानबाट भण्डारणस्थलबाटै लिक भएको पत्ता लागेको छ। स्थानीयले भने कोल्ड स्टोरको लापरबाहीले घटना भएको भन्दै सत्यतथ्य छानबिन हुनुपर्ने माग राखेका छन्।
सन्दीप लामिछाने विरुद्धको मुद्दाको बहस आज पनि हेर्दाहेर्दैमा,"काठमाडौं : क्रिकेटर सन्दीप लामिछाने विरुद्धको मुद्दाको थुनछेक बहस बिहीबार पनि नसकिएपछि शुक्रबारका लागि हेर्दहेर्दैमा राखिएको छ। काठमाडौं जिल्ला अदालतका न्यायाधीश माधवप्रसाद घिमिरेको इजलासमा थुनछेक बहस नसकिएपछि शुक्रबारका लागि हेर्दाहेर्दैमा राखिएको हो। प्रतिवादी सन्दीपका तर्फबाट बिहीबार आठजना अधिवक्ताले बहस गरेका छन्। कात्तिक १४ गते सोमबार काठमाडौं जिल्ला अदालतमा दर्ता भएको क्रिकेटर सन्दीप विरुद्धको जबरजस्ती करणीको मुद्दामा मंगलबार बयान भएको थियो। बुधबारबाट जारी थुनछेक बहसमा बिहीबारसम्म ४ सरकारी वकिल र ११ जना अधिवक्ता गरी १७ जनाले बहस गरिसकेको सन्दीपका अधिवक्ता सुधार रिजालले जानकारी दिए। बिहीबारको बहसमा वरिष्ठ अधिवक्ताहरू रमणकुमार श्रेष्ठ, लवकुमार मैनाली, कृष्णप्रसाद सापकोटा तथा सबिता बराल भण्डारी तथा अधिवक्ताहरू सुवास पाठक, सुधार रिजाल, प्रविन सुवेदी र अनुराग सुवेदीले बहस सकेको अधिवक्ता रिजालले बताए। बुधबारको बहसका क्रममा प्रतिवादीतर्फका वकिलले पीडित किशोरीको उमेर १८ वर्ष पुगिसकेको भन्दै प्रमाण पेश गरेको उनले जानकारी दिए। प्रतिवादीका तर्फबाट बहस सकिएपछि आवश्यक भएमा पुनः सरकारी वकिलका तर्फबाट प्रतिवादीका वकिलले उठाएका विषयको जवाफ दिनेछन्। त्यसपछि न्यायाधीशले थुनछेक आदेश गर्नेछन्। सन्दीपविरुद्ध गत भदौ २१ गते प्रहरी बृत्त गौशालामा एक बालिकालाई बलात्कार गरेको भन्दै उजुरी परेको थियो। सन्दीप गत असोज २० गते त्रिभुवन अन्तराष्ट्रिय विमानस्थलबाट पक्राउ परेका थिए।"
हुण्डी कारोवारमा संलग्न दुई भारतीयसहित ३ जना पक्राउ,"काठमाडौं : हुण्डी कारोवारमा संलग्न दुई भारतीयसहित तीन जना पक्राउ छन्। पक्राउ पर्नेमा भारत नयाँदिल्ली घर भई हाल काठमाडौंको ठमेल बस्दै आएका ५० वर्षीय कमल कान्त कुल्थिया, भारत राजस्थान घर भई हाल काठमाडौंको ताहाचल बस्ने ५५ वर्षीय किशन गोपाल र राजविराज घर भई हाल काठमाडौंको ताहाचल ६७ वर्षीय निर्मल कुमार अग्रवाल रहेका छन्। काठमाडौंस्थित न्युरोड विशालबजार क्षेत्रमा केही व्यक्तिहरूले नेपाल राष्ट्र बैंकले जारी गरेको आदेशनिर्देशन विपरीत वित्तीय कारोवार (हुण्डी) गर्दै आएका छन् भन्ने गोप्य सूचनाका आधारमा विशालबाजारस्थित अनुज सेन्टर र न्युरोड खिचापोखरीस्थित जय दुर्गा ट्रेड ईन्टरनेशनलबाट ३१ लाख ८१ हजार ३८५ रुपैयाँ र व्यक्ति तथा संस्थाको नाममा काटिएको चेकसहित पक्राउ गरिएको हो। यसबारे थप अनुसन्धान गरिरहेको प्रहरीले जनाएको छ।"
बसको झ्यालबाट टाउको बाहिर निकाल्दा स्कुले बालकको मृत्यु,काठमाडौं : स्कुलबाट फर्कने क्रममा बसको झ्यालबाट टाउको निकाल्दा रुखमा ठोक्किएर स्कुले बालकको मृत्यु भएको छ । लाजिम्पाटमा रहेको वेस्ट इलिमेन्ट्री मन्टेश्वरी स्कुलमा कक्षा ५ मा पढ्ने १४ वर्षीय आयुस्मान दाहालको मृत्यु भएको हो । काठमाडौं महानगरपालिका सामाखुसी बस्ने दाहाल बुधबार स्कुलबाट घर फर्कने क्रममा बसको झ्यालबाट टाउको बाहिर निकाल्दा रुखमा ठोक्किएका थिए। बा १ क ४६४२ नम्बरको बस विद्यार्थी लिएर फर्कदै थियो। रुखमा ठोक्किएर घाइते भएका उनलाई शिक्षण अस्पताल महाराजगन्जमा लगिएको थियो । उपचारको क्रममा बिहीबार बिहान उनको मृत्यु भएको हो । जिल्ला प्रहरी परिसर काठमाडौका प्रवक्ता दिनेश मैनालीका अनुसार बस चालक रोशन अधिकारीलाई नियन्त्रणमा लिइएको छ । घटनाको थप अनुसन्धान भइरहेको प्रहरीले बताएको छ।
"भोलि तुलसी विवाह, झापाका चार पालिकाले दियो सार्वजनिक बिदा","झापा : झापाका चार पालिकाले भोलि शुक्रबार सार्वजनिक बिदा दिएको छ। आदिवासी राजवंशी तथा अन्य बहुसङ्ख्यक समुदायले मनाउने हरिबोधिनी एकादशी पर्वको अवसरमा भद्रपुर नगरपालिका, हल्दिबारी गाउँपालिका, बाह्रदशी गाउँपालिका र कचनकवल गाउँपालिकाले शुक्रबार स्थानीय सार्वजनिक बिदा दिएको हो । चारवटै पालिकाले बिहीबार सूचना प्रकाशन गरी बिदाको बारेमा जानकारी गराएको हो । बिदामा नगरपालिका र नगरपालिका मातहतका वडा कार्यालयहरू, स्वास्थ्य संस्था, विद्यालय बन्द रहने सूचनामा उल्लेख छ । हरिबोधिनी एकादशी वर्षमा पर्ने चौबीसवटा एकादशीमध्ये सबैभन्दा ठूलो एवं महत्त्वपूर्ण एकादशी हो । त्यसैले यसलाई ठूलो एकादशी पनि भनिन्छ । हिन्दु धर्ममा एकादशीलाई भगवान् विष्णुको उपासना गर्ने पर्वको रूपमा लिइन्छ। आषाढ शुक्ल एकादशीको दिन क्षीर सागरमा सुत्नुभएका भगवान् विष्णु आजैको दिन उठ्नुहुने पुराणहरूमा उल्लेख गरिएको छ। यसै कारण पनि यस दिनलाई हरिबोधिनी एकादशी भनिएको हो भन्ने विश्वास गरिन्छ ।"
शुक्रबार दिउँसो देशका तीन प्रदेशमा वर्षाको सम्भावना,"काठमाडौं : शुक्रबार दिउँसो देशका तीनवटा प्रदेशमा वर्षाको सम्भावना रहेको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश १, गण्डकी प्रदेश र कर्णाली प्रदेशका पहाडी भूभागका एकदुई स्थानमा हल्का वर्षाको सम्भावना रहेको हो। यीबाहेक देशका पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहनेछ। साथै शुक्रबार रातको समयमा देशका पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहनेछ।"
आर्थिक मन्दी,"हरिको ठूलो सहरमा छोरासहित बस्थ्यो। मानिसको निकै चहलपहल भएको ठाउँ भएकाले सुपर मार्केट पसल खुबै चलेको थियो। यही पसलबाट उसले जग्गा जमिन, घर जोडिसकेको थियो। एक्लो छोरा त्यस ठाउँकै महँगो र निकै राम्रो मानिएको स्कुल र कलेजमा पढाएको थियो । छोरा पनि पढ््नमा अब्बलै थियो। निकै राम्रो नम्बर ल्याएर व्यवस्थापनमा स्नातकोत्तर गरेको थियो। यहीबीचमा टीभीमा निरन्तर रूपमा आर्थिक मन्दीका समाचार आइरहेका थिए। यो समाचार सुनेपछि बाबु र छोराबीच कुराकानी भयो। छोराले आफ्नो बौद्धिकताको परिचय दिँदै आर्थिक मन्दीको बारेमा बुवालाई बुझाएछ। छोरा : बुवा, अब हामीले पसलमा कमभन्दा कम सामग्री राख्ने प्रयास गर्नुपर्छ। यस्तो आर्थिक मन्दीले हाम्रा ग्राहकको आम्दानी कम हुन्छ। उनीहरूले कमभन्दा कम सामग्री खरिद गर्नेछन््। यसबाट हाम्रा सामग्री पसलमै भण्डारण हुनेछ। प्रयोग गर्ने मिति सकिन्छ। यसबाट हामीलाई ठूलै नोक्सानी हुने सम्भावना छ। छोराको विद्वतापूर्ण कुरा सुनेर पसले बूढा निकै खुसी भयो। उसले छोराले भनेबमोजिम नै विस्तारै पसलमा सामान कम मात्रामा खरिद गर्न थाल्यो। हुँदाहुँदै पसलमा ग्राहकले खोजेको बेलामा सामग्री उपलब्ध हुन छाड्यो। बिस्तारै उक्त पसलमा ग्राहक कम आउन थाले। पसल त लगभग सुनसानजस्तै हुन थाल्यो। पसल बन्द गर्नुपर्ने अवस्थामा पुगेपछि पसले बूढालाई आफ्नो छोराप्रति गर्व लाग्न थाल्यो। किनकि छोराले गर्दा नै ऊ र उसको पसल ठूलै आर्थिक मन्दीको मारबाट बच्न सफल भएको थियो। पसले बूढाले कहिल्यै बुझ्न सकेन कि उस्को पसल आर्थिक मन्दीले नभई पसलमा ग्राहकलाई आवश्यक सामग्री समयमै तथा आवश्यकताअनुसार उपलब्ध नहुनुले बन्द गर्नुपर्ने अवस्थामा पुगेको थियो। नैतिक शिक्षा : डिग्री हासिल गरेर मात्रै मानिस सबै विषयमा पोख्त हुन सक्दैन। कुनै पनि विषयमा निर्णय लिनुभन्दा अगाडि धेरैजनासँग सल्लाह गर्न आवश्यक छ। हतारमा निर्णय लिनु हुँदैन।"
भरुवा बन्दुकको त्रास देखाउँदै श्रीमतीमाथि कुटपिट गर्ने पक्राउ,विराटनगर : मोरङको उर्लाबारीमा श्रीमतीलाई कुटपिटमा संलग्न एक युवालाई प्रहरीले भरुवा बन्दुकसहित पक्राउ गरेको छ। उर्लाबारी नगरपालिका२ का ३१ वर्षीय दीपक विश्वकर्मालाई बन्दुकसहित पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार मादक पदार्थ सेवन (मापसे) गरेर भरुवा बन्दुकले डर त्रास देखाउँदै श्रीमतीमाथि कुटपिट गरेको पाइएपछि बुधबार साँझ विश्वकर्मालाई पक्राउ गरिएको हो। बन्दुकले डर त्रास देखाउँदै श्रीमतीमाथि कुटपिट गरिरहेको सूचना प्रहरीलाई पुगेको थियो। अस्थायी प्रहरी चौकी मंगलबारेबाट खटिएको टोलीले विश्वकर्मालाई नियन्त्रणमा लिएर घर खानतलासी गरेको थियो। त्यस क्रममा घरभित्र भरुवा बन्दुक फेला परेको प्रहरीले जनाएको छ। विश्वकर्माविरुद्ध हातहतियार खरखजना मुद्दा चलाउन बिहीबार म्याद थप गरेर घटनाको बाँकी अनुसन्धान अघि बढाइएको प्रहरीले जनाएको छ।
"'नो रोड, नो भोट'","मलंगवा : सर्लाहीको कौडेना गाउँपालिकामा हुलाकी सडकको मर्मत सम्भार र कालोपत्रे गर्नुपर्ने माग राख्दै स्थानीय युवाहरूले सडक अवरुद्ध गरेका छन्। हुलाकी सडकको मर्मत सम्भार तथा कालोपत्रे गर्नुपर्ने माग राख्दै सयौंको संख्यामा रहेका युवाहरूले बिहानैदेखि सडक अवरुद्ध पारेका हुन्। वर्षौदेखि जीर्ण रहेको सडक आजसम्म कालोपत्रे नभएको भन्दै कौडेना गाउँपालिका३ का युवाहरूले सडक अवरुद्ध गर्दै नो रोड, नो भोटको नारा लगाएका छन्। उनीहरूले बिहानैदेखि सडकमा ढाट लगाउनुका साथै टायर बालेर प्रदर्शन गरेका छन्। सडकको मर्मत सम्भार र कालोपत्रे गर्नका लागि कुनै दलका नेताले पनि चासो नदेखाएकाले नो रोड, नो भोटको अभियानअन्तर्गत सडक अवरुद्ध गरेको स्थानीय युवा प्रविण जयसवालले जानकारी दिएका छन्। बिहान ६ बजेदेखि नै आफुहरू सडक अवरुद्ध गरेको जयसवालले जानकारी दिए। वर्षौदेखि जीर्ण रहेका हुलाकी सडकमा धेरै दुर्घटना हुने गरेको छ। सडकको अवस्थामा दयनीय छ। कसैले कुनै सुनवाइ गरेको छैन। सवारी साधन सञ्चालन हुँदा सडक वरिपरिका घरमा धुलैधुलो हुन्छ। हिउँदमा धुलाम्य र वर्षामा सधैं हिलाम्य हुन्छ। सडक कहिले बन्छ ठेगान छैन। '२३ वर्षको उमेर भयो। सानैदेखि सडकको अवस्था त्यस्तै छ। हजुर बुबाको पालादेखि नै हुलाकी सडकको अवस्था दयनीय छ। चुनावको समयमा नेताहरू आएर मलाई भोट दिनु म जितेपछि यसवर्ष बनाउन लगाइदिन्छु भनेर आश्वासन दिएर जान्छन्। तर, जितेर गएपछि पाँच वर्ष फर्केर आउँदैनन्', उनले भने। गाडीमा घुमेर भोट माग्ने राजनीतिक दलका नेताहरूलाई दबाब दिनका लागि पनि आफूहरूले अभियान सुरु गरेको स्थानीय युवा निरज मिश्रले बताए। सडक कालोपत्रे गर्ने ठेक्का लागेको लामो समय भएपनि अहिलेसम्म काम अघि बढेको छैन। काम गराउनका लागि नेताहरूले अहिलेसम्म कुनै कदम चालेका छैनन्। सर्लाहीबाट पूर्व महोत्तरी जिल्लामा कालोपत्रे भइसकेको छ। रौतहटमा पनि भइसकेको छ। तर, सर्लाहीमा हुन सकेको छैन। सडक अवरुद्ध गर्दा ठेकेदारका प्रतिनिधि आएर सहमति गरेपछि सडक खुलेको मिश्रले बताए। प्रतिनिधिले बिहीबारदेखि नै सडकमा पानी छर्किने र शनिबारदेखि सडकको काम सुरु गर्ने प्रतिबद्धता जनाएपछि युवाहरू सडक खुलाएका हुन्। कौडेना सर्लाही क्षेत्र नं २ मा पर्ने गाउँपालिका हो। यस क्षेत्रबाट प्रतिनिधि सभामा सतारूढ गठबन्धबाट माओवादीका महेन्द्र राय यादव, लोकतान्त्रिक समाजवादी पार्टी नेपालका वरिष्ठ नेता राजेन्द्र महतो र एमाले जसपा गठबन्धबाट एमालेका राजनारायण साहले उम्मेदवारी दिएका छन्।"
अवैध रूपमा नेपाल छिर्न खोज्ने पाकिस्तानी मूलकी महिला पक्राउ,"झापा : गैरकानुनी रूपमा भारतबाट नेपाल आउन लागेकी स्थायी घर पाकिस्तान हाल अमेरिकन ग्रीन कार्ड भएकी एक महिलालाई भारतीय सीमा सुरक्षा बल (एसएसबी)ले सीमा नाकाबाटै नियन्त्रणमा लिएको छ। भद्रपुरगलगलिया नाकामा तैनाथ ४१ बटालियन एसएसबी भादगाउँ चेक पोस्टमा खटिएका टोलीले फरीदा मल्लिक नाम बताउने महिलालाई नियन्त्रणमा लिएको हो। बिना कागजात भारतबाट भद्रपुर नाका हुँदै नेपाल आइरहेकी ती महिलालाई नियमित चेकजाँचमा खटिएका एसएसबीले रोकेर परिचय पत्र मागेका थिए। तर, ती महिलाले परिचयपत्र नभएको भनी एसएसबीसँग उल्टै अभद्र व्यवहार गरेकी थिइन्। त्यसपछि एसएसबीले महिलालाई नियन्त्रणमा लिएर गलगलिया पुलिसलाई जिम्मा लगाएका थिए। गलगलिया पुलिसले ती महिलासँग थप अनुसन्धान गर्दा उनको साथबाट अमेरिकाको क्लोफोनियाबाट जारी गरेको ग्रीन कार्ड फेला पारेको थियो। त्यसपछि उनको स्थानीय घर पाकिस्तान भएको थप परिचय पनि खुल्यो। उनले हाल पाकिस्तानको नागरिकता त्यागेर अमेरिकाको ग्रीन कार्ड लिइसकेको रहेछ। तर, उनको ग्रीन कार्ड सक्कली वा नक्कली हो भनेर किशनगञ्ज पुलिसले थप अनुसन्धान अघि बढाएको भारतीय सञ्चारमाध्यमले जनाएको छ। नियन्त्रणमा लिएकी ती महिलालाई यसअघि उत्तराखण्डमा एसएबसीले नियन्त्रणमा लिएर पुलिसलाई जिम्मा लगाइसकेको थियो। ११ महिना भारतीय जेलमा बसेकी ती महिलालाई छुटेपछि उनलाई अमेरिका पठाइदिएका थिए।"
अटो चालक बस्नेत भन्छन् : 'कृतिम खुट्टा मेरो सारथी बनेको छ',"हेटौंडा : पाँच वर्ष अगाडि सवारी दुर्घटनामा परी दाहिने खुट्टा गुमाएका ४१ वर्षीय इन्द्रबहादुर बस्नेत अहिले अटो चलाउँछन्। कृतिम खुट्टाको साहारामा उनी बिहानै अटो लिएर घरबाट निस्कन्छन् र दिनभर हेटौंडा, चौघडा, बस्तीपुरलगायत क्षेत्रमा अटो चलाउँछन्। यो उनको दैनिकी हो। अटो चलाउँदा राम्रै कमाइ हुने बस्नेत बताउँछन्। 'दैनिक हुने खर्च कटाएर मासिक ३० हजारभन्दा बढी बचाउँछु। अन्य काम मेरा लागि असहज हुन्छ। यसमै आनन्द छ, यसमै आम्दानी छ,' उनले भने। हेटौंडा३ स्थायी घर भएका बस्नेतले अटो चलाएरै परिवार धानेका छन्। 'घरमा वृद्ध बुबा हुनुहुन्छ, श्रीमती र एउटा सानो छोरा छ। बस्नेत भन्छन्, छोरालाई बोर्डिङ स्कुलमा पढाएको छु,' श्रीमती पनि खुसी छिन्। २०७४ साउन २७ गते बस्नेत चालक रहेको ट्रक काठमाडौंबाट हेटौंडातर्फ आउँदै गर्दा ब्रेक फेल भएर धादिङमा दुर्घटना भएको थियो। सोही दुर्घटनामा घाइते भएका उनले दाहिने खुट्टा गुमाउनुपर्यो। शारीरिक रूपमा अशक्त भएपछि उनी एक दशकभन्दा बढीदेखि गर्दै आएको पेशा छाड्न बाध्य भए। परिवारमा आर्थिक समस्या थपिँदै गयो, समाजमा सहयोग गर्ने भन्दा पनि हेप्ने जमात बढ्दै गएको बस्नेत सम्झन्छन्। 'कमाउने बाटो नहुँदा निकै समस्या झेलेँ, शारीरिक रूपमा अपाङ्गता भएका मानिसहरूले पनि अटो चलाउन सक्छन् भन्ने थाहा पाएपछि मैले यो पेशा रोजेँ,' 'उनी भन्छन्, धेरै ठूलो खर्च पनि नलाग्ने भएकाले ऋण निकालेर अटो निकाले अहिले किस्ता तिरिरहेको छु।' कृतिम खुट्टा समयसमयमा फेरिरहनुपर्ने उनको भनाइ छ। हेटौंडा उपमहानगरपालिका र नारायणी संघले उनलाई कृतिम खुट्टा दिएको थियो। तर, धेरै समय टिकेन। 'त्यसपछि धेरै ठाउँमा धाएँ, सहयोगको याचना लिएर गएको म धेरै पटक खाली हात फर्किएको छु। पोहोर साल नेपाली कांग्रेसका नेता इन्द्रबहादुर बानियाँले कृतिम खुट्टा किन्न ५० हजार दिनुभयो। यसपाली ७५ हजार बराबरको खुट्टा किनिदिनुभएको छ,' उनले भने। बस्नेतले जीवनमा धेरै समस्या झेलेका छन्। २०५९ मा उनी सशस्त्र प्रहरी बलमा जागिरे थिए। तत्कालीन माओवादीले बुबा आमालाई घरमै आएर धम्क्याउने, दाजुहरूलाई अपहरण गर्ने गरेपछि बल्लतल्ल आएको जागिर छाड्न उनी बाध्य भए। 'पहिल्यैदेखि गाडी चलाउन सिकेको थिएँ। २०६५ मा सशस्त्र प्रहरी बलको जागिर छाडेपछि आफूले जानेकै पेशामा लागेँ। तर, दुर्भाग्य खुट्टा गुमाउनुपर्यो।' जीवनमा अनेक चुनौती झेलेका बस्नेतले कहिल्यै हरेस खाएनन्। उनी पुनः पेशामा नै फर्किए र अटो चलाउन थाले। कहिलेकाँही कृतिम खुट्टा जोडेको ठाउँमा निकै दुख्छ। बस्नेत अबेरसम्म अटो चलाउन सक्दैनन्। उनी भन्छन्, 'सुरु सुरुमा त निकै गाह्रो लाग्थ्यो, हिम्मत कहिल्यै हारिन अहिले बानी पर्दै गयो।' अपाङ्ग भएकै कारण आफूले सवारी चालक अनुमति पत्र नपाएको र ट्राफिकले बेला बेलामा दुःख दिने गरेको उनी गुनासो गर्छन्। राष्ट्रिय अपाङ्ग महासंघले अपाङ्गता भएकाहरूलाई पनि सवारी चालक अनुमति दिन सम्बन्धित निकायसँग पहल गरिरहेको भएपनि राज्यले सो व्यवस्था कार्यान्वयनमा ल्याउन सकेको छैन। बस्नेत सबैलाई हरेस नखान सुझाव दिन्छन्। उनले अन्नपूर्ण पोष्टसँग भने, 'कृतिम खुट्टा नै जीवनको सारथी बनेको छ। परिस्थिति जस्तोसुकै आउन सक्छ, मलाई देखेर अरूलाई प्रेरणा मिलोस्।'"
"सीसीटीभी क्यामरा तोडफोड गर्ने दुई युवक पक्राउ,एक फरार",जाजरकोट : जाजरकोट सदरमुकाम खलंगामा सीसीटीभी क्यामरा तोडफोड गर्ने दुई युवक पक्राउ परेका छन् । भेरी नगरपालिका ४ का सुदीप खड्का र मदनराज शाहीलाई प्रहरीले पक्राउ गरेको हो । भेरी नगरपालिका४ रानागाउँस्थित सार्वजनिक बाटामा राखिएको सीसीटीभी क्यामरा तोडफोड गरेर भागेका उनीहरुलाई प्रहरीले पक्राउ गरेको प्रहरी प्रमुख सन्तोष निरौलाले बताए । तोडफोडमा संलग्न कुशे२ का भरत बुढा फरार रहेका छन् । पक्राउ परेका उनीहरुलाई जिल्ला अदालतले सात दिनको म्याद दिएर अनुसन्धान गर्न आदेश दिएको छ। फरार रहेका बुढाको खोजी भइरहेको प्रहरीले जनाएको छ ।
मोटरसाइकल ठोकिदा दुईजना घाइते,बागलुङ: बागलुङ नगरपालिकामा सवारी दुर्घटनामा परि दुईजना घाइते भएका छन् । जिल्ला ट्राफिक प्रहरी कार्यालय बागलुङका अनुसार मालढुंगादेखि आउँदै गरेको ध २ प ३३२ नम्बरको मोटरसाइकल र विपरित दिशाबाट जाँदै गरेको ध २ प २१९७ नम्बरको मोटरसाइकल बागलुङ नगरपालिका१ गणेशघुम्तीमा ठोक्किदा दुईजना घाइते भएका हुन्। घाइते दुवैजनाको अवस्था गम्भीर रहेको प्रहरीले जनाएको छ । मोटरसाइकल चालक पर्वत कुश्मा पिपलटारीका २३ वर्षीय रोहित भुषाल र काठेखोला गाउँपालिका बिहुँका १९ वर्षीय मनिष कँडेल गम्भीर घाइते भएको ट्राफिक प्रहरी प्रमुख राजकुमार केसीले जानकारी दिए । गम्भीर घाइते भएका कंडेललाई धौलागिरी अस्पतालमा प्राथमिक उपचारपछि पोखरा रिफर गरिएको छ । अर्को घाइते भुषालको धौलागिरी अस्पतालमै उपचार भइरहेको प्रहरीले जनाएको छ।
"मतदाता : धेरै मोरङ, थोरै मनाङमा","मंसिर ४ मा हुने निर्वाचनका लागि सबैभन्दा धेरै मतदाता मोरङ जिल्लामा छन्। यहाँका ६ वटा निर्वाचन क्षेत्रमा ७ लाख ३५ हजार ५ सय २५ मतदाताले मतदान गर्दैछन्। प्रदेश १ मा पर्ने यो जिल्लामा १२ वटा प्रदेश निर्वाचन क्षेत्र छन्। यहाँ ३ सय ६ वटा मतदानस्थल र ८ सय ३९ वटा मतदानकेन्द्र छन्। दोस्रो धेरै मतदाता पनि प्रदेश १ कै झापामा छन्। यहाँ ६ लाख ६३ हजार ३ सय ११ मतदाता छन्। ५ वटा निर्वाचन क्षेत्र र १० वटा प्रदेश निर्वाचन क्षेत्र रहेको झापामा २ सय ८५ वटा मतदानस्थल र ७ सय ६६ वटा मतदानकेन्द्र छन्। त्यस्तै धेरै मतदाता हुने तेस्रो जिल्ला काठमाडौं हो । यहाँ ६ लाख ५२ हजार १ सय २६ मतदाता छन्। काठमाडौंलाई १० निर्वाचन क्षेत्र र २० प्रदेश निर्वाचन क्षेत्रमा विभाजन गरिएको छ । यहाँ ३ सय २० वटा मतदानस्थल र ७ सय ६७ वटा मतदानकेन्द्र छन्। मोरङमा ७ लाख ३५ हजार ५ सय २५ मतदाता मनाङमा जम्मा ६ हजार ७ सय ७९ जना मतदाता त्यस्तै ५ निर्वाचन क्षेत्र रहेको रुपन्देहीमा ६ लाख ३८ हजार मतदाता छन्। मतदाताको दृष्टिले यो जिल्ला चौथो शीर्ष स्थानमा छ । पाँचौं शीर्षस्थानमा सुनसरी जिल्ला पर्छ । यहाँ पाँचलाख ४४ हजार ९ सय ४१ जना मतदाता छन्। सुदूरपश्चिम प्रदेशको कैलाली जिल्ला पनि मतदाता संख्याका दृष्टिले अग्रस्थानमा पर्न आउँछ । ५ निर्वाचन क्षेत्र र १० प्रदेश निर्वाचन क्षेत्र रहेको यहाँ ५ लाख ३५ हजार ५ सय १२ मतदाता छन्। मधेश प्रदेशअन्तर्गत पर्ने सर्लाही जिल्ला पनि मतदाता धेरै रहेको जिल्लाको शीर्ष १० भित्र पर्छ । ४ वटा निर्वाचन क्षेत्र र ८ वटा प्रदेश निर्वाचन क्षेत्र रहेको यहाँ चारलाख ७९ हजार ३८ जना मतदाता छन्। धेरै मतदाताका दृष्टिले आठौं नम्बरमा पर्न आउँछ, धनुषा । यहाँ ४ लाख ७४ हजार मतदाता छन्। त्यस्तै नवौँ नंबरमा पर्ने सिराहा जिल्लामा चारलाख २२ हजार र १०र्औं नम्बरमा पर्ने सप्तरी जिल्लामा चारलाख १८ हजार मतदाता छन्। त्यस्तै सबैभन्दा कम मतदाता मनाङ जिल्लामा छन्। यहाँ जम्मा ६ हजार ७ सय ७९ जना मतदाता छन्। गण्डकी प्रदेशअन्तर्गत पर्ने यहाँ एउटा मात्र निर्वाचन क्षेत्र र दुइटा प्रदेश निर्वाचन क्षेत्र छन्। मनाङमा जम्मा २८ वटा मतदानकेन्द्र छन्। सबैभन्दा कम मतदाता रहेको सूचीमा पर्ने दोस्रो जिल्ला पनि गण्डकी प्रदेशकै मुस्ताङ हो । यहाँ जम्मा १० हजार ९ सय ५७ जना मतदाता छन्। जम्मा ३९ वटा मतदानकेन्द्र रहेको यहाँ एउटा निर्वाचन क्षेत्र र दुइटा प्रदेश निर्वाचन क्षेत्र छन्। सबैभन्दा कम मतदाता रहेको सूचीको तेस्रो नम्बरमा डोल्पा जिल्ला पर्छ । कर्णाली प्रदेशमा पर्ने यहाँ २२ हजार ७ सय ७४ जना मतदाता छन्। यहाँ ६६ वटा मात्र मतदान केन्द्र निर्धारण गरिएको छ । त्यस्तै लुम्बिनी प्रदेशको रुकुमपूर्व पनि कम मतदाता पर्ने जिल्लाहरूमध्येका पर्छ । यहाँ ३४ हजार १ सय १२ जना मतदाता छन्। कर्णाली प्रदेशकै हुम्ला पनि कम मतदाता रहेको जिल्लामा पर्छ । यहाँ ३२ हजार ८ सय ५७ मतदाता छन्। कर्णाली प्रदेशकै मुगु, जुम्ला, र कालीकोट पनि सबैभन्दा कम मतदाता रहेको जिल्लाको सूचीमा पर्छन्। मुगुमा ३५ हजार ४ सय ८५ जना, जुम्लामा ६८ हजार ६ सय ३८ र कालीकोटमा ८० हजार ४ सय २४ मतदाता छन्। बागमती प्रदेशको रसुवा र प्रदेश नं १ को तेह्रथुम पनि कम मतदाता रहेका जिल्लाअन्तर्गत पर्छन्। रसुवामा ३९ हजार ४ सय ५९ र तेह्रथुममा ७१ हजार ९ सय ३३ मतदाता छन्।"
साढे ४ करोड ठगी गर्ने एक जना पक्राउ,काठमाडौं : नक्कली करारनामा बनाइ चार करोड ५० लाख रुपैयाँ ठगी गर्ने एक जनालाई नेपाल प्रहरीले पक्राउ गरेको छ। नक्कली करारनामा बनाइ चार करोड ५० लाख ठगी गर्ने पर्सा वीरगञ्ज महानगरपालिका१७ का ३६ वर्षीय नौसद अन्सारीलाई पक्राउ गरी प्रहरीको काठमाडौँ उपत्यका अपराध अनुसन्धान कार्यालयको टोलीले बिहीबार सार्वजनिक गरेको हो। अन्सारीले काठमाडौँ महानगरपालिका१३ सोल्टीमोडमा रहेको जाकिर हुसेन अन्सारी र नौसद हुसेन अन्सारीको नाममा रहेको जग्गा किर्ते हस्ताक्षर गरी नक्कली करारनामा बनाइ ठगी गरेकाले पक्राउ गरिएको प्रहरी प्रधान कार्यालयले जनाएको छ। अन्सारीले उक्त करारनामा घरेलु तथा साना उद्योग कार्यालय काठमाडौँ र कम्पनी रजिष्ट्रारको कार्यालयमा पेश गराइ होटलमा लगानी गर्नका लागि भन्दै पटकपटक गरी रकम लिएर ठगी गरेकाले वीरगञ्जबाट पक्राउ गरेको हो। उनलाई आवश्यक अनुसन्धान एवं कारबाहीका लागि जिल्ला प्रहरी परिसर काठमाडौँ पठाइएको सो कार्यालयले जनाएको छ।
"धानमा दाना लागेन, किसान चिन्तित","स्याङ्जा : पाक्ने बेला हुँदा पनि धानमा दाना नलागेपछि यहाँका किसान चिन्तित भएका छन्। स्याङ्जाको वालिङ नगरपालिका१४ हुल्काङमा लगाइएको धानमा दाना नलागेको हो। स्थानीय बजारका एग्रोभेट पसलबाट युएस ३१२ जातको हाइब्रिड धानको बीउ लगेर रोपेको स्थानीय कृषक टेकप्रसाद डुम्रेले बताउनुभयो। विगत दुई तीन वर्षदेखि यही जातको धान लगाउँदै आए पनि अरु बेला उत्पादन राम्रो भएको तर यसपटक धानमा दानानै नलागेको हो। 'विगतमा पनि यही धान लगाउँदै आएको थिएँ, यसपटक पनि यही धानको बीउ ल्याएर ब्याड राखी धान रोपेको हुँ', उनले भने, 'यसपटक त के भयोभयो, पराल हरियै छ तर धान पसाएर नुग्ने बेलामा नुग्दै नुगेन।' डुम्रेले सात रोपनी क्षेत्रफलमा लगाउनुभएको धानखेतीमा दाना नै नलागेको हो। मानो खाएर मुरी उब्जाउने समयमा धानमा दाना नलागेर कालै भएपछि उनी चिन्तामा छन्। 'धान ठटाउनै पर्दैन, पराल हरियै छ, बल्ने भए आगो लगाइदिन्थे', उनले भने, 'विगत वर्षहरुमा यही क्षेत्रफलमा १४१५ मुरी धान उत्पादन हुन्थ्यो, यसपटक त मेहनत, परिश्रम, लगानी सबै माटोमै मिल्यो।' यस ठाउँमा डुम्रेको सात रोपनी र अन्य तीन जना कृषकको दश रोपनी गरी कूल १७ रोपनी क्षेत्रफलमा लगाइएको धानमा दाना नलागेको वालिङ नगरपालिकाका कृषि प्राविधिक केशबहादुर थापाले बताए। कृषकले धानमा दाना नलागेको भन्ने खबर गरेपछि खेतमै पुगेर अनुगमन तथा निरीक्षण गरेर फर्किएको उनले बताए। 'यो ठाउँमा अन्य कृषकले लगाउनुभएको उही जातको धान राम्रो फलेको छ तर चार कृषकको खेतमा लगाइएको धानमा दाना नै छैन', उनले भने, 'यो अन्य कारणले भन्दा पनि धान पसाएर फूल खेल्ने बेलामा परेको अविरल वर्षाका कारण क्षति भएको हो।' युएस ३१२ जातको हाइब्रिड धान यस ठाउँका लागि उपयुक्त भए पनि ढिलो रोपेकाले पनि समस्या देखिएको उनको दाबी छ। केही दिनअघि रोपिएको खेतमा धान राम्रो भएको तर ढिलो रोपिएको साथै फूल खेल्ने बेलामा चारपाँच दिनको अविरल वर्षा मुख्य कारण भएको उनी बताउँछन्। रासस"
"भक्तपुरमा मोटरसाइकल र स्कुटी ठोकिँदा एक जनाको मृत्यु, ३ घाइते","भक्तपुर : भक्तपुरको मध्यपुर ठिमी नगरपालिका२, सानोठिमी हलेसीमार्ट नजिक भित्री सडक खण्डमा मोटरसाइकल र स्कुटी ठोकिँदा एक जनाको मृत्यु भएको छ। अन्य तीन जना घाइते भएका छन्। बागमती प्रदेश २६८७ नम्बरको स्कुटी र बाग्मती प्रदेश०२०३७ प १८५२ नम्बरको मोटरसाइकल एक आपसमा ठोकिँदा मोटरसाइकलमा पछाडि सवार धादिङ गजुरी गाँउपलिका७ घर भई हाल काठमाडौं नयाँबजार बस्ने १७ वर्षीया आयुषा सुवेदीको मृत्यु भएको हो। नेपाल कोरिया मैत्री अस्पतालमा उपचारका क्रममा उनको साँझ मृत्यु भएको महानगरीय प्रहरी परिसर भक्तपुरले जनाएको छ। घाइते हुनेमा मध्यपुर ठिमी नगरपालिका२ मगरगाँउ बस्ने वर्ष ३५ वर्षीया पुष्पा थापा मगर, ७ वर्षीय समर्जन थापामगर र झापा कमल गाउँपालिका घर भई हाल सूर्यविनायक नगरपालिका२ बालकोट बस्ने १८ वर्षीय करण दाहाल रहेका छन्। दुवै सवारी साधन प्रभाग सानोठिमी भक्तपुरको नियन्त्रणमा रहेको परिसरका सूचना अधिकृत राजु पाण्डेले जनाए। घटना बारे अनुसन्धान भइरहेको प्रहरीले जनाएको छ।"
"पुतलीबजारमा मतदान अभ्यास, १ मत बदर","स्याङ्जा : मत हुन बदर नदिने उद्देश्यले पुतलीबजारमा नमूना मतदान अभ्यास गरिएको छ। स्थानीय तहको निर्वाचनमा धेरै मत बदर भएपछि कार्यालयले यसपटक मतदाता शिक्षा लगायत मतदान अभ्यासलाई बढी जोड दिएको हो। निर्वाचन आउन अब १७ दिन बाँकी रहँदा जिल्ला निर्वाचन कार्यालय स्याङ्जाले बिहीबार नमूना मतदान अभ्यास गरेको हो। आसन्न प्रतिनिधिसभा र प्रदेशसभा सदस्य निर्वाचनमा सदर मत बनाउने र मतदान गर्ने प्रक्रियाका बारेमा जानकारी दिने उद्देश्यले नमूना मतदान अभ्यास गरिएको जिल्ला निर्वाचन अधिकारी गुरुप्रसाद मरासीनीले जानकारी दिए। नमूना मतदान अभ्यासमा नगरपालिकाका कर्मचारी, स्वास्थ्य स्वयंसेविका र सेवाग्रही लगायतको सहभागिता थियो। मतदाता शिक्षा कार्यक्रममा वडाबाटै यिनै स्वास्थ्य स्वयंसेविका परिचालन गरिने भएको छ। उम्मेदवारले पाएका चुनाव चिन्ह बाहेकका चिह्नहरु समावेश गरी प्रतिनिधिसभा र प्रदेशसभा उम्मेदवार सहित समानुपातिकतर्फका मतदान गरिएको छ। मतदान अभ्यासमा ५६ मत खसेको र १ मत बदर भएको थियो। महिला, पुरुष, अशक्त र वृद्धवृद्धाको लाइन मिलाउने, मतदाता परिचयपत्र रुजु गर्ने, मतदान अधिकृतको हस्ताक्षर रुजु गर्ने र गोप्य स्थानमा पुगी उम्मेदवारलाई मत दिन सिकाइएको थियो। बदर मत कम गर्न र मतदाता शिक्षा प्रभावकारी बनाउन जिल्लाका ११ वटै पालिकामा पनि नमूना मतदान अभ्यास गरिने भएको कार्यालयका सूचना अधिकारी रामचन्द्र गौतमले जानकारी दिए। कार्यालयले जिल्लाका १९९ मतदानस्थलमा खटिने मतदान अधिकृत तथा सहायक मतदान अधिकृत छनौटको प्रक्रिया अन्तिम चरणमा रहेको बताइएको छ। छनौटपछि उनीहरुलाई पनि प्रशिक्षण दिने भएको छ। स्याङ्जामा २ लाख ४४ हजार ८९ मतदाता छन्। तीमध्ये १ लाख १९ हजार ३१० जना पुरुष, १ लाख २४ लाख ७७८ महिला र १ अन्य छन्।"
मकवानपुरमा निर्वाचन आचारसंहिता कडाइका साथ लागू गरिने,"हेटौंडा : आगामी मंसिर ४ गते हुने प्रतिनिधिसभा र प्रदेश सभाको निर्वाचनलाई लक्षित गर्दै मकवानपुरमा आचारसंहिता कडाइकासाथ लागू गरिने भएको छ। मुख्य निर्वाचन अधिकृतको कार्यालय र जिल्ला प्रशाशन कार्यालयले निर्वाचन आचारसंहिता पालना भए नभएको अनुगमन गरी आचारसंहिता उल्लंघन गर्नेलाई कारवाहीको दायरामा ल्याउने जनाएको छ। बिहीबार पत्रकारसँगको अन्तर्क्रिया कार्यक्रमलाई सम्बोधन गर्दै मुख्य निर्वाचन अधिकृत ऋषिराम निरौलाले आचारसंहिता पालना गराउन आफूहरू योजनाका साथ अघि बढेको बताए। कोष तथा लेखा नियन्त्रकको कार्यालय मकवानपुरका प्रमुख रमेश अर्यालको नेतृत्वमा आचारसंहिता अनुगमन समितिसमेत बनाइएको उनले बताए। 'आचारसंहिता उल्लंघन भएको पाइएमा हामी निर्वाचन आयोगमा कारबाहीका लागि सिफारिस गर्छौँ,' उनले भने। कार्यक्रममा मकवानपुरका प्रमुख जिल्ला अधिकारी राजेन्द्रदेव पाण्डेले निर्वाचनलाई स्वस्छ, निस्पक्ष र भयरहित तवरबाट सम्पन्न गर्नका लागि आफूहरू लागिपरेको बताउँदै सबै क्षेत्रको सहयोग आवश्यक रहेको उल्लेख गरे। आजै निर्वाचन कार्यालयको आयोजनामा हेटौंडाबाट पत्रकारितामा सक्रिय रहेकाहरूलाई निर्वाचनको समयमा सञ्चार क्षेत्रले खेल्नुपर्ने भूमिकाबारे छलफल गरिएको थियो।"
