शीर्षक,विवरण
"शनिबार दिउँसो देशका तीन प्रदेशमा वर्षाको सम्भावना, केही स्थानमा हिमपात","काठमाठौं : शनिबार दिउँसो देशका तीनवटा प्रदेशमा वर्षाको सम्भावना रहेको छ। जल तथा मौसम विज्ञान विभागअन्तर्गत मौसम पूर्वानुमान महाशाखाका अनुसार प्रदेश नं १, बागमती तथा गण्डकी प्रदेशको पहाडी भूभागका एकदुई स्थानमा हल्का वर्षा हुने सम्भावना रहेको छ। साथै हिमाली भूभागका थोरै स्थानमा हल्का हिमपातको पनि सम्भावना रहेको विभागले जनाएको छ। रातको समयमा भने प्रदेश १, बागमती र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ।"
कपनस्थित खहरे खोलाको समस्या दुई वर्षभित्र समाधान हुन्छ : गगन थापा,"काठमाडौं: नेपाली कांग्रेसका महामन्त्री गगनकुमार थापाले कपनस्थित खहरे खोलाको समस्या दुई वर्षभित्र समाधान गर्ने प्रतिबद्धता जनाएका छन् । काठमाडौं क्षेत्र नं ४ बाट लोकतान्त्रिकबाम गठबन्धनको तर्फबाट प्रतिनिधिसभा सदस्यमा उम्मेदवारी दिएका थापाले आज आयोजित घरदैलो कार्यक्रममा दुई वर्षभित्र खहरे खोलाको समस्या समाधान गर्ने प्रतिबद्धता व्यक्त गरे । 'खहरे खोला निर्माण गर्ने प्रक्रिया अगाडि बढाइसकिएको छ, अबको दुई वर्षभित्र काम पूरा हुन्छ', उनले भने । आगामी दुई वर्षभित्र खहरे खोलाको समस्या समाधान नभए अर्को निर्वाचनमा आफू भोट माग्न नआउने उनको भनाइ छ । महामन्त्री थापाले खहरेको छेउमा रहेका घर अगाडिको फोहरसँगै देशको फोहोर पनि फाल्ने जमर्को गरेकाले त्यसका लागि साथ दिन मतदातालाई आग्रह गरे । बूढानीलकण्ठ नगरपालिकाको वडा नं ११ र १२ हुँदै वडा नं १० तिर बग्ने खहरे खोलाको छेउमा रहेको बस्तीमा सामान्य वर्षा भएका बेलामा पनि बाढी पस्ने गर्छ । उनले बाढीको समस्या समाधान गर्न पटकपटक गरी सवा अर्बभन्दा बढी रुपैयाँ बजेट विनियोजन गरिसकेको जानकारी दिए । महामन्त्री थापाले खहरेको समस्या समाधानका लागि धोबीखोला कोरिडोर कपनबूढानीलकण्ठ डुबान नियन्त्रण आयोजनाको प्रस्ताव अघि बढाएको बताए ।"
मोटरसाइकलबाट घरदैलो अभियान गर्दै माधव कुमार नेपाल,रौतहट : नेकपा एकीकृत समाजवादीका अध्यक्ष माधव कुमार नेपालले आफ्नो निर्वाचन क्षेत्रमा घरदैलो अभियान तीव्र पारेका छन्। रौतहट क्षेत्र नं १ बाट प्रतिनिधिसभा उम्मेदवार रहेका उनी सबै गाउँमा पुग्न मोटरसाइकलको प्रयोग गरेका छन्। नेपालले मोटरसाइकलको पछाडि बसेर स्थानीय मतदातालाई नमस्कार गर्दै मत मागिरहेका छन्। स्थानीय तहको मत विश्लेषण गर्ने हो भने उनी आफ्नो क्षेत्रमा बलियो देखिएका छन्। उक्त क्षेत्रमा नेकपा एमालेबाट अजयकुमार गुप्ताले उम्मेदवारी दिएका छन्। जनता समाजवादी पार्टीसँग तालमेल गरेको एमालेले अध्यक्ष नेपाललाई कडा टक्कर दिने स्थानीय मतदाताहरुको बुझाइ छ।
निर्वाचन सुरक्षाका लागि उच्च मनोबलका साथ काम गर्न आयुक्त थपलियाको निर्देशन,"काठमाडौं : निर्वाचन आयोगका प्रमुख निर्वाचन आयुक्त दिनेश कुमार थपलियाले उच्च मनोबलका साथ काम गर्न नेपाल प्रहरीलाई निर्देशन दिएका छन्। प्रमुख निर्वाचन आयुक्त थपलियाले मंसिर ४ गते हुने प्रतिनिधिसभा र प्रदेशसभा निर्वाचनमा कसैको प्रलोभन, डर, त्रास, धम्की वा अवरोधबाट माथि उठेर मतदाताले विवेकको मत हाल्न पाउने वातावरण सिर्जना गर्न नेपाल प्रहरीका अधिकृत तथा जवानहरूलाई आग्रह गरेका छन्। भरतपुरस्थित नेपाल प्रहरी शिक्षालयका अधिकृत र तालिममा रहेका प्रहरीलाई सम्बोधन गर्दै प्रमुख आयुक्त थपलियाले प्रहरीले स्थलमा खटिएर सुरक्षित मतदान कार्यमा सघाउँदै आएको बताउँदै निर्वाचनलाई शान्तिपूर्ण रूपमा सम्पन्न गराउन चनाखो भएर काम गर्न निर्देशन दिए। कुनै दल र उम्मेदवारले मतदातालाई प्रभावित पार्न नगद वा जिन्सी सामान दिएको पाइएमा ठाउँको ठाउँ कारबाही गर्न नेपाल प्रहरीलाई अधिकार सुम्पिइएको स्पष्ट गर्दै उनले मतदाता, मतपेटिका र मतगणना कार्यको सुरक्षा गरेर निर्वाचनको निष्ठा जोगाउने कार्यमा सघाउन आग्रह गरे।"
"कञ्चनपुर२ मा हारको बदला लिने साउदको दाउ, विरासत जोगाउने संघर्षमा धामी","काठमाडौं: आगामी मंसिर ४ को प्रतिनिधि सभा निर्वाचनमा कञ्चनपुर२ मा सत्ता गठबन्धन र एमालेबीच मुख्य प्रतिस्पर्धा हुने देखिएको छ । कांग्रेसका नारायणप्रकाश(एनपी) साउद र एमालेका नरबहादुर धामीबीच प्रतिस्पर्धा हुने देखिएको छ । यो निर्वाचन क्षेत्रमा १० जनाको उम्मेदवारी परेको छ । यो क्षेत्रमा स्वतन्त्र उम्मेदवार छैनन् । २०७४ सालको निर्वाचनमा ८९ हजार ७९१ मतदाता रहेको यो क्षेत्रमा यस पटक एक लाख ५ हजार ५७७ मतदाता छन् । यो पटक गत निर्वाचनको तुलनामा १५ हजार ७८६ मतदाता थपिएका छन् । महिला मतदाता ५४ हजार ७४६ र पुरुष मतदाता ५० हजार ८३० छन् । थपिएका मतदातामध्ये अधिकांश २१ देखि ४५ वर्ष समूहका छन् । निर्वाचनमा प्रतिस्पर्धा गर्ने कांग्रेसका साउद, एमालेका धामीसहित राप्रपाका ३७ वर्षीय अशोकबहादुर सिंह, लोसपाका ३६ वर्षीय लोकराज भट्ट, जनमत पार्टीका ६० वर्षीय प्रेमसिंह बडाललगायतको प्रतिस्पर्धा हुनेछ । २०७४ सालको निर्वाचनमा एमालेका धामी ३३ हजार २२० मत ल्याइ विजयी भएका थिए । उनका निकटम प्रतिद्वन्दी कांग्रेसका एनपी साउदले २४ हजार ८९३ मत ल्याएका थिए । धामी र साउदको मतान्तर ८ हजार ३३७ थियो । देशभक्त जनगणतान्त्रिक मोर्चा नेपालका चन्द्रबहादुर डगौरा ४५९ मत प्राप्त गरी तेस्रो भएका थिए । साउद र धामी विद्यार्थी पृष्ठभूमिबाट राजनीतिमा प्रवेश गरेका हुन् । नेपाली कांग्रेसका केन्द्रीय सदस्य एवम् पूर्वमन्त्री साउदको केन्द्रीय राजनीतिमा बलियो पकड छ । साउद प्रधानमन्त्री शेरबहादुर देउवाका विश्वासपात्रका रुपमा चिनिन्छन् । साउद ०७४ को हारको बदला लिँदै संसद पुग्ने प्रयासमा छन् । उनी पहिलो पटक ०५१ को चुनावमा साविक क्षेत्र नम्बर ३ मा एमालेका उर्वादत्त पन्तसँग पराजित भएका थिए । ०५६ मा साविक क्षेत्र नम्बर १ मा उठेका साउदले एमालेका रामकुमार ज्ञवालीलाई पराजित गर्दै सांसद बनेका थिए । ०६४ मा साउद क्षेत्र २ मा माओवादीका नेता देवीलाल चौधरीसँग पराजित भए । ०७० को दोस्रो संविधानसभा निर्वाचनमा कञ्चनपुरका तत्कालीन चार वटै क्षेत्र कांग्रेसले जितेको थियो । धामी एमाले भातृ संगठन अनेरास्ववियुका केन्द्रीय कोषाध्यक्ष रहिसकेका नेता हुन् । विद्यार्थी राजनीतिका समयमा कञ्चनपुरमा छवि बनाएका नेता धामी चर्चित जनज्योती गोलीकाण्डमा घाइते भएका थिए । कञ्चनपुरस्थित सिद्धनाथ बहुमुखी क्याम्पसको सभापति भएका थिए । धामी केपी ओलीका विश्वासपात्रका रुपमा चिनिन्छन् । धामी कञ्चनपुरमा तेस्रो पटक संसदीय चुनाव लड्दैछन् । अहिलेसम्मका दुई चुनावमध्ये धामीले एकपटक जित निकालेका छन् । पहिलो पटक ०७० मा संसदीय चुनाव फेस गरेका धामी तत्कालीन क्षेत्र नम्बर ३ मा कांग्रेसका बहादुरसिंह थापासँग पराजित भएका थिए । धामी ०७४ को विरासत कायम राख्दै फेरि संसद पस्ने दाउमा छन् । यस्तो छ तथ्याङक यो निर्वाचन क्षेत्रमा बेदकोट नगरपालिका(८ बाहेक), कृष्णपुर नगरपालिका र शुक्लाफाँटा नगरपालिकाका सबै वडा पर्छन् । गत स्थानीय तहको निर्वाचनमा वडाध्यक्षले प्राप्त गरेको मत आँकलन गर्दा पहिलो दल कांग्रेस देखिन्छ । कांग्रेसले २२ हजार ७१४ मत प्राप्त गर्दा एमालेले १८ हजार ३६५ मत प्राप्त गरेको थियो । यस्तै माओवादी केन्द्रले ११ हजार ९३६, नेकपा एकीकृत समाजवादीले ४ हजार ६२५, राप्रपाले ४ हजार १५७ मत ल्याएको थियो । यो निर्वाचन क्षेत्रमा कांग्रेस, माओवादी केन्द्र र नेकपा एकीकृत समाजवादीको मत जोड्दा ३९ हजार दुई सय ७५ हुन आउँछ । गत स्थानीय तहको निर्वाचनमा यो निर्वाचन क्षेत्रमा कृष्णपुर नगरपालीकाको मेयरमा १० हजार ३३४ मत ल्याउँदै कांग्रेसका हेमराज ओझा विजयी भएका थिए । उनका प्रतिद्वन्दी माओवादी केन्द्रका जोगराज चौधरीले ८ हजार २०० मत ल्याएका थिए । यस्तै, बेदकोट नगरपालिकाको मेयरमा कांग्रेसका भोजराज बोहरा ८ हजार ७८ मत ल्याउँदै विजयी भएका थिए । उनका प्रतिद्वन्दी एमालेकी सुशीला सिंहले ४ हजार ७४० मत ल्याएकी थिइन् । यस्तै, शुक्लाफाँटा नगरपालिकाको मेयरमा एमाले विजयी भएको थियो । यो नगरपालिकामा कांग्रेसका रणबहादुर महराले ६ हजार ७७३ मत ल्याएर विजयी भएका थिए । उनका प्रतिद्वन्दी कांग्रेसका चिन्तामणि भट्टले ६ हजार २६४ मत ल्याएका थिए । स्थानीय तहको निर्वाचनमा वडाध्यक्षले प्राप्त गरेको मत आँकलन गर्दा बेदकोटको वडा १, ३,४,५,७, कृष्णपुरको १,५,८, ९ र शुक्लाफाँटाको ४ र ५ नम्बर वडामा कांग्रेस विजयी भएको थियो । यस्तै, बेदकोटको वडा २, ९ कृष्णपुरको ७ र शुक्लाफाँटाको १ र २ नम्बर वडामा एमाले विजयी भएको थियो । बेदकोटको वडा ६ कृष्णपुरको २,३,४,६ र शुक्लाफाँटाको ३ नम्बर वडामा माओवादी केन्द्र विजयी भएको थियो । बेदकोट ८ मा भने नेकपा एकीकृत समाजवादीले वडाध्यक्ष जितेको छ । स्थानीय तहको निर्वाचनलाई हेर्दा सत्ता गठबन्धनका उम्मेदवार साउद अगाडि देखिन्छ । धामी पनि जित्ने दावीसहित चुनावी प्रचारमा रहेकाले विजयी को हुने भन्ने अन्तिम परिणामले देखाउनेछ ।"
राष्ट्रिय क्रिकेट टोलीको कप्तानमा रोहित पौडेल नियुक्त,"काठमाडौं : राष्ट्रिय क्रिकेट टोलीको कप्तानमा रोहित पौडेल नियुक्त भएका छन्। नेपाल क्रिकेट संघ (क्यान)ले उपकप्तान पौडेललाई शुक्रबार कप्तानको जिम्मेवारी दिएको हो। जबर्जस्तीकरणी अभियोग लागेपछि क्यानले कप्तान सन्दीप लामिछानेलाई गत २३ भदौमा निलम्बन गरेको थियो। सन्दीप निलम्बनमा परेपछि कप्तान पद रिक्त रहेको थियो। क्यानले कात्तिक २८ गतेदेखि युएईसँग हुने अन्तर्राष्ट्रिय सिरिजका लागि रोहितको कप्तानीमा नयाँ टोलीसमेत घोषणा गरेको छ। टोलीमा पूर्वकप्तानसमेत रहेका ज्ञानेन्द्र मल्ल, करण केसी, सोमपाल कामी, कुशल भुर्तेल, आरफ शेख, ललित राजबंशी, दीपेन्द्र सिंह ऐरी, आसिफ शेख, भीम सार्की, कमल सिंह ऐरी, सागर ढकाल, हरिशंकर साह, आदिल आलम, अर्जुन साउन र गल्सन झा रहेका छन्। नेपाली राष्ट्रिय टोलीले युएईसँग कात्तिक २८, ३० र मंसिर २ गते खेल्दैछ।"
वीर गणेशमान सिंह राष्ट्रिय टेनिस : उपाधिका लागि प्रदीप र ऋतिक भिड्ने,"काठमाडौं : प्रदीप खड्का र ऋतिक रानाले दोस्रो संस्करणको वीर गणेशमान सिंह राष्ट्रिय टेनिस प्रतियोगिताअन्तर्गत पुरुष एकलतर्फको फाइनलमा स्थान बनाएका छन्। सातदोबाटोस्थित टेनिस कोर्टमा शुक्रबार भएको सेमिफाइनलमा प्रदीपले निशन श्रेष्ठलाई ६१ र ६२ ले हराएर उपाधि नजिक पुगेका हुन्। प्रदीपले फाइनलमा ऋतिक रानासँग प्रतिस्पर्धा गर्नेछन्। ऋतिकले सेमिफाइनलमा प्रणव खनाललाई २६,६४ र ६३ ले पराजित गरे। महिला एकलतर्फको फाइनलमा सुनीरा थापा र अभिलाषा विष्टबीच प्रतिस्पर्धा हुनेछ। अभिलाषाले सेमिफाइनलमा इशा डोल्कर गुरुङलाई ६३ र ६३ ले हराइन्। सुनीराले शर्भानी श्रेष्ठलाई ६४ र ६३ ले पराजित गरिन्। पुरुषको ३५ वर्षमाथिको एकलतर्फको उपाधि कमल बहादुर भण्डारीले जिते। फाइनलमा कमलले जितेन्द्र परियारलाई ६२,०६ र १०७ ले पराजित गरे। पुरुषको ४५ वर्षमाथिको एकलको उपाधि महेश श्रेष्ठले हात पारे। फाइनलमा महेशले विमल कुमार गुरुङलाई ६४ र ६१ ले पराजित गरे। पुरुषकै ५५ वर्षमाथि एकलको उपाधि विमल कुमार गुरुङले हात पारे। विमलले फाइनलमा उत्तम कुमार लामालाई ६३ र ६४ ले पराजित गरे। पुरुषको ६५ वर्षमाथि एकलको उपाधि बिदुर विष्टले हात पारे। उनले फाइनलमा ज्ञानेन्द्र मान ताम्राकारलाई ४२,३५ र ७५ ले पराजित गरे। वीर गणेशमान सिंह स्पोर्ट्स कमिटिको आयोजनामा जारी प्रतियोगितामा विभिन्न २३ इभेन्ट्समा प्रतिस्पर्धा भइरहेको छ। प्रतियोगिता शनिबार सम्पन्न हुनेछ।"
"हामी भरिया हौं, जिम्मेवारीको भारी बोकाउनुस् : गोकर्ण विष्ट","गुल्मी : नेकपा एमालेबाट गुल्मी क्षेत्र नम्बर २ का उम्मेदवार तथा एमाले सचिव गोकर्ण विष्टले आफू जनताको सेवा गर्नका लागि भरिया बनेर आएको र जिम्मेवारीको भारी बोकाउन मतदाताहरुलाई आग्रह गरेका छन्। आफूले जहिल्यै पनि जनताको सेवाका लागि राजनीति गरेको भन्दै जिम्मेवारीको भारी बोकेर जनताको अनुहारमा चमक ल्याउने बताए। मालिका गाउँपालिका५ को छापहिलेमा आयोजित चुनावी सभालाई सम्बोधन गर्दै विष्टले एमालेले जित्दा किसान, मजदुर, महिला, वृद्धवृद्धा, बालबालिका र सबै तप्काका नागरिकहरूको अनुहारमा खुसी आउने ठोकुवा गरे। 'पार्टीका लागि जिन्दगी होइन, जिन्दगीका लागि पार्टी हो', विष्टले भने, 'कसले कहाँ भोट हाल्यो यो महत्वपूर्ण होइन। महिला र किसानको जिन्दगीका लागि नेकपा एमालेलाई विजयी बनाउनुपर्दछ।' जनताले तीन पटकसम्म निर्वाचित गरेर पठाएपछिको विकास र परिवर्तनमा जनताले प्रत्यक्ष महसुस गरेको उनले सुनाए।"
दलीय स्वतन्त्रताका लागि सत्ता गठबन्धनका उम्मेदवार निर्वाचित हुनुपर्छ : मन्त्री भुसाल,"काठमाडौं : ऊर्जा, जलस्रोत तथा सिँचाइ मन्त्री पम्फा भुसालले संघीय लोकतान्त्रिक गणतन्त्रको रक्षा र दलीय स्वतन्त्रताका लागि सत्ता गठबन्धन आगामी चुनावमा निर्वाचित हुनुपर्ने बताएकी छन्। सत्ता गठबन्धन ललितपुरले आज आयोजना गरेको कार्यक्रममा उनले नेपाली कांग्रेसले प्रजातन्त्रको स्थापना र पुनःस्थापनाका लागि निरन्तर सङ्घर्ष गरेको स्मरण गर्दै पछिल्लो अवस्था पनि हजारौँ सहिदको बलिदानबाट प्राप्त संविधानको रक्षाका लागि खडा भएको गठबन्धनका उम्मेदवारलाई निर्वाचित गराउन आग्रह गरिन्। ललितपुर निर्वाचन क्षेत्र ३ का प्रतिनिधिसभा सदस्यका उम्मेदवारसमेत रहेकी मन्त्री भुसालले भनिन्, 'लोकतन्त्रका लागि निरन्तर सङ्घर्ष गरेको नेपाली कांग्रेसका साथीहरूले पार्टीका शीर्ष नेतृत्वलाई शिरोधार्य गरेर संविधानको रक्षाका लागि अग्रगामी मोर्चालाई निर्वाचित गराउनु हुनेछ।' आगामी निर्वाचनमा अग्रगामी गठबन्धन र प्रतिगामी गठबन्धन निर्वाचनमा रहेको उल्लेख गर्दै उनले विगतको शिक्षाले पनि प्रगतिगामी मोर्चालाई पराजित गर्नुपर्ने समय आएको बताइन्।"
कारवाहीमा परेका चालकलाई दिइँदै आएको कक्षा मंसिर १० गतेसम्म स्थगित,काठमाडौं : कारवाहीमा परेका चालकलाई दिइँदै आएको सचेतना कक्षा मंसिर १० गतेसम्मका लागि स्थगित भएको छ। रातो बत्ती तथा सडक लेन उल्लङ्घन गर्ने तथा मदिरा पिएर सवारी साधन चलाउने सचेतना कक्षा दिने गरिएको थियो। काठमाडौँ उपत्यका ट्राफिक प्रहरी कार्यालय रामशाहपथमा दिइँदै आएको कक्षा कात्तिक २७ गतेदेखि मंसिर १० गतेसम्मका लागि स्थगित गरिएको हो। सचेतना कक्षा मंसिर ११ गते आइतबारबाट पुनः नियमित रूपमा सञ्चालन हुने कार्यालयले जनाएको छ। रातो बत्ती तथा सडक लेन उल्लङ्घन गरेर तथा मदिरा पिएर सवारी साधन चलाइ कारवाहीमा परेर तानिएका कागजपत्र सचेतना कक्षा लिएपश्चात् मात्र सवारी चालकलाई फिर्ता गरिनेछ।
"मुस्ताङमा एमालेका तुलाचनलाई कांग्रेसका थकालीको कडा टक्कर, दुवैको एजेण्डा कोरला नाका","जोमसोम : हिमाली जिल्ला मुस्ताङमा कांग्रेस गठबन्धन र नेकपा एमालेका उम्मेदवारबीच कडा टक्कर हुने देखिएको छ। कांग्रेस गठबन्धन र एमाले उम्मेदवारलाई कडा चुनौती दिँदै राष्ट्रिय स्वतन्त्र पार्टी र राप्रपा नेपालका उम्मेदवार पनि चुनावी महासंग्राममा उत्रिएका छन्। मुस्ताङमा अस्वित्वमा आएका कांग्रेस र एमालेका उम्मेदवारहरू २०४६ सालको जनआन्दोलनपछिको निर्वाचनमा चुनावी प्रतिस्पर्धा गर्दै आइरहेका छन्। २०४६ सालपछि कांग्रेसले ३ पटक संघीय निर्वाचन जितेको थियो भने एमालेले २ पटक संघीय निर्वाचन जितेको थियो। यसपटक २०७४ सालको चुनाव जितेका एमालेका प्रेमप्रसाद तुलाचन र २०७० सालको चुनाव जितेका पूर्व वाणिज्यमन्त्री रोमी गौचन थकालीका छोरा योगेश प्रतिनिधिसभाको चुनावमा आमनेसामने भएका छन्। एमालेका उम्मेदवार तुलाचनले २०७४ सालको निर्वाचनमा पूर्व वाणिज्य मन्त्री रोमी गौचन थकालीलाई ४८५ मतान्तरले पराजित गर्दै प्रतिनिधिसभाको सांसद बनेका थिए। त्यससमय एमालेका तुलाचनले ३३१७ मत र कांग्रेसका थकालीले २८३२ मत पाएका थिए। यसपटक पूर्व मन्त्री थकालीले युवाहरूलाई राजनीतिको मूलधारमा ल्याउनुपर्ने भन्दै युवाहरूलाई चुनावमा उम्मेदवार बनाएका छन्। पूर्व मन्त्री थकालीले कांग्रेस र जिल्लाका कार्यकर्ताको दबाबमा आफ्नै छोरो योगेश गौचन थकालीलाई उम्मेदवार बनाएको बताएका छन्। यता, एमालेबाट यसअघि प्रतिनिधिसभाको सांसद बनाएका प्रेमप्रसाद तुलाचनलाई पुनः प्रतिनिधिसभाको उम्मेदवार बनाएको छ। उम्मेदवार तुलाचन यसपटक चुनाव नलड्ने मुडमा थिए। उनलाई पनि एमाले र कार्यकर्ताको दबाबमा प्रतिनिधिसभाको उम्मेदवार बनाइएको हो। कांग्रेसका २९ वर्षीय थकाली र एमालेका ६२ वर्षीय तुलाचनको घर मुस्ताङको थासाङ गाउँपालिका३ लेतेमा पर्छ। दुवैले ज्ञानोदय मावि लेतेबाट मतदान गर्नेछन्। यसपटक प्रतिनिधिसभाको चुनावमा त्रिकोणात्मक प्रतिस्पर्धा हुने पक्का भएको छ। कांग्रेस गठबन्धन र एमालेका दुवै उम्मेदवारलाई राष्ट्रिय स्वतन्त्र पार्टीका प्रतिनिधिसभा उम्मेदवार सुदेश गुरुङले कडा चुनौती दिने मुस्ताङका स्थानीयको भनाइ छ। गुरुङको घर मुस्ताङको घरपझोङ५ ढुम्बामा पर्छ। उनी अहिले २५ वर्षका भए। मुस्ताङमा २०७४ सालमा भएको प्रतिनिधिसभा र प्रदेशसभाका सबै सिटमा एमालेले जितेको थियो। जसअन्तर्गत प्रदेश 'क'मा एमालेका इन्द्रधारा विष्टले ११६७ मत प्राप्त गरी विजयी भएका थिए। उनका निकटतम प्रतिस्पर्धीले ६५७ मत ल्याएका थिए। त्यस्तै प्रदेश 'ख'मा एमालेका महेन्द्रबहादुर थकालीले २५८४ मत प्राप्त गरी विजयी हुँदा उनका निकटतम प्रतिस्पधीले २२५९ मत ल्याएका थिए। मुस्ताङमा राजनीतिक हिसाबले सैद्धान्तिक मत करिव ७० प्रतिशत रहने भए पनि बाँकी ३० प्रतिशत मत जाति, भुगोल, व्यक्तिगत प्रभाव र आर्थिक मत खरिदले प्रभाव पार्ने स्थानीय जानकारहरू बताउँछन्। यसपटक एमालेले २०७४ सालको रेकर्ड दोहोर्याउने दाउमा छ भने कांग्रेसले एमालेको २०७४ सालको रेकर्डमा ब्रेक डाउन गर्ने योजनामा छ। त्यस्तै रास्वपाको उम्मेदवारले नेपालको राजनीतिमा एमाले र कांग्रेस दुवै फेलियर भइसकेकाले नयाँ पार्टीलाई जिताउने दाबी गरेको छ। गत बैशाख ३० गते सम्पन्न भएको स्थानीय तहको निर्वाचन जस्तो मुस्ताङका राजनीतिक दलले कुनै तामझाम देखाएका छैनन्। मुस्ताङमा राजनीतिक दलहरू ४५ जनाको समूह भएर मत माग्न घरदैलो अभियानमा जुटेका छन्। मुस्ताङका ५ वटै स्थानीय तहमा पार्टीका उम्मेदवार र कार्यकता विभाजित भई जनताको घरदैलो अभियानमा जुटेका छन्। मुस्ताङमा निर्वाचन लक्षित राजनीतिक पार्टीको कुनै सभा, सम्मेलन र कोणसभा आयोजना भएको छैन। चिसो सहँदै जनताको घरदैलोमा मत माग्न पुगेका कांग्रेसएमाले उम्मेदवारले उत्तरी कोरला नाकालाई मुख्य चुनावी एजेन्डा बनाएका छन्। उनीहरूले कोरलानाका खुलाउनेदेखि जोमसोमकोरला सडक कालोपत्रे गर्ने र बेनीजोमसोम सडकलाई स्थायी र दीर्घकालीन निकास दिन पहल गर्ने मतदाता समक्ष प्रतिवद्धता गरेका छन्। प्रतिनिधिसभामा उम्मेदवार बनेका एमालेका प्रेमप्रसाद तुलाचनले उत्तरदक्षिण व्पायारिक केन्द्र विस्तार गरी गण्डकी प्रदेश र नेपालकै आर्थिक समृद्धिमा नयाँ आयाम थप्न कोरला नाका खुल्न आवश्यक रहेको औल्याए। 'हाम्रो मुख्य उद्देश्य कोरलानाका खोल्नु हो, एमाले उम्मेदवार तुलाचनले भने, तर, कोरलानाका खोल्न भने जस्तो त्यति सहज छैन।' उम्मेदवार तुलाचनले एमाले सरकारकै पालामा उत्तरतर्फका नाकाहरू खोल्नुपर्छ भन्ने उद्देश्यले सडकमार्ग विस्तार भएको र एमालेकै पालामा बेनीजोमसोमकोरला सडक आयोजना सुरु भएको दावी गरे। उम्मेदवार तुलाचनले नेपाल एक चीन नीतिप्रति पूर्ण प्रतिवद्ध नभएसम्म कोरलानाका खुलाउन सम्भव नरहेको बताए। 'कोरलानाका खोल्नुपर्छ,यसले गण्डकी प्रदेशकै आर्थिक समृद्धिमा योगदान दिन्छ ,उम्मेदवार तुलाचनले भने,' कोरलानाका खुलाउन राष्ट्रिय र जिल्ला स्तरीय रूपमा अहोरात्र कोरलानाका खोल्न कुटनीतिक रूपमा पहलकदमी गर्नेछौं। अबको हाम्रो मिसन कोरलानाका खोल्न र कोरलामा भौतिक संरचना निमार्ण गर्दै सडक स्तरोन्नतिलाई तिव्रता दिनेतर्फ हुने बताए। त्यस्तै कांग्रेस गठबन्धनका उम्मेदवार योगेश गौचन थकालीले कोरलानाका खोल्न कुटनीतिक पहल थाल्ने बताए। अबको ५ वर्ष मुस्ताङका लागि महत्वपूर्ण समय हो,यसलाई हामीले भरपुर सदुपयोग गर्नुपर्छ, उम्मेदवार थकालीले भने, कोरलानाका खोल्न नेपाल र चीनबीच विश्वासको वातावरण सृजना गर्ने र कोरलानाकालाई व्यापारिक मार्ग हब बनाउन लाग्नेछु।' उम्मेदवार थकालीले भने, 'कोरला नाकामा चीनले ठुलाठुला पूर्वाधार बनायो, यो संकेत भनेको नाका खुलाउन चीन सकारात्मक छ भन्ने बुझिन्छ, हामीले पनि नाकामा भन्सार लगायतका पूर्वाधार निर्माण गर्नुपर्छ, सडकमार्गलाई पनि व्यवस्थित गर्दैजानुपर्छ।' मुस्ताङको उत्तरी कोरलानाका जोड्ने राष्ट्रिय गौरवको बेनीजोमसोम सडक अहिले ७० प्रतिशत र जोमसोमकोरला सडक ९० प्रतिशत काम सम्पन्न भईसकेको छ। झन्डै ७ अर्ब बढी लागत रहेको गौरवको सडक आयोजना २०७४०७५ बाट सुरु भएको हो। सरकारले उत्तरदक्षिण व्यापारिक मार्ग विस्तार गर्न सडक आयोजना सुरु गरेपनि निर्माण कम्पनीको ढिलासुस्तीले काम सम्पन्न अप्ठ्यारो परेको। कोरलानाका खुलाउने उद्देश्यले सरकारले कोरलानाका आसपास १ हजार रोपनी जग्गा सरकारको नाम लिईसकेको छ। यस्तै, नाकालाई लक्ष्यगरी मुस्ताङको छोसेरमा सशस्त्रको बिओपि र लोमान्थाङको थुर्लुङफाँटमा सेनाको क्याम्प समेत बसेको छ। पछिल्ल्लो समय कोरोनाका कारण विगत ३ वर्षदेखि कोरलानाका बन्द छ। नाका बन्द हुँदा उपल्लो मुस्ताङका सीमावर्ती क्षेत्रका बासिन्दा समस्यामा पर्दै आइरहेका छन्। बर्सेनि असार र भदौ महिनामा लाग्ने अन्तरदेशीय व्यापार मेला समेत हुन सकेको छैन। उपल्लो मुस्ताङमा चिनियाँ सामानको अभाव हुँदा स्थानीय र व्यापारीहरू मर्कामा परेका छन्। विगत ३ वर्षदेखि कोरलानाबाट नेपालतर्फ भेडाच्यांग्रा समेत आयात हुन सकेको छैन। तिब्बतमा सास्कृतिक बिद्रोह हुँदा उत्तरी कोरलानाका हुँदै तिब्बती खम्पाहरू नेपाल प्रवेश गरेका थिए। सन् २००३ मा तिब्बती भिक्षु कर्मामा लामा कोरलानाका हुँदै भागेर भारत पसेपछि चीनले मुस्ताङको कोरलानाकामा कडा सुरक्षा निगरानी र नाकामा तारबार लगाउन सुरु गरेको थियो। अहिले मुस्ताङका राजनीतिक पार्टिले कोरलानाकालाई मुख्य एजेन्डा बनाउँदै गर्दा उम्मेदवार र नेताहरूले भनेजस्तो कोरलानाका खोल्न त्यती सजिलो छैन।"
हाम्रो गठबन्धन संविधानको रक्षाका लागि : देउवा,काठमाडौं : प्रधानमन्त्री एवं नेपाली कांग्रेसका सभापति शेरबहादुर देउवाले संविधानको रक्षाका लागि निर्माण भएको गठबन्धनलाई निर्वाचनमा विजयी गराउनुपर्ने बताएका छन्। शुक्रबार काठमाडौं क्षेत्र नम्बर १० सतुंगलमा आयोजित चुनावी सभालाई सम्बोधन गर्दै देउवाले पटक पटक संसद विघटन गरेपछि गठबन्धनले जोगाएको भन्दै अगामी दिनमा संविधान रक्षाका लागि विजयी गराउनुपर्ने बताएका हुन्। उनले नेपाली जनताको लामो लडाइँपछि स्थापित भएको लोकतन्त्रलाई स्थायी राख्नुपर्ने अहिलेको आवश्यकता रहेको जिकिर गरे। देउवा देशलाई स्थायी शान्ति र लोकतन्त्रलाई मजबुद बनाउन १० देखि १५ वर्षसम्म गठबन्धनलाई अघि बढाउनुपर्ने धारणा राखे। मंसिर ४ गते हुने निर्वाचन नेपालको भाग्य र भविष्य फैसला गर्ने उपयुक्त माध्यम भएको उनको भनाइ छ। प्रधानमन्त्री देउवाले कलंकीदेखि थानकोटसम्म सडक विस्तारका क्रममा अन्याय परेकालाई मुआब्जा उपलब्ध गराइने धारणा राखे।
"एमालेको झुट बाहिरियो, भक्तपुर२ मा हामी जित्छौँ: दुर्लभ थापा (भिडियो वार्ता)","काठमाडौं: भक्तपुर क्षेत्र नम्बर२ मा चुनावी सरगर्मी बढेको छ । यो क्षेत्रमा सत्ता गठबन्धनबाट नेपाली कांग्रेस भक्तपुरका सभापतिसमेत रहेका दुर्लभ थापा र नेकपा एमालेबाट पूर्वमन्त्रीसमेत रहेका नेता महेश बस्नेतबीच तीव्र प्रतिस्पर्धा छ । तुलनात्मक रुपमा यो क्षेत्रमा यी नै दुई उम्मेदवारबीच कडा टक्कर हुने स्थानीयको अनुमान छ । अन्नपूर्ण पोस्टको कार्यक्रम 'द न्यूज मेकर'सँगको कुराकानीमा सत्ता गठबन्धनबाट उम्मेदवार भएका दुर्लभ थापाले भक्तपुरका मतदाताले नयाँ नेतृत्व खोज्ने भएकाले यसपालिको जित आफ्नो हुने दावी गरेका छन् । अघिल्लो निर्वाचनमा एमालेका बस्नेत विजयी भएको यो क्षेत्रमा एमालेको झुट बाहिरिएकाले पनि अब कांग्रेस नेतृत्वको गठबन्धनले जित्ने थापाले दावी गरे । थापाका भावी योजना र चुनाव लक्षित कार्यक्रम, उनका एजेण्डालगायतका विषयमा केन्द्रित भएर भूपाल लुइँटेलले गरेको कुराकानी हेर्नुहोस् ।"
निर्वाचनका कारण तीन दिन त्रिविका क्याम्पस र कार्यालयमा बिदा,"काठमाडौं : आगामी मङ्सिर १ देखि ५ गतेसम्म त्रिभुवन विश्वविद्यालयका सबै क्याम्पस बन्द हुने भएका छन्। त्रिवि रजिष्ट्रारको कार्यालयले शुक्रबार सूचना निकाल्दै अधिकांश क्याम्पसमा प्रतिनिधिसभा र प्रदेशसभा सदस्य निर्वाचनका लागि मतदान केन्द्र राखिएकाले आगामी मङ्सिर १, २ र ५ गते विश्वविद्यालयका सबै क्याम्पस र कार्यालय बन्द हुने जनाएको हो। त्रिविका अधिकांश क्याम्पसमा मतदान केन्द्र राखिएको, त्रिविका प्राध्यापक तथा कर्मचारी निर्वाचनमा खटिएको र केही क्याम्पसमा मतगणना गर्ने केन्द्रसमेत राखिएको हुँदा ती दिन बिदा दिने निर्णय गरिएको हो। बिहीबार बसेको त्रिवि कार्यकारी परिषद्को बैठकले निर्वाचनका कारण विश्वविद्यालयका दैनिक काम कारबाहीमा असर पुग्ने भन्दै क्याम्पस तथा कार्यालयमा बिदा दिने निर्णय गरेको थियो।"
'गठबन्धनले जनताको जीवनस्तर परिवर्तन गर्छ',काठमाडौं : गृहमन्त्री बालकृष्ण खाणले अहिलेको गठबन्धनले जनताको जीवनस्तरलाई परिवर्तन गर्ने बताएका छन्। शुक्रबार नेपाल महिला संघ रुपन्देहीले भैरहवामा आयोजना गरेको कार्यक्रममा नेपाल र नेपाली जनताको जीवनस्तर उकास्न पनि पाँच दलीय गठबन्धन आवश्यक रहेको उनले बताए। गृहमन्त्री खाणले नेपालका ठूला ठूला परिवर्तन नेपाली कांग्रेसको अग्रसरतामा नै भएको दावी गरे। अब देशको आवश्यकता आर्थिक संवृद्धि भएकाले रुपन्देहीलाई आर्थिक हबका रूपमा विकास गरिने उनको भनाइ छ। गृहमन्त्री खाणले बुटवललाई अन्य सहरसँग सहज रूपमा जोड्न यसै आर्थिक वर्षमा बुटवल दाउन्ने नारायणघाट सडक खण्डको बाटामा सुरुङमार्ग बनाउने निर्णय गरिसकेको जानकारी दिए। रुपन्देही क्षेत्र नं३ का प्रतिनिधि सभा सदस्य समेत रहेका खाणले रुपन्देहीलाई आर्थिक केन्द्रका रूपमा विकास विस्तार गर्न गठबन्धनले जित हासिल गर्नुपर्ने उनको भनाइ छ।
बागमतीमा एक लाख माछाका भुरा छाडियो,"मकवानपुर: प्राकृतिक जलाशय तथा नदी नाला र खोलामा माछाको अभाव हुन नदिने उद्देश्यले मकवानपुरको बागमती नदीमा एक लाख माछाका भुरा छाडिएको छ । हाल त्यहाँ माछाको कमी हुँदै गएको छ । मकवानपुरको बागमती गाउँपालिकास्थित झुरझुरेमा बागमती नदीमा एक लाख माछाका भुरा छाडिएको प्राकृतिक जलाशय मत्स्य प्रवद्र्धन केन्द्रको कार्यालय हेटौँडा मकवानपुरले जनाएको छ । सो कार्यालयको आयोजनामा बागमती नदीमा एक लाख रहु र नैनी जातका माछाका भुरा छाडिएको हो । कार्यालय प्रमुख सरोजकुमार यादव तथा बागमती गाउँपालिकाका अध्यक्ष सर्केश घलानद्वारा संयुक्तरूपमा माछाका भुरा नदीमा छाडिएको हो । प्रमुख यादवले प्राकृतिक जलाशयमा जलीय जैविक विविधता संरक्षण तथा त्यसमा आश्रित समुदायको जीवन उकास्नका लागि स्थानीय जातको माछा छोड्ने कार्यक्रम गरिएको जानकारी दिए । नेपालमा हाल चार लाख एक हजार हेक्टर प्राकृतिक जलाशयको क्षेत्रफल रहेको र उत्पादन हुने कूल ९७ हजार मेट्रिकटन माछामध्ये २१ प्रतिशत माछा प्राकृतिक जलाशयबाट उत्पादन हुने गरेको बताए । सोमध्ये प्राकृतिक जलाशयमा चार लाख जनसङ्ख्या निर्भर रहेको यादवको भनाइ छ । सोही अवसरमा गाउँपालिका अध्यक्ष घलानले वर्तमान समयमा खोलानालामा विभिन्न विद्युतीय उपकरणको प्रयोग र कलकारखानाबाट फालिएको विभिन्न रसायनका कारण खोलानालामा माछाको सङ्ख्या घट्नुका साथै विभिन्न जातका माछा लोप भइरहकाले यस कार्यलाई सबैले मिलेर रोक्नुपर्ने आग्रह गरे । उक्त कार्यालयले यसअघि नारायणी नदीमा ४० हजार माछाका भुरा, मकवानपुरको सामरी नदीमा पनि ३४ हजार माछाको भुरा चालु आर्थिक वर्षमा छाडेको थियो । आर्थिक वर्ष २०७९०८० को कार्यालयको कार्यतालिकाअनुसार कोसी, कर्णाली, सप्तकोसी र कालीगण्डकी नदीलगायतका नदीमा भुरा माछा छाड्ने कार्यक्रम रहेको प्रमुख यादवले बताए । सो कार्यालयमा बजेट र जनशक्तिको अभावले काम गर्न समस्यासमेत रहेको त्यहाँका कर्मचारी बताउँछन् ।"
मतदान केन्द्रमा मोबाइल निषेध,"विराटनगर : प्रतिनिधि तथा प्रदेशसभा निर्वाचनका दिन मोरङमा मतदातालाई मोबाइल लिएर मतदान केन्द्रमा प्रवेश गर्न नदिइने भएको छ। निर्वाचनका दिन मंसिर ४ गते मतदातालाई लक्षित गरेर मतदान केन्द्रमा मोबाइल, क्यामेरा लगायतका सामग्री निषेध गरिने भएको हो। दिएको मत फोटो खिचेर सार्वजनिक गर्नसक्ने र गोप्य मतदानको उल्लंघन हुने सम्भावनालाई मध्यनजर गर्दै तथा सुरक्षाका दृष्टिकोणले प्रतिबन्ध लगाउने तयारी गरिएको प्रमुख जिल्ला अधिकारी काशीराज दाहालले जानकारी दिए। उनका अनुसार मतदान अधिकृतले सर्वदलीय र सर्वपक्षीय बैठक राखेर यस विषयमा निर्णय गराउनुपर्ने छ। निर्वाचनका बेला निषेध गरिएका वस्तु लैजान जबरजस्ती गर्नेलाई कारबाहीको दायरामा ल्याइने दाहालले बताए। मोरङमा ३ सय ६ वटा मतदानस्थल र ८ सय ३९ मतदान केन्द्र तोकिएका छन्। जसमा ५० वटा मतदानस्थल अति संवेदनशील, १ सय ४४ वटा संवेदनशील र १ सय १२ वटा सामान्य छन्। दुईवटा अस्थायी मतदान केन्द्र पनि तोकिएका छन्। निर्वाचनलाई स्वच्छ, मर्यादित, भयरहित, निष्पक्ष र सुरक्षित बनाउन विभिन्न गृहकार्य भइरहेको प्रजिअ दाहालको भनाइ छ। यसैबीच मोरङमा शुक्रबारबाट मतदान अधिकृत र सहायक मतदान अधिकृतलाई निर्वाचन सम्बन्धी तालिम दिन थालिएको छ। निर्वाचन अधिकृतको कार्यालय, प्रदेश निर्वाचन कार्यालयको आयोजनामा क्षेत्रगत हिसाबले तालिम दिन थालिएको हो। तालिमको सहजीकरण प्रजिअ दाहाल, निर्वाचन अधिकृत गोपाल थापा, प्रदेश १ का निर्वाचन अधिकारी लेवन काश्यप अधिकारी, मोरङ प्रहरी प्रमुख एसपी शान्तिराज कोइराला, कोष तथा लेखा नियन्त्रक एवं निर्वाचन आचारसंहिता अनुगमन अधिकृत तनुजा पोखरेल लगायतले गरेका छन्। प्रदेश १ निर्वाचन कार्यालय विराटनगरका प्रमुख लेवन काश्यप अधिकारीका अनुसार पहिलो दिन क्षेत्र नम्बर १ का १४३ वटा मतेदान केन्द्रका अधिकृत र सहायक अधिकृत गरेर २ सय ८६ जनालाई पथरीशनिश्चरेमा तालिम दिइएको छ। शनिबार क्षेत्र नम्बर ३ का अधिकृत र सहायक अधिकृतलाई तालिम दिने तयारी छ। सम्बन्धित निर्वाचन क्षेत्रमै पुगेर तालिम दिन थालिएको उपसचिव अधिकारीले बताए। मोरङमा प्रतिनिधिसभातर्फ ६ वटा निर्वाचन क्षेत्र छन्। तालिममा सुरक्षासँग सम्बन्धित विषयमा प्रजिअ र प्रहरी अधिकारीले सहजीकरण गर्ने गरेका छन्। मतदानस्थलको सुरक्षाका लागि खटिएका सुरक्षाकर्मी, मतदानस्थलको सुरक्षा व्यवस्था, मतदानलाई सहज र सुरक्षित बनाउने उपायहरू, मतदानस्थलको अवस्था हेरेर सुरक्षित मतदान केन्द्रको निर्माण लगायतका विषयमा तालिममा मतदान अधिकृतलाई जानकारी गराइएको प्रजिअ दाहालले बताए। उनका अनुसार तालिममा मतदान केन्द्रको निर्माण, निर्वाचन सामग्रीको व्यवस्थापन र ढुवानी, मतदानका समयमा आउनसक्ने समस्याको समन्वय एवं सहजीकरण, मतदानस्थल वरपर रहेका प्रचार सामग्री हटाउने, सर्वदलीय र सर्वपक्षीय बैठक आयोजना गर्ने, विगतमा मतदान अधिकृतले हस्ताक्षर नगरेका मतपत्र भेटिएकाले त्यसमा सावधानी अपनाउने, दल तथा उम्मेदवारका प्रतिनिधिलाई साथमै लिएर मतपेटिका ओसारपसार गर्ने तथा प्रयोग नभएका मतपत्रलाई छुट्टाछुट्टै शीलबन्दी गर्ने विषयमा जानकारी गराइन्छ। साथै मतदान केन्द्रमा सञ्चारकर्मीलाई सहज प्रवेशको व्यवस्था मिलाउने र अशक्त, ज्येष्ठ नागरिक, गर्भवती तथा फरक क्षमता भएका मतदातालाई प्राथमिकता दिएर मतदानमा सहज बनाउने र मतदानस्थलमा पर्याप्त मात्रामा बिजुली लगायत वैकल्पिक व्यवस्था मिलाउने लगायतका विषय तालिममा जानकारी गराउने गरिएको दाहालले बताए।"
ताप्लेजुङमा फाल्गुनन्द जयन्ती (फोटोफिचर),"ताप्लेजुङ : किराँत धर्म दर्शनका पुनरुत्थानकर्ता, समाज सुधारक राष्ट्रिय विभूति फाल्गुनन्द लिङ्देनको जन्मजयन्ती शुक्रबार ताप्लेजुङ सदरमुकाम फुङ्लिङमा मनाइएको छ। धर्मगुरु आत्मानन्द लिङ्देन सेईङ र गुरुआमा पवित्राहाङ्माको उपस्थितिमा फाल्गुनन्द लिङदेनको नेपालकै ठूलो सालिक अनावरण गरिएको छ। एउटै ढुङ्गाले निर्माण गरिएको ३२ फिट अग्लो शालिकको अनावरण गर्नुका साथै बिहिबारेमा रहेको हाङ्साम माङ्हिमको उद्घाटन गरिएको आयोजक किराँत धर्म तथा साहित्य उत्थान संघ केन्द्रीय सदस्य याम नेयोङहाङले जानकारी दिए। सरकारले २०६६ मंसिर १६ गते राष्ट्रिय विभूति घोषणा समेत गरेको लिङ्देनको विशेष पूजा सहितका कार्यक्रम राखिएको थियो। किराँतीहरूले फाल्गुनन्दलाई महागुरुको रूपमा पुज्ने गरेका छन्। फाल्गुनन्दको जन्म १९४२ कात्तिक २५ गते आइतबार हालको प्रदेश १ को इलामस्थित माङ्सेबुङ गाउँपालिका२ इभाङस्थित चुम्चिनाम्बामा भएको थियो।"
बीपी र राजा महेन्द्रको सम्बन्ध खुलासा गर्दै मनिषाले मागिन् राजेन्द्र लिङ्देनका लागि भोट,"काठमाडौं : अभिनेत्री मनिषा कोइराले बीपी कोइरालालाई सबैले बिर्सिएको बताएकी छन्। राष्ट्रिय प्रजातान्त्रिक पार्टीको चुनावी सभामा सम्बोधन गर्दै उनले सबैले बिर्सिए पनि राजेन्द्र लिङ्देनले नबिर्सिएको बताइन्। 'अरुले बिर्सेर होला। तर राजेन्द्रजीले बिर्सिनुभएको छैन बीपी बालाई। बीपी बाले मेलमिलापको नीति बताउनुभएको थियो। उहाँ धेरै बाटोबाट निस्किनुभयो पनि। तर अन्त्यमा बुझ्नुभयो, राजसंस्था र हाम्रो मल्टीपर्टी डेम्रोकेटिक सिस्टम एउटै बाटोमा आउनुपर्छ। त्यसैले नेपाल सुदृढ हुन्छ,' बीपीबारे उनले भनिन्। उनले तत्कालीन राजा महेन्द्र र बीपीको सुमधुर सम्बन्ध रहेको समेत बताइन्। 'तपाइँहरुलाई थाहा छ कि छैन, धेरै पहिले बीपी बा र श्री ५ महेन्द्र सरकार एकअर्कालाई आदर गर्नुहुन्थ्यो। तर उहाँहरुले कहिल्यै सहकार्य गर्न पाउनुभएको थिएन। त्यतिबेला मुलुकले ठूलो मौका गुमाएको थियो। अहिले त्यस्तै मौका तपाइँ र हाम्रो ढोकामा आएको छ। यो मौकालाई हामीले गुमाउनु हुँदैन,' उनले भने। उनले राजेन्द्र लिङ्देनको भाषणबाट आफू प्रभावित भएर चुनावी सभामा उभिएको बताइन्। 'म आज यहाँ उभिएको छु, राजेन्द्रजीको मुख हेरेर। लिङ्देनजीको भाषण सुनेर,' उनले थपिन्, 'उहाँले भन्नुभएको थियो  भ्रष्टाचार गर्नु भनेको आमाको रगत खानु हो। त्यो सुनेर लाग्यो, वाह! नेपालीले एउटा असल नेतृत्व पायो।' उनले राप्रपाको घोषणमा पत्र आफूले पढेको त्यहाँ धेरै राम्रा कुरा उल्लेख भएको बताइन्। 'धेरै कुरा त घोषणा पत्रमा पनि पढेँ। हरेक कुरा उहाँले चाहिनेमात्र राख्नुभएको छ। म चाहन्छु, तपाइँहरुले उहाँलाई अत्यधिक मतले जिताउनुहोस्। हलोमा भोट दिनुहोस्,' उनले भनिन्। उनले जनताको आवाज संसदमा बलियो बनाउन राप्रपालाई जिताउनुपर्ने बताएकी थिइन्।"
देशको आर्थिक विकास गर्न एमाले सरकार चाहिन्छ: पोखरेल,"काठमाडौं: नेकपा एमालेका वरिष्ठ उपाध्यक्ष ईश्वर पोखरेलले मुलुकको आर्थिक विकास र समृद्धिको लागि एमालेको सरकार आवश्यक रहेको बताएका छन् । शुक्रबार काठमाडौंमा बागमती प्रदेशस्तरिय सहकारीकर्मी भेलालाई सम्बोधन गर्दै पोखरेलले विकास र समृद्धिलाई यसपनि एमाले सरकारले अघि बढाएकाले अव पनि यसलाई निरन्रता दिन एमालेकै सरकार आवश्यक पर्ने बताए । उनले औधोगिक क्षेत्र, राजमार्ग, अस्पताल लगाएतका पूर्वाधारको निर्माणको थालनी एमालेलै गरेको दावी गरे । त्यस्तै पोखरेलले अहिलेको मुख्य कार्यभार राजनीति स्थायित्व रहेकाले पनि राजनीतिक स्थायित्व नभई देश अघि बढ्न नसक्ने बताए । राष्ट्रियहितको रक्षा, भ्रष्टचारको अन्त्य, सामाजिक सुरक्षा लगाएतका एजेण्डा एमालेको भएको उनको भनाई छ । एमालेको सरकार बनेपछि समृद्ध नेपाल सुखी नेपालीको नाराले साकार रुप लिने उनले बताए ।"
"सुनसरी४ मा पाहुनाको छाप मेटाउँदै ज्ञानेन्द्र, स्थानीय भएकैले जित्ने जगदीशको दावी","विराटनगर: नेपालको राजनीतिमा नेपाली कांग्रेसका केन्द्रीय सदस्य ज्ञानेन्द्रबहादुर कार्कीको छुट्टै पहिचान छ । विवादरहित राजनीतिक विगत बोकेका उनी भोजपुरको षडानन्द नगरपालिका११ (तत्कालीन देउराली)का बासिन्दा हुन् । उनी गृहजिल्ला छाडेर ५ वर्षअघि चुनाव लड्न सुनसरी झरे । अहिले सुनसरीलाई कर्मथलो बनाएर राजनीति गरिरहेका छन् । २०७४ सालको निर्वाचन प्रतिस्पर्धाका लागि सुनसरी झर्दा चुनावी मैदानमा उनीमाथि टुरिष्ट उम्मेदवारको आरोप लाग्यो । चुनावी मैदानले साथ दिँदा पहुना उम्मेदवारको आरोप उनले सहजै पन्छाए । विपक्षीमाथि हाबी हुँदै २०७४ सालको निर्वाचन जितेर सुनसरी क्षेत्र नम्बर ४ बाट उनी प्रतिनिधिसभा सदस्य चुनिए । मुलुकको निर्वाचन परिणाम बाम(एमालेमाओवादी) गठबन्धनको पक्षमा पुगेका बेला विपक्षीको मजवुत उपस्थिति रहेको क्षेत्रबाट कांग्रेस एक्लैको बलमा चुनाव जितेपछि ज्ञानेन्द्रको राजनीतिक उचाइ झन् बढ्यो । उनीसँग तत्कालीन बाम गठबन्धनका उम्मेदवार एमालेका रमेश श्रेष्ठ पराजित बनेका थिए । ३२ हजार ३४७ मत ल्याएर ज्ञानेन्द्र विजयी हुँदा एमालेका रमेशले २५ हजार ७५० मत ल्याए । लोकप्रिय छविकै कारण उनी चुनावी परिणामलाई आफ्नो पक्षमा पार्न सफल भएको कांग्रेस कार्यकर्ता रवी साह बताउँछन् । भोजपुरमा पनि ज्ञानेन्द्र लोकप्रिय छविका मानिन्छन् । जलस्रोतमन्त्री भएका बेला बिजुली पुर्याएर भोजपुरको उत्तरी क्षेत्रलाई उनले उज्यालो बनाए । षडानन्द नगरपालिका८ का रुकमान तामाङ भोजपुरको दुर्गम बस्तीमा विद्युत सेवा पुग्नुको श्रेय ज्ञानेन्द्रलाई जाने बताउँछन् । उनका अनुसार भोजपुरेले घरघरमा पुगेको बिजुलीसँग जोडेर ज्ञानेन्द्रको धेरै गुणगान गाउने गरेका छन् । गृहजिल्लामा विद्युतसँगै सडक लगायतका पूर्वाधार निर्माण, स्वास्थ्य र शिक्षा क्षेत्रमा पनि ज्ञानेन्द्रले पुर्याएको योगदानको धेरै चर्चा हुने गरेको रुकमान बताउँछन् । राजनीतिशास्त्रमा स्नातकोत्तर गरेका उनी विद्यार्थी जीवनदेखि नै राजनीतिमा सक्रिय बनेका थिए । राजनीतिमा २०३३ सालदेखि सक्रिय उनी २०३९ सालमा नेपाल विद्यार्थी संघका अध्यक्ष भए । २०४७ सालको अन्तरिम सरकारमा प्रधानमन्त्री कृष्णप्रसाद भट्टराईको स्वकीय सचिव भएर काम गरेको अनुभव संगालेका ज्ञानेन्द्र २०६३ सालमा जलस्रोतमन्त्री तथा २०७४ सालमा अर्थमन्त्री बने । त्यसअघि कानून, न्याय तथा संसदीय मामिला मन्त्रालयको जिम्मेवारी सम्हालेका उनी हाल सञ्चार, सूचना तथा प्रविधिमन्त्री छन् । २०३६ सालको जनमत संग्रह, २०४२ सालको सत्याग्रह, २०४६ साल तथा २०६२०६३ को जनआन्दोलन लगायत प्रजातन्त्र र लोकतन्त्र प्राप्तिका लागि भएका विभिन्न आन्दोलनमा उनको सक्रिय सहभागिता रहयो । २०३३ सालमा १८ महिना र त्यसपछि पटकपटक गरेर करिब ४ वर्ष उनले जेल जीवन बिताए । लामो समयदेखि जनपक्षीय काम गरेको भनेर सबैले चर्चा गरिरहँदा भोजपुरका विभिन्न निर्वाचनको नतिजा भने ज्ञानेन्द्रको पक्षमा परेनन् । निर्वाचनमा साथ पाएनन् । त्यसपछि उनले सुनसरीलाई राजनीतिक थलो बनाए । मुलुकमा बाम गठबन्धनको लहर आइरहँदा कार्यक्षेत्र परिवर्तन गरेर चुनाव लड्न सुनसरी झरे । अन्ततः साढे ६ हजारभन्दा बढी मतान्तरले विजयी बने । नेकपा (एकीकृत समाजवादी) पार्टीका षडानन्द नगर अध्यक्ष हरि भित्रिकोटीका अनुसार ज्ञानेन्द्रले साथ नदिएको भए भोजपुरको उत्तरी क्षेत्रले अहिलेसम्म बिजुली बाल्न पाउने थिएन र अँध्यारोमा बस्न बाध्य भएका सर्वसाधारण अझैसम्म टुकिकै भरमा हुन्थे । उहाँ भोजपुरले जन्माएको एउटा असल नेता हो । ज्ञानेन्द्रको जिल्लाबासी हौं भनेर भन्न पाउँदा भोजपुरेले गर्व गर्छन् । पूर्वाधार निर्माण, शिक्षा र स्वास्थ्य क्षेत्रमा ज्ञानेन्द्रको ठूलो योगदान छ, भित्रिकोटी भन्छन् । भोजपुर छाडेपछि चुनाव जितेका ज्ञानेन्द्र पछिल्लो समय सुनसरीको राजनीतिमा सक्रिय छन् । चुनाव जितेर मन्त्री भएपछि आफ्नो निर्वाचन क्षेत्रमा उनले गरेका विकास निर्माणको प्रशंसा हुने गरेको सुनसरीको भोक्राहानरसिंह गाउँपालिका६ का बेनीलाल साहले बताए । नेपाली कांग्रेसका नेता ज्ञानेन्द्र सत्तारुढ गठबन्धनबाट उम्मेदवार बनेर आसन्न निर्वाचनका लागि सुनसरीको क्षेत्र नम्बर ४ बाट दोस्रोपटक प्रतिस्पर्धा गर्दै छन् । पहुनाको छाप मेटाउँदै जित्ने तयारीका साथ उनी अघि बढिरहेका छन् । सप्तकोशी पीडित तथा जंगली जनावरबाट हुने क्षति न्यूनीकरण, विकास निर्माण तथा जनताको आवश्यकता पूरा गरिदिने लगायतका एजेण्डासहित उनी चुनाव प्रचारमा व्यस्त छन् । प्रधानमन्त्री एवं पार्टी सभापति शेरबहादुर देउवाका विश्वासपात्र ज्ञानेन्द्रको प्रतिस्पर्धीका रूपमा एमालेले सुनसरी४ मा जगदीश कुसियतलाई उम्मेदवार बनाएको छ । २०५१ को निर्वाचनमा गिरिजाप्रसाद कोइरालासँग पराजित भएका जगदीश २०५३ सालको उपनिर्वाचन जितेर सांसद बने । २०७४ सालमा प्रदेशसभा सदस्यमा विजयी बनेर प्रदेश १ को पर्यटनमन्त्री भए । सांसद र मन्त्री हुँदासमेत आफ्नो क्षेत्रका लागि उल्लेख्य काम नगरेको आरोप जगदीशलाई लाग्ने गरेको छ । उनी २०५६ सालको आमनिर्वाचनमा भने सप्तरी१ बाट तत्कालीन सञ्चारमन्त्री जयप्रकाशप्रसाद गुप्तासँग पराजित बनेका थिए । यद्यपी एमालेका पुराना नेता जगदीशको चुनावी प्रतिस्पर्धा हेभीवेट ज्ञानेन्द्रसँग हुनेछ । सुनसरी४ मा कांग्रेसका प्रभावशाली तथा एमालेका पुराना नेताबीचको चुनावी टक्कर रोचक हुने आँकलन गरिएको छ । कसले बाजी मार्छन् भन्ने चैँ आगामी मंसिर ४ गतेले टुंगो लगाउने छ । जगदीश पनि आफ्ना चुनावी एजेन्डा लिएर मतदातामाझ पुगिरहेका छन् । आफू स्थानीय भएकाले जनताको समस्याका बारेमा जानकार रहेको बताउँछन् । एमाले प्रदेश १ का सदस्य अजय कुसियतले चुनाव जितेर मन्त्री भए पनि ज्ञानेन्द्रले विकास नै नगरेको आरोप लगाए । ज्ञानेन्द्रलाई मतदाताले मन पराएका छैनन् । बरु प्रदेशको मन्त्री भएर जगदीशले धेरै काम गर्नु भएको छ, उनले भने, नेपालकै पहिलो रिफ्रेसमेन्ट सेन्टर निर्माण, सडक निर्माण तथा पर्यटनको क्षेत्रमा जगदीशबाट धेरै काम भए । स्थानीय भएकाले मतदातामाझ परिचित उहाँले नै चुनाव जित्नुहुन्छ । जनताको स्वःस्फूर्त आवाज भएकाले र मतदाताको चित्त नदुखाएका कारण चुनाव जगदीशले नै जित्ने दाबी अजयको छ । आफ्नो निर्वाचन क्षेत्रका लागि ज्ञानेन्द्रले केही नगरेका कारण त्यसैलाई चुनावी मुद्दा बनाएर मतदातामाझ पुग्दैछौँ, उनले भने, प्रदेश सरकारमा जगदीश मन्त्री हुँदा गरेका कामको प्रचारप्रसारलाई समेत जोड दिन्छौँ । अर्कै ठाउँबाट आएकाले ज्ञानेन्द्रले मतदातालाई नै नचिन्ने र जगदीश स्थानीय भएकाले सबैसँग परिचित रहेको जिकिर अजयको छ । ज्ञानेन्द्र वर्तमान सरकारका सूचना तथा सञ्चार प्रविधिमन्त्री रहेकाले पनि उनलाई यो क्षेत्रमा केही सहज हुने अनुमान गरिएको छ । त्यसमा पनि स्थानीय तह निर्वाचनको परिणामलाई हेर्दा विगतमा भन्दा कांग्रेस केही बलियो देखिएको छ । एमालेको प्रभाव क्षेत्र मानिएको बराहक्षेत्र नगरपालिकासहित हरिनगरा, कोसी र भोक्राहानरसिंह गाउँपालिकामा गत स्थानीय तह निर्वाचनमा कांग्रेस विजयी बनेको थियो । बराहक्षेत्रमा पहिलोपटक कांग्रेसले जितेको हो । आफ्नो निर्वाचन क्षेत्रभित्र पर्ने चारवटै पालिकामा कांग्रेसले जितेका कारण ज्ञानेन्द्रलाई यसपटक सहज हुने आँकलन गरिएको छ । सुनसरी क्षेत्र नम्बर ४ मा कुल एक लाख २८ हजार ६५ मतदाता छन् । यहाँ कोसी र भोक्राहानरसिंह गाउँपालिकासहित हरिनगर गाउँपालिकाको १, २, ४, ५, ६ र ७, इनरुवा नगरपालिकाको ३, ४ र ८, रामधुनी नगरपालिकाको ४ र बराहक्षेत्र नगरपालिकाको ६, ७, ८, ९, १० र ११ नम्बर वडाहरू समावेश छन् ।"
भ्रष्टाचारीहरूमाथि डोजर चलाउने इच्छा छ : लिङ्देन,"काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले पुराना नेताहरूलाई फेरि पनि प्रधानमन्त्री बनाए मुलुक बन्न नसक्ने बताएका छन्। शुक्रबार काठमाडौंको बसन्तपुरमा आयोजित चुनावी सभालाइ सम्बोधन गर्दै लिङ्देनले यसअघि पटक पटक प्रधानमन्त्री बन्दा देश बनाउन नसक्नेहरू पुनः निर्वाचित भए देश बन्न नसक्ने भन्दै यसमा मतदाताले विशेष ख्याल गर्नुपर्ने बताएका हुन्। त्यस्तै उनले अहिलेको निर्वाचन प्रणाली निकै महङ्गो भएकाले यसलाई परिवर्तन गर्दै पूर्ण समानुपातिक संसद, जनताले प्रत्यक्ष निर्वाचित गर्ने प्रधानमन्त्री र अभिभावकीय रूपमा राजा हुने व्यवस्था लागू हुनुपर्ने धारणा राखे। प्रदेशको संरचना खारेज गरेर बलियो केन्द्र र स्थानीत तहका साथै राजनीतिक दलमुक्त संवैधानिक निकाय अहिलेको आवश्यकता रहेका उनको भनाइ छ। उनले नागरिक आयोग गठन गरेर २०४५ सालपछिका सबै नेताको सम्पत्ति छानविन गरेर अवैध सम्पत्ति छानविन गर्नुपर्ने जिकिर गरे। उनले बालेनले काठमाडौंमा अवैध संरचनामा डोजर चलाए जस्तै राप्रपालाई भ्रष्टाचारीहरूमाथि डोजर चलाउने इच्छा रहेको बताए।"
दाङमा चुनावी रौनक : उम्मेदवार घर दैलोमा व्यस्त,"दाङ : दाङमा चुनावी रौनक बढ्दै गएको छ। प्रतिनिधिसभा र प्रदेशसभा सदस्यको निर्वाचनका लागि चुनानी सरगर्मी बढेको हो। मतदानको मिति नजिकिँदै गर्दा दाङमा उम्मेदवार घर घर, बस्ती बस्तीमा चुनावी अभियान लिएर हिँडिरहेका छन्। उम्मेदवारले मतदाताको घरदैलोमा पुगेर मतदाताका कुरा सुन्दै आफ्ना योजना मतदातालाई सुनाउँदै निर्वाचनमा आफूलाई मतदान गर्नका लागि आग्रह पनि गर्दै आएका छन्। तीनवटा संघीय निर्वाचन क्षेत्र र ६ वटा प्रदेश सभा निर्वाचन क्षेत्र रहेको दाङमा राजनीतिक दल र स्वतन्त्र गरेर ८९ जना उम्मेदवार चुनावी मैदानमा छन्। उम्मेदवारहरू आफ्ना एजेण्डा लिएर जनताको घरदैलोमा पुग्ने तथा आफ्नो पक्षमा मतदान गर्नका लागि आग्रह गर्ने क्रम पनि बढेकै छ। निर्वाचन प्रचारप्रसारका क्रममा मतदातालाई रिझाउनका लागि कतिपय उम्मेदवारले भने मतदातालाई काममा सहयोग गरेको अभिनय गर्नका लागि धान काट्ने, खेत जोत्नेदेखि खन्नेसम्म गरिररहेका छन्। चुनावी प्रचारप्रसारसँगै राजनीतिक दलले मतदान गर्ने तरिका र चुनाव चिह्नको विषयमा मतदाताहरूलाई जानकारी गराउँदै भोट माग्ने क्रम जारी रहेको छ। मतदाता भेटघाटका क्रममा उम्मेदवारहरूले जनताका समस्या समाधान गर्ने गरी आफ्ना कुरा राख्नेदेखि पाँच वर्षको अवधिमा आफू र आफ्नो पार्टीले खेलेको भूमिका समेत जनतालाई राख्ने गर्दै आएका छन्। ६ प्रदेशसभा निर्वाचन क्षेत्रका उम्मेदवारले मतदातालाई भेट्दै मतदाताको कुरा सुनेर आफ्नो पक्षमा मतदान गर्न आग्रह गर्दै आएका छन्। विगतमा मतदाता भएर सही तरिकाले मत हाल्न नसक्दा बदर मत बढ्ने गरेको स्मरण गर्दै दाङमा दलका कार्यकर्ता नमुना मत पत्र लिएर बस्ती बस्तीमा सिकाउँदै हिँडेका छन्। दलहरूले समूह नै बनाएर आफ्नो पक्षमा आउने मत नबिग्रियोस भनेर मतदातालाई सिकाउँदै हिँडेका हुन्। त्यस्तै बदर मत घटाउन भन्दै जिल्ला निर्वाचन कार्यालयले पनि जिल्लाका सबै पालिकामा नमुना मतदान सुरु गरिरहेको छ। दाङका सबै पालिकामा नमुना मतदान समेत गरिएको छ। बढ्यो उम्मेदवारको सक्रियता मंसिर ४ गते हुने प्रतिनिधिसभा तथा प्रदेशसभाको निर्वाचन नजिकिएसँगै उम्मेदवारहरू घरदैलो केन्द्रित भएका हुन। दाङका तीनवटा निर्वाचन क्षेत्र र ६ वटा प्रदेश क्षेत्रका उम्मेदवार मतदाता भेटघाट र घरदैलो कार्यक्रम बढाई रहेका छन। मतदाताको घरघरमा पुगेर आफ्नो पक्षमा मत माग्दै हिँडिरहेको देखिदा चुनावी रौनक बढेको दृष्य देखिन्छ। निर्वाचनमा एकातिर पाँच दलीय गठबन्धनबाट दाङ निर्वाचन क्षेत्र नं३ प्रतिनिधिसभा सदस्यका उम्मेदवार दीपक गिरी, निर्वाचन क्षेत्रनं ३ (१) का प्रदेशसभा सदस्यका उम्मेदवार डिल्लीबहादुर चौधरी, र क्षेत्र न३ (२) प्रदेशसभा सदस्य पदका उम्मेदवार धनबहादुर मास्कीले चुनावी घरदैलो अभियानलाई तीव्रता दिएको उनीहरूको सचिवालयले बताएको छ। एमालेका दाङ निर्वाचन क्षेत्र नं ३ का प्रतिनिधि सभा सदस्यका उम्मेदवार कोमल वली र प्रदेश(१)का उम्मेदवार घनश्याम पाण्डे र ख का उम्मेदवार हुकुमबहादुर बस्नेतले चुनावी घरदैलोलाई तीव्रता दिएका छन्। उनीहरूले आआफ्नो चुनाव चिह्नमा मतदान गर्न आग्रह गरिरहेका छन्। जिल्लाका अन्य निर्वाचन क्षेत्रका उम्मेदवारहरूले पनि घर दैलो अभियानलाई तिव्रता दिएका छन।"
विश्वकप खेल्ने स्पेनिस टिम घोषणा,"मड्रिड : स्पेनिस फुटबल टिमका मुख्य प्रशिक्षक लुइस इनरिकेले फिफा विश्वकपका लागि २६ सदस्यीय टिमको घोषणा गरेका छन्। कतारमा ९ दिनपछि सुरु हुने विश्वकपका लागि शुक्रबार घोषित टिममा म्यानचेस्टर युनाइटेडका गोलपिकर डेभिड डे गिया परेका छैनन्। त्यस्तै पूर्व कप्तान सर्जियो रामोस, बार्सिलोनाका डिफेन्डर मार्कोस एलोन्सो लगायतका खेलाडीले पनि स्थान बनाउन सकेनन्। समूह ईमा परेको स्पेनले समूह चरणमा कोस्टा रिका, जर्मनी र जापानसँग खेल्ने छ। स्पेनिस टिम गोलकिपर : युनइ सिमोन, रोबर्ट सान्चेज डेभिड राया डिफेन्डर : ड्यानी कार्भाजल, सिजर एज्पिलिक्युएटा, एरिक गर्सिया, हुगो गुइलामोन, पाउ टोरेस, आयमेरिक लापोर्ट, जोर्डी अल्बा, जोसे गाया मिडफिल्डर : सर्जियो बुस्केट, रोड्री, गाभी, कार्लोस सोलेर, मार्कोस लोरेन्टे, पेड्री कोके फरवार्ड : फेरान टोरेस, निको विलियम्स, येरेमी पिनो, अल्भारो मोराटा, मार्को एसेन्सियो, पाब्लो साराबिया, ड्यानी ओल्मो, अन्सु फाती"
"पाकिस्तानविरुद्ध खेल्ने नेपाली टिम सार्वजनिक, किरण परेनन्","काठमाडौं : कात्तिक ३० गते दशरथ रंगशालामा हुने पाकिस्तानविरुद्धको मैत्रीपूर्ण खेलका लागि नेपाली टिम सार्वजनिक भएको छ। प्रमुख प्रशिक्षक प्रवेश कटुवालले शुक्रबार सार्वजनिक गरेको सूचीमा नियमित कप्तान तथा गोलकिपर किरण चेम्जोङ परेका छैनन्। उनको अनुपस्थितिमा विशाल श्रेष्ठ, दीप कार्की र विकेश कुथुले स्थान बनाएका छन्। मैत्रीपूर्ण खेलका लागि पाकिस्तान आइतबार नेपाल आइपुग्ने छ। उक्त खेलका लागि सामान्य प्यारापिटतर्फ पाँच सय र भीआईपी प्यारापिटतर्फको टिकट मुल्य एक हजार रुपैयाँ तोकिएको छ। यस्तै, अखिल नेपाल फुटबल संघ (एन्फा)ले पाँच हजार रुपैयाँ दरले ८० वटा भीभीआईपी टिकट बेच्ने तयारी गरेको छ। नेपाली टिम गोलकिपर : विशाल श्रेष्ठ, दीप कार्की विकेश कुथु डिफेन्डर : रोहित चन्द, अनन्त तामाङ, विकाश तामाङ, दिनेश राजवंशी, विकाश खवास, गौतम श्रेष्ठ, निशान खड्का मिडफिल्डर : तेज तामाङ, सेसेहाङ आङ्देम्बे, सुरज जेउ ठकुरी, पुजन उपरकोटी, एरिक विष्ट, आभाष लामिछाने फरवार्ड : अञ्जन विष्ट, विमल घर्ती मगर, नवयुग श्रेष्ठ, आयुष घलान, सुनील बल, सुजल श्रेष्ठ"
युक्रेनलाई चालिस करोड डलर उपलव्ध गराउँदै अमेरिका,"वासिङ्टन : संयुक्त राज्य अमेरिकाले युक्रेनलाई ४० करोड अमेरिकी डलर उपलव्ध गराउने घोषणा गरेको छ। रुसले युक्रेनी सहर खेरसनबाट आफ्ना सेनालाई फर्कने आदेश दिएको एक दिनपछि उक्त अमेरिकी सहायता घोषणा भएको हो। ह्वाइट हाउसका राष्ट्रिय सुरक्षा सल्लाहकार जेक सुलिभानले सहयता प्याकेजमा एयर डिफेन्स सिस्टमका लागि युक्रेनलाई ग्रिनेड लञ्चरतोप, गोलाबारूद, साना हतियारसहितका अन्य अत्याधुनिक हातहतियार उपलव्ध गराइने सञ्चारकर्मीहरूलाई बताएका छन्। अमेरिकाले पनि खेरसन सहरबाट रुसी सैनिक फर्कने संकेत पाएको उनले बताए। रुसका रक्षामन्त्री सर्गेई शोइगु र युक्रेनमा खटिएका रुसी सेनाका कमाण्डर जनरल सर्गेई सुरोभिकिनबीच मस्कोमा भएको बैठकपछि मस्कोले सेनालाई खेरसनबाट फर्कन आदेश दिएको हो। उक्त शहरलाई मात्र आफ्नो कब्जामा लिन मस्को सफल भएको थियो। यसअघि युरोपेली आयोगले पनि युक्रेनलाई १८ अर्ब युरो बराबरको सहायता प्याकेज प्रस्ताव गरेको थियो। प्याकेजअन्तर्गत किएभले नियमित किस्ताका रूपमा अधिक सहुलियतमा ऋण पनि पाउने छ। झण्डै दश महिनादेखि जारी युक्रेन युद्धबाट किएभका पक्षमा विशाल अन्तर्राष्ट्रिय सहायता परिचालन भएको छ। करिब दश महिनादेखि जारी युक्रेन युद्धमा एक लाखभन्दा बढी रुसी सैनिक मारिएका तथा घाइते भएका अमेरिकी सेनाका एक जना वरिष्ठ अधिकारीले बिहीबार बताएका थिए। द इकोनोमिक क्लब अफ न्युयोर्कले आयोजना गरेको एक कार्यक्रममा जनरल मार्क मिलेले युक्रेनी पनि त्यति नै सङ्ख्यामा हताहत एवम् घाइते भएका बताएका थिए।"
विहारमा मदिरा निषेध अभियान असफल भयो,हाजिपुर : जनता दल (युनाइटेड) का नेता तथा पार्टीको राष्ट्रिय संसदीय बोर्डका अध्यक्ष उपेन्द्र कुशवाहले विहार सरकारले लागू गरेको मदिरा निषेध अभियान असफल भएको बताएका छन्। सञ्चारकर्मीसँग कुरा गर्दै उनले राज्यमा मदिरा निषेध अभियान सफल नभएको बताए। उनले सरकारको एकल प्रयासबाट अभियान सफल नहुने बताउँदै त्यस निम्ति जनसाधारणको साथ र समर्थन अपरिहार्य भएकामा जोड दिए। मदिरा आपूर्ति नरोकिएसम्म त्यसको खपत पनि नरोकिने यथार्थ सुनाउँदै उनले अभियानबाट केही हदसम्म समाज लाभान्वित भएको बताए। उनले अभियानलाई सफल बनाउन राज्यका जनतालाई अग्रमोर्चामा आउन आह्वान गरे। नेता कुशवाहको यो भनाइले नीतिश कुमारको सरकारलाई अप्ठ्यारो पारेको छ। मदिरा आपूर्तिकर्ताहरूमाथि कठोर बन्न तथा कडाइका साथ कानुन कार्यान्वयन मुख्यमन्त्रीले आदेश दिएपछि नेता कुशवाहको यो भनाइ सार्वजनिक भएको हो। सन् २०१६ को अप्रिलदेखि विहारमा मदिरामाथि प्रतिबन्ध लगाइएको छ। प्रतिबन्ध उल्लंन गर्नेलाई १० वर्षसम्म काराबासको सजाय हुने कठोर व्यवस्था पनि गरिएको छ तर मदिराको आपूर्ति र खपत घटेको छैन। मदिराका कारण राज्यमा आपराधिक घटना बढेका छन्। विहार राज्यका लागि भारतीय जनता पार्टीका निखिल आनन्दले पनि नेता कुशवाहको भनाइप्रति सहमति जनाएका छन्।
महोत्तरी गौशालामा सत्तारूढ गठबन्धनको विशाल र्याली प्रदर्शन,"जनकपुरधाम : सत्तारूढ पाँच दलीय गठबन्धनले महोत्तरीको गौशालामा संयुक्त विशाल र्याली प्रदर्शन गरेको छ। गठबन्धन दलका नेकपा माओवादी केन्द्र, नेपाली कांग्रेस, लोकतान्त्रिक समाजवादी पार्टी र नेकपा एकीकृत समाजवादी पार्टीको तर्फबाट गौशालामा विशाल र्याली प्रदर्शन गरेको हो। पूर्व मन्त्री तथा महोत्तरी क्षेत्र नं १ का प्रतिनिधिसभा उम्मेदवार गिरिराजमणि पोखरेलले संविधान, लोकतन्त्र र समावेशी, समानुपातिक, दलित अल्पसंख्यक, जनजातिको अधिकार र परिवर्तनको रक्षाका निम्ति गठबन्धनलाई मत दिन आवश्यक रहेको बताएका थिए। उनले भने, 'केपी ओलीले संविधान मास्न खोजे, लोकतन्त्रको हत्या गर्न खोजे, जनयुद्ध, जनआन्दोलन र मधेश आन्दोलनबाट प्राप्त उपलब्धीलाई मास्न खोजे, त्यसैले हामीले ओलीलाई बालुवाटारबाट बालकोट पुर्यायौं।' उम्मेदवार पोखरेलले दुईदुई पटक संविधान भत्काउन खोज्ने ओलीलाई सतहीमा ल्याउने मौका निर्वाचन नै भएकाले प्रतिगमन र अग्रगमन संघर्षमा देश र जनताको हितमा रहेको पाँच दलीय गठबन्धनको उम्मेदवारलाई मत दिन आग्रह गरे। महोत्तरी १ (ख) प्रदेशसभाका उम्मेदवार भरत प्रसाद साहले गौशालाको विकासका लागि नेपालमै पहिलो पटक रेल्वे इन्जिनियरिङ कलेजको पढाइ गौशालामा हुन लागेको अधुरो काम पूरा गर्नका लागि भएपनि गठबन्धनको साझा उम्मेदवारलाई जिताउन आग्रह गरे।"
"मेक्सीकोको मधुशालामा अन्धाधुन्ध गोली प्रहार, नौ जना मारिए",ग्वानाजुआन्टो : मध्य मेक्सिकोको एउटा मधुशालामा बन्दुक बोकेर प्रवेश गरेका सात जनाले मदिरामा मस्त नौ जनालाई गोली हानेर मारेका छन्। घटना ग्वानाजुआन्टो राज्यको अपासियो डेल अल्टोस्थित बारमा बुधबार राति भएको हो। मेक्सीको डेली पोष्टका अनुसार हतियारसहित बारमा प्रवेश गरेका सातजनाले अन्धाधुन्ध गोली चलाउँदा पाँच जना पुरूष र सात जना महिला मारिएका छन्। बारका सञ्चालक पनि आक्रमण मारिएको बताएको छ। एउटा गाडीमा दुई जनाको शव भेटिएको प्रहरीले जनाएको छ। आक्रमणका क्रममा बारबाट भागेका उनीहरूलाई गाडीमा गएर गोली प्रहार गरिएको आशंका सुरक्षाकर्मीले गरेका छन्। आक्रमणकारीको व्यापक खोजी भइरहेको छ। उक्त बारमा आक्रमण हुनुको कारण खुलेको छैन। पछिल्ला दिनमा ग्वानाजुआन्टोका बारमा गोली प्रहारका घटना बढिरहेका छन्। ग्वानाजुआन्टोमा इन्धन चोरी एवं तस्करी पनि बढेको छ। गत महिना राज्यको इरापुटो सहरस्थित एउटा बारमा प्रवेश गरेका अज्ञात बन्दुकधारीले १२ जनाको हत्या गरेका थिए। गत सेप्टेम्बरमा तारिमोरो नगरपालिकामा सशस्त्र आक्रमणकारीले गोली हानेर १० जनालाई मारेका थिए।
नेपालले जित्यो साफ महिला यू१५ को उपाधि,"ढाका : अन्तिम खेलमा बंगलादेशसँग बराबरी खेल्दै नेपालले साफ महिला यू१५ च्याम्पियनसिपको उपाधि जितेको छ। शुक्रबार बीएसएसएस मोस्ताफा कमाल रंगशालामा भएको खेलको १४औं मिनेटमा सुशिला केसीले गोल गर्दै नेपाललाई अग्रता दिलाएकी थिइन्। पहिलो हाफमा १० ले पछि परेको घरेलु टिम बंगलादेशले ५४औं मिनेटमा बराबरी गोल फर्काएको थियो। रुमा अक्तरले बंगलादेशका लागि बराबरी गोल फर्काएकी थिइन्। निर्धारित समयको खेल सकिन एक मिनेट बाँकी रहँदा पाएको पेनाल्टीमा बंगलादेशी टिम असफल बनेपछि नेपाल च्याम्पियन बन्यो। नेपाल, बंगलादेश र भुटानको सहभागिता रहेको प्रतियोगिता डबल राउन्ड रोबिन लिग पद्धतिमा सम्पन्न भएको हो। पहिलो खेलमा भुटानलाई ७० ले पराजित गरेको नेपालले दोस्रो खेलमा बंगलादेशविरुद्ध १० को जित निकालेको थियो। भुटानसँगको दोस्रो भेटमा १० को जित निकालेको नेपाल आजको जितसँगै अपराजित रहँदै च्याम्पियन बनेको हो।"
"झोलुंगे पुल तर्न पैसा तिर्नुपर्ने, स्थानीयलाई छुट","भक्तपुर : भक्तपुरको सूर्यविनायक नगरपालिकामा रहेको एउटा झोलुंगे पुल तर्न सर्वसाधारणले टिकट काट्नुपर्ने भएको छ। नगरपालिकाको वडा नं ९ र १० को सिमाना साँगामा बनाइएको झोलुङ्गे पुल तर्न २० रुपैयाँ तिर्नुपर्ने भएको हो। सरकारी बजेटबाट बनेको पुलमा नगरपालिकाले ठेक्कामा दिई पैसा उठाउन थालेको हो। वार्षिक ३६ लाख रुपैयाँमा रविचन्द्र कन्स्ट्रक्सनलाई ठेक्कामा दिइएको छ। ठेक्का पाएको कम्पनीले अहिले पुल पुग्नका लागि प्रतिव्यक्ति २० रुपैयाँ उठाउने गरेको छ। पुल तर्न सर्वसाधारणले टिकट काट्नुपर्ने भएपछि आलोचना हुन थालेको छ। पुलका लागि मात्रै ठेक्का लगाइएको भए पनि त्यहाँ पुग्न चाहने सवारीधनीहरूले जंगलको बाटामा पार्किग गर्दा पनि दुईपांग्रे मोटरसाइकलको २० रुपैयाँ पार्किग शुल्क तिर्नुपर्छ। चारपांग्रेका लागि पनि ४० रुपैयाँ पार्किग शुल्क लगाइएको छ। पुल तर्न आएका रामप्रसाद गिरीले सरकारले बनाएको पुलमा नगरपालिकाले टिकट लगाउनु उचित नभएको बताउँछन्। 'यो मेरा लागि मात्रै होइन, सबैका लागि उचित छैन,' उनले भने। झन जंगलको बाटामा यतिकै पार्किङ गर्दा थप पैसा तिर्नुपर्दा दोब्बर घाटा भएको उनको भनाइ छ। यसबाट जसरी पनि पैसा कमाउने नियत राखेको देखिएको उनको विश्लेषण थियो। यो क्षेत्रमा सार्वजनिक बिदामा दैनिक हजारौँ मानिस पुलमा आउने गर्दछन्। यो उपत्यकाकै सबैभन्दा लामो झोलुंगे पुल रहेको बताइएको छ। यसको लम्बाइ दुई सय २५ मिटर रहेको छ। पुल निर्माण गरिएको वडा नं ९ र १० का स्थानीयले पुल प्रयोग गरेबापत शुल्क तिर्नु नपर्ने जनाएको छ। तर स्थानीय र गैरस्थानीय भनेर चिन्ने आधार काठमाडौंको ठेकेदारले कसरी पहिचान गर्ने हुन् त्यसको कुनै आधार छैन। साथै सूर्यविनायक नगरपालिकाका बासिन्दालाई ५० प्रतिशत छुट दिइएको जनाएको छ। यो पुलमुनि खोला भएर बनाइएको होइन। साथै मानिस आवातजावत गर्न समस्या भएकाले बनाइएको पनि होइन बरु दुईवटा डाँडालाई जोड्न मात्रै बनाइएको हो। पुल तरेर पुगेपछि साँगामा रहेको अग्लो महादेव मन्दिर पुगिन्छ, जुन निजी व्यक्तिले बनाएका हुन्। महादेव मन्दिरभित्र जान पनि टिकट काटनु पर्छ। यस हिसाबले पुल बनाउनुको उद्देश्य महादेव मन्दिर समूहको पर्यटक बढाउने योजनालाई सफल बनाउन सहयोग गर्ने उद्देश्य हो कि भन्ने पनि अनुमान गरिएको छ। नगरपालिकाका प्रवक्ता रवीन्द्र सापकोटाले पर्यटन क्षेत्रको विकासका लागि शुल्क लिने गरिएको तर्क गरे। पर्यटकका लागि थप भौतिक पूर्वाधारको विकास गराउने योजना रहेको उनले सुनाए। केही समयमै भ्यु प्वाइन्ट, शौचालय लगायतका सुविधा बढाउने योजना रहेको उनले सुनाए। सो पुल ७० लाखको बनेको थियो।"
पुलिसलाई हराउँदै आर्मी फाइनलमा,"काठमाडौं : विभागीय प्रतिद्वन्द्वी नेपाल पुलिसविरुद्ध २ विकेटको जित निकाल्दै त्रिभुवन आर्मी क्लब प्रधानमन्त्री कप एकदिवसीय राष्ट्रिय प्रतियोगिताको फाइनलमा पुगेको छ। शुक्रबार कीर्तिपुरस्थित त्रिवि क्रिकेट मैदानमा टस हारेर ब्याटिङको निम्तो पाएको पुलिसले निर्धारित ५० ओभरमा चार विकेट गुमाएर तीन सय चार रनको योगफल तयार गरेको थियो। जवाफी ब्याटिङमा उत्रिएको आर्मीले दुई बल बाँकी रहँदा तीन सय ९ रनसहित लक्ष्य पूरा गर्यो। घरेलु क्रिकेटमा विरलै देखिने ठूलो योगफल 'चेज' गर्दा आर्मीका लागि रोहित पौडेलले ८९ र हरि चौहानले ७५ रनको महत्त्वपूर्ण इनिङ खेले। ओपनिङमा आएका हरिले ९२ बलमा आठ चौका र एक छक्कासमेत प्रहार गरेका थिए। यस्तै, रोहितले ८७ बलमा ९ चौका प्रहार गर्दै अधशतकीय इनिङ खेले। यस्तै, राजेश पुलामी मगरले ३७ बलमा तीन चौका र दुई छक्कासहित ४३ रनको अविजित इनिङ खेल्दा कप्तान विनोद भण्डारी ३२ रन बनाएर पेभेलियन फर्के। पुलिसका लागि १० ओभर बलिङ गरेका करण केसीले ५२ रन खर्चेर सर्वाधिक ६ विकेट लिएका थिए। करण एक्लैले आधा दर्जन विकेट लिए पनि पुलिसले हार टार्न सकेन। पहिलो इनिङमा पुलिसका लागि एक सय २५ बलको सामना गरेका दीपेन्द्रसिंह ऐरीले ११ चौका र पाँच छक्कासहित एक सय ४० रनको शतकीय इनिङ खेलेका थिए। त्यस्तै, एक सय ९ बलमा आठ चौका र दुई छक्कासहित आरिफ शेखले ९१ रनको अविजित इनिङ खेलेका थिए। ओपनर कुशल भुर्तेल ३१ बनाएर पेभेलियन फर्किँदा अन्य ब्याटरको प्रदर्शन उल्लेख्य रहेन। आमीृका लागि विक्रम शोबले १० ओभरमा ६६ रन खर्चेर तीन विकेट लिएका थिए। जितसँगै फाइनलमा पुगेको आर्मीले शनिबार उपाधिका लागि विभागीय प्रतिद्वन्द्वी एपीएफ क्लबसँग खेल्ने छ। बिहीबार भएको पहिलो सेमिफाइनलमा मधेस प्रदेशलाई पराजित गर्दै एपीएफ फाइनलमा पुगेको हो।"
मुस्ताङमा भीरबाट लडेर पुरुषको मृत्यु,जोमसोम : मुस्ताङको लोघेकर दामोदरकुण्ड गाउँपालिका४ यारा गाउँका एक पुरुषको भीरबाट लडेर मृत्यु भएको छ। मृत्यु हुनेमा लोघेकर दामोदरकुण्ड गाउँपालिका४ का ४० वर्षीय युवा पेमा घ्याउको बिहीबार भीरबाट लडेर मृत्यु भएको जिल्ला प्रहरी कार्यालय मुस्ताङले जनाएको छ। बिहीबार भेडाच्यांग्रा चराउने क्रममा अन्दाजी साढे ४ बजे अचानक बाटक भीरबाट लडेर मृत्यु भएको हो। भीरबाट करिव एक मिटर तल लडेर गम्भीर घाइते भएका उनको उपचारका लागि लोघेकर दामोदरकुण्ड१ को चराङ स्वाथ्य चौकी लैजाने क्रममा बाटोमै मृत्यु भएको प्रहरी निरीक्षक राजकुमार तामाङले जानकारी दिए।
ललितपुर मेयर कप ब्याडमिन्टन मंसिर ७ देखि,"काठमाडौं : ललितपुर मेयरकप राष्ट्रिय ब्याडमिन्टन प्रतियोगिता मंसिर पहिलो साता सुरु हुने भएको छ। ललितपुर जिल्ला ब्याडमिन्टन संघको आयोजनामा हुन लागेको पहिलो संस्करणमा नेपाल ब्याडमिन्टन संघको प्राविधिक सहयोग तथा ललितपुर महानगरपालिकाको मुख्य प्रायोजन रहनेछ। मंसिर १० गतेसम्म आयोजना हुने प्रतियोगितामा पुरुष र महिला एकल (खुल्ला), पुरुष युगल (उच्च २० बरियता बाहेक), यू१७ छात्र र छात्रा एकल तथा भेट्रान्स ४५ वर्ष माथिको (खुल्ला) गरी ६ विधामा प्रतिस्पर्धा हुने आयोजक संघका सचिव रदीप महर्जनले जानकारी गराए। विश्व ब्याडमिन्टन महासंघ र नेपाल ब्याडमिन्टन संघको नियमानुसार सञ्चालन हुने प्रतियोगितामा कबव तीन सय खेलाडीको सहभागिता रहने सचिव महर्जनले बताएका छन्। पुरुष तथा महिला एकलका विजयीले नगद ४० हजारका साथै प्रमाणपत्र, मेडल र ट्रफी प्राप्त गर्नेछन् । यस्तै उपविजेताले २० हजार नगदका साथै प्रमाणपत्र, मेडल र ट्रफी तथा तेस्रो स्थान प्राप्त गर्ने खेलाडीले नगद १० हजारका साथै प्रमाणपत्र, मेडल र ट्रफी प्राप्त गर्नेछन्। पुरुष युगलतर्फ शीर्ष तीन स्थान प्राप्त गर्ने खेलाडीहरुले प्रमाणपत्र, मेडल र ट्रफीका साथै नगद ४० हजार, २० हजार र १० हजार प्राप्त गर्नेछन्। यस्तै यू१७ छात्र तथा छात्रा र भेट्रान्स ४५ वर्ष माथिको युगल तर्फका शीर्ष तीन स्थानका विजयीले प्रमाण पत्र, मेडल र ट्रफीका साथै नगद २० हजार, १० हजार र ५ हजार प्राप्त गर्नेछन्। नेपाल ब्याडमिन्टन संघले बरियताको मान्यता प्रदान गरेको प्रतियोगिता ललितपुर बालकुमारीस्थित रिमिक्स ब्याडमिन्टन क्लबको कभर्डहलमा आयोजना हुनेछ।"
राजीव गान्धी हत्याका छ जना दोषीलाई रिहा गर्न सर्वोच्चको आदेश,"नयाँ दिल्ली : पूर्वप्रधानमन्त्री राजीव गान्धीको हत्यामा संलग्न भई आजीवन कारावासको सजाय भोगिरहेका छ जनालाई रिहा गर्न सर्वोच्च अदालतले आदेश दिएको छ। नलिनी श्रीहरन र आरपी रविचन्द्रनसहित छ जनालाई रिहा गर्न सर्वोच्चले आज आदेश दिएको हो। अदालतले गान्धीको हत्याका दोषी लामो समयदेखि कारागारमा रहेका तथा उनीहरूको असल आचरणलाई दृष्टिगत गरी थुनामुक्त गर्न आदेश दिएको जनाइएको छ। 'नलिनी तीन दशकभन्दा बढी समयदेखि जेलमा छिन् उनको आचारण पनि सन्तोषजनक छ। उनीसँग कम्प्युटर एप्लिकेशनमा पोष्ट ग्राजुएट डिप्लोमा छ। रविचन्द्रनको पनि आचारण सन्तोषजनक रहेको पाइएको छ। उनले पनि कला सङ्कायमा पोष्ट ग्राजुएट गरेका छन्,' सर्वोच्च अदालतले भनेको छ। तमिलनाडु सरकारले पनि उनीहरूको आजीवन कारावासको सजाय माफ गर्दै रिहाइका लागि सिफारिस गरेको थियो। संविधानको धारा १६१ अन्तर्गत प्राप्त अधिकारको प्रयोग गर्दै उनीहरूको रिहाइका लागि राज्यपालसमक्ष सिफारिस गरिएको थियो। गान्धीको हत्यामा संलग्न एक जनालाई तमिलनाडु सरकारले गरेको सिफारिसका आधारमा रिहा गरिएपछि नलिनीलगायतले सर्वोच्च अदालतको ढोका ढक्ढक्याएका थिए। सन् १९९१ को मे महिनामा तमिलनाडु राज्यको श्रीपेरुम्बुदुरमा भएको चुनाबी र्यालीमा धनु भनेर चिनिने एक महिलाले आत्मघाती बम आक्रमण गरेर राजीव गान्धीको हत्या गरेकी थिइन्।"
नेदरल्यान्ड्सको विश्वकप खेल्ने टिम घोषणा,"आम्सटरड्याम : सन् २०१८ मा रुसमा भएको विश्वकपमा छनोट हुन असफल रहेको नेदरल्यान्ड्सको आगामी विश्वकप खेल्ने २६ सदस्यीय टिम घोषणा भएको छ। कतारमा ९ दिनपछि सुरु हुने विश्वकपका लागि मुख्य प्रशिक्षक लुइ भान हालले शुक्रबार राष्ट्रिय टिमको घोषणा गरेका हुन्। डच टिम सन् २०१४ मा ब्राजिलमा भएको विश्वकपको सेमिफाइनल र २०१० मा अफ्रिकामा भएको विश्वपको फाइनलमा पुगेर स्पेनसँग पराजित भएको थियो। तीन पटक फाइनलमा पुगेर पनि विजेता बन्न असफल रहेको नेदरल्यान्ड्स विश्वकपको 'डार्क हर्स' नेदरल्यान्ड्स समूह 'ए'मा परेको छ। आयोजक कतारसँगै सेनेगल र इक्वेडर पनि सोही समूहमा छन्। नेदरल्यान्ड्स २६ सदस्यीय टिम गोलकिपर : जस्टिन बाइलो, रेम्को पास्भिर, एन्ड्रिस नोपेर्ट डिफेन्डर : भर्जिल भान डाइक, नाथान एकी, डेली ब्लिन्ड, युरेन टिम्बर, डेन्जल डम्फ्रिज, स्टेफन डी भर्ज, म्याथियास डी लिट, टाइरेल मालासिया, जेरेमी फिर्मपोङ्ग मिडफिल्डर : फ्रान्की डी योङ, स्टेभन बर्ग्विस, ड्याभी क्लास्सेन, टियोन कुपमिनर्स, कोडी गाक्पो, मार्टेन डी रुन, केनिथ टेलर, जाभी सिमोन्स फरवार्ड : मेम्फिस डिपे, स्टेभन बर्ज्वाइन, भिन्सेन्ट यान्सेन, लुक डी योङ, नोआ लाङ, वाउट वेग्होर्स्ट"
नेपालमा उत्पादित क्यान्सर विरुद्धको औषधि भारतमा पनि प्रयोग हुन थाल्यो,"काठमाडौं : नेपालमा उत्पादित एन्टीक्यान्सरका औषधि नेपालसहित भारतका अस्पतालमा पनि प्रयोग हुन थालेको छ। काठमाडौंमा आयोजित पत्रकार सम्मेलनमा टिजिग फर्माका कार्यकारी निर्देशक शैलेस वैद्यले नेपालमै उत्पादित एन्टीक्यान्सरका औषधि नेपालसहित भारतका विभिन्न अस्पतालमा उपचाररत बिरामीले सहज र सुलभ रूपमा प्रयोग गर्न थालेको जानकारी दिए। उनले भने, 'नेपालमा क्यान्सर रोगको उपचार भइरहेको छ र थियो तर बिरामीले प्रयोग गर्नुपर्ने औषधिहरू बेला बखत अनियमितता तथा औषधिको मुल्यमा रहेको असमानता देखेर नै विगत चार वर्षदेखि क्यान्सर विरुद्धको औषधि उत्पादनको बाटो रोजेका थियौँ। अहिले परिणाम देखिन थालेको छ।' फर्माबाट अहिले फोक्सो, रगत, स्तन, पाठेघरको मुखको, मस्तिष्क, ठुलो आन्द्रामा हुने क्यान्सर रोग विरुद्धका औषधिहरू उत्पादन गर्दै आएको छ। भारतको दिल्लीस्थित राजिव गान्धी क्यान्सर अस्पताल, मुम्बईको टाटा मेमोरियल क्यान्सर अस्पतालमा उपचार गराइरहेका बिरामीहरूले पनि आधिकारिक रूपमा त्यहाँको औषधि नियमक निकायको स्वीकृतिमा टिजिगबाट उत्पादित क्यान्सर विरुद्धको औषधि उपभोग गरिरहेको उनले बताए। हाल नेपाली बजारमा क्यान्सरका मुखबाट खाने ३४ प्रकारका मोलिक्युलबाट उत्पादन हुन सक्ने ५३ किसिमको औषधिको उत्पादन गर्नका लागि औषधि व्यवस्था विभागबाट अनुमति पाएको छ। जसमध्ये १४ प्रकारका मोलिक्युलबाट उत्पादिन २३ किसिमका औषधिहरूका लागि औषधि व्यवस्था विभागले बिक्री वितरण अनुमति दिएको छ।"
तनहुँमा रडले हानेर आफ्नै साथीको हत्या गर्ने पक्राउ,"तनहुँ : जिल्लाको शुक्लागण्डकी नगरपालिका४ दुलेगौडामा एक युवकले आफूसँगै काम गर्ने साथीलाई रडले हानेर हत्या गरेका छन्। २५ वर्षीय नविन कुमार चौधरीले रडले हानेर आफ्नै साथी २४ वर्षीय विरम आलेको हत्या गरेका हुन्। शुक्रबार दिउँसो दुलेगौँडा बजारमा रहेको रिमाल अटो केयरमा काम गरी रहेको बेला सर्लाही गौरीशंकर नगरपालिका५, बगरवा स्थायी घर भई हाल दुलेगौडा बस्ने २५ वर्षीय नविन कुमार चौधरीले एक्कासी पछाडिबाट रडले प्रहार गर्दा गम्भीर घाइते भएका आलेको उपचारको क्रममा मृत्यु भएको हो । चौधरीले टाउको र शरीरको विभिन्न भागमा रडले चारपाँच पटक हानेको देखिएको इलाका प्रहरी कार्यालय बेलचौतराका प्रहरी निरीक्षक याम नारायण पौडेलले जानकारी दिए । रड प्रहारपछि गम्भीर घाइते भएका आलेलाई प्रहरीले तत्कालै उद्धार गरी तनहुँ सेवा अस्पताल दुलेगौडामा लगेकोमा सामान्य उपचारपछि थप उपचारका लागि मणिपाल शिक्षण अस्पताल पोखरा पठाइएको थियो । उपचारको क्रममा आलेको दिउँसो करिब साढे १ बजेतिर अस्पतालले मृत्यु घोषणा गरेको प्रहरीले जनाएको छ । शव अहिले अस्पतालमै रहेको छ । चौधरीलाई प्रहरीले नियन्त्रणमा लिएको छ । व्यक्तिगत रिसिईबीको कारण रड प्रहार गरेको हुन सक्ने प्रहरीले आशंका गरेको छ । घटनाबारे थप अनुसन्धान भइरहेको प्रहरीले जनाएको छ । आले र चौधरी दुवैजना अटो केयरका कर्मचारी हुन् ।"
केपी ओली नेपाली राजनीतिका 'श्रीखण्ड' हुन् : एकनाथ ढकाल,"गोरखा : नेपाल परिवार दलका अध्यक्ष एकनाथ ढकालले नेकपा एमालेका अध्यक्ष केपी शर्मा ओलीलाई नेपाली राजनीतिको श्रीखण्ड भएको बताएका छन्। शुक्रबार गृह जिल्ला गोरखामा आयोजित पत्रकार भेटघाट कार्यक्रममा बोल्दै उनले त्यसैले खुर्पाका बिँडहरू छाडेर श्रीखण्डसित चुनावी गठबन्धन गरिएको दाबी गरे। 'केपी शर्मा ओली भनेका नेपाली राजनीतिका श्रीखण्ड हुन्। केहीले नबुझेर आलोचना गर्ने गरेका मात्र हुन्', उनले भने, 'त्यसैले खुर्पाको बिड भन्दा श्रीखण्ड नै बोकेर हिँड्नुपर्छ भनेर मैले विगतदेखि नै उहाँको नेतृत्वको पार्टीसित चुनावी गठबन्धन गर्ने गरेको हुँ।' समृद्ध नेपाल, सुखी नेपालीको सपना ओली नेतृत्वकै सरकारले मात्र साकार पार्न सक्ने उनको दाबी छ। परिवार दलका केन्द्रीय अध्यक्ष ढकाल नेकपा एमालेको तर्फबाट समानुपातिक बन्दसूचीको दोस्रो नम्बरमा परेका छन्। उनले परिवार दलको देशभर एक लाख ६५ हजार मतदाता रहेको दाबी गरे। गण्डकी प्रदेशमा १५ हजार मत रहेको महामन्त्री एवं गण्डकी प्रदेश संयोजक प्रकासबाबु थापाले बताए। राष्ट्रियताको संरक्षण, संविधानको कार्यान्वयन, शान्ति लोकतन्त्र र समृद्धि, भ्रष्टाचार निवारण, सुशासन, युवा तथा रोजगार, अन्तर्राष्ट्रिय सम्बन्ध सुधार, वातावरण संरक्षण लगायत १५ बुँदे प्रतिवद्धता ढकालले सार्वजनिक गरेका छन्। दुई अवधिसम्म सूर्य चिह्नबाट चुनाव लडेपनि एमालेसँगको पार्टी एकताका विषयमा भने अहिलेसम्म कुनै बहस नभएको उनले बताए।"
नेपाल एयरलायन्सको विमान चढेर साढे १० बजे काठमाडौं आइपुग्दै चिनियाँ मन्त्री,"काठमाडौं : चीनको संस्कृति तथा पर्यटन उपमन्त्री ली छ्युन नेपाल एयरलायन्सको विमानबाट आज राति साढे १० बजे काठमाडौं आउने भएका छन्। उनी नेपाल एयरलायन्सको आरए४०२ फ्लाइटबाट हङकङ हुँदै काठमाडौं आउन लागेका हुन्। भूकम्पपछि चीनको सहयोगमा पुनःनिर्माण भएका सम्पदाहरूको अवलोकन गर्न उनी नेपाल आउन लागेका हुन्। पर्यटनमन्त्री जीवनराम श्रेष्ठका स्वकीय सचिव भीमसेन राजबहाकले चिनियाँ मन्त्रीको नेपाल भ्रमणबारे पुष्टि गर्दै चिनियाँ लगानीमा बनेका सम्पदाहरूको अवलोकन गर्ने कार्यक्रम रहेको बताए। निर्वाचनको पूर्वसन्ध्यामा चिनियाँ मन्त्रीको भ्रमणलाई अर्थपूर्णरूपमा लिइएको छ। यद्यपि उनको भ्रमणलाई राजनीतिक हिसाबले हेर्न नहुने परराष्ट्र स्रोतले जानकारी दियो। 'उहाँ चिनियाँ सहयोगमा बनेका सम्पदाहरु अवलोकन गर्न आउन लाग्नुभएको हो। उहाँको भ्रमणलाई राजनीतिकरूपले नहेरौं,' स्रोतले भन्यो। नेपाल भ्रमणका क्रममा चिनियाँ मन्त्री छ्युनले वसन्तपुरस्थित हनुमानढोकाको ९ तल्ले दरबार अवलोकन गर्ने कार्यक्रम छ। त्यहाँ पर्यटनमन्त्री जीवनराम श्रेष्ठले स्वागत गर्ने कार्यक्रम छ। त्यस्तै मन्त्री छ्युन पशुपतिनाथ मन्दिर, पाटनस्थित कृष्ण मन्दिर, भक्तपुर दरवार स्क्वायरको भ्रमण गर्ने कार्यतालिका रहेको परराष्ट्र स्रोतले जानकारी दियो।"
बेपत्ता बोहरा मृत भेटिए,बझाङ : बझाङमा एक पुरुष मृत फेला परेका छन् । जिल्लाको सुर्मा गाउँपालिका २ घोगाणा घर भएका ४५ वर्षका विक्रम बोहरा मृत फेला परेको जिल्ला प्रहरी कार्यालय बझाङले जनाएको छ । बुधबार साँझ गाउँतिर घुम्न जाने भनेर घरबाट हिँडेका बोहरा अबेरसम्म नआएपछि आफन्तले खोजी गर्दा बिहीबार सोही ठाउँको बमेडिखान भन्ने स्थानमा मृत फेला पारेको जिल्ला प्रहरी कार्यालय बझाङका सूचना अधिकारी रमेश दत्त अवस्थीले बताए। शव पोष्टमाटम गरेर दाहसंस्कारका लागि आफन्तले बुझिसकेका छन्। घटनाबारे अनुसन्धान भइरहेको प्रहरीले जनाएको छ।
"थप १० जनामा कोरोना पुष्टि, सक्रिय संक्रमित ५४६",काठमाडौं : थप १० जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट १३३९ नमूना परीक्षण गर्दा १० जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ७३१ र एन्टिजेनबाट ६०८ नमूनाको परीक्षण गर्दा पीसीआरबाट ९ र एन्टिजेनबाट १ नमूनाको रिपोर्ट पोजिटिभ आएको हो। मन्त्रालयका अनुसार थप २६ जना कोरोनामुक्त भएका छन्। हाल सक्रिय कोरोना संक्रमितको संख्या ५४६ पुगेको छ।
नेप्सेको वेबसाइट आइतबारदेखि बन्द,"काठमाडौं : हाल सञ्चालनमा रहेको नेपाल स्टक एक्सचेन्ज नेप्सेको पुरानो वेबसाइट आइतबारदेखि बन्द हुने भएको छ। नेप्सेले सूचना जारी गर्दै हालसम्म परीक्षणका रूपमा सञ्चालन गरिँदै आएको नेप्सेको नयाँ वेबसाइट कात्तिक २७ गतेदेखि पूर्ण रूपमा सञ्चालन ल्याउन लागिएकाले पुरानो वेबसाइट बन्द गर्न लागिएको जनाएको छ। 'अब उप्रान्त पुरानो वेबसाइटमा कुनै पनि तथ्यांकहरू अद्यावधिक नहुने व्यहोरा सम्बन्धित सबैलाइ अवगत गराउँदछौं,' सूचनामा भनिएको छ।"
सुर्खेतका दश मतदान केन्द्र अपाङ्गतामैत्री,"सुर्खेत : सुर्खेतमा मतदान केन्द्रलाई अपाङ्गगतामैत्री बनाइने भएको छ । यसका लागि आवश्यक प्रक्रिया अगाडि बढेको प्रदेश निर्वाचन कार्यालय सुर्खेतले जनाएको छ । आगामी मङ्सिर ४ गते हुने प्रदेशसभा तथा प्रतिनिधिसभा सदस्यको निर्वाचनमा सुर्खेतका १० वटा मतदान केन्द्रलाई अपाङ्गतामैत्री बनाइने भएको हो । यसअघिका निर्वाचनमा अपाङ्गगता भएका व्यक्तिहरुले मतदानको समयमा सास्ती भोग्दै आएका थिए । मतदान केन्द्रहरु अपाङ्गगतामैत्री नहुँदा मतदान केन्द्रसम्म पुग्न, मतदान स्थलमा भीड छिचोल्न र मतदान गर्न अपाङ्गगता भएका व्यक्तिले हैरानी व्यहोर्दै आएका थिए । यही समस्या समाधान गर्न यसपाली मतदान केन्द्रलाई अपाङ्गगतामैत्री बनाउन लागिएको हो । विशेषगरी वीरेन्द्रनगर उपत्यका भित्रका १० वटा मतदान केन्द्र अपाङ्गगतामैत्री हुनेछन् । प्रदेश निर्वाचन कार्यालयका अनुसार वीरेन्द्रनगर भित्रका १० वटा केन्द्रलाई अपांग महासंघको समन्वयमा अपाङ्गगतामैत्री बनाउन लागिएको छ । प्रदेश निर्वाचन अधिकारी दुर्गाप्रसाद चालिसेले सहजताका लागि वीरेन्द्रनगर भित्रका मतदान केन्द्रलाई अपाङ्गगतामैत्री बनाउन लागिएको जानकारी दिए । ती केन्द्रमा दृष्टिविहीन, शारीरिकरुपमा अपाङ्गगता भएका मतदाताहरुले मात्र मतदान गर्न पाउनेछन् । वीरेन्द्रनगर भित्रका जन नमूना मावि, श्रीकृष्ण संस्कृत मावि, अमरज्योति मावि, भैरव मावि, सिद्ध बहिरा स्कुलगायतका केन्द्रलाई अपाङ्गगतामैत्री बनाइने जानकारी उनले दिए । यसले अपाङ्गगता भएका व्यक्तिलाई लामो समयसम्म लाइन लाग्नु नपर्ने र भीडभाडमा हुने झन्झट हट्ने अपेक्षा गरिएको छ । यस्तै, सुर्खेत कारागारमा रहेका कैदीबन्दीले पहिलो पटक मतदान गर्न पाउने भएका छन् । सुर्खेत कारागारमा रहेका एकसय एकजना कैदीबन्दीले प्रतिनिधिसभाको समानुपातितर्फ मात्र मतदान गर्न पाउनेछन् । प्रतिनिधिसभाको प्रत्यक्ष तथा प्रदेशसभाका लागि मतदान गर्न पाउने छैनन् । प्रदेश निर्वाचन अधिकारी चालिसेले कारागारभित्रै सवैले देख्न पाउनेगरी मतदान गर्ने व्यवस्था मिलाएको बताए । यसैबीच निर्वाचनमा सुर्खेतमा कार्यरत तीन हजार दुई सय २८ जना कर्मचारीले पनि मतदान गर्न पाउनेछन् । उनीहरुले आफू जहाँ निर्वाचनमा खटिएका छन् त्यहीँबाट मतदान गर्न पाउनेछन् । उनीहरुले पनि प्रतिनिधिसभातर्फको समानुपातिकमा मात्र मतदान गर्न पाउने प्रदेश निर्वाचन अधिकारी चालिसेले जनाए । सुर्खेतमा निर्वाचन सम्पन्न गराउन तीन हजार पाँचसय ९ कर्मचारी खटिने छन् । मतदान अधिकृत दुईसय ९५ जना, सहायक मतदान अधिकृत दुई सय ९५ जना, सहायक कर्मचारी एक हजार चार सय ६४ जना, कार्यालय सहयोगी दुई सय ९५ जना र स्वयंसेवक एक हजार एक सय ६० जना खटिने प्रदेश निर्वाचन कार्यालयले जनाएको छ । त्यसैगरी प्रदेश निर्वाचन कार्यालयले कर्णाली प्रदेशका १० वटै जिल्लामा मतपत्र तथा निर्वाचन सामग्रीहरु पुगि सकेको जनाएको छ । हुम्ला, डोल्पा, मुगु, जुम्ला र सुदूरपश्चिमको बाजुरामा हेलिकोप्टरबाट मतपत्र ढुवानी गरिएको छभने हुम्ला, डोल्पा र मुगुमा निर्वाचन सामग्री पनि हेलिकप्टरबाटै ढुवानी गरिएको छ । अन्य जिल्लामा भनेर गाडीबाट सामग्रीहरु पु र्याइएको छ ।"
फोहोरको बोरामा शिशुको शव भेटियो,हेटौंडा : मकवानपुरको हेटौंडा१० राप्ती किनारमा शिशु (बालिका) को शव फेला परेको छ। शुक्रबार बिहान फोहोरको बोराभित्र सालनालसहित शिशुको शव फेला परेको जिल्ला प्रहरी कार्यालय मकवानपुरका प्रहरी नायव उपरीक्षक एवम् प्रवक्ता टेकबहादुर कार्कीले जानकारी दिए। हेटौंडा उपमहानगरपालिकाले फोहोर संकलन गरी व्यवस्थापन गर्ने स्थानमा शव फेला परेको प्रवक्ता कार्कीले बताए। ना ४ त २६९८ नम्बरको ट्याक्टरले हेटौंडाको विभिन्न स्थानबाट संकलन गरी व्यवस्थापनका लागि राप्ती किनारमा ल्याएको फोहोरको बोरामा शिशुको शव भेटिएको हो। पोस्टमार्टमका लागि हेटौंडा अस्पतालस्थित शव गृहमा ल्याइएको र घटनाबारे थप अनुसन्धान भइरहेको प्रवक्ता कार्कीले बताए।
लामखुट्टे धपाउन बालेको धुपबाट आगो सल्किएर एक घर जलेर नष्ट,"रौतहट : रौतहटको दुर्गा भगवती गाउँपालिका४, पचरुखीमा बिहीबार राति आगलागी हुँदा एक घर जलेर नष्ट भएको छ। स्थानीय लक्ष्मण महतोको घरमा लामखुट्टे धपाउन बालेको आगो सल्किएर आगलागी भएको हो। आगलागीबाट करिब १० लाख रुपैयाँ बराबरको क्षति भएको प्रारम्भिक अनुमान गरिएको छ। आगोमा परेर एउटा भैंसी र १० खसीबाख्रा मरेका छन्। महतोका अनुसार घरमा रहेको चामल, दाल, धान, गहुँ लगायतका खाद्यान्न तथा कपडा, गरगहनासमेत जलेर नष्ट भएको छ। घरमा भएका सबै सामान जलेर नष्ट भएपछि पीडित परिवारले तत्काल राहत सामग्री सहयोग गरिदिन विभिन्न व्यक्ति तथा संस्थासँग अनुरोध गरेका छन्।"
मानेसहित सेनेगलको विश्वकप खेल्ने टिम सार्वजनिक,"डकर : कतारमा ९ दिनपछि सुरु हुने फिफा विश्वकपका लागि सेनेगलको २६ सदस्यीय टिम सार्वजनिक भएको छ। प्रशिक्षक अलिओ सिसेले सार्वजनिक गरेको सूचीमा सडियो माने पनि समावेश भएका छन्। केही दिनअघि बायर्न म्युनिखको खेलका क्रममा घाइते भएका मानेले विश्वकप गुमाउने खतरा थियो। यद्यपि, शुक्रबार घोषित टिममा उनी समावेश भएका छन्। सेनेगलको टिम गोलकिपर : एडुवार्डो मेन्डी, अल्फ्रेड गोमिस, सेनी डिङ्ग डिफेन्डर : कालिडो कौलिबाली, अबाडो डियालो, युसौफ साबली, फोडे बल्लो टुरे, पेप सिसे, इस्माल जाकोब्स, फर्मोस मेन्डी मिडफिल्डर : गाना गुये, चेइको कौयाटे, नाम्पलिस मेन्डी, क्रेपिन डियाटा, पेप गुये, पेप माटर सार, पथे सिस, मौस्ताफा नेम, लौम एन्डिये फरवार्ड : सडियो माने, इस्मालिया सार, बोलाये डिया, बाम्बा डेङ्ग, फमारा डिढोउ, निकोलस ज्याक्सन, इलियमान एनडिये"
यसरी मनाइयो चाबहिलमा सिन्दूरे जात्रा (फोटोफिचर),काठमाडौं : काठमाडौंको चाबहिल क्षेत्रमा शुक्रबार अबिर अर्थात् सिन्दुर जात्रा हर्षोल्लाषका साथ मनाइएको छ। जात्राको दोस्रो दिन शुक्रबार चाबहिलका स्थानीयहरुले गणेश र भैरव नाथको मूर्तिलाई खटमा राखी नगर परिक्रमा गराएका थिए। बाजा गाजासहित चाबहिल गणेश र भैरव नाथको खट टोल वरिपरी घुमाइ जात्रा मनाइएको हो। जात्रामा नेवार र अन्य समुदायका मानिसहरुको उल्लेख्य सहभागी थियो। खटलाई घुमाउँदा जात्रालुले एकअर्कामा सिन्दूर छर्कने भएकाले यस जात्रालाई सिन्दूरेजात्रा भनिएको हो।
मधेसमा चार दलबाट नौं जना मुख्यमन्त्रीका अकांक्षी!,जनकपुरधाम : आगामी मंसिर ४ मा प्रतिनिधिसभा र प्रदेशसभाको निर्वाचन हुँदैछ । यो निर्वाचनले चुनेका संघीय सांसदले प्रधानमन्त्री र प्रदेशसभा सदस्यले मुख्यमन्त्रीसमेत चयन गर्नेछ । प्रदेशमा कुन पार्टीको मुख्यमन्त्री को भन्ने चर्चा चुनाव लागेसँगै बढ्दै गएको छ । मधेसमा मुख्य पाँच दलका नौं नेता मुख्यमन्त्रीका दाबेदार छन् । निर्वाचनमा सत्तारुढ गठबन्धन र एमाले जसपा गठबन्धनबीच प्रतिस्पर्धा हुनेछ । मधेसमा दुई गठबन्धनबीच प्रतिस्पर्धा हुने प्रायः निश्चित छ । सत्तारुढ गठबन्धनमा आवद्ध दलहरू नेपाली कांग्रेस र लोकतान्त्रिक समाजवादी पार्टी र नेकपा माओवादी केन्द्र तथा एमाले जसपा गठबन्धनमा जसपाबाट भावी मुख्यमन्त्रीका लागि दावेदार शुरु भईसकेको छ । प्रदेशमा जसपाको नेतृत्वमा अहिले सरकार छ । जसपाबाट मुख्यमन्त्री लालबाबु राउतको नाम स्वभाविक दावेदारको रुपमा छ । मुख्यमन्त्रीका दावेदार राउत पर्सा १ ख बाट उम्मेदवार छन् । २०७४ मा सालमा तत्कालिन संघीय समाजवादी पार्टीबाट निर्वाचित भएका राउतलाई मुख्यमन्त्री बनाइएको थियो । जसपामा आवद्ध नेता कार्यकर्ताहरूले मुख्यमन्त्री राउतलाई नै आगामी मुख्यमन्त्रीको रुपमा प्रचार गर्दैछन् । उनलाई पार्टीले प्रदेशमै उम्मेदवार बनाएकाले जसपाबाट उनी नै मुख्यमन्त्रीको दावेदार हुनेछ । यद्यपी जसपाबाटै भूमि व्यवस्था कृषि तथा सहकारी मन्त्री विजय यादव र अर्थमन्त्री शैलेन्द्र साहलेसमेत आफूलाई मुख्यमन्त्रीको रुपमा प्रस्तुत गर्दै आएको छ । मधेस सरकारको गत पाँच वर्षको कार्यकालमा जति पटक सरकारको नेतृत्व परिवर्तनका लागि जसपा भित्र जति दवाब बढ्यो उति पटक मन्त्री विजय यादवले आफूलाई मुख्यमन्त्रीको रुपमा प्रस्तुत गरे । यद्यपी पार्टी भित्रको आन्तरिक किचलोलाई अध्यक्ष उपेन्द्र यादवले हरेक पटक साम्य पारे । जसपा अध्यक्ष यादवको विश्वास पात्रका रुपमा रहेका अर्थमन्त्री साहलाई पनि कतिपयले भावी मुख्यमन्त्रीको रुपमा हेरेका छन् । सत्ता गठबन्धनमा आवद्ध लोसपाका प्रदेश अध्यक्ष जितेन्द्र सोनारले पनि आफूलाई भावी मुख्यमन्त्रीको रुपमा प्रस्तुत गरिरहेका छ । सत्तारुढ गठबन्धनमा सहभागी सोनार पनि मुख्यमन्त्री बन्न सक्ने सम्भावनालाई नकार्न सकिदैन । सोनार प्रदेशमा तत्कालिन संघीय समाजवादी पार्टी र राजपा नेपाल बीचको गठबन्धनबाट २०७४ को निर्वाचनमा निर्वाचित भएका थिए । उनी वरियतामा दोस्रो रहने गरी मधेस सरकारको भौतिक पुर्वाधार मन्त्री थिए । पछि संघीय समाजवादी पार्टी र राजपा मिलेर बनेको जसपा विभाजित भएपछि मुख्यमन्त्री राउतले तत्कालिन राजपा खेमाबाट बनेका मन्त्रीहरूलाई सरकारबाट हटाएका थिए । सोनार बारा ४ ख उम्मेदवारी दिएका छन् । जहाँ जसपाका आत्माराम प्रसाद साह उनका प्रतिस्पर्धी छन् । जसपा नेपालबाट उम्मेदवार रहेका निर्वतमान सभामुख सरोजकुमार यादवसमेत आफूलाई मुख्यमन्त्रीको रुपमा प्रस्तुत गरिरहेको छ । उनले प्रदेशसभाको ५ वर्षको प्रगति विवरण सार्वजनिक गरेकै दिन आफूलाई मुख्यमन्त्रीको रुपमा दावेदारी प्रस्तुत गरे । सभामुख यादव बारा १ ख बाट उम्मेदवारी दिएका छन् । उनको प्रतिस्पर्धी नेपाली कांग्रेसका नागेन्द्र प्रसाद कानुसँग छ । सत्तारुढ गठबन्धनको प्रमुख दल नेकाबाट मधेस प्रदेशको मुख्यमन्त्रीको रुपमा भौतिक पूर्वाधार विकास मन्त्री रामसरोज यादव र कांग्रेसका मधेस प्रदेश अध्यक्ष कृष्णा यादव मुख्यमन्त्री पदका आकांक्षी छन् । राम सरोज धनुषा ३ क बाट उम्मेदवारी दिएका छन् । २०७४ को निर्वाचनमा पनि उनी सोही क्षेत्रबाट निर्वाचित भएका थिए । उनलाई मुख्यमन्त्रीको निजी सचिव जितेन्द्र यादवले चुनौती दिईरहेका छन् । जितेन्द्र नेकपा एमाले र जसपा गठबन्धनबाट उम्मेदवार छन् । कांग्रेसका प्रदेश अध्यक्ष कृष्ण रौतहट १ ख बाट उम्मेदवार छन् । २०७४ को निर्वाचनमा प्रतिनिधिसभा निर्वाचनमा क्षेत्र रौतहट १ बाट यादवलाई लोसपा नेता अनिल झाले पराजित गरेका थिए । यस्तै नेकपा माओवादी केन्द्रबाट गृह तथा सञ्चार मन्त्री भरतप्रसाद साहले मुख्यमन्त्रीको दाबी गरिरहेको छ । उनी महोत्तरी १ (ख) बाट सत्तारुढ गठबन्धनको उम्मेदवार बनेका छन् । उनलाई एमाले जसपाका गठबन्धनका उम्मेदवार रामश्रेष्ठ महतोले चुनौती दिदै गर्दा स्वतन्त्र उम्मेदवार माओवादी केन्द्रका वागी विष्णु लामा र विनोद महतोले चुनौती थपिएको छ । नेकपा एमालेको तर्फबाट रामचन्द्र मण्डल धनुषा २ (ख) बाट उम्मेदवारी बनेका छन् । उनले पनि आधिकारिक रुपमै आफुलाई पार्टीको तर्फबाट मुख्यमन्त्रीका दाबेदार बताउँछन् । उनलाई सत्तारुढ गठबन्धनको तर्फबाट लोसपाका उम्मेदवार संजय सिंहले चुनौती दिईरहेको छ । मण्डल यस अघि पनि सोही क्षेत्रबाट माओवादी केन्द्रबाट निर्वाचित भएका थिए । तर माओवादीबाट कारवाही गरिएपछि संसद पद गएको थियो ।
चीनको मेनल्याण्ड क्षेत्रमा थप ११५० मा कोरोना संक्रमण,काठमाडौं : चीनको मेनल्याण्ड क्षेत्रमा थप ११५० मा कोरोना संक्रमण पुष्टि भएको छ। राष्ट्रिय स्वास्थ्य आयोगको दैनिक प्रतिवेदन अनुसार पछिल्लो २४ घण्टामा ९ हजार ३८५ जनामा परीक्षण गर्दा ११५० जनामा कोरोना पुष्टि भएको हो। सो अवधिमा ४४९ जना संक्रमणमुक्त भएका छन्। बिहीबारसम्म २ लाख ५३ हजार ६१२ जना डिस्चार्ज भइसकेका छन्। आयोगका अनुसार हालसम्म मेनल्याण्ड क्षेत्रमा ५ हजार २२६ जनाको मृत्यु भएको छ।
भन्सार छलेर ल्याएको सवारी साधनसहित एक जना पक्राउ,"काठमाडौं : भन्सार छलेर ल्याएको दुई थान सवारी साधनसहित एक जना पक्राउ परेका छन्। भक्तपुर सूर्यविनायक नगरपालिका९, पलासे ठेगाना भएका २६ वर्षीय रविन ओझालाई बिहीबार साँझ प्रहरीले पक्राउ गरेको हो। काठमाण्डौं उपत्यकाको विभिन्न स्थानहरूमा भन्सार छली चोरी पैठारी गरी ल्याएका सवारी साधन बिक्री गर्ने उद्देश्यले राखिएको सूचनाका आधारमा काठमाडौं उपत्यका अपराध अनुसन्धान कार्यालय मिनभवनबाट खटिएको प्रहरीले टोली सवारीसाधनसहित फेला पारेको थियो। पलासेबाट टोएटा कम्पनीको कार १ थान र सोही नगरपालिका८ आदर्शचोकबाट फोर्ड कम्पनीको जीप एक थान नियन्त्रणमा लिएको प्रहरीले जनाएको छ। बरामद सवारीसाधन त्रिभुवन अन्तर्राष्ट्रिय विमानस्थल भन्सार कार्यालय पठाइएको छ।"
रौतहटबाट ८७ हजार नक्कली नोटसहित ६ जना पक्राउ,रौतहट : प्रहरीले रौतहटबाट नक्कली नेपाली रुपैयाँसहित ६ जनालाई पक्राउ गरेको छ । पक्राउ परेका व्यक्तिहरुको साथबाट ८७ हजार नक्कली नेपाली रूपैयाँ बरामद भएको जिल्ला प्रहरी कार्यालय रौतहटका डीएसपी सुनिलले जानकारी दिएका छन् । प्रहरीले बरामद गरेको नोट एक हजार दरका छन् । प्रहरीले उनीहरुलाई मौलापुर नगरपालिकाबाट पक्राउ गरेको हो ।
'गठबन्धनका उम्मेदवारलाई इमान्दारितापूर्वक मतदान गरौं',"स्याङ्जा : नेपाली कांग्रेस गण्डकी प्रदेश सभापति शुक्रराज शर्माले संविधानको रक्षा र मुलुको दिगो विकासका लागि लोकतान्त्रिक बामगठबन्धन बनेको जनाउँदै गठबन्धनका निर्णय मानेर निर्वाचनमा जुट्न सुझाव दिए। नेपाली कांग्रेस स्याङ्जाको पार्टी कार्यालयमा शुक्रबार बिहान आयोजित कार्यकर्ता भेटघाट कार्यक्रममा बोल्दै कांग्रेस सभापति शर्माले प्रतिगमन र भ्रष्टाचारी स्वरुप देखिएपछि त्यसविरुद्धमा गठबन्धन जन्मन बाध्य भएको सुनाए। दुईतिहाईको सरकारको नेतृत्व गरेको नेकपा एमाले र तत्कालिन प्रधानमन्त्री केपी ओलीले जनअपेक्षित काम गर्न नसकेपछि लोकतान्त्रिक बामगठबन्धनले सरकार संचालन गरेको बताए। मुलुकको आर्थिक तथा सामाजिक परिवर्तनसँगै विकासका लागि गठबन्धनलाई बिजयी गराउन समेत उनको आग्रह छ। सत्तामा बस्न र रमाउनका लागि गठबन्धन बनेको नभइ मुलुकको विकास र समृद्धिका लागि साझा संकल्पसहित लोकतान्त्रिक गठबन्धन अघि बढेको उनले बताए। लोकतन्त्रवादी र बामपन्थीले आआफ्ना क्षेत्रगत उम्मेदवारका चुनाव चिन्हमा इमान्दारितापूर्वक मतदान गर्दै गठबन्धनको उद्देश्य पूरा गर्न आग्रह गरे। कांग्रेसले ल्याएको नयाँ संकल्पमध्ये ३७३ ले सबै हितमा रहेकोछ, 'उनले भने, तीन वर्ष मुनिका र ७३ वर्ष माथिका सबैका लागि निशुल्क स्वास्थ्य सेवा अतिउत्तम संकल्प हो। उनका अनुसार, सबैभन्दा बढी खर्च स्वास्थ्योपचारमा हुन्छ। जीवनभर कमाएको आर्जन स्वास्थ्य बिग्रियो भने क्षणभरमै सकिन्छ। तसर्थ कांग्रेसको उदार नीति बमोजिम यस्ता शिक्षा, स्वास्थ्य, रोजगार, खाद्य, आवास, पर्यटन लगायका विविध संकल्प रहेका छन्। तिनीहरुलाई घरघरमा पुर्याएर जानकारी गराउनु हामी सबै कार्यकर्ताको दायित्व हो। सिंहदरबारमा पुगेका व्यक्ति धनी हुने र जनता जस्ताको तस्तै रहने प्रवृत्ति अन्त्य गर्दै निर्वाचित जनप्रतिनिधि मालिक होइन अब सेवक बनेर सिंहदरबार जानुपर्नेमा जोड दिए। कार्यक्रममा कार्यवाहक सभापति केदार काफ्ले,सचिव दामोदार लम्साललगायतले चुनावी अभियानका बारेमा जानकारी गराएका थिए। कांग्रेस नेता प्रदीप पौडेलले मुलुकमा लोकतान्त्रिक गठबन्धनको आवश्यकता अझै रहेकाले आफनो उम्मेदवारी निस्कृय पारी गठबन्धनका पक्षमा आएको बताए।"
सुदूरपश्चिममा निर्वाचनका लागि म्यादीसहित १८ हजार सुरक्षाकर्मी परिचालन,"धनगढी : आसन्न मङ्सिर ४ गते हुने प्रतिनिधिसभा र प्रदेशसभा सदस्य निर्वाचनका लागि सुदूरपश्चिममा १७ हजार आठ सय ५९ सुरक्षाकर्मी परिचालन भएका छन् । निर्वाचनलाई शान्तिपूर्णरूपमा सम्पन्न गर्न ११ हजार पाँच सय ५९ म्यादी प्रहरी, नेपाली सेना, सशस्त्र प्रहरी र नेपाल प्रहरी गरेर छ हजार तीन सय सुरक्षाकर्मी परिचालन भएका हुन् । सुदूरपश्चिम प्रदेश प्रहरी कार्यालयका सूचना अधिकारी वरिष्ठ प्रहरी उपरीक्षक भोलाबहादुर रावलका अनुसार निर्वाचनलाई लक्षित गरेर सबै निकायका सुरक्षाकर्मी परिचालन भइसकेका छन् । निर्वाचनका बेला एक सय ७७ वटा मोबाइल टोली परिचालित हुने प्रदेश प्रहरी कार्यालयले जनाएको छ । २० वटा रिजर्भ टिम तयार पारी सो टिमलाई आवश्यकतानुसार मात्रै परिचालन हुने जनाइएको छ । मतदानस्थलमा भने निर्वाचनको दुईतीन अगाडिमात्रै सुरक्षाकर्मी खट्नेछन् । रावलका अनुसार निर्वाचनको दिन नेपाली सेना, सशस्त्र प्रहरी र नेपाल प्रहरीसहित म्यादी प्रहरी फरकफरक ठाउँमा तैनाथ हुनेछन् । प्रदेश प्रहरी कार्यालयले दिएको जानकारीअनुसार कैलालीमा दुई हजार आठ सय १२, कञ्चनपुरमा एक हजार छ सय ३२, बाजुरामा सात सय ४९, डोटीमा नौ सय ५३, डडेल्धुरामा नौ सय ३७, अछाममा एक हजार दुई सय ६८ म्यादी प्रहरी परिचालन गरिएको छ । त्यसैगरी बझाङमा एक हजार एक सय ८८, दार्चुलामा आठ सय २९ र बैतडीमा एक हजार एक सय ९१ म्यादी प्रहरी परिचालन गरिएको जनाइएको छ । प्रतिनिधिसभा १६ र प्रदेशसभा ३२ वटा निर्वाचन क्षेत्र रहेको सुदूरपश्चिममा दुई हजार एक सय ४६ मतदान केन्द्र निर्धारण गरिएको छ । जसमध्ये सात सय १० अतिसंवेदनशील, सात सय ७८ संवेदनशील र छ सय ५८ मतदान केन्द्र सामान्य रहेका प्रदेश प्रहरी कार्यालयले जानकारी दिएको छ । एक हजार एक सय ६१ मतदानस्थल रहेको यो प्रदेशमा सामान्यभन्दा संवेदनशील मतदानस्थलको सङ्ख्या बढी छ । अतिसंवेदनशील तीन सय ५२ र संवेदनशील चार सय चार गरी प्रदेशभरि सात सय ५६ मतदानस्थल संवेदनशील रहेका हुन् । चार सय पाँच मतदानस्थल भने सामान्य सूचीमा रहेको सुरक्षा निकायले जनाएको छ । रासस"
काठमाडौं महानगरभित्र खुला रूपमा आगो बाल्न प्रतिबन्ध,"काठमाडौं : काठमाडौं महानगरपालिकाभित्र अब खुला रूपमा आगो बाल्न नपाइने भएको छ। महानगरपालिकाले शुक्रबार सूचना जारी गर्दै खुला रूपमा आगो बाल्न निषेध गरेको हो। काठमाडौं महानगरपालिका क्षेत्रमा खुला रूपमा आगो बाल्ने तथा फोहोर जलाउने जस्ता कार्यहरूले वायु प्रदूषण वृद्धि हुने तथा जनस्वास्थ्यमा समेत प्रतिकूल असर गर्ने भएकाले प्रतिबन्ध लगाइएको महानगरले जनाएको छ। यस्ता कार्य गरेको पाइएमा काठमाडौं महानगरपालिका वातावरण तथा प्राकृतिक स्रोत संरक्षण ऐन, २०७७ बमोजिम कारबाही हुने सूचनामा उल्लेख छ।"
"'ओलीले संसद भंग गरेर जनताको अपमान गरे, एमालेलाई भोट दिनुहुँदैन'","रुपन्देही : नेपाली कांग्रेसका नेता एवं रुपन्देही क्षेत्र नं५ का प्रतिनिधिसभा सदस्यका उम्मेदवार भरत शाहले राष्ट्रपति विद्यादेवी भण्डारीले नागरिकता विधेयकलाई रोकेर धेरै नागरिकलाई नागरिकताविहीन बनाएको आरोप लगाएका छन्। रुपन्देही क्षेत्र नं५ को सैनामैनामा घरदैलौ कार्यक्रमका क्रममा बौल्दै शाहले राष्ट्रपति भण्डारी पदमा रहुन्जेल नागरिकता विधेयक रोकेर राख्ने भन्दै आगामी निर्वाचन पछि राष्ट्रपति परिवर्तन गरेर नागरिकता विधेयक पास गर्नुपर्ने बताए। शाहले केपी ओलीले दुईदुई संसद भंग गरेर जनताको मतको अपमान गरेकाले अब एमालेलाई मत दिन नहुने तर्क गरे। शाहले केपी ओलीबाट प्रजातन्त्र,लोकतन्त्रको रक्षा नहुने भन्दै ओली गणतन्त्र,संघीयताको विरोधी रहेको तर्क गरे। रुपन्देही रुपन्देही क्षेत्र नं५ मा गठबन्धनका तर्फबाट कांग्रेसका भरतकुमार शाह र नेकपा एमालेको तर्फबाट बासुदेव घिमिरे चुनावी मैदानमा उत्रिएका छन् ।"
बिगतमा प्रतिबद्धता पूरा नगरेपछि अहिले उम्मेदवारलाई गिज्याउने बझाङका दृश्य,"बझाङ: मतदानको दिन नजिकिँदै छ, बझाङका प्रतिस्पर्धी दलका चुनावी घोषणापत्रसहित गाउँगाउँमा छन् । बेरोजगारी र गरिबीको पीडाले जनता आक्रान्त छन् । जनप्रतिनिधि भने जनताका यही विवसतालाई सम्बोधन गर्ने भन्दै भोट मागिरहेका छन् । पञ्चायति व्यवस्थादेखि हालसम्म बझाङले १४ जना प्रत्यक्ष सांसद जिताइसकेको छ । जसमा चन्द्रबहादुर सिंह, विरेन्द्र सिंह, गगनजंगबहादुर सिंह, अर्जुनबहादुर सिंह, लोकराज जोशी, भानुभक्त जोशी, नरेशबहादुर सिंह, सुरेश मल्ल, शंकर खड्का, मानप्रसाद खत्री, एलबी रावल, अर्जुनबहादुर थापा, देवकी मल्ललगायतका जनप्रतिनिधिलाई गाउँको विकास गर्ने म्यान्डेटसहित जनताले जिताए । त्यस्तै ६ जना समानुपातिकमा अफिलाल ओखेडा, चन्दा जोशी, माया तामाङ बोहरा, शान्ति नेपाली, प्रकाश स्नेही रसाइली र आशाकुमारी बिक जोड्दा बझाङले २० जना सांसद जन्माइसकेको छ । तर बझाङको अवस्था अझै उस्तै छ । बिगतमा जस्तै अहिले पनि आफ्नो गाउँ बनाउने उद्घोषसहित उम्मेदवार मतदाताको घरदैलोमा मात्र होइन गोठदेखि खेतसम्म पुगेका छन् । पार्टीका घोषणापत्र, उम्मेदवारका चुनावी वाचा आवधिक चुनावका आकर्षण पनि हुन् । चुनावको मुखमा घोषणापत्रमार्फत राजनीतिक पार्टीहरूले नीति र नेतृत्वको दाबीसहित प्रतिस्पर्धासमेत गरिरहेका छन् । चुनावअघिका दल र उम्मेदवारका वाचा त्यसपछि के हुने प्रश्न उस्तै नै छ । यसअघिका सरकारले गाउँगाउँमा सिंहदरबार भने पनि त्यो बझाङमा देखिएन । बिरामी हुँदा ओखती नपाउने, रोजगारी खोज्दै विदेसिनुपर्ने, खानेपानीसहितका समस्या यहाँका साझा हुन् । यहाँको दैनिकी हेर्दा पनि कारुणीक दृश्य देखिन्छन् । डोकोमा बिरामी बोक्नुपर्ने बाध्यता सदरमुकाम चैनपुर बजारमा डोकोमा बोकेर उपचार गराउन ल्याइएका मष्टा गाउँपालिका ३ का ७३ वर्षीय जोगगिरी धामी तस्बिर: रमेश केसी पहिले बिरामीलाई डोकामा बोक्नु सामान्य लाग्यो सबैलाई । तर अहिले बझाङमा देखिने यही दृश्यले सबैको ध्यान खिचेको छ । कार्तिक २१ गते सोमबार गठबन्धनका नेता बझाङमा बाम लोकतान्त्रिक गठबन्धनको अगुवा कार्यकर्ता भेलामा आरोप प्रत्यारोप लगाउँदै थिए । एमालेका नेता घरदैलो अभियानमा थिए । उम्मेद्वारले उरै ताक्लाकोट नाका, विद्युत विस्तार, सडक विस्तारलगायत भाषण गरिरहँदा मष्टा गाउँपालिका वडा नम्बर ३ ढंडार घर भएका ७३ वर्षीया जोगगिरी धामीलाई गाउँघरमा स्टेचर नहुँदा आफन्त वीरबहादुर धामीले डोकोमा बोकेर सदरमुकाम चैनपुर बजारबाटै अस्पताल पुर्याए । यस्ता समस्या कहिले हल होलान् ? यी समस्या हल गर्न मष्टा गाउँपालिकाले कुनै उपाय निकालेको छैन । भोट माग्ने नेताले पनि यी समस्या हल गर्छु भनेकै छैनन् । उनीहरूका योजना यी भन्दा ठूला छन् । भरिया बनेर सदरमुकाम चैनपुर पुगेका आफन्त वीरबहादुरले भने, के गर्नु हजुर ? गाडीमा हालेर ल्याउँ भने सडक राम्रो छैन । गाउँघरमा स्टेचर पनि छैन । उपचार गराउनै पर्यो । बोकेरै भए पनि उपचार गर्न ल्याएको हुँ । दुई दिनसम्म सदरमुकाम चैनपुरमा उपचार गराएपछि यसैगरी बोकेरै घर लानुपर्छ,' उनले भने, 'गाउँघरमा स्वास्थ्य नजिक छैनन् । नजिक भए पनि भरपर्दो उपचार हुँदैन । त्यसैले चैनपुरमै जाउँ भनेर आएका हौँ। हिँडाएर ल्याउँ भने बृद्ध छन् । त्यसैमा दमका विरामी भएकाले झन समस्या भएको छ । जस्ताको छानो बनाउने सपना छबिसपाथिभेरामा फुसको छाना । तस्बिर: प्रदेशसभा क उम्मेदवार अफिलाल ओखेडा बझाङबासीलाई जस्ताको छानो सपना जस्तै बनेको छ । गरिबीको रेखामुनि रहेका, प्राकृतिक प्रकोपको कारण घरबारबिहीनलाई जस्ताको छानामुनि बसाउन सरकारले सुरक्षित नागरिक आवास कार्यक्रम पनि ल्याएको थियो। त्यो कार्यक्रमले धेरै बझाङ्गेलाई छोएको छैन। अझैं करिब ५ सय परिवार फुसको छानामुनि छन् । जयपृथ्वी नगरपालिकाको बारिल गाउँ, सुर्मा गाउँपालिकाको घोगाडा गाउँ, छविसपाथिभेराको मजखोरी, घट्या, नौरा, मुम्ला, बान्नीकोट, बाहुनडाँडा, बुंगल नगरपालिकाको बड्डी ज्यावन , खप्तडछान्नाको गोर्खाली आदी ठाउँमा करिब पाँच परिवार फुसको चुहिने छानामा ओत लागिरहेका छन् । जयपृथ्वी नगरपालिका ८ को बारिलमा अम्मर बोहरा, दान बोहरा, कैल्या बोहरा, ललित बोहरा, लक्ष्मीदेवी बोहरा, दिपक बोहरा लगायत २३ परिवार, खप्तडछान्ना ७ को गोर्खालीमा पदम खड्का, माधव खड्का, दिनेश खड्का, तुला सिंह, शंकर रावल, भुन्टु खड्का लगायत १ सय ५० परिवार, सुर्मा २ को घोगाडा गाउँमा कलक बोहरा, जयराज बोहरा, रणबहादुर बोहरा, सुरेन्द्र बोहरा, रामलाल बोहरा, मोतिलाल बोहरालगायत ५० परिवार, बुंगल नगरपालिका ६ को बड्डी ज्यावनका कल्याण धामी, हर्क बोहरा, मनवीर धामी गायत ३५ परिवार वर्षौदेखि फुसको छानामुनि छन् । उनीहरू फुसको छाना छाउन वर्षेनी खर र निगाला खोज्न जानुपर्ने बाध्यतामा छन् । भीरमा खर काट्दा लडेर धेरैले ज्यान पनि गुमाउँछन् । जस्ताको छाना भए वर्षेनी घर छाउने पीरबाट जोगिन सकिने उनीहरू बताउँछन् । लाल पूर्जाको संघर्ष लाल पूर्जा नपाएको बड्डी ज्यावन गाउँ तस्बिर: सुरेश धामी बझाङको बुङ्गल नगरपालिका वडा नं ६ बड्डी ज्यावनका ४० घरपरिवार वर्षौंदेखि लालपूर्जाबिहीन छन् । सबैको आआफ्नै खेतबारी भए पनि कसैको नाममा पनि लालपूर्जा छैन । नेपालको कुनै पनि भूभागमा आफूहरूको नाममा जमिन नभएकाले ज्यावनवासीलाई सुकुम्बासीको सूचीमा राखी सरकारले लालपूर्जा दिनुपर्ने माग उनीहरूको छ । सात पुस्तादेखि हालसम्म न आफ्नो नाममा जग्गाको लालपूर्जा छ न त सरकारले सुकुम्बासीमा सुचीकृत गरेको छ । लालपूर्जा दिलाउन र सुकुम्बासीको सूचीमा समेटिदिन भौँतारिएको वर्षौं बितेको गुनासो उनीहरूको छ । चुनावका बेला विभिन्न पार्टीका नेताहरूले लालपूर्जा दिलाउने आश्वासन दिएर जिते पनि पछि कसैले वास्ता नगरेको गुनासो स्थानीयको छ । लालपूर्जा पाउनकै लागि पटकपटक सरकारी कार्यालय धाए पनि अहिलेसम्म यसबारेमा कुनै सुनुवाइ नभएको स्थानीय कल्याण धामी बताउँछन् । अहिले पनि बेलाबेलामा यसबारे तीनै तहका सरकारलाई गुहार्दासमेत गुनासो कसैले नसुनेको धामीले दुःखेसो गरे । हरेक चुनावमा लालपूर्जा दिलाउने र सुकुम्बासीको सूचीमा सुचीकृत गर्ने आश देखाएर भोट माग्ने नेताले जितेपछि बस्तीमा फर्केर नहेर्ने गरेको ज्यावनवासीको गुनासो छ । चुनावको बेला भोटको आशले आश्वासन दिने तर चुनाव सकिएपछि बस्तीमा हेर्ने कोही हुँदैनन् । स्थानीय सरकार बनेपछि केही हुन्छ कि भन्ने आशा पलाएको थियो तर स्थानीय सरकारले समेत समस्याको बारेमा जानकार भएर पनि कुनै वास्ता गरिरहेको छैन, धामीले भने । लालपूर्जा नभएपछि धेरै बसाइँ सरेर गएका छन् । लालपूर्जा नुहँदा बैंक, सहकारी तथा वित्तीय संस्थाबाट ऋण लिएर व्यवसाय गर्ने ज्यावनका युवाले पाएका छैनन्। बड्डी ज्यावनवासीले सरकारले दिने सेवासुविधा पनि नपाएको गुनासो गरेका छन् । वडा कार्यालय, नगरपालिका, कृषि ज्ञान केन्द्र, प्रदेश सरकार र केन्द्र सरकारबाट पाइने धेरै सेवासुविधा लालपूर्जाकै अभावले बञ्चित भएको उनीहरूले बताए । मंसिरमा बुङ्गल नगरपालिका ६ नं वडा कार्यालयले किसानलाई हातेट्याक्टर, पङ्खालगायत कृषिजन्य औजार ५० प्रतिशत अनुदानमा वितरण गरेको थियो । जग्गाधनी पूर्जा नहुँदा स्थानीयले त्यो सुविधा लिन नपाएको हर्क बोहराले बताए । नगरपालिकाबाट अनुदान पाइने सामान्य कृषि बिउबिजन लिन पनि लालपूर्जा चाहिन्छ भन्दै वञ्चित गर्ने गरेको उनको भनाइ छ । २०७० सालमा बड्डी ज्यावनका स्थानीयले बेउरभवानी कृषि सहकारी संस्था सञ्चालनमा ल्याएका थिए । तर लालपूर्जा नभएकै कारण सरकार र अन्य संस्थाहरूबाट प्रदान गरिने सेवासुविधाहरू लिन नपाएपछि उक्त कृषि सहकारी संस्था बन्द भएको संस्थाका अध्यक्ष पर्वते बोहराले बताए । बड्डी ज्यावन जिल्लाको मन्दिरैमन्दिर भएको गाउँको नामले पनि चिनिन्छ। यस गाउँमा विभिन्न देवीदेवताका १२ वटा मन्दिर छन् । यहाँका बासिन्दा आफूलाई महादेवको करिया (दास) ठान्छन्। सबैको आआफ्नै खेतबारी छ, तर कसैको नाममा लालपूर्जा नभएकोले जमिन महादेवको भएको विश्वास गर्छन् । यहाँका स्थानीयले वर्षमा एकचोटि देवतालाई तिरो तिर्छन् । जग्गा उपभोग गरेबापतको मालपोत भनेर उनीहरूले वर्षमा एउटा बोका महादेवको मन्दिरमा चढाउने गरेका स्थानीय मनवीर धामीले बताए । 'आफ्नो नाममा जग्गा भए सरकारलाई मालपोत तिरिन्थ्यो, त्यो नभएपछि हामीले सरकारको हैन महादेवको जग्गा उपभोग गरेको ठान्दै मालपोत पनि महादेवलाई नै तिर्छौं,' उनले भने । ज्यावनमा जग्गा नापी गर्ने काम नभएको पनि होइन । ०४९ सालमा नापी गर्न आएको टोलीले नापी गर्न नसकेको नापी कार्यमा सहयोग गरेका स्थानीय नरुवा बोहराको भनाइ छ। ६५ वर्षका बोहराले भने, जग्गा नाप्न आएको टोलीले जग्गा नाप्ने काम सुरु गर्यो कि मेसिनले काम नगर्ने, गाउँ नै कुहिरोले ढाकिने, कुहिरो फाटेका बेला नाप्न खोज्दा मेसिनले कामै नगर्ने जस्ता समस्या हुन थाल्यो । अमिनहरू पनि बिरामी परे । चिसोले बिरामी भएका होलान् भन्ने ठान्यौँ । यता समस्या भयो अर्को गाँउको नापौँ न त भनेर अर्को गाँउमा नापीको काम गर्दा मेसिनले काम गर्यो, बिरामी भएका अमिनहरूलाई पनि सन्चो भयो । दुई सातासम्म पनि यस्तै क्रियाकलाप दोहोरिएपछि अमिनहरूले पूरै गाँउको दुई कित्ता बनाएर महादेवको नाममा नापेर फर्किए । बुङगल नगरपालिकाका निवर्तमान नगरप्रमुख धनबहादुर बिष्टले गाँउको जग्गा गुठी भएकाले ज्यावनबासीको सूचीमा नाम सुचीकृत गर्न केन्द्र र प्रदेश सरकारसँग समन्वय गरिने बताएका थिए । उनको कार्यकाल काम नभइ गयो । अहिले वास्तविक सुकुम्बासी पहिचान गरी तिनीहरूको समस्या समाधान गर्न नेपाल सरकारले सुकुम्बासी समस्या समाधान आयोग समेत गठन गरेको छ । यसका लागि लगत संकलन भइसकेको वर्तमान मेयर जयबहादुर धामी बताउँछन् । चुनावकै मुखमा विदेसिनुपर्ने बाध्यता भारत हिँडेका युवा गौरीफन्टा नाकामातस्बिर: गौतमकुमार विष्ट उम्मेद्वार र आवद्ध दल आसन्न चुनाव लक्षित घरदैलो गरिरहेका छन् । गाउँघरमा वृद्धवृद्धा र स्कुले विद्यार्थी छन् । तर धेरै युवा दैनिक गाउँ छाडिरहेका छन् । कार्तिक २३ गते बुधबार बिहानै थलारा ४ डिख्लाका पहिरो पीडित कलक शार्की र नरे पार्की झोला भिरेर गाउँबाट झोताबजार तर्फ लागे । उनीहरू बिहानी बसमा चढेर बेलुका ६ बजे गौरीफन्टा नाकाबाट छुट्ने बस भेटाउने लक्ष्यमा थिए । चुनावको मुखैमा किन भारत भन्ने प्रश्नमा कलक शार्कीले ४ वर्षीया छोरीलाई काखी च्यापेर आँसु झार्दै भने,म यहाँ कसका लागि बस्नु ? मेरो घर र परिवार बग्दा नेताले होलिकोप्टरमा आकाशबाट हेरेर फर्किए । गाउँमा घर जमिन र आफन्त छैन । भविस्यका लागि भए पनि अलिकति कमाउँ भनेको । यी नेताले जितेपछि पनि हाम्रा लागि के गर्छन् र ? पहिले पनि केही गरेनन् । अब पनि गर्लान जस्तो लाग्दैन । त्यही भएर म हिँडेको । उनीसँगै रहेका नरे पार्की पनि पहिरो पीडित हुन् । गत कार्तिक पहिलो साता आएको पहिरोसँगै थलारा ४ डिख्लाका कलक शार्कीका जीवनसंगिनीसहित १८ जना परिवार सदस्य र नरे पार्कीका ५ जना परिवारसहित २३ जना पहिरोसँगै बेपत्ता भएका थिए । नरे पार्कीले पनि नेपालमा सरकार नभएको र कानून नभएको गुनासो गरे । उनले यहाँ बसेर जीवन गुजरा पनि नचल्ने भएपछि बाध्य भएर विदेशिन लागेको बताए । त्यसदिन थलारा ५ दबालीका रमेश मिजार थलारा, दुर्गाथली ७ मनोज दौल्याल लगायत सयौं संख्यामा बझाङबासी युवा गौरीफण्टा नाका हुँदै बैङलोर लागेका थिए । विदेशमा रहेका पनि नेपालका राजनीतिक दल र दलका नेतृत्वसँग सन्तुष्ट नभएर भोट हाल्न नआउने बताउँछन् । भारतमा रहेका केदारस्युँ ८ का केशवराज जोशीले भने,चुनाव लागे पनि नेता र तीनका कार्यकर्तालाई लागेका होला । हाम्रो जागिर छोडेर किन भ्रष्ट नेतालाई जिताउनु ? सेलायो बाढी पहिरोको मुद्दा गत वर्ष कात्तिक पहिलो साता आएको बाढीले जिल्ला प्रशासन कार्यालयका अनुसार बझाङ जिल्लाभर ३३ जनाको ज्यान गयो । ३५० घर पूर्णरुपमा क्षतिग्रस्त भए । १ हजार २४८ घरमा आंशिक क्षति पुग्यो । १ हजार ७०० परिवार विस्थापित भए । पाँच हजार परिवारको १३ हजार २५ रोपनी बगरमा परिणत भयो । ७३० किलोमिटर खानेपानी सञ्जाल क्षतिग्रस्त भयो । २२ हजार परिवार शुद्ध खानेपानीबाट बञ्चित भए । ३६६ किलोमिटर सडक सञ्जाल, १९ वटा स्वास्थ्य संस्था, ४३ वटा जलविद्युत गृह, १९ वटा पुल, ८९ वटा विद्यालय भवन ध्वस्त भए । तर पनि यी विषय उम्मेदवारका खास एजेण्डा बनेनन् । यीनै विषय उठान नहुँदा र जनताका साधारण तर आधारभूत आवश्यकता नबुझ्दा जनताहरू शशंकित बनेका छन् । खप्तडछान्ना ३ ठाउलीकोटका इश्वर रावलले भने,पहिले पहिले चुनाव आउँदा खुब रौनकता छाउँथ्यो । आजभोलि जनताहरू आआफ्नै काममा व्यस्त छन् । को उम्मेद्वार बनेका छन् समेत थाहा छैन । भोट पनि धेरै कम खस्छ होला । जनताका कुरा उठानन् गदैनन् । आफू र आफन्त मात्रै मोटाउने गर्छन् । यीनलाई जिताएर के काम ? के भन्छन् उम्मेदवारहरू ? आमनिर्वाचन नजिकिएसँगै उम्मेदवारको भाषा अहिले आकर्षक बनेको छ । अहिलेका उम्मेदवार पनि ताक्लाकोट नाका खुलाउने, विद्युत उत्पादन गर्ने, सडक सञ्जाल विस्तार गर्ने, सडकको स्तरोन्नती गर्ने, घरघरमा खानेपानी र बिजली पुर्याउनेलगायतका वाचा गरिरहेका छन् । नेकपा एमाले प्रदेशसभा 'क' का उम्मेदवार अफिलाल ओखेडाले निर्वाचन जित्न धेरै आधार सार्वजनिक गरेका छन् । जडिबुटी प्रशोधन केन्द्र बझाङमै बनाउने, घरघरमा राष्ट्रिय प्रशारण लाइन पुर्याउने, कृषि प्रणालीलाई आधुनिकीकरण गर्ने, भूक्षय न्यूनीकरण गर्न विशेष अभियान चलाउने, कालंगा, सेती, बाहुलीगाड, सुनीगाडलगायतका नदीको कटान रोक्न तटबन्धन गर्नेलगायतका एजेण्डा सार्वजनिक गरेका छन् । ओखेडाले शासक नभई सेवक भएर काम गर्ने बताए । उनले भने, म राजनीतिमा प्रवेश गरेपछि आफूलाई कहिल्यै शासक ठानिँन । जहिल्यै सेवक भएर काम गरेँ । त्यसलाई नै प्रमाणित गर्न मेरो उम्मेदवारी हो । उनले जयपृथ्वीबहादुर सिंहको जिल्लामा जनताको न्यायका लागि अग्रजलाई सम्मान गर्दै युवा पुस्ताबाट प्रतिनिधित्व गर्न पार्टीले टिकट दिएको बताए । नेकपा एसका तर्फबाट गठबन्धनका साझा उम्मेदवार भानुभक्त जोशीले भने, म राजनीतिमा आउँदा बझाङ सडक सञ्जालबाट धेरै टाढा थियो । डडेल्धुराको पोखराबाट बझाङी दाजुभाइले नुन तेल किनेर ल्याउनुपर्थ्यो। त्यो बाध्यतालाई हटाएको छु । ट्र्याक खोलेर लगातार स्तरवृद्धि गर्दै सडक सञ्जाल विस्तार भएको हो । यो सडकलाई ताक्लाकोटसम्म पुर्याउने लक्ष्य छ,' उनले भने । जोशीले वडावडाका सडक पक्की गर्ने, गाउँमा विद्युतीकरण गर्ने, टेलिफोन सेवालाई स्तरीकृत बनाउने, शैक्षिक विकाससहित स्वस्थ्य सेवामा पहुँच बढाउने, कृषिलाई आधुनिकीकरण गर्ने एजेण्डा अघि सारेका छन् । यस्तै नेकपा एमालेका तर्फबाट प्रतिनिधिसभा उम्मेदवार ऐन महर भन्छन्, प्राकृतिक स्रोतले भरिएको यो ठाउँ सम्भावनै सम्भावनाले भरिभराउ छ । दुई हजार मेगावाट हाइड्रो उत्पादन गर्ने क्षमता भएको ठाउँ छ । पर्यटन क्षेत्रले समग्र देशलाई नै चिनाउने क्षमता भएको ठाउँ छ । कृषि खेतीको सम्भावना पनि उस्तै छ । चैनपुर ताक्लाकोट बाटो मानसरोबरसम्म जोड्यो भने वेदेशिक व्यापार गर्न सजिलो भएको ठाउँ बझाङ नै हो । यति धेरै सम्भावना हुँदाहुँदै पनि बझाङमा गरिब हुनु दुःखद भएको उनले बताए । त्यसका लागि काम गर्ने नेतृत्व आवश्यक रहेको महरको भनाइ छ । उनले आफूले चुनाव जितेपछि बझाङी जनताको भाग्य फेरिने बताए । उनले भने, अहिले पनि धमेनामा २१० मेगावाटको विद्युत प्राधिकरणले मेघा प्रोजेक्ट बनाउदैछ, ८७ मेगावाटको चैनपुरमा बन्ने तयारी छ । यस्तै योजना भित्र्याउन सके जिल्लाको विकास हुन धेरै समय लाग्दैन । चुनाव नजिकिएसँगै सबैभन्दा बढी उत्तरी नाका ताक्लाकोटको चर्चा बढ्न थालेको छ। उम्मेदवारहरू भोट माग्न घरदैलोमा जाँदा, सार्वजनिक सभामा बोल्दा वा सञ्चारमाध्यमलाई अन्तर्वार्ता दिने क्रममा यो नाका औपचारिक रूपमा खोल्ने र सुरुङसहितको सडक मार्गबाट जोड्ने आश्वासन दिएर मतदातालाई आकर्षित गर्ने प्रयास गरिरहेका छन् । सुदूरपश्चिम प्रदेशकै समृद्धिको ढोका मानिएको यो नाकालाई ०७४ को निर्वाचनमा पनि नेताहरूले यसैगरी चुनावी एजेन्डा बनाएका थिए। यद्यपी नेताले चुनावका बेला दिएको भाषण केवल आश्वासनमै सीमित भएको छ। सडक निर्माणको भौतिक प्रगति शून्यजस्तै छ। बझाङको उरै भन्ज्याङसँग जोडिएको पुरानो व्यापारिक नाका तिब्बतको ताक्लाकोटसम्म सडक सञ्जाल नभएका कारण यो नाका खुल्न सकेको छैन। सडक सञ्जालमा जोडिए चीनसँतको अन्तर्राष्ट्रिय व्यापार तथा पर्यटकीय नाका हुने र पश्चिम नेपालकै अर्थतन्त्रमा नयाँ ढोका खुल्ने सुदूरपश्चिमका बासिन्दाको सपनालाई यहाँका सबैजसो नेताले चुनावका बेला राम्रैसँग उछाल्ने गरेका छन्। उनीहरू चैनपुरताक्लाकोट सडक खुले चीनसितको व्यापार खुल्ने र चीनको चर्चित धार्मिकस्थल कैलाश मानसरोवरसम्म आउजाउ गर्न मुलुककै प्रमुख पर्यटकीय मार्ग बन्ने नाराले मतदातालाई आकर्षित गरिरहेको छ ।"
तीन दशकअघि सर्भे भएको नौमुरे जलविद्युत चुनावी नारामै सीमित,"अर्घाखाँची : अर्घाखाँची र पयुठानको सिमानामा रहेको नौमुरे जलविद्युत आयोजनालाई यस क्षेत्रका नेताहरुले चुनावी मुख्य एजेण्डा बनाउँदै आएका छन्। तीन महिना लामो समय खर्चेर २०४३ सालमा सर्भे भएको अर्घाखाँचीमा पर्ने नेपालकै नमुना नौमुरे जलविद्युत परियोजना हालसम्म पनि सञ्चालनमा आउन सकेको छैन। अर्घाखाँचीबाट प्रतिनिधिसभाका उम्मेदवार नेकपा एमालेका नेता टोपबहादुर रायमाझी र नेपाली कांग्रेसका नेता पुष्पा भुसालले मात्रै नभइ अधिकांश नेताले नौरे जलविद्युत आयोजनालाई आफ्नो चुनावी एजेण्डामा राखेका छन्। नेताहरूले चुनावी समयमा नौमुरे जलविद्युत् परियोजना सञ्चालन गरी जिल्लाभर विद्युत् विस्तार गर्ने आशा जनतालाई बाँड्न थालेका छन्। परियोजनालाई नेताहरूले राजनीति गर्ने थलो बनाएका छन्। अर्घाखाँचीबाट टोपबहादुर रायमाझी ऊर्जामन्त्री पनि भए । काम सुरु हुन्छ भनेर हेलिकोप्टरमा चढेर नौमुरेमा पुगि तामझामका साथ शितगंगा नगरपालिका ७ लामातालमा नौमुरे बहुउद्देश्यीय आयोजनाको कार्यालय पनि उद्घाटन गरे । कर्मचारी पनि भर्ना गरे । तर, अहिले कार्यालय महिनौंदेखि बन्द छ । भर्ना गरिएका कर्मचारी पनि अहिले रोजगारीका लागि विदेश पुगेका छन् । स्थानीय युवा लालबहादुर राउतले बजेटनै नआएको कार्यालय खोलेर युवाहरुलाई चुनावमा मात्र प्रयोग गर्न खोजेको आरोप लगाए। जुन पार्टीको नेता लामातालमा पुगेपनि आफ्नो पार्टीलाई जिताए नौमुरे जलविद्युत आयोजना सञ्चालन गर्ने र रोजगारी सृजना गर्ने बताउँछन्। तर सत्तामा पुगेपछि यसतर्फ कसैको ध्यान पुग्न नसकेको स्थानीय झकबहादुर राउतको भनाइ छ । तत्कालिन जलस्रोत तथा सिँचाइमन्त्री रायमाझीले आयोजनाको साइड कार्यालय लामातालमा उद्घाटन गर्दै लुम्बिनी प्रदेशकै ठूलो र गौरवका रुपमा योजनालाई अघि सारिएको बताएका थिए। तर परियोजनाको काम लथालिंग भएपछि स्थानीय चिन्तित छन्।"
सोलुका ४ जनप्रतिनिधिविरुद्ध आचारसंहिता उल्लंघनको उजुरी,"सोलुखुम्बु : सोलुखुम्बुमा निर्वाचित जनप्रतिनिधिविरुद्ध निर्वाचन आचारसंहिताको बेवास्ता गरेको भन्दै आयोगमा उजुरी पर्ने क्रम बढेको छ। जिल्लाको माप्यदुधकोशी गाउँपालिका अध्यक्ष बुद्धिकिरण राई, थुलुङ दुधकोशी गाउँपालिका अध्यक्ष असिम राई र खुम्बु पासाङल्हामु गाउँपालिका अध्यक्ष मिङमा छिरी शेर्पा र उपाध्यक्ष टसी ल्हामु शेर्पाविरुद्ध प्रतिनिधिसभा र प्रदेशसभा निर्वाचन लक्षित गरि बनाइएको आचारसंहिता उल्लंघन गरेको भन्दै उजुरी परेको हो। जनप्रतिनिधि निर्वाचित भएको बेलामा राजनीतिक दलले आयोजना गरेको कार्यक्रममा सहभागी भई मत माग्न नपाउने भए पनि पालिका थुलुङ दुधकोशी गाउँपालिका अध्यक्ष असिम राई र माप्यदुधकोशी गाउँपालिका अध्यक्ष बुद्धि किरण राईले आफ्नै पालिकामा भएको चुनावी सभामा भोट मागेको भन्दै विपक्षी उम्मेद्वारका प्रतिनिधिले मुख्य निर्वाचन अधिकृतको कार्यालयमा उजुरी दिएका छन्। यस्तै खुम्बु पासाङल्हामु गाउँपालिका अध्यक्ष मिङ्मा छिरी शेर्पा र उपाध्यक्ष टसी ल्हामु शेर्पाले मतदाता प्रभावित पार्ने गरी चुनावी प्रचारमा विद्युत र खानेपानी आयोजनाको सर्बे गराउने कार्य गरेको भन्दै गठबन्धनको तर्फबाट मुख्य निर्वाचन अधिकृतको कार्यालयमा उजुरी परेको हो। गठबन्धनका तर्फबाट प्रतिनिधिसभा सदस्य र प्रदेशसभा सदस्य उम्मेद्वारका प्रतिनिधिहरूले दर्ता गराएका उजुरीमा पालिकाको निर्देशनमा खरिखोला चौथो र पाचौँ विद्युत् आयोजना सर्बेका लागि प्राविधिक खटाएको र एमालेका प्रतिनिधिसभा सदस्य उम्मेद्वार मानविर राई र प्रदेशसभा क्षेत्र २ का उम्मेदवार बुद्धि कुमार राजभण्डारी संलग्न भएको चुनावी अभियानको समयमा खानेपानी आयोजनाको समेत सर्बे गराएकाले निर्वाचन आचारसंहिता उल्लंघन भएको दाबी गरिएको छ। मुख्य निर्वाचन अधिकृतको कार्यालयमा परेको उजुरीका आधारमा अहिले मुख्य निर्वाचन अधिकृतको अध्यक्षतामा गठन भएको जिल्ला आचारसंहिता अनुगमन समितिले अनुसन्धान गरिरहेको छ। डिजिटल सामग्रीसमेत प्राप्त भएकाले यस बारेमा थप अनुसन्धान गरी माथिल्लो निकायमा पठाइने मुख्य निर्वाचन अधिकृतको कार्यालयले बताएको छ। कसैले आचारसंहिता उल्लंघन गरेमा आयोगले निर्वाचन आयोग ऐन २०७३ दफा २३ बमोजिम १ लाख रुपैयाँसम्म जरिवाना हुने व्यवस्था छ।"
पिपुल्स हाइड्रोपावरको आईपीओ बिक्री खुला,"काठमाडौं : पिपुल्स हाइड्रोपावर कम्पनी लिमिटेडले सर्वसाधारणका लागि साधारण शेयरको निष्काशन तथा बिक्री खुला गरेको छ। कम्पनीले शुक्रबारदेखि सर्वसाधारणका लागि प्रारम्भिक सार्वजनिक निष्काशन (आईपीओ)को बिक्री खुला गरेको हो। कम्पनीले यसअघि आयोजना प्रभावित क्षेत्रका बासिन्दाका लागि छुट्टाइएको शेयर बाँडफाँट गरी बिक्री नभएका आठ लाख छ हजार तीन सय ९० सहित कूल ५६ लाख छ हजार तीन सय ९० कित्ता साधारण शेयर प्रतिशेयर रु एक सय अङ्कित दरमा निष्काशन गर्न लागेको हो। सार्वजनिक आह्वान पत्रानुसार निष्कासित शेयरमध्ये एक लाख ६८ हजार एक सय ९० कित्ता शेयर कम्पनीमा कार्यरत कर्मचारी र दुई लाख ८० हजार तीन सय २० कित्ता शेयर सामूहिक लगानी कोषलाई बाँडफाँट गरी बाँकी रहने ५१ लाख ५७ हजार आठ सय ८० कित्ता शेयरमा सर्वसाधारणले आवेदन दिन सकिने उल्लेख छ। सर्वसाधारणलाई बिक्री गरिने शेयरमा लगानीकर्ताले यही कात्तिक २९ गतेसम्म र सो अवधिमा मागबमोजिम आवेदन नपरे आगामी मङ्सिर ९ सम्म न्यूनतम १० कित्तादेखि अधिकतम एक लाख कित्ता शेयर खरिदका लागि आवेदन दिन पाइने छ। लगानीकर्ताले नेपाल धितोपत्र बोर्डबाट अनुमति प्राप्त आस्वा सेवामा सहभागी बैंक तथा वित्तीय संस्थाबाट आस्वा प्रणालीमार्फत तथा मेरो शेयरको वेबसाइट र मोबाइल एपमार्फत आवेदन दिन सकिनेछ। ञकम्पनीले लमजुङको दोर्दी गाउँपालिकाको दोर्दी, पुर्मु र चुर्मु खोलाको बहाव प्रयोग गरेर ५४ मेगावाट क्षमताको सुपर दोर्दी जलविद्युत् 'ख' आयोजना निर्माण गरिरहेको छ। कम्पनीको शेयर निष्काशन तथा बिक्री प्रबन्धकमा सानिमा क्यापिटल लिमिटेड रहेको छ। कम्पनीलाई केयर रेटिङ नेपालले 'केयरनपीबीबी आइएस' ग्रेडिङ प्रदान गरेको छ।"
अमेरिकाबाट ल्याइएको १० किलो गाँजासहित दुई व्यक्ति पक्राउ,"काठमाडौं : अमेरिकाबाट नेपाल ल्याइएको १० किलो गाँजासहित दुई व्यक्तिलाई प्रहरीले पक्राउ गरेको छ। त्रिभुवन अन्तर्राष्ट्रिय भन्सार कार्यालयमा बच्चाहरूको सोफा र वाटर डिस्पेन्सरको पार्सलमा लुकाइकाछिपाइ ल्याएको अवस्थामा उक्त १० किलो तीन सय ग्राम लागुऔषध गाँजा बरामद गरिएको प्रहरीको लागुऔषध नियन्त्रण ब्यूरोले जनाएको छ। ब्यूरोका प्रवक्ता प्रहरी उपरीक्षक योगेन्द्रकुमार खड्काका अनुसार विमानस्थलमा उक्त पार्सल लिन आउने सल्यानका ४३ वर्षीय वीरबहादुर बुढाथोकी र उनीसँग गाँजा लिन आएका भारतको पूर्वी चम्पारनका २५ वर्षीय राजा कुमारलाई पनि पक्राउ गरिएको छ। यसरी १० किलोभन्दा माथि गाँजा उत्पादन, चोरी, पैठारी र ओसारपसार गरेमा दुई वर्षदेखि १० वर्षसम्म कैद र रु १५ हजारदेखि एक लाखसम्म जरिवाना हुने कानुनी व्यवस्था रहेको छ। उनीहरूलाई लागुऔषध (नियन्त्रण) ऐन २०३३ बमोजिम अनुसन्धान भइरहेको छ। यसैबीच ब्यूरोले ग्रिन टीको नाममा नियन्त्रित लागुऔषध खात कारोबार गर्ने दुई जनालाई पनि पक्राउ गरेको जनाएको छ। पक्राउ पर्नेमा धादिङका रामकुमार श्रेष्ठ र ललितपुरका कविराज खड्का रहेका छन्। उनीहरुको साथबाट चार सय ४० किलो खात, एउटा बोलेरो गाडी र डिजिटल तौल मेसिनसमेत बरामद गरिएको प्रवक्ता खड्काले जानकारी दिए। रासस"
सूर्यको इन्ट्री कि दुर्गाको रिइन्ट्री ?,"प्युठान : प्यूठानमा चुनावी माहोल तात्दैछ। एमाले पोलिट ब्युरो सदस्य एवं प्यूठान इन्चार्ज सूर्य थापा र सत्ता गठबन्धनबाट राष्ट्रिय जनमोर्चाका केन्द्रीय उपाध्यक्ष दुर्गा पौडेल प्रतिस्पर्धामा छन्। थापाको पहिलो इन्ट्री हो। झलनाथ खनाल र केपी शर्मा ओली प्रधानमन्त्री हुँदा थापा प्रेस सल्लाहकार थिए। हक्की स्वभावका थापा लिखित चुनावी एजेन्डासहित गाउँगाउँ घरदैलोमा छन्। उनका प्रतिबद्धतामा ५१ बुँदे विकासका एजेण्डा समेटिएका छन्। प्यूठानको प्रमुख राजमार्ग भालुवाङ्गप्यूठान सडकलाई स्तरोन्नती एवं विस्तार गरी दुई लेन बनाउनेदेखि गौमुखी गाउँपालिकाको अर्खा रजवारा जोड्ने जिल्लाकै लामो झोलुंगे पुल बनाउनेसम्म योजना समेटिएका छन्। अझै पनि विद्युत् विस्तार हुन नसकेका स्याउलीबाङ, काफलबुटा, काइया, एकराते, रुझिम, कुर्तिवाङ, स्याउले, खबाङ, रजवारा, अर्खा, पूजा, लिवाङलगायतका बस्तीहरूमा विद्युत् विस्तार गरी सबै धरधुरीसम्म विद्युतको पहुँच स्थापित गर्ने र शत्प्रतिशत प्यूठानीलाई अँध्यारोबाट उज्यालो बनाउने थापाको प्रतिबद्धता छ। जिल्लाका सबै स्थानीय तहको केन्द्रसम्म पुग्ने पहुँचमार्गहरूलाई कालोपत्रे गर्ने, बहुप्रतिष्ठित लुङग्री माडी सिंचाई आयोजना सम्पन्न गर्न आवश्यक बजेट विनियोजन गर्ने, झिमरुक ८ को लालीगुराँस रंगशाला दहियाल्नालाई राष्ट्रिय स्तरको क्रिकेट रंगशालाको रुपमा विकास गर्ने, भिंग्रीस्वर्गद्धारी सडकलाई सुरक्षित र व्यवस्थित यात्राको लागि स्तरोन्नति गरी दुर्घटनाको विद्यमान जोखिम अन्त्य गर्नेलगायतका प्रतिबद्धता छन्। अर्घाखाँची सन्धिखर्कगोखुङ्गामर्कावाङखरिवोटतिरामदाङ्ग (मदन भण्डारी राजमार्ग), सिमलटारीपुर्काेटदहसौतामारेमच्छीस्वर्गद्वारीरोल्पा (मदन भण्डारी राजमार्ग), अर्घाखाँचीजोगिटारीचुँजाठाँटीखलङ्गाबिजुवारदाखाक्वाडीबर्जिवाङभिंग्रीस्वर्गद्वारीरोल्पा (६७ किमी) (जीवराज आश्रित कृष्ण सेन इच्छुक मार्ग) खण्डको निर्माण कार्य द्रुत गतिमा अघि बढाई सम्पन्न गर्ने थापाको प्रतिबद्धतामा समेटिएको छ। स्वर्गद्वारी विमानस्थल चाल्नेटारको जग्गा अधिग्रहणमा देखिएको समस्याका कारण अघि बढ्न नसकेको हुँदा आवश्यक बजेट व्यवस्था गरी निर्माण गर्ने समेत प्रतिबद्धता छ। एमालेबाट निर्वाचन क्षेत्र नं लुम्बिनी प्रदेशससभा सदस्यमा तुल्सीराम शर्मा र २ नं मा हरिप्रसाद रिजाल उम्मेदवार छन्। ०७० को संविधानसभा निर्वाचनमा चुनावी कमाण्डर बनेर थापाले जनताको घरदैलोमा पुगेर पार्टीलाई मत मागेका थिए। त्यसबेला एमालेका वामदेव गौतम र हिराबहादुर केसीले दुबै क्षेत्रबाट चुनाव जितेका थिए। धेरै पटक धेरैलाई प्यूठानीले हेरिसकेका छन्, थापाले भने, म पहिलोपटक जनतामाझ मलाई भोट दिनुस् भनेर आइरहेको छु। अरु सबै हेरिसकेका पात्र भएकाले मलाई जिताएर त हेर्नुस् न भनेर मतदाताको घरदैलोमा छु। मतदाताको उत्साहपूर्ण मायाले मलाई उत्साहित बनाएको छ। गठबन्धनबाट प्रतिनिधिसभा सदस्य उम्मेदवार बनेकी दुर्गा पौडेलले १०१ बुँदे साझा प्रतिबद्धता लिएर जनताको घरदैलोमा पुगेकी छिन्। विभिन्न क्षेत्रगत विकासका एजेन्डाहरू उनको प्रतिबद्धतामा समेटिएको छ। प्रस्तावित चाल्नेटार विमास्थलको विवादहरूलाई समाधान गर्दै निर्माण कार्य अगाडी बढाउनेदेखि एक घर एक धारा पुर्याई स्वच्छ खानेपानीको पहुँच पुर्याउने प्रतिबद्धता छ। गठबन्धन र एमालेले अघि सारेका धेरैजसो प्रतिबद्धताहरू मिल्दोजुल्दो छन्। प्यूठानको पुरानो स्वर्गद्धारी क्याम्पसलाई आंगिक क्याम्पस बनाउन पहल गर्ने, बाग्दुला भीमगिठे र भालुवाङ प्यूठान सडकलाई दुई लेन बनाउने लगायतका प्रतिबद्धता गठबन्धनले अघि सारेको छ। पौडेल ०७० सालको निर्वाचनमा कपिलवस्तुबाट समानुपातिक सांसद् थिइन्। ०७४ को निर्वाचनमा उनी प्यूठानबाट वामठवन्धनको तर्फबाट प्रत्यक्ष सांसद् निर्वाचित भइन्। एमाले र माओवादीले त्यसबेला साथ दिए। संयोगवश उनी यसपटक पनि गठबन्धनकै साहारामा निर्वाचन लड्ने सौभाग्य पाइन्। गठबन्धनमा सहभागी पाँच दलमध्ये राजमोले देशभरमै प्यूठान र बाग्लुङ १ मा मात्र उम्मेदवारी दियो। त्यसमध्यकै एक पौडेल उम्मेदवार बनिन्। तर, ०७४ सालको जस्तो चुनाव जित्न भने पौडेललाई अहिले सहज छैन्। चुनाव जितेर पाँच वर्ष बिताएकी उनी गाउँ नफर्केको आम मतदाताहरूले गुनासो गरेका छन्। बाढीपहिरो र कोरोनाको बेला नागरिकको साथमा नरहेको उनीमाथी आरोप छ। गठबन्धनबाट प्रदेश १ मा नेकपा माओवादी केन्द्रका कृष्ण अधिकारी (प्रकाश) र प्रदेश २ का कांग्रेसका उम्मेदवार सरोज थापा (रोज राणा) उम्मेदवार छन्।"
मतदानस्थल र मतदान केन्द्र केन्द्रित भएर समाचार प्रवाह गर्न प्रमुख आयुक्त थपलियाको आग्रह,"काठमाडौं : निर्वाचन आयोगका प्रमुख निर्वाचन आयुक्त निदेश कुमार थपलियाले अबका दिनमा मतदानस्थल र मतदान केन्द्रमा केन्द्रित भएर निर्वाचनमय समाचार संकलन र सम्प्रेषण गर्न पत्रकारहरूलाई आग्रह गरेका छन्। मंसिर ४ गते हुने प्रतिनिधिसभा र प्रदेशसभा सदस्यको निर्वाचन, २०७९ का सन्दर्भमा गोरखापत्र संस्थानले चितवनको सौराहामा आयोजना गरेको निर्वाचन समाचार लेखन अनुशिक्षण कार्यक्रमको उद्घाटन गर्दै प्रमुख आयुक्त थपलियाले आयोगले मंसिर २५ गते दिएको निर्देशनबमोजिम मतदाता शिक्षाको सञ्चालन, समावेशी, लैंगिक तथा अपांगतामैत्री मतदान केन्द्र बनाउन निर्देशन एवं सुरक्षा प्रबन्धका विषयमा सूक्ष्मरुपमा रिपोर्टिङ हुनुपर्ने बताए। उहाँले निर्वाचन तयारीको लगभग अन्तिम चरणमा कर्मचारीको व्यवस्थापन गरेर मतपेटिका सहित मतदानस्थलतर्फ जाने प्रक्रिया भइरहेकाले मंसिर १ गते साँझ सम्ममा सबै कर्मचारी र सामग्री मतदान स्थलमा पुगे नपुगेको विषयमा रिपोर्टिङ हुनुपर्ने र पत्रकारले चाहेको सूचना उपलब्ध गराउन आयोग तत्पर रहेको स्पष्ट पारे। बहुदलीय व्यवस्थामा दलको घोषणापत्र, सिद्धान्त, निष्ठा र कार्यक्रमका आधारमा उम्मेदवारले मत माग्नुपर्नेमा सांसद्को भूमिका नबुझी स्थानीय तहले गर्ने काम गर्छु भन्ने खालका आश्वासन दिइएको पाइएकाले निर्वाचन प्रक्रियामा अझै रुपान्तरण हुन बाँकी रहेको बताउँदै उनले निर्वाचनलाई राष्ट्रिय एकताको सूत्रमा पाँच वर्ष मुलुकलाई कता लाने हो भन्ने सन्देश प्रवाह गर्ने काम पत्रकारहरूको भएको बताए। हामी सबैले आफ्नो इमानदारिता कायम गरौँ । निर्वाचन आचारसंहिताको कहीँकतै उल्लघंन नहोस्, उल्लघंनका समाचार बाहिर आउन् । नागरिकलाई शान्त दिमागले मतदानको वातावरण र कर्तव्यबोध गराउने खालका समाचार प्रवाह होस्,' प्रमुख आयुक्त थपलियाले भने, 'पत्रकारहरूले आचारसंहिताको कति पालना गरेका छन्, त्यसको लेखाजोखा होस् । सबै दल र उम्मेदवारलाई समान पहुँच र स्थान दिइएको छ कि छैन भन्ने विषयलाई पनि आत्मसाथ गर्नुहोला ।' प्रमुख आयुक्त थपलियाले मतदानका दिन र मतगणना कार्यको समाचार प्रवाह गर्दा प्रवद्र्धनात्मक र मतदातालाई तथ्य जाँचसहित सही सूचना दिनुपर्नेमा जोड दिए।"
नक्कली नोटसहित रौतहटबाट छजना पक्राउ,रौतहट : मौलापुर नगरपालिका८ सोनरनिया र बाराको कचोर्वा जाने बाटोबाट नेपाली १ हजार रूपैयाँ दरको ८७ थान नक्कली नोटसहित बारा आदर्श कोतवाल गाउँपालिका६ बस्ने २५ वर्षीय सोनु कुमार कुश्वाहा सहित ४ जना पुरुष र २ जना महिला गरी ६ जनालाई प्रहरीले पक्राउ गरेको छ । उक्त स्थानमा नक्कली नोटको कारोबार भइरहेको भन्ने विशेष सूचनाको आधारमा ईलाका प्रहरी कार्यालय गरुडा र ईलाका प्रहरी कार्यालय मौलापुरबाट खटिएको संयुक्त टोलीले उनीहरूलाई उक्त नक्कली नोट र २ थान मोटरसाइकल सहित फेला पारी पक्राउ गरेको हो । साथै पक्राउ परेकामश्ये मौलापुर नगरपालिका६ पिपरिया टोल २६ वर्षीय राजाराम साहको घर तलासी गर्दा लुकाई राखेको १ थान अवैध कटुवा पेस्तोल फेला पारी प्रहरीले बरामद गरेको छ । घटनाबारे प्रहरीले अनुसन्धान गरिरहेको छ ।
वालिङमा चितुवाको आक्रमणबाट तीनजना घाइते,"स्याङ्जा : चितुवाको आक्रमणबाट स्याङ्जामा तीनजना घाइते भएका छन् । जिल्लाको वालिङ नगरपालिका१४ कफ्लेटीमा बिहान करिब ९ बजेतिर चितुवाले आक्रमण गरेको थियो। आक्रमणबाट दुई महिला र एक पुरुष घाइते भएका छन् । चितुवालाई घरभित्रै थुनेर राखिएको छ। स्थानीयका अनुसार वालिङ१२ का किसान न्यौपाने र १४ की तुलसा पराजुली र लक्ष्मी पराजुली घाइते भएका हुन्। कफ्लेटीस्थित खेतमा काम गरिरहेको अवस्थामा न्यौपानेलाई घाइते बनाएर भागेको चितुवा स्थानीय चण्डीप्रसाद पराजुलीको घरमा पसेको थियो। घरभित्र बसेका तुलसा र लक्ष्मीमाथि चितुवाले आक्रमण गरेको थियो। घाइते भएकी तुलसाको अनुहारमा गहिरो चोट लागेको छ भने न्यौपानेको छाती तथा पाखुरामा चोट छ । यस्तै लक्ष्मीको पाखुरामा चोट लागेको छ । घाइते तीनैजनालाई उपचारका लागि गह्रौं प्राथमिक अस्पताल वालिङमा प्राथमिक उपचारपछि थप उपचारका लागि गण्डकी मेडिकल कलेज पोखरा पठाइएको छ। अहिले उक्त ठाउँमा स्थानीयवासी, प्रहरी र इलाका वन कार्यालय वालिङबाट टोली पुगेको छ । चितुवालाई नियन्त्रणमा लिने तयारी गरिएको छ ।"
"धरान पुगेर ओलीले भने प्रचण्ड आफैं सकिँदैछन्, माधव नेपालको पार्टी राष्ट्रिय पार्टी बन्दैन",धरान : नेकपा एमालेका अध्यक्ष केपी शर्मा ओलीले एमालेलाई सिध्याउन खोज्नेहरू अब आफै सकिने बताएका छन्। शुक्रबार धरानमा आयोजित चुनावी सभालाई सम्बोधन गर्दै एमालेलाई सिद्धाउने षडयन्त्र लामो समयदेखि नै भएको भन्दै एमालेलाई सिध्याउन खोज्नेहरू अब आफैं सकिने बताए । उनले देश विकासका सन्दर्भमा गठबन्धनलाई बोकेको कांग्रेसलाई एक्लै चुनाव लड्न आउन चुनौति दिए। ओलीले एक्लै चुनाव लडे एमालेले सिध्याउँछ भन्ने कांग्रेसलाई राम्ररी थाहा भएको तर्क गरे। कांग्रेसले समाजवादको कुरा गरेपनि समाजवाद भन्ने नै थाहा नपाएको भन्दै उनले अहिले ढोडको वैशाखी टेकेर हिँडेको समेत बताए। उनले विदेशी देख्ने वित्तिकै पुच्छर लुकाउने बाहेकसँग तालमेल गर्न सकिन्छ भनेर जसपा र राप्रपासँग केही सीटमा तालमेल गरेको धारणा राखे। अबको निर्वाचनमा माधव नेपालको नेकपा एकीकृत समाजवादी र लोसपा राष्ट्रिय पार्टी बन्न नसक्ने र प्रचण्ड पनि आफैं विस्तारै सकिदै जाने तर्क गरे। गठबन्धनले सरकार बनाएपछि मुलुक भ्रष्टाचारमा डुबेको उनको भनाइ छ। ओलीले अहिले टुक्राटुक्री जोडेर सरकार बनाउन दिन नहुने भन्दै एमालेले बहुमतसँगै सरकार बनाउने दावी गरे।
एकै दिन १३ सयले बढ्यो सुनको मूल्य,"काठमाडौं : सुनको मूल्य एकैदिन १३ सय रुपैयाँले बढेको छ। नेपाल सुनचाँदी व्यवसायी महासंघका अनुसार शुक्रबार छापावाल सुनको मूल्य अघिल्लो कारोबारका तुलनामा प्रतितोला १३ सयले बढेको हो। बिहीबार प्रतितोला ९५ हजार चार सयमा कारोबार भएको सुन आज प्रतितोला ९६ हजार सात सय रुपैयाँमा कारोबार भइरहेको छ। महासंघका अनुसार तेजाबी सुनको मूल्य प्रतितोला ९६ हजार दुई सय तोकिएको छ। त्यस्तै, सुनको मूल्य बढेसँगै आज चाँदीको मूल्य पनि बढेको छ। १० रुपैयाँले बढेर प्रतितोला चाँदी १०९५ रुपैयाँमा खरिदबिक्री भइरहेको महासंघले जनाएको छ ।"
प्रकाशमानलाई मत माग्दै बाबुरामले भने उहाँ योग्य र स्वच्छ हुनुहुन्छ,"काठमाडौं : पूर्वप्रधानमन्त्री तथा नेपाल समाजवादी पार्टीका अध्यक्ष (नेसपा) संयोजक डा बाबुराम भट्टराईले संविधान कार्यान्वयन र विकासका लागि सत्ता गठबन्धनलाई मत दिन आग्रह गरेका छन् । काठमाडौं क्षेत्र नम्बर १ मा गठबन्धनका साझा उम्मेदवार कांग्रेस नेता प्रकाशमान सिंहलाई मत माग्ने क्रममा प्रतिक्रिया दिँदै उनले यस्तो बताएका हुन् । उनले काठमाडौं क्षेत्र नम्बर १ का सन्दर्भमा सिंह योग्य र स्वच्छ छविको व्यक्ति भएको भन्दै मत दिन आग्रह गरे । अहिलेको निर्वाचन विशिष्ठ छ । सामान्य अवस्थामा दलहहरुबीच प्रतिस्पर्धा हुन्छ तर, यसपटक प्रतिगमनकारी शक्तिहरुको विरुद्ध अग्रगमनकारीको लडाँइ हो । उहाँ योग्य व्यक्ति हुनुहुन्छ । स्वच्छ छविको व्यक्तित्व हुनुहुन्छ ,' उनले भने,हाम्रो गठबन्धनलाई बलियो बनाएर मात्रै संविधानको रक्षा र संस्थागत विकासको सुनिश्चितता हुन्छ । त्यस्तै, सिंहले पनि संविधान कार्यान्वयनका लागि म्यान्डेट दिन आग्रह गरे । उनले तीनै तहको सरकारलाई अधिकार सम्पन्न बनाएर संघीयताको महसुस हुनेगरी काम गर्ने प्रतिबद्धता व्यक्त गरे । संविधान बन्यो । कार्यान्वयन हुन सकेको छैन । कार्यान्वयनको अवसर दिन आग्रह गरे । संविधानको रक्षा गर्दै प्राप्त उपलब्धिहरुको रक्षा र संस्थागत गर्दै विकास निर्माणलाई अगाडि बढाउन गठबन्धनलाई मत आवश्यक रहेको उनको भनाइ छ।"
सुकुम्बासी टोलमा छैन चुनावको उत्साह,"वीरगन्ज : निर्वाचन नजिकिँदै गर्दा उम्मेदवार र नेताहरू लावालस्कर लिएर मतदाताका घरदैलोमा पुगेका छन्। उनीहरू अनेकन आश्वासन र प्रलोभन बाँडेर भोट माग्न व्यस्त छन्। गाउँदेखि सहरसम्म चुनावको चहलपहल छ। तर, पर्साको जगरनाथपुर गाउँपालिका१ स्थित ओरिया खोला छेउको पिपरडारीका स्थानीयलाई भने चुनावी चहलपहलले छोएकै छैन । सात वर्ष पहिले स्थानीयका १० बिघाभन्दा बढी लालपुर्जा भएकै जग्गा भारतमा मिसिएपछि उनीहरू सुकुम्बासी सरह भएका छन्। पिपरडारीका ६५ वर्षीय लक्ष्मण राय भन्छन्, २ बिघा खेतको मालिक थिएँ म। तर, सात वर्षदेखि सुकुम्बासी जस्तै भएको छु। लालपुर्जा भएकै खेत भारतमा पर्दा पनि आजसम्म हाम्रो पीडा कुनै नेताले बुझेनन्। त्यसैले यसपालि चुनावमा कसले जित्छ कसले हार्छ हामीलाई कुनै मतलब छैन। २०७२ सालमा नेपाल र भारतका नापी विभागका उच्च अधिकारी सम्मिलित टोलीले भारतसँग जोडिएका सीमा क्षेत्रका जीर्ण स्तम्भको मर्मत सम्भार र हराएका स्थानमा नयाँ स्तम्भहरू गाडेको थियो। त्यसक्रममा पर्साको तत्कालीन पिडारीगुठी गाविस२ र ३ (हालको जगरनाथपुर गाउँपालिका१) पिपरडारीको लालपुर्जा भएकै स्थानीयका १० बिघा ८ कट्ठा १५ धुर जग्गा भारततर्फ परेपछि पीडामा परेका जग्गाधनीहरू राजनीतिक दल र नेताप्रति निक्कै आक्रोशित छन्। लालपूर्जा भएकै जग्गा सरकार आफैंले भारतमा लगेर गाभिदिएपछि सुकुम्बासी बनेका स्थानीय मंसिर ४ को निर्वाचनलाई लिएर उत्साहित छैनन्। स्थानीय अच्छेलाल यादव भन्छन्, फाट्टफुट्ट एक दुईजना नेता भोट माग्न आइरहेका छन्। तर, हाम्रा दुःख पीडाबारे सोध्दैनन्। खाली मलाई भोट दिनुस्। जिताउनुस् भनेर फर्किन्छन्। झण्डै १२० घुरधुरी रहेको पिपरडारी गाउँमा करिब ६ सय मतदाता छन्। हरेक चुनावमा नेताहरू भोट माग्न आउने तर जितेर गइसकेपछि ५ वर्षसम्म गाउँमा फर्किएरसमेत नआउने गरेको स्थानीय बताउँछन्। स्थानीय हरिहर ठाकुर भन्छन्, हामीले बुझिसकेका छौं नेताहरू साँच्चै स्वार्थी नै हुन्छन्। उनीहरूलाई जनताको पिरमर्कासँग कुनै मतलब हुँदैन रहेछ। चुनावका बेला घरघरमै हात जोड्दै भोट माग्न आउँछन्। चुनाव सकिएपछि नाकमुख देखाउँदैनन्। अहिले पनि आफू जित्न भोट माग्न नेताहरू गाउँमा आइरहेको तर गाउँलेको पीडाबारे एक शब्द पनि नसोधेको उनको भनाइ छ। उनी भन्छन्, हामीलाई केही चाहिएको छैन। हामीलाई अन्तै भए पनि बसोबासका लागि जमिन चाहिएको हो। यदि नेताहरूले यसबारे केही बोलेनन् भने हामी सारा गाउँले एकजुट भएर कसैलाई पनि भोट हाल्दैनौं। उस्तै परे अहिले भोट माग्न आउने नेताहरूलाई लखेट्छौ पनि। स्थानीय वृद्धा धुरपति देवी गुनासो पोख्छिन्, मेरो नम्बरी २ बिघा जग्गा थियो। खोला पसेर बगर भयो। त्यसैमाथि सरकारले नै नयाँ पिलर गाडेपछि सबै जग्गा भारतमा पर्यो। जनताकै लागि भनेर राजनीति गरेका दलका नेताहरू जनतामाथि पीडा पर्दा पनि गाउँमा नआएको तर अहिले चुनावका बेला भोट माग्न आउन थालेपछि राजनीतिक दल र उम्मेदवारप्रति पिपरडारीका गाउँले निकै आक्रोशित रहेको स्थानीय युवा नारायणसाह तेली बताउछन्। उनी भन्छन्, २०७२ मा नयाँ सीमा स्तम्भ गाडिएपछि भारतमा परेको नेपालीहरूरूो जग्गाका बारेमा जानकारी लिन कुनै पनि नेता आएका छैनन्। त्यस्तै, स्थानीय अनिष राय पनि नेताहरूप्रति आक्रोशित देखिन्छन्। उनी भन्छन्, नेताहरू आफ्ना लागि मात्रै राजनीति गर्छन्। हामी जनता भनेको भोटका लागि मात्र हौं। हाम्रो दुःखसँग उनीहरूलाई मतलब नै छैन। त्यसैले यसपालिको चुनावमा हामीलाई पनि कुनै नेताबारे मतलब छैन। २००७ सालमा नेपाल र भारतको नापी विभाग उच्च्स्तरीय बैठकले तयार पारेको नक्साअनुसार नेपाल र भारतको नापी विभागका उच्च अधिकारी सम्मिलित टोलीले २०७२ सालमा सीमा क्षेत्रका जीर्ण स्तम्भको मर्मत सम्भार र हराएका स्थानमा नयाँ स्तम्भ गाडेको हो। नयाँ स्तम्भ गाड्ने क्रममा भारततर्फ परेका पिपरडारीका नेपाली जग्गाका सबै धनीहरूसँग लालपुर्जा छ। २०२१२२ सालमा भएको सर्भे नाप नक्साका आधारमा सरकारले उनीहरूलाई २०२३ सालमा जग्गाधनी प्रमाण पुर्जा दिएको थियो। २०७२ सालमा दुवै देशका टोलीले नेपाल र भारतको नापी विभाग उच्च्स्तरीय बैठकले २००७ सालमा तयार पारेको नक्साअनुसार नयाँ पिलर गाडेपछि २०२३ सालमा लालपुर्जा पाएकाहरूको पनि जग्गा भारततर्फ पर्न गएको हो। गरिबको समस्या सुनिदिने कोही छैन यो देशमा, स्थानीय अगुवा कारी चौधरीले भने।"
सर्लाही ४ मा स्वतन्त्रकै चर्चा,"मलंगवा : प्रतिनिधि तथा प्रदेशसभाको चुनाव नजिकिँदै जाँदा सर्लाही क्षेत्र नं ४ मा स्वतन्त्र नै बलियो देखिएको छ। सत्ता गठबन्धन तथा एमाले जसपा गठबन्धलाई स्वतन्त्रले राम्रो चुनौती दिएको छ। सत्ता गठबन्धबाट नेपाली कांग्रेसका पूर्व जिल्ला सभापति नागेन्द्रकुमार राय चुनावी मैदानमा छन् भने एमालेजसपा गठबन्धबाट जसपाका राकेश कुमार मिश्र छन्। स्वतन्त्रतर्फ अमरेश कुमार सिंह र मधुमाला यादव चुनावी मैदानमा उत्रेका छन्। सिंह निवर्तमान सांसद हुन भने यादव संविधानसभा सदस्य एवं माओवादी केन्द्रका नेता शिवपूजन रायकी छोरी हुन्। कांग्रेसबाट टिकट नपाएपछि सिंहले स्वतन्त्रबाट उम्मेदवारी दिएका छन् भने माओवादीको राम्रो मत रहेको र पार्टीले आफ्नो मान्छेलाई टिकट नदिएपछि शिवपूजनले आफ्नी छोरीलाई स्वतन्त्रबाट उम्मेदवारी दिन लगाएका हुन्। चुनाव आफुले नै जित्ने स्वतन्त्र उम्मेदवार अमरेशकुमार सिंहले दाबी गरेका छन्। उनले भने, क्षेत्रमा मैले गरेको विकास नै मेरो जित्ने अधार हो। पार्टीले मलाइ टिकट नदिएर ठूलो गुण लगाएको छ। चारतारे झण्डा छोडेर राष्ट्रिय झण्डा बोक्न पाएकोमा खुशी लागेको भन्दै नयाँ राजनीतिक जीवन पाएको सिंहले बताएका छन्। यस क्षेत्रमा दलगत उम्मेदवार भन्दा स्वतन्त्र उम्मेदवारको बढीले चर्चा रहेको गोडैता नगरपालिकाका रंजित ठाकुरले बताए।"
सिंजारु नाच्दै युवायुवती,"सुर्खेत : सुर्खेतको चिङ्गाड गाउँपालिका४, ठाँटीबजारमा सिंजारु नाच प्रस्तुत गर्दै युवायुवती । सिंजारु नाच लोप हुने अवस्थामा पुगेपछि यहाँका युवायुवती यो नाचको संरक्षणमा जुटेका छन् ।"
आपतविपदमा काँधबाटै सेवा प्रवाह गरेका कालीकोटेले पत्याएनन् दलका घोषणापत्र,"कालीकोट: सँधै जसो निर्वाचनका बेला राजनीतिक दलका नेता तथा उम्मेद्वार मिठा भाषण र जनताका दु:ख समाधान गर्ने एजेण्डा लिएर गाँउ जान्छन् । उनीहरुका घोषणा पत्र हेर्दा सायद जनताले भोगेका समस्या अब दोहोरिँदैन । घोषणा पत्रमा सडक कालोपत्रे हुन्छन् । घर घरमा पानीका धार हुन्छन् । गाँउ गाँउमा सुविधा सम्पन्न अस्पताल हुन्छन् । जातिय छुवाछुत मुक्त समाज, विभेदरहित समाज, सामाजिक न्याय र समृद्धिका सपनालगायत यस्तै यस्तै धेरै । कालीकोटको पलाँता क्षेत्र र अन्य विकट क्षेत्रका स्थानीय दशकौँदखि यस्तै उधारो आश्वासनमा पाइरहेका छन् । दल तथा उम्मेदवारका एजेण्डा र घोषणापत्र चुनाव अघिमात्र असरल्ल हुन्छन् । चुनावको भोलिपल्टदेखि गाउँलेका समस्या उस्ताका उस्तै । विकास र समृद्धि गाउँलेको सपना जस्तो मात्रै बनेको छ । केही दिन अघिमात्र पलाँता गाँउपालिका वडा नं १ की छिउकला हमाल भीरबाट लडेर घाईते भईन् । उनलाई अस्पताल पुर्याउन गाँउमा यातायात सेवा थिएन । गाँउबाट आफन्तले स्टेचरमा बोकेर थिर्पु पुर्याए । गम्भीर घाईते हमाललाई थप उपचार गर्न ३ दिन स्टेचरमै बोकेर राकम पुर्याइयो । राकमबाट गाडीमा मध्यपहाडी राजमार्गबाट सुर्खेत लगियो । कर्णाली करिडोर पनि बाढी र पहिरोका कारण अबरुद्ध भएकाले आफन्तका काँधमै उनलाई अस्पताल लगियो । जहाँका मानिसहरुले २०६४ सालमै पलाँतामा गाडी गुडाउने र विकासका मुल फुट्ने आस्वासन पाएका थिए । २०६४ सालमा तत्कालीन नेकपा माओवादी केन्द्रका नेता तथा पहिलो संविधान सभा सदस्यका उम्मेद्वार खड्गबहादुर विश्वकर्मा प्रकाण्ड चुनावी अभियानमा पलाँता क्षेत्रमा पुगे । उनले एक चुनावी सभामा विभिन्न उदाहरण दिँदै यस क्षेत्रमा चिल्लो सडक र यातायात सेवा नपुग्नु सामान्ति राज्यको विभेद भएको बताए । भारतको सिम्ला क्षेत्रमा चिल्लो सडकमा गाडी गुड्ने, हाम्रो पलाँतामा किन नगुड्ने भन्ने प्रश्न गरे । आफ्नै कार्यकालमा पलाँतालाई यातायात सेवामा जोड्ने प्रतिबद्धता गरे । उनले पलाँतामा गाडी पुगाउनु त कहाँ २०७० सालको दोस्रो संविधान सभा निर्वाचन पहिलेनै पार्टीबाट विभाजित वैद्ये समुहमा लागेर चुनाव बिथोल्ने अभियानको नेतृत्व गरे । २०७० सालको दोस्रो संविधान सभाको निर्वाचनका बेला उही माओवादी केन्द्रका तर्फबाट जनमुक्ति सेनाका ७ औँ डिभिजन कमाण्डर महेन्द्रबहादुर शाही चुनाव प्रचारमा पलाँता पुगे । उनले पनि आफ्नै कार्यकालमा पलाँतामा यातायात सेवाका साथै अन्य विकासले गति लिने उद्घोष गरे । उनको कार्यकालमा पनि पलाँता यातायात सेवासँग जोडिएन् । २०७४ सालको स्थानिय तहको निर्वाचनमा पलाँता माओवादी केन्द्रले नै जित्यो । संघीयता पछिको पहिलो प्रदेश तथा प्रतिनिधि सभा निर्वाचमा संघीय सांसद दुर्गबहादुर रावत, प्रदेश सांसद महेन्द्रबहादुर शाही पुन: पलाँता पुगे । प्रदेशमा महेन्द्रबहादुर शाहीले जिते कर्णाली प्रदेशको मुख्यमन्त्री हुने र साधन स्रोतमा सहज पहुँच पुग्ने भएकाले पलाँतालाई यातायात सेवासँग जोड्ने आस्वासन दिए । पलाँता गाँउपालिकाले थिर्पुदेखि राडुनेटासम्म सामान्य ट्याक खोलेर पुल नहुँदा नहुँदै कर्णाली नदीमा ड्म लगाएर दुई वटा जीपहरु तारेर केही महिना यातायात चलायो । तर पछि त्यही बनेको सडक पनि भत्किएर नदी तारेका गाडीहरु पनि बिग्रिएर थन्किए । पलाँता यातायात सेवाबाट बन्चित नै बन्यो । आगामी प्रदेश तथा प्रतिनिधि सभा निर्वाचनका लागि सत्ता गठबन्धनका साझा उम्मेद्वार बनेका महेन्द्रबहादुर शाही र प्रदेश सांसदका उम्मेद्वार हिक्मतबहादुर बिष्ट पुन: चुनाव प्रचारमा पलाँता जाँदा हिडेरै जानु पर्यो । अहिले पनि विगतकै आस्वासन दिएर फर्किए । स्थानीय नन्दलाल न्यौपानेले भने, 'हरेक निर्वाचनका बेला नेताहरुबाट विकास र समृद्धिका सुन्दर नारासहित आस्वासनका पोका पाँउछौँ । तर हाम्रो दु:ख ६० सालकै जस्ता छन् । मुलुकमा लामो समय द्वन्द्व भयो । जनआन्दोलन भयो । व्यवस्था बदलियो । संघीयता आयो । तर हाम्रो अवस्थामा खासै सुधार आएको छैन। हामीले सुख सुविधा अनुभुति गर्न पाएका छैनौँ । अहिले पनि गाँउमा खानेपानीको समस्या छ। अस्पताल जाने यातायात सेवा छैन। थाप्लोको भारी बोक्नुपर्ने बाध्यता टरेको छैन ।' स्थानीय धर्म न्यौपानेले भने, 'पलाँताको राडुनेटामा सत्ता गठबन्धनका उम्मेद्वारका साथै नेकपा एमालेका उम्मेद्वार नगिन्द्र शाही नेशनल र बिरेन्द्र बोगटी पनि आए । सबै उम्मेद्वारहरुले भरपुर आस्वासन दिए । पलाँतावासीलाई गाँउमा यातायात सेवा, गुणस्तरीय शिक्षा र स्वास्थ्य सेवा, प्रयाप्त स्वच्छ खानेपानी लगायतका धेरै मिठा सपनाहरु बाँडे । अब त हामीलाई विस्वास लाग्न पनि छाडिसक्यो । यी कोही कसैले पनि केही गर्दैनन् । खाली आस्वासन दिनेमात्र नेताको काम जस्तो लाग्न थालेको छ । हामीलाई कुराभन्दा बढी काम गरेर देखाउने नेतृत्व चाईएको छ । समृद्धिका सपना बाँड्नेभन्दा पनि समृद्धि गाँउमा भएको अनुभुति गराउने नेतृत्व आवश्यक छ ।' जिल्लाको कान्छो पलाँताका रुपमा चिनिने नरहरिनाथ गाँउपालिकाका रुप्सा, माल्कोट लगायतका विकट बस्तीहरुको अवस्था पनि उस्तै छ । महाँवै, शुभकालीका गाँउपालिकाका अधिकांश बस्तिको अवस्था पनि उस्तै छ । जहाँ यातायात सेवा छैन । अन्य भौतिक पुर्वाधार पनि छैन । मानिसहरु बिरामी पर्दा अस्पताल आउन यातायात सेवा नहुँदा काँध सेवा नै गर्नुपर्छ । नागरिक समाजका अगुवा अधिवक्त दमनराज बमले भने, 'संघीयता पनि प्राय: स्थानीय तहका केन्द्रसम्म यातायात सेवा पुगाउन सडकका ड्याकहरु खोल्ने प्रयास भयो । तर ती सडक पनि न्यूनतम मापदण्डहरु पुरा नगरी निर्माण गर्दा यातायत सेवा संचालन हुन सकेका छैनन् । कतिपय बनेका सडकहरु पनि गाडी गुडाउन सकिने अवस्थाका छैनन् । गाँउका नागरिकहरुको पहुँचमा यातायात सेवा पुगेन् । यसले नागरिकलाई परिवर्तनको अभास हुन सकिरहेको अवस्था छैन।' दलका घोषणा पत्रमा विकासै विकास आगामी मंसिर ४ गते सम्पन्न हुने प्रदेश सभा तथा प्रतिनिधि सभा सदस्य निर्वाचनका लागि जिल्लामा दलका उम्मेद्वारहरुले सार्वजनिक गरेका घोषण पत्रमा विकासै विकास छ । सत्ता गठबन्धनका तर्फबाट प्रतिनिधि सभा सदस्यका उम्मेद्वार महेन्द्रबहादुर शाही, प्रदेश सभा क का उम्मेद्वार दुर्गबहादुर रावत, प्रदेश सभा ख का उम्मेद्वार हिक्मतबहादुर बिष्टले बाम लोकतान्त्रिक गठबन्धन संघीयता कार्यन्वयनको आधार, समृद्ध कालीकोट र सुखी कालीकोटवासी हाम्रो सरोकार भन्ने मुख्य नारासहित ५ वर्षमा कालीकोटको मार्गचित्र नामक साझा प्रतिबद्धताहरु सार्वजनिक गरेका छन् । उनीहरुले सार्वजनिक गरेका प्रतिबद्धताहरुमा जिल्ला सदरमुकामबाट सबै पालिकाका केन्द्र हुँदै वडासम्म सडक, लालु लफु हुलाकी राजमार्ग निर्माण, जारकोट, थिर्पु, धौलागोह, खीन हुँम्दै जुम्मासम्मको सडक, शेरी पान्तडी सडक, दुल्लु, ब्याउल्योदेखि हाउडीसम्म सडक निर्माण लगायतका २० वटा सडकहरु निर्माण गर्ने उल्लेख गरेका छन् । पान्तडी तिला नदी, जारकोट कर्णाली नदी, फुगाड खोला लगायत झण्डै १६ वटा मोटरेवल पुन निर्माण गर्ने उल्लेख छ । पलाँता भतेरा, चुली पिठारा, रुप्सा कुमालगाउ लगायतका १५ वटा सिँचाई आयोजनाहरु निर्माण गर्ने उल्लेख छ । विगतमा संचालन भएका सिचाई आयोजनाहरुको ममर्त गर्ने उल्लेख छ । जिल्ला भरी नै एक घर एक खानेपानी धारा निर्माण, स्वास्थ्य बीमा र सबैका लागि आधारभुत स्वास्थ्य सेवा नि:शुल्क व्यवस्था गर्ने, आयुर्वेदिक स्वास्थ्य सेवामा पनि जोड, प्रत्यक पालिकामा १५ शैय्या अस्पताल, प्रत्यक वडामा प्रसुतिगृहसहित प्राथमिक स्वास्थ्य केन्द्र, रास्कोट नगरपालिकामा ५० शैय्या अस्पताल संचालन गर्ने उल्लेख छ । यस्तै पहिलो वर्षमै ३७ वर्षदेखि निर्माणाधिन सुनथराली विमानस्थल संचालन गर्ने, सबै स्थानीय तहमा विद्युतीकरण गर्ने, विकट क्षेत्रमा समेत फाईबर ईन्टरनेट सुविधा पुगाउनेलगायतका संकल्प गरेका छन् । त्यस्तै नेकपा एमालेका तर्फबाट प्रतिनिधि सभा सदस्य पदका उम्मेद्वार नगिन्द्र शाही नेशनल, प्रदेश क का उम्मेद्वार कुर्मराज शाही र प्रदेश ख का उम्मेद्वार बिरेन्द्रबहादुर बोगटीले पनि सुन्दर र समृद्ध कालीकोटको आधार भनेर आफ्ना प्रतिबद्धताहरु सार्वजनिक गरेका छन् । उनीहरुका प्रतिबद्धतामा विपदका कारण समस्यामा रहेका नागरिकको पुनर्वासको व्यवस्था, मृतक परिवारलाई राहत प्याकेज, जिल्लाका सबै पालिकामा बहुआयामिक प्रशासकीय भवन, सबै वडा कार्यालयका सुविधा सम्पन्न भवन, सबै पालिकादेखि वडातहसम्म सडक निर्माण, सडक निर्माणमा डोजर प्रयोगलाई रोक लगाउने, युवाहरुलाई गाँउमै रोजगारी सिर्जना गर्ने उल्लेख छ । यस्तै जिल्लाका दलित, सिमान्तकृत समुदाय तथा विपन्न परिवारलाई घर, सडक पुगेका जिल्लाका सबै खोला तथा नदीमा पक्की पुल, सबै बिदालयका सुरक्षित भवन, प्रयाप्त खानेपानी, शौचालय, खेल मैदान, मान्मदेखि नरहरिनाथ बिमानस्थल जोड्ने केबलकार, खप्तड, रामारोशन, रारा कनकासुन्दरी, डोल्पा सेफोक्सोण्डो ताल हुँदे पोखरा जोड्ने उच्च पहाडी लोकमार्ग निर्माण, हिल्सा सडकलाई धार्मिक लोक मार्गका रुपमा विकास गर्ने, लालु, माल्कोट, रुप्सा हुँदै बढिमालिका जोड्ने सडक निर्माण गर्ने उल्लेख छ । सुनथराली विमानस्थल संचालन, कालीकोटलाई हाईड्रोको हव, जिल्लामा सुविधा सम्पन्न अस्पताल, एक पालिका एक सुविधा सम्पन्न अस्पताल, एक घर एक धारा, एक गाँउ एक सहकारी लगायतका लोकप्रिय योजनाहरु अगाडी सारेका छन् । हरेक घरमा एक रोजगारी, एक घर सय फलफुलका बिरुवा रोपप्न लगाएर फलफुल खेती, वन तथा वातावरण संरक्षण र दिगो विकासका लागि मुख्य रुपमा पहल लिने उल्लेख छ । जिल्लामा मुख्य दलका प्रतिबद्धता पत्रहरु हेर्दा आगामी ५ वर्षमा जिल्लाको विकास निर्माणले निकै प्रगति हुनेछ । नागरिकहरुले धेरै सुविधाहरु पाउने छन् । नागरिक समाजका अगुवा भरतराज बिष्टले भने, दलका घोषणा पत्र कहिलै कार्यन्वयन हुँदैनन् । मत बटुल्न बनाईएका प्रतिबद्धता पत्रहरु चुनावी सकिएसँगै बाकसमा थन्किन्छन् । कन्ट्यानरमा जान्छन् । विगतमा पनि दलका उम्मेद्वारहरुले जनताका सामु कैयौँ सपनाहरु बाँडे । तर अर्को निर्वाचन आउँदासम्म पनि घोषणा पत्रमा उल्लेख भएका एक काम पनि भएन । अहिलेका पनि पुरा होलान भन्ने विस्वास लाग्ने अवस्था छैन् । जनता झुक्याउने हतियार हुन् । मत बटुल्ने कोसेली हुन् । उनले थपे, 'वर्षौँ भयो, कर्णाली करिडोर दुई लेनको बनाउने भनेको अझै भएको छैन । कर्णालीमा हवाईजहाज सेवा नभएको एक मात्र जिल्ला कालीकोट छ । राष्ट्रिय गौरबको आयोजना कर्णाली करिडोरको पनि हालत उस्तै छ । वर्षौँदेखि यी अनुहारहरु दोहोरिँदै आएका छन् । जनताले कसरी पत्याउने की अव विकास हुन्छ भनेर । प्रतिनिधि सभामा सत्ता गठबन्धनका उम्मेद्वार महेन्द्रबहादुर शाहीले अब विकासले गति लिने दाबी गरे । पूर्वउर्जा मन्त्री तथा कर्णाली प्रदेशका प्रथम मुख्यमन्त्रीसमेत रहेको शाहीले भने, 'विगतमा कालीकोटले राष्ट्रिय स्तरमा स्थापित नेतृत्व विकास गर्न सकेको थिएन् । यो पटक जितेर गएपछि चुनाव पछिको पहिलो सरकारमै कालीकोटको प्रतिनिधित्व हुन्छ । गठबन्धन दलका शीर्ष नेताहरुले बजेटलाई पनि कर्णाली केन्द्रित बनाउने उद्घोष गरिसक्नु भएको छ । हामीले जनताका सामु गरेका बाचा ५ वर्षभित्र सबै पुरा गर्ने लक्ष्य लिएका छौँ । जनताले अनुभुति गर्ने गरी काम गर्छु । मेरो अभियान भनेकै अब विकास र समृद्धिको अभियान हुनेछ । चुनाव जित्न पनि समस्या छैन । जनताले फेरि पनि मलाई नै अवसर दिनेका म ढुक्क छु ।'"
सुनको मूल्य बढ्यो : तोलाको कति पुग्यो?,"काठमाडौं : शुक्रबार सुनको मूल्य तोलाकै १३ सयले बढेको छ। सुनचाँदी बजारमा छापावाल सुनको मूल्य बिहीबारको कारोबारका तुलनामा प्रतितोला एक हजार तीन सयले बढेको हो । बिहीबार प्रतितोला ९५ हजार ४ सयमा कारोबार भएको सुनको मूल्य आज प्रतितोला ९६ हजार ७ सय तोकिएको छ । नेपाल सुनचाँदी व्यवसायी महासङ्घले सार्वजनिक गरेको विवरणनुसार आज तेजाबी सुनको मूल्य प्रतितोला ९६ हजार दुई सय छ । तेजाबी सुनको मूल्य अघिल्लो दिन प्रतितोला ९४ हजार नौ सय थियो । आज चाँदीको मूल्य प्रतितोला १० ले बढेर १,२९५ पुगेको महासङ्घले जनाएको छ ।"
बिन्ती! सानैमा बिहे नगर्नुस्,"सुर्खेत : सानै छँदा बिहे भयो। कलिलैमा आमा बनें। हतारमा बिहे गर्दा स्कुलको पढाइ पनि रोकियो। पारिवारिक समस्यामा जेलिँदा उच्चशिक्षा आर्जन गर्ने रहर अधुरै रह्यो, दैलेखको गुराँस गाउँपालिका८ निवासी रुकमाया बुढाले सानैमा बिहे गर्दा भोग्नु परेको आफ्नो पीडा सुनाइन्। रुकमायाको २० वर्ष नपुग्दै बिहे भयो। स्कुलको पढाइ पूरा नहुँदै आमा बनिन्। विद्यालयमा पढाइ रोकियो। अहिले उनीसँगैका साथीहरू उच्चशिक्षा अध्ययन गर्दैछन्। कति जागिरे भइसके तर उनी पारिवारिक बन्धनमा परिन्। कलिलैमा बिहे गरेर गल्ती भयो। हामीले हतारमा बिहे गरेर भुल गर्यौं। अहिले पछुतो छ, उनले किशोरीसँग अनुरोध गरिन्, बिन्ती ! अरू कसैले पनि कलिलैमा बिहे नगर्नुस्। हतारमा बच्चा नजन्माउनुस्। उनकै गाउँकी दिलमाया खड्काले पनि २० वर्ष नपुग्दै बिहे गरिन्। घर व्यवहारमा अल्झिनुपर्ने बाध्यता आइलाग्यो। उनको पनि पढाइ रोकियो। पढ्ने इच्छा अधुरै भयो। पढाइपछि जागिर खाने योजनामा तुषारापात भयो। रुकमाया र दिलमाया मात्र होइनन्, गाउँका धेरै किशोरीको पीडा उस्तै छ। ग्रामीण क्षेत्रमा अहिले पनि कलिलैमा बिहे गर्ने र हतारमा आमा बन्ने क्रम रोकिएको छैन। यसले धेरै किशोरीहरू शारिरीक तथा मानसिक समस्या भोग्न बाध्य छन् । आफूले हतारमा बिहे गर्दा पछुतो मान्दै आएका स्थानीय किशोरीहरू हिजोआज गाउँमा अन्य किशोरकिशोरीहरूलाई कलिलैमा बिहे नगर्न र हतारमा बच्चा नजन्माउन सचेतना फैलाउन थालेका छुन्। उमेर नपुग्दै विहे गर्दा पढाइ छुट्ने, कलिलैमा आमा बन्दा किशोरीहरूको स्वास्थ्यमा समस्या आउने, आर्थिक अभावका कारण सबन्धमा फाटो आउने र सम्बन्धविच्छेदका घटना बढ्न थालेपछि आफूहरू बालविवाहविरुद्धको अभियानमा जुटेको रुकमाया बताउँछिन्। हतारमा बिहे गर्दा आफूहरूले समस्या भोगेकै कारण अरुलाई त्यही समस्याबाट मुक्त गर्न गाउँमा अभियान थालेको दिलमायाको भनाइ छ। हिजोआज आफ्नो प्रजनन् स्वास्थ्यको मात्र होइन, स्थानीय किशोरीले गाउँमा रहेका महिलाको प्रजनन् अधिकारबारे पनि जानकारी दिन थालेका छन्। सानैमा बिहे गर्ने र प्रजनन् स्वास्थ्यमा ध्यान नदिँदा समस्याहरू देखिन थालेपछि किशोरीहरूले अभियान नै सञ्चालन गरेको बताउँछन्। अभियानमा सामेल भएर किशोरीहरूले गाउँमा रहेका किशोरी र महिलाहरूलाई प्रजनन् अधिकार र स्वास्थ्यबारे सचेत गराइरहेका छन्। बालअधिकारको क्षेत्रमा कार्यरत सोसेक नेपालले गाउँमा सचेतना कक्षा नै सञ्चालन गरेर किशोरीहरूलाई प्रजनन् अधिकार र स्वास्थ्यबारे जानकारी दिएपछि किशोरीहरू अभियानमा जुटेका हुन्। उक्त कक्षामा कलिलैमा बिहे गर्न नुहुने, उमेर परिपक्व भएपछि मात्र पहिलो बच्चा जन्माउनुपर्ने, बच्चा जन्माउँदा जन्मान्तर कायम गर्नुपर्ने, गर्भवती अवस्थामा नियमित स्वास्थ्य जाँच गर्नुपर्ने, स्वास्थ्य संस्थामा मात्र सुत्केरी हुनुपर्ने, परिवार नियोजनका अस्थायी साधनको प्रयोग र बच्चालाई पोषिलो खानेकुरा खुवाउने विषयमा किशोरीहरूलाई सचेत गराइएको संस्थाका बाल संरक्षण संयोजक निर्मल अधिकारीले बताए। किशोरावस्थामा प्रजनन् स्वास्थ्यको महत्व, महिनावारी, गर्भावस्थामा खतराका संकेतहरू, बच्चा जन्माउनका लागि गर्नुपर्ने तयारी र यौन तथा प्रजनन् अधिकारका विषयमा २० हप्तासम्म छलफल गरिएको स्थानीय सहजकर्ता गोपीसरा वलीले जानकारी दिइन्। किशोरीहरूको अभियानपछि नवविवाहित किशोरीहरूले बच्चा जन्माउने योजना र परिवार नियोजनका साधनको बारेमा सचेत भएका छन् भने अविवाहित किशोरीहरूले २० वर्ष पूरा भएपछि मात्र बिहे गर्ने अठोट गरेका सोसेक नेपालका फिल्ड अधिकृत कमला मल्लले बताइन्।"
बैतडीमा बागी उम्मेदवारलाई भोट माग्ने कांग्रेस नेताहरु कारबाहीमा,"बैतडी : नेपाली कांग्रेस बैतडीले बागी उम्मेदवारको पक्षमा उभिएका नेता तथा कार्यकर्ताहरुलाई धमाधम कारबाही गर्न थालेको छ। कांग्रेसबाट विद्रोह गरेर स्वतन्त्र उम्मेदवारी दिएका केशवबहादुर चन्द र हरिमोहन भण्डारीको पक्षमा उभिएका नेता तथा कार्यकर्ताहरु कारबाहीमा परेका हुन्। नेपाली कांग्रेसका पूर्वमहाधिवेसन प्रतिनिधि एवं दलित संघका जिल्ला अध्यक्ष रमेश कोली, पाटन नगरपालिकाका नगर सभापति मानबहादुर ऐर, पाटन नगरपालिकाका निवर्तमान उपप्रमुख नेतृ सरस्वती कोली, सिगास गाउँपालिकाका उपसभापति धनबहादुर साउँद, पाटन नगरकमिटीका सहसचिव कृष्णा पन्त र मेलौली ५ का वडा सभापति परमानन्द पन्तलाई पाँच वर्षको लागि पार्टीबाट निष्कासन गरेको हो । मंसिर ४ गते हुने प्रतिनिधिसभा तथा प्रदेशसभा सदस्य निर्वाचनमा नेपाली कांग्रेसका आधिकारिक उम्मेदवार र पाँच दलीय लोकतान्त्रिक बाम गठबन्धनका उम्मेदवारहरुको विरुद्धमा गई बागी उम्मेदवारको पक्षमा भोट माग्ने र प्रचार प्रसारमा सहभागी भएको भन्दै कारबाही गरिएको नेपाली कांग्रेस बैतडीका अनुशासन समितिका संयोजक देवराज जोशीले जानकारी दिए । चन्द प्रतिनिधिसभातर्फका स्वतन्त्र उम्मेदवार हुन् भने भण्डारीले क्षेत्र नं (क) बाट प्रदेशसभा सदस्यका लागि स्वतन्त्र उम्मेदवारी दिएका छन् । भण्डारीले नेपाली कांग्रेसले आफ्नो पक्षमा उभिएका कार्यकर्ताहरुलाई कारबाही गरे बैतडीमा कांग्रेसको झण्डा र एकदुईजना बाहेक अरु नरहने बताएका छन् । प्रदेशसभा सदस्यका लागि क्षेत्र नं (क) का पाँचवटै पालिकाका सभापति र ३६ वडा सभापतिको हस्ताक्षरसहितको सिफारिस हुँदाहुँदै वीरबहादुर बिष्टले टिकट खोसेको उनको आरोप छ। कार्यकर्ताको भावना विपरीत टिकट वितरण गरेकाले आफूले स्वतन्त्र उम्मेदवारी दिएको उनको भनाइ छ। प्रदेशसभा सदस्यका लागि आफ्नो जित सुनिश्चित रहेको भण्डारीले दाबी गरे। यसैगरी चन्दले पनि नेपाली कांग्रेसको बलियो सम्भावना रहँदारहँदै पनि कमजोर संगठन भएको माओवादी केन्द्रलाई प्रतिनिधिसभाको टिकट दिएको भन्दै आफूले स्वतन्त्र उम्मेदवारी दिएको प्रतिकृया दिए। कांग्रेस बचाउनुपर्छ भन्ने नेता तथा कार्यकर्ताहरु आफ्नो पक्षमा रहेको उनले बताए। पार्टीको विधि, विधान र निर्देशनविरुद्ध जानेहरुलाई कारबाही हुनैपर्ने गठबन्धन पक्षधरहरुको भनाइ छ। कार्यकर्ताको भावना विपरित नेताहरुलाई टिकट दिएपछि आफूहरु स्वतन्त्र उम्मेदवारको पक्षमा लागेको ती नेताहरुको भनाइ छ। बैतडीमा लोकतान्त्रिक बाम गठबन्धनबाट माओवादी केन्द्रका नेता नरेन्द्र कुवँर विजयसुन्दर उम्मेदवार बनेका छन्। प्रदेशसभा (क) मा कांग्रेसकै वीरबहादुर बिष्ट र (ख) मा कांग्रेसकै शिवराज भट्टले उम्मेदवारी दिएका छन्।"
"चुनाव जित्ने मन्त्री भए, मुसहरका दुःख उस्तै","फुलगामा (धनुषा) : मधेस प्रदेशको राजधानी जनकपुर। १० किलोमिटर दक्षिणमा छ, फुलगामा गाउँ। जहाँ छ, मुसहरी (दलित) टोल। प्रदेशकै राजधानीबाट निकैनजिक भएर पनि मुसहरी टोलमा न कुनै भौतिक विकास पुगेको छ। न त शिक्षा, स्वास्थ्य र सामाजिक सुरक्षाको अनुभूति गर्न पाएका छन्, यहाँका मुसहरले। सधैं गरिबी, अशिक्षा र अभावले पिल्सिएका यहाँका मुसहरको भोट लिन चुनावका बेला मात्रै नेता पुग्छन्। चुनाव सकिएपछि गाउँमा नेताले नाक मुख पनि देखाउँदैनन्। त्यसैकारण सधैं अभाव, दुःख र पीडाको भारिले थिचिएका छन्, मुसहरहरू। हमरा सभके नैत नागरिकता है, नैत भोटरकार्ड (हामी सबैको न नागरिकता छ, न त भोटरकार्ड (मतदाता परिचयपत्र), ४० वर्षीया कलावती सदाले मातृभाषा मैथिलीमा दुःखेसो पोखिन। कुनै पनि नेताले मुसहरका लागि केही नगरेको भन्दै उनले आक्रोश पोखिन। र, प्रश्न गरिन् किन भोट दिने ? मैथिली भाषामा उनले भनिन्, नैत कोनो नेतासुन कोनो सुविधा देले है। एहनमे भोट कैला देबै। नगराइन नगरपालिका ९ मा पर्ने यो टोलका अधिकांश मुसहरसँग नागरिकता पनि छैन। त्यसैकारण उनीहरूले मतदाता परिचयपत्र पनि बनाउन पाएका छैनन्। सब सुविधा बरका लोग सबके है। अई मुसहरीमे कोइनै अबै है। हमर सबके धियापुताके नैत जनमदर्ता है नैत नागरिकता। अर्थात्, (सबै सुविधा ठूलाबडाका लागि मात्रै हुन्। हामी मुसहरका लागि केही पनि छैन। हाम्रा बालबालिकाको न त जन्मदर्ता छ, न त नागरिकता नै), कलावतीले पीडा सुनाइन्। गाउँमा स्कुल नभएकाले मुसहरका बालबालिकाले पढ्न नपाएको बताउँछिन्, मरणी सदा। मुसहरीके बालबच्चासुन नै पढें लिखे है। स्कुलेनै है, कथि पढ्तै, अर्थात् (मुसहरका बालबालिका पढे लेखेका छैनन्। स्कुल नै छैन त, के पढ्छन् ? उनको प्रश्न थियो। मुसहरले धुलो माटोसँग जीवन बिताइरहे पनि आफूहरूका लागि कसैले कुनै सहयोग नगरेको मरणी सदाले बताइन्। मुसहरीके दुर्दशा अहाँसब देख लियौं हमसब सबदिन थाले माटिमे रहै छियै कोनो नेता आउरके मतलब नै है, मरणीले भनिन्। अर्थात् (मुसहरको दुर्दशा देखिहाल्नुभयो। हामी सधैं हिलोमाटोमै छौं। कुनै नेतालाई हाम्रो मतलव छैन।) मुसहर बालबालिकाका लागि कुनै खाले राहत र सुविधा नआएको मरणीले दुःखेसो पोखिन। बालबालिकाको जन्मदर्ता गर्न जाँदा पनि पैसा (घुस माग्ने गरिएको) उनको भनाइ थियो। गरिबले कहाँबाट ल्याएर पैसा दिने ? मरणीले आक्रोश पोखिन्। चुनावको बेला भोट माग्न भने नेताहरू गाउँमा लाम लाग्ने गरेको मुसहरहरू बताउँछन्। चुनाव जितेपछि मुसहरका समस्याबारे कसैले पनि ध्यान दिँदैनन्। मठिहानी मठको ऐलानी जग्गामा दयनीय जीवन गुजारा गरिरहेका यहाँका मुसहर जातिका अधिकांश महिलाको त मतदाता नामावलीमा नाम पनि छैन। जन्मदर्ता नभएपछि उनीहरूको नागरिकता बनेन्। नागरिकता नहुँदा मतदाता नामावलीमा नाम समावेश भएन। नागरिकता नहुँदा राज्यबाट प्राप्त हुने सामाजिक सुरक्षा र विकासका पूर्वाधारबाट पनि उनीहरू बञ्चित छन्। फुलगामाका विभिन्न गाउँमा जाने बाटाहरू धमाधम निर्माण भइरहेका छन्। तर, मुसहर बस्ती जाने बाटो उदेकलाग्दो छ। खाल्डाखुल्डी, धुलोमैलो र साँघुरो छ। बाटो बनाइदिन यहाँका बासिन्दाहरूले पटकपटक अनुरोध गरे पनि कसैले सुनुवाइ गर्दैन। बर्खाको बेला हिँड्नै नमिल्ने भएपछि गत असारमा नगरपालिकाले एक ट्र्याक्टर कमसल इँटा राखिदिएको थियो। त्यसैको सहारामा स्थानीयवासीहरू जेनतेन आउजाउ गर्छन्। चुनावका बेला भने गाउँका सबै समस्या समाधान गरिदिने आश्वासन नेताहरूले बाँड्ने गर्छन्। अघिल्लो पटक यो क्षेत्रबाट लोसपाका नेता राजेन्द्र महतोले चुनाव जितेका थिए। चुनाव जितेपछि महतो एकपटक पनि आफ्नो गाउँमा नआएको मुसहरहरू बताउँछन्। मरणीदेवीले भनिन्, नेतवासभके गाउँके बरका लोकसभसे मात्रे काम रहै है। सबतरके रस्ता बनबै है लेकिन मुसहरी बनाबेमे किजाने कथि होइहै। ५० वर्षीया शीला सदा आफ्नो परिवारका कसैको पनि जन्मदर्ता र नागरिकता नबनेको बताउँछिन्। मेरा छोरा, नातिनातिनी कसैको पनि न जन्मदर्ता छ न नागरिकता नै, उनले भनिन्, नागरिकता नभएपछि केको भोट हाल्न पाउनु ? मुसहर बस्तीमा पुरुषको नागरिकता छ, तर अधिकांश महिलाको छैन। महिलाको नागरिकता बनाउन परिवारकै सदस्यले पनि चासो देखाउँदैनन्। स्थानीय बनारसी सदाले आफ्ना पतिको नागरिकता भए पनि आफ्नो नभएको बताइन्। बुढाको छ। मेरो त बनाएकै छैन, उनले भनिन्। उनले नेताहरू भोट माग्न ५५ वर्षमा मात्रै आउने गरेको गुनासो गरिन्। चुनाव बेला त हो हाम्रो गाउँमा पनि नेता आउने, उनले भनिन्, अरू बेला त उनीहरूको नाममुख नै देखिँदैन। सरकारले जनता आवास कार्यक्रमअन्तर्गत दलित समुदायका घरविहीनलाई घर बनाइदिने घोषणा गरेको थियो। तर, यहाँको मुसहर बस्तीमा यो कार्यक्रम पनि अलपत्र छ। ५० घरपरिवार रहेको बस्तीमा २० परिवारका लागि घर निर्माण हुँदैछन्। बनाउँदै गरिएका घर पनि बीचमै अलपत्र छोडिएका छन्। छाना पनि हालिएको छैन। त्यसैकारण मुसहरलाई वर्षामा पानी र हिउँदमा शीतलहरको पीडा भोग्नुपर्छ। प्रदेश सरकारका घोषणा पनि गफैमात्र मधेस प्रदेश सरकारले महत्वकांक्षी बेटी पढाउँ, बेटी बचाउँ कार्यक्रम सुरुवात गर्यो। कार्यक्रमअन्तर्गत छोरी शिक्षा बिमा, दलित छात्रवृत्ति, साइकल वितरण गरिए। तर, कुनै पनि कार्यक्रमको अवसर मुसहर बस्तीमा पुगेन। प्रदेश सरकारले पूर्ण सुरक्षित मातृत्व प्रदेश र पूर्ण खोपयुक्त प्रदेश घोषणा गर्यो। कुपोषण ग्रसित महिला तथा बालबालिकाका लागि बहुक्षेत्रीय पोषण कार्यक्रम लागू गरियो। तर, मुसहरका अधिकांश बालबालिका कुपोषित छन्। प्रदेश सरकारले विपन्न दलितलाई लक्षित गरेर दलित छात्रवृत्ति र रासन कार्ड योजना कार्यान्वयनमा ल्याउने घोषणा गरेको थियो। मुसहरसहित डोम, हलखोर, मेस्तर जातिका परिवारलाई जीविकोपार्जनका लागि विशेष प्याकेज कार्यक्रम सञ्चालन गर्ने नीति पनि सार्वजनिक गरेको थियो। नीति बनाएर जनतालाई अलमल्याउने बाहेक त्यसको अवसर मुसहरका छाप्रामा पुर्याउने काम भएन। मुख्यमन्त्री स्वच्छता अभियानका नाममा करोडौं बजेट खर्च गरियो। तर, मुसहर बस्तीमा एउटा पनि शौचालय बनेन। जित्ने जति मन्त्री धनुषा३ मा पर्ने यो क्षेत्रबाट जितेका नेताहरू पटकपटक मन्त्री बने। ०७४ सालमा तत्कालीन राजपाका तर्फबाट राजेन्द्र महतोले चुनाव जिते। त्यसअघि कांग्रेसले लगातार जित्ने गरेको थियो। ०४८ मा महेन्द्रनारायण निधिले जितेका थिए। निधिको निधनपछि छोरा विमलेन्द्र निधि त्यही क्षेत्रबाट लड्दै आए। ०६४ को पहिलो संविधानसभा र ०७० को दोस्रो संविधानसभामा निधि विजयी भए। पार्टी र सरकारको नीति निर्माण तहमै निधि पुगे। निधिले गृह र शिक्षाजस्ता प्रभावशाली मन्त्रालयको नेतृत्व पनि सम्हाले। यही क्षेत्रबाट प्रदेशसभामा रामसरोज यादव निर्वाचित भए। उनी पनि प्रदेशको भौतिक पूर्वाधारमन्त्री बने। तर, मुसहरको अवस्थामा कुनै परिवर्तन आएन। यसपटक एमालेजसपा गठबन्धनबाट एमालेकी जुलीकुमारी महतो (महासेठ) र सत्तागठबन्धनका तर्फबाट अनिलकुमार झा उम्मेदवार छन्। जुलीले ०७० सालमा यो क्षेत्रबाट चुनाव लडेकी थिइन्। उनलाई कांग्रेसका निधिले पराजित गरेका थिए। ०७४ मा जुली समानुपातिकबाट सांसद बनिन्। चमारको अवस्था अझ दयनीय मुसहर बस्तीसँगै रहेको (चमारटोल) को अवस्था पनि उस्तै छ। स्थानीय विपति रामले राज्यबाट पाउने कुनै पनि सुविधा आफूहरूले नपाएको बताए। काठमाडौंमा मजदुरी गरेर परिवारको गुजारा चलाउँदै आएका उनले भने, यहाँ हाम्रा चमारहरूका १० घर छन्। तर, कसैले पनि सरकारले दिने सुविधा पाएका छैनन्। न हामीलाई घर नै बनाइदिएको छ, न एक रुपैयाँ दिन्छ। पारुदेवी चमारको पनि गुनासो उस्तै छ। चमार परिवारलाई कुनै नेताले नहेरेको उनले दुःखेसो पोखिन। जो आउँछ, मुसहरबस्तीलाई सोध्छ, हामीलाई कसैले वास्तै गर्दैनन्, उनले भनिन्, हामी पनि यही त बस्छौं नि, हाम्रो दुःख यिनीहरूको भन्दा कम छैन। दलितको भोट खरिद बिक्रीमै सीमित गरिएको छ विनोद महरा, अधिकारकर्मी दलितका लागि बनेका कानुन र संविधानमा बनेका व्यवस्था नै विभेदकारी छन्। स्थानीय तहमा दलित समुदायबाट एकजना महिला वडा सदस्यको व्यवस्था छ। यसले दलित वर्गमा नै एक तहको फाटो ल्याउने काम गरेको छ। दलितको सहभागिता अर्थपूर्ण नभई नाम मात्रको रहेको देखाउँछ। दलित महिला वडा सदस्यमा पनि गैरदलितकै मनोमानी चल्छ। नेताहरूले आफ्नो नजिकका दलित व्यक्तिहरूकै घरपरिवारका महिलालाई वडा सदस्यको टिकट दिने गरेका छन्। त्यसकारण दलित महिला प्रतिनिधिहरूले आफ्नो समुदायको मुद्दा जुन रूपमा उठाउनुपर्ने हो, त्यो गर्दैनन। आफ्नो वडामा के कस्तो कामहरू भइरहेको छ, विकास बजेट कति छ ? त्यसबारे पनि बुझेक हुँदैनन्। दलित समुदाय सधैं पछाडि पर्नुको अर्को कारण हो, दलित समुदायमा राम्रो नेता जन्मिन नसक्नु। नेतानै नभएपछि मुसहर, चमार, डोम, हलखोर, मेस्तरलगायत अति विपन्न र दलित वर्गको आवाज मूलधारमा प्रवाहित नै हुन सकेको छैन। मुसहर र दलितलाई राज्यले मान्छे नै गन्दैनन् चन्देश्वर सदा, मुसहर अगुवा मुसहर र दलितहरूको अवस्था वर्षौंदेखि पिछडिएकै छ। ००७ सालमा देशमा प्रजातन्त्र आयो र कांग्रेस पार्टीको हातमा शासन गयो। त्यसपछि ३० वर्ष कांग्रेस र कम्युनिष्ट मिलेर शासन सत्ता चलाए। यस अवधिमा मुसहर मात्र नभई समग्र दलितहरूलाई कहिल्यै अनुभूति भएन कि राज्य उनीहरूको पनि छ। मुसहरहरू पनि सरकारलाई कर तिर्छन्। तर, उनीहरूले राज्यबाट पाउने सामान्य सेवा, सुविधाबाट समेत वञ्चित हुनुपरेको छ। समाजमा भएको विखण्डन, विभेद र उपेक्षाको शिकार भएका मुसहरको पानी पनि नचल्ने जात भनेर विभेद गरिएको छ। त्यसैकारण मुसहर बस्तीमा चुनावको अनुभूति हुँदैन। जसलाई राज्यले कहिल्यै सम्मान नै दिएन्। जसको दुःख सुखमा कहिले साथ नै दिएन्। जसलाई सधैं अपहेलनाकै दृष्टिले हेरियो। गाउँसमाजबाट टाढै राख्ने गरियो। त्यसैले को जितोस् को हारोस्, मुसहरलाई के मतलव ? उनीहरूले जेनतेन जीवन चलाएका छन्। आफ्ना पीडाहरूलाई माटोभित्र लुकाएर परिवर्तनका साक्षी मात्र बनेका छन्।"
"गठबन्धन बलियो भए मात्रै संविधानको रक्षा, मुलुकको विकास हुन्छ : भट्टराई","काठमाडौं : नेपाल समाजवादी पार्टीका अध्यक्ष एवं पूर्वप्रधानमन्त्री डा बाबुराम भट्टराईले संविधानको रक्षा र देश विकासका लागि गठबन्धन आवश्यक रहेको बताएका छन्। काठमाडौं क्षेत्र नं १ को घरदैलो अभियानमा सहभागी नेता भट्टराईले संविधानको रक्षा र देश विकासका लागि गठबन्धनका उम्मेदवार जिताउनुपर्नेमा जोड दिए। नेता भट्टराईले काठमाडौं १ का प्रतिनिधिसभाका गठबन्धनका उम्मेदवार प्रकाशमान सिंहलाई भोट मागेका छन्। भोट माग्ने क्रममा भट्टराईले प्रकाशमान योग्य र स्वच्छ छविको व्यक्ति भएको भन्दै मत दिन आग्रह गरेका थिए। 'देश विकासका लागि सही र सक्षम नेता गठबन्धनभित्र हुनुहुन्छ, संविधान र मुलुकको विकासका लागि काठमाडौंका जनताले गठबन्धनका उम्मेदवारलाई विजयी गराउने विश्वास मैले लिएको छु,'उनले भने। डाभट्टराईले नेपाली जनताको लामो संघर्ष र बलिदानबाट ल्याएको संघीय लोकतान्त्रिक गणतन्त्र र संविधानमाथि नै प्रहार भएकाले गठबन्धन निर्माण गर्नुपरेको बताए। गठबन्धनलाई बलियो बनाए मात्र संविधानको रक्षा, सुशासन र राजनीतिक स्थिरता हुनसक्ने उनको भनाइ छ । काठमाडौं क्षेत्र नं १ मा लोकतान्त्रिकवाम गठबन्धनको तर्फबाट प्रतिनिधिसभा सदस्यमा कांग्रेसका पूर्वमहामन्त्री एवं पूर्वउपप्रधानमन्त्री प्रकाशमान सिंह उम्मेदवार छन्।"
पहिलोपटक भोट हाल्दै कैदीबन्दी,"काठमाडौं : देशभर ७४ वटा कारागार छन्। जहाँका कैदीबन्दीले मंसिर ४ गते आफूलाई मन परेको पार्टीलाई मतदान गर्न पाउने भएका छन्। प्रतिनिधि तथा प्रदेशसभाको निर्वाचनमा करागारमा रहेका कैदीबन्दीले समानुपातिकतर्फ मात्रै मतदान गर्न पाउने भएका छन्। प्रतिनिधि तथा प्रदेशसभाको समानुपातिक निर्वाचन प्रणालीतर्फ नेपालको संविधान २०७२ ले मतदान गर्न पाउने कानुनी व्यवस्था गरेको निर्वाचन आयोगका उपसचिव तथा सहायक प्रवक्ता ऋषिराम भुसाल बताए। देशभरीका ७४ वटै कारागारहरूमा अस्थायी मतदानस्थल राखिएको छ। त्यहाँ कम्तिमा ३ हजारको हाराहारीमा कैदीबन्दीले मतदान गर्नेछन्। तर, निर्वाचन कसूरमा सजाय पाइरहेका कैदीलाई भने मतदानमा रोक लगाइएको छ। देशैभर कम्तिमा २५ हजार ९ सय ६ कैदीबन्दी रहेको कारागार विभागको तथ्यांक छ। मतदाता नामावलीमा धेरैको नाम नरहेको कारण मतदान गर्ने कैदीबन्दीको संख्या न्यून रहने कारागार व्यवस्था विभागका सूचना अधिकारी रामचन्द्र शिवाकोटीले जनाए। आयोगका सहायक प्रवक्ता भुसालका अनुसार निर्वाचनमा खटिने सुरक्षाकर्मी, कर्मचारी, वृद्धा श्रमका व्यक्तिले पनि समानुपातिकतर्फ मतदान गर्न सक्ने व्यवस्था मिलाइएको छ। देशभरीमा १ सय ४१ वटा अस्थायी मतदान केन्द्र रहने आयोगले जनाएको छ। निर्वाचन आयोगले करिब ५ लाख अस्थायी मतदाता नामावलीको विवरण तयार गरेको छ। मतदानमा खटिने र नखटिने दुई किसिमका अस्थायी मतदाता हुन्छन्, सहायक प्रवक्ता भुसालले भने, त्यसमध्ये निर्वाचनमा खटिने कर्मचारी र सुरक्षाकर्मीहरूको विवरण निर्वाचन अधिकृतको कार्यालयले तयार गरी मतदान अधिकृतको हातमा नामावली दिनुहुन्छ। आयोगले सार्वजनिक गरेको अन्तिम मतदाता नमावलीमा नाम समावेश भएको मतदाताको मात्रै अस्थायी मतदाता नामावलीमा नाम समावेश गरिएको आयोगले जनाएको छ। मतदान केन्द्रमा ३ लाख कर्मचारी खटिँदै छन्। मतदानमा नखटिने सुरक्षाकर्मी र कर्मचारीहरूको संख्या करिब १ लाख ४८ हजारको हाराहारीमा छ । झण्डै ५ लाख अस्थायी मतदाताले यसपटको निर्वाचनमा अस्थायी मतदान केन्द्रबाट मतदान गर्ने सुविधा मिलाइको सहायक पवक्ता भुसालले बताए। २०७२ को संविधान जारी भएपछि कैदीबन्दी, सुरक्षाकर्मी, वृद्धा श्रममा रहेका वृद्धवृद्धाहरूले पहिलोपटक समानुपातिक निर्वाचन प्रणालीतर्फ मतदान गर्दैछन्। २०७४ को निर्वाचानमा आयोगको तयारी अभावका कारण उनीहरू मतदानबाटै वञ्चित भएका थिए। सर्वोच्च अदालतले मतदाता नामावली ऐन, २०७३ मा भएको व्यवस्थाबमोजिम अस्थायी मतदाता नामावली तयार गरी मताधिकार प्रयोग गर्न पाउने आवश्यक व्यवस्था मिलाउन निर्वाचन आयोगको नाममा विभिन्न समयमा आदेश दिएको थियो। ऐनका अनुसार सरकारी कर्मचारी, ब्यारेकमा रहेका नेपाली सेना, नेपाल प्रहरी, सशस्त्र प्रहरी, कारागारमा रहेका थुनुवाकैदी निर्वाचन कार्यमा खटिएका कर्मचारी, सरकारबाट स्वीकृत लिई सञ्चालन भएको वृद्धा श्रममा बसेका व्यक्तिले पनि प्रतिनिधिसभा सदस्य तर्फको समानुपातिक निर्वाचनमा मतदान गर्न पाउने उल्लेख छ।"
अब मुलुकको विकासमा लाग्छु : प्रचण्ड,"गोरखा : नेकपा (माओवादी केन्द्र)का अध्यक्ष तथा गोरखा क्षेत्र नं २ बाट प्रतिनिधिसभा सदस्य उमेदवार बनेका पुष्पकमल दाहाल प्रचण्डले आफ्नो बाँकी जीवन विकास र समृद्धिका लागि समर्पित गर्ने बताएका छन्। उनले भने, 'मेरो बाँकी जीवन विकास र समृद्धिका लागि खर्च गर्नेछु। राजनीतिक परिवर्तनलाई संस्थागत गर्नका लागि पनि अब आर्थिक क्रान्तिको सुरुआत गर्नु जरुरी छ ।' चुनावी प्रचारप्रसारका क्रममा शुक्रबार बिहान सिरानचोक गाउँपालिकाको जौबारीमा आयोजित चुनावी सभालाई सम्बोधन गर्दै उनले अब आर्थिक क्रान्तिको सुरुवात गोरखाबाट रहेको बताए। 'म गोरखा आएको विषय सबैलाई थाहा पाइसकेको अवस्था छ, अब आर्थिक क्रान्तिको सुरुआत पनि गोरखाबाट नै गरेर सिङ्गो मुलुकको विकास गर्नेछु ', उनले भने। गोरखा जिल्लामा संसारको ध्यान केन्द्रित भएको भन्दै उनले शान्ति प्रक्रियाका बाँकी काम पनि गोरखाको भूमिबाट पूरा गर्ने बताए। उनले विस्तृत शान्ति सम्झौताको एउटा हस्ताक्षरकर्तामध्येको आफू पनि एक भएको भन्दै विचार र आस्थाका आधारमा कसैलाई पनि विभेद हुन नदिने दाबीसमेत गरे।"
कोपमा २० वर्षीया सोफियाको गर्जनढाँट्न छोड,"काठमाडौं : बार्बडोसकी प्रधानमन्त्री मिया मोट्लीका लागि यसपटक कोप२७ सम्मेलन विशेष रह्यो। उनले जलवायुका विषयमा खुलेर बोल्ने मौका मात्रै पाइनन्, विश्वलाई आफ्नो क्षमता पनि देखाइन्। संसारभरका २ सयभन्दा धेरै मुलुकका राष्ट्रप्रमुख अगाडि उनले निर्धक्क भएर जलवायु परिवर्तनले पारेको प्रभाव प्रस्तुत गरिन्। समाधानका लागि भएका सुस्त प्रयासको विरोध जनाइन्। ५७ वर्षीया मोट्लीले धनी मुलुकहरू आफूले गरेका विनासकारी काममा उत्तरदायी बन्नुपर्ने बताइन्। उनको यस्तो प्रस्तुतिलाई लिएर यतिबेला अन्तर्राष्ट्रिय मिडियाले क्यारेबियन क्वीन को उपाधि दिएका छन्। बोल्ड प्रस्तुतिले उनलाई संसारको प्रभावशाली महिलाको सूचीमा समेत राखेको छ। टाइम म्याग्जिनले संसारका सय प्रभावशाली महिलाको सूचीमा सूचीकृत गरेको छ। यस्ता सम्मेलनमा बोल्ड प्रस्तुति र सम्बन्धित विषयमा विज्ञताको अर्थ निकै रहेको जानकारहरूले बताउँदै आएका छन्। कुनै नाटकीय परिवर्तन नभएसम्म संसारका धनी देशहरूले सन् २०३० सम्ममा हरितग्रीह ग्यासको कटौती गर्ने लक्ष्य पूरा नहुने उनको गुनासो छ। जसका कारण विकासोन्मुख तथा समुद्र तटीय क्षेत्र र साना टापु महादेशहरू सधंै जोखिममा रहेको बताइन्। भनिन्, तपार्इंहरू उत्तरदायी बन्नुहोस्। आफूले गरेका प्रतिबद्धताहरू पूरा गर्नुहोस्। उनले अमेरिकी राष्ट्रपति बाइडेम, फ्रान्सका राष्ट्रपति इम्यानुल म्याक्रोनजस्ता व्यक्तिसँग राउन्ड टेबलमा बसेर बहस गरिन्। दमदार प्रस्तुति दिँदै संसारभरको ध्यान खिच्न सफल हुने अर्की हुन् २० वर्षीया युवती सोफी कियानी। इरानियन अमेरिकन नागरिक कियानी जलवायु अभियन्ता हुन्। उनले यसपटक मध्यपूर्वी राष्ट्रहरूको प्रतिनिधित्व गर्दै सम्मेलनमा सहभागिता जनाएकी छिन्। आफूलाई संयुक्त राष्ट्रसंघको युथ एडभाजरी ग्रुपको कान्छो सल्लाहाकारका रूपमा चिनाएकी छन्। संसारका कार्बन उत्सर्जकहरूलाई दबाबमूलक तरिकाले आलोचना गरिन्। कार्बन न्यूनीकरण गर्ने प्रतिबद्धता देखाएर काम नगरी चुपचाप बसेको उनको आरोप थियो। ए उत्सर्जकहरू ढाँट्न छोडी देऊ। कुन भाषामा भनेको बुझ्छौं तिमीहरू। अरबियमा, रसियनमा, अंग्रेजीमा या कुन भाषामा ? उनले संयुक्त राष्ट्रसंघको ६ वटा औपचारिक भाषामा ढाँट्न छोड अथवा स्टप लाइङ भनेकी छन्। स्टप लाइङ हयासटगको प्रयोग गरेकी छन्। उत्सर्जनका कारण संसारका सात मिलियन मानिसको मृत्यु हुँदै आएको भन्दै उनीहरूलाई उत्तरदायी बन्न दबाब दिइन्। बाइडेन प्रशासनले अमेरिकी इतिहासमा नै धेरै तेल तथा इन्धनको बिक्री गरेको दाबी गरिन्। तर, नेपालले भने झारो टार्ने काम गर्दै महिला तथा बालबालिका मन्त्रीलाई कोप२७ मा पठाएको छ। गतवर्ष बेलायतको ग्लास्गोमा भएको कोप२६ सम्मेलनमा प्रधानमन्त्री शेरबहादुर देउवाको उपस्थिति महत्वपूर्ण बनेको थियो। अमेरिकी राष्ट्रपति जो बाइडेनदेखि बेलायतका तत्कालीन प्रधानमन्त्री बोरिस जोनसनसँगै देउवाको उपस्थितिले निकै चर्चा पाएको थियो। जलवायु क्षेत्रमा काम गर्दै आएकाहरूले प्रधानमन्त्रीको उपस्थिति अर्थपूर्ण हुने बताएका थिए। नेपालले जलवायुलाई संवेदनशील विषयका रूपमा लिएको सन्देश जाने जलवायुविज्ञ डा बिमल रेग्मीको बुझाइ छ। तर, यो वर्षको उपस्थितिलाई केवल सरकारको प्रतिनिधिको उपस्थितिका रूपमा मात्र लिन सकिने जलवायु अध्येता मधुकर उपाध्यायले बताए। भने उहाँलाई केवल उपस्थितिका लागि मात्रै सरकारले पठायो। त्योबाहेक केही होइन। सम्बन्धित क्षेत्रमा विज्ञता भएकाहरू जानुपथ्र्यो। अन्यथा यस्ता सम्मेलन केवल मेला जस्तो हुने र मेला भरेर आउने काम मात्र हुने असन्तुष्टि जनाए। कोपमा नेतृत्व गरेर इजिप्ट पुगेकी महिला बालबालिका मन्त्री उमा रेग्मीले सम्मेलनमा नेपालले हानिनोक्सानीका विषयमा जोखिममा रहेका समुदायका लागि समर्पित वित्तीय संयन्त्र चाहेको बताएकी छन्। त्यसैगरी नेपालले साझा जलवायु कार्यमा जानका लागि क्षेत्रीय सहकार्यका लागि सधैं तत्परता देखाउँदै आएको पनि बताइन्। वन तथा वातावरण मन्त्रालयका सचिव डा पेमनारायण कँडेल तथा जलवायु परिवर्तन महाशाकाका प्रमुख डा बुद्धिसागर पौडेलले सरकारको तर्फबाट विभिन्न फोरमहरूमा नेपालको एजेन्डाहरू प्रस्तुत गरिरहेका छन्। हालसम्म नेपालले हानिनोक्सानी, हिमालका मुद्दा, जलवायु वित्तका लागि प्रत्यक्ष सम्पर्क हुन पाउनुपर्ने माग, नेपालले स्थानीय तहमा जलवायु न्यूनीकरण तथा अनुकूलनका लागि गरेका प्रयासहरू प्रस्तुत गरिसकेको छ। इजिप्टमा जारी कोप२७ सम्मेलनमा २ सयभन्दा बढी मुलुकका राष्ट्रप्रमुख तथा नेतृत्व तहका सदस्यले सहभागिता जनाएका छन्।"
निर्वाचनपछिको परिदृश्य,"प्रजातान्त्रिक निर्वाचनमा दल वा उम्मेदवारबीच प्रतिस्पर्धा हुनु स्वाभाविक हो। यसमा बोल्ने स्वतन्त्रता हुन्छ, सभा, सम्मेलन गर्न पाउने पनि स्वतन्त्रता छ। प्रचारप्रसारका लागि आचारसंहितामा रहेर आवतजावत र गतिविधि गर्न पाउने अवस्था पनि छ। यस्तै प्रतिपक्षको पनि भूमिका रहन्छ। कतिपय शासन व्यवस्थामा प्रतिपक्ष नहुन सक्छ। निर्वाचन आवधिक वा निर्धारित अन्तरालमा हुने हुन्छ। कुनै कुनै देशले यही मितिमा निर्वाचन हुनेछ भन्ने प्रावधान राखेको छ। जस्तो, अमेरिका। सामान्यतः निश्चित अवधि पुगेपछि हुने पद्धति प्रजातान्त्रिक निर्वाचनमा हुन्छ। किनकि फेरि नागरिकको म्यान्डेड लिएर संसद्मा आउनुपर्ने। यसको अर्थ नागरिकप्रति उत्तरदायी र जवाफदेही हुनुपर्ने हुन्छ। मंसिर ४ मा हुन लागेको निर्वाचन पनि आवधिक हो। निर्वाचन लोकतन्त्रको आत्मा हो। यो निर्वाचनमा तीनवटा कुरा आवश्यक छन्, स्वतन्त्र, निष्पक्ष र त्रासरहित। नागरिक समाजको पनि गतिविधि भइरहनु पर्छ। नेपालको सन्दर्भमा यी सबै भएकै छन्। पश्चिमा जस्तो सामाजिक सञ्जालमा मात्र वा चुपचापको प्रचार नेपालमा छैन। विकसित देश भएकाले नेपालजस्ता देशले निर्वाचनमा देखाउने वा प्रदर्शन गर्ने भन्ने नै अभ्यास छ। अर्को शब्दमा जुलुस निकाल्ने। एडभान्स्ड डेमोक्रेसीमा भने यस्तो गर्न पाइँदैन। कानुनले नै बन्देज गरेको छ। प्रतिनिधिसभाका सन्दर्भमा दुईवटा संविधानसभासहित हेर्दा मंसिर ४ को निर्वाचन दसौं हो। नेपालमा सम्पन्न पहिलो निर्वाचनमा धेरै कमीकमजोरी रहेको यसका विज्ञ र सरोकारवालाको टिप्पणी छँदैछ। पञ्चायतकालमा पनि निर्वाचन भए तर प्रतिस्पर्धात्मक थिएन, प्रतिपक्ष पनि थिएन। अब त लोकतन्त्र संस्थागत विकास भइसक्नु पर्ने देखिन्छ। बाहिरी मूल्यांकन पनि १०१० वटा निर्वाचन भएको भन्ने कोणबाट भएको छ। तर, अझै पनि नेपालभित्र धेरै कुरा अपरिपक्व रहेको देखिन्छ। अस्थिरता नै रहेको छ। पूर्ण विकसित भएको पाइन्न। निर्वाचनले मात्रै स्थिरता दिन नसक्ने रहेछ भनेर नेपालले प्रमाणित गरिदिएको छ। राजनीतिक विश्लेषकले मुख्य राजनीतिक दलले भाग लिए र त्यो निर्वाचन शान्तिपूर्ण ढंगले भयो भने लोकतन्त्र स्थायित्वतर्फ जान्छ भन्ने घोषणा गर्छन्। नेपालमा यो वास्तविकतामा परिणत हुन सकेको छैन। यी दृष्टिकोणबाट नेपालको निर्वाचनलाई नियाल्दा हामी अझै पनि पुरानै अवस्थामा छौं भन्ने स्पष्ट हुन्छ। अहिले पनि राजनीतिक प्रणालीले अँगालेका मूलभूत चरित्रहरूमा प्रश्नचिह्न खडा छ, नागरिकले व्यापक चासो राखिरहेको पाइन्छ। परिवर्तन देखिएन। लोकप्रिय संघात्मक शासन प्रणाली र राष्ट्र अझ बनाउनु पर्छ भन्ने आवाज अझै आइरहेको छ। राजनीति गर्ने शक्तिकै लागि हो। तर, २०४६ सालको परिवर्तनपछिको ३३ वर्षको अभ्यासमा खै त पूर्णता ? अंग्रेजीमा एउटा शब्द छ, मेगालोमानिक। अर्थात् अहंकारोन्माद। सत्ताका लागि कुनै किसिमको पब्लिक सर्भिस भन्ने कुरो नै देखिएन। २०४६ देखि नै आफू कसरी सत्ता क्याप्चर गर्ने ? भन्ने मात्र नेताहरूमा देखियो। राजनीतिमा जाने भनेको सार्वजनिक सेवा गर्नेमा जाने हो। खासमा जे हुनुपर्ने त्योभन्दा ठीक उल्टो भएकै कारण अहिले सर्वसाधारणमा राजनीतिप्रति फ्रस्टेसन देखिएको हो। गणतन्त्रात्मक व्यवस्था आएको १५१६ वर्षको अवधिमा पनि कुनै उल्लेख्य प्रगति कतै देखिएन। परिवर्तन नै आएन। यसमा त झनै आफू र आफ्नामा रुमलिएको पाइन्छ। एउटा निर्वाचनपछि अर्को निर्वाचनमा मात्र नागरिकसम्म पुग्ने चलन भयो। एउटा पार्टीमा आएको उम्मेदवार अर्को निर्वाचनमा अर्कै पार्टीबाट आउने भयो। त्यसैले निराशा छायो। नागरिकले हेरिसक्यो कि सबै पार्टी सत्तामा पुगिसकेको। कति त दोहोरिएर, तेहेरिएर पनि पुगे। कति भने जनयुद्धमा होमिएको माओवादीसम्मले सत्ता चलाइसके। एमाले, कांग्रेस पनि देखिए। नागरिकलाई वास्तै नगर्ने भइरहेछ। र पनि नागरिकले बाध्य भएर भोट हालिरहेको अवस्था छ। मत कसलाई हाल्ने त ? भन्दा उपयुक्त विकल्प छैन। बहुमत नै आएन भने भोलिका दिनमा कस्तो अवस्था आउला ? जब कि दुई तिहाई हुँदा पनि सरकारले स्थायित्व हुने अवसर पाएन। नयाँ युवा उम्मेदवार पनि राजनीतिमा प्रवेश गरेका छन्। यो खुसीकै कुरो हो। विकल्प हो। तर उनीहरू पनि कुनै निश्चित सिद्धान्तमा, प्रशिक्षणमा र स्थायित्वमा अड्किएको देखिएन। भोलिको नेतृत्व कसले गर्ने भन्ने पनि स्पष्ट देखिँदैन। पुरानै पनि दोहोरिन सक्छन्। तीन ठूला पार्टीमध्ये एकजना प्रधानमन्त्री हुने अवस्था अनुमान गर्न सकिन्छ। अर्थात् कांग्रेसले जिते शेरबहादुर देउवा, एमालेले जिते केपी शर्मा ओली र माओवादीले जिते पुष्पकमल दाहाल प्रचण्ड। बहुमत कसैले ल्याए पनि यिनै तीनजना देखिन्छन्। जसको नेतृत्व सबैले हेरिसकेकै हो। जसमा न उमेर छ न नयाँ ढंगले शासन सञ्चालन गर्ने सोच वा दृष्टिकोण नै छ। खासगरी निर्वाचनका क्रममा प्रतिस्पर्धा हुनु राम्रै हो। प्रजातन्त्रमा प्रतिद्वन्द्वीका रूपमा लिनुपर्ने हो तर नेपालमा शत्रुको रूपमा लिने चलन चल्यो। सामान्यतः राजनीतिमा भविष्यवाणी गर्न सकिन्न र मिल्दैन पनि। परिवर्तन भइरहन्छ। नेपाली नागरिकलाई भोट हाल्न बाध्य बनाउने अवस्था जुन भइरहेछ त्यो राम्रो संकेत होइन। मतगणनापछि केही परिवर्तन होला कि ? यही आशा र भरोसामा नागरिक छन्। १०१५ जना नयाँ नेता आउँलान्। अन्यथा, भ्रष्ट नेता नै नेतृत्वमा आउन सक्ने देखिन्छ। लोकतन्त्रले राम्रै नेता ल्याउँछ भन्ने ग्यारेन्टी पनि हुन्न भन्ने देखियो। यो पनि सचेत मतदातामा भर पर्दोरहेछ भन्न सकियो। कुनै बेला अमेरिकाकै प्रजातन्त्र कोल्याप्स हुन सक्ने अवस्था निम्तिएको थियो। यो भनेको दुई वर्षअघि गलत व्यक्ति शक्तिमा आउँदा के मात्र हुँदैन भन्ने उदाहरण हो यो। नेपालमा त्यस्तो नहोस्। प्रजातन्त्रमा गलत प्रयोग हुन्छ भन्ने यथार्थमा सबै सधैं सचेत हुनुपर्छ। मुख्य कुरो के भने राज्यका अंगहरू कार्यपालिका, व्यवस्थापिका र न्यायपालिका नै स्वतन्त्र र निष्पक्ष ढंगले काम गर्न सक्ने अवस्थामा छैनन्। सबै राजनीतीकरण भइसकेका छन्। राजनेताले नियुक्त गरेका मान्छेले चलाइरहेका छन्। कम्तीमा न्यायपालिका त स्वतन्त्र हुनुपर्छ। पछिल्ला वर्ष केही घटनाक्रमले यो पनि स्वतन्त्र र निष्पक्ष छैन भन्ने देखाइसकेको छ। न्यायपालिकाको नेतृत्व नै सस्पेन्समा रहेको अवस्था छ। त्यसैले निर्वाचनले धेरै ठूलो परिवर्तन त ल्याउनुपर्ने देखिन्छ। तर ल्याउला भन्ने ग्यारेन्टी त गर्न सकिन्न। तर मतदाता सचेत भए भने परिवर्तन आउँछ अर्थात् सही उम्मेदवार चुनिन्छन् र तिनले गर्छन् भन्ने स्थानीय निर्वाचनमा देखिइसकेको छ। यद्यपि प्रजातान्त्रिक शासन व्यवस्था भएकाले पार्टीबिना देश सञ्चालन गर्ने कुरा सम्भव होलाजस्तो लाग्दैन। स्वतन्त्र उम्मेदवारसँग संगठन हुँदैन। एउटा मेयर वा अध्यक्ष आदि त बन्ला र गर्ला पनि। प्रतिनिधि र प्रदेशसभाको अवधारणा अलि फरक छ। कुनै देशमा पनि स्वतन्त्र उम्मेदवारबाट मात्रै देश चलेको उदाहरण छैन। उसको नेटवर्किङ नै हुन्न। विदेशीको स्वार्थ पनि यिनै पुराना नेताले जितुन् भन्ने होला। यी भए आफूभक्त हुनेछन्, एजेन्ट नै हुन् भन्ने ठानेका होलान्। नयाँले जितेर आए तिनलाई चिन्न पर्यो, आफू अनुकूल बनाउन पर्यो भन्ने होला। कतिपय गोप्य कुरा खोलिदेलान् भन्ने पनि होला। त्यसैले कतिपय सुपर पावरहरू अमेरिका, चीन, भारत आदि देशले पुरानै नेता सत्तामा पुगुन् भनेर काम गरिरहेको हुनसक्छ भन्ने विश्लेषकहरूको भनाइ छ। निर्वाचन पछिको परि दृश्यलाई विभिन्न कोणबाट विश्लेषण गर्ने काम त भइरहेकै छ। माथि भनिएका सबै कुराका बाबजुद निर्वाचन हुन्छ नै। व्यापक सहभागिता हुन्छ वा हुन्न त्यसले पनि भोलिको दृश्यमा अर्थ राख्छ। थोरै प्रतिशतमा भोट गणना भयो भने नेपालमा निर्वाचनप्रति नागरिकको मोहभंग भएको अनुमान सहजै लगाउन सकिन्छ। अन्य देशमा चाहिँ थोरै प्रतिशतले भोट दिए पनि सिस्टम बसेको हुनाले फरक पर्दैन। विगतमा नेपालमा निर्वाचन आयो भनेपछि पर्वको रूपमा लिने र एकदमै उत्साहित हुने हुन्थ्यो। त्यो अहिले देखिएको छैन। त्यो नहुनु भनेको राजनीतिक प्रणालीलाई समर्थन नमिल्नु हो। अर्को शब्दमा भन्नुपर्दा, धक्का लाग्नु पनि हो। राजनीति सधैं स्थिर त रहन्न। नरहे पनि त्यसले त एउटा बाटो लिन्छ लिन्छ। तर, अबको निर्वाचनपछि अहिले भएको बेथिति टुंगिन्छ र सिस्टम बस्छ भन्ने चाहिँ अनुमान मबाट हुँदैन। अहिले पार्टीका नेतृत्वबाट जो र जस्ता उम्मेदवार उठाएका छन् तिनले जिते भने पनि तिनीहरूबाट ठूलो परिवर्तनको आशा राख्न सकिन्छ। तिनले गर्नै सक्दैनन्। तिनको क्षमताभित्रै पर्दैन। नयाँ गतिला अनुहार आएनन्। कांग्रेस वा एमालेको नेतृत्व नै अब आउने संकेत निर्वाचनका परिदृश्यले देखाएको छ। यी स्पष्ट हुन सकेनन् भने माओवादी जोडिन्छ। र नेतृत्व पनि अघि भनेझैं घुमिफिरी तीनजनाबाटै हुनेछन्। यो हुनु फेरि नागरिकमा झनै ठूलो निराशा छाउनु हो। निर्वाचनपछि सामान्य परिवर्तन त देखिएला तर छलाङ मार्ने सम्भावना एकदमै कम देखिन्छ।"
ल्याजियोको जितमा रोमेरोको निर्णायक गोल,रोम : लुका रोमेरोको निर्णायक गोलप्रेरित ल्याजियोले इटालियन सिरी एमा बिहीबार राति मोन्जाविरुद्ध १० को जित निकालेको छ। घरेलु मैदानमा भएको खेलको पहिलो हाफमा ल्याजियोले मोन्जाको रक्षापंक्ति छिचोल्न सकेको थिएन। दोस्रो हाफमा झनै आक्रामक बनेको ल्याजियोका लागि ६९औं मिनेटमा रोमेरोले गोल गर्दै घरेलु मैदानमा जित सुनिश्चित गरे। जितसँगै १४ खेलबाट ३० अंक जोडेको ल्याजियो लिग तालिकाको दोस्रो स्थानमा उक्लिएको छ। शीर्ष स्थानको नेपोलीको ३८ अंक छ भने १५औं स्थानमा रहेको मोन्जाको १३ अंक छ। बिहीबार राति नै भएको अर्को खेलमा युभेन्टसले भेरोनामाथि १० को जित निकालेको छ।
रोनाल्डोसहित पोर्चुगलको विश्वकप खेल्ने टिम सार्वजनिक,"लिस्बोन : कतारमा ९ दिनपछि सुरु हुने फिफा विश्वकपका लागि पोर्चुगलको २६ सदस्यीय टिम घोषणा भएको छ। बिहीबार राति घोषणा भएको टिमको नेतृत्व गर्ने क्रिस्टियानो रोनाल्डोले पाँचौं विश्वकप खेल्दैछन्। रोनाल्डोको टिममा बर्नार्डो सिल्भा, ब्रुनो फर्नान्डेज, जुवाओ फेलिक्स जस्ता क्षमतावान् खेलाडी पनि छन्। यद्यपि, जोसे फोन्ट, गोन्कालो गुइडेज, रेनाटो सान्चेज र जुवाओ माउटिन्हो भने टिममा परेका छैनन्। लिभरपुलका फरवार्ड डिएगो जोटाले भने चोटका कारण विश्वकप गुमाउने निश्चित भइसकेको छ। समूह एचमा परेको पोर्चुगलले नोभेम्बर २४ मा घानासँग खेल्दै विश्वकपको सुरुआत गर्नेछ। नोभेम्बर २९ मा उरुग्वे तथा डिसेम्बरमा दक्षिण अफ्रिकासँग समूह चरणको अन्तिम खेल खेल्नेछ। पोर्चुगिज टिम गोलकिपर : डिएगो कोस्टा, रुइ पेट्रिसियो, जोसे सा डिफेन्डर : डिएगो डालोट, ड्यानिलो परेरा, जुवा कान्सेलो, एन्टोनियो सिल्भा, पेपे, रुबेन डियाज, नुनो मेन्डिज, राफाएल गुरेरो मिडफिल्डर : विलियम कार्भाल्हो, रुबेन नेभेस, ओटाभियो मोन्टेइरो, बर्नार्डो सिल्भा, म्याथ्युज नुनेज, ब्रुनो फर्नान्डेज, जुवाओ मारियो, जुवाओ पालिन्हा, भिटिन्हा फरवार्ड : एन्ड्रे सिल्भा, रिकार्डो होर्टा, क्रिस्टियानो रोनाल्डो, जुवाओ फेलिक्स, राफाएल लियो, गोल्कालो रामोस"
हुलाकी सडक कालोपत्रे धमाधम,"मलंगवा : कौडेनाका युवाको आन्दोलनपछि हुलाकी सडक मर्मत थालिएको छ। सडक मर्मतसम्भार तथा कालोपत्रे गर्न माग गर्दै युवाहरूले एक हप्तादेखि सडक अवरुद्ध गरेका थिए। युवाहरूले नो रोड, नो भोटको नारासमेत लगाएका थिए। सडक मर्मतसम्भार तथा कालोपत्रे नहुदाँ स्थानीयले हिउँदमा धुलो र वर्षायाममा हिलोको मार खेप्दै आएका छन्। आन्दोलनपछि ठेकेदारले सम्झौताअनुसार काम अगाडि बढाउन थालेको स्थानीय प्रवीण जयसवालले बताए। अहिले सडक कालोपत्रे भइरहेको उनको भनाइ छ। सडकमा रहेका खाल्टाखुल्टीका कारण दिनहुँ दुर्घटना हुने गरेको जयसवालले बताए। छिमेकी जिल्ला महोत्तरी र रौतहटमा कालोपत्रे भइसकेको छ। तर, सर्लाही अहिले पनि जस्ताको त्यस्तै छ, उनले भने, चुनावको मुखमा काम भइरहेको छ। चुनावपछि फेरि बनाउँछ कि बनाउँदैन त्यसमा शंका लागेको छ। सडकमा धुलो कम भएको छ। पहिले पहिले त घरको खानमा समेत सडकबाट उडेको धुलो पुग्थ्यो। सुकाउनका लागि धोएर राखेको कपडा लगाउनभन्दा पहिले नै फोहोर भएर जान्थ्यो। अहिले केही राहत भएको छ। हुलाकी सडक सर्लाहीको पश्चिम क्षेत्रका लागि लाइफलाइन हो। दिनमा सयौं गाडी गुड्ने गरेको छ। त्यसबाट उडेको धुलोका कारण कौडेनाका व्यापार चौपट भइसकेको छ। सडक बनाउनका लागि नेताहरूलाई भन्दा कुनै सुनुवाइ गरेको थिएन। चुनावका बेला भोट माग्न आउने उम्मेदवारले चुनाव जितेपछि कालोपत्रे गर्नका लागि पहल गर्ने बताउँथे। तर, जितेर गएपछि बोलेको वचन कहिले पूरा नगरेका स्थानीयवासीले गुनासो गरेका छन्।"
हतार गरे भन्न सकिन्न!,"हतारमा गरेका काम र आवेशमा गरेका निर्णयले नतिजा सुनिश्चित गर्दैन। हतारमा निर्णय गरेर फुर्सदमा पछुताउनु आफंैलाई पीडा दिनु हो। मानिस चेतनशील छ। वर्तमानमात्र होइन, बितेका पलहरूको गणना गर्दै भविष्यका रेखाहरू कोर्न सक्छ। धैर्यले चेत र विवेकलाई प्रभावकारी बनाउँछ। हतारमा गरेका काम र आवेशमा गरेका निर्णयहरूमा स्वार्थ गाँसिएको हुन्छ। स्वार्थ लोभमोह र ईष्र्यामा जोडिँदा दुर्घटना निम्तिन सक्छ। थाहा छ, मानिसलाई आगो तातो हुन्छ। पोल्छ अनि खरानी पार्छ। त्यती कडा र उग्र आगोलाई पनि पानीले क्षणभरमा निभाइदिन्छ। तर त्यही पानीलाई सम्हाल्न नसके क्षणभरमै बगाइदिन्छ अनि बगर पनि बनाइदिन्छ। समय र आवश्यकताको पहिचानमा जीवन डोर्याउनेहरूले नै वास्तविक जीवन जिउने हुन्। मानिस बदलिएका हुन् कि समय ? मानिसलाई जे पनि छिटो चाहिन थालेको छ। जहाँ पनि छिटो पुग्नु परेको छ। कुन बात अन्तिम, कुन रात अन्तिम, कसलाई थाहा ? तथापि सधैं हतारमै हुन्छौं। किन ? परिश्रमबिनाको फल र समयअगावै पाकेको फल एकै हुन्। यसमा वास्तविक स्वाद हुँदैन। वास्तविक स्वाद लिन त समयलाई पर्गेल्न सक्नु पर्छ। हेर्दा उसको व्यक्तिगत हतारोपन देखिन्छ, नतिजाको प्रभावमा भने ऊ एक्लो हुन्न। उसँग धेरैको सम्बन्ध जोडिएको हुन्छ। धेरै मुटु गाँसिएका हुन्छन्। मानिस यति बेफुर्सदी भइसके कि उसँग सोच्ने र पर्खने समय छैन। सबै उमेर, तह र तप्काका मानिसमा हतारोपन छ। व्यस्त सडकमा पैदलयात्रुलाई हेर्नुपर्छ। मोबाइलमा गफिँदै सवारीसाधनहरूको भीडमा बाटो काटिरहेका छन्। रातोबत्तीमा रोकिनु पर्छ भन्ने ज्ञान छ तर रोकिने चेत छैन। त्यसपछि हरियो बत्ती बल्छ भन्ने सबैलाई थाहा छ। हेलो  भन्दै एक हातले स्टेरिङ र ह्यान्डिल सम्हालिरहेका हुन्छन्। सडकमा एकले अर्कोलाई हेर्दैनन् या देख्दैनन्। जेब्राक्रसिङ सडकमा हुन्छ, त्यो हेर्ने आँखा यात्रुमा हुन्न। न आकासेपुल देख्छन् हतार गर्नेहरू। सोच र कार्यबीच तालमेल अभाव हुँदैछ। पैदलयात्रुका लागि भनेर बनाइएका सडकपेटी यसै पनि वैज्ञानिक र सुविधाजनक छैनन्। सडकपेटी छोडेर सडकबाटै पैदलयात्रु हिँडिरहेका हुन्छन्। सवारीसाधनहरूले हर्न बजाइरहेका छन्। हतारमा पैदलयात्रुहरू बाटो काटिरहेका छन्। सबै हतारमा। आखिर हतारको गन्तव्य कहाँसम्म हो ? कहाँ गएर टुंगिने हो ? नतिजा गर्भमै छ। सडकमा ट्राफिक प्रहरीसँगै कहीँकहीँ स्वयंसेवक पनि खटिइरहेका छन्। सवारीसाधन चलाउने चालकसँगै पैदलयात्रुलाई सडकमा हिँड्ने र गुड्ने पाठ सिकाइरहेका छन्। दिनदिनै सवारीसाधनका सवारीचालक प्रहरी कारबाहीमा पनि परिरहेकै छन्। सडकमा हिँड्न होस् या गुड्न चेत नपुर्याएकै कारण धेरै दुर्घटना पनि भइरहेकै छन्। धेरैको ज्यान गइसकेको छ। कति घाइतेहरू जीवन र मृत्युको दोसाँधमा अर्धमृत अवस्थामा छन्। डिजिटल यो युगमा समाचार हेर्न र सुन्न सजिलो छ। घटनाका समाचार सबैले सुन्छन्। देखिरहेकै छन्। त्यसको पीडा भोग्नेलाई बढी छ। सडकमा गुड्ने सवारीसाधन पनि प्रतियोगितामा भाग लिइरहेझैं आपसी प्रतिस्पर्धा जसरी देखिन्छन्। सवारीचालक अनुमतिपत्र प्राप्त भएकै छ, सवारीसाधन चलाउन पनि आउँछ। सरकारले जारी गरेको सवारी ऐन पढेका पनि छन्। ती सबै ज्ञान कागजी पानामा सीमित छन्, व्यवहारमा एकदमै न्यूनमात्र देखिन्छ। सरकारी नम्बरप्लेटधारी सवारीसाधनहरूले सडकमा सवारीनियम मिचेका दृश्यहरू त सामान्य भइसके। नागरिकले सरकारबाटै सिक्ने हो। नागरिकका आदर्श र ज्ञानका भण्डार बोकेका राष्ट्रसेवकहरूले नै सवारीनियम मिच्न थालेपछि सर्वसाधारणले के सिक्ने ? केही अगाडिको कुरा हो। सामाजिक सञ्जालमा भाइरल पनि बनेको थियो। मुलुक हाँकिरहेको राजनीतिक दलका एक वरिष्ठ नेता। कुनै समयमा सरकारका मन्त्री र उपप्रधानमन्त्रीसम्म भइसकेका। उनी सडकमा ट्राफिक प्रहरीले राखेको डिभाइडरको डोरी नाघेर सडकबाटो काटिरहेका थिए। साथमा रहेका उनका निजी सुरक्षाकर्मीले पनि साथ दिइरहेकै थिए। जेब्राक्रसिङबाट मात्र सडकबाटो काट्नुपर्छ भन्ने ज्ञान नभएर होइन। उनैको नजिक जेब्राक्रसिङ नभएर पनि होइन। सायद हतारमा थिए ! हतारको गन्तव्य कहाँ थियो ! गन्तव्यमा पुगे पुगेनन् ! त्यो उनैले जानुन् तर नतिजा के आयो त्यो भने सबैले अनुभव गरे। हेपाहा प्रवृत्तिमा शक्ति र पहुँचको दम्भ र विवेकहीन हतारोपनका दृश्यहरू सडकमा छताछुल्ल छन्। ट्राफिक प्रहरीहरू धुवाँधुलो, घामपानीको पर्वाह नगरी सडक व्यवस्थापनमा व्यस्त छन्। उल्टै यस्तै व्यक्तिहरूबाट गाली पनि खाइरहेकै हुन्छन्। शक्ति र दम्भमा ऐन कानुन मिच्ने पुरानो रोग कसले कहिले बदल्लान् ? अझ ओभरटेकका लागि उपयुक्त स्थान र ईशाराको पर्खाइमा रहन छाडिसके। ट्राफिक रातो बत्ती बल्न लाग्यो भन्दैमा गति बढाउन जरुरी छैन। बुझ्नैपर्छ, गति बढाए ज्यानै पनि जान सक्छ। सडकमा गुड्ने सवारीसाधन यान्त्रिक हुन्। सवारीचालकको हातमा स्टेयरिङ र ह्यान्डिल हुँदैमा सधैं मेसिनले एउटै रफ्तारमा काम गरिरहन सक्छ भन्ने हुँदैन। चालकको नियन्त्रण बाहिरका यान्त्रिक खराबी पनि आउन सक्छ। सवारी नियम मिचेर सडक बाटोको प्रयोग नगरौं, आफ्नो ब्रेक आफैं लगाऔं। यात्रालाई सहज र व्यवस्थित बनाउन राखिएका ट्राफिक बत्तीहरूको पालना गरौं। हतार नगरौं रातो पछि फेरि हरियो बत्ती बल्छ। ज्ञान र विद्या आर्जनमा सधैं पहिलो हुनु सुखद पक्ष हो। तर जीवनका सबै घटना परिघटनामा सधैं पहिलो हुनु सुखद पक्ष नहुन पनि सक्छ। नतिजा दुःखद् पनि हुन सक्छ। जीवनका कति पानाहरू अरूले लेखेका र कोरेका चित्रसँगै सुनेका कथाहरूमा पनि डोहोर्याउनु पर्ने हुन्छ। विष पिउँदा मरिन्छ भन्ने थाहा पाउन विष पिएरै अनुभव गर्ने जमाना अब छैन। देखेर र सुनेर पनि सिक्नुपर्छ। जीवन सुखद बनाउनु पर्छ। सवारीसाधन चलाउन र खुट्टाले पैदल हिँड्न सकेर मात्र हुँदैन। हिँड्न, गुडाउन दुवै जान्नु पर्छ। जानेर मात्र पनि हुँदैन ! कर र डरमा होइन, ज्ञान र विवेकमा पाइला चालौं। ढिलो गए अवश्य पुगिन्छ, हतार गरे भन्न सकिन्न।"
इङ्ल्यान्डको विश्वकप खेल्ने टिममा म्याडिसन,"लन्डन: इङ्ल्यान्डका प्रशिक्षक ग्यारेज साउथगेटले ९ दिनपछि कतारमा सुरु हुने फिफा विश्वकपका लागि २६ सदस्यीय टिमको घोषणा गरेका छन्। बिहीबार राति घोषित टिममा लेस्टर सिटीका मिडफिल्डर जेम्स म्याडिसनले स्थान बनाउँदा रोमाका फरवार्ड ट्यामी अब्राहम समेटिएनन्। यस्तै, म्यानचेस्टर युनाइटेडका विङ्गर जडोन सान्चो तथा ब्र्रेन्टफोर्डका फरवार्ड इभान टोलेलाई पनि साउथगेटले बाहिर राखेका छन्। युनाइेटकै डिफेन्डर ह्यारी मग्वायरले भने २६ सदस्यीय टिममा स्थान बनाएका छन्। समूह बीमा परेको इङ्ल्यान्डले नोभेम्बर २१ मा इरानसँग पहिलो खेल खेल्ने छ। यस्तै, नोभेम्बर २६ मा अमेरिका र ३० मा वेल्सविरुद्ध समूह चरणको अन्तिम खेल खेल्ने छ। गोलकिपर: जोर्डन पिक्फोर्ड, निक पोप, एरोन राम्सडेल डिफेन्डर: ट्रेन्ट अलेक्जेन्डर आर्नोल्ड, कोनर कोहेडी, एरिक डायर, ह्यारी मग्वायर, लुक स, जोन स्टोन्स, केइरन ट्रिपियर, काइल वाल्कर, बेन ह्वाइट मिडफिल्डर: जुडे बेलिङ्घम, कोनर गल्लाघर, र्जोडन हेन्डरसन, म्यासन माउन्ट, काल्भिन फिलिप्स, डेक्लान राइस फरवार्ड: फिल फोडेन, ज्याक ग्रिलिस, ह्यारी केन, जेम्स म्याडिसन, मार्कस रास्फोर्ड, बुकायो साका, रहिम स्टलिर्ङ, कालुक विल्सन"
भ्यालेन्सियाको सहज जित,मड्रिड: स्पेनिस ला लिगाअन्तर्गत बिहीबार राति भएको खेलमा भ्यालेन्सियाले रियाल बेटिसविरुद्ध ३० को सहज जित निकालेको छ। पहिलो हाफमा गोल गर्न रोकेको भ्रमणकारी बेटिस ६१औं मिनेटमा १० जनामा सीमित भएको थियो। एड्गर गोन्जालेज रातो कार्डको सामना गर्दै मैदानबाट बाहिरिएपछि कमजोर बनेको बेटिसविरुद्ध भ्यालेन्सियाले तीन गोल गर्यो। एन्ड्रे अल्मेडाले ६३औं मिनेटमा गरेको गोलसँगै अग्रता लिएको घरेलु टिमका लागि ८१औं मिनेटमा हुगो गुइलामोनले पेनाल्टीमार्फत दोस्रो गोल गरेका थिए। इन्जुरी समयमा जस्टिन क्लुइभर्टले तेस्रो गोल गर्दै भ्यालेन्सिका लागि ३० को सहज जित सुनिश्चित गरे। जितसँगै १४ खेलाबाट १९ अंक जोडेको भ्यालेन्सिया अंक तालिकाको १०औं स्थानमा उक्लिएको छ। समान खेलबाट २४ अंक जोडेको रियाल बेटिस छैटौं स्थानमा छ। बिहीबार राति नै भएको अर्को खेलमा रायो भालेकानो घरेलु मैदानमा सेल्टा भिगोसँग गोलरहित बराबरीमा रोकिएको छ। भालेकानो १४ खेलबाट २२ अंक जोडेर आठौं स्थानमा उक्लिँदा १२ अंकसहित सेल्टा भिगो १७औं स्थानमा छ।
मोरङमा आचारसंहिता उल्लंघनका १४ उजुरी,"विराटनगर : मोरङमा निर्वाचन आचारसंहिता उल्लंघनका १४ वटा उजुरी परेका छन्। निर्वाचनमा भाग लिएका राजनीतिक दल र उम्मेदवारहरुका तर्फबाट आचारसंहिता उल्लंघन भएको भनेर उजुरी परेका हुन्। प्रतिनिधि तथा प्रदेशसभा निर्वाचनको मिति नजिकिँदै जाँदा आचारसंहिता उल्लंघनका घटना पनि बढेका छन्। राजनीतिक दल र उम्मेदवारले नियमको उल्लंघन गर्दै चुनावी प्रचारलाई तीव्र पारेका हुन्। हालसम्म आचारसंहिता उल्लंघनका १४ वटा उजुरी निर्वाचन आयोगमा परेको छ। प्रदेश १ निर्वाचन कार्यालय विराटनगरका प्रमुख लेवन काश्यप अधिकारीले लिखित र मौखिक उजुरी परेको जानकारी दिए। उजुरीउपर छानबिन भइरहेको उनको भनाइ छ। उनका अनुसार निर्वाचन आचारसंहिता उल्लंघन गरेर विभिन्न ठाउँमा तुल, ब्यानर, दलका चुनाव चिन्ह, झण्डा राख्ने गरेको पाइएको छ। आचारसंहिताको उल्लंघन गरेर राखिएका सामग्री हटाउने क्रमलाई तीव्र पारिएको अधिकारीले बताए। यसैबीच जिल्ला आचारसंहिता अनुगमन समितिले बिहीबार मोरङको निर्वाचन क्षेत्र नम्बर ४, ५ र ६ मा अनुगमन गरेको छ। समिति संयोजक तनुजा पोखरेलको नेतृत्वमा प्रमुख जिल्ला अधिकारी काशीराज दाहाल, सहायक प्रमुख जिल्ला अधिकारीहरु शरदकुमार पोखरेल, प्रदीप साह, प्रहरी प्रमुख एसपी शान्तिराज कोइराला, सशस्त्र प्रहरी प्रमुख एसपी राजकुमार लामिछाने, प्रदेश निर्वाचन प्रमुख लेवन काश्यप अधिकारी समेतको टोलीले निर्वाचन क्षेत्रको अनुगमन गरेको हो। टोलीले विभिन्न ठाउँमा आचारसंहिताको उल्लंघन गरेर राखिएका ब्यानर, उम्मेदवारका चुनाव चिन्ह, झण्डा, स्पिकर, टेम्पोमा राखिएका तुल तथा ब्यानरहरु हटाएको छ। त्यस्ता सामग्री नराख्न निर्देशनसमेत दिइएको प्रजिअ दाहालले बताए। उनका अनुसार कटहरी, जहदा, धनपालथान लगायतका स्थानमा आचारसंहिताविपरीत राखिएका सामग्री हटाइएको छ। टोलीले निर्वाचन प्रचारका नाममा नियमको धज्जी उडाएर सामग्री राख्नेलाई कारबाही गर्ने चेतावनीसमेत दिएको छ। संयोजक पोखरेलले विगतको तुलनामा आचारसंहिता उल्लंघन कम देखिएको बताइन्। उम्मेदवार र दलहरुले अनुशासन कायम गरेकाले आचारसंहिता उल्लंघनमा कमी देखिएको हो, उनले भनिन्, नियमको पालना गर्न र गराउन सबैलाई निर्देशन दिइएको छ। पोखरेलले आचारसंहिता उल्लंघनका छिटफुट घटना भने भएको उल्लेख गरिन्।"
घरेलु मैदानमा रियाल विजयी,मड्रिड : स्पेनिस ला लिगाअन्तर्गत बिहीबार राति भएको खेलमा साविक विजेता रियाल मड्रिडले क्याडिजविरुद्ध घरेलु मैदानमा २१ को जित निकालेको छ। पहिलो हाफको खेल सकिन पाँच मिनेट बाँकी रहँदा एडर मिलिटाओले गरेको गोलसँगै रियालले अग्रता लिएको थियो। प्रतिस्पर्धात्मक खेलको ७०औं मिनेटमा टोनी क्रुसले गोल गर्दै रियालको अग्रता दोब्बर पारेका थिए। निर्धारित समयको खेल सकिन ९ मिनेट बाँकी रहँदा लुकास पेरेजे क्याडिजका लागि एक गोल फर्काए पनि टिमलाई हारबाट जोगाउन पर्याप्त भएन। जितसँगै १४ खेलबाट ३५ अंक जोडेको रियाल लिग तालिकाको दोस्रो स्थानमा छ। समान खेलबाट ३७ अंक जोडेको बार्सिलोना शीर्ष स्थानमा रहँदा पराजित क्याडिज समान खेलबाट ११ अंक जोडेर १९औं स्थानमा संघर्षरत छ।
युरुग्वेको विश्वकप टिममा स्वारेज र कभानी,"मोन्टेभिडियो : युरुग्वेका प्रशिक्षक डिएगो अलोन्सोले ९ दिनपछि कतारमा सुरु हुने विश्वकप खेल्ने टिममा लुइस स्वारेज एडिन्सन कभानीलाई पनि समावेश गरेका छन्। बिहीबार राति विश्वकप खेल्ने २६ सदस्यीय टिम घोषणा हुँदा दुवै ३५ वर्षीय फरवार्ड समेटिए। सम्भवत: दुवै खेलाडीका लागि यो अन्तिम विश्वकप हुनेछ। टिममा अरु पनि तीन जना भेट्रान खेलाडी समेटिएका छन्। गोलकिपर फर्नान्डो मुस्लेरा, डिफेन्डर डिएगो गोडिन र मार्टिन गासेरेस पनि सिनियर खेलाडी हुन्। समूह एचमा परेको युरुग्वेसँग पोर्चुगल, घाना र दक्षिण कोरिया छन्। बार्सिलोनाका घाइते डिफेन्डर रोनाल्ड अराउहो पनि टिममा समेटिएका छन्। पूर्ण रुपमा चोटमुक्त भइ नसकेकाले उनले समूह चरण पार गर्यो भने मात्रै खेल्न सक्ने अनुमान छ। युरुग्वेको टिम गोलकिपर : फर्नान्डो मुस्लेरा, सर्जियो रोचेट, सेबास्टियन सोसा डिफेन्डर : डिएगो गोडिन, जोसे मारिया गिमिनेज, सेबास्टियन कोएटेस, मार्टिन गारेसेर, रोनाल्ड अराउहो, माटियास भिना, माथियास ओलिभेरा, ग्विलेर्मो भरेला, जोसे लुइस रोडरिग्वेज मिडफिल्डर : माटयास भेसिनो, रोड्रिगो बेन्टन्कर, फेडेरिको भल्भर्दे, लुकास टोरेरा, म्यानुएल उगार्टे, फाकुन्डो पेलिस्ट्री, निकोलस डी ला क्रुज, गियोगेन डी अरास्केटा, अगस्टिन कानोबियो, फाकुन्डो टोरेस फरवार्ड : डार्विन नुनेज, लुइस स्वारेज, एडिन्सन कभानी मासिमिलियानो गोमेज"
चितवनमा म्याजिक र मोटरासाइकल ठोक्किंदा दुई जनाको मृत्यु,चितवन : सवारी दुर्घटनामा परी चितवनमा दुई जनाको मृत्यु भएको छ। पश्चिम चितवको रामपुरमा यात्रुवाहक म्याजिक गाडी र मोटरसाइकल ठक्कर खाँदा एक जानको घटनास्थलमा र अर्कोको उपचारको क्रममा अस्पतालमा ज्यान गएको हो। बिहीबार साँझ भरतपुर महानगरपालिका वडा नम्बर १५ रामपुर कृषि क्याम्पस अगाडि भरतपुरबाट शारदानागरतर्फ जाँदै गरेको ना १ ज ५६०५ नम्बरको म्याजिकले विपरित दिशातर्फ जाँदै गरेको ना ३३ प २५३ नम्बरको मोटरसाइकललाई ठक्कर दिएको थियो। दुर्घटनामा म्याजिकमा चढेका स्याङ्जाका २४ वर्षीय नविन नेपालीलाई उपचारको लागि भरतपुर लाँदै गर्दा बाटोमा मृत्यु भएको हो। मोटरसाइकल चालक भरतपुर ५ का ४० वर्षीय यज्ञ शर्माको नयाँ मेडिकल कलेजमा उपचारको क्रममा राती नै मृत्यु भएको चितवन प्रहरीका प्रवक्ता विवयराज पण्डितले बताए। घटनामा भरतपुर महानगरपालिका २० का आशिष नेपाली र मोटरसाइकलको पछाडी चढेका भरतपुर ५ का श्याम खरेलको पुरानो मेडिकल कलेजमा उपचार भइरहेको छ। म्याजिक चालक प्रहरीको नियन्त्रणमा छन्।
प्रदेशले नागरिकको अपेक्षा सम्बोधन गर्नेछ,"अकुपाई बालुवाटारदेखि गोविन्द केसीको चिकित्सा सुधारको आन्दोलनसम्म सक्रिय जगन्नाथ लामिछाने प्रदेश सदस्यको उम्मेदवार बनेका छन्। प्रदेशमा अपार सम्भावना हुँदाहुँदै वितृष्णा जाग्नुमा दल र त्यसको नेतृत्वको जिम्मेवार रहेको उनको तर्क छ। सामाजिक अभियन्तासमेत रहेका व्यवसायी लामिछाने बागमती प्रदेशअन्तर्गत काठमाडौं क्षेत्र नम्बर ५ (ख) बाट स्वतन्त्र उम्मेदवार बनेका हुन्। प्रदेशबिनाको संघीयता परिकल्पना नै गर्न नसकिने अवधारणा बोकेका लामिछानेसँग अन्नपूर्णकर्मी सुरेन्द्र काफ्लेको कुराकानी : सामाजिक अभियान र व्यवसाय गरिरहनु भएको तपाईं किन र कसरी राजनीतिमा आउनु भयो ? अहिलेका दल र नेतृत्वमा नेपाली जनताले खोजेको परिवर्तनको सम्भावना देखिनँ। त्यसैले केही योगदान गर्न सकिन्छ भनेरै उम्मेदवार भएँ। अहिलेको नेतृत्व आफू जत्तिको पनि भएनन्। दलको नेतृत्व जहिले पनि व्यवस्थाको वरिपरि घुमिरहेको छ। जनजीवनका विषयहरू, सामाजिकआर्थिक विकासका कुरा तथा दैनिक आवश्यकताका कुरा आदि कुनैमा पनि उनीहरू गम्भीर छैनन्। जनजीविका, आर्थिक, सामाजिकविकासमा केही गर्न सकिन्छ भनेरै स्वतन्त्र उमेदवार बनेर राजनीतिक मैदानमा होमिएको हुँ। के पृष्ठभूमिले तपाईंले यो उम्मेदवारीको दाबी गर्नुभयो ? म पहिला अभियन्ता, पछि व्यवसायी। महिला हिंसाविरुद्ध अकुपाई बालुवाटार आन्दोलनको एक नेतृत्वकर्ता पनि हुँ। १०९ दिनसम्म सडकमा बसेर धेरै मुद्दा उठाउने काम भयो। धेरै सामाजिक आन्दोलनमा सहभागिता जनाइयो। डा गोविन्द केसीका मुद्दामा सरकारसँग धेरै सम्झौता भए तर ती सम्झौता तोडिए। सम्झौता गर्ने तर त्यो कार्यान्वयन गर्नेतर्फ ध्यान नै नदिने नेतृत्वसँग के आशा गर्ने ? यिनीहरूबाट रूपान्तरण गर्ने काम होलाजस्तो कतै देखिएन। सामाजिक अभियन्ताको रूपमा प्रश्न सोध्न काम धेरै गरियो तर उत्तर कतैबाटै पाइएन। त्यसैले पनि राजनीतिमा जानुपर्ने ठानें। सम्भावना देख्दादेख्दा हेरेको हेर्यै भइयो। जुन राष्ट्रिय भाष्य हुनुपथ्र्यो त्यो सामाजिक, आर्थिक रूपान्तरणको नारामा मात्रै सीमित भयो। संघीयताले पनि पकड जमाउन सकेन। ४० प्रतिशत जीडीपी योगदान बागमतीले दिएको छ। यस्तो प्रदेशले नागरिकलाई के दिने भन्ने हुनु पर्यो। यो प्रदेश त रोलमोडल हुनुपर्छ। यति विविधता अरू प्रदेशमा छैन। हिमाल, पहाड र तराई यहीँ छ। यो नेपालभित्रको अर्को देश हो। यहाँ गर्नुपर्ने धेरै छ। प्रदेश चाहिँ उपेक्षित भयो, संघीयतामा प्रदेशको जुन महत्तव हुनुपर्ने हो त्यो देखिएन। प्रदेश अदृश्यजस्तो भयो। प्रदेशतिर स्वतन्त्र उम्मेदवारको चाह खासै देखिँदैन नि ? हो, प्रदेशमा स्वतन्त्र उम्मेदवार दिने कम छन्। सबैले प्रतिनिधिसभामै उम्मेदवारी दिएका छन्। तपाईं चाहिँ किन प्रदेशतिर ? प्रदेशचाहिँ उपेक्षित भयो, संघीयतामा प्रदेशको जुन महŒव हुनुपर्ने हो त्यो देखिएन। प्रदेश अदृश्यजस्तो भयो। मानिसमा कि त स्थानीय तह कि त केन्द्रका आकर्षण देखियो। तर संघीयताको आधारशिला नै प्रदेश हो। प्रदेश नभए संघीयता नै रहँदैन। अहिले स्थानीय तह जति सशक्त भएको छ, त्यो प्रदेशकै परिमाण हो। यदि प्रदेश नरहे स्थानीय तह यति सबल हुने नै थिएन। विगतमा पनि त स्थानीय निकाय र केन्द्र त भएकै हो नि, त्यो अवस्थामा स्थानीय तहको अवस्था के थियो ? थाहै छ। मान्छेले के बुझेनन् भने स्थानीय तह यति शक्तिशाली बनेको संघीयताले हो। गाउँको सिंहदरबार भन्छौं जुन अवधारणा संघीयता हो। विगतमा मानिसको बुझाइ के थियो त ? प्रदेशलाई कमजोर बनाउँदा वा प्रदेशलाई खारेज गर्र्दा स्थानीय तह पनि कमजोर हुन्छन्। यी अधिकार पनि खोसिन्छन् भन्ने मान्छेले बुझेका छैनन्। लोकप्रियतातिर जान सजिलो छ, मान्छेले के मन पराएका छन् भन्ने पछि लाग्न सजिलो छ। तर, राजनीतिक संरचना र संविधानलाई अझ बलियो बनाउन अलोकप्रिय भएर पनि जानु पर्यो नि, त्यसैले मैले प्रदेश रोजे। तथ्यांकमा प्रतिनिधिसभामा तीन स्वतन्त्र बराबर प्रदेशमा एक जनामात्र छन्। पपुलिज्मको हौवाले कहाँ पुर्याउँदै छ भनेर मान्छेले बुझेका छैनन्। मेरो प्रदेश सभामा ६ स्वतन्त्र उम्मेदवार छन्। तर यही प्रतिनिधिसभामा १८ जना छन्। युवा खास के कारणले राजनीतिमा आइरहेका छन् ? राजनीति ठूलो जिम्मेवारीको कुरा हो। मैले वर्षौंसम्म प्रश्न सोधें, आंैला ठड्याएँ। राजनीति समाजका बृहत् समस्या समाधान गर्ने ठाउँ हो। सानो व्यवसायमा व्यक्ति समस्या समाधान गर्ने हो। तर, राजनीतिले राष्ट्रिय समस्या समाधान गर्ने हो। स्मार्टनेस चाहिने ठाउँ हो। राजनीति विकृत छ, यसलाई सुधार्न सक्नुहुन्छ ? कि अरू जस्तै हुने हो ? बोरामा आलु भएपछि कुहिएको पनि हुन सक्छ। आफू नकुहिने भनेर जाने हो। फरक गर्ने भनेर जाने हो। अब सबै कुहिने भयो भनेर निराश हुने होइन। कहीँ न कहीँ आशा त खोज्नु पर्यो नि। लामो समय मानसिक स्वास्थ्यमा काम गरें। हजारौं निराशा भएका मान्छेलाई आशा जगाइयो। निराशाजस्तो डरलाग्दो अवस्था अर्को हुँदैन। उनीहरूलाई आशावादी बनाइएको छ। समाजलाई रूपान्तरण गर्न सकिन्छ। परिवर्तनको सपना त देख्नु पर्यो। तबमात्रै समाजलाई रूपान्तरण गर्न सकिन्छ। मेरो मोटिभेसन त्यता हो। प्रदेशप्रति वितृष्णा किन होला ? प्रदेशप्रति त अझ आकर्षण हुनुपर्ने हो। दलहरूका गतिविधिले सायद प्रदेशप्रति वितृष्णा जागेको देख्छु। प्रदेशमा धेरै सम्भावना छन्। बजेटकै कुरा गर्ने हो भने पनि पाँच वर्षमा दोब्बर बजेट प्रदेशमा विनियोजन भएको छ। बागमती प्रदेशकै कुरा गर्ने हो भने पनि पाँच वर्षमा यो प्रदेशले २ खर्ब ६३ अर्ब खर्च गरेको छ। सुरुआतको वर्षमा यो प्रदेशको बजेट ३५ अर्ब थियो भने अन्तिम वर्ष ७० अर्ब बजेट छुट्ट्याइएको छ। यही अनुपातमा नै विनियोजन हुने हो भने पनि अबको ५ वर्षमा १४० अर्ब प्रतिवर्षको बजेट हुन्छ। बागमती प्रदेशमा यति ठूलो स्रोत छ। तर पनि किन प्रदेशप्रति वितृष्णा आयो त ? अझ आकर्षण हुनु पर्ने हो। सम्भावना जगाउनुपर्ने हो। वितृष्णा पलाउनुमा दलहरू नै जिम्मेवार छन्। सम्भावना भएरै प्रदेशलाई सबल बनाउन लागेको हुँ। भोट तपाईंलाई नै किन दिने ? मभन्दा राम्रा उम्मेदवार भए मलाई नै दिनुपर्छ भन्ने होइन। मलाई भोट दिए बागमती प्रदेशको आर्थिक विकासमा योगदान गर्न सक्छु। आर्थिक क्षेत्रमा लामै अनुभव छ। सामाजिक क्षेत्रमा पनि मैले धेरै काम गरेको छु। यो संविधानबाटै धेरै परिवर्तन गर्न सम्भव छ। केही असन्तुष्टि छन् तर त्यो मुद्दा ठूलो छैन। नेपाललाई संसारको विकसित देशको सूचीमा पुर्याउने सपना पनि हाम्रा छन्। व्यवस्था परिवर्तन होइन, दैनिक जीवनलाई सुखदायी, आरामदायी, शिक्षा, स्वास्थ्यलगायतमा अझ राम्रो बनाउन मलाई जिताउनु पर्छ। १८ वर्षदेखि उठाएका प्रश्न सम्बोधन गर्नु छ। मानिसको सुरक्षाको ग्यारेन्टी गर्ने हो। घरदैलो गर्दा कस्ता प्रश्न आए ? दलका उम्मेदवारले २० वर्षदेखि घरदैलो गरिरहेका छन्। अर्थात् चुनावपछि नेताकोमा घरदैलो गर्छन्। किन डेलिभरी हँुदैन ? भनेको त यस्तो पो रहेछ। उनीहरू जनताप्रति जिम्मेवार छैनन्। राजनीति पार्टीभित्र संस्कार नै नभएकाले समस्या थपिएका हुन्। साधारण कुरामा छलफल हुँदैन। समस्या समाधान, प्रविधि प्रयोग, जनताको सेवाप्रवाहलाई सहज बनाउनतिर नेतृत्वको ध्यान नै छैन। नन्डेलिभरीको ट्र्यापमा हामी परियो। समस्या समाधानमा नेतृत्वको ध्यान नै छैन। बागमती प्रदेशको विशेषता के के हुन् ? के के भइरहेको छ, के के गर्नुपर्छ ? यति विविधता अरू प्रदेशमा छैन। हिमाल, पहाड र तराई यहीँ छ। यो नेपालभित्रको अर्को देश हो। यहाँ गर्नुपर्ने धेरै छ। अस्पताल र विद्यालय निजी क्षेत्रले धानेको छ। सार्वजनिक सेवा ध्वस्त छ। सार्वजनिक शिक्षा उस्तै छ। सार्वजनिक यातायात नेटवर्क छैन। सुरक्षित यात्रा छैन। बिरामी भए सक्नेले निजीमा जाने हो नसक्नेलाई दुःख छ। सार्वजनिक अस्पताल, विद्यालय, खेलकुद, रोजगार सबैमा सुधार गर्नुपर्छ। सार्वजनिक सेवा प्रवाह जनमुखी बनाउनु पर्छ। के भनेर भोट माग्नु हुन्छ ? नमस्कार हजुर, म जगन्नाथ लामिछाने। हजुरहरूले एक सय मिटरको दूरीमा भेट्ने उम्मेदवार म नै हो। पार्टीको बेथितिको विद्रोही उम्मेदवार हुँ भन्छु। रहर त थिएन, आफैं गरेर खाइरहेको थिएँ। देशले सही नेतृत्व नपाउँदा यस्तो अवस्था आएको हो। हामी गरिब भएका हौं। गरिबी भएर नेतृत्व खराब भएको होइन। सही नेतृत्व भएमा देश धनी बनाउन सकिन्छ। जितेपछि के गर्नुहुन्छ ? एउटा सार्वजनिक भवन (कम्युनिटी सेन्टर) बनाउँछु। हारे पनि म यहाँको जनप्रतिनिधि हो। चुनावपछि सार्वजनिक भवन बनाउने काम तत्काल सुरुवात गर्छु। त्यो आधुनिक र प्रविधिमैत्री हुनेछ। बागमती प्रदेशमा तलब मासिक ४० हजार हुने वातावरण बनाउनु पर्छ। त्यो आफ्नै कम्पनीका कर्मचारीलाई न्यूनतम तलब ४० हजार दिएर अभियानको सुरुआत गर्नेछु। महिला स्वास्थ्यलगायत विषयमा नयाँ काम थालनी गर्नेछु। बागमती प्रदेशलाई नमुना प्रदेश बनाउन योगदान हुनेछ। अन्त्यमा केही भन्नुहुन्छ ? ४० प्रतिशत जीडीपी योगदान बागमतीले दिएको छ। संघीयताको रूपमा देशलाई हेर्नु पर्यो। यस्तो प्रदेशले नागरिकलाई के दिने भन्ने हुनु पर्यो। यो प्रदेश त रोलमोडल हुनुपर्छ। यहीँ संघीय राजधानी छ। यसमै ठूलो अर्थतन्त्र छ। विश्व महँगो ठाउँ हो। यत्रो जीडीपीको योगदान गर्ने प्रदेशले जनतालाई डेलिभरी दिन सक्नु पर्यो नि। त्यो नभएर पो प्रदेशप्रति जनताले प्रश्न गरेका हुन् त। प्रदेशले राम्रो काम गरेर देखाउन सके संघीयता बलियो हुन्छ।"
पहाडकी रानी तानसेनलाई कसले सिंगार्ने ?,"पाल्पा : काठमाडौंको भाइ, नेपालको दार्जिलिङ र पहाडकी रानीको उपमाले चिनिन्छ पाल्पाको तानसेन सहर। तर, यति धेरै उपमा पाएको यो सुन्दर सहरले न त, स्थानीयलाई अड्याउन सकेको छ, न पर्यटकलाई आकर्षित गर्न नै। पछिल्लो समय हुने निर्वाचनमा दल र नेताले यसै समस्यालाई एजेन्डा पनि बनाउँछन्। व्यवस्थित बनाउने र विकास गर्ने प्रतिबद्धता राख्छन्। तर, उनीहरूले भनेजस्तै परिवर्तनको महसुस भने यहाँका नागरिकले अझै गर्न पाएका छैनन्। पुनः आउने निर्वाचनका लागि यो दलको एजेन्डा बनेको छ। ५ सय वर्ष पहिले सेन वंशीय राजा रुद्रसेनले घना जंगल फडानी गरी बस्ती बसाएको तानसेनबाट बाहिरिनेको संख्या बढ्दो छ। कुनै समय शिक्षा, स्वास्थ्य र पर्यटनको हब बनेको तानसेनबाट बसाई सर्नेहरूको संख्या बर्सेनि बढ्दै गएको तानसेन नगरपालिकाका मेयर (नगरप्रमुख) सन्तोषलाल श्रेष्ठ बताउँछन्। उनका पाँच दाजुले पाल्पा छोडिसकेका छन्। कुनै बेला मुलुकको व्यापारिक एवं शैक्षिक हब मानिएको तानसेनलाई पुरानै अवस्थामा फर्काउने चुनौती देखिएको छ। आसन्न निर्वाचनको माहौलले सदरमुकाममा चहलपहल बढाएको छ। तर, मतदाताहरू निराश छन्। पहिले व्यापार राम्रो थियो। अहिले छैन। घर खर्च चलाउनै गाह्रो भइसक्यो, तानसेन ३ भगवती टोलमा जुत्ता सिलाउन बसेका (जुत्ता व्यवसायी) नेत्र गैरे भन्छन्, नेताहरू चुनावको बेला मुख देखाउन आउँछन्। विकास गर्छु भन्छन्। चुनाव जिते पछि केही गर्दैनन्। लुम्बिनी प्रदेशको ऐतिहासिक एवं धार्मिक सहर तानसेनले १०९८ वर्ग किलोमिटर क्षेत्र ओगटेको छ। स्थानीयदेखि प्रदेश एवं संघीय सरकारले ध्यान नदिँदा ऐतिहासिक, पुरातात्विक एवं पर्यटकीय सम्पदा छरिएको तानसेन बिरानो बन्दै गएको स्थानीय बासिन्दाको दुःखेसो छ। तनावमा तानसेन २००७ सालमा स्थापना भएको तानसेन काठमाडौं र भक्तपुर पछिको तेस्रो पुरानो सहर हो। गुल्मी, अर्घाखाँची, स्याङजा, बागलुङ, लमजुङ, कास्की, पर्वत, प्युठान र म्याग्दी जिल्लावासीहरू नुन, तेलका लागि त्यहाँ पुग्थे। पुरानो पदमार्गका रूपमा तानसेन परिचित थियो। बुटवल झर्ने मुख्य नाका नै तानसेन थियो। अहिले गाउँबाट तानसेन र तानसेनबाट बुटवल, पोखरा, नारायणघाट, काठमाडौं पलायन हुने क्रम बढ्दो छ। प्रजातन्त्रको पुनस्र्थापना भएसँगै तानसेनबाट बसाई सर्नेहरू बढ्दै गएको स्थानीय बताउँछन्। तानसेनमा खानेपानी (पिउने पानी) को अभाव छ। साँघुरा सडक र अव्यवस्थित बस्तीले सौन्दर्यमा क्षति पुयाएको छ। तानसेन नगरपालिकाका सूचना अधिकारी भरत आचार्यका अनुसार, २०७६ वैशाखदेखि २०७९ असोज मसान्तसम्म १२ सय ५ जना तानसेनमा बसाइँ सरेर आएका छन्। तानसेनबाट २ हजार ६२ जना बसाइँ सरेर अन्य जिल्लामा गएका छन्। २०५८ सालमा पाल्पाको जनसंख्या २ लाख ६८ हजार ५ सय ५८ थियो। १० वर्षपछि २०६८ सालमा जनसंख्यामा ७ हजारले घट्यो। २०६८ सालको राष्ट्रिय जनगणनाअनुसार, जनसंख्या २ लाख ६१ हजार १ सय ८० छ। एक दशकको अवधिमा जनसंख्या वृद्धि ऋणात्मक हुन पुगेको छ। २०७८ सालको प्रारम्भिक तथ्यांकअनुसार, जिल्लाको जनसंख्या २ लाख ४२ हजार ४ सय २३ रहेको छ। बसाइँ सरेर अन्यत्र जाने जिल्लाको सूचीमा पाल्पा छैटौं स्थानमा छ। शैक्षिक स्तर खस्किँदो, स्वास्थ्यमा सबल जिल्लाको एकमात्र सरकारी त्रिभुवन बहुमुखी क्याम्पसमा विद्यार्थी भर्ना हुने क्रम बर्सेनि घट्दो छ। तानसेन ५ कैलाशनगरका जगत आलेले दैनिक ३०४० जना विद्यार्थीलाई दिनहुँ भात खुवाउँथे। तर, अहिले रेस्टुराँ व्यवसाय बन्द गरी तरकारी बिक्री गर्न थालेका छन्। किन त ? ४९ वर्षीय आले भन्छन्, विद्यार्थीहरू सदरमुकाममा पढ्न आउनै छोडे। विद्यार्थी पढ्न नआएपछि मेरो व्यवसाय पनि चलेन। पाल्पामा १९८३ सालमा पुस्तक पढ्ने दलानका धवल पुस्तकालय स्थापना भएको थियो। २००४ सालमै पद्मशमशेरले तानसेनमा पद्म पब्लिक माध्यमिक विद्यालय स्थापना गरेका थिए। नारी शिक्षालाई उच्च प्राथमिकता दिँदै २००७ सालमा मोहनकन्या विद्यालयका स्थापना भएको थियो। राणा, सेनहरूका छोराछोरीहरू मात्र पढ्न जान थालेपछि जनताका छोराछोरीले पढ्न पाउनुपर्ने आवाज उठ्यो। तत्कालीन कम्युनिस्ट नेताहरू जगतबहादुर जोशी, चिनियाँलाल बज्राचार्यलगायतले २००८ सालमा जनता विद्यालयको स्थापना गरे। २००६ सालमा सिल पाठशालाको स्थापना भयो। राष्ट्रिय योजना आयोगका पूर्वउपाध्यक्ष मोहनमान सैंजुले सिल पाठशालामा पढेका थिए। विगतमा एसएलसी परीक्षामा बोर्ड दशौंसम्मको स्थान ल्याउने पाल्पाको शैक्षिक गुणस्तर खस्किएको छ। २०७८ सालको एसर्ईई परीक्षामा पाल्पाबाट कुनै पनि विद्यार्थीले ४ जीपीए पनि ल्याउन सकेनन्। अहिले जिल्लामा तानसेन बहमुखी क्याम्पस, पाल्पा बहुमुखी क्याम्पस, श्रीनगर कलेज, न्यू मिलेनियम कलेजले उच्च शिक्षा प्रवाह गरेका छन्। कसरी फर्काउने साख ? क्याम्पसका उपप्राध्यापक डा शंकरप्रसाद गैरेका अनुसार, अभिभावकहरूमा सन्तानको उच्च शिक्षा अध्ययनका लागि बुटवल र काठमाडौं नै ताक्ने प्रवृत्ति छ। शैक्षिक संस्थाहरूमा विद्यार्थी भर्ना हुने क्रम घट्दो छ, डा गैरेले भने, शिक्षासँगै रोजगारीको व्यवस्था भएमा पुनः तानसेनमा चहलपहल बढाउन सकिन्छ। शिक्षाविद् बुद्धिप्रसाद शर्माका अनुसार, तानसेनलाई पुरानै अवस्थामा फर्काउन शिक्षा, स्वास्थ्य, पर्यटन, कृषि र रोजगारमा केन्द्रित रहेर कार्य गर्नुपर्नेमा जोड दिन्छन्। शर्मा भन्छन, व्यावसायिक ढंगले पर्यटनको विकास गर्न आवश्यक छ। पाल्पा उद्योग वाणिज्य संघका अध्यक्ष राजु महर्जनका अनुसार, पाल्पामा प्रशस्त सम्भावना छ। पाल्पालीहरू एकजुट भएर लाग्ने हो भने पहाडकी रानीको उपमा पाएको तानसेनलाई, महारानी बनाउन सकिन्छ। यो बाहिरी मान्छेले मन्त्रीले, सरकारले गरिदिने होइन, हामी स्थानीयवासीले नै गर्ने हो, अध्यक्ष महर्जनले भने, जनप्रतिनिधिहरूले जति प्राथमिकता दिनुपर्ने हो, त्यति दिन सकेका छैनन्। अध्यक्ष महर्जनका अनुसार पर्यटकीय प्याकेज बनाएर पर्यटकहरूको बसाई अवधि लम्ब्याउनु पर्ने आवश्यता छ। पर्यटकीय भनिएको छ। तर, नगरपालिकाले पर्यटकीय सूचना केन्द्रसमेत सञ्चालन गरेको छैन, उनले भने। कृषि उद्यमी केशवबहादुर कार्की पाल्पा (तानसेन)को विकास हुनेमा निकै आशावादी छन्। च्याउ उत्पादनमा सक्रिय ५२ वर्षीय कार्की भन्छन्, पाल्पाका उत्पादनलाई बुटवल वा काठमाडौं पुयाउनुपर्छ। पाल्पालाई उत्पादनको हब बनाउनुपर्छ। पाल्पाबाट बसाई सरेर होइन उद्यमशीलताबाट उन्नति गर्नुपर्छ। तानसेन नगरपालिकाका मेयर सन्तोषलाल श्रेष्ठका अनुसार, पाल्पाको विकासको मुख्य आधार कृषि र पर्यटन हो। मेयर श्रेष्ठ भन्छन्, पर्यटकीय पूर्वाधार विकास गर्दै नगरलाई व्यवस्थित गराउने कार्यलाई प्राथमिकता दिएका छौं। उद्योगमैत्री वातावरण बनाउन कुन्सरेमा औद्योगिक ग्राम निर्माण सुरु गरेका छौं। नगरक्षेत्रमा चक्रपथ निर्माणको योजना बनाएका छौं। ६८ वर्षदेखि मिसन अस्पतालले स्वास्थ्य सेवा प्रवाह गरिरहेको छ। २०११ सालमा युनाइटेड मिसन अस्पताल सञ्चालनमा आएको थियो। अस्पताललाई २०० बेडमा स्तरोन्नति गर्ने योजना रहेको जनाइएको छ। २०६३ साल भदौ २५ गतेदेखि सञ्चालित लुम्बिनी मेडिकल कलेजले चौबिसै घण्टा आकस्मिक उपचार सेवा प्रवाह गरिरहेको छ। एमबीबीएस, बीएस्सी नर्सिङ र पोस्ट ग्राजुएट तहको अध्यापन भइरहेको छ। तानसेन स्कुल अफ हेल्थ साइन्समा पिसिएल नर्सिङ, ल्याब टेक्निसियनको अध्यापन हुने गरेको छ। स्रोत छ, उपयोग छैन २५ वर्ष राज्य सञ्चालन गरेका तत्कालीन सेनवंशीय राजा रुद्रसेनले पाल्पा राज्यलाई सुव्यवस्थित गराउन योगदान गरेका थिए। उनले नै यस ठाउँमा रहेको घना जँगललाई फडानी गरी तानसेनको बस्ती बसाएका थिए। संस्कृतिविद् निर्मल श्रेष्ठका अनुसार, तानसेनको नामाकरणको सन्दर्भ मगर भाषासँग गाँसिएको छ। मगरभाषामा सल्लाको एक प्रजातिलाई टानसिङ भनिन्छ। यो प्रजातिको सल्ला तान बनाउन प्रयोग हुन्छ। टानसी प्रजातिको सल्ला प्रशस्त पाइने भएकाले यस ठाउँको नाम टानसिग रह्यो। त्यसपछि यसको उच्चारण हुने क्रमममा टानसिङ हुँदै तानसिङ भनियो। कालान्तरमा तानसेनको रूपमा परिचित हुन पुग्यो। रानी महल, पाल्पा दरबार, रणउजेश्वरी भगवती, श्रीनगरडाँडा, प्रभाष ताल, अमरनारायण मन्दिर, भैरवस्थान, रुरुक्षेत्र आदिको कारणले तानसेन पर्यटकीय हबको विकास हुने सम्भावना छ। गर्मी समयमा यहाँको अधिकतम तापक्रम ३५ डिग्री सेल्सियससम्म पुग्छ। जाडो समयमा न्यूनतम तापक्रम शून्य डिग्रीसम्म हुन्छ। औसत २४ डिग्री सेल्सियस तापक्रम हुने भएकाले यहाँ न त धेरै गर्मी न त जाडो हुन्छ। जाडो समयमा बिहानै पारिलो घाम लाग्छ। समुद्री सतहदेखि १ हजार ३ सय ७२ मिटरको उचाइमा तानसेन छ। तानसेन नगरपालिका भित्र पर्ने १४ वटै वडामा ऐतिहासिक सम्पदाहरू छन्। १ मा ध्रुवघाट धारा, भीमसेन मन्दिर गोर्खेकोट, चण्डीस्थान गैरागाउँ छन्। २ मा अमरनारायण मन्दिर, मन्दिर परिसरको फूलबारी छ। अमरेश्वर महादेव, दुनधारा, हनुमान मन्दिर, विष्णु पादुका, प्रतापशमशेर खानेपानी धारा, कुलेश्वर महादेव मन्दिर छन्। त्यस्तै ३ मा रणउजेश्वरी भगवती मन्दिर, ढुंगे बद्रेश्वर शिवालय मन्दिर, तहविल गणेश मन्दिर, सरस्वती मन्दिर, टक्सारको गणेश मन्दिर, महाकाल भैरव मन्दिर टक्सार, श्रीनगर गणेश, शीतलपाटी प्रतापशमशेर धारा, शिवालय धाम, लक्ष्मीनारायण मन्दिर, भीमसेन मन्दिर, निशानधारा लगायतका सम्पादाहरू छन्। ४ मा लुम्बिनी प्रदेशकै एक मात्र पाल्पा दरबार संग्रहालय छ। मखनटोलमा स्वेताम्बर गणेश मन्दिर छ। ५ मा कैलाशनगर भीमसेन मन्दिर, जर्नेल धारा, नमेश्वर शिवालय, दक्षिणकालिका मन्दिर, सुत्केरी ढुंगा, र सेतोपोखरी छ। ६ मा बटुक भैरव मन्दिर, बर्तुअर्चले शिवालय मन्दिर, भीमसेन मन्दिर छ। भीमसेन टोलको झिंगटीले छाएको परम्परागत घर तथा काष्ठकलाहरू, टुँडिखेलमा रहेको ऐतिहासिक शिलालेख भएको राणाकालीन ढुंगा छ। प्रतापशमशेरले निर्माण गरेका नारायणस्थान, टँुडिखेल, तीनधारा, अमरसिंह पौवा, खड्क महाकाली मन्दिर, सरस्वती मन्दिर, आनन्द विहारलगायतका ऐतिहासिक सम्पदाहरू छन्। ७ मा प्रभाश क्षेत्रभित्र सूर्य कुण्ड छ। मणिमुकुन्देश्वर शिव मन्दिर, वंश गोपाल मन्दिर तथा शीतलादेवी मन्दिर, प्रभास ताल र बगैंचा छन्। ८ मा कोकलदेवी मन्दिर, कर्णेल उजिर सिंह हतियार निर्माणस्थल छाप, सत्यवती पोखरी छन्। ९ मा माण्डव्य ऋषि आश्रम, अँगारे कुण्ड, सिलाङकोट, जस्तो क्षेत्रहरू छन्। १० मा बालीकन्या देवी मन्दिर, खाणदेवीकोटघर रहेको छ। ११ मा लिपिनदेवी मन्दिर, सामाकोट टक्सार, सेनकालीन जोगिपानी बोलकुवा, प्रताप मल्लको पानीको मूल बाँझा छन्। १२ मा रतन पाँडे देवस्थल, चेचीकोट, प्रतापशमशेरको खानेपानी सुरुङ, चण्डी भञ्ज्याङलगायत छन्। १३ मा रानीमहल दरबार क्षेत्र, हात्ती ढुंगा, बैकुण्ठे झरना, छेरलुङ कुलो छन्। तानसेनबाट उत्तरतर्फ कालीगण्डकी किनारामा खड्ग शमशेरद्वारा रानी तेजकुमारीको सम्झनामा निर्माण गरिएको रानीमहल छ। उक्त मन्दिरमा एसियाकै सबैभन्दा ठूलो पित्तलको त्रिशूल रहेको छ। १४ मा ऋषिकेशव मन्दिर, कमल पोखरी, और्ब ऋषि, अमरेश्वर महादेव, गायत्री मन्दिर, भीमसेन सत्यश्वर महादेव, पहेली पौवा, लक्ष्मी नारायण मन्दिर, रिडीको झोलुंगे पुल, अर्गली दरबारलगायतका सम्पदाहरू छन्। १५ किलोमीटर पूर्वमा रम्भादेवी मन्दिर छ। तानसेनबाट ३० किलोमिटर दक्षिण कोलडाँडास्थित सत्यवती ताल छ। तानसेन नगरपालिकाकी उपमेयर प्रतिक्षा सिंजालीका अनुसार, तानसेन नगरपालिका पुरातात्विक सम्पदा र संस्कृतिले धनी रहेको छ। स्थानीय कला संस्कृतिको प्रबद्र्धन गर्न सकेमा पनि पर्यटकलाई भिœयाउन सकिन्छ, उपप्रमुख सिंजाली भन्छिन,विभिन्न जातजातिको संस्कार, संस्कृतिलाई संरक्षण गर्नुपर्छ।"
युनाइेटड कार्बाओ कपको चौथो चरणमा,"लन्डन : एस्टन भिल्लालाई ४२ को नतिजामा पराजित गर्दै म्यानचेस्टर युनाइटेड कार्बाओ कपको चौथो चरणमा प्रवेश गरेको छ। बिहीबार राति ओल्ड ट्राफोर्डमा भएको खेलको पहिलो हाफ गोलरहित बराबरीमा टुङ्गिएको थियो। दोस्रो हाफको सुरुआतमै ओली वाट्किन्सले गोल गर्दै भ्रमणकारी भिल्लालाई अग्रता दिलाएका थिए। त्यसको एक मिनेट नबित्दै युनाइटेडका एन्थोनी मार्सियालले बराबरी गोल फर्काएका थिए। युनाइटेडका डिफेन्डर डिएगो डालोटले ६१औं मिनेटमा आत्मघाती गोल गरेपछि भिल्ला १२ ले अगाडि थियो। तर, ६७औं मिनेटमा मार्कस रासफोर्डले गोल गर्दै खेल पुनः २२ को बराबरीमा ल्याएका थिए। त्यसको ११ मिनेटपछि ब्रुनो फर्नान्डेजले गरेको गोलसँगै युनाइटे ३२ ले अगाडि थियो। इन्जुरी समयमा स्कट म्याकटोमिनेले गोल गर्दै युनाइटेडका लागि ४२ को जित सुनिश्चित गरे। जितसँगै चौथो चरणमा पुगेको युनाइटेडले अन्तिम १६ मा बर्न्लीसँग खेल्ने छ।"
किनको गोलमा युभेन्टस विजयी,रोम: मोइस किनको निर्णायक गोलप्रेरित युभेन्टसले इटालियन सिरी एमा बिहीबार राति भेरोनालाई ०१ को नतिजामा पराजित गरेको छ। भेरोनाको मैदान मार्कान्टोनियो बेन्टेगोडीमा भएको खेलको पहिलो हाफ गोलरहित बराबरीमा सकिएको थियो। घरेलु टिममाथि हाबी बनेको युभेन्टसका लागि ६०औं मिनेटमा किनले गरेको एक मात्र गोल निर्णायक बन्यो। एड्रियन राबियोटले दिएको पासमा किनले गोल गर्दै युभेन्टसका लागि तीन अंक जोड्न सफल भए। इन्जुरी समयमा रातो कार्डको सामना गर्दै एलेक्स सान्ड्रो मैदानबाट बाहिरिएपछि युभेन्टस अन्तिम समयको केही मिनेटका लागि १० जनामा सीमित भएको थियो। जितसँगै १८ खेलमा २८ अंक जोडेको युभेन्टस लिग तालिकाको चौथो स्थानमा उक्लिएको छ। समान खेलबाट पाँच अंक मात्रै जोडेको भेरोना तालिकाको पुछारमा छ।
घट्यो सेयर रोक्का अवधि,"काठमाडौं : मर्जर तथा प्राप्ति प्रक्रियामा गएका कम्पनीको सेयर रोक्का समय अवधि घटेको छ। नेपाल धितोपत्र बोर्ड (सेबोन)ले यस्तो प्रक्रियामा गएका कम्पनीको सेयर कारोबार बढीमा १५ दिनसम्म मात्रै रोक्का गर्ने व्यवस्था गरेको हो। यसअघि एकीकृत कारोबार नहँुदासम्म सेयर कारोबार रोक्का हुँदा लगानीकर्ताको सम्पत्ति बन्धक हुने गरेको थियो। बोर्डले बिहीबार धितोपत्र दर्ता गराएका संगठित संस्था एक आपसमा गाभ्नेगाभिने तथा प्राप्तिसम्बन्धी निर्देशिका, २०७९ जारी गर्दै यस्तो व्यवस्था गर्दै रोक्का अवधि कम गरेको हो। यद्यपि मर्जर तथा प्राप्तिमा रहेकाको सेयर रोक्का भएका कम्पनीले नेपाल स्टक एक्सचेन्ज (नेप्से) र सीडीएस क्लियरिङमा निवेदन दिएपछि मात्रै कारोबार खुला हुन्छ। उक्त निर्देशिकाअनुसार आधारभूत बाहेकका सेयरधनीको सेयर कारोबार फुकुवा गर्न संगठित संस्थाले धितोपत्र बजार र केन्द्रीय निक्षेप सेवा प्रदायक संस्था समक्ष निवेदन दिनुपर्नेछ। यससँगै, निवेदनको आधारमा धितोपत्र बजार तथा केन्द्रीय निक्षेप सेवा प्रदायक संस्थाले संगठित संस्थाको आधारभूत सेयरधनी बाहेकको सेयर कारोबार तत्काल खोल्ने व्यवस्था गर्नुपर्नेछ। एकीकृत व्यावसायिक कारोबारको स्वीकृति पाएपछि कारोबार गर्ने मिति निर्धारण गरी सोको जानकारी बोर्ड, धितोपत्र बजार तथा केन्द्रीय निक्षेप सेवा प्रदायक संस्थालाई दिनुपर्ने निर्देशिकामा उल्लेख छ। धितोपत्र बोर्डका सहप्रवक्ता तेजप्रसाद देवकोटाका अनुसार अब मर्जर, प्राप्तिमा गएका संस्थाको अधिकतम १५ दिनसम्म मात्रै सेयर कारोबार रोकिन्छ। यसले आम लगानीकर्तालाई ठूलो राहत मिल्छ। लामो समयसम्म कारोबार रोकिएर जस्लाई समस्या परेको थियो, उहाँहरू सबैलाई फाइदा थियो, उनले अन्नपूर्णसँग भने। बोर्डले सो व्यवस्था लगानीकर्ताका लागि लाभदायी हुने बताउँछन्। यसले गर्दा लगानीकर्ताले अब मर्जर प्रक्रियामा रहेका कम्पनीको पनि आफूलाई चाहेको बखत सेयर किनबेच गर्न पाउनेछन्। यससँगै बोर्डले उक्त निर्देशिकामा संगठित संस्थाले गाभ्ने, गाभिने वा प्राप्ति कार्य प्रारम्भिक सम्झौता भएको ६ महिनाभित्र सम्पन्न गरिसक्नुपर्ने उल्लेख गरेको छ।"
"रोग होइन, रोगीको उपचार !","समाजमा के देखिन्छ भने परिवार वा नाताकुटुम्बमा कोही रोगबाट पीडित छ भने त्यो रोगको नाम जान्ने उत्सुकता हुन्छ। उसलाई कुन रोग लागेको छ ? रोगको नाम के रहेछ ? यद्यपि बिरामीको उपचार गर्ने सम्बन्धित चिकित्सकबाट थाहा हुन्छ कि अमुक व्यक्तिलाई अमुकअमुक रोग लागेको छ भनेर। तर त्यो रोग कसरी लाग्यो ? यो कुरा जान्ने र बुझ्ने प्रयास कोही गर्दैन। अनि कसरी रोगी व्यक्तिलाई सहयोग गर्ने ? नातेदार वा जो बिरामी भेट्न आउँछन्, फलानोलाई यो रोग लागेको छ ? भन्नुबाहेक अरू केही गर्दैनन्। रोगको नामभन्दा रोग लाग्नुको कारण जान्ने प्रयास किन गर्दैनन् ? साधारणत रोगको उपचारको सम्बन्धमा एउटा विश्वास के छ भने रोगको उचित निदान गर्न सकियो अथवा रोगको सही पहिचान भयो भने उपचार सजिलैसित हुन्छ। यस किसिमको धारणा हामीमा छ। यो कुरा केही हदसम्म ठीक छ तापनि सबै प्रकारका रोगको लागि भने होइन। किनभने यसका प्रशस्त प्रमाण दिन सकिन्छ कि रोगको निदान पनि भयो रोगको पहिचान पनि सही तवरले। तर पनि रोगको उपचार सफल हुन सकेन। कुनै व्यक्ति थाइरायडनामक रोगबाट पीडित छ भने उसले जीवनभर सो रोगको उपचार गराइरहन्छ। तर पनि रोगमुक्त भएको देखिँदैन। त्यसैगरी, सोरायसिस आस्थामा, लिकोडर्मा, ब्रोकाइटिस, माइग्रेन, फुड एलर्जी, स्किन एलर्जी, एलोपसिया ऐरेटा (कपाल झर्नु), मुसा, कोर्न आदि रोगबाट ग्रसित रोगीले उपचार गराउँदा केही समयसम्म सामयिक आराम हुन्छ। तर पनि जीवनभरै त्यस रोगबाट पीडित भई कष्ट पाइरहेको देखिन्छ। त्यसर्थ खोइ त उपचारपछि रोगी निको भएको ? रोगको पहिचान पनि सही छ। तर पनि असमर्थ भएको देखिन्छ किन ? किनभने रोग उत्पत्तिका कारण विचार गरिँदैन। आधुनिक मेडिकल साइन्सका चिकित्सकद्वारा रोगको प्याथोलोजिकल टेस्टको आधारमा रोगको वर्गीकरण गरी औषधिको व्यवस्था गरिन्छ। उदाहरणका लागि निमोनियाबाट पीडित पाँच रोगी कुनै एलोप्याथिक चिकित्सककहाँ उपचार गराउन गयो भने ती सबैलाई एउटै किसिमको औषधि दिइन्छ। तर, होमियोप्याथिक चिकित्सामा ती पाँचैजना रोगीको ज्वरो आउने समय, जाडो, गर्मी, प्यास, पसिनाका साथै उसको मानसिक अवस्थासमेत ध्यानमा राखिन्छ। र, लक्षणअनुसार पाँचै बिरामीका लागि बेग्लाबेग्लै औषधि दिइन्छ। किनभने होमियोप्याथीको मूल सिद्धान्त नै ट्रिट दि प्यासेन्ट नट दि डिजिज हो। अर्थात् रोगीको उपचार गर, रोगको होइन भन्ने हो। त्यसैले होमियोप्याथीमा कुनै रोगको नामका आधारमा भन्दा पनि रोगीको स्वभाव, उसको व्यवहार, मानसिक एवं शारीरिक लक्षणका (माइन्ड एन्ड बडी) समष्टिगत लक्षणहरूको आधारमा नै उपचार गर्ने प्रावधान छ। डा ईबी नैश (एमडी) को एउटा रोचक प्रसंग प्रस्तुत छः उनले आफ्नो प्रसिद्ध पुस्तक नेश लिडर्समा पल्सेटिलानामक होमियोप्याथिक औषधिको प्रकरण उल्लेख गरेका छन्। जहाँ उनलाई पल्मोनरी ट्युबरक्लोसिस (क्षयरोगीको उपचारका लागि बोलाइँदा त्यहाँ उपस्थित आधुनिक चिकित्सक सामुन्ने रोगीको निरीक्षण गरियो। त्यसपश्चात् उसको टोटालिटी अफ सिम्पटम (समष्टिगत लक्षणहरू)का आधारमा स्टेनम नामक होमियोप्याथी औषधिको सिफारिस गरेकोमा अन्य चिकित्सकले उनलाई प्रश्न गरे, के निदान गर्नुभयो तपाईंले ? तब डा नेशले जवाफ दिए, स्टेनम। उत्तर सुनेर अन्य डाक्टर आश्चर्यचकित भए। सोधे, स्टेनम ! यो कुन रोगको नाम हो ? प्रश्नको जवाफमा उनले भने, स्टेनम कुनै रोगको नाम होइन, यो त औषधिको नाम हो। त्यो औषधि सेवन गरेको केही दिनमै रोगी उक्त रोगबाट पूर्णरूपले मुक्त भयो। यसर्थ उपरोक्त कुरालाई अनुसरण गरी कुनै होमियोप्याथिक चिकित्सक रोगीको उपचार गर्छ भने अवश्य सफल हुन्छ। तर, प्याथोलोजिकल परीक्षणको आधारमा मात्र रोगको उपचार गर्दा असफल हुन पुग्छ। किनभने रोगीको प्याथोलोजिकल परीक्षण साधन मात्र हो, साध्य होइन। रोगीको उपचार त उसको मानसिक एवं शारीरिक लक्षणहरूका आधारमा हुनुपर्छ न कि प्याथोलोजिकल परीक्षणका आधारमा। होमियोप्याथी चिकित्सा प्रणालीमा रोगीको व्यक्तिगत लक्षणलाई नै आधार मानेर रोगीको उपचार गरिन्छ, रोगको होइन। माथिका उल्लेख गरिएका त केही उदाहरणमात्र हुन्। यस्ता कैयन् प्रमाण दिन सकिन्छ जसबाट यो स्पष्ट हुन्छ कि रोगको निदान नै रोगीको उपचारमा सबैथोक होइन। निदान राम्रैसँग भएर पनि कैयौं यस्ता रोग छन्, जो लामो समय औषधोपचार गर्दा पनि निको हुन सकिरहेको हुँदैनन्। अतः रोगको उपचार सम्बन्धमा अवधारणा के छ भने रोगको निदान राम्रोसँग भयो भने उपचार सजिलै हुल्छ।"
"मोरङको हार्डवेयर पसलमा आगलागी : ४ करोडको क्षति, २ जना घाइते","विराटनगर : मोरङको बेलबारी नगरपालिका१ ढुकुरे चोकमा रहेको हार्डवेयर पसलमा शुक्रबार बिहानका राति आगलागी भएको छ। डबल खान ठकुरीको ३ तले घरमा रहेको शुभलक्ष्मी हार्डवेयर एण्ड सेनेटरीवेयरमा बिहान १:४५ बजेतिर अचानक आगलागी भएको हो। प्रहरीले संकलन गरेको क्षतिको प्रारम्भिक विवरण अनुसार आगलागीमा ४ करोड बराबरको क्षति भएको छ। आगोले जलेर २ जना घाइते भएका छन्। आगोले घर, हार्डवेयर पसल तथा पसलमा रहेका सामान, हार्डवेयरको गल्लामा राखिएको अन्दाजी ४ लाख नगद, एउटा मोटरसाइकल लगायतका सामान जलेर क्षति पुगेको मोरङ प्रहरी प्रमुख एसपी शान्तिराज कोइरालाले जानकारी दिए। उनका अनुसार आगोले जलेर ३० वर्षीय भूषण ठकुरी र उनकी पत्नी २८ वर्षीय नमिता ठकुरी घाइते भएका छन्। शरीरका विभिन्न भाग जलेर घाइते भएका दुवै जनाको विराटनगरस्थित नोबेल शिक्षण अस्पतालमा उपचार भइरहेको छ। प्रहरीका अनुसार भूषण र नमिता घरधनी डबल खान ठकुरीका छोरा बुहारी हुन्। आगो नियन्त्रणका लागि इलाका प्रहरी कार्यालयबाट प्रहरी निरीक्षक खगेन्द्र धमलाको नेतृत्वमा टोली खटिएको थियो। नेपाल तथा सशस्त्र प्रहरी, स्थानीय र ९ वटा दमकलको सहायतामा बिहान ३:२५ बजेतिर आगो नियन्त्रणमा लिइएको एसपी कोइरालाले बताए। विद्युत सर्ट हुँदा आगलागी भएको हुन सक्ने प्रहरीको अनुमान छ। एसपी कोइरालाले घटनाका सम्बन्धमा अनुसन्धान सुरु गरिएको जानकारी दिए।"
सुरक्षा चुनौती केलाउँदै सरकार,"काठमाडौं : यसपटको निर्वाचनमा सरकारले नेत्र विक्रम चन्द (विप्लव) नेतृत्वको नेकपा पार्टीसहित विभिन्न २८ समुह र मोर्चालाई सुरक्षा खतराका रूपमा लिएको छ। विप्लव नेतृत्वको नेकपासहित नेकपा क्रान्तिकारी (माओवादी), वैज्ञानिक समाजवादी कम्युनिस्ट पार्टीलगायतले चुनावी सुरक्षामा असर पार्न सक्ने गृह मन्त्रालयको निष्कर्ष छ। यसलाईलाई मध्यनजर राख्दै सुरक्षा तयारीमा सरकार सम्बेदनशिल बनेको सुरक्षा निकायको दाबी छ। गृह स्रोत भन्छ, अझै पनि निर्वाचन बहिस्कार गर्ने र विभिन्न मुद्दा लिएर भूमिगत रूपमा पार्टी र मोर्चा अनि समुह छन्। उनीहरूलाई हामीले सूचीकृत गरेका छौं। र, सुरक्षाका विषयमा गम्भिर छौं। विप्लव नेतृत्वको पार्टीले भने औपचारिकरूपमा नै निर्वाचन बिथोल्ने निर्णय गरेको छ। अन्य पार्टी र समूह मौन छन्। उनीहरू सबैको गतिविधिलाई सुस्म रूपमा भने निगरानी गरिरहेको गृह मन्त्रालयको भनाइ छ। यसै विषयलाई लिएर गृहमन्त्री बालकृष्ण खाणले पनि सुरक्षा निकायलाई यो विषयमा संबेदनशिल बन्न केही दिन अघि नै निर्देशन दिइसकेका छन्। सरकारले निगरानीमा राखेका अन्य समूह र पार्टी पहाडी क्षेत्रमा भन्दा पनि तराइका क्षेत्रमा रहेर गतिविधि गर्ने धेरै छन्। शिव सेना नेपाल, शाही युवा शक्ति नेपाल, जनमत पार्टीबाट टुक्रिएको स्वाधीन मधेस जनअभियानसहित विभिन्न समयमा खुलेका स्वतन्त्र पार्टीले सरकारी नियम र निर्णयको विरोध गर्दै आएका छन्। नेकपाबाट टुक्रिएर धर्मेन्द्र बाँस्तोलाको नेतृत्वमा बनेको नेकपा बहुमत, मोहन वैद्यले नेतृत्व गरेको नेकपा क्रान्तिकारी (माओवादी), आहुतीले नेतृत्व गरेको वैज्ञानिक समाजवादी कम्युनिस्ट पार्टीका कार्यकर्ताको गतिविधि पनि संकास्पद रहेको सरकारको विश्लेषण छ। यस्तै सीमा क्षेत्रमा हुने घुसपैठ तथा आपराधिक समूह, अराजक जातीय तथा क्षेत्रीय समूहलाई पनि यसपटक उच्च निगरानीमा राखेको सुरक्षा अधिकारी बताउँछन्। नेपाल प्रहरीका प्रवक्ता डिआईजी टेकप्रसाद राईका अनुसार स्थानीय तहको निर्वाचनको तुलनामा आगामी निर्वाचनको सुरक्षामा ध्यान पुराउन अझै बढी आवश्यक छ। भन्छन्, गोली बोकेर निर्वाचन बिथोल्ने समूह भएको, र सुरक्षाका हिसाबले कठिन अवस्थामा पनि चुनाव सम्पन्न गरेको अनुभव छ हामीसंग। यी समुहहरूले खासै प्रभाव पार्दैनन्। तर, पनि हामी कानुनविपरीत काम गर्नेविरुद्ध इगल आई जस्तो भएर बसेका छौं। उनीहरू सक्रिय हुनासाथ सुरक्षा निकायले कारबाही गर्न सक्ने सुरक्षा अधिकारी बताउँछन्। निर्वाचन बिथोल्ने जो कोहीलाई तत्कालै कानुनी कारबाही गर्छौं। कसूरअनुसारको सजाय हुन्छ। भोट नहाल्नुस भन्दै शान्तिपूर्ण आह्वान गर्न पाइन्छ। सभा सम्मेलन गर्न पनि पाइन्छ। तर, कसैलाई पनि जवजस्ती रोक्न पाइँदैन, प्रवक्ता राई भन्छन्। ३ लाख सुरक्षाकर्मी परिचालन निर्वाचनका लागि सुरक्षा व्यवस्था चुस्त पारिएको छ। प्रदेशसभा तथा प्रतिनिधिसभा सदस्यका लागि हुन लागेको निर्वाचन शान्तिपूर्ण तवरले सम्पन्न गर्न तीनवटै सुरक्षा निकाय तयारी अवस्थामा छ। यसका साथै निर्वाचनकै लागि भर्ना भएका १ लाख १५ हजार म्यादी प्रहरी फिल्डमा खटिइसकेका छन्। गृह मन्त्रालयका प्रवक्ता फणिन्द्रमणि पोखरेलका अनुसार निर्वाचनमा नेपाली सेना, सशस्त्र प्रहरी र नेपाल प्रहरी साथै म्यादी प्रहरीसहित करिव ३ लाख सुरक्षाकर्मी परिचालन गरिएको छ। मतदानस्थलको संवेदनशिलताका आधारमा उक्त स्थानमा खटीने सुरक्षाकर्मीको संख्या तोकिने पोखरेलले बताए । अवस्था हेरेर प्रत्येक मतदानस्थलमा ६ देखी १२ जनासम्म नेपाल प्रहरी परिचालन हुनेछन्। यस्तै सशस्त्र र नेपाली सेना पनि मतदानकेन्द्रको सुरक्षामा खटिनेछन्। प्रवक्ता पोखरेलका अनुसार मन्त्रालयले एकीकृत सुरक्षा योजना बनाएर तीन सुरक्षा घेरा निर्माण गरी निर्वाचनको विशेष सुरक्षा योजना तयार पारेर काम गरिरहेको छ। यसअन्र्तगत हरेक मतदान स्थलको सुरक्षाको पहिलो घेरामा नेपाल प्रहरी र म्यादी प्रहरी, दोस्रोमा सशस्त्र प्रहरी र तेस्रोमा नेपाली सेना तैनाथ रहनेछन्। जिम्मेवारी अनुसार चुस्त भएर तिनै तहका सुरक्षा निकायले काम गर्नेछन्। ३०६५ निर्वाचनस्थल अतिसंवेदनशिल सरकारले मुलुकका ३ हजार ६५ मतदानस्थललाई अति संवेदनशिलको सूचीमा राखेको छ। सुरक्षा चुनौतीको आधारमा मतदान स्थलको वर्गीकरण गरिएको सरकारले जनाएको छ। छिमेकी मुलुकसँग सिमानाका जोडिएका तथा सुरक्षाका हिसाबले चुनौतीपूर्ण देखिएका निर्वाचन स्थललाई अतिसंवेदनशिल स्थानका रूपमा राखिएको गृह मन्त्रालय स्रोतले बतायो। निर्वाचनमा मुलुकभर ११ हजार मतदानस्थल छन्। तीमध्ये सुरक्षाका हिसाबले चुनौतीपूर्ण देखिएका ३ हजार ६५ मतदानस्थल अतिसंवेदनशिलका रूपमा राखी सुरक्षा व्यवस्था प्रबन्ध गरिएको नेपाल प्रहरीका प्रवक्ता डिआईजी टेकप्रसाद राईले जनाए। राईका अनुसार ४ हजार ४७८ मतदानस्थल संवेदनशिलमा राखिएका छन्। र, अन्यलाई सामान्य अवस्थामा राखी सुरक्षा प्रबन्ध मिलाइएको प्रवक्ता राईले जनाए। सुरक्षा चुनौतीका हिसाबले अतिसंवेदनशिल र संवेदनशिल मानिएको मतदानस्थलमा सञ्चारसेटसहितको प्रहरी अधिकृतको नेतृत्वमा प्रहरी परिचालन हुनेछन्। भौगोलिक अवस्था, विगतका निर्वाचनमा उक्त मतदानस्थलमा भएको गतिविधि, मतदाताको अवस्था, सीमानाका अवस्थाका सुरक्षाका अवस्थाको आधारमा मतदानस्थलको वर्गीकरण गरिएको हो। डिआईजी राई भन्छन्, सुरक्षालाई प्राइरोटीको आधारमा उक्त स्थानमा खटिने सुरक्षा निकायको संख्या निर्धारण गरिएको छ। एकभन्दा बढि मतदान केन्द्र भएको सामान्य मतदानस्थलमा ३ प्रहरी र ३ म्यादी सहित ६ जना परिचालन हुनेछन्।"
पृथ्वीराजमार्ग विस्तार : ४६६ रुख काटिने,"तनहुँ : पृथ्वी राजमार्ग सडक विस्तारको क्रम तीव्र रुपमा भइरहेको छ । सो क्रममा अब चार सय ६६ रुख काटिने भएका छन् । यसअघि मुग्लिनपोखरा सडक आयोजनाले सडकका दायाँबायाँ रहेका चार हजार दुई सय पाँच रुख कटान गरिसकेको छ । आयोजनाका वातावरण विज्ञ युवराज ढकालका अनुसार ९० प्रतिशत रुख कटान भइसकेको छ । बाँकी रहेका रुखमध्ये पनि सकेसम्म बचाएर काट्ने योजना रहेको उनले बताए। 'सबै रुख नकाटिन पनि सक्छन्', उनले भने, 'काट्नैपर्ने रुख मात्रै कटान गरेर बचाउन सकिने रुख बचाउनेतर्फ आयोजनाले योजना बनाएको छ ।' सडक विस्तार गर्न बिजुलीका पोल, पानीका पाइप र टेलिफोनका तार बाधक बनेका छन् । उक्त सडक खण्डमा दुई हजार चार सय बिजुलीका पोल र ३९ किलोमिटर खानेपानीको पाइप हटाउनु पर्ने उनले बताए। सडक विस्तारका क्रममा सडकका दायाँबायाँ रहेका घर गोठ भत्काइँदा रु साढे आठ करोड क्षतिपूर्ति वितरण गरिसकेको ढकालले जानकारी दिए। व्यक्तिगत संरचना सात सय ६७ र हाउसहोल्ड आठ सय दश भत्काइएका छन् । आइपिएसमार्फत क्षतिपूर्ति रकम भुक्तानी गरिएको छ । उनले भने, 'आर्थिक पारदर्शिताका लागि आयोजनाले उक्त प्रणाली अपनाएको हो ।' जग्गाधनी पुर्जा भएका र नभएकाबीच कुनै विभेद नगरी क्षतिपूर्ति दिइने योजना बनाइएको ढकाल बताउँछन्। क्षति भएका व्यक्तिलाई पुनर्वास योजनामा राखी आयमूलकतर्फ केन्द्रित गरिने उनको भनाइ छ । आयोजनाबाट विस्थापित भएका, सीमान्तकृत, दलित, आदिवासीलगायतलाई सीपमूलक तालिम प्रदान गरी आयआर्जनका लागि सबल बनाउने योजना रहेको ढकाल बताउँछन्। रासस"
आचारसंहिताको धज्जी,"मतदाताले भयरहित वातावरणमा मतदान गर्न पाउनु निर्वाचनको मुख्य सर्त हो। स्वच्छ, निष्पक्ष र धाँधलीरहित निर्वाचनबाट मात्रै जनताले आफूले चाहेको प्रतिनिधि चुन्न सक्छन्। निर्वाचनलाई स्वच्छ बनाउनकै लागि निर्वाचन आयोगले आचारसंहिता पनि जारी गरेको छ। जसको तात्पर्य नै जनतालाई शान्तिपूर्ण वातावरणमा आफ्ना प्रतिनिधि चुन्ने अवसर दिलाउने हो। निर्वाचनका मुख्य खेलाडीहरू अर्थात् दलहरूकै परामर्श र सहमतिमा आयोगले आचारसंहिता बनाउँदै आएको छ। तर, त्यसको उल्लंघन गर्ने पनि उनीहरू नै हुन्छन्। उम्मेदवार र राजनीतिक दलहरूले नै आचारसंहिताको धज्जी उडाएको देखिन्छ। निर्वाचनको वातावरण धमिलो बनाउन उनीहरूका गतिविधि नै सहायक बनिरहनु लज्जाको विषय हो। आचारसंहिता पालनामा विगतका तुलनामा गुणात्मक सुधार भने अवश्य देखिन्छ। तर प्रजातान्त्रिक प्रणालीमा जस्तो खालको वातावरणमा निर्वाचन हुनुपर्ने हो त्यो भने अझै भइसकेको छैन। आचारसंहिताकै सन्दर्भमा जोडिएर आउने विषय चुनाव खर्च पनि हो। दलहरूकै सहमतिमा आयोगले तोकेको खर्च सीमाभन्दा निकै धेरै उम्मेदवार र पार्टीहरूले चुनाव खर्च गर्ने गरेका छन्। प्रामाणिक रूपमा नदेखिए पनि उम्मेदवारहरूले आयोगको सीमाभन्दा बेसी खर्चन्छन् भन्ने (ओपन सेक्रेट) खुला रहस्य हो। खर्च धेरै गर्दा नै चुनाव भड्किलो हुने गरेको छ। आचारसंहिता उल्लंघन त्यसै मात्रामा बढ्ने गरेको छ। अनावश्यक रूपमा मात्रै होइन, आचारसंहिताविपरीत नै उम्मेदवारहरूको प्रचारमा गाडीहरू बग्रेल्ती प्रयोग भएका छन्। तिनमा तोकिएको आकारभन्दा ठूलाठूला ब्यानर र चर्काे आवाजको माइक प्रयोग पनि आचार संहिताविपरीत नै भइरहेको छ। अझै पनि उम्मेदवारहरू कर्कश ध्वनि फैलाएर चुनावप्रचार हुन्छ भन्ने भ्रममा छन्। निर्वाचनमा बालबालिकाको प्रयोग निषेधित छ, तर यसअघि नै सांसद भइसकेकाहरूले पनि बालबालिकाहरूलाई प्रयोग गरेको भेटिएको छ। सामाजिक सञ्जालमा मिथ्या सूचना, दुष्प्रचार र घृणात्मक अभिव्यक्ति फैलाउलेलगायत गर्नै नहुने कामहरू भएका छन्। त्यस्तो काम त निर्वाचनका बेलामात्रै होइन, अरू बेला पनि गर्नै नहुने नै काम हुन्। सर्वसाधारण कतिपयले पनि जानअञ्जानमा सामाजिक सञ्जाल दुरुपयोग गरेका छन् भने जिम्मेवारी नेता तथा उम्मेदवारहरूबाट पनि त्यस्तै प्रकारको गल्ती हुनु विडम्बना हो। निर्वाचनमा स्वच्छता कायम गर्नु निर्वाचन आयोगको एक्लो ठेक्का होइन। त्यो त सरोकारवालाहरूको पनि उत्तिकै जिम्मेवारी हो। दलहरूको प्रमुख दायित्व हो। जब खेलाडीले नै अनुशासन उल्लंघन गर्छन् भने त्यहाँ अरूसँग खास अपेक्षा गर्ने ठाउँ रहन्न। दलहरू नै उदाहरणीय बन्नुपर्छ। दलका शीर्ष नेताहरू नमुना बन्नु बन्नुपर्छ। सरकारले पनि आयोगलाई आचारसंहिता कार्यान्वयनमा सघाउनुपर्छ। तर सरकारका प्रधानमन्त्री, मन्त्रीहरू पनि आचारसंहिता मिच्ने होडबाजीमा लागेका छन्। हेलिकोप्टर प्रयोग त्यसको एउटा उदाहरण हो। आयोगमा यसबीचमा झन्डै एक सयको हाराहारीमा आचारसंहिता उल्लंघनका उजुरी परेका पनि छन्। आयोगले थुप्रैजनालाई स्पष्टीकरण पनि सोधेको छ। स्पष्टीकरण खानेमा शीर्ष नेतृत्व पनि परेका छन्। शीर्ष नेताहरूले दिने अभिव्यक्ति निर्वाचनको वातावरण धमिल्याउनेमात्रै नभई अस्वस्थ प्रतिस्पर्धाको सीमा नाघेर आइरहेका छन्। शान्ति र अमनचयनका लागि बाधा पुग्ने त्यस्ता अभिव्यक्ति दिनु उनीहरूको गैरजिम्मेवारी हो। बाटो देखाउनुपर्नेहरूबाट बाटो बिराइनु दुःखद् छ। निर्वाचन आचारसंहिता पालना गर्नुपर्ने जिम्मेवारी नेताहरूदेखि मतदातासम्मको भएको हुँदा सबैभन्दा धेरै अपेक्षा नेताहरूसँगै छ। यसमा उनीहरू उदाहरणीय बन्न सक्नुपर्छ। आचारसंहिता आफैंमा कानुन नभई नैतिक बन्धन हो भनेर यसको धज्जी उडाउनु वास्तवमा आफ्नै गरिमाको वजन हलुका बनाउनु हो।"
आचारसंहिताको धज्जी,"मतदाताले भयरहित वातावरणमा मतदान गर्न पाउनु निर्वाचनको मुख्य सर्त हो। स्वच्छ, निष्पक्ष र धाँधलीरहित निर्वाचनबाट मात्रै जनताले आफूले चाहेको प्रतिनिधि चुन्न सक्छन्। निर्वाचनलाई स्वच्छ बनाउनकै लागि निर्वाचन आयोगले आचारसंहिता पनि जारी गरेको छ। जसको तात्पर्य नै जनतालाई शान्तिपूर्ण वातावरणमा आफ्ना प्रतिनिधि चुन्ने अवसर दिलाउने हो। निर्वाचनका मुख्य खेलाडीहरू अर्थात् दलहरूकै परामर्श र सहमतिमा आयोगले आचारसंहिता बनाउँदै आएको छ। तर, त्यसको उल्लंघन गर्ने पनि उनीहरू नै हुन्छन्। उम्मेदवार र राजनीतिक दलहरूले नै आचारसंहिताको धज्जी उडाएको देखिन्छ। निर्वाचनको वातावरण धमिलो बनाउन उनीहरूका गतिविधि नै सहायक बनिरहनु लज्जाको विषय हो। आचारसंहिता पालनामा विगतका तुलनामा गुणात्मक सुधार भने अवश्य देखिन्छ। तर प्रजातान्त्रिक प्रणालीमा जस्तो खालको वातावरणमा निर्वाचन हुनुपर्ने हो त्यो भने अझै भइसकेको छैन। आचारसंहिताकै सन्दर्भमा जोडिएर आउने विषय चुनाव खर्च पनि हो। दलहरूकै सहमतिमा आयोगले तोकेको खर्च सीमाभन्दा निकै धेरै उम्मेदवार र पार्टीहरूले चुनाव खर्च गर्ने गरेका छन्। प्रामाणिक रूपमा नदेखिए पनि उम्मेदवारहरूले आयोगको सीमाभन्दा बेसी खर्चन्छन् भन्ने (ओपन सेक्रेट) खुला रहस्य हो। खर्च धेरै गर्दा नै चुनाव भड्किलो हुने गरेको छ। आचारसंहिता उल्लंघन त्यसै मात्रामा बढ्ने गरेको छ। अनावश्यक रूपमा मात्रै होइन, आचारसंहिताविपरीत नै उम्मेदवारहरूको प्रचारमा गाडीहरू बग्रेल्ती प्रयोग भएका छन्। तिनमा तोकिएको आकारभन्दा ठूलाठूला ब्यानर र चर्काे आवाजको माइक प्रयोग पनि आचार संहिताविपरीत नै भइरहेको छ। अझै पनि उम्मेदवारहरू कर्कश ध्वनि फैलाएर चुनावप्रचार हुन्छ भन्ने भ्रममा छन्। निर्वाचनमा बालबालिकाको प्रयोग निषेधित छ, तर यसअघि नै सांसद भइसकेकाहरूले पनि बालबालिकाहरूलाई प्रयोग गरेको भेटिएको छ। सामाजिक सञ्जालमा मिथ्या सूचना, दुष्प्रचार र घृणात्मक अभिव्यक्ति फैलाउलेलगायत गर्नै नहुने कामहरू भएका छन्। त्यस्तो काम त निर्वाचनका बेलामात्रै होइन, अरू बेला पनि गर्नै नहुने नै काम हुन्। सर्वसाधारण कतिपयले पनि जानअञ्जानमा सामाजिक सञ्जाल दुरुपयोग गरेका छन् भने जिम्मेवारी नेता तथा उम्मेदवारहरूबाट पनि त्यस्तै प्रकारको गल्ती हुनु विडम्बना हो। निर्वाचनमा स्वच्छता कायम गर्नु निर्वाचन आयोगको एक्लो ठेक्का होइन। त्यो त सरोकारवालाहरूको पनि उत्तिकै जिम्मेवारी हो। दलहरूको प्रमुख दायित्व हो। जब खेलाडीले नै अनुशासन उल्लंघन गर्छन् भने त्यहाँ अरूसँग खास अपेक्षा गर्ने ठाउँ रहन्न। दलहरू नै उदाहरणीय बन्नुपर्छ। दलका शीर्ष नेताहरू नमुना बन्नु बन्नुपर्छ। सरकारले पनि आयोगलाई आचारसंहिता कार्यान्वयनमा सघाउनुपर्छ। तर सरकारका प्रधानमन्त्री, मन्त्रीहरू पनि आचारसंहिता मिच्ने होडबाजीमा लागेका छन्। हेलिकोप्टर प्रयोग त्यसको एउटा उदाहरण हो। आयोगमा यसबीचमा झन्डै एक सयको हाराहारीमा आचारसंहिता उल्लंघनका उजुरी परेका पनि छन्। आयोगले थुप्रैजनालाई स्पष्टीकरण पनि सोधेको छ। स्पष्टीकरण खानेमा शीर्ष नेतृत्व पनि परेका छन्। शीर्ष नेताहरूले दिने अभिव्यक्ति निर्वाचनको वातावरण धमिल्याउनेमात्रै नभई अस्वस्थ प्रतिस्पर्धाको सीमा नाघेर आइरहेका छन्। शान्ति र अमनचयनका लागि बाधा पुग्ने त्यस्ता अभिव्यक्ति दिनु उनीहरूको गैरजिम्मेवारी हो। बाटो देखाउनुपर्नेहरूबाट बाटो बिराइनु दुःखद् छ। निर्वाचन आचारसंहिता पालना गर्नुपर्ने जिम्मेवारी नेताहरूदेखि मतदातासम्मको भएको हुँदा सबैभन्दा धेरै अपेक्षा नेताहरूसँगै छ। यसमा उनीहरू उदाहरणीय बन्न सक्नुपर्छ। आचारसंहिता आफैंमा कानुन नभई नैतिक बन्धन हो भनेर यसको धज्जी उडाउनु वास्तवमा आफ्नै गरिमाको वजन हलुका बनाउनु हो।"
हुलाकी सडक कालोपत्रे धमाधम,"मलंगवा : कौडेनाका युवाको आन्दोलनपछि हुलाकी सडक मर्मत थालिएको छ। सडक मर्मतसम्भार तथा कालोपत्रे गर्न माग गर्दै युवाहरूले एक हप्तादेखि सडक अवरुद्ध गरेका थिए। युवाहरूले नो रोड, नो भोटको नारासमेत लगाएका थिए। सडक मर्मतसम्भार तथा कालोपत्रे नहुदाँ स्थानीयले हिउँदमा धुलो र वर्षायाममा हिलोको मार खेप्दै आएका छन्। आन्दोलनपछि ठेकेदारले सम्झौताअनुसार काम अगाडि बढाउन थालेको स्थानीय प्रवीण जयसवालले बताए। अहिले सडक कालोपत्रे भइरहेको उनको भनाइ छ। सडकमा रहेका खाल्टाखुल्टीका कारण दिनहुँ दुर्घटना हुने गरेको जयसवालले बताए। छिमेकी जिल्ला महोत्तरी र रौतहटमा कालोपत्रे भइसकेको छ। तर, सर्लाही अहिले पनि जस्ताको त्यस्तै छ, उनले भने, चुनावको मुखमा काम भइरहेको छ। चुनावपछि फेरि बनाउँछ कि बनाउँदैन त्यसमा शंका लागेको छ। सडकमा धुलो कम भएको छ। पहिले पहिले त घरको खानमा समेत सडकबाट उडेको धुलो पुग्थ्यो। सुकाउनका लागि धोएर राखेको कपडा लगाउनभन्दा पहिले नै फोहोर भएर जान्थ्यो। अहिले केही राहत भएको छ। हुलाकी सडक सर्लाहीको पश्चिम क्षेत्रका लागि लाइफलाइन हो। दिनमा सयौं गाडी गुड्ने गरेको छ। त्यसबाट उडेको धुलोका कारण कौडेनाका व्यापार चौपट भइसकेको छ। सडक बनाउनका लागि नेताहरूलाई भन्दा कुनै सुनुवाइ गरेको थिएन। चुनावका बेला भोट माग्न आउने उम्मेदवारले चुनाव जितेपछि कालोपत्रे गर्नका लागि पहल गर्ने बताउँथे। तर, जितेर गएपछि बोलेको वचन कहिले पूरा नगरेका स्थानीयवासीले गुनासो गरेका छन्।"
पहिलोपटक भोट हाल्दै कैदीबन्दी,"काठमाडौं : देशभर ७४ वटा कारागार छन्। जहाँका कैदीबन्दीले मंसिर ४ गते आफूलाई मन परेको पार्टीलाई मतदान गर्न पाउने भएका छन्। प्रतिनिधि तथा प्रदेशसभाको निर्वाचनमा करागारमा रहेका कैदीबन्दीले समानुपातिकतर्फ मात्रै मतदान गर्न पाउने भएका छन्। प्रतिनिधि तथा प्रदेशसभाको समानुपातिक निर्वाचन प्रणालीतर्फ नेपालको संविधान २०७२ ले मतदान गर्न पाउने कानुनी व्यवस्था गरेको निर्वाचन आयोगका उपसचिव तथा सहायक प्रवक्ता ऋषिराम भुसाल बताए। देशभरीका ७४ वटै कारागारहरूमा अस्थायी मतदानस्थल राखिएको छ। त्यहाँ कम्तिमा ३ हजारको हाराहारीमा कैदीबन्दीले मतदान गर्नेछन्। तर, निर्वाचन कसूरमा सजाय पाइरहेका कैदीलाई भने मतदानमा रोक लगाइएको छ। देशैभर कम्तिमा २५ हजार ९ सय ६ कैदीबन्दी रहेको कारागार विभागको तथ्यांक छ। मतदाता नामावलीमा धेरैको नाम नरहेको कारण मतदान गर्ने कैदीबन्दीको संख्या न्यून रहने कारागार व्यवस्था विभागका सूचना अधिकारी रामचन्द्र शिवाकोटीले जनाए। आयोगका सहायक प्रवक्ता भुसालका अनुसार निर्वाचनमा खटिने सुरक्षाकर्मी, कर्मचारी, वृद्धा श्रमका व्यक्तिले पनि समानुपातिकतर्फ मतदान गर्न सक्ने व्यवस्था मिलाइएको छ। देशभरीमा १ सय ४१ वटा अस्थायी मतदान केन्द्र रहने आयोगले जनाएको छ। निर्वाचन आयोगले करिब ५ लाख अस्थायी मतदाता नामावलीको विवरण तयार गरेको छ। मतदानमा खटिने र नखटिने दुई किसिमका अस्थायी मतदाता हुन्छन्, सहायक प्रवक्ता भुसालले भने, त्यसमध्ये निर्वाचनमा खटिने कर्मचारी र सुरक्षाकर्मीहरूको विवरण निर्वाचन अधिकृतको कार्यालयले तयार गरी मतदान अधिकृतको हातमा नामावली दिनुहुन्छ। आयोगले सार्वजनिक गरेको अन्तिम मतदाता नमावलीमा नाम समावेश भएको मतदाताको मात्रै अस्थायी मतदाता नामावलीमा नाम समावेश गरिएको आयोगले जनाएको छ। मतदान केन्द्रमा ३ लाख कर्मचारी खटिँदै छन्। मतदानमा नखटिने सुरक्षाकर्मी र कर्मचारीहरूको संख्या करिब १ लाख ४८ हजारको हाराहारीमा छ । झण्डै ५ लाख अस्थायी मतदाताले यसपटको निर्वाचनमा अस्थायी मतदान केन्द्रबाट मतदान गर्ने सुविधा मिलाइको सहायक पवक्ता भुसालले बताए। २०७२ को संविधान जारी भएपछि कैदीबन्दी, सुरक्षाकर्मी, वृद्धा श्रममा रहेका वृद्धवृद्धाहरूले पहिलोपटक समानुपातिक निर्वाचन प्रणालीतर्फ मतदान गर्दैछन्। २०७४ को निर्वाचानमा आयोगको तयारी अभावका कारण उनीहरू मतदानबाटै वञ्चित भएका थिए। सर्वोच्च अदालतले मतदाता नामावली ऐन, २०७३ मा भएको व्यवस्थाबमोजिम अस्थायी मतदाता नामावली तयार गरी मताधिकार प्रयोग गर्न पाउने आवश्यक व्यवस्था मिलाउन निर्वाचन आयोगको नाममा विभिन्न समयमा आदेश दिएको थियो। ऐनका अनुसार सरकारी कर्मचारी, ब्यारेकमा रहेका नेपाली सेना, नेपाल प्रहरी, सशस्त्र प्रहरी, कारागारमा रहेका थुनुवाकैदी निर्वाचन कार्यमा खटिएका कर्मचारी, सरकारबाट स्वीकृत लिई सञ्चालन भएको वृद्धा श्रममा बसेका व्यक्तिले पनि प्रतिनिधिसभा सदस्य तर्फको समानुपातिक निर्वाचनमा मतदान गर्न पाउने उल्लेख छ।"
बिन्ती! सानैमा बिहे नगर्नुस्,"सुर्खेत : सानै छँदा बिहे भयो। कलिलैमा आमा बनें। हतारमा बिहे गर्दा स्कुलको पढाइ पनि रोकियो। पारिवारिक समस्यामा जेलिँदा उच्चशिक्षा आर्जन गर्ने रहर अधुरै रह्यो, दैलेखको गुराँस गाउँपालिका८ निवासी रुकमाया बुढाले सानैमा बिहे गर्दा भोग्नु परेको आफ्नो पीडा सुनाइन्। रुकमायाको २० वर्ष नपुग्दै बिहे भयो। स्कुलको पढाइ पूरा नहुँदै आमा बनिन्। विद्यालयमा पढाइ रोकियो। अहिले उनीसँगैका साथीहरू उच्चशिक्षा अध्ययन गर्दैछन्। कति जागिरे भइसके तर उनी पारिवारिक बन्धनमा परिन्। कलिलैमा बिहे गरेर गल्ती भयो। हामीले हतारमा बिहे गरेर भुल गर्यौं। अहिले पछुतो छ, उनले किशोरीसँग अनुरोध गरिन्, बिन्ती ! अरू कसैले पनि कलिलैमा बिहे नगर्नुस्। हतारमा बच्चा नजन्माउनुस्। उनकै गाउँकी दिलमाया खड्काले पनि २० वर्ष नपुग्दै बिहे गरिन्। घर व्यवहारमा अल्झिनुपर्ने बाध्यता आइलाग्यो। उनको पनि पढाइ रोकियो। पढ्ने इच्छा अधुरै भयो। पढाइपछि जागिर खाने योजनामा तुषारापात भयो। रुकमाया र दिलमाया मात्र होइनन्, गाउँका धेरै किशोरीको पीडा उस्तै छ। ग्रामीण क्षेत्रमा अहिले पनि कलिलैमा बिहे गर्ने र हतारमा आमा बन्ने क्रम रोकिएको छैन। यसले धेरै किशोरीहरू शारिरीक तथा मानसिक समस्या भोग्न बाध्य छन् । आफूले हतारमा बिहे गर्दा पछुतो मान्दै आएका स्थानीय किशोरीहरू हिजोआज गाउँमा अन्य किशोरकिशोरीहरूलाई कलिलैमा बिहे नगर्न र हतारमा बच्चा नजन्माउन सचेतना फैलाउन थालेका छुन्। उमेर नपुग्दै विहे गर्दा पढाइ छुट्ने, कलिलैमा आमा बन्दा किशोरीहरूको स्वास्थ्यमा समस्या आउने, आर्थिक अभावका कारण सबन्धमा फाटो आउने र सम्बन्धविच्छेदका घटना बढ्न थालेपछि आफूहरू बालविवाहविरुद्धको अभियानमा जुटेको रुकमाया बताउँछिन्। हतारमा बिहे गर्दा आफूहरूले समस्या भोगेकै कारण अरुलाई त्यही समस्याबाट मुक्त गर्न गाउँमा अभियान थालेको दिलमायाको भनाइ छ। हिजोआज आफ्नो प्रजनन् स्वास्थ्यको मात्र होइन, स्थानीय किशोरीले गाउँमा रहेका महिलाको प्रजनन् अधिकारबारे पनि जानकारी दिन थालेका छन्। सानैमा बिहे गर्ने र प्रजनन् स्वास्थ्यमा ध्यान नदिँदा समस्याहरू देखिन थालेपछि किशोरीहरूले अभियान नै सञ्चालन गरेको बताउँछन्। अभियानमा सामेल भएर किशोरीहरूले गाउँमा रहेका किशोरी र महिलाहरूलाई प्रजनन् अधिकार र स्वास्थ्यबारे सचेत गराइरहेका छन्। बालअधिकारको क्षेत्रमा कार्यरत सोसेक नेपालले गाउँमा सचेतना कक्षा नै सञ्चालन गरेर किशोरीहरूलाई प्रजनन् अधिकार र स्वास्थ्यबारे जानकारी दिएपछि किशोरीहरू अभियानमा जुटेका हुन्। उक्त कक्षामा कलिलैमा बिहे गर्न नुहुने, उमेर परिपक्व भएपछि मात्र पहिलो बच्चा जन्माउनुपर्ने, बच्चा जन्माउँदा जन्मान्तर कायम गर्नुपर्ने, गर्भवती अवस्थामा नियमित स्वास्थ्य जाँच गर्नुपर्ने, स्वास्थ्य संस्थामा मात्र सुत्केरी हुनुपर्ने, परिवार नियोजनका अस्थायी साधनको प्रयोग र बच्चालाई पोषिलो खानेकुरा खुवाउने विषयमा किशोरीहरूलाई सचेत गराइएको संस्थाका बाल संरक्षण संयोजक निर्मल अधिकारीले बताए। किशोरावस्थामा प्रजनन् स्वास्थ्यको महत्व, महिनावारी, गर्भावस्थामा खतराका संकेतहरू, बच्चा जन्माउनका लागि गर्नुपर्ने तयारी र यौन तथा प्रजनन् अधिकारका विषयमा २० हप्तासम्म छलफल गरिएको स्थानीय सहजकर्ता गोपीसरा वलीले जानकारी दिइन्। किशोरीहरूको अभियानपछि नवविवाहित किशोरीहरूले बच्चा जन्माउने योजना र परिवार नियोजनका साधनको बारेमा सचेत भएका छन् भने अविवाहित किशोरीहरूले २० वर्ष पूरा भएपछि मात्र बिहे गर्ने अठोट गरेका सोसेक नेपालका फिल्ड अधिकृत कमला मल्लले बताइन्।"
सुकुम्बासी टोलमा छैन चुनावको उत्साह,"वीरगन्ज : निर्वाचन नजिकिँदै गर्दा उम्मेदवार र नेताहरू लावालस्कर लिएर मतदाताका घरदैलोमा पुगेका छन्। उनीहरू अनेकन आश्वासन र प्रलोभन बाँडेर भोट माग्न व्यस्त छन्। गाउँदेखि सहरसम्म चुनावको चहलपहल छ। तर, पर्साको जगरनाथपुर गाउँपालिका१ स्थित ओरिया खोला छेउको पिपरडारीका स्थानीयलाई भने चुनावी चहलपहलले छोएकै छैन । सात वर्ष पहिले स्थानीयका १० बिघाभन्दा बढी लालपुर्जा भएकै जग्गा भारतमा मिसिएपछि उनीहरू सुकुम्बासी सरह भएका छन्। पिपरडारीका ६५ वर्षीय लक्ष्मण राय भन्छन्, २ बिघा खेतको मालिक थिएँ म। तर, सात वर्षदेखि सुकुम्बासी जस्तै भएको छु। लालपुर्जा भएकै खेत भारतमा पर्दा पनि आजसम्म हाम्रो पीडा कुनै नेताले बुझेनन्। त्यसैले यसपालि चुनावमा कसले जित्छ कसले हार्छ हामीलाई कुनै मतलब छैन। २०७२ सालमा नेपाल र भारतका नापी विभागका उच्च अधिकारी सम्मिलित टोलीले भारतसँग जोडिएका सीमा क्षेत्रका जीर्ण स्तम्भको मर्मत सम्भार र हराएका स्थानमा नयाँ स्तम्भहरू गाडेको थियो। त्यसक्रममा पर्साको तत्कालीन पिडारीगुठी गाविस२ र ३ (हालको जगरनाथपुर गाउँपालिका१) पिपरडारीको लालपुर्जा भएकै स्थानीयका १० बिघा ८ कट्ठा १५ धुर जग्गा भारततर्फ परेपछि पीडामा परेका जग्गाधनीहरू राजनीतिक दल र नेताप्रति निक्कै आक्रोशित छन्। लालपूर्जा भएकै जग्गा सरकार आफैंले भारतमा लगेर गाभिदिएपछि सुकुम्बासी बनेका स्थानीय मंसिर ४ को निर्वाचनलाई लिएर उत्साहित छैनन्। स्थानीय अच्छेलाल यादव भन्छन्, फाट्टफुट्ट एक दुईजना नेता भोट माग्न आइरहेका छन्। तर, हाम्रा दुःख पीडाबारे सोध्दैनन्। खाली मलाई भोट दिनुस्। जिताउनुस् भनेर फर्किन्छन्। झण्डै १२० घुरधुरी रहेको पिपरडारी गाउँमा करिब ६ सय मतदाता छन्। हरेक चुनावमा नेताहरू भोट माग्न आउने तर जितेर गइसकेपछि ५ वर्षसम्म गाउँमा फर्किएरसमेत नआउने गरेको स्थानीय बताउँछन्। स्थानीय हरिहर ठाकुर भन्छन्, हामीले बुझिसकेका छौं नेताहरू साँच्चै स्वार्थी नै हुन्छन्। उनीहरूलाई जनताको पिरमर्कासँग कुनै मतलब हुँदैन रहेछ। चुनावका बेला घरघरमै हात जोड्दै भोट माग्न आउँछन्। चुनाव सकिएपछि नाकमुख देखाउँदैनन्। अहिले पनि आफू जित्न भोट माग्न नेताहरू गाउँमा आइरहेको तर गाउँलेको पीडाबारे एक शब्द पनि नसोधेको उनको भनाइ छ। उनी भन्छन्, हामीलाई केही चाहिएको छैन। हामीलाई अन्तै भए पनि बसोबासका लागि जमिन चाहिएको हो। यदि नेताहरूले यसबारे केही बोलेनन् भने हामी सारा गाउँले एकजुट भएर कसैलाई पनि भोट हाल्दैनौं। उस्तै परे अहिले भोट माग्न आउने नेताहरूलाई लखेट्छौ पनि। स्थानीय वृद्धा धुरपति देवी गुनासो पोख्छिन्, मेरो नम्बरी २ बिघा जग्गा थियो। खोला पसेर बगर भयो। त्यसैमाथि सरकारले नै नयाँ पिलर गाडेपछि सबै जग्गा भारतमा पर्यो। जनताकै लागि भनेर राजनीति गरेका दलका नेताहरू जनतामाथि पीडा पर्दा पनि गाउँमा नआएको तर अहिले चुनावका बेला भोट माग्न आउन थालेपछि राजनीतिक दल र उम्मेदवारप्रति पिपरडारीका गाउँले निकै आक्रोशित रहेको स्थानीय युवा नारायणसाह तेली बताउछन्। उनी भन्छन्, २०७२ मा नयाँ सीमा स्तम्भ गाडिएपछि भारतमा परेको नेपालीहरूरूो जग्गाका बारेमा जानकारी लिन कुनै पनि नेता आएका छैनन्। त्यस्तै, स्थानीय अनिष राय पनि नेताहरूप्रति आक्रोशित देखिन्छन्। उनी भन्छन्, नेताहरू आफ्ना लागि मात्रै राजनीति गर्छन्। हामी जनता भनेको भोटका लागि मात्र हौं। हाम्रो दुःखसँग उनीहरूलाई मतलब नै छैन। त्यसैले यसपालिको चुनावमा हामीलाई पनि कुनै नेताबारे मतलब छैन। २००७ सालमा नेपाल र भारतको नापी विभाग उच्च्स्तरीय बैठकले तयार पारेको नक्साअनुसार नेपाल र भारतको नापी विभागका उच्च अधिकारी सम्मिलित टोलीले २०७२ सालमा सीमा क्षेत्रका जीर्ण स्तम्भको मर्मत सम्भार र हराएका स्थानमा नयाँ स्तम्भ गाडेको हो। नयाँ स्तम्भ गाड्ने क्रममा भारततर्फ परेका पिपरडारीका नेपाली जग्गाका सबै धनीहरूसँग लालपुर्जा छ। २०२१२२ सालमा भएको सर्भे नाप नक्साका आधारमा सरकारले उनीहरूलाई २०२३ सालमा जग्गाधनी प्रमाण पुर्जा दिएको थियो। २०७२ सालमा दुवै देशका टोलीले नेपाल र भारतको नापी विभाग उच्च्स्तरीय बैठकले २००७ सालमा तयार पारेको नक्साअनुसार नयाँ पिलर गाडेपछि २०२३ सालमा लालपुर्जा पाएकाहरूको पनि जग्गा भारततर्फ पर्न गएको हो। गरिबको समस्या सुनिदिने कोही छैन यो देशमा, स्थानीय अगुवा कारी चौधरीले भने।"
सर्लाही ४ मा स्वतन्त्रकै चर्चा,"मलंगवा : प्रतिनिधि तथा प्रदेशसभाको चुनाव नजिकिँदै जाँदा सर्लाही क्षेत्र नं ४ मा स्वतन्त्र नै बलियो देखिएको छ। सत्ता गठबन्धन तथा एमाले जसपा गठबन्धलाई स्वतन्त्रले राम्रो चुनौती दिएको छ। सत्ता गठबन्धबाट नेपाली कांग्रेसका पूर्व जिल्ला सभापति नागेन्द्रकुमार राय चुनावी मैदानमा छन् भने एमालेजसपा गठबन्धबाट जसपाका राकेश कुमार मिश्र छन्। स्वतन्त्रतर्फ अमरेश कुमार सिंह र मधुमाला यादव चुनावी मैदानमा उत्रेका छन्। सिंह निवर्तमान सांसद हुन भने यादव संविधानसभा सदस्य एवं माओवादी केन्द्रका नेता शिवपूजन रायकी छोरी हुन्। कांग्रेसबाट टिकट नपाएपछि सिंहले स्वतन्त्रबाट उम्मेदवारी दिएका छन् भने माओवादीको राम्रो मत रहेको र पार्टीले आफ्नो मान्छेलाई टिकट नदिएपछि शिवपूजनले आफ्नी छोरीलाई स्वतन्त्रबाट उम्मेदवारी दिन लगाएका हुन्। चुनाव आफुले नै जित्ने स्वतन्त्र उम्मेदवार अमरेशकुमार सिंहले दाबी गरेका छन्। उनले भने, क्षेत्रमा मैले गरेको विकास नै मेरो जित्ने अधार हो। पार्टीले मलाइ टिकट नदिएर ठूलो गुण लगाएको छ। चारतारे झण्डा छोडेर राष्ट्रिय झण्डा बोक्न पाएकोमा खुशी लागेको भन्दै नयाँ राजनीतिक जीवन पाएको सिंहले बताएका छन्। यस क्षेत्रमा दलगत उम्मेदवार भन्दा स्वतन्त्र उम्मेदवारको बढीले चर्चा रहेको गोडैता नगरपालिकाका रंजित ठाकुरले बताए।"
कोपमा २० वर्षीया सोफियाको गर्जनढाँट्न छोड,"काठमाडौं : बार्बडोसकी प्रधानमन्त्री मिया मोट्लीका लागि यसपटक कोप२७ सम्मेलन विशेष रह्यो। उनले जलवायुका विषयमा खुलेर बोल्ने मौका मात्रै पाइनन्, विश्वलाई आफ्नो क्षमता पनि देखाइन्। संसारभरका २ सयभन्दा धेरै मुलुकका राष्ट्रप्रमुख अगाडि उनले निर्धक्क भएर जलवायु परिवर्तनले पारेको प्रभाव प्रस्तुत गरिन्। समाधानका लागि भएका सुस्त प्रयासको विरोध जनाइन्। ५७ वर्षीया मोट्लीले धनी मुलुकहरू आफूले गरेका विनासकारी काममा उत्तरदायी बन्नुपर्ने बताइन्। उनको यस्तो प्रस्तुतिलाई लिएर यतिबेला अन्तर्राष्ट्रिय मिडियाले क्यारेबियन क्वीन को उपाधि दिएका छन्। बोल्ड प्रस्तुतिले उनलाई संसारको प्रभावशाली महिलाको सूचीमा समेत राखेको छ। टाइम म्याग्जिनले संसारका सय प्रभावशाली महिलाको सूचीमा सूचीकृत गरेको छ। यस्ता सम्मेलनमा बोल्ड प्रस्तुति र सम्बन्धित विषयमा विज्ञताको अर्थ निकै रहेको जानकारहरूले बताउँदै आएका छन्। कुनै नाटकीय परिवर्तन नभएसम्म संसारका धनी देशहरूले सन् २०३० सम्ममा हरितग्रीह ग्यासको कटौती गर्ने लक्ष्य पूरा नहुने उनको गुनासो छ। जसका कारण विकासोन्मुख तथा समुद्र तटीय क्षेत्र र साना टापु महादेशहरू सधंै जोखिममा रहेको बताइन्। भनिन्, तपार्इंहरू उत्तरदायी बन्नुहोस्। आफूले गरेका प्रतिबद्धताहरू पूरा गर्नुहोस्। उनले अमेरिकी राष्ट्रपति बाइडेम, फ्रान्सका राष्ट्रपति इम्यानुल म्याक्रोनजस्ता व्यक्तिसँग राउन्ड टेबलमा बसेर बहस गरिन्। दमदार प्रस्तुति दिँदै संसारभरको ध्यान खिच्न सफल हुने अर्की हुन् २० वर्षीया युवती सोफी कियानी। इरानियन अमेरिकन नागरिक कियानी जलवायु अभियन्ता हुन्। उनले यसपटक मध्यपूर्वी राष्ट्रहरूको प्रतिनिधित्व गर्दै सम्मेलनमा सहभागिता जनाएकी छिन्। आफूलाई संयुक्त राष्ट्रसंघको युथ एडभाजरी ग्रुपको कान्छो सल्लाहाकारका रूपमा चिनाएकी छन्। संसारका कार्बन उत्सर्जकहरूलाई दबाबमूलक तरिकाले आलोचना गरिन्। कार्बन न्यूनीकरण गर्ने प्रतिबद्धता देखाएर काम नगरी चुपचाप बसेको उनको आरोप थियो। ए उत्सर्जकहरू ढाँट्न छोडी देऊ। कुन भाषामा भनेको बुझ्छौं तिमीहरू। अरबियमा, रसियनमा, अंग्रेजीमा या कुन भाषामा ? उनले संयुक्त राष्ट्रसंघको ६ वटा औपचारिक भाषामा ढाँट्न छोड अथवा स्टप लाइङ भनेकी छन्। स्टप लाइङ हयासटगको प्रयोग गरेकी छन्। उत्सर्जनका कारण संसारका सात मिलियन मानिसको मृत्यु हुँदै आएको भन्दै उनीहरूलाई उत्तरदायी बन्न दबाब दिइन्। बाइडेन प्रशासनले अमेरिकी इतिहासमा नै धेरै तेल तथा इन्धनको बिक्री गरेको दाबी गरिन्। तर, नेपालले भने झारो टार्ने काम गर्दै महिला तथा बालबालिका मन्त्रीलाई कोप२७ मा पठाएको छ। गतवर्ष बेलायतको ग्लास्गोमा भएको कोप२६ सम्मेलनमा प्रधानमन्त्री शेरबहादुर देउवाको उपस्थिति महत्वपूर्ण बनेको थियो। अमेरिकी राष्ट्रपति जो बाइडेनदेखि बेलायतका तत्कालीन प्रधानमन्त्री बोरिस जोनसनसँगै देउवाको उपस्थितिले निकै चर्चा पाएको थियो। जलवायु क्षेत्रमा काम गर्दै आएकाहरूले प्रधानमन्त्रीको उपस्थिति अर्थपूर्ण हुने बताएका थिए। नेपालले जलवायुलाई संवेदनशील विषयका रूपमा लिएको सन्देश जाने जलवायुविज्ञ डा बिमल रेग्मीको बुझाइ छ। तर, यो वर्षको उपस्थितिलाई केवल सरकारको प्रतिनिधिको उपस्थितिका रूपमा मात्र लिन सकिने जलवायु अध्येता मधुकर उपाध्यायले बताए। भने उहाँलाई केवल उपस्थितिका लागि मात्रै सरकारले पठायो। त्योबाहेक केही होइन। सम्बन्धित क्षेत्रमा विज्ञता भएकाहरू जानुपथ्र्यो। अन्यथा यस्ता सम्मेलन केवल मेला जस्तो हुने र मेला भरेर आउने काम मात्र हुने असन्तुष्टि जनाए। कोपमा नेतृत्व गरेर इजिप्ट पुगेकी महिला बालबालिका मन्त्री उमा रेग्मीले सम्मेलनमा नेपालले हानिनोक्सानीका विषयमा जोखिममा रहेका समुदायका लागि समर्पित वित्तीय संयन्त्र चाहेको बताएकी छन्। त्यसैगरी नेपालले साझा जलवायु कार्यमा जानका लागि क्षेत्रीय सहकार्यका लागि सधैं तत्परता देखाउँदै आएको पनि बताइन्। वन तथा वातावरण मन्त्रालयका सचिव डा पेमनारायण कँडेल तथा जलवायु परिवर्तन महाशाकाका प्रमुख डा बुद्धिसागर पौडेलले सरकारको तर्फबाट विभिन्न फोरमहरूमा नेपालको एजेन्डाहरू प्रस्तुत गरिरहेका छन्। हालसम्म नेपालले हानिनोक्सानी, हिमालका मुद्दा, जलवायु वित्तका लागि प्रत्यक्ष सम्पर्क हुन पाउनुपर्ने माग, नेपालले स्थानीय तहमा जलवायु न्यूनीकरण तथा अनुकूलनका लागि गरेका प्रयासहरू प्रस्तुत गरिसकेको छ। इजिप्टमा जारी कोप२७ सम्मेलनमा २ सयभन्दा बढी मुलुकका राष्ट्रप्रमुख तथा नेतृत्व तहका सदस्यले सहभागिता जनाएका छन्।"
घट्यो सेयर रोक्का अवधि,"काठमाडौं : मर्जर तथा प्राप्ति प्रक्रियामा गएका कम्पनीको सेयर रोक्का समय अवधि घटेको छ। नेपाल धितोपत्र बोर्ड (सेबोन)ले यस्तो प्रक्रियामा गएका कम्पनीको सेयर कारोबार बढीमा १५ दिनसम्म मात्रै रोक्का गर्ने व्यवस्था गरेको हो। यसअघि एकीकृत कारोबार नहँुदासम्म सेयर कारोबार रोक्का हुँदा लगानीकर्ताको सम्पत्ति बन्धक हुने गरेको थियो। बोर्डले बिहीबार धितोपत्र दर्ता गराएका संगठित संस्था एक आपसमा गाभ्नेगाभिने तथा प्राप्तिसम्बन्धी निर्देशिका, २०७९ जारी गर्दै यस्तो व्यवस्था गर्दै रोक्का अवधि कम गरेको हो। यद्यपि मर्जर तथा प्राप्तिमा रहेकाको सेयर रोक्का भएका कम्पनीले नेपाल स्टक एक्सचेन्ज (नेप्से) र सीडीएस क्लियरिङमा निवेदन दिएपछि मात्रै कारोबार खुला हुन्छ। उक्त निर्देशिकाअनुसार आधारभूत बाहेकका सेयरधनीको सेयर कारोबार फुकुवा गर्न संगठित संस्थाले धितोपत्र बजार र केन्द्रीय निक्षेप सेवा प्रदायक संस्था समक्ष निवेदन दिनुपर्नेछ। यससँगै, निवेदनको आधारमा धितोपत्र बजार तथा केन्द्रीय निक्षेप सेवा प्रदायक संस्थाले संगठित संस्थाको आधारभूत सेयरधनी बाहेकको सेयर कारोबार तत्काल खोल्ने व्यवस्था गर्नुपर्नेछ। एकीकृत व्यावसायिक कारोबारको स्वीकृति पाएपछि कारोबार गर्ने मिति निर्धारण गरी सोको जानकारी बोर्ड, धितोपत्र बजार तथा केन्द्रीय निक्षेप सेवा प्रदायक संस्थालाई दिनुपर्ने निर्देशिकामा उल्लेख छ। धितोपत्र बोर्डका सहप्रवक्ता तेजप्रसाद देवकोटाका अनुसार अब मर्जर, प्राप्तिमा गएका संस्थाको अधिकतम १५ दिनसम्म मात्रै सेयर कारोबार रोकिन्छ। यसले आम लगानीकर्तालाई ठूलो राहत मिल्छ। लामो समयसम्म कारोबार रोकिएर जस्लाई समस्या परेको थियो, उहाँहरू सबैलाई फाइदा थियो, उनले अन्नपूर्णसँग भने। बोर्डले सो व्यवस्था लगानीकर्ताका लागि लाभदायी हुने बताउँछन्। यसले गर्दा लगानीकर्ताले अब मर्जर प्रक्रियामा रहेका कम्पनीको पनि आफूलाई चाहेको बखत सेयर किनबेच गर्न पाउनेछन्। यससँगै बोर्डले उक्त निर्देशिकामा संगठित संस्थाले गाभ्ने, गाभिने वा प्राप्ति कार्य प्रारम्भिक सम्झौता भएको ६ महिनाभित्र सम्पन्न गरिसक्नुपर्ने उल्लेख गरेको छ।"
"चुनाव जित्ने मन्त्री भए, मुसहरका दुःख उस्तै","फुलगामा (धनुषा) : मधेस प्रदेशको राजधानी जनकपुर। १० किलोमिटर दक्षिणमा छ, फुलगामा गाउँ। जहाँ छ, मुसहरी (दलित) टोल। प्रदेशकै राजधानीबाट निकैनजिक भएर पनि मुसहरी टोलमा न कुनै भौतिक विकास पुगेको छ। न त शिक्षा, स्वास्थ्य र सामाजिक सुरक्षाको अनुभूति गर्न पाएका छन्, यहाँका मुसहरले। सधैं गरिबी, अशिक्षा र अभावले पिल्सिएका यहाँका मुसहरको भोट लिन चुनावका बेला मात्रै नेता पुग्छन्। चुनाव सकिएपछि गाउँमा नेताले नाक मुख पनि देखाउँदैनन्। त्यसैकारण सधैं अभाव, दुःख र पीडाको भारिले थिचिएका छन्, मुसहरहरू। हमरा सभके नैत नागरिकता है, नैत भोटरकार्ड (हामी सबैको न नागरिकता छ, न त भोटरकार्ड (मतदाता परिचयपत्र), ४० वर्षीया कलावती सदाले मातृभाषा मैथिलीमा दुःखेसो पोखिन। कुनै पनि नेताले मुसहरका लागि केही नगरेको भन्दै उनले आक्रोश पोखिन। र, प्रश्न गरिन् किन भोट दिने ? मैथिली भाषामा उनले भनिन्, नैत कोनो नेतासुन कोनो सुविधा देले है। एहनमे भोट कैला देबै। नगराइन नगरपालिका ९ मा पर्ने यो टोलका अधिकांश मुसहरसँग नागरिकता पनि छैन। त्यसैकारण उनीहरूले मतदाता परिचयपत्र पनि बनाउन पाएका छैनन्। सब सुविधा बरका लोग सबके है। अई मुसहरीमे कोइनै अबै है। हमर सबके धियापुताके नैत जनमदर्ता है नैत नागरिकता। अर्थात्, (सबै सुविधा ठूलाबडाका लागि मात्रै हुन्। हामी मुसहरका लागि केही पनि छैन। हाम्रा बालबालिकाको न त जन्मदर्ता छ, न त नागरिकता नै), कलावतीले पीडा सुनाइन्। गाउँमा स्कुल नभएकाले मुसहरका बालबालिकाले पढ्न नपाएको बताउँछिन्, मरणी सदा। मुसहरीके बालबच्चासुन नै पढें लिखे है। स्कुलेनै है, कथि पढ्तै, अर्थात् (मुसहरका बालबालिका पढे लेखेका छैनन्। स्कुल नै छैन त, के पढ्छन् ? उनको प्रश्न थियो। मुसहरले धुलो माटोसँग जीवन बिताइरहे पनि आफूहरूका लागि कसैले कुनै सहयोग नगरेको मरणी सदाले बताइन्। मुसहरीके दुर्दशा अहाँसब देख लियौं हमसब सबदिन थाले माटिमे रहै छियै कोनो नेता आउरके मतलब नै है, मरणीले भनिन्। अर्थात् (मुसहरको दुर्दशा देखिहाल्नुभयो। हामी सधैं हिलोमाटोमै छौं। कुनै नेतालाई हाम्रो मतलव छैन।) मुसहर बालबालिकाका लागि कुनै खाले राहत र सुविधा नआएको मरणीले दुःखेसो पोखिन। बालबालिकाको जन्मदर्ता गर्न जाँदा पनि पैसा (घुस माग्ने गरिएको) उनको भनाइ थियो। गरिबले कहाँबाट ल्याएर पैसा दिने ? मरणीले आक्रोश पोखिन्। चुनावको बेला भोट माग्न भने नेताहरू गाउँमा लाम लाग्ने गरेको मुसहरहरू बताउँछन्। चुनाव जितेपछि मुसहरका समस्याबारे कसैले पनि ध्यान दिँदैनन्। मठिहानी मठको ऐलानी जग्गामा दयनीय जीवन गुजारा गरिरहेका यहाँका मुसहर जातिका अधिकांश महिलाको त मतदाता नामावलीमा नाम पनि छैन। जन्मदर्ता नभएपछि उनीहरूको नागरिकता बनेन्। नागरिकता नहुँदा मतदाता नामावलीमा नाम समावेश भएन। नागरिकता नहुँदा राज्यबाट प्राप्त हुने सामाजिक सुरक्षा र विकासका पूर्वाधारबाट पनि उनीहरू बञ्चित छन्। फुलगामाका विभिन्न गाउँमा जाने बाटाहरू धमाधम निर्माण भइरहेका छन्। तर, मुसहर बस्ती जाने बाटो उदेकलाग्दो छ। खाल्डाखुल्डी, धुलोमैलो र साँघुरो छ। बाटो बनाइदिन यहाँका बासिन्दाहरूले पटकपटक अनुरोध गरे पनि कसैले सुनुवाइ गर्दैन। बर्खाको बेला हिँड्नै नमिल्ने भएपछि गत असारमा नगरपालिकाले एक ट्र्याक्टर कमसल इँटा राखिदिएको थियो। त्यसैको सहारामा स्थानीयवासीहरू जेनतेन आउजाउ गर्छन्। चुनावका बेला भने गाउँका सबै समस्या समाधान गरिदिने आश्वासन नेताहरूले बाँड्ने गर्छन्। अघिल्लो पटक यो क्षेत्रबाट लोसपाका नेता राजेन्द्र महतोले चुनाव जितेका थिए। चुनाव जितेपछि महतो एकपटक पनि आफ्नो गाउँमा नआएको मुसहरहरू बताउँछन्। मरणीदेवीले भनिन्, नेतवासभके गाउँके बरका लोकसभसे मात्रे काम रहै है। सबतरके रस्ता बनबै है लेकिन मुसहरी बनाबेमे किजाने कथि होइहै। ५० वर्षीया शीला सदा आफ्नो परिवारका कसैको पनि जन्मदर्ता र नागरिकता नबनेको बताउँछिन्। मेरा छोरा, नातिनातिनी कसैको पनि न जन्मदर्ता छ न नागरिकता नै, उनले भनिन्, नागरिकता नभएपछि केको भोट हाल्न पाउनु ? मुसहर बस्तीमा पुरुषको नागरिकता छ, तर अधिकांश महिलाको छैन। महिलाको नागरिकता बनाउन परिवारकै सदस्यले पनि चासो देखाउँदैनन्। स्थानीय बनारसी सदाले आफ्ना पतिको नागरिकता भए पनि आफ्नो नभएको बताइन्। बुढाको छ। मेरो त बनाएकै छैन, उनले भनिन्। उनले नेताहरू भोट माग्न ५५ वर्षमा मात्रै आउने गरेको गुनासो गरिन्। चुनाव बेला त हो हाम्रो गाउँमा पनि नेता आउने, उनले भनिन्, अरू बेला त उनीहरूको नाममुख नै देखिँदैन। सरकारले जनता आवास कार्यक्रमअन्तर्गत दलित समुदायका घरविहीनलाई घर बनाइदिने घोषणा गरेको थियो। तर, यहाँको मुसहर बस्तीमा यो कार्यक्रम पनि अलपत्र छ। ५० घरपरिवार रहेको बस्तीमा २० परिवारका लागि घर निर्माण हुँदैछन्। बनाउँदै गरिएका घर पनि बीचमै अलपत्र छोडिएका छन्। छाना पनि हालिएको छैन। त्यसैकारण मुसहरलाई वर्षामा पानी र हिउँदमा शीतलहरको पीडा भोग्नुपर्छ। प्रदेश सरकारका घोषणा पनि गफैमात्र मधेस प्रदेश सरकारले महत्वकांक्षी बेटी पढाउँ, बेटी बचाउँ कार्यक्रम सुरुवात गर्यो। कार्यक्रमअन्तर्गत छोरी शिक्षा बिमा, दलित छात्रवृत्ति, साइकल वितरण गरिए। तर, कुनै पनि कार्यक्रमको अवसर मुसहर बस्तीमा पुगेन। प्रदेश सरकारले पूर्ण सुरक्षित मातृत्व प्रदेश र पूर्ण खोपयुक्त प्रदेश घोषणा गर्यो। कुपोषण ग्रसित महिला तथा बालबालिकाका लागि बहुक्षेत्रीय पोषण कार्यक्रम लागू गरियो। तर, मुसहरका अधिकांश बालबालिका कुपोषित छन्। प्रदेश सरकारले विपन्न दलितलाई लक्षित गरेर दलित छात्रवृत्ति र रासन कार्ड योजना कार्यान्वयनमा ल्याउने घोषणा गरेको थियो। मुसहरसहित डोम, हलखोर, मेस्तर जातिका परिवारलाई जीविकोपार्जनका लागि विशेष प्याकेज कार्यक्रम सञ्चालन गर्ने नीति पनि सार्वजनिक गरेको थियो। नीति बनाएर जनतालाई अलमल्याउने बाहेक त्यसको अवसर मुसहरका छाप्रामा पुर्याउने काम भएन। मुख्यमन्त्री स्वच्छता अभियानका नाममा करोडौं बजेट खर्च गरियो। तर, मुसहर बस्तीमा एउटा पनि शौचालय बनेन। जित्ने जति मन्त्री धनुषा३ मा पर्ने यो क्षेत्रबाट जितेका नेताहरू पटकपटक मन्त्री बने। ०७४ सालमा तत्कालीन राजपाका तर्फबाट राजेन्द्र महतोले चुनाव जिते। त्यसअघि कांग्रेसले लगातार जित्ने गरेको थियो। ०४८ मा महेन्द्रनारायण निधिले जितेका थिए। निधिको निधनपछि छोरा विमलेन्द्र निधि त्यही क्षेत्रबाट लड्दै आए। ०६४ को पहिलो संविधानसभा र ०७० को दोस्रो संविधानसभामा निधि विजयी भए। पार्टी र सरकारको नीति निर्माण तहमै निधि पुगे। निधिले गृह र शिक्षाजस्ता प्रभावशाली मन्त्रालयको नेतृत्व पनि सम्हाले। यही क्षेत्रबाट प्रदेशसभामा रामसरोज यादव निर्वाचित भए। उनी पनि प्रदेशको भौतिक पूर्वाधारमन्त्री बने। तर, मुसहरको अवस्थामा कुनै परिवर्तन आएन। यसपटक एमालेजसपा गठबन्धनबाट एमालेकी जुलीकुमारी महतो (महासेठ) र सत्तागठबन्धनका तर्फबाट अनिलकुमार झा उम्मेदवार छन्। जुलीले ०७० सालमा यो क्षेत्रबाट चुनाव लडेकी थिइन्। उनलाई कांग्रेसका निधिले पराजित गरेका थिए। ०७४ मा जुली समानुपातिकबाट सांसद बनिन्। चमारको अवस्था अझ दयनीय मुसहर बस्तीसँगै रहेको (चमारटोल) को अवस्था पनि उस्तै छ। स्थानीय विपति रामले राज्यबाट पाउने कुनै पनि सुविधा आफूहरूले नपाएको बताए। काठमाडौंमा मजदुरी गरेर परिवारको गुजारा चलाउँदै आएका उनले भने, यहाँ हाम्रा चमारहरूका १० घर छन्। तर, कसैले पनि सरकारले दिने सुविधा पाएका छैनन्। न हामीलाई घर नै बनाइदिएको छ, न एक रुपैयाँ दिन्छ। पारुदेवी चमारको पनि गुनासो उस्तै छ। चमार परिवारलाई कुनै नेताले नहेरेको उनले दुःखेसो पोखिन। जो आउँछ, मुसहरबस्तीलाई सोध्छ, हामीलाई कसैले वास्तै गर्दैनन्, उनले भनिन्, हामी पनि यही त बस्छौं नि, हाम्रो दुःख यिनीहरूको भन्दा कम छैन। दलितको भोट खरिद बिक्रीमै सीमित गरिएको छविनोद महरा, अधिकारकर्मी दलितका लागि बनेका कानुन र संविधानमा बनेका व्यवस्था नै विभेदकारी छन्। स्थानीय तहमा दलित समुदायबाट एकजना महिला वडा सदस्यको व्यवस्था छ। यसले दलित वर्गमा नै एक तहको फाटो ल्याउने काम गरेको छ। दलितको सहभागिता अर्थपूर्ण नभई नाम मात्रको रहेको देखाउँछ। दलित महिला वडा सदस्यमा पनि गैरदलितकै मनोमानी चल्छ। नेताहरूले आफ्नो नजिकका दलित व्यक्तिहरूकै घरपरिवारका महिलालाई वडा सदस्यको टिकट दिने गरेका छन्। त्यसकारण दलित महिला प्रतिनिधिहरूले आफ्नो समुदायको मुद्दा जुन रूपमा उठाउनुपर्ने हो, त्यो गर्दैनन। आफ्नो वडामा के कस्तो कामहरू भइरहेको छ, विकास बजेट कति छ ? त्यसबारे पनि बुझेक हुँदैनन्। दलित समुदाय सधैं पछाडि पर्नुको अर्को कारण हो, दलित समुदायमा राम्रो नेता जन्मिन नसक्नु। नेतानै नभएपछि मुसहर, चमार, डोम, हलखोर, मेस्तरलगायत अति विपन्न र दलित वर्गको आवाज मूलधारमा प्रवाहित नै हुन सकेको छैन। मुसहर र दलितलाई राज्यले मान्छे नै गन्दैनन्चन्देश्वर सदा, मुसहर अगुवा मुसहर र दलितहरूको अवस्था वर्षौंदेखि पिछडिएकै छ। ००७ सालमा देशमा प्रजातन्त्र आयो र कांग्रेस पार्टीको हातमा शासन गयो। त्यसपछि ३० वर्ष कांग्रेस र कम्युनिष्ट मिलेर शासन सत्ता चलाए। यस अवधिमा मुसहर मात्र नभई समग्र दलितहरूलाई कहिल्यै अनुभूति भएन कि राज्य उनीहरूको पनि छ। मुसहरहरू पनि सरकारलाई कर तिर्छन्। तर, उनीहरूले राज्यबाट पाउने सामान्य सेवा, सुविधाबाट समेत वञ्चित हुनुपरेको छ। समाजमा भएको विखण्डन, विभेद र उपेक्षाको शिकार भएका मुसहरको पानी पनि नचल्ने जात भनेर विभेद गरिएको छ। त्यसैकारण मुसहर बस्तीमा चुनावको अनुभूति हुँदैन। जसलाई राज्यले कहिल्यै सम्मान नै दिएन्। जसको दुःख सुखमा कहिले साथ नै दिएन्। जसलाई सधैं अपहेलनाकै दृष्टिले हेरियो। गाउँसमाजबाट टाढै राख्ने गरियो। त्यसैले को जितोस् को हारोस्, मुसहरलाई के मतलव ? उनीहरूले जेनतेन जीवन चलाएका छन्। आफ्ना पीडाहरूलाई माटोभित्र लुकाएर परिवर्तनका साक्षी मात्र बनेका छन्।"
पहाडकी रानी तानसेनलाई कसले सिंगार्ने ?,"पाल्पा : काठमाडौंको भाइ, नेपालको दार्जिलिङ र पहाडकी रानीको उपमाले चिनिन्छ पाल्पाको तानसेन सहर। तर, यति धेरै उपमा पाएको यो सुन्दर सहरले न त, स्थानीयलाई अड्याउन सकेको छ, न पर्यटकलाई आकर्षित गर्न नै। पछिल्लो समय हुने निर्वाचनमा दल र नेताले यसै समस्यालाई एजेन्डा पनि बनाउँछन्। व्यवस्थित बनाउने र विकास गर्ने प्रतिबद्धता राख्छन्। तर, उनीहरूले भनेजस्तै परिवर्तनको महसुस भने यहाँका नागरिकले अझै गर्न पाएका छैनन्। पुनः आउने निर्वाचनका लागि यो दलको एजेन्डा बनेको छ। ५ सय वर्ष पहिले सेन वंशीय राजा रुद्रसेनले घना जंगल फडानी गरी बस्ती बसाएको तानसेनबाट बाहिरिनेको संख्या बढ्दो छ। कुनै समय शिक्षा, स्वास्थ्य र पर्यटनको हब बनेको तानसेनबाट बसाई सर्नेहरूको संख्या बर्सेनि बढ्दै गएको तानसेन नगरपालिकाका मेयर (नगरप्रमुख) सन्तोषलाल श्रेष्ठ बताउँछन्। उनका पाँच दाजुले पाल्पा छोडिसकेका छन्। कुनै बेला मुलुकको व्यापारिक एवं शैक्षिक हब मानिएको तानसेनलाई पुरानै अवस्थामा फर्काउने चुनौती देखिएको छ। आसन्न निर्वाचनको माहौलले सदरमुकाममा चहलपहल बढाएको छ। तर, मतदाताहरू निराश छन्। पहिले व्यापार राम्रो थियो। अहिले छैन। घर खर्च चलाउनै गाह्रो भइसक्यो, तानसेन ३ भगवती टोलमा जुत्ता सिलाउन बसेका (जुत्ता व्यवसायी) नेत्र गैरे भन्छन्, नेताहरू चुनावको बेला मुख देखाउन आउँछन्। विकास गर्छु भन्छन्। चुनाव जिते पछि केही गर्दैनन्। लुम्बिनी प्रदेशको ऐतिहासिक एवं धार्मिक सहर तानसेनले १०९८ वर्ग किलोमिटर क्षेत्र ओगटेको छ। स्थानीयदेखि प्रदेश एवं संघीय सरकारले ध्यान नदिँदा ऐतिहासिक, पुरातात्विक एवं पर्यटकीय सम्पदा छरिएको तानसेन बिरानो बन्दै गएको स्थानीय बासिन्दाको दुःखेसो छ। तनावमा तानसेन २००७ सालमा स्थापना भएको तानसेन काठमाडौं र भक्तपुर पछिको तेस्रो पुरानो सहर हो। गुल्मी, अर्घाखाँची, स्याङजा, बागलुङ, लमजुङ, कास्की, पर्वत, प्युठान र म्याग्दी जिल्लावासीहरू नुन, तेलका लागि त्यहाँ पुग्थे। पुरानो पदमार्गका रूपमा तानसेन परिचित थियो। बुटवल झर्ने मुख्य नाका नै तानसेन थियो। अहिले गाउँबाट तानसेन र तानसेनबाट बुटवल, पोखरा, नारायणघाट, काठमाडौं पलायन हुने क्रम बढ्दो छ। प्रजातन्त्रको पुनस्र्थापना भएसँगै तानसेनबाट बसाई सर्नेहरू बढ्दै गएको स्थानीय बताउँछन्। तानसेनमा खानेपानी (पिउने पानी) को अभाव छ। साँघुरा सडक र अव्यवस्थित बस्तीले सौन्दर्यमा क्षति पुयाएको छ। तानसेन नगरपालिकाका सूचना अधिकारी भरत आचार्यका अनुसार, २०७६ वैशाखदेखि २०७९ असोज मसान्तसम्म १२ सय ५ जना तानसेनमा बसाइँ सरेर आएका छन्। तानसेनबाट २ हजार ६२ जना बसाइँ सरेर अन्य जिल्लामा गएका छन्। २०५८ सालमा पाल्पाको जनसंख्या २ लाख ६८ हजार ५ सय ५८ थियो। १० वर्षपछि २०६८ सालमा जनसंख्यामा ७ हजारले घट्यो। २०६८ सालको राष्ट्रिय जनगणनाअनुसार, जनसंख्या २ लाख ६१ हजार १ सय ८० छ। एक दशकको अवधिमा जनसंख्या वृद्धि ऋणात्मक हुन पुगेको छ। २०७८ सालको प्रारम्भिक तथ्यांकअनुसार, जिल्लाको जनसंख्या २ लाख ४२ हजार ४ सय २३ रहेको छ। बसाइँ सरेर अन्यत्र जाने जिल्लाको सूचीमा पाल्पा छैटौं स्थानमा छ। शैक्षिक स्तर खस्किँदो, स्वास्थ्यमा सबल जिल्लाको एकमात्र सरकारी त्रिभुवन बहुमुखी क्याम्पसमा विद्यार्थी भर्ना हुने क्रम बर्सेनि घट्दो छ। तानसेन ५ कैलाशनगरका जगत आलेले दैनिक ३०४० जना विद्यार्थीलाई दिनहुँ भात खुवाउँथे। तर, अहिले रेस्टुराँ व्यवसाय बन्द गरी तरकारी बिक्री गर्न थालेका छन्। किन त ? ४९ वर्षीय आले भन्छन्, विद्यार्थीहरू सदरमुकाममा पढ्न आउनै छोडे। विद्यार्थी पढ्न नआएपछि मेरो व्यवसाय पनि चलेन। पाल्पामा १९८३ सालमा पुस्तक पढ्ने दलानका धवल पुस्तकालय स्थापना भएको थियो। २००४ सालमै पद्मशमशेरले तानसेनमा पद्म पब्लिक माध्यमिक विद्यालय स्थापना गरेका थिए। नारी शिक्षालाई उच्च प्राथमिकता दिँदै २००७ सालमा मोहनकन्या विद्यालयका स्थापना भएको थियो। राणा, सेनहरूका छोराछोरीहरू मात्र पढ्न जान थालेपछि जनताका छोराछोरीले पढ्न पाउनुपर्ने आवाज उठ्यो। तत्कालीन कम्युनिस्ट नेताहरू जगतबहादुर जोशी, चिनियाँलाल बज्राचार्यलगायतले २००८ सालमा जनता विद्यालयको स्थापना गरे। २००६ सालमा सिल पाठशालाको स्थापना भयो। राष्ट्रिय योजना आयोगका पूर्वउपाध्यक्ष मोहनमान सैंजुले सिल पाठशालामा पढेका थिए। विगतमा एसएलसी परीक्षामा बोर्ड दशौंसम्मको स्थान ल्याउने पाल्पाको शैक्षिक गुणस्तर खस्किएको छ। २०७८ सालको एसर्ईई परीक्षामा पाल्पाबाट कुनै पनि विद्यार्थीले ४ जीपीए पनि ल्याउन सकेनन्। अहिले जिल्लामा तानसेन बहमुखी क्याम्पस, पाल्पा बहुमुखी क्याम्पस, श्रीनगर कलेज, न्यू मिलेनियम कलेजले उच्च शिक्षा प्रवाह गरेका छन्। कसरी फर्काउने साख ? क्याम्पसका उपप्राध्यापक डा शंकरप्रसाद गैरेका अनुसार, अभिभावकहरूमा सन्तानको उच्च शिक्षा अध्ययनका लागि बुटवल र काठमाडौं नै ताक्ने प्रवृत्ति छ। शैक्षिक संस्थाहरूमा विद्यार्थी भर्ना हुने क्रम घट्दो छ, डा गैरेले भने, शिक्षासँगै रोजगारीको व्यवस्था भएमा पुनः तानसेनमा चहलपहल बढाउन सकिन्छ। शिक्षाविद् बुद्धिप्रसाद शर्माका अनुसार, तानसेनलाई पुरानै अवस्थामा फर्काउन शिक्षा, स्वास्थ्य, पर्यटन, कृषि र रोजगारमा केन्द्रित रहेर कार्य गर्नुपर्नेमा जोड दिन्छन्। शर्मा भन्छन, व्यावसायिक ढंगले पर्यटनको विकास गर्न आवश्यक छ। पाल्पा उद्योग वाणिज्य संघका अध्यक्ष राजु महर्जनका अनुसार, पाल्पामा प्रशस्त सम्भावना छ। पाल्पालीहरू एकजुट भएर लाग्ने हो भने पहाडकी रानीको उपमा पाएको तानसेनलाई, महारानी बनाउन सकिन्छ। यो बाहिरी मान्छेले मन्त्रीले, सरकारले गरिदिने होइन, हामी स्थानीयवासीले नै गर्ने हो, अध्यक्ष महर्जनले भने, जनप्रतिनिधिहरूले जति प्राथमिकता दिनुपर्ने हो, त्यति दिन सकेका छैनन्। अध्यक्ष महर्जनका अनुसार पर्यटकीय प्याकेज बनाएर पर्यटकहरूको बसाई अवधि लम्ब्याउनु पर्ने आवश्यता छ। पर्यटकीय भनिएको छ। तर, नगरपालिकाले पर्यटकीय सूचना केन्द्रसमेत सञ्चालन गरेको छैन, उनले भने। कृषि उद्यमी केशवबहादुर कार्की पाल्पा (तानसेन)को विकास हुनेमा निकै आशावादी छन्। च्याउ उत्पादनमा सक्रिय ५२ वर्षीय कार्की भन्छन्, पाल्पाका उत्पादनलाई बुटवल वा काठमाडौं पुयाउनुपर्छ। पाल्पालाई उत्पादनको हब बनाउनुपर्छ। पाल्पाबाट बसाई सरेर होइन उद्यमशीलताबाट उन्नति गर्नुपर्छ। तानसेन नगरपालिकाका मेयर सन्तोषलाल श्रेष्ठका अनुसार, पाल्पाको विकासको मुख्य आधार कृषि र पर्यटन हो। मेयर श्रेष्ठ भन्छन्, पर्यटकीय पूर्वाधार विकास गर्दै नगरलाई व्यवस्थित गराउने कार्यलाई प्राथमिकता दिएका छौं। उद्योगमैत्री वातावरण बनाउन कुन्सरेमा औद्योगिक ग्राम निर्माण सुरु गरेका छौं। नगरक्षेत्रमा चक्रपथ निर्माणको योजना बनाएका छौं। ६८ वर्षदेखि मिसन अस्पतालले स्वास्थ्य सेवा प्रवाह गरिरहेको छ। २०११ सालमा युनाइटेड मिसन अस्पताल सञ्चालनमा आएको थियो। अस्पताललाई २०० बेडमा स्तरोन्नति गर्ने योजना रहेको जनाइएको छ। २०६३ साल भदौ २५ गतेदेखि सञ्चालित लुम्बिनी मेडिकल कलेजले चौबिसै घण्टा आकस्मिक उपचार सेवा प्रवाह गरिरहेको छ। एमबीबीएस, बीएस्सी नर्सिङ र पोस्ट ग्राजुएट तहको अध्यापन भइरहेको छ। तानसेन स्कुल अफ हेल्थ साइन्समा पिसिएल नर्सिङ, ल्याब टेक्निसियनको अध्यापन हुने गरेको छ। स्रोत छ, उपयोग छैन २५ वर्ष राज्य सञ्चालन गरेका तत्कालीन सेनवंशीय राजा रुद्रसेनले पाल्पा राज्यलाई सुव्यवस्थित गराउन योगदान गरेका थिए। उनले नै यस ठाउँमा रहेको घना जँगललाई फडानी गरी तानसेनको बस्ती बसाएका थिए। संस्कृतिविद् निर्मल श्रेष्ठका अनुसार, तानसेनको नामाकरणको सन्दर्भ मगर भाषासँग गाँसिएको छ। मगरभाषामा सल्लाको एक प्रजातिलाई टानसिङ भनिन्छ। यो प्रजातिको सल्ला तान बनाउन प्रयोग हुन्छ। टानसी प्रजातिको सल्ला प्रशस्त पाइने भएकाले यस ठाउँको नाम टानसिग रह्यो। त्यसपछि यसको उच्चारण हुने क्रमममा टानसिङ हुँदै तानसिङ भनियो। कालान्तरमा तानसेनको रूपमा परिचित हुन पुग्यो। रानी महल, पाल्पा दरबार, रणउजेश्वरी भगवती, श्रीनगरडाँडा, प्रभाष ताल, अमरनारायण मन्दिर, भैरवस्थान, रुरुक्षेत्र आदिको कारणले तानसेन पर्यटकीय हबको विकास हुने सम्भावना छ। गर्मी समयमा यहाँको अधिकतम तापक्रम ३५ डिग्री सेल्सियससम्म पुग्छ। जाडो समयमा न्यूनतम तापक्रम शून्य डिग्रीसम्म हुन्छ। औसत २४ डिग्री सेल्सियस तापक्रम हुने भएकाले यहाँ न त धेरै गर्मी न त जाडो हुन्छ। जाडो समयमा बिहानै पारिलो घाम लाग्छ। समुद्री सतहदेखि १ हजार ३ सय ७२ मिटरको उचाइमा तानसेन छ। तानसेन नगरपालिका भित्र पर्ने १४ वटै वडामा ऐतिहासिक सम्पदाहरू छन्। १ मा ध्रुवघाट धारा, भीमसेन मन्दिर गोर्खेकोट, चण्डीस्थान गैरागाउँ छन्। २ मा अमरनारायण मन्दिर, मन्दिर परिसरको फूलबारी छ। अमरेश्वर महादेव, दुनधारा, हनुमान मन्दिर, विष्णु पादुका, प्रतापशमशेर खानेपानी धारा, कुलेश्वर महादेव मन्दिर छन्। त्यस्तै ३ मा रणउजेश्वरी भगवती मन्दिर, ढुंगे बद्रेश्वर शिवालय मन्दिर, तहविल गणेश मन्दिर, सरस्वती मन्दिर, टक्सारको गणेश मन्दिर, महाकाल भैरव मन्दिर टक्सार, श्रीनगर गणेश, शीतलपाटी प्रतापशमशेर धारा, शिवालय धाम, लक्ष्मीनारायण मन्दिर, भीमसेन मन्दिर, निशानधारा लगायतका सम्पादाहरू छन्। ४ मा लुम्बिनी प्रदेशकै एक मात्र पाल्पा दरबार संग्रहालय छ। मखनटोलमा स्वेताम्बर गणेश मन्दिर छ। ५ मा कैलाशनगर भीमसेन मन्दिर, जर्नेल धारा, नमेश्वर शिवालय, दक्षिणकालिका मन्दिर, सुत्केरी ढुंगा, र सेतोपोखरी छ। ६ मा बटुक भैरव मन्दिर, बर्तुअर्चले शिवालय मन्दिर, भीमसेन मन्दिर छ। भीमसेन टोलको झिंगटीले छाएको परम्परागत घर तथा काष्ठकलाहरू, टुँडिखेलमा रहेको ऐतिहासिक शिलालेख भएको राणाकालीन ढुंगा छ। प्रतापशमशेरले निर्माण गरेका नारायणस्थान, टँुडिखेल, तीनधारा, अमरसिंह पौवा, खड्क महाकाली मन्दिर, सरस्वती मन्दिर, आनन्द विहारलगायतका ऐतिहासिक सम्पदाहरू छन्। ७ मा प्रभाश क्षेत्रभित्र सूर्य कुण्ड छ। मणिमुकुन्देश्वर शिव मन्दिर, वंश गोपाल मन्दिर तथा शीतलादेवी मन्दिर, प्रभास ताल र बगैंचा छन्। ८ मा कोकलदेवी मन्दिर, कर्णेल उजिर सिंह हतियार निर्माणस्थल छाप, सत्यवती पोखरी छन्। ९ मा माण्डव्य ऋषि आश्रम, अँगारे कुण्ड, सिलाङकोट, जस्तो क्षेत्रहरू छन्। १० मा बालीकन्या देवी मन्दिर, खाणदेवीकोटघर रहेको छ। ११ मा लिपिनदेवी मन्दिर, सामाकोट टक्सार, सेनकालीन जोगिपानी बोलकुवा, प्रताप मल्लको पानीको मूल बाँझा छन्। १२ मा रतन पाँडे देवस्थल, चेचीकोट, प्रतापशमशेरको खानेपानी सुरुङ, चण्डी भञ्ज्याङलगायत छन्। १३ मा रानीमहल दरबार क्षेत्र, हात्ती ढुंगा, बैकुण्ठे झरना, छेरलुङ कुलो छन्। तानसेनबाट उत्तरतर्फ कालीगण्डकी किनारामा खड्ग शमशेरद्वारा रानी तेजकुमारीको सम्झनामा निर्माण गरिएको रानीमहल छ। उक्त मन्दिरमा एसियाकै सबैभन्दा ठूलो पित्तलको त्रिशूल रहेको छ। १४ मा ऋषिकेशव मन्दिर, कमल पोखरी, और्ब ऋषि, अमरेश्वर महादेव, गायत्री मन्दिर, भीमसेन सत्यश्वर महादेव, पहेली पौवा, लक्ष्मी नारायण मन्दिर, रिडीको झोलुंगे पुल, अर्गली दरबारलगायतका सम्पदाहरू छन्। १५ किलोमीटर पूर्वमा रम्भादेवी मन्दिर छ। तानसेनबाट ३० किलोमिटर दक्षिण कोलडाँडास्थित सत्यवती ताल छ। तानसेन नगरपालिकाकी उपमेयर प्रतिक्षा सिंजालीका अनुसार, तानसेन नगरपालिका पुरातात्विक सम्पदा र संस्कृतिले धनी रहेको छ। स्थानीय कला संस्कृतिको प्रबद्र्धन गर्न सकेमा पनि पर्यटकलाई भिœयाउन सकिन्छ, उपप्रमुख सिंजाली भन्छिन,विभिन्न जातजातिको संस्कार, संस्कृतिलाई संरक्षण गर्नुपर्छ।"
सूर्यको इन्ट्री कि दुर्गाको रिइन्ट्री ?,"प्युठान : प्यूठानमा चुनावी माहोल तात्दैछ। एमाले पोलिट ब्युरो सदस्य एवं प्यूठान इन्चार्ज सूर्य थापा र सत्ता गठबन्धनबाट राष्ट्रिय जनमोर्चाका केन्द्रीय उपाध्यक्ष दुर्गा पौडेल प्रतिस्पर्धामा छन्। थापाको पहिलो इन्ट्री हो। झलनाथ खनाल र केपी शर्मा ओली प्रधानमन्त्री हुँदा थापा प्रेस सल्लाहकार थिए। हक्की स्वभावका थापा लिखित चुनावी एजेन्डासहित गाउँगाउँ घरदैलोमा छन्। उनका प्रतिबद्धतामा ५१ बुँदे विकासका एजेण्डा समेटिएका छन्। प्यूठानको प्रमुख राजमार्ग भालुवाङ्गप्यूठान सडकलाई स्तरोन्नती एवं विस्तार गरी दुई लेन बनाउनेदेखि गौमुखी गाउँपालिकाको अर्खा रजवारा जोड्ने जिल्लाकै लामो झोलुंगे पुल बनाउनेसम्म योजना समेटिएका छन्। अझै पनि विद्युत् विस्तार हुन नसकेका स्याउलीबाङ, काफलबुटा, काइया, एकराते, रुझिम, कुर्तिवाङ, स्याउले, खबाङ, रजवारा, अर्खा, पूजा, लिवाङलगायतका बस्तीहरूमा विद्युत् विस्तार गरी सबै धरधुरीसम्म विद्युतको पहुँच स्थापित गर्ने र शत्प्रतिशत प्यूठानीलाई अँध्यारोबाट उज्यालो बनाउने थापाको प्रतिबद्धता छ। जिल्लाका सबै स्थानीय तहको केन्द्रसम्म पुग्ने पहुँचमार्गहरूलाई कालोपत्रे गर्ने, बहुप्रतिष्ठित लुङग्री माडी सिंचाई आयोजना सम्पन्न गर्न आवश्यक बजेट विनियोजन गर्ने, झिमरुक ८ को लालीगुराँस रंगशाला दहियाल्नालाई राष्ट्रिय स्तरको क्रिकेट रंगशालाको रुपमा विकास गर्ने, भिंग्रीस्वर्गद्धारी सडकलाई सुरक्षित र व्यवस्थित यात्राको लागि स्तरोन्नति गरी दुर्घटनाको विद्यमान जोखिम अन्त्य गर्नेलगायतका प्रतिबद्धता छन्। अर्घाखाँची सन्धिखर्कगोखुङ्गामर्कावाङखरिवोटतिरामदाङ्ग (मदन भण्डारी राजमार्ग), सिमलटारीपुर्काेटदहसौतामारेमच्छीस्वर्गद्वारीरोल्पा (मदन भण्डारी राजमार्ग), अर्घाखाँचीजोगिटारीचुँजाठाँटीखलङ्गाबिजुवारदाखाक्वाडीबर्जिवाङभिंग्रीस्वर्गद्वारीरोल्पा (६७ किमी) (जीवराज आश्रित कृष्ण सेन इच्छुक मार्ग) खण्डको निर्माण कार्य द्रुत गतिमा अघि बढाई सम्पन्न गर्ने थापाको प्रतिबद्धतामा समेटिएको छ। स्वर्गद्वारी विमानस्थल चाल्नेटारको जग्गा अधिग्रहणमा देखिएको समस्याका कारण अघि बढ्न नसकेको हुँदा आवश्यक बजेट व्यवस्था गरी निर्माण गर्ने समेत प्रतिबद्धता छ। एमालेबाट निर्वाचन क्षेत्र नं लुम्बिनी प्रदेशससभा सदस्यमा तुल्सीराम शर्मा र २ नं मा हरिप्रसाद रिजाल उम्मेदवार छन्। ०७० को संविधानसभा निर्वाचनमा चुनावी कमाण्डर बनेर थापाले जनताको घरदैलोमा पुगेर पार्टीलाई मत मागेका थिए। त्यसबेला एमालेका वामदेव गौतम र हिराबहादुर केसीले दुबै क्षेत्रबाट चुनाव जितेका थिए। धेरै पटक धेरैलाई प्यूठानीले हेरिसकेका छन्, थापाले भने, म पहिलोपटक जनतामाझ मलाई भोट दिनुस् भनेर आइरहेको छु। अरु सबै हेरिसकेका पात्र भएकाले मलाई जिताएर त हेर्नुस् न भनेर मतदाताको घरदैलोमा छु। मतदाताको उत्साहपूर्ण मायाले मलाई उत्साहित बनाएको छ। गठबन्धनबाट प्रतिनिधिसभा सदस्य उम्मेदवार बनेकी दुर्गा पौडेलले १०१ बुँदे साझा प्रतिबद्धता लिएर जनताको घरदैलोमा पुगेकी छिन्। विभिन्न क्षेत्रगत विकासका एजेन्डाहरू उनको प्रतिबद्धतामा समेटिएको छ। प्रस्तावित चाल्नेटार विमास्थलको विवादहरूलाई समाधान गर्दै निर्माण कार्य अगाडी बढाउनेदेखि एक घर एक धारा पुर्याई स्वच्छ खानेपानीको पहुँच पुर्याउने प्रतिबद्धता छ। गठबन्धन र एमालेले अघि सारेका धेरैजसो प्रतिबद्धताहरू मिल्दोजुल्दो छन्। प्यूठानको पुरानो स्वर्गद्धारी क्याम्पसलाई आंगिक क्याम्पस बनाउन पहल गर्ने, बाग्दुला भीमगिठे र भालुवाङ प्यूठान सडकलाई दुई लेन बनाउने लगायतका प्रतिबद्धता गठबन्धनले अघि सारेको छ। पौडेल ०७० सालको निर्वाचनमा कपिलवस्तुबाट समानुपातिक सांसद् थिइन्। ०७४ को निर्वाचनमा उनी प्यूठानबाट वामठवन्धनको तर्फबाट प्रत्यक्ष सांसद् निर्वाचित भइन्। एमाले र माओवादीले त्यसबेला साथ दिए। संयोगवश उनी यसपटक पनि गठबन्धनकै साहारामा निर्वाचन लड्ने सौभाग्य पाइन्। गठबन्धनमा सहभागी पाँच दलमध्ये राजमोले देशभरमै प्यूठान र बाग्लुङ १ मा मात्र उम्मेदवारी दियो। त्यसमध्यकै एक पौडेल उम्मेदवार बनिन्। तर, ०७४ सालको जस्तो चुनाव जित्न भने पौडेललाई अहिले सहज छैन्। चुनाव जितेर पाँच वर्ष बिताएकी उनी गाउँ नफर्केको आम मतदाताहरूले गुनासो गरेका छन्। बाढीपहिरो र कोरोनाको बेला नागरिकको साथमा नरहेको उनीमाथी आरोप छ। गठबन्धनबाट प्रदेश १ मा नेकपा माओवादी केन्द्रका कृष्ण अधिकारी (प्रकाश) र प्रदेश २ का कांग्रेसका उम्मेदवार सरोज थापा (रोज राणा) उम्मेदवार छन्।"
"हामी भरिया हौं, जिम्मेवारीको भारी बोकाउनुस् : गोकर्ण विष्ट","गुल्मी : नेकपा एमालेबाट गुल्मी क्षेत्र नम्बर २ का उम्मेदवार तथा एमाले सचिव गोकर्ण विष्टले आफू जनताको सेवा गर्नका लागि भरिया बनेर आएको र जिम्मेवारीको भारी बोकाउन मतदाताहरुलाई आग्रह गरेका छन्। आफूले जहिल्यै पनि जनताको सेवाका लागि राजनीति गरेको भन्दै जिम्मेवारीको भारी बोकेर जनताको अनुहारमा चमक ल्याउने बताए। मालिका गाउँपालिका५ को छापहिलेमा आयोजित चुनावी सभालाई सम्बोधन गर्दै विष्टले एमालेले जित्दा किसान, मजदुर, महिला, वृद्धवृद्धा, बालबालिका र सबै तप्काका नागरिकहरूको अनुहारमा खुसी आउने ठोकुवा गरे। 'पार्टीका लागि जिन्दगी होइन, जिन्दगीका लागि पार्टी हो', विष्टले भने, 'कसले कहाँ भोट हाल्यो यो महत्वपूर्ण होइन। महिला र किसानको जिन्दगीका लागि नेकपा एमालेलाई विजयी बनाउनुपर्दछ।' जनताले तीन पटकसम्म निर्वाचित गरेर पठाएपछिको विकास र परिवर्तनमा जनताले प्रत्यक्ष महसुस गरेको उनले सुनाए।"
निर्वाचन सुरक्षाका लागि उच्च मनोबलका साथ काम गर्न आयुक्त थपलियाको निर्देशन,"काठमाडौं : निर्वाचन आयोगका प्रमुख निर्वाचन आयुक्त दिनेश कुमार थपलियाले उच्च मनोबलका साथ काम गर्न नेपाल प्रहरीलाई निर्देशन दिएका छन्। प्रमुख निर्वाचन आयुक्त थपलियाले मंसिर ४ गते हुने प्रतिनिधिसभा र प्रदेशसभा निर्वाचनमा कसैको प्रलोभन, डर, त्रास, धम्की वा अवरोधबाट माथि उठेर मतदाताले विवेकको मत हाल्न पाउने वातावरण सिर्जना गर्न नेपाल प्रहरीका अधिकृत तथा जवानहरूलाई आग्रह गरेका छन्। भरतपुरस्थित नेपाल प्रहरी शिक्षालयका अधिकृत र तालिममा रहेका प्रहरीलाई सम्बोधन गर्दै प्रमुख आयुक्त थपलियाले प्रहरीले स्थलमा खटिएर सुरक्षित मतदान कार्यमा सघाउँदै आएको बताउँदै निर्वाचनलाई शान्तिपूर्ण रूपमा सम्पन्न गराउन चनाखो भएर काम गर्न निर्देशन दिए। कुनै दल र उम्मेदवारले मतदातालाई प्रभावित पार्न नगद वा जिन्सी सामान दिएको पाइएमा ठाउँको ठाउँ कारबाही गर्न नेपाल प्रहरीलाई अधिकार सुम्पिइएको स्पष्ट गर्दै उनले मतदाता, मतपेटिका र मतगणना कार्यको सुरक्षा गरेर निर्वाचनको निष्ठा जोगाउने कार्यमा सघाउन आग्रह गरे।"
"मुस्ताङमा एमालेका तुलाचनलाई कांग्रेसका थकालीको कडा टक्कर, दुवैको एजेण्डा कोरला नाका","जोमसोम : हिमाली जिल्ला मुस्ताङमा कांग्रेस गठबन्धन र नेकपा एमालेका उम्मेदवारबीच कडा टक्कर हुने देखिएको छ। मुस्ताङमा अस्वित्वमा आएका कांग्रेस र एमालेका उम्मेदवारहरू २०४६ सालको जनआन्दोलनपछिको निर्वाचनमा चुनावी प्रतिस्पर्धा गर्दै आइरहेका छन्। २०४६ सालपछि कांग्रेसले ३ पटक संघीय निर्वाचन जितेको थियो भने एमालेले २ पटक संघीय निर्वाचन जितेको थियो। यसपटक २०७४ सालको चुनाव जितेका एमालेका प्रेमप्रसाद तुलाचन र २०७० सालको चुनाव जितेका पूर्व वाणिज्यमन्त्री रोमी गौचन थकालीका छोरा योगेश प्रतिनिधिसभाको चुनावमा आमनेसामने भएका छन्। एमालेका उम्मेदवार तुलाचनले २०७४ सालको निर्वाचनमा पूर्व वाणिज्य मन्त्री रोमी गौचन थकालीलाई ४८५ मतान्तरले पराजित गर्दै प्रतिनिधिसभाको सांसद बनेका थिए। त्यससमय एमालेका तुलाचनले ३३१७ मत र कांग्रेसका थकालीले २८३२ मत पाएका थिए। यसपटक पूर्व मन्त्री थकालीले युवाहरूलाई राजनीतिको मूलधारमा ल्याउनुपर्ने भन्दै युवाहरूलाई चुनावमा उम्मेदवार बनाएका छन्। पूर्व मन्त्री थकालीले कांग्रेस र जिल्लाका कार्यकर्ताको दबाबमा आफ्नै छोरो योगेश गौचन थकालीलाई उम्मेदवार बनाएको बताएका छन्। यता, एमालेबाट यसअघि प्रतिनिधिसभाको सांसद बनाएका प्रेमप्रसाद तुलाचनलाई पुनः प्रतिनिधिसभाको उम्मेदवार बनाएको छ। उम्मेदवार तुलाचन यसपटक चुनाव नलड्ने मुडमा थिए। उनलाई पनि एमाले र कार्यकर्ताको दबाबमा प्रतिनिधिसभाको उम्मेदवार बनाइएको हो। कांग्रेसका २९ वर्षीय थकाली र एमालेका ६२ वर्षीय तुलाचनको घर मुस्ताङको थासाङ गाउँपालिका३ लेतेमा पर्छ। दुवैले ज्ञानोदय मावि लेतेबाट मतदान गर्नेछन्। यसपटक प्रतिनिधिसभाको चुनावमा त्रिकोणात्मक प्रतिस्पर्धा हुने पक्का भएको छ। कांग्रेस गठबन्धन र एमालेका दुवै उम्मेदवारलाई राष्ट्रिय स्वतन्त्र पार्टीका प्रतिनिधिसभा उम्मेदवार सुदेश गुरुङले कडा चुनौती दिने मुस्ताङका स्थानीयको भनाइ छ। गुरुङको घर मुस्ताङको घरपझोङ५ ढुम्बामा पर्छ। उनी अहिले २५ वर्षका भए। मुस्ताङमा २०७४ सालमा भएको प्रतिनिधिसभा र प्रदेशसभाका सबै सिटमा एमालेले जितेको थियो। जसअन्तर्गत प्रदेश 'क'मा एमालेका इन्द्रधारा विष्टले ११६७ मत प्राप्त गरी विजयी भएका थिए। उनका निकटतम प्रतिस्पर्धीले ६५७ मत ल्याएका थिए। त्यस्तै प्रदेश 'ख'मा एमालेका महेन्द्रबहादुर थकालीले २५८४ मत प्राप्त गरी विजयी हुँदा उनका निकटतम प्रतिस्पधीले २२५९ मत ल्याएका थिए। मुस्ताङमा राजनीतिक हिसाबले सैद्धान्तिक मत करिव ७० प्रतिशत रहने भए पनि बाँकी ३० प्रतिशत मत जाति, भुगोल, व्यक्तिगत प्रभाव र आर्थिक मत खरिदले प्रभाव पार्ने स्थानीय जानकारहरू बताउँछन्। यसपटक एमालेले २०७४ सालको रेकर्ड दोहोर्याउने दाउमा छ भने कांग्रेसले एमालेको २०७४ सालको रेकर्डमा ब्रेक डाउन गर्ने योजनामा छ। त्यस्तै रास्वपाको उम्मेदवारले नेपालको राजनीतिमा एमाले र कांग्रेस दुवै फेलियर भइसकेकाले नयाँ पार्टीलाई जिताउने दाबी गरेको छ। गत बैशाख ३० गते सम्पन्न भएको स्थानीय तहको निर्वाचन जस्तो मुस्ताङका राजनीतिक दलले कुनै तामझाम देखाएका छैनन्। मुस्ताङमा राजनीतिक दलहरू ४५ जनाको समूह भएर मत माग्न घरदैलो अभियानमा जुटेका छन्। मुस्ताङका ५ वटै स्थानीय तहमा पार्टीका उम्मेदवार र कार्यकता विभाजित भई जनताको घरदैलो अभियानमा जुटेका छन्। मुस्ताङमा निर्वाचन लक्षित राजनीतिक पार्टीको कुनै सभा, सम्मेलन र कोणसभा आयोजना भएको छैन। चिसो सहँदै जनताको घरदैलोमा मत माग्न पुगेका कांग्रेसएमाले उम्मेदवारले उत्तरी कोरला नाकालाई मुख्य चुनावी एजेन्डा बनाएका छन्। उनीहरूले कोरलानाका खुलाउनेदेखि जोमसोमकोरला सडक कालोपत्रे गर्ने र बेनीजोमसोम सडकलाई स्थायी र दीर्घकालीन निकास दिन पहल गर्ने मतदाता समक्ष प्रतिवद्धता गरेका छन्। प्रतिनिधिसभामा उम्मेदवार बनेका एमालेका प्रेमप्रसाद तुलाचनले उत्तरदक्षिण व्पायारिक केन्द्र विस्तार गरी गण्डकी प्रदेश र नेपालकै आर्थिक समृद्धिमा नयाँ आयाम थप्न कोरला नाका खुल्न आवश्यक रहेको औल्याए। 'हाम्रो मुख्य उद्देश्य कोरलानाका खोल्नु हो, एमाले उम्मेदवार तुलाचनले भने, तर, कोरलानाका खोल्न भने जस्तो त्यति सहज छैन।' उम्मेदवार तुलाचनले एमाले सरकारकै पालामा उत्तरतर्फका नाकाहरू खोल्नुपर्छ भन्ने उद्देश्यले सडकमार्ग विस्तार भएको र एमालेकै पालामा बेनीजोमसोमकोरला सडक आयोजना सुरु भएको दावी गरे। उम्मेदवार तुलाचनले नेपाल एक चीन नीतिप्रति पूर्ण प्रतिवद्ध नभएसम्म कोरलानाका खुलाउन सम्भव नरहेको बताए। 'कोरलानाका खोल्नुपर्छ,यसले गण्डकी प्रदेशकै आर्थिक समृद्धिमा योगदान दिन्छ ,उम्मेदवार तुलाचनले भने,' कोरलानाका खुलाउन राष्ट्रिय र जिल्ला स्तरीय रूपमा अहोरात्र कोरलानाका खोल्न कुटनीतिक रूपमा पहलकदमी गर्नेछौं। अबको हाम्रो मिसन कोरलानाका खोल्न र कोरलामा भौतिक संरचना निमार्ण गर्दै सडक स्तरोन्नतिलाई तिव्रता दिनेतर्फ हुने बताए। त्यस्तै कांग्रेस गठबन्धनका उम्मेदवार योगेश गौचन थकालीले कोरलानाका खोल्न कुटनीतिक पहल थाल्ने बताए। अबको ५ वर्ष मुस्ताङका लागि महत्वपूर्ण समय हो,यसलाई हामीले भरपुर सदुपयोग गर्नुपर्छ, उम्मेदवार थकालीले भने, कोरलानाका खोल्न नेपाल र चीनबीच विश्वासको वातावरण सृजना गर्ने र कोरलानाकालाई व्यापारिक मार्ग हब बनाउन लाग्नेछु।' उम्मेदवार थकालीले भने, 'कोरला नाकामा चीनले ठुलाठुला पूर्वाधार बनायो, यो संकेत भनेको नाका खुलाउन चीन सकारात्मक छ भन्ने बुझिन्छ, हामीले पनि नाकामा भन्सार लगायतका पूर्वाधार निर्माण गर्नुपर्छ, सडकमार्गलाई पनि व्यवस्थित गर्दैजानुपर्छ।' मुस्ताङको उत्तरी कोरलानाका जोड्ने राष्ट्रिय गौरवको बेनीजोमसोम सडक अहिले ७० प्रतिशत र जोमसोमकोरला सडक ९० प्रतिशत काम सम्पन्न भईसकेको छ। झन्डै ७ अर्ब बढी लागत रहेको गौरवको सडक आयोजना २०७४०७५ बाट सुरु भएको हो। सरकारले उत्तरदक्षिण व्यापारिक मार्ग विस्तार गर्न सडक आयोजना सुरु गरेपनि निर्माण कम्पनीको ढिलासुस्तीले काम सम्पन्न अप्ठ्यारो परेको। कोरलानाका खुलाउने उद्देश्यले सरकारले कोरलानाका आसपास १ हजार रोपनी जग्गा सरकारको नाम लिईसकेको छ। यस्तै, नाकालाई लक्ष्यगरी मुस्ताङको छोसेरमा सशस्त्रको बिओपि र लोमान्थाङको थुर्लुङफाँटमा सेनाको क्याम्प समेत बसेको छ। पछिल्ल्लो समय कोरोनाका कारण विगत ३ वर्षदेखि कोरलानाका बन्द छ। नाका बन्द हुँदा उपल्लो मुस्ताङका सीमावर्ती क्षेत्रका बासिन्दा समस्यामा पर्दै आइरहेका छन्। बर्सेनि असार र भदौ महिनामा लाग्ने अन्तरदेशीय व्यापार मेला समेत हुन सकेको छैन। उपल्लो मुस्ताङमा चिनियाँ सामानको अभाव हुँदा स्थानीय र व्यापारीहरू मर्कामा परेका छन्। विगत ३ वर्षदेखि कोरलानाबाट नेपालतर्फ भेडाच्यांग्रा समेत आयात हुन सकेको छैन। तिब्बतमा सास्कृतिक बिद्रोह हुँदा उत्तरी कोरलानाका हुँदै तिब्बती खम्पाहरू नेपाल प्रवेश गरेका थिए। सन् २००३ मा तिब्बती भिक्षु कर्मामा लामा कोरलानाका हुँदै भागेर भारत पसेपछि चीनले मुस्ताङको कोरलानाकामा कडा सुरक्षा निगरानी र नाकामा तारबार लगाउन सुरु गरेको थियो। अहिले मुस्ताङका राजनीतिक पार्टिले कोरलानाकालाई मुख्य एजेन्डा बनाउँदै गर्दा उम्मेदवार र नेताहरूले भनेजस्तो कोरलानाका खोल्न त्यती सजिलो छैन।"
'गठबन्धनले जनताको जीवनस्तर परिवर्तन गर्छ',काठमाडौं : गृहमन्त्री बालकृष्ण खाणले अहिलेको गठबन्धनले जनताको जीवनस्तरलाई परिवर्तन गर्ने बताएका छन्। शुक्रबार नेपाल महिला संघ रुपन्देहीले भैरहवामा आयोजना गरेको कार्यक्रममा नेपाल र नेपाली जनताको जीवनस्तर उकास्न पनि पाँच दलीय गठबन्धन आवश्यक रहेको उनले बताए। गृहमन्त्री खाणले नेपालका ठूला ठूला परिवर्तन नेपाली कांग्रेसको अग्रसरतामा नै भएको दावी गरे। अब देशको आवश्यकता आर्थिक संवृद्धि भएकाले रुपन्देहीलाई आर्थिक हबका रूपमा विकास गरिने उनको भनाइ छ। गृहमन्त्री खाणले बुटवललाई अन्य सहरसँग सहज रूपमा जोड्न यसै आर्थिक वर्षमा बुटवल दाउन्ने नारायणघाट सडक खण्डको बाटामा सुरुङमार्ग बनाउने निर्णय गरिसकेको जानकारी दिए। रुपन्देही क्षेत्र नं३ का प्रतिनिधि सभा सदस्य समेत रहेका खाणले रुपन्देहीलाई आर्थिक केन्द्रका रूपमा विकास विस्तार गर्न गठबन्धनले जित हासिल गर्नुपर्ने उनको भनाइ छ।
दलीय स्वतन्त्रताका लागि सत्ता गठबन्धनका उम्मेदवार निर्वाचित हुनुपर्छ : मन्त्री भुसाल,"काठमाडौं : ऊर्जा, जलस्रोत तथा सिँचाइ मन्त्री पम्फा भुसालले संघीय लोकतान्त्रिक गणतन्त्रको रक्षा र दलीय स्वतन्त्रताका लागि सत्ता गठबन्धन आगामी चुनावमा निर्वाचित हुनुपर्ने बताएकी छन्। सत्ता गठबन्धन ललितपुरले आज आयोजना गरेको कार्यक्रममा उनले नेपाली कांग्रेसले प्रजातन्त्रको स्थापना र पुनःस्थापनाका लागि निरन्तर सङ्घर्ष गरेको स्मरण गर्दै पछिल्लो अवस्था पनि हजारौँ सहिदको बलिदानबाट प्राप्त संविधानको रक्षाका लागि खडा भएको गठबन्धनका उम्मेदवारलाई निर्वाचित गराउन आग्रह गरिन्। ललितपुर निर्वाचन क्षेत्र ३ का प्रतिनिधिसभा सदस्यका उम्मेदवारसमेत रहेकी मन्त्री भुसालले भनिन्, 'लोकतन्त्रका लागि निरन्तर सङ्घर्ष गरेको नेपाली कांग्रेसका साथीहरूले पार्टीका शीर्ष नेतृत्वलाई शिरोधार्य गरेर संविधानको रक्षाका लागि अग्रगामी मोर्चालाई निर्वाचित गराउनु हुनेछ।' आगामी निर्वाचनमा अग्रगामी गठबन्धन र प्रतिगामी गठबन्धन निर्वाचनमा रहेको उल्लेख गर्दै उनले विगतको शिक्षाले पनि प्रगतिगामी मोर्चालाई पराजित गर्नुपर्ने समय आएको बताइन्।"
देशको आर्थिक विकास गर्न एमाले सरकार चाहिन्छ: पोखरेल,"काठमाडौं: नेकपा एमालेका वरिष्ठ उपाध्यक्ष ईश्वर पोखरेलले मुलुकको आर्थिक विकास र समृद्धिको लागि एमालेको सरकार आवश्यक रहेको बताएका छन् । शुक्रबार काठमाडौंमा बागमती प्रदेशस्तरिय सहकारीकर्मी भेलालाई सम्बोधन गर्दै पोखरेलले विकास र समृद्धिलाई यसपनि एमाले सरकारले अघि बढाएकाले अव पनि यसलाई निरन्रता दिन एमालेकै सरकार आवश्यक पर्ने बताए । उनले औधोगिक क्षेत्र, राजमार्ग, अस्पताल लगाएतका पूर्वाधारको निर्माणको थालनी एमालेलै गरेको दावी गरे । त्यस्तै पोखरेलले अहिलेको मुख्य कार्यभार राजनीति स्थायित्व रहेकाले पनि राजनीतिक स्थायित्व नभई देश अघि बढ्न नसक्ने बताए । राष्ट्रियहितको रक्षा, भ्रष्टचारको अन्त्य, सामाजिक सुरक्षा लगाएतका एजेण्डा एमालेको भएको उनको भनाई छ । एमालेको सरकार बनेपछि समृद्ध नेपाल सुखी नेपालीको नाराले साकार रुप लिने उनले बताए ।"
मतदान केन्द्रमा मोबाइल निषेध,"विराटनगर : प्रतिनिधि तथा प्रदेशसभा निर्वाचनका दिन मोरङमा मतदातालाई मोबाइल लिएर मतदान केन्द्रमा प्रवेश गर्न नदिइने भएको छ। निर्वाचनका दिन मंसिर ४ गते मतदातालाई लक्षित गरेर मतदान केन्द्रमा मोबाइल, क्यामेरा लगायतका सामग्री निषेध गरिने भएको हो। दिएको मत फोटो खिचेर सार्वजनिक गर्नसक्ने र गोप्य मतदानको उल्लंघन हुने सम्भावनालाई मध्यनजर गर्दै तथा सुरक्षाका दृष्टिकोणले प्रतिबन्ध लगाउने तयारी गरिएको प्रमुख जिल्ला अधिकारी काशीराज दाहालले जानकारी दिए। उनका अनुसार मतदान अधिकृतले सर्वदलीय र सर्वपक्षीय बैठक राखेर यस विषयमा निर्णय गराउनुपर्ने छ। निर्वाचनका बेला निषेध गरिएका वस्तु लैजान जबरजस्ती गर्नेलाई कारबाहीको दायरामा ल्याइने दाहालले बताए। मोरङमा ३ सय ६ वटा मतदानस्थल र ८ सय ३९ मतदान केन्द्र तोकिएका छन्। जसमा ५० वटा मतदानस्थल अति संवेदनशील, १ सय ४४ वटा संवेदनशील र १ सय १२ वटा सामान्य छन्। दुईवटा अस्थायी मतदान केन्द्र पनि तोकिएका छन्। निर्वाचनलाई स्वच्छ, मर्यादित, भयरहित, निष्पक्ष र सुरक्षित बनाउन विभिन्न गृहकार्य भइरहेको प्रजिअ दाहालको भनाइ छ। यसैबीच मोरङमा शुक्रबारबाट मतदान अधिकृत र सहायक मतदान अधिकृतलाई निर्वाचन सम्बन्धी तालिम दिन थालिएको छ। निर्वाचन अधिकृतको कार्यालय, प्रदेश निर्वाचन कार्यालयको आयोजनामा क्षेत्रगत हिसाबले तालिम दिन थालिएको हो। तालिमको सहजीकरण प्रजिअ दाहाल, निर्वाचन अधिकृत गोपाल थापा, प्रदेश १ का निर्वाचन अधिकारी लेवन काश्यप अधिकारी, मोरङ प्रहरी प्रमुख एसपी शान्तिराज कोइराला, कोष तथा लेखा नियन्त्रक एवं निर्वाचन आचारसंहिता अनुगमन अधिकृत तनुजा पोखरेल लगायतले गरेका छन्। प्रदेश १ निर्वाचन कार्यालय विराटनगरका प्रमुख लेवन काश्यप अधिकारीका अनुसार पहिलो दिन क्षेत्र नम्बर १ का १४३ वटा मतेदान केन्द्रका अधिकृत र सहायक अधिकृत गरेर २ सय ८६ जनालाई पथरीशनिश्चरेमा तालिम दिइएको छ। शनिबार क्षेत्र नम्बर ३ का अधिकृत र सहायक अधिकृतलाई तालिम दिने तयारी छ। सम्बन्धित निर्वाचन क्षेत्रमै पुगेर तालिम दिन थालिएको उपसचिव अधिकारीले बताए। मोरङमा प्रतिनिधिसभातर्फ ६ वटा निर्वाचन क्षेत्र छन्। तालिममा सुरक्षासँग सम्बन्धित विषयमा प्रजिअ र प्रहरी अधिकारीले सहजीकरण गर्ने गरेका छन्। मतदानस्थलको सुरक्षाका लागि खटिएका सुरक्षाकर्मी, मतदानस्थलको सुरक्षा व्यवस्था, मतदानलाई सहज र सुरक्षित बनाउने उपायहरू, मतदानस्थलको अवस्था हेरेर सुरक्षित मतदान केन्द्रको निर्माण लगायतका विषयमा तालिममा मतदान अधिकृतलाई जानकारी गराइएको प्रजिअ दाहालले बताए। उनका अनुसार तालिममा मतदान केन्द्रको निर्माण, निर्वाचन सामग्रीको व्यवस्थापन र ढुवानी, मतदानका समयमा आउनसक्ने समस्याको समन्वय एवं सहजीकरण, मतदानस्थल वरपर रहेका प्रचार सामग्री हटाउने, सर्वदलीय र सर्वपक्षीय बैठक आयोजना गर्ने, विगतमा मतदान अधिकृतले हस्ताक्षर नगरेका मतपत्र भेटिएकाले त्यसमा सावधानी अपनाउने, दल तथा उम्मेदवारका प्रतिनिधिलाई साथमै लिएर मतपेटिका ओसारपसार गर्ने तथा प्रयोग नभएका मतपत्रलाई छुट्टाछुट्टै शीलबन्दी गर्ने विषयमा जानकारी गराइन्छ। साथै मतदान केन्द्रमा सञ्चारकर्मीलाई सहज प्रवेशको व्यवस्था मिलाउने र अशक्त, ज्येष्ठ नागरिक, गर्भवती तथा फरक क्षमता भएका मतदातालाई प्राथमिकता दिएर मतदानमा सहज बनाउने र मतदानस्थलमा पर्याप्त मात्रामा बिजुली लगायत वैकल्पिक व्यवस्था मिलाउने लगायतका विषय तालिममा जानकारी गराउने गरिएको दाहालले बताए।"
कपनस्थित खहरे खोलाको समस्या दुई वर्षभित्र समाधान हुन्छ : गगन थापा,"काठमाडौं: नेपाली कांग्रेसका महामन्त्री गगनकुमार थापाले कपनस्थित खहरे खोलाको समस्या दुई वर्षभित्र समाधान गर्ने प्रतिबद्धता जनाएका छन् । काठमाडौं क्षेत्र नं ४ बाट लोकतान्त्रिकबाम गठबन्धनको तर्फबाट प्रतिनिधिसभा सदस्यमा उम्मेदवारी दिएका थापाले आज आयोजित घरदैलो कार्यक्रममा दुई वर्षभित्र खहरे खोलाको समस्या समाधान गर्ने प्रतिबद्धता व्यक्त गरे । 'खहरे खोला निर्माण गर्ने प्रक्रिया अगाडि बढाइसकिएको छ, अबको दुई वर्षभित्र काम पूरा हुन्छ', उनले भने । आगामी दुई वर्षभित्र खहरे खोलाको समस्या समाधान नभए अर्को निर्वाचनमा आफू भोट माग्न नआउने उनको भनाइ छ । महामन्त्री थापाले खहरेको छेउमा रहेका घर अगाडिको फोहरसँगै देशको फोहोर पनि फाल्ने जमर्को गरेकाले त्यसका लागि साथ दिन मतदातालाई आग्रह गरे । बूढानीलकण्ठ नगरपालिकाको वडा नं ११ र १२ हुँदै वडा नं १० तिर बग्ने खहरे खोलाको छेउमा रहेको बस्तीमा सामान्य वर्षा भएका बेलामा पनि बाढी पस्ने गर्छ । उनले बाढीको समस्या समाधान गर्न पटकपटक गरी सवा अर्बभन्दा बढी रुपैयाँ बजेट विनियोजन गरिसकेको जानकारी दिए । महामन्त्री थापाले खहरेको समस्या समाधानका लागि धोबीखोला कोरिडोर कपनबूढानीलकण्ठ डुबान नियन्त्रण आयोजनाको प्रस्ताव अघि बढाएको बताए ।"
निर्वाचनका कारण तीन दिन त्रिविका क्याम्पस र कार्यालयमा बिदा,"काठमाडौं : आगामी मङ्सिर १ देखि ५ गतेसम्म त्रिभुवन विश्वविद्यालयका सबै क्याम्पस बन्द हुने भएका छन्। त्रिवि रजिष्ट्रारको कार्यालयले शुक्रबार सूचना निकाल्दै अधिकांश क्याम्पसमा प्रतिनिधिसभा र प्रदेशसभा सदस्य निर्वाचनका लागि मतदान केन्द्र राखिएकाले आगामी मङ्सिर १, २ र ५ गते विश्वविद्यालयका सबै क्याम्पस र कार्यालय बन्द हुने जनाएको हो। बिहीबार बसेको त्रिवि कार्यकारी परिषद्को बैठकले निर्वाचनका कारण विश्वविद्यालयका दैनिक काम कारबाहीमा असर पुग्ने भन्दै क्याम्पस तथा कार्यालयमा बिदा दिने निर्णय गरेको थियो।"
बीपी र राजा महेन्द्रको सम्बन्ध खुलासा गर्दै मनिषाले मागिन् राजेन्द्र लिङ्देनका लागि भोट,"काठमाडौं : अभिनेत्री मनिषा कोइराले बीपी कोइरालालाई सबैले बिर्सिएको बताएकी छन्। राष्ट्रिय प्रजातान्त्रिक पार्टीको चुनावी सभामा सम्बोधन गर्दै उनले सबैले बिर्सिए पनि राजेन्द्र लिङ्देनले नबिर्सिएको बताइन्। 'अरुले बिर्सेर होला। तर राजेन्द्रजीले बिर्सिनुभएको छैन बीपी बालाई। बीपी बाले मेलमिलापको नीति बताउनुभएको थियो। उहाँ धेरै बाटोबाट निस्किनुभयो पनि। तर अन्त्यमा बुझ्नुभयो, राजसंस्था र हाम्रो मल्टीपर्टी डेम्रोकेटिक सिस्टम एउटै बाटोमा आउनुपर्छ। त्यसैले नेपाल सुदृढ हुन्छ,' बीपीबारे उनले भनिन्। उनले तत्कालीन राजा महेन्द्र र बीपीको सुमधुर सम्बन्ध रहेको समेत बताइन्। 'तपाइँहरुलाई थाहा छ कि छैन, धेरै पहिले बीपी बा र श्री ५ महेन्द्र सरकार एकअर्कालाई आदर गर्नुहुन्थ्यो। तर उहाँहरुले कहिल्यै सहकार्य गर्न पाउनुभएको थिएन। त्यतिबेला मुलुकले ठूलो मौका गुमाएको थियो। अहिले त्यस्तै मौका तपाइँ र हाम्रो ढोकामा आएको छ। यो मौकालाई हामीले गुमाउनु हुँदैन,' उनले भने। उनले राजेन्द्र लिङ्देनको भाषणबाट आफू प्रभावित भएर चुनावी सभामा उभिएको बताइन्। 'म आज यहाँ उभिएको छु, राजेन्द्रजीको मुख हेरेर। लिङ्देनजीको भाषण सुनेर,' उनले थपिन्, 'उहाँले भन्नुभएको थियो  भ्रष्टाचार गर्नु भनेको आमाको रगत खानु हो। त्यो सुनेर लाग्यो, वाह! नेपालीले एउटा असल नेतृत्व पायो।' उनले राप्रपाको घोषणमा पत्र आफूले पढेको त्यहाँ धेरै राम्रा कुरा उल्लेख भएको बताइन्। 'धेरै कुरा त घोषणा पत्रमा पनि पढेँ। हरेक कुरा उहाँले चाहिनेमात्र राख्नुभएको छ। म चाहन्छु, तपाइँहरुले उहाँलाई अत्यधिक मतले जिताउनुहोस्। हलोमा भोट दिनुहोस्,' उनले भनिन्। उनले जनताको आवाज संसदमा बलियो बनाउन राप्रपालाई जिताउनुपर्ने बताएकी थिइन्।"
मोटरसाइकलबाट घरदैलो अभियान गर्दै माधव कुमार नेपाल,रौतहट : नेकपा एकीकृत समाजवादीका अध्यक्ष माधव कुमार नेपालले आफ्नो निर्वाचन क्षेत्रमा घरदैलो अभियान तीव्र पारेका छन्। रौतहट क्षेत्र नं १ बाट प्रतिनिधिसभा उम्मेदवार रहेका उनी सबै गाउँमा पुग्न मोटरसाइकलको प्रयोग गरेका छन्। नेपालले मोटरसाइकलको पछाडि बसेर स्थानीय मतदातालाई नमस्कार गर्दै मत मागिरहेका छन्। स्थानीय तहको मत विश्लेषण गर्ने हो भने उनी आफ्नो क्षेत्रमा बलियो देखिएका छन्। उक्त क्षेत्रमा नेकपा एमालेबाट अजयकुमार गुप्ताले उम्मेदवारी दिएका छन्। जनता समाजवादी पार्टीसँग तालमेल गरेको एमालेले अध्यक्ष नेपाललाई कडा टक्कर दिने स्थानीय मतदाताहरुको बुझाइ छ।
सोलुका ४ जनप्रतिनिधिविरुद्ध आचारसंहिता उल्लंघनको उजुरी,"सोलुखुम्बु : सोलुखुम्बुमा निर्वाचित जनप्रतिनिधिविरुद्ध निर्वाचन आचारसंहिताको बेवास्ता गरेको भन्दै आयोगमा उजुरी पर्ने क्रम बढेको छ। जिल्लाको माप्यदुधकोशी गाउँपालिका अध्यक्ष बुद्धिकिरण राई, थुलुङ दुधकोशी गाउँपालिका अध्यक्ष असिम राई र खुम्बु पासाङल्हामु गाउँपालिका अध्यक्ष मिङमा छिरी शेर्पा र उपाध्यक्ष टसी ल्हामु शेर्पाविरुद्ध प्रतिनिधिसभा र प्रदेशसभा निर्वाचन लक्षित गरि बनाइएको आचारसंहिता उल्लंघन गरेको भन्दै उजुरी परेको हो। जनप्रतिनिधि निर्वाचित भएको बेलामा राजनीतिक दलले आयोजना गरेको कार्यक्रममा सहभागी भई मत माग्न नपाउने भए पनि पालिका थुलुङ दुधकोशी गाउँपालिका अध्यक्ष असिम राई र माप्यदुधकोशी गाउँपालिका अध्यक्ष बुद्धि किरण राईले आफ्नै पालिकामा भएको चुनावी सभामा भोट मागेको भन्दै विपक्षी उम्मेद्वारका प्रतिनिधिले मुख्य निर्वाचन अधिकृतको कार्यालयमा उजुरी दिएका छन्। यस्तै खुम्बु पासाङल्हामु गाउँपालिका अध्यक्ष मिङ्मा छिरी शेर्पा र उपाध्यक्ष टसी ल्हामु शेर्पाले मतदाता प्रभावित पार्ने गरी चुनावी प्रचारमा विद्युत र खानेपानी आयोजनाको सर्बे गराउने कार्य गरेको भन्दै गठबन्धनको तर्फबाट मुख्य निर्वाचन अधिकृतको कार्यालयमा उजुरी परेको हो। गठबन्धनका तर्फबाट प्रतिनिधिसभा सदस्य र प्रदेशसभा सदस्य उम्मेद्वारका प्रतिनिधिहरूले दर्ता गराएका उजुरीमा पालिकाको निर्देशनमा खरिखोला चौथो र पाचौँ विद्युत् आयोजना सर्बेका लागि प्राविधिक खटाएको र एमालेका प्रतिनिधिसभा सदस्य उम्मेद्वार मानविर राई र प्रदेशसभा क्षेत्र २ का उम्मेदवार बुद्धि कुमार राजभण्डारी संलग्न भएको चुनावी अभियानको समयमा खानेपानी आयोजनाको समेत सर्बे गराएकाले निर्वाचन आचारसंहिता उल्लंघन भएको दाबी गरिएको छ। मुख्य निर्वाचन अधिकृतको कार्यालयमा परेको उजुरीका आधारमा अहिले मुख्य निर्वाचन अधिकृतको अध्यक्षतामा गठन भएको जिल्ला आचारसंहिता अनुगमन समितिले अनुसन्धान गरिरहेको छ। डिजिटल सामग्रीसमेत प्राप्त भएकाले यस बारेमा थप अनुसन्धान गरी माथिल्लो निकायमा पठाइने मुख्य निर्वाचन अधिकृतको कार्यालयले बताएको छ। कसैले आचारसंहिता उल्लंघन गरेमा आयोगले निर्वाचन आयोग ऐन २०७३ दफा २३ बमोजिम १ लाख रुपैयाँसम्म जरिवाना हुने व्यवस्था छ।"
भ्रष्टाचारीहरूमाथि डोजर चलाउने इच्छा छ : लिङ्देन,"काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले पुराना नेताहरूलाई फेरि पनि प्रधानमन्त्री बनाए मुलुक बन्न नसक्ने बताएका छन्। शुक्रबार काठमाडौंको बसन्तपुरमा आयोजित चुनावी सभालाइ सम्बोधन गर्दै लिङ्देनले यसअघि पटक पटक प्रधानमन्त्री बन्दा देश बनाउन नसक्नेहरू पुनः निर्वाचित भए देश बन्न नसक्ने भन्दै यसमा मतदाताले विशेष ख्याल गर्नुपर्ने बताएका हुन्। त्यस्तै उनले अहिलेको निर्वाचन प्रणाली निकै महङ्गो भएकाले यसलाई परिवर्तन गर्दै पूर्ण समानुपातिक संसद, जनताले प्रत्यक्ष निर्वाचित गर्ने प्रधानमन्त्री र अभिभावकीय रूपमा राजा हुने व्यवस्था लागू हुनुपर्ने धारणा राखे। प्रदेशको संरचना खारेज गरेर बलियो केन्द्र र स्थानीत तहका साथै राजनीतिक दलमुक्त संवैधानिक निकाय अहिलेको आवश्यकता रहेका उनको भनाइ छ। उनले नागरिक आयोग गठन गरेर २०४५ सालपछिका सबै नेताको सम्पत्ति छानविन गरेर अवैध सम्पत्ति छानविन गर्नुपर्ने जिकिर गरे। उनले बालेनले काठमाडौंमा अवैध संरचनामा डोजर चलाए जस्तै राप्रपालाई भ्रष्टाचारीहरूमाथि डोजर चलाउने इच्छा रहेको बताए।"
बिगतमा प्रतिबद्धता पूरा नगरेपछि अहिले उम्मेदवारलाई गिज्याउने बझाङका दृश्य,"बझाङ: मतदानको दिन नजिकिँदै छ, बझाङका प्रतिस्पर्धी दलका चुनावी घोषणापत्रसहित गाउँगाउँमा छन् । बेरोजगारी र गरिबीको पीडाले जनता आक्रान्त छन् । जनप्रतिनिधि भने जनताका यही विवसतालाई सम्बोधन गर्ने भन्दै भोट मागिरहेका छन् । पञ्चायति व्यवस्थादेखि हालसम्म बझाङले १४ जना प्रत्यक्ष सांसद जिताइसकेको छ । जसमा चन्द्रबहादुर सिंह, विरेन्द्र सिंह, गगनजंगबहादुर सिंह, अर्जुनबहादुर सिंह, लोकराज जोशी, भानुभक्त जोशी, नरेशबहादुर सिंह, सुरेश मल्ल, शंकर खड्का, मानप्रसाद खत्री, एलबी रावल, अर्जुनबहादुर थापा, देवकी मल्ललगायतका जनप्रतिनिधिलाई गाउँको विकास गर्ने म्यान्डेटसहित जनताले जिताए । त्यस्तै ६ जना समानुपातिकमा अफिलाल ओखेडा, चन्दा जोशी, माया तामाङ बोहरा, शान्ति नेपाली, प्रकाश स्नेही रसाइली र आशाकुमारी बिक जोड्दा बझाङले २० जना सांसद जन्माइसकेको छ । तर बझाङको अवस्था अझै उस्तै छ । बिगतमा जस्तै अहिले पनि आफ्नो गाउँ बनाउने उद्घोषसहित उम्मेदवार मतदाताको घरदैलोमा मात्र होइन गोठदेखि खेतसम्म पुगेका छन् । पार्टीका घोषणापत्र, उम्मेदवारका चुनावी वाचा आवधिक चुनावका आकर्षण पनि हुन् । चुनावको मुखमा घोषणापत्रमार्फत राजनीतिक पार्टीहरूले नीति र नेतृत्वको दाबीसहित प्रतिस्पर्धासमेत गरिरहेका छन् । चुनावअघिका दल र उम्मेदवारका वाचा त्यसपछि के हुने प्रश्न उस्तै नै छ । यसअघिका सरकारले गाउँगाउँमा सिंहदरबार भने पनि त्यो बझाङमा देखिएन । बिरामी हुँदा ओखती नपाउने, रोजगारी खोज्दै विदेसिनुपर्ने, खानेपानीसहितका समस्या यहाँका साझा हुन् । यहाँको दैनिकी हेर्दा पनि कारुणीक दृश्य देखिन्छन् । डोकोमा बिरामी बोक्नुपर्ने बाध्यता सदरमुकाम चैनपुर बजारमा डोकोमा बोकेर उपचार गराउन ल्याइएका मष्टा गाउँपालिका ३ का ७३ वर्षीय जोगगिरी धामी तस्बिर: रमेश केसी पहिले बिरामीलाई डोकामा बोक्नु सामान्य लाग्यो सबैलाई । तर अहिले बझाङमा देखिने यही दृश्यले सबैको ध्यान खिचेको छ । कार्तिक २१ गते सोमबार गठबन्धनका नेता बझाङमा बाम लोकतान्त्रिक गठबन्धनको अगुवा कार्यकर्ता भेलामा आरोप प्रत्यारोप लगाउँदै थिए । एमालेका नेता घरदैलो अभियानमा थिए । उम्मेद्वारले उरै ताक्लाकोट नाका, विद्युत विस्तार, सडक विस्तारलगायत भाषण गरिरहँदा मष्टा गाउँपालिका वडा नम्बर ३ ढंडार घर भएका ७३ वर्षीया जोगगिरी धामीलाई गाउँघरमा स्टेचर नहुँदा आफन्त वीरबहादुर धामीले डोकोमा बोकेर सदरमुकाम चैनपुर बजारबाटै अस्पताल पुर्याए । यस्ता समस्या कहिले हल होलान् ? यी समस्या हल गर्न मष्टा गाउँपालिकाले कुनै उपाय निकालेको छैन । भोट माग्ने नेताले पनि यी समस्या हल गर्छु भनेकै छैनन् । उनीहरूका योजना यी भन्दा ठूला छन् । भरिया बनेर सदरमुकाम चैनपुर पुगेका आफन्त वीरबहादुरले भने, के गर्नु हजुर ? गाडीमा हालेर ल्याउँ भने सडक राम्रो छैन । गाउँघरमा स्टेचर पनि छैन । उपचार गराउनै पर्यो । बोकेरै भए पनि उपचार गर्न ल्याएको हुँ । दुई दिनसम्म सदरमुकाम चैनपुरमा उपचार गराएपछि यसैगरी बोकेरै घर लानुपर्छ,' उनले भने, 'गाउँघरमा स्वास्थ्य नजिक छैनन् । नजिक भए पनि भरपर्दो उपचार हुँदैन । त्यसैले चैनपुरमै जाउँ भनेर आएका हौँ। हिँडाएर ल्याउँ भने बृद्ध छन् । त्यसैमा दमका विरामी भएकाले झन समस्या भएको छ । जस्ताको छानो बनाउने सपना छबिसपाथिभेरामा फुसको छाना । तस्बिर: प्रदेशसभा क उम्मेदवार अफिलाल ओखेडा बझाङबासीलाई जस्ताको छानो सपना जस्तै बनेको छ । गरिबीको रेखामुनि रहेका, प्राकृतिक प्रकोपको कारण घरबारबिहीनलाई जस्ताको छानामुनि बसाउन सरकारले सुरक्षित नागरिक आवास कार्यक्रम पनि ल्याएको थियो। त्यो कार्यक्रमले धेरै बझाङ्गेलाई छोएको छैन। अझैं करिब ५ सय परिवार फुसको छानामुनि छन् । जयपृथ्वी नगरपालिकाको बारिल गाउँ, सुर्मा गाउँपालिकाको घोगाडा गाउँ, छविसपाथिभेराको मजखोरी, घट्या, नौरा, मुम्ला, बान्नीकोट, बाहुनडाँडा, बुंगल नगरपालिकाको बड्डी ज्यावन , खप्तडछान्नाको गोर्खाली आदी ठाउँमा करिब पाँच परिवार फुसको चुहिने छानामा ओत लागिरहेका छन् । जयपृथ्वी नगरपालिका ८ को बारिलमा अम्मर बोहरा, दान बोहरा, कैल्या बोहरा, ललित बोहरा, लक्ष्मीदेवी बोहरा, दिपक बोहरा लगायत २३ परिवार, खप्तडछान्ना ७ को गोर्खालीमा पदम खड्का, माधव खड्का, दिनेश खड्का, तुला सिंह, शंकर रावल, भुन्टु खड्का लगायत १ सय ५० परिवार, सुर्मा २ को घोगाडा गाउँमा कलक बोहरा, जयराज बोहरा, रणबहादुर बोहरा, सुरेन्द्र बोहरा, रामलाल बोहरा, मोतिलाल बोहरालगायत ५० परिवार, बुंगल नगरपालिका ६ को बड्डी ज्यावनका कल्याण धामी, हर्क बोहरा, मनवीर धामी गायत ३५ परिवार वर्षौदेखि फुसको छानामुनि छन् । उनीहरू फुसको छाना छाउन वर्षेनी खर र निगाला खोज्न जानुपर्ने बाध्यतामा छन् । भीरमा खर काट्दा लडेर धेरैले ज्यान पनि गुमाउँछन् । जस्ताको छाना भए वर्षेनी घर छाउने पीरबाट जोगिन सकिने उनीहरू बताउँछन् । लाल पूर्जाको संघर्ष लाल पूर्जा नपाएको बड्डी ज्यावन गाउँ तस्बिर: सुरेश धामी बझाङको बुङ्गल नगरपालिका वडा नं ६ बड्डी ज्यावनका ४० घरपरिवार वर्षौंदेखि लालपूर्जाबिहीन छन् । सबैको आआफ्नै खेतबारी भए पनि कसैको नाममा पनि लालपूर्जा छैन । नेपालको कुनै पनि भूभागमा आफूहरूको नाममा जमिन नभएकाले ज्यावनवासीलाई सुकुम्बासीको सूचीमा राखी सरकारले लालपूर्जा दिनुपर्ने माग उनीहरूको छ । सात पुस्तादेखि हालसम्म न आफ्नो नाममा जग्गाको लालपूर्जा छ न त सरकारले सुकुम्बासीमा सुचीकृत गरेको छ । लालपूर्जा दिलाउन र सुकुम्बासीको सूचीमा समेटिदिन भौँतारिएको वर्षौं बितेको गुनासो उनीहरूको छ । चुनावका बेला विभिन्न पार्टीका नेताहरूले लालपूर्जा दिलाउने आश्वासन दिएर जिते पनि पछि कसैले वास्ता नगरेको गुनासो स्थानीयको छ । लालपूर्जा पाउनकै लागि पटकपटक सरकारी कार्यालय धाए पनि अहिलेसम्म यसबारेमा कुनै सुनुवाइ नभएको स्थानीय कल्याण धामी बताउँछन् । अहिले पनि बेलाबेलामा यसबारे तीनै तहका सरकारलाई गुहार्दासमेत गुनासो कसैले नसुनेको धामीले दुःखेसो गरे । हरेक चुनावमा लालपूर्जा दिलाउने र सुकुम्बासीको सूचीमा सुचीकृत गर्ने आश देखाएर भोट माग्ने नेताले जितेपछि बस्तीमा फर्केर नहेर्ने गरेको ज्यावनवासीको गुनासो छ । चुनावको बेला भोटको आशले आश्वासन दिने तर चुनाव सकिएपछि बस्तीमा हेर्ने कोही हुँदैनन् । स्थानीय सरकार बनेपछि केही हुन्छ कि भन्ने आशा पलाएको थियो तर स्थानीय सरकारले समेत समस्याको बारेमा जानकार भएर पनि कुनै वास्ता गरिरहेको छैन, धामीले भने । लालपूर्जा नभएपछि धेरै बसाइँ सरेर गएका छन् । लालपूर्जा नुहँदा बैंक, सहकारी तथा वित्तीय संस्थाबाट ऋण लिएर व्यवसाय गर्ने ज्यावनका युवाले पाएका छैनन्। बड्डी ज्यावनवासीले सरकारले दिने सेवासुविधा पनि नपाएको गुनासो गरेका छन् । वडा कार्यालय, नगरपालिका, कृषि ज्ञान केन्द्र, प्रदेश सरकार र केन्द्र सरकारबाट पाइने धेरै सेवासुविधा लालपूर्जाकै अभावले बञ्चित भएको उनीहरूले बताए । मंसिरमा बुङ्गल नगरपालिका ६ नं वडा कार्यालयले किसानलाई हातेट्याक्टर, पङ्खालगायत कृषिजन्य औजार ५० प्रतिशत अनुदानमा वितरण गरेको थियो । जग्गाधनी पूर्जा नहुँदा स्थानीयले त्यो सुविधा लिन नपाएको हर्क बोहराले बताए । नगरपालिकाबाट अनुदान पाइने सामान्य कृषि बिउबिजन लिन पनि लालपूर्जा चाहिन्छ भन्दै वञ्चित गर्ने गरेको उनको भनाइ छ । २०७० सालमा बड्डी ज्यावनका स्थानीयले बेउरभवानी कृषि सहकारी संस्था सञ्चालनमा ल्याएका थिए । तर लालपूर्जा नभएकै कारण सरकार र अन्य संस्थाहरूबाट प्रदान गरिने सेवासुविधाहरू लिन नपाएपछि उक्त कृषि सहकारी संस्था बन्द भएको संस्थाका अध्यक्ष पर्वते बोहराले बताए । बड्डी ज्यावन जिल्लाको मन्दिरैमन्दिर भएको गाउँको नामले पनि चिनिन्छ। यस गाउँमा विभिन्न देवीदेवताका १२ वटा मन्दिर छन् । यहाँका बासिन्दा आफूलाई महादेवको करिया (दास) ठान्छन्। सबैको आआफ्नै खेतबारी छ, तर कसैको नाममा लालपूर्जा नभएकोले जमिन महादेवको भएको विश्वास गर्छन् । यहाँका स्थानीयले वर्षमा एकचोटि देवतालाई तिरो तिर्छन् । जग्गा उपभोग गरेबापतको मालपोत भनेर उनीहरूले वर्षमा एउटा बोका महादेवको मन्दिरमा चढाउने गरेका स्थानीय मनवीर धामीले बताए । 'आफ्नो नाममा जग्गा भए सरकारलाई मालपोत तिरिन्थ्यो, त्यो नभएपछि हामीले सरकारको हैन महादेवको जग्गा उपभोग गरेको ठान्दै मालपोत पनि महादेवलाई नै तिर्छौं,' उनले भने । ज्यावनमा जग्गा नापी गर्ने काम नभएको पनि होइन । ०४९ सालमा नापी गर्न आएको टोलीले नापी गर्न नसकेको नापी कार्यमा सहयोग गरेका स्थानीय नरुवा बोहराको भनाइ छ। ६५ वर्षका बोहराले भने, जग्गा नाप्न आएको टोलीले जग्गा नाप्ने काम सुरु गर्यो कि मेसिनले काम नगर्ने, गाउँ नै कुहिरोले ढाकिने, कुहिरो फाटेका बेला नाप्न खोज्दा मेसिनले कामै नगर्ने जस्ता समस्या हुन थाल्यो । अमिनहरू पनि बिरामी परे । चिसोले बिरामी भएका होलान् भन्ने ठान्यौँ । यता समस्या भयो अर्को गाँउको नापौँ न त भनेर अर्को गाँउमा नापीको काम गर्दा मेसिनले काम गर्यो, बिरामी भएका अमिनहरूलाई पनि सन्चो भयो । दुई सातासम्म पनि यस्तै क्रियाकलाप दोहोरिएपछि अमिनहरूले पूरै गाँउको दुई कित्ता बनाएर महादेवको नाममा नापेर फर्किए । बुङगल नगरपालिकाका निवर्तमान नगरप्रमुख धनबहादुर बिष्टले गाँउको जग्गा गुठी भएकाले ज्यावनबासीको सूचीमा नाम सुचीकृत गर्न केन्द्र र प्रदेश सरकारसँग समन्वय गरिने बताएका थिए । उनको कार्यकाल काम नभइ गयो । अहिले वास्तविक सुकुम्बासी पहिचान गरी तिनीहरूको समस्या समाधान गर्न नेपाल सरकारले सुकुम्बासी समस्या समाधान आयोग समेत गठन गरेको छ । यसका लागि लगत संकलन भइसकेको वर्तमान मेयर जयबहादुर धामी बताउँछन् । चुनावकै मुखमा विदेसिनुपर्ने बाध्यता भारत हिँडेका युवा गौरीफन्टा नाकामातस्बिर: गौतमकुमार विष्ट उम्मेद्वार र आवद्ध दल आसन्न चुनाव लक्षित घरदैलो गरिरहेका छन् । गाउँघरमा वृद्धवृद्धा र स्कुले विद्यार्थी छन् । तर धेरै युवा दैनिक गाउँ छाडिरहेका छन् । कार्तिक २३ गते बुधबार बिहानै थलारा ४ डिख्लाका पहिरो पीडित कलक शार्की र नरे पार्की झोला भिरेर गाउँबाट झोताबजार तर्फ लागे । उनीहरू बिहानी बसमा चढेर बेलुका ६ बजे गौरीफन्टा नाकाबाट छुट्ने बस भेटाउने लक्ष्यमा थिए । चुनावको मुखैमा किन भारत भन्ने प्रश्नमा कलक शार्कीले ४ वर्षीया छोरीलाई काखी च्यापेर आँसु झार्दै भने,म यहाँ कसका लागि बस्नु ? मेरो घर र परिवार बग्दा नेताले होलिकोप्टरमा आकाशबाट हेरेर फर्किए । गाउँमा घर जमिन र आफन्त छैन । भविस्यका लागि भए पनि अलिकति कमाउँ भनेको । यी नेताले जितेपछि पनि हाम्रा लागि के गर्छन् र ? पहिले पनि केही गरेनन् । अब पनि गर्लान जस्तो लाग्दैन । त्यही भएर म हिँडेको । उनीसँगै रहेका नरे पार्की पनि पहिरो पीडित हुन् । गत कार्तिक पहिलो साता आएको पहिरोसँगै थलारा ४ डिख्लाका कलक शार्कीका जीवनसंगिनीसहित १८ जना परिवार सदस्य र नरे पार्कीका ५ जना परिवारसहित २३ जना पहिरोसँगै बेपत्ता भएका थिए । नरे पार्कीले पनि नेपालमा सरकार नभएको र कानून नभएको गुनासो गरे । उनले यहाँ बसेर जीवन गुजरा पनि नचल्ने भएपछि बाध्य भएर विदेशिन लागेको बताए । त्यसदिन थलारा ५ दबालीका रमेश मिजार थलारा, दुर्गाथली ७ मनोज दौल्याल लगायत सयौं संख्यामा बझाङबासी युवा गौरीफण्टा नाका हुँदै बैङलोर लागेका थिए । विदेशमा रहेका पनि नेपालका राजनीतिक दल र दलका नेतृत्वसँग सन्तुष्ट नभएर भोट हाल्न नआउने बताउँछन् । भारतमा रहेका केदारस्युँ ८ का केशवराज जोशीले भने,चुनाव लागे पनि नेता र तीनका कार्यकर्तालाई लागेका होला । हाम्रो जागिर छोडेर किन भ्रष्ट नेतालाई जिताउनु ? सेलायो बाढी पहिरोको मुद्दा गत वर्ष कात्तिक पहिलो साता आएको बाढीले जिल्ला प्रशासन कार्यालयका अनुसार बझाङ जिल्लाभर ३३ जनाको ज्यान गयो । ३५० घर पूर्णरुपमा क्षतिग्रस्त भए । १ हजार २४८ घरमा आंशिक क्षति पुग्यो । १ हजार ७०० परिवार विस्थापित भए । पाँच हजार परिवारको १३ हजार २५ रोपनी बगरमा परिणत भयो । ७३० किलोमिटर खानेपानी सञ्जाल क्षतिग्रस्त भयो । २२ हजार परिवार शुद्ध खानेपानीबाट बञ्चित भए । ३६६ किलोमिटर सडक सञ्जाल, १९ वटा स्वास्थ्य संस्था, ४३ वटा जलविद्युत गृह, १९ वटा पुल, ८९ वटा विद्यालय भवन ध्वस्त भए । तर पनि यी विषय उम्मेदवारका खास एजेण्डा बनेनन् । यीनै विषय उठान नहुँदा र जनताका साधारण तर आधारभूत आवश्यकता नबुझ्दा जनताहरू शशंकित बनेका छन् । खप्तडछान्ना ३ ठाउलीकोटका इश्वर रावलले भने,पहिले पहिले चुनाव आउँदा खुब रौनकता छाउँथ्यो । आजभोलि जनताहरू आआफ्नै काममा व्यस्त छन् । को उम्मेद्वार बनेका छन् समेत थाहा छैन । भोट पनि धेरै कम खस्छ होला । जनताका कुरा उठानन् गदैनन् । आफू र आफन्त मात्रै मोटाउने गर्छन् । यीनलाई जिताएर के काम ? के भन्छन् उम्मेदवारहरू ? आमनिर्वाचन नजिकिएसँगै उम्मेदवारको भाषा अहिले आकर्षक बनेको छ । अहिलेका उम्मेदवार पनि ताक्लाकोट नाका खुलाउने, विद्युत उत्पादन गर्ने, सडक सञ्जाल विस्तार गर्ने, सडकको स्तरोन्नती गर्ने, घरघरमा खानेपानी र बिजली पुर्याउनेलगायतका वाचा गरिरहेका छन् । नेकपा एमाले प्रदेशसभा 'क' का उम्मेदवार अफिलाल ओखेडाले निर्वाचन जित्न धेरै आधार सार्वजनिक गरेका छन् । जडिबुटी प्रशोधन केन्द्र बझाङमै बनाउने, घरघरमा राष्ट्रिय प्रशारण लाइन पुर्याउने, कृषि प्रणालीलाई आधुनिकीकरण गर्ने, भूक्षय न्यूनीकरण गर्न विशेष अभियान चलाउने, कालंगा, सेती, बाहुलीगाड, सुनीगाडलगायतका नदीको कटान रोक्न तटबन्धन गर्नेलगायतका एजेण्डा सार्वजनिक गरेका छन् । ओखेडाले शासक नभई सेवक भएर काम गर्ने बताए । उनले भने, म राजनीतिमा प्रवेश गरेपछि आफूलाई कहिल्यै शासक ठानिँन । जहिल्यै सेवक भएर काम गरेँ । त्यसलाई नै प्रमाणित गर्न मेरो उम्मेदवारी हो । उनले जयपृथ्वीबहादुर सिंहको जिल्लामा जनताको न्यायका लागि अग्रजलाई सम्मान गर्दै युवा पुस्ताबाट प्रतिनिधित्व गर्न पार्टीले टिकट दिएको बताए । नेकपा एसका तर्फबाट गठबन्धनका साझा उम्मेदवार भानुभक्त जोशीले भने, म राजनीतिमा आउँदा बझाङ सडक सञ्जालबाट धेरै टाढा थियो । डडेल्धुराको पोखराबाट बझाङी दाजुभाइले नुन तेल किनेर ल्याउनुपर्थ्यो। त्यो बाध्यतालाई हटाएको छु । ट्र्याक खोलेर लगातार स्तरवृद्धि गर्दै सडक सञ्जाल विस्तार भएको हो । यो सडकलाई ताक्लाकोटसम्म पुर्याउने लक्ष्य छ,' उनले भने । जोशीले वडावडाका सडक पक्की गर्ने, गाउँमा विद्युतीकरण गर्ने, टेलिफोन सेवालाई स्तरीकृत बनाउने, शैक्षिक विकाससहित स्वस्थ्य सेवामा पहुँच बढाउने, कृषिलाई आधुनिकीकरण गर्ने एजेण्डा अघि सारेका छन् । यस्तै नेकपा एमालेका तर्फबाट प्रतिनिधिसभा उम्मेदवार ऐन महर भन्छन्, प्राकृतिक स्रोतले भरिएको यो ठाउँ सम्भावनै सम्भावनाले भरिभराउ छ । दुई हजार मेगावाट हाइड्रो उत्पादन गर्ने क्षमता भएको ठाउँ छ । पर्यटन क्षेत्रले समग्र देशलाई नै चिनाउने क्षमता भएको ठाउँ छ । कृषि खेतीको सम्भावना पनि उस्तै छ । चैनपुर ताक्लाकोट बाटो मानसरोबरसम्म जोड्यो भने वेदेशिक व्यापार गर्न सजिलो भएको ठाउँ बझाङ नै हो । यति धेरै सम्भावना हुँदाहुँदै पनि बझाङमा गरिब हुनु दुःखद भएको उनले बताए । त्यसका लागि काम गर्ने नेतृत्व आवश्यक रहेको महरको भनाइ छ । उनले आफूले चुनाव जितेपछि बझाङी जनताको भाग्य फेरिने बताए । उनले भने, अहिले पनि धमेनामा २१० मेगावाटको विद्युत प्राधिकरणले मेघा प्रोजेक्ट बनाउदैछ, ८७ मेगावाटको चैनपुरमा बन्ने तयारी छ । यस्तै योजना भित्र्याउन सके जिल्लाको विकास हुन धेरै समय लाग्दैन । चुनाव नजिकिएसँगै सबैभन्दा बढी उत्तरी नाका ताक्लाकोटको चर्चा बढ्न थालेको छ। उम्मेदवारहरू भोट माग्न घरदैलोमा जाँदा, सार्वजनिक सभामा बोल्दा वा सञ्चारमाध्यमलाई अन्तर्वार्ता दिने क्रममा यो नाका औपचारिक रूपमा खोल्ने र सुरुङसहितको सडक मार्गबाट जोड्ने आश्वासन दिएर मतदातालाई आकर्षित गर्ने प्रयास गरिरहेका छन् । सुदूरपश्चिम प्रदेशकै समृद्धिको ढोका मानिएको यो नाकालाई ०७४ को निर्वाचनमा पनि नेताहरूले यसैगरी चुनावी एजेन्डा बनाएका थिए। यद्यपी नेताले चुनावका बेला दिएको भाषण केवल आश्वासनमै सीमित भएको छ। सडक निर्माणको भौतिक प्रगति शून्यजस्तै छ। बझाङको उरै भन्ज्याङसँग जोडिएको पुरानो व्यापारिक नाका तिब्बतको ताक्लाकोटसम्म सडक सञ्जाल नभएका कारण यो नाका खुल्न सकेको छैन। सडक सञ्जालमा जोडिए चीनसँतको अन्तर्राष्ट्रिय व्यापार तथा पर्यटकीय नाका हुने र पश्चिम नेपालकै अर्थतन्त्रमा नयाँ ढोका खुल्ने सुदूरपश्चिमका बासिन्दाको सपनालाई यहाँका सबैजसो नेताले चुनावका बेला राम्रैसँग उछाल्ने गरेका छन्। उनीहरू चैनपुरताक्लाकोट सडक खुले चीनसितको व्यापार खुल्ने र चीनको चर्चित धार्मिकस्थल कैलाश मानसरोवरसम्म आउजाउ गर्न मुलुककै प्रमुख पर्यटकीय मार्ग बन्ने नाराले मतदातालाई आकर्षित गरिरहेको छ ।"
सुर्खेतका दश मतदान केन्द्र अपाङ्गतामैत्री,"सुर्खेत : सुर्खेतमा मतदान केन्द्रलाई अपाङ्गगतामैत्री बनाइने भएको छ । यसका लागि आवश्यक प्रक्रिया अगाडि बढेको प्रदेश निर्वाचन कार्यालय सुर्खेतले जनाएको छ । आगामी मङ्सिर ४ गते हुने प्रदेशसभा तथा प्रतिनिधिसभा सदस्यको निर्वाचनमा सुर्खेतका १० वटा मतदान केन्द्रलाई अपाङ्गतामैत्री बनाइने भएको हो । यसअघिका निर्वाचनमा अपाङ्गगता भएका व्यक्तिहरुले मतदानको समयमा सास्ती भोग्दै आएका थिए । मतदान केन्द्रहरु अपाङ्गगतामैत्री नहुँदा मतदान केन्द्रसम्म पुग्न, मतदान स्थलमा भीड छिचोल्न र मतदान गर्न अपाङ्गगता भएका व्यक्तिले हैरानी व्यहोर्दै आएका थिए । यही समस्या समाधान गर्न यसपाली मतदान केन्द्रलाई अपाङ्गगतामैत्री बनाउन लागिएको हो । विशेषगरी वीरेन्द्रनगर उपत्यका भित्रका १० वटा मतदान केन्द्र अपाङ्गगतामैत्री हुनेछन् । प्रदेश निर्वाचन कार्यालयका अनुसार वीरेन्द्रनगर भित्रका १० वटा केन्द्रलाई अपांग महासंघको समन्वयमा अपाङ्गगतामैत्री बनाउन लागिएको छ । प्रदेश निर्वाचन अधिकारी दुर्गाप्रसाद चालिसेले सहजताका लागि वीरेन्द्रनगर भित्रका मतदान केन्द्रलाई अपाङ्गगतामैत्री बनाउन लागिएको जानकारी दिए । ती केन्द्रमा दृष्टिविहीन, शारीरिकरुपमा अपाङ्गगता भएका मतदाताहरुले मात्र मतदान गर्न पाउनेछन् । वीरेन्द्रनगर भित्रका जन नमूना मावि, श्रीकृष्ण संस्कृत मावि, अमरज्योति मावि, भैरव मावि, सिद्ध बहिरा स्कुलगायतका केन्द्रलाई अपाङ्गगतामैत्री बनाइने जानकारी उनले दिए । यसले अपाङ्गगता भएका व्यक्तिलाई लामो समयसम्म लाइन लाग्नु नपर्ने र भीडभाडमा हुने झन्झट हट्ने अपेक्षा गरिएको छ । यस्तै, सुर्खेत कारागारमा रहेका कैदीबन्दीले पहिलो पटक मतदान गर्न पाउने भएका छन् । सुर्खेत कारागारमा रहेका एकसय एकजना कैदीबन्दीले प्रतिनिधिसभाको समानुपातितर्फ मात्र मतदान गर्न पाउनेछन् । प्रतिनिधिसभाको प्रत्यक्ष तथा प्रदेशसभाका लागि मतदान गर्न पाउने छैनन् । प्रदेश निर्वाचन अधिकारी चालिसेले कारागारभित्रै सवैले देख्न पाउनेगरी मतदान गर्ने व्यवस्था मिलाएको बताए । यसैबीच निर्वाचनमा सुर्खेतमा कार्यरत तीन हजार दुई सय २८ जना कर्मचारीले पनि मतदान गर्न पाउनेछन् । उनीहरुले आफू जहाँ निर्वाचनमा खटिएका छन् त्यहीँबाट मतदान गर्न पाउनेछन् । उनीहरुले पनि प्रतिनिधिसभातर्फको समानुपातिकमा मात्र मतदान गर्न पाउने प्रदेश निर्वाचन अधिकारी चालिसेले जनाए । सुर्खेतमा निर्वाचन सम्पन्न गराउन तीन हजार पाँचसय ९ कर्मचारी खटिने छन् । मतदान अधिकृत दुईसय ९५ जना, सहायक मतदान अधिकृत दुई सय ९५ जना, सहायक कर्मचारी एक हजार चार सय ६४ जना, कार्यालय सहयोगी दुई सय ९५ जना र स्वयंसेवक एक हजार एक सय ६० जना खटिने प्रदेश निर्वाचन कार्यालयले जनाएको छ । त्यसैगरी प्रदेश निर्वाचन कार्यालयले कर्णाली प्रदेशका १० वटै जिल्लामा मतपत्र तथा निर्वाचन सामग्रीहरु पुगि सकेको जनाएको छ । हुम्ला, डोल्पा, मुगु, जुम्ला र सुदूरपश्चिमको बाजुरामा हेलिकोप्टरबाट मतपत्र ढुवानी गरिएको छभने हुम्ला, डोल्पा र मुगुमा निर्वाचन सामग्री पनि हेलिकप्टरबाटै ढुवानी गरिएको छ । अन्य जिल्लामा भनेर गाडीबाट सामग्रीहरु पु र्याइएको छ ।"
दाङमा चुनावी रौनक : उम्मेदवार घर दैलोमा व्यस्त,"दाङ : दाङमा चुनावी रौनक बढ्दै गएको छ। प्रतिनिधिसभा र प्रदेशसभा सदस्यको निर्वाचनका लागि चुनानी सरगर्मी बढेको हो। मतदानको मिति नजिकिँदै गर्दा दाङमा उम्मेदवार घर घर, बस्ती बस्तीमा चुनावी अभियान लिएर हिँडिरहेका छन्। उम्मेदवारले मतदाताको घरदैलोमा पुगेर मतदाताका कुरा सुन्दै आफ्ना योजना मतदातालाई सुनाउँदै निर्वाचनमा आफूलाई मतदान गर्नका लागि आग्रह पनि गर्दै आएका छन्। तीनवटा संघीय निर्वाचन क्षेत्र र ६ वटा प्रदेश सभा निर्वाचन क्षेत्र रहेको दाङमा राजनीतिक दल र स्वतन्त्र गरेर ८९ जना उम्मेदवार चुनावी मैदानमा छन्। उम्मेदवारहरू आफ्ना एजेण्डा लिएर जनताको घरदैलोमा पुग्ने तथा आफ्नो पक्षमा मतदान गर्नका लागि आग्रह गर्ने क्रम पनि बढेकै छ। निर्वाचन प्रचारप्रसारका क्रममा मतदातालाई रिझाउनका लागि कतिपय उम्मेदवारले भने मतदातालाई काममा सहयोग गरेको अभिनय गर्नका लागि धान काट्ने, खेत जोत्नेदेखि खन्नेसम्म गरिररहेका छन्। चुनावी प्रचारप्रसारसँगै राजनीतिक दलले मतदान गर्ने तरिका र चुनाव चिह्नको विषयमा मतदाताहरूलाई जानकारी गराउँदै भोट माग्ने क्रम जारी रहेको छ। मतदाता भेटघाटका क्रममा उम्मेदवारहरूले जनताका समस्या समाधान गर्ने गरी आफ्ना कुरा राख्नेदेखि पाँच वर्षको अवधिमा आफू र आफ्नो पार्टीले खेलेको भूमिका समेत जनतालाई राख्ने गर्दै आएका छन्। ६ प्रदेशसभा निर्वाचन क्षेत्रका उम्मेदवारले मतदातालाई भेट्दै मतदाताको कुरा सुनेर आफ्नो पक्षमा मतदान गर्न आग्रह गर्दै आएका छन्। विगतमा मतदाता भएर सही तरिकाले मत हाल्न नसक्दा बदर मत बढ्ने गरेको स्मरण गर्दै दाङमा दलका कार्यकर्ता नमुना मत पत्र लिएर बस्ती बस्तीमा सिकाउँदै हिँडेका छन्। दलहरूले समूह नै बनाएर आफ्नो पक्षमा आउने मत नबिग्रियोस भनेर मतदातालाई सिकाउँदै हिँडेका हुन्। त्यस्तै बदर मत घटाउन भन्दै जिल्ला निर्वाचन कार्यालयले पनि जिल्लाका सबै पालिकामा नमुना मतदान सुरु गरिरहेको छ। दाङका सबै पालिकामा नमुना मतदान समेत गरिएको छ। बढ्यो उम्मेदवारको सक्रियता मंसिर ४ गते हुने प्रतिनिधिसभा तथा प्रदेशसभाको निर्वाचन नजिकिएसँगै उम्मेदवारहरू घरदैलो केन्द्रित भएका हुन। दाङका तीनवटा निर्वाचन क्षेत्र र ६ वटा प्रदेश क्षेत्रका उम्मेदवार मतदाता भेटघाट र घरदैलो कार्यक्रम बढाई रहेका छन। मतदाताको घरघरमा पुगेर आफ्नो पक्षमा मत माग्दै हिँडिरहेको देखिदा चुनावी रौनक बढेको दृष्य देखिन्छ। निर्वाचनमा एकातिर पाँच दलीय गठबन्धनबाट दाङ निर्वाचन क्षेत्र नं३ प्रतिनिधिसभा सदस्यका उम्मेदवार दीपक गिरी, निर्वाचन क्षेत्रनं ३ (१) का प्रदेशसभा सदस्यका उम्मेदवार डिल्लीबहादुर चौधरी, र क्षेत्र न३ (२) प्रदेशसभा सदस्य पदका उम्मेदवार धनबहादुर मास्कीले चुनावी घरदैलो अभियानलाई तीव्रता दिएको उनीहरूको सचिवालयले बताएको छ। एमालेका दाङ निर्वाचन क्षेत्र नं ३ का प्रतिनिधि सभा सदस्यका उम्मेदवार कोमल वली र प्रदेश(१)का उम्मेदवार घनश्याम पाण्डे र ख का उम्मेदवार हुकुमबहादुर बस्नेतले चुनावी घरदैलोलाई तीव्रता दिएका छन्। उनीहरूले आआफ्नो चुनाव चिह्नमा मतदान गर्न आग्रह गरिरहेका छन्। जिल्लाका अन्य निर्वाचन क्षेत्रका उम्मेदवारहरूले पनि घर दैलो अभियानलाई तिव्रता दिएका छन।"
मतदानस्थल र मतदान केन्द्र केन्द्रित भएर समाचार प्रवाह गर्न प्रमुख आयुक्त थपलियाको आग्रह,"काठमाडौं : निर्वाचन आयोगका प्रमुख निर्वाचन आयुक्त निदेश कुमार थपलियाले अबका दिनमा मतदानस्थल र मतदान केन्द्रमा केन्द्रित भएर निर्वाचनमय समाचार संकलन र सम्प्रेषण गर्न पत्रकारहरूलाई आग्रह गरेका छन्। मंसिर ४ गते हुने प्रतिनिधिसभा र प्रदेशसभा सदस्यको निर्वाचन, २०७९ का सन्दर्भमा गोरखापत्र संस्थानले चितवनको सौराहामा आयोजना गरेको निर्वाचन समाचार लेखन अनुशिक्षण कार्यक्रमको उद्घाटन गर्दै प्रमुख आयुक्त थपलियाले आयोगले मंसिर २५ गते दिएको निर्देशनबमोजिम मतदाता शिक्षाको सञ्चालन, समावेशी, लैंगिक तथा अपांगतामैत्री मतदान केन्द्र बनाउन निर्देशन एवं सुरक्षा प्रबन्धका विषयमा सूक्ष्मरुपमा रिपोर्टिङ हुनुपर्ने बताए। उहाँले निर्वाचन तयारीको लगभग अन्तिम चरणमा कर्मचारीको व्यवस्थापन गरेर मतपेटिका सहित मतदानस्थलतर्फ जाने प्रक्रिया भइरहेकाले मंसिर १ गते साँझ सम्ममा सबै कर्मचारी र सामग्री मतदान स्थलमा पुगे नपुगेको विषयमा रिपोर्टिङ हुनुपर्ने र पत्रकारले चाहेको सूचना उपलब्ध गराउन आयोग तत्पर रहेको स्पष्ट पारे। बहुदलीय व्यवस्थामा दलको घोषणापत्र, सिद्धान्त, निष्ठा र कार्यक्रमका आधारमा उम्मेदवारले मत माग्नुपर्नेमा सांसद्को भूमिका नबुझी स्थानीय तहले गर्ने काम गर्छु भन्ने खालका आश्वासन दिइएको पाइएकाले निर्वाचन प्रक्रियामा अझै रुपान्तरण हुन बाँकी रहेको बताउँदै उनले निर्वाचनलाई राष्ट्रिय एकताको सूत्रमा पाँच वर्ष मुलुकलाई कता लाने हो भन्ने सन्देश प्रवाह गर्ने काम पत्रकारहरूको भएको बताए। हामी सबैले आफ्नो इमानदारिता कायम गरौँ । निर्वाचन आचारसंहिताको कहीँकतै उल्लघंन नहोस्, उल्लघंनका समाचार बाहिर आउन् । नागरिकलाई शान्त दिमागले मतदानको वातावरण र कर्तव्यबोध गराउने खालका समाचार प्रवाह होस्,' प्रमुख आयुक्त थपलियाले भने, 'पत्रकारहरूले आचारसंहिताको कति पालना गरेका छन्, त्यसको लेखाजोखा होस् । सबै दल र उम्मेदवारलाई समान पहुँच र स्थान दिइएको छ कि छैन भन्ने विषयलाई पनि आत्मसाथ गर्नुहोला ।' प्रमुख आयुक्त थपलियाले मतदानका दिन र मतगणना कार्यको समाचार प्रवाह गर्दा प्रवद्र्धनात्मक र मतदातालाई तथ्य जाँचसहित सही सूचना दिनुपर्नेमा जोड दिए।"
'गठबन्धनका उम्मेदवारलाई इमान्दारितापूर्वक मतदान गरौं',"स्याङ्जा : नेपाली कांग्रेस गण्डकी प्रदेश सभापति शुक्रराज शर्माले संविधानको रक्षा र मुलुको दिगो विकासका लागि लोकतान्त्रिक बामगठबन्धन बनेको जनाउँदै गठबन्धनका निर्णय मानेर निर्वाचनमा जुट्न सुझाव दिए। नेपाली कांग्रेस स्याङ्जाको पार्टी कार्यालयमा शुक्रबार बिहान आयोजित कार्यकर्ता भेटघाट कार्यक्रममा बोल्दै कांग्रेस सभापति शर्माले प्रतिगमन र भ्रष्टाचारी स्वरुप देखिएपछि त्यसविरुद्धमा गठबन्धन जन्मन बाध्य भएको सुनाए। दुईतिहाईको सरकारको नेतृत्व गरेको नेकपा एमाले र तत्कालिन प्रधानमन्त्री केपी ओलीले जनअपेक्षित काम गर्न नसकेपछि लोकतान्त्रिक बामगठबन्धनले सरकार संचालन गरेको बताए। मुलुकको आर्थिक तथा सामाजिक परिवर्तनसँगै विकासका लागि गठबन्धनलाई बिजयी गराउन समेत उनको आग्रह छ। सत्तामा बस्न र रमाउनका लागि गठबन्धन बनेको नभइ मुलुकको विकास र समृद्धिका लागि साझा संकल्पसहित लोकतान्त्रिक गठबन्धन अघि बढेको उनले बताए। लोकतन्त्रवादी र बामपन्थीले आआफ्ना क्षेत्रगत उम्मेदवारका चुनाव चिन्हमा इमान्दारितापूर्वक मतदान गर्दै गठबन्धनको उद्देश्य पूरा गर्न आग्रह गरे। कांग्रेसले ल्याएको नयाँ संकल्पमध्ये ३७३ ले सबै हितमा रहेकोछ, 'उनले भने, तीन वर्ष मुनिका र ७३ वर्ष माथिका सबैका लागि निशुल्क स्वास्थ्य सेवा अतिउत्तम संकल्प हो। उनका अनुसार, सबैभन्दा बढी खर्च स्वास्थ्योपचारमा हुन्छ। जीवनभर कमाएको आर्जन स्वास्थ्य बिग्रियो भने क्षणभरमै सकिन्छ। तसर्थ कांग्रेसको उदार नीति बमोजिम यस्ता शिक्षा, स्वास्थ्य, रोजगार, खाद्य, आवास, पर्यटन लगायका विविध संकल्प रहेका छन्। तिनीहरुलाई घरघरमा पुर्याएर जानकारी गराउनु हामी सबै कार्यकर्ताको दायित्व हो। सिंहदरबारमा पुगेका व्यक्ति धनी हुने र जनता जस्ताको तस्तै रहने प्रवृत्ति अन्त्य गर्दै निर्वाचित जनप्रतिनिधि मालिक होइन अब सेवक बनेर सिंहदरबार जानुपर्नेमा जोड दिए। कार्यक्रममा कार्यवाहक सभापति केदार काफ्ले,सचिव दामोदार लम्साललगायतले चुनावी अभियानका बारेमा जानकारी गराएका थिए। कांग्रेस नेता प्रदीप पौडेलले मुलुकमा लोकतान्त्रिक गठबन्धनको आवश्यकता अझै रहेकाले आफनो उम्मेदवारी निस्कृय पारी गठबन्धनका पक्षमा आएको बताए।"
नेपाल एयरलायन्सको विमान चढेर साढे १० बजे काठमाडौं आइपुग्दै चिनियाँ मन्त्री,"काठमाडौं : चीनको संस्कृति तथा पर्यटन उपमन्त्री ली छ्युन नेपाल एयरलायन्सको विमानबाट आज राति साढे १० बजे काठमाडौं आउने भएका छन्। उनी नेपाल एयरलायन्सको आरए४०२ फ्लाइटबाट हङकङ हुँदै काठमाडौं आउन लागेका हुन्। भूकम्पपछि चीनको सहयोगमा पुनःनिर्माण भएका सम्पदाहरूको अवलोकन गर्न उनी नेपाल आउन लागेका हुन्। पर्यटनमन्त्री जीवनराम श्रेष्ठका स्वकीय सचिव भीमसेन राजबहाकले चिनियाँ मन्त्रीको नेपाल भ्रमणबारे पुष्टि गर्दै चिनियाँ लगानीमा बनेका सम्पदाहरूको अवलोकन गर्ने कार्यक्रम रहेको बताए। निर्वाचनको पूर्वसन्ध्यामा चिनियाँ मन्त्रीको भ्रमणलाई अर्थपूर्णरूपमा लिइएको छ। यद्यपि उनको भ्रमणलाई राजनीतिक हिसाबले हेर्न नहुने परराष्ट्र स्रोतले जानकारी दियो। 'उहाँ चिनियाँ सहयोगमा बनेका सम्पदाहरु अवलोकन गर्न आउन लाग्नुभएको हो। उहाँको भ्रमणलाई राजनीतिकरूपले नहेरौं,' स्रोतले भन्यो। नेपाल भ्रमणका क्रममा चिनियाँ मन्त्री छ्युनले वसन्तपुरस्थित हनुमानढोकाको ९ तल्ले दरबार अवलोकन गर्ने कार्यक्रम छ। त्यहाँ पर्यटनमन्त्री जीवनराम श्रेष्ठले स्वागत गर्ने कार्यक्रम छ। त्यस्तै मन्त्री छ्युन पशुपतिनाथ मन्दिर, पाटनस्थित कृष्ण मन्दिर, भक्तपुर दरवार स्क्वायरको भ्रमण गर्ने कार्यतालिका रहेको परराष्ट्र स्रोतले जानकारी दियो।"
अब मुलुकको विकासमा लाग्छु : प्रचण्ड,"गोरखा : नेकपा (माओवादी केन्द्र)का अध्यक्ष तथा गोरखा क्षेत्र नं २ बाट प्रतिनिधिसभा सदस्य उमेदवार बनेका पुष्पकमल दाहाल प्रचण्डले आफ्नो बाँकी जीवन विकास र समृद्धिका लागि समर्पित गर्ने बताएका छन्। उनले भने, 'मेरो बाँकी जीवन विकास र समृद्धिका लागि खर्च गर्नेछु। राजनीतिक परिवर्तनलाई संस्थागत गर्नका लागि पनि अब आर्थिक क्रान्तिको सुरुआत गर्नु जरुरी छ ।' चुनावी प्रचारप्रसारका क्रममा शुक्रबार बिहान सिरानचोक गाउँपालिकाको जौबारीमा आयोजित चुनावी सभालाई सम्बोधन गर्दै उनले अब आर्थिक क्रान्तिको सुरुवात गोरखाबाट रहेको बताए। गोरखा जिल्लामा संसारको ध्यान केन्द्रित भएको भन्दै उनले शान्ति प्रक्रियाका बाँकी काम पनि गोरखाको भूमिबाट पूरा गर्ने बताए। उनले विस्तृत शान्ति सम्झौताको एउटा हस्ताक्षरकर्तामध्येको आफू पनि एक भएको भन्दै विचार र आस्थाका आधारमा कसैलाई पनि विभेद हुन नदिने दाबीसमेत गरे।"
महोत्तरी गौशालामा सत्तारूढ गठबन्धनको विशाल र्याली प्रदर्शन,"जनकपुरधाम : सत्तारूढ पाँच दलीय गठबन्धनले महोत्तरीको गौशालामा संयुक्त विशाल र्याली प्रदर्शन गरेको छ। गठबन्धन दलका नेकपा माओवादी केन्द्र, नेपाली कांग्रेस, लोकतान्त्रिक समाजवादी पार्टी र नेकपा एकीकृत समाजवादी पार्टीको तर्फबाट गौशालामा विशाल र्याली प्रदर्शन गरेको हो। पूर्व मन्त्री तथा महोत्तरी क्षेत्र नं १ का प्रतिनिधिसभा उम्मेदवार गिरिराजमणि पोखरेलले संविधान, लोकतन्त्र र समावेशी, समानुपातिक, दलित अल्पसंख्यक, जनजातिको अधिकार र परिवर्तनको रक्षाका निम्ति गठबन्धनलाई मत दिन आवश्यक रहेको बताएका थिए। उनले भने, 'केपी ओलीले संविधान मास्न खोजे, लोकतन्त्रको हत्या गर्न खोजे, जनयुद्ध, जनआन्दोलन र मधेश आन्दोलनबाट प्राप्त उपलब्धीलाई मास्न खोजे, त्यसैले हामीले ओलीलाई बालुवाटारबाट बालकोट पुर्यायौं।' उम्मेदवार पोखरेलले दुईदुई पटक संविधान भत्काउन खोज्ने ओलीलाई सतहीमा ल्याउने मौका निर्वाचन नै भएकाले प्रतिगमन र अग्रगमन संघर्षमा देश र जनताको हितमा रहेको पाँच दलीय गठबन्धनको उम्मेदवारलाई मत दिन आग्रह गरे। महोत्तरी १ (ख) प्रदेशसभाका उम्मेदवार भरत प्रसाद साहले गौशालाको विकासका लागि नेपालमै पहिलो पटक रेल्वे इन्जिनियरिङ कलेजको पढाइ गौशालामा हुन लागेको अधुरो काम पूरा गर्नका लागि भएपनि गठबन्धनको साझा उम्मेदवारलाई जिताउन आग्रह गरे।"
"'ओलीले संसद भंग गरेर जनताको अपमान गरे, एमालेलाई भोट दिनुहुँदैन'","रुपन्देही : नेपाली कांग्रेसका नेता एवं रुपन्देही क्षेत्र नं५ का प्रतिनिधिसभा सदस्यका उम्मेदवार भरत शाहले राष्ट्रपति विद्यादेवी भण्डारीले नागरिकता विधेयकलाई रोकेर धेरै नागरिकलाई नागरिकताविहीन बनाएको आरोप लगाएका छन्। रुपन्देही क्षेत्र नं५ को सैनामैनामा घरदैलौ कार्यक्रमका क्रममा बौल्दै शाहले राष्ट्रपति भण्डारी पदमा रहुन्जेल नागरिकता विधेयक रोकेर राख्ने भन्दै आगामी निर्वाचन पछि राष्ट्रपति परिवर्तन गरेर नागरिकता विधेयक पास गर्नुपर्ने बताए। शाहले केपी ओलीले दुईदुई संसद भंग गरेर जनताको मतको अपमान गरेकाले अब एमालेलाई मत दिन नहुने तर्क गरे। शाहले केपी ओलीबाट प्रजातन्त्र,लोकतन्त्रको रक्षा नहुने भन्दै ओली गणतन्त्र,संघीयताको विरोधी रहेको तर्क गरे। रुपन्देही रुपन्देही क्षेत्र नं५ मा गठबन्धनका तर्फबाट कांग्रेसका भरतकुमार शाह र नेकपा एमालेको तर्फबाट बासुदेव घिमिरे चुनावी मैदानमा उत्रिएका छन् ।"
"सुनसरी४ मा पाहुनाको छाप मेटाउँदै ज्ञानेन्द्र, स्थानीय भएकैले जित्ने जगदीशको दावी","विराटनगर: नेपालको राजनीतिमा नेपाली कांग्रेसका केन्द्रीय सदस्य ज्ञानेन्द्रबहादुर कार्कीको छुट्टै पहिचान छ । विवादरहित राजनीतिक विगत बोकेका उनी भोजपुरको षडानन्द नगरपालिका११ (तत्कालीन देउराली)का बासिन्दा हुन् । उनी गृहजिल्ला छाडेर ५ वर्षअघि चुनाव लड्न सुनसरी झरे । अहिले सुनसरीलाई कर्मथलो बनाएर राजनीति गरिरहेका छन् । २०७४ सालको निर्वाचन प्रतिस्पर्धाका लागि सुनसरी झर्दा चुनावी मैदानमा उनीमाथि टुरिष्ट उम्मेदवारको आरोप लाग्यो । चुनावी मैदानले साथ दिँदा पहुना उम्मेदवारको आरोप उनले सहजै पन्छाए । विपक्षीमाथि हाबी हुँदै २०७४ सालको निर्वाचन जितेर सुनसरी क्षेत्र नम्बर ४ बाट उनी प्रतिनिधिसभा सदस्य चुनिए । मुलुकको निर्वाचन परिणाम बाम(एमालेमाओवादी) गठबन्धनको पक्षमा पुगेका बेला विपक्षीको मजवुत उपस्थिति रहेको क्षेत्रबाट कांग्रेस एक्लैको बलमा चुनाव जितेपछि ज्ञानेन्द्रको राजनीतिक उचाइ झन् बढ्यो । भोजपुरमा पनि ज्ञानेन्द्र लोकप्रिय छविका मानिन्छन् । जलस्रोतमन्त्री भएका बेला बिजुली पुर्याएर भोजपुरको उत्तरी क्षेत्रलाई उनले उज्यालो बनाए । षडानन्द नगरपालिका८ का रुकमान तामाङ भोजपुरको दुर्गम बस्तीमा विद्युत सेवा पुग्नुको श्रेय ज्ञानेन्द्रलाई जाने बताउँछन् । उनका अनुसार भोजपुरेले घरघरमा पुगेको बिजुलीसँग जोडेर ज्ञानेन्द्रको धेरै गुणगान गाउने गरेका छन् । गृहजिल्लामा विद्युतसँगै सडक लगायतका पूर्वाधार निर्माण, स्वास्थ्य र शिक्षा क्षेत्रमा पनि ज्ञानेन्द्रले पुर्याएको योगदानको धेरै चर्चा हुने गरेको रुकमान बताउँछन् । राजनीतिशास्त्रमा स्नातकोत्तर गरेका उनी विद्यार्थी जीवनदेखि नै राजनीतिमा सक्रिय बनेका थिए । राजनीतिमा २०३३ सालदेखि सक्रिय उनी २०३९ सालमा नेपाल विद्यार्थी संघका अध्यक्ष भए । २०४७ सालको अन्तरिम सरकारमा प्रधानमन्त्री कृष्णप्रसाद भट्टराईको स्वकीय सचिव भएर काम गरेको अनुभव संगालेका ज्ञानेन्द्र २०६३ सालमा जलस्रोतमन्त्री तथा २०७४ सालमा अर्थमन्त्री बने । त्यसअघि कानून, न्याय तथा संसदीय मामिला मन्त्रालयको जिम्मेवारी सम्हालेका उनी हाल सञ्चार, सूचना तथा प्रविधिमन्त्री छन् । २०३६ सालको जनमत संग्रह, २०४२ सालको सत्याग्रह, २०४६ साल तथा २०६२०६३ को जनआन्दोलन लगायत प्रजातन्त्र र लोकतन्त्र प्राप्तिका लागि भएका विभिन्न आन्दोलनमा उनको सक्रिय सहभागिता रहयो । २०३३ सालमा १८ महिना र त्यसपछि पटकपटक गरेर करिब ४ वर्ष उनले जेल जीवन बिताए । लामो समयदेखि जनपक्षीय काम गरेको भनेर सबैले चर्चा गरिरहँदा भोजपुरका विभिन्न निर्वाचनको नतिजा भने ज्ञानेन्द्रको पक्षमा परेनन् । निर्वाचनमा साथ पाएनन् । त्यसपछि उनले सुनसरीलाई राजनीतिक थलो बनाए । मुलुकमा बाम गठबन्धनको लहर आइरहँदा कार्यक्षेत्र परिवर्तन गरेर चुनाव लड्न सुनसरी झरे । अन्ततः साढे ६ हजारभन्दा बढी मतान्तरले विजयी बने । नेकपा (एकीकृत समाजवादी) पार्टीका षडानन्द नगर अध्यक्ष हरि भित्रिकोटीका अनुसार ज्ञानेन्द्रले साथ नदिएको भए भोजपुरको उत्तरी क्षेत्रले अहिलेसम्म बिजुली बाल्न पाउने थिएन र अँध्यारोमा बस्न बाध्य भएका सर्वसाधारण अझैसम्म टुकिकै भरमा हुन्थे । उहाँ भोजपुरले जन्माएको एउटा असल नेता हो । ज्ञानेन्द्रको जिल्लाबासी हौं भनेर भन्न पाउँदा भोजपुरेले गर्व गर्छन् । पूर्वाधार निर्माण, शिक्षा र स्वास्थ्य क्षेत्रमा ज्ञानेन्द्रको ठूलो योगदान छ, भित्रिकोटी भन्छन् । भोजपुर छाडेपछि चुनाव जितेका ज्ञानेन्द्र पछिल्लो समय सुनसरीको राजनीतिमा सक्रिय छन् । चुनाव जितेर मन्त्री भएपछि आफ्नो निर्वाचन क्षेत्रमा उनले गरेका विकास निर्माणको प्रशंसा हुने गरेको सुनसरीको भोक्राहानरसिंह गाउँपालिका६ का बेनीलाल साहले बताए । नेपाली कांग्रेसका नेता ज्ञानेन्द्र सत्तारुढ गठबन्धनबाट उम्मेदवार बनेर आसन्न निर्वाचनका लागि सुनसरीको क्षेत्र नम्बर ४ बाट दोस्रोपटक प्रतिस्पर्धा गर्दै छन् । पहुनाको छाप मेटाउँदै जित्ने तयारीका साथ उनी अघि बढिरहेका छन् । सप्तकोशी पीडित तथा जंगली जनावरबाट हुने क्षति न्यूनीकरण, विकास निर्माण तथा जनताको आवश्यकता पूरा गरिदिने लगायतका एजेण्डासहित उनी चुनाव प्रचारमा व्यस्त छन् । प्रधानमन्त्री एवं पार्टी सभापति शेरबहादुर देउवाका विश्वासपात्र ज्ञानेन्द्रको प्रतिस्पर्धीका रूपमा एमालेले सुनसरी४ मा जगदीश कुसियतलाई उम्मेदवार बनाएको छ । २०५१ को निर्वाचनमा गिरिजाप्रसाद कोइरालासँग पराजित भएका जगदीश २०५३ सालको उपनिर्वाचन जितेर सांसद बने । २०७४ सालमा प्रदेशसभा सदस्यमा विजयी बनेर प्रदेश १ को पर्यटनमन्त्री भए । सांसद र मन्त्री हुँदासमेत आफ्नो क्षेत्रका लागि उल्लेख्य काम नगरेको आरोप जगदीशलाई लाग्ने गरेको छ । उनी २०५६ सालको आमनिर्वाचनमा भने सप्तरी१ बाट तत्कालीन सञ्चारमन्त्री जयप्रकाशप्रसाद गुप्तासँग पराजित बनेका थिए । यद्यपी एमालेका पुराना नेता जगदीशको चुनावी प्रतिस्पर्धा हेभीवेट ज्ञानेन्द्रसँग हुनेछ । सुनसरी४ मा कांग्रेसका प्रभावशाली तथा एमालेका पुराना नेताबीचको चुनावी टक्कर रोचक हुने आँकलन गरिएको छ । कसले बाजी मार्छन् भन्ने चैँ आगामी मंसिर ४ गतेले टुंगो लगाउने छ । जगदीश पनि आफ्ना चुनावी एजेन्डा लिएर मतदातामाझ पुगिरहेका छन् । आफू स्थानीय भएकाले जनताको समस्याका बारेमा जानकार रहेको बताउँछन् । एमाले प्रदेश १ का सदस्य अजय कुसियतले चुनाव जितेर मन्त्री भए पनि ज्ञानेन्द्रले विकास नै नगरेको आरोप लगाए । ज्ञानेन्द्रलाई मतदाताले मन पराएका छैनन् । बरु प्रदेशको मन्त्री भएर जगदीशले धेरै काम गर्नु भएको छ, उनले भने, नेपालकै पहिलो रिफ्रेसमेन्ट सेन्टर निर्माण, सडक निर्माण तथा पर्यटनको क्षेत्रमा जगदीशबाट धेरै काम भए । स्थानीय भएकाले मतदातामाझ परिचित उहाँले नै चुनाव जित्नुहुन्छ । जनताको स्वःस्फूर्त आवाज भएकाले र मतदाताको चित्त नदुखाएका कारण चुनाव जगदीशले नै जित्ने दाबी अजयको छ । आफ्नो निर्वाचन क्षेत्रका लागि ज्ञानेन्द्रले केही नगरेका कारण त्यसैलाई चुनावी मुद्दा बनाएर मतदातामाझ पुग्दैछौँ, उनले भने, प्रदेश सरकारमा जगदीश मन्त्री हुँदा गरेका कामको प्रचारप्रसारलाई समेत जोड दिन्छौँ । अर्कै ठाउँबाट आएकाले ज्ञानेन्द्रले मतदातालाई नै नचिन्ने र जगदीश स्थानीय भएकाले सबैसँग परिचित रहेको जिकिर अजयको छ । ज्ञानेन्द्र वर्तमान सरकारका सूचना तथा सञ्चार प्रविधिमन्त्री रहेकाले पनि उनलाई यो क्षेत्रमा केही सहज हुने अनुमान गरिएको छ । त्यसमा पनि स्थानीय तह निर्वाचनको परिणामलाई हेर्दा विगतमा भन्दा कांग्रेस केही बलियो देखिएको छ । एमालेको प्रभाव क्षेत्र मानिएको बराहक्षेत्र नगरपालिकासहित हरिनगरा, कोसी र भोक्राहानरसिंह गाउँपालिकामा गत स्थानीय तह निर्वाचनमा कांग्रेस विजयी बनेको थियो । बराहक्षेत्रमा पहिलोपटक कांग्रेसले जितेको हो । आफ्नो निर्वाचन क्षेत्रभित्र पर्ने चारवटै पालिकामा कांग्रेसले जितेका कारण ज्ञानेन्द्रलाई यसपटक सहज हुने आँकलन गरिएको छ । सुनसरी क्षेत्र नम्बर ४ मा कुल एक लाख २८ हजार ६५ मतदाता छन् । यहाँ कोसी र भोक्राहानरसिंह गाउँपालिकासहित हरिनगर गाउँपालिकाको १, २, ४, ५, ६ र ७, इनरुवा नगरपालिकाको ३, ४ र ८, रामधुनी नगरपालिकाको ४ र बराहक्षेत्र नगरपालिकाको ६, ७, ८, ९, १० र ११ नम्बर वडाहरू समावेश छन् ।"
आपतविपदमा काँधबाटै सेवा प्रवाह गरेका कालीकोटेले पत्याएनन् दलका घोषणापत्र,"कालीकोट: सँधै जसो निर्वाचनका बेला राजनीतिक दलका नेता तथा उम्मेद्वार मिठा भाषण र जनताका दु:ख समाधान गर्ने एजेण्डा लिएर गाँउ जान्छन् । उनीहरुका घोषणा पत्र हेर्दा सायद जनताले भोगेका समस्या अब दोहोरिँदैन । घोषणा पत्रमा सडक कालोपत्रे हुन्छन् । घर घरमा पानीका धार हुन्छन् । गाँउ गाँउमा सुविधा सम्पन्न अस्पताल हुन्छन् । जातिय छुवाछुत मुक्त समाज, विभेदरहित समाज, सामाजिक न्याय र समृद्धिका सपनालगायत यस्तै यस्तै धेरै । कालीकोटको पलाँता क्षेत्र र अन्य विकट क्षेत्रका स्थानीय दशकौँदखि यस्तै उधारो आश्वासनमा पाइरहेका छन् । दल तथा उम्मेदवारका एजेण्डा र घोषणापत्र चुनाव अघिमात्र असरल्ल हुन्छन् । चुनावको भोलिपल्टदेखि गाउँलेका समस्या उस्ताका उस्तै । विकास र समृद्धि गाउँलेको सपना जस्तो मात्रै बनेको छ । केही दिन अघिमात्र पलाँता गाँउपालिका वडा नं १ की छिउकला हमाल भीरबाट लडेर घाईते भईन् । उनलाई अस्पताल पुर्याउन गाँउमा यातायात सेवा थिएन । गाँउबाट आफन्तले स्टेचरमा बोकेर थिर्पु पुर्याए । गम्भीर घाईते हमाललाई थप उपचार गर्न ३ दिन स्टेचरमै बोकेर राकम पुर्याइयो । राकमबाट गाडीमा मध्यपहाडी राजमार्गबाट सुर्खेत लगियो । कर्णाली करिडोर पनि बाढी र पहिरोका कारण अबरुद्ध भएकाले आफन्तका काँधमै उनलाई अस्पताल लगियो । जहाँका मानिसहरुले २०६४ सालमै पलाँतामा गाडी गुडाउने र विकासका मुल फुट्ने आस्वासन पाएका थिए । २०६४ सालमा तत्कालीन नेकपा माओवादी केन्द्रका नेता तथा पहिलो संविधान सभा सदस्यका उम्मेद्वार खड्गबहादुर विश्वकर्मा प्रकाण्ड चुनावी अभियानमा पलाँता क्षेत्रमा पुगे । उनले एक चुनावी सभामा विभिन्न उदाहरण दिँदै यस क्षेत्रमा चिल्लो सडक र यातायात सेवा नपुग्नु सामान्ति राज्यको विभेद भएको बताए । भारतको सिम्ला क्षेत्रमा चिल्लो सडकमा गाडी गुड्ने, हाम्रो पलाँतामा किन नगुड्ने भन्ने प्रश्न गरे । आफ्नै कार्यकालमा पलाँतालाई यातायात सेवामा जोड्ने प्रतिबद्धता गरे । उनले पलाँतामा गाडी पुगाउनु त कहाँ २०७० सालको दोस्रो संविधान सभा निर्वाचन पहिलेनै पार्टीबाट विभाजित वैद्ये समुहमा लागेर चुनाव बिथोल्ने अभियानको नेतृत्व गरे । २०७० सालको दोस्रो संविधान सभाको निर्वाचनका बेला उही माओवादी केन्द्रका तर्फबाट जनमुक्ति सेनाका ७ औँ डिभिजन कमाण्डर महेन्द्रबहादुर शाही चुनाव प्रचारमा पलाँता पुगे । उनले पनि आफ्नै कार्यकालमा पलाँतामा यातायात सेवाका साथै अन्य विकासले गति लिने उद्घोष गरे । उनको कार्यकालमा पनि पलाँता यातायात सेवासँग जोडिएन् । २०७४ सालको स्थानिय तहको निर्वाचनमा पलाँता माओवादी केन्द्रले नै जित्यो । संघीयता पछिको पहिलो प्रदेश तथा प्रतिनिधि सभा निर्वाचमा संघीय सांसद दुर्गबहादुर रावत, प्रदेश सांसद महेन्द्रबहादुर शाही पुन: पलाँता पुगे । प्रदेशमा महेन्द्रबहादुर शाहीले जिते कर्णाली प्रदेशको मुख्यमन्त्री हुने र साधन स्रोतमा सहज पहुँच पुग्ने भएकाले पलाँतालाई यातायात सेवासँग जोड्ने आस्वासन दिए । पलाँता गाँउपालिकाले थिर्पुदेखि राडुनेटासम्म सामान्य ट्याक खोलेर पुल नहुँदा नहुँदै कर्णाली नदीमा ड्म लगाएर दुई वटा जीपहरु तारेर केही महिना यातायात चलायो । तर पछि त्यही बनेको सडक पनि भत्किएर नदी तारेका गाडीहरु पनि बिग्रिएर थन्किए । पलाँता यातायात सेवाबाट बन्चित नै बन्यो । आगामी प्रदेश तथा प्रतिनिधि सभा निर्वाचनका लागि सत्ता गठबन्धनका साझा उम्मेद्वार बनेका महेन्द्रबहादुर शाही र प्रदेश सांसदका उम्मेद्वार हिक्मतबहादुर बिष्ट पुन: चुनाव प्रचारमा पलाँता जाँदा हिडेरै जानु पर्यो । अहिले पनि विगतकै आस्वासन दिएर फर्किए । स्थानीय नन्दलाल न्यौपानेले भने, 'हरेक निर्वाचनका बेला नेताहरुबाट विकास र समृद्धिका सुन्दर नारासहित आस्वासनका पोका पाँउछौँ । तर हाम्रो दु:ख ६० सालकै जस्ता छन् । मुलुकमा लामो समय द्वन्द्व भयो । जनआन्दोलन भयो । व्यवस्था बदलियो । संघीयता आयो । तर हाम्रो अवस्थामा खासै सुधार आएको छैन। हामीले सुख सुविधा अनुभुति गर्न पाएका छैनौँ । अहिले पनि गाँउमा खानेपानीको समस्या छ। अस्पताल जाने यातायात सेवा छैन। थाप्लोको भारी बोक्नुपर्ने बाध्यता टरेको छैन ।' स्थानीय धर्म न्यौपानेले भने, 'पलाँताको राडुनेटामा सत्ता गठबन्धनका उम्मेद्वारका साथै नेकपा एमालेका उम्मेद्वार नगिन्द्र शाही नेशनल र बिरेन्द्र बोगटी पनि आए । सबै उम्मेद्वारहरुले भरपुर आस्वासन दिए । पलाँतावासीलाई गाँउमा यातायात सेवा, गुणस्तरीय शिक्षा र स्वास्थ्य सेवा, प्रयाप्त स्वच्छ खानेपानी लगायतका धेरै मिठा सपनाहरु बाँडे । अब त हामीलाई विस्वास लाग्न पनि छाडिसक्यो । यी कोही कसैले पनि केही गर्दैनन् । खाली आस्वासन दिनेमात्र नेताको काम जस्तो लाग्न थालेको छ । हामीलाई कुराभन्दा बढी काम गरेर देखाउने नेतृत्व चाईएको छ । समृद्धिका सपना बाँड्नेभन्दा पनि समृद्धि गाँउमा भएको अनुभुति गराउने नेतृत्व आवश्यक छ ।' जिल्लाको कान्छो पलाँताका रुपमा चिनिने नरहरिनाथ गाँउपालिकाका रुप्सा, माल्कोट लगायतका विकट बस्तीहरुको अवस्था पनि उस्तै छ । महाँवै, शुभकालीका गाँउपालिकाका अधिकांश बस्तिको अवस्था पनि उस्तै छ । जहाँ यातायात सेवा छैन । अन्य भौतिक पुर्वाधार पनि छैन । मानिसहरु बिरामी पर्दा अस्पताल आउन यातायात सेवा नहुँदा काँध सेवा नै गर्नुपर्छ । नागरिक समाजका अगुवा अधिवक्त दमनराज बमले भने, 'संघीयता पनि प्राय: स्थानीय तहका केन्द्रसम्म यातायात सेवा पुगाउन सडकका ड्याकहरु खोल्ने प्रयास भयो । तर ती सडक पनि न्यूनतम मापदण्डहरु पुरा नगरी निर्माण गर्दा यातायत सेवा संचालन हुन सकेका छैनन् । कतिपय बनेका सडकहरु पनि गाडी गुडाउन सकिने अवस्थाका छैनन् । गाँउका नागरिकहरुको पहुँचमा यातायात सेवा पुगेन् । यसले नागरिकलाई परिवर्तनको अभास हुन सकिरहेको अवस्था छैन।' दलका घोषणा पत्रमा विकासै विकासआगामी मंसिर ४ गते सम्पन्न हुने प्रदेश सभा तथा प्रतिनिधि सभा सदस्य निर्वाचनका लागि जिल्लामा दलका उम्मेद्वारहरुले सार्वजनिक गरेका घोषण पत्रमा विकासै विकास छ । सत्ता गठबन्धनका तर्फबाट प्रतिनिधि सभा सदस्यका उम्मेद्वार महेन्द्रबहादुर शाही, प्रदेश सभा क का उम्मेद्वार दुर्गबहादुर रावत, प्रदेश सभा ख का उम्मेद्वार हिक्मतबहादुर बिष्टले बाम लोकतान्त्रिक गठबन्धन संघीयता कार्यन्वयनको आधार, समृद्ध कालीकोट र सुखी कालीकोटवासी हाम्रो सरोकार भन्ने मुख्य नारासहित ५ वर्षमा कालीकोटको मार्गचित्र नामक साझा प्रतिबद्धताहरु सार्वजनिक गरेका छन् । उनीहरुले सार्वजनिक गरेका प्रतिबद्धताहरुमा जिल्ला सदरमुकामबाट सबै पालिकाका केन्द्र हुँदै वडासम्म सडक, लालु लफु हुलाकी राजमार्ग निर्माण, जारकोट, थिर्पु, धौलागोह, खीन हुँम्दै जुम्मासम्मको सडक, शेरी पान्तडी सडक, दुल्लु, ब्याउल्योदेखि हाउडीसम्म सडक निर्माण लगायतका २० वटा सडकहरु निर्माण गर्ने उल्लेख गरेका छन् । पान्तडी तिला नदी, जारकोट कर्णाली नदी, फुगाड खोला लगायत झण्डै १६ वटा मोटरेवल पुन निर्माण गर्ने उल्लेख छ । पलाँता भतेरा, चुली पिठारा, रुप्सा कुमालगाउ लगायतका १५ वटा सिँचाई आयोजनाहरु निर्माण गर्ने उल्लेख छ । विगतमा संचालन भएका सिचाई आयोजनाहरुको ममर्त गर्ने उल्लेख छ । जिल्ला भरी नै एक घर एक खानेपानी धारा निर्माण, स्वास्थ्य बीमा र सबैका लागि आधारभुत स्वास्थ्य सेवा नि:शुल्क व्यवस्था गर्ने, आयुर्वेदिक स्वास्थ्य सेवामा पनि जोड, प्रत्यक पालिकामा १५ शैय्या अस्पताल, प्रत्यक वडामा प्रसुतिगृहसहित प्राथमिक स्वास्थ्य केन्द्र, रास्कोट नगरपालिकामा ५० शैय्या अस्पताल संचालन गर्ने उल्लेख छ । यस्तै पहिलो वर्षमै ३७ वर्षदेखि निर्माणाधिन सुनथराली विमानस्थल संचालन गर्ने, सबै स्थानीय तहमा विद्युतीकरण गर्ने, विकट क्षेत्रमा समेत फाईबर ईन्टरनेट सुविधा पुगाउनेलगायतका संकल्प गरेका छन् । त्यस्तै नेकपा एमालेका तर्फबाट प्रतिनिधि सभा सदस्य पदका उम्मेद्वार नगिन्द्र शाही नेशनल, प्रदेश क का उम्मेद्वार कुर्मराज शाही र प्रदेश ख का उम्मेद्वार बिरेन्द्रबहादुर बोगटीले पनि सुन्दर र समृद्ध कालीकोटको आधार भनेर आफ्ना प्रतिबद्धताहरु सार्वजनिक गरेका छन् । उनीहरुका प्रतिबद्धतामा विपदका कारण समस्यामा रहेका नागरिकको पुनर्वासको व्यवस्था, मृतक परिवारलाई राहत प्याकेज, जिल्लाका सबै पालिकामा बहुआयामिक प्रशासकीय भवन, सबै वडा कार्यालयका सुविधा सम्पन्न भवन, सबै पालिकादेखि वडातहसम्म सडक निर्माण, सडक निर्माणमा डोजर प्रयोगलाई रोक लगाउने, युवाहरुलाई गाँउमै रोजगारी सिर्जना गर्ने उल्लेख छ । यस्तै जिल्लाका दलित, सिमान्तकृत समुदाय तथा विपन्न परिवारलाई घर, सडक पुगेका जिल्लाका सबै खोला तथा नदीमा पक्की पुल, सबै बिदालयका सुरक्षित भवन, प्रयाप्त खानेपानी, शौचालय, खेल मैदान, मान्मदेखि नरहरिनाथ बिमानस्थल जोड्ने केबलकार, खप्तड, रामारोशन, रारा कनकासुन्दरी, डोल्पा सेफोक्सोण्डो ताल हुँदे पोखरा जोड्ने उच्च पहाडी लोकमार्ग निर्माण, हिल्सा सडकलाई धार्मिक लोक मार्गका रुपमा विकास गर्ने, लालु, माल्कोट, रुप्सा हुँदै बढिमालिका जोड्ने सडक निर्माण गर्ने उल्लेख छ । सुनथराली विमानस्थल संचालन, कालीकोटलाई हाईड्रोको हव, जिल्लामा सुविधा सम्पन्न अस्पताल, एक पालिका एक सुविधा सम्पन्न अस्पताल, एक घर एक धारा, एक गाँउ एक सहकारी लगायतका लोकप्रिय योजनाहरु अगाडी सारेका छन् । हरेक घरमा एक रोजगारी, एक घर सय फलफुलका बिरुवा रोपप्न लगाएर फलफुल खेती, वन तथा वातावरण संरक्षण र दिगो विकासका लागि मुख्य रुपमा पहल लिने उल्लेख छ । जिल्लामा मुख्य दलका प्रतिबद्धता पत्रहरु हेर्दा आगामी ५ वर्षमा जिल्लाको विकास निर्माणले निकै प्रगति हुनेछ । नागरिकहरुले धेरै सुविधाहरु पाउने छन् । नागरिक समाजका अगुवा भरतराज बिष्टले भने, दलका घोषणा पत्र कहिलै कार्यन्वयन हुँदैनन् । मत बटुल्न बनाईएका प्रतिबद्धता पत्रहरु चुनावी सकिएसँगै बाकसमा थन्किन्छन् । कन्ट्यानरमा जान्छन् । विगतमा पनि दलका उम्मेद्वारहरुले जनताका सामु कैयौँ सपनाहरु बाँडे । तर अर्को निर्वाचन आउँदासम्म पनि घोषणा पत्रमा उल्लेख भएका एक काम पनि भएन । अहिलेका पनि पुरा होलान भन्ने विस्वास लाग्ने अवस्था छैन् । जनता झुक्याउने हतियार हुन् । मत बटुल्ने कोसेली हुन् । उनले थपे, 'वर्षौँ भयो, कर्णाली करिडोर दुई लेनको बनाउने भनेको अझै भएको छैन । कर्णालीमा हवाईजहाज सेवा नभएको एक मात्र जिल्ला कालीकोट छ । राष्ट्रिय गौरबको आयोजना कर्णाली करिडोरको पनि हालत उस्तै छ । वर्षौँदेखि यी अनुहारहरु दोहोरिँदै आएका छन् । जनताले कसरी पत्याउने की अव विकास हुन्छ भनेर । प्रतिनिधि सभामा सत्ता गठबन्धनका उम्मेद्वार महेन्द्रबहादुर शाहीले अब विकासले गति लिने दाबी गरे । पूर्वउर्जा मन्त्री तथा कर्णाली प्रदेशका प्रथम मुख्यमन्त्रीसमेत रहेको शाहीले भने, 'विगतमा कालीकोटले राष्ट्रिय स्तरमा स्थापित नेतृत्व विकास गर्न सकेको थिएन् । यो पटक जितेर गएपछि चुनाव पछिको पहिलो सरकारमै कालीकोटको प्रतिनिधित्व हुन्छ । गठबन्धन दलका शीर्ष नेताहरुले बजेटलाई पनि कर्णाली केन्द्रित बनाउने उद्घोष गरिसक्नु भएको छ । हामीले जनताका सामु गरेका बाचा ५ वर्षभित्र सबै पुरा गर्ने लक्ष्य लिएका छौँ । जनताले अनुभुति गर्ने गरी काम गर्छु । मेरो अभियान भनेकै अब विकास र समृद्धिको अभियान हुनेछ । चुनाव जित्न पनि समस्या छैन । जनताले फेरि पनि मलाई नै अवसर दिनेका म ढुक्क छु ।'"
"एमालेको झुट बाहिरियो, भक्तपुर२ मा हामी जित्छौँ: दुर्लभ थापा (भिडियो वार्ता)","काठमाडौं: भक्तपुर क्षेत्र नम्बर२ मा चुनावी सरगर्मी बढेको छ । यो क्षेत्रमा सत्ता गठबन्धनबाट नेपाली कांग्रेस भक्तपुरका सभापतिसमेत रहेका दुर्लभ थापा र नेकपा एमालेबाट पूर्वमन्त्रीसमेत रहेका नेता महेश बस्नेतबीच तीव्र प्रतिस्पर्धा छ । तुलनात्मक रुपमा यो क्षेत्रमा यी नै दुई उम्मेदवारबीच कडा टक्कर हुने स्थानीयको अनुमान छ । अन्नपूर्ण पोस्टको कार्यक्रम 'द न्यूज मेकर'सँगको कुराकानीमा सत्ता गठबन्धनबाट उम्मेदवार भएका दुर्लभ थापाले भक्तपुरका मतदाताले नयाँ नेतृत्व खोज्ने भएकाले यसपालिको जित आफ्नो हुने दावी गरेका छन् । अघिल्लो निर्वाचनमा एमालेका बस्नेत विजयी भएको यो क्षेत्रमा एमालेको झुट बाहिरिएकाले पनि अब कांग्रेस नेतृत्वको गठबन्धनले जित्ने थापाले दावी गरे । थापाका भावी योजना र चुनाव लक्षित कार्यक्रम, उनका एजेण्डालगायतका विषयमा केन्द्रित भएर भूपाल लुइँटेलले गरेको कुराकानी हेर्नुहोस् ।"
"गठबन्धन बलियो भए मात्रै संविधानको रक्षा, मुलुकको विकास हुन्छ : भट्टराई","काठमाडौं : नेपाल समाजवादी पार्टीका अध्यक्ष एवं पूर्वप्रधानमन्त्री डा बाबुराम भट्टराईले संविधानको रक्षा र देश विकासका लागि गठबन्धन आवश्यक रहेको बताएका छन्। काठमाडौं क्षेत्र नं १ को घरदैलो अभियानमा सहभागी नेता भट्टराईले संविधानको रक्षा र देश विकासका लागि गठबन्धनका उम्मेदवार जिताउनुपर्नेमा जोड दिए। नेता भट्टराईले काठमाडौं १ का प्रतिनिधिसभाका गठबन्धनका उम्मेदवार प्रकाशमान सिंहलाई भोट मागेका छन्। भोट माग्ने क्रममा भट्टराईले प्रकाशमान योग्य र स्वच्छ छविको व्यक्ति भएको भन्दै मत दिन आग्रह गरेका थिए। 'देश विकासका लागि सही र सक्षम नेता गठबन्धनभित्र हुनुहुन्छ, संविधान र मुलुकको विकासका लागि काठमाडौंका जनताले गठबन्धनका उम्मेदवारलाई विजयी गराउने विश्वास मैले लिएको छु,'उनले भने। डाभट्टराईले नेपाली जनताको लामो संघर्ष र बलिदानबाट ल्याएको संघीय लोकतान्त्रिक गणतन्त्र र संविधानमाथि नै प्रहार भएकाले गठबन्धन निर्माण गर्नुपरेको बताए। गठबन्धनलाई बलियो बनाए मात्र संविधानको रक्षा, सुशासन र राजनीतिक स्थिरता हुनसक्ने उनको भनाइ छ । काठमाडौं क्षेत्र नं १ मा लोकतान्त्रिकवाम गठबन्धनको तर्फबाट प्रतिनिधिसभा सदस्यमा कांग्रेसका पूर्वमहामन्त्री एवं पूर्वउपप्रधानमन्त्री प्रकाशमान सिंह उम्मेदवार छन्।"
मधेसमा चार दलबाट नौं जना मुख्यमन्त्रीका अकांक्षी!,जनकपुरधाम : आगामी मंसिर ४ मा प्रतिनिधिसभा र प्रदेशसभाको निर्वाचन हुँदैछ । यो निर्वाचनले चुनेका संघीय सांसदले प्रधानमन्त्री र प्रदेशसभा सदस्यले मुख्यमन्त्रीसमेत चयन गर्नेछ । प्रदेशमा कुन पार्टीको मुख्यमन्त्री को भन्ने चर्चा चुनाव लागेसँगै बढ्दै गएको छ । मधेसमा मुख्य पाँच दलका नौं नेता मुख्यमन्त्रीका दाबेदार छन् । निर्वाचनमा सत्तारुढ गठबन्धन र एमाले जसपा गठबन्धनबीच प्रतिस्पर्धा हुनेछ । मधेसमा दुई गठबन्धनबीच प्रतिस्पर्धा हुने प्रायः निश्चित छ । सत्तारुढ गठबन्धनमा आवद्ध दलहरू नेपाली कांग्रेस र लोकतान्त्रिक समाजवादी पार्टी र नेकपा माओवादी केन्द्र तथा एमाले जसपा गठबन्धनमा जसपाबाट भावी मुख्यमन्त्रीका लागि दावेदार शुरु भईसकेको छ । प्रदेशमा जसपाको नेतृत्वमा अहिले सरकार छ । जसपाबाट मुख्यमन्त्री लालबाबु राउतको नाम स्वभाविक दावेदारको रुपमा छ । मुख्यमन्त्रीका दावेदार राउत पर्सा १ ख बाट उम्मेदवार छन् । २०७४ मा सालमा तत्कालिन संघीय समाजवादी पार्टीबाट निर्वाचित भएका राउतलाई मुख्यमन्त्री बनाइएको थियो । जसपामा आवद्ध नेता कार्यकर्ताहरूले मुख्यमन्त्री राउतलाई नै आगामी मुख्यमन्त्रीको रुपमा प्रचार गर्दैछन् । उनलाई पार्टीले प्रदेशमै उम्मेदवार बनाएकाले जसपाबाट उनी नै मुख्यमन्त्रीको दावेदार हुनेछ । यद्यपी जसपाबाटै भूमि व्यवस्था कृषि तथा सहकारी मन्त्री विजय यादव र अर्थमन्त्री शैलेन्द्र साहलेसमेत आफूलाई मुख्यमन्त्रीको रुपमा प्रस्तुत गर्दै आएको छ । मधेस सरकारको गत पाँच वर्षको कार्यकालमा जति पटक सरकारको नेतृत्व परिवर्तनका लागि जसपा भित्र जति दवाब बढ्यो उति पटक मन्त्री विजय यादवले आफूलाई मुख्यमन्त्रीको रुपमा प्रस्तुत गरे । यद्यपी पार्टी भित्रको आन्तरिक किचलोलाई अध्यक्ष उपेन्द्र यादवले हरेक पटक साम्य पारे । जसपा अध्यक्ष यादवको विश्वास पात्रका रुपमा रहेका अर्थमन्त्री साहलाई पनि कतिपयले भावी मुख्यमन्त्रीको रुपमा हेरेका छन् । सत्ता गठबन्धनमा आवद्ध लोसपाका प्रदेश अध्यक्ष जितेन्द्र सोनारले पनि आफूलाई भावी मुख्यमन्त्रीको रुपमा प्रस्तुत गरिरहेका छ । सत्तारुढ गठबन्धनमा सहभागी सोनार पनि मुख्यमन्त्री बन्न सक्ने सम्भावनालाई नकार्न सकिदैन । सोनार प्रदेशमा तत्कालिन संघीय समाजवादी पार्टी र राजपा नेपाल बीचको गठबन्धनबाट २०७४ को निर्वाचनमा निर्वाचित भएका थिए । उनी वरियतामा दोस्रो रहने गरी मधेस सरकारको भौतिक पुर्वाधार मन्त्री थिए । पछि संघीय समाजवादी पार्टी र राजपा मिलेर बनेको जसपा विभाजित भएपछि मुख्यमन्त्री राउतले तत्कालिन राजपा खेमाबाट बनेका मन्त्रीहरूलाई सरकारबाट हटाएका थिए । सोनार बारा ४ ख उम्मेदवारी दिएका छन् । जहाँ जसपाका आत्माराम प्रसाद साह उनका प्रतिस्पर्धी छन् । जसपा नेपालबाट उम्मेदवार रहेका निर्वतमान सभामुख सरोजकुमार यादवसमेत आफूलाई मुख्यमन्त्रीको रुपमा प्रस्तुत गरिरहेको छ । उनले प्रदेशसभाको ५ वर्षको प्रगति विवरण सार्वजनिक गरेकै दिन आफूलाई मुख्यमन्त्रीको रुपमा दावेदारी प्रस्तुत गरे । सभामुख यादव बारा १ ख बाट उम्मेदवारी दिएका छन् । उनको प्रतिस्पर्धी नेपाली कांग्रेसका नागेन्द्र प्रसाद कानुसँग छ । सत्तारुढ गठबन्धनको प्रमुख दल नेकाबाट मधेस प्रदेशको मुख्यमन्त्रीको रुपमा भौतिक पूर्वाधार विकास मन्त्री रामसरोज यादव र कांग्रेसका मधेस प्रदेश अध्यक्ष कृष्णा यादव मुख्यमन्त्री पदका आकांक्षी छन् । राम सरोज धनुषा ३ क बाट उम्मेदवारी दिएका छन् । २०७४ को निर्वाचनमा पनि उनी सोही क्षेत्रबाट निर्वाचित भएका थिए । उनलाई मुख्यमन्त्रीको निजी सचिव जितेन्द्र यादवले चुनौती दिईरहेका छन् । जितेन्द्र नेकपा एमाले र जसपा गठबन्धनबाट उम्मेदवार छन् । कांग्रेसका प्रदेश अध्यक्ष कृष्ण रौतहट १ ख बाट उम्मेदवार छन् । २०७४ को निर्वाचनमा प्रतिनिधिसभा निर्वाचनमा क्षेत्र रौतहट १ बाट यादवलाई लोसपा नेता अनिल झाले पराजित गरेका थिए । यस्तै नेकपा माओवादी केन्द्रबाट गृह तथा सञ्चार मन्त्री भरतप्रसाद साहले मुख्यमन्त्रीको दाबी गरिरहेको छ । उनी महोत्तरी १ (ख) बाट सत्तारुढ गठबन्धनको उम्मेदवार बनेका छन् । उनलाई एमाले जसपाका गठबन्धनका उम्मेदवार रामश्रेष्ठ महतोले चुनौती दिदै गर्दा स्वतन्त्र उम्मेदवार माओवादी केन्द्रका वागी विष्णु लामा र विनोद महतोले चुनौती थपिएको छ । नेकपा एमालेको तर्फबाट रामचन्द्र मण्डल धनुषा २ (ख) बाट उम्मेदवारी बनेका छन् । उनले पनि आधिकारिक रुपमै आफुलाई पार्टीको तर्फबाट मुख्यमन्त्रीका दाबेदार बताउँछन् । उनलाई सत्तारुढ गठबन्धनको तर्फबाट लोसपाका उम्मेदवार संजय सिंहले चुनौती दिईरहेको छ । मण्डल यस अघि पनि सोही क्षेत्रबाट माओवादी केन्द्रबाट निर्वाचित भएका थिए । तर माओवादीबाट कारवाही गरिएपछि संसद पद गएको थियो ।
"धरान पुगेर ओलीले भने प्रचण्ड आफैं सकिँदैछन्, माधव नेपालको पार्टी राष्ट्रिय पार्टी बन्दैन",धरान : नेकपा एमालेका अध्यक्ष केपी शर्मा ओलीले एमालेलाई सिध्याउन खोज्नेहरू अब आफै सकिने बताएका छन्। शुक्रबार धरानमा आयोजित चुनावी सभालाई सम्बोधन गर्दै एमालेलाई सिद्धाउने षडयन्त्र लामो समयदेखि नै भएको भन्दै एमालेलाई सिध्याउन खोज्नेहरू अब आफैं सकिने बताए । उनले देश विकासका सन्दर्भमा गठबन्धनलाई बोकेको कांग्रेसलाई एक्लै चुनाव लड्न आउन चुनौति दिए। ओलीले एक्लै चुनाव लडे एमालेले सिध्याउँछ भन्ने कांग्रेसलाई राम्ररी थाहा भएको तर्क गरे। कांग्रेसले समाजवादको कुरा गरेपनि समाजवाद भन्ने नै थाहा नपाएको भन्दै उनले अहिले ढोडको वैशाखी टेकेर हिँडेको समेत बताए। उनले विदेशी देख्ने वित्तिकै पुच्छर लुकाउने बाहेकसँग तालमेल गर्न सकिन्छ भनेर जसपा र राप्रपासँग केही सीटमा तालमेल गरेको धारणा राखे। अबको निर्वाचनमा माधव नेपालको नेकपा एकीकृत समाजवादी र लोसपा राष्ट्रिय पार्टी बन्न नसक्ने र प्रचण्ड पनि आफैं विस्तारै सकिदै जाने तर्क गरे। गठबन्धनले सरकार बनाएपछि मुलुक भ्रष्टाचारमा डुबेको उनको भनाइ छ। ओलीले अहिले टुक्राटुक्री जोडेर सरकार बनाउन दिन नहुने भन्दै एमालेले बहुमतसँगै सरकार बनाउने दावी गरे।
"कञ्चनपुर२ मा हारको बदला लिने साउदको दाउ, विरासत जोगाउने संघर्षमा धामी","काठमाडौं: आगामी मंसिर ४ को प्रतिनिधि सभा निर्वाचनमा कञ्चनपुर२ मा सत्ता गठबन्धन र एमालेबीच मुख्य प्रतिस्पर्धा हुने देखिएको छ । कांग्रेसका नारायणप्रकाश(एनपी) साउद र एमालेका नरबहादुर धामीबीच प्रतिस्पर्धा हुने देखिएको छ । यो निर्वाचन क्षेत्रमा १० जनाको उम्मेदवारी परेको छ । यो क्षेत्रमा स्वतन्त्र उम्मेदवार छैनन् । २०७४ सालको निर्वाचनमा ८९ हजार ७९१ मतदाता रहेको यो क्षेत्रमा यस पटक एक लाख ५ हजार ५७७ मतदाता छन् । यो पटक गत निर्वाचनको तुलनामा १५ हजार ७८६ मतदाता थपिएका छन् । महिला मतदाता ५४ हजार ७४६ र पुरुष मतदाता ५० हजार ८३० छन् । थपिएका मतदातामध्ये अधिकांश २१ देखि ४५ वर्ष समूहका छन् । निर्वाचनमा प्रतिस्पर्धा गर्ने कांग्रेसका साउद, एमालेका धामीसहित राप्रपाका ३७ वर्षीय अशोकबहादुर सिंह, लोसपाका ३६ वर्षीय लोकराज भट्ट, जनमत पार्टीका ६० वर्षीय प्रेमसिंह बडाललगायतको प्रतिस्पर्धा हुनेछ । २०७४ सालको निर्वाचनमा एमालेका धामी ३३ हजार २२० मत ल्याइ विजयी भएका थिए । उनका निकटम प्रतिद्वन्दी कांग्रेसका एनपी साउदले २४ हजार ८९३ मत ल्याएका थिए । धामी र साउदको मतान्तर ८ हजार ३३७ थियो । देशभक्त जनगणतान्त्रिक मोर्चा नेपालका चन्द्रबहादुर डगौरा ४५९ मत प्राप्त गरी तेस्रो भएका थिए । साउद र धामी विद्यार्थी पृष्ठभूमिबाट राजनीतिमा प्रवेश गरेका हुन् । नेपाली कांग्रेसका केन्द्रीय सदस्य एवम् पूर्वमन्त्री साउदको केन्द्रीय राजनीतिमा बलियो पकड छ । साउद प्रधानमन्त्री शेरबहादुर देउवाका विश्वासपात्रका रुपमा चिनिन्छन् । साउद ०७४ को हारको बदला लिँदै संसद पुग्ने प्रयासमा छन् । उनी पहिलो पटक ०५१ को चुनावमा साविक क्षेत्र नम्बर ३ मा एमालेका उर्वादत्त पन्तसँग पराजित भएका थिए । ०५६ मा साविक क्षेत्र नम्बर १ मा उठेका साउदले एमालेका रामकुमार ज्ञवालीलाई पराजित गर्दै सांसद बनेका थिए । ०६४ मा साउद क्षेत्र २ मा माओवादीका नेता देवीलाल चौधरीसँग पराजित भए । ०७० को दोस्रो संविधानसभा निर्वाचनमा कञ्चनपुरका तत्कालीन चार वटै क्षेत्र कांग्रेसले जितेको थियो । धामी एमाले भातृ संगठन अनेरास्ववियुका केन्द्रीय कोषाध्यक्ष रहिसकेका नेता हुन् । विद्यार्थी राजनीतिका समयमा कञ्चनपुरमा छवि बनाएका नेता धामी चर्चित जनज्योती गोलीकाण्डमा घाइते भएका थिए । कञ्चनपुरस्थित सिद्धनाथ बहुमुखी क्याम्पसको सभापति भएका थिए । धामी केपी ओलीका विश्वासपात्रका रुपमा चिनिन्छन् । धामी कञ्चनपुरमा तेस्रो पटक संसदीय चुनाव लड्दैछन् । अहिलेसम्मका दुई चुनावमध्ये धामीले एकपटक जित निकालेका छन् । पहिलो पटक ०७० मा संसदीय चुनाव फेस गरेका धामी तत्कालीन क्षेत्र नम्बर ३ मा कांग्रेसका बहादुरसिंह थापासँग पराजित भएका थिए । धामी ०७४ को विरासत कायम राख्दै फेरि संसद पस्ने दाउमा छन् । यस्तो छ तथ्याङकयो निर्वाचन क्षेत्रमा बेदकोट नगरपालिका(८ बाहेक), कृष्णपुर नगरपालिका र शुक्लाफाँटा नगरपालिकाका सबै वडा पर्छन् । गत स्थानीय तहको निर्वाचनमा वडाध्यक्षले प्राप्त गरेको मत आँकलन गर्दा पहिलो दल कांग्रेस देखिन्छ । कांग्रेसले २२ हजार ७१४ मत प्राप्त गर्दा एमालेले १८ हजार ३६५ मत प्राप्त गरेको थियो । यस्तै माओवादी केन्द्रले ११ हजार ९३६, नेकपा एकीकृत समाजवादीले ४ हजार ६२५, राप्रपाले ४ हजार १५७ मत ल्याएको थियो । यो निर्वाचन क्षेत्रमा कांग्रेस, माओवादी केन्द्र र नेकपा एकीकृत समाजवादीको मत जोड्दा ३९ हजार दुई सय ७५ हुन आउँछ । गत स्थानीय तहको निर्वाचनमा यो निर्वाचन क्षेत्रमा कृष्णपुर नगरपालीकाको मेयरमा १० हजार ३३४ मत ल्याउँदै कांग्रेसका हेमराज ओझा विजयी भएका थिए । उनका प्रतिद्वन्दी माओवादी केन्द्रका जोगराज चौधरीले ८ हजार २०० मत ल्याएका थिए । यस्तै, बेदकोट नगरपालिकाको मेयरमा कांग्रेसका भोजराज बोहरा ८ हजार ७८ मत ल्याउँदै विजयी भएका थिए । उनका प्रतिद्वन्दी एमालेकी सुशीला सिंहले ४ हजार ७४० मत ल्याएकी थिइन् । यस्तै, शुक्लाफाँटा नगरपालिकाको मेयरमा एमाले विजयी भएको थियो । यो नगरपालिकामा कांग्रेसका रणबहादुर महराले ६ हजार ७७३ मत ल्याएर विजयी भएका थिए । उनका प्रतिद्वन्दी कांग्रेसका चिन्तामणि भट्टले ६ हजार २६४ मत ल्याएका थिए । स्थानीय तहको निर्वाचनमा वडाध्यक्षले प्राप्त गरेको मत आँकलन गर्दा बेदकोटको वडा १, ३,४,५,७, कृष्णपुरको १,५,८, ९ र शुक्लाफाँटाको ४ र ५ नम्बर वडामा कांग्रेस विजयी भएको थियो । यस्तै, बेदकोटको वडा २, ९ कृष्णपुरको ७ र शुक्लाफाँटाको १ र २ नम्बर वडामा एमाले विजयी भएको थियो । बेदकोटको वडा ६ कृष्णपुरको २,३,४,६ र शुक्लाफाँटाको ३ नम्बर वडामा माओवादी केन्द्र विजयी भएको थियो । बेदकोट ८ मा भने नेकपा एकीकृत समाजवादीले वडाध्यक्ष जितेको छ । स्थानीय तहको निर्वाचनलाई हेर्दा सत्ता गठबन्धनका उम्मेदवार साउद अगाडि देखिन्छ । धामी पनि जित्ने दावीसहित चुनावी प्रचारमा रहेकाले विजयी को हुने भन्ने अन्तिम परिणामले देखाउनेछ ।"
केपी ओली नेपाली राजनीतिका 'श्रीखण्ड' हुन् : एकनाथ ढकाल,"गोरखा : नेपाल परिवार दलका अध्यक्ष एकनाथ ढकालले नेकपा एमालेका अध्यक्ष केपी शर्मा ओलीलाई नेपाली राजनीतिको श्रीखण्ड भएको बताएका छन्। शुक्रबार गृह जिल्ला गोरखामा आयोजित पत्रकार भेटघाट कार्यक्रममा बोल्दै उनले त्यसैले खुर्पाका बिँडहरू छाडेर श्रीखण्डसित चुनावी गठबन्धन गरिएको दाबी गरे। 'केपी शर्मा ओली भनेका नेपाली राजनीतिका श्रीखण्ड हुन्। केहीले नबुझेर आलोचना गर्ने गरेका मात्र हुन्', उनले भने, 'त्यसैले खुर्पाको बिड भन्दा श्रीखण्ड नै बोकेर हिँड्नुपर्छ भनेर मैले विगतदेखि नै उहाँको नेतृत्वको पार्टीसित चुनावी गठबन्धन गर्ने गरेको हुँ।' समृद्ध नेपाल, सुखी नेपालीको सपना ओली नेतृत्वकै सरकारले मात्र साकार पार्न सक्ने उनको दाबी छ। परिवार दलका केन्द्रीय अध्यक्ष ढकाल नेकपा एमालेको तर्फबाट समानुपातिक बन्दसूचीको दोस्रो नम्बरमा परेका छन्। उनले परिवार दलको देशभर एक लाख ६५ हजार मतदाता रहेको दाबी गरे। गण्डकी प्रदेशमा १५ हजार मत रहेको महामन्त्री एवं गण्डकी प्रदेश संयोजक प्रकासबाबु थापाले बताए। राष्ट्रियताको संरक्षण, संविधानको कार्यान्वयन, शान्ति लोकतन्त्र र समृद्धि, भ्रष्टाचार निवारण, सुशासन, युवा तथा रोजगार, अन्तर्राष्ट्रिय सम्बन्ध सुधार, वातावरण संरक्षण लगायत १५ बुँदे प्रतिवद्धता ढकालले सार्वजनिक गरेका छन्। दुई अवधिसम्म सूर्य चिह्नबाट चुनाव लडेपनि एमालेसँगको पार्टी एकताका विषयमा भने अहिलेसम्म कुनै बहस नभएको उनले बताए।"
हाम्रो गठबन्धन संविधानको रक्षाका लागि : देउवा,काठमाडौं : प्रधानमन्त्री एवं नेपाली कांग्रेसका सभापति शेरबहादुर देउवाले संविधानको रक्षाका लागि निर्माण भएको गठबन्धनलाई निर्वाचनमा विजयी गराउनुपर्ने बताएका छन्। शुक्रबार काठमाडौं क्षेत्र नम्बर १० सतुंगलमा आयोजित चुनावी सभालाई सम्बोधन गर्दै देउवाले पटक पटक संसद विघटन गरेपछि गठबन्धनले जोगाएको भन्दै अगामी दिनमा संविधान रक्षाका लागि विजयी गराउनुपर्ने बताएका हुन्। उनले नेपाली जनताको लामो लडाइँपछि स्थापित भएको लोकतन्त्रलाई स्थायी राख्नुपर्ने अहिलेको आवश्यकता रहेको जिकिर गरे। देउवा देशलाई स्थायी शान्ति र लोकतन्त्रलाई मजबुद बनाउन १० देखि १५ वर्षसम्म गठबन्धनलाई अघि बढाउनुपर्ने धारणा राखे। मंसिर ४ गते हुने निर्वाचन नेपालको भाग्य र भविष्य फैसला गर्ने उपयुक्त माध्यम भएको उनको भनाइ छ। प्रधानमन्त्री देउवाले कलंकीदेखि थानकोटसम्म सडक विस्तारका क्रममा अन्याय परेकालाई मुआब्जा उपलब्ध गराइने धारणा राखे।
"चुनाव जित्ने मन्त्री भए, मुसहरका दुःख उस्तै","फुलगामा (धनुषा) : मधेस प्रदेशको राजधानी जनकपुर। १० किलोमिटर दक्षिणमा छ, फुलगामा गाउँ। जहाँ छ, मुसहरी (दलित) टोल। प्रदेशकै राजधानीबाट निकैनजिक भएर पनि मुसहरी टोलमा न कुनै भौतिक विकास पुगेको छ। न त शिक्षा, स्वास्थ्य र सामाजिक सुरक्षाको अनुभूति गर्न पाएका छन्, यहाँका मुसहरले। सधैं गरिबी, अशिक्षा र अभावले पिल्सिएका यहाँका मुसहरको भोट लिन चुनावका बेला मात्रै नेता पुग्छन्। चुनाव सकिएपछि गाउँमा नेताले नाक मुख पनि देखाउँदैनन्। त्यसैकारण सधैं अभाव, दुःख र पीडाको भारिले थिचिएका छन्, मुसहरहरू। हमरा सभके नैत नागरिकता है, नैत भोटरकार्ड (हामी सबैको न नागरिकता छ, न त भोटरकार्ड (मतदाता परिचयपत्र), ४० वर्षीया कलावती सदाले मातृभाषा मैथिलीमा दुःखेसो पोखिन। कुनै पनि नेताले मुसहरका लागि केही नगरेको भन्दै उनले आक्रोश पोखिन। र, प्रश्न गरिन् किन भोट दिने ? मैथिली भाषामा उनले भनिन्, नैत कोनो नेतासुन कोनो सुविधा देले है। एहनमे भोट कैला देबै। नगराइन नगरपालिका ९ मा पर्ने यो टोलका अधिकांश मुसहरसँग नागरिकता पनि छैन। त्यसैकारण उनीहरूले मतदाता परिचयपत्र पनि बनाउन पाएका छैनन्। सब सुविधा बरका लोग सबके है। अई मुसहरीमे कोइनै अबै है। हमर सबके धियापुताके नैत जनमदर्ता है नैत नागरिकता। अर्थात्, (सबै सुविधा ठूलाबडाका लागि मात्रै हुन्। हामी मुसहरका लागि केही पनि छैन। हाम्रा बालबालिकाको न त जन्मदर्ता छ, न त नागरिकता नै), कलावतीले पीडा सुनाइन्। गाउँमा स्कुल नभएकाले मुसहरका बालबालिकाले पढ्न नपाएको बताउँछिन्, मरणी सदा। मुसहरीके बालबच्चासुन नै पढें लिखे है। स्कुलेनै है, कथि पढ्तै, अर्थात् (मुसहरका बालबालिका पढे लेखेका छैनन्। स्कुल नै छैन त, के पढ्छन् ? उनको प्रश्न थियो। मुसहरले धुलो माटोसँग जीवन बिताइरहे पनि आफूहरूका लागि कसैले कुनै सहयोग नगरेको मरणी सदाले बताइन्। मुसहरीके दुर्दशा अहाँसब देख लियौं हमसब सबदिन थाले माटिमे रहै छियै कोनो नेता आउरके मतलब नै है, मरणीले भनिन्। अर्थात् (मुसहरको दुर्दशा देखिहाल्नुभयो। हामी सधैं हिलोमाटोमै छौं। कुनै नेतालाई हाम्रो मतलव छैन।) मुसहर बालबालिकाका लागि कुनै खाले राहत र सुविधा नआएको मरणीले दुःखेसो पोखिन। बालबालिकाको जन्मदर्ता गर्न जाँदा पनि पैसा (घुस माग्ने गरिएको) उनको भनाइ थियो। गरिबले कहाँबाट ल्याएर पैसा दिने ? मरणीले आक्रोश पोखिन्। चुनावको बेला भोट माग्न भने नेताहरू गाउँमा लाम लाग्ने गरेको मुसहरहरू बताउँछन्। चुनाव जितेपछि मुसहरका समस्याबारे कसैले पनि ध्यान दिँदैनन्। मठिहानी मठको ऐलानी जग्गामा दयनीय जीवन गुजारा गरिरहेका यहाँका मुसहर जातिका अधिकांश महिलाको त मतदाता नामावलीमा नाम पनि छैन। जन्मदर्ता नभएपछि उनीहरूको नागरिकता बनेन्। नागरिकता नहुँदा मतदाता नामावलीमा नाम समावेश भएन। नागरिकता नहुँदा राज्यबाट प्राप्त हुने सामाजिक सुरक्षा र विकासका पूर्वाधारबाट पनि उनीहरू बञ्चित छन्। फुलगामाका विभिन्न गाउँमा जाने बाटाहरू धमाधम निर्माण भइरहेका छन्। तर, मुसहर बस्ती जाने बाटो उदेकलाग्दो छ। खाल्डाखुल्डी, धुलोमैलो र साँघुरो छ। बाटो बनाइदिन यहाँका बासिन्दाहरूले पटकपटक अनुरोध गरे पनि कसैले सुनुवाइ गर्दैन। बर्खाको बेला हिँड्नै नमिल्ने भएपछि गत असारमा नगरपालिकाले एक ट्र्याक्टर कमसल इँटा राखिदिएको थियो। त्यसैको सहारामा स्थानीयवासीहरू जेनतेन आउजाउ गर्छन्। चुनावका बेला भने गाउँका सबै समस्या समाधान गरिदिने आश्वासन नेताहरूले बाँड्ने गर्छन्। अघिल्लो पटक यो क्षेत्रबाट लोसपाका नेता राजेन्द्र महतोले चुनाव जितेका थिए। चुनाव जितेपछि महतो एकपटक पनि आफ्नो गाउँमा नआएको मुसहरहरू बताउँछन्। मरणीदेवीले भनिन्, नेतवासभके गाउँके बरका लोकसभसे मात्रे काम रहै है। सबतरके रस्ता बनबै है लेकिन मुसहरी बनाबेमे किजाने कथि होइहै। ५० वर्षीया शीला सदा आफ्नो परिवारका कसैको पनि जन्मदर्ता र नागरिकता नबनेको बताउँछिन्। मेरा छोरा, नातिनातिनी कसैको पनि न जन्मदर्ता छ न नागरिकता नै, उनले भनिन्, नागरिकता नभएपछि केको भोट हाल्न पाउनु ? मुसहर बस्तीमा पुरुषको नागरिकता छ, तर अधिकांश महिलाको छैन। महिलाको नागरिकता बनाउन परिवारकै सदस्यले पनि चासो देखाउँदैनन्। स्थानीय बनारसी सदाले आफ्ना पतिको नागरिकता भए पनि आफ्नो नभएको बताइन्। बुढाको छ। मेरो त बनाएकै छैन, उनले भनिन्। उनले नेताहरू भोट माग्न ५५ वर्षमा मात्रै आउने गरेको गुनासो गरिन्। चुनाव बेला त हो हाम्रो गाउँमा पनि नेता आउने, उनले भनिन्, अरू बेला त उनीहरूको नाममुख नै देखिँदैन। सरकारले जनता आवास कार्यक्रमअन्तर्गत दलित समुदायका घरविहीनलाई घर बनाइदिने घोषणा गरेको थियो। तर, यहाँको मुसहर बस्तीमा यो कार्यक्रम पनि अलपत्र छ। ५० घरपरिवार रहेको बस्तीमा २० परिवारका लागि घर निर्माण हुँदैछन्। बनाउँदै गरिएका घर पनि बीचमै अलपत्र छोडिएका छन्। छाना पनि हालिएको छैन। त्यसैकारण मुसहरलाई वर्षामा पानी र हिउँदमा शीतलहरको पीडा भोग्नुपर्छ। प्रदेश सरकारका घोषणा पनि गफैमात्र मधेस प्रदेश सरकारले महत्वकांक्षी बेटी पढाउँ, बेटी बचाउँ कार्यक्रम सुरुवात गर्यो। कार्यक्रमअन्तर्गत छोरी शिक्षा बिमा, दलित छात्रवृत्ति, साइकल वितरण गरिए। तर, कुनै पनि कार्यक्रमको अवसर मुसहर बस्तीमा पुगेन। प्रदेश सरकारले पूर्ण सुरक्षित मातृत्व प्रदेश र पूर्ण खोपयुक्त प्रदेश घोषणा गर्यो। कुपोषण ग्रसित महिला तथा बालबालिकाका लागि बहुक्षेत्रीय पोषण कार्यक्रम लागू गरियो। तर, मुसहरका अधिकांश बालबालिका कुपोषित छन्। प्रदेश सरकारले विपन्न दलितलाई लक्षित गरेर दलित छात्रवृत्ति र रासन कार्ड योजना कार्यान्वयनमा ल्याउने घोषणा गरेको थियो। मुसहरसहित डोम, हलखोर, मेस्तर जातिका परिवारलाई जीविकोपार्जनका लागि विशेष प्याकेज कार्यक्रम सञ्चालन गर्ने नीति पनि सार्वजनिक गरेको थियो। नीति बनाएर जनतालाई अलमल्याउने बाहेक त्यसको अवसर मुसहरका छाप्रामा पुर्याउने काम भएन। मुख्यमन्त्री स्वच्छता अभियानका नाममा करोडौं बजेट खर्च गरियो। तर, मुसहर बस्तीमा एउटा पनि शौचालय बनेन। जित्ने जति मन्त्री धनुषा३ मा पर्ने यो क्षेत्रबाट जितेका नेताहरू पटकपटक मन्त्री बने। ०७४ सालमा तत्कालीन राजपाका तर्फबाट राजेन्द्र महतोले चुनाव जिते। त्यसअघि कांग्रेसले लगातार जित्ने गरेको थियो। ०४८ मा महेन्द्रनारायण निधिले जितेका थिए। निधिको निधनपछि छोरा विमलेन्द्र निधि त्यही क्षेत्रबाट लड्दै आए। ०६४ को पहिलो संविधानसभा र ०७० को दोस्रो संविधानसभामा निधि विजयी भए। पार्टी र सरकारको नीति निर्माण तहमै निधि पुगे। निधिले गृह र शिक्षाजस्ता प्रभावशाली मन्त्रालयको नेतृत्व पनि सम्हाले। यही क्षेत्रबाट प्रदेशसभामा रामसरोज यादव निर्वाचित भए। उनी पनि प्रदेशको भौतिक पूर्वाधारमन्त्री बने। तर, मुसहरको अवस्थामा कुनै परिवर्तन आएन। यसपटक एमालेजसपा गठबन्धनबाट एमालेकी जुलीकुमारी महतो (महासेठ) र सत्तागठबन्धनका तर्फबाट अनिलकुमार झा उम्मेदवार छन्। जुलीले ०७० सालमा यो क्षेत्रबाट चुनाव लडेकी थिइन्। उनलाई कांग्रेसका निधिले पराजित गरेका थिए। ०७४ मा जुली समानुपातिकबाट सांसद बनिन्। चमारको अवस्था अझ दयनीय मुसहर बस्तीसँगै रहेको (चमारटोल) को अवस्था पनि उस्तै छ। स्थानीय विपति रामले राज्यबाट पाउने कुनै पनि सुविधा आफूहरूले नपाएको बताए। काठमाडौंमा मजदुरी गरेर परिवारको गुजारा चलाउँदै आएका उनले भने, यहाँ हाम्रा चमारहरूका १० घर छन्। तर, कसैले पनि सरकारले दिने सुविधा पाएका छैनन्। न हामीलाई घर नै बनाइदिएको छ, न एक रुपैयाँ दिन्छ। पारुदेवी चमारको पनि गुनासो उस्तै छ। चमार परिवारलाई कुनै नेताले नहेरेको उनले दुःखेसो पोखिन। जो आउँछ, मुसहरबस्तीलाई सोध्छ, हामीलाई कसैले वास्तै गर्दैनन्, उनले भनिन्, हामी पनि यही त बस्छौं नि, हाम्रो दुःख यिनीहरूको भन्दा कम छैन। दलितको भोट खरिद बिक्रीमै सीमित गरिएको छविनोद महरा, अधिकारकर्मी दलितका लागि बनेका कानुन र संविधानमा बनेका व्यवस्था नै विभेदकारी छन्। स्थानीय तहमा दलित समुदायबाट एकजना महिला वडा सदस्यको व्यवस्था छ। यसले दलित वर्गमा नै एक तहको फाटो ल्याउने काम गरेको छ। दलितको सहभागिता अर्थपूर्ण नभई नाम मात्रको रहेको देखाउँछ। दलित महिला वडा सदस्यमा पनि गैरदलितकै मनोमानी चल्छ। नेताहरूले आफ्नो नजिकका दलित व्यक्तिहरूकै घरपरिवारका महिलालाई वडा सदस्यको टिकट दिने गरेका छन्। त्यसकारण दलित महिला प्रतिनिधिहरूले आफ्नो समुदायको मुद्दा जुन रूपमा उठाउनुपर्ने हो, त्यो गर्दैनन। आफ्नो वडामा के कस्तो कामहरू भइरहेको छ, विकास बजेट कति छ ? त्यसबारे पनि बुझेक हुँदैनन्। दलित समुदाय सधैं पछाडि पर्नुको अर्को कारण हो, दलित समुदायमा राम्रो नेता जन्मिन नसक्नु। नेतानै नभएपछि मुसहर, चमार, डोम, हलखोर, मेस्तरलगायत अति विपन्न र दलित वर्गको आवाज मूलधारमा प्रवाहित नै हुन सकेको छैन। मुसहर र दलितलाई राज्यले मान्छे नै गन्दैनन्चन्देश्वर सदा, मुसहर अगुवा मुसहर र दलितहरूको अवस्था वर्षौंदेखि पिछडिएकै छ। ००७ सालमा देशमा प्रजातन्त्र आयो र कांग्रेस पार्टीको हातमा शासन गयो। त्यसपछि ३० वर्ष कांग्रेस र कम्युनिष्ट मिलेर शासन सत्ता चलाए। यस अवधिमा मुसहर मात्र नभई समग्र दलितहरूलाई कहिल्यै अनुभूति भएन कि राज्य उनीहरूको पनि छ। मुसहरहरू पनि सरकारलाई कर तिर्छन्। तर, उनीहरूले राज्यबाट पाउने सामान्य सेवा, सुविधाबाट समेत वञ्चित हुनुपरेको छ। समाजमा भएको विखण्डन, विभेद र उपेक्षाको शिकार भएका मुसहरको पानी पनि नचल्ने जात भनेर विभेद गरिएको छ। त्यसैकारण मुसहर बस्तीमा चुनावको अनुभूति हुँदैन। जसलाई राज्यले कहिल्यै सम्मान नै दिएन्। जसको दुःख सुखमा कहिले साथ नै दिएन्। जसलाई सधैं अपहेलनाकै दृष्टिले हेरियो। गाउँसमाजबाट टाढै राख्ने गरियो। त्यसैले को जितोस् को हारोस्, मुसहरलाई के मतलव ? उनीहरूले जेनतेन जीवन चलाएका छन्। आफ्ना पीडाहरूलाई माटोभित्र लुकाएर परिवर्तनका साक्षी मात्र बनेका छन्।"
सूर्यको इन्ट्री कि दुर्गाको रिइन्ट्री ?,"प्युठान : प्यूठानमा चुनावी माहोल तात्दैछ। एमाले पोलिट ब्युरो सदस्य एवं प्यूठान इन्चार्ज सूर्य थापा र सत्ता गठबन्धनबाट राष्ट्रिय जनमोर्चाका केन्द्रीय उपाध्यक्ष दुर्गा पौडेल प्रतिस्पर्धामा छन्। थापाको पहिलो इन्ट्री हो। झलनाथ खनाल र केपी शर्मा ओली प्रधानमन्त्री हुँदा थापा प्रेस सल्लाहकार थिए। हक्की स्वभावका थापा लिखित चुनावी एजेन्डासहित गाउँगाउँ घरदैलोमा छन्। उनका प्रतिबद्धतामा ५१ बुँदे विकासका एजेण्डा समेटिएका छन्। प्यूठानको प्रमुख राजमार्ग भालुवाङ्गप्यूठान सडकलाई स्तरोन्नती एवं विस्तार गरी दुई लेन बनाउनेदेखि गौमुखी गाउँपालिकाको अर्खा रजवारा जोड्ने जिल्लाकै लामो झोलुंगे पुल बनाउनेसम्म योजना समेटिएका छन्। अझै पनि विद्युत् विस्तार हुन नसकेका स्याउलीबाङ, काफलबुटा, काइया, एकराते, रुझिम, कुर्तिवाङ, स्याउले, खबाङ, रजवारा, अर्खा, पूजा, लिवाङलगायतका बस्तीहरूमा विद्युत् विस्तार गरी सबै धरधुरीसम्म विद्युतको पहुँच स्थापित गर्ने र शत्प्रतिशत प्यूठानीलाई अँध्यारोबाट उज्यालो बनाउने थापाको प्रतिबद्धता छ। जिल्लाका सबै स्थानीय तहको केन्द्रसम्म पुग्ने पहुँचमार्गहरूलाई कालोपत्रे गर्ने, बहुप्रतिष्ठित लुङग्री माडी सिंचाई आयोजना सम्पन्न गर्न आवश्यक बजेट विनियोजन गर्ने, झिमरुक ८ को लालीगुराँस रंगशाला दहियाल्नालाई राष्ट्रिय स्तरको क्रिकेट रंगशालाको रुपमा विकास गर्ने, भिंग्रीस्वर्गद्धारी सडकलाई सुरक्षित र व्यवस्थित यात्राको लागि स्तरोन्नति गरी दुर्घटनाको विद्यमान जोखिम अन्त्य गर्नेलगायतका प्रतिबद्धता छन्। अर्घाखाँची सन्धिखर्कगोखुङ्गामर्कावाङखरिवोटतिरामदाङ्ग (मदन भण्डारी राजमार्ग), सिमलटारीपुर्काेटदहसौतामारेमच्छीस्वर्गद्वारीरोल्पा (मदन भण्डारी राजमार्ग), अर्घाखाँचीजोगिटारीचुँजाठाँटीखलङ्गाबिजुवारदाखाक्वाडीबर्जिवाङभिंग्रीस्वर्गद्वारीरोल्पा (६७ किमी) (जीवराज आश्रित कृष्ण सेन इच्छुक मार्ग) खण्डको निर्माण कार्य द्रुत गतिमा अघि बढाई सम्पन्न गर्ने थापाको प्रतिबद्धतामा समेटिएको छ। स्वर्गद्वारी विमानस्थल चाल्नेटारको जग्गा अधिग्रहणमा देखिएको समस्याका कारण अघि बढ्न नसकेको हुँदा आवश्यक बजेट व्यवस्था गरी निर्माण गर्ने समेत प्रतिबद्धता छ। एमालेबाट निर्वाचन क्षेत्र नं लुम्बिनी प्रदेशससभा सदस्यमा तुल्सीराम शर्मा र २ नं मा हरिप्रसाद रिजाल उम्मेदवार छन्। ०७० को संविधानसभा निर्वाचनमा चुनावी कमाण्डर बनेर थापाले जनताको घरदैलोमा पुगेर पार्टीलाई मत मागेका थिए। त्यसबेला एमालेका वामदेव गौतम र हिराबहादुर केसीले दुबै क्षेत्रबाट चुनाव जितेका थिए। धेरै पटक धेरैलाई प्यूठानीले हेरिसकेका छन्, थापाले भने, म पहिलोपटक जनतामाझ मलाई भोट दिनुस् भनेर आइरहेको छु। अरु सबै हेरिसकेका पात्र भएकाले मलाई जिताएर त हेर्नुस् न भनेर मतदाताको घरदैलोमा छु। मतदाताको उत्साहपूर्ण मायाले मलाई उत्साहित बनाएको छ। गठबन्धनबाट प्रतिनिधिसभा सदस्य उम्मेदवार बनेकी दुर्गा पौडेलले १०१ बुँदे साझा प्रतिबद्धता लिएर जनताको घरदैलोमा पुगेकी छिन्। विभिन्न क्षेत्रगत विकासका एजेन्डाहरू उनको प्रतिबद्धतामा समेटिएको छ। प्रस्तावित चाल्नेटार विमास्थलको विवादहरूलाई समाधान गर्दै निर्माण कार्य अगाडी बढाउनेदेखि एक घर एक धारा पुर्याई स्वच्छ खानेपानीको पहुँच पुर्याउने प्रतिबद्धता छ। गठबन्धन र एमालेले अघि सारेका धेरैजसो प्रतिबद्धताहरू मिल्दोजुल्दो छन्। प्यूठानको पुरानो स्वर्गद्धारी क्याम्पसलाई आंगिक क्याम्पस बनाउन पहल गर्ने, बाग्दुला भीमगिठे र भालुवाङ प्यूठान सडकलाई दुई लेन बनाउने लगायतका प्रतिबद्धता गठबन्धनले अघि सारेको छ। पौडेल ०७० सालको निर्वाचनमा कपिलवस्तुबाट समानुपातिक सांसद् थिइन्। ०७४ को निर्वाचनमा उनी प्यूठानबाट वामठवन्धनको तर्फबाट प्रत्यक्ष सांसद् निर्वाचित भइन्। एमाले र माओवादीले त्यसबेला साथ दिए। संयोगवश उनी यसपटक पनि गठबन्धनकै साहारामा निर्वाचन लड्ने सौभाग्य पाइन्। गठबन्धनमा सहभागी पाँच दलमध्ये राजमोले देशभरमै प्यूठान र बाग्लुङ १ मा मात्र उम्मेदवारी दियो। त्यसमध्यकै एक पौडेल उम्मेदवार बनिन्। तर, ०७४ सालको जस्तो चुनाव जित्न भने पौडेललाई अहिले सहज छैन्। चुनाव जितेर पाँच वर्ष बिताएकी उनी गाउँ नफर्केको आम मतदाताहरूले गुनासो गरेका छन्। बाढीपहिरो र कोरोनाको बेला नागरिकको साथमा नरहेको उनीमाथी आरोप छ। गठबन्धनबाट प्रदेश १ मा नेकपा माओवादी केन्द्रका कृष्ण अधिकारी (प्रकाश) र प्रदेश २ का कांग्रेसका उम्मेदवार सरोज थापा (रोज राणा) उम्मेदवार छन्।"
सर्लाही ४ मा स्वतन्त्रकै चर्चा,"मलंगवा : प्रतिनिधि तथा प्रदेशसभाको चुनाव नजिकिँदै जाँदा सर्लाही क्षेत्र नं ४ मा स्वतन्त्र नै बलियो देखिएको छ। सत्ता गठबन्धन तथा एमाले जसपा गठबन्धलाई स्वतन्त्रले राम्रो चुनौती दिएको छ। सत्ता गठबन्धबाट नेपाली कांग्रेसका पूर्व जिल्ला सभापति नागेन्द्रकुमार राय चुनावी मैदानमा छन् भने एमालेजसपा गठबन्धबाट जसपाका राकेश कुमार मिश्र छन्। स्वतन्त्रतर्फ अमरेश कुमार सिंह र मधुमाला यादव चुनावी मैदानमा उत्रेका छन्। सिंह निवर्तमान सांसद हुन भने यादव संविधानसभा सदस्य एवं माओवादी केन्द्रका नेता शिवपूजन रायकी छोरी हुन्। कांग्रेसबाट टिकट नपाएपछि सिंहले स्वतन्त्रबाट उम्मेदवारी दिएका छन् भने माओवादीको राम्रो मत रहेको र पार्टीले आफ्नो मान्छेलाई टिकट नदिएपछि शिवपूजनले आफ्नी छोरीलाई स्वतन्त्रबाट उम्मेदवारी दिन लगाएका हुन्। चुनाव आफुले नै जित्ने स्वतन्त्र उम्मेदवार अमरेशकुमार सिंहले दाबी गरेका छन्। उनले भने, क्षेत्रमा मैले गरेको विकास नै मेरो जित्ने अधार हो। पार्टीले मलाइ टिकट नदिएर ठूलो गुण लगाएको छ। चारतारे झण्डा छोडेर राष्ट्रिय झण्डा बोक्न पाएकोमा खुशी लागेको भन्दै नयाँ राजनीतिक जीवन पाएको सिंहले बताएका छन्। यस क्षेत्रमा दलगत उम्मेदवार भन्दा स्वतन्त्र उम्मेदवारको बढीले चर्चा रहेको गोडैता नगरपालिकाका रंजित ठाकुरले बताए।"
मोरङमा आचारसंहिता उल्लंघनका १४ उजुरी,"विराटनगर : मोरङमा निर्वाचन आचारसंहिता उल्लंघनका १४ वटा उजुरी परेका छन्। निर्वाचनमा भाग लिएका राजनीतिक दल र उम्मेदवारहरुका तर्फबाट आचारसंहिता उल्लंघन भएको भनेर उजुरी परेका हुन्। प्रतिनिधि तथा प्रदेशसभा निर्वाचनको मिति नजिकिँदै जाँदा आचारसंहिता उल्लंघनका घटना पनि बढेका छन्। राजनीतिक दल र उम्मेदवारले नियमको उल्लंघन गर्दै चुनावी प्रचारलाई तीव्र पारेका हुन्। हालसम्म आचारसंहिता उल्लंघनका १४ वटा उजुरी निर्वाचन आयोगमा परेको छ। प्रदेश १ निर्वाचन कार्यालय विराटनगरका प्रमुख लेवन काश्यप अधिकारीले लिखित र मौखिक उजुरी परेको जानकारी दिए। उजुरीउपर छानबिन भइरहेको उनको भनाइ छ। उनका अनुसार निर्वाचन आचारसंहिता उल्लंघन गरेर विभिन्न ठाउँमा तुल, ब्यानर, दलका चुनाव चिन्ह, झण्डा राख्ने गरेको पाइएको छ। आचारसंहिताको उल्लंघन गरेर राखिएका सामग्री हटाउने क्रमलाई तीव्र पारिएको अधिकारीले बताए। यसैबीच जिल्ला आचारसंहिता अनुगमन समितिले बिहीबार मोरङको निर्वाचन क्षेत्र नम्बर ४, ५ र ६ मा अनुगमन गरेको छ। समिति संयोजक तनुजा पोखरेलको नेतृत्वमा प्रमुख जिल्ला अधिकारी काशीराज दाहाल, सहायक प्रमुख जिल्ला अधिकारीहरु शरदकुमार पोखरेल, प्रदीप साह, प्रहरी प्रमुख एसपी शान्तिराज कोइराला, सशस्त्र प्रहरी प्रमुख एसपी राजकुमार लामिछाने, प्रदेश निर्वाचन प्रमुख लेवन काश्यप अधिकारी समेतको टोलीले निर्वाचन क्षेत्रको अनुगमन गरेको हो। टोलीले विभिन्न ठाउँमा आचारसंहिताको उल्लंघन गरेर राखिएका ब्यानर, उम्मेदवारका चुनाव चिन्ह, झण्डा, स्पिकर, टेम्पोमा राखिएका तुल तथा ब्यानरहरु हटाएको छ। त्यस्ता सामग्री नराख्न निर्देशनसमेत दिइएको प्रजिअ दाहालले बताए। उनका अनुसार कटहरी, जहदा, धनपालथान लगायतका स्थानमा आचारसंहिताविपरीत राखिएका सामग्री हटाइएको छ। टोलीले निर्वाचन प्रचारका नाममा नियमको धज्जी उडाएर सामग्री राख्नेलाई कारबाही गर्ने चेतावनीसमेत दिएको छ। संयोजक पोखरेलले विगतको तुलनामा आचारसंहिता उल्लंघन कम देखिएको बताइन्। उम्मेदवार र दलहरुले अनुशासन कायम गरेकाले आचारसंहिता उल्लंघनमा कमी देखिएको हो, उनले भनिन्, नियमको पालना गर्न र गराउन सबैलाई निर्देशन दिइएको छ। पोखरेलले आचारसंहिता उल्लंघनका छिटफुट घटना भने भएको उल्लेख गरिन्।"
सुकुम्बासी टोलमा छैन चुनावको उत्साह,"वीरगन्ज : निर्वाचन नजिकिँदै गर्दा उम्मेदवार र नेताहरू लावालस्कर लिएर मतदाताका घरदैलोमा पुगेका छन्। उनीहरू अनेकन आश्वासन र प्रलोभन बाँडेर भोट माग्न व्यस्त छन्। गाउँदेखि सहरसम्म चुनावको चहलपहल छ। तर, पर्साको जगरनाथपुर गाउँपालिका१ स्थित ओरिया खोला छेउको पिपरडारीका स्थानीयलाई भने चुनावी चहलपहलले छोएकै छैन । सात वर्ष पहिले स्थानीयका १० बिघाभन्दा बढी लालपुर्जा भएकै जग्गा भारतमा मिसिएपछि उनीहरू सुकुम्बासी सरह भएका छन्। पिपरडारीका ६५ वर्षीय लक्ष्मण राय भन्छन्, २ बिघा खेतको मालिक थिएँ म। तर, सात वर्षदेखि सुकुम्बासी जस्तै भएको छु। लालपुर्जा भएकै खेत भारतमा पर्दा पनि आजसम्म हाम्रो पीडा कुनै नेताले बुझेनन्। त्यसैले यसपालि चुनावमा कसले जित्छ कसले हार्छ हामीलाई कुनै मतलब छैन। २०७२ सालमा नेपाल र भारतका नापी विभागका उच्च अधिकारी सम्मिलित टोलीले भारतसँग जोडिएका सीमा क्षेत्रका जीर्ण स्तम्भको मर्मत सम्भार र हराएका स्थानमा नयाँ स्तम्भहरू गाडेको थियो। त्यसक्रममा पर्साको तत्कालीन पिडारीगुठी गाविस२ र ३ (हालको जगरनाथपुर गाउँपालिका१) पिपरडारीको लालपुर्जा भएकै स्थानीयका १० बिघा ८ कट्ठा १५ धुर जग्गा भारततर्फ परेपछि पीडामा परेका जग्गाधनीहरू राजनीतिक दल र नेताप्रति निक्कै आक्रोशित छन्। लालपूर्जा भएकै जग्गा सरकार आफैंले भारतमा लगेर गाभिदिएपछि सुकुम्बासी बनेका स्थानीय मंसिर ४ को निर्वाचनलाई लिएर उत्साहित छैनन्। स्थानीय अच्छेलाल यादव भन्छन्, फाट्टफुट्ट एक दुईजना नेता भोट माग्न आइरहेका छन्। तर, हाम्रा दुःख पीडाबारे सोध्दैनन्। खाली मलाई भोट दिनुस्। जिताउनुस् भनेर फर्किन्छन्। झण्डै १२० घुरधुरी रहेको पिपरडारी गाउँमा करिब ६ सय मतदाता छन्। हरेक चुनावमा नेताहरू भोट माग्न आउने तर जितेर गइसकेपछि ५ वर्षसम्म गाउँमा फर्किएरसमेत नआउने गरेको स्थानीय बताउँछन्। स्थानीय हरिहर ठाकुर भन्छन्, हामीले बुझिसकेका छौं नेताहरू साँच्चै स्वार्थी नै हुन्छन्। उनीहरूलाई जनताको पिरमर्कासँग कुनै मतलब हुँदैन रहेछ। चुनावका बेला घरघरमै हात जोड्दै भोट माग्न आउँछन्। चुनाव सकिएपछि नाकमुख देखाउँदैनन्। अहिले पनि आफू जित्न भोट माग्न नेताहरू गाउँमा आइरहेको तर गाउँलेको पीडाबारे एक शब्द पनि नसोधेको उनको भनाइ छ। उनी भन्छन्, हामीलाई केही चाहिएको छैन। हामीलाई अन्तै भए पनि बसोबासका लागि जमिन चाहिएको हो। यदि नेताहरूले यसबारे केही बोलेनन् भने हामी सारा गाउँले एकजुट भएर कसैलाई पनि भोट हाल्दैनौं। उस्तै परे अहिले भोट माग्न आउने नेताहरूलाई लखेट्छौ पनि। स्थानीय वृद्धा धुरपति देवी गुनासो पोख्छिन्, मेरो नम्बरी २ बिघा जग्गा थियो। खोला पसेर बगर भयो। त्यसैमाथि सरकारले नै नयाँ पिलर गाडेपछि सबै जग्गा भारतमा पर्यो। जनताकै लागि भनेर राजनीति गरेका दलका नेताहरू जनतामाथि पीडा पर्दा पनि गाउँमा नआएको तर अहिले चुनावका बेला भोट माग्न आउन थालेपछि राजनीतिक दल र उम्मेदवारप्रति पिपरडारीका गाउँले निकै आक्रोशित रहेको स्थानीय युवा नारायणसाह तेली बताउछन्। उनी भन्छन्, २०७२ मा नयाँ सीमा स्तम्भ गाडिएपछि भारतमा परेको नेपालीहरूरूो जग्गाका बारेमा जानकारी लिन कुनै पनि नेता आएका छैनन्। त्यस्तै, स्थानीय अनिष राय पनि नेताहरूप्रति आक्रोशित देखिन्छन्। उनी भन्छन्, नेताहरू आफ्ना लागि मात्रै राजनीति गर्छन्। हामी जनता भनेको भोटका लागि मात्र हौं। हाम्रो दुःखसँग उनीहरूलाई मतलब नै छैन। त्यसैले यसपालिको चुनावमा हामीलाई पनि कुनै नेताबारे मतलब छैन। २००७ सालमा नेपाल र भारतको नापी विभाग उच्च्स्तरीय बैठकले तयार पारेको नक्साअनुसार नेपाल र भारतको नापी विभागका उच्च अधिकारी सम्मिलित टोलीले २०७२ सालमा सीमा क्षेत्रका जीर्ण स्तम्भको मर्मत सम्भार र हराएका स्थानमा नयाँ स्तम्भ गाडेको हो। नयाँ स्तम्भ गाड्ने क्रममा भारततर्फ परेका पिपरडारीका नेपाली जग्गाका सबै धनीहरूसँग लालपुर्जा छ। २०२१२२ सालमा भएको सर्भे नाप नक्साका आधारमा सरकारले उनीहरूलाई २०२३ सालमा जग्गाधनी प्रमाण पुर्जा दिएको थियो। २०७२ सालमा दुवै देशका टोलीले नेपाल र भारतको नापी विभाग उच्च्स्तरीय बैठकले २००७ सालमा तयार पारेको नक्साअनुसार नयाँ पिलर गाडेपछि २०२३ सालमा लालपुर्जा पाएकाहरूको पनि जग्गा भारततर्फ पर्न गएको हो। गरिबको समस्या सुनिदिने कोही छैन यो देशमा, स्थानीय अगुवा कारी चौधरीले भने।"
प्रकाशमानलाई मत माग्दै बाबुरामले भने उहाँ योग्य र स्वच्छ हुनुहुन्छ,"काठमाडौं : पूर्वप्रधानमन्त्री तथा नेपाल समाजवादी पार्टीका अध्यक्ष (नेसपा) संयोजक डा बाबुराम भट्टराईले संविधान कार्यान्वयन र विकासका लागि सत्ता गठबन्धनलाई मत दिन आग्रह गरेका छन् । काठमाडौं क्षेत्र नम्बर १ मा गठबन्धनका साझा उम्मेदवार कांग्रेस नेता प्रकाशमान सिंहलाई मत माग्ने क्रममा प्रतिक्रिया दिँदै उनले यस्तो बताएका हुन् । उनले काठमाडौं क्षेत्र नम्बर १ का सन्दर्भमा सिंह योग्य र स्वच्छ छविको व्यक्ति भएको भन्दै मत दिन आग्रह गरे । अहिलेको निर्वाचन विशिष्ठ छ । सामान्य अवस्थामा दलहहरुबीच प्रतिस्पर्धा हुन्छ तर, यसपटक प्रतिगमनकारी शक्तिहरुको विरुद्ध अग्रगमनकारीको लडाँइ हो । उहाँ योग्य व्यक्ति हुनुहुन्छ । स्वच्छ छविको व्यक्तित्व हुनुहुन्छ ,' उनले भने,हाम्रो गठबन्धनलाई बलियो बनाएर मात्रै संविधानको रक्षा र संस्थागत विकासको सुनिश्चितता हुन्छ । त्यस्तै, सिंहले पनि संविधान कार्यान्वयनका लागि म्यान्डेट दिन आग्रह गरे । उनले तीनै तहको सरकारलाई अधिकार सम्पन्न बनाएर संघीयताको महसुस हुनेगरी काम गर्ने प्रतिबद्धता व्यक्त गरे । संविधान बन्यो । कार्यान्वयन हुन सकेको छैन । कार्यान्वयनको अवसर दिन आग्रह गरे । संविधानको रक्षा गर्दै प्राप्त उपलब्धिहरुको रक्षा र संस्थागत गर्दै विकास निर्माणलाई अगाडि बढाउन गठबन्धनलाई मत आवश्यक रहेको उनको भनाइ छ।"
पहिलोपटक भोट हाल्दै कैदीबन्दी,"काठमाडौं : देशभर ७४ वटा कारागार छन्। जहाँका कैदीबन्दीले मंसिर ४ गते आफूलाई मन परेको पार्टीलाई मतदान गर्न पाउने भएका छन्। प्रतिनिधि तथा प्रदेशसभाको निर्वाचनमा करागारमा रहेका कैदीबन्दीले समानुपातिकतर्फ मात्रै मतदान गर्न पाउने भएका छन्। प्रतिनिधि तथा प्रदेशसभाको समानुपातिक निर्वाचन प्रणालीतर्फ नेपालको संविधान २०७२ ले मतदान गर्न पाउने कानुनी व्यवस्था गरेको निर्वाचन आयोगका उपसचिव तथा सहायक प्रवक्ता ऋषिराम भुसाल बताए। देशभरीका ७४ वटै कारागारहरूमा अस्थायी मतदानस्थल राखिएको छ। त्यहाँ कम्तिमा ३ हजारको हाराहारीमा कैदीबन्दीले मतदान गर्नेछन्। तर, निर्वाचन कसूरमा सजाय पाइरहेका कैदीलाई भने मतदानमा रोक लगाइएको छ। देशैभर कम्तिमा २५ हजार ९ सय ६ कैदीबन्दी रहेको कारागार विभागको तथ्यांक छ। मतदाता नामावलीमा धेरैको नाम नरहेको कारण मतदान गर्ने कैदीबन्दीको संख्या न्यून रहने कारागार व्यवस्था विभागका सूचना अधिकारी रामचन्द्र शिवाकोटीले जनाए। आयोगका सहायक प्रवक्ता भुसालका अनुसार निर्वाचनमा खटिने सुरक्षाकर्मी, कर्मचारी, वृद्धा श्रमका व्यक्तिले पनि समानुपातिकतर्फ मतदान गर्न सक्ने व्यवस्था मिलाइएको छ। देशभरीमा १ सय ४१ वटा अस्थायी मतदान केन्द्र रहने आयोगले जनाएको छ। निर्वाचन आयोगले करिब ५ लाख अस्थायी मतदाता नामावलीको विवरण तयार गरेको छ। मतदानमा खटिने र नखटिने दुई किसिमका अस्थायी मतदाता हुन्छन्, सहायक प्रवक्ता भुसालले भने, त्यसमध्ये निर्वाचनमा खटिने कर्मचारी र सुरक्षाकर्मीहरूको विवरण निर्वाचन अधिकृतको कार्यालयले तयार गरी मतदान अधिकृतको हातमा नामावली दिनुहुन्छ। आयोगले सार्वजनिक गरेको अन्तिम मतदाता नमावलीमा नाम समावेश भएको मतदाताको मात्रै अस्थायी मतदाता नामावलीमा नाम समावेश गरिएको आयोगले जनाएको छ। मतदान केन्द्रमा ३ लाख कर्मचारी खटिँदै छन्। मतदानमा नखटिने सुरक्षाकर्मी र कर्मचारीहरूको संख्या करिब १ लाख ४८ हजारको हाराहारीमा छ । झण्डै ५ लाख अस्थायी मतदाताले यसपटको निर्वाचनमा अस्थायी मतदान केन्द्रबाट मतदान गर्ने सुविधा मिलाइको सहायक पवक्ता भुसालले बताए। २०७२ को संविधान जारी भएपछि कैदीबन्दी, सुरक्षाकर्मी, वृद्धा श्रममा रहेका वृद्धवृद्धाहरूले पहिलोपटक समानुपातिक निर्वाचन प्रणालीतर्फ मतदान गर्दैछन्। २०७४ को निर्वाचानमा आयोगको तयारी अभावका कारण उनीहरू मतदानबाटै वञ्चित भएका थिए। सर्वोच्च अदालतले मतदाता नामावली ऐन, २०७३ मा भएको व्यवस्थाबमोजिम अस्थायी मतदाता नामावली तयार गरी मताधिकार प्रयोग गर्न पाउने आवश्यक व्यवस्था मिलाउन निर्वाचन आयोगको नाममा विभिन्न समयमा आदेश दिएको थियो। ऐनका अनुसार सरकारी कर्मचारी, ब्यारेकमा रहेका नेपाली सेना, नेपाल प्रहरी, सशस्त्र प्रहरी, कारागारमा रहेका थुनुवाकैदी निर्वाचन कार्यमा खटिएका कर्मचारी, सरकारबाट स्वीकृत लिई सञ्चालन भएको वृद्धा श्रममा बसेका व्यक्तिले पनि प्रतिनिधिसभा सदस्य तर्फको समानुपातिक निर्वाचनमा मतदान गर्न पाउने उल्लेख छ।"
कारवाहीमा परेका चालकलाई दिइँदै आएको कक्षा मंसिर १० गतेसम्म स्थगित,काठमाडौं : कारवाहीमा परेका चालकलाई दिइँदै आएको सचेतना कक्षा मंसिर १० गतेसम्मका लागि स्थगित भएको छ। रातो बत्ती तथा सडक लेन उल्लङ्घन गर्ने तथा मदिरा पिएर सवारी साधन चलाउने सचेतना कक्षा दिने गरिएको थियो। काठमाडौँ उपत्यका ट्राफिक प्रहरी कार्यालय रामशाहपथमा दिइँदै आएको कक्षा कात्तिक २७ गतेदेखि मंसिर १० गतेसम्मका लागि स्थगित गरिएको हो। सचेतना कक्षा मंसिर ११ गते आइतबारबाट पुनः नियमित रूपमा सञ्चालन हुने कार्यालयले जनाएको छ। रातो बत्ती तथा सडक लेन उल्लङ्घन गरेर तथा मदिरा पिएर सवारी साधन चलाइ कारवाहीमा परेर तानिएका कागजपत्र सचेतना कक्षा लिएपश्चात् मात्र सवारी चालकलाई फिर्ता गरिनेछ।
ताप्लेजुङमा फाल्गुनन्द जयन्ती (फोटोफिचर),"ताप्लेजुङ : किराँत धर्म दर्शनका पुनरुत्थानकर्ता, समाज सुधारक राष्ट्रिय विभूति फाल्गुनन्द लिङ्देनको जन्मजयन्ती शुक्रबार ताप्लेजुङ सदरमुकाम फुङ्लिङमा मनाइएको छ। धर्मगुरु आत्मानन्द लिङ्देन सेईङ र गुरुआमा पवित्राहाङ्माको उपस्थितिमा फाल्गुनन्द लिङदेनको नेपालकै ठूलो सालिक अनावरण गरिएको छ। एउटै ढुङ्गाले निर्माण गरिएको ३२ फिट अग्लो शालिकको अनावरण गर्नुका साथै बिहिबारेमा रहेको हाङ्साम माङ्हिमको उद्घाटन गरिएको आयोजक किराँत धर्म तथा साहित्य उत्थान संघ केन्द्रीय सदस्य याम नेयोङहाङले जानकारी दिए। सरकारले २०६६ मंसिर १६ गते राष्ट्रिय विभूति घोषणा समेत गरेको लिङ्देनको विशेष पूजा सहितका कार्यक्रम राखिएको थियो। किराँतीहरूले फाल्गुनन्दलाई महागुरुको रूपमा पुज्ने गरेका छन्। फाल्गुनन्दको जन्म १९४२ कात्तिक २५ गते आइतबार हालको प्रदेश १ को इलामस्थित माङ्सेबुङ गाउँपालिका२ इभाङस्थित चुम्चिनाम्बामा भएको थियो।"
"शनिबार दिउँसो देशका तीन प्रदेशमा वर्षाको सम्भावना, केही स्थानमा हिमपात","काठमाठौं : शनिबार दिउँसो देशका तीनवटा प्रदेशमा वर्षाको सम्भावना रहेको छ। जल तथा मौसम विज्ञान विभागअन्तर्गत मौसम पूर्वानुमान महाशाखाका अनुसार प्रदेश नं १, बागमती तथा गण्डकी प्रदेशको पहाडी भूभागका एकदुई स्थानमा हल्का वर्षा हुने सम्भावना रहेको छ। साथै हिमाली भूभागका थोरै स्थानमा हल्का हिमपातको पनि सम्भावना रहेको विभागले जनाएको छ। रातको समयमा भने प्रदेश १, बागमती र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ।"
बागमतीमा एक लाख माछाका भुरा छाडियो,"मकवानपुर: प्राकृतिक जलाशय तथा नदी नाला र खोलामा माछाको अभाव हुन नदिने उद्देश्यले मकवानपुरको बागमती नदीमा एक लाख माछाका भुरा छाडिएको छ । हाल त्यहाँ माछाको कमी हुँदै गएको छ । मकवानपुरको बागमती गाउँपालिकास्थित झुरझुरेमा बागमती नदीमा एक लाख माछाका भुरा छाडिएको प्राकृतिक जलाशय मत्स्य प्रवद्र्धन केन्द्रको कार्यालय हेटौँडा मकवानपुरले जनाएको छ । सो कार्यालयको आयोजनामा बागमती नदीमा एक लाख रहु र नैनी जातका माछाका भुरा छाडिएको हो । कार्यालय प्रमुख सरोजकुमार यादव तथा बागमती गाउँपालिकाका अध्यक्ष सर्केश घलानद्वारा संयुक्तरूपमा माछाका भुरा नदीमा छाडिएको हो । प्रमुख यादवले प्राकृतिक जलाशयमा जलीय जैविक विविधता संरक्षण तथा त्यसमा आश्रित समुदायको जीवन उकास्नका लागि स्थानीय जातको माछा छोड्ने कार्यक्रम गरिएको जानकारी दिए । नेपालमा हाल चार लाख एक हजार हेक्टर प्राकृतिक जलाशयको क्षेत्रफल रहेको र उत्पादन हुने कूल ९७ हजार मेट्रिकटन माछामध्ये २१ प्रतिशत माछा प्राकृतिक जलाशयबाट उत्पादन हुने गरेको बताए । सोमध्ये प्राकृतिक जलाशयमा चार लाख जनसङ्ख्या निर्भर रहेको यादवको भनाइ छ । सोही अवसरमा गाउँपालिका अध्यक्ष घलानले वर्तमान समयमा खोलानालामा विभिन्न विद्युतीय उपकरणको प्रयोग र कलकारखानाबाट फालिएको विभिन्न रसायनका कारण खोलानालामा माछाको सङ्ख्या घट्नुका साथै विभिन्न जातका माछा लोप भइरहकाले यस कार्यलाई सबैले मिलेर रोक्नुपर्ने आग्रह गरे । उक्त कार्यालयले यसअघि नारायणी नदीमा ४० हजार माछाका भुरा, मकवानपुरको सामरी नदीमा पनि ३४ हजार माछाको भुरा चालु आर्थिक वर्षमा छाडेको थियो । आर्थिक वर्ष २०७९०८० को कार्यालयको कार्यतालिकाअनुसार कोसी, कर्णाली, सप्तकोसी र कालीगण्डकी नदीलगायतका नदीमा भुरा माछा छाड्ने कार्यक्रम रहेको प्रमुख यादवले बताए । सो कार्यालयमा बजेट र जनशक्तिको अभावले काम गर्न समस्यासमेत रहेको त्यहाँका कर्मचारी बताउँछन् ।"
तनहुँमा रडले हानेर आफ्नै साथीको हत्या गर्ने पक्राउ,"तनहुँ : जिल्लाको शुक्लागण्डकी नगरपालिका४ दुलेगौडामा एक युवकले आफूसँगै काम गर्ने साथीलाई रडले हानेर हत्या गरेका छन्। २५ वर्षीय नविन कुमार चौधरीले रडले हानेर आफ्नै साथी २४ वर्षीय विरम आलेको हत्या गरेका हुन्। शुक्रबार दिउँसो दुलेगौँडा बजारमा रहेको रिमाल अटो केयरमा काम गरी रहेको बेला सर्लाही गौरीशंकर नगरपालिका५, बगरवा स्थायी घर भई हाल दुलेगौडा बस्ने २५ वर्षीय नविन कुमार चौधरीले एक्कासी पछाडिबाट रडले प्रहार गर्दा गम्भीर घाइते भएका आलेको उपचारको क्रममा मृत्यु भएको हो । चौधरीले टाउको र शरीरको विभिन्न भागमा रडले चारपाँच पटक हानेको देखिएको इलाका प्रहरी कार्यालय बेलचौतराका प्रहरी निरीक्षक याम नारायण पौडेलले जानकारी दिए । रड प्रहारपछि गम्भीर घाइते भएका आलेलाई प्रहरीले तत्कालै उद्धार गरी तनहुँ सेवा अस्पताल दुलेगौडामा लगेकोमा सामान्य उपचारपछि थप उपचारका लागि मणिपाल शिक्षण अस्पताल पोखरा पठाइएको थियो । उपचारको क्रममा आलेको दिउँसो करिब साढे १ बजेतिर अस्पतालले मृत्यु घोषणा गरेको प्रहरीले जनाएको छ । शव अहिले अस्पतालमै रहेको छ । चौधरीलाई प्रहरीले नियन्त्रणमा लिएको छ । व्यक्तिगत रिसिईबीको कारण रड प्रहार गरेको हुन सक्ने प्रहरीले आशंका गरेको छ । घटनाबारे थप अनुसन्धान भइरहेको प्रहरीले जनाएको छ । आले र चौधरी दुवैजना अटो केयरका कर्मचारी हुन् ।"
"झोलुंगे पुल तर्न पैसा तिर्नुपर्ने, स्थानीयलाई छुट","भक्तपुर : भक्तपुरको सूर्यविनायक नगरपालिकामा रहेको एउटा झोलुंगे पुल तर्न सर्वसाधारणले टिकट काट्नुपर्ने भएको छ। नगरपालिकाको वडा नं ९ र १० को सिमाना साँगामा बनाइएको झोलुङ्गे पुल तर्न २० रुपैयाँ तिर्नुपर्ने भएको हो। सरकारी बजेटबाट बनेको पुलमा नगरपालिकाले ठेक्कामा दिई पैसा उठाउन थालेको हो। वार्षिक ३६ लाख रुपैयाँमा रविचन्द्र कन्स्ट्रक्सनलाई ठेक्कामा दिइएको छ। ठेक्का पाएको कम्पनीले अहिले पुल पुग्नका लागि प्रतिव्यक्ति २० रुपैयाँ उठाउने गरेको छ। पुल तर्न सर्वसाधारणले टिकट काट्नुपर्ने भएपछि आलोचना हुन थालेको छ। पुलका लागि मात्रै ठेक्का लगाइएको भए पनि त्यहाँ पुग्न चाहने सवारीधनीहरूले जंगलको बाटामा पार्किग गर्दा पनि दुईपांग्रे मोटरसाइकलको २० रुपैयाँ पार्किग शुल्क तिर्नुपर्छ। चारपांग्रेका लागि पनि ४० रुपैयाँ पार्किग शुल्क लगाइएको छ। पुल तर्न आएका रामप्रसाद गिरीले सरकारले बनाएको पुलमा नगरपालिकाले टिकट लगाउनु उचित नभएको बताउँछन्। 'यो मेरा लागि मात्रै होइन, सबैका लागि उचित छैन,' उनले भने। झन जंगलको बाटामा यतिकै पार्किङ गर्दा थप पैसा तिर्नुपर्दा दोब्बर घाटा भएको उनको भनाइ छ। यसबाट जसरी पनि पैसा कमाउने नियत राखेको देखिएको उनको विश्लेषण थियो। यो क्षेत्रमा सार्वजनिक बिदामा दैनिक हजारौँ मानिस पुलमा आउने गर्दछन्। यो उपत्यकाकै सबैभन्दा लामो झोलुंगे पुल रहेको बताइएको छ। यसको लम्बाइ दुई सय २५ मिटर रहेको छ। पुल निर्माण गरिएको वडा नं ९ र १० का स्थानीयले पुल प्रयोग गरेबापत शुल्क तिर्नु नपर्ने जनाएको छ। तर स्थानीय र गैरस्थानीय भनेर चिन्ने आधार काठमाडौंको ठेकेदारले कसरी पहिचान गर्ने हुन् त्यसको कुनै आधार छैन। साथै सूर्यविनायक नगरपालिकाका बासिन्दालाई ५० प्रतिशत छुट दिइएको जनाएको छ। यो पुलमुनि खोला भएर बनाइएको होइन। साथै मानिस आवातजावत गर्न समस्या भएकाले बनाइएको पनि होइन बरु दुईवटा डाँडालाई जोड्न मात्रै बनाइएको हो। पुल तरेर पुगेपछि साँगामा रहेको अग्लो महादेव मन्दिर पुगिन्छ, जुन निजी व्यक्तिले बनाएका हुन्। महादेव मन्दिरभित्र जान पनि टिकट काटनु पर्छ। यस हिसाबले पुल बनाउनुको उद्देश्य महादेव मन्दिर समूहको पर्यटक बढाउने योजनालाई सफल बनाउन सहयोग गर्ने उद्देश्य हो कि भन्ने पनि अनुमान गरिएको छ। नगरपालिकाका प्रवक्ता रवीन्द्र सापकोटाले पर्यटन क्षेत्रको विकासका लागि शुल्क लिने गरिएको तर्क गरे। पर्यटकका लागि थप भौतिक पूर्वाधारको विकास गराउने योजना रहेको उनले सुनाए। केही समयमै भ्यु प्वाइन्ट, शौचालय लगायतका सुविधा बढाउने योजना रहेको उनले सुनाए। सो पुल ७० लाखको बनेको थियो।"
अमेरिकाबाट ल्याइएको १० किलो गाँजासहित दुई व्यक्ति पक्राउ,"काठमाडौं : अमेरिकाबाट नेपाल ल्याइएको १० किलो गाँजासहित दुई व्यक्तिलाई प्रहरीले पक्राउ गरेको छ। त्रिभुवन अन्तर्राष्ट्रिय भन्सार कार्यालयमा बच्चाहरूको सोफा र वाटर डिस्पेन्सरको पार्सलमा लुकाइकाछिपाइ ल्याएको अवस्थामा उक्त १० किलो तीन सय ग्राम लागुऔषध गाँजा बरामद गरिएको प्रहरीको लागुऔषध नियन्त्रण ब्यूरोले जनाएको छ। ब्यूरोका प्रवक्ता प्रहरी उपरीक्षक योगेन्द्रकुमार खड्काका अनुसार विमानस्थलमा उक्त पार्सल लिन आउने सल्यानका ४३ वर्षीय वीरबहादुर बुढाथोकी र उनीसँग गाँजा लिन आएका भारतको पूर्वी चम्पारनका २५ वर्षीय राजा कुमारलाई पनि पक्राउ गरिएको छ। यसरी १० किलोभन्दा माथि गाँजा उत्पादन, चोरी, पैठारी र ओसारपसार गरेमा दुई वर्षदेखि १० वर्षसम्म कैद र रु १५ हजारदेखि एक लाखसम्म जरिवाना हुने कानुनी व्यवस्था रहेको छ। उनीहरूलाई लागुऔषध (नियन्त्रण) ऐन २०३३ बमोजिम अनुसन्धान भइरहेको छ। यसैबीच ब्यूरोले ग्रिन टीको नाममा नियन्त्रित लागुऔषध खात कारोबार गर्ने दुई जनालाई पनि पक्राउ गरेको जनाएको छ। पक्राउ पर्नेमा धादिङका रामकुमार श्रेष्ठ र ललितपुरका कविराज खड्का रहेका छन्। उनीहरुको साथबाट चार सय ४० किलो खात, एउटा बोलेरो गाडी र डिजिटल तौल मेसिनसमेत बरामद गरिएको प्रवक्ता खड्काले जानकारी दिए। रासस"
सुदूरपश्चिममा निर्वाचनका लागि म्यादीसहित १८ हजार सुरक्षाकर्मी परिचालन,"धनगढी : आसन्न मङ्सिर ४ गते हुने प्रतिनिधिसभा र प्रदेशसभा सदस्य निर्वाचनका लागि सुदूरपश्चिममा १७ हजार आठ सय ५९ सुरक्षाकर्मी परिचालन भएका छन् । निर्वाचनलाई शान्तिपूर्णरूपमा सम्पन्न गर्न ११ हजार पाँच सय ५९ म्यादी प्रहरी, नेपाली सेना, सशस्त्र प्रहरी र नेपाल प्रहरी गरेर छ हजार तीन सय सुरक्षाकर्मी परिचालन भएका हुन् । सुदूरपश्चिम प्रदेश प्रहरी कार्यालयका सूचना अधिकारी वरिष्ठ प्रहरी उपरीक्षक भोलाबहादुर रावलका अनुसार निर्वाचनलाई लक्षित गरेर सबै निकायका सुरक्षाकर्मी परिचालन भइसकेका छन् । निर्वाचनका बेला एक सय ७७ वटा मोबाइल टोली परिचालित हुने प्रदेश प्रहरी कार्यालयले जनाएको छ । २० वटा रिजर्भ टिम तयार पारी सो टिमलाई आवश्यकतानुसार मात्रै परिचालन हुने जनाइएको छ । मतदानस्थलमा भने निर्वाचनको दुईतीन अगाडिमात्रै सुरक्षाकर्मी खट्नेछन् । रावलका अनुसार निर्वाचनको दिन नेपाली सेना, सशस्त्र प्रहरी र नेपाल प्रहरीसहित म्यादी प्रहरी फरकफरक ठाउँमा तैनाथ हुनेछन् । प्रदेश प्रहरी कार्यालयले दिएको जानकारीअनुसार कैलालीमा दुई हजार आठ सय १२, कञ्चनपुरमा एक हजार छ सय ३२, बाजुरामा सात सय ४९, डोटीमा नौ सय ५३, डडेल्धुरामा नौ सय ३७, अछाममा एक हजार दुई सय ६८ म्यादी प्रहरी परिचालन गरिएको छ । त्यसैगरी बझाङमा एक हजार एक सय ८८, दार्चुलामा आठ सय २९ र बैतडीमा एक हजार एक सय ९१ म्यादी प्रहरी परिचालन गरिएको जनाइएको छ । प्रतिनिधिसभा १६ र प्रदेशसभा ३२ वटा निर्वाचन क्षेत्र रहेको सुदूरपश्चिममा दुई हजार एक सय ४६ मतदान केन्द्र निर्धारण गरिएको छ । जसमध्ये सात सय १० अतिसंवेदनशील, सात सय ७८ संवेदनशील र छ सय ५८ मतदान केन्द्र सामान्य रहेका प्रदेश प्रहरी कार्यालयले जानकारी दिएको छ । एक हजार एक सय ६१ मतदानस्थल रहेको यो प्रदेशमा सामान्यभन्दा संवेदनशील मतदानस्थलको सङ्ख्या बढी छ । अतिसंवेदनशील तीन सय ५२ र संवेदनशील चार सय चार गरी प्रदेशभरि सात सय ५६ मतदानस्थल संवेदनशील रहेका हुन् । चार सय पाँच मतदानस्थल भने सामान्य सूचीमा रहेको सुरक्षा निकायले जनाएको छ । रासस"
बिगतमा प्रतिबद्धता पूरा नगरेपछि अहिले उम्मेदवारलाई गिज्याउने बझाङका दृश्य,"बझाङ: मतदानको दिन नजिकिँदै छ, बझाङका प्रतिस्पर्धी दलका चुनावी घोषणापत्रसहित गाउँगाउँमा छन् । बेरोजगारी र गरिबीको पीडाले जनता आक्रान्त छन् । जनप्रतिनिधि भने जनताका यही विवसतालाई सम्बोधन गर्ने भन्दै भोट मागिरहेका छन् । पञ्चायति व्यवस्थादेखि हालसम्म बझाङले १४ जना प्रत्यक्ष सांसद जिताइसकेको छ । जसमा चन्द्रबहादुर सिंह, विरेन्द्र सिंह, गगनजंगबहादुर सिंह, अर्जुनबहादुर सिंह, लोकराज जोशी, भानुभक्त जोशी, नरेशबहादुर सिंह, सुरेश मल्ल, शंकर खड्का, मानप्रसाद खत्री, एलबी रावल, अर्जुनबहादुर थापा, देवकी मल्ललगायतका जनप्रतिनिधिलाई गाउँको विकास गर्ने म्यान्डेटसहित जनताले जिताए । त्यस्तै ६ जना समानुपातिकमा अफिलाल ओखेडा, चन्दा जोशी, माया तामाङ बोहरा, शान्ति नेपाली, प्रकाश स्नेही रसाइली र आशाकुमारी बिक जोड्दा बझाङले २० जना सांसद जन्माइसकेको छ । तर बझाङको अवस्था अझै उस्तै छ । बिगतमा जस्तै अहिले पनि आफ्नो गाउँ बनाउने उद्घोषसहित उम्मेदवार मतदाताको घरदैलोमा मात्र होइन गोठदेखि खेतसम्म पुगेका छन् । पार्टीका घोषणापत्र, उम्मेदवारका चुनावी वाचा आवधिक चुनावका आकर्षण पनि हुन् । चुनावको मुखमा घोषणापत्रमार्फत राजनीतिक पार्टीहरूले नीति र नेतृत्वको दाबीसहित प्रतिस्पर्धासमेत गरिरहेका छन् । चुनावअघिका दल र उम्मेदवारका वाचा त्यसपछि के हुने प्रश्न उस्तै नै छ । यसअघिका सरकारले गाउँगाउँमा सिंहदरबार भने पनि त्यो बझाङमा देखिएन । बिरामी हुँदा ओखती नपाउने, रोजगारी खोज्दै विदेसिनुपर्ने, खानेपानीसहितका समस्या यहाँका साझा हुन् । यहाँको दैनिकी हेर्दा पनि कारुणीक दृश्य देखिन्छन् । डोकोमा बिरामी बोक्नुपर्ने बाध्यता सदरमुकाम चैनपुर बजारमा डोकोमा बोकेर उपचार गराउन ल्याइएका मष्टा गाउँपालिका ३ का ७३ वर्षीय जोगगिरी धामी तस्बिर: रमेश केसी पहिले बिरामीलाई डोकामा बोक्नु सामान्य लाग्यो सबैलाई । तर अहिले बझाङमा देखिने यही दृश्यले सबैको ध्यान खिचेको छ । कार्तिक २१ गते सोमबार गठबन्धनका नेता बझाङमा बाम लोकतान्त्रिक गठबन्धनको अगुवा कार्यकर्ता भेलामा आरोप प्रत्यारोप लगाउँदै थिए । एमालेका नेता घरदैलो अभियानमा थिए । उम्मेद्वारले उरै ताक्लाकोट नाका, विद्युत विस्तार, सडक विस्तारलगायत भाषण गरिरहँदा मष्टा गाउँपालिका वडा नम्बर ३ ढंडार घर भएका ७३ वर्षीया जोगगिरी धामीलाई गाउँघरमा स्टेचर नहुँदा आफन्त वीरबहादुर धामीले डोकोमा बोकेर सदरमुकाम चैनपुर बजारबाटै अस्पताल पुर्याए । यस्ता समस्या कहिले हल होलान् ? यी समस्या हल गर्न मष्टा गाउँपालिकाले कुनै उपाय निकालेको छैन । भोट माग्ने नेताले पनि यी समस्या हल गर्छु भनेकै छैनन् । उनीहरूका योजना यी भन्दा ठूला छन् । भरिया बनेर सदरमुकाम चैनपुर पुगेका आफन्त वीरबहादुरले भने, के गर्नु हजुर ? गाडीमा हालेर ल्याउँ भने सडक राम्रो छैन । गाउँघरमा स्टेचर पनि छैन । उपचार गराउनै पर्यो । बोकेरै भए पनि उपचार गर्न ल्याएको हुँ । दुई दिनसम्म सदरमुकाम चैनपुरमा उपचार गराएपछि यसैगरी बोकेरै घर लानुपर्छ,' उनले भने, 'गाउँघरमा स्वास्थ्य नजिक छैनन् । नजिक भए पनि भरपर्दो उपचार हुँदैन । त्यसैले चैनपुरमै जाउँ भनेर आएका हौँ। हिँडाएर ल्याउँ भने बृद्ध छन् । त्यसैमा दमका विरामी भएकाले झन समस्या भएको छ । जस्ताको छानो बनाउने सपना छबिसपाथिभेरामा फुसको छाना । तस्बिर: प्रदेशसभा क उम्मेदवार अफिलाल ओखेडा बझाङबासीलाई जस्ताको छानो सपना जस्तै बनेको छ । गरिबीको रेखामुनि रहेका, प्राकृतिक प्रकोपको कारण घरबारबिहीनलाई जस्ताको छानामुनि बसाउन सरकारले सुरक्षित नागरिक आवास कार्यक्रम पनि ल्याएको थियो। त्यो कार्यक्रमले धेरै बझाङ्गेलाई छोएको छैन। अझैं करिब ५ सय परिवार फुसको छानामुनि छन् । जयपृथ्वी नगरपालिकाको बारिल गाउँ, सुर्मा गाउँपालिकाको घोगाडा गाउँ, छविसपाथिभेराको मजखोरी, घट्या, नौरा, मुम्ला, बान्नीकोट, बाहुनडाँडा, बुंगल नगरपालिकाको बड्डी ज्यावन , खप्तडछान्नाको गोर्खाली आदी ठाउँमा करिब पाँच परिवार फुसको चुहिने छानामा ओत लागिरहेका छन् । जयपृथ्वी नगरपालिका ८ को बारिलमा अम्मर बोहरा, दान बोहरा, कैल्या बोहरा, ललित बोहरा, लक्ष्मीदेवी बोहरा, दिपक बोहरा लगायत २३ परिवार, खप्तडछान्ना ७ को गोर्खालीमा पदम खड्का, माधव खड्का, दिनेश खड्का, तुला सिंह, शंकर रावल, भुन्टु खड्का लगायत १ सय ५० परिवार, सुर्मा २ को घोगाडा गाउँमा कलक बोहरा, जयराज बोहरा, रणबहादुर बोहरा, सुरेन्द्र बोहरा, रामलाल बोहरा, मोतिलाल बोहरालगायत ५० परिवार, बुंगल नगरपालिका ६ को बड्डी ज्यावनका कल्याण धामी, हर्क बोहरा, मनवीर धामी गायत ३५ परिवार वर्षौदेखि फुसको छानामुनि छन् । उनीहरू फुसको छाना छाउन वर्षेनी खर र निगाला खोज्न जानुपर्ने बाध्यतामा छन् । भीरमा खर काट्दा लडेर धेरैले ज्यान पनि गुमाउँछन् । जस्ताको छाना भए वर्षेनी घर छाउने पीरबाट जोगिन सकिने उनीहरू बताउँछन् । लाल पूर्जाको संघर्ष लाल पूर्जा नपाएको बड्डी ज्यावन गाउँ तस्बिर: सुरेश धामी बझाङको बुङ्गल नगरपालिका वडा नं ६ बड्डी ज्यावनका ४० घरपरिवार वर्षौंदेखि लालपूर्जाबिहीन छन् । सबैको आआफ्नै खेतबारी भए पनि कसैको नाममा पनि लालपूर्जा छैन । नेपालको कुनै पनि भूभागमा आफूहरूको नाममा जमिन नभएकाले ज्यावनवासीलाई सुकुम्बासीको सूचीमा राखी सरकारले लालपूर्जा दिनुपर्ने माग उनीहरूको छ । सात पुस्तादेखि हालसम्म न आफ्नो नाममा जग्गाको लालपूर्जा छ न त सरकारले सुकुम्बासीमा सुचीकृत गरेको छ । लालपूर्जा दिलाउन र सुकुम्बासीको सूचीमा समेटिदिन भौँतारिएको वर्षौं बितेको गुनासो उनीहरूको छ । चुनावका बेला विभिन्न पार्टीका नेताहरूले लालपूर्जा दिलाउने आश्वासन दिएर जिते पनि पछि कसैले वास्ता नगरेको गुनासो स्थानीयको छ । लालपूर्जा पाउनकै लागि पटकपटक सरकारी कार्यालय धाए पनि अहिलेसम्म यसबारेमा कुनै सुनुवाइ नभएको स्थानीय कल्याण धामी बताउँछन् । अहिले पनि बेलाबेलामा यसबारे तीनै तहका सरकारलाई गुहार्दासमेत गुनासो कसैले नसुनेको धामीले दुःखेसो गरे । हरेक चुनावमा लालपूर्जा दिलाउने र सुकुम्बासीको सूचीमा सुचीकृत गर्ने आश देखाएर भोट माग्ने नेताले जितेपछि बस्तीमा फर्केर नहेर्ने गरेको ज्यावनवासीको गुनासो छ । चुनावको बेला भोटको आशले आश्वासन दिने तर चुनाव सकिएपछि बस्तीमा हेर्ने कोही हुँदैनन् । स्थानीय सरकार बनेपछि केही हुन्छ कि भन्ने आशा पलाएको थियो तर स्थानीय सरकारले समेत समस्याको बारेमा जानकार भएर पनि कुनै वास्ता गरिरहेको छैन, धामीले भने । लालपूर्जा नभएपछि धेरै बसाइँ सरेर गएका छन् । लालपूर्जा नुहँदा बैंक, सहकारी तथा वित्तीय संस्थाबाट ऋण लिएर व्यवसाय गर्ने ज्यावनका युवाले पाएका छैनन्। बड्डी ज्यावनवासीले सरकारले दिने सेवासुविधा पनि नपाएको गुनासो गरेका छन् । वडा कार्यालय, नगरपालिका, कृषि ज्ञान केन्द्र, प्रदेश सरकार र केन्द्र सरकारबाट पाइने धेरै सेवासुविधा लालपूर्जाकै अभावले बञ्चित भएको उनीहरूले बताए । मंसिरमा बुङ्गल नगरपालिका ६ नं वडा कार्यालयले किसानलाई हातेट्याक्टर, पङ्खालगायत कृषिजन्य औजार ५० प्रतिशत अनुदानमा वितरण गरेको थियो । जग्गाधनी पूर्जा नहुँदा स्थानीयले त्यो सुविधा लिन नपाएको हर्क बोहराले बताए । नगरपालिकाबाट अनुदान पाइने सामान्य कृषि बिउबिजन लिन पनि लालपूर्जा चाहिन्छ भन्दै वञ्चित गर्ने गरेको उनको भनाइ छ । २०७० सालमा बड्डी ज्यावनका स्थानीयले बेउरभवानी कृषि सहकारी संस्था सञ्चालनमा ल्याएका थिए । तर लालपूर्जा नभएकै कारण सरकार र अन्य संस्थाहरूबाट प्रदान गरिने सेवासुविधाहरू लिन नपाएपछि उक्त कृषि सहकारी संस्था बन्द भएको संस्थाका अध्यक्ष पर्वते बोहराले बताए । बड्डी ज्यावन जिल्लाको मन्दिरैमन्दिर भएको गाउँको नामले पनि चिनिन्छ। यस गाउँमा विभिन्न देवीदेवताका १२ वटा मन्दिर छन् । यहाँका बासिन्दा आफूलाई महादेवको करिया (दास) ठान्छन्। सबैको आआफ्नै खेतबारी छ, तर कसैको नाममा लालपूर्जा नभएकोले जमिन महादेवको भएको विश्वास गर्छन् । यहाँका स्थानीयले वर्षमा एकचोटि देवतालाई तिरो तिर्छन् । जग्गा उपभोग गरेबापतको मालपोत भनेर उनीहरूले वर्षमा एउटा बोका महादेवको मन्दिरमा चढाउने गरेका स्थानीय मनवीर धामीले बताए । 'आफ्नो नाममा जग्गा भए सरकारलाई मालपोत तिरिन्थ्यो, त्यो नभएपछि हामीले सरकारको हैन महादेवको जग्गा उपभोग गरेको ठान्दै मालपोत पनि महादेवलाई नै तिर्छौं,' उनले भने । ज्यावनमा जग्गा नापी गर्ने काम नभएको पनि होइन । ०४९ सालमा नापी गर्न आएको टोलीले नापी गर्न नसकेको नापी कार्यमा सहयोग गरेका स्थानीय नरुवा बोहराको भनाइ छ। ६५ वर्षका बोहराले भने, जग्गा नाप्न आएको टोलीले जग्गा नाप्ने काम सुरु गर्यो कि मेसिनले काम नगर्ने, गाउँ नै कुहिरोले ढाकिने, कुहिरो फाटेका बेला नाप्न खोज्दा मेसिनले कामै नगर्ने जस्ता समस्या हुन थाल्यो । अमिनहरू पनि बिरामी परे । चिसोले बिरामी भएका होलान् भन्ने ठान्यौँ । यता समस्या भयो अर्को गाँउको नापौँ न त भनेर अर्को गाँउमा नापीको काम गर्दा मेसिनले काम गर्यो, बिरामी भएका अमिनहरूलाई पनि सन्चो भयो । दुई सातासम्म पनि यस्तै क्रियाकलाप दोहोरिएपछि अमिनहरूले पूरै गाँउको दुई कित्ता बनाएर महादेवको नाममा नापेर फर्किए । बुङगल नगरपालिकाका निवर्तमान नगरप्रमुख धनबहादुर बिष्टले गाँउको जग्गा गुठी भएकाले ज्यावनबासीको सूचीमा नाम सुचीकृत गर्न केन्द्र र प्रदेश सरकारसँग समन्वय गरिने बताएका थिए । उनको कार्यकाल काम नभइ गयो । अहिले वास्तविक सुकुम्बासी पहिचान गरी तिनीहरूको समस्या समाधान गर्न नेपाल सरकारले सुकुम्बासी समस्या समाधान आयोग समेत गठन गरेको छ । यसका लागि लगत संकलन भइसकेको वर्तमान मेयर जयबहादुर धामी बताउँछन् । चुनावकै मुखमा विदेसिनुपर्ने बाध्यता भारत हिँडेका युवा गौरीफन्टा नाकामातस्बिर: गौतमकुमार विष्ट उम्मेद्वार र आवद्ध दल आसन्न चुनाव लक्षित घरदैलो गरिरहेका छन् । गाउँघरमा वृद्धवृद्धा र स्कुले विद्यार्थी छन् । तर धेरै युवा दैनिक गाउँ छाडिरहेका छन् । कार्तिक २३ गते बुधबार बिहानै थलारा ४ डिख्लाका पहिरो पीडित कलक शार्की र नरे पार्की झोला भिरेर गाउँबाट झोताबजार तर्फ लागे । उनीहरू बिहानी बसमा चढेर बेलुका ६ बजे गौरीफन्टा नाकाबाट छुट्ने बस भेटाउने लक्ष्यमा थिए । चुनावको मुखैमा किन भारत भन्ने प्रश्नमा कलक शार्कीले ४ वर्षीया छोरीलाई काखी च्यापेर आँसु झार्दै भने,म यहाँ कसका लागि बस्नु ? मेरो घर र परिवार बग्दा नेताले होलिकोप्टरमा आकाशबाट हेरेर फर्किए । गाउँमा घर जमिन र आफन्त छैन । भविस्यका लागि भए पनि अलिकति कमाउँ भनेको । यी नेताले जितेपछि पनि हाम्रा लागि के गर्छन् र ? पहिले पनि केही गरेनन् । अब पनि गर्लान जस्तो लाग्दैन । त्यही भएर म हिँडेको । उनीसँगै रहेका नरे पार्की पनि पहिरो पीडित हुन् । गत कार्तिक पहिलो साता आएको पहिरोसँगै थलारा ४ डिख्लाका कलक शार्कीका जीवनसंगिनीसहित १८ जना परिवार सदस्य र नरे पार्कीका ५ जना परिवारसहित २३ जना पहिरोसँगै बेपत्ता भएका थिए । नरे पार्कीले पनि नेपालमा सरकार नभएको र कानून नभएको गुनासो गरे । उनले यहाँ बसेर जीवन गुजरा पनि नचल्ने भएपछि बाध्य भएर विदेशिन लागेको बताए । त्यसदिन थलारा ५ दबालीका रमेश मिजार थलारा, दुर्गाथली ७ मनोज दौल्याल लगायत सयौं संख्यामा बझाङबासी युवा गौरीफण्टा नाका हुँदै बैङलोर लागेका थिए । विदेशमा रहेका पनि नेपालका राजनीतिक दल र दलका नेतृत्वसँग सन्तुष्ट नभएर भोट हाल्न नआउने बताउँछन् । भारतमा रहेका केदारस्युँ ८ का केशवराज जोशीले भने,चुनाव लागे पनि नेता र तीनका कार्यकर्तालाई लागेका होला । हाम्रो जागिर छोडेर किन भ्रष्ट नेतालाई जिताउनु ? सेलायो बाढी पहिरोको मुद्दा गत वर्ष कात्तिक पहिलो साता आएको बाढीले जिल्ला प्रशासन कार्यालयका अनुसार बझाङ जिल्लाभर ३३ जनाको ज्यान गयो । ३५० घर पूर्णरुपमा क्षतिग्रस्त भए । १ हजार २४८ घरमा आंशिक क्षति पुग्यो । १ हजार ७०० परिवार विस्थापित भए । पाँच हजार परिवारको १३ हजार २५ रोपनी बगरमा परिणत भयो । ७३० किलोमिटर खानेपानी सञ्जाल क्षतिग्रस्त भयो । २२ हजार परिवार शुद्ध खानेपानीबाट बञ्चित भए । ३६६ किलोमिटर सडक सञ्जाल, १९ वटा स्वास्थ्य संस्था, ४३ वटा जलविद्युत गृह, १९ वटा पुल, ८९ वटा विद्यालय भवन ध्वस्त भए । तर पनि यी विषय उम्मेदवारका खास एजेण्डा बनेनन् । यीनै विषय उठान नहुँदा र जनताका साधारण तर आधारभूत आवश्यकता नबुझ्दा जनताहरू शशंकित बनेका छन् । खप्तडछान्ना ३ ठाउलीकोटका इश्वर रावलले भने,पहिले पहिले चुनाव आउँदा खुब रौनकता छाउँथ्यो । आजभोलि जनताहरू आआफ्नै काममा व्यस्त छन् । को उम्मेद्वार बनेका छन् समेत थाहा छैन । भोट पनि धेरै कम खस्छ होला । जनताका कुरा उठानन् गदैनन् । आफू र आफन्त मात्रै मोटाउने गर्छन् । यीनलाई जिताएर के काम ? के भन्छन् उम्मेदवारहरू ? आमनिर्वाचन नजिकिएसँगै उम्मेदवारको भाषा अहिले आकर्षक बनेको छ । अहिलेका उम्मेदवार पनि ताक्लाकोट नाका खुलाउने, विद्युत उत्पादन गर्ने, सडक सञ्जाल विस्तार गर्ने, सडकको स्तरोन्नती गर्ने, घरघरमा खानेपानी र बिजली पुर्याउनेलगायतका वाचा गरिरहेका छन् । नेकपा एमाले प्रदेशसभा 'क' का उम्मेदवार अफिलाल ओखेडाले निर्वाचन जित्न धेरै आधार सार्वजनिक गरेका छन् । जडिबुटी प्रशोधन केन्द्र बझाङमै बनाउने, घरघरमा राष्ट्रिय प्रशारण लाइन पुर्याउने, कृषि प्रणालीलाई आधुनिकीकरण गर्ने, भूक्षय न्यूनीकरण गर्न विशेष अभियान चलाउने, कालंगा, सेती, बाहुलीगाड, सुनीगाडलगायतका नदीको कटान रोक्न तटबन्धन गर्नेलगायतका एजेण्डा सार्वजनिक गरेका छन् । ओखेडाले शासक नभई सेवक भएर काम गर्ने बताए । उनले भने, म राजनीतिमा प्रवेश गरेपछि आफूलाई कहिल्यै शासक ठानिँन । जहिल्यै सेवक भएर काम गरेँ । त्यसलाई नै प्रमाणित गर्न मेरो उम्मेदवारी हो । उनले जयपृथ्वीबहादुर सिंहको जिल्लामा जनताको न्यायका लागि अग्रजलाई सम्मान गर्दै युवा पुस्ताबाट प्रतिनिधित्व गर्न पार्टीले टिकट दिएको बताए । नेकपा एसका तर्फबाट गठबन्धनका साझा उम्मेदवार भानुभक्त जोशीले भने, म राजनीतिमा आउँदा बझाङ सडक सञ्जालबाट धेरै टाढा थियो । डडेल्धुराको पोखराबाट बझाङी दाजुभाइले नुन तेल किनेर ल्याउनुपर्थ्यो। त्यो बाध्यतालाई हटाएको छु । ट्र्याक खोलेर लगातार स्तरवृद्धि गर्दै सडक सञ्जाल विस्तार भएको हो । यो सडकलाई ताक्लाकोटसम्म पुर्याउने लक्ष्य छ,' उनले भने । जोशीले वडावडाका सडक पक्की गर्ने, गाउँमा विद्युतीकरण गर्ने, टेलिफोन सेवालाई स्तरीकृत बनाउने, शैक्षिक विकाससहित स्वस्थ्य सेवामा पहुँच बढाउने, कृषिलाई आधुनिकीकरण गर्ने एजेण्डा अघि सारेका छन् । यस्तै नेकपा एमालेका तर्फबाट प्रतिनिधिसभा उम्मेदवार ऐन महर भन्छन्, प्राकृतिक स्रोतले भरिएको यो ठाउँ सम्भावनै सम्भावनाले भरिभराउ छ । दुई हजार मेगावाट हाइड्रो उत्पादन गर्ने क्षमता भएको ठाउँ छ । पर्यटन क्षेत्रले समग्र देशलाई नै चिनाउने क्षमता भएको ठाउँ छ । कृषि खेतीको सम्भावना पनि उस्तै छ । चैनपुर ताक्लाकोट बाटो मानसरोबरसम्म जोड्यो भने वेदेशिक व्यापार गर्न सजिलो भएको ठाउँ बझाङ नै हो । यति धेरै सम्भावना हुँदाहुँदै पनि बझाङमा गरिब हुनु दुःखद भएको उनले बताए । त्यसका लागि काम गर्ने नेतृत्व आवश्यक रहेको महरको भनाइ छ । उनले आफूले चुनाव जितेपछि बझाङी जनताको भाग्य फेरिने बताए । उनले भने, अहिले पनि धमेनामा २१० मेगावाटको विद्युत प्राधिकरणले मेघा प्रोजेक्ट बनाउदैछ, ८७ मेगावाटको चैनपुरमा बन्ने तयारी छ । यस्तै योजना भित्र्याउन सके जिल्लाको विकास हुन धेरै समय लाग्दैन । चुनाव नजिकिएसँगै सबैभन्दा बढी उत्तरी नाका ताक्लाकोटको चर्चा बढ्न थालेको छ। उम्मेदवारहरू भोट माग्न घरदैलोमा जाँदा, सार्वजनिक सभामा बोल्दा वा सञ्चारमाध्यमलाई अन्तर्वार्ता दिने क्रममा यो नाका औपचारिक रूपमा खोल्ने र सुरुङसहितको सडक मार्गबाट जोड्ने आश्वासन दिएर मतदातालाई आकर्षित गर्ने प्रयास गरिरहेका छन् । सुदूरपश्चिम प्रदेशकै समृद्धिको ढोका मानिएको यो नाकालाई ०७४ को निर्वाचनमा पनि नेताहरूले यसैगरी चुनावी एजेन्डा बनाएका थिए। यद्यपी नेताले चुनावका बेला दिएको भाषण केवल आश्वासनमै सीमित भएको छ। सडक निर्माणको भौतिक प्रगति शून्यजस्तै छ। बझाङको उरै भन्ज्याङसँग जोडिएको पुरानो व्यापारिक नाका तिब्बतको ताक्लाकोटसम्म सडक सञ्जाल नभएका कारण यो नाका खुल्न सकेको छैन। सडक सञ्जालमा जोडिए चीनसँतको अन्तर्राष्ट्रिय व्यापार तथा पर्यटकीय नाका हुने र पश्चिम नेपालकै अर्थतन्त्रमा नयाँ ढोका खुल्ने सुदूरपश्चिमका बासिन्दाको सपनालाई यहाँका सबैजसो नेताले चुनावका बेला राम्रैसँग उछाल्ने गरेका छन्। उनीहरू चैनपुरताक्लाकोट सडक खुले चीनसितको व्यापार खुल्ने र चीनको चर्चित धार्मिकस्थल कैलाश मानसरोवरसम्म आउजाउ गर्न मुलुककै प्रमुख पर्यटकीय मार्ग बन्ने नाराले मतदातालाई आकर्षित गरिरहेको छ ।"
लामखुट्टे धपाउन बालेको धुपबाट आगो सल्किएर एक घर जलेर नष्ट,"रौतहट : रौतहटको दुर्गा भगवती गाउँपालिका४, पचरुखीमा बिहीबार राति आगलागी हुँदा एक घर जलेर नष्ट भएको छ। स्थानीय लक्ष्मण महतोको घरमा लामखुट्टे धपाउन बालेको आगो सल्किएर आगलागी भएको हो। आगलागीबाट करिब १० लाख रुपैयाँ बराबरको क्षति भएको प्रारम्भिक अनुमान गरिएको छ। आगोमा परेर एउटा भैंसी र १० खसीबाख्रा मरेका छन्। महतोका अनुसार घरमा रहेको चामल, दाल, धान, गहुँ लगायतका खाद्यान्न तथा कपडा, गरगहनासमेत जलेर नष्ट भएको छ। घरमा भएका सबै सामान जलेर नष्ट भएपछि पीडित परिवारले तत्काल राहत सामग्री सहयोग गरिदिन विभिन्न व्यक्ति तथा संस्थासँग अनुरोध गरेका छन्।"
फोहोरको बोरामा शिशुको शव भेटियो,हेटौंडा : मकवानपुरको हेटौंडा१० राप्ती किनारमा शिशु (बालिका) को शव फेला परेको छ। शुक्रबार बिहान फोहोरको बोराभित्र सालनालसहित शिशुको शव फेला परेको जिल्ला प्रहरी कार्यालय मकवानपुरका प्रहरी नायव उपरीक्षक एवम् प्रवक्ता टेकबहादुर कार्कीले जानकारी दिए। हेटौंडा उपमहानगरपालिकाले फोहोर संकलन गरी व्यवस्थापन गर्ने स्थानमा शव फेला परेको प्रवक्ता कार्कीले बताए। ना ४ त २६९८ नम्बरको ट्याक्टरले हेटौंडाको विभिन्न स्थानबाट संकलन गरी व्यवस्थापनका लागि राप्ती किनारमा ल्याएको फोहोरको बोरामा शिशुको शव भेटिएको हो। पोस्टमार्टमका लागि हेटौंडा अस्पतालस्थित शव गृहमा ल्याइएको र घटनाबारे थप अनुसन्धान भइरहेको प्रवक्ता कार्कीले बताए।
भन्सार छलेर ल्याएको सवारी साधनसहित एक जना पक्राउ,"काठमाडौं : भन्सार छलेर ल्याएको दुई थान सवारी साधनसहित एक जना पक्राउ परेका छन्। भक्तपुर सूर्यविनायक नगरपालिका९, पलासे ठेगाना भएका २६ वर्षीय रविन ओझालाई बिहीबार साँझ प्रहरीले पक्राउ गरेको हो। काठमाण्डौं उपत्यकाको विभिन्न स्थानहरूमा भन्सार छली चोरी पैठारी गरी ल्याएका सवारी साधन बिक्री गर्ने उद्देश्यले राखिएको सूचनाका आधारमा काठमाडौं उपत्यका अपराध अनुसन्धान कार्यालय मिनभवनबाट खटिएको प्रहरीले टोली सवारीसाधनसहित फेला पारेको थियो। पलासेबाट टोएटा कम्पनीको कार १ थान र सोही नगरपालिका८ आदर्शचोकबाट फोर्ड कम्पनीको जीप एक थान नियन्त्रणमा लिएको प्रहरीले जनाएको छ। बरामद सवारीसाधन त्रिभुवन अन्तर्राष्ट्रिय विमानस्थल भन्सार कार्यालय पठाइएको छ।"
काठमाडौं महानगरभित्र खुला रूपमा आगो बाल्न प्रतिबन्ध,"काठमाडौं : काठमाडौं महानगरपालिकाभित्र अब खुला रूपमा आगो बाल्न नपाइने भएको छ। महानगरपालिकाले शुक्रबार सूचना जारी गर्दै खुला रूपमा आगो बाल्न निषेध गरेको हो। काठमाडौं महानगरपालिका क्षेत्रमा खुला रूपमा आगो बाल्ने तथा फोहोर जलाउने जस्ता कार्यहरूले वायु प्रदूषण वृद्धि हुने तथा जनस्वास्थ्यमा समेत प्रतिकूल असर गर्ने भएकाले प्रतिबन्ध लगाइएको महानगरले जनाएको छ। यस्ता कार्य गरेको पाइएमा काठमाडौं महानगरपालिका वातावरण तथा प्राकृतिक स्रोत संरक्षण ऐन, २०७७ बमोजिम कारबाही हुने सूचनामा उल्लेख छ।"
आपतविपदमा काँधबाटै सेवा प्रवाह गरेका कालीकोटेले पत्याएनन् दलका घोषणापत्र,"कालीकोट: सँधै जसो निर्वाचनका बेला राजनीतिक दलका नेता तथा उम्मेद्वार मिठा भाषण र जनताका दु:ख समाधान गर्ने एजेण्डा लिएर गाँउ जान्छन् । उनीहरुका घोषणा पत्र हेर्दा सायद जनताले भोगेका समस्या अब दोहोरिँदैन । घोषणा पत्रमा सडक कालोपत्रे हुन्छन् । घर घरमा पानीका धार हुन्छन् । गाँउ गाँउमा सुविधा सम्पन्न अस्पताल हुन्छन् । जातिय छुवाछुत मुक्त समाज, विभेदरहित समाज, सामाजिक न्याय र समृद्धिका सपनालगायत यस्तै यस्तै धेरै । कालीकोटको पलाँता क्षेत्र र अन्य विकट क्षेत्रका स्थानीय दशकौँदखि यस्तै उधारो आश्वासनमा पाइरहेका छन् । दल तथा उम्मेदवारका एजेण्डा र घोषणापत्र चुनाव अघिमात्र असरल्ल हुन्छन् । चुनावको भोलिपल्टदेखि गाउँलेका समस्या उस्ताका उस्तै । विकास र समृद्धि गाउँलेको सपना जस्तो मात्रै बनेको छ । केही दिन अघिमात्र पलाँता गाँउपालिका वडा नं १ की छिउकला हमाल भीरबाट लडेर घाईते भईन् । उनलाई अस्पताल पुर्याउन गाँउमा यातायात सेवा थिएन । गाँउबाट आफन्तले स्टेचरमा बोकेर थिर्पु पुर्याए । गम्भीर घाईते हमाललाई थप उपचार गर्न ३ दिन स्टेचरमै बोकेर राकम पुर्याइयो । राकमबाट गाडीमा मध्यपहाडी राजमार्गबाट सुर्खेत लगियो । कर्णाली करिडोर पनि बाढी र पहिरोका कारण अबरुद्ध भएकाले आफन्तका काँधमै उनलाई अस्पताल लगियो । जहाँका मानिसहरुले २०६४ सालमै पलाँतामा गाडी गुडाउने र विकासका मुल फुट्ने आस्वासन पाएका थिए । २०६४ सालमा तत्कालीन नेकपा माओवादी केन्द्रका नेता तथा पहिलो संविधान सभा सदस्यका उम्मेद्वार खड्गबहादुर विश्वकर्मा प्रकाण्ड चुनावी अभियानमा पलाँता क्षेत्रमा पुगे । उनले एक चुनावी सभामा विभिन्न उदाहरण दिँदै यस क्षेत्रमा चिल्लो सडक र यातायात सेवा नपुग्नु सामान्ति राज्यको विभेद भएको बताए । भारतको सिम्ला क्षेत्रमा चिल्लो सडकमा गाडी गुड्ने, हाम्रो पलाँतामा किन नगुड्ने भन्ने प्रश्न गरे । आफ्नै कार्यकालमा पलाँतालाई यातायात सेवामा जोड्ने प्रतिबद्धता गरे । उनले पलाँतामा गाडी पुगाउनु त कहाँ २०७० सालको दोस्रो संविधान सभा निर्वाचन पहिलेनै पार्टीबाट विभाजित वैद्ये समुहमा लागेर चुनाव बिथोल्ने अभियानको नेतृत्व गरे । २०७० सालको दोस्रो संविधान सभाको निर्वाचनका बेला उही माओवादी केन्द्रका तर्फबाट जनमुक्ति सेनाका ७ औँ डिभिजन कमाण्डर महेन्द्रबहादुर शाही चुनाव प्रचारमा पलाँता पुगे । उनले पनि आफ्नै कार्यकालमा पलाँतामा यातायात सेवाका साथै अन्य विकासले गति लिने उद्घोष गरे । उनको कार्यकालमा पनि पलाँता यातायात सेवासँग जोडिएन् । २०७४ सालको स्थानिय तहको निर्वाचनमा पलाँता माओवादी केन्द्रले नै जित्यो । संघीयता पछिको पहिलो प्रदेश तथा प्रतिनिधि सभा निर्वाचमा संघीय सांसद दुर्गबहादुर रावत, प्रदेश सांसद महेन्द्रबहादुर शाही पुन: पलाँता पुगे । प्रदेशमा महेन्द्रबहादुर शाहीले जिते कर्णाली प्रदेशको मुख्यमन्त्री हुने र साधन स्रोतमा सहज पहुँच पुग्ने भएकाले पलाँतालाई यातायात सेवासँग जोड्ने आस्वासन दिए । पलाँता गाँउपालिकाले थिर्पुदेखि राडुनेटासम्म सामान्य ट्याक खोलेर पुल नहुँदा नहुँदै कर्णाली नदीमा ड्म लगाएर दुई वटा जीपहरु तारेर केही महिना यातायात चलायो । तर पछि त्यही बनेको सडक पनि भत्किएर नदी तारेका गाडीहरु पनि बिग्रिएर थन्किए । पलाँता यातायात सेवाबाट बन्चित नै बन्यो । आगामी प्रदेश तथा प्रतिनिधि सभा निर्वाचनका लागि सत्ता गठबन्धनका साझा उम्मेद्वार बनेका महेन्द्रबहादुर शाही र प्रदेश सांसदका उम्मेद्वार हिक्मतबहादुर बिष्ट पुन: चुनाव प्रचारमा पलाँता जाँदा हिडेरै जानु पर्यो । अहिले पनि विगतकै आस्वासन दिएर फर्किए । स्थानीय नन्दलाल न्यौपानेले भने, 'हरेक निर्वाचनका बेला नेताहरुबाट विकास र समृद्धिका सुन्दर नारासहित आस्वासनका पोका पाँउछौँ । तर हाम्रो दु:ख ६० सालकै जस्ता छन् । मुलुकमा लामो समय द्वन्द्व भयो । जनआन्दोलन भयो । व्यवस्था बदलियो । संघीयता आयो । तर हाम्रो अवस्थामा खासै सुधार आएको छैन। हामीले सुख सुविधा अनुभुति गर्न पाएका छैनौँ । अहिले पनि गाँउमा खानेपानीको समस्या छ। अस्पताल जाने यातायात सेवा छैन। थाप्लोको भारी बोक्नुपर्ने बाध्यता टरेको छैन ।' स्थानीय धर्म न्यौपानेले भने, 'पलाँताको राडुनेटामा सत्ता गठबन्धनका उम्मेद्वारका साथै नेकपा एमालेका उम्मेद्वार नगिन्द्र शाही नेशनल र बिरेन्द्र बोगटी पनि आए । सबै उम्मेद्वारहरुले भरपुर आस्वासन दिए । पलाँतावासीलाई गाँउमा यातायात सेवा, गुणस्तरीय शिक्षा र स्वास्थ्य सेवा, प्रयाप्त स्वच्छ खानेपानी लगायतका धेरै मिठा सपनाहरु बाँडे । अब त हामीलाई विस्वास लाग्न पनि छाडिसक्यो । यी कोही कसैले पनि केही गर्दैनन् । खाली आस्वासन दिनेमात्र नेताको काम जस्तो लाग्न थालेको छ । हामीलाई कुराभन्दा बढी काम गरेर देखाउने नेतृत्व चाईएको छ । समृद्धिका सपना बाँड्नेभन्दा पनि समृद्धि गाँउमा भएको अनुभुति गराउने नेतृत्व आवश्यक छ ।' जिल्लाको कान्छो पलाँताका रुपमा चिनिने नरहरिनाथ गाँउपालिकाका रुप्सा, माल्कोट लगायतका विकट बस्तीहरुको अवस्था पनि उस्तै छ । महाँवै, शुभकालीका गाँउपालिकाका अधिकांश बस्तिको अवस्था पनि उस्तै छ । जहाँ यातायात सेवा छैन । अन्य भौतिक पुर्वाधार पनि छैन । मानिसहरु बिरामी पर्दा अस्पताल आउन यातायात सेवा नहुँदा काँध सेवा नै गर्नुपर्छ । नागरिक समाजका अगुवा अधिवक्त दमनराज बमले भने, 'संघीयता पनि प्राय: स्थानीय तहका केन्द्रसम्म यातायात सेवा पुगाउन सडकका ड्याकहरु खोल्ने प्रयास भयो । तर ती सडक पनि न्यूनतम मापदण्डहरु पुरा नगरी निर्माण गर्दा यातायत सेवा संचालन हुन सकेका छैनन् । कतिपय बनेका सडकहरु पनि गाडी गुडाउन सकिने अवस्थाका छैनन् । गाँउका नागरिकहरुको पहुँचमा यातायात सेवा पुगेन् । यसले नागरिकलाई परिवर्तनको अभास हुन सकिरहेको अवस्था छैन।' दलका घोषणा पत्रमा विकासै विकास आगामी मंसिर ४ गते सम्पन्न हुने प्रदेश सभा तथा प्रतिनिधि सभा सदस्य निर्वाचनका लागि जिल्लामा दलका उम्मेद्वारहरुले सार्वजनिक गरेका घोषण पत्रमा विकासै विकास छ । सत्ता गठबन्धनका तर्फबाट प्रतिनिधि सभा सदस्यका उम्मेद्वार महेन्द्रबहादुर शाही, प्रदेश सभा क का उम्मेद्वार दुर्गबहादुर रावत, प्रदेश सभा ख का उम्मेद्वार हिक्मतबहादुर बिष्टले बाम लोकतान्त्रिक गठबन्धन संघीयता कार्यन्वयनको आधार, समृद्ध कालीकोट र सुखी कालीकोटवासी हाम्रो सरोकार भन्ने मुख्य नारासहित ५ वर्षमा कालीकोटको मार्गचित्र नामक साझा प्रतिबद्धताहरु सार्वजनिक गरेका छन् । उनीहरुले सार्वजनिक गरेका प्रतिबद्धताहरुमा जिल्ला सदरमुकामबाट सबै पालिकाका केन्द्र हुँदै वडासम्म सडक, लालु लफु हुलाकी राजमार्ग निर्माण, जारकोट, थिर्पु, धौलागोह, खीन हुँम्दै जुम्मासम्मको सडक, शेरी पान्तडी सडक, दुल्लु, ब्याउल्योदेखि हाउडीसम्म सडक निर्माण लगायतका २० वटा सडकहरु निर्माण गर्ने उल्लेख गरेका छन् । पान्तडी तिला नदी, जारकोट कर्णाली नदी, फुगाड खोला लगायत झण्डै १६ वटा मोटरेवल पुन निर्माण गर्ने उल्लेख छ । पलाँता भतेरा, चुली पिठारा, रुप्सा कुमालगाउ लगायतका १५ वटा सिँचाई आयोजनाहरु निर्माण गर्ने उल्लेख छ । विगतमा संचालन भएका सिचाई आयोजनाहरुको ममर्त गर्ने उल्लेख छ । जिल्ला भरी नै एक घर एक खानेपानी धारा निर्माण, स्वास्थ्य बीमा र सबैका लागि आधारभुत स्वास्थ्य सेवा नि:शुल्क व्यवस्था गर्ने, आयुर्वेदिक स्वास्थ्य सेवामा पनि जोड, प्रत्यक पालिकामा १५ शैय्या अस्पताल, प्रत्यक वडामा प्रसुतिगृहसहित प्राथमिक स्वास्थ्य केन्द्र, रास्कोट नगरपालिकामा ५० शैय्या अस्पताल संचालन गर्ने उल्लेख छ । यस्तै पहिलो वर्षमै ३७ वर्षदेखि निर्माणाधिन सुनथराली विमानस्थल संचालन गर्ने, सबै स्थानीय तहमा विद्युतीकरण गर्ने, विकट क्षेत्रमा समेत फाईबर ईन्टरनेट सुविधा पुगाउनेलगायतका संकल्प गरेका छन् । त्यस्तै नेकपा एमालेका तर्फबाट प्रतिनिधि सभा सदस्य पदका उम्मेद्वार नगिन्द्र शाही नेशनल, प्रदेश क का उम्मेद्वार कुर्मराज शाही र प्रदेश ख का उम्मेद्वार बिरेन्द्रबहादुर बोगटीले पनि सुन्दर र समृद्ध कालीकोटको आधार भनेर आफ्ना प्रतिबद्धताहरु सार्वजनिक गरेका छन् । उनीहरुका प्रतिबद्धतामा विपदका कारण समस्यामा रहेका नागरिकको पुनर्वासको व्यवस्था, मृतक परिवारलाई राहत प्याकेज, जिल्लाका सबै पालिकामा बहुआयामिक प्रशासकीय भवन, सबै वडा कार्यालयका सुविधा सम्पन्न भवन, सबै पालिकादेखि वडातहसम्म सडक निर्माण, सडक निर्माणमा डोजर प्रयोगलाई रोक लगाउने, युवाहरुलाई गाँउमै रोजगारी सिर्जना गर्ने उल्लेख छ । यस्तै जिल्लाका दलित, सिमान्तकृत समुदाय तथा विपन्न परिवारलाई घर, सडक पुगेका जिल्लाका सबै खोला तथा नदीमा पक्की पुल, सबै बिदालयका सुरक्षित भवन, प्रयाप्त खानेपानी, शौचालय, खेल मैदान, मान्मदेखि नरहरिनाथ बिमानस्थल जोड्ने केबलकार, खप्तड, रामारोशन, रारा कनकासुन्दरी, डोल्पा सेफोक्सोण्डो ताल हुँदे पोखरा जोड्ने उच्च पहाडी लोकमार्ग निर्माण, हिल्सा सडकलाई धार्मिक लोक मार्गका रुपमा विकास गर्ने, लालु, माल्कोट, रुप्सा हुँदै बढिमालिका जोड्ने सडक निर्माण गर्ने उल्लेख छ । सुनथराली विमानस्थल संचालन, कालीकोटलाई हाईड्रोको हव, जिल्लामा सुविधा सम्पन्न अस्पताल, एक पालिका एक सुविधा सम्पन्न अस्पताल, एक घर एक धारा, एक गाँउ एक सहकारी लगायतका लोकप्रिय योजनाहरु अगाडी सारेका छन् । हरेक घरमा एक रोजगारी, एक घर सय फलफुलका बिरुवा रोपप्न लगाएर फलफुल खेती, वन तथा वातावरण संरक्षण र दिगो विकासका लागि मुख्य रुपमा पहल लिने उल्लेख छ । जिल्लामा मुख्य दलका प्रतिबद्धता पत्रहरु हेर्दा आगामी ५ वर्षमा जिल्लाको विकास निर्माणले निकै प्रगति हुनेछ । नागरिकहरुले धेरै सुविधाहरु पाउने छन् । नागरिक समाजका अगुवा भरतराज बिष्टले भने, दलका घोषणा पत्र कहिलै कार्यन्वयन हुँदैनन् । मत बटुल्न बनाईएका प्रतिबद्धता पत्रहरु चुनावी सकिएसँगै बाकसमा थन्किन्छन् । कन्ट्यानरमा जान्छन् । विगतमा पनि दलका उम्मेद्वारहरुले जनताका सामु कैयौँ सपनाहरु बाँडे । तर अर्को निर्वाचन आउँदासम्म पनि घोषणा पत्रमा उल्लेख भएका एक काम पनि भएन । अहिलेका पनि पुरा होलान भन्ने विस्वास लाग्ने अवस्था छैन् । जनता झुक्याउने हतियार हुन् । मत बटुल्ने कोसेली हुन् । उनले थपे, 'वर्षौँ भयो, कर्णाली करिडोर दुई लेनको बनाउने भनेको अझै भएको छैन । कर्णालीमा हवाईजहाज सेवा नभएको एक मात्र जिल्ला कालीकोट छ । राष्ट्रिय गौरबको आयोजना कर्णाली करिडोरको पनि हालत उस्तै छ । वर्षौँदेखि यी अनुहारहरु दोहोरिँदै आएका छन् । जनताले कसरी पत्याउने की अव विकास हुन्छ भनेर । प्रतिनिधि सभामा सत्ता गठबन्धनका उम्मेद्वार महेन्द्रबहादुर शाहीले अब विकासले गति लिने दाबी गरे । पूर्वउर्जा मन्त्री तथा कर्णाली प्रदेशका प्रथम मुख्यमन्त्रीसमेत रहेको शाहीले भने, 'विगतमा कालीकोटले राष्ट्रिय स्तरमा स्थापित नेतृत्व विकास गर्न सकेको थिएन् । यो पटक जितेर गएपछि चुनाव पछिको पहिलो सरकारमै कालीकोटको प्रतिनिधित्व हुन्छ । गठबन्धन दलका शीर्ष नेताहरुले बजेटलाई पनि कर्णाली केन्द्रित बनाउने उद्घोष गरिसक्नु भएको छ । हामीले जनताका सामु गरेका बाचा ५ वर्षभित्र सबै पुरा गर्ने लक्ष्य लिएका छौँ । जनताले अनुभुति गर्ने गरी काम गर्छु । मेरो अभियान भनेकै अब विकास र समृद्धिको अभियान हुनेछ । चुनाव जित्न पनि समस्या छैन । जनताले फेरि पनि मलाई नै अवसर दिनेका म ढुक्क छु ।'"
तीन दशकअघि सर्भे भएको नौमुरे जलविद्युत चुनावी नारामै सीमित,"अर्घाखाँची : अर्घाखाँची र पयुठानको सिमानामा रहेको नौमुरे जलविद्युत आयोजनालाई यस क्षेत्रका नेताहरुले चुनावी मुख्य एजेण्डा बनाउँदै आएका छन्। तीन महिना लामो समय खर्चेर २०४३ सालमा सर्भे भएको अर्घाखाँचीमा पर्ने नेपालकै नमुना नौमुरे जलविद्युत परियोजना हालसम्म पनि सञ्चालनमा आउन सकेको छैन। अर्घाखाँचीबाट प्रतिनिधिसभाका उम्मेदवार नेकपा एमालेका नेता टोपबहादुर रायमाझी र नेपाली कांग्रेसका नेता पुष्पा भुसालले मात्रै नभइ अधिकांश नेताले नौरे जलविद्युत आयोजनालाई आफ्नो चुनावी एजेण्डामा राखेका छन्। नेताहरूले चुनावी समयमा नौमुरे जलविद्युत् परियोजना सञ्चालन गरी जिल्लाभर विद्युत् विस्तार गर्ने आशा जनतालाई बाँड्न थालेका छन्। परियोजनालाई नेताहरूले राजनीति गर्ने थलो बनाएका छन्। अर्घाखाँचीबाट टोपबहादुर रायमाझी ऊर्जामन्त्री पनि भए । काम सुरु हुन्छ भनेर हेलिकोप्टरमा चढेर नौमुरेमा पुगि तामझामका साथ शितगंगा नगरपालिका ७ लामातालमा नौमुरे बहुउद्देश्यीय आयोजनाको कार्यालय पनि उद्घाटन गरे । कर्मचारी पनि भर्ना गरे । तर, अहिले कार्यालय महिनौंदेखि बन्द छ । भर्ना गरिएका कर्मचारी पनि अहिले रोजगारीका लागि विदेश पुगेका छन् । स्थानीय युवा लालबहादुर राउतले बजेटनै नआएको कार्यालय खोलेर युवाहरुलाई चुनावमा मात्र प्रयोग गर्न खोजेको आरोप लगाए। जुन पार्टीको नेता लामातालमा पुगेपनि आफ्नो पार्टीलाई जिताए नौमुरे जलविद्युत आयोजना सञ्चालन गर्ने र रोजगारी सृजना गर्ने बताउँछन्। तर सत्तामा पुगेपछि यसतर्फ कसैको ध्यान पुग्न नसकेको स्थानीय झकबहादुर राउतको भनाइ छ । तत्कालिन जलस्रोत तथा सिँचाइमन्त्री रायमाझीले आयोजनाको साइड कार्यालय लामातालमा उद्घाटन गर्दै लुम्बिनी प्रदेशकै ठूलो र गौरवका रुपमा योजनालाई अघि सारिएको बताएका थिए। तर परियोजनाको काम लथालिंग भएपछि स्थानीय चिन्तित छन्।"
रौतहटबाट ८७ हजार नक्कली नोटसहित ६ जना पक्राउ,रौतहट : प्रहरीले रौतहटबाट नक्कली नेपाली रुपैयाँसहित ६ जनालाई पक्राउ गरेको छ । पक्राउ परेका व्यक्तिहरुको साथबाट ८७ हजार नक्कली नेपाली रूपैयाँ बरामद भएको जिल्ला प्रहरी कार्यालय रौतहटका डीएसपी सुनिलले जानकारी दिएका छन् । प्रहरीले बरामद गरेको नोट एक हजार दरका छन् । प्रहरीले उनीहरुलाई मौलापुर नगरपालिकाबाट पक्राउ गरेको हो ।
सिंजारु नाच्दै युवायुवती,"सुर्खेत : सुर्खेतको चिङ्गाड गाउँपालिका४, ठाँटीबजारमा सिंजारु नाच प्रस्तुत गर्दै युवायुवती । सिंजारु नाच लोप हुने अवस्थामा पुगेपछि यहाँका युवायुवती यो नाचको संरक्षणमा जुटेका छन् ।"
नक्कली नोटसहित रौतहटबाट छजना पक्राउ,रौतहट : मौलापुर नगरपालिका८ सोनरनिया र बाराको कचोर्वा जाने बाटोबाट नेपाली १ हजार रूपैयाँ दरको ८७ थान नक्कली नोटसहित बारा आदर्श कोतवाल गाउँपालिका६ बस्ने २५ वर्षीय सोनु कुमार कुश्वाहा सहित ४ जना पुरुष र २ जना महिला गरी ६ जनालाई प्रहरीले पक्राउ गरेको छ । उक्त स्थानमा नक्कली नोटको कारोबार भइरहेको भन्ने विशेष सूचनाको आधारमा ईलाका प्रहरी कार्यालय गरुडा र ईलाका प्रहरी कार्यालय मौलापुरबाट खटिएको संयुक्त टोलीले उनीहरूलाई उक्त नक्कली नोट र २ थान मोटरसाइकल सहित फेला पारी पक्राउ गरेको हो । साथै पक्राउ परेकामश्ये मौलापुर नगरपालिका६ पिपरिया टोल २६ वर्षीय राजाराम साहको घर तलासी गर्दा लुकाई राखेको १ थान अवैध कटुवा पेस्तोल फेला पारी प्रहरीले बरामद गरेको छ । घटनाबारे प्रहरीले अनुसन्धान गरिरहेको छ ।
बैतडीमा बागी उम्मेदवारलाई भोट माग्ने कांग्रेस नेताहरु कारबाहीमा,"बैतडी : नेपाली कांग्रेस बैतडीले बागी उम्मेदवारको पक्षमा उभिएका नेता तथा कार्यकर्ताहरुलाई धमाधम कारबाही गर्न थालेको छ। कांग्रेसबाट विद्रोह गरेर स्वतन्त्र उम्मेदवारी दिएका केशवबहादुर चन्द र हरिमोहन भण्डारीको पक्षमा उभिएका नेता तथा कार्यकर्ताहरु कारबाहीमा परेका हुन्। नेपाली कांग्रेसका पूर्वमहाधिवेसन प्रतिनिधि एवं दलित संघका जिल्ला अध्यक्ष रमेश कोली, पाटन नगरपालिकाका नगर सभापति मानबहादुर ऐर, पाटन नगरपालिकाका निवर्तमान उपप्रमुख नेतृ सरस्वती कोली, सिगास गाउँपालिकाका उपसभापति धनबहादुर साउँद, पाटन नगरकमिटीका सहसचिव कृष्णा पन्त र मेलौली ५ का वडा सभापति परमानन्द पन्तलाई पाँच वर्षको लागि पार्टीबाट निष्कासन गरेको हो । मंसिर ४ गते हुने प्रतिनिधिसभा तथा प्रदेशसभा सदस्य निर्वाचनमा नेपाली कांग्रेसका आधिकारिक उम्मेदवार र पाँच दलीय लोकतान्त्रिक बाम गठबन्धनका उम्मेदवारहरुको विरुद्धमा गई बागी उम्मेदवारको पक्षमा भोट माग्ने र प्रचार प्रसारमा सहभागी भएको भन्दै कारबाही गरिएको नेपाली कांग्रेस बैतडीका अनुशासन समितिका संयोजक देवराज जोशीले जानकारी दिए । चन्द प्रतिनिधिसभातर्फका स्वतन्त्र उम्मेदवार हुन् भने भण्डारीले क्षेत्र नं (क) बाट प्रदेशसभा सदस्यका लागि स्वतन्त्र उम्मेदवारी दिएका छन् । भण्डारीले नेपाली कांग्रेसले आफ्नो पक्षमा उभिएका कार्यकर्ताहरुलाई कारबाही गरे बैतडीमा कांग्रेसको झण्डा र एकदुईजना बाहेक अरु नरहने बताएका छन् । प्रदेशसभा सदस्यका लागि क्षेत्र नं (क) का पाँचवटै पालिकाका सभापति र ३६ वडा सभापतिको हस्ताक्षरसहितको सिफारिस हुँदाहुँदै वीरबहादुर बिष्टले टिकट खोसेको उनको आरोप छ। कार्यकर्ताको भावना विपरीत टिकट वितरण गरेकाले आफूले स्वतन्त्र उम्मेदवारी दिएको उनको भनाइ छ। प्रदेशसभा सदस्यका लागि आफ्नो जित सुनिश्चित रहेको भण्डारीले दाबी गरे। यसैगरी चन्दले पनि नेपाली कांग्रेसको बलियो सम्भावना रहँदारहँदै पनि कमजोर संगठन भएको माओवादी केन्द्रलाई प्रतिनिधिसभाको टिकट दिएको भन्दै आफूले स्वतन्त्र उम्मेदवारी दिएको प्रतिकृया दिए। कांग्रेस बचाउनुपर्छ भन्ने नेता तथा कार्यकर्ताहरु आफ्नो पक्षमा रहेको उनले बताए। पार्टीको विधि, विधान र निर्देशनविरुद्ध जानेहरुलाई कारबाही हुनैपर्ने गठबन्धन पक्षधरहरुको भनाइ छ। कार्यकर्ताको भावना विपरित नेताहरुलाई टिकट दिएपछि आफूहरु स्वतन्त्र उम्मेदवारको पक्षमा लागेको ती नेताहरुको भनाइ छ। बैतडीमा लोकतान्त्रिक बाम गठबन्धनबाट माओवादी केन्द्रका नेता नरेन्द्र कुवँर विजयसुन्दर उम्मेदवार बनेका छन्। प्रदेशसभा (क) मा कांग्रेसकै वीरबहादुर बिष्ट र (ख) मा कांग्रेसकै शिवराज भट्टले उम्मेदवारी दिएका छन्।"
यसरी मनाइयो चाबहिलमा सिन्दूरे जात्रा (फोटोफिचर),काठमाडौं : काठमाडौंको चाबहिल क्षेत्रमा शुक्रबार अबिर अर्थात् सिन्दुर जात्रा हर्षोल्लाषका साथ मनाइएको छ। जात्राको दोस्रो दिन शुक्रबार चाबहिलका स्थानीयहरुले गणेश र भैरव नाथको मूर्तिलाई खटमा राखी नगर परिक्रमा गराएका थिए। बाजा गाजासहित चाबहिल गणेश र भैरव नाथको खट टोल वरिपरी घुमाइ जात्रा मनाइएको हो। जात्रामा नेवार र अन्य समुदायका मानिसहरुको उल्लेख्य सहभागी थियो। खटलाई घुमाउँदा जात्रालुले एकअर्कामा सिन्दूर छर्कने भएकाले यस जात्रालाई सिन्दूरेजात्रा भनिएको हो।
पहाडकी रानी तानसेनलाई कसले सिंगार्ने ?,"पाल्पा : काठमाडौंको भाइ, नेपालको दार्जिलिङ र पहाडकी रानीको उपमाले चिनिन्छ पाल्पाको तानसेन सहर। तर, यति धेरै उपमा पाएको यो सुन्दर सहरले न त, स्थानीयलाई अड्याउन सकेको छ, न पर्यटकलाई आकर्षित गर्न नै। पछिल्लो समय हुने निर्वाचनमा दल र नेताले यसै समस्यालाई एजेन्डा पनि बनाउँछन्। व्यवस्थित बनाउने र विकास गर्ने प्रतिबद्धता राख्छन्। तर, उनीहरूले भनेजस्तै परिवर्तनको महसुस भने यहाँका नागरिकले अझै गर्न पाएका छैनन्। पुनः आउने निर्वाचनका लागि यो दलको एजेन्डा बनेको छ। ५ सय वर्ष पहिले सेन वंशीय राजा रुद्रसेनले घना जंगल फडानी गरी बस्ती बसाएको तानसेनबाट बाहिरिनेको संख्या बढ्दो छ। कुनै समय शिक्षा, स्वास्थ्य र पर्यटनको हब बनेको तानसेनबाट बसाई सर्नेहरूको संख्या बर्सेनि बढ्दै गएको तानसेन नगरपालिकाका मेयर (नगरप्रमुख) सन्तोषलाल श्रेष्ठ बताउँछन्। उनका पाँच दाजुले पाल्पा छोडिसकेका छन्। कुनै बेला मुलुकको व्यापारिक एवं शैक्षिक हब मानिएको तानसेनलाई पुरानै अवस्थामा फर्काउने चुनौती देखिएको छ। आसन्न निर्वाचनको माहौलले सदरमुकाममा चहलपहल बढाएको छ। तर, मतदाताहरू निराश छन्। पहिले व्यापार राम्रो थियो। अहिले छैन। घर खर्च चलाउनै गाह्रो भइसक्यो, तानसेन ३ भगवती टोलमा जुत्ता सिलाउन बसेका (जुत्ता व्यवसायी) नेत्र गैरे भन्छन्, नेताहरू चुनावको बेला मुख देखाउन आउँछन्। विकास गर्छु भन्छन्। चुनाव जिते पछि केही गर्दैनन्। लुम्बिनी प्रदेशको ऐतिहासिक एवं धार्मिक सहर तानसेनले १०९८ वर्ग किलोमिटर क्षेत्र ओगटेको छ। स्थानीयदेखि प्रदेश एवं संघीय सरकारले ध्यान नदिँदा ऐतिहासिक, पुरातात्विक एवं पर्यटकीय सम्पदा छरिएको तानसेन बिरानो बन्दै गएको स्थानीय बासिन्दाको दुःखेसो छ। तनावमा तानसेन २००७ सालमा स्थापना भएको तानसेन काठमाडौं र भक्तपुर पछिको तेस्रो पुरानो सहर हो। गुल्मी, अर्घाखाँची, स्याङजा, बागलुङ, लमजुङ, कास्की, पर्वत, प्युठान र म्याग्दी जिल्लावासीहरू नुन, तेलका लागि त्यहाँ पुग्थे। पुरानो पदमार्गका रूपमा तानसेन परिचित थियो। बुटवल झर्ने मुख्य नाका नै तानसेन थियो। अहिले गाउँबाट तानसेन र तानसेनबाट बुटवल, पोखरा, नारायणघाट, काठमाडौं पलायन हुने क्रम बढ्दो छ। प्रजातन्त्रको पुनस्र्थापना भएसँगै तानसेनबाट बसाई सर्नेहरू बढ्दै गएको स्थानीय बताउँछन्। तानसेनमा खानेपानी (पिउने पानी) को अभाव छ। साँघुरा सडक र अव्यवस्थित बस्तीले सौन्दर्यमा क्षति पुयाएको छ। तानसेन नगरपालिकाका सूचना अधिकारी भरत आचार्यका अनुसार, २०७६ वैशाखदेखि २०७९ असोज मसान्तसम्म १२ सय ५ जना तानसेनमा बसाइँ सरेर आएका छन्। तानसेनबाट २ हजार ६२ जना बसाइँ सरेर अन्य जिल्लामा गएका छन्। २०५८ सालमा पाल्पाको जनसंख्या २ लाख ६८ हजार ५ सय ५८ थियो। १० वर्षपछि २०६८ सालमा जनसंख्यामा ७ हजारले घट्यो। २०६८ सालको राष्ट्रिय जनगणनाअनुसार, जनसंख्या २ लाख ६१ हजार १ सय ८० छ। एक दशकको अवधिमा जनसंख्या वृद्धि ऋणात्मक हुन पुगेको छ। २०७८ सालको प्रारम्भिक तथ्यांकअनुसार, जिल्लाको जनसंख्या २ लाख ४२ हजार ४ सय २३ रहेको छ। बसाइँ सरेर अन्यत्र जाने जिल्लाको सूचीमा पाल्पा छैटौं स्थानमा छ। शैक्षिक स्तर खस्किँदो, स्वास्थ्यमा सबल जिल्लाको एकमात्र सरकारी त्रिभुवन बहुमुखी क्याम्पसमा विद्यार्थी भर्ना हुने क्रम बर्सेनि घट्दो छ। तानसेन ५ कैलाशनगरका जगत आलेले दैनिक ३०४० जना विद्यार्थीलाई दिनहुँ भात खुवाउँथे। तर, अहिले रेस्टुराँ व्यवसाय बन्द गरी तरकारी बिक्री गर्न थालेका छन्। किन त ? ४९ वर्षीय आले भन्छन्, विद्यार्थीहरू सदरमुकाममा पढ्न आउनै छोडे। विद्यार्थी पढ्न नआएपछि मेरो व्यवसाय पनि चलेन। पाल्पामा १९८३ सालमा पुस्तक पढ्ने दलानका धवल पुस्तकालय स्थापना भएको थियो। २००४ सालमै पद्मशमशेरले तानसेनमा पद्म पब्लिक माध्यमिक विद्यालय स्थापना गरेका थिए। नारी शिक्षालाई उच्च प्राथमिकता दिँदै २००७ सालमा मोहनकन्या विद्यालयका स्थापना भएको थियो। राणा, सेनहरूका छोराछोरीहरू मात्र पढ्न जान थालेपछि जनताका छोराछोरीले पढ्न पाउनुपर्ने आवाज उठ्यो। तत्कालीन कम्युनिस्ट नेताहरू जगतबहादुर जोशी, चिनियाँलाल बज्राचार्यलगायतले २००८ सालमा जनता विद्यालयको स्थापना गरे। २००६ सालमा सिल पाठशालाको स्थापना भयो। राष्ट्रिय योजना आयोगका पूर्वउपाध्यक्ष मोहनमान सैंजुले सिल पाठशालामा पढेका थिए। विगतमा एसएलसी परीक्षामा बोर्ड दशौंसम्मको स्थान ल्याउने पाल्पाको शैक्षिक गुणस्तर खस्किएको छ। २०७८ सालको एसर्ईई परीक्षामा पाल्पाबाट कुनै पनि विद्यार्थीले ४ जीपीए पनि ल्याउन सकेनन्। अहिले जिल्लामा तानसेन बहमुखी क्याम्पस, पाल्पा बहुमुखी क्याम्पस, श्रीनगर कलेज, न्यू मिलेनियम कलेजले उच्च शिक्षा प्रवाह गरेका छन्। कसरी फर्काउने साख ? क्याम्पसका उपप्राध्यापक डा शंकरप्रसाद गैरेका अनुसार, अभिभावकहरूमा सन्तानको उच्च शिक्षा अध्ययनका लागि बुटवल र काठमाडौं नै ताक्ने प्रवृत्ति छ। शैक्षिक संस्थाहरूमा विद्यार्थी भर्ना हुने क्रम घट्दो छ, डा गैरेले भने, शिक्षासँगै रोजगारीको व्यवस्था भएमा पुनः तानसेनमा चहलपहल बढाउन सकिन्छ। शिक्षाविद् बुद्धिप्रसाद शर्माका अनुसार, तानसेनलाई पुरानै अवस्थामा फर्काउन शिक्षा, स्वास्थ्य, पर्यटन, कृषि र रोजगारमा केन्द्रित रहेर कार्य गर्नुपर्नेमा जोड दिन्छन्। शर्मा भन्छन, व्यावसायिक ढंगले पर्यटनको विकास गर्न आवश्यक छ। पाल्पा उद्योग वाणिज्य संघका अध्यक्ष राजु महर्जनका अनुसार, पाल्पामा प्रशस्त सम्भावना छ। पाल्पालीहरू एकजुट भएर लाग्ने हो भने पहाडकी रानीको उपमा पाएको तानसेनलाई, महारानी बनाउन सकिन्छ। यो बाहिरी मान्छेले मन्त्रीले, सरकारले गरिदिने होइन, हामी स्थानीयवासीले नै गर्ने हो, अध्यक्ष महर्जनले भने, जनप्रतिनिधिहरूले जति प्राथमिकता दिनुपर्ने हो, त्यति दिन सकेका छैनन्। अध्यक्ष महर्जनका अनुसार पर्यटकीय प्याकेज बनाएर पर्यटकहरूको बसाई अवधि लम्ब्याउनु पर्ने आवश्यता छ। पर्यटकीय भनिएको छ। तर, नगरपालिकाले पर्यटकीय सूचना केन्द्रसमेत सञ्चालन गरेको छैन, उनले भने। कृषि उद्यमी केशवबहादुर कार्की पाल्पा (तानसेन)को विकास हुनेमा निकै आशावादी छन्। च्याउ उत्पादनमा सक्रिय ५२ वर्षीय कार्की भन्छन्, पाल्पाका उत्पादनलाई बुटवल वा काठमाडौं पुयाउनुपर्छ। पाल्पालाई उत्पादनको हब बनाउनुपर्छ। पाल्पाबाट बसाई सरेर होइन उद्यमशीलताबाट उन्नति गर्नुपर्छ। तानसेन नगरपालिकाका मेयर सन्तोषलाल श्रेष्ठका अनुसार, पाल्पाको विकासको मुख्य आधार कृषि र पर्यटन हो। मेयर श्रेष्ठ भन्छन्, पर्यटकीय पूर्वाधार विकास गर्दै नगरलाई व्यवस्थित गराउने कार्यलाई प्राथमिकता दिएका छौं। उद्योगमैत्री वातावरण बनाउन कुन्सरेमा औद्योगिक ग्राम निर्माण सुरु गरेका छौं। नगरक्षेत्रमा चक्रपथ निर्माणको योजना बनाएका छौं। ६८ वर्षदेखि मिसन अस्पतालले स्वास्थ्य सेवा प्रवाह गरिरहेको छ। २०११ सालमा युनाइटेड मिसन अस्पताल सञ्चालनमा आएको थियो। अस्पताललाई २०० बेडमा स्तरोन्नति गर्ने योजना रहेको जनाइएको छ। २०६३ साल भदौ २५ गतेदेखि सञ्चालित लुम्बिनी मेडिकल कलेजले चौबिसै घण्टा आकस्मिक उपचार सेवा प्रवाह गरिरहेको छ। एमबीबीएस, बीएस्सी नर्सिङ र पोस्ट ग्राजुएट तहको अध्यापन भइरहेको छ। तानसेन स्कुल अफ हेल्थ साइन्समा पिसिएल नर्सिङ, ल्याब टेक्निसियनको अध्यापन हुने गरेको छ। स्रोत छ, उपयोग छैन २५ वर्ष राज्य सञ्चालन गरेका तत्कालीन सेनवंशीय राजा रुद्रसेनले पाल्पा राज्यलाई सुव्यवस्थित गराउन योगदान गरेका थिए। उनले नै यस ठाउँमा रहेको घना जँगललाई फडानी गरी तानसेनको बस्ती बसाएका थिए। संस्कृतिविद् निर्मल श्रेष्ठका अनुसार, तानसेनको नामाकरणको सन्दर्भ मगर भाषासँग गाँसिएको छ। मगरभाषामा सल्लाको एक प्रजातिलाई टानसिङ भनिन्छ। यो प्रजातिको सल्ला तान बनाउन प्रयोग हुन्छ। टानसी प्रजातिको सल्ला प्रशस्त पाइने भएकाले यस ठाउँको नाम टानसिग रह्यो। त्यसपछि यसको उच्चारण हुने क्रमममा टानसिङ हुँदै तानसिङ भनियो। कालान्तरमा तानसेनको रूपमा परिचित हुन पुग्यो। रानी महल, पाल्पा दरबार, रणउजेश्वरी भगवती, श्रीनगरडाँडा, प्रभाष ताल, अमरनारायण मन्दिर, भैरवस्थान, रुरुक्षेत्र आदिको कारणले तानसेन पर्यटकीय हबको विकास हुने सम्भावना छ। गर्मी समयमा यहाँको अधिकतम तापक्रम ३५ डिग्री सेल्सियससम्म पुग्छ। जाडो समयमा न्यूनतम तापक्रम शून्य डिग्रीसम्म हुन्छ। औसत २४ डिग्री सेल्सियस तापक्रम हुने भएकाले यहाँ न त धेरै गर्मी न त जाडो हुन्छ। जाडो समयमा बिहानै पारिलो घाम लाग्छ। समुद्री सतहदेखि १ हजार ३ सय ७२ मिटरको उचाइमा तानसेन छ। तानसेन नगरपालिका भित्र पर्ने १४ वटै वडामा ऐतिहासिक सम्पदाहरू छन्। १ मा ध्रुवघाट धारा, भीमसेन मन्दिर गोर्खेकोट, चण्डीस्थान गैरागाउँ छन्। २ मा अमरनारायण मन्दिर, मन्दिर परिसरको फूलबारी छ। अमरेश्वर महादेव, दुनधारा, हनुमान मन्दिर, विष्णु पादुका, प्रतापशमशेर खानेपानी धारा, कुलेश्वर महादेव मन्दिर छन्। त्यस्तै ३ मा रणउजेश्वरी भगवती मन्दिर, ढुंगे बद्रेश्वर शिवालय मन्दिर, तहविल गणेश मन्दिर, सरस्वती मन्दिर, टक्सारको गणेश मन्दिर, महाकाल भैरव मन्दिर टक्सार, श्रीनगर गणेश, शीतलपाटी प्रतापशमशेर धारा, शिवालय धाम, लक्ष्मीनारायण मन्दिर, भीमसेन मन्दिर, निशानधारा लगायतका सम्पादाहरू छन्। ४ मा लुम्बिनी प्रदेशकै एक मात्र पाल्पा दरबार संग्रहालय छ। मखनटोलमा स्वेताम्बर गणेश मन्दिर छ। ५ मा कैलाशनगर भीमसेन मन्दिर, जर्नेल धारा, नमेश्वर शिवालय, दक्षिणकालिका मन्दिर, सुत्केरी ढुंगा, र सेतोपोखरी छ। ६ मा बटुक भैरव मन्दिर, बर्तुअर्चले शिवालय मन्दिर, भीमसेन मन्दिर छ। भीमसेन टोलको झिंगटीले छाएको परम्परागत घर तथा काष्ठकलाहरू, टुँडिखेलमा रहेको ऐतिहासिक शिलालेख भएको राणाकालीन ढुंगा छ। प्रतापशमशेरले निर्माण गरेका नारायणस्थान, टँुडिखेल, तीनधारा, अमरसिंह पौवा, खड्क महाकाली मन्दिर, सरस्वती मन्दिर, आनन्द विहारलगायतका ऐतिहासिक सम्पदाहरू छन्। ७ मा प्रभाश क्षेत्रभित्र सूर्य कुण्ड छ। मणिमुकुन्देश्वर शिव मन्दिर, वंश गोपाल मन्दिर तथा शीतलादेवी मन्दिर, प्रभास ताल र बगैंचा छन्। ८ मा कोकलदेवी मन्दिर, कर्णेल उजिर सिंह हतियार निर्माणस्थल छाप, सत्यवती पोखरी छन्। ९ मा माण्डव्य ऋषि आश्रम, अँगारे कुण्ड, सिलाङकोट, जस्तो क्षेत्रहरू छन्। १० मा बालीकन्या देवी मन्दिर, खाणदेवीकोटघर रहेको छ। ११ मा लिपिनदेवी मन्दिर, सामाकोट टक्सार, सेनकालीन जोगिपानी बोलकुवा, प्रताप मल्लको पानीको मूल बाँझा छन्। १२ मा रतन पाँडे देवस्थल, चेचीकोट, प्रतापशमशेरको खानेपानी सुरुङ, चण्डी भञ्ज्याङलगायत छन्। १३ मा रानीमहल दरबार क्षेत्र, हात्ती ढुंगा, बैकुण्ठे झरना, छेरलुङ कुलो छन्। तानसेनबाट उत्तरतर्फ कालीगण्डकी किनारामा खड्ग शमशेरद्वारा रानी तेजकुमारीको सम्झनामा निर्माण गरिएको रानीमहल छ। उक्त मन्दिरमा एसियाकै सबैभन्दा ठूलो पित्तलको त्रिशूल रहेको छ। १४ मा ऋषिकेशव मन्दिर, कमल पोखरी, और्ब ऋषि, अमरेश्वर महादेव, गायत्री मन्दिर, भीमसेन सत्यश्वर महादेव, पहेली पौवा, लक्ष्मी नारायण मन्दिर, रिडीको झोलुंगे पुल, अर्गली दरबारलगायतका सम्पदाहरू छन्। १५ किलोमीटर पूर्वमा रम्भादेवी मन्दिर छ। तानसेनबाट ३० किलोमिटर दक्षिण कोलडाँडास्थित सत्यवती ताल छ। तानसेन नगरपालिकाकी उपमेयर प्रतिक्षा सिंजालीका अनुसार, तानसेन नगरपालिका पुरातात्विक सम्पदा र संस्कृतिले धनी रहेको छ। स्थानीय कला संस्कृतिको प्रबद्र्धन गर्न सकेमा पनि पर्यटकलाई भिœयाउन सकिन्छ, उपप्रमुख सिंजाली भन्छिन,विभिन्न जातजातिको संस्कार, संस्कृतिलाई संरक्षण गर्नुपर्छ।"
बेपत्ता बोहरा मृत भेटिए,बझाङ : बझाङमा एक पुरुष मृत फेला परेका छन् । जिल्लाको सुर्मा गाउँपालिका २ घोगाणा घर भएका ४५ वर्षका विक्रम बोहरा मृत फेला परेको जिल्ला प्रहरी कार्यालय बझाङले जनाएको छ । बुधबार साँझ गाउँतिर घुम्न जाने भनेर घरबाट हिँडेका बोहरा अबेरसम्म नआएपछि आफन्तले खोजी गर्दा बिहीबार सोही ठाउँको बमेडिखान भन्ने स्थानमा मृत फेला पारेको जिल्ला प्रहरी कार्यालय बझाङका सूचना अधिकारी रमेश दत्त अवस्थीले बताए। शव पोष्टमाटम गरेर दाहसंस्कारका लागि आफन्तले बुझिसकेका छन्। घटनाबारे अनुसन्धान भइरहेको प्रहरीले जनाएको छ।
पृथ्वीराजमार्ग विस्तार : ४६६ रुख काटिने,"तनहुँ : पृथ्वी राजमार्ग सडक विस्तारको क्रम तीव्र रुपमा भइरहेको छ । सो क्रममा अब चार सय ६६ रुख काटिने भएका छन् । यसअघि मुग्लिनपोखरा सडक आयोजनाले सडकका दायाँबायाँ रहेका चार हजार दुई सय पाँच रुख कटान गरिसकेको छ । आयोजनाका वातावरण विज्ञ युवराज ढकालका अनुसार ९० प्रतिशत रुख कटान भइसकेको छ । बाँकी रहेका रुखमध्ये पनि सकेसम्म बचाएर काट्ने योजना रहेको उनले बताए। 'सबै रुख नकाटिन पनि सक्छन्', उनले भने, 'काट्नैपर्ने रुख मात्रै कटान गरेर बचाउन सकिने रुख बचाउनेतर्फ आयोजनाले योजना बनाएको छ ।' सडक विस्तार गर्न बिजुलीका पोल, पानीका पाइप र टेलिफोनका तार बाधक बनेका छन् । उक्त सडक खण्डमा दुई हजार चार सय बिजुलीका पोल र ३९ किलोमिटर खानेपानीको पाइप हटाउनु पर्ने उनले बताए। सडक विस्तारका क्रममा सडकका दायाँबायाँ रहेका घर गोठ भत्काइँदा रु साढे आठ करोड क्षतिपूर्ति वितरण गरिसकेको ढकालले जानकारी दिए। व्यक्तिगत संरचना सात सय ६७ र हाउसहोल्ड आठ सय दश भत्काइएका छन् । आइपिएसमार्फत क्षतिपूर्ति रकम भुक्तानी गरिएको छ । उनले भने, 'आर्थिक पारदर्शिताका लागि आयोजनाले उक्त प्रणाली अपनाएको हो ।' जग्गाधनी पुर्जा भएका र नभएकाबीच कुनै विभेद नगरी क्षतिपूर्ति दिइने योजना बनाइएको ढकाल बताउँछन्। क्षति भएका व्यक्तिलाई पुनर्वास योजनामा राखी आयमूलकतर्फ केन्द्रित गरिने उनको भनाइ छ । आयोजनाबाट विस्थापित भएका, सीमान्तकृत, दलित, आदिवासीलगायतलाई सीपमूलक तालिम प्रदान गरी आयआर्जनका लागि सबल बनाउने योजना रहेको ढकाल बताउँछन्। रासस"
वालिङमा चितुवाको आक्रमणबाट तीनजना घाइते,"स्याङ्जा : चितुवाको आक्रमणबाट स्याङ्जामा तीनजना घाइते भएका छन् । जिल्लाको वालिङ नगरपालिका१४ कफ्लेटीमा बिहान करिब ९ बजेतिर चितुवाले आक्रमण गरेको थियो। आक्रमणबाट दुई महिला र एक पुरुष घाइते भएका छन् । चितुवालाई घरभित्रै थुनेर राखिएको छ। स्थानीयका अनुसार वालिङ१२ का किसान न्यौपाने र १४ की तुलसा पराजुली र लक्ष्मी पराजुली घाइते भएका हुन्। कफ्लेटीस्थित खेतमा काम गरिरहेको अवस्थामा न्यौपानेलाई घाइते बनाएर भागेको चितुवा स्थानीय चण्डीप्रसाद पराजुलीको घरमा पसेको थियो। घरभित्र बसेका तुलसा र लक्ष्मीमाथि चितुवाले आक्रमण गरेको थियो। घाइते भएकी तुलसाको अनुहारमा गहिरो चोट लागेको छ भने न्यौपानेको छाती तथा पाखुरामा चोट छ । यस्तै लक्ष्मीको पाखुरामा चोट लागेको छ । घाइते तीनैजनालाई उपचारका लागि गह्रौं प्राथमिक अस्पताल वालिङमा प्राथमिक उपचारपछि थप उपचारका लागि गण्डकी मेडिकल कलेज पोखरा पठाइएको छ। अहिले उक्त ठाउँमा स्थानीयवासी, प्रहरी र इलाका वन कार्यालय वालिङबाट टोली पुगेको छ । चितुवालाई नियन्त्रणमा लिने तयारी गरिएको छ ।"
बिन्ती! सानैमा बिहे नगर्नुस्,"सुर्खेत : सानै छँदा बिहे भयो। कलिलैमा आमा बनें। हतारमा बिहे गर्दा स्कुलको पढाइ पनि रोकियो। पारिवारिक समस्यामा जेलिँदा उच्चशिक्षा आर्जन गर्ने रहर अधुरै रह्यो, दैलेखको गुराँस गाउँपालिका८ निवासी रुकमाया बुढाले सानैमा बिहे गर्दा भोग्नु परेको आफ्नो पीडा सुनाइन्। रुकमायाको २० वर्ष नपुग्दै बिहे भयो। स्कुलको पढाइ पूरा नहुँदै आमा बनिन्। विद्यालयमा पढाइ रोकियो। अहिले उनीसँगैका साथीहरू उच्चशिक्षा अध्ययन गर्दैछन्। कति जागिरे भइसके तर उनी पारिवारिक बन्धनमा परिन्। कलिलैमा बिहे गरेर गल्ती भयो। हामीले हतारमा बिहे गरेर भुल गर्यौं। अहिले पछुतो छ, उनले किशोरीसँग अनुरोध गरिन्, बिन्ती ! अरू कसैले पनि कलिलैमा बिहे नगर्नुस्। हतारमा बच्चा नजन्माउनुस्। उनकै गाउँकी दिलमाया खड्काले पनि २० वर्ष नपुग्दै बिहे गरिन्। घर व्यवहारमा अल्झिनुपर्ने बाध्यता आइलाग्यो। उनको पनि पढाइ रोकियो। पढ्ने इच्छा अधुरै भयो। पढाइपछि जागिर खाने योजनामा तुषारापात भयो। रुकमाया र दिलमाया मात्र होइनन्, गाउँका धेरै किशोरीको पीडा उस्तै छ। ग्रामीण क्षेत्रमा अहिले पनि कलिलैमा बिहे गर्ने र हतारमा आमा बन्ने क्रम रोकिएको छैन। यसले धेरै किशोरीहरू शारिरीक तथा मानसिक समस्या भोग्न बाध्य छन् । आफूले हतारमा बिहे गर्दा पछुतो मान्दै आएका स्थानीय किशोरीहरू हिजोआज गाउँमा अन्य किशोरकिशोरीहरूलाई कलिलैमा बिहे नगर्न र हतारमा बच्चा नजन्माउन सचेतना फैलाउन थालेका छुन्। उमेर नपुग्दै विहे गर्दा पढाइ छुट्ने, कलिलैमा आमा बन्दा किशोरीहरूको स्वास्थ्यमा समस्या आउने, आर्थिक अभावका कारण सबन्धमा फाटो आउने र सम्बन्धविच्छेदका घटना बढ्न थालेपछि आफूहरू बालविवाहविरुद्धको अभियानमा जुटेको रुकमाया बताउँछिन्। हतारमा बिहे गर्दा आफूहरूले समस्या भोगेकै कारण अरुलाई त्यही समस्याबाट मुक्त गर्न गाउँमा अभियान थालेको दिलमायाको भनाइ छ। हिजोआज आफ्नो प्रजनन् स्वास्थ्यको मात्र होइन, स्थानीय किशोरीले गाउँमा रहेका महिलाको प्रजनन् अधिकारबारे पनि जानकारी दिन थालेका छन्। सानैमा बिहे गर्ने र प्रजनन् स्वास्थ्यमा ध्यान नदिँदा समस्याहरू देखिन थालेपछि किशोरीहरूले अभियान नै सञ्चालन गरेको बताउँछन्। अभियानमा सामेल भएर किशोरीहरूले गाउँमा रहेका किशोरी र महिलाहरूलाई प्रजनन् अधिकार र स्वास्थ्यबारे सचेत गराइरहेका छन्। बालअधिकारको क्षेत्रमा कार्यरत सोसेक नेपालले गाउँमा सचेतना कक्षा नै सञ्चालन गरेर किशोरीहरूलाई प्रजनन् अधिकार र स्वास्थ्यबारे जानकारी दिएपछि किशोरीहरू अभियानमा जुटेका हुन्। उक्त कक्षामा कलिलैमा बिहे गर्न नुहुने, उमेर परिपक्व भएपछि मात्र पहिलो बच्चा जन्माउनुपर्ने, बच्चा जन्माउँदा जन्मान्तर कायम गर्नुपर्ने, गर्भवती अवस्थामा नियमित स्वास्थ्य जाँच गर्नुपर्ने, स्वास्थ्य संस्थामा मात्र सुत्केरी हुनुपर्ने, परिवार नियोजनका अस्थायी साधनको प्रयोग र बच्चालाई पोषिलो खानेकुरा खुवाउने विषयमा किशोरीहरूलाई सचेत गराइएको संस्थाका बाल संरक्षण संयोजक निर्मल अधिकारीले बताए। किशोरावस्थामा प्रजनन् स्वास्थ्यको महत्व, महिनावारी, गर्भावस्थामा खतराका संकेतहरू, बच्चा जन्माउनका लागि गर्नुपर्ने तयारी र यौन तथा प्रजनन् अधिकारका विषयमा २० हप्तासम्म छलफल गरिएको स्थानीय सहजकर्ता गोपीसरा वलीले जानकारी दिइन्। किशोरीहरूको अभियानपछि नवविवाहित किशोरीहरूले बच्चा जन्माउने योजना र परिवार नियोजनका साधनको बारेमा सचेत भएका छन् भने अविवाहित किशोरीहरूले २० वर्ष पूरा भएपछि मात्र बिहे गर्ने अठोट गरेका सोसेक नेपालका फिल्ड अधिकृत कमला मल्लले बताइन्।"
मुस्ताङमा भीरबाट लडेर पुरुषको मृत्यु,जोमसोम : मुस्ताङको लोघेकर दामोदरकुण्ड गाउँपालिका४ यारा गाउँका एक पुरुषको भीरबाट लडेर मृत्यु भएको छ। मृत्यु हुनेमा लोघेकर दामोदरकुण्ड गाउँपालिका४ का ४० वर्षीय युवा पेमा घ्याउको बिहीबार भीरबाट लडेर मृत्यु भएको जिल्ला प्रहरी कार्यालय मुस्ताङले जनाएको छ। बिहीबार भेडाच्यांग्रा चराउने क्रममा अन्दाजी साढे ४ बजे अचानक बाटक भीरबाट लडेर मृत्यु भएको हो। भीरबाट करिव एक मिटर तल लडेर गम्भीर घाइते भएका उनको उपचारका लागि लोघेकर दामोदरकुण्ड१ को चराङ स्वाथ्य चौकी लैजाने क्रममा बाटोमै मृत्यु भएको प्रहरी निरीक्षक राजकुमार तामाङले जानकारी दिए।
हुलाकी सडक कालोपत्रे धमाधम,"मलंगवा : कौडेनाका युवाको आन्दोलनपछि हुलाकी सडक मर्मत थालिएको छ। सडक मर्मतसम्भार तथा कालोपत्रे गर्न माग गर्दै युवाहरूले एक हप्तादेखि सडक अवरुद्ध गरेका थिए। युवाहरूले नो रोड, नो भोटको नारासमेत लगाएका थिए। सडक मर्मतसम्भार तथा कालोपत्रे नहुदाँ स्थानीयले हिउँदमा धुलो र वर्षायाममा हिलोको मार खेप्दै आएका छन्। आन्दोलनपछि ठेकेदारले सम्झौताअनुसार काम अगाडि बढाउन थालेको स्थानीय प्रवीण जयसवालले बताए। अहिले सडक कालोपत्रे भइरहेको उनको भनाइ छ। सडकमा रहेका खाल्टाखुल्टीका कारण दिनहुँ दुर्घटना हुने गरेको जयसवालले बताए। छिमेकी जिल्ला महोत्तरी र रौतहटमा कालोपत्रे भइसकेको छ। तर, सर्लाही अहिले पनि जस्ताको त्यस्तै छ, उनले भने, चुनावको मुखमा काम भइरहेको छ। चुनावपछि फेरि बनाउँछ कि बनाउँदैन त्यसमा शंका लागेको छ। सडकमा धुलो कम भएको छ। पहिले पहिले त घरको खानमा समेत सडकबाट उडेको धुलो पुग्थ्यो। सुकाउनका लागि धोएर राखेको कपडा लगाउनभन्दा पहिले नै फोहोर भएर जान्थ्यो। अहिले केही राहत भएको छ। हुलाकी सडक सर्लाहीको पश्चिम क्षेत्रका लागि लाइफलाइन हो। दिनमा सयौं गाडी गुड्ने गरेको छ। त्यसबाट उडेको धुलोका कारण कौडेनाका व्यापार चौपट भइसकेको छ। सडक बनाउनका लागि नेताहरूलाई भन्दा कुनै सुनुवाइ गरेको थिएन। चुनावका बेला भोट माग्न आउने उम्मेदवारले चुनाव जितेपछि कालोपत्रे गर्नका लागि पहल गर्ने बताउँथे। तर, जितेर गएपछि बोलेको वचन कहिले पूरा नगरेका स्थानीयवासीले गुनासो गरेका छन्।"
सुरक्षा चुनौती केलाउँदै सरकार,"काठमाडौं : यसपटको निर्वाचनमा सरकारले नेत्र विक्रम चन्द (विप्लव) नेतृत्वको नेकपा पार्टीसहित विभिन्न २८ समुह र मोर्चालाई सुरक्षा खतराका रूपमा लिएको छ। विप्लव नेतृत्वको नेकपासहित नेकपा क्रान्तिकारी (माओवादी), वैज्ञानिक समाजवादी कम्युनिस्ट पार्टीलगायतले चुनावी सुरक्षामा असर पार्न सक्ने गृह मन्त्रालयको निष्कर्ष छ। यसलाईलाई मध्यनजर राख्दै सुरक्षा तयारीमा सरकार सम्बेदनशिल बनेको सुरक्षा निकायको दाबी छ। गृह स्रोत भन्छ, अझै पनि निर्वाचन बहिस्कार गर्ने र विभिन्न मुद्दा लिएर भूमिगत रूपमा पार्टी र मोर्चा अनि समुह छन्। उनीहरूलाई हामीले सूचीकृत गरेका छौं। र, सुरक्षाका विषयमा गम्भिर छौं। विप्लव नेतृत्वको पार्टीले भने औपचारिकरूपमा नै निर्वाचन बिथोल्ने निर्णय गरेको छ। अन्य पार्टी र समूह मौन छन्। उनीहरू सबैको गतिविधिलाई सुस्म रूपमा भने निगरानी गरिरहेको गृह मन्त्रालयको भनाइ छ। यसै विषयलाई लिएर गृहमन्त्री बालकृष्ण खाणले पनि सुरक्षा निकायलाई यो विषयमा संबेदनशिल बन्न केही दिन अघि नै निर्देशन दिइसकेका छन्। सरकारले निगरानीमा राखेका अन्य समूह र पार्टी पहाडी क्षेत्रमा भन्दा पनि तराइका क्षेत्रमा रहेर गतिविधि गर्ने धेरै छन्। शिव सेना नेपाल, शाही युवा शक्ति नेपाल, जनमत पार्टीबाट टुक्रिएको स्वाधीन मधेस जनअभियानसहित विभिन्न समयमा खुलेका स्वतन्त्र पार्टीले सरकारी नियम र निर्णयको विरोध गर्दै आएका छन्। नेकपाबाट टुक्रिएर धर्मेन्द्र बाँस्तोलाको नेतृत्वमा बनेको नेकपा बहुमत, मोहन वैद्यले नेतृत्व गरेको नेकपा क्रान्तिकारी (माओवादी), आहुतीले नेतृत्व गरेको वैज्ञानिक समाजवादी कम्युनिस्ट पार्टीका कार्यकर्ताको गतिविधि पनि संकास्पद रहेको सरकारको विश्लेषण छ। यस्तै सीमा क्षेत्रमा हुने घुसपैठ तथा आपराधिक समूह, अराजक जातीय तथा क्षेत्रीय समूहलाई पनि यसपटक उच्च निगरानीमा राखेको सुरक्षा अधिकारी बताउँछन्। नेपाल प्रहरीका प्रवक्ता डिआईजी टेकप्रसाद राईका अनुसार स्थानीय तहको निर्वाचनको तुलनामा आगामी निर्वाचनको सुरक्षामा ध्यान पुराउन अझै बढी आवश्यक छ। भन्छन्, गोली बोकेर निर्वाचन बिथोल्ने समूह भएको, र सुरक्षाका हिसाबले कठिन अवस्थामा पनि चुनाव सम्पन्न गरेको अनुभव छ हामीसंग। यी समुहहरूले खासै प्रभाव पार्दैनन्। तर, पनि हामी कानुनविपरीत काम गर्नेविरुद्ध इगल आई जस्तो भएर बसेका छौं। उनीहरू सक्रिय हुनासाथ सुरक्षा निकायले कारबाही गर्न सक्ने सुरक्षा अधिकारी बताउँछन्। निर्वाचन बिथोल्ने जो कोहीलाई तत्कालै कानुनी कारबाही गर्छौं। कसूरअनुसारको सजाय हुन्छ। भोट नहाल्नुस भन्दै शान्तिपूर्ण आह्वान गर्न पाइन्छ। सभा सम्मेलन गर्न पनि पाइन्छ। तर, कसैलाई पनि जवजस्ती रोक्न पाइँदैन, प्रवक्ता राई भन्छन्। ३ लाख सुरक्षाकर्मी परिचालन निर्वाचनका लागि सुरक्षा व्यवस्था चुस्त पारिएको छ। प्रदेशसभा तथा प्रतिनिधिसभा सदस्यका लागि हुन लागेको निर्वाचन शान्तिपूर्ण तवरले सम्पन्न गर्न तीनवटै सुरक्षा निकाय तयारी अवस्थामा छ। यसका साथै निर्वाचनकै लागि भर्ना भएका १ लाख १५ हजार म्यादी प्रहरी फिल्डमा खटिइसकेका छन्। गृह मन्त्रालयका प्रवक्ता फणिन्द्रमणि पोखरेलका अनुसार निर्वाचनमा नेपाली सेना, सशस्त्र प्रहरी र नेपाल प्रहरी साथै म्यादी प्रहरीसहित करिव ३ लाख सुरक्षाकर्मी परिचालन गरिएको छ। मतदानस्थलको संवेदनशिलताका आधारमा उक्त स्थानमा खटीने सुरक्षाकर्मीको संख्या तोकिने पोखरेलले बताए । अवस्था हेरेर प्रत्येक मतदानस्थलमा ६ देखी १२ जनासम्म नेपाल प्रहरी परिचालन हुनेछन्। यस्तै सशस्त्र र नेपाली सेना पनि मतदानकेन्द्रको सुरक्षामा खटिनेछन्। प्रवक्ता पोखरेलका अनुसार मन्त्रालयले एकीकृत सुरक्षा योजना बनाएर तीन सुरक्षा घेरा निर्माण गरी निर्वाचनको विशेष सुरक्षा योजना तयार पारेर काम गरिरहेको छ। यसअन्र्तगत हरेक मतदान स्थलको सुरक्षाको पहिलो घेरामा नेपाल प्रहरी र म्यादी प्रहरी, दोस्रोमा सशस्त्र प्रहरी र तेस्रोमा नेपाली सेना तैनाथ रहनेछन्। जिम्मेवारी अनुसार चुस्त भएर तिनै तहका सुरक्षा निकायले काम गर्नेछन्। ३०६५ निर्वाचनस्थल अतिसंवेदनशिल सरकारले मुलुकका ३ हजार ६५ मतदानस्थललाई अति संवेदनशिलको सूचीमा राखेको छ। सुरक्षा चुनौतीको आधारमा मतदान स्थलको वर्गीकरण गरिएको सरकारले जनाएको छ। छिमेकी मुलुकसँग सिमानाका जोडिएका तथा सुरक्षाका हिसाबले चुनौतीपूर्ण देखिएका निर्वाचन स्थललाई अतिसंवेदनशिल स्थानका रूपमा राखिएको गृह मन्त्रालय स्रोतले बतायो। निर्वाचनमा मुलुकभर ११ हजार मतदानस्थल छन्। तीमध्ये सुरक्षाका हिसाबले चुनौतीपूर्ण देखिएका ३ हजार ६५ मतदानस्थल अतिसंवेदनशिलका रूपमा राखी सुरक्षा व्यवस्था प्रबन्ध गरिएको नेपाल प्रहरीका प्रवक्ता डिआईजी टेकप्रसाद राईले जनाए। राईका अनुसार ४ हजार ४७८ मतदानस्थल संवेदनशिलमा राखिएका छन्। र, अन्यलाई सामान्य अवस्थामा राखी सुरक्षा प्रबन्ध मिलाइएको प्रवक्ता राईले जनाए। सुरक्षा चुनौतीका हिसाबले अतिसंवेदनशिल र संवेदनशिल मानिएको मतदानस्थलमा सञ्चारसेटसहितको प्रहरी अधिकृतको नेतृत्वमा प्रहरी परिचालन हुनेछन्। भौगोलिक अवस्था, विगतका निर्वाचनमा उक्त मतदानस्थलमा भएको गतिविधि, मतदाताको अवस्था, सीमानाका अवस्थाका सुरक्षाका अवस्थाको आधारमा मतदानस्थलको वर्गीकरण गरिएको हो। डिआईजी राई भन्छन्, सुरक्षालाई प्राइरोटीको आधारमा उक्त स्थानमा खटिने सुरक्षा निकायको संख्या निर्धारण गरिएको छ। एकभन्दा बढि मतदान केन्द्र भएको सामान्य मतदानस्थलमा ३ प्रहरी र ३ म्यादी सहित ६ जना परिचालन हुनेछन्।"
"मोरङको हार्डवेयर पसलमा आगलागी : ४ करोडको क्षति, २ जना घाइते","विराटनगर : मोरङको बेलबारी नगरपालिका१ ढुकुरे चोकमा रहेको हार्डवेयर पसलमा शुक्रबार बिहानका राति आगलागी भएको छ। डबल खान ठकुरीको ३ तले घरमा रहेको शुभलक्ष्मी हार्डवेयर एण्ड सेनेटरीवेयरमा बिहान १:४५ बजेतिर अचानक आगलागी भएको हो। प्रहरीले संकलन गरेको क्षतिको प्रारम्भिक विवरण अनुसार आगलागीमा ४ करोड बराबरको क्षति भएको छ। आगोले जलेर २ जना घाइते भएका छन्। आगोले घर, हार्डवेयर पसल तथा पसलमा रहेका सामान, हार्डवेयरको गल्लामा राखिएको अन्दाजी ४ लाख नगद, एउटा मोटरसाइकल लगायतका सामान जलेर क्षति पुगेको मोरङ प्रहरी प्रमुख एसपी शान्तिराज कोइरालाले जानकारी दिए। उनका अनुसार आगोले जलेर ३० वर्षीय भूषण ठकुरी र उनकी पत्नी २८ वर्षीय नमिता ठकुरी घाइते भएका छन्। शरीरका विभिन्न भाग जलेर घाइते भएका दुवै जनाको विराटनगरस्थित नोबेल शिक्षण अस्पतालमा उपचार भइरहेको छ। प्रहरीका अनुसार भूषण र नमिता घरधनी डबल खान ठकुरीका छोरा बुहारी हुन्। आगो नियन्त्रणका लागि इलाका प्रहरी कार्यालयबाट प्रहरी निरीक्षक खगेन्द्र धमलाको नेतृत्वमा टोली खटिएको थियो। नेपाल तथा सशस्त्र प्रहरी, स्थानीय र ९ वटा दमकलको सहायतामा बिहान ३:२५ बजेतिर आगो नियन्त्रणमा लिइएको एसपी कोइरालाले बताए। विद्युत सर्ट हुँदा आगलागी भएको हुन सक्ने प्रहरीको अनुमान छ। एसपी कोइरालाले घटनाका सम्बन्धमा अनुसन्धान सुरु गरिएको जानकारी दिए।"
पृथ्वीराजमार्ग विस्तार : ४६६ रुख काटिने,"तनहुँ : पृथ्वी राजमार्ग सडक विस्तारको क्रम तीव्र रुपमा भइरहेको छ । सो क्रममा अब चार सय ६६ रुख काटिने भएका छन् । यसअघि मुग्लिनपोखरा सडक आयोजनाले सडकका दायाँबायाँ रहेका चार हजार दुई सय पाँच रुख कटान गरिसकेको छ । आयोजनाका वातावरण विज्ञ युवराज ढकालका अनुसार ९० प्रतिशत रुख कटान भइसकेको छ । बाँकी रहेका रुखमध्ये पनि सकेसम्म बचाएर काट्ने योजना रहेको उनले बताए। 'सबै रुख नकाटिन पनि सक्छन्', उनले भने, 'काट्नैपर्ने रुख मात्रै कटान गरेर बचाउन सकिने रुख बचाउनेतर्फ आयोजनाले योजना बनाएको छ ।' सडक विस्तार गर्न बिजुलीका पोल, पानीका पाइप र टेलिफोनका तार बाधक बनेका छन् । उक्त सडक खण्डमा दुई हजार चार सय बिजुलीका पोल र ३९ किलोमिटर खानेपानीको पाइप हटाउनु पर्ने उनले बताए। सडक विस्तारका क्रममा सडकका दायाँबायाँ रहेका घर गोठ भत्काइँदा रु साढे आठ करोड क्षतिपूर्ति वितरण गरिसकेको ढकालले जानकारी दिए। व्यक्तिगत संरचना सात सय ६७ र हाउसहोल्ड आठ सय दश भत्काइएका छन् । आइपिएसमार्फत क्षतिपूर्ति रकम भुक्तानी गरिएको छ । उनले भने, 'आर्थिक पारदर्शिताका लागि आयोजनाले उक्त प्रणाली अपनाएको हो ।' जग्गाधनी पुर्जा भएका र नभएकाबीच कुनै विभेद नगरी क्षतिपूर्ति दिइने योजना बनाइएको ढकाल बताउँछन्। क्षति भएका व्यक्तिलाई पुनर्वास योजनामा राखी आयमूलकतर्फ केन्द्रित गरिने उनको भनाइ छ । आयोजनाबाट विस्थापित भएका, सीमान्तकृत, दलित, आदिवासीलगायतलाई सीपमूलक तालिम प्रदान गरी आयआर्जनका लागि सबल बनाउने योजना रहेको ढकाल बताउँछन्। रासस"
चितवनमा म्याजिक र मोटरासाइकल ठोक्किंदा दुई जनाको मृत्यु,चितवन : सवारी दुर्घटनामा परी चितवनमा दुई जनाको मृत्यु भएको छ। पश्चिम चितवको रामपुरमा यात्रुवाहक म्याजिक गाडी र मोटरसाइकल ठक्कर खाँदा एक जानको घटनास्थलमा र अर्कोको उपचारको क्रममा अस्पतालमा ज्यान गएको हो। बिहीबार साँझ भरतपुर महानगरपालिका वडा नम्बर १५ रामपुर कृषि क्याम्पस अगाडि भरतपुरबाट शारदानागरतर्फ जाँदै गरेको ना १ ज ५६०५ नम्बरको म्याजिकले विपरित दिशातर्फ जाँदै गरेको ना ३३ प २५३ नम्बरको मोटरसाइकललाई ठक्कर दिएको थियो। दुर्घटनामा म्याजिकमा चढेका स्याङ्जाका २४ वर्षीय नविन नेपालीलाई उपचारको लागि भरतपुर लाँदै गर्दा बाटोमा मृत्यु भएको हो। मोटरसाइकल चालक भरतपुर ५ का ४० वर्षीय यज्ञ शर्माको नयाँ मेडिकल कलेजमा उपचारको क्रममा राती नै मृत्यु भएको चितवन प्रहरीका प्रवक्ता विवयराज पण्डितले बताए। घटनामा भरतपुर महानगरपालिका २० का आशिष नेपाली र मोटरसाइकलको पछाडी चढेका भरतपुर ५ का श्याम खरेलको पुरानो मेडिकल कलेजमा उपचार भइरहेको छ। म्याजिक चालक प्रहरीको नियन्त्रणमा छन्।
"रोग होइन, रोगीको उपचार !","समाजमा के देखिन्छ भने परिवार वा नाताकुटुम्बमा कोही रोगबाट पीडित छ भने त्यो रोगको नाम जान्ने उत्सुकता हुन्छ। उसलाई कुन रोग लागेको छ ? रोगको नाम के रहेछ ? यद्यपि बिरामीको उपचार गर्ने सम्बन्धित चिकित्सकबाट थाहा हुन्छ कि अमुक व्यक्तिलाई अमुकअमुक रोग लागेको छ भनेर। तर त्यो रोग कसरी लाग्यो ? यो कुरा जान्ने र बुझ्ने प्रयास कोही गर्दैन। अनि कसरी रोगी व्यक्तिलाई सहयोग गर्ने ? नातेदार वा जो बिरामी भेट्न आउँछन्, फलानोलाई यो रोग लागेको छ ? भन्नुबाहेक अरू केही गर्दैनन्। रोगको नामभन्दा रोग लाग्नुको कारण जान्ने प्रयास किन गर्दैनन् ? साधारणत रोगको उपचारको सम्बन्धमा एउटा विश्वास के छ भने रोगको उचित निदान गर्न सकियो अथवा रोगको सही पहिचान भयो भने उपचार सजिलैसित हुन्छ। यस किसिमको धारणा हामीमा छ। यो कुरा केही हदसम्म ठीक छ तापनि सबै प्रकारका रोगको लागि भने होइन। किनभने यसका प्रशस्त प्रमाण दिन सकिन्छ कि रोगको निदान पनि भयो रोगको पहिचान पनि सही तवरले। तर पनि रोगको उपचार सफल हुन सकेन। कुनै व्यक्ति थाइरायडनामक रोगबाट पीडित छ भने उसले जीवनभर सो रोगको उपचार गराइरहन्छ। तर पनि रोगमुक्त भएको देखिँदैन। त्यसैगरी, सोरायसिस आस्थामा, लिकोडर्मा, ब्रोकाइटिस, माइग्रेन, फुड एलर्जी, स्किन एलर्जी, एलोपसिया ऐरेटा (कपाल झर्नु), मुसा, कोर्न आदि रोगबाट ग्रसित रोगीले उपचार गराउँदा केही समयसम्म सामयिक आराम हुन्छ। तर पनि जीवनभरै त्यस रोगबाट पीडित भई कष्ट पाइरहेको देखिन्छ। त्यसर्थ खोइ त उपचारपछि रोगी निको भएको ? रोगको पहिचान पनि सही छ। तर पनि असमर्थ भएको देखिन्छ किन ? किनभने रोग उत्पत्तिका कारण विचार गरिँदैन। आधुनिक मेडिकल साइन्सका चिकित्सकद्वारा रोगको प्याथोलोजिकल टेस्टको आधारमा रोगको वर्गीकरण गरी औषधिको व्यवस्था गरिन्छ। उदाहरणका लागि निमोनियाबाट पीडित पाँच रोगी कुनै एलोप्याथिक चिकित्सककहाँ उपचार गराउन गयो भने ती सबैलाई एउटै किसिमको औषधि दिइन्छ। तर, होमियोप्याथिक चिकित्सामा ती पाँचैजना रोगीको ज्वरो आउने समय, जाडो, गर्मी, प्यास, पसिनाका साथै उसको मानसिक अवस्थासमेत ध्यानमा राखिन्छ। र, लक्षणअनुसार पाँचै बिरामीका लागि बेग्लाबेग्लै औषधि दिइन्छ। किनभने होमियोप्याथीको मूल सिद्धान्त नै ट्रिट दि प्यासेन्ट नट दि डिजिज हो। अर्थात् रोगीको उपचार गर, रोगको होइन भन्ने हो। त्यसैले होमियोप्याथीमा कुनै रोगको नामका आधारमा भन्दा पनि रोगीको स्वभाव, उसको व्यवहार, मानसिक एवं शारीरिक लक्षणका (माइन्ड एन्ड बडी) समष्टिगत लक्षणहरूको आधारमा नै उपचार गर्ने प्रावधान छ। डा ईबी नैश (एमडी) को एउटा रोचक प्रसंग प्रस्तुत छः उनले आफ्नो प्रसिद्ध पुस्तक नेश लिडर्समा पल्सेटिलानामक होमियोप्याथिक औषधिको प्रकरण उल्लेख गरेका छन्। जहाँ उनलाई पल्मोनरी ट्युबरक्लोसिस (क्षयरोगीको उपचारका लागि बोलाइँदा त्यहाँ उपस्थित आधुनिक चिकित्सक सामुन्ने रोगीको निरीक्षण गरियो। त्यसपश्चात् उसको टोटालिटी अफ सिम्पटम (समष्टिगत लक्षणहरू)का आधारमा स्टेनम नामक होमियोप्याथी औषधिको सिफारिस गरेकोमा अन्य चिकित्सकले उनलाई प्रश्न गरे, के निदान गर्नुभयो तपाईंले ? तब डा नेशले जवाफ दिए, स्टेनम। उत्तर सुनेर अन्य डाक्टर आश्चर्यचकित भए। सोधे, स्टेनम ! यो कुन रोगको नाम हो ? प्रश्नको जवाफमा उनले भने, स्टेनम कुनै रोगको नाम होइन, यो त औषधिको नाम हो। त्यो औषधि सेवन गरेको केही दिनमै रोगी उक्त रोगबाट पूर्णरूपले मुक्त भयो। यसर्थ उपरोक्त कुरालाई अनुसरण गरी कुनै होमियोप्याथिक चिकित्सक रोगीको उपचार गर्छ भने अवश्य सफल हुन्छ। तर, प्याथोलोजिकल परीक्षणको आधारमा मात्र रोगको उपचार गर्दा असफल हुन पुग्छ। किनभने रोगीको प्याथोलोजिकल परीक्षण साधन मात्र हो, साध्य होइन। रोगीको उपचार त उसको मानसिक एवं शारीरिक लक्षणहरूका आधारमा हुनुपर्छ न कि प्याथोलोजिकल परीक्षणका आधारमा। होमियोप्याथी चिकित्सा प्रणालीमा रोगीको व्यक्तिगत लक्षणलाई नै आधार मानेर रोगीको उपचार गरिन्छ, रोगको होइन। माथिका उल्लेख गरिएका त केही उदाहरणमात्र हुन्। यस्ता कैयन् प्रमाण दिन सकिन्छ जसबाट यो स्पष्ट हुन्छ कि रोगको निदान नै रोगीको उपचारमा सबैथोक होइन। निदान राम्रैसँग भएर पनि कैयौं यस्ता रोग छन्, जो लामो समय औषधोपचार गर्दा पनि निको हुन सकिरहेको हुँदैनन्। अतः रोगको उपचार सम्बन्धमा अवधारणा के छ भने रोगको निदान राम्रोसँग भयो भने उपचार सजिलै हुल्छ।"
