शीर्षक,विवरण
'बेडरुम'को भिडियो लिक भएपछि विराट र अनुष्काद्वारा कडा शब्दमा निन्दा,"काठमाडौं : भारतीय क्रिकेटका पूर्वकप्तान विराट कोहली यतिबेला अष्ट्रेलियामा छन्। टी२० विश्वकप खेलका लागि उनी पत्नी अनुष्का शर्मासहित अष्ट्रेलियामा रहेका कोहलीको 'बेडरुम' यतिबेला सामाजिक सञ्जालमा भइरल बनेको छ। कोहली बसेको होटलको 'बेडरुम' त्यहाँ कार्यरत कर्मचारीले सामाजिक सञ्जालमा हालिदिएको बताइएको छ। कोहलीले उक्त हर्कतलाई नजरअन्दान नगरिने चेतावनी दिएका छन्। कोहलीलेमात्रै होइन, पत्नी अनुष्काले पनि कडा शब्दमा निन्दा गरेकी छन्। 'धेरैपटक यस्ता घटना दोहोरिएका छन्, जहाँ शुभचिन्तकहरुले थोरै पनि लाज राखेनन्। यो त झन् सबैभन्दा वाहियात भयो। यस्ता गल्ती सहन सकिँदैन,' उनले भनेकी छन्। उनले त्यस्ता शुभचिन्तकहरुलाई समस्याको जडको रुपमा आफूलाई लिन आग्रह गरिन्। विराटले आफूलाई मन पर्ने खेलाडीको एक झलक पाउन शुभचिन्तकहरु आतुर रहने भए पनि अर्काको गोपनियतालाई भंग गर्नुजस्तो खराब कुरा केही पनि नभएको बताए। 'यदि होटलको कोठामा मलाई गोपनियता मिल्दैन भने अरु कुनै पनि कुरामा गोपनियता अपेक्षा गर्न सक्दिनँ। म यस कुराबाट सहमत छैन,' उनले भनेका छन्। उनले अर्काको व्यक्तिगत कुरालाई मनोरञ्जनको साधान नबनाउन आग्रह गरेका छन्। 'अरुको गोपनियताको इज्जत गरौं। त्यसलाई मनोरञ्जनको साधन सम्झेर व्यवहार नगर,' उनले भने।"
उडान रद्द भएर काठमाडौंमै रोकिएका यात्रुलाई दिल्ली लगियो,"काठमाडौं : आइतबार नेपाल नागरिक उड्डयन प्राधिकरणले नेपाल वायुसेवा निगमको काठमाडौंदिल्लीतर्फको उडान रद्द गरिदिएसँगै नेपालमै रोकिएका एक सय ५० जना यात्रु सोमबार दिल्ली गएका छन्। नेपाल वायुसेवा निगमले आज अपराह्नको उडानमार्फत दिल्ली लगेको छ। नेपाल वायुसेवा निगमका प्रवक्ता अर्चना खड्काका अनुसार आइतबारको उडान रद्द हुँदा रोकिएका आफ्ना यात्रुलाई निगमकै जहाजले आज अपराह्न करिब ३ बजेको उडानमार्फत दिल्ली लगेको हो। उनका अनुसार दुई सय ४७ मध्ये बाँकी रहेका एक सय ५० जना यात्रुलाई निगमले आफ्नै उडान र अरू वायुसेवा कम्पनीसँगको सहकार्यमा दिल्ली लगेको हो। केही यात्रुलाई निगमले आइतबार नै अन्य वायुसेवा कम्पनीको सहयोगमा दिल्ली पठाइसकेको बताइएको छ। प्राधिकरणले निगमको काठमाडौंदिल्लीतर्फको उडान रद्द गरिदिएसँगै आइतबार यात्रु अलपत्र परेका थिए। प्राधिकरणका अनुसार आज निगमको काठमाडौंदिल्ली दुईवटा उडानको तालिका रहेको थियो। प्राधिकरणले गौतमबुद्ध अन्तर्राष्ट्रिय विमानस्थलबाट उडान सञ्चालन नगरेको भन्दै निगमको दिल्लीतर्फको एउटा उडान रद्द गरेको थियो। प्राधिकरणले आफूले दिएको निर्देशन निगमले पालना नगरेको भन्दै आइतबार बिहान दिल्लीतर्फको उडान रद्द गर्दा विमानस्थल पुगेका यात्रु अलपत्र परेका थिए। काठमाडौंदिल्ली आइतबारको पौने २ बजेको उडान रद्द भएको थियो। यसबाट २४७ जनामध्ये सय जना कोड शेयरिङमार्फत जापान, अमेरिका, जर्मनीलगायत विभिन्न मुलुक जाने यात्रु अलपत्र परेका थिए।"
संविधान जोगाउन एमाले छाडेँ: घनश्याम भुसाल,"रुपन्देही: नेकपा एमाले परित्याग गरेर स्वतन्त्र उम्मेदवार बनेका घनश्याम भुसालले संविधान जोगाउन एमाले छाडेको बताएका छन् । उनले चुनाव जित्नलाई मात्र नभई संविधान बचाउन गठबन्धन गर्नुपरेको दाबी गरे । रुपन्देही क्षेत्र नं१, ख को निर्वाचन प्रचार प्रसार तथा परिचालन मूल समितिको कार्यालय उद्घाटन गर्दै भुसालले केपी ओलीले संविधान नै ध्वस्त पारेर मुलुकलाई फेरी द्वन्द्वतिर धकेल्ने प्रयास गरेकाले संविधान जोगाउन गठबन्धन बनेको बताए । केपी शर्मा ओलीले पार्टीलाई नै कब्जा गरेर संविधान माथि प्रहार गरेको बताउँदै उनले ओलीको दम्भकै कारण आफुले पार्टी त्याग्नु परेको बताए ।"
राष्ट्रपति भण्डारी शुक्रबार मुस्ताङ आउने,"जोमसोम : राष्ट्रपति विद्यादेवी भण्डारी शुक्रबार मुस्ताङ आउने कार्यतालिका सार्वजनिक भएको छ। हिन्दू तथा बौद्धमार्गीहरुको साझा तीर्थस्थल मुस्ताङको मुक्तिनाथमा धार्मिक पूर्वाधारहरुको उद्घाटन र शिलन्यास गर्न राष्ट्रपति भण्डारी मुस्ताङ आउने जनाइएको छ। गैरआवासीय नेपाली संघ(एनआरएन)का पूर्व उपाध्यक्ष सोनामको लगानीमा करिव तीन वर्षअघि निर्माण सम्पन्न भएको ३५ फिट अग्लो गौतम बुद्धको मूर्तिको अनावरण, सोही स्थानमा निर्माण हुने भगवान विष्णुको मूर्तिको शिलन्यास तथा मुक्तिनाथ रानीपौवामा निर्मित 'लो मुस्ताङ हिमालयन रिसोर्टको उद्घाटनका लागि राष्ट्रपति भण्डारी मुस्ताङ जान लागेकी हुन्। राष्ट्रपतिको मुक्तिनाथ भ्रमण र कार्यक्रमका बारेमा रिसोर्टका अध्यक्ष सोनाम लामाले सरकारी कार्यालय तथा अन्य सरोकारवाला निकायलाई निमन्त्रणा कार्ड पठाइसकिएको छ। राष्ट्रपति भण्डारीले मुक्तिनाथमा बुद्ध मूर्तिको अनावरण र विष्णुको मूर्तिको शिलन्यास गर्न शुक्रबार बिहान सवा ८ बजेको समय निर्धारण गरिएको छ भने बिहान सवा ९ बजे मुस्ताङ हिमालयन रिसोर्टको औपचारिक रूपमा उद्घाटन गर्ने कार्यतालिका छ। केही वर्षअघिदेखि गैरआवासीय नेपाली संघका पूर्व उपाध्यक्ष लामाले आफ्नै लगानीमा मुक्तिनाथ मन्दिर परिसरको दक्षिणतर्फको क्षेत्रमा ३५ फिट अग्लो बुद्धको प्रतिमा निर्माण गरेका थिए। अहिले उनले सोही स्थान नजिकै ३५ फिट अग्लो विष्णुको प्रतिमा निर्माण गर्न लागेका हुन्। मुस्ताङको धार्मिक तथा पर्यटकीय पूर्वाधार निर्माण गरी मुक्तिनाथ क्षेत्रलाई हिन्दू र बौद्धको साझा संगम स्थलका रूपमा विकास गर्ने उद्देश्यले एनआरएनका पूर्व उपाध्यक्ष लामाले विष्णुको प्रतिमा निर्माण गर्ने योजना बनाएका हुन्।"
पाकिस्तानका निर्वाचन आयुक्तविरुद्ध दस अर्ब रुपैयाँको मानहानी मुद्दा हाल्छु : इमरान खान,"इस्लामाबाद : पाकिस्तानका पूर्वप्रधानमन्त्री इमरान खानले निर्वाचन आयुक्तविरुद्ध दस अर्ब रुपैयाँ बराबरको मानहानी मुद्दा हाल्ने बताएका छन्। सोमबार 'आजादी मार्च'लाई सम्बोधन गर्दै उनले आफ्नो प्रतिष्ठामा आँच पुर्याएको भन्दै प्रमुख निर्वाचन आयुक्त सिकन्दर सुल्तान राजाविरुद्ध मानहानी मुद्दा दायर गर्ने बताए। 'प्रमुख निर्वाचन आयुक्तले मेरो प्रतिष्ठामा आँच पुर्याएका छन्। म उनीविरुद्ध दस अर्ब रुपैयाँको मानहानी मुद्दा अदालतमा दायर गर्नेछु,' उनले भने। उनले उक्त रकम शौकत खानम मेमोरियल क्यान्सर अस्पताललाई दिने बताए। यो अस्पतालले ७५ प्रतिशत बिरामीलाई निशुल्क उपचार गर्दै आएको छ। 'सुल्तान राजाले मेरो प्रतिष्ठाको खराब गरेर कल्याणकारी परियोजनालाई नोक्सान पुर्याउने कोसिस गरेको छ। र, मेरो इमान्दारीप्रति प्रश्न उठाएको छ। त्यसैले म उनलाई अदालतसम्म लैजान चाहन्छु,' उनले भने। उनले उक्त क्यान्सर अस्पताल काराचीमा पनि स्थापना गरे वाचा गरे। उनले अलकादिर विश्वविद्यालयका विद्यार्थीहरुलाई पनि निशुल्क शिक्षा दिनुपर्ने बताए। प्रमुख निर्वाचन आयुक्तले गत २१ अक्टुबरमा इमरान खानको संसद सदस्यता खारेज गर्दै पाँच वर्षसम्म निर्वाचन लड्न नपाउने निर्णय गरेको थियो।"
नेपालले युएईसँग कात्तिक २८ गतेदेखि सिरिज खेल्ने,"काठमाडौं : नेपालले युएईसँग तीन ओडीआई खेलको सिरिज खेल्ने भएको छ। नेपाल क्रिकेट संघ (क्यान)ले मिति घोषणा गर्दै यसको औपचारिक जानकारी दिएको छ। क्यानका अनुसार नेपालले टियु मैदानमा कात्तिक २८ गतेदेखि सिरिज खेल्ने भएको हो। नेपालले युएईविरुद्ध पहिलो खेल कात्तिक २८ गते, दोस्रो खेल कात्तिक ३० गते र तेस्रो तथा अन्तिम खेल मंसिर २ गते खेल्नेछ।"
मतपत्रबाहेक निर्वाचन सामग्री मुस्ताङ आइपुग्यो,"जोमसोम : मंसिर ४ गते हुने प्रतिनिधि र प्रदेश सभा निर्वाचनका लागि चाहिने ५२ थरीका निर्वाचन सामग्री सोमबार मुस्ताङ आइपुगेको छ। निर्वाचन आयोगले प्रत्यक्ष र समानुपातिक मतपत्रबाहेक निर्वाचनका लागि आवश्यक पर्ने निर्वाचन सामग्री कार्यालयलाई प्राप्त भएको जिल्ला निर्वाचन कार्यालय मुस्ताङका प्रमुख मदन अर्यालले जानकारी दिए। निर्वाचन आयोगले मुस्ताङका लागि आवश्यक पर्ने निर्वाचन सामग्री कन्टेनरमा ढुवानी गरी मुस्ताङ पठाएको हो। आयोगले हिमाली जिल्ला मुस्ताङका लागि निर्वाचन प्रयोजनार्थ ५० थान मतपेटिकासहित छेकेवारा, रबर म्याट, सुरक्षणशील, स्वस्तिक छाप, लाहाछाप र मतदाता नामावली लगायतका ५२ थरी विभिन्न सामग्री मुस्ताङ पठाएको कार्यालय प्रमुख अर्यालले बताए। निर्वाचन आयोगले पठाएका निर्वाचन सामग्रीबाहेक करिब १५ थरीको निर्वाचन सामग्री कार्यालय आफैंले खरिद गरेको हो। कार्यालयले यसअघि कार्यालयमा मौजाद रहेका मतपेटिकालाई मध्यनजर गर्दै आवश्यक संख्या तोकेर आयोगमा मतपेटिका बाकस माग गरेको थियो। आयोगले कन्टेनरमा ढुवानी गरेर मुस्ताङ पठाएको निर्वाचन समाग्री। तस्बिर : सुन्दरकुमार थकाली"
माओवादीका दुई बागीको उम्मेदवारी निष्क्रिय,परासी : नवलपरासीमा माओवादी केन्द्रबाट बागी बनेका दुई जना उम्मेदवारले सोमबार उम्मेदवारी निष्क्रिय बनाएका छन्। उम्मेदवारी निष्क्रिय बनाएपनि उम्मेदवारको समर्थनका बारेमा उनीहरू मौन छन्। विज्ञप्ति निकालेर उम्मेदवारी निष्क्रिय बनाएको घोषणा गर्नेमा निर्वाचन क्षेत्र नं १ को प्रतिनिधि सभा सदस्यमा उम्मेदवारी दिएकी सीता बौडेल र सोही निर्वाचन क्षेत्रको प्रदेशसभा 'क' मा उम्मेदवारी दिएका चन्द्रकान्त ढकाल छन्। नवलपरासी जिल्ला सहइन्चार्जसमेत रहेकी बौडेलले सोही निर्वाचन क्षेत्रबाट २०६४ सालमा संविधानसभा निर्वाचन जितेकी थिइन्। ढकाल पार्टीका प्रदेश परिषद् सदस्य हुन्। विज्ञप्तिमा उनीहरूले गठबन्धनविपरीत कांग्रेसले अनाधिकृत रुपमा उम्मेदवार दर्ता गरेकाले पार्टीलाई दबाब दिन र आन्दोलनको रक्षाका लागि उम्मेदवारी दिएको जनाएका छन्। सत्तागठबन्धनले सो निर्वाचन क्षेत्रको प्रतिनिधि सभा र प्रदेशसभा 'क' मा नेपाली कांग्रेस र प्रदेशसभा 'ख' मा माओवादी केन्द्रलाई बाँडफाँड गरेर सिट दिएको थियो। तर सहमतिविपरीत प्रदेशसभा 'ख' मा नेपाली कांग्रेसका देवकरण जयसवालले उम्मेदवारी दिएपछि उनीहरूले स्वतन्त्रबाट उम्मेदवारी दर्ता गराएका थिए। जयसवालले रुख चिह्नबाटै उम्मेदवारी दिएका छन्। केन्द्रीय गठबन्धनले नामै किटान गरेर सहमतिअनुसारको उम्मेदवारी कायम गरी एकअर्कालाई सघाउन कात्तिक ११ गते पुनः पत्र पठाएपनि उम्मेदवारी निष्क्रिय नपारेपछि आइतबार जिल्लास्थित गठबन्धनका जिल्ला अध्यक्षहरूको बैठकले 'रुख' चिह्नबाट उम्मेदवारी दिएका कलवारसहित ७ जनालाई बागी उम्मेदवार भन्दै उम्मेदवारी निष्क्रिय गराउन सोमबारसम्मको अल्टिमेटम दिएको थियो। सोमबार अबेरसम्म २ जनाले मात्र उम्मेदवारी निष्क्रिय बनाएका छन्। 'रुख' चिह्नबाट उम्मेदवारी दिएको बारे कांग्रेस जिल्ला नेतृत्वले आफूहरूलाई त्यसबारे जानकारी नभएको र केन्द्रीय सहमतिअनुसार उक्त क्षेत्र माओवादी केन्द्रलाई परेकाले सोही अनुसार गराउन निर्देशन भएकाले उम्मेदवारी निष्क्रिय बनाउन निर्देशन दिएको जनाएको छ। उम्मेदवारी निष्क्रिय बनाएका माओवादीका नेताहरूले गठबन्धनको सहमतिअनुसार कांग्रेसबाट दर्ता गराएका उम्मेदवारको उम्मेदवारी फिर्ता नभएसम्म समर्थनबारे मौन रहने बताएका छन्। 'सहमतिअनुसार कांग्रेसका उम्मेदवारले उम्मेदवारी निष्क्रिय बनाएमा हामी कांग्रेसलाई सहयोग गर्छौं। निष्क्रिय नबनाए नेतृत्वसँग छलफल गरेर अघि बढ्छौं।' बौडेलले भनिन्। त्यस क्षेत्रमा नेपाली कांग्रेसबाट उम्मेदवारी रहेका उद्योगपति विनोद चौधरी र एमालेको समर्थनमा उम्मेदवारी दिएका जनता प्रगतिशिल पार्टी (जप्रपा) का अध्यक्ष एंव पूर्वमन्त्री हृदयेश त्रिपाठीबीच कडा प्रतिस्पर्धा छ। स्थानीय चुनावको मतअनुसार जितका लागि माओवादी केन्द्रको मत निर्णायकका रूपमा हेरिएको छ।
५२ मतदानस्थल अति संवेदनशील,"नुवाकोट : आगामी मंसिर ४ गते हुने प्रतिनिधि सभा र प्रदेश सभा निर्वाचनका लागि नुवाकोटमा मतदान स्थलको वर्गीकरण गरिएको छ। मतदान केन्द्रलाई तीन तहमा वर्गीकरण गरिएको छ। दुई प्रतिनिधि सभा चार प्रदेश सभा क्षेत्र रहेको पहाडी संरचना रहेको नुवाकोटका एकसय ३२ मध्ये ५२ मतदानस्थल अतिसंवेदनशीलमा परेका छन्। सुरक्षाका दृष्टिकोणले तीन तहमा मतदानस्थललाई वर्गीकरण गरिएको हो। जिल्ला सुरक्षा समिति नुवाकोटले अतिसंवेदनशील, संवेदनशील र सामान्य गरी तीन तहमा वर्गीकरण गरेको छ। नुवाकोटमा १३२ मतदानस्थलमा २८८ मतदान केन्द्र कायम गरिएका छन्। नुवाकोटमा ५७ मतदानस्थललाई संवेदनशील र २३ मतदानस्थललाई सामान्यमा राखिएको जिल्ला प्रशासन कार्यालय नुवाकोटले जनाएको छ। विगतको निर्वाचनमा देखिएका गतिविधि, अब हुनसक्ने गतिविधि, पूर्वाधारको विकास, सुरक्षा निकायको पहुँच, मतदाता र उम्मेदवारलाई आधार बनाएर मतदानस्थललाई वर्गीकरण गरिएको प्रमुख जिल्ला अधिकारी नारायणप्रसाद रिसालले बताए। उनका अनुसार अतिसंवेदनशील र संवेदनशील क्षेत्रका लागि विशेष सुरक्षा व्यवस्था मिलाइएको छ। सुरक्षाका लागि म्यादी प्रहरी, नेपाल प्रहरी, सशस्त्र प्रहरी, नेपाली सेना र राष्ट्रिय अनुसन्धानको टोलीलाई परिचालन गरिनेछ। नुवाकोटमा कुल १३२ मतदानस्थल छन्। जसमा २८८ मतदान केन्द्र रहेको जिल्ला निर्वाचन कार्यालय नुवाकोटका प्रमुख जयप्रसाद गौतमले जानकारी दिए। गौतमका अनुसार नुवाकोटभर कुल दुई लाख ३९ हजार ७२६ मतदाता रहेका छन्। मतदातामध्ये महिला एक लाख १५ हजार ७२२ जना रहेका छन्। क्षेत्र नं १ मा एक लाख २० हजार ७५२ र क्षेत्र नं २ मा एक लाख १८ हजार ९७४ जना मतदाता रहेका छन्। यो गत वैशाख ३० गतेको निर्वाचनका मतदाताभन्दा दुई हजार २५० जना बढी मतदाता संख्या हो।"
"अष्ट्रेलियाको दोस्रो जित, सेमिफाइनल पुग्ने सम्भावना जिवितै","काठमाडौं : अष्ट्रेलियाले दोस्रो जित निकाल्दै सेमिफाइनल पुग्ने सम्भावनालाई जिवितै राखेको छ। टी२० विश्वकपअन्नतर्गत सोमबार ब्रिसबेनमा भएको खेलमा अष्ट्रेलियाले आयरल्यान्डलाई ४२ रनले पराजित गरेको हो। १८० रनको लक्ष्य पछ्याएको आयरल्यान्ड ११ बल अगावै अलआउट भएको थियो। आयरल्यान्डका लागि लोरनले अविजित ७१ रन बनाएका थिए। उनीबाहेक पल स्ट्रलिङले ११, गर्थ डीलेनीले १४ र मार्क अदैरले ११ रन बनाए। अन्य खेलाडीले दोहोरो रन बनाउन सकेनन्। त्यसअघि अष्ट्रेलियाले निर्धारित ओभरको खेल खेल्दै १७९ रन बनाएको थियो। अष्ट्रेलियाका लागि आरोन फिन्चले सर्वाधिक ६३ रन बनाए। त्यस्तै माइकल मार्सले २८, म्याक्सवेलले १३, मार्कसले ३५ र टीम डेभिडले अविजिति १५ रन बनाए। समूह १ मा रहेको अष्ट्रेलियाको जितले सेमिफाइनलको समीकरणलाई थप रोमाञ्चक बनाएको छ। यस समूहमा पहिलो नम्बरमा ५ अंकसहित न्युजिल्यान्ड रहेको छ, ५ अंक जोडेर अष्ट्रेलिया दोस्रो नम्बरमा रहेको छ। इंगल्यान्ड तेस्रो र चौथोमा आयरल्यान्ड रहेको छ। श्रीलंका र अफगानिस्तान पुछारमा रहेका छन्।"
मंगलबार दिउँसो पहाडी भूभागमा वर्षाको सम्भावना,"काठमाडौं : मंगलबार दिउँसो देशका पहाडी भूभागमा वर्षाको सम्भावना रहेको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार देशको पहाडी भूभागका एकदुई स्थानमा हल्का वर्षाको सम्भावना रहेको छ। देशका पहाडी भूभागहरूमा आंशिकदेखि सामान्य बदली रही बाँकी भूभागमा मौसम सामान्यतया सफा रहनेछ। रातको समयमा देशका पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहनेछ। प्रदेश नं १, गण्डकी र सुदूरपश्चिम प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ।"
"डेंगुबाट हालसम्म ५४ को मृत्यु, ४६७६८ मा संक्रमण",काठमाडौं : डेंगु संक्रमण ७७ वटै जिल्लामा फैलिएको छ। डेंगुबाट हालसम्म ५४ जनाको मृत्यु भएको स्वास्थ्य तथा जनसङ्ख्या मन्त्रालयले जनाएको छ। पछिल्लो २४ घण्टामा डेंगुबाट थप दुई जनाको मृत्यु भएको छ। गत साउनदेखि शुक्रबारसम्म ४६ हजार ७६८ जनामा डेंगु पुष्टि भएको छ। डेंगु संक्रमण रोक्न प्रतिकार्यका कार्य तीव्र पारिएको मन्त्रालयले जनाएको छ। स्वास्थ्य मन्त्रालयले डेंगुबाट बच्न फोहर जम्मा भएको ठाउँ सफा गर्न र पूरा बाहुला भएको कपडा लगाउन अनुरोध गरेको छ। विज्ञहरूले डेंगु जोखिम कायम रहेको भन्दै सचेत रहन आग्रह गरेका छन्।
"नवलपरासीमा डुंगा पल्टिँदा ३ युवाको मृत्यु, २ अचेत","परासी : नवलपरासीको सुस्ताबाट फर्कदै गरेको डुंगा पल्टिदा सोमबार साँझ तीन युवाको मृत्यु भएको छ। दुई जना अचेत छन्। मृत्यु हुनेमा २२ वर्षीय गुड्डु हरिजन, १८ वर्षीय निरज हरिजन र अर्का १८ वर्षीय रञ्जित गुप्ता रहेको डिएसपी पाण्डेले जानकारी दिए। सुस्ता गाउँपालिका४ गोकुल नगरबाट उनीहरू पिकनिक खान गएका थिए। मृत्यु हुने र अचेत अवस्थामा रहेका सबै गोकुल नगरकै हुन्। पिकनिक खाएर फर्किने क्रममा नारायणी नदीमा अकस्मात डुंगा पल्टिँदा उनीहरूको मृत्यु भएको जिल्ला प्रहरी कार्यालयका सूचना अधिकारी डीएसपी भोजराज पाण्डेले बताए। पिकनिक खान सात जना गएपनि फर्कदा पाँच जना मात्रै फर्केका थिए। डुंगा डुबेपछि तत्कालै स्थानीय र प्रहरीको टोलीले उद्दार गरेर उनीहरूलाई अस्पताल पुर्याएको थियो। अचेत अवस्थामा रहेका पाँच जनामध्ये तीन जनाको अस्पतालमा पुर्याएको केही समयमै मृत्यु भएको थियो। अचेत अवस्थामा रहेका २२ वर्षीय किशोर हरिजन र १५ वर्षीय सोहित सहानीको चौपाता सामुदायिक अस्पताल बर्दघाटमा उपचार भइरहेको छ। घटना साँझ ७ बजे भएको हो। साँझको समयमा छाल आएर डुंगा पल्टिएको अनुमान प्रहरीको छ। डुंगा कस्ले खियाएर ल्याएको हो भन्नेमा सोधपुछ भइरहेको प्रहरीले जनाएको छ। नारायणी नदीमा पुल नहुँदा सुस्ता जानका लागि जोखिमपूर्ण डुंगाको यात्रा गर्न स्थानीयहरू बाध्य छन्।"
कात्तिक १९ गतेदेखि राष्ट्रिय टेनिस र रोड रेस प्रतियोगिता,"काठमाडौं : वीर गणेशमान सिंह स्पोर्टस कमिटीले दुई खेलका राष्ट्रिय स्तरको प्रतियोगिता आयोजना गर्ने भएको छ। कमिटीले काठमाडौंमा सोमबार पत्रकार सम्मेलन गरी दुई खेलका राष्ट्रिय स्तरको प्रतियोगिता आयोजना गर्ने जनाएको हो। स्पोर्टस कमिटीले दोस्रो संस्करणको वीर गणेशमान सिंह राष्ट्रिय टेनिस र चौंथो संस्करणको १० के रोड रेस आयोजना गरिने जनाएको छ। स्पोर्टस कमिटीले कात्तिक १९ देखि २६ सम्म टेनिस प्रतियोगता आयोजना हुने जनाएको छ। सात दोबाटोस्थित टेनिस कोर्टमा सञ्चालन हुने प्रतियोगितामा विभिन्न २३ इभेन्ट्समा प्रतिस्पर्धा हुनेछ। टेनिसको महिला पुरुष विजेताले ८० हजार, दोस्रोले ४० र तेस्रोले २० हजार पाउने जनाएको छ। महिला पुरुष डबल्सको विजेताले ४० हजार, उपविजेताले २० हजार र तेस्रोले १० हजार पाउने छन्। त्यसैगरी, पुस २३ गते शनिबार चौंथो वीर गणेशमान सिंह १० के रोड रेस आयोजना गरिने जनाएको छ। रोड रेसको संयोजकमा राजन खत्री रहेका छन्। रोड रेसको पुरस्कार लगायत अन्य विषयमा पछि जानकारी दिइने आयोजकले जनाएको छ।"
सामुदायिक प्रहरी सेवा केन्द्रलाई भवन हस्तान्तरण,"हेटौंडा : मकवानपुरको हेटौंडा उपमहानगरपालिका९ स्थित सामुदायिक प्रहरी सेवा केन्द्रलाई सोमबार भवन हस्तान्तरण गरिएको छ। आज एक कार्यक्रमका बीच सेवा क्यानडा इन्टरनेशनलको सहयोग तथा सेवाका लागि युवा नेपालको समन्वयमा सेवा केन्द्र परिसरमा निर्माण गरिएको भवन हस्तान्तरण गरिएको हो। सेवाका लागि युवा नेपालका अध्यक्ष छेवाङ कर्मा तामाङले सामुदायिक प्रहरी सेवा केन्द्र मकवानपुरका अध्यक्ष राम विष्टलाई भवनको स्वामित्व हस्तान्तरण गरेका हुन्। भवन तथा स्वास्थ्य उपकरणको स्वामित्व हस्तान्तरण पत्रमा मकवानपुरका प्रमुख जिल्ला अधिकारी राजेन्द्रदेव पाण्डे र जिल्ला प्रहरी कार्यालय मकवानपुरका प्रहरी उपरीक्षक बामदेव गौतमसमेतले हस्ताक्षर गरेका छन्। कार्यक्रमलाई सम्बोधन गर्दै प्रमुख जिल्ला अधिकारी पाण्डेले सेवा केन्द्र सञ्चालनका लागि आवश्यक सहयोग गर्न जिल्ला प्रशासन कार्यालय समन्वय गर्न तयार रहेको बताए। भवनमा २० शय्याको आइसोलेसन कक्ष निर्माण गरिएको छ भने विभिन्न स्वास्थ्य उपकरण तथा केही औषधिसमेत तयारी अवस्थामा राखिएको छ। २०७६ माघ १२ गते निर्माण सम्झौता भएको भवन तथा आइसोलेसन कक्षको कुल लागत ४७ लाख २३ हजार रुपैयाँ रहेको सेवा केन्द्रका अध्यक्ष विष्टले जानकारी दिए। सो भवनलाई आपतकालीन अवस्था, स्वास्थ्य महामारी तथा प्राकृति प्रकोप, विपत्ती, दुर्घटना र समुदायमा रहेका नागरिकहरूको स्वास्थ्य उपचारका लागि प्रयोगमा ल्याइने उनले बताए।"
नेपालको आर्थिक वृद्धिदर ५८ र मूल्य वृद्धि ६३ प्रतिशत : विश्व बैंक,"काठमाडौं : विश्व बैंकले सन् २०२२ मा नेपालको आर्थिक वृद्धिदर पाँच दशमलव आठ प्रतिशत रहने आकलन गरेको छ। 'नेपाल डेभलपमेन्ट अपडेट, अक्टोबर २०२२' प्रतिवेदन आज सार्वजनिक गर्दै विश्व बैंकले यसवर्ष स्थिर बजार मूल्यका आधारमा नेपालको कूल गार्हस्थ्य उत्पादन (जिडिपी) मा पाँच दशमलव आठ प्रतिशतले बढ्ने आकलन गरेको हो। सन् २०२३ मा पाँच दशमलव एक र सन् २०२४ मा चार दशमलव नौ प्रतिशतले जिडिपी बृद्धि हुने विश्व बैंकको प्रक्षेपण छ। यसअघि अन्तर्राष्ट्रिय मुद्रा कोष (आईएमएफ) ले अघिल्लो साता 'वर्ल्ड इकनोमिक आउटलुक : काउन्टरिङ द कस्ट अफ लिभिङ क्राइसिस' प्रतिवेदन सार्वजनिक गर्दै सन् २०२२ मा नेपालको आर्थिक वृद्धिदर चार दशमलव दुई प्रतिशत रहने अनुमान सार्वजनिक गरेको थियो। सरकारले भने आर्थिक वर्ष २०७९८० का लागि आठ प्रतिशतको आर्थिक वृद्धिदर हासिल गर्ने लक्ष्य राखेको छ। सन् २०२२ को मुद्रास्फीतिदर छ दशमलव तीन प्रतिशत रहने आकलन विश्व बैंकको छ। सन् २०२३ मा पाँच दशमलव पाँच र सन् २०२४ मा पाँच दशमलव तीन प्रतिशत मूल्यवृद्धि रहने प्रक्षेपण विश्व बैंकको छ। चालु आव २०७९८० को बजेटमार्फत सरकारले मूल्य वृद्धिलाई सात प्रतिशतको वाञ्छित सीमाभित्र राख्ने लक्ष्य राखेको छ। कृषि, उद्योग र सेवा क्षेत्रमध्ये यसवर्ष उद्योग क्षेत्रको वृद्धिदर उच्च रहने आकलन पनि विश्व बैंकको छ। सन् २०२२ मा कृषि क्षेत्रको वृद्धिदर दुई दशमलव तीन प्रतिशत, उद्योग क्षेत्रको वृद्धिदर १० दशमलव दुई प्रतिशत र सेवा क्षेत्रको वृद्धिदर पाँच दशमलव नौ प्रतिशत रहने अनुमान गरिएको छ। सन् २०२३ मा भने यी क्षेत्रको वृद्धिदर क्रमशः दुई, आठ दशमलव नौ र पाँच दशमलव छ प्रतिशतले बढ्ने अनुमान गरिएको छ। सन् २०२२ मा वस्तु तथा सेवाको निर्यात ३५ प्रतिशतले र आयात १५ प्रतिशत बढ्ने अनुमान छ। सन् २०२३ र २०२४ मा भने निर्यात क्रमशः २० दशमलव २३ र १८ दशमलव ०४ प्रतिशतले बढ्ने प्रक्षेपण गरिएको छ। आगामी दुई वर्षको आयात वृद्धिदर भने तीन दशमलव नौ प्रतिशत र चार दशमलव एक प्रतिशत रहने अनुमान गरिएको छ। रासस"
माओवादीको घोषणापत्रमा स्वास्थ्य : लामखुट्टे नियन्त्रण गर्न पर्याप्त बजेट छुट्याइने,"काठमाडौं : नेकपा माओवादी केन्द्रले एकीकृत राष्ट्रिय स्वास्थ्य गुरुयोजना बनाई लागू गर्ने जनाएको छ। चुनावी प्रतिवद्धता सार्वजनिक गर्दै माओवादी केन्द्रले स्वास्थ्य क्षेत्रको सेवालाई जनमैत्री, वैज्ञानिक र प्रभावकारी बनाउन एकीकृत राष्ट्रिय स्वास्थ्य गुरुयोजना बनाई लागु गर्ने जनाएको हो। प्रतिवद्धतापत्रमा हरेक पालिकामा आधारभूत अस्पतालहरूको निर्माण सम्पन्न गरी दक्ष जनशक्ति र आवश्यक स्वास्थ्य उपकरणको व्यवस्था गरिने उल्लेख छ। प्रदेशस्तरमा ठूलो क्षमताका विशिष्टीकृत सेवाका अस्पतालहरू निर्माण र सञ्चालनमा जोड दिइने विषय प्रतिवद्धतापत्रमा समेटिने उल्लेख छ। भनिएको छ, 'पहिलेदेखि नै सञ्चालनमा रहेका अस्पतालहरूको क्षमता विस्तार तथा आधुनिकीकरणको कार्य अघि बढाइने छ। मुलुकको स्वास्थ्य सेवाको गुणस्तर वृद्धि र विशिष्टीकृत स्वास्थ्य सेवाको उपलब्धताबाट नेपाली नागरिक उपचारका लागि विदेश जानु नपर्ने र विदेशी नागरिक समेत उपचारका लागि नेपाल आउने वातावरण निर्माण गरिने छ। स्वास्थ्यमा सकारात्मक विभेदको नीति अवलम्बन गरी गरिब, विपन्न र असहाय वर्गको उपचार निःशुल्क गर्ने व्यवस्था गरिने छ। यसका लागि सबै नागरिकलाई स्वास्थ्य बिमा कार्यक्रममा संलग्न गराउने, गरिब तथा विपन्न परिवारलाई स्वास्थ्य बिमा निःशुल्क गर्ने, स्वास्थ्य बिमा अन्तर्गत उपलब्ध गराइने स्वास्थ्य सेवाको दायरा र गुणस्तर बढाउने तथा सहजरूपमा स्वास्थ्य सेवा प्राप्त हुने व्यवस्था गरिने छ।' औषधी उत्पादनमा आत्मनिर्भर हुन आधुनिक औषधि उत्पादन कम्पनी तथा जडीबुटी प्रशोधन केन्द्रहरू स्थापना र सञ्चालन गर्न निजी क्षेत्रलाई प्रोत्साहन गरिने प्रतिवद्धतापत्रमा उल्लेख छ। औषधी उद्योग तथा जडीबुटी प्रशोधन केन्द्रहरूको पुनर्संरचना गरी प्रतिस्पर्धी मूल्यमा गुणस्तरीय औषधी उत्पादन हुने व्यवस्था गरिने विषय समेटिएको छ। यस्तै, बालबालिका तथा जेष्ठ नागरिकहरूको उपचारका लागि विशिष्टीकृत अस्पताल निर्माण गरिने, लागूऔषध, धूमपान आदि प्रयोगकर्ताका लागि स्वास्थ्य सेवासहितको पुनर्स्थापना केन्द्र सातै प्रदेशमा स्थापना गरिने प्रतिवद्धतापत्रमा उल्लेख छ। महिला स्वास्थ्य स्वयंसेविकाहरूलाई यातायात, चाडबाड र विशेष स्वास्थ्य अभियान चलाएबापत थप सेवा सुविधाको प्रबन्ध गरिने, स्वास्थमा प्रवर्धनात्मक र निरोधात्मक कार्यक्रम सञ्चालन गरिने विषय पनि समेटिएको छ। प्रतिवद्धतापत्रमा भनिएको छ, 'स्वास्थ्य क्षेत्रको सेवा प्रवाहलाई आधुनिक र सरल तुल्याउन सूचना प्रविधिको विकास र प्रयोगलाई बढवा दिइने छ। बालबालिकाको पोषण र जेष्ठ नागरिकको स्वास्थ्य सेवाका लागि घुम्ती शिविर सञ्चालन गर्ने तथा स्वास्थकर्मीहरूलाई घरघरमा परिचालन गर्ने व्यवस्था गरिने छ।' महिलाको प्रजनन् अधिकार सुनिश्चित गरिने, दुर्गम क्षेत्रका गर्भवती महिला र सुत्केरीले समयमा उपचार नपाउँदा अल्पायुमै हुने मृत्युलाई रोकथाम गर्न अति दुर्गम र कर्णालीका जिल्लामा दुई जिल्ला बराबर एक हेलिकप्टरको व्यवस्था गरी एयर एम्बुलेन्स सेवा सञ्चालन गरिने प्रतिवद्धतापत्रमा उल्लेख छ। प्रतिवद्धतापत्रमा भनिएको छ, 'समय समयमा आउने महामारी र अन्य स्वास्थ्य प्रकोपलाई वैज्ञानिक ढब्गले सामना गर्न संघ र प्रदेशमा छुट्टै निकाय बनाई अध्ययनअनुसन्धान, निरोधात्मक र प्रतिरोधात्मक कार्य गरिने, यसवर्ष देशभर फैलिएको डेगुं महामारीले अर्को वर्ष अझ विकराल रूप लिनसक्ने भएकोले तीनै तहका सरकारको समन्वयात्मक प्रयासमा गर्मीयाम सुरु हुनासाथ डेङ्गुको भाइरस बाहक लामखुट्टे नियन्त्रण गर्न पर्याप्त बजेटसहित विशेष अभियान सञ्चालन गरिने छ।'"
"तिहारपछिको पहिलो कारोबार दिन नेप्से दोहोरो अंकले बढ्यो, १२ समूहमा हरियाली","काठमाडौं : तिहारपछिको पहिलो कारोबार दिन सोमबार नेप्से परिसूचक दोहोरो अंकले उकालो लागेको छ। यसदिन नेप्से परिसूचक १६३९ अंकले बढेर १८७४८७ विन्दुमा पुगेको छ। सेन्सेटिभ इन्डेक्स ४९३ अंकले बढेर ३७०८६ विन्दुमा अडिएको छ। आज २२४ कम्पनीको २५ लाख ७४ हजार ९७५ कित्ता सेयर ६९ करोड ७३ लाख १७ हजार ६११ रुपैयाँमा खरिदबिक्री भयो। एउटा कम्पनीको सेयर मूल्यमा सकारात्मक सर्किट लागेको छ। सयपत्री हाइड्रोपावरको सेयर मूल्य १० प्रतिशतले बढेको हो। यस्तै, नेपाल एसबीआई बैंक लिमिटेडको मूल्य ८२४ प्रतिशतले बढ्यो। दोहोरो अंकले बढेको सेयर बजारमा अपर हेवाखोला हाइड्रोपावरको सेयर मूल्य ८१६ प्रतिशतले ओरालो लाग्यो। कारोबार रकमका आधारमा एनआईसी एसिया बैंक शीर्षस्थानमा रह्यो। सो बैंकको ६ करोड १७ लाख २१ हजार २३२ रुपैयाँको सेयर कारोबार भयो। कारोबारमा आएका १३ समूहमध्ये १२ को मूल्य बढ्यो भने १ को घट्यो। चार समूहको सेयर मूल्य १ प्रतिशत बढिले बढ्यो। होटल्स एन्ड टुरिजमको १६५, अदर्शको १५९, बैंकिङको १५२ र ट्रेडिङको ११४ प्रतिशतले मूल्य बढेको हो। १२ समूहको मूल्य बढ्दा डेभलपमेन्ट बैंकको ०३९ प्रतिशतले ओरालो लाग्यो।"
माओवादीले स्थायित्वका लागि संविधान संशोधन गर्ने (प्रतिवद्धतापत्रसहित),"काठमाडौं : नेकपा माओवादी केन्द्रले राजनीतिक स्थिरता, सरकारको आवधिक स्थायित्व, शान्ति र समृद्धिको यात्रा पूरा गर्न संविधान संशोधनलाई प्राथमिकताका साथ अघि सारेको छ। सोमबार चुनावी प्रतिवद्धतापत्र सार्वजनिक गर्दै माओवादी केन्द्रले विद्यमान शासकीय स्वरूप र पद्धतिमा परिवर्तन गर्न आवश्यक भएको कुरालाई ध्यानमा राखेर संविधान संशोधनमा जोड दिएको हो। संघमा ५१ प्रतिशत मतद्वारा प्रत्यक्ष निर्वाचित कार्यकारी राष्ट्रपति र राष्ट्रपतिद्वारा गठित मन्त्रीमण्डल रहने व्यवस्था गरिने उल्लेख छ। संसद मूलतः विधायन क्षेत्रमा केन्द्रित हुने व्यवस्था गरिने भनिएको छ। प्रतिवद्धतापत्रमा प्रदेशमा पनि संघमा जस्तै प्रत्यक्ष निर्वाचित प्रदेश प्रमुख र प्रदेश प्रमुखद्वारा गठित मन्त्रीमण्डल रहने र विधायन क्षेत्रमा मात्र केन्द्रित हुने प्रदेश सभाको गठन गरिने उल्लेख छ। सुशासन, पारदर्शिता, जवाफदेहिता र वित्तीय अनुशासनका सम्पूर्ण सिद्धान्त अनुशरण गरी डिजिटाइज्ड सरकारी कार्यालयमार्फत भ्रष्टाचारमुक्त र मितव्ययी रूपमा सेवा प्रवाह हुने प्रशासन प्रणाली अवलम्बन गरिने प्रतिवद्धतापत्रमा भनिएको छ। संघीयतालाई प्रभावकारी र राजनीतिलाई जनताको सेवक बनाइने प्रतिवद्धतापत्रमा उल्लेख छ।"
म्यादी बनेर निर्वाचन सुरक्षार्थ खटिएकी सागमा स्वर्ण बिजेता संगीता,"महेन्द्रनगर: खेलकुद क्षेत्रमा पछिल्लो समय उदयीमान खेलाडीका रुपमा आफूलाई स्थापित गरेकी कुस्ती खेलाडी संगीता धामी आसन्न मङ्सिर ४ गते हुने निर्वाचन सुरक्षामा खटिन म्यादी प्रहरीमा भर्ना भएकी छन् । पारिवारिक आर्थिक अवस्था नाजुक हुँदा आफू म्यादी प्रहरीमा भर्ना भएको धामीको भनाइ छ । हालै सम्पन्न नवौँ राष्ट्रिय खेलकुद प्रतियोगितामा स्वर्णपदक विजेता धामी १३औँ दक्षिण एशियाली खेलुकद प्रतियोगिता (साग) मा पहिलो पटक स्वर्ण जित्ने नेपाली महिला खेलाडी हुन् । 'हामीले खेलकुदका माध्यमबाट देश चिनाएर आफ्नो कर्तव्य पूरा गर्यौ', हाल जिल्ला प्रहरी कार्यालय कञ्चनपुरमा म्यादी प्रहरीमा कार्यरत धामीले भनिन्, 'तर राज्यले इतिहास रच्ने खेलाडीको रोजगारीको ग्यारेन्टी नगर्दा खेलाडी हुँ भन्न पनि गाह्रो मान्नुपर्ने अवस्था आयो ।' दार्चुलाको शैल्यशिखर नगरपालिका स्थायी घर भएकी धामी कञ्चनपुरको भीमदत्त नगरपालिका३ तिलकपुर ठूलोबुवाको घरमा बस्दै आएकी छन् । बाल्यावस्थामै बुवा अर्कै श्रीमती लिएर घरबाट निस्केपछि आमा धनादेवीको सहारामा यहाँसम्म आइपुगेकी धामीको अझै पारिवारिक अवस्था दयनीय छ । 'आमाले भैँसीपालन गरेर दूध बेचेर हामीलाई यहाँसम्म पुर्याउनुभयो', उनले भनिन्, 'अहिले कहिलेकाहीँ म पनि दूध बेच्न महेन्द्रनगर बजार आउँछु ।' धामी म्यादी प्रहरीमा भर्नासँगै यही बीचमा नवौँमा स्वर्ण जितेर आइन । सागका स्वर्ण जित्दा सरकार र विभिन्न नगरपालिकाबाट पाएको रकमले घर खर्च चलेको उनको भनाइ छ । 'सानैमा बुवाले आमालाई छाडेर जाँदा उहाँले लगाउने खाने रहर अधुरै रह्यो', धामीले भनिन्, 'म्यादी प्रहरीबाट आएको रकमले आमालाई थोरै भए पनि सुन किनेर रहर पूरा गर्ने योजना छ ।' संगीताकी बहिनी रीता प्रवीणता प्रमाणपत्र तह र संगीता स्नातक तहमा पढ्दैछन् । 'दुवैको खर्च पनि मेरै खेलकुदबाट आएको रकमले चलेको थियो', उनले भनिन्, 'अहिले स्वर्ण जितेर आउँदा रातो टीकासम्म लगाएर हौसला दिनुभएन ।' खेलकुद र पढाइलाई निरन्तरता दिनुभएकी संगीताले नेपाली सेना र प्रहरीमा जागिर खाने धोको पूरा नहुनेमा चिन्ता रहेको दुखेसो पोखिन । 'अन्तर्राष्ट्रियस्तरमा पदक मुलुकलाई दिलाउँदा कतै जागिर पाइन्छ कि भन्ने आशा थियो', उनले भनिन्, 'अहिले पनि यति ठूलो खेलाडी म्यादीमा हुँदा समाजले कति कुरा काट्छन कि भनेर चिन्ता हुन्छ ।' खेलाडी भएर मुलुकको इज्जत बढाउने स्तरका प्रतिभावान खेलाडीलाई राज्यले रोजगारीका विषयमा सोच्नुपर्ने उनको भनाइ छ । 'पदक दिलाउने खेलाडीलाई पालिकास्तरसम्म भए पनि जागिरको व्यवस्था गर्नुपर्छ', उनले भनिन्, 'शरीरमा ताकत हुँदा खेलेपनि पछि गएर जिविका चलाउन बाहिरिनुपर्ने बाध्यता भयो ।' उनले अन्य मुलुकमा अन्तर्राष्ट्रियस्तरमा पदक ल्याउने खेलाडीलाई सम्मान र रोजगारीको कुनै कमी नहुने गरेको बताउनुभयो । 'अहिले म्यादीमा भर्ना भएर राज्यले गरिरहेको चुनावमा सुरक्षा प्रदान गर्ने जिम्मेवारी पाउँदा हर्षित नै छु', उहाँले भन्नुभयो, 'स्थायी रोजगारी पाउने आशैआशमा निराशा छाएको छ ।' संगीतासँगै कुस्तीकी नवौँ राष्ट्रिय प्रतियोगितामा अर्की स्वर्णपदक विजेता खेलाडी हेमा भट्टलगायत पाँचछ जना राष्ट्रिय खेलाडी अहिले कञ्चनपुरमा म्यादीमा भर्ना भएका छन् । कञ्चनपुरका कुस्ती प्रशिक्षक राजेन्द्र चन्दले खेलाडीलाई राज्यले सुविधा दिने विषयमा सोच्नुपर्ने बेला आएको बताए । 'सागको स्वर्ण जित्ने चेलीले आज जागरिका लागि भौतारिनुपर्ने बाध्यता आउनु राम्रो कुरो होइन', उनले भने, 'अब पालिकामा पदक विजेता खेलाडीलाई रोजगारीको व्यवस्थाका लागि गुहार माग्छौँ ।' उनले खेलाडी भएर बाँच्न मात्रै गाह्रो रहेको बताए । नवौँ राष्ट्रियमा सुदूरपश्चिमले १० स्वर्ण जित्दा कुस्तीमा मात्रै कञ्चनपुरका पाँच महिला खेलाडीले स्वर्ण दिलाएका थिए । रासस"
मधुमेहका बिरामीले आलु खान हुन्छ कि हुँदैन ? के भन्छन् विज्ञहरु,"काठमाडौं : मधुमेहका बिरामीले औषधिसँगै खानपानमा विशेष ध्यान दिनुपर्छ। बिरामीले कुन खाने,कुन नखाने भन्ने कुरामा ध्यान दिनु जरुरी छ। प्रायजसो बिरामीहरु आलु खाने कि नखाने भन्ने विषयमा अलमलमा हुन्छन्। किन भने आलुमा कार्बोहाइड्रेट बढि मात्रामा हुन्छ जसले रगतमा चिनीको मात्रा बढाउँछ। तर, अनुसन्धानकर्ताहरु मधुमेहका बिरामीका लागि आलु पूर्णरुपमा हानिकारक नहुने बताउँछन्। उनीहरुका अनुसार मधुमेहका बिरामीले आलु खाँदा समस्या नहुने र त्यसबाट पोषक तत्व प्राप्त हुने भएकाले यसको उचित सेवन गर्नुपर्ने बताउँछन्। मधुमेहका बिरामीले दिनमा एक कचौराभन्दा बढि आलु खान नहुने उनकोहरुको सल्लाह छ। बिरामीले खाने खानामा एक चौथाई मात्र आलु हुनुपर्छ। यसका साथै खानामा दाल,हरियो सागसब्जी समावेश हुनुपर्छ। अमेरिकी न्युट्रिसनिस्ट, डाइटिसियन मेरी एलन फिलिप्सले भनेकी छन् 'मधुमेहका बिरामीले आहारको भागको रुपमा आलु खान सक्छन् तर खाने तरिका परिवर्तन गर्नुपर्छ।' उदाहरणका लागि मधुमेहका बिरामीले नुन,तेल क्रिम चीजको साथमा आलुको परिकारको सट्टा स्वस्थकर खाना खानुपर्छ। बिरामीहरुले हरियो सागसब्जी, माछामासु, दाल प्रशस्त मात्रामा खानुपर्छ। यदि कुनै व्यक्तिलाई मधुमेह छ भने उसलाई कार्बोहाइड्रेट पनि आवश्यक पर्छ। त्यसैले सन्तुलित रुपमा आलु खाँदा पनि हानी नहुने विज्ञहरु बताउँछन्। फाइबर, प्रोटिन र स्वस्थ फ्याट भएको खानेकुरा मात्रै खानुपर्ने उनीहरुको सल्लाह छ। एजेन्सीको सहयोगमा"
"स्याङ्जामा देखियो अफ्रिकन 'स्वाईन फिभर', ३ सय बंगुर मरे","स्याङ्जा: स्याङ्जामा देखियो अफ्रिकन 'स्वाईन फिभर' देखिएको छ । पुतलीबजार नगरपालिकामा पालिएका बंगुरमा अफ्रिकन स्वाईन फिभर देखिएको हो । यो रोग स्याङ्जामा पहिलो पटक देखिएको हो। फिभरका कारण पुतलीबजारका झण्डैं ३ सय वटा बंगुर मरेको भेटेरिनरी अस्पताल तथा पशु सेवाविज्ञ केन्द्र स्याङ्जाले जनाएको छ। कार्यालयमा ३ सय वटा बंगुर मरेको भन्दै रिपोर्ट आएको कार्यालय प्रमुख डा इन्द्रप्रसाद भट्टले बताए । ल्याब परीक्षण गर्दा अफ्रिकन स्वाईन फिभर पुष्टि भएको छ, उनले भने । एक महिनादेखि यो रोगको संक्रमण देखिन थालेको प्राबिधिक प्रमुख गोपाल गिरीले बताए । बंगुर झोक्राउने, खान खान रुची नदेखाउने, ज्वरो आउने, शरीरमा ढब्बा तथा निलो दागहरु देखिने, नाक र मुखबाट रगतपानीर्याल बग्ने लक्षण संक्रमित बंगुरमा देखिएको उनले बताए । सरुवा रोग भएकाले संक्रमित बंगुरलाई छुट्टै राख्ने, होटल तथा बाहिरबाट ल्याएका खानेकुरा राम्ररी पकाएर खान दिने र बंगुरको स्याहारसुसार गर्ने, दानापानी दिने व्यक्ति पनि सुरक्षित हुनुपर्ने उनले बताए । यो संक्रमणबाट मरेको बंगुरलाई राम्ररी गाड्नु पर्ने उनले बताए । भाडामा जग्गा लिएर बंगुर पाल्दै आएका पदम गन्धर्वले आफुले पालेका ४९ वटा बंगुर मरेको बताए। माउ र पाठापाठीसहित धमाधम बंगुर मर्न थालेपछि उनलाई हजारौं रुपैंया बराबरको क्षति भएको छ । बिगत ८१० बर्षदेखि बंगुर पालन गर्दे आएका गन्धर्व परिवारसँग अहिले ३ वटा बंगुर मात्र छन् । ऋण धन गरेर पालेको बंगुर एक्कासी मर्न थालेपछि गन्र्धव परिवार चिन्तामा परेको छ।"
"थप ३६ जना कोरोनामुक्त, निको हुनेको संख्या ९ लाख नाघ्यो",काठमाडौं : थप ६ जनामा कोरोना भाइरस संक्रमण पुष्टि भएको छ। पछिल्लो २४ घन्टामा परीक्षण गरिएका ८८७ नमूनामध्ये ६ को रिपोर्ट पोजिटिभ आएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार ४३६ नमूनाको पीसीआर र ४५१ नमूनाको एन्टिजेन विधिबाट परीक्षण भएको थियो। सोमबार थप ३६ जना कोरोनामुक्त भएका छन्। योसहित हालसम्म नेपालमा ९ लाख ८८ हजार १५ जना संक्रमितले स्वास्थ्य लाभ गरेका छन्। पछिल्लो २४ घन्टामा कोरोनाबाट कसैको पनि मृत्यु भएको छैन। मन्त्रालयका अनुसार हाल ५२२ जना सक्रिय संक्रमित रहेका छन्।
मतपत्र छपाइ अन्तिम चरणमा,काठमाडौं : मंसिर ४ गते हुने प्रतिनिधि सभा सदस्य तथा प्रदेश सभा सदस्यका लागि मतपत्र छपाइको काम अन्तिम चरणमा पुगेको छ। करिब आठ करोड मतपत्र आवश्यक पर्नेमा सोमबारसम्म करिब सात करोड मतपत्र छपाइ भइसकेको छ। मंसिर ३ गतेसम्म कायम हुने मतदाताको संख्याका आधारमा यसपटक समानुपातिकतर्फ करिब चार करोड तथा पहिलो हुने निर्वाचित हुने प्रणालीतर्फ करिब चार करोड मतपत्र आवश्यक पर्ने छ। समानुपातिक निर्वाचन प्रणालीतर्फको मतपत्र यसअघि नै छपाइ भइसकेको छ भने सोमबारसम्म पहिलो हुने निर्वाचित हुने प्रणालीतर्फ दुई करोड ८६ लाख ८८ हजार ५०० मतपत्र छपाइ भएको छ। अब करिब एक करोड १४ लाख मतपत्र मात्र छपाइ गर्न बाँकी छ। छपाइ भएका पहिलो हुने निर्वाचित हुने प्रणालीतर्फको मतपत्रमध्ये एक करोड २९ लाख ५३ हजार ५०० प्रदेश सभा तथा १ करोड ४६ लाख ३५ हजार प्रतिनिधि सभाको मतपत्र रहेका छन्। जसमा प्रतिनिधिसभाका लागि ५० र प्रदेश सभातर्फ ४६ जिल्लाको मतपत्र समावेश छन्।
माओवादी केन्द्रले अतिक्रमित भूमि फिर्ता गर्ने,"काठमाडौंः नेकपा माओवादी केन्द्रले अतिक्रमित नेपाली भूमि फिर्ता गर्न पहल थाल्ने बताएको छ । चुनावी प्रतिवद्धता पत्र सार्वजनिक गर्दै माओवादी केन्द्रले कालापानी, लिपुलेक र लिम्पियाधुरालगायतको अतिक्रमित नेपाली भूमि फिर्ताका लागि अविलम्ब कुटनीतिक पहल गरिने बताएको हो । कुनै पनि अन्तर्राष्ट्रिय विवाद वा द्वन्द्वमा संयुक्त राष्ट्र संघको बडापत्र र अन्तर्राष्ट्रिय कानुनका स्थापित मान्यताहरूको आधारमा शान्तिपूर्ण संवादको प्रक्रियाबाट समाधान खोज्न जोड दिइने प्रतिवद्धतापत्रमा उल्लेख छ । प्रतिवद्धता पत्रमा भनिएको छ, नेपाल विश्व शान्तिको पक्षमा दृढ रहने छ । सैनिक शक्तिको विस्तार, आणविक अस्त्रहरूको निर्माण र अस्त्रशस्त्रको होडबाजी आदिको विरोध गर्दै विश्व शान्ति र सद्भावको पक्षमा निरन्तर जोड दिइने छ ।'"
सैन्य गठबन्धनबाट मुक्त गरी नेपाललाई शान्ति क्षेत्रका रूपमा स्थापना गर्छौं : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले जनताबाट प्रत्यक्ष निर्वाचित राष्ट्रपति आजको आवश्यकता रहेको बताएका छन्। चुनावी प्रतिवद्धता सार्वजनिक कार्यक्रममा प्रचण्डले जनताबाट प्रत्यक्ष निर्वाचित राष्ट्रपति र पूर्ण समानुपातिक निर्वाचन प्रणाली आफूहरूको एजेण्डा रहेको बताएका हुन्। उनले अहिलेको निर्वाचन प्रणाली भड्किलो र खर्चिलो रहेको बताए। प्रचण्डले भने, 'कर्मचारीतन्त्रलाई रूपान्तरण गर्न आवश्यक छ। यस्तै, उच्चस्तरीय सम्पत्ति छानविन आयोग गठन गर्नुपर्ने देखिन्छ। राजनीतिक परीवर्तन भएपनि आर्थिक परिवर्तन हुन नसकेको उनले बताए। अबको मुख्य काम सुशासन र समृद्धि नै रहेको बताए। आर्थिक समृद्धि र विकासमा अब आफू केन्द्रित हुने बताए। व्यापार घाटा नियन्त्रणका लागि व्यापार घाटा प्रतिष्ठान गरिने विषय घोषणापत्रमा समेटिएको बताए। नेपाललाई सैन्य गठबन्धनबाट मुक्त गरी नेपाललाई शान्ति क्षेत्रका रूपमा स्थापना गरिने बताए। संघमा ५१ प्रतिशत मतद्वारा प्रत्यक्ष निर्वाचित कार्यकारी राष्ट्रपति र राष्ट्रपतिद्वारा गठित मन्त्रीमण्डल रहने व्यवस्था गरिने घोषणापत्रमा उल्लेख छ। संसद मूलतः विधायन क्षेत्रमा केन्द्रित हुने व्यवस्था गरिने विषय घोषणापत्रमा समावेश गरिएको छ।"
एमालेले मंगलबार चुनावी घोषणापत्र सार्वजनिक गर्ने,काठमाडौं : नेकपा (एमाले)को चुनावी घोषणापत्र मंगलबार सार्वजनिक गरिने भएको छ। भोलि मंगलबार दिउँसो साढे १ बजे घोषणापत्र सार्वजनिक गर्ने तय भएको एमाले प्रचार विभाग उपप्रमुख विष्णु रिजालले अन्नपूर्णलाई जानकारी दिए। उनका अनुसार घोषणपत्र सार्वजनिकसँगै अध्यक्ष केपी शर्मा ओलीसँग लाइभ डिबेट पनि हुनेछ। घोषणापत्र होटल याक एन्ड यतीमा सार्वजनिक गर्ने एमालेको तयारी छ।
नेपाल ल्यूव आयलको साधारण सभा सम्पन्न,"काठमाडौं : नेपाल ल्यूब आयल लिमिटेडको ३१औं वार्षिक साधारण सभा सम्पन्न भएको छ। अस्थिर आर्थिक अवस्थाका बाबजुद पनि कम्पनीले वर्षैपिच्छे स्थिरवृद्धि कायम गर्नुका साथै उच्च लाभांश पारित गरेको छ। कम्पनीले साधारण सभामार्फत् शेयर धनीहरूलाई ३० प्रतिशत लाभांश (२५ प्रतिशत वोनस शेयर र ५ प्रतिशत नगद लाभांस) वितरण गर्ने प्रस्ताव पारित गरेको छ। कम्पनीको उल्लेखनीय वृद्धि र लाभांस वितरणको शेयरधनीहरूले खुला प्रशंसा गरेका छन्। त्यस सभामा अध्यक्ष अरुण कुमार चौधरी तथा सञ्चालक समिति, कम्पनी सचिव, लेखा परिक्षक, व्यवस्थापक समूह र अन्य शेयर धनीहरूको उपस्थिति रहेको थियो। कार्यक्रममा ८१२५ प्रतिशत सहभागी उपस्थित थिए। बैठकलाई सम्बोधन गर्दै अध्यक्ष चौधरीले भने, 'नेपाल ल्यूब आयल लिमिटेडले अघिल्लो वर्ष जस्तै यस कठिन आर्थिक अवस्थामा पनि निरन्तर वृद्धि कायम राखेको छ। व्यवस्थापन र अन्य टोली सदस्यहरू यस कम्पनीको विकासका लागि राम्रोसँग प्रतिबद्ध छन्। शेयरधनीहरूले देखाएको विश्वासलाई हामी कहिल्यै निराश गर्ने छैनौं।' बैठकपछि कम्पनीको कार्यसम्पादनबाट शेयरधनीहरू निकै उत्साहित देखिन्थे। कार्यक्रममा डमरु बल्लभ, गुणराज भट्ट र अन्य शेयरधनीहरूले आआफ्नो उत्साह व्यक्त गर्दै भने, 'नेपाल ल्यूब आयल लिमिटेड अन्य लिमिटेड कम्पनीहरूका लागि रोल मोडल हो, कम्पनीले सेयरधनीहरूलाई नियमित रूपमा उच्च बोनस प्रदान गर्दै आएको छ, यस कम्पनीसँग आबद्ध हुन पाउँदा हामी गर्व महसुस गर्दछौं।' नेपाल ल्यूब आयलले गल्फ आयल इन्टरनेसनलको प्रत्यक्ष निगरानीमा नेपालमै गल्फ लुब्रिकेन्ट उत्पादन गर्नुका साथै बिक्री वितरण समेत गर्दछ। गल्फ अन्तर्राष्ट्रिय लुब्रिकेन्ट ब्राण्ड हो र यसको ब्राण्डिङ्ग साझेदारीमा म्याकल्यारेन रेसिङ्ग कार र चेन्नई सूपर किङ्ग जस्ता आफ्ना क्षेत्रका प्रतिष्ठित र स्थापित नामसँग रहेको छ। त्यस्तै गल्फ लूब्रिकेन्टस् नेपालको समेत मुख्य रूपमा रुचाइएको प्रतिष्ठित र धेरै बजार क्षेत्र ओगट्न सफल ब्राण्डका रूपमा चिनिन्छ। गल्फ ब्राण्डका उत्पादनहरूको विविधताले सबै अटोमोबाइल र मेशिनरीहरूलाई समेटन सक्ने गरी व्यापक क्षेत्रमा फैलन सफल रहेको छ।"
माओवादी केन्द्रले संघीय शिक्षा ऐन जारी गर्ने,"काठमाडौं : नेकपा माओवादी केन्द्रले नयाँ सरकार बनेको ६ महिनाभित्र संघीय शिक्षा ऐन जारी गर्ने बताएको छ। चुनावी प्रतिवद्धता जारी गर्दै माओवादी केन्द्रले संघिय शिक्षा ऐन जारी गर्न पहल थाल्ने बताएको हो। प्रतिवद्धतापत्रमा भनिएको छ, 'संघीय शिक्षा ऐन नयाँ सरकार बनेको ६ महिनाभित्र जारी गरिने छ। प्रदेश तथा स्थानीय तहको शिक्षा ऐन निर्माणमा सहजीकरण गरिने छ। निःशुल्क तथा अनिवार्य शिक्षासम्बन्धी ऐन तथा नियमावलीको मर्म र भावनाबमोजिम कार्यान्वयन गरी नागरिकको शिक्षा पाउने अधिकार सुनिश्चित गरिने छ।' यस्तै, पढाइ सकेपछि आफ्नो पालिकामा सेवा गर्नुपर्ने सर्तमा हरेक पालिकाबाट प्रत्येक वर्ष कम्तीमा एक डाक्टर, एक स्टाफ नर्स पढ्न सरकारले छात्रवृत्तिको व्यवस्था गर्ने प्रतिवद्धतापत्रमा उल्लेख छ। डाक्टर तथा नर्सलाई सरकारी सेवामा आकर्षित गर्न सेवा सुविधामा वृद्धि गरिने विषय समेटिएको छ। साप्ताहिक ४० घन्टाभन्दा बढी अवधि सेवा प्रदान गर्ने चिकित्सक तथा स्वास्थ्यकर्मीलाई अतिरिक्त सुविधा प्रदान गरिने तथा आम नागरिकमा चिकित्सा सेवा पुर्याउन डाक्टरहरूको संख्या बढाउने माओवादीको योजना छ। नेपाल र भारत बीचको खुला सिमानालाई नियन्त्रण र नियमन गरिने प्रतिवद्धतापत्रमा उल्लेख छ।"
'कार्यकारी राष्ट्रपतिको पक्षमा बहुमत राजनीतिक शक्ति छन्',"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले प्रतिवद्धता पत्र कार्यान्वयन हुने बताएका छन्। आज सोमबार चुनावी प्रतिवद्धतापत्र सार्वजनिक कार्यक्रममा प्रचण्डले चुनावी प्रतिवद्धता कार्यान्वयन गर्न कटिबद्ध भएर लागिपर्ने बताएका हुन्। उनले भने, 'अहिले हामीले आफैंले प्रतीवद्धतापत्र तयार गर्ने र कार्यान्वयन गर्ने ठाउँमा छौं। कार्यान्वयन हुन्छ। विगतमा प्रतिवद्धतापत्र बनाउन भूमिका रह्यो तर, हामीले काम गर्न पाएनौं। एकाधिकार ढंगले सरकार सञ्चालन भयो। त्यही भएर प्रतिवद्धतापत्र कार्यान्वयन हुन नसकेको हो।' प्रचण्डले संविधानको रक्षाका लागि गठबन्धन बनेको बताए। उनले भने, 'हामी एक्लैको बहुमत आउने अवस्था त छैन। प्रत्यक्ष निर्वाचित कार्यकारी प्रमुख हुनुपर्छ भनेर गठबन्धनभित्र पनि छलफल गर्छौं। यो विषयमा बहुमत राजनीतिक शक्ति छन्।' प्रचण्डले गठबन्धनको आवश्यकता रहिराख्ने बताए। उनले भने, 'अलगअलग प्रतिवद्धता भएपनि गठबन्धन टुट्दैन। समृद्धिका लागि क्रमभंगता हुन्छ नै।' संसद् पनि विघटन हुँदैन भन्ने निश्चित नभइसकेको प्रचण्डको भनाइ छ।"
सामुदायिक प्रहरी सेवा केन्द्रलाई भवन हस्तान्तरण,"हेटौंडा : मकवानपुरको हेटौंडा उपमहानगरपालिका९ स्थित सामुदायिक प्रहरी सेवा केन्द्रलाई सोमबार भवन हस्तान्तरण गरिएको छ। आज एक कार्यक्रमका बीच सेवा क्यानडा इन्टरनेशनलको सहयोग तथा सेवाका लागि युवा नेपालको समन्वयमा सेवा केन्द्र परिसरमा निर्माण गरिएको भवन हस्तान्तरण गरिएको हो। सेवाका लागि युवा नेपालका अध्यक्ष छेवाङ कर्मा तामाङले सामुदायिक प्रहरी सेवा केन्द्र मकवानपुरका अध्यक्ष राम विष्टलाई भवनको स्वामित्व हस्तान्तरण गरेका हुन्। भवन तथा स्वास्थ्य उपकरणको स्वामित्व हस्तान्तरण पत्रमा मकवानपुरका प्रमुख जिल्ला अधिकारी राजेन्द्रदेव पाण्डे र जिल्ला प्रहरी कार्यालय मकवानपुरका प्रहरी उपरीक्षक बामदेव गौतमसमेतले हस्ताक्षर गरेका छन्। कार्यक्रमलाई सम्बोधन गर्दै प्रमुख जिल्ला अधिकारी पाण्डेले सेवा केन्द्र सञ्चालनका लागि आवश्यक सहयोग गर्न जिल्ला प्रशासन कार्यालय समन्वय गर्न तयार रहेको बताए। भवनमा २० शय्याको आइसोलेसन कक्ष निर्माण गरिएको छ भने विभिन्न स्वास्थ्य उपकरण तथा केही औषधिसमेत तयारी अवस्थामा राखिएको छ। २०७६ माघ १२ गते निर्माण सम्झौता भएको भवन तथा आइसोलेसन कक्षको कुल लागत ४७ लाख २३ हजार रुपैयाँ रहेको सेवा केन्द्रका अध्यक्ष विष्टले जानकारी दिए। सो भवनलाई आपतकालीन अवस्था, स्वास्थ्य महामारी तथा प्राकृति प्रकोप, विपत्ती, दुर्घटना र समुदायमा रहेका नागरिकहरूको स्वास्थ्य उपचारका लागि प्रयोगमा ल्याइने उनले बताए।"
बालकको हत्या आरोपमा ५ किशोर पक्राउ,विराटनगर : मोरङको उर्लाबारीमा छुरा प्रहार गरेर बालकको हत्या गरेको घटनामा संलग्न भएको आरोपमा प्रहरीले पाँच जना किशोरलाई पक्राउ गरेको छ। उर्लाबारी नगरपालिका७ मावा खोलामा छठ हेर्न पुगेका बेला झापाको दमक नगरपालिका१० का १४ वर्षीय दियुस श्रेष्ठको हत्या भएको थियो। मोरङ प्रहरीका प्रवक्ता डीएसपी दीपक श्रेष्ठले हत्यामा संलग्न पाँच जनालाई पक्राउ गरिएको जानकारी दिए। उनका अनुसार पक्राउ परेका सबै १८ वर्ष मुनिका छन्। उर्लाबारी६ र ७ का ५ जना किशोर मिलेर आइतबार राति १०:२५ बजेतिर दियुसलाई छुरा प्रहार गरेको श्रेष्ठले बताए। उनका अनुसार बायाँ कोखादेखि तलको भागमा छुरा प्रहार गरिएका दियुसको उपचारका क्रममा झापाको बिर्तामोडस्थित बी एण्ड सी अस्पतालमा सोमबार बिहान ४:५० बजेतिर मृत्यु भएको हो। घटनापछि पाँचै जना नै फरार बनेका थिए। जिल्ला प्रहरी कार्यालय मोरङ र इलाका प्रहरी कार्यालय उर्लाबारीको संयुक्त टोलीले हत्यामा प्रयोग गरिएको छुरासहित उनीहरूलाई उर्लाबारीबाटै पक्राउ गरेको हो। हत्या गरिएका दियुस र हत्यामा संलग्नबीच विगतमा पनि झैझगडा हुने गरेको अनुसन्धानबाट खुलेको छ। पुरानो रिसिबीकै कारण दियुसको हत्या भएको प्रहरीले जनाएको छ। पक्राउ परेकाविरुद्ध कर्तव्य ज्यान मुद्दा चलाउने प्रहरीको तयारी छ।
यात्रु उडाउन नसकेपछि निगमले माग्यो माफी,"काठमाडौं : नेपाल वायु सेवा निगमले आइतबार भएको उडान रद्दका सम्बन्धमा माफी मागेको छ। नेपाल नागरिक उड्डयन प्राधिकरणको उडान स्वीकृतिविना नै निगमले आइतबार आरए २१७२१८ उडानको तयारी गरेको थियो। जबकी हिउँदकालीन तालिकामा आइतबारको उक्त उडान कटौति गरिएको थियो। निगमले उडान कटौतिको जानकारी पाएपछि पनि सम्बन्धित यात्रुलाई जानकारी गराएको थिएन। काठमाडौंदिल्लीकाठमाडौंको उडान आरए २१७२१८ र सोमबारको आरए २०५२०६ उडान विशेष कारणवश रद्द भएको जारी विज्ञप्तिमा उल्लेख छ। यसबाट यात्रुवर्गमा पर्न गएको असुविधाप्रति निगमले दुःख व्यक्त गर्दै यस्तो घटना नदोहोरिन सचेत रहने समेत प्रतिवद्धता व्यक्त गरेको छ। उडान रद्द भएको कारणबाट गन्तव्यमा पुग्न नसकेको यात्रुहरूलाई वैकल्पिक व्यवस्थाहरूबाट उडान व्यवस्थापन गरिने भएको छ। निगमद्वारा विज्ञप्तिमा विशेष कारणवश भनिएपनि नियामक निकाय प्राधिकरणको निर्णय नमान्दा यात्रुहरूले दुख पाएका हुन्। हिउँदयामका लागि हप्ताको १० उडानको स्वीकृति पाएकामा निगमले भने साविकका १४ उडानको नै प्रस्ताव दिएको थियो। प्राधिकरणले पहिला हिउँदयामका लागि उडान स्वीकृति प्रस्ताव गर्दा गौतमबुद्ध अन्तर्राष्ट्रिय विमानस्थलमा पनि उडान गर्ने गरी पेश गर्न भनेको थियो। तर, निगमले तत्काल गौतमबुद्धमा उडान गर्न नसक्ने भन्दै त्रिभुवन अन्तर्राष्ट्रिय विमानस्थलबाट मात्रै उडान गर्ने गरी स्वीकृति मागेको थियो। निगमले भनेअनुसार नगरेपछि प्राधिकरणले ४ उडान कटौति गरेको थियो।"
सुजातालाई गिरिजाको विरासत जोगाउने चुनौती,"विराटनगर : मोरङको निर्वाचन क्षेत्र नम्बर २ (तत्कालीन मोरङ१) पूर्वप्रधानमन्त्री एवं नेपाली कांग्रेसका सभापति स्वः गिरिजाप्रसाद कोइरालाको निर्वाचन क्षेत्र हो। कांग्रेसबाट जो उम्मेदवार भए पनि यसलाई गिरिजाको क्षेत्र भनेर भन्ने गरिन्छ। यहाँबाट तीन पटकसम्म चुनाव जितेका उनी नेपालको राजनीतिलाई आफ्नो पकडमा राख्दै मुलुकको नेतृत्व गर्न सफल भए। आगामी निर्वाचनका लागि भने गिरिजाकै छोरी एवं कांग्रेस नेत्रृ सुजाता कोइरालाले सत्तारूढ गठबन्धनका तर्फबाट यो क्षेत्रमा प्रतिनिधि सभा सदस्यका लागि उम्मेदवारी दिएकी छन्। नेपाली राजनीतिक इतिहासमा महत्वपूर्ण योगदान पुर्याएको कोइराला परिवारकी सदस्य र गिरिजाकै छोरी भएका कारण जति चर्चा भइरहेको छ, सुजाताका सामु त्यति नै चुनौतीका चाङ पनि छन्। हुन त कांग्रेसको बलियो संगठनका कारण कांग्रेसी नेताहरूको पहिलो रोजाइमा मोरङ२ पर्दै आएको छ। उक्त क्षेत्रमा मधेसी र पहाडी दुवै समुदायका मतदाता उल्लेख्य छन्। अनेक अड्चन र अवरोधलाई छिचोलेर सुजाताले टिकट पाइन्, र मोरङबाट उम्मेदवार बन्ने लामो समयदेखि इच्छा पूरा गरिन्। तर निर्वाचनको परिणाम आफ्नो पक्षमा पार्न उनका लागि ठूलो चुनौती छ। बाबु गिरिजाको रोजाइमा परिरहने यो क्षेत्र चुनावी मैदानमा सुजाताका लागि भने नौलो हो। लामो समयदेखि प्रयास गरे पनि मोरङमा राजनीतिक स्थान पाउन नसकेकी उनी एकाएक टिकट लिएर क्षेत्र नम्बर २ को उम्मेदवार बनेपछि चर्चामा छिन्। झापासँग सीमा जोडिएको यो क्षेत्रबाट कांग्रेस नेता मिनेन्द्र रिजालले टिकट पाउने चर्चा थियो। बाम (एमालेमाओवादी) गठबन्धनको लहर आएका बेलासमेत २०७४ सालमा मिनेन्द्र यही क्षेत्रबाट विजयी बनेका थिए। मोरङका छवटा निर्वाचन क्षेत्रमध्ये त्यतिबेला कांग्रेसले पाँचवटा गुमायो। एउटा मात्रै आफ्नो पक्षमा पार्यो। क्षेत्र नम्बर २ बाट जितेर मिनेन्द्रले कांग्रेसको विरासत जोगाएका थिए। मुलुककै चुनावी नतिजा बाम गठबन्धनको पोल्टामा पर्दा २०७४ सालमा विजयी भएकाले पनि यो क्षेत्रबाट यसपटक उनैले अवसर पाउने अड्कल धेरैको थियो। अन्तिम समयमा सुजाताले टिकट पाएपछि मिनेन्द्रको दोहोरिने सम्भावना सकियो। यसअघि प्रतिनिधि सभा सदस्यमा मिनेन्द्रसँग पराजित भएका ऋषिकेश पोख्रेलसँग सुजाताको प्रतिस्पर्धा हुने छ। एमालेजसपा गठबन्धनबाट उम्मेदवार बनेर गिरिजा पुत्री सुजातालाई टक्कर दिइरहेका ऋषिकेश नेकपा (एमाले) मोरङका अध्यक्ष हुन्। कांग्रेसको आधारभूमि र गिरिजाको विरासत जोडिएको क्षेत्रमा छोरी सुजातालाई हराउनु उनका लागि पनि चुनौतीपूर्ण छ। तर मोरङ२ मा कसले बाजी मार्छ भनेर थाहा पाउन चैँ मंसिर ४ गते नै पर्खनुपर्ने हुन्छ। मतदातालाई आकर्षित गर्न यतिबेला सुजाता र ऋषिकेश घरदैलो तथा भेटघाट अभियानमा व्यस्त छन्। चुनावी परिणाम आफ्नो पक्षमा पार्न सक्रिय रहेका दुवै जना मतदातासमक्ष पुगेर उनीहरूका समस्या सुन्नेदेखि विजयी भएपछि संसदमा पुगे के के गर्न सकिन्छ भन्नेसम्मका विषयमा छलफल गरिरहेका छन्। ऋषिकेश सहकारी एवं विद्यार्थी आन्दोलन र विभिन्न सामाजिक संस्थामा आवद्ध हुँदै पार्टी राजनीतिमा सक्रिय छन्। समुदायसँगको निरन्तर सम्पर्क र जनताको साथमा रहेर समाज परिवर्तनका लागि महत्वपूर्ण योगदान गरेका कारण चुनाव जित्नेमा ढुक्क रहेको उनी बताउँछन्। हुन त २०७० सालको दोस्रो संविधानसभा निर्वाचनमा कांग्रेसको किल्ला भत्काउँदै ऋषिकेश त्यही क्षेत्रबाट विजयी बनेर संविधानसभा सदस्यसमेत बनेका थिए। त्यतिबेला उनले कांग्रेसक आमोदप्रसाद उपाध्यायलाई पराजित गरेका हुन्। तर २०७४ मा बम गठबन्धन हुँदा पनि कांग्रेसका मिनेन्द्रसँग १ हजार ८०५ मतान्तरले हारे। मिनेन्द्रले ३५ हजार ८१९ मत पाउँदा ऋषिकेशले ३४ हजार १४ मत ल्याएका थिए। उक्त क्षेत्रमा ऋषिकेशको प्रतिस्पर्धा तेस्रो हो। तीनवटै प्रतिस्पर्धामा उनले कांग्रेसका फरकफरक उम्मेदवारको सामना गर्नु परेको छ। विगतका दुईवटामा आमोद र मिनेन्द्रसँग भिडे। अहिले सुजातासँग प्रतिस्पर्धामा छन्। संविधानसभाको दोस्रो निर्वाचनमा उक्त क्षेत्र मोरङको क्षेत्र नम्बर १ मा पर्थ्यो। 'म सधैँ जनताको साथमा रहेर समुदायसँग निरन्तर सम्पर्कमा छु। यहाँका समस्यालाई नजिकबाट नियाल्ने र बुझ्ने मौका पाएको छु,' ऋषिकेश भन्छन्, 'त्यही भएकाले जनताको साथ मलाई छ। चुनाव जित्नेमा ढुक्क छु।' उनले चुनाव जितेर गएकाहरू हराउने र फर्किएर पनि नआउने गरेको जनगुनासोलाई आफूले सम्बोधन गर्ने प्रतिवद्धता जनाए। जनविश्वास टुट्न नदिने र गरेको प्रतिवद्धता जसरी भए पनि पूरा गरेरै छाड्ने ऋषिकेश बताउँछन्। सुजाताले पनि आमाका नामको ट्रष्टमार्फत अनि बुवाका नाममा सामाजिक कामहरू गर्दै आएकी छन्। कांग्रेसको आधारभूमि रहेको अनि पार्टीप्रति आस्था भएका मतदाताको बसोबास क्षेत्र भएकाले आगामी निर्वाचनमा आफूले जनताको साथ पाउने विश्वास उनको छ। कांग्रेसको प्रभाव क्षेत्र रहेकाले 'बुवाको सपना साकार पार्न' उम्मेदवारी दिएको सुजाताले बताउने गरेकी छन्। उनले पहिलो संविधानसभा निर्वाचन (२०६४)मा भने तत्कालीन सुनसरी५ (हाल सुनसरी४) बाट प्रतिस्पर्धा गरेकी थिइन्। तर पराजित भइन्। क्यान्सरबाट पीडित भएपछि दोस्रो संविधानसभा निर्वाचनताका भने प्रत्यक्षतर्फ प्रतिस्पर्धा गर्ने अवसर पाइनन्। त्यसबेला समानुपातिकबाट संविधानसभा सदस्य बनेकी थिइन्। उनले उपप्रधानमन्त्रीको जिम्मेवारी पनि सम्हालिसकेकी छन्। २०७४ को चुनावमा उनी समानुपातिबाटै प्रतिनिधि सभा सदस्य बनेकी हुन्। यसपटक भने मिनेन्द्रलाई पाखा लगाउँदै प्रत्यक्षतर्फको टिकट हात पार्न सफल भएकी सुजाता एमालेका मोरङ अध्यक्ष ऋषिकेशसँग प्रतिस्पर्धा गर्न मोरङ२ मा आइपुगेकी हुन्। तर दलहरू बीचको चुनावी तालमेलले उनका लागि केही सहजजस्तो देखिए पनि नतिजा निकाल्न भने गाह्रो पर्ने विश्लेषण छ। किन भने कांग्रेसको आधारभूमि र गिरिजाको विरासतबाहेक यो क्षेत्रका लागि उनी विल्कुलै नयाँ उम्मेदवार हुन्। अर्कोतर्फ टिकट लिएर आउनुअघि चुनावी वातावरण तयार पार्न एकपटक पनि गाउँ नआएको र कार्यकर्ता एवं मतदातासँग घुलमिल नभएको आरोप उनीमाथि लाग्दै आएको छ। विपक्षीले पाहुना उम्मेदवार भन्दैछन्। हात परिसकेको टिकट खोसेको भनेर मिनेन्द्र पक्षधर सुजातासँग रुष्ट छन्। कांग्रेस मोरङका सचिव मोदराज घिमिरे गिरिजा 'बाबु'की छोरी भएकाले सुजाताले चुनाव जित्नेमा कुनै शंका नभएको बताउँछन्। 'यो गिरिजा बाबुको क्षेत्र हो। उहाँले ३ पटकसम्म यो क्षेत्रबाट जित्नु भएको छ। उहाँले चुनाव जितेपछि विकास निर्माणका धेरै काम भए। जनताले सेवा सुविधा पाए,' घिमिरे भन्छन्, 'त्यही भएकाले सुजाताको जित निश्चित छ। मतदाताले पनि गिरिजालाई सम्झिएर छोरीलाई भोट दिन्छौं भनिरहेका छन्। संविधानको रक्षार्थ पनि लोकतान्त्रिकबाम गठबन्धनले चुनाव जित्नुपर्छ।' हजारौंको बलिदानीबाट बनेको संविधानको रक्षा र मुलुकको स्थायित्वका लागि लोकतान्त्रिकबाम गठबन्धनको विकल्प नभएको उनको भनाइ छ। त्यही भएकाले जनता गलत निर्णय गर्ने पक्षमा नभएको दाबी उनले गरे। गिरिजाले चुनाव जितेपछि हुलाकी राजमार्गको योजना ल्याएको र यो क्षेत्रमा पर्ने विभिन्न खोलामा पुल तथा बाटोघाटो बनेको घिमिरले बताए। यसपटक एमालेबाट विभाजन भएर बनेको नेकपा (एकीकृत समाजवादी), नेकपा (माओवादी केन्द्र) र लोकतान्त्रिक समाजवादीको गठबन्धन कांग्रेससँग बनेको छ। गठबन्धन दलको मत आफूलाई आउने भएकाले निर्वाचनमा सफलता हासिल गर्ने आशामा कांग्रेस छ। त्यस्तै, अन्तिम समयमा भए पनि जनता समाजवादी पार्टी (जसपा)सँग चुनावी तालमेल गरेकाले एमालेले समेत चुनावी नतिजा आफ्नो पक्षमा पर्ने दाबी गर्दै आएको छ। २०७४ सालको चुनावमा २ हजार ५९५ मत प्राप्त गरेका जसपाका युवराज कार्कीले भने पार्टी परित्याग गरिसकेका छन्। मोरङ २ मा १ लाख २४ हजार ७२९ मतदाता छन्। सुनवर्षी र रतुवामाई नगरपालिका, रंगेली नगरपालिकाको वडा नम्बर १, २, ३, ८ र ९, पथरीशनिचरे नगरपालिकाको वडा नम्बर ५ र ६ र कानेपोखरी गाउँपालिकाको वडा १, २ र ३ उक्त क्षेत्रमा समेटिएको छ। २०७४ सालमा रंगेली नगरपालिकाको मेयरमा निर्वाचित भएका दिलिपकुमार बगडिया (अग्रवाल) माओवादी छाडेर गत स्थानीय निर्वाचनअघि नै एमाले प्रवेश गरे। गत स्थानीय निर्वाचनमा एमालेबाटै उम्मेदवार बनेर उनी दोस्रो पटक मेयरमा विजयी बनेका छन्। कांग्रेसको आधार क्षेत्रमध्येको सुनवर्षी नगरपालिकामा एमालेले जितेका कारण पनि आफ्नो अवस्था विगतभन्दा सुदृढ भएको ऋषिकेशको बुझाइ छ। स्थानीय तह निर्वाचनमा वडाध्यक्षहरूले प्राप्त गरेको मतको आधारमा थोरै मतले भए पनि कांग्रेस गठबन्धन नै अगाडि देखिन्छ। संगठनात्मक संरचना कांग्रेसको बलियो भए पनि मतका हिसाबले र दलगत आधारमा भने एमाले अगाडि छ। स्थानीय तहको निर्वाचनमा एमालेले ३१ हजार ३३७, कांग्रेसले २८ हजार ६१७, माओवादी केन्द्रले ७ हजार ३०१, जसपाले ४ हजार ५१० मत प्राप्त गरेका छन्। लोकतान्त्रिक समाजवादी पार्टीलाई ४९० र नेकपा (एकीकृत समाजवादी) लाई १८० मत प्राप्त भएको थियो। समग्रमा कांग्रेस नेतृत्वको गठबन्धनको ३६ हजार ५८८ र एमाले गठबन्धनको ३५ हजार ८४७ मत देखिन्छ। २९ वडामध्ये एमालेले १६, कांग्रेसले ११ र माओवादीले २ वटामा जित निकालेका थिए। कांग्रेसका लागि स्थानीय तहको चुनावी नजिता उत्साहजनक नरहेको अवस्थामा निर्वाचनको नतिजा उम्काउन सुजातालाई सकस पर्ने देखिन्छ। कांग्रेसको आधार क्षेत्र अनि गठबन्धन दलहरूको सामना गर्नुपर्ने अवस्थामा एमालेका ऋषिकेशलाई सहज देखिँदैन। उक्त क्षेत्रमा संघीय लोकतान्त्रिक राष्ट्रिय मञ्चका खिलबहादुर खड्का, राष्ट्रिय प्रजातन्त्र पार्टीका गोपाल दाहाल, राष्ट्रिय स्वतन्त्र पार्टीका ठगेन्द्रप्रसाद न्यौपाने, लोकतान्त्रिक समाजवादी पार्टी नेपालका नारायणप्रसाद गन्गाई, मंगोल नेशनल अर्गनाइजेसनका नारायण बिसंखे, नेश्नलिस्ट पिपल्स पार्टीबाट मीना कटुवाल (बुढाथोकी), हाम्रो नेपाली पार्टीबाट विनोदमणि भट्टराई र नेपाल मजदुर किसान पार्टीका सुरेश कर्वाको उम्मेदवारी छ। प्रतिनिधि सभातर्फ राजकुमार शिवाकोटी, विशेश्वर ऋषिदेव र सुनीलकुमार साह स्वतन्त्र उम्मेदवार छन्। प्रदेशसभातर्फ मोरङ२ को 'क'मा सत्तारूढ गठबन्धनबाट माओवादी केन्द्र प्रदेश १ का सचिव गणेश उप्रेती 'सुशील' र 'ख'मा कांग्रेसका विनोद कार्की उम्मेदवार छन्। प्रतिस्पर्धी एमालेले 'क'मा दानबहादुर कार्की (डीबी) र 'ख'मा लीलाबल्लभ अधिकारीलाई उम्मेदवार उठाएको छ। अधिकारी २०७४ सालमा यही क्षेत्रबाट प्रदेशसभा सदस्यमा विजयी बनेका थिए।"
"दोहोरिने दाउमा ईश्वर, नरहरिको विरासत जोगाउने कसरतमा प्रदीप, तन्नेरीको मन जित्दै रञ्जु","काठमाडौं: आसन्न प्रतिनिधि सभा निर्वाचन अन्तर्गत काठमाडौं क्षेत्र नम्बर ५ मा एमाले र सत्ता गठबन्धनका उम्मेदवारबीच कडा टक्कर हुने देखिएको छ । यो क्षेत्रमा एमालेका इश्वर पोखरेल र सत्ता गठबन्धनको तर्फबाट नेपाली कांग्रेसका प्रदीप पौडेल चुनावी मैदानमा छन् । पोखरेल यसअघिको प्रतिनिधि सभा निर्वाचनमा यही निर्वाचन क्षेत्रबाट विजयी भएका थिए भने पौडेल तनहुँमा नेकपा माओवादी केन्द्रकी आशा कोइरालासँग ५ मतान्तरले पराजित भएका थिए । एमालेका प्रभावशाली नेता तथा नेपाली कांग्रेसका लोकप्रिय युवा नेताको प्रतिस्पर्धाले पनि यो निर्वाचन क्षेत्रको चुनावी सरगर्मी रोमाञ्चक बन्दै गएको छ । बढी चर्चामा पोखरेल र पौडेल रहेपनि काठमाडौं५ मा २८ उम्मेदवार प्रतिनिधि सभा सदस्यको भिडन्तमा छन् । १४ दलगत उम्मेदवार छन् भने १४ जना स्वतन्त्र उम्मेदवार छन्। सत्ता गठबन्धनले कांग्रेस नेता पौडेललाई उम्मेदवार बनाएपछि एमाले र जसपाबीच चुनावी तालमेलको चर्चा भएको थियो । तर पछिल्लो समय यो तालमेल हुन सकेन् । सत्ता गठबन्धनलाई लोसपाले सघाउने भनिए पनि त्यो कार्यान्वयनमा आउन सकेन । जसले पार्टीगत गतिविधिले ठूला दलका उम्मेदवार नै विजयी बन्ने विश्लेषण राजनीतिक वृत्तमा हुने गरेको छ । जसपाका भीमबहादुर मगर, नेमकिपाका शैलेश डंगोल, लोसपाका दानिन्द्र जोशी लगायत दलगत उम्मेदवार चुनावी अभियानमा होमिएका छन् । स्वतन्त्र उम्मेदवार रन्जु न्यौपाने(दर्शना), हेमराज थापा, सुशान्त श्रेष्ठले पनि काठमाडौं क्षेत्र नम्बर ५ मा राम्रो मत तान्न सक्ने स्थानीय बताउँछन् । काठमाडौं५ मा २०७९ को निर्वाचनमा भोट हाल्न पाउने मतदाताको संख्या ७० हजार ९१९ रहेको निर्वाचन आयोगको अद्यावधिक तथ्यांकमा उल्लेख छ । २०७४ सालको निर्वाचनमा एमाले उपाध्यक्षसमेत रहेका पोखरेल २३ हजार २९ मत ल्याएर निर्वाचित भएका थिए । त्यसबेला उनले कांग्रेसका हालका प्रवक्ता डाप्रकाशशरण महतलाई ९ हजार ८६० मतले हराएका थिए । महतले १३ हजार १६९ मत ल्याएका थिए । तेस्रो स्थानमा विवेकशील साझा पार्टीका नेता उज्जवल थापाले ६ हजार ५५३ मत ल्याएका थिए । थापाको कोभिड संक्रमणबाट गत वर्ष ज्यान मृत्यु भएको थियो । त्यस्तै नेमकिपाका वीरबहादुर डंगोलले ६३६ मत ल्याएका थिए । काठमाडौं५ मा जित्ने दावेदारी गर्दै आएका एमाले नेता पोखरेल २०६४ र २०७० सालको निर्वाचनमा कांग्रेस नेता नरहरि आचार्यसँग पराजित भएका थिए । उनी एमालेका प्रभावशाली नेता मानिन्छन् । २०५४ मा एमाले स्थायी कमिटी सदस्य बनेका पोखरेल ०५९मा पार्टीको केन्द्रीय सचिवालय सचिव बनेर काम गरे । २०६० सालमा उनी संगठन विभाग प्रमुख भएर काम गरे । पार्टीको संस्थापन पक्षमा रहेर काम गर्दै आएका उनी ०५१ सालमा मनमोहन अधिकारी प्रधानमन्त्री बन्दा प्रधानमन्त्रीको प्रमुख राजनीतिक सल्लाहकार भएर काम गरेका थिए । त्यसपछि उनी उद्योग, वाणिज्य तथा आपूर्ति, रक्षासहित उपप्रधानमन्त्रीको जिम्मेवारीमा काम गरेका छन् । अर्को जितको दाबेदारीसहित आएका सत्ता गठबन्धनतर्फका उम्मेदवार पौडेल नेपाली कांग्रेसका युवा नेता हुन् । विद्यार्थी जीवनबाटै राजनीतिमा होमिएका पौडेल यसअघि तनहुँ क्षेत्र नम्बर२ मा उम्मेदवारी दिने चर्चा चले पनि अन्तिम समयमा काठमाडौं५बाट टिकट पाएका थिए । २०७४ मा तनहुँ२ 'क'बाट निर्वाचन लडेका उनी माओवादी नेतृ आशा कोइरालासँग ५ मतको झिनो मतान्तरले पराजित भएका थिए । संघीय संसदका लागि पौडेलको यो पहिलो प्रतिस्पर्धा हो । नेपाली कांग्रेसको १३ औँ महाधिवेशनमा सर्वाधिक मत ल्याई पार्टीको केन्द्रीय सदस्यमा निर्वाचित भएका उनी १४ औँ महाधिवेशनमा महामन्त्रीको उम्मेदवार थिए । उनले कांग्रेस भित्र प्रखर वक्ताको परिचय बनाएका छन् । २०७४ को स्थानीय तह निर्वाचनमा काठमाडौं महानगरपालिकाको मेयरमा प्रतिस्पर्धा गरेर चर्चामा आएकी रञ्जु दर्शना यस पटक काठमाडौं५ बाट संघीय संसदको निर्वाचनमा होमिएकी छन् । उनको उपस्थितिलाई पनि स्थानीयले महत्वका साथ लिएका छन् । विवेकशील साझा पार्टी छाडेर स्वतन्त्रबाट चुनाव लडेकी उनलाई मतदाताले कति माया गर्ने हुन त्यो परिणामले देखाउला तर काठमाडौं महानगरको मेयरमा लड्दा पाएको २३ हजार ४३९ मतलाई नै आधार मान्दै उनले आफूलाई अब्बल उम्मेदवारका रुपमा चिनाउँदै आएकी छन् । राप्रपाका ६४ वर्षीय रामप्रसाद उप्रेती पनि काठमाडौं५ को उम्मेदवार छन्। स्वतन्त्र उम्मेदवार हेमराज थापा पनि चुनावी अभियानमा सशक्त भएर लागेका छन् । विभिन्न सामाजिक अभियानमा सक्रिय उनी आफूलाई सामाजिक अभियन्ताका रुपमा चिनाउने गर्दछन् । काठमाडौंमा हुने विभिन्न अभियानमा उनी अग्र मोर्चामा देखिने गरेका छन् । स्थानीय तहको निर्वाचनमा खसेको मतको तथ्यांक हेर्दा यस निर्वाचन क्षेत्रको वडामा एमालेको मत धेरै छ । एमालेका वडाअध्यक्षका उम्मेदवारले पाएको मत मात्र १९ हजार ७३ छ । यस्तो छ अंकगणित काठमाडौं५ मा २०७९ को निर्वाचनमा भोट हाल्न पाउने मतदाताको संख्या ७० हजार ९१९ रहेको निर्वाचन आयोगको अद्यावधिक तथ्यांकमा उल्लेख छ । २०७४ सालको निर्वाचनमा ६४ हजार ५५० मतदाता रहेकोमा यस पटक ६ हजार ३६९ मतदाता थपिएका छन् । थपिएका मतदातामध्ये २० देखि ४० वर्ष उमेर समूहका छन् । यो निर्वाचन क्षेत्रमा काठमाडौं महानगरको वडा नम्बर २, ३, ४ र ५ पर्छन् । यस्तै, बुढानीलकण्ठ नगरपालिकाको वडा नम्बर ३, ४, ५, ६ र ७ पर्छन् । टोखा नगरपालिकाको वडा नम्बर २, ३, ४, ५, ६ र ७ यही क्षेत्रमा पर्छन् । बढी जनघनत्वका लाजिम्पाट, महाराजगञ्ज, बालुवाटार, हाडीगाउँ यो निर्वाचन क्षेत्रमा छन् । गत स्थानीय तह निर्वाचन नियाल्दा काठमाडौं महानगरको २,३, ४ र ५ नम्बर वडा(वडाध्यक्ष)मा एमाले विजयी भएको थियो । बुढानीलकण्ठ नगरपालीकाको ३ मा स्वतन्त्र,४,५ कांग्रेस, ६ र ७ मा एमाले निर्वाचित भएको थियो । यस्तै टोखा नगरपालीकाको २,३,४,५ र ७ मा एमाले तथा ६ मा कांग्रेस विजयी भएको थियो । स्थानीय तहको निर्वाचनमा खसेको मतको तथ्यांक हेर्दा यस निर्वाचन क्षेत्रको वडामा एमालेको मत धेरै छ । एमालेका वडाअध्यक्षका उम्मेदवारले पाएको मत मात्र १९ हजार ७३ छ । यस्तै, कांग्रेसका वडाध्यक्षका उम्मेदवार १४ हजार ८५३ मत ल्याएका छन् । माओवादी केन्द्रको मत १ हजार १६८ थियो भने नेकपा एकीकृत समाजवादीको १ हजार ८२७ मत छ । राप्रपाको मत माओवादी केन्द्र र नेकपा एकीकृत समाजवादीभन्दा बढी अर्थात् २ हजार ६२२ छ । काठमाडौंमा सांगठनिक मतसँगै थपिएका मतदाताको मत चलायमान हुने भएकाले अहिले नै को कति पल्लाभारी भन्ने यकीन विश्लेषण गर्न नसकिने राजनीतिक विश्लेषक बताउँछन् । चुनावी अभियान, मतदातासँगको उम्मेदवारको प्रतिवद्धता तथा नेताका राजनीतिक गतिविधिले उनीहरूले पाउने मतलाई तलमाथि पार्न सक्ने देखिन्छ ।"
कांग्रेस बागमतीद्वारा निर्वाचन परिचालन समिति गठन,"हेटौंडा : नेपाली कांग्रेस बागमती प्रदेश समितिले निर्वाचन परिचालन समिति गठन गरेको छ। आगामी मंसिर ४ गते हुने प्रतिनिधिसभा र प्रदेशसभाको निर्वाचनलक्षित गतिविधिलाई तीव्र एवम् प्रभावकारी बनाउन समिति गठन गरिएको कांग्रेस बागमती प्रदेश सभापति इन्द्रबहादुर बानियाँले जानकारी दिए। बानियाँकै संयोजकत्वमा बनाइएको समितिको सहसंयोजकको जिम्मेवारी उपसभापति चन्द्र महर्जनलाई दिइएको छ। समितिको सदस्यहरूमा कांग्रेस बागमती प्रदेश महामन्त्री राजु श्रेष्ठ, दीर्घमान श्रेष्ठ ऋषिराम घिमिरे, जीवन ढंगोल, हरिशरण श्रेष्ठ, जगदिश्वरनरसिंह केसी, मिलनबाबु श्रेष्ठ, बलराम पौडेललगायत छन्। समिति गठनपश्चात प्रतिक्रिया दिँदै संयोजक बानियाँले संविधान र व्यवस्थाको रक्षा गर्दै देश र जनताको हितका निम्ति गठबन्धनका उम्मेदवार विजयी हुनुपर्ने बताए।"
रसियाले गर्यो युक्रेनमाथि क्षेप्यास्त्र प्रहार,"लण्डन : रसियाले युक्रेनको राजनधानी कीभ लगायतका कतिपय स्थानमा क्षेप्यास्त्र प्रहार गरेको छ। आफ्नो ब्ल्याक सी फ्लीटमा युक्रेनले ड्रोन आक्रमण गरेको आरोप लगाएको केही दिनमै रसियाले राजधानी कीभ लगायतका युक्रेनका केही सहरहरुमा क्षेप्यास्त्र प्रहार गरेको बीबीसीको समाचारमा उल्लेख छ। क्षेप्यास्त्र प्रहारका कारण युक्रेनमा बिजुली, पानी लगायत अत्यावश्यक कुराहरु बन्द भएको छ। राजधानी कीभमा मात्र कम्तिमा दुईवटा क्षेप्यास्त्र प्रहार भएको प्रत्यक्षदर्शीलाई उदृत गर्दै बीबीसीले जनाएको छ। युक्रेनको उत्तर पूर्वी सहर खार्किभमासमेत क्षेप्यास्त्रका कारण महत्त्वपूर्ण पूर्वाधारहरु ध्वस्त भएको छ।"
माओवादी केन्द्रले सार्वजनिक गर्यो चुनावी प्रतिवद्धता पत्र,काठमाडौंः नेकपा माओवादी केन्द्रले चुनावी प्रतिवद्धता पत्र सार्वजनिक गरेको छ । पार्टी कार्यालय पेरिसडाँडामा पत्रकार सम्मेलन गर्दै माओवादी केन्द्रले चुनावी प्रतिवद्धता पत्र सार्वजनिक गरेको हो । सार्वजनिक गरिएको घोषणापत्रमा विशिष्ट पदाधिकारीहरुको सम्पत्ति छानविन गर्न उच्चस्तरीय अधिकार सम्पन्न आयोग गठन गर्ने विषय समेटिएको छ। वेरोजगारी समस्या हल गर्न राष्ट्रीय रोजगार प्राधिकरण स्थापना गर्ने घोषणापत्रमा उल्लेख छ।
अब उम्मेदवारले मंसिर १ गतेसम्म मात्र आफ्नो प्रचार गर्न पाउने,"काठमाडौं : मंसिर ४ गते हुने प्रतिनिधि सभा सदस्य तथा प्रदेश सभा सदस्य निर्वाचनमा उम्मेदवारहरूले कात्तिक १७ गतेदेखि मंसिर १ गतेसम्म निर्वाचन प्रचारप्रसार गर्न सक्ने व्यवस्था रहेको निर्वाचन आयोगले जनाएको छ। निर्वाचन आचारसंहिता, २०७९ को दफा १३ मा राजनीतिक दल, उम्मेदवार, दलको भातृ संगठन तथा सम्बन्धित व्यक्तिले जुलुस, आमसभा, कोणसभा, बैठक, भेला वा निर्वाचन प्रचारप्रसार सम्बन्धी कार्य गर्दा पालना गर्नुपर्ने आचरणको व्यवस्था गरिएको छ। उक्त दफा १३ को (म) मा उम्मेदवारको अन्तिम नामावली प्रकाशन भएपछि मतदान हुने दिनभन्दा १७ दिन अघिदेखि मात्र निर्वाचन प्रचारप्रसारअन्तर्गत जुलुस, आमसभा, कोणसभा गर्न र सञ्चारमाध्यममा आफ्नो निर्वाचनसम्बन्धी सामग्री प्रकाशन वा प्रसारण गर्न सकिने व्यवस्था रहेको हुँदा यही कात्तिक १७ गतेदेखि मंसिर १ गतेसम्म सोबमोजिम निर्वाचन प्रचारप्रसार समेत गर्न सकिने व्यवस्था छ। आचारसंहिता बमोजिम निर्वाचन प्रचारप्रसारका लागि आमसभा, कोणसभा गर्दा मञ्चको तयारीको लागि लागेको खर्चको विवरण सम्बन्धित उम्मेदवारले आफैँ वा प्रतिनिधिमार्फत मतदान सम्पन्न भएको १५ दिनभित्र निर्वाचन कार्यालयमा पेश गर्नुपर्नेछ।"
उदयपुरमा उल्लासमय छठ पर्व,"उदयपुर : साझा सांस्कृतिक धरोहरका रूपमा स्थापित छठ पर्व यस वर्ष उदयपुरमा चार हजार बढीले सामुहिक रूपमा पूजाआरधना र दश हजार बढीले प्रत्यक्ष अवलोकन गरेका छन्। विगत वर्षभन्दा यसपटक छठको रौनक र भक्तजनको संख्या बढेको पूजा व्यवस्थापन समितिले जनाएको छ। पूजा व्यवस्थापन समितिका अध्यक्ष चन्दनकुमार साहका अनुसार पूजा र अवलोकन गर्नेको संख्या दश हजार नाघेको बताए। उदयपुरको सदरमुकाम गाईघाट, बेलका, चौदण्डिगढी, कटारी नगरपालिका, रौतामाई, उदयपुरगढी गाउँपालिकाका नदी तलाउमा हर्सोल्लासका साथ पूजाआरधना गर्दै छठ पर्व मनाइएको हो। छठ पूजा व्यवस्थापन समितिले भक्तजनलाई सुविधा र सहज पूजाआराधना गराउन पोखरी, नदी, खोला र खहरेमा व्यवस्थित रूपमा घाट निर्माण गरेका छन्। पछिल्लो समय छठ हिन्दूहरूको 'साझा चाड' मा रूपान्तरण हुँदै गएको छ। पछिल्लो समय छठ पूजामा पहाडी, नेवार समुदायको समेत उल्लेख्य सहभागिता हुन थालेको छ। सदरमुकाम गाईघाटमा आइतबार अस्ताउँदो र सोमबार बिहान उदाउँदो सूर्यलाई अर्घ दिँदै हर्षोल्लासका साथ छठ पर्व मनाइएको छ। विगत वर्षभन्दा यस वर्ष विभिन्न कार्यक्रमहरूसमेत राखिएकाले भक्तजनको उपस्थिति अझ बढेको पूजा व्यवस्थापन समितिका अध्यक्ष चन्दनकुमार साहले बताए। छैठी माताको पूजासँगै सांस्कृतिक प्रतियोगितामूलक कार्यक्रम, मनोरञ्जनका कार्यक्रमहरूसमेत रातभर सञ्चालनमा रहेको उनले बताए। भक्तजन र अन्य सर्वसाधरणलाई आकर्षित गर्न घाट व्यवस्थापन, मनोरञ्जनका कार्यक्रम, सेल्फी सिन, औषधिउपचार लगायतका गतिविधि राखिएको उनले बताए। मुख्य पूजारी खेमनारायण यादव (राहुल)ले भक्तजनसँग सामूहिक रूपमा पूजासमेत गरेका थिए। पूजाआजाका लागि मधेसी, पहाडी, नेवार समुदाय सहभागी थिए। विशेष पूजाका अवसरमा उनीहरूले सूर्य र छठी माताको आराधनासमेत गरेका थिए। सूर्यको उपासना गरेर तराई क्षेत्रका समुदायले छठ मनाउने गरे पनि पछिल्ला वर्षमा पहाडी समुदायका भक्तजनले पनि छठ पर्व मनाउन थालेका छन्। छठ पूजालाई लक्षित गरी सदरमुकाममा आयोजना गरिएको कार्यक्रममा त्रियुगा नगरपालिकाका मेयर वसन्तकुमार बस्नेतले छठ पूजा व्यवस्थापनका लागि स्थानीय सरकारले सहयोग गर्ने बताए। उनले त्रियुगाको संस्कृतिसँग जोडिएको पर्व भएकाले यसको संरक्षण, प्रर्वद्धनमा नगरपालिकाले सहयोग गर्ने प्रतिबद्धता व्यक्त गरे। त्यसैगरी उपमेयर महेश्वरी राईले त्रियुगाको सभ्यता, संस्कार र सौन्र्दयतामा छठ पूजा र पवित्र त्रियुगा नदीको महत्व रहेको बताइन्। पछिल्लो वर्ष सबैको साझा संस्कृतिका रूपमा छठ पर्व स्थापित हुँदै गएकाले यसको संरक्षणमा सबैको चासो रहनुपर्ने बताए। कार्यक्रममा उदयपुर जिल्लाको साहित्य क्षेत्र कलम चलाउने साहित्यकार पुण्यबहादुर कार्की र इन्दिरा आचार्यलाई सम्मानसमेत गरिएको थियो। यस वर्षको छठमा लोकसंस्कृति झल्काउने खालका गीतमा खुला नृत्य र गायन प्रतियोगिता आयोजना गरिएको सल्लाहकार राजकुमार शर्माले जानकारी दिए। त्यस्तै मनोरञ्जनात्मक सांस्कृतिक कार्यक्रम र छठमा योगदान गर्नेहरूलाई सम्मान कार्यक्रम पनि गरिएको उनले बताए।"
सरकारी गाडी दुरुपयोग गर्दै मुस्ताङ भ्रमणमा,जोमसोम : बाग्मती प्रदेशका एक कर्मचारीले सरकारी गाडीको दुरुपयोग गर्दै परिवार लिएर मुस्ताङका आएका छन्। आफ्नो परिचय बाग्मती प्रदेशअन्तर्गत कृषि मन्त्रालयको सहसचिव बताउने उनी सरकारी गाडी चढेर परिवारसहित मुस्ताङ घुम्न आएका हुन्। बाग्मती प्रदेश ०१००२ झ ५७६२ नम्बर भएको उक्त सेतो प्लेट गाडी मुक्तिनाथ दर्शन गरी फर्किदा मुस्ताङका स्थानीय पत्रकारहरुले अनुमगन गर्दा दुरुपयोग भएको पाइएको हो। स्थानीय पत्रकारहरुले मुस्ताङको पुथाङ एअरपोर्टमा बाग्मती प्रदेशको सरकारी गाडी फेला पारेका थिए । पत्रकारहरुले बाग्मती प्रदेशको गाडी विदाको समयमा किन र कुन कार्यक्रमका लागि लिएर आउनु भएको हो भनी सोधिएको प्रश्नमा उनले आफू सहसचिव भएकाे मात्र बताए । ती सहसचिवसहित सो गाडीमा ७ जना मुस्ताङ आएका थिए। जसमध्ये दुई जना महिला एक जना बालक र अरु तीन जना पुरुष थिए। अहिले बाग्मती प्रदेशको साे गाडी मुस्ताङबाट बाहिरिसकेको छ। पछिल्लो समय सरकारी गाडी दुरुपयोग गरी मुस्ताङ आउने क्रम बढ्दो छ। बिना कुनै कार्यक्रम केवल परिवारिक भ्रमण गर्ने क्रममा सरकारी कार्यालयका कर्मचारीदेखि उच्च ओहोदाका व्यक्तिहरु मुस्ताङ आउन थालेका हुन्। सरकारी गाडी कार्यालय प्रयोजन बाहेक दूरुपयोग गर्न पाइदैन। तिहार र छठ पर्वको बीचमा मुस्ताङमा ११ वटा सकारी गाडी भित्रिएको प्रहरी चौकी घाँसाले जनाएको छ।
एकीकृत समाजवादीले विदेश गएका युवालाई स्वदेश फर्काउने (घोषणापत्रको पूर्णपाठ),"काठमाडौं : नेकपा एकीकृत समाजवादीले निर्वाचन प्रणाली सुधारमा जोड दिएको छ । सोमबार चुनावी घोषणापत्र सार्वजनिक गर्दै समाजवादीका महासचिव बेदुराम भुसालले अहिलेको निर्वाचन प्रणाली अत्यन्त खर्चिलो र भड्किलो भएकाले निर्वाचन प्रणालीलाई सुधार गरेर सरल र कम खर्चिलो बनाउन आवश्यक रहेको औंल्याए। घोषणापत्रमा भनिएको छ,'यो मूलतः धेरै पैंसा खर्च गर्नेले मात्र जित्न सक्ने खालको छ । यो जटिल पनि छ र कुनै पार्टीले बहुमत ल्याउन नसक्ने खालको छ । कुनै पनि पार्टीको एकल बहुमत नआएपछि गठबन्धनको सरकार बन्ने र त्यो अस्थिर भइ विकास निर्माणका काम गर्न नसक्ने अवस्था देखिएको छ । हामी यस निर्वाचन प्रणालीलाई सुधार गरेर सरल र कम खर्चिलो बनाउन चाहन्छौँ । नेकपा एकीकृत समाजवादीले प्राप्त उपलब्धीको रक्षा, लोकतान्त्रिक प्रणालीको सुदृढ र विस्तार र निर्वाचन प्रणालीमा परिवर्तन जस्ता एजेण्डालाई प्राथमिकता दिएको छ । घोषणापत्रमा मल कारखाना स्थापना गरिने, विदेश गएका युवालाई स्वदेश फर्काउने अभियान संचालन गर्ने उल्लेख छ । यस्तै, समाजवादीले एक पालिकाएक उद्योग ग्रामको योजना अघि सारेको छ । घरघरमा बिजुली, जनजनमा सेयरमा निती लागू गर्ने विषय घोषणापत्रमा समेटिएको छ । घोषणापत्रमा भनिएको छ, 'वर्तमान नेपाली समाजमा आर्थिकसामाजिक रूपान्तरणका लागि व्यापक अभियान सञ्चालन नगरी त्यो अवस्था निर्माण गर्न सकिदैन । आर्थिकसामाजिक रूपान्तरण अभियान सञ्चालन गर्न प्रतिवद्ध छौं । नेकपा आफ्नो स्थापना कालदेखि नै नेपाल राष्ट्रको स्वतन्त्रता, भौगोलिक अखण्डता, सार्वभौमसत्ता सम्पन्नता र स्वाभिमानको पक्षमा दृढतापूर्वक उभिदै आएको घोषणपत्रमा उल्लेख छ ।"
एकीकृत समाजवादीको चुनावी घोषणापत्र सार्वजनिक,"काठमाडौं : नेकपा एकीकृत समाजवादी पार्टीले चुनावी घोषणापत्र सार्वजनिक गरेको छ। सोमबार काठमाडौंमा नेकपा एकीकृत समाजवादीका उपाध्यक्ष राजेन्द्र पाण्डे, महासचिव वेदराम भुसाललगायतको उपस्थितिमा घोषणापत्र सार्वजनिक गरिएको हो। पार्टी अध्यक्ष माधव कुमार नेपाल चुनावी सिलसिलामा आफ्नो निर्वाचन क्षेत्र रौतहट गएकाले पार्टीका पदाधिकारीहरुले घोषणापत्र सार्वजनिक गरेका हुन्।"
भक्तपुरबाट लागुऔषधसहित एकजना पक्राउ,भक्तपुर : भक्तपुरको मध्यपुर ठिमी नगरपालिका १ लोकन्थलीस्थित आँखा अस्पताल नजिकबाट लागुऔषध विक्री वितरण तथा ओसार पसार हुँदैछ भन्ने विशेष सूचनाका आधारमा प्रहरीले एकजनालाई पक्राउ गरेको छ । प्रहरी प्रभाग बालकोट भक्तपुरबाट खटिएको प्रहरी टोलीले सिराहा लाहान नगरपालिका  ४ घर भई हाल ललितपुर पाटन बस्ने २३ वर्षीय रमेशकुमार आनन्दलाई पक्राउ गरेको महानगरीय प्रहरी परिसर भक्तपुरले जनाएको छ । उनलाई नाइट्राभेट ६०० सय थान ट्याव्लेट लागुऔषधसहित नियन्त्रणमा लिएको परिसरका सूचना अधिकृत दीपक पाण्डेले जनाए । उनलाई प्रहरी वृत्त ठिमी भक्तपुरमा राखी थप अनुसन्धान भइरहेको जनाइएको छ ।
सत्ताका लागि कांग्रेसले प्रजातन्त्र बन्दुकसँग साट्यो : पूर्वमन्त्री बस्नेत,"उदयपुर : पूर्वमन्त्री एवम् राष्ट्रिय प्रजातन्त्र पार्टीका वरिष्ठ नेता हरिबहादुर बस्नेतले सत्ताका लागि कांग्रेसले प्रजातन्त्र बन्दुकसँग साटेको आरोप लगाएका छन् । पार्टीको चुनावी अभियानमा गृहजिल्ला उदयपुर आइपुगेका बस्नेतले सोमबार सदरमुकाम गाईघाटमा पत्रकारसँगको भेटघाटमा उनले बन्दुक बोकेको माओवादीसँग अपवित्र गठबन्धन गरेर कांग्रेसले प्रजातन्त्रको खिल्ली उडाएको बताए । उनले भने,' वीपीले प्रतिपादन गरेको कांग्रेसको प्रजातन्त्र आज जाड रक्सी, गाँजा सेवन गराएर बन्दुकको बलमा जनता मार्ने पार्टीसँग पुग्यो, अब भन्नुस् यसले प्रजातन्त्र संरक्षण र जनताको भावनालाई सम्बोधन गर्न सक्छ ? उनले कांग्रेस र माओवादीभित्र आर्दश र मुल्यमान्यताको राजनीति स्खलित भएकोसमेत आरोप लगाए । राष्ट्रिय राजनीति र परिवेशको सन्दर्भमा पूर्वमन्त्री बस्नेतले ठूला दल देश र जनताभन्दा पनि सत्तामा केन्द्रित हुँदा राज्यका तीनवटै अंग काम नलाग्ने अवस्थामा पुगेको बताए । उनले भने, तीनवटै अंग जनताको सेवामा भन्दा पनि छिनछिनमै सरुवा, बढुवा, भ्रष्टाचार, आर्थिक चलखेल, ठूलाठूला ठेक्कापट्टाको सेटिङ र आफन्तवादमा केन्द्रित छ, त्यसैले अब यसको विकल्प खोज्नु पर्दछ ।' उनले संस्कृति र धर्म संरक्षण, देशविकास, समृद्धि अब परिवर्तनको पक्षधरबाट मात्र सम्भव रहेकाले मुलुकको यो संकटकालिन घडीको अन्त्य गर्न पनि वैकल्पिक शक्तिकोरुपमा राप्रपाको उदय भएको बताए । अहिलेका ठूला दलको राजनीतिक गन्ध धेरै आयो, फोहोरी खेल धेरै भयो त्यसैले नव नेपाल निर्माणका लागि राप्रपालाई मतदान गर्न उनले आह्वान गरे । पूर्वमन्त्री बस्नेतले भने, ठूला दलहरु जनताका जनजीविकाको सवालभन्दा पनि ठूलाठूला ठेक्कापट्टा, सेटिङ, कमिसनमा लिप्त भएकाले जनताको मर्म र भावनाअनुसार काम गर्न एक पटक मुलुकले राप्रपालाई खोजेको छ ।' २०२६ सालदेखि उदयपुरबाट सकृय राजनीतिमा जोडिएका बस्नेतले भने, 'उमेरले ८२ वर्ष पुगे, अब हिजो जस्तो सकृय राजनीति गर्न नसकिएला त्यसैले संसदीय राजनीतिबाट बाहिरिएको छु । यसबीचमा कहीँ कतै मबाट त्रुटी भएको रहेछ भने र त्यसमा पनि उदयपुरे जनताको मन दुखाएको रहेछु भने यहीँ मञ्चबाट माफी माग्न चाहान्छु ।' राजनीतिमा पुस्ता हस्तान्तरणको पाटो सबै पार्टीमा नारामा मात्र सिमित रहेकाले मुलुकको विकासका लागि अब युवाहरु राजनीतिमा होमिनुको विकल्पन नभएको उनले बताए । 'जतिसुकै पुस्ता हस्तान्तरणको नारा लगाए पनि अन्ततः उहीँ पुरानैको हालीमुहाली हुने हो,' बस्नेतले भने, ५३ वर्षे आफ्नो राजनीतिक यात्राको भोगाइमा मुलुक सबैभन्दा अफ्टयारो परिस्थिति अहिले गुज्रिरहेको छ ।' राजनीतिक दलका नेताको वेइमानीलाई प्रतिरोध गर्नुको साटो जनता निर्ह भएर टुलुटुलु हेर्नु अर्को बेइमानी भएको उनले बताए । राष्ट्र र राष्ट्रियताको बचाउको सन्दर्भमा झण्डै एक घण्टा बोलेको पूर्वमन्त्री बस्नेतले भने, राज्यको चौथो अगंबाट निरन्तर निगरानी नभए देश बच्न सक्ने अवश्थामा छैन् ।' पत्रकारहरु पनि ठूला राजनीतिक दलको सेरोफेरोमा केन्द्रित रहेको प्रति दुःख व्यक्त गर्दै उनले भने, जनताका पीडा र गुनासालाई बाहिर ल्याउने र समाधान खोज्ने पत्रकार जगत दलहरु प्रति केन्द्रित हुनु शोभनीय हैन। त्यसैले आफूहरुलाई बदल्नुस् र नितान्त जनताको पंक्षमा होमिनुस् ।' फरक प्रंशगमा उनले परराष्ट्रमन्त्रीको गतिविधिका कारण मुलुक लज्जित भएको बताए । उनले भने, पदीय मर्यादाविपरित एउटा दूताावासका कर्मचारीलाई अगाडि लगाएर परराष्ट्रमन्त्री डा नारायण खड्का मैले मेरो जिल्लामा राजदूत ल्याए, विकास गरे भन्दै भाषण गर्दै हिँड्छन्, यसले भएको शाखसमेत गुमिसक्यो ।' उनले विकासमा विदेशी लगानी स्वार्थ केन्द्रित रहेकाले आम जनतालाई भ्रम सृजना नगर्न पनि आग्रह गरे । नेता बस्नेतले मंसिर ४ मा हुने प्रतिनिधिसभा सदस्यको निर्वाचनमा क्षेत्रनं १ मा जनताका भरोसा, विश्वासिला, सुखदु:खका सारथी धुर्व रायामाझी, प्रदेश सभा १ मा सुवास खड्का र २ मा ज्ञानबहादुर राईलगायतका राप्रपाका उमेदवारलाई मतदान गरिदिन समेत अपिल गरे । पत्रकार सम्मेलनमा बोल्दै राप्रपाका वरिष्ठ नेता तथा पूर्वमन्त्री हरिबहादुर बस्नेत । तस्बिर : भरत खड्का"
किन हुँदैन सम्पत्ति अभिलेखीकरण ?,"काठमाडौं : अर्थमन्त्री हुँदा डा बाबुराम भट्टराईले आर्थिक वर्ष २०६५०६६ को बजेटमा स्वेच्छिक आम्दानी स्वघोषणा योजना ल्याए। यसअन्तर्गत आम्दानीको स्रोत देखाउनु नपर्ने तर १० प्रतिशत कर तिर्नुपर्ने प्रावधान थियो। त्यसअघि नै डा रामशरण महतले पनि अर्थमन्त्री हुँदा आर्थिक वर्ष २०५८०५९ को बजेटमा १० प्रतिशत आयको स्वघोषणा गर्न पाउने व्यवस्था गरेका थिए। यी दुई अर्थमन्त्रीले कर उठाउने उद्देश्यले यस्ता कार्यक्रम ल्याएका थिए। यसबाट निजी क्षेत्रमात्र नभई अन्यले कर नतिरेर कमाएका सम्पत्तिमा पनि १० प्रतिशत कर तिरेर वैधानिक बनाउन पाए। पछिल्ला वर्षहरूमा निजी क्षेत्रले सम्पत्ति अभिलेखीकरणको मुद्दा जोडतोडले उठाइरहेको छ। गत वर्ष निजी क्षेत्रका संघ संगठनले बजेट निर्माणका क्रममा सम्पत्ति अभिलेखीकरणको सुविधा दिन सरकारसँग माग गरेका थिए। यसबाट भ्रष्टाचार, कर छली, मानव बेचबिखन, वन्यजन्तुको ओसारपसारजस्ता अवैध तरिकाले कमाएको धनसम्पत्ति पनि शुद्धीकरण हुने आशंकाले सरकारले सम्पत्ति अभिलेखीकरणको विषयमा निर्णय गर्न सकिरहेको छैन। सम्पत्ति शुद्धीकरण विषयको मुद्दाले समेट्न सक्नेनसक्ने विषयले निजी क्षेत्रले उठाउँदै आएको उक्त मुद्दा ओझेलमा परेको छ। केपी शर्मा ओली प्रधानमन्त्री हुँदा सम्पत्ति अभिलेखीकरण गर्न गृहकार्य भएको थियो। तर, चौतर्फी विरोध भएर सरकारले कालो धनलाई सेतो बनाउन खोजेको आरोप आउन थालेपछि ओली हच्किएका थिए। अन्तर्राष्ट्रिय समुदायमा समेत असर पर्ने डरले सरकारले सम्पत्ति अभिलेखीकरणमा निर्णय गर्न नसकेको जानकारहरू बताउँछन्। नेपाल उद्योग वाणिज्य महासंघका पूर्वअध्यक्ष पशुपति मुरारकाले सम्पत्ति अभिलेखीकरण नहुँदा उद्योगीव्यवसायीभन्दा सर्वसाधारण मर्कामा परेको बताउँछन्। हामीसँग पुराना सम्पत्तिको रेकर्ड छैन, मुरारका भन्छन्, एकचोटी अभिलेखीकरण गर्न सरकारले अवसर दिनुपर्छ। नेपालको अर्थतन्त्र झन्डै ६० प्रतिशत अनौपचारिक रूपमा चलेको छ। वास्तविक रेकर्डभन्दा बाहिर अर्थतन्त्र मौलाइरहेकाले सम्पत्ति अभिलेखीकरण आवश्यक भएको भन्दै निजी क्षेत्रले जोडतोडले आवाज उठाइरहेका छन्। तर, सरकारले चाहेर पनि निर्णय गर्न सकिरहेको छैन। सम्पत्ति शुद्धीकरण ऐन आउनुअघि हामीकहाँ त्योभन्दा पनि सम्पत्तिको अभिलेख राखिने, कर तिरेको हो कि होइन भन्ने सिस्टम थिएन, मुरारका भन्छन्, राज्यले सोध्ने चलन थिएन, सोधे पनि पैतृक सम्पत्तिभन्दा कम हुन्थ्यो। पैतृक सम्पत्ति हो कि होइन, कर तिरेको पैसा हो कि होइन भन्ने यकिन नहुँदै सम्पत्ति शुद्धीकरण ऐन आए पनि सम्पत्ति अभिलेखीकरण नहुँदा अनौपचारिक सम्पत्ति व्यक्तिसँग थुप्रिँदै गयो। घरजग्गा, व्यवसायबाट, पैतृक सम्पत्ति, दाइजोबाट आएको सम्पत्ति सिस्टममा आउन नसक्दा निजी क्षेत्र चिन्तित बनेको छ। त्यतिबेला आयातको प्रतिशतका आधारमा कर लिने गरिन्थ्यो। नाफा कम भए पनि बढी भए पनि निश्चित प्रतिशत कर लिने गरिन्थ्यो मुरारका भन्छन्, हामीसँग पहिल्यै भएको सम्पत्तिको रेकर्ड छैन, कसरी स्रोत देखाउने ? सम्पत्तिको अभिलेखीकरण गर्न दिइयो भने अहिलेसम्म कोसँग कति सम्पत्ति छ भनेर यकिन हुने र त्यसपछि मात्रै घटबढ हुँदा सम्पत्ति शुद्धीकरणले कहाँबाट आयो भनेर प्रश्न उठाउनु उचित हुने मुरारका बताउँछन्। अभिलेखीकरण भइसकेपछि मात्रै सम्पत्ति शुद्धीकरणले यो पैसा कहाँबाट ल्याइस्। कर तिरेको पैसा हो या होइन, गलत गतिविधिबाट कमाएको सम्पत्ति हो या होइन अनुसन्धान गर्न सकिन्छ पूर्वअध्यक्ष मुरारका भन्छन्। सबैलाई हुनेगरी प्रस्थान बिन्दुका रूपमा सम्पत्ति अभिलेखीकरणको सुविधा दिन आवश्यक भएको निजी क्षेत्रले बताउँदै आएको छ। कर नतिरिकन अभिलेखीकरण हुनुपर्ने निजी क्षेत्रको जोड छ। व्यापारीले रेकर्ड राखेको होला तर आम जनताले रेकर्ड राखेको छैन, मुरारका भन्छन्, जग्गा बेचेको छ तर कागजात छैन, बिल पाएको छैन, अभिलेखीकरण नहुँदा आम मान्छेलाई समस्या परेको छ। मुरारकाका अनुसार अभिलेखीकरणपछि मात्रै सम्पत्ति शुद्धीकरणले व्यक्तिको सम्पत्ति कसरी बढ्योघट्यो भनेर सोध्दा न्यायोचित हुन्छ। अहिले अन्योलको वातावरण छ, हटाउनुपर्छ, सम्पत्ति शुद्धीकरणले नमान्ने हो भने सम्पत्ति अभिलेखीकरण गर्नुको औचित्य नै हुँदैन। अहिले बैंक तथा वित्तीय संस्थामा तरलता अभाव छ। यस्तो अवस्थामा सम्पत्ति अभिलेखीकरण हुन सके तरलता सहज हुने निजी क्षेत्रको अपेक्षा छ। हामीले पहिल्यै कर तिरिसकेकाले दोहोर्याएर कर लिनु न्यायोचित हुँदैन, मुरारका भन्छन्, त्यसकारण सरकारले निःशुल्क अभिलेखीकरण गर्ने व्यवस्था गर्नुपर्छ। नेपाल उद्योग परिसंघका उपाध्यक्ष कृष्णप्रसाद अधिकारीले अनौपचारिक सम्पत्ति उल्लेख्य भएकाले सम्पत्ति स्वघोषणा सुविधा दिन ढिलाइ भइसकेको बताउँछन्। अनौपचारिक क्षेत्रमा ठूलो अर्थतन्त्र छ, अधिकारी भन्छन्, सुविधा दिएर अभिलेखीकरणको अवसर दिनुपर्छ। गलत ढंगबाट पुँजी आएर अनौपचारिक नभएको अधिकारी तर्क गर्छन्। भन्छन्, लामो समयदेखि अनौपचारिकरूपमा सम्पत्ति थुप्रिएर बस्यो, एकचोटी अभिलेखीकरणका लागि कानुनी बाटो खुला गर्नुपर्छ। पुँजी परिचालन गर्दा औद्योगिक क्षेत्रलगायतमा लगानी गर्दा १० लाखभन्दा बढीको रकममा स्रोत खोज्ने व्यवस्था छ। तर, विदेश भ्रमण, भोजभतेरमा स्रोत खोज्ने व्यवस्था नहुँदा अत्यधिक खर्च भइरहेको छ। खर्च गर्दा स्रोत नखोजिने गरिएकाले पनि उत्पादनमूलक क्षेत्रमा भन्दा फजुल खर्चमा अत्यधिक कारोबार भइरहेको छ। सम्पत्ति अभिलेखीकरण भएमा फजुल खर्च पनि रोकिने परिसंघका उपाध्यक्ष अधिकारी बताउँछन्। यसैका कारण पनि हुन्डीको कारोबार फस्टाइरहेको निजी क्षेत्रको बुझाइ छ। अनौपचारिक सम्पत्ति अधिक रहेकाले गलत गतिविधिलाई प्रश्रय नदिने गरी अन्तर्राष्ट्रिय नियामक निकायको विश्वास लिन सकिने निजी क्षेत्र बताउँछ। हामीले भ्रष्टाचार गरेको, अन्तर्राष्ट्रिय माफियाको सम्पत्ति शुद्धीकरण गर्न भनेको होइन, पहिल्यैदेखिको सम्पत्ति अभिलेख गर्न खोजेका हौं अधिकारी भन्छन्। निर्वाचनपछिको नयाँ सरकारले सम्पत्ति अभिलेखीकरण गर्न प्राथमिकता दिनुपर्ने आवाज उठाएका छन्। सबै दल एकजुट भएर नयाँ सरकार गठनलगत्तै अभिलेखीकरणको सुविधा दिनुपर्ने निजी क्षेत्रको माग छ। सरकारले सम्पत्ति अभिलेखीकरणमा सुविधा नदिए पनि पछिल्ला वर्षमा लगानीका केही क्षेत्रमा लचिलो बनाएको छ। जलविद्युत्, उत्पादनलगायतका क्षेत्रमा सरकार लचिलो भएसँगै लगानी बढ्न थालेको निजी क्षेत्रको बुझाइ छ। सम्पत्ति अभिलेखीकरण गर्दा अर्थतन्त्रमा योगदानमा नरहेको पुँजी सक्रिय हुने परिसंघका उपाध्यक्ष अधिकारी बताउँछन्। निष्क्रिय रहेका पुँजी चलायमान हुँदा अर्थतन्त्रमा फाइदा पुग्छ अधिकारी भन्छन्। निष्क्रिय रहेको पुँजी कर प्रणालीको माध्यमबाट मूलधारमा ल्याउँदा फाइदै पुग्ने भएकाले सरकार यस विषयमा गम्भीर बन्नुपर्ने निजी क्षेत्रले सरकारको ध्यानाकर्षण गराएको छ। विदेशबाट आउने पैसामा कडाइ गरिए पनि स्वदेशमै निष्क्रिय रहेको पुँजी उपयोग गर्न सरकारले किन बाटो नखोल्ने ? अधिकारी प्रश्न गर्छन्। ठूलो मात्रामा अनौपचारिक सम्पत्ति रहेको भन्दै सरकारले अध्ययन गर्नुपर्ने उनको भनाइ छ । कर तिरेर स्वघोषणा गर्न गाह्रो छ। एक करोडको जग्गा बिक्री गर्दा ५० लाख अनौपचारिक भइरहेको छ।, अधिकारी भन्छन्, त्यसकारण एकपटक कर तिर्ने प्रावधान नगरी अभिलेखीकरणको अवसर दिनुपर्छ। नेपाल चेम्बर अफ कमर्सका अध्यक्ष राजेन्द्र मल्लले आयको स्वघोषणा नभई सम्पत्ति अभिलेखीकरणको सुविधा निजी क्षेत्रले मागेको बताउँछन्। अर्थमन्त्री हुँदा डा महत र डा भट्टराईले १० प्रतिशत कर तिरेपछि वैधानिक हुने सुविधा दिए पनि निजी क्षेत्रले भने निःशुल्क रूपमा अभिलेखीकरण गर्न माग गर्दै आएको उनले बताए। निजी क्षेत्रले कर तिरेर वाक्क भइसकेको छ, पहिल्यै तिरिसकेको सम्पत्तिमा फेरि कर तिर्नुपर्ने अवस्था ल्याउनुहुन्न, मल्ल भन्छन्, त्यस्तो गर्न खोजियो भने अहिलेको अवस्था ठीक छ, निजी क्षेत्र पटकपटक कर तिर्न सक्ने स्थितिमा छैन। सम्पत्ति एकचोटी अभिलेखीकरण गरेमा कुन चाहिँ राम्रो, कुन नराम्रो सम्पत्ति भनेर दीर्घकालसम्म छुट्ट्याउन सहज हुने महासंघका उपाध्यक्ष दिनेश श्रेष्ठ बताउँछन्। सरकारले दुई चोटी आयको स्वघोषणा अवसर दिए पनि सम्पत्ति अभिलेखीकरणको अवसर दिएको छैन। त्यतिबेला व्यवसायी पारदर्शी हुन चाहे पनि नाफाघाटा जति भए पनि निश्चित प्रतिशत कर तिर्ने प्रावधानले कमाएको भन्दा कमबढी कर तिरेका छन्, श्रेष्ठ भन्छन्, अब अभिलेखीकरणको अवसर दिएर पारदर्शी हुनका लागि सहज व्यवस्था गर्नुपर्छ। निजी क्षेत्रले व्यवसायीलाई मात्र नभई सबै नागरिकलाई अभिलेखीकरणको अधिकार दिनुपर्ने बताउँदै आएको छ। जनतासँग कति सम्पत्ति छ भन्ने जान्ने अधिकार राज्यलाई सुनिश्चित हुन्छ, श्रेष्ठ भन्छन्, एक पटकलाई अवसर दिएमा व्यवसायी तथा आमनागरिकलाई सहज हुने थियो। भारत, पाकिस्तानमा यस्तो अवसर दिइएको छ। कृषकले आयकर तिर्नु नपर्ने भएकाले कृषकसँग कति सम्पत्ति छ यकिन नहुने भएकाले राज्यले अभिलेखीकरणमार्फत लेखाजोखा गर्न सक्ने श्रेष्ठ बताउँछन्। अभिलेखीकरण गर्दा केही प्रतिशत लिएर या नलिएर पनि सरकारले सुविधा दिन सक्छ, यस्तो भएमा अनौपचारिक सम्पत्ति सिस्टममा आउन सहज हुन्छ। सम्पत्ति शुद्धीकरण गलत क्रियाकलाप गरेर कमाएको होइन भन्ने विश्वसनीयता देखाउनु पर्नेमा नेपालमा कर छलीको विषय पनि राखिएकोमा निजी क्षेत्र चिन्तित छ। सम्पत्ति जोसँग छ, प्रष्ट्याउन सकिने अवस्था छैन, ठूलो सम्पत्ति भए पनि भन्न सक्ने स्थिति नभएकाले सकस परिरहेको छ। कर नतिरेको सम्पत्ति छ भने कर तिरेर भए पनि अभिलेखीकरण गर्न सक्ने व्यवस्था ल्याउनुपर्ने निजी क्षेत्रकै अगुवा बताउँछन्। अभिलेखीकरणको व्यवस्था गरिएमा कसले कुन तरिकाले कमाएको छ, हेर्न सक्ने अवस्था हुन सक्छ। त्यसपछि बढीबढाइ हुँदा राज्यलाई नै अनुसन्धान गर्न सहज हुन्छ। राजनीतिक नेतृत्वले चाहेमा अभिलेखीकरण गर्न सकिने भएकाले निजी क्षेत्रले हरेक वर्षजसो सरकारलाई कन्भिन्स गर्न खोजिरहेको छ। केही निजी क्षेत्र व्यवसायबाटै विस्थापित हुनुपर्ने अवस्था आएको छ, श्रेष्ठ भन्छन्, अभिलेखीकरणको सुविधा दिएर केही वर्षपछि थपघट हुँदा शंका लागेमा सम्पत्ति विस्तृतमा खोज्ने र अनुसन्धान गर्ने आधार सरकारलाई पनि बन्छ। गैरकानुनी स्रोतबाट प्राप्त, कसुरबाट प्राप्त सम्पत्ति लुकाउने, छल्ने, बदल्ने वा कसुरबाट कमाएको सम्पत्ति प्रयोग गर्दा सम्पत्ति शुद्धीकरण ऐन २०६४ लाग्ने व्यवस्था छ। आतंकवादी क्रियाकलापमा वित्तीय लगानी गर्न नहुने, विदेशमा गरेको कार्य पनि कसुर हुने, बेनामे वा काल्पनिक नाममा कारोबार गर्न नहुने ऐनमा व्यवस्था छ।"
मोटरसाइकल दुर्घटना हुँदा चालकको मृत्यु,काठमाडौं : कपिलवस्तुको महाराजगंज नगरपालिका१ स्थित महाराजगं गैडहवा भित्रि सडक खण्डमा सोमबार मोटरसाइकल दुर्घटना हुँदा चालकको मृत्यु भएको छ। लु ६९ प १५६९ नम्बरको मोटरसाइकल आज बिहान साढे ६ बजे अनियन्त्रित भई सडक छेउमा रहेको खाल्डोमा खसेको थियो। गम्भीर घाइते भएका चालकको उपचारका क्रममा जिल्ला अस्पताल तौलिहवा कपिलवस्तुमा मृत्यु भएको इलाका प्रहरी कार्यालय महाराजगंजले जनाएको छ। मृतकको सनाखत हुन भने बाँकी रहेको छ।
रुपन्देही३ मा बालकृष्ण खाँणलाई जनमुक्तिको समर्थन,"भैरहवा : अगामी मंसिर ४ मा हुने प्रतिनिधिसभा तथा प्रदेश सभा निर्वाचनका लागि रुपन्देही३ बाट प्रतिनिधिसभा सदस्यमा उम्मेदवारी दिएका नेपाली कांग्रेसका केन्द्रीय सदस्य एवं गृहमन्त्री बालकृष्ण खाँणलाई जनमुक्ति पार्टीले पनि समर्थन गरेको छ । भैरहवामा आयोजित एक कार्यक्रममा रुपन्देही३ को जनमुक्ति पार्टीका उम्मेदवार मोजिब अलीले पार्टी र व्यक्तिगत रुपमा नेपाली कांग्रेस (गठबन्धन) का उम्मेदवारलाई सर्मथन गर्दै आफ्नो उम्मेदवारी निष्कृय बनाएको घोषणा गरे । रुपन्देही३ मा जनमुक्ति पार्टीको करिब तीन हजार मत छ । गठबन्धनको तर्फबाट रुपन्देही३ मा नेपाली कांग्रेसका केन्दीय सदस्य एवं गृहमन्त्री खाँण उम्मेदवार छन् । रुपन्देहीमा पाँच दलीय गठबन्धन र जनमुक्ति पार्टीबीच प्रतिनिधिसभा र प्रदेशसभामा तालमेल गरेर अघि बढ्ने सहमति भएको नेपाली कांग्रेस रुपन्देहीका सभापति रामकृष्ण खाँणले बताए । उनका अनुसार जनमुक्ति पार्टीले रुपन्देहीको निर्वाचन क्षेत्र १, ३, ४, ५ बाट प्रतिनिधिसभा सदस्य र २ (क), २ (ख) र ३ (ख) मा प्रदेशसभा सदस्यमा उम्मेदवारी दिएका गठबन्धनका उम्मेदवारलाई तथा गठबन्धनले रुपन्देही २ बाट प्रतिनिधिसभामा उम्मेदवारी दिएका जनमुक्ति पार्टीका उम्मेदवारलाई सर्मथन गर्ने भएको छ । जनमुक्तिले समर्थनले जिल्लामा गठबन्धनका उम्मेदवारहरु सहजै विजयी हुने सभापति खाँणको दावी छ ।"
"कारको ठक्करबाट रुपन्देहीमा एक महिने शिशुसहित तीन जनाको मृत्यु, दुई घाइते",भैरहवा : रुपन्देहीमा छठ पूजाका लागि जाने क्रममा सवारी दुर्घटनामा एकै परिवारका तीन जनाको मृत्यु भएको छ। दुई जना घाइते भएका छन्। सोमबार बिहान घरबाट नजिकैको छठ घाटमा जाने क्रममा सवारी दुर्घटना भएको हो। भैरहवाबाट परासीतर्फ जाँदै गरेको नम्बर पहिचान नभएको टाटा कम्पनीको इन्डोगो कारले ठक्कर दिँदा रुपन्देही ओमसतिया४ पननीको एक महिने शिशुसहित २८ वर्षीया प्रमिला कुर्मी र १४ वर्षीया सीमा कुर्मीको मृत्यु भएको जिल्ला प्रहरी कार्यालय रुपन्देहीका डीएसपी श्यामु अर्यालले जानकारी दिए। त्यस्तै शिशुकी आमा २४ वर्षीया बन्दना कुर्मी र ३५ वर्षीया मन्जु कुर्मी घाइते भएका छन्। घाइतेहरुको भैरहवास्थित युनिभर्सल कलेज अफ मेडिकल साइन्सेसमा उपचार भइरहेको डीएसपी अर्यालले बताए। ठक्कर दिएर फरार भएको कार र चालकको खोजी भइरहेको रुपन्देही प्रहरीले जनाएको छ। सवारी दुर्घटनामा परेका व्यक्तिहरुमध्ये ४ जना एकै परिवारका हुन् भने एक जना सोही परिवारको आफन्त हुन्।
यसरी सम्भव छ आत्मनिर्भर संरक्षित क्षेत्र,"चितवन राष्ट्रिय निकुञ्जले स्थापनाको स्वर्ण महोत्सव मनायो। नेपालले जैविक विविधता संरक्षण गर्न ५० वर्षमा प्रशस्त लगानी गरेको छ। यस अवधिमा थुप्रै अनुभव प्राप्त भए। नेपालले चितवनको गैंडा गस्तीबाट सुरु भएको जैविक विविधता संरक्षणको इतिहास अहिले आएर विभिन्न ढाँचाका २० वटा संरक्षित क्षेत्रमार्फत देशैभर फैलिएका छन्। संरक्षित क्षेत्रले देशको कुल २३३९ प्रतिशत क्षेत्रफल ओगटेको छ। यी क्षेत्रमा करिब दुई हजार कर्मचारी छन् भने आठ हजारभन्दा बढी नेपाली सेनाले सुरक्षा प्रदान गर्दै आएका छन्। राष्ट्रको तर्फबाट यो ठूलो लगानी हो। परिणामस्वरूप दुर्लभ र लोपोन्मुख मानिएका, संसारबाट लोप हुँदै गएका बाघ, गैंडा, हात्ती, अर्ना र बाह्रसिंगाको संख्या नेपालमा बढेको छ। जसका कारण नेपालले जैविक विविधता संरक्षणमा अन्तर्राष्ट्रिय समुदायको अगाडि छुट्टै पहिचान बनाएको छ। नेपालले जैविक विविधता संरक्षणमा स्थानीय समुदायको संलग्नता, वन्यजन्तु अपराध नियन्त्रणमा कानुनको प्रभावकारी कार्यान्वयन, ३३ पटक गैंडाको चोरी सिकार शून्य वर्ष र वन्यजन्तुले हानिनोक्सानी गरेबापत राहतको व्यवस्था गरेको छ। युवालाई अध्ययन अनुसन्धानमा प्रोत्साहन, निजी क्षेत्र र स्थानीय समुदायलाई पर्यापर्यटन व्यवसायमा संलग्न गराई राष्ट्रको आर्थिक समृद्धिमा टेवा पुर्याएकाले पनि नेपालको संरक्षित क्षेत्र व्यवस्थापन विश्व समुदायको बीचमा अत्यन्त लोकप्रिय छ। नेपालले जैविक विविधता संरक्षणको क्षेत्रमा प्रशस्त उपलब्धि हासिल गरेको छ। यद्यपि संरक्षित क्षेत्रलाई आर्थिक उपार्जनको केन्द्र बनाउन सकेको छैन। संरक्षित क्षेत्रमा लगानीको तुलनामा प्रतिफल न्यून छ। यसो हुनुमा तराई, पहाड र हिमाली जोडिने गरी जैविकमार्गको विकास गर्न नसक्नु नै हो। जैविक विविधता र पर्यटन गन्तव्यस्थलको रूपमा विकास गर्न सकिने थुप्रै जैविक महत्त्वपूर्ण स्थान देशैभर छन्। देशका सबै भूगोललाई सन्तुलित रूपमा समेट्ने गरी भूपरिधिस्तरमा संरक्षित क्षेत्रको स्थापना र विकास गर्नुपर्ने हुन्छ। स्वाभाविक रूपमा जैविक विविधता अर्थात् प्रकृति संरक्षण गर्ने कार्य जटिल र महँगो पनि छ। जबसम्म संरक्षित क्षेत्रले लगानीको तुलनामा प्रतिफल दिन सक्दैनन्, तबसम्म जैविक विविधता संरक्षणमा स्थानीय समुदायको विश्वास जाग्न सक्दैन। अहिलेको अवस्थामा कतिपय ठाउँमा संरक्षित क्षेत्रका राम्रा उपलब्धिलाई वन्यजन्तु व्यवस्थापनका चुनौतीले छायाँमा पारिदिएका छन्। जनसंख्या वृद्धि, बसाइँसराइ र मानवीय गतिविधिका कारण वन्यजन्तुको बासस्थान खण्डीकरण र क्षयीकरण मात्र भएका छैनन्, कतिपय ठाउँमा त नास नै हुन पुगेका छन्। मानववन्यजन्तु द्वन्द्व र जलवायु परिवर्तनका जोखिम दिनप्रतिदिन बढ्दो छ। भौतिक विकास निर्माण गर्दा वातावरणीय पक्षलाई आयोजनाको अंग बनाउन सकिएको छैन। वातावरणीय अध्ययन गरेर विकास गरौं भन्ने हो भने विकास विरोधीको बिल्ला लागिहाल्छ। वन्यजन्तु मार्नु अपराध हो भन्ने जान्दाजान्दै पनि मानिस चोरी सिकार र वन्यजन्तुको व्यापारमा संलग्न छन्। मिचाहा प्रजातिको प्रकोप बढ्दो छ भने जल तथा वायु प्रदूषणका कारण कोभिड १९ जस्ता महामारी र रोगव्याधि फैलिने सम्भावना बढेको छ। यी विविध चुनौतीका बाबजुद संरक्षित क्षेत्रहरू आफैंमा ज्ञानका भण्डार हुन्। त्यसैले यिनले थुप्रै अवसरको सिर्जना पनि गरेका छन्। दुर्लभ र लोपोन्मुख वन्यजन्तुको संख्या बढेको छ। वातावरणीय सेवाको अभिवृद्धि छ। हालै बढेको बाघको संख्या र शिवपुरी नागार्जुन राष्ट्रिय निकुञ्जले उपलब्ध गराएको पिउने पानी केही प्रतिनिधिमूलक उदाहरण मात्र हुन्। संरक्षित क्षेत्रहरू स्वदेशी र विदेशी पर्यटकका लागि आकर्षक गन्तव्यस्थल पनि हुन्। नेपाल भ्रमण गर्ने विदेशी पर्यटकमध्ये ६० प्रतिशतभन्दा बढी पर्यटकले संरक्षित क्षेत्रको भ्रमण गरेबाट यसको पुष्टि हुन्छ। आउँदा दिनमा साहसिक पर्यटन गतिविधिमा आउनेहरूलाई फोटोग्राफी र भिडियो डकुमेन्ट्री खिच्ने कार्यप्रति आकर्षण गर्नुपर्छ। त्यसका लागि पर्यटन पूर्वाधार विकास तथा पर्यटकीय सेवाहरूको गुणस्तरमा वृद्धि गर्नुपर्छ। अनिमात्र नेपालका संरक्षित क्षेत्र आर्थिक उपार्जनका केन्द्र बन्नेछन्। सगरमाथा, चितवन, लाङटाङ राष्ट्रिय निकुञ्ज तथा अन्नपूर्ण संरक्षण क्षेत्रलगायत संरक्षित क्षेत्र आसपासमा सञ्चालित पर्यटन व्यवसायले स्थानीय समुदायको जीविकोपार्जनमा सुधार आएको छ। अपनत्व बढेसँगै संरक्षणबाट प्राप्त लाभांशमा स्थानीय समुदायको अग्राधिकार कायम भएको छ। वन्यजन्तु र जैविक विविधताको अध्ययन अनुसन्धानमा युवाको आकर्षण बढ्दो छ। वन्यजन्तुका कारण छिमेकी राष्ट्रहरूसँग सम्बन्ध सुदृढीकरण भएको छ। जैविक विविधता संरक्षण राज्यको काम हो भन्ने बुझाइमा परिवर्तन आएको छ। समाजका सबै वर्ग मुख्यगरी नागरिक समाज र निजी क्षेत्रको भूमिकामा विस्तार भएको छ। स्थानीय तह र प्रादेशिक सरकारसँग हातेमालो गरेर जैविक विविधता संरक्षण गर्ने फराकिलो सोचाइको विकास भएको छ। संरक्षित क्षेत्रबाट उत्पादन हुने वस्तु र सेवालाई कसरी अझ बढोत्तरी गर्न सकिन्छ। जैविक विविधतालाई कसरी मानव जीवनोपयोगी बनाउन कस्तो रणनीति हुनुपर्ला ? सोच्ने बेला छ। संरक्षित क्षेत्र व्यवस्थापनलाई नवीनतम तरिकाले सोच्नु आवश्यक छ। यथास्थितिमै रहने हो भने स्थानीय समुदायको समेत मन जित्न सक्दैनौं। त्यसका लागि विगतमा भएका कामको मूल्यांकन गर्दै राम्रा कामको सुदृढीकरण, नवीनतम सोच र प्रविधिलाई प्रवद्र्धन गर्नुपर्ने हुन्छ। त्यसरी नवीनतम सोच र प्रविधिको प्रवद्र्धन गर्दा नेपाल पक्षराष्ट्र भएका वातावरणीय सम्झौता तथा महासन्धिको सोच परिकल्पनाभन्दा बाहिर जान मिल्दैन। प्रकृतिसँग मिलेर बस्ने सोचअनुसार संरक्षित क्षेत्र व्यवस्थापन रणनीति आजको आवश्यकता हो। जुन जैविक विविधताको संरक्षण गरेर मात्र सम्भव छ। सन् २०३० सम्ममा संरक्षित क्षेत्रलाई आर्थिक उपार्जनमा आत्मनिर्भर बनाउने नै हो। संरक्षित क्षेत्र व्यवस्थापन गर्दा वन्यजन्तु र वनस्पतिको संरक्षण गरेर प्राकृतिक प्रक्रियालई अक्षुष्ण राख्नुपर्ने हुन्छ। त्योभन्दा बढी आउँदा दिनमा संरक्षित क्षेत्र व्यवस्थापनबाट प्राप्त हुने वस्तु र सेवालाई बजारमा बिक्री वितरण गरी अधिकतम आर्थिक उपार्जन गर्न सक्नु र आत्मनिर्भर बन्नु सक्नु नै संरक्षित क्षेत्र व्यवस्थापनको सफलता हो। संरक्षित क्षेत्र व्यवस्थापन गर्दा स्थानीय समुदायको मन जित्ने गरी गर्न सक्नुपर्छ। संरक्षण गर्दा हिजो प्राप्त गरेका उपलब्धिको रक्षा गर्दै थप सकारात्मक सोच र ऊर्जाको साथ काम गर्नुपर्छ। ठूला वन्यजन्तु प्रजातिमा आधारित भएर परिस्थितिकीय प्रणालीको संरक्षण गर्ने संरक्षित क्षेत्र व्यवस्थापन नेपालको पुरानो र मौलिक विरासत हो। यसलाई बचाई राख्नुपर्ने हुन्छ। वन्यजन्तुको संख्या बढ्दै जाँदा मानव र वन्यजन्तुबीचको सहकार्य कायम गर्न सक्नु संरक्षित क्षेत्र व्यवस्थापनको अर्को विशेषता हो। शून्य हरितगृह ग्यास उत्सर्जन, वन्यजन्तु अपराध व्यवस्थापनमा शून्य सहनशीलता, आर्थिक उपार्जनमा आत्मनिर्भरता पनि चाहिन्छ। सुशासन तथा लाभांश वितरणमा समन्यायिक पहुँच तथा सामाजिक समावेशिता मार्गदर्शक सिद्धान्तलाई आत्मसात् गर्नुपर्ने हुन्छ। त्यसका लागि संरक्षित क्षेत्रको दिगो व्यवस्थापनमा तल उल्लेख गरिएका विभिन्न १० आयाममा सन्तुलित भएर लगानी र व्यवस्थापन गर्नुपर्ने हुन्छ। भूपरिधिस्तरमा जैविकमार्ग जोड्ने गरी संरक्षित क्षेत्रको व्यवस्थापन गर्ने रणनीति संरक्षित क्षेत्रलाई विगतमा जस्तो एकांकी रूपमा व्यवस्थापन गर्न भावी दिनमा सम्भव छैन। आउँदा दिनमा हिमाल, पहाड र तराईलाई जोड्ने गरी जैविकमार्गमार्फत संरक्षित क्षेत्रहरूलाई भूपरिधीय स्तरमा व्यवस्थापन गर्नुपर्ने हुन्छ। तर त्यसका लागि सर्वप्रथम, भएका संरक्षित क्षेत्रको गुणस्तरमा सुदृढीकरण गर्नुपर्ने हुन्छ। यदि त्यसो गर्न सकियो भने मात्र भविष्यमा हुने जलवायुजन्य जोखिम र अन्य महामारीबाट जनतालाई बचाउन सकिन्छ। दिगो विकासको लक्ष्य प्राप्त गर्न यसलाई भरपर्दो माध्यमको रूपमा विकास गर्ने र हरित अर्थतन्त्रको रणनीतिसहित अघि बढ्नु पर्छ। त्यसले अब प्रकृतिमा आधारित संरक्षित क्षेत्र व्यवस्थापन गर्ने निम्नानुसारको रणनीति लिनुपर्छ। जैविक मार्गको जगेर्ना गरेर न्यून संरक्षित क्षेत्र भएको पहाडी क्षेत्रलाई समेट्ने गरी सन् २०३० सम्ममा न्यूनतम ३० प्रतिशत क्षेत्रलाई संरक्षित क्षेत्र बनाउने लक्ष्य राख्नै पर्छ। प्रजातिमा आधारित पारिस्थितिकीय प्रणाली संरक्षण गर्ने रणनीति बाघ, हात्ती र गैंडाजस्ता मुख्य वन्यजन्तु प्रजाति भएका क्षेत्रलाई आधार मानेर संरक्षित क्षेत्र स्थापना गर्ने र सोहीअनुसार अन्य प्रजातिको पनि संरक्षण र व्यवस्थापन गर्ने नेपालको वन्यजन्तु संरक्षण गर्ने प्रचलन नै हो। चितवन राष्ट्रिय निकुञ्ज भन्नेबित्तिकै गैंडा, बाघ र गोहीको नाम पहिला आउँछ भने अन्य ससाना प्रजाति सो पारिस्थितिकीय प्रणालीका अंग भएर आउने गर्छन्। तथापि, नेपालमा आजसम्म वन्यजन्तु, वनस्पति र पारिस्थितिकीय प्रणालीको यथार्थता आकलन गर्न सकेको छैन। नेपालमा यति धेरै वन्यजन्तु र वनस्पति छन्। यति धेरै ज्ञानको भण्डार छ कि त्यसको संकलन र अभिलेखीकरण गर्न सकिएको छैन। नेपालका संरक्षित क्षेत्र संसारका अध्येता र अनुसन्धानकर्ताको लागि खुला विश्वविद्यालय नै हो। तर, यसको महत्त्व न अनुभूति गर्न सकेका छौं, न त विश्व समुदायलाई बुझाउन सकेका छौं। नेपाललाई आर्थिक रूपमा सम्पन्न र समृद्ध बनाउने हो भने यो ज्ञानको जगेर्ना गर्नैपर्छ। अब स्थापना हुने प्राणी उद्यान र वन्यजन्तु उद्धार केन्द्रलाई समेत अनुसन्धान केन्द्रमा बदल्नु पर्छ। संरक्षित क्षेत्र व्यवस्थापन गर्दा मानवअधिकार र वन्यजन्तु अधिकारलाई सन्तुलित हुने गरी काम गर्न सक्नु सफलता हो भन्ने तथ्य भुल्नु हुँदैन। वन्यजन्तु अपराध नियन्त्रणमा शून्य सहनशीलताको रणनीति नेपालले वन्यजन्तु अपराधमा शून्य सहनशीलताको सिद्धान्त अवलम्बन गर्दै आएको छ। अब शून्य चोरी सिकार वर्षको विरासतलाई कायम राख्ने हो भने कानुन कार्यान्वयन गर्ने निकायबीच समन्वय गर्ने र भूमिकाअनुसार सम्बन्धित निकायको क्षमता विकास गर्नुपर्ने हुन्छ। क्षमता विकास गर्दा अग्रभागमा रहेर काम गर्ने फिल्ड कर्मचारीको प्रविधि माथिको पहुँचमा वृद्धि गर्नुपर्ने हुन्छ। वन्यजन्तु अपराधसम्बन्धी सूचनाको व्यवस्थापन र अनुसन्धान पक्षलाई विशेष बलियो बनाउने तथा उपलब्ध प्रमाणलाई विश्वासनीय बनाउनुपर्ने हुन्छ। संकटमा रहेका वन्यजन्तुलाई लोप हुनबाट जोगाउने हो। वन्यजन्तु अपराधमा शून्य सहनशीलताको रणनीतिलाई निरन्तरता दिनुपर्ने हुन्छ। मानववन्यजन्तु सहअस्तित्त्वको रणनीति वन्यजन्तुको संख्या बढ्दै जाँदा बढ्न सक्ने मानव वन्यजन्तु द्वन्द्व संरक्षित व्यवस्थापनको सबैभन्दा ठूलो चुनौती हो। जुन तथ्य हालै बढेको बाघको संख्या र बढ्दो मानवबीचको द्वन्द्वले पुष्टि गर्छ। सकेसम्म द्वन्द्व हुन नदिने, भइहाले पीडितलाई यथोचित राहत रकम यथाशिघ्र उपलब्ध गराउने गर्नुपर्छ। ढिलो राहत आहत हो। हाल राष्ट्रिय निकुञ्ज विभागले मात्र उपलब्ध गराउँदै आएको राहत वितरण प्रक्रियालाई सरल र सहज बनाउनुपर्छ। त्यसका लागि द्वन्द्वको प्रकृतिअनुसार प्रदेश सरकार र स्थानीय तहलाई पनि जिम्मेवार बनाउँदै जानुपर्ने हुन्छ। आउँदा दिनमा कार्यक्षेत्रअनुसार स्थानीय तहको समन्वय र सहकार्यमा संरक्षित क्षेत्रको कार्यक्षेत्रमा द्वन्द्व हुन सक्छ। त्यसतर्फ बेलैमा ध्यान दिने कि ? स्थानीय समुदायको जीविकोपार्जन, पर्यापर्यटन र हरित अर्थतन्त्रको रणनीति संरक्षित क्षेत्र व्यवस्थापन गर्दा स्थानीय समुदायको सहभागितामा आर्थिक उपार्जन केन्द्रको रूपमा विकास गर्ने रणनीति लिनुपर्छ। विगतमा जस्तो राज्यले एकांकी व्यवस्थापन गर्ने र जनताले लाभ नपाउने संरक्षित क्षेत्र व्यवस्थापन आजको आवश्यकता र प्राथमिकता हुन सक्दैन। जनता र सरकारबीच अविश्वासको खाडल होइन। हरित अर्थतन्त्र आजको आवश्यकता र प्राथमिकता हो। संरक्षित क्षेत्रको व्यवस्थापन हरित अर्थतन्त्रको अवधारणाअनुसार गर्नुपर्छ। जसमा युवाको संलग्नता उत्तम हुन्छ। निजी क्षेत्रलाई पनि संलग्न गरी जलस्रोतको परिचालन, वानस्पतिक स्रोत तथा जैविक विविधता तथा स्थानीय ज्ञान र सीपको सदुपयोग हुने गरी पर्यापर्यटनको प्रवद्र्धन गर्नुपर्छ। यसमा पनि निजी क्षेत्रको विकल्प छैन। नेपालका संरक्षित क्षेत्रलाई शून्य कार्बन उत्सर्जन क्षेत्रको रूपमा विकास गर्ने र अर्कोतिर संरक्षित क्षेत्रमा सञ्चिति भएको कार्बनलाई अन्तर्राष्ट्रिय बजारमा बेचेर आर्थिक उपार्जन क्षेत्रको रूपमा विकास गर्नुपर्ने हुन्छ। अध्ययन, अनुसन्धान र ज्ञानको भण्डारण गर्ने रणनीति नेपालमा दुई सयभन्दा बढी स्तनधारी वन्यजन्तु, ८ सय ९० भन्दा बढी चरा प्रजातिलगायत लाखौं संख्यामा रहेका जीवले हरेक क्षण देखाउने अलग बानी व्यवहार छन्। वानस्पतिक विविधताअनुसार अलगअलग समयमा फूलहरू फक्रने, फुल्ने र फल फल्ने जुन चक्र र परिचक्र छन्, यी आफैंमा ज्ञानका भण्डार पनि हुन्। यिनलाई फोटो र भिडियो डकुमेन्ट्रीमार्फत संकलन र अभिलेखीकरण अर्थात् भण्डारण मात्र गर्न सकियो भने आउँदा दिनमा नेपालले सूचना र ज्ञान बेचेरै करोडौं रकम आम्दानी गर्न सक्नेछ। संरक्षित क्षेत्रलाई जलवायु उत्थानशील बनाउने रणनीति नेपाल जलवायु परिवर्तनबाट सबैभन्दा बढी जोखिममा परेको मुलुक हो। जलवायु परिवर्तनका जोखिमबाट सबैभन्दा बढी असर वन्यजन्तु र वनस्पतिमा परेको छ। जबकि यो क्षेत्रमा एकदमै कम बहस र छलफल हुने गरेको छ। दुःखका साथ भन्नुपर्छ, नेपाल जलवायु परिवर्तनसम्बन्धी महासन्धिको पक्षराष्ट्र भएको ३० वर्ष भयो। तर, जलवायु परिवर्तनको एजेन्डा माथिको छलफल एउटा वर्गमा मात्र सीमित छ। जलवायु परिवर्तनले मानव जगत्मा पारेको प्रभावमा छलफल गर्दा वन्यजन्तुको जीवनमा पारेको प्रभावबारे बोलिदिने कोही पनि छैन। जलवायु परिवर्तन मुख्य गरी तापक्रममा वृद्धि र अतिवृष्टिले गर्दा बाढी, पहिरो र डुबान तथा अनावृष्टिले गर्दा वनमा आगलागी, सिमसार क्षेत्रको नास, वन्यजन्तुले पिउने पानीको अभावजस्ता विकराल समस्या देखा पर्न थालेका छन्। त्यसको प्रभाव किरा फट्यांग्रा, पुतली, कमिला र चराचुरुंगी जस्ता ससाना वन्यजन्तुमा बढी परेको छ। वानस्पातिक परागसेचनमा समेत असर परेको अध्ययनले देखाएका छन्। जलवायु परिवर्तनले गर्दा रोगव्याधि फैलने सम्भावना बढेको छ। आउँदा दिनमा वन्यजन्तुलाई जलवायु अनुकूलन हुने गरी व्यवस्थापन गर्ने र संरक्षित क्षेत्रलाई जलवायु उत्थानशील बनाउने सम्बन्धमा ध्यान केन्द्रित गर्नुपर्ने हुन्छ। लैंगिक समानता र सामाजिक समावेशिताको रणनीति प्राकृतिक स्रोत व्यवस्थापन गर्दा प्राप्त लाभांशको वितरण गर्दा स्थानीय समुदायको समन्यायिक पहुँचमा विशेष ध्यान दिनुपर्ने हुन्छ। तसर्थ, संरक्षित क्षेत्र व्यवस्थापन गर्दा र यसबाट प्राप्त हुने लाभको वितरण गर्दा स्थानीय समुदायको अग्राधिकारलाई नजर अन्दाज गर्न सकिँदैन। विगतमा बलियो कानुन कार्यान्वयनको अवस्था र सुरक्षा निकायको बाक्लो उपस्थितिले यो मुद्दामा कम ध्यान गयो कि भन्ने एकथरी समुदायको गुनासो छ। नेपालमा यति धेरै वन्यजन्तु र वनस्पति छन् कि तिनको संकलन र अभिलेखीकरण भएको छैन। जबकि नेपालका संरक्षित क्षेत्र संसारका अध्येता र अनुसन्धानकर्ताका लागि खुला विश्वविद्यालय नै हो। नेपालले जैविक विविधता संरक्षणको क्षेत्रमा प्रशस्त उपलब्धि हासिल गरेको छ। यद्यपि संरक्षित क्षेत्रलाई आर्थिक उपार्जनको केन्द्र बनाउन सकेको छैन। मानववन्यजन्तु सहअस्तित्वको रणनीतिः वन्यजन्तुको संख्या बढ्दै जाँदा बढ्न सक्ने मानव वन्यजन्तु द्वन्द्व संरक्षित व्यवस्थापनको सबैभन्दा ठूलो चुनौती हो। ठूला वन्यजन्तु प्रजातिमा आधारित भएर पारिस्थिकीय प्रणालीको संरक्षण गर्ने संरक्षित क्षेत्र व्यवस्थापन नेपालको पुरानो र मौलिक विरासत हो। यसलाई बचाई राख्नुपर्ने हुन्छ। मानव जातिमा चेतना भएन भने वन्यजन्तुको संरक्षण सम्भव पनि छैन। वन्यजन्तु संरक्षणप्रति मान्छेको माया र दयाभाव हुनैपर्छ। अन्यथा संरक्षित क्षेत्र व्यवस्थापनमा राज्यले गरेको लगानी बालुवामा पानी खनाएसरह हुन्छ। जैविक विविधता व्यवस्थापनमा स्थानीय समुदायको संलग्नता वृद्धि गर्न उनीहरूलाई हुने लाभको सुनिश्चितता हुनु अनिवार्य छ। कहिलेकाहीँ संरक्षणबाट तत्काल प्राप्त हुने लाभ न्यून हुने र स्थानीय समुदायको आवश्यकता र चाहना उच्च भएबाट संरक्षणमा अर्थपूर्ण सहभागिता गराउन सकिएको छैन। तथापि, भविष्यमा प्राप्त हुने अप्रत्यक्ष लाभलाई समेत ख्याल गरेर स्थानीय समुदायको माया र सद्भावमा जैविक विविधताको संरक्षण र संवद्र्धन गर्नुपर्ने हुन्छ। खासगरी स्थानीय समुदाय अझ त्यसमा पनि स्थानीय जनजाति समूहका गरिब घरधुरीका लागि थातथलो बावुबाजेले गर्दै आएको पेसा सुरक्षित गर्ने र ती समुदायले त्योभन्दा राम्रा पेसा व्यवसाय सञ्चालन गर्न चाहेमा थप आर्थिक र प्राविधिक स्रोत र साधनको समेत व्यवस्था गर्न सकियो भने मात्र संरक्षित क्षेत्रप्रति उनीहरूको विश्वास बढेर जाने देखिन्छ। आउँदा दिनमा संरक्षित क्षेत्र व्यवस्थापन गर्दा स्थानीय समुदायले प्रत्यक्ष लाभ पाउने र उनीहरूको जीविकोपार्जनमा क्रमशः सुधार हुने सुनिश्चितता हुनुपर्छ। संरक्षित क्षेत्रको संस्थागत सुधारको रणनीति राष्ट्रिय निकुञ्ज विभाग नेपालका विभागहरूमध्ये सबैभन्दा पुरानो विभाग हो। समग्र संरक्षित क्षेत्रको व्यवस्थापन गर्न विभागअन्तर्गत २० वटा संरक्षित क्षेत्र कार्यालय र दुईटा प्राणी उद्यान कार्यालयहरू सञ्चालनमा छन्। संरक्षित क्षेत्र व्यवस्थापनमा केन्द्रदेखि फिल्डसम्म करिब दुई हजार कर्मचारी कार्यरत छन्। १२ वटा निकुञ्ज र दुईटा आरक्षमा गरेर करिब आठ हजार नेपाली सेनाले सुरक्षा प्रदान गर्दै आएका छन्। त्यसैगरी राष्ट्रिय निकुञ्ज र आरक्ष वरिपरि मध्यवर्ती क्षेत्र व्यवस्थापन समिति, उपभोक्ता समिति र उपभोक्ता समूह कार्यरत छन्। दिगो संरक्षित व्यवस्थापनका लागि निकुञ्ज प्रशासन, नेपाली सेना र स्थानीय समुदायको सम्बन्ध सुमधुर हुनुपर्छ। आउँदा दिनमा फिल्डको अग्रभागमा कार्यरत कर्मचारी, नेपाली सेनाका सिपाहीको क्षमता विकास तथा स्थानीय समुदायको संस्थागत संरचनमा सुदृढीकरण तथा उनीहरूको जीविकोपार्जनमा विशेष ध्यान दिनुपर्ने हुन्छ। त्यसैगरी स्थानीय तह र प्रादेशिक सरकारसँग मिलेर स्रोत परिचालनमा समन्वय र सहकार्य गर्ने अवसर हामीसँग छ। संरक्षित क्षेत्र व्यवस्थापनसम्बन्धी मौजुदा कानुनको पुनरावलोकन गर्ने बेला पनि भएको छ। नयाँ संविधान र जनताको चाहना तथा तीन तहका सरकारसँग एकाकार हुनेगरी राष्ट्रिय निकुञ्ज तथा वन्यजन्तु संरक्षण ऐन र यसअन्तर्गतका नियमावलीको संशोधन गर्ने बेला भएको छ। कानुनभन्दा माथि कोही पनि नहुने त आफ्नो ठाउँमा छ, तर कानुन जटिल हुँदा कानुन कार्यान्वयनमा पनि जटिलता उत्पन्न हुने भएकाले सरल कानुन र सहज कार्यान्वयनका लागि पनि कानुनको संशोधन गर्नुपर्ने हुन्छ। हिजो सामाजिक मूल्य र मान्यता तथा धर्ममा मात्र अडिएको हाम्रो समाजलाई अब कडा कानुनले मात्र थेग्न सक्ने अवस्था छैन। मौजुदा कानुनलाई समयसापेक्ष रूपमा सरलीकृत गर्ने र कानुनसँग असल प्रविधिको संयोजनले मात्र नेपालको जैविक विविधता संरक्षण तथा व्यवस्थापनलाई दिगो बनाउन सकिन्छ भन्ने तथ्यलाई मनन् गर्नै पर्छ। कुनै पनि सार्वजनिक संस्था व्यवस्थापन गर्दा स्रोतको दोहोरोपन र दुरुपयोग हुन नदिन र जनताले तिरेको करको सदुपयोग गर्न चुस्त सांगठनिक संरचना र दक्ष कर्मचारीको संगठन आवश्यक पर्छ। संरक्षणमा शिक्षा र सञ्चारको रणनीति प्रकृति संरक्षण र व्यवस्थापनमा मानवीय चेतनाको महत्त्वपूर्ण भूमिका सदियौंदेखि रहँदै आएको छ। वन्यजन्तु संरक्षण भनेको कै नबोल्नेका लागि बोल्नेले गर्ने काम हो। त्यो भनेको मानव जातिको दायित्त्व पनि हो। मानव जातिमा चेतना भएन भने वन्यजन्तुको संरक्षण सम्भव पनि छैन। वन्यजन्तु संरक्षणप्रति मान्छेको माया र दयाभाव भएन भने संरक्षित क्षेत्र व्यवस्थापनमा राज्यले गरेको लगानी बालुवामा पानी खनाएसरह हुन्छ। संरक्षणमा स्थानीय समुदायको अर्थपूर्ण सहभागिता जुटाउन होस् वा चोरी सिकार हुन नदिन वा वन्यजन्तु अपराध नियमन र नियन्त्रण गर्न होस्। अथवा मानव वन्यजन्तु द्वन्द्व व्यवस्थापन गर्न होस्, सञ्चार र संरक्षण शिक्षाको ठूलो महत्त्व रहन्छ। वन्यजन्तु संरक्षणप्रति स्थानीय समुदायको अपनत्व अभिवृद्धि गर्न तथा मानव र प्रकृतिबीच सहअस्तित्त्व कायम गर्न पनि सञ्चार जगत्को भूमिका अति महत्त्वपूर्ण हुन्छ। वनस्पति, वन्यजन्तु र जैविक विविधता ज्ञानको भण्डार भएको हुँदा यसको संकलन र अभिलेखीकरणमा समेत सञ्चारको महत्त्व हुन्छ नै। जसरी एउटा स्याउको सबैभन्दा ठूलो दाना पनि स्याउभन्दा ठूलो हुन सक्दैन। त्यसैगरी प्रकृतिभन्दा ठूलो मान्छे हुनै सक्दैन। यो तथ्य सर्वसाधारणलाई सिकाउन पनि सञ्चारकै भूमिका हुन्छ। मानवले हरेक कुरा प्रकृतिबाटै सिक्ने हो। प्रकृति एउटा अविछिन्न पुँजी हो भने मानवले केवल त्यसबाट लाभांश मात्र लिने हो। त्यसैले वन्यजन्तु वा वनस्पति लोप हुने गरी लाभ लिने छुट मानवलाई भने छैन। कुनै पनि प्राणीको अस्तित्त्व नास नहोस् भन्ने कुरामा मानव समुदाय हरहमेसा सचेत हुन जरुरी छ। निष्कर्ष नेपालमा संरक्षित क्षेत्र स्थापनाको पाँच दशक लामो समय व्यतित भएको छ। यस अवधिमा वन्यजन्तु संरक्षणको दौरानमा थुप्रै उपलब्धि र अनुभव पनि प्राप्त भएका छन्। प्रशस्त उपलब्धि हासिल गर्दै गर्दा जनताको अधिकार कुण्ठित भएको भन्ने गुनासो पनि छ। यसलाई सम्बोधन गर्न अब ढिलो गर्नु हुँदैन। पछिल्लो समयमा मानव जातिमात्र होइन, वन्यजन्तु पनि जलवायु परिवर्तनको असरबाट मुक्त छैनन्। यस दिशामा विशेष केन्द्रित भएर काम गर्नुपर्ने हुन्छ। जलवायु परिवर्तनका जोखिम दिनप्रतिदिन बढ्दै गएको पृष्ठभूमिमा वन्यजन्तु व्यवस्थापन गर्दा जलवायु अनुकूलन सिद्धान्तको आधारमा वन्यजन्तु र संरक्षित क्षेत्रलाई व्यवस्थापन गर्न सकियो भने मात्र दिगो विकासका लक्ष्यलाई व्यवहारमा रूपान्तरण गर्न सकिन्छ। यथास्थितिमा गरिने संरक्षित क्षेत्र व्यवस्थापनले लगानी मात्र बढाउने तर खर्चअनुसारको आम्दानी गर्न सक्ने देखिँदैन। आउँदा दिनमा समय सीमा तोकेर संरक्षित क्षेत्र व्यवस्थापन गर्दा प्राप्त हुने लाभको बढोत्तरी गर्दै स्थानीय समुदायको जीविकोपार्जन गर्न र संरक्षित क्षेत्रलाई आर्थिक उपार्जनमा आत्मनिर्भर बनाउने रणनीति लिनुपर्ने हुन्छ। राष्ट्रिय निकुञ्ज तथा वन्यजन्तु संरक्षण विभागले सन् २०३० भित्र सबै संरक्षित क्षेत्रलाई जलवायु उत्थानशील हुने गरी व्यवस्थापन गर्ने र आर्थिक उपार्जनमा आत्मनिर्भर बनाउने नीति लिएको छ। तसर्थ, आउँदा दिनमा संरक्षित क्षेत्रलाई कसरी आर्थिक उपार्जनको केन्द्र बनाउन सकिन्छ ? सबैको ध्यान जान जरुरी छ। संरक्षित क्षेत्रले प्रशस्त आम्दानी गर्न सकेको खण्डमा मात्र वन्यजन्तु संरक्षणमा स्थानीय समुदायको अर्थपूर्ण सहभागिता बढ्छ। चोरी सिकारमा कमी आउने, मानववन्यजन्तु द्वन्द्व कम हुने र प्रकृतिमानवबीच सहअस्तित्त्व कायम हुने निश्चित छ। आउँदा दिनमा संरक्षित क्षेत्रलाई जलवायु परिवर्तनका जोखिमबाट मुक्त राखेर त्यहाँबाट प्राप्त हुने वस्तु र सेवालाई बजारमा बिक्री वितरण गरेर आर्थिक उपार्जनको केन्द्र बिन्दु बनाउनु पर्छ। अनिमात्र संरक्षित क्षेत्रलाई आर्थिक समृद्धिको आधार क्षेत्रको रूपमा विकास गर्न सकिन्छ।  ढकाल राष्ट्रिय निकुञ्ज तथा वन्यजन्तु संरक्षण विभागका महानिर्देशक हुन्।"
"धानसँग अदुवा, बेसार साट्दै किसान","घोराही : दाङ बंगलाचुली गाउँपालिका२ मर्पेसका खेतुलाल विक पछिल्लो १२ वर्षदेखि घुइया, अदुवा र बेसारको खेती गर्दै आएका छन्। पहाडी क्षेत्रमा पर्याप्त मात्रामा धान उत्पादन नहुने तर घुइया, अदुवा र बेसारबाट राम्रो आम्दानी हुने भएकाले उनी त्यसतर्फ आकर्षित हुनु भएका हुन्। मर्पेसमा उत्पादन गरिएका यी उत्पादनसँग विक र उनीजस्तै अन्य किसानले वर्षभरिलाई पुग्ने धान साट्छन्। मर्पेस र खारा क्षेत्रमा धानलगायतका अन्य अन्नबालीको उत्पादन राम्रो छैन, त्यसैले यहाँका अधिकांश किसान अदुवा, घुइया र बेसार खेती गर्छन्।, विकले भने, किसानहरूले आफूले उत्पादन गरेका घुइया, बेसार र अदुवा धेरैजसो घोराही उपमहानगरपालिकासम्म पुर्याउँदै आएका छन्। धिमधिमे मालारानी बहुउद्देश्यीय कृषक समूहका अध्यक्षसमेत रहेका किसान विकले आफूहरूलाई यही व्यवसायबाटै खुसी मिल्ने गरेको बताए। उनले पनि हाल चार रोपनी जग्गामा घुइया, अदुवा र बेसारको खेती गर्दै आएका छन्। समूहमा २० घर परिवारका किसान आबद्ध छन्। पालिकाभित्रका सबै वडामा यसको खेती हुँदै आए पनि व्यावसायिक रूपमा खेती गर्ने किसानको संख्या भने डेढ सयको हाराहारीमा रहेको उनको भनाइ छ। सोही स्थानमा लामो समयदेखि अदुवा, घुइया र बेसार खेती गर्दै आएका किसान हिरा पुन यसबाट आफूहरूले राम्रो आम्दानी गरिरहेको बताउँछन्। आफूले उत्पादन गरेका वस्तुबाट सात महिनाका लागि पुग्ने अन्न साट्न सकिन्छ, उनले भने, धान रोप्ने हो भने अन्य अन्नबालीको उत्पादन घट्ने भएपछि यसैलाई निरन्तरता दिएका हौं। धिमधिमे मालारानी बहुउद्देश्यीय कृषक समूहका कोषाध्यक्ष वीरबहादुर सुनारले पनि यो क्षेत्रको हावापानीसमेत राम्रो भएकाले अदुवा, घुइया र बेसारको व्यावसायिक रूपमा खेती गर्ने किसानको संख्या बढ्दै बताए।"
सवारी दुर्घटनामा एक जनाको मृत्यु,"काठमाडौं : काठमाडौंको तार्केश्वर नगरपालिका२, नेपालटार भेडीगोठमा सोमबार बिहान भएको सवारी दुर्घटनामा एक जनाको मृत्यु भएको छ। एक जना घाइते भएका छन्। काभ्रेस्थलीबाट जरङखुतर्फ जाँदै गरेको बा २१ च ५१०६ नम्बरको जिप आज बिहान १० बजे अचानक पल्टिएर विपरीत दिशाबाट आउँदै गरेको बा ५ ख २३५ नम्बरको बसमा ठोकिँदा दुर्घटना भएको हो। गम्भीर घाइते भएका जीप चालक मकवानपुर घर भइ काभ्रेस्थली बस्ने २६ वर्षीय सुनिल तामाङको ग्रीनसिटी अस्पतालमा उपचारका क्रममा आज दिउँसो सवा १२ बजे मृत्यु भएको हो। घाइते भएका जीपका परिचालक काभ्रेस्थलीका २४ वर्षीय बिकेश तामाङको सोही अस्पतालमा उपचार भइरहेको छ। बस चालकलाई प्रहरी वृत्त बालाजुले नियन्त्रणमा लिएको छ।"
यस्तो छ गुजरातमा भाँचिएको पुलको कहानी,एजेन्सी : भारतको गुजरातको मोरबी जिल्लाको मच्छु नदीमाथि बनेको झोलुङ्गे पुल भाँचिएको छ। आइतबार साँझ सो पुल भाँचिदा करिब १४१ जनाको मृत्यु भएको भारतीय संचारमाध्यमले जनाएका छन्। मोरबीको गौरव मानिने यो पुल १४३ वर्ष पुरानो हो। समाचारमा जनाइएअनुसार मोरबी पुल भारत स्वतन्त्र हुनुअघि बेलायती शासनकालमा बनेको थियो। माच्छु नदीमा बनेको यो पुल मोरबीको प्रमुख पर्यटकीयस्थल थियो। मोरबीका राजा प्रजावत्सली वाघजी ठाकोरले यो पुल बनाएका थिए। जसको उद्घाटन १८७९मा भएको थियो। राजा ठाकोर दरबारबाट मोरबी पुल हुँदै राजदरबारमा जाने गर्दथे भनिएको छ। ब्रिटिस इन्जिनियरहरुले बनाएको सो पुलको निर्माण अत्याधुनिक प्रविधिको प्रयोग गरिएको थियो। बेलायती शासनकालमा बनेको यो पुल राम्रो इन्जिनियरिङको प्रतीकको रुपमा मानिन्छ। राजकोट जिल्लाबाट ६४ किलोमिटर टाढा मच्छु नदीमाथि बनेको यो पुल सबैको आकर्षणको केन्द्र थियो। ७६५ फुट लम्बाई र ४ फुट चौडाइ भएको पुल ऐतिहासिक भएकाले गुजरातको पर्यटकीय सूचीमा परेको थियो।
त्यसपछि रोकियो निगमको जहाज,"काठमाडौं : नेपाल एयरलाइन्समार्फत दिल्ली जान आइतबार यात्रुहरू त्रिभुवन विमानस्थालनमा धमाधम बोर्डिङ पास लिइरहेका थिए। तर, त्यही बेला खबर आयोप्लेन नउड्ने भयो।एकाएक चेक इन काउन्टरबन्द भयो। यात्रु बिचल्लीमा परे। कारण थियोनागरिक उड्डयन प्राधिकरण र नेपाल वायुसेवा निगमबीच समन्वय अभाव। यी दुई सरकारी निकायबीचको लापरबाहीबाट २ सय ५४ जना यात्रु पीडित भए। निगमले आइतबार १ बजेर ४५ मिनेटमा दिल्ली जाने भन्दै टिकट बिक्री गरेको थियो। तर, प्राधिकरणले निगमको उडान कटौती भएको भन्दै विमान रोकिएको हो। निगमको आइतबार दिल्ली उडानको तालिका नभएका कारण विमानस्थलले रोकेको जानकारी प्रवक्ता टेकनाथ सिटौलाले दिए। उनका अनुसार प्राधिकरणले पठाएको स्वीकृत तालिकाभन्दा बढी उडान भर्न मिल्दैन। जाडो यामको (अक्टोबर ३० देखि मार्च २७सम्म) स्वीकृत उडान तालिकामा निगमको चार उडान कटौती गरिएको प्राधिकरण प्रवक्ता जगन्नाथ निरौलाले बताए। निगमले काठमाडौंबाट साताको १४ उडान भर्न निवेदन दिएको थियो। सोहीअनुसार नै आइतबारको उडान तालिका हुने गरी टिकट काटिएको निगम प्रवक्ता अर्चना खड्काले बताइन्। प्राधिकरणले करिब दुई महिनाअघि दैनिक तीन अन्तर्राष्ट्रिय उडान भर्ने एयरलाइन्सलाई उडान स्वीकृति लिँदा गौतमबुद्ध अन्तर्राष्ट्रिय विमानस्थलको उडान तालिका पेस गर्न भनेको थियो। निगमले काठमाडौं लक्षित तालिका मात्र पेस गरेका कारण उडान कटौती गरिएको निरौलाले बताए। गौतमबुद्ध पनि नेपालले नै बनाएको विमानस्थल हो। यहाँका कम्पनीले उडान सुरु गरे भने त्यसले सकारात्मक सन्देश प्रवाह गर्छ भन्ने हो, निरौलाले भने। प्राधिकरणले गौतमबुद्धमा उडान भर्न भने पनि तत्काल नसकिने खड्काले बताइन्। नेपाल एयरलाइन्सलाई प्राधिकरणको कारबाही, दिल्ली उडान सङ्ख्या कटौती पोखरा अन्तर्राष्ट्रिय विमानस्थलबाट कहिले उडान हुन्छ ? विमानस्थल बन्यो, व्यवस्थापन भएन"
१२ वर्ष कैद सजाय माग गर्दै सन्दिप लामिछानेविरुद्ध मुद्दा दर्ता,"काठमाडौं : बलात्कार आरोपमा प्रहरी हिरासतमा रहेका क्रिकेटर सन्दिप लामिछानेविरुद्ध जिल्ला अदालत काठमाडौमा मुद्दा दर्ता भएको छ। जिल्ला सरकारी वकिल कार्यालय काठमाडौंका प्रवक्ता तथा जिल्ला न्यायाधिवक्ता लक्ष्मण उपाध्याय घिमिरेका अनुसार सन्दिपविरुद्ध मुलुकी अपराध संहिताको परिच्छेद १८ को करणी सम्बन्धी कसुरको दफा २१९ अनुसार १० देखि १२ वर्षसम्म कैद सजाय माग दावी गरी जिल्ला अदालतमा मुद्दा दर्ता गरिएको हो। घिमिरेले भने,सन्दिपविरुद्धको मुद्दा सोमबार दर्ता भएपछि मंगलबार गोलाप्रथाबाट तोकिएको न्यायधीश समक्ष बयान हुनेछ। बयान सकिएपछि थुनछेक बहस शुरु हुन्छ।' थुनछेक बहसका लागि प्रवक्ता घिमेरेको नेतृत्वमा महेश खत्री, सुरबहादुर परियारलगायत जिल्ला सरकारी वकिल कार्यालयका ४ जना वकिलले बहस गर्नेछन्। सन्दिप लामिछानेको तर्फबाट राखिएका वकिलको बहसपछि अदालतले सन्दिपलाई थुनामै राख्ने वा धरौटीमा छाड्ने निर्णय गर्नेछ। प्रवक्ता घिमिरे भने, 'सन्दिपलाई थुनामै राख्न पर्छ भनेर बहस गर्छौं। थुनामा राख्नका लागि उनीविरुद्ध जुटेका प्रमाणहरु यथेस्ट छन्।' उनीविरुद्ध परेको आरोप पुष्टि हुने प्रमाण प्रहरीले जुटाएको उनले जानकारी दिए। लामिछाने विदेश रहेका बेला गत भदौ २१ गते जबर्जस्ति करणीको आरोप लागेको थियो। काठमाडौंको गौशालास्थित एक होटलको कोठामा राखेर सन्दिपले आफूलाई जबर्जस्ती बलात्कार गरेको भन्दै एक १७ वर्षीय किशोरीले प्रहरी बृत गौशालामा उजुरी गरेकी थिइन्। जाहेरीपछि लामिछाने सम्पर्कविहिन भएका थिए। प्रहरीले प्रक्राउ पूर्जी जारी गरी उनलाई प्रक्राउ गर्नको लागी इन्टरपोलसँग आग्रह गरेको थियो। जाहेरी परेको करिब १ महिनापछि असोज २० गते सन्दिप नेपाल फर्किएका थिए। प्रहरीले उनलाई त्रिभुवन विमानस्थलबाटै पक्राउ गरेको थियो। क्रिकेटर सन्दिप लामिछानेविरुद्ध जबरजस्ती करणी गरेको आरोपमा उजुरी सन्दीप लामिछानेविरुद्ध पक्राउ पुर्जी जारी, विमानस्थलबाटै पक्राउ गर्छौं : प्रहरी कप्तान सन्दीप लामिछाने राष्ट्रिय क्रिकेट टोलीबाट निलम्बित आफू निर्दोष भएको बताउँदै सन्दिपले भने : म सीपीएल छाडेर देश फर्कदै छु सन्दीप लामिछानेविरुद्ध डिफ्युजन नोटिस जारी सन्दीप लामिछाने विमानस्थलबाटै पक्राउ सन्दीप लामिछानेलाई ७ दिन हिरासतमा राख्न अदालतको अनुमति जाहेरवालाकै आग्रहमा भेटेको हुँ, उनी नाबालिग होइनन् : सन्दीप लामिछाने सन्दीप लामिछानेलाई थप ५ दिन हिरासतमा राख्न अनुमति सन्दिपलाई थप चार दिन थुनामा राखेर अनुसन्धान गर्न अनुमति"
मनाङ र मुस्ताङबाहेक सबै जिल्लामा समानुपातिक तर्फको मतपत्र ढुवानी,"काठमाडौं : निर्वाचन आयोगले मनाङ र मुस्ताङबाहेकका सबै जिल्लामा समानुपातिकतर्फको मतपत्र ढुवानी गरेको छ। पहिलो हुने निर्वाचित हुने प्रणालीतर्फ हालसम्म ७८ लाख ६५ हजार मतपत्र ढुवानी सम्पन्न भएको छ। जसमा प्रतिनिधि सभाको मतपत्र ३९ लाख १९ हजार र प्रदेश सभाको मतपत्र ३९ लाख ४३ लाख रहेका छन्। पहिलो हुने निर्वाचित हुने निर्वाचन प्रणालीअन्तर्गत सोमबारसम्म १६ वटा जिल्लाका मतपत्र ढुवानी भएको छ। ढुवानी भएका जिल्लाहरूमा कैलाली, कञ्चनपुर, अछाम, डोटी, डडेलधुरा, बझाङ, बैतडी, दार्चुला, नवलपरासी पूर्व, नवलपरासी पश्चिम, बाँके, बर्दिया, जाजरकोट, कालिकोट, दैलेख र सुर्खेत रहेका छन्। हुम्ला, जुम्ला, डोल्पा, मुगु र बाजुरा जिल्लाका लागि सुर्खेतमा मतपत्र ढुवानी भएको छ। यी जिल्लामा सुर्खेतबाट हेलिकोप्टरमार्फत मतपत्र ढुवानी गरिने छ। आयोगले पहिलो हुने निर्वाचित हुने प्रणालीतर्फ प्रत्येक निर्वाचन क्षेत्रमा कायम रहेका दल वा उम्मेदवारको निर्वाचन चिह्न अंकित मतपत्र प्रयोग गर्ने भएकोले यो पटक निर्वाचन क्षेत्र अनुसार फरक फरक मतपत्र प्रयोग हुने छ। त्यस्तै समानुपातिक निर्वाचन प्रणालीअन्तर्गत प्रतिनिधि सभाका लागि देशैभर एउटै मतपत्र प्रयोग हुने छ। प्रदेश सभाका लागि भने प्रदेशमा कायम रहेका दलको संख्या अनुसार फरक फरक मतपत्र प्रयोग हुने छ। आयोगले ढुवानी भएका जिल्लाहरूमा अस्थायी मतदाताहरूका लागि प्रयोग हुने मपतत्रसमेत पठाएको छ। अस्थायी मतदाताको सूचीमा कर्मचारी, सुरक्षाकर्मी, कैदी, वृद्धाश्रमका व्यक्ति लगायतलाई समेटिएको छ। उनीहरुले समानुपातिक निर्वाचन प्रणालीतर्फ प्रतिनिधि सभाका लागि मात मतदान गर्न पाउने छन्। आयोगले १६ गतेसम्ममा गण्डकी, लुम्बिनी, कर्णाली र सुदूरपश्चिम प्रदेशका सबै जिल्लाहरूमा मतपत्र ढुवानी गरिसक्ने छ।"
राप्रपाको घोषणापत्र सार्वजनिक : जेष्ठ नागरिक र असक्तको घरमै स्वास्थ्य सेवा,"काठमाडौं : राष्ट्रिय प्रजातन्त्र पार्टी (राप्रपा) ले चुनावी प्रतिवद्धता पत्र सार्वजनिक गरेको छ। सोमबार राजधानीमा पत्रकार सम्मेलन गर्दै राप्रपाका अध्यक्ष राजेन्द्र लिङ्देनले प्रतिवद्धता पत्र सार्वजनिक गरेका हुन्। प्रतिवद्धता पत्र सार्वजनिक गर्दै अध्यक्ष लिङ्देनले चुनावमा जिते निशुल्क स्वास्थ्य र शिक्षालाई जोड दिने बताए। उनले भने,' आगामी चुनावमा निर्वाचित भए दिगो आर्थिक वृद्धिमा जोड दिइनेछ। उच्चस्तरीय नागरिक आयोग गठन गरी शीर्ष नेताहरुको सम्पत्ती सार्वजनिक गर्ने कानुन बनाइनेछ।' उनले नेपालको भूभाग कसैलाई पनि प्रयोग गर्न नदिइने बताए। जेष्ठ नागरिक र असक्तहरुको घरमै स्वास्थ्य सेवा उपलब्ध गराउने घोषणापत्रमा समेटिएको छ।"
"सोमालियामा कार बम विस्फोट : १०० जनाको मृत्यु, ३०० घाइते","मोगादिसु (एएफपी) : सोमालियाको राजधानी मोगादिसुको व्यस्त चोकमा शनिबार आक्रमण हुँदा कम्तीमा १ सय जनाको मृत्यु भएकोे छ। अहिलेसम्म मृत्यु हुनेको संख्या १ सय पुगेको छ र ३ सय जना घाइते भएका छन्।साथै मृत्यु र घाइते दुवैको संख्या अझै बढिरहेको छ, राष्ट्रपति हसन शेख मोहमुदले आइतबार भने।प्रत्यक्षदर्शीले भने आक्रमणमा मारिनेको संख्या १ सय नाघिसकेको बताएका छन्। सोमालियाको व्यस्त जोब जक्सननजिकै केही मिनेटको अन्तरालमा बिस्फोटक पदार्थले भरिएका दुइटा कार बिस्फोट भएका थिए।शिक्षा मन्त्रालयलाई लक्ष्य गरी गोली चलाइएको थियो। शनिबार दिउँसोको बिस्फोटनले नजिकैका भवनका झ्यालहरू भत्किएका, धुवाँ र धुलोको मुस्लो हावामा उडेको देखिएको थियो।सन् २०१७ को अक्टोबर १४ मा बिस्फोटक पदार्थले भरिएको ट्रकमा बिस्फोट हुँदा ५१२ जनाको मृत्यु हुनुका साथै २९० भन्दा बढी घाइते भएका थिए। मोहमुदले उक्त घटनालाई इतिहास को संज्ञा दिँदै भने, यो एउटै ठाउँ हो, र उनै निर्दोष व्यक्तिहरूलाई यसमा संलग्न गराइएको छ।यो ठीक होइन।ईश्वरको कृपाले उनीहरूसँग अर्को ठूलो घटना गर्न सक्ने क्षमता हुनेछैन, उनले इस्लामिक समूह अलशबाबलाई संकेत गर्दै भने।"
छठ हेर्न गएका बालकको छुरा प्रहार गरेर हत्या,"विराटनगर : मोरङको उर्लाबारी नगरपालिका७ मावा खोलामा छठ हेर्न पुगेका एक बालकको हत्या भएको छ। मोरङ प्रहरी प्रमुख एसपी शान्तिराज कोइरालाका अनुसार झापाको दमक नगरपालिका१० आमबाडी बस्ने धनबहादुर श्रेष्ठका छोरा १४ वर्षीय दियुस श्रेष्ठको हत्या गरिएको हो। छुरा प्रहार गरेर दियुसको हत्या गरिएको प्रहरीले जनाएको छ। बायाँ कोखादेखि तलको भागमा छुरा प्रहार भएको कोइरालाले बताए। छठ पर्व हेर्न मावा खोलामा पुगेका दियुसमाथि आइतबार राति १०:२५ बजेतिर छुरा प्रहार भएको प्रहरीको प्रारम्भिक अनुसन्धानबाट खुलेको छ। घाइते बालकलाई उद्धार गरेर उपचारका लागि उर्लाबारीको गोदावरी अस्पताल पुर्याएपछि मात्रै प्रहरीले घटनाको जानकारी पाएको हो। गोदावारीमा सम्भव नभएपछि थप उपचारका लागि झापाको बिर्तामोडस्थित बी एण्ड सी अस्पताल लगिएको थियो। उपचारका क्रममा सोमबार बिहान ४:५० बजेतिर मृत्यु भएको एसपी कोइरालाले बताए। उनका अनुसार दियुसमाथि छुरा प्रहार गर्नेहरुको पहिचान हुन बाँकी छ। उर्लाबारीकै हाटखोला बस्ने तत्काल नाम, थर र वतन नखुलेका च्यान्टे भनिने युवाको समूहले छुरा प्रहार गरेको जानकारी प्रहरीले प्राप्त गरेको छ। एसपी कोइरालाले घटनामा संलग्नहरु फरार रहेका कारण खोजी तीव्र पारिएको जानकारी दिए।"
"राप्रपा घोषणापत्रः प्रदेश खारेज, प्रत्यक्ष निर्वाचित कार्यकारी प्रधानमन्त्री","काठमाडौंः राष्ट्रिय प्रजातन्त्र पार्टीले प्रदेश खारेजको प्रस्ताव अघि सारेको छ । राप्रपाले चुनावी प्रतिवद्धता सार्वजनिक गर्दै प्रदेशको खारेज, केन्द्र र बलियो स्थानीय तहको अवधारणा अघि सारेको हो । राप्रपा अध्यक्ष राजेन्द्र लिङ्देनले अभिभावकीय संस्थाका रुपमा राजसंस्था रहने र जनताबाट प्रत्यक्ष निर्वाचित कार्यकारी प्रधानमन्त्री अहिलेको आवश्यकता रहेको बताए । पूर्ण समानुपातिक संसद र बलियो स्थानीय तह भएको दुई तहको शासकीय संरचना आफूहरुको एजेण्डा रहेको बताए । सर्वधर्म समभाव पूर्ण धार्मिक स्वतन्त्रता सहितको वैदिक सनातन धर्म सापेक्ष हिन्दु राष्ट्र अहिलेको आवश्यकता रहेको उल्लेख छ । यस्तै घोषणापत्रमा एक व्यक्तिले दुई कार्यकालभन्दा धेरै पार्टी अध्यक्ष, प्रधानमन्त्रीजस्तो कार्यकारी पदमा बस्न नपाउने भनिएको छ।"
समानुपातिक व्यवस्थाको कुरूप दृश्य,"काशीराम भन्ने गर्थे, आफ्नो (एउटै समुदाय) बीच आपसमा नलड, बरु आफ्नो हक र अधिकार प्राप्त गर्न ती व्यक्तिहरूसँग लड जसले तिम्रो अधिकारमाथि कब्जा जमाएर बसेको छ। काशीराम भारतीय राजनीतिज्ञ र समाज सुधारक थिए। उनले बहुजन समुदायको एकीकरण तथा उत्थानका लागि योगदान दिए। उनले दलित शोषित संघर्ष समिति (डीएसएसएस), सन् १९७१ मा अखिल भारतीय पिछडा तथा अल्पसंख्यक समुदायका कर्मचारी महासंघ (बामसेफ) र सन् १९८४ मा बहुजन समाज पार्टी आदि संगठनको स्थापना गरेका थिए। भारतको प्रमुख दलमध्ये एक बहुजन समाज पार्टीकी अध्यक्ष हाल मायावती (बहनजी) हुन्। बसपा अध्यक्षका हैसियतले उनी चारपटक भारत उत्तर प्रदेशको मुख्यमन्त्री बनिसकेकी छन्। द्वन्द्वरत मुलुक नेपालमा शान्ति स्थापना र हिंसाको राजनीति अन्त्यका खातिर जननिर्वाचित संविधानसभाको गठनमार्फत नयाँ संविधान निर्माण गर्ने राजनीतिक सहमति बन्यो। तत्कालीन संसद्वादी राजनीतिक दलहरू र विद्रोही नेकपा माओवादीबीच सहमति बनेबमोजिम संविधानसभाको गठन नै मिश्रित निर्वाचन प्रणालीद्वारा हुन पुग्यो। त्यो समावेशिताका लागि पहिलोपटक गरिएको संवैधानिक व्यवस्था थियो। त्यसै व्यवस्थाको निरन्तरता स्वरूप नयाँ संविधानमा समेत मिश्रित निर्वाचन प्रणालीमार्फत संसद् (प्रतिनिधिसभा तथा प्रदेशसभा) गठन गरिने व्यवस्था छ। अर्थात् संसद्मा पहिलो हुने उम्मेदवार निर्वाचित हुने वा प्रत्यक्ष निर्वाचित हुने व्यवस्था र पूरा देशलाई एउटा निर्वाचन क्षेत्र मानेर दलले प्राप्त गरेको मतको आधारमा सोही दलले (क्लस्टरको आधारमा) सिफारिस गरेको व्यक्ति निर्वाचित गरिने व्यवस्था गरी दुई पद्धतिबाट प्रतिनिधिसभा र प्रदेशसभामा जनप्रतिनिधि अर्थात् विधायक निर्वाचित गरिने संवैधानिक व्यवस्था छ। संवैधानिक व्यवस्थाबमोजिम नै हामीले दलित, महिला, मधेसी, पिछडिएको क्षेत्र, खसआर्य आदि वञ्चित र बहिष्कृत समुदायको प्रतिनिधित्व गराउँदै आएका छौं। तथापि दलहरूले समानुपातिक व्यवस्था विवादरहित बनाउन भने सकेनन्। समानुपातिक व्यवस्था विवादित बन्न पुग्नाका केही महŒवपूर्ण कारणहरू रहेका छन्। नेताको प्राधिकार नेपालमा चार ऐतिहासिक राजनीतिक शक्तिको उपस्थिति रहेको छ। नेपाल राष्ट्रराज्य निर्माणकालदेखि नै उपस्थिति, जनसंख्या, इतिहास, भूमिका र योगदानका हिसाबले ती चार शक्ति हुन्। पहिलो, आदिवासी जनजाति, दोस्रो, खसआर्य, तेस्रो, मधेसी र चौथो शक्ति हो, दलित। मधेसी एउटै समुदाय होइन, त्यहाँ विविधता र विभेदको विशाल पर्खाल विद्यमान छ। तथापि आन्दोलनले एक राजनीतिक शक्तिका रूपमा स्थापित गराइएको हुँदा स्वीकार्य यस अर्थमा मात्रै बन्न पुगेको हो। यी चार शक्ति अलग पृष्ठभूमि, पृथक् राजनीतिक, सामाजिकसांस्कृतिक र आर्थिक इतिहास बोकेका समुदाय हुन्। त्यसो त ऐतिहासिक उपस्थितिलाई अवलोकन गर्दा नेपाली समाजलाई केवल दुई समुदायमा विभाजित गर्न सकिन्छ। पहिलो, मूलवासी समुदाय र दोस्रो हो, गैरमूलवासी अर्थात् आप्रवासी समुदाय। जनै धारण नगर्ने, गैर हिन्दू समुदाय मूलवासी हुन् भने जनैधारी आर्यखस आप्रवासी समुदाय हुन्। यस तर्कको वैज्ञानिक र ऐतिहासिक खोज, अनुसन्धानद्वारा तथ्य प्रमाणित गरिसकेको छ। अर्थात् निर्विवाद बन्न पुगेको छ। समानुपातिक प्रतिनिधित्व मुलुकका सबै समुदायले उपभोग गर्दै आइरहेका छन्। आदिवासी जनजाति, आर्यखस, मधेसी, दलित, पिछडिएको क्षेत्र, महिला आदि। नेपाल सम्भवतः पहिलो देश हो, जहाँ सयौं वर्षदेखि शासन व्यवस्थामा विशेषाधिकार प्रयोग गर्दै आइरहेका जाति, समुदायलाई समेत संवैधानिक रूपमा आरक्षण (समानुपातिक कोटा) को व्यवस्था गरिएको छ। त्यो पनि शासन र प्रशासनलगायत सबै क्षेत्रमा। नेपाली कांग्रेसले सबैभन्दा बढी समानुपातिक व्यवस्थाको सदुपयोग र दुरुपयोग दुवै गर्दै आइरहेको छ। जस्तै : हालका गृहमन्त्री बालकृष्ण खाँड (ठकुरी क्षत्री), उद्योग वाणिज्य मन्त्री दिलेन्द्रप्रसाद बडू (ब्राह्मण), पुष्पा भुसाल प्रतिनिधिसभा उपसभामुख तथा मीन विश्वकर्मा कांग्रेसको निवर्तमान सचेतक आदि समानुपातिक सांसद थिए। स्मरण रहोस्, विश्वकर्माबाहेक अन्य सबै गैरदलित समुदायका तर समानुपातिक कोटाबाट सांसद बनेका केही उदाहरण हुन्। कांग्रेसलगायत दलहरूले नेताका निकट, प्रभावशाली नेताहरू र पैसाको लोभमा कमजोर वर्गसमुदायको अधिकार क्लस्टरमा आधारित कोटाको दुरुपयोग गर्दै आइरहेका छन्। प्रसिद्ध धनाढ्य विनोद चौधरी मधेसी कोटामा, प्रभावशाली नेताहरू खाँड, बडू खसआर्य कोटामा संसद् पुर्याइँदा सम्बन्धित समुदायका कमजोर वर्गको अधिकार खोसिएका छन्। यो क्रम अझै रोकिएको छैन। संविधानतः दलित, महिला, मधेसी, पिछडिएको क्षेत्र, खसआर्य आदि बञ्चित र बहिष्कृत समुदायको प्रतिनिधित्व हुँदै आएको छ। तथापि दलहरूले समानुपातिक व्यवस्था विवादरहित बनाउन भने सकेनन्। महिलाको कोटामा प्रधानमन्त्री शेरबहादुर देउवापत्नी आरजु राणा, गृहमन्त्री पत्नी मञ्जु, खसआर्य कोटामा पूर्वमन्त्री तथा पार्टी प्रवक्ता प्रकाशशरण महत, मधेसीबाट पूर्वगृहमन्त्री तथा सभापतिका उम्मेदवार विमलेन्द्र निधि आदिको समानुपातिक उम्मेदवारीले सम्बन्धित समुदायका कमजोर वर्गको अधिकारमाथि गम्भीर हनन् भएको छ। त्यतिमात्रै होइन, समानुपातिक व्यवस्थाको बदनामी गराउने षड्यन्त्र बुझ्न कठिन छैन। नेताका आफन्त, नातागोता र पैसाको चलखेल तथा उनीहरूकै प्राधिकारमा पहुँचवालाको कब्जा इत्यादि विडम्बना बनाइँदा समानुपातिक व्यवस्थाको कुरूप दृश्य देखिएको छ। यस्तो विकृति सामेली लोकतन्त्रका निम्ति घातक सिद्ध हुनेछ। ज्ञातव्य रहोस्, समानुपातिक र कोटा भन्नासाथ दलितको भाग भनी बुझ्ने र घृणा फैलाउने तŒवहरूले बुझ्न जरुरी छ। समानुपातिक कोटामार्फत गैरदलितहरूले झनै बढी लाभ लिइरहेका छन्। यद्यपि बदनाम दलित समुदायलाई मात्रै बनाइएको छ। यो सोचनीय विषय हो। हकदार समुदायमा पनि बेथिति दलित, महिला, पिछडिएको क्षेत्र, महिला आदि समुदायको प्रतिनिधित्व सुनिश्चित गराउने उद्देश्यले समानुपातिक अर्थात् क्लस्टरका आधारमा कोटा (आरक्षण) व्यवस्था लागू गरिएको हो। यो निश्चित सिद्धान्त, ऐनकानुननिर्माण गरेर तथा संवैधानिक व्यवस्थाअनुसार लागू गरिएको हो। सामेली लोकतन्त्रको यो मूल आधारमध्ये एक हो। अनुसूचित जाति, समुदाय र लिंगका जनप्रतिनिधिको उपस्थिति गराउनु पर्नेमा सम्बन्धित समुदायको पनि राजनीतिक र आर्थिक पहुँच मजबुद भएकाले मात्रै पटकपटक अवसर प्राप्त गर्ने तर अन्यले योगदान मात्रै गरिराख्ने विडम्बनाको समेत अन्त्य गर्न जरुरी छ। हालको निजामती सेवा ऐनबमोजिम निजामती सेवामा पदपूर्ति गर्दा ५५ प्रतिशत खुला र ४५ प्रतिशत आरक्षण गर्ने व्यवस्था छ। उक्त आरक्षित ससट (४५ प्रतिशत) लाई १०० प्रतिशत मानेर महिलालाई ३३ प्रतिशत, आदिवासी जनजाति २७ प्रतिशत, मधेसी २२ प्रतिशत, दलितलाई ९ प्रतिशत तथा अपांगता भएकालाई ५ प्रतिशत र पिछडिएको क्षेत्रलाई ४ प्रतिशत आरक्षणको व्यवस्था गरिएको छ। आदिवासी जनजाति आयोगको हालसालैको प्रतिवेदनअनुसार पनि आरक्षित समुदायको पनि पहुँचवाला समुदायले मात्रै धेरै अवसर लिइरहेको र तत्तत्भित्रका अन्य जाति, समुदाय अवसरबाट वञ्चित रहनुपर्ने विडम्बना रहेकाले सबैले अवसर प्राप्त गर्ने गरी व्यवस्था मिलाउन सिफारिस गरिएको छ। एकै व्यक्तिले धेरै पटक आरक्षणको प्रयोगमार्फत लाभ लिइरहेकोप्रति सचेत गराउँदै महिलाको हकमा जन्मको आधारमा मात्रै कोटा प्रयोग गर्न दिनुपर्ने ठहर गरेको छ। जस्तैः आदिवासी जनजातिको कोटा प्रयोग गर्न सोही समुदायमा जन्मिएकी महिलालाई मात्रै जनजाति महिला कोटामा हक हुने, दलित महिलाको कोटा प्राप्त गर्न दलित समुदायमा नै जन्म भएकी महिला हुनुपर्ने आदि। बिहे गरी अन्यबाट उक्त समुदायमा पुगेकी महिलाले बिहेपश्चात् प्राप्त गरेको थरका आधारमा उक्त समुदायका लागि छुट्ट्याइएको कोटा नपाइने व्यवस्था गर्न सिफारिस गरिएको छ। यो सकारात्मक सिफारिस हो, अब आउने संसद्ले ऐन निर्माण गर्दा यस सम्बन्धमा विचार गर्न जरुरी छ। संविधानको संशोधन गर्न जरुरी भइसकेको छ। सबै जाति, क्षेत्र, समुदाय, लिंग आदिको जनसंख्याको आधारमा समानुपातिक प्रतिनिधित्वको संवैधानिक सुनिश्चितता गराउनु पर्दछ। त्यसका लागि दुई वटा मात्रै विकल्प छन्। पहिलो, पूर्ण समानुपातिक निर्वाचन प्रणाली। यो व्यवस्थामा पूरा देश एउटै निर्वाचन क्षेत्र हुनेछ। दलका विचार, नीति, कार्ययोजना तथा योग्यताका आधारमा चुनाव लडिने हुँदा हालको जस्तो महँगो चुनावी खर्च गर्नु पर्दैन। पुँजीपति, ठेकेदार, भ्रष्ट र दलालहरूले अकुत सम्पत्ति र पैसा खर्च गरी चुनाव जित्ने र जितेपछि चुनाव जित्न खर्च गरेको पैसा असुल गर्न पुनः देश लुट्ने, भ्रष्टाचार गर्ने भन्ने आरोप र बाध्यताको समेत अन्त्य हुन्छ। दलले प्राप्त गर्ने मतका आधारमा क्लस्टरबमोजिम सांसदको सिफारिस गर्छ र दलका उम्मेदवार विधायक बन्छन्। दोस्रो, यदि पूर्ण समानुपातिक व्यवस्थामा सहमति गर्न सकिँदैन भने पूर्ण प्रत्यक्ष निर्वाचित प्रणली प्रयोग गर्न सकिन्छ। आरक्षण (कोटा) चाहिने जाति, समुदाय र महिलाका लागि आरक्षित क्षेत्र निर्धारण गरी उक्त समुदायको शतप्रतिशत उपस्थिति सुनिश्चित गर्न सकिन्छ। जस्तैः दलितका लागि आरक्षित गरिएको निर्वाचन क्षेत्रमा सबै उम्मेदवार दलित नै हुने हुँदा जसले जिते पनि दलित नै निर्वाचित हुनेछन्। त्यस्तै महिला, आदिवासी जनजाति, आर्यखस, मधेसी आदि समुदायको समेत त्यसैगरी सम्बन्धित समुदायका उम्मेदवारबीच मात्रै प्रतिस्पर्धा गराएर प्रतिनिधित्व सुनिश्चित गर्न सकिन्छ। हालको मिश्रित बहुआलोचित व्यवस्थाको विकल्प यी दुई प्रणालीमध्ये एक अँगालेर दिन सकिन्छ। हरेक पटक एउटै निर्वाचन क्षेत्र एउटै समुदायका लागि आरक्षित क्षेत्र रहँदैन, त्यो अन्यत्र सर्दछ। स्मरणका लागि हाम्रो छिमेकी मुलुकसमेत रहेको विश्वकै विशाल लोकतान्त्रिक देश भारतले सात दशकभन्दा बढी समयदेखि यही व्यवस्था सफलतापूर्वक लागू गर्दै आइरहेको छ। त्यो छिमेकी मुलुकको उदाहरण हाम्रा लागिसमेत प्रेरणा बन्न सक्छ। समानुपातिक प्रणाली सबै जाति, समुदाय, क्षेत्र र लिंगको अधिकार हो। यो व्यवस्था शहादतद्वारा प्राप्त गरिएको हो, भिख या दया होइन। लक्षित समुदायभित्र पनि विविधता, असमानता र विभेदसमेत छन्। प्रतिस्पर्धा हुनु झनै स्वाभाविक हो। हाल बदनाम बनाइएको समानुपातिक व्यवस्था नेता र निर्णयकर्ताको विशेषाधिकार जस्तो बनाइएका कारण कुरूप देखिएको छ। अब यस प्रकारका दुरुपयोग रोक्नै पर्दछ।"
दक्षिण अफ्रिकासँग भारत निरीह,"पर्थ : आईसीसी टीट्वेन्टी विश्वकप क्रिकेटमा दक्षिण अफ्रिकाले दोस्रो जित निकालेको छ। अस्ट्रेलियाको पर्थमा भएको खेलमा दक्षिण अफ्रिकाले भारतलाई पाँच विकेटले पराजित गरेको हो। एक सय ३४ रनको लक्ष्य पछ्याएको दक्षिण अफ्रिकाले १९४ ओभरमा पाँच विकेट गुमाउँदै जित निकालेको थियो। दक्षिण अफ्रिकाको जितमा डेभिड मिलर र अइडन मार्कमले अर्धशतकीय पालि खेलेका थिए। मिलरले ५९ र मार्कमले ५२ रनको योगदान दिए। यस्तै दक्षिण अफ्रिकाका कप्तान तेम्बा बाभुमाले १० रन बनाए। भारतका अर्शदीप सिंहले दुई विकेट लिए। यस्तै मोहमद सामी, हार्दिक पान्ड्या र रविचन्द्रन अश्विनले एकएक विकेट हात पारे। यसअघि पहिले ब्याटिङ गरेको भारतले निर्धारित २० ओभरमा नौ विकेट गुमाएर एक सय ३३ रनको योगफल खडा गरेको थियो। भारतका सूर्यकुमार यादवले ६८ रन बनाए। यस्तै कप्तान रोहित शर्माले १५ र विराट कोहलीले १२ रन बनाए। दक्षिण अफ्रिकाका लुङ्गी एनगिडीले चार तथा वेने पारनेलले तीन विकेट लिए। पाकिस्तानको सहज जित विश्वकपअन्तर्गत नै आइतबार भएको खेलमा पाकिस्तानले जित निकालेको छ। पर्थमा आइतबार भएको खेलमा पाकिस्तानले नेदरल्यान्ड्सलाई ६ विकेटले पराजित गरेको हो। नेदरल्यान्ड्सले दिएको ९२ रनको सामान्य लक्ष्य पाकिस्तानले १३५ ओभरमा चार विकेट गुमाएर पूरा गरेको थियो। पाकिस्तानका मोहमद रिजवानले सर्वाधिक ४९ रन बनाए। यस्तै फाखर जमानले २० र सान मसुदले १२ रन बनाए। नेदरल्यान्ड्सका ब्रान्डन ग्लोभरले दुई तथा पाउल भान मिकेरिनले एक विकेट लिए। यसअघि पहिले ब्याटिङ गरेको नेदरल्यान्ड्सले निर्धारित २० ओभरमा नौ विकेट गुमाएर ९१ रन जोडेको थियो। नेदरल्यान्ड्सका कोलिन एकरम्यानले सर्वाधिक २७ रन बनाए। कप्तान स्कट एडवार्डले १५ रनको योगदान दिए। पाकिस्तानका सादब खानले तीन विकेट लिए। यस्तै मोहमद वासिमले दुई तथा साहिन अफ्रिदी, नसिम साह र हरिस रौफले एकएक विकेट हात पारे। टीट्वेन्टी विश्वकपमा पाकिस्तानको पहिलो जित हो। पाकिस्तानले तीन खेलमा दुई अंक जोडेको छ। समूह दुईमा रहेको पाकिस्तान पाँचौं स्थानमा छ। अहिलेसम्म अंक जोड्न नसकेको नेदरल्यान्ड्स पुछारमा छ। बंगलादेशको रोमाञ्चक जित आइतबार नै भएको अर्को खेलमा बंगलादेशले रोमाञ्चक जित निकालेको छ। ब्रिजबेनमा आइतबार भएको खेलमा बंगलादेशले जिम्बावेलाई तीन रनले हराएको हो। बंगलादेशले दिएको एक सय ५१ रनको लक्ष्यसहित जवाफी ब्याटिङ गरेको जिम्बावेले निर्धारित २० ओभरमा आठ विकेट गुमाएर एक सय ४७ रन मात्र बनाउन सक्यो। जिम्बावेका सिन विलियम्सले सर्वाधिक ६४ रनको अर्धशतकीय पालि खेलेका थिए। यस्तै रायन ब्रुलले अविजित २७ र रेगिस चाकबभाले १५ रन बनाए। बंगलादेशका तास्किन अहमदले तीन विकेट लिए। यस्तै मोसादेक हुसेन र मुस्ताफिजुर रहमानले दुई विकेट लिए। यसअघि पहिले ब्याटिङ गरेको बंगलादेशले निर्धारित २० ओभरमा सात विकेट गुमाएर एक सय ५० रन जोडेको थियो। बंगलादेशका नाजमुल हुसेन सान्टोले ७१ रनको अर्धशतकीय पालि खेलेका थिए।"
पार्टी अध्यक्ष र प्रधानमन्त्रीमा दुई कार्यकालभन्दा बढी बस्न नपाइने राप्रपाको प्रस्ताव (घोषणापत्रसहित),"काठमाडौंः राष्ट्रिय प्रजातन्त्र पार्टीले एक व्यक्तिलाई दुई कार्यकालभन्दा बढी पार्टीको अध्यक्ष र प्रधानमन्त्री जस्ता कार्यकारी पदमा बस्न नपाउने व्यवस्था गर्ने प्रस्ताव अघि सारेको छ। राप्रपा अध्यक्ष राजेन्द्र लिङ्देनले काठमाडौंको थापागाउँमा चुनावी घोषणापत्र सार्वजनिक गर्दै एक व्यक्तिलाई दुई कार्यकालभन्दा बढी पार्टीको अध्यक्ष र प्रधानमन्त्री जस्ता कार्यकारी पदमा बस्न नपाउने कानुनी व्यवस्था गर्ने विषय समेटिएको बताए । यस्तै, राप्रपाले नेपाल बन्द कहिलै नगर्ने प्रतिवद्धता जनाएको छ । जेष्ठ नागरिकलाई निशुल्क यातायातको व्यवस्था मिलाइने घोषणापत्रमा उल्लेख छ । नेपालको भूभाग कसैलाई प्रयोग गर्न नदिने, सीमा विवाद कुटनीतिक ढंगबाट टुंग्याइने, सार्वजनिक खर्च प्रणालीलाई मितव्ययी बनाइने उल्लेख छ । राप्रपाले सत्ता केन्द्रित राजनीति नगर्ने बताएको छ । घोषणापत्रमा सार्वजनिक संस्थाको पुर्नसंरचना गरिने, व्यापारिक घाटा कम गरिने, विश्वविद्यालयमा प्रधानमन्त्री कुलपति शिक्षामन्त्री सहकुलपति हुने व्यवस्थाको अन्त्य गरिने उल्लेख छ । बुढानीलकण्ठ स्कुललाई सातै प्रदेशमा नमूना विद्यालयका रुपमा विस्तार गरिने, प्रत्येक स्थानीय तहमा बेरोजागारका लागि सिपमुलक तालिम, आधारभूत स्वास्थ्य निशुल्क र अनिवार्य, सबै नागरिकलाई स्वास्थ्य विमाको दायरामा ल्याइने र सबै अस्पतालमा बिमितको उपचार गरिने विषय घोषणापत्रमा समेटिएको छ । एक परिवार, एक रोजगारलाई प्रभावकारी रुपमा कार्यान्वयन गरिने, वैदेशीक रोजगारमा जानेलाई सहुलीयत ऋण र सिपको व्यवस्था, रासायनिक मल कारखाना तीन वर्षभित्र नेपालमै स्थापना, किसानलाई सहुलीयत कर्जा उपलब्ध गराइने घोषणापत्रमा उल्लेख छ ।"
भारतको गुजरातमा पुल भाँचिदा मृत्यु हुनेको संख्या १४१ पुग्यो,एजेन्सी : भारतको गुजरातस्थित मोरबीमा झोलुङ्गे पुल चुँडिदा मृत्यु हुनेको संख्या १४१ पुगेको छ। मच्छु नदीमाथिको पुल आइतबार साँझ भाँचिएको थियो। सो पुल १४३ वर्ष पुरानो भएको बताइएको छ। गुजराती नयाँ वर्ष मनाउने क्रममा आइतबार करिब ५०० जना पुलमा चढेका थिए। पुलले थेग्न नसकेपछि करिब ४०० सय नदीमा खसेका थिए। त्यसमध्ये १४१ जनाको ज्यान गएको बीबीसीमा समाचार छ। घटना लगत्तै करिब ६८ जनाको शव नदीबाट निकालेको थियो। रातिबाट उद्दार कार्य जारी रहेको र धेरै मानिस वेपत्ता भएको बताइएको छ। पुलमा ओभरलोड भएका कारण दुर्घटना भएको बताइएको छ।
"विमानस्थल बन्यो, व्यवस्थापन भएन","काठमाडौं बुटवल : मुलुककै दोस्रो गौतमबुद्ध अन्तर्राष्ट्रिय विमानस्थल करिब ४३ अर्ब रुपैयाँ लागतमा भैरहवामा बन्यो। यो विमानस्थलबाट औपचारिक उडान सुरु भएको पाँच महिना नाघ्यो। तर, बिनायोजना सञ्चालनमा ल्याउँदा जहाज कुर्दै बसिरहनुपरिरहेको छ। सरकारले वायुसेवा कम्पनीहरूलाई उडान भर्न भनिरहेको छ। तर, उनीहरू व्यापार नदेखेर जान मानिरहेका छैनन्। जबकि पहिलो अन्तर्राष्ट्रिय उडान भरेको जजिरा एयरलायन्सले दसैंअघि दैनिक एक उडान भर्ने निर्णय लियो। केही दिन उडान पनि भर्यो। अब भने साताको तीन दिन मात्रै उडान भर्दै छ। विमानस्थल भने दैनिक ४० उडान क्षमताको हो। यो विमानस्थल गत जेठ २ गते प्रधानमन्त्री शेरबहादुर देउवाले उद्घाटन गरेका थिए। त्यसयता जजिरा एयरबाहेक विमान कम्पनी थपिएका छैनन्। यसमा पहिलो समस्या यात्रु अभाव देखिएको छ। यात्रु तान्न सरकारले पूर्वाधार तयार गर्न सकेको छैन। भैरहवाबाट दुई प्रकृतिका यात्रु एयरलाइन्सले पाउँछन्। पहिलो वैदेशिक रोजगारीमा जानेआउने नेपाली र अर्का विदेशी पर्यटक। तर, यी दुवै थरीलाई न्यूनतम पूर्वाधारसमेत बनेको छैन। नेपाल नागरिक उड्डयन प्राधिकरणले त्रिभुवन अन्तर्राष्ट्रिय विमानस्थलबाट तीनभन्दा बढी उडान भर्ने कम्पनीलाई अनिवार्य भैरहवा जान भनिरहेको छ। त्यही बाध्यात्मक निर्देशन पालना नगर्दा नेपाल एयरलाइन्स र हिमालय एयरलाइन्सका त्रिभुवन विमानस्थलबाट हुने उडान प्रभावित भएका छन्। प्राधिकरणले नेपाल एयरलाइन्सको दिल्ली उडान रोक्दा आइतबार कैयौं यात्रु अलपत्र परे। गौतमबुद्ध अन्तर्राष्ट्रिय विमानस्थल भैरहवाका महाप्रबन्धक गोविन्दप्रसाद दाहाल दुईतीन कारण एयरलाइन्स कम्पनी आउन संकोच मानिरहेको बताउँछन्। उनका अनुसार भैरहवा आउने विमानले भारतीय आकाश प्रयोग गर्ने अनुमति पाएका छैनन्। एयर रुटको विषयमा नेपाल सरकार र भारत सरकारबीच सहमति हुनुपर्छ, दाहाल भन्छन्, अहिले रुट अनुमति नभएका कारण भैरहवा आउन आधा घण्टा ढिलो भइरहेको छ। यसले लागत बढाइरहेको छ। भैरहवाबाट यात्रु बढाउन पहिलो चरणमा वैदैशिक रोजगारीमा जाने यात्रुका लागि सरकारी कार्यालयगत पूर्वाधार तयार गर्नुपर्छ। महाप्रवन्धक दाहालका अनुसार भैरहवामा श्रमस्वीकृति, स्वास्थ्य परीक्षण, वैदेशिक रोजगार परामर्श, भिसा प्रक्रियालगायत कार्यालय स्थापना हुनुपर्छ। पहिलो पटक बिदामा आई फेरि सोही कम्पनीमा जाने नेपाली श्रमिक मात्रै गौतमबुद्धबाट उडिरहेका छन्। श्रम स्वीकृतिलगायत काम नहुने भएकाले अन्य व्यक्ति यहाँबाट जान सक्दैनन्। उनीहरू काठमाडौैं जानुपर्ने बाध्यता छ। काठमाडांै केन्द्रित संरचनालाई भैरहवामा पनि ल्याउनुपर्छ, दाहाल भन्छन्, यसले श्रमिक यात्रुको संख्या बढाउनेछ। विदेश जानुअघि मेडिकल परीक्षण, श्रम स्वीकृति, भिसा प्राप्ति, रोजगार परामर्शलगायत प्रक्रिया पूरा गर्नुपर्छ। भैरहवामा श्रम कार्यालय स्थापना भए पनि त्यसले पूर्णसेवा दिन सकिरहेको छैन। अन्य सेवा लिन काठमाडौं नै जानुपर्ने अवस्था छ। भैरहवाबाट पहिलो अन्तर्राष्ट्रिय उडान गरिरहेको जजिराले औसतमा १ सय ५० यात्रु पाइरहेको छ। यो विमान १७२ सिटे हो। जजिरा एयरलाइन्सकी भैरहवा अपरेसन प्रमुख संगीता रौनियार श्रमिकका लागि आवश्यक संरचना भैरहवामा हुनुपर्ने बताउँछिन्। काठमाडौंमा सबै काम गर्न जानुपरेपछि यात्रुहरू प्लेन चढ्न मात्रै भैरहवा आउने देखिँदैन, रौनियार भन्छिन्, मेनपावर कम्पनीलाई भैरहवामा शाखा खोल्ने अनुमति दिनुपर्छ। विमानस्थललाई चलायमान बनाउन पर्यटनमन्त्री जीवनराम श्रेष्ठले छुट दिन निर्देशन दिएका थिए। पर्यटन क्षेत्र पुनरुत्थान कार्य योजना २०७९ अनुसार विमानस्थलमा हुने अन्तर्राष्ट्रिय उडानमा ल्यान्डिङ, पार्किङ, नेभिगेसन र सुरक्षालगायत शुल्कमा दिइएको शतप्रतिशत छुटलाई निरन्तरता दिइने भनिएको छ। विमानस्थल सेवा शुल्क नियमावली २०७८ ले पनि ग्राउन्ड ह्यान्डिलिङमा अर्को व्यवस्था नहुन्जेल ५० प्रतिशतसम्म छुट दिन भनेको छ। प्राधिकरणले पनि वायुसेवा कम्पनीलाई आकर्षित गर्न विमानस्थलमा छुट सुविधा दियो। यति गर्दा पनि अन्य वायुसेवाले गौतमबुद्धबाट व्यावसायिक उडान भरेका छैनन्। नेपाल नागरिक उड्डयन प्राधिकरणले अन्तर्राष्ट्रिय उडान भर्ने आन्तरिक तथा बाह्य वायुसेवा कम्पनीलाई प्रस्ताव गरेको थियो। तर, चासो नदेखाएपछि प्राधिकरणले गौतमबुद्धबाट पनि उडान भर्न सबैलाई समय तोकिदियो। प्राधिकरणले अन्तर्राष्ट्रिय उडान भर्ने घरेलु वायुसेवा कम्पनीलाई २०२२ को अक्टोबर ३० देखि र अन्तर्राष्ट्रिय वायुसेवा कम्पनीलाई डिसेम्बर १६ देखि उडान सार्न समय दिएको छ। आन्तरिकतर्फ नेपाल एयरलाइन्स, हिमालय एयरलाइन्स तथा कतार, एयर अरेबिया, फ्लाइ दुबईलगायतले दैनिक तीनभन्दा बढी काठमाडौं विमानस्थलबाट उडान भर्छन्। प्राधिकरणले गौतमबुद्धमा उडान नगर्ने नेपाली कम्पनीको उडान तालिका नै कटौती गरेको छ। जाडोयामको उडान तालिका सार्वजनिक गर्दै प्राधिकरणले नेपाल वायुसेवा निगमको ४ र हिमालयन एयरलाइन्सको २ उडान कटौती गरेको हो। कारण थियो गौतमबुद्धमा उडान तालिका पेस नगर्नु। कम्तीमा आन्तरिक कम्पनीले उडान सुरु गरे अन्तर्राष्ट्रिय बजारमा सकारात्मक सन्देश प्रवाह हुने प्राधिकरणका कर्मचारीको भनाइ छ। केही उडान भैरहवाबाट गर्न २ महिनाअघि नै जानकारी गराएको प्राधिकरण प्रवक्ता जगन्नाथ निरौलाको भनाइ छ। गौतमबुद्धमा उडानका लागि प्राधिकरणले लिएको नीति नै गलत भएको जानकार बताउँछन्। प्राधिकरणले नेपाली वायुसेवालाई थोरै र विदेशीलाई बढी समय दिएकाले विभेद गरेको पूर्वपर्यटनसचिव केदारबहादुर अधिकारीको भनाइ छ। दुवैको व्यावसायिक उडान नै हो। कडा नियम गर्नुभन्दा पनि वायुसेवा कम्पनीहरूसँग बसेर नै छलफल गर्नुपर्छ।। उडान घटाउने भन्ने गर्नुहुँदैनथ्यो। बरु थप उडानको स्वीकृति दिन्न वा रुटको स्वीकृति दिन्न भन्न मिल्थ्यो, अधिकारी भन्छन्। अहिले नै गौतमबुद्धमा उडान भर्न व्यावहारिक नहुने र प्राविधिक रूपमा गाह्रो हुने हिमालय एयरलाइन्सका उपाध्यक्ष विजय श्रेष्ठ बताउँछन्। सरकारको पूर्णस्वामित्व भएको नेपाल एयरलाइन्सले पनि तत्तकाल गौतमबुद्धबाट उडान सुरु गर्न नसकिने बताएको छ। छुट दिँदा पनि नभएपछि प्राधिकरण फोर्स मेजरबाट भए पनि गौतमबुद्धबाट उडान सुरु गराउने नीतिमा देखिन्छ। व्यावसायिक रूपमा फाइदा नभए कुनै पनि वायुसेवा उडानमा नजाने र फोर्स मेजर गर्दा नकारात्मक सन्देश जाने पूर्वसचिव अधिकारी बताउँछन्। प्राधिकरणले कति दिनसम्म उडान गर भनेर निर्देशन दिने हो। पहिला सबै पूर्वाधार बनाउनुपर्यो अनि उडान गर्न जा भन्ने हो, उनी भन्छन्। विमानस्थल चलाउन प्राधिकरणले छुटलगायत सुविधा दिएर आकर्षण गर्न सक्ने तर बाध्य गर्न नमिल्ने पूर्वमन्त्री योगेश भट्टराईको भनाइ छ। जानकारका अनुसार वायुसेवा कम्पनीले बिजनेस भए मात्रै कुनै पनि गन्तव्यको उडान भर्छन्। बाध्य पारेर केही समय उडान भरे पनि त्यो निरन्तर नहुने भनाइ प्राधिकरणका पूर्वमहानिर्देशक सञ्जीव गौतमको भनाइ छ। वायुसेवा कम्पनीहरू बिजनेस भए जाने हो। बाध्य गरे २४ पटक जान्छन्। त्यसपछि जाँदैनन्। प्राधिकरणले पूर्वाधार बनाउने हो बाध्य बनाउने होइन। यात्रु नै पाएन भने कसरी उडान हुन्छ ? गौतम भन्छन्। गौतमबुद्ध विमानस्थलले पनि पुरानै हवाई मार्ग सिमरा नै प्रयोग गर्ने हुँदा पनि व्यावसायिक उडानमा समस्या देखिएको हो। हाल ९० प्रतिशत अन्तर्राष्ट्रिय उडान सिमरा हुँदै काठमाडौं भित्रिने गरेका छन्। चीनबाट आउने विमान सगरमाथा आसपास क्षेत्र र भुटानबाट आउने विमान मेची हुँदै नेपाल प्रवेश गर्छन्। बाहिरिने हवाई रुट भने सिमरा, विराटनगर, जनकपुर, महेन्द्रनगर र भैरहवाको आकाश मार्ग हो। प्रायः एउटै रुटबाट आगमन हुँदा हवाई ट्राफिक जामका साथै उडान तालिका प्रभावित र लामो समयसम्म आकाशमै विमान होल्ड गर्नुपर्ने बाध्यता छ। थप रुट उपलब्ध भएको अवस्थामा व्यवस्थापन गर्न सहज हुने प्राधिकरणले बताउँदै आएको छ। नेपालले लामो समयदेखि भैरहवा, महेन्द्रनगर, नेपालगन्ज र जनकपुरको आकाश प्रयोगका लागि भारत सरकारसँग छलफल गर्दै आएको छ। भैरहवा र नेपालगन्ज रुटका लागि मात्रै भारत सकारात्मक हुने हो भने नेपाल छिर्ने विमानका लागि दूरी निकै घट्ने बताइन्छ। भैरहवा रुटबाट जहाजले प्रवेश बिन्दु पाउने हो भने दिल्ली तथा पश्चिमबाट आउने जहाजलाई सिमराको तुलनामा सहज र छोटो दूरी पर्नेछ। काठमाडौं विमानस्थल आउन पनि भैरहवाको रुट छोटो पर्नेछ। यसका लागि प्रधानमन्त्रीस्तरबाट नै भारतसँग कूटनीतिक पहल भए सम्भव हुने पूर्वमन्त्री भट्टराई बताउँछन्। भारतले यी रुट दिने हो भने समय पनि बच्छ भने भारतका अन्य सहरहरूलाई नेपालसँग सीधा जोड्न मदत गर्ने पूर्वपर्यटन सचिव अधिकारीको भनाइ छ। भारतीय यात्रुको सम्भावना भैरहवा भारतको उत्तर प्रदेशसहित क्षेत्रका बासिन्दाका लागि सजिलो स्थान हो। भारतबाट वैदेशिक रोजगारीमा जानेले पनि भैरहवा विमानस्थल प्रयोग गर्न सक्छन्। तर, त्यसका लागि सरकारी तवरबाट पहल गर्नुपर्ने देखिन्छ। भारतीय नागरिकलाई नेपालबाट विदेश जाने यात्रा अनुमति (एनओसी) हुने हो भने यात्रुको संख्यामा वृद्धि हुने दाहालको विश्वास छ। भारतका उत्तरप्रदेश, विहार क्षेत्रका कैयौं नागरिक वैदेशिक रोजगारीमा जान्छन्। उनीहरू पनि भैरहवाबाट विदेश यात्रा गर्न सक्छन्, उनी भन्छन्, त्यसका लागि सरकारले प्रयास गर्नुपर्छ। श्रमिक मात्रै हेर्नुहुँदैन भैरहवा विमानस्थलबाट वार्षिक २० लाख पर्यटक भिœयाउने लक्ष्य छ। तर, अन्तर्राष्ट्रिय उडानबाट श्रमिकबाहेक पर्यटक आउनेजाने गरेका छैनन्। कोरोना महामारीपछि बुद्धजन्मस्थल लुम्बिनी आउने पर्यटकको संख्या घटेको छ। पर्यटकलाई सोझै लुम्बिनीको छेउमै रहेको विमानस्थलमा झार्ने योजनासहित भैरहवा विमानस्थलको स्तरोन्नति गरिएको हो। तर, यो विमानस्थलबाट पर्यटक ल्याउने योजना भने सरकारले बनाएको छैन। पर्यटन व्यवसायी बौद्धमार्गीसहित स्तरीय पर्यटक भिœयाउने योजना बनाउँदै तेस्रो मुलुकमा बुद्धजन्मस्थल र विमानस्थलको प्रचार गर्नुपर्ने बताउँछन्। सिद्धार्थनगर उद्योग वाणिज्य संघ भैरहवाका अध्यक्ष भीष्म न्यौपाने गौतम बुद्ध विमानस्थललाई श्रमिक ल्याउने र लैजानेमा मात्रै सीमित नगरी पर्यटक आउने वातावरण बनाउन लाग्नुपर्ने बताउँछन्। भैरहवामा भिसा, श्रम स्वीकृति भएन भनिन्छ। के विमानस्थलका टार्गेट यात्रु वैदेशिक रोजगारीमा जाने मात्रै हुन त ? न्यौपाने प्रश्न गर्छन्,विदेशी पर्यटक भिœयाउने योजना बनाउनु पर्दैन ? भैरहवाबाट श्रमिकलाई ल्याउने लैजानेमा जोड नगरी बौद्धमार्गी रहेका मुलुकबाट उडान भर्ने गरी योजना बनाउनुपर्ने उनको सुझाव छ। त्यसका लागि सरकारले लुम्बिनीको प्रचारका लागि अभियान नै चलाउनुपर्ने उनी बताउँछन्। पर्यटक भित्र्याउने अभियानमा सबै लाग्नुपर्ने दाहाल बताउँछन्। अहिले पर्यटक नै आइरहेका छैनन्। त्यसकारण पनि एयरलाइन्सहरू उडान भर्न डराइरहेका देखिन्छन्। तर, यो महाअभियानमा सबैको सक्रियता हुनुपर्छ, उनी भन्छन्। लुम्बिनीमा पर्यटक भारत हुँदै स्थलमार्गबाट आउने गरेका छन्। काठमाडौं आउने विदेशी पनि आन्तरिक उडानमार्फत भैरहवा आइरहेका छन्। लुम्बिनीमा वार्षिक २ लाख तेस्रो मुलुकका पर्यटक आउने गरेका थिए। कोरोना महामारीपछि त्यो संख्या सयमा झरेको छ। गौतमबुद्ध विमानस्थल सञ्चालनमा आउँदा यस क्षेत्रका यात्रु खुसी छन्। काठमाडौं हुँदै विदेश जानुपर्दा हुने खर्चमा भारी कटौती भएको छ। पाल्पाका रविन भट्टराई वैदेशिक रोजगारीका लागि गौतमबुद्ध विमानस्थल हुँदै साउदी जान पाउँदा आफू हर्षित भएको सुनाउँछन्। काठमाडौं जाँदा पैसा पनि खर्च हुने समय पनि धेरै लाग्ने, उनी भन्छन्, अब त घरदैलो बाटै विदेश आउजाउ गर्न पाइयो। रुपन्देही तिलोत्तमाका खगेश्वर पाण्डे काठमाडौंभन्दा भाडादर पनि सस्तो रहेको सुनाउँछन्। वैदेशिक रोजगारीमा जाने यात्रु लक्षित गरी एयर अरेबिया, एयर दुबईले पनि उडान गर्ने योजना बनाइरहेका छन्। महाप्रवन्धक दाहाल दुई एयरलाइन्सले इच्छा राखेको सुनाउँछन्। विमानस्थलमा एयरलाइन्स कम्पनीहरूलाई छुट सुबिधा दिइएको छ। जसकारण काठमाडौंबाट भइरहेको अन्तर्राष्ट्रिय उडानको टिकटको तुलनामा भैरहवामा ८ देखि १० हजार सस्तो छ। भैरहवाबाट मधेस प्रदेश, लुम्बिनी, गण्डकी, कर्णाली र सुदूरपश्चिमका यात्रुले सेवा लिइरहेका छन्। ८ वर्षमा सम्पन्न सन् १९५८ जुलाई ८ बाट आन्तरिक विमानस्थलका रूपमा सेवा दिँदै आएको गौतमबुद्ध विमानस्थललाई स्तरोन्नति गरी अन्तर्राष्ट्रिय बनाइएको हो। यो विमानस्थल त्रिभुवन अन्तर्राष्ट्रिय विमानस्थलको विकल्प बनेको छ। त्रिभुवनमा विमान उडानअवतरण हुन नसक्ने अवस्था आए छिमेकी मुलुकमा पुग्नुपर्ने बाध्यता हटेको छ। गौतमबुद्धमा वायुयानको उडान सुरक्षाका लागि आधुनिक उड्डयन सहायक उपकरण आइएलएससमेत जडान गरिएको छ। यो विमानस्थल राष्ट्रिय गौरवको आयोजना हो। २०७१ माघमा शिलान्यास भएकोमा ०७९ जेठ २ गते उडान सुरु गरेको हो। ३ हजार मिटर लामो धावनमार्ग रहेको विमानस्थलमा बोइङ ७७७ एयर बस ३३० र सोही क्षमताका वाइडबडी विमानहरू उडान अवतरण गर्न सकिनेछ। करिब ८ वर्षमा विमानस्थल निर्माण सम्पन्न भएको हो। यो विमानस्थल लुम्बिनीको प्रवेशद्वारमा भएकाले विश्वलाई यस क्षेत्रसँग जोड्ने सम्पर्क माध्यमसमेत बन्न पुगेको छ। एसियाली विकास बैंकको सहुलियतपूर्ण ऋणमा निर्माण भएको विमानस्थलको संरचनातर्फ पहिलो चरणमा करिब ११ अर्ब खर्च भएको प्राधिकरणले जनाएको छ। अब दोस्रो चरणको टर्मिनल भवन पनि छिट्टै निर्माण प्रक्रिया अघि बढाइने जनाइएको छ। यो विमास्थल सञ्चालनको सुरुमा दैनिक १० वटा र सन् २०३३ सम्म दैनिक ६० वटा अन्तर्राष्ट्रिय उडान भर्ने लक्ष्य सरकारले राखेको छ। त्यसपछि रोकियो निगमको जहाज नेपाल एयरलाइन्समार्फत दिल्ली जान आइतबार यात्रुहरू त्रिभुवन विमानस्थालनमा धमाधम बोर्डिङ पास लिइरहेका थिए। तर, त्यही बेला खबर आयो प्लेन नउड्ने भयो। एकाएक चेक इन काउन्टर बन्द भयो। यात्रु बिचल्लीमा परे। कारण थियो नागरिक उड्डयन प्राधिकरण र नेपाल वायुसेवा निगमबीच समन्वय अभाव। यी दुई सरकारी निकायबीचको लापरबाहीबाट २ सय ५४ जना यात्रु पीडित भए। निगमले आइतबार १ बजेर ४५ मिनेटमा दिल्ली जाने भन्दै टिकट बिक्री गरेको थियो। तर, प्राधिकरणले निगमको उडान कटौती भएको भन्दै विमान रोकिएको हो। निगमको आइतबार दिल्ली उडानको तालिका नभएका कारण विमानस्थलले रोकेको जानकारी प्रवक्ता टेकनाथ सिटौलाले दिए। उनका अनुसार प्राधिकरणले पठाएको स्वीकृत तालिकाभन्दा बढी उडान भर्न मिल्दैन। जाडो यामको (अक्टोबर ३० देखि मार्च २७ सम्म) स्वीकृत उडान तालिकामा निगमको चार उडान कटौती गरिएको प्राधिकरण प्रवक्ता जगन्नाथ निरौलाले बताए। निगमले काठमाडौंबाट साताको १४ उडान भर्न निवेदन दिएको थियो। सोहीअनुसार नै आइतबारको उडान तालिका हुने गरी टिकट काटिएको निगम प्रवक्ता अर्चना खड्काले बताइन्। प्राधिकरणले करिब दुई महिनाअघि दैनिक तीन अन्तर्राष्ट्रिय उडान भर्ने एयरलाइन्सलाई उडान स्वीकृति लिँदा गौतमबुद्ध अन्तर्राष्ट्रिय विमानस्थलको उडान तालिका पेस गर्न भनेको थियो। निगमले काठमाडौं लक्षित तालिका मात्र पेस गरेका कारण उडान कटौती गरिएको निरौलाले बताए। गौतमबुद्ध पनि नेपालले नै बनाएको विमानस्थल हो। यहाँका कम्पनीले उडान सुरु गरे भने त्यसले सकारात्मक सन्देश प्रवाह गर्छ भन्ने हो, निरौलाले भने। प्राधिकरणले गौतमबुद्धमा उडान भर्न भने पनि तत्काल नसकिने खड्काले बताइन्। गौतमबुद्ध विमानस्थलमा उडान भर्न प्राविधिक पूर्वाधार छ। तर, व्यवस्थापन पूर्वाधार छैन। नेपालको भनेको अन अराइभल भिसा हो। यसका लागि विमानस्थलमै श्रमस्वीकृतिको व्यवस्था हुनपर्यो। क्वारेन्टाइन, कार्गोलगायत व्यवस्थापन पनि हुनुपर्छ। नभएका कार्यालय खोल्नुपर्यो। योगेश भट्टराई, पूर्वमन्त्री गौतमबुद्ध विमानस्थलको मुख्य समस्या भनेको यात्रु बढाउन श्रमस्वीकृति नै हो। एक वा दुई वर्ष सरकार यस्ता व्यस्थापनमा जानुपर्छ। त्यही भएर प्राधिकरणलाई टुक्र्याएर नियमन र व्यवस्थापन बनाउन भनिएको हो। प्राधिकरण व्यवस्थापनभन्दा पनि नियमनमा केन्द्रित देखिन्छ। केदारबहादुर अधिकारी, पूर्वपर्यटनसचिव विमानस्थल बनेको छ। त्यसलाई चलाउन सम्भाव्यता अध्ययन गरेर प्रवद्र्धन गर्नुपर्छ। भैरहवामा व्यावसायिक उडान सम्भव छ भन्न सरकारले सम्भाव्य सबै सुविधा दिनुपर्छ। विशेषगरी वैदेशिक रोजगारमा जानेहरूलाई सम्पूर्ण सुविधा दिने हो भने सम्भावना छ। सञ्जीव गौतम, पूर्वमहानिर्देशक, नेपाल नागरिक उड्डयन प्राधिकरण"
फलामको पाइपमा बारुद भर्नेक्रममा पड्किएर दम्पति घाइते,"दैलेख : फलामको पाइपमा सलाईको काँटीको बारुद भर्दैगर्दा पड्किएर श्रीमान, श्रीमती घाइते भएका छन्। दैलेखको नारायण नगरपालिका६ भूर्तीमा २८ वर्षीय अर्जुन सार्की र श्रीमती २२ वर्षीय अञ्जू सार्की सख्त घाइते भएका हुन्। लोहो खोलामा माछा मार्ने उद्देश्यले विष्फोटक पदार्थ बनाउने लाग्दा घरमै बारुद भर्दैगर्दा अकस्मात् पड्किएर शनिबार उनीहरु घाइते भएको जिल्ला प्रहरी कार्यालय दैलेखका सूचना अधिकारी प्रहरी निरीक्षक पुरुषोत्तम कार्कीले जानकारी दिए। पाइप पड्किँदा अर्जुनको बायाँ हातको हत्केला पूरै उडेको छ भने अञ्जुको दाहिने खुट्टामा तथा शरिरका अन्य भागमा चोट लागेको छ। दैलेख अस्पतालमा प्रारम्भिक उपचारपछि थप उपचारका लागि कर्णाली प्रदेश अस्पतालमा पुर्याइएको अर्जुनका बुबा हरि सार्कीले जानकारी दिए। १० वर्ष अघिदेखि काठको फर्निचर सञ्चालन गर्दै आएका अर्जुनले ६ वर्ष अघि अन्तरजातीय विवाह गरेका थिए, पछि युवतीले छोडेपछि मानसिक स्वास्थ्यमा समस्या थियो, स्थानीय प्रेम भूर्तेलले भने। अन्तरजातीय विवाह अघिकी पहिलो श्रीमतीले बहुविवाह उजुरी गरेपछि २ वर्षको कैद सजाय भोगेर छुटेपछि अन्तजातीय विवाह गर्ने मगर थरकी ती युवतीलेसँगै बस्न नसक्ने भनेर माइतीमा पुगेपछि अर्जुनले माइतीघरमा एक साता अनसन बसेका थिए। त्यसबेला परिवारजनले सम्झाईबुझाई घरमा ल्याएपछि फर्निचरमा आफैँले मुख्य मिस्त्रीको काम गर्दै आएका छन्। पहिलो श्रीमतीले २ छोराछोरी छोडेर अन्यत्रै विवाह गरेपछि दुई वर्ष अघि अञ्जूलाई तेश्रो श्रीमतीको रुपमा विवाह गरेका हुन्। अञ्जू गर्भवती छिन्। कात्तिक ५ गतेलाई प्रसुतीको दिन तोकिएको भएपनि अझैं शिशू जन्मेको छैन, अञ्जूको पेटमा पनि चोट लागेकोले गर्भको बच्चालाई केही असर पो पर्यो कि ? चिन्ता लागेको छअर्जुनले टेलिफोनमा भने। पाइप पड्किँदाको धुवाँले आफ्नो दुई वटै आँखा धमिलो देखिएको अर्जुनले सुनाए। डाक्टरले हात काट्ने भनेका छन्, औषधी गर्ने पैंसा पनि छैन उनले भने।"
भारतको गुजरातमा पुल भाँचिएको घटनाप्रति प्रधानमन्त्री देउवाद्वारा दु:ख व्यक्त,काठमाडौं : प्रधानमन्त्री शेरबहादुर देउवाले भारतको गुजरातमा पुल भाँचिदा १४१ जनाको मृत्यु भएको घटजाप्रति दु:ख व्यक्त गरेका छन्। सोमबार ट्वीट गर्दै प्रधानमन्त्री देउवाले पुल भाँचिएर दर्जनौं मानिसको मृत्यु भएको समाचारले आफूलाई स्तब्ध बनाएको भन्दै मृतकप्रति श्रद्धाञ्जली र भारतीय सरकार र मृतकका आफन्तमा समवेदना व्यक्त गरेका छन्। भारतको गुजरातमा आइतबार साँझ पुल भाँचिदा १४१ जनाको मृ्त्यु भएको छ। आइतबार साँझ मोरबी भन्ने स्थानमा मच्छु नदीमाथिको पुल भाँचिएको थियो। घटना लगत्तै करिब ६८ जनाको शव नदीबाट निकालेको थियो। रातिबाट उद्दार कार्य जारी रहेको र धेरै मानिस वेपत्ता भएको बताइएको छ। पुलमा ओभरलोड भएका कारण दुर्घटना भएको बताइएको छ।
"पेट्रोल पम्पमा आगलागी, घाइते एक जनाको मृत्यु",विराटनगर : मोरङको बूढीगंगा गाउँपालिका४ स्थित नितेश पेट्रोल पम्पमा आगलागी हुँदा एक साताअघि घाइते भएका एक जनाको आइतबार राति मृत्यु भएको छ । प्रहरीका अनुसार पेट्रोल पम्पको काउन्टरमा लक्ष्मी पूजाको दिन (कात्तिक ७ गते) साँझ ७:४० बजेतिर आगलागी भएको थियो । आगलागीमा परेर पम्पका कामदार बूढीगंगा४ का ३४ वर्षीय गान्धी मण्डल गम्भीर घाइते भएका थिए । उनको विराटनगरस्थित ग्रीन क्रस अस्पतालमा उपचार भइरहेको थियो । प्रहरीका अनुसार अवस्था गम्भीर बन्दै गएपछि थप उपचारका लागि आइतबार कीर्तिपुर अस्पताल लगिएको थियो । अस्पताल पुर्याउनसाथ चिकित्सकले मण्डललाई राति मृत घोषित गरेको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार घटनामा अर्का कामदार बूढीगंगा२ का ५५ वर्षीय अशोक चौधरी सामान्य घाइते भएका थिए । चौधरी उपचारपछि घर फर्किसकेको प्रहरीले जनाएको छ । प्रहरीका अनुसार विद्युत सर्ट भएर आगलागी भएको अनुमान गरिएको छ । घटनाका सम्बन्धमा थप अनुसन्धान भइरहेको जानकारी डीएसपी श्रेष्ठले दिए ।
प्रचण्डसँग प्रतिष्पर्धामा उत्रिएका गोरखा २ का उम्मेदवार टिकादत्त पोखरेलले मनाए सयौं जन्मदिन,"गोरखा : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' सँग गोरखा २ बाट चुनावी प्रतिस्पर्धामा उत्रिएका टिकादत्त पोखरेलले सोमबार आफ्नो सय वर्षको जन्मोत्सव मनाएका छन् । सिरानचोक ४ माझगाउँवेशीस्थित निजी निवासमा परिवार र छरछिमेकका माझ हर्षोल्लासका साथ उनले जन्म सतक मनाएका हुन् । वि सं १९८० कात्तिक १४ गते जन्मेका उनले सोमबार आफन्तजन र छरछिमेकलाई घरमा आमन्त्रण गरी टिकाटाला गरेर र केक काटेर जन्मदिवस मनाएका हुन् । सो अवसरमा उनले २०५१ सालमा दिवंगत भएकी आफ्नी जीवन संगिनी मुमादेवी पोखरेलको स्मरण गरेका थिए । उनका तीन छोरा र चार छोरीहरु छन् । नेपाली सेनाको जागिर त्यागेर २००४ सालमा मुक्तिसेनामा भर्ती भई राणा शासन अन्त्यका लागि लडाइ गरेको प्रसंगको पनि स्मरण गरेका थिए । जन्मोत्सव समारोहमा संक्षिप्त बोल्दै उनले अहिलेका नेताहरुले देशलाई लुटेर आफूले कमाएका, सहिदको सपनालाई लत्याएका, सबै काम विदेशीको इशारामा गरेको आरोप लगाए। विभिन्न समयमा भएका आन्दोलन र क्रान्ति सफल भएको भनेर जतिसुकै उद्घोष गरे पनि सिंहदरबारका चारै ढोका सर्वसाधारणका लागि सधैं बन्द रहेको भन्दै त्यसलाई खुलाउन आफू उम्मेद्वार बनेको उनले दाबी गरेका थिए । साथै हिन्दु राष्ट्र स्थापना गर्ने आफ्नो लक्ष्य रहेको उनको भनाइ छ। वीपी कोइरालाका सहयोद्धा रहेर लामो समय काम गरेका उनी नेपाली कांग्रेस(वीपी)मा आवद्ध छन् । अहिले सोही पार्टीबाट परेवा चुनाव चिन्ह लिएर प्रतिनिधिसभाका उम्मेदवार बनेका छन् ।"
कस्तो जीवन ?,"एकजना दास थिए। एकदिन उनी मालिकको कब्जाबाट मुक्त भए। एकाएक जंगलतिर भागे। त्यहाँ उनी एक्लै भट्किइरहेका थिए। सुनसान जंगलमा उकुसमुकुस देखिन्थे। अचानक उनको दृष्टि भयंकर सिंहमाथि पर्यो। त्यस सिंहलाई देखेपछि उनी निकै डराए र भाग्न खोजे। भइदियो अचम्म, सिंहले उनलाई देख्दा पनि लखेट्न चाहेन। ठूलो आवाज गरेर करायो। बरु सिंहले उनलाई एक टकले हेरिरह्यो। जब उनी सिंहको सामु पुगे, घाउले भरिएको खुट्टा तेस्र्याइदियो। सिंहको खुट्टाबाट रगत बगिरहेको थियो। उनले देखे सिंहको खुट्टामा फलामको काँटी बिझेको रहेछ। उनले इमान्दारपूर्वक सिंहको खुट्टाबाट त्यो काँटी झिकिदिए। त्यसपछि खुट्टामा पट्टी पनि बाँधिदिए। अब उसको खुट्टाबाट रगत बग्न छाड्यो। खुट्टाको घाउ विस्तारै निको हुँदै गयो। सिंहले मान्छे नै भए पनि कुनै वैरभाव देखाएन। उल्टै उनलाई स्नेह दर्शाउन थाल्यो। दुवै जंगलमा सँगसँगै रहन थाले। एकदिन दासलाई उनका मालिकले समाते। त्यसपछि उनलाई सजाय सुनाइयो, दासलाई कुनै भोको जनावरसामु छाडिदिनू। उनलाई सिंहको गुफा अगाडि लगेर छाडिदियो। उनका मालिक, नातागोता र अरू मानिसले ती दासलाई सिंहले मारेर भोजन गरेको दृश्य हेर्न गुफाभन्दा केही टाढा बसाइयो। मान्छेको गन्ध थाहा पाएपछि सिंह गुफाबाट गर्जिंदै बाहिर निस्कियो। गुफाबाट बाहिर निस्किनासाथ उसले दासलाई चिन्यो। हमला गर्नुको साटो सिंहले शान्त भावमा नजिक आएर चाट्न थाल्यो। सिंहको अनौठो व्यवहार देखेर दास जति चकित भए मालिकले त्योभन्दा बढी चकित बने। उनले दासलाई आफूकहाँ बोलाए र सोधे, तिमीलाई त्यो सिंहले किन यस्तो मायालु व्यवहार देखायो ? उनले सबै वृत्तान्त सुनाए। त्यसपछि मालिकले सबै सजाय माफी गरिदिए। उनी स्वतन्त्र भएको घोषणा पनि गरे। नैतिक शिक्षा : व्यवहारले सम्बन्धमा फरक पार्छ। अरूसँग जस्तो व्यवहार गर्छौं, परिणाम त्यस्तै पाउँछौं। सम्बन्ध कस्तो राख्ने भन्नेले आफूलाई जीवन कस्तो बनाउने भन्ने आधार तय हुन्छ।"
उदाउँदो सूर्यलाई अर्घ्य दिएर छठ पर्व समापन,"जनकपुरधाम : उदाउँदो सूर्यलाई अर्घ्य दिएर आजबाट छठ पर्व बिधिवत सम्पन्न भएको छ । उदाउँदो सूर्यलाई गाईको दूध सहितको अर्घ्य दिएपछि पर्व सम्पन्न भएको हो । छठपूजामा सूर्य भगवान र छठी मातालाई पूजापाठ र अर्घ्य दिनका लागि गहुँ वा चामलको पिठोबाट ठेकुवा, भुसवा, किसानबाट उत्पादित अदुवा र बेसारको हरियो बेर्ना, ज्यामिर, नरिवल, सुन्तला, केरा, स्याउ, पानीसिंगडा, सुथनी, उखु, सुन्तला, स्याउ, सुन्तला लगायतका फलफूल पनि चढाइएको छ । छठ पर्वको व्रत बसे दुःख र दरिद्रताबाट मुक्ति पाइने र सन्तान सुख प्राप्त हुने धार्मिक जनविश्वास रहिआएको छ । विशेष नियम र निष्ठासाथ मनाइने छठ पर्वका लागि नदी, पोखरी, कुवा, ईनार तथा जलाशयहरु सिंगारिएको थियो। कात्तिक शुक्ल षष्ठी र सप्तमीका दिन सूर्यलाई विशेष विधिपूर्वक अर्घ्य दिएर छठ पर्व मनाइन्छ । अहिंसाप्रति मानवको रुचि बढाउने र सबै जिवप्रति सहानुभुति राख्न अभिप्रेरित गर्ने महत्वपुर्ण पर्वको रुपमा छठलाई लिइन्छ । तराई मधेशको मुख्य पर्वहरुमध्ये मिथिला, थारु तथा भोजपुरीनी महिलाहरुको विशेष कठोरताको पर्वको रुपमा रहेको छ । छठमा चढाइने वस्तुको शुद्धता नै यस पर्वलाई अन्य पर्वभन्दा फरक तुल्याएको छ। यस पर्वमा सामान्य रुपमा नभै पूर्ण चोखोपनाले सतर्कतापूर्वक चामल, गहुँलाई केलाएर, धोएर, सुकाएर, पिधेँर राखिने गरेको र यो चोखोपनाको विशिष्ट पक्ष नै यस पर्वलाई अन्य पर्वभन्दा फरक बनाएको हो मधेश प्रज्ञा प्रतिष्ठानका उपकुलपति तथा संस्कृतिविद् रामभरोस कापडिले कापडिले भने।"
नगराईनमा उदाउँदो सुर्यलाई आरजुले भोरका अर्घ दिइन्,"जनकपुरधाम : प्रधानमन्त्री शेरबहादुर देउवाकी पत्नी आरजु राणाले अस्ताउँदो सूर्यलाई अर्घ दिएकी छिन्। नेपाली कांग्रेसकी केन्द्रिय सदस्यसमेत रहेकी राणाले छठ पूजाका लागि जनकपुरधाम आएर हिजो अस्ताउँदो र आज बिहान उदाउँदो सूर्यलाई अर्घ दिएकी हुन्। धार्मिक आस्था, श्रद्धा एवं विश्वासका साथै शुद्धता र सामाजिक सद्भावको उत्कृष्ट पर्व छठ मनाउन प्रधानमन्त्री देउवा पत्नी राणा जनकपुरधाम आएर गङागा सागर घाट्मा अस्ताउदो र धनुषाको नगराईनस्थित विमलेन्द्र निधिको गाउँमा उदाउँदो सुर्यलाई अर्घ दिएको नेपाली कांग्रेस नेतृ ममता महतोले जानकारी दिइन्। जनकपुरधामको प्रसिद्ध गंगासागर र नगराईनको छठ घाटमा गएर छठ व्रतालुहरुसँगै उदाउदो सूर्यको आराधना गरेर विधिविधान अनुसार अर्घ दिएकी हुन्। अहिंसाप्रति मानवको रुचि बढाउने र सबै जिवहरुप्रति सहानुभुति राख्न अभिप्रेरित गर्ने छठ मनाउन प्रधानमन्त्री देउवा पत्नि आरजु राणा जनकपुरधाम आइपुगेकी थिइन। आरजुसँगै निवर्तमान सांसद चन्दा चौधरी, नेपाली कांग्रेसका युवा नेता सन्दिप राणासहितका व्यक्तिहरु छठ मनाउन जनकपुरधाम आएका थिए। उनीहरुसँगै कांग्रेसका पूर्वउपसभापति विमलेन्द्र निधि, लोसपाका नेता अनिल कुमार झा, संसदीय दलका नेता रामसरोज यादव, निधि पत्नि अनामिकासहितका व्यक्तिहरु छठ घाटमा उपस्थित थिए। यसरी छठ उदाउदो सुर्यलाई अर्घ दिए सङै सम्पन्न भएको छ। चार दिनसम्म नियम निष्ठापुर्वक मनाईने छठमा नहाय खाए, खरना, सझुका र बिहानको अर्घको विधि हुने गर्छ। सोमबार नै उनी नगराईन नगरपालिका अन्तर्गतको नेपालभारत सीमा जटही पुगेर नाका अवलोकन गर्ने कार्यतालिका छ।"
लोक पर्व छठ,"राजनीतिले संस्कृतिमा कस्तो प्रभाव पार्छ भन्ने एउटा महŒवपूर्ण उदाहरण छठ पर्व पनि हो। २०६२६३ को जनआन्दोलन अघिसम्म सबै नेपाली चाडपर्व मूलधारमा समेटिएका थिएनन्। जसै दोस्रो जनआन्दोलन भयो, त्यसपछि मधेस आन्दोलनसमेत भयो। त्यसले समावेशी नेपालको परिकल्पनालाई साकार गर्न दबाब दियो। फलस्वरूप २०७२ सालमा समावेशी चरित्रको संविधान लेखियो। धर्म निरपेक्षता सहितको यो संविधानले सबै धर्मालम्बीलाई मात्रै होइन, सबै सांस्कृतिक समुदायलाई मुखर हुन आत्मबल प्रदान गरेको छ। राज्यको चरित्र नै एक धर्म, एक संस्कृति, एक भाषा र एक भेष नभएपछि सबैले आआफ्ना सांस्कृतिक पर्वहरू खुलेर मनाउने वातावरण फेरिएको राजनीतिक व्यवस्थाकै प्रतिफल हो। अनि छठ पर्व पनि मधेसको मैथिल र भोजपुरी समुदायबाट फैलिँदै पहाड उक्लन पाएको छ। देशको राजधानी काठमाडौं नै छठको जुन रौनक २०६८ सालदेखि देखिन थालेको छ, त्यो अभूतपूर्व छ। सिंगो नेपालको चित्र राजधानीमा प्रस्तुत गर्न छठ पर्वलाई काठमाडौंले अपनत्व ग्रहण गरेको प्रतीत हुन्छ। अझ यसमा हुने सहभागिता पनि परम्परागत रूपमा छठ मनाउने समुदायमा मात्रै सीमित नहुन् झन् सुखद पक्ष हो। राष्ट्रपति, प्रधानमन्त्री र नेताहरू तथा समाजका अगुवाहरूले छठलाई जुन महŒव दिएका छन्। यस अवसरमा सन्देशहरू प्रवाह गरेका छन्, त्यसले यो पर्वको गरिमालाई झनै माथि उचालेको छ। सबै नेपालीले अपनत्व ग्रहण गर्ने वातावरण सिर्जना भएको छ। हामीले चाहेको नेपाल पनि सबै नेपाली चाडपर्वमा सबैको अपनत्व होस्। चाडपर्वहरूले नेपालीमा एकताभाव बलियो बनाउन् र सहिष्णु नेपाल बनोस् भन्ने नै हो। नदी किनारमा, ताल र तलैयाका किनारमा गएर पूजा आराधना गर्दै सूर्यको पूजा गर्ने पर्व हो छठ। पानी र सूर्यको एकसाथ पूजा आराधना गरिने पर्व बिछट्टको छ। कात्तिक शुल्कपक्षको षष्ठी तिथि छठको मुख्य दिन हो। सूर्यलाई पिता षष्ठीबाट मैथिलीमा अपभ्रंसित छठी माताका रूपमा पुजिन्छ। खासमा यो प्रकृतिको पूजा हो। किसानलाई बर्खेबाली भित्र्याउने बेला मनाइने पर्वका सुरुआतकर्ता पुस्ताले पक्कै पनि प्रकृतिको पूजा गर्ने रीत बसालेको हुनुपर्छ। अझ यो पर्वमा अगुवाइ महिलाको हुन्छ। विभिन्न लोकगीतहरू यसका विशेषता हुन्छन्। साकाहारी खानपान र व्रत लगायत विशेषताका कारण यसले मानिसको स्वास्थ्यलाई पनि महŒव दिएको प्रतीत हुन्छ। संस्कृतिहरू जुन प्रकृतिका नजिक हुन्छन्, मानव स्वास्थ्यलाई स्वस्थ राख्ने खालका हुन्छन्, तिनको विस्तार झन् सजिलै हुन्छ भन्ने उदाहरण पनि हो छठ पर्व। त्यसैले पनि धेरै नेपाली समुदायमा आफ्नो प्रभाव विस्तारै फैलाउँदै लगेको छ। समाजमा सहिष्णुता र हार्दिकता पनि फैलाउँदो छ। जब जनजनमा चाडपर्व फैलँदै जान्छ, त्यो नै लोकपर्व हुन्छ। यसै पनि मधेसको लोकपर्व अब यो सम्पूर्ण नेपालको लोकपर्वका रूपमा विस्तारित हुँदैछ। आफू जुनसुकै धर्मावलम्बीको भए पनि अमेरिकी र बेलायती सरकार प्रमुखहरूले नेपालीका चाडपर्व दसैं र तिहारमा समेत शुभकामना सन्देश प्रवाह गर्दै आएको प्रसंग यहाँ पनि सान्दर्भिक छ। जतिसुकै सानो वा अल्पसंख्यक समुदायकै पर्व भए पनि सरकार प्रमुखले दिने सन्देशको महत्व बेग्लै हुन्छ। त्यसबाट राज्य र सरकारबाट पर्वहरूको महत्वमात्रै बढाउँदैन, समुदायलाई राज्यप्रतिकै अपनत्व भाव वृद्धि गराउँछ। पछिल्ला दसक नेपाली राज्य सञ्चालकहरूबाट पनि त्यस्तै परम्पराको सिको हुँदै आउनु सुखद संस्कृति हो। त्यस्तो अवसर छठ पर्वले पनि पाएको छ। मुलुकलाई समृद्ध बनाउने अर्थतन्त्रले मात्रै होइन, जनताका चाडपर्व र संस्कृतिहरूले पनि हो। सांस्कृतिक समृद्धिको मूल्य आर्थिक समृद्धिका दाँजोमा झन् धेरै हुन्छ। तसर्थ सांस्कृतिक समृद्धिका लागि पनि छठजस्ता पर्वहरूलाई अझै फैलन र विस्तार हुन मौका दिनुपर्छ। जसबाट मुलुक सांस्कृतिक रूपमा सम्पन्न र सहिष्णुताको धनी होस्।"
१०० मतदान केन्द्र अपांगतामैत्री,"काठमाडौं : गत वैशाखमा भएको स्थानीय निर्वाचनमा नेपालगन्ज उपमहानगरपालिकाको राझास्थित आदर्श माविको मतदान केन्द्रमा फागुराम चौधरी घसँ्रदै मतदान गर्न पुगे। ह्विलचियर प्रयोगकर्ता चौधरीलाई मतदान स्थलमा खटिएका सुरक्षाकर्मीले ह्विलचियर मतदान स्थलमा लैजान दिएनन्। उनी घस्रँदै लाइनमा बसेको फोटोले सबैको ध्यान खिच्यो। मतदान गर्ने स्थान तथा मतपेटीका राख्ने ठाउँ पनि अपांगमैत्री नभएको भन्दै निर्वाचन आयोगको व्यापक विरोध भयो। देशभरिका मतदान स्थलमा यस्ता दृश्य देखिए। निर्वाचन स्थल पूर्णतया अपांगतामैत्री नभएको भन्दै आयोगको आलोचनासमेत भयो। सरकारले आगामी मंसिर ४ गतेलाई प्रदेश तथा प्रतिनिधिसभा सदस्यका लागि निर्वाचन मिति तय गरेको छ। यस निर्वाचनमा भने अस अघिका समस्यालाई सम्बोधन गर्ने प्रयास गरेको बताउँछन् आयोगका सहायक प्रवक्ता कमल भट्टराई। उनका अनुसार आयोगले देशभरका १० हजार बढी मतदान केन्द्रमध्ये कम्तीमा पनि सयवटा केन्द्रलाई अपांगताका दृष्टिले सबैलाई उपयुक्त हुने किसिमले नमुना मतदान केन्द्रका रूपमा निर्माण गरेको छ। जसमा र्याम्प, ह्विलचियर, सांकेतिक भाषा, अनुवादक सबै व्यवस्था हुनेछ। सबै किसिमका अपांगता भएका व्यक्तिलाई यस्ता मतदान केन्द्र उपयुक्त हुने निर्वाचन आयोगको दाबी छ। स्थानीय तहमा भएका भौतिक संरचना अपांगतामैत्री नभएका कारण पनि समस्या देखिएको सहायक प्रवक्ता भट्टराई बताउँछन्। मतदान केन्द्र अपांगमैत्री हुनुपर्ने मापदण्ड नै निर्माण गरेको छ। स्थानीय चुनावमा अपांगमैत्री नभएका केही मतदान केन्द्र यसपटक अर्को ठाउँमा सारिएको छ। मतदान र उम्मेदवारीका लागि सबै प्रकारका अपांगता भएका व्यक्ति सक्षम छन्। शारीरिक तथा बौद्धिक अपांगता भएका व्यक्तिलाई निर्वाचनका दिन पनि आयोगले विशेष सुविधा प्रदान गर्नेछ, भट्टराईले भने । सहायक प्रवक्ता भट्टराईका अनुसार निर्वाचनमा अपांगता भएका व्यक्तिको प्रतिनिधित्व बढाउन आयोगले सम्पूर्ण राजनीतिक दललाई निर्देशन जारी गरेको छ। कानुनले तोकेको सीमाभित्र रहेर उम्मेदवारी अपांगतामैत्री बनाउनका लागि निर्देशन दिइएको हो। यसका लागि राष्ट्रियसभा सदस्यको समितिले समेत निर्देशन दिएको थियो। निर्वाचन व्यवस्थापनसम्बन्धी हरेक क्रियाकलाप गतिविधिलाई अपांगतामैत्री, समावेशीमैत्री, बनाउनका लागि निर्देशन दिइएको छ। १० हजार बढी मतदान केन्द्रमध्ये सय केन्द्र अपांगतामैत्री अपांगता भएका समुदायलाई निर्वाचन आयोग बढाउँदै हौसला अपांगमैत्री निर्वाचनका लागि आयोगले दलहरका घोषणापत्रसमेत समावेश हुनुपर्ने र सबै वर्गको पहुँच हुनुपर्नेमा जोड दिएको छ। दलहरूले गर्ने प्रशिक्षण र छलफलसमेत अपांगमैत्री हुनुपर्ने। अपांगता भएका समुदायलाई हौसला बढाउनका लागि दलहरूलाई आग्रह गरिएको सहप्रवक्ता भट्टराईले बताए। अपांगता भएका व्यक्तिलाई उम्मेदवारीका लागि हौसला र सहयोग प्रदान गर्ने लगायतको निर्देशन आयोगको छ। राजनीतिमा आउनै कठिन नेपालको संविधानले नेपाली नागरिक सबैलाई समान राजनीतिक अघिकार दिएको छ। तर, नेपालको राजनीतिमा विशेष वर्ग र पहँुचवालाले मात्रै अवसर पाउँदै आएका छन्। राष्ट्रिय बहिरा महासँग नेपालका अध्यक्ष केपी अधिकारी अपांगता भएका व्यक्तिलाई राजनीतिक दलले विश्वास नै नगर्ने, टिकट पाउन नै सकस भएको बताउँछन्। भन्छन्, अपांगता भएका व्यक्ति भन्नासाथ बेग्लै ग्रहबाट आएका व्यक्ति जस्तो व्यवहार गर्ने समाज हाम्रो छ। निश्चित वर्गको मुठीमा रहेको राजनीति सबै वर्ग र तप्कामा समान रूपले फैलन सकेको छैन। राष्ट्रिय अपांग महासंघका अध्यक्ष राजु बस्नेत अपांगता भएका व्यत्तिलाई राजनीतिक अवसर पाउन नै कठिन भएको बताउँछन्। भन्छन्, सबै प्रकारका अपांगता भएका व्यक्तिलाई समेट्न राष्ट्रिय नीति बन्न आवश्यक छ। उनीहरूको जीवनशैली सहज बनाउनका लागि सरकारले प्रभावकारी कदम चाल्नुपर्ने हुन्छ। निर्वाचनमा उनीहरूले टिकट पाउन नै गाह्रो छ। उम्मेदवारी दिए पनि नजित्ने र राजनीतिमा पनि सक्रिय सहभागी हुन सक्दैनन् भन्ने घारणा छ। हौसला र सहयोगको अभाव, भड्किँदो र खर्चिलो चुनाव हुने हँुदा अपांगता भएका व्यक्ति चुनावमा उठ्न आँट नगर्ने प्रचलन देखिन्छ।"
पोखरा अन्तर्राष्ट्रिय विमानस्थलबाट कहिले उडान हुन्छ ?,"पोखरा : भौतिक निर्माणका हिसाबले पोखरा अन्तर्राष्ट्रिय विमानस्थलको धावनमार्ग जहाज उडान भर्न तयार छ। तापनि उडान कहिले सुरु हुन्छ भन्ने यकिन छैन। धावनमार्ग, टर्मिनल भवन र अरू उपकरणको चाँजोपाँजो सबै मिले पनि कतिपय प्राविधिक समस्या यथावत् छन्। उडानको तयारी पूरा भएको छैन। पूर्वतर्फ रहेको रिठेपानी डाँडा कटान अझै सुरु गरिएको छैन। विमानस्थल आयोजना प्रमुख विनश मुनकर्मी आउँदो १५ दिनमा डाँडा कटान सुरु हुने बताउँछन्। अझै महत्वपूर्ण कुरा विमानस्थलनजिककै ल्यान्डफिल्ड साइट सार्न बाँकी छ। पोखरा महानगरपालिकाले ल्यान्डफिल्ड साइटको विकल्प तयार पार्न सकेको छैन। मेयर धनराज आचार्य फोहोर लगेर थुप्रो लगाउने ल्यान्डफिल्ड साइटभन्दा पनि नयाँ विकल्प खोजी गरिरहेको बताउँछन्। त्यसक्रममा उनले फोहोरबाट बिजुली र मल निकाल्ने प्रविधि बुझ्न हेटौंडा हुँदै धरान र भारतको दिल्लीसम्मको अध्ययन अवलोकन भ्रमण गरेका छन्। विमानस्थल आयोजना प्रमुख मुनकर्मीका अनुसार डाँडा कटानपछि उपकरण परीक्षण उडान अर्थात् क्यालिब्रेसन उडान गरिनेछ। नोभेम्बर, डिसेम्बरभित्रै क्यालिब्रेसन उडान हुन्छ, उनी भन्छन्। त्यसपछि नै अंग्रेजी नयाँ वर्षको छेको पारेर मध्य पुसदेखि पोखरा विमानस्थलबाट उडान सुरु गर्ने नेपाल नागरिक उड्डयन प्राधिकरणको तयारी हो। आयोजनाले उडान सुरु गर्ने भने पनि कुनै पनि राष्ट्रिय, अन्तर्राष्ट्रिय वायुसेवा कम्पनीले पोखराबाट जहाज उडाउने चासो देखाएका छैनन्। क्यालिब्रेसन उडानपछि नै वायुसेवा कम्पनीहरुलाई आह्वान गरिने बताउँछन् मुनकर्मी। तर, पोखरासम्म अन्तर्राष्ट्रिय वायुसेवा कम्पनीका जहाज आउन पायक पर्ने भारत गोरखपुरतिरको आकाशे मार्ग भारतले अझै दिएको छैन। त्यसका लागि यो विमानस्थल निर्माण सुरु गर्दादेखि नै कुरा उठेको थियो। सरकारले त्यसबारे कूटनीतिक पहल गर्न सकेको छैन। विमानस्थलभित्रै आवश्यक सैनिक ब्यारेक बनेको छैन। तेल भर्न आयल डिपो बनेको छैन। नेपाल आयल निगमलाई जग्गा छुट्ट्याएर तीन वर्षदेखि तोकेता गरेको मुनकर्मी बताउँछन्। उहाँहरुले २७ हजार लिटरको साधन तयार पारेका छौं भन्नुभएको छ, उनी भन्छन्। अहिले चलिरहेको पोखरा विमानस्थलकै डिपोको तेल गाडीमार्फत अन्तर्राष्ट्रिय विमानस्थलमा सेवा दिने निगमको तयारी छ। स्वदेशी वायुसेवा कम्पनी बुद्ध एयरले पोखराबाट अन्तर्राष्ट्रिय उडान गरी भारतका सीमा सहरमा सेवा दिन रुचि देखाएको थियो। तर, पछिल्लो समय बुद्धले कुनै पहल वा प्राधिकरणसँग सम्झौता या समझदारी गरेको छैन। पोखरा विमानस्थल सञ्चालन गर्न सबैभन्दा महत्वपूर्ण भनेको ल्यान्डफिल्ड साइट सार्नुपर्ने हो। तर, नयाँ ठाउँ खोजिवरि पोखरा महानगरपालिकाले कार्यान्वयन गर्न थुप्रै समय लाग्ने देखिन्छ। चिनियाँ ऋण सहयोगको २२ अर्ब रुपैयाँमा निर्मित पोखरा विमानस्थल घाटामा जाने र यहाँबाट अन्तर्राष्ट्रिय उडान सम्भव नभएको भन्दै आलोचना पनि हुँदै आएको छ।"
उदयपुरको त्रियुगामा आगलागीबाट डेड करोड बढिको क्षति,"उदयपुर : उदयपुरको त्रियुगा नगरपालिका ७ चुहाडेचौकमा आइतबार राति व्यापारिक भवनमा आगलागी हुँदा डेढ करोड बढिको क्षति भएको छ । राति १०: ३० बजे स्थानीय राजु कार्कीको पसल भएको घरमा आगलागी हुँदा तीनवटा पसलको ५ लाख ४६ हजार नगदसहित एक करोड ६५ लाख मुल्य बराबरको धनमाला जलेर नष्ट भएको हो । जिल्ला प्रहरी कार्यालयका प्रवक्ता डीएसपी राकेशकुमार पोदारका अनुसार आगलागीबाट स्थानीय पर्शुराम राईको जग्गा भाँडामा लिइ कार्कीले निर्माण गरेको जस्ताले छाएको ट्रसवाला एक तले घर र कपडा पसल, अनिल घिमिरेको एग्रोभेट, विरेन शाहको होटल तथा फलफूल पसल जलेर नष्ट भएको हो । प्रहरीको स्थलगत प्रारम्भिक प्रतिवेदन अनुसार कार्कीको कपडा पसल तथा फर्निचर, सुन ७ तोला र नगद तीन लाख ५० हजारसमेत गरी ८० लाख बराबरको क्षति भएको छ । त्यसैगरी घिमिरेको एग्रोभेट पसलको सबै औषधि लगायतका सामानहरु गरी ६५ लाख बराबरको क्षति भएको डिएसपी पोदारले बताए । उनका अनुसार साहको होटल र होटलसँगै रहेको फलफूल पसल, ३ तोला ८ आना सुन, नगद एक लाख ९६ हजारसमेत गरी २० लाख) बराबरको क्षति भएको छ । राती सबै जना छठ पुजामा त्रियुगा नदी गएको र केही घरतर्फ गएको बेला विद्युत सर्ट भइ अचानक आगालागी भएको प्रहरीले जनाएको छ । आगलागी भएको दुई घण्टापछि त्रियुगा, चौदण्डिगढी नगरपालिका र रौतामाई गाउँपालिकाको वारुणयन्त्रको सहयोगमा स्थानीबासी, नेपाल प्रहरी, सशस्र प्रहरी र नेपाली सेनाले आगो नियन्त्रणमा लिएको थियो । मानवीय र पशुचौपायमा क्षति नभए पनि व्यापारिक भवन भएको हुँदा व्यापारीको ठूलो क्षति भएको स्थानीयले बताएका छन् । स्थानीयबासीले भने सदरमुकाम गाईघाटबाट सात किलोमिटर नजिकमा रहँदा पनि समयमा वारुणयन्त्र पुग्न नसकेको बताएका छन् । आगलागी भएको ४५ मिनेटपछि वारुण यन्त्र पुगेको स्थानीयले बताएकाछन् । समयमा वारुणयन्त्र नपुग्दा ठुलो क्षति व्यहोर्नु परेको स्थानीयले बताएकाछन् ।"
लोक पर्व छठ,"राजनीतिले संस्कृतिमा कस्तो प्रभाव पार्छ भन्ने एउटा महŒवपूर्ण उदाहरण छठ पर्व पनि हो। २०६२६३ को जनआन्दोलन अघिसम्म सबै नेपाली चाडपर्व मूलधारमा समेटिएका थिएनन्। जसै दोस्रो जनआन्दोलन भयो, त्यसपछि मधेस आन्दोलनसमेत भयो। त्यसले समावेशी नेपालको परिकल्पनालाई साकार गर्न दबाब दियो। फलस्वरूप २०७२ सालमा समावेशी चरित्रको संविधान लेखियो। धर्म निरपेक्षता सहितको यो संविधानले सबै धर्मालम्बीलाई मात्रै होइन, सबै सांस्कृतिक समुदायलाई मुखर हुन आत्मबल प्रदान गरेको छ। राज्यको चरित्र नै एक धर्म, एक संस्कृति, एक भाषा र एक भेष नभएपछि सबैले आआफ्ना सांस्कृतिक पर्वहरू खुलेर मनाउने वातावरण फेरिएको राजनीतिक व्यवस्थाकै प्रतिफल हो। अनि छठ पर्व पनि मधेसको मैथिल र भोजपुरी समुदायबाट फैलिँदै पहाड उक्लन पाएको छ। देशको राजधानी काठमाडौं नै छठको जुन रौनक २०६८ सालदेखि देखिन थालेको छ, त्यो अभूतपूर्व छ। सिंगो नेपालको चित्र राजधानीमा प्रस्तुत गर्न छठ पर्वलाई काठमाडौंले अपनत्व ग्रहण गरेको प्रतीत हुन्छ। अझ यसमा हुने सहभागिता पनि परम्परागत रूपमा छठ मनाउने समुदायमा मात्रै सीमित नहुन् झन् सुखद पक्ष हो। राष्ट्रपति, प्रधानमन्त्री र नेताहरू तथा समाजका अगुवाहरूले छठलाई जुन महŒव दिएका छन्। यस अवसरमा सन्देशहरू प्रवाह गरेका छन्, त्यसले यो पर्वको गरिमालाई झनै माथि उचालेको छ। सबै नेपालीले अपनत्व ग्रहण गर्ने वातावरण सिर्जना भएको छ। हामीले चाहेको नेपाल पनि सबै नेपाली चाडपर्वमा सबैको अपनत्व होस्। चाडपर्वहरूले नेपालीमा एकताभाव बलियो बनाउन् र सहिष्णु नेपाल बनोस् भन्ने नै हो। नदी किनारमा, ताल र तलैयाका किनारमा गएर पूजा आराधना गर्दै सूर्यको पूजा गर्ने पर्व हो छठ। पानी र सूर्यको एकसाथ पूजा आराधना गरिने पर्व बिछट्टको छ। कात्तिक शुल्कपक्षको षष्ठी तिथि छठको मुख्य दिन हो। सूर्यलाई पिता षष्ठीबाट मैथिलीमा अपभ्रंसित छठी माताका रूपमा पुजिन्छ। खासमा यो प्रकृतिको पूजा हो। किसानलाई बर्खेबाली भित्र्याउने बेला मनाइने पर्वका सुरुआतकर्ता पुस्ताले पक्कै पनि प्रकृतिको पूजा गर्ने रीत बसालेको हुनुपर्छ। अझ यो पर्वमा अगुवाइ महिलाको हुन्छ। विभिन्न लोकगीतहरू यसका विशेषता हुन्छन्। साकाहारी खानपान र व्रत लगायत विशेषताका कारण यसले मानिसको स्वास्थ्यलाई पनि महŒव दिएको प्रतीत हुन्छ। संस्कृतिहरू जुन प्रकृतिका नजिक हुन्छन्, मानव स्वास्थ्यलाई स्वस्थ राख्ने खालका हुन्छन्, तिनको विस्तार झन् सजिलै हुन्छ भन्ने उदाहरण पनि हो छठ पर्व। त्यसैले पनि धेरै नेपाली समुदायमा आफ्नो प्रभाव विस्तारै फैलाउँदै लगेको छ। समाजमा सहिष्णुता र हार्दिकता पनि फैलाउँदो छ। जब जनजनमा चाडपर्व फैलँदै जान्छ, त्यो नै लोकपर्व हुन्छ। यसै पनि मधेसको लोकपर्व अब यो सम्पूर्ण नेपालको लोकपर्वका रूपमा विस्तारित हुँदैछ। आफू जुनसुकै धर्मावलम्बीको भए पनि अमेरिकी र बेलायती सरकार प्रमुखहरूले नेपालीका चाडपर्व दसैं र तिहारमा समेत शुभकामना सन्देश प्रवाह गर्दै आएको प्रसंग यहाँ पनि सान्दर्भिक छ। जतिसुकै सानो वा अल्पसंख्यक समुदायकै पर्व भए पनि सरकार प्रमुखले दिने सन्देशको महत्व बेग्लै हुन्छ। त्यसबाट राज्य र सरकारबाट पर्वहरूको महत्वमात्रै बढाउँदैन, समुदायलाई राज्यप्रतिकै अपनत्व भाव वृद्धि गराउँछ। पछिल्ला दसक नेपाली राज्य सञ्चालकहरूबाट पनि त्यस्तै परम्पराको सिको हुँदै आउनु सुखद संस्कृति हो। त्यस्तो अवसर छठ पर्वले पनि पाएको छ। मुलुकलाई समृद्ध बनाउने अर्थतन्त्रले मात्रै होइन, जनताका चाडपर्व र संस्कृतिहरूले पनि हो। सांस्कृतिक समृद्धिको मूल्य आर्थिक समृद्धिका दाँजोमा झन् धेरै हुन्छ। तसर्थ सांस्कृतिक समृद्धिका लागि पनि छठजस्ता पर्वहरूलाई अझै फैलन र विस्तार हुन मौका दिनुपर्छ। जसबाट मुलुक सांस्कृतिक रूपमा सम्पन्न र सहिष्णुताको धनी होस्।"
किन हुँदैन सम्पत्ति अभिलेखीकरण ?,"काठमाडौं : अर्थमन्त्री हुँदा डा बाबुराम भट्टराईले आर्थिक वर्ष २०६५०६६ को बजेटमा स्वेच्छिक आम्दानी स्वघोषणा योजना ल्याए। यसअन्तर्गत आम्दानीको स्रोत देखाउनु नपर्ने तर १० प्रतिशत कर तिर्नुपर्ने प्रावधान थियो। त्यसअघि नै डा रामशरण महतले पनि अर्थमन्त्री हुँदा आर्थिक वर्ष २०५८०५९ को बजेटमा १० प्रतिशत आयको स्वघोषणा गर्न पाउने व्यवस्था गरेका थिए। यी दुई अर्थमन्त्रीले कर उठाउने उद्देश्यले यस्ता कार्यक्रम ल्याएका थिए। यसबाट निजी क्षेत्रमात्र नभई अन्यले कर नतिरेर कमाएका सम्पत्तिमा पनि १० प्रतिशत कर तिरेर वैधानिक बनाउन पाए। पछिल्ला वर्षहरूमा निजी क्षेत्रले सम्पत्ति अभिलेखीकरणको मुद्दा जोडतोडले उठाइरहेको छ। गत वर्ष निजी क्षेत्रका संघ संगठनले बजेट निर्माणका क्रममा सम्पत्ति अभिलेखीकरणको सुविधा दिन सरकारसँग माग गरेका थिए। यसबाट भ्रष्टाचार, कर छली, मानव बेचबिखन, वन्यजन्तुको ओसारपसारजस्ता अवैध तरिकाले कमाएको धनसम्पत्ति पनि शुद्धीकरण हुने आशंकाले सरकारले सम्पत्ति अभिलेखीकरणको विषयमा निर्णय गर्न सकिरहेको छैन। सम्पत्ति शुद्धीकरण विषयको मुद्दाले समेट्न सक्नेनसक्ने विषयले निजी क्षेत्रले उठाउँदै आएको उक्त मुद्दा ओझेलमा परेको छ। केपी शर्मा ओली प्रधानमन्त्री हुँदा सम्पत्ति अभिलेखीकरण गर्न गृहकार्य भएको थियो। तर, चौतर्फी विरोध भएर सरकारले कालो धनलाई सेतो बनाउन खोजेको आरोप आउन थालेपछि ओली हच्किएका थिए। अन्तर्राष्ट्रिय समुदायमा समेत असर पर्ने डरले सरकारले सम्पत्ति अभिलेखीकरणमा निर्णय गर्न नसकेको जानकारहरू बताउँछन्। नेपाल उद्योग वाणिज्य महासंघका पूर्वअध्यक्ष पशुपति मुरारकाले सम्पत्ति अभिलेखीकरण नहुँदा उद्योगीव्यवसायीभन्दा सर्वसाधारण मर्कामा परेको बताउँछन्। हामीसँग पुराना सम्पत्तिको रेकर्ड छैन, मुरारका भन्छन्, एकचोटी अभिलेखीकरण गर्न सरकारले अवसर दिनुपर्छ। नेपालको अर्थतन्त्र झन्डै ६० प्रतिशत अनौपचारिक रूपमा चलेको छ। वास्तविक रेकर्डभन्दा बाहिर अर्थतन्त्र मौलाइरहेकाले सम्पत्ति अभिलेखीकरण आवश्यक भएको भन्दै निजी क्षेत्रले जोडतोडले आवाज उठाइरहेका छन्। तर, सरकारले चाहेर पनि निर्णय गर्न सकिरहेको छैन। सम्पत्ति शुद्धीकरण ऐन आउनुअघि हामीकहाँ त्योभन्दा पनि सम्पत्तिको अभिलेख राखिने, कर तिरेको हो कि होइन भन्ने सिस्टम थिएन, मुरारका भन्छन्, राज्यले सोध्ने चलन थिएन, सोधे पनि पैतृक सम्पत्तिभन्दा कम हुन्थ्यो। पैतृक सम्पत्ति हो कि होइन, कर तिरेको पैसा हो कि होइन भन्ने यकिन नहुँदै सम्पत्ति शुद्धीकरण ऐन आए पनि सम्पत्ति अभिलेखीकरण नहुँदा अनौपचारिक सम्पत्ति व्यक्तिसँग थुप्रिँदै गयो। घरजग्गा, व्यवसायबाट, पैतृक सम्पत्ति, दाइजोबाट आएको सम्पत्ति सिस्टममा आउन नसक्दा निजी क्षेत्र चिन्तित बनेको छ। त्यतिबेला आयातको प्रतिशतका आधारमा कर लिने गरिन्थ्यो। नाफा कम भए पनि बढी भए पनि निश्चित प्रतिशत कर लिने गरिन्थ्यो मुरारका भन्छन्, हामीसँग पहिल्यै भएको सम्पत्तिको रेकर्ड छैन, कसरी स्रोत देखाउने ? सम्पत्तिको अभिलेखीकरण गर्न दिइयो भने अहिलेसम्म कोसँग कति सम्पत्ति छ भनेर यकिन हुने र त्यसपछि मात्रै घटबढ हुँदा सम्पत्ति शुद्धीकरणले कहाँबाट आयो भनेर प्रश्न उठाउनु उचित हुने मुरारका बताउँछन्। अभिलेखीकरण भइसकेपछि मात्रै सम्पत्ति शुद्धीकरणले यो पैसा कहाँबाट ल्याइस्। कर तिरेको पैसा हो या होइन, गलत गतिविधिबाट कमाएको सम्पत्ति हो या होइन अनुसन्धान गर्न सकिन्छ पूर्वअध्यक्ष मुरारका भन्छन्। सबैलाई हुनेगरी प्रस्थान बिन्दुका रूपमा सम्पत्ति अभिलेखीकरणको सुविधा दिन आवश्यक भएको निजी क्षेत्रले बताउँदै आएको छ। कर नतिरिकन अभिलेखीकरण हुनुपर्ने निजी क्षेत्रको जोड छ। व्यापारीले रेकर्ड राखेको होला तर आम जनताले रेकर्ड राखेको छैन, मुरारका भन्छन्, जग्गा बेचेको छ तर कागजात छैन, बिल पाएको छैन, अभिलेखीकरण नहुँदा आम मान्छेलाई समस्या परेको छ। मुरारकाका अनुसार अभिलेखीकरणपछि मात्रै सम्पत्ति शुद्धीकरणले व्यक्तिको सम्पत्ति कसरी बढ्योघट्यो भनेर सोध्दा न्यायोचित हुन्छ। अहिले अन्योलको वातावरण छ, हटाउनुपर्छ, सम्पत्ति शुद्धीकरणले नमान्ने हो भने सम्पत्ति अभिलेखीकरण गर्नुको औचित्य नै हुँदैन। अहिले बैंक तथा वित्तीय संस्थामा तरलता अभाव छ। यस्तो अवस्थामा सम्पत्ति अभिलेखीकरण हुन सके तरलता सहज हुने निजी क्षेत्रको अपेक्षा छ। हामीले पहिल्यै कर तिरिसकेकाले दोहोर्याएर कर लिनु न्यायोचित हुँदैन, मुरारका भन्छन्, त्यसकारण सरकारले निःशुल्क अभिलेखीकरण गर्ने व्यवस्था गर्नुपर्छ। नेपाल उद्योग परिसंघका उपाध्यक्ष कृष्णप्रसाद अधिकारीले अनौपचारिक सम्पत्ति उल्लेख्य भएकाले सम्पत्ति स्वघोषणा सुविधा दिन ढिलाइ भइसकेको बताउँछन्। अनौपचारिक क्षेत्रमा ठूलो अर्थतन्त्र छ, अधिकारी भन्छन्, सुविधा दिएर अभिलेखीकरणको अवसर दिनुपर्छ। गलत ढंगबाट पुँजी आएर अनौपचारिक नभएको अधिकारी तर्क गर्छन्। भन्छन्, लामो समयदेखि अनौपचारिकरूपमा सम्पत्ति थुप्रिएर बस्यो, एकचोटी अभिलेखीकरणका लागि कानुनी बाटो खुला गर्नुपर्छ। पुँजी परिचालन गर्दा औद्योगिक क्षेत्रलगायतमा लगानी गर्दा १० लाखभन्दा बढीको रकममा स्रोत खोज्ने व्यवस्था छ। तर, विदेश भ्रमण, भोजभतेरमा स्रोत खोज्ने व्यवस्था नहुँदा अत्यधिक खर्च भइरहेको छ। खर्च गर्दा स्रोत नखोजिने गरिएकाले पनि उत्पादनमूलक क्षेत्रमा भन्दा फजुल खर्चमा अत्यधिक कारोबार भइरहेको छ। सम्पत्ति अभिलेखीकरण भएमा फजुल खर्च पनि रोकिने परिसंघका उपाध्यक्ष अधिकारी बताउँछन्। यसैका कारण पनि हुन्डीको कारोबार फस्टाइरहेको निजी क्षेत्रको बुझाइ छ। अनौपचारिक सम्पत्ति अधिक रहेकाले गलत गतिविधिलाई प्रश्रय नदिने गरी अन्तर्राष्ट्रिय नियामक निकायको विश्वास लिन सकिने निजी क्षेत्र बताउँछ। हामीले भ्रष्टाचार गरेको, अन्तर्राष्ट्रिय माफियाको सम्पत्ति शुद्धीकरण गर्न भनेको होइन, पहिल्यैदेखिको सम्पत्ति अभिलेख गर्न खोजेका हौं अधिकारी भन्छन्। निर्वाचनपछिको नयाँ सरकारले सम्पत्ति अभिलेखीकरण गर्न प्राथमिकता दिनुपर्ने आवाज उठाएका छन्। सबै दल एकजुट भएर नयाँ सरकार गठनलगत्तै अभिलेखीकरणको सुविधा दिनुपर्ने निजी क्षेत्रको माग छ।सरकारले सम्पत्ति अभिलेखीकरणमा सुविधा नदिए पनि पछिल्ला वर्षमा लगानीका केही क्षेत्रमा लचिलो बनाएको छ। जलविद्युत्, उत्पादनलगायतका क्षेत्रमा सरकार लचिलो भएसँगै लगानी बढ्न थालेको निजी क्षेत्रको बुझाइ छ। सम्पत्ति अभिलेखीकरण गर्दा अर्थतन्त्रमा योगदानमा नरहेको पुँजी सक्रिय हुने परिसंघका उपाध्यक्ष अधिकारी बताउँछन्। निष्क्रिय रहेका पुँजी चलायमान हुँदा अर्थतन्त्रमा फाइदा पुग्छ अधिकारी भन्छन्। निष्क्रिय रहेको पुँजी कर प्रणालीको माध्यमबाट मूलधारमा ल्याउँदा फाइदै पुग्ने भएकाले सरकार यस विषयमा गम्भीर बन्नुपर्ने निजी क्षेत्रले सरकारको ध्यानाकर्षण गराएको छ। विदेशबाट आउने पैसामा कडाइ गरिए पनि स्वदेशमै निष्क्रिय रहेको पुँजी उपयोग गर्न सरकारले किन बाटो नखोल्ने ? अधिकारी प्रश्न गर्छन्। ठूलो मात्रामा अनौपचारिक सम्पत्ति रहेको भन्दै सरकारले अध्ययन गर्नुपर्ने उनको भनाइ छ । कर तिरेर स्वघोषणा गर्न गाह्रो छ। एक करोडको जग्गा बिक्री गर्दा ५० लाख अनौपचारिक भइरहेको छ।, अधिकारी भन्छन्, त्यसकारण एकपटक कर तिर्ने प्रावधान नगरी अभिलेखीकरणको अवसर दिनुपर्छ। नेपाल चेम्बर अफ कमर्सका अध्यक्ष राजेन्द्र मल्लले आयको स्वघोषणा नभई सम्पत्ति अभिलेखीकरणको सुविधा निजी क्षेत्रले मागेको बताउँछन्। अर्थमन्त्री हुँदा डा महत र डा भट्टराईले १० प्रतिशत कर तिरेपछि वैधानिक हुने सुविधा दिए पनि निजी क्षेत्रले भने निःशुल्क रूपमा अभिलेखीकरण गर्न माग गर्दै आएको उनले बताए। निजी क्षेत्रले कर तिरेर वाक्क भइसकेको छ, पहिल्यै तिरिसकेको सम्पत्तिमा फेरि कर तिर्नुपर्ने अवस्था ल्याउनुहुन्न, मल्ल भन्छन्, त्यस्तो गर्न खोजियो भने अहिलेको अवस्था ठीक छ, निजी क्षेत्र पटकपटक कर तिर्न सक्ने स्थितिमा छैन। सम्पत्ति एकचोटी अभिलेखीकरण गरेमा कुन चाहिँ राम्रो, कुन नराम्रो सम्पत्ति भनेर दीर्घकालसम्म छुट्ट्याउन सहज हुने महासंघका उपाध्यक्ष दिनेश श्रेष्ठ बताउँछन्। सरकारले दुई चोटी आयको स्वघोषणा अवसर दिए पनि सम्पत्ति अभिलेखीकरणको अवसर दिएको छैन। त्यतिबेला व्यवसायी पारदर्शी हुन चाहे पनि नाफाघाटा जति भए पनि निश्चित प्रतिशत कर तिर्ने प्रावधानले कमाएको भन्दा कमबढी कर तिरेका छन्, श्रेष्ठ भन्छन्, अब अभिलेखीकरणको अवसर दिएर पारदर्शी हुनका लागि सहज व्यवस्था गर्नुपर्छ। निजी क्षेत्रले व्यवसायीलाई मात्र नभई सबै नागरिकलाई अभिलेखीकरणको अधिकार दिनुपर्ने बताउँदै आएको छ। जनतासँग कति सम्पत्ति छ भन्ने जान्ने अधिकार राज्यलाई सुनिश्चित हुन्छ, श्रेष्ठ भन्छन्, एक पटकलाई अवसर दिएमा व्यवसायी तथा आमनागरिकलाई सहज हुने थियो। भारत, पाकिस्तानमा यस्तो अवसर दिइएको छ। कृषकले आयकर तिर्नु नपर्ने भएकाले कृषकसँग कति सम्पत्ति छ यकिन नहुने भएकाले राज्यले अभिलेखीकरणमार्फत लेखाजोखा गर्न सक्ने श्रेष्ठ बताउँछन्। अभिलेखीकरण गर्दा केही प्रतिशत लिएर या नलिएर पनि सरकारले सुविधा दिन सक्छ, यस्तो भएमा अनौपचारिक सम्पत्ति सिस्टममा आउन सहज हुन्छ। सम्पत्ति शुद्धीकरण गलत क्रियाकलाप गरेर कमाएको होइन भन्ने विश्वसनीयता देखाउनु पर्नेमा नेपालमा कर छलीको विषय पनि राखिएकोमा निजी क्षेत्र चिन्तित छ। सम्पत्ति जोसँग छ, प्रष्ट्याउन सकिने अवस्था छैन, ठूलो सम्पत्ति भए पनि भन्न सक्ने स्थिति नभएकाले सकस परिरहेको छ। कर नतिरेको सम्पत्ति छ भने कर तिरेर भए पनि अभिलेखीकरण गर्न सक्ने व्यवस्था ल्याउनुपर्ने निजी क्षेत्रकै अगुवा बताउँछन्। अभिलेखीकरणको व्यवस्था गरिएमा कसले कुन तरिकाले कमाएको छ, हेर्न सक्ने अवस्था हुन सक्छ। त्यसपछि बढीबढाइ हुँदा राज्यलाई नै अनुसन्धान गर्न सहज हुन्छ। राजनीतिक नेतृत्वले चाहेमा अभिलेखीकरण गर्न सकिने भएकाले निजी क्षेत्रले हरेक वर्षजसो सरकारलाई कन्भिन्स गर्न खोजिरहेको छ। केही निजी क्षेत्र व्यवसायबाटै विस्थापित हुनुपर्ने अवस्था आएको छ, श्रेष्ठ भन्छन्, अभिलेखीकरणको सुविधा दिएर केही वर्षपछि थपघट हुँदा शंका लागेमा सम्पत्ति विस्तृतमा खोज्ने र अनुसन्धान गर्ने आधार सरकारलाई पनि बन्छ। गैरकानुनी स्रोतबाट प्राप्त, कसुरबाट प्राप्त सम्पत्ति लुकाउने, छल्ने, बदल्ने वा कसुरबाट कमाएको सम्पत्ति प्रयोग गर्दा सम्पत्ति शुद्धीकरण ऐन २०६४ लाग्ने व्यवस्था छ। आतंकवादी क्रियाकलापमा वित्तीय लगानी गर्न नहुने, विदेशमा गरेको कार्य पनि कसुर हुने, बेनामे वा काल्पनिक नाममा कारोबार गर्न नहुने ऐनमा व्यवस्था छ।"
पोखरा अन्तर्राष्ट्रिय विमानस्थलबाट कहिले उडान हुन्छ ?,"पोखरा : भौतिक निर्माणका हिसाबले पोखरा अन्तर्राष्ट्रिय विमानस्थलको धावनमार्ग जहाज उडान भर्न तयार छ। तापनि उडान कहिले सुरु हुन्छ भन्ने यकिन छैन। धावनमार्ग, टर्मिनल भवन र अरू उपकरणको चाँजोपाँजो सबै मिले पनि कतिपय प्राविधिक समस्या यथावत् छन्। उडानको तयारी पूरा भएको छैन। पूर्वतर्फ रहेको रिठेपानी डाँडा कटान अझै सुरु गरिएको छैन। विमानस्थल आयोजना प्रमुख विनश मुनकर्मी आउँदो १५ दिनमा डाँडा कटान सुरु हुने बताउँछन्। अझै महत्वपूर्ण कुरा विमानस्थलनजिककै ल्यान्डफिल्ड साइट सार्न बाँकी छ। पोखरा महानगरपालिकाले ल्यान्डफिल्ड साइटको विकल्प तयार पार्न सकेको छैन। मेयर धनराज आचार्य फोहोर लगेर थुप्रो लगाउने ल्यान्डफिल्ड साइटभन्दा पनि नयाँ विकल्प खोजी गरिरहेको बताउँछन्। त्यसक्रममा उनले फोहोरबाट बिजुली र मल निकाल्ने प्रविधि बुझ्न हेटौंडा हुँदै धरान र भारतको दिल्लीसम्मको अध्ययन अवलोकन भ्रमण गरेका छन्। विमानस्थल आयोजना प्रमुख मुनकर्मीका अनुसार डाँडा कटानपछि उपकरण परीक्षण उडान अर्थात् क्यालिब्रेसन उडान गरिनेछ। नोभेम्बर, डिसेम्बरभित्रै क्यालिब्रेसन उडान हुन्छ, उनी भन्छन्। त्यसपछि नै अंग्रेजी नयाँ वर्षको छेको पारेर मध्य पुसदेखि पोखरा विमानस्थलबाट उडान सुरु गर्ने नेपाल नागरिक उड्डयन प्राधिकरणको तयारी हो। आयोजनाले उडान सुरु गर्ने भने पनि कुनै पनि राष्ट्रिय, अन्तर्राष्ट्रिय वायुसेवा कम्पनीले पोखराबाट जहाज उडाउने चासो देखाएका छैनन्। क्यालिब्रेसन उडानपछि नै वायुसेवा कम्पनीहरुलाई आह्वान गरिने बताउँछन् मुनकर्मी। तर, पोखरासम्म अन्तर्राष्ट्रिय वायुसेवा कम्पनीका जहाज आउन पायक पर्ने भारत गोरखपुरतिरको आकाशे मार्ग भारतले अझै दिएको छैन। त्यसका लागि यो विमानस्थल निर्माण सुरु गर्दादेखि नै कुरा उठेको थियो। सरकारले त्यसबारे कूटनीतिक पहल गर्न सकेको छैन। विमानस्थलभित्रै आवश्यक सैनिक ब्यारेक बनेको छैन। तेल भर्न आयल डिपो बनेको छैन। नेपाल आयल निगमलाई जग्गा छुट्ट्याएर तीन वर्षदेखि तोकेता गरेको मुनकर्मी बताउँछन्। उहाँहरुले २७ हजार लिटरको साधन तयार पारेका छौं भन्नुभएको छ, उनी भन्छन्। अहिले चलिरहेको पोखरा विमानस्थलकै डिपोको तेल गाडीमार्फत अन्तर्राष्ट्रिय विमानस्थलमा सेवा दिने निगमको तयारी छ। स्वदेशी वायुसेवा कम्पनी बुद्ध एयरले पोखराबाट अन्तर्राष्ट्रिय उडान गरी भारतका सीमा सहरमा सेवा दिन रुचि देखाएको थियो। तर, पछिल्लो समय बुद्धले कुनै पहल वा प्राधिकरणसँग सम्झौता या समझदारी गरेको छैन। पोखरा विमानस्थल सञ्चालन गर्न सबैभन्दा महत्वपूर्ण भनेको ल्यान्डफिल्ड साइट सार्नुपर्ने हो। तर, नयाँ ठाउँ खोजिवरि पोखरा महानगरपालिकाले कार्यान्वयन गर्न थुप्रै समय लाग्ने देखिन्छ। चिनियाँ ऋण सहयोगको २२ अर्ब रुपैयाँमा निर्मित पोखरा विमानस्थल घाटामा जाने र यहाँबाट अन्तर्राष्ट्रिय उडान सम्भव नभएको भन्दै आलोचना पनि हुँदै आएको छ।"
"विमानस्थल बन्यो, व्यवस्थापन भएन","काठमाडौं बुटवल : मुलुककै दोस्रो गौतमबुद्ध अन्तर्राष्ट्रिय विमानस्थल करिब ४३ अर्ब रुपैयाँ लागतमा भैरहवामा बन्यो। यो विमानस्थलबाट औपचारिक उडान सुरु भएको पाँच महिना नाघ्यो। तर, बिनायोजना सञ्चालनमा ल्याउँदा जहाज कुर्दै बसिरहनुपरिरहेको छ। सरकारले वायुसेवा कम्पनीहरूलाई उडान भर्न भनिरहेको छ। तर, उनीहरू व्यापार नदेखेर जान मानिरहेका छैनन्। जबकि पहिलो अन्तर्राष्ट्रिय उडान भरेको जजिरा एयरलायन्सले दसैंअघि दैनिक एक उडान भर्ने निर्णय लियो। केही दिन उडान पनि भर्यो। अब भने साताको तीन दिन मात्रै उडान भर्दै छ। विमानस्थल भने दैनिक ४० उडान क्षमताको हो। यो विमानस्थल गत जेठ २ गते प्रधानमन्त्री शेरबहादुर देउवाले उद्घाटन गरेका थिए। त्यसयता जजिरा एयरबाहेक विमान कम्पनी थपिएका छैनन्। यसमा पहिलो समस्या यात्रु अभाव देखिएको छ। यात्रु तान्न सरकारले पूर्वाधार तयार गर्न सकेको छैन। भैरहवाबाट दुई प्रकृतिका यात्रु एयरलाइन्सले पाउँछन्। पहिलो वैदेशिक रोजगारीमा जानेआउने नेपाली र अर्का विदेशी पर्यटक। तर, यी दुवै थरीलाई न्यूनतम पूर्वाधारसमेत बनेको छैन। नेपाल नागरिक उड्डयन प्राधिकरणले त्रिभुवन अन्तर्राष्ट्रिय विमानस्थलबाट तीनभन्दा बढी उडान भर्ने कम्पनीलाई अनिवार्य भैरहवा जान भनिरहेको छ। त्यही बाध्यात्मक निर्देशन पालना नगर्दा नेपाल एयरलाइन्स र हिमालय एयरलाइन्सका त्रिभुवन विमानस्थलबाट हुने उडान प्रभावित भएका छन्। प्राधिकरणले नेपाल एयरलाइन्सको दिल्ली उडान रोक्दा आइतबार कैयौं यात्रु अलपत्र परे। गौतमबुद्ध अन्तर्राष्ट्रिय विमानस्थल भैरहवाका महाप्रबन्धक गोविन्दप्रसाद दाहाल दुईतीन कारण एयरलाइन्स कम्पनी आउन संकोच मानिरहेको बताउँछन्। उनका अनुसार भैरहवा आउने विमानले भारतीय आकाश प्रयोग गर्ने अनुमति पाएका छैनन्। एयर रुटको विषयमा नेपाल सरकार र भारत सरकारबीच सहमति हुनुपर्छ, दाहाल भन्छन्, अहिले रुट अनुमति नभएका कारण भैरहवा आउन आधा घण्टा ढिलो भइरहेको छ। यसले लागत बढाइरहेको छ। भैरहवाबाट यात्रु बढाउन पहिलो चरणमा वैदैशिक रोजगारीमा जाने यात्रुका लागि सरकारी कार्यालयगत पूर्वाधार तयार गर्नुपर्छ। महाप्रवन्धक दाहालका अनुसार भैरहवामा श्रमस्वीकृति, स्वास्थ्य परीक्षण, वैदेशिक रोजगार परामर्श, भिसा प्रक्रियालगायत कार्यालय स्थापना हुनुपर्छ। पहिलो पटक बिदामा आई फेरि सोही कम्पनीमा जाने नेपाली श्रमिक मात्रै गौतमबुद्धबाट उडिरहेका छन्। श्रम स्वीकृतिलगायत काम नहुने भएकाले अन्य व्यक्ति यहाँबाट जान सक्दैनन्। उनीहरू काठमाडौैं जानुपर्ने बाध्यता छ। काठमाडांै केन्द्रित संरचनालाई भैरहवामा पनि ल्याउनुपर्छ, दाहाल भन्छन्, यसले श्रमिक यात्रुको संख्या बढाउनेछ। विदेश जानुअघि मेडिकल परीक्षण, श्रम स्वीकृति, भिसा प्राप्ति, रोजगार परामर्शलगायत प्रक्रिया पूरा गर्नुपर्छ। भैरहवामा श्रम कार्यालय स्थापना भए पनि त्यसले पूर्णसेवा दिन सकिरहेको छैन। अन्य सेवा लिन काठमाडौं नै जानुपर्ने अवस्था छ। भैरहवाबाट पहिलो अन्तर्राष्ट्रिय उडान गरिरहेको जजिराले औसतमा १ सय ५० यात्रु पाइरहेको छ। यो विमान १७२ सिटे हो। जजिरा एयरलाइन्सकी भैरहवा अपरेसन प्रमुख संगीता रौनियार श्रमिकका लागि आवश्यक संरचना भैरहवामा हुनुपर्ने बताउँछिन्। काठमाडौंमा सबै काम गर्न जानुपरेपछि यात्रुहरू प्लेन चढ्न मात्रै भैरहवा आउने देखिँदैन, रौनियार भन्छिन्, मेनपावर कम्पनीलाई भैरहवामा शाखा खोल्ने अनुमति दिनुपर्छ। विमानस्थललाई चलायमान बनाउन पर्यटनमन्त्री जीवनराम श्रेष्ठले छुट दिन निर्देशन दिएका थिए। पर्यटन क्षेत्र पुनरुत्थान कार्य योजना २०७९ अनुसार विमानस्थलमा हुने अन्तर्राष्ट्रिय उडानमा ल्यान्डिङ, पार्किङ, नेभिगेसन र सुरक्षालगायत शुल्कमा दिइएको शतप्रतिशत छुटलाई निरन्तरता दिइने भनिएको छ। विमानस्थल सेवा शुल्क नियमावली २०७८ ले पनि ग्राउन्ड ह्यान्डिलिङमा अर्को व्यवस्था नहुन्जेल ५० प्रतिशतसम्म छुट दिन भनेको छ। प्राधिकरणले पनि वायुसेवा कम्पनीलाई आकर्षित गर्न विमानस्थलमा छुट सुविधा दियो। यति गर्दा पनि अन्य वायुसेवाले गौतमबुद्धबाट व्यावसायिक उडान भरेका छैनन्। नेपाल नागरिक उड्डयन प्राधिकरणले अन्तर्राष्ट्रिय उडान भर्ने आन्तरिक तथा बाह्य वायुसेवा कम्पनीलाई प्रस्ताव गरेको थियो। तर, चासो नदेखाएपछि प्राधिकरणले गौतमबुद्धबाट पनि उडान भर्न सबैलाई समय तोकिदियो। प्राधिकरणले अन्तर्राष्ट्रिय उडान भर्ने घरेलु वायुसेवा कम्पनीलाई २०२२ को अक्टोबर ३० देखि र अन्तर्राष्ट्रिय वायुसेवा कम्पनीलाई डिसेम्बर १६ देखि उडान सार्न समय दिएको छ। आन्तरिकतर्फ नेपाल एयरलाइन्स, हिमालय एयरलाइन्स तथा कतार, एयर अरेबिया, फ्लाइ दुबईलगायतले दैनिक तीनभन्दा बढी काठमाडौं विमानस्थलबाट उडान भर्छन्। प्राधिकरणले गौतमबुद्धमा उडान नगर्ने नेपाली कम्पनीको उडान तालिका नै कटौती गरेको छ। जाडोयामको उडान तालिका सार्वजनिक गर्दै प्राधिकरणले नेपाल वायुसेवा निगमको ४ र हिमालयन एयरलाइन्सको २ उडान कटौती गरेको हो। कारण थियो गौतमबुद्धमा उडान तालिका पेस नगर्नु। कम्तीमा आन्तरिक कम्पनीले उडान सुरु गरे अन्तर्राष्ट्रिय बजारमा सकारात्मक सन्देश प्रवाह हुने प्राधिकरणका कर्मचारीको भनाइ छ। केही उडान भैरहवाबाट गर्न २ महिनाअघि नै जानकारी गराएको प्राधिकरण प्रवक्ता जगन्नाथ निरौलाको भनाइ छ। गौतमबुद्धमा उडानका लागि प्राधिकरणले लिएको नीति नै गलत भएको जानकार बताउँछन्। प्राधिकरणले नेपाली वायुसेवालाई थोरै र विदेशीलाई बढी समय दिएकाले विभेद गरेको पूर्वपर्यटनसचिव केदारबहादुर अधिकारीको भनाइ छ। दुवैको व्यावसायिक उडान नै हो। कडा नियम गर्नुभन्दा पनि वायुसेवा कम्पनीहरूसँग बसेर नै छलफल गर्नुपर्छ।। उडान घटाउने भन्ने गर्नुहुँदैनथ्यो। बरु थप उडानको स्वीकृति दिन्न वा रुटको स्वीकृति दिन्न भन्न मिल्थ्यो, अधिकारी भन्छन्। अहिले नै गौतमबुद्धमा उडान भर्न व्यावहारिक नहुने र प्राविधिक रूपमा गाह्रो हुने हिमालय एयरलाइन्सका उपाध्यक्ष विजय श्रेष्ठ बताउँछन्। सरकारको पूर्णस्वामित्व भएको नेपाल एयरलाइन्सले पनि तत्तकाल गौतमबुद्धबाट उडान सुरु गर्न नसकिने बताएको छ। छुट दिँदा पनि नभएपछि प्राधिकरण फोर्स मेजरबाट भए पनि गौतमबुद्धबाट उडान सुरु गराउने नीतिमा देखिन्छ। व्यावसायिक रूपमा फाइदा नभए कुनै पनि वायुसेवा उडानमा नजाने र फोर्स मेजर गर्दा नकारात्मक सन्देश जाने पूर्वसचिव अधिकारी बताउँछन्। प्राधिकरणले कति दिनसम्म उडान गर भनेर निर्देशन दिने हो। पहिला सबै पूर्वाधार बनाउनुपर्यो अनि उडान गर्न जा भन्ने हो, उनी भन्छन्। विमानस्थल चलाउन प्राधिकरणले छुटलगायत सुविधा दिएर आकर्षण गर्न सक्ने तर बाध्य गर्न नमिल्ने पूर्वमन्त्री योगेश भट्टराईको भनाइ छ। जानकारका अनुसार वायुसेवा कम्पनीले बिजनेस भए मात्रै कुनै पनि गन्तव्यको उडान भर्छन्। बाध्य पारेर केही समय उडान भरे पनि त्यो निरन्तर नहुने भनाइ प्राधिकरणका पूर्वमहानिर्देशक सञ्जीव गौतमको भनाइ छ। वायुसेवा कम्पनीहरू बिजनेस भए जाने हो। बाध्य गरे २४ पटक जान्छन्। त्यसपछि जाँदैनन्। प्राधिकरणले पूर्वाधार बनाउने हो बाध्य बनाउने होइन। यात्रु नै पाएन भने कसरी उडान हुन्छ ? गौतम भन्छन्। गौतमबुद्ध विमानस्थलले पनि पुरानै हवाई मार्ग सिमरा नै प्रयोग गर्ने हुँदा पनि व्यावसायिक उडानमा समस्या देखिएको हो। हाल ९० प्रतिशत अन्तर्राष्ट्रिय उडान सिमरा हुँदै काठमाडौं भित्रिने गरेका छन्। चीनबाट आउने विमान सगरमाथा आसपास क्षेत्र र भुटानबाट आउने विमान मेची हुँदै नेपाल प्रवेश गर्छन्। बाहिरिने हवाई रुट भने सिमरा, विराटनगर, जनकपुर, महेन्द्रनगर र भैरहवाको आकाश मार्ग हो। प्रायः एउटै रुटबाट आगमन हुँदा हवाई ट्राफिक जामका साथै उडान तालिका प्रभावित र लामो समयसम्म आकाशमै विमान होल्ड गर्नुपर्ने बाध्यता छ। थप रुट उपलब्ध भएको अवस्थामा व्यवस्थापन गर्न सहज हुने प्राधिकरणले बताउँदै आएको छ। नेपालले लामो समयदेखि भैरहवा, महेन्द्रनगर, नेपालगन्ज र जनकपुरको आकाश प्रयोगका लागि भारत सरकारसँग छलफल गर्दै आएको छ। भैरहवा र नेपालगन्ज रुटका लागि मात्रै भारत सकारात्मक हुने हो भने नेपाल छिर्ने विमानका लागि दूरी निकै घट्ने बताइन्छ। भैरहवा रुटबाट जहाजले प्रवेश बिन्दु पाउने हो भने दिल्ली तथा पश्चिमबाट आउने जहाजलाई सिमराको तुलनामा सहज र छोटो दूरी पर्नेछ। काठमाडौं विमानस्थल आउन पनि भैरहवाको रुट छोटो पर्नेछ। यसका लागि प्रधानमन्त्रीस्तरबाट नै भारतसँग कूटनीतिक पहल भए सम्भव हुने पूर्वमन्त्री भट्टराई बताउँछन्। भारतले यी रुट दिने हो भने समय पनि बच्छ भने भारतका अन्य सहरहरूलाई नेपालसँग सीधा जोड्न मदत गर्ने पूर्वपर्यटन सचिव अधिकारीको भनाइ छ। भैरहवा भारतको उत्तर प्रदेशसहित क्षेत्रका बासिन्दाका लागि सजिलो स्थान हो। भारतबाट वैदेशिक रोजगारीमा जानेले पनि भैरहवा विमानस्थल प्रयोग गर्न सक्छन्। तर, त्यसका लागि सरकारी तवरबाट पहल गर्नुपर्ने देखिन्छ।भारतीय नागरिकलाई नेपालबाट विदेश जाने यात्रा अनुमति (एनओसी) हुने हो भने यात्रुको संख्यामा वृद्धि हुने दाहालको विश्वास छ। भारतका उत्तरप्रदेश, विहार क्षेत्रका कैयौं नागरिक वैदेशिक रोजगारीमा जान्छन्। उनीहरू पनि भैरहवाबाट विदेश यात्रा गर्न सक्छन्, उनी भन्छन्, त्यसका लागि सरकारले प्रयास गर्नुपर्छ। भैरहवा विमानस्थलबाट वार्षिक २० लाख पर्यटक भिœयाउने लक्ष्य छ। तर, अन्तर्राष्ट्रिय उडानबाट श्रमिकबाहेक पर्यटक आउनेजाने गरेका छैनन्। कोरोना महामारीपछि बुद्धजन्मस्थल लुम्बिनी आउने पर्यटकको संख्या घटेको छ। पर्यटकलाई सोझै लुम्बिनीको छेउमै रहेको विमानस्थलमा झार्ने योजनासहित भैरहवा विमानस्थलको स्तरोन्नति गरिएको हो। तर, यो विमानस्थलबाट पर्यटक ल्याउने योजना भने सरकारले बनाएको छैन। पर्यटन व्यवसायी बौद्धमार्गीसहित स्तरीय पर्यटक भिœयाउने योजना बनाउँदै तेस्रो मुलुकमा बुद्धजन्मस्थल र विमानस्थलको प्रचार गर्नुपर्ने बताउँछन्। सिद्धार्थनगर उद्योग वाणिज्य संघ भैरहवाका अध्यक्ष भीष्म न्यौपाने गौतम बुद्ध विमानस्थललाई श्रमिक ल्याउने र लैजानेमा मात्रै सीमित नगरी पर्यटक आउने वातावरण बनाउन लाग्नुपर्ने बताउँछन्। भैरहवामा भिसा, श्रम स्वीकृति भएन भनिन्छ। के विमानस्थलका टार्गेट यात्रु वैदेशिक रोजगारीमा जाने मात्रै हुन त ? न्यौपाने प्रश्न गर्छन्,विदेशी पर्यटक भिœयाउने योजना बनाउनु पर्दैन ? भैरहवाबाट श्रमिकलाई ल्याउने लैजानेमा जोड नगरी बौद्धमार्गी रहेका मुलुकबाट उडान भर्ने गरी योजना बनाउनुपर्ने उनको सुझाव छ। त्यसका लागि सरकारले लुम्बिनीको प्रचारका लागि अभियान नै चलाउनुपर्ने उनी बताउँछन्। पर्यटक भित्र्याउने अभियानमा सबै लाग्नुपर्ने दाहाल बताउँछन्। अहिले पर्यटक नै आइरहेका छैनन्। त्यसकारण पनि एयरलाइन्सहरू उडान भर्न डराइरहेका देखिन्छन्। तर, यो महाअभियानमा सबैको सक्रियता हुनुपर्छ, उनी भन्छन्।लुम्बिनीमा पर्यटक भारत हुँदै स्थलमार्गबाट आउने गरेका छन्। काठमाडौं आउने विदेशी पनि आन्तरिक उडानमार्फत भैरहवा आइरहेका छन्। लुम्बिनीमा वार्षिक २ लाख तेस्रो मुलुकका पर्यटक आउने गरेका थिए। कोरोना महामारीपछि त्यो संख्या सयमा झरेको छ। गौतमबुद्ध विमानस्थल सञ्चालनमा आउँदा यस क्षेत्रका यात्रु खुसी छन्। काठमाडौं हुँदै विदेश जानुपर्दा हुने खर्चमा भारी कटौती भएको छ। पाल्पाका रविन भट्टराई वैदेशिक रोजगारीका लागि गौतमबुद्ध विमानस्थल हुँदै साउदी जान पाउँदा आफू हर्षित भएको सुनाउँछन्। काठमाडौं जाँदा पैसा पनि खर्च हुने समय पनि धेरै लाग्ने, उनी भन्छन्, अब त घरदैलो बाटै विदेश आउजाउ गर्न पाइयो। रुपन्देही तिलोत्तमाका खगेश्वर पाण्डे काठमाडौंभन्दा भाडादर पनि सस्तो रहेको सुनाउँछन्। वैदेशिक रोजगारीमा जाने यात्रु लक्षित गरी एयर अरेबिया, एयर दुबईले पनि उडान गर्ने योजना बनाइरहेका छन्। महाप्रवन्धक दाहाल दुई एयरलाइन्सले इच्छा राखेको सुनाउँछन्। विमानस्थलमा एयरलाइन्स कम्पनीहरूलाई छुट सुबिधा दिइएको छ। जसकारण काठमाडौंबाट भइरहेको अन्तर्राष्ट्रिय उडानको टिकटको तुलनामा भैरहवामा ८ देखि १० हजार सस्तो छ। भैरहवाबाट मधेस प्रदेश, लुम्बिनी, गण्डकी, कर्णाली र सुदूरपश्चिमका यात्रुले सेवा लिइरहेका छन्। सन् १९५८ जुलाई ८ बाट आन्तरिक विमानस्थलका रूपमा सेवा दिँदै आएको गौतमबुद्ध विमानस्थललाई स्तरोन्नति गरी अन्तर्राष्ट्रिय बनाइएको हो। यो विमानस्थल त्रिभुवन अन्तर्राष्ट्रिय विमानस्थलको विकल्प बनेको छ। त्रिभुवनमा विमान उडानअवतरण हुन नसक्ने अवस्था आए छिमेकी मुलुकमा पुग्नुपर्ने बाध्यता हटेको छ। गौतमबुद्धमा वायुयानको उडान सुरक्षाका लागि आधुनिक उड्डयन सहायक उपकरण आइएलएससमेत जडान गरिएको छ। यो विमानस्थल राष्ट्रिय गौरवको आयोजना हो। २०७१ माघमा शिलान्यास भएकोमा ०७९ जेठ २ गते उडान सुरु गरेको हो। ३ हजार मिटर लामो धावनमार्ग रहेको विमानस्थलमा बोइङ ७७७ एयर बस ३३० र सोही क्षमताका वाइडबडी विमानहरू उडान अवतरण गर्न सकिनेछ। करिब ८ वर्षमा विमानस्थल निर्माण सम्पन्न भएको हो। यो विमानस्थल लुम्बिनीको प्रवेशद्वारमा भएकाले विश्वलाई यस क्षेत्रसँग जोड्ने सम्पर्क माध्यमसमेत बन्न पुगेको छ। एसियाली विकास बैंकको सहुलियतपूर्ण ऋणमा निर्माण भएको विमानस्थलको संरचनातर्फ पहिलो चरणमा करिब ११ अर्ब खर्च भएको प्राधिकरणले जनाएको छ। अब दोस्रो चरणको टर्मिनल भवन पनि छिट्टै निर्माण प्रक्रिया अघि बढाइने जनाइएको छ। यो विमास्थल सञ्चालनको सुरुमा दैनिक १० वटा र सन् २०३३ सम्म दैनिक ६० वटा अन्तर्राष्ट्रिय उडान भर्ने लक्ष्य सरकारले राखेको छ। त्यसपछि रोकियो निगमको जहाज नेपाल एयरलाइन्समार्फत दिल्ली जान आइतबार यात्रुहरू त्रिभुवन विमानस्थालनमा धमाधम बोर्डिङ पास लिइरहेका थिए। तर, त्यही बेला खबर आयो प्लेन नउड्ने भयो। एकाएक चेक इन काउन्टर बन्द भयो। यात्रु बिचल्लीमा परे। कारण थियो नागरिक उड्डयन प्राधिकरण र नेपाल वायुसेवा निगमबीच समन्वय अभाव। यी दुई सरकारी निकायबीचको लापरबाहीबाट २ सय ५४ जना यात्रु पीडित भए। निगमले आइतबार १ बजेर ४५ मिनेटमा दिल्ली जाने भन्दै टिकट बिक्री गरेको थियो। तर, प्राधिकरणले निगमको उडान कटौती भएको भन्दै विमान रोकिएको हो। निगमको आइतबार दिल्ली उडानको तालिका नभएका कारण विमानस्थलले रोकेको जानकारी प्रवक्ता टेकनाथ सिटौलाले दिए। उनका अनुसार प्राधिकरणले पठाएको स्वीकृत तालिकाभन्दा बढी उडान भर्न मिल्दैन। जाडो यामको (अक्टोबर ३० देखि मार्च २७ सम्म) स्वीकृत उडान तालिकामा निगमको चार उडान कटौती गरिएको प्राधिकरण प्रवक्ता जगन्नाथ निरौलाले बताए। निगमले काठमाडौंबाट साताको १४ उडान भर्न निवेदन दिएको थियो। सोहीअनुसार नै आइतबारको उडान तालिका हुने गरी टिकट काटिएको निगम प्रवक्ता अर्चना खड्काले बताइन्। प्राधिकरणले करिब दुई महिनाअघि दैनिक तीन अन्तर्राष्ट्रिय उडान भर्ने एयरलाइन्सलाई उडान स्वीकृति लिँदा गौतमबुद्ध अन्तर्राष्ट्रिय विमानस्थलको उडान तालिका पेस गर्न भनेको थियो। निगमले काठमाडौं लक्षित तालिका मात्र पेस गरेका कारण उडान कटौती गरिएको निरौलाले बताए। गौतमबुद्ध पनि नेपालले नै बनाएको विमानस्थल हो। यहाँका कम्पनीले उडान सुरु गरे भने त्यसले सकारात्मक सन्देश प्रवाह गर्छ भन्ने हो, निरौलाले भने। प्राधिकरणले गौतमबुद्धमा उडान भर्न भने पनि तत्काल नसकिने खड्काले बताइन्। गौतमबुद्ध विमानस्थलमा उडान भर्न प्राविधिक पूर्वाधार छ। तर, व्यवस्थापन पूर्वाधार छैन। नेपालको भनेको अन अराइभल भिसा हो। यसका लागि विमानस्थलमै श्रमस्वीकृतिको व्यवस्था हुनपर्यो। क्वारेन्टाइन, कार्गोलगायत व्यवस्थापन पनि हुनुपर्छ। नभएका कार्यालय खोल्नुपर्यो। योगेश भट्टराई, पूर्वमन्त्री गौतमबुद्ध विमानस्थलको मुख्य समस्या भनेको यात्रु बढाउन श्रमस्वीकृति नै हो। एक वा दुई वर्ष सरकार यस्ता व्यस्थापनमा जानुपर्छ। त्यही भएर प्राधिकरणलाई टुक्र्याएर नियमन र व्यवस्थापन बनाउन भनिएको हो। प्राधिकरण व्यवस्थापनभन्दा पनि नियमनमा केन्द्रित देखिन्छ। केदारबहादुर अधिकारी, पूर्वपर्यटनसचिव विमानस्थल बनेको छ। त्यसलाई चलाउन सम्भाव्यता अध्ययन गरेर प्रवद्र्धन गर्नुपर्छ। भैरहवामा व्यावसायिक उडान सम्भव छ भन्न सरकारले सम्भाव्य सबै सुविधा दिनुपर्छ। विशेषगरी वैदेशिक रोजगारमा जानेहरूलाई सम्पूर्ण सुविधा दिने हो भने सम्भावना छ। सञ्जीव गौतम, पूर्वमहानिर्देशक, नेपाल नागरिक उड्डयन प्राधिकरण"
समानुपातिक व्यवस्थाको कुरूप दृश्य,"काशीराम भन्ने गर्थे, आफ्नो (एउटै समुदाय) बीच आपसमा नलड, बरु आफ्नो हक र अधिकार प्राप्त गर्न ती व्यक्तिहरूसँग लड जसले तिम्रो अधिकारमाथि कब्जा जमाएर बसेको छ। काशीराम भारतीय राजनीतिज्ञ र समाज सुधारक थिए। उनले बहुजन समुदायको एकीकरण तथा उत्थानका लागि योगदान दिए। उनले दलित शोषित संघर्ष समिति (डीएसएसएस), सन् १९७१ मा अखिल भारतीय पिछडा तथा अल्पसंख्यक समुदायका कर्मचारी महासंघ (बामसेफ) र सन् १९८४ मा बहुजन समाज पार्टी आदि संगठनको स्थापना गरेका थिए। भारतको प्रमुख दलमध्ये एक बहुजन समाज पार्टीकी अध्यक्ष हाल मायावती (बहनजी) हुन्। बसपा अध्यक्षका हैसियतले उनी चारपटक भारत उत्तर प्रदेशको मुख्यमन्त्री बनिसकेकी छन्। द्वन्द्वरत मुलुक नेपालमा शान्ति स्थापना र हिंसाको राजनीति अन्त्यका खातिर जननिर्वाचित संविधानसभाको गठनमार्फत नयाँ संविधान निर्माण गर्ने राजनीतिक सहमति बन्यो। तत्कालीन संसद्वादी राजनीतिक दलहरू र विद्रोही नेकपा माओवादीबीच सहमति बनेबमोजिम संविधानसभाको गठन नै मिश्रित निर्वाचन प्रणालीद्वारा हुन पुग्यो। त्यो समावेशिताका लागि पहिलोपटक गरिएको संवैधानिक व्यवस्था थियो। त्यसै व्यवस्थाको निरन्तरता स्वरूप नयाँ संविधानमा समेत मिश्रित निर्वाचन प्रणालीमार्फत संसद् (प्रतिनिधिसभा तथा प्रदेशसभा) गठन गरिने व्यवस्था छ। अर्थात् संसद्मा पहिलो हुने उम्मेदवार निर्वाचित हुने वा प्रत्यक्ष निर्वाचित हुने व्यवस्था र पूरा देशलाई एउटा निर्वाचन क्षेत्र मानेर दलले प्राप्त गरेको मतको आधारमा सोही दलले (क्लस्टरको आधारमा) सिफारिस गरेको व्यक्ति निर्वाचित गरिने व्यवस्था गरी दुई पद्धतिबाट प्रतिनिधिसभा र प्रदेशसभामा जनप्रतिनिधि अर्थात् विधायक निर्वाचित गरिने संवैधानिक व्यवस्था छ। संवैधानिक व्यवस्थाबमोजिम नै हामीले दलित, महिला, मधेसी, पिछडिएको क्षेत्र, खसआर्य आदि वञ्चित र बहिष्कृत समुदायको प्रतिनिधित्व गराउँदै आएका छौं। तथापि दलहरूले समानुपातिक व्यवस्था विवादरहित बनाउन भने सकेनन्। समानुपातिक व्यवस्था विवादित बन्न पुग्नाका केही महŒवपूर्ण कारणहरू रहेका छन्। नेपालमा चार ऐतिहासिक राजनीतिक शक्तिको उपस्थिति रहेको छ। नेपाल राष्ट्रराज्य निर्माणकालदेखि नै उपस्थिति, जनसंख्या, इतिहास, भूमिका र योगदानका हिसाबले ती चार शक्ति हुन्। पहिलो, आदिवासी जनजाति, दोस्रो, खसआर्य, तेस्रो, मधेसी र चौथो शक्ति हो, दलित। मधेसी एउटै समुदाय होइन, त्यहाँ विविधता र विभेदको विशाल पर्खाल विद्यमान छ। तथापि आन्दोलनले एक राजनीतिक शक्तिका रूपमा स्थापित गराइएको हुँदा स्वीकार्य यस अर्थमा मात्रै बन्न पुगेको हो। यी चार शक्ति अलग पृष्ठभूमि, पृथक् राजनीतिक, सामाजिकसांस्कृतिक र आर्थिक इतिहास बोकेका समुदाय हुन्। त्यसो त ऐतिहासिक उपस्थितिलाई अवलोकन गर्दा नेपाली समाजलाई केवल दुई समुदायमा विभाजित गर्न सकिन्छ। पहिलो, मूलवासी समुदाय र दोस्रो हो, गैरमूलवासी अर्थात् आप्रवासी समुदाय। जनै धारण नगर्ने, गैर हिन्दू समुदाय मूलवासी हुन् भने जनैधारी आर्यखस आप्रवासी समुदाय हुन्। यस तर्कको वैज्ञानिक र ऐतिहासिक खोज, अनुसन्धानद्वारा तथ्य प्रमाणित गरिसकेको छ। अर्थात् निर्विवाद बन्न पुगेको छ। समानुपातिक प्रतिनिधित्व मुलुकका सबै समुदायले उपभोग गर्दै आइरहेका छन्। आदिवासी जनजाति, आर्यखस, मधेसी, दलित, पिछडिएको क्षेत्र, महिला आदि। नेपाल सम्भवतः पहिलो देश हो, जहाँ सयौं वर्षदेखि शासन व्यवस्थामा विशेषाधिकार प्रयोग गर्दै आइरहेका जाति, समुदायलाई समेत संवैधानिक रूपमा आरक्षण (समानुपातिक कोटा) को व्यवस्था गरिएको छ। त्यो पनि शासन र प्रशासनलगायत सबै क्षेत्रमा। नेपाली कांग्रेसले सबैभन्दा बढी समानुपातिक व्यवस्थाको सदुपयोग र दुरुपयोग दुवै गर्दै आइरहेको छ। जस्तै : हालका गृहमन्त्री बालकृष्ण खाँड (ठकुरी क्षत्री), उद्योग वाणिज्य मन्त्री दिलेन्द्रप्रसाद बडू (ब्राह्मण), पुष्पा भुसाल प्रतिनिधिसभा उपसभामुख तथा मीन विश्वकर्मा कांग्रेसको निवर्तमान सचेतक आदि समानुपातिक सांसद थिए। स्मरण रहोस्, विश्वकर्माबाहेक अन्य सबै गैरदलित समुदायका तर समानुपातिक कोटाबाट सांसद बनेका केही उदाहरण हुन्। कांग्रेसलगायत दलहरूले नेताका निकट, प्रभावशाली नेताहरू र पैसाको लोभमा कमजोर वर्गसमुदायको अधिकार क्लस्टरमा आधारित कोटाको दुरुपयोग गर्दै आइरहेका छन्। प्रसिद्ध धनाढ्य विनोद चौधरी मधेसी कोटामा, प्रभावशाली नेताहरू खाँड, बडू खसआर्य कोटामा संसद् पुर्याइँदा सम्बन्धित समुदायका कमजोर वर्गको अधिकार खोसिएका छन्। यो क्रम अझै रोकिएको छैन। संविधानतः दलित, महिला, मधेसी, पिछडिएको क्षेत्र, खसआर्य आदि बञ्चित र बहिष्कृत समुदायको प्रतिनिधित्व हुँदै आएको छ। तथापि दलहरूले समानुपातिक व्यवस्था विवादरहित बनाउन भने सकेनन्। महिलाको कोटामा प्रधानमन्त्री शेरबहादुर देउवापत्नी आरजु राणा, गृहमन्त्री पत्नी मञ्जु, खसआर्य कोटामा पूर्वमन्त्री तथा पार्टी प्रवक्ता प्रकाशशरण महत, मधेसीबाट पूर्वगृहमन्त्री तथा सभापतिका उम्मेदवार विमलेन्द्र निधि आदिको समानुपातिक उम्मेदवारीले सम्बन्धित समुदायका कमजोर वर्गको अधिकारमाथि गम्भीर हनन् भएको छ। त्यतिमात्रै होइन, समानुपातिक व्यवस्थाको बदनामी गराउने षड्यन्त्र बुझ्न कठिन छैन। नेताका आफन्त, नातागोता र पैसाको चलखेल तथा उनीहरूकै प्राधिकारमा पहुँचवालाको कब्जा इत्यादि विडम्बना बनाइँदा समानुपातिक व्यवस्थाको कुरूप दृश्य देखिएको छ। यस्तो विकृति सामेली लोकतन्त्रका निम्ति घातक सिद्ध हुनेछ। ज्ञातव्य रहोस्, समानुपातिक र कोटा भन्नासाथ दलितको भाग भनी बुझ्ने र घृणा फैलाउने तŒवहरूले बुझ्न जरुरी छ। समानुपातिक कोटामार्फत गैरदलितहरूले झनै बढी लाभ लिइरहेका छन्। यद्यपि बदनाम दलित समुदायलाई मात्रै बनाइएको छ। यो सोचनीय विषय हो। दलित, महिला, पिछडिएको क्षेत्र, महिला आदि समुदायको प्रतिनिधित्व सुनिश्चित गराउने उद्देश्यले समानुपातिक अर्थात् क्लस्टरका आधारमा कोटा (आरक्षण) व्यवस्था लागू गरिएको हो। यो निश्चित सिद्धान्त, ऐनकानुननिर्माण गरेर तथा संवैधानिक व्यवस्थाअनुसार लागू गरिएको हो। सामेली लोकतन्त्रको यो मूल आधारमध्ये एक हो। अनुसूचित जाति, समुदाय र लिंगका जनप्रतिनिधिको उपस्थिति गराउनु पर्नेमा सम्बन्धित समुदायको पनि राजनीतिक र आर्थिक पहुँच मजबुद भएकाले मात्रै पटकपटक अवसर प्राप्त गर्ने तर अन्यले योगदान मात्रै गरिराख्ने विडम्बनाको समेत अन्त्य गर्न जरुरी छ। हालको निजामती सेवा ऐनबमोजिम निजामती सेवामा पदपूर्ति गर्दा ५५ प्रतिशत खुला र ४५ प्रतिशत आरक्षण गर्ने व्यवस्था छ। उक्त आरक्षित ससट (४५ प्रतिशत) लाई १०० प्रतिशत मानेर महिलालाई ३३ प्रतिशत, आदिवासी जनजाति २७ प्रतिशत, मधेसी २२ प्रतिशत, दलितलाई ९ प्रतिशत तथा अपांगता भएकालाई ५ प्रतिशत र पिछडिएको क्षेत्रलाई ४ प्रतिशत आरक्षणको व्यवस्था गरिएको छ। आदिवासी जनजाति आयोगको हालसालैको प्रतिवेदनअनुसार पनि आरक्षित समुदायको पनि पहुँचवाला समुदायले मात्रै धेरै अवसर लिइरहेको र तत्तत्भित्रका अन्य जाति, समुदाय अवसरबाट वञ्चित रहनुपर्ने विडम्बना रहेकाले सबैले अवसर प्राप्त गर्ने गरी व्यवस्था मिलाउन सिफारिस गरिएको छ। एकै व्यक्तिले धेरै पटक आरक्षणको प्रयोगमार्फत लाभ लिइरहेकोप्रति सचेत गराउँदै महिलाको हकमा जन्मको आधारमा मात्रै कोटा प्रयोग गर्न दिनुपर्ने ठहर गरेको छ। जस्तैः आदिवासी जनजातिको कोटा प्रयोग गर्न सोही समुदायमा जन्मिएकी महिलालाई मात्रै जनजाति महिला कोटामा हक हुने, दलित महिलाको कोटा प्राप्त गर्न दलित समुदायमा नै जन्म भएकी महिला हुनुपर्ने आदि। बिहे गरी अन्यबाट उक्त समुदायमा पुगेकी महिलाले बिहेपश्चात् प्राप्त गरेको थरका आधारमा उक्त समुदायका लागि छुट्ट्याइएको कोटा नपाइने व्यवस्था गर्न सिफारिस गरिएको छ। यो सकारात्मक सिफारिस हो, अब आउने संसद्ले ऐन निर्माण गर्दा यस सम्बन्धमा विचार गर्न जरुरी छ। संविधानको संशोधन गर्न जरुरी भइसकेको छ। सबै जाति, क्षेत्र, समुदाय, लिंग आदिको जनसंख्याको आधारमा समानुपातिक प्रतिनिधित्वको संवैधानिक सुनिश्चितता गराउनु पर्दछ। त्यसका लागि दुई वटा मात्रै विकल्प छन्। पहिलो, पूर्ण समानुपातिक निर्वाचन प्रणाली। यो व्यवस्थामा पूरा देश एउटै निर्वाचन क्षेत्र हुनेछ। दलका विचार, नीति, कार्ययोजना तथा योग्यताका आधारमा चुनाव लडिने हुँदा हालको जस्तो महँगो चुनावी खर्च गर्नु पर्दैन। पुँजीपति, ठेकेदार, भ्रष्ट र दलालहरूले अकुत सम्पत्ति र पैसा खर्च गरी चुनाव जित्ने र जितेपछि चुनाव जित्न खर्च गरेको पैसा असुल गर्न पुनः देश लुट्ने, भ्रष्टाचार गर्ने भन्ने आरोप र बाध्यताको समेत अन्त्य हुन्छ। दलले प्राप्त गर्ने मतका आधारमा क्लस्टरबमोजिम सांसदको सिफारिस गर्छ र दलका उम्मेदवार विधायक बन्छन्। दोस्रो, यदि पूर्ण समानुपातिक व्यवस्थामा सहमति गर्न सकिँदैन भने पूर्ण प्रत्यक्ष निर्वाचित प्रणली प्रयोग गर्न सकिन्छ। आरक्षण (कोटा) चाहिने जाति, समुदाय र महिलाका लागि आरक्षित क्षेत्र निर्धारण गरी उक्त समुदायको शतप्रतिशत उपस्थिति सुनिश्चित गर्न सकिन्छ। जस्तैः दलितका लागि आरक्षित गरिएको निर्वाचन क्षेत्रमा सबै उम्मेदवार दलित नै हुने हुँदा जसले जिते पनि दलित नै निर्वाचित हुनेछन्। त्यस्तै महिला, आदिवासी जनजाति, आर्यखस, मधेसी आदि समुदायको समेत त्यसैगरी सम्बन्धित समुदायका उम्मेदवारबीच मात्रै प्रतिस्पर्धा गराएर प्रतिनिधित्व सुनिश्चित गर्न सकिन्छ। हालको मिश्रित बहुआलोचित व्यवस्थाको विकल्प यी दुई प्रणालीमध्ये एक अँगालेर दिन सकिन्छ। हरेक पटक एउटै निर्वाचन क्षेत्र एउटै समुदायका लागि आरक्षित क्षेत्र रहँदैन, त्यो अन्यत्र सर्दछ। स्मरणका लागि हाम्रो छिमेकी मुलुकसमेत रहेको विश्वकै विशाल लोकतान्त्रिक देश भारतले सात दशकभन्दा बढी समयदेखि यही व्यवस्था सफलतापूर्वक लागू गर्दै आइरहेको छ। त्यो छिमेकी मुलुकको उदाहरण हाम्रा लागिसमेत प्रेरणा बन्न सक्छ। समानुपातिक प्रणाली सबै जाति, समुदाय, क्षेत्र र लिंगको अधिकार हो। यो व्यवस्था शहादतद्वारा प्राप्त गरिएको हो, भिख या दया होइन। लक्षित समुदायभित्र पनि विविधता, असमानता र विभेदसमेत छन्। प्रतिस्पर्धा हुनु झनै स्वाभाविक हो। हाल बदनाम बनाइएको समानुपातिक व्यवस्था नेता र निर्णयकर्ताको विशेषाधिकार जस्तो बनाइएका कारण कुरूप देखिएको छ। अब यस प्रकारका दुरुपयोग रोक्नै पर्दछ।"
१०० मतदान केन्द्र अपांगतामैत्री,"काठमाडौं : गत वैशाखमा भएको स्थानीय निर्वाचनमा नेपालगन्ज उपमहानगरपालिकाको राझास्थित आदर्श माविको मतदान केन्द्रमा फागुराम चौधरी घसँ्रदै मतदान गर्न पुगे। ह्विलचियर प्रयोगकर्ता चौधरीलाई मतदान स्थलमा खटिएका सुरक्षाकर्मीले ह्विलचियर मतदान स्थलमा लैजान दिएनन्। उनी घस्रँदै लाइनमा बसेको फोटोले सबैको ध्यान खिच्यो। मतदान गर्ने स्थान तथा मतपेटीका राख्ने ठाउँ पनि अपांगमैत्री नभएको भन्दै निर्वाचन आयोगको व्यापक विरोध भयो। देशभरिका मतदान स्थलमा यस्ता दृश्य देखिए। निर्वाचन स्थल पूर्णतया अपांगतामैत्री नभएको भन्दै आयोगको आलोचनासमेत भयो। सरकारले आगामी मंसिर ४ गतेलाई प्रदेश तथा प्रतिनिधिसभा सदस्यका लागि निर्वाचन मिति तय गरेको छ। यस निर्वाचनमा भने अस अघिका समस्यालाई सम्बोधन गर्ने प्रयास गरेको बताउँछन् आयोगका सहायक प्रवक्ता कमल भट्टराई। उनका अनुसार आयोगले देशभरका १० हजार बढी मतदान केन्द्रमध्ये कम्तीमा पनि सयवटा केन्द्रलाई अपांगताका दृष्टिले सबैलाई उपयुक्त हुने किसिमले नमुना मतदान केन्द्रका रूपमा निर्माण गरेको छ। जसमा र्याम्प, ह्विलचियर, सांकेतिक भाषा, अनुवादक सबै व्यवस्था हुनेछ। सबै किसिमका अपांगता भएका व्यक्तिलाई यस्ता मतदान केन्द्र उपयुक्त हुने निर्वाचन आयोगको दाबी छ। स्थानीय तहमा भएका भौतिक संरचना अपांगतामैत्री नभएका कारण पनि समस्या देखिएको सहायक प्रवक्ता भट्टराई बताउँछन्। मतदान केन्द्र अपांगमैत्री हुनुपर्ने मापदण्ड नै निर्माण गरेको छ। स्थानीय चुनावमा अपांगमैत्री नभएका केही मतदान केन्द्र यसपटक अर्को ठाउँमा सारिएको छ। मतदान र उम्मेदवारीका लागि सबै प्रकारका अपांगता भएका व्यक्ति सक्षम छन्। शारीरिक तथा बौद्धिक अपांगता भएका व्यक्तिलाई निर्वाचनका दिन पनि आयोगले विशेष सुविधा प्रदान गर्नेछ, भट्टराईले भने । सहायक प्रवक्ता भट्टराईका अनुसार निर्वाचनमा अपांगता भएका व्यक्तिको प्रतिनिधित्व बढाउन आयोगले सम्पूर्ण राजनीतिक दललाई निर्देशन जारी गरेको छ। कानुनले तोकेको सीमाभित्र रहेर उम्मेदवारी अपांगतामैत्री बनाउनका लागि निर्देशन दिइएको हो। यसका लागि राष्ट्रियसभा सदस्यको समितिले समेत निर्देशन दिएको थियो। निर्वाचन व्यवस्थापनसम्बन्धी हरेक क्रियाकलाप गतिविधिलाई अपांगतामैत्री, समावेशीमैत्री, बनाउनका लागि निर्देशन दिइएको छ। अपांगमैत्री निर्वाचनका लागि आयोगले दलहरका घोषणापत्रसमेत समावेश हुनुपर्ने र सबै वर्गको पहुँच हुनुपर्नेमा जोड दिएको छ। दलहरूले गर्ने प्रशिक्षण र छलफलसमेत अपांगमैत्री हुनुपर्ने। अपांगता भएका समुदायलाई हौसला बढाउनका लागि दलहरूलाई आग्रह गरिएको सहप्रवक्ता भट्टराईले बताए। अपांगता भएका व्यक्तिलाई उम्मेदवारीका लागि हौसला र सहयोग प्रदान गर्ने लगायतको निर्देशन आयोगको छ। राजनीतिमा आउनै कठिन नेपालको संविधानले नेपाली नागरिक सबैलाई समान राजनीतिक अघिकार दिएको छ। तर, नेपालको राजनीतिमा विशेष वर्ग र पहँुचवालाले मात्रै अवसर पाउँदै आएका छन्। राष्ट्रिय बहिरा महासँग नेपालका अध्यक्ष केपी अधिकारी अपांगता भएका व्यक्तिलाई राजनीतिक दलले विश्वास नै नगर्ने, टिकट पाउन नै सकस भएको बताउँछन्। भन्छन्, अपांगता भएका व्यक्ति भन्नासाथ बेग्लै ग्रहबाट आएका व्यक्ति जस्तो व्यवहार गर्ने समाज हाम्रो छ। निश्चित वर्गको मुठीमा रहेको राजनीति सबै वर्ग र तप्कामा समान रूपले फैलन सकेको छैन। राष्ट्रिय अपांग महासंघका अध्यक्ष राजु बस्नेत अपांगता भएका व्यत्तिलाई राजनीतिक अवसर पाउन नै कठिन भएको बताउँछन्। भन्छन्, सबै प्रकारका अपांगता भएका व्यक्तिलाई समेट्न राष्ट्रिय नीति बन्न आवश्यक छ। उनीहरूको जीवनशैली सहज बनाउनका लागि सरकारले प्रभावकारी कदम चाल्नुपर्ने हुन्छ। निर्वाचनमा उनीहरूले टिकट पाउन नै गाह्रो छ। उम्मेदवारी दिए पनि नजित्ने र राजनीतिमा पनि सक्रिय सहभागी हुन सक्दैनन् भन्ने घारणा छ। हौसला र सहयोगको अभाव, भड्किँदो र खर्चिलो चुनाव हुने हँुदा अपांगता भएका व्यक्ति चुनावमा उठ्न आँट नगर्ने प्रचलन देखिन्छ।"
लोक पर्व छठ,"राजनीतिले संस्कृतिमा कस्तो प्रभाव पार्छ भन्ने एउटा महŒवपूर्ण उदाहरण छठ पर्व पनि हो। २०६२६३ को जनआन्दोलन अघिसम्म सबै नेपाली चाडपर्व मूलधारमा समेटिएका थिएनन्। जसै दोस्रो जनआन्दोलन भयो, त्यसपछि मधेस आन्दोलनसमेत भयो। त्यसले समावेशी नेपालको परिकल्पनालाई साकार गर्न दबाब दियो। फलस्वरूप २०७२ सालमा समावेशी चरित्रको संविधान लेखियो। धर्म निरपेक्षता सहितको यो संविधानले सबै धर्मालम्बीलाई मात्रै होइन, सबै सांस्कृतिक समुदायलाई मुखर हुन आत्मबल प्रदान गरेको छ। राज्यको चरित्र नै एक धर्म, एक संस्कृति, एक भाषा र एक भेष नभएपछि सबैले आआफ्ना सांस्कृतिक पर्वहरू खुलेर मनाउने वातावरण फेरिएको राजनीतिक व्यवस्थाकै प्रतिफल हो। अनि छठ पर्व पनि मधेसको मैथिल र भोजपुरी समुदायबाट फैलिँदै पहाड उक्लन पाएको छ। देशको राजधानी काठमाडौं नै छठको जुन रौनक २०६८ सालदेखि देखिन थालेको छ, त्यो अभूतपूर्व छ। सिंगो नेपालको चित्र राजधानीमा प्रस्तुत गर्न छठ पर्वलाई काठमाडौंले अपनत्व ग्रहण गरेको प्रतीत हुन्छ। अझ यसमा हुने सहभागिता पनि परम्परागत रूपमा छठ मनाउने समुदायमा मात्रै सीमित नहुन् झन् सुखद पक्ष हो। राष्ट्रपति, प्रधानमन्त्री र नेताहरू तथा समाजका अगुवाहरूले छठलाई जुन महŒव दिएका छन्। यस अवसरमा सन्देशहरू प्रवाह गरेका छन्, त्यसले यो पर्वको गरिमालाई झनै माथि उचालेको छ। सबै नेपालीले अपनत्व ग्रहण गर्ने वातावरण सिर्जना भएको छ। हामीले चाहेको नेपाल पनि सबै नेपाली चाडपर्वमा सबैको अपनत्व होस्। चाडपर्वहरूले नेपालीमा एकताभाव बलियो बनाउन् र सहिष्णु नेपाल बनोस् भन्ने नै हो। नदी किनारमा, ताल र तलैयाका किनारमा गएर पूजा आराधना गर्दै सूर्यको पूजा गर्ने पर्व हो छठ। पानी र सूर्यको एकसाथ पूजा आराधना गरिने पर्व बिछट्टको छ। कात्तिक शुल्कपक्षको षष्ठी तिथि छठको मुख्य दिन हो। सूर्यलाई पिता षष्ठीबाट मैथिलीमा अपभ्रंसित छठी माताका रूपमा पुजिन्छ। खासमा यो प्रकृतिको पूजा हो। किसानलाई बर्खेबाली भित्र्याउने बेला मनाइने पर्वका सुरुआतकर्ता पुस्ताले पक्कै पनि प्रकृतिको पूजा गर्ने रीत बसालेको हुनुपर्छ। अझ यो पर्वमा अगुवाइ महिलाको हुन्छ। विभिन्न लोकगीतहरू यसका विशेषता हुन्छन्। साकाहारी खानपान र व्रत लगायत विशेषताका कारण यसले मानिसको स्वास्थ्यलाई पनि महŒव दिएको प्रतीत हुन्छ। संस्कृतिहरू जुन प्रकृतिका नजिक हुन्छन्, मानव स्वास्थ्यलाई स्वस्थ राख्ने खालका हुन्छन्, तिनको विस्तार झन् सजिलै हुन्छ भन्ने उदाहरण पनि हो छठ पर्व। त्यसैले पनि धेरै नेपाली समुदायमा आफ्नो प्रभाव विस्तारै फैलाउँदै लगेको छ। समाजमा सहिष्णुता र हार्दिकता पनि फैलाउँदो छ। जब जनजनमा चाडपर्व फैलँदै जान्छ, त्यो नै लोकपर्व हुन्छ। यसै पनि मधेसको लोकपर्व अब यो सम्पूर्ण नेपालको लोकपर्वका रूपमा विस्तारित हुँदैछ। आफू जुनसुकै धर्मावलम्बीको भए पनि अमेरिकी र बेलायती सरकार प्रमुखहरूले नेपालीका चाडपर्व दसैं र तिहारमा समेत शुभकामना सन्देश प्रवाह गर्दै आएको प्रसंग यहाँ पनि सान्दर्भिक छ। जतिसुकै सानो वा अल्पसंख्यक समुदायकै पर्व भए पनि सरकार प्रमुखले दिने सन्देशको महत्व बेग्लै हुन्छ। त्यसबाट राज्य र सरकारबाट पर्वहरूको महत्वमात्रै बढाउँदैन, समुदायलाई राज्यप्रतिकै अपनत्व भाव वृद्धि गराउँछ। पछिल्ला दसक नेपाली राज्य सञ्चालकहरूबाट पनि त्यस्तै परम्पराको सिको हुँदै आउनु सुखद संस्कृति हो। त्यस्तो अवसर छठ पर्वले पनि पाएको छ। मुलुकलाई समृद्ध बनाउने अर्थतन्त्रले मात्रै होइन, जनताका चाडपर्व र संस्कृतिहरूले पनि हो। सांस्कृतिक समृद्धिको मूल्य आर्थिक समृद्धिका दाँजोमा झन् धेरै हुन्छ। तसर्थ सांस्कृतिक समृद्धिका लागि पनि छठजस्ता पर्वहरूलाई अझै फैलन र विस्तार हुन मौका दिनुपर्छ। जसबाट मुलुक सांस्कृतिक रूपमा सम्पन्न र सहिष्णुताको धनी होस्।"
५२ मतदानस्थल अति संवेदनशील,"नुवाकोट : आगामी मंसिर ४ गते हुने प्रतिनिधि सभा र प्रदेश सभा निर्वाचनका लागि नुवाकोटमा मतदान स्थलको वर्गीकरण गरिएको छ। मतदान केन्द्रलाई तीन तहमा वर्गीकरण गरिएको छ। दुई प्रतिनिधि सभा चार प्रदेश सभा क्षेत्र रहेको पहाडी संरचना रहेको नुवाकोटका एकसय ३२ मध्ये ५२ मतदानस्थल अतिसंवेदनशीलमा परेका छन्। सुरक्षाका दृष्टिकोणले तीन तहमा मतदानस्थललाई वर्गीकरण गरिएको हो। जिल्ला सुरक्षा समिति नुवाकोटले अतिसंवेदनशील, संवेदनशील र सामान्य गरी तीन तहमा वर्गीकरण गरेको छ। नुवाकोटमा १३२ मतदानस्थलमा २८८ मतदान केन्द्र कायम गरिएका छन्। नुवाकोटमा ५७ मतदानस्थललाई संवेदनशील र २३ मतदानस्थललाई सामान्यमा राखिएको जिल्ला प्रशासन कार्यालय नुवाकोटले जनाएको छ। विगतको निर्वाचनमा देखिएका गतिविधि, अब हुनसक्ने गतिविधि, पूर्वाधारको विकास, सुरक्षा निकायको पहुँच, मतदाता र उम्मेदवारलाई आधार बनाएर मतदानस्थललाई वर्गीकरण गरिएको प्रमुख जिल्ला अधिकारी नारायणप्रसाद रिसालले बताए। उनका अनुसार अतिसंवेदनशील र संवेदनशील क्षेत्रका लागि विशेष सुरक्षा व्यवस्था मिलाइएको छ। सुरक्षाका लागि म्यादी प्रहरी, नेपाल प्रहरी, सशस्त्र प्रहरी, नेपाली सेना र राष्ट्रिय अनुसन्धानको टोलीलाई परिचालन गरिनेछ। नुवाकोटमा कुल १३२ मतदानस्थल छन्। जसमा २८८ मतदान केन्द्र रहेको जिल्ला निर्वाचन कार्यालय नुवाकोटका प्रमुख जयप्रसाद गौतमले जानकारी दिए। गौतमका अनुसार नुवाकोटभर कुल दुई लाख ३९ हजार ७२६ मतदाता रहेका छन्। मतदातामध्ये महिला एक लाख १५ हजार ७२२ जना रहेका छन्। क्षेत्र नं १ मा एक लाख २० हजार ७५२ र क्षेत्र नं २ मा एक लाख १८ हजार ९७४ जना मतदाता रहेका छन्। यो गत वैशाख ३० गतेको निर्वाचनका मतदाताभन्दा दुई हजार २५० जना बढी मतदाता संख्या हो।"
सुजातालाई गिरिजाको विरासत जोगाउने चुनौती,"विराटनगर : मोरङको निर्वाचन क्षेत्र नम्बर २ (तत्कालीन मोरङ१) पूर्वप्रधानमन्त्री एवं नेपाली कांग्रेसका सभापति स्वः गिरिजाप्रसाद कोइरालाको निर्वाचन क्षेत्र हो। कांग्रेसबाट जो उम्मेदवार भए पनि यसलाई गिरिजाको क्षेत्र भनेर भन्ने गरिन्छ। यहाँबाट तीन पटकसम्म चुनाव जितेका उनी नेपालको राजनीतिलाई आफ्नो पकडमा राख्दै मुलुकको नेतृत्व गर्न सफल भए। आगामी निर्वाचनका लागि भने गिरिजाकै छोरी एवं कांग्रेस नेत्रृ सुजाता कोइरालाले सत्तारूढ गठबन्धनका तर्फबाट यो क्षेत्रमा प्रतिनिधि सभा सदस्यका लागि उम्मेदवारी दिएकी छन्। नेपाली राजनीतिक इतिहासमा महत्वपूर्ण योगदान पुर्याएको कोइराला परिवारकी सदस्य र गिरिजाकै छोरी भएका कारण जति चर्चा भइरहेको छ, सुजाताका सामु त्यति नै चुनौतीका चाङ पनि छन्। हुन त कांग्रेसको बलियो संगठनका कारण कांग्रेसी नेताहरूको पहिलो रोजाइमा मोरङ२ पर्दै आएको छ। उक्त क्षेत्रमा मधेसी र पहाडी दुवै समुदायका मतदाता उल्लेख्य छन्। अनेक अड्चन र अवरोधलाई छिचोलेर सुजाताले टिकट पाइन्, र मोरङबाट उम्मेदवार बन्ने लामो समयदेखि इच्छा पूरा गरिन्। तर निर्वाचनको परिणाम आफ्नो पक्षमा पार्न उनका लागि ठूलो चुनौती छ। बाबु गिरिजाको रोजाइमा परिरहने यो क्षेत्र चुनावी मैदानमा सुजाताका लागि भने नौलो हो। लामो समयदेखि प्रयास गरे पनि मोरङमा राजनीतिक स्थान पाउन नसकेकी उनी एकाएक टिकट लिएर क्षेत्र नम्बर २ को उम्मेदवार बनेपछि चर्चामा छिन्। झापासँग सीमा जोडिएको यो क्षेत्रबाट कांग्रेस नेता मिनेन्द्र रिजालले टिकट पाउने चर्चा थियो। बाम (एमालेमाओवादी) गठबन्धनको लहर आएका बेलासमेत २०७४ सालमा मिनेन्द्र यही क्षेत्रबाट विजयी बनेका थिए। मोरङका छवटा निर्वाचन क्षेत्रमध्ये त्यतिबेला कांग्रेसले पाँचवटा गुमायो। एउटा मात्रै आफ्नो पक्षमा पार्यो। क्षेत्र नम्बर २ बाट जितेर मिनेन्द्रले कांग्रेसको विरासत जोगाएका थिए। मुलुककै चुनावी नतिजा बाम गठबन्धनको पोल्टामा पर्दा २०७४ सालमा विजयी भएकाले पनि यो क्षेत्रबाट यसपटक उनैले अवसर पाउने अड्कल धेरैको थियो। अन्तिम समयमा सुजाताले टिकट पाएपछि मिनेन्द्रको दोहोरिने सम्भावना सकियो। यसअघि प्रतिनिधि सभा सदस्यमा मिनेन्द्रसँग पराजित भएका ऋषिकेश पोख्रेलसँग सुजाताको प्रतिस्पर्धा हुने छ। एमालेजसपा गठबन्धनबाट उम्मेदवार बनेर गिरिजा पुत्री सुजातालाई टक्कर दिइरहेका ऋषिकेश नेकपा (एमाले) मोरङका अध्यक्ष हुन्। कांग्रेसको आधारभूमि र गिरिजाको विरासत जोडिएको क्षेत्रमा छोरी सुजातालाई हराउनु उनका लागि पनि चुनौतीपूर्ण छ। तर मोरङ२ मा कसले बाजी मार्छ भनेर थाहा पाउन चैँ मंसिर ४ गते नै पर्खनुपर्ने हुन्छ। मतदातालाई आकर्षित गर्न यतिबेला सुजाता र ऋषिकेश घरदैलो तथा भेटघाट अभियानमा व्यस्त छन्। चुनावी परिणाम आफ्नो पक्षमा पार्न सक्रिय रहेका दुवै जना मतदातासमक्ष पुगेर उनीहरूका समस्या सुन्नेदेखि विजयी भएपछि संसदमा पुगे के के गर्न सकिन्छ भन्नेसम्मका विषयमा छलफल गरिरहेका छन्। ऋषिकेश सहकारी एवं विद्यार्थी आन्दोलन र विभिन्न सामाजिक संस्थामा आवद्ध हुँदै पार्टी राजनीतिमा सक्रिय छन्। समुदायसँगको निरन्तर सम्पर्क र जनताको साथमा रहेर समाज परिवर्तनका लागि महत्वपूर्ण योगदान गरेका कारण चुनाव जित्नेमा ढुक्क रहेको उनी बताउँछन्। हुन त २०७० सालको दोस्रो संविधानसभा निर्वाचनमा कांग्रेसको किल्ला भत्काउँदै ऋषिकेश त्यही क्षेत्रबाट विजयी बनेर संविधानसभा सदस्यसमेत बनेका थिए। त्यतिबेला उनले कांग्रेसक आमोदप्रसाद उपाध्यायलाई पराजित गरेका हुन्। तर २०७४ मा बम गठबन्धन हुँदा पनि कांग्रेसका मिनेन्द्रसँग १ हजार ८०५ मतान्तरले हारे। मिनेन्द्रले ३५ हजार ८१९ मत पाउँदा ऋषिकेशले ३४ हजार १४ मत ल्याएका थिए। उक्त क्षेत्रमा ऋषिकेशको प्रतिस्पर्धा तेस्रो हो। तीनवटै प्रतिस्पर्धामा उनले कांग्रेसका फरकफरक उम्मेदवारको सामना गर्नु परेको छ। विगतका दुईवटामा आमोद र मिनेन्द्रसँग भिडे। अहिले सुजातासँग प्रतिस्पर्धामा छन्। संविधानसभाको दोस्रो निर्वाचनमा उक्त क्षेत्र मोरङको क्षेत्र नम्बर १ मा पर्थ्यो। 'म सधैँ जनताको साथमा रहेर समुदायसँग निरन्तर सम्पर्कमा छु। यहाँका समस्यालाई नजिकबाट नियाल्ने र बुझ्ने मौका पाएको छु,' ऋषिकेश भन्छन्, 'त्यही भएकाले जनताको साथ मलाई छ। चुनाव जित्नेमा ढुक्क छु।' उनले चुनाव जितेर गएकाहरू हराउने र फर्किएर पनि नआउने गरेको जनगुनासोलाई आफूले सम्बोधन गर्ने प्रतिवद्धता जनाए। जनविश्वास टुट्न नदिने र गरेको प्रतिवद्धता जसरी भए पनि पूरा गरेरै छाड्ने ऋषिकेश बताउँछन्। सुजाताले पनि आमाका नामको ट्रष्टमार्फत अनि बुवाका नाममा सामाजिक कामहरू गर्दै आएकी छन्। कांग्रेसको आधारभूमि रहेको अनि पार्टीप्रति आस्था भएका मतदाताको बसोबास क्षेत्र भएकाले आगामी निर्वाचनमा आफूले जनताको साथ पाउने विश्वास उनको छ। कांग्रेसको प्रभाव क्षेत्र रहेकाले 'बुवाको सपना साकार पार्न' उम्मेदवारी दिएको सुजाताले बताउने गरेकी छन्। उनले पहिलो संविधानसभा निर्वाचन (२०६४)मा भने तत्कालीन सुनसरी५ (हाल सुनसरी४) बाट प्रतिस्पर्धा गरेकी थिइन्। तर पराजित भइन्। क्यान्सरबाट पीडित भएपछि दोस्रो संविधानसभा निर्वाचनताका भने प्रत्यक्षतर्फ प्रतिस्पर्धा गर्ने अवसर पाइनन्। त्यसबेला समानुपातिकबाट संविधानसभा सदस्य बनेकी थिइन्। उनले उपप्रधानमन्त्रीको जिम्मेवारी पनि सम्हालिसकेकी छन्। २०७४ को चुनावमा उनी समानुपातिबाटै प्रतिनिधि सभा सदस्य बनेकी हुन्। यसपटक भने मिनेन्द्रलाई पाखा लगाउँदै प्रत्यक्षतर्फको टिकट हात पार्न सफल भएकी सुजाता एमालेका मोरङ अध्यक्ष ऋषिकेशसँग प्रतिस्पर्धा गर्न मोरङ२ मा आइपुगेकी हुन्। तर दलहरू बीचको चुनावी तालमेलले उनका लागि केही सहजजस्तो देखिए पनि नतिजा निकाल्न भने गाह्रो पर्ने विश्लेषण छ। किन भने कांग्रेसको आधारभूमि र गिरिजाको विरासतबाहेक यो क्षेत्रका लागि उनी विल्कुलै नयाँ उम्मेदवार हुन्। अर्कोतर्फ टिकट लिएर आउनुअघि चुनावी वातावरण तयार पार्न एकपटक पनि गाउँ नआएको र कार्यकर्ता एवं मतदातासँग घुलमिल नभएको आरोप उनीमाथि लाग्दै आएको छ। विपक्षीले पाहुना उम्मेदवार भन्दैछन्। हात परिसकेको टिकट खोसेको भनेर मिनेन्द्र पक्षधर सुजातासँग रुष्ट छन्। कांग्रेस मोरङका सचिव मोदराज घिमिरे गिरिजा 'बाबु'की छोरी भएकाले सुजाताले चुनाव जित्नेमा कुनै शंका नभएको बताउँछन्। 'यो गिरिजा बाबुको क्षेत्र हो। उहाँले ३ पटकसम्म यो क्षेत्रबाट जित्नु भएको छ। उहाँले चुनाव जितेपछि विकास निर्माणका धेरै काम भए। जनताले सेवा सुविधा पाए,' घिमिरे भन्छन्, 'त्यही भएकाले सुजाताको जित निश्चित छ। मतदाताले पनि गिरिजालाई सम्झिएर छोरीलाई भोट दिन्छौं भनिरहेका छन्। संविधानको रक्षार्थ पनि लोकतान्त्रिकबाम गठबन्धनले चुनाव जित्नुपर्छ।' हजारौंको बलिदानीबाट बनेको संविधानको रक्षा र मुलुकको स्थायित्वका लागि लोकतान्त्रिकबाम गठबन्धनको विकल्प नभएको उनको भनाइ छ। त्यही भएकाले जनता गलत निर्णय गर्ने पक्षमा नभएको दाबी उनले गरे। गिरिजाले चुनाव जितेपछि हुलाकी राजमार्गको योजना ल्याएको र यो क्षेत्रमा पर्ने विभिन्न खोलामा पुल तथा बाटोघाटो बनेको घिमिरले बताए। यसपटक एमालेबाट विभाजन भएर बनेको नेकपा (एकीकृत समाजवादी), नेकपा (माओवादी केन्द्र) र लोकतान्त्रिक समाजवादीको गठबन्धन कांग्रेससँग बनेको छ। गठबन्धन दलको मत आफूलाई आउने भएकाले निर्वाचनमा सफलता हासिल गर्ने आशामा कांग्रेस छ। त्यस्तै, अन्तिम समयमा भए पनि जनता समाजवादी पार्टी (जसपा)सँग चुनावी तालमेल गरेकाले एमालेले समेत चुनावी नतिजा आफ्नो पक्षमा पर्ने दाबी गर्दै आएको छ। २०७४ सालको चुनावमा २ हजार ५९५ मत प्राप्त गरेका जसपाका युवराज कार्कीले भने पार्टी परित्याग गरिसकेका छन्। मोरङ २ मा १ लाख २४ हजार ७२९ मतदाता छन्। सुनवर्षी र रतुवामाई नगरपालिका, रंगेली नगरपालिकाको वडा नम्बर १, २, ३, ८ र ९, पथरीशनिचरे नगरपालिकाको वडा नम्बर ५ र ६ र कानेपोखरी गाउँपालिकाको वडा १, २ र ३ उक्त क्षेत्रमा समेटिएको छ। २०७४ सालमा रंगेली नगरपालिकाको मेयरमा निर्वाचित भएका दिलिपकुमार बगडिया (अग्रवाल) माओवादी छाडेर गत स्थानीय निर्वाचनअघि नै एमाले प्रवेश गरे। गत स्थानीय निर्वाचनमा एमालेबाटै उम्मेदवार बनेर उनी दोस्रो पटक मेयरमा विजयी बनेका छन्। कांग्रेसको आधार क्षेत्रमध्येको सुनवर्षी नगरपालिकामा एमालेले जितेका कारण पनि आफ्नो अवस्था विगतभन्दा सुदृढ भएको ऋषिकेशको बुझाइ छ। स्थानीय तह निर्वाचनमा वडाध्यक्षहरूले प्राप्त गरेको मतको आधारमा थोरै मतले भए पनि कांग्रेस गठबन्धन नै अगाडि देखिन्छ। संगठनात्मक संरचना कांग्रेसको बलियो भए पनि मतका हिसाबले र दलगत आधारमा भने एमाले अगाडि छ। स्थानीय तहको निर्वाचनमा एमालेले ३१ हजार ३३७, कांग्रेसले २८ हजार ६१७, माओवादी केन्द्रले ७ हजार ३०१, जसपाले ४ हजार ५१० मत प्राप्त गरेका छन्। लोकतान्त्रिक समाजवादी पार्टीलाई ४९० र नेकपा (एकीकृत समाजवादी) लाई १८० मत प्राप्त भएको थियो। समग्रमा कांग्रेस नेतृत्वको गठबन्धनको ३६ हजार ५८८ र एमाले गठबन्धनको ३५ हजार ८४७ मत देखिन्छ। २९ वडामध्ये एमालेले १६, कांग्रेसले ११ र माओवादीले २ वटामा जित निकालेका थिए। कांग्रेसका लागि स्थानीय तहको चुनावी नजिता उत्साहजनक नरहेको अवस्थामा निर्वाचनको नतिजा उम्काउन सुजातालाई सकस पर्ने देखिन्छ। कांग्रेसको आधार क्षेत्र अनि गठबन्धन दलहरूको सामना गर्नुपर्ने अवस्थामा एमालेका ऋषिकेशलाई सहज देखिँदैन। उक्त क्षेत्रमा संघीय लोकतान्त्रिक राष्ट्रिय मञ्चका खिलबहादुर खड्का, राष्ट्रिय प्रजातन्त्र पार्टीका गोपाल दाहाल, राष्ट्रिय स्वतन्त्र पार्टीका ठगेन्द्रप्रसाद न्यौपाने, लोकतान्त्रिक समाजवादी पार्टी नेपालका नारायणप्रसाद गन्गाई, मंगोल नेशनल अर्गनाइजेसनका नारायण बिसंखे, नेश्नलिस्ट पिपल्स पार्टीबाट मीना कटुवाल (बुढाथोकी), हाम्रो नेपाली पार्टीबाट विनोदमणि भट्टराई र नेपाल मजदुर किसान पार्टीका सुरेश कर्वाको उम्मेदवारी छ। प्रतिनिधि सभातर्फ राजकुमार शिवाकोटी, विशेश्वर ऋषिदेव र सुनीलकुमार साह स्वतन्त्र उम्मेदवार छन्। प्रदेशसभातर्फ मोरङ२ को 'क'मा सत्तारूढ गठबन्धनबाट माओवादी केन्द्र प्रदेश १ का सचिव गणेश उप्रेती 'सुशील' र 'ख'मा कांग्रेसका विनोद कार्की उम्मेदवार छन्। प्रतिस्पर्धी एमालेले 'क'मा दानबहादुर कार्की (डीबी) र 'ख'मा लीलाबल्लभ अधिकारीलाई उम्मेदवार उठाएको छ। अधिकारी २०७४ सालमा यही क्षेत्रबाट प्रदेशसभा सदस्यमा विजयी बनेका थिए।"
माओवादीको घोषणापत्रमा स्वास्थ्य : लामखुट्टे नियन्त्रण गर्न पर्याप्त बजेट छुट्याइने,"काठमाडौं : नेकपा माओवादी केन्द्रले एकीकृत राष्ट्रिय स्वास्थ्य गुरुयोजना बनाई लागू गर्ने जनाएको छ। चुनावी प्रतिवद्धता सार्वजनिक गर्दै माओवादी केन्द्रले स्वास्थ्य क्षेत्रको सेवालाई जनमैत्री, वैज्ञानिक र प्रभावकारी बनाउन एकीकृत राष्ट्रिय स्वास्थ्य गुरुयोजना बनाई लागु गर्ने जनाएको हो। प्रतिवद्धतापत्रमा हरेक पालिकामा आधारभूत अस्पतालहरूको निर्माण सम्पन्न गरी दक्ष जनशक्ति र आवश्यक स्वास्थ्य उपकरणको व्यवस्था गरिने उल्लेख छ। प्रदेशस्तरमा ठूलो क्षमताका विशिष्टीकृत सेवाका अस्पतालहरू निर्माण र सञ्चालनमा जोड दिइने विषय प्रतिवद्धतापत्रमा समेटिने उल्लेख छ। भनिएको छ, 'पहिलेदेखि नै सञ्चालनमा रहेका अस्पतालहरूको क्षमता विस्तार तथा आधुनिकीकरणको कार्य अघि बढाइने छ। मुलुकको स्वास्थ्य सेवाको गुणस्तर वृद्धि र विशिष्टीकृत स्वास्थ्य सेवाको उपलब्धताबाट नेपाली नागरिक उपचारका लागि विदेश जानु नपर्ने र विदेशी नागरिक समेत उपचारका लागि नेपाल आउने वातावरण निर्माण गरिने छ। स्वास्थ्यमा सकारात्मक विभेदको नीति अवलम्बन गरी गरिब, विपन्न र असहाय वर्गको उपचार निःशुल्क गर्ने व्यवस्था गरिने छ। यसका लागि सबै नागरिकलाई स्वास्थ्य बिमा कार्यक्रममा संलग्न गराउने, गरिब तथा विपन्न परिवारलाई स्वास्थ्य बिमा निःशुल्क गर्ने, स्वास्थ्य बिमा अन्तर्गत उपलब्ध गराइने स्वास्थ्य सेवाको दायरा र गुणस्तर बढाउने तथा सहजरूपमा स्वास्थ्य सेवा प्राप्त हुने व्यवस्था गरिने छ।' औषधी उत्पादनमा आत्मनिर्भर हुन आधुनिक औषधि उत्पादन कम्पनी तथा जडीबुटी प्रशोधन केन्द्रहरू स्थापना र सञ्चालन गर्न निजी क्षेत्रलाई प्रोत्साहन गरिने प्रतिवद्धतापत्रमा उल्लेख छ। औषधी उद्योग तथा जडीबुटी प्रशोधन केन्द्रहरूको पुनर्संरचना गरी प्रतिस्पर्धी मूल्यमा गुणस्तरीय औषधी उत्पादन हुने व्यवस्था गरिने विषय समेटिएको छ। यस्तै, बालबालिका तथा जेष्ठ नागरिकहरूको उपचारका लागि विशिष्टीकृत अस्पताल निर्माण गरिने, लागूऔषध, धूमपान आदि प्रयोगकर्ताका लागि स्वास्थ्य सेवासहितको पुनर्स्थापना केन्द्र सातै प्रदेशमा स्थापना गरिने प्रतिवद्धतापत्रमा उल्लेख छ। महिला स्वास्थ्य स्वयंसेविकाहरूलाई यातायात, चाडबाड र विशेष स्वास्थ्य अभियान चलाएबापत थप सेवा सुविधाको प्रबन्ध गरिने, स्वास्थमा प्रवर्धनात्मक र निरोधात्मक कार्यक्रम सञ्चालन गरिने विषय पनि समेटिएको छ। प्रतिवद्धतापत्रमा भनिएको छ, 'स्वास्थ्य क्षेत्रको सेवा प्रवाहलाई आधुनिक र सरल तुल्याउन सूचना प्रविधिको विकास र प्रयोगलाई बढवा दिइने छ। बालबालिकाको पोषण र जेष्ठ नागरिकको स्वास्थ्य सेवाका लागि घुम्ती शिविर सञ्चालन गर्ने तथा स्वास्थकर्मीहरूलाई घरघरमा परिचालन गर्ने व्यवस्था गरिने छ।' महिलाको प्रजनन् अधिकार सुनिश्चित गरिने, दुर्गम क्षेत्रका गर्भवती महिला र सुत्केरीले समयमा उपचार नपाउँदा अल्पायुमै हुने मृत्युलाई रोकथाम गर्न अति दुर्गम र कर्णालीका जिल्लामा दुई जिल्ला बराबर एक हेलिकप्टरको व्यवस्था गरी एयर एम्बुलेन्स सेवा सञ्चालन गरिने प्रतिवद्धतापत्रमा उल्लेख छ। प्रतिवद्धतापत्रमा भनिएको छ, 'समय समयमा आउने महामारी र अन्य स्वास्थ्य प्रकोपलाई वैज्ञानिक ढब्गले सामना गर्न संघ र प्रदेशमा छुट्टै निकाय बनाई अध्ययनअनुसन्धान, निरोधात्मक र प्रतिरोधात्मक कार्य गरिने, यसवर्ष देशभर फैलिएको डेगुं महामारीले अर्को वर्ष अझ विकराल रूप लिनसक्ने भएकोले तीनै तहका सरकारको समन्वयात्मक प्रयासमा गर्मीयाम सुरु हुनासाथ डेङ्गुको भाइरस बाहक लामखुट्टे नियन्त्रण गर्न पर्याप्त बजेटसहित विशेष अभियान सञ्चालन गरिने छ।'"
कांग्रेस बागमतीद्वारा निर्वाचन परिचालन समिति गठन,"हेटौंडा : नेपाली कांग्रेस बागमती प्रदेश समितिले निर्वाचन परिचालन समिति गठन गरेको छ। आगामी मंसिर ४ गते हुने प्रतिनिधिसभा र प्रदेशसभाको निर्वाचनलक्षित गतिविधिलाई तीव्र एवम् प्रभावकारी बनाउन समिति गठन गरिएको कांग्रेस बागमती प्रदेश सभापति इन्द्रबहादुर बानियाँले जानकारी दिए। बानियाँकै संयोजकत्वमा बनाइएको समितिको सहसंयोजकको जिम्मेवारी उपसभापति चन्द्र महर्जनलाई दिइएको छ। समितिको सदस्यहरूमा कांग्रेस बागमती प्रदेश महामन्त्री राजु श्रेष्ठ, दीर्घमान श्रेष्ठ ऋषिराम घिमिरे, जीवन ढंगोल, हरिशरण श्रेष्ठ, जगदिश्वरनरसिंह केसी, मिलनबाबु श्रेष्ठ, बलराम पौडेललगायत छन्। समिति गठनपश्चात प्रतिक्रिया दिँदै संयोजक बानियाँले संविधान र व्यवस्थाको रक्षा गर्दै देश र जनताको हितका निम्ति गठबन्धनका उम्मेदवार विजयी हुनुपर्ने बताए।"
माओवादी केन्द्रले संघीय शिक्षा ऐन जारी गर्ने,"काठमाडौं : नेकपा माओवादी केन्द्रले नयाँ सरकार बनेको ६ महिनाभित्र संघीय शिक्षा ऐन जारी गर्ने बताएको छ। चुनावी प्रतिवद्धता जारी गर्दै माओवादी केन्द्रले संघिय शिक्षा ऐन जारी गर्न पहल थाल्ने बताएको हो। प्रतिवद्धतापत्रमा भनिएको छ, 'संघीय शिक्षा ऐन नयाँ सरकार बनेको ६ महिनाभित्र जारी गरिने छ। प्रदेश तथा स्थानीय तहको शिक्षा ऐन निर्माणमा सहजीकरण गरिने छ। निःशुल्क तथा अनिवार्य शिक्षासम्बन्धी ऐन तथा नियमावलीको मर्म र भावनाबमोजिम कार्यान्वयन गरी नागरिकको शिक्षा पाउने अधिकार सुनिश्चित गरिने छ।' यस्तै, पढाइ सकेपछि आफ्नो पालिकामा सेवा गर्नुपर्ने सर्तमा हरेक पालिकाबाट प्रत्येक वर्ष कम्तीमा एक डाक्टर, एक स्टाफ नर्स पढ्न सरकारले छात्रवृत्तिको व्यवस्था गर्ने प्रतिवद्धतापत्रमा उल्लेख छ। डाक्टर तथा नर्सलाई सरकारी सेवामा आकर्षित गर्न सेवा सुविधामा वृद्धि गरिने विषय समेटिएको छ। साप्ताहिक ४० घन्टाभन्दा बढी अवधि सेवा प्रदान गर्ने चिकित्सक तथा स्वास्थ्यकर्मीलाई अतिरिक्त सुविधा प्रदान गरिने तथा आम नागरिकमा चिकित्सा सेवा पुर्याउन डाक्टरहरूको संख्या बढाउने माओवादीको योजना छ। नेपाल र भारत बीचको खुला सिमानालाई नियन्त्रण र नियमन गरिने प्रतिवद्धतापत्रमा उल्लेख छ।"
माओवादीका दुई बागीको उम्मेदवारी निष्क्रिय,परासी : नवलपरासीमा माओवादी केन्द्रबाट बागी बनेका दुई जना उम्मेदवारले सोमबार उम्मेदवारी निष्क्रिय बनाएका छन्। उम्मेदवारी निष्क्रिय बनाएपनि उम्मेदवारको समर्थनका बारेमा उनीहरू मौन छन्। विज्ञप्ति निकालेर उम्मेदवारी निष्क्रिय बनाएको घोषणा गर्नेमा निर्वाचन क्षेत्र नं १ को प्रतिनिधि सभा सदस्यमा उम्मेदवारी दिएकी सीता बौडेल र सोही निर्वाचन क्षेत्रको प्रदेशसभा 'क' मा उम्मेदवारी दिएका चन्द्रकान्त ढकाल छन्। नवलपरासी जिल्ला सहइन्चार्जसमेत रहेकी बौडेलले सोही निर्वाचन क्षेत्रबाट २०६४ सालमा संविधानसभा निर्वाचन जितेकी थिइन्। ढकाल पार्टीका प्रदेश परिषद् सदस्य हुन्। विज्ञप्तिमा उनीहरूले गठबन्धनविपरीत कांग्रेसले अनाधिकृत रुपमा उम्मेदवार दर्ता गरेकाले पार्टीलाई दबाब दिन र आन्दोलनको रक्षाका लागि उम्मेदवारी दिएको जनाएका छन्। सत्तागठबन्धनले सो निर्वाचन क्षेत्रको प्रतिनिधि सभा र प्रदेशसभा 'क' मा नेपाली कांग्रेस र प्रदेशसभा 'ख' मा माओवादी केन्द्रलाई बाँडफाँड गरेर सिट दिएको थियो। तर सहमतिविपरीत प्रदेशसभा 'ख' मा नेपाली कांग्रेसका देवकरण जयसवालले उम्मेदवारी दिएपछि उनीहरूले स्वतन्त्रबाट उम्मेदवारी दर्ता गराएका थिए। जयसवालले रुख चिह्नबाटै उम्मेदवारी दिएका छन्। केन्द्रीय गठबन्धनले नामै किटान गरेर सहमतिअनुसारको उम्मेदवारी कायम गरी एकअर्कालाई सघाउन कात्तिक ११ गते पुनः पत्र पठाएपनि उम्मेदवारी निष्क्रिय नपारेपछि आइतबार जिल्लास्थित गठबन्धनका जिल्ला अध्यक्षहरूको बैठकले 'रुख' चिह्नबाट उम्मेदवारी दिएका कलवारसहित ७ जनालाई बागी उम्मेदवार भन्दै उम्मेदवारी निष्क्रिय गराउन सोमबारसम्मको अल्टिमेटम दिएको थियो। सोमबार अबेरसम्म २ जनाले मात्र उम्मेदवारी निष्क्रिय बनाएका छन्। 'रुख' चिह्नबाट उम्मेदवारी दिएको बारे कांग्रेस जिल्ला नेतृत्वले आफूहरूलाई त्यसबारे जानकारी नभएको र केन्द्रीय सहमतिअनुसार उक्त क्षेत्र माओवादी केन्द्रलाई परेकाले सोही अनुसार गराउन निर्देशन भएकाले उम्मेदवारी निष्क्रिय बनाउन निर्देशन दिएको जनाएको छ। उम्मेदवारी निष्क्रिय बनाएका माओवादीका नेताहरूले गठबन्धनको सहमतिअनुसार कांग्रेसबाट दर्ता गराएका उम्मेदवारको उम्मेदवारी फिर्ता नभएसम्म समर्थनबारे मौन रहने बताएका छन्। 'सहमतिअनुसार कांग्रेसका उम्मेदवारले उम्मेदवारी निष्क्रिय बनाएमा हामी कांग्रेसलाई सहयोग गर्छौं। निष्क्रिय नबनाए नेतृत्वसँग छलफल गरेर अघि बढ्छौं।' बौडेलले भनिन्। त्यस क्षेत्रमा नेपाली कांग्रेसबाट उम्मेदवारी रहेका उद्योगपति विनोद चौधरी र एमालेको समर्थनमा उम्मेदवारी दिएका जनता प्रगतिशिल पार्टी (जप्रपा) का अध्यक्ष एंव पूर्वमन्त्री हृदयेश त्रिपाठीबीच कडा प्रतिस्पर्धा छ। स्थानीय चुनावको मतअनुसार जितका लागि माओवादी केन्द्रको मत निर्णायकका रूपमा हेरिएको छ।
मतपत्र छपाइ अन्तिम चरणमा,काठमाडौं : मंसिर ४ गते हुने प्रतिनिधि सभा सदस्य तथा प्रदेश सभा सदस्यका लागि मतपत्र छपाइको काम अन्तिम चरणमा पुगेको छ। करिब आठ करोड मतपत्र आवश्यक पर्नेमा सोमबारसम्म करिब सात करोड मतपत्र छपाइ भइसकेको छ। मंसिर ३ गतेसम्म कायम हुने मतदाताको संख्याका आधारमा यसपटक समानुपातिकतर्फ करिब चार करोड तथा पहिलो हुने निर्वाचित हुने प्रणालीतर्फ करिब चार करोड मतपत्र आवश्यक पर्ने छ। समानुपातिक निर्वाचन प्रणालीतर्फको मतपत्र यसअघि नै छपाइ भइसकेको छ भने सोमबारसम्म पहिलो हुने निर्वाचित हुने प्रणालीतर्फ दुई करोड ८६ लाख ८८ हजार ५०० मतपत्र छपाइ भएको छ। अब करिब एक करोड १४ लाख मतपत्र मात्र छपाइ गर्न बाँकी छ। छपाइ भएका पहिलो हुने निर्वाचित हुने प्रणालीतर्फको मतपत्रमध्ये एक करोड २९ लाख ५३ हजार ५०० प्रदेश सभा तथा १ करोड ४६ लाख ३५ हजार प्रतिनिधि सभाको मतपत्र रहेका छन्। जसमा प्रतिनिधिसभाका लागि ५० र प्रदेश सभातर्फ ४६ जिल्लाको मतपत्र समावेश छन्।
राष्ट्रपति भण्डारी शुक्रबार मुस्ताङ आउने,"जोमसोम : राष्ट्रपति विद्यादेवी भण्डारी शुक्रबार मुस्ताङ आउने कार्यतालिका सार्वजनिक भएको छ। हिन्दू तथा बौद्धमार्गीहरुको साझा तीर्थस्थल मुस्ताङको मुक्तिनाथमा धार्मिक पूर्वाधारहरुको उद्घाटन र शिलन्यास गर्न राष्ट्रपति भण्डारी मुस्ताङ आउने जनाइएको छ। गैरआवासीय नेपाली संघ(एनआरएन)का पूर्व उपाध्यक्ष सोनामको लगानीमा करिव तीन वर्षअघि निर्माण सम्पन्न भएको ३५ फिट अग्लो गौतम बुद्धको मूर्तिको अनावरण, सोही स्थानमा निर्माण हुने भगवान विष्णुको मूर्तिको शिलन्यास तथा मुक्तिनाथ रानीपौवामा निर्मित 'लो मुस्ताङ हिमालयन रिसोर्टको उद्घाटनका लागि राष्ट्रपति भण्डारी मुस्ताङ जान लागेकी हुन्। राष्ट्रपतिको मुक्तिनाथ भ्रमण र कार्यक्रमका बारेमा रिसोर्टका अध्यक्ष सोनाम लामाले सरकारी कार्यालय तथा अन्य सरोकारवाला निकायलाई निमन्त्रणा कार्ड पठाइसकिएको छ। राष्ट्रपति भण्डारीले मुक्तिनाथमा बुद्ध मूर्तिको अनावरण र विष्णुको मूर्तिको शिलन्यास गर्न शुक्रबार बिहान सवा ८ बजेको समय निर्धारण गरिएको छ भने बिहान सवा ९ बजे मुस्ताङ हिमालयन रिसोर्टको औपचारिक रूपमा उद्घाटन गर्ने कार्यतालिका छ। केही वर्षअघिदेखि गैरआवासीय नेपाली संघका पूर्व उपाध्यक्ष लामाले आफ्नै लगानीमा मुक्तिनाथ मन्दिर परिसरको दक्षिणतर्फको क्षेत्रमा ३५ फिट अग्लो बुद्धको प्रतिमा निर्माण गरेका थिए। अहिले उनले सोही स्थान नजिकै ३५ फिट अग्लो विष्णुको प्रतिमा निर्माण गर्न लागेका हुन्। मुस्ताङको धार्मिक तथा पर्यटकीय पूर्वाधार निर्माण गरी मुक्तिनाथ क्षेत्रलाई हिन्दू र बौद्धको साझा संगम स्थलका रूपमा विकास गर्ने उद्देश्यले एनआरएनका पूर्व उपाध्यक्ष लामाले विष्णुको प्रतिमा निर्माण गर्ने योजना बनाएका हुन्।"
एमालेले मंगलबार चुनावी घोषणापत्र सार्वजनिक गर्ने,काठमाडौं : नेकपा (एमाले)को चुनावी घोषणापत्र मंगलबार सार्वजनिक गरिने भएको छ। भोलि मंगलबार दिउँसो साढे १ बजे घोषणापत्र सार्वजनिक गर्ने तय भएको एमाले प्रचार विभाग उपप्रमुख विष्णु रिजालले अन्नपूर्णलाई जानकारी दिए। उनका अनुसार घोषणपत्र सार्वजनिकसँगै अध्यक्ष केपी शर्मा ओलीसँग लाइभ डिबेट पनि हुनेछ। घोषणापत्र होटल याक एन्ड यतीमा सार्वजनिक गर्ने एमालेको तयारी छ।
"दोहोरिने दाउमा ईश्वर, नरहरिको विरासत जोगाउने कसरतमा प्रदीप, तन्नेरीको मन जित्दै रञ्जु","काठमाडौं: आसन्न प्रतिनिधि सभा निर्वाचन अन्तर्गत काठमाडौं क्षेत्र नम्बर ५ मा एमाले र सत्ता गठबन्धनका उम्मेदवारबीच कडा टक्कर हुने देखिएको छ । यो क्षेत्रमा एमालेका इश्वर पोखरेल र सत्ता गठबन्धनको तर्फबाट नेपाली कांग्रेसका प्रदीप पौडेल चुनावी मैदानमा छन् । पोखरेल यसअघिको प्रतिनिधि सभा निर्वाचनमा यही निर्वाचन क्षेत्रबाट विजयी भएका थिए भने पौडेल तनहुँमा नेकपा माओवादी केन्द्रकी आशा कोइरालासँग ५ मतान्तरले पराजित भएका थिए । एमालेका प्रभावशाली नेता तथा नेपाली कांग्रेसका लोकप्रिय युवा नेताको प्रतिस्पर्धाले पनि यो निर्वाचन क्षेत्रको चुनावी सरगर्मी रोमाञ्चक बन्दै गएको छ । बढी चर्चामा पोखरेल र पौडेल रहेपनि काठमाडौं५ मा २८ उम्मेदवार प्रतिनिधि सभा सदस्यको भिडन्तमा छन् । १४ दलगत उम्मेदवार छन् भने १४ जना स्वतन्त्र उम्मेदवार छन्। जसपाका भीमबहादुर मगर, नेमकिपाका शैलेश डंगोल, लोसपाका दानिन्द्र जोशी लगायत दलगत उम्मेदवार चुनावी अभियानमा होमिएका छन् । स्वतन्त्र उम्मेदवार रन्जु न्यौपाने(दर्शना), हेमराज थापा, सुशान्त श्रेष्ठले पनि काठमाडौं क्षेत्र नम्बर ५ मा राम्रो मत तान्न सक्ने स्थानीय बताउँछन् । काठमाडौं५ मा २०७९ को निर्वाचनमा भोट हाल्न पाउने मतदाताको संख्या ७० हजार ९१९ रहेको निर्वाचन आयोगको अद्यावधिक तथ्यांकमा उल्लेख छ । २०७४ सालको निर्वाचनमा एमाले उपाध्यक्षसमेत रहेका पोखरेल २३ हजार २९ मत ल्याएर निर्वाचित भएका थिए । त्यसबेला उनले कांग्रेसका हालका प्रवक्ता डाप्रकाशशरण महतलाई ९ हजार ८६० मतले हराएका थिए । महतले १३ हजार १६९ मत ल्याएका थिए । तेस्रो स्थानमा विवेकशील साझा पार्टीका नेता उज्जवल थापाले ६ हजार ५५३ मत ल्याएका थिए । थापाको कोभिड संक्रमणबाट गत वर्ष ज्यान मृत्यु भएको थियो । त्यस्तै नेमकिपाका वीरबहादुर डंगोलले ६३६ मत ल्याएका थिए । काठमाडौं५ मा जित्ने दावेदारी गर्दै आएका एमाले नेता पोखरेल २०६४ र २०७० सालको निर्वाचनमा कांग्रेस नेता नरहरि आचार्यसँग पराजित भएका थिए । उनी एमालेका प्रभावशाली नेता मानिन्छन् । २०५४ मा एमाले स्थायी कमिटी सदस्य बनेका पोखरेल ०५९मा पार्टीको केन्द्रीय सचिवालय सचिव बनेर काम गरे । २०६० सालमा उनी संगठन विभाग प्रमुख भएर काम गरे । पार्टीको संस्थापन पक्षमा रहेर काम गर्दै आएका उनी ०५१ सालमा मनमोहन अधिकारी प्रधानमन्त्री बन्दा प्रधानमन्त्रीको प्रमुख राजनीतिक सल्लाहकार भएर काम गरेका थिए । त्यसपछि उनी उद्योग, वाणिज्य तथा आपूर्ति, रक्षासहित उपप्रधानमन्त्रीको जिम्मेवारीमा काम गरेका छन् । अर्को जितको दाबेदारीसहित आएका सत्ता गठबन्धनतर्फका उम्मेदवार पौडेल नेपाली कांग्रेसका युवा नेता हुन् । विद्यार्थी जीवनबाटै राजनीतिमा होमिएका पौडेल यसअघि तनहुँ क्षेत्र नम्बर२ मा उम्मेदवारी दिने चर्चा चले पनि अन्तिम समयमा काठमाडौं५बाट टिकट पाएका थिए । २०७४ मा तनहुँ२ 'क'बाट निर्वाचन लडेका उनी माओवादी नेतृ आशा कोइरालासँग ५ मतको झिनो मतान्तरले पराजित भएका थिए । संघीय संसदका लागि पौडेलको यो पहिलो प्रतिस्पर्धा हो । नेपाली कांग्रेसको १३ औँ महाधिवेशनमा सर्वाधिक मत ल्याई पार्टीको केन्द्रीय सदस्यमा निर्वाचित भएका उनी १४ औँ महाधिवेशनमा महामन्त्रीको उम्मेदवार थिए । उनले कांग्रेस भित्र प्रखर वक्ताको परिचय बनाएका छन् । २०७४ को स्थानीय तह निर्वाचनमा काठमाडौं महानगरपालिकाको मेयरमा प्रतिस्पर्धा गरेर चर्चामा आएकी रञ्जु दर्शना यस पटक काठमाडौं५ बाट संघीय संसदको निर्वाचनमा होमिएकी छन् । उनको उपस्थितिलाई पनि स्थानीयले महत्वका साथ लिएका छन् । विवेकशील साझा पार्टी छाडेर स्वतन्त्रबाट चुनाव लडेकी उनलाई मतदाताले कति माया गर्ने हुन त्यो परिणामले देखाउला तर काठमाडौं महानगरको मेयरमा लड्दा पाएको २३ हजार ४३९ मतलाई नै आधार मान्दै उनले आफूलाई अब्बल उम्मेदवारका रुपमा चिनाउँदै आएकी छन् । राप्रपाका ६४ वर्षीय रामप्रसाद उप्रेती पनि काठमाडौं५ को उम्मेदवार छन्। स्वतन्त्र उम्मेदवार हेमराज थापा पनि चुनावी अभियानमा सशक्त भएर लागेका छन् । विभिन्न सामाजिक अभियानमा सक्रिय उनी आफूलाई सामाजिक अभियन्ताका रुपमा चिनाउने गर्दछन् । काठमाडौंमा हुने विभिन्न अभियानमा उनी अग्र मोर्चामा देखिने गरेका छन् । स्थानीय तहको निर्वाचनमा खसेको मतको तथ्यांक हेर्दा यस निर्वाचन क्षेत्रको वडामा एमालेको मत धेरै छ । एमालेका वडाअध्यक्षका उम्मेदवारले पाएको मत मात्र १९ हजार ७३ छ । यस्तो छ अंकगणितकाठमाडौं५ मा २०७९ को निर्वाचनमा भोट हाल्न पाउने मतदाताको संख्या ७० हजार ९१९ रहेको निर्वाचन आयोगको अद्यावधिक तथ्यांकमा उल्लेख छ । २०७४ सालको निर्वाचनमा ६४ हजार ५५० मतदाता रहेकोमा यस पटक ६ हजार ३६९ मतदाता थपिएका छन् । थपिएका मतदातामध्ये २० देखि ४० वर्ष उमेर समूहका छन् । यो निर्वाचन क्षेत्रमा काठमाडौं महानगरको वडा नम्बर २, ३, ४ र ५ पर्छन् । यस्तै, बुढानीलकण्ठ नगरपालिकाको वडा नम्बर ३, ४, ५, ६ र ७ पर्छन् । टोखा नगरपालिकाको वडा नम्बर २, ३, ४, ५, ६ र ७ यही क्षेत्रमा पर्छन् । बढी जनघनत्वका लाजिम्पाट, महाराजगञ्ज, बालुवाटार, हाडीगाउँ यो निर्वाचन क्षेत्रमा छन् । गत स्थानीय तह निर्वाचन नियाल्दा काठमाडौं महानगरको २,३, ४ र ५ नम्बर वडा(वडाध्यक्ष)मा एमाले विजयी भएको थियो । बुढानीलकण्ठ नगरपालीकाको ३ मा स्वतन्त्र,४,५ कांग्रेस, ६ र ७ मा एमाले निर्वाचित भएको थियो । यस्तै टोखा नगरपालीकाको २,३,४,५ र ७ मा एमाले तथा ६ मा कांग्रेस विजयी भएको थियो । स्थानीय तहको निर्वाचनमा खसेको मतको तथ्यांक हेर्दा यस निर्वाचन क्षेत्रको वडामा एमालेको मत धेरै छ । एमालेका वडाअध्यक्षका उम्मेदवारले पाएको मत मात्र १९ हजार ७३ छ । यस्तै, कांग्रेसका वडाध्यक्षका उम्मेदवार १४ हजार ८५३ मत ल्याएका छन् । माओवादी केन्द्रको मत १ हजार १६८ थियो भने नेकपा एकीकृत समाजवादीको १ हजार ८२७ मत छ । राप्रपाको मत माओवादी केन्द्र र नेकपा एकीकृत समाजवादीभन्दा बढी अर्थात् २ हजार ६२२ छ । काठमाडौंमा सांगठनिक मतसँगै थपिएका मतदाताको मत चलायमान हुने भएकाले अहिले नै को कति पल्लाभारी भन्ने यकीन विश्लेषण गर्न नसकिने राजनीतिक विश्लेषक बताउँछन् । चुनावी अभियान, मतदातासँगको उम्मेदवारको प्रतिवद्धता तथा नेताका राजनीतिक गतिविधिले उनीहरूले पाउने मतलाई तलमाथि पार्न सक्ने देखिन्छ ।"
मतपत्रबाहेक निर्वाचन सामग्री मुस्ताङ आइपुग्यो,"जोमसोम : मंसिर ४ गते हुने प्रतिनिधि र प्रदेश सभा निर्वाचनका लागि चाहिने ५२ थरीका निर्वाचन सामग्री सोमबार मुस्ताङ आइपुगेको छ। निर्वाचन आयोगले प्रत्यक्ष र समानुपातिक मतपत्रबाहेक निर्वाचनका लागि आवश्यक पर्ने निर्वाचन सामग्री कार्यालयलाई प्राप्त भएको जिल्ला निर्वाचन कार्यालय मुस्ताङका प्रमुख मदन अर्यालले जानकारी दिए। निर्वाचन आयोगले मुस्ताङका लागि आवश्यक पर्ने निर्वाचन सामग्री कन्टेनरमा ढुवानी गरी मुस्ताङ पठाएको हो। आयोगले हिमाली जिल्ला मुस्ताङका लागि निर्वाचन प्रयोजनार्थ ५० थान मतपेटिकासहित छेकेवारा, रबर म्याट, सुरक्षणशील, स्वस्तिक छाप, लाहाछाप र मतदाता नामावली लगायतका ५२ थरी विभिन्न सामग्री मुस्ताङ पठाएको कार्यालय प्रमुख अर्यालले बताए। निर्वाचन आयोगले पठाएका निर्वाचन सामग्रीबाहेक करिब १५ थरीको निर्वाचन सामग्री कार्यालय आफैंले खरिद गरेको हो। कार्यालयले यसअघि कार्यालयमा मौजाद रहेका मतपेटिकालाई मध्यनजर गर्दै आवश्यक संख्या तोकेर आयोगमा मतपेटिका बाकस माग गरेको थियो। आयोगले कन्टेनरमा ढुवानी गरेर मुस्ताङ पठाएको निर्वाचन समाग्री। तस्बिर : सुन्दरकुमार थकाली"
'कार्यकारी राष्ट्रपतिको पक्षमा बहुमत राजनीतिक शक्ति छन्',"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले प्रतिवद्धता पत्र कार्यान्वयन हुने बताएका छन्। आज सोमबार चुनावी प्रतिवद्धतापत्र सार्वजनिक कार्यक्रममा प्रचण्डले चुनावी प्रतिवद्धता कार्यान्वयन गर्न कटिबद्ध भएर लागिपर्ने बताएका हुन्। उनले भने, 'अहिले हामीले आफैंले प्रतीवद्धतापत्र तयार गर्ने र कार्यान्वयन गर्ने ठाउँमा छौं। कार्यान्वयन हुन्छ। विगतमा प्रतिवद्धतापत्र बनाउन भूमिका रह्यो तर, हामीले काम गर्न पाएनौं। एकाधिकार ढंगले सरकार सञ्चालन भयो। त्यही भएर प्रतिवद्धतापत्र कार्यान्वयन हुन नसकेको हो।' प्रचण्डले संविधानको रक्षाका लागि गठबन्धन बनेको बताए। उनले भने, 'हामी एक्लैको बहुमत आउने अवस्था त छैन। प्रत्यक्ष निर्वाचित कार्यकारी प्रमुख हुनुपर्छ भनेर गठबन्धनभित्र पनि छलफल गर्छौं। यो विषयमा बहुमत राजनीतिक शक्ति छन्।' प्रचण्डले गठबन्धनको आवश्यकता रहिराख्ने बताए। उनले भने, 'अलगअलग प्रतिवद्धता भएपनि गठबन्धन टुट्दैन। समृद्धिका लागि क्रमभंगता हुन्छ नै।' संसद् पनि विघटन हुँदैन भन्ने निश्चित नभइसकेको प्रचण्डको भनाइ छ।"
"राप्रपा घोषणापत्रः प्रदेश खारेज, प्रत्यक्ष निर्वाचित कार्यकारी प्रधानमन्त्री","काठमाडौंः राष्ट्रिय प्रजातन्त्र पार्टीले प्रदेश खारेजको प्रस्ताव अघि सारेको छ । राप्रपाले चुनावी प्रतिवद्धता सार्वजनिक गर्दै प्रदेशको खारेज, केन्द्र र बलियो स्थानीय तहको अवधारणा अघि सारेको हो । राप्रपा अध्यक्ष राजेन्द्र लिङ्देनले अभिभावकीय संस्थाका रुपमा राजसंस्था रहने र जनताबाट प्रत्यक्ष निर्वाचित कार्यकारी प्रधानमन्त्री अहिलेको आवश्यकता रहेको बताए । पूर्ण समानुपातिक संसद र बलियो स्थानीय तह भएको दुई तहको शासकीय संरचना आफूहरुको एजेण्डा रहेको बताए । सर्वधर्म समभाव पूर्ण धार्मिक स्वतन्त्रता सहितको वैदिक सनातन धर्म सापेक्ष हिन्दु राष्ट्र अहिलेको आवश्यकता रहेको उल्लेख छ । यस्तै घोषणापत्रमा एक व्यक्तिले दुई कार्यकालभन्दा धेरै पार्टी अध्यक्ष, प्रधानमन्त्रीजस्तो कार्यकारी पदमा बस्न नपाउने भनिएको छ।"
मनाङ र मुस्ताङबाहेक सबै जिल्लामा समानुपातिक तर्फको मतपत्र ढुवानी,"काठमाडौं : निर्वाचन आयोगले मनाङ र मुस्ताङबाहेकका सबै जिल्लामा समानुपातिकतर्फको मतपत्र ढुवानी गरेको छ। पहिलो हुने निर्वाचित हुने प्रणालीतर्फ हालसम्म ७८ लाख ६५ हजार मतपत्र ढुवानी सम्पन्न भएको छ। जसमा प्रतिनिधि सभाको मतपत्र ३९ लाख १९ हजार र प्रदेश सभाको मतपत्र ३९ लाख ४३ लाख रहेका छन्। पहिलो हुने निर्वाचित हुने निर्वाचन प्रणालीअन्तर्गत सोमबारसम्म १६ वटा जिल्लाका मतपत्र ढुवानी भएको छ। ढुवानी भएका जिल्लाहरूमा कैलाली, कञ्चनपुर, अछाम, डोटी, डडेलधुरा, बझाङ, बैतडी, दार्चुला, नवलपरासी पूर्व, नवलपरासी पश्चिम, बाँके, बर्दिया, जाजरकोट, कालिकोट, दैलेख र सुर्खेत रहेका छन्। हुम्ला, जुम्ला, डोल्पा, मुगु र बाजुरा जिल्लाका लागि सुर्खेतमा मतपत्र ढुवानी भएको छ। यी जिल्लामा सुर्खेतबाट हेलिकोप्टरमार्फत मतपत्र ढुवानी गरिने छ। आयोगले पहिलो हुने निर्वाचित हुने प्रणालीतर्फ प्रत्येक निर्वाचन क्षेत्रमा कायम रहेका दल वा उम्मेदवारको निर्वाचन चिह्न अंकित मतपत्र प्रयोग गर्ने भएकोले यो पटक निर्वाचन क्षेत्र अनुसार फरक फरक मतपत्र प्रयोग हुने छ। त्यस्तै समानुपातिक निर्वाचन प्रणालीअन्तर्गत प्रतिनिधि सभाका लागि देशैभर एउटै मतपत्र प्रयोग हुने छ। प्रदेश सभाका लागि भने प्रदेशमा कायम रहेका दलको संख्या अनुसार फरक फरक मतपत्र प्रयोग हुने छ। आयोगले ढुवानी भएका जिल्लाहरूमा अस्थायी मतदाताहरूका लागि प्रयोग हुने मपतत्रसमेत पठाएको छ। अस्थायी मतदाताको सूचीमा कर्मचारी, सुरक्षाकर्मी, कैदी, वृद्धाश्रमका व्यक्ति लगायतलाई समेटिएको छ। उनीहरुले समानुपातिक निर्वाचन प्रणालीतर्फ प्रतिनिधि सभाका लागि मात मतदान गर्न पाउने छन्। आयोगले १६ गतेसम्ममा गण्डकी, लुम्बिनी, कर्णाली र सुदूरपश्चिम प्रदेशका सबै जिल्लाहरूमा मतपत्र ढुवानी गरिसक्ने छ।"
माओवादी केन्द्रले सार्वजनिक गर्यो चुनावी प्रतिवद्धता पत्र,काठमाडौंः नेकपा माओवादी केन्द्रले चुनावी प्रतिवद्धता पत्र सार्वजनिक गरेको छ । पार्टी कार्यालय पेरिसडाँडामा पत्रकार सम्मेलन गर्दै माओवादी केन्द्रले चुनावी प्रतिवद्धता पत्र सार्वजनिक गरेको हो । सार्वजनिक गरिएको घोषणापत्रमा विशिष्ट पदाधिकारीहरुको सम्पत्ति छानविन गर्न उच्चस्तरीय अधिकार सम्पन्न आयोग गठन गर्ने विषय समेटिएको छ। वेरोजगारी समस्या हल गर्न राष्ट्रीय रोजगार प्राधिकरण स्थापना गर्ने घोषणापत्रमा उल्लेख छ।
एकीकृत समाजवादीको चुनावी घोषणापत्र सार्वजनिक,"काठमाडौं : नेकपा एकीकृत समाजवादी पार्टीले चुनावी घोषणापत्र सार्वजनिक गरेको छ। सोमबार काठमाडौंमा नेकपा एकीकृत समाजवादीका उपाध्यक्ष राजेन्द्र पाण्डे, महासचिव वेदराम भुसाललगायतको उपस्थितिमा घोषणापत्र सार्वजनिक गरिएको हो। पार्टी अध्यक्ष माधव कुमार नेपाल चुनावी सिलसिलामा आफ्नो निर्वाचन क्षेत्र रौतहट गएकाले पार्टीका पदाधिकारीहरुले घोषणापत्र सार्वजनिक गरेका हुन्।"
एकीकृत समाजवादीले विदेश गएका युवालाई स्वदेश फर्काउने (घोषणापत्रको पूर्णपाठ),"काठमाडौं : नेकपा एकीकृत समाजवादीले निर्वाचन प्रणाली सुधारमा जोड दिएको छ । सोमबार चुनावी घोषणापत्र सार्वजनिक गर्दै समाजवादीका महासचिव बेदुराम भुसालले अहिलेको निर्वाचन प्रणाली अत्यन्त खर्चिलो र भड्किलो भएकाले निर्वाचन प्रणालीलाई सुधार गरेर सरल र कम खर्चिलो बनाउन आवश्यक रहेको औंल्याए। घोषणापत्रमा भनिएको छ,'यो मूलतः धेरै पैंसा खर्च गर्नेले मात्र जित्न सक्ने खालको छ । यो जटिल पनि छ र कुनै पार्टीले बहुमत ल्याउन नसक्ने खालको छ । कुनै पनि पार्टीको एकल बहुमत नआएपछि गठबन्धनको सरकार बन्ने र त्यो अस्थिर भइ विकास निर्माणका काम गर्न नसक्ने अवस्था देखिएको छ । हामी यस निर्वाचन प्रणालीलाई सुधार गरेर सरल र कम खर्चिलो बनाउन चाहन्छौँ । नेकपा एकीकृत समाजवादीले प्राप्त उपलब्धीको रक्षा, लोकतान्त्रिक प्रणालीको सुदृढ र विस्तार र निर्वाचन प्रणालीमा परिवर्तन जस्ता एजेण्डालाई प्राथमिकता दिएको छ । घोषणापत्रमा मल कारखाना स्थापना गरिने, विदेश गएका युवालाई स्वदेश फर्काउने अभियान संचालन गर्ने उल्लेख छ । यस्तै, समाजवादीले एक पालिकाएक उद्योग ग्रामको योजना अघि सारेको छ । घरघरमा बिजुली, जनजनमा सेयरमा निती लागू गर्ने विषय घोषणापत्रमा समेटिएको छ । घोषणापत्रमा भनिएको छ, 'वर्तमान नेपाली समाजमा आर्थिकसामाजिक रूपान्तरणका लागि व्यापक अभियान सञ्चालन नगरी त्यो अवस्था निर्माण गर्न सकिदैन । आर्थिकसामाजिक रूपान्तरण अभियान सञ्चालन गर्न प्रतिवद्ध छौं । नेकपा आफ्नो स्थापना कालदेखि नै नेपाल राष्ट्रको स्वतन्त्रता, भौगोलिक अखण्डता, सार्वभौमसत्ता सम्पन्नता र स्वाभिमानको पक्षमा दृढतापूर्वक उभिदै आएको घोषणपत्रमा उल्लेख छ ।"
पार्टी अध्यक्ष र प्रधानमन्त्रीमा दुई कार्यकालभन्दा बढी बस्न नपाइने राप्रपाको प्रस्ताव (घोषणापत्रसहित),"काठमाडौंः राष्ट्रिय प्रजातन्त्र पार्टीले एक व्यक्तिलाई दुई कार्यकालभन्दा बढी पार्टीको अध्यक्ष र प्रधानमन्त्री जस्ता कार्यकारी पदमा बस्न नपाउने व्यवस्था गर्ने प्रस्ताव अघि सारेको छ। राप्रपा अध्यक्ष राजेन्द्र लिङ्देनले काठमाडौंको थापागाउँमा चुनावी घोषणापत्र सार्वजनिक गर्दै एक व्यक्तिलाई दुई कार्यकालभन्दा बढी पार्टीको अध्यक्ष र प्रधानमन्त्री जस्ता कार्यकारी पदमा बस्न नपाउने कानुनी व्यवस्था गर्ने विषय समेटिएको बताए । यस्तै, राप्रपाले नेपाल बन्द कहिलै नगर्ने प्रतिवद्धता जनाएको छ । जेष्ठ नागरिकलाई निशुल्क यातायातको व्यवस्था मिलाइने घोषणापत्रमा उल्लेख छ । नेपालको भूभाग कसैलाई प्रयोग गर्न नदिने, सीमा विवाद कुटनीतिक ढंगबाट टुंग्याइने, सार्वजनिक खर्च प्रणालीलाई मितव्ययी बनाइने उल्लेख छ । राप्रपाले सत्ता केन्द्रित राजनीति नगर्ने बताएको छ । घोषणापत्रमा सार्वजनिक संस्थाको पुर्नसंरचना गरिने, व्यापारिक घाटा कम गरिने, विश्वविद्यालयमा प्रधानमन्त्री कुलपति शिक्षामन्त्री सहकुलपति हुने व्यवस्थाको अन्त्य गरिने उल्लेख छ । बुढानीलकण्ठ स्कुललाई सातै प्रदेशमा नमूना विद्यालयका रुपमा विस्तार गरिने, प्रत्येक स्थानीय तहमा बेरोजागारका लागि सिपमुलक तालिम, आधारभूत स्वास्थ्य निशुल्क र अनिवार्य, सबै नागरिकलाई स्वास्थ्य विमाको दायरामा ल्याइने र सबै अस्पतालमा बिमितको उपचार गरिने विषय घोषणापत्रमा समेटिएको छ । एक परिवार, एक रोजगारलाई प्रभावकारी रुपमा कार्यान्वयन गरिने, वैदेशीक रोजगारमा जानेलाई सहुलीयत ऋण र सिपको व्यवस्था, रासायनिक मल कारखाना तीन वर्षभित्र नेपालमै स्थापना, किसानलाई सहुलीयत कर्जा उपलब्ध गराइने घोषणापत्रमा उल्लेख छ ।"
रुपन्देही३ मा बालकृष्ण खाँणलाई जनमुक्तिको समर्थन,"भैरहवा : अगामी मंसिर ४ मा हुने प्रतिनिधिसभा तथा प्रदेश सभा निर्वाचनका लागि रुपन्देही३ बाट प्रतिनिधिसभा सदस्यमा उम्मेदवारी दिएका नेपाली कांग्रेसका केन्द्रीय सदस्य एवं गृहमन्त्री बालकृष्ण खाँणलाई जनमुक्ति पार्टीले पनि समर्थन गरेको छ । भैरहवामा आयोजित एक कार्यक्रममा रुपन्देही३ को जनमुक्ति पार्टीका उम्मेदवार मोजिब अलीले पार्टी र व्यक्तिगत रुपमा नेपाली कांग्रेस (गठबन्धन) का उम्मेदवारलाई सर्मथन गर्दै आफ्नो उम्मेदवारी निष्कृय बनाएको घोषणा गरे । रुपन्देही३ मा जनमुक्ति पार्टीको करिब तीन हजार मत छ । गठबन्धनको तर्फबाट रुपन्देही३ मा नेपाली कांग्रेसका केन्दीय सदस्य एवं गृहमन्त्री खाँण उम्मेदवार छन् । रुपन्देहीमा पाँच दलीय गठबन्धन र जनमुक्ति पार्टीबीच प्रतिनिधिसभा र प्रदेशसभामा तालमेल गरेर अघि बढ्ने सहमति भएको नेपाली कांग्रेस रुपन्देहीका सभापति रामकृष्ण खाँणले बताए । उनका अनुसार जनमुक्ति पार्टीले रुपन्देहीको निर्वाचन क्षेत्र १, ३, ४, ५ बाट प्रतिनिधिसभा सदस्य र २ (क), २ (ख) र ३ (ख) मा प्रदेशसभा सदस्यमा उम्मेदवारी दिएका गठबन्धनका उम्मेदवारलाई तथा गठबन्धनले रुपन्देही २ बाट प्रतिनिधिसभामा उम्मेदवारी दिएका जनमुक्ति पार्टीका उम्मेदवारलाई सर्मथन गर्ने भएको छ । जनमुक्तिले समर्थनले जिल्लामा गठबन्धनका उम्मेदवारहरु सहजै विजयी हुने सभापति खाँणको दावी छ ।"
राप्रपाको घोषणापत्र सार्वजनिक : जेष्ठ नागरिक र असक्तको घरमै स्वास्थ्य सेवा,"काठमाडौं : राष्ट्रिय प्रजातन्त्र पार्टी (राप्रपा) ले चुनावी प्रतिवद्धता पत्र सार्वजनिक गरेको छ। सोमबार राजधानीमा पत्रकार सम्मेलन गर्दै राप्रपाका अध्यक्ष राजेन्द्र लिङ्देनले प्रतिवद्धता पत्र सार्वजनिक गरेका हुन्। उनले भने,' आगामी चुनावमा निर्वाचित भए दिगो आर्थिक वृद्धिमा जोड दिइनेछ। उच्चस्तरीय नागरिक आयोग गठन गरी शीर्ष नेताहरुको सम्पत्ती सार्वजनिक गर्ने कानुन बनाइनेछ।' उनले नेपालको भूभाग कसैलाई पनि प्रयोग गर्न नदिइने बताए। जेष्ठ नागरिक र असक्तहरुको घरमै स्वास्थ्य सेवा उपलब्ध गराउने घोषणापत्रमा समेटिएको छ।"
१०० मतदान केन्द्र अपांगतामैत्री,"काठमाडौं : गत वैशाखमा भएको स्थानीय निर्वाचनमा नेपालगन्ज उपमहानगरपालिकाको राझास्थित आदर्श माविको मतदान केन्द्रमा फागुराम चौधरी घसँ्रदै मतदान गर्न पुगे। ह्विलचियर प्रयोगकर्ता चौधरीलाई मतदान स्थलमा खटिएका सुरक्षाकर्मीले ह्विलचियर मतदान स्थलमा लैजान दिएनन्। उनी घस्रँदै लाइनमा बसेको फोटोले सबैको ध्यान खिच्यो। मतदान गर्ने स्थान तथा मतपेटीका राख्ने ठाउँ पनि अपांगमैत्री नभएको भन्दै निर्वाचन आयोगको व्यापक विरोध भयो। देशभरिका मतदान स्थलमा यस्ता दृश्य देखिए। निर्वाचन स्थल पूर्णतया अपांगतामैत्री नभएको भन्दै आयोगको आलोचनासमेत भयो। सरकारले आगामी मंसिर ४ गतेलाई प्रदेश तथा प्रतिनिधिसभा सदस्यका लागि निर्वाचन मिति तय गरेको छ। यस निर्वाचनमा भने अस अघिका समस्यालाई सम्बोधन गर्ने प्रयास गरेको बताउँछन् आयोगका सहायक प्रवक्ता कमल भट्टराई। उनका अनुसार आयोगले देशभरका १० हजार बढी मतदान केन्द्रमध्ये कम्तीमा पनि सयवटा केन्द्रलाई अपांगताका दृष्टिले सबैलाई उपयुक्त हुने किसिमले नमुना मतदान केन्द्रका रूपमा निर्माण गरेको छ। जसमा र्याम्प, ह्विलचियर, सांकेतिक भाषा, अनुवादक सबै व्यवस्था हुनेछ। सबै किसिमका अपांगता भएका व्यक्तिलाई यस्ता मतदान केन्द्र उपयुक्त हुने निर्वाचन आयोगको दाबी छ। स्थानीय तहमा भएका भौतिक संरचना अपांगतामैत्री नभएका कारण पनि समस्या देखिएको सहायक प्रवक्ता भट्टराई बताउँछन्। मतदान केन्द्र अपांगमैत्री हुनुपर्ने मापदण्ड नै निर्माण गरेको छ। स्थानीय चुनावमा अपांगमैत्री नभएका केही मतदान केन्द्र यसपटक अर्को ठाउँमा सारिएको छ। मतदान र उम्मेदवारीका लागि सबै प्रकारका अपांगता भएका व्यक्ति सक्षम छन्। शारीरिक तथा बौद्धिक अपांगता भएका व्यक्तिलाई निर्वाचनका दिन पनि आयोगले विशेष सुविधा प्रदान गर्नेछ, भट्टराईले भने । सहायक प्रवक्ता भट्टराईका अनुसार निर्वाचनमा अपांगता भएका व्यक्तिको प्रतिनिधित्व बढाउन आयोगले सम्पूर्ण राजनीतिक दललाई निर्देशन जारी गरेको छ। कानुनले तोकेको सीमाभित्र रहेर उम्मेदवारी अपांगतामैत्री बनाउनका लागि निर्देशन दिइएको हो। यसका लागि राष्ट्रियसभा सदस्यको समितिले समेत निर्देशन दिएको थियो। निर्वाचन व्यवस्थापनसम्बन्धी हरेक क्रियाकलाप गतिविधिलाई अपांगतामैत्री, समावेशीमैत्री, बनाउनका लागि निर्देशन दिइएको छ। अपांगमैत्री निर्वाचनका लागि आयोगले दलहरका घोषणापत्रसमेत समावेश हुनुपर्ने र सबै वर्गको पहुँच हुनुपर्नेमा जोड दिएको छ। दलहरूले गर्ने प्रशिक्षण र छलफलसमेत अपांगमैत्री हुनुपर्ने। अपांगता भएका समुदायलाई हौसला बढाउनका लागि दलहरूलाई आग्रह गरिएको सहप्रवक्ता भट्टराईले बताए। अपांगता भएका व्यक्तिलाई उम्मेदवारीका लागि हौसला र सहयोग प्रदान गर्ने लगायतको निर्देशन आयोगको छ। राजनीतिमा आउनै कठिन नेपालको संविधानले नेपाली नागरिक सबैलाई समान राजनीतिक अघिकार दिएको छ। तर, नेपालको राजनीतिमा विशेष वर्ग र पहँुचवालाले मात्रै अवसर पाउँदै आएका छन्। राष्ट्रिय बहिरा महासँग नेपालका अध्यक्ष केपी अधिकारी अपांगता भएका व्यक्तिलाई राजनीतिक दलले विश्वास नै नगर्ने, टिकट पाउन नै सकस भएको बताउँछन्। भन्छन्, अपांगता भएका व्यक्ति भन्नासाथ बेग्लै ग्रहबाट आएका व्यक्ति जस्तो व्यवहार गर्ने समाज हाम्रो छ। निश्चित वर्गको मुठीमा रहेको राजनीति सबै वर्ग र तप्कामा समान रूपले फैलन सकेको छैन। राष्ट्रिय अपांग महासंघका अध्यक्ष राजु बस्नेत अपांगता भएका व्यत्तिलाई राजनीतिक अवसर पाउन नै कठिन भएको बताउँछन्। भन्छन्, सबै प्रकारका अपांगता भएका व्यक्तिलाई समेट्न राष्ट्रिय नीति बन्न आवश्यक छ। उनीहरूको जीवनशैली सहज बनाउनका लागि सरकारले प्रभावकारी कदम चाल्नुपर्ने हुन्छ। निर्वाचनमा उनीहरूले टिकट पाउन नै गाह्रो छ। उम्मेदवारी दिए पनि नजित्ने र राजनीतिमा पनि सक्रिय सहभागी हुन सक्दैनन् भन्ने घारणा छ। हौसला र सहयोगको अभाव, भड्किँदो र खर्चिलो चुनाव हुने हँुदा अपांगता भएका व्यक्ति चुनावमा उठ्न आँट नगर्ने प्रचलन देखिन्छ।"
सैन्य गठबन्धनबाट मुक्त गरी नेपाललाई शान्ति क्षेत्रका रूपमा स्थापना गर्छौं : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले जनताबाट प्रत्यक्ष निर्वाचित राष्ट्रपति आजको आवश्यकता रहेको बताएका छन्। चुनावी प्रतिवद्धता सार्वजनिक कार्यक्रममा प्रचण्डले जनताबाट प्रत्यक्ष निर्वाचित राष्ट्रपति र पूर्ण समानुपातिक निर्वाचन प्रणाली आफूहरूको एजेण्डा रहेको बताएका हुन्। उनले अहिलेको निर्वाचन प्रणाली भड्किलो र खर्चिलो रहेको बताए। प्रचण्डले भने, 'कर्मचारीतन्त्रलाई रूपान्तरण गर्न आवश्यक छ। यस्तै, उच्चस्तरीय सम्पत्ति छानविन आयोग गठन गर्नुपर्ने देखिन्छ। राजनीतिक परीवर्तन भएपनि आर्थिक परिवर्तन हुन नसकेको उनले बताए। अबको मुख्य काम सुशासन र समृद्धि नै रहेको बताए। आर्थिक समृद्धि र विकासमा अब आफू केन्द्रित हुने बताए। व्यापार घाटा नियन्त्रणका लागि व्यापार घाटा प्रतिष्ठान गरिने विषय घोषणापत्रमा समेटिएको बताए। नेपाललाई सैन्य गठबन्धनबाट मुक्त गरी नेपाललाई शान्ति क्षेत्रका रूपमा स्थापना गरिने बताए। संघमा ५१ प्रतिशत मतद्वारा प्रत्यक्ष निर्वाचित कार्यकारी राष्ट्रपति र राष्ट्रपतिद्वारा गठित मन्त्रीमण्डल रहने व्यवस्था गरिने घोषणापत्रमा उल्लेख छ। संसद मूलतः विधायन क्षेत्रमा केन्द्रित हुने व्यवस्था गरिने विषय घोषणापत्रमा समावेश गरिएको छ।"
अब उम्मेदवारले मंसिर १ गतेसम्म मात्र आफ्नो प्रचार गर्न पाउने,"काठमाडौं : मंसिर ४ गते हुने प्रतिनिधि सभा सदस्य तथा प्रदेश सभा सदस्य निर्वाचनमा उम्मेदवारहरूले कात्तिक १७ गतेदेखि मंसिर १ गतेसम्म निर्वाचन प्रचारप्रसार गर्न सक्ने व्यवस्था रहेको निर्वाचन आयोगले जनाएको छ। निर्वाचन आचारसंहिता, २०७९ को दफा १३ मा राजनीतिक दल, उम्मेदवार, दलको भातृ संगठन तथा सम्बन्धित व्यक्तिले जुलुस, आमसभा, कोणसभा, बैठक, भेला वा निर्वाचन प्रचारप्रसार सम्बन्धी कार्य गर्दा पालना गर्नुपर्ने आचरणको व्यवस्था गरिएको छ। उक्त दफा १३ को (म) मा उम्मेदवारको अन्तिम नामावली प्रकाशन भएपछि मतदान हुने दिनभन्दा १७ दिन अघिदेखि मात्र निर्वाचन प्रचारप्रसारअन्तर्गत जुलुस, आमसभा, कोणसभा गर्न र सञ्चारमाध्यममा आफ्नो निर्वाचनसम्बन्धी सामग्री प्रकाशन वा प्रसारण गर्न सकिने व्यवस्था रहेको हुँदा यही कात्तिक १७ गतेदेखि मंसिर १ गतेसम्म सोबमोजिम निर्वाचन प्रचारप्रसार समेत गर्न सकिने व्यवस्था छ। आचारसंहिता बमोजिम निर्वाचन प्रचारप्रसारका लागि आमसभा, कोणसभा गर्दा मञ्चको तयारीको लागि लागेको खर्चको विवरण सम्बन्धित उम्मेदवारले आफैँ वा प्रतिनिधिमार्फत मतदान सम्पन्न भएको १५ दिनभित्र निर्वाचन कार्यालयमा पेश गर्नुपर्नेछ।"
माओवादी केन्द्रले अतिक्रमित भूमि फिर्ता गर्ने,"काठमाडौंः नेकपा माओवादी केन्द्रले अतिक्रमित नेपाली भूमि फिर्ता गर्न पहल थाल्ने बताएको छ । चुनावी प्रतिवद्धता पत्र सार्वजनिक गर्दै माओवादी केन्द्रले कालापानी, लिपुलेक र लिम्पियाधुरालगायतको अतिक्रमित नेपाली भूमि फिर्ताका लागि अविलम्ब कुटनीतिक पहल गरिने बताएको हो । कुनै पनि अन्तर्राष्ट्रिय विवाद वा द्वन्द्वमा संयुक्त राष्ट्र संघको बडापत्र र अन्तर्राष्ट्रिय कानुनका स्थापित मान्यताहरूको आधारमा शान्तिपूर्ण संवादको प्रक्रियाबाट समाधान खोज्न जोड दिइने प्रतिवद्धतापत्रमा उल्लेख छ । प्रतिवद्धता पत्रमा भनिएको छ, नेपाल विश्व शान्तिको पक्षमा दृढ रहने छ । सैनिक शक्तिको विस्तार, आणविक अस्त्रहरूको निर्माण र अस्त्रशस्त्रको होडबाजी आदिको विरोध गर्दै विश्व शान्ति र सद्भावको पक्षमा निरन्तर जोड दिइने छ ।'"
सत्ताका लागि कांग्रेसले प्रजातन्त्र बन्दुकसँग साट्यो : पूर्वमन्त्री बस्नेत,"उदयपुर : पूर्वमन्त्री एवम् राष्ट्रिय प्रजातन्त्र पार्टीका वरिष्ठ नेता हरिबहादुर बस्नेतले सत्ताका लागि कांग्रेसले प्रजातन्त्र बन्दुकसँग साटेको आरोप लगाएका छन् । उनले भने,' वीपीले प्रतिपादन गरेको कांग्रेसको प्रजातन्त्र आज जाड रक्सी, गाँजा सेवन गराएर बन्दुकको बलमा जनता मार्ने पार्टीसँग पुग्यो, अब भन्नुस् यसले प्रजातन्त्र संरक्षण र जनताको भावनालाई सम्बोधन गर्न सक्छ ? उनले कांग्रेस र माओवादीभित्र आर्दश र मुल्यमान्यताको राजनीति स्खलित भएकोसमेत आरोप लगाए । राष्ट्रिय राजनीति र परिवेशको सन्दर्भमा पूर्वमन्त्री बस्नेतले ठूला दल देश र जनताभन्दा पनि सत्तामा केन्द्रित हुँदा राज्यका तीनवटै अंग काम नलाग्ने अवस्थामा पुगेको बताए । उनले भने, तीनवटै अंग जनताको सेवामा भन्दा पनि छिनछिनमै सरुवा, बढुवा, भ्रष्टाचार, आर्थिक चलखेल, ठूलाठूला ठेक्कापट्टाको सेटिङ र आफन्तवादमा केन्द्रित छ, त्यसैले अब यसको विकल्प खोज्नु पर्दछ ।' उनले संस्कृति र धर्म संरक्षण, देशविकास, समृद्धि अब परिवर्तनको पक्षधरबाट मात्र सम्भव रहेकाले मुलुकको यो संकटकालिन घडीको अन्त्य गर्न पनि वैकल्पिक शक्तिकोरुपमा राप्रपाको उदय भएको बताए । अहिलेका ठूला दलको राजनीतिक गन्ध धेरै आयो, फोहोरी खेल धेरै भयो त्यसैले नव नेपाल निर्माणका लागि राप्रपालाई मतदान गर्न उनले आह्वान गरे । पूर्वमन्त्री बस्नेतले भने, ठूला दलहरु जनताका जनजीविकाको सवालभन्दा पनि ठूलाठूला ठेक्कापट्टा, सेटिङ, कमिसनमा लिप्त भएकाले जनताको मर्म र भावनाअनुसार काम गर्न एक पटक मुलुकले राप्रपालाई खोजेको छ ।' २०२६ सालदेखि उदयपुरबाट सकृय राजनीतिमा जोडिएका बस्नेतले भने, 'उमेरले ८२ वर्ष पुगे, अब हिजो जस्तो सकृय राजनीति गर्न नसकिएला त्यसैले संसदीय राजनीतिबाट बाहिरिएको छु । यसबीचमा कहीँ कतै मबाट त्रुटी भएको रहेछ भने र त्यसमा पनि उदयपुरे जनताको मन दुखाएको रहेछु भने यहीँ मञ्चबाट माफी माग्न चाहान्छु ।' राजनीतिमा पुस्ता हस्तान्तरणको पाटो सबै पार्टीमा नारामा मात्र सिमित रहेकाले मुलुकको विकासका लागि अब युवाहरु राजनीतिमा होमिनुको विकल्पन नभएको उनले बताए । 'जतिसुकै पुस्ता हस्तान्तरणको नारा लगाए पनि अन्ततः उहीँ पुरानैको हालीमुहाली हुने हो,' बस्नेतले भने, ५३ वर्षे आफ्नो राजनीतिक यात्राको भोगाइमा मुलुक सबैभन्दा अफ्टयारो परिस्थिति अहिले गुज्रिरहेको छ ।' राजनीतिक दलका नेताको वेइमानीलाई प्रतिरोध गर्नुको साटो जनता निर्ह भएर टुलुटुलु हेर्नु अर्को बेइमानी भएको उनले बताए । राष्ट्र र राष्ट्रियताको बचाउको सन्दर्भमा झण्डै एक घण्टा बोलेको पूर्वमन्त्री बस्नेतले भने, राज्यको चौथो अगंबाट निरन्तर निगरानी नभए देश बच्न सक्ने अवश्थामा छैन् ।' पत्रकारहरु पनि ठूला राजनीतिक दलको सेरोफेरोमा केन्द्रित रहेको प्रति दुःख व्यक्त गर्दै उनले भने, जनताका पीडा र गुनासालाई बाहिर ल्याउने र समाधान खोज्ने पत्रकार जगत दलहरु प्रति केन्द्रित हुनु शोभनीय हैन। त्यसैले आफूहरुलाई बदल्नुस् र नितान्त जनताको पंक्षमा होमिनुस् ।' फरक प्रंशगमा उनले परराष्ट्रमन्त्रीको गतिविधिका कारण मुलुक लज्जित भएको बताए । उनले भने, पदीय मर्यादाविपरित एउटा दूताावासका कर्मचारीलाई अगाडि लगाएर परराष्ट्रमन्त्री डा नारायण खड्का मैले मेरो जिल्लामा राजदूत ल्याए, विकास गरे भन्दै भाषण गर्दै हिँड्छन्, यसले भएको शाखसमेत गुमिसक्यो ।' उनले विकासमा विदेशी लगानी स्वार्थ केन्द्रित रहेकाले आम जनतालाई भ्रम सृजना नगर्न पनि आग्रह गरे । नेता बस्नेतले मंसिर ४ मा हुने प्रतिनिधिसभा सदस्यको निर्वाचनमा क्षेत्रनं १ मा जनताका भरोसा, विश्वासिला, सुखदु:खका सारथी धुर्व रायामाझी, प्रदेश सभा १ मा सुवास खड्का र २ मा ज्ञानबहादुर राईलगायतका राप्रपाका उमेदवारलाई मतदान गरिदिन समेत अपिल गरे । पत्रकार सम्मेलनमा बोल्दै राप्रपाका वरिष्ठ नेता तथा पूर्वमन्त्री हरिबहादुर बस्नेत । तस्बिर : भरत खड्का"
नगराईनमा उदाउँदो सुर्यलाई आरजुले भोरका अर्घ दिइन्,"जनकपुरधाम : प्रधानमन्त्री शेरबहादुर देउवाकी पत्नी आरजु राणाले अस्ताउँदो सूर्यलाई अर्घ दिएकी छिन्। नेपाली कांग्रेसकी केन्द्रिय सदस्यसमेत रहेकी राणाले छठ पूजाका लागि जनकपुरधाम आएर हिजो अस्ताउँदो र आज बिहान उदाउँदो सूर्यलाई अर्घ दिएकी हुन्। धार्मिक आस्था, श्रद्धा एवं विश्वासका साथै शुद्धता र सामाजिक सद्भावको उत्कृष्ट पर्व छठ मनाउन प्रधानमन्त्री देउवा पत्नी राणा जनकपुरधाम आएर गङागा सागर घाट्मा अस्ताउदो र धनुषाको नगराईनस्थित विमलेन्द्र निधिको गाउँमा उदाउँदो सुर्यलाई अर्घ दिएको नेपाली कांग्रेस नेतृ ममता महतोले जानकारी दिइन्। जनकपुरधामको प्रसिद्ध गंगासागर र नगराईनको छठ घाटमा गएर छठ व्रतालुहरुसँगै उदाउदो सूर्यको आराधना गरेर विधिविधान अनुसार अर्घ दिएकी हुन्। अहिंसाप्रति मानवको रुचि बढाउने र सबै जिवहरुप्रति सहानुभुति राख्न अभिप्रेरित गर्ने छठ मनाउन प्रधानमन्त्री देउवा पत्नि आरजु राणा जनकपुरधाम आइपुगेकी थिइन। आरजुसँगै निवर्तमान सांसद चन्दा चौधरी, नेपाली कांग्रेसका युवा नेता सन्दिप राणासहितका व्यक्तिहरु छठ मनाउन जनकपुरधाम आएका थिए। उनीहरुसँगै कांग्रेसका पूर्वउपसभापति विमलेन्द्र निधि, लोसपाका नेता अनिल कुमार झा, संसदीय दलका नेता रामसरोज यादव, निधि पत्नि अनामिकासहितका व्यक्तिहरु छठ घाटमा उपस्थित थिए। यसरी छठ उदाउदो सुर्यलाई अर्घ दिए सङै सम्पन्न भएको छ। चार दिनसम्म नियम निष्ठापुर्वक मनाईने छठमा नहाय खाए, खरना, सझुका र बिहानको अर्घको विधि हुने गर्छ। सोमबार नै उनी नगराईन नगरपालिका अन्तर्गतको नेपालभारत सीमा जटही पुगेर नाका अवलोकन गर्ने कार्यतालिका छ।"
माओवादीले स्थायित्वका लागि संविधान संशोधन गर्ने (प्रतिवद्धतापत्रसहित),"काठमाडौं : नेकपा माओवादी केन्द्रले राजनीतिक स्थिरता, सरकारको आवधिक स्थायित्व, शान्ति र समृद्धिको यात्रा पूरा गर्न संविधान संशोधनलाई प्राथमिकताका साथ अघि सारेको छ। सोमबार चुनावी प्रतिवद्धतापत्र सार्वजनिक गर्दै माओवादी केन्द्रले विद्यमान शासकीय स्वरूप र पद्धतिमा परिवर्तन गर्न आवश्यक भएको कुरालाई ध्यानमा राखेर संविधान संशोधनमा जोड दिएको हो। संघमा ५१ प्रतिशत मतद्वारा प्रत्यक्ष निर्वाचित कार्यकारी राष्ट्रपति र राष्ट्रपतिद्वारा गठित मन्त्रीमण्डल रहने व्यवस्था गरिने उल्लेख छ। संसद मूलतः विधायन क्षेत्रमा केन्द्रित हुने व्यवस्था गरिने भनिएको छ। प्रतिवद्धतापत्रमा प्रदेशमा पनि संघमा जस्तै प्रत्यक्ष निर्वाचित प्रदेश प्रमुख र प्रदेश प्रमुखद्वारा गठित मन्त्रीमण्डल रहने र विधायन क्षेत्रमा मात्र केन्द्रित हुने प्रदेश सभाको गठन गरिने उल्लेख छ। सुशासन, पारदर्शिता, जवाफदेहिता र वित्तीय अनुशासनका सम्पूर्ण सिद्धान्त अनुशरण गरी डिजिटाइज्ड सरकारी कार्यालयमार्फत भ्रष्टाचारमुक्त र मितव्ययी रूपमा सेवा प्रवाह हुने प्रशासन प्रणाली अवलम्बन गरिने प्रतिवद्धतापत्रमा भनिएको छ। संघीयतालाई प्रभावकारी र राजनीतिलाई जनताको सेवक बनाइने प्रतिवद्धतापत्रमा उल्लेख छ।"
प्रचण्डसँग प्रतिष्पर्धामा उत्रिएका गोरखा २ का उम्मेदवार टिकादत्त पोखरेलले मनाए सयौं जन्मदिन,"गोरखा : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' सँग गोरखा २ बाट चुनावी प्रतिस्पर्धामा उत्रिएका टिकादत्त पोखरेलले सोमबार आफ्नो सय वर्षको जन्मोत्सव मनाएका छन् । सिरानचोक ४ माझगाउँवेशीस्थित निजी निवासमा परिवार र छरछिमेकका माझ हर्षोल्लासका साथ उनले जन्म सतक मनाएका हुन् । वि सं १९८० कात्तिक १४ गते जन्मेका उनले सोमबार आफन्तजन र छरछिमेकलाई घरमा आमन्त्रण गरी टिकाटाला गरेर र केक काटेर जन्मदिवस मनाएका हुन् । सो अवसरमा उनले २०५१ सालमा दिवंगत भएकी आफ्नी जीवन संगिनी मुमादेवी पोखरेलको स्मरण गरेका थिए । उनका तीन छोरा र चार छोरीहरु छन् । नेपाली सेनाको जागिर त्यागेर २००४ सालमा मुक्तिसेनामा भर्ती भई राणा शासन अन्त्यका लागि लडाइ गरेको प्रसंगको पनि स्मरण गरेका थिए । जन्मोत्सव समारोहमा संक्षिप्त बोल्दै उनले अहिलेका नेताहरुले देशलाई लुटेर आफूले कमाएका, सहिदको सपनालाई लत्याएका, सबै काम विदेशीको इशारामा गरेको आरोप लगाए। विभिन्न समयमा भएका आन्दोलन र क्रान्ति सफल भएको भनेर जतिसुकै उद्घोष गरे पनि सिंहदरबारका चारै ढोका सर्वसाधारणका लागि सधैं बन्द रहेको भन्दै त्यसलाई खुलाउन आफू उम्मेद्वार बनेको उनले दाबी गरेका थिए । साथै हिन्दु राष्ट्र स्थापना गर्ने आफ्नो लक्ष्य रहेको उनको भनाइ छ। वीपी कोइरालाका सहयोद्धा रहेर लामो समय काम गरेका उनी नेपाली कांग्रेस(वीपी)मा आवद्ध छन् । अहिले सोही पार्टीबाट परेवा चुनाव चिन्ह लिएर प्रतिनिधिसभाका उम्मेदवार बनेका छन् ।"
उडान रद्द भएर काठमाडौंमै रोकिएका यात्रुलाई दिल्ली लगियो,"काठमाडौं : आइतबार नेपाल नागरिक उड्डयन प्राधिकरणले नेपाल वायुसेवा निगमको काठमाडौंदिल्लीतर्फको उडान रद्द गरिदिएसँगै नेपालमै रोकिएका एक सय ५० जना यात्रु सोमबार दिल्ली गएका छन्। नेपाल वायुसेवा निगमले आज अपराह्नको उडानमार्फत दिल्ली लगेको छ। नेपाल वायुसेवा निगमका प्रवक्ता अर्चना खड्काका अनुसार आइतबारको उडान रद्द हुँदा रोकिएका आफ्ना यात्रुलाई निगमकै जहाजले आज अपराह्न करिब ३ बजेको उडानमार्फत दिल्ली लगेको हो। उनका अनुसार दुई सय ४७ मध्ये बाँकी रहेका एक सय ५० जना यात्रुलाई निगमले आफ्नै उडान र अरू वायुसेवा कम्पनीसँगको सहकार्यमा दिल्ली लगेको हो। केही यात्रुलाई निगमले आइतबार नै अन्य वायुसेवा कम्पनीको सहयोगमा दिल्ली पठाइसकेको बताइएको छ। प्राधिकरणले निगमको काठमाडौंदिल्लीतर्फको उडान रद्द गरिदिएसँगै आइतबार यात्रु अलपत्र परेका थिए। प्राधिकरणका अनुसार आज निगमको काठमाडौंदिल्ली दुईवटा उडानको तालिका रहेको थियो। प्राधिकरणले गौतमबुद्ध अन्तर्राष्ट्रिय विमानस्थलबाट उडान सञ्चालन नगरेको भन्दै निगमको दिल्लीतर्फको एउटा उडान रद्द गरेको थियो। प्राधिकरणले आफूले दिएको निर्देशन निगमले पालना नगरेको भन्दै आइतबार बिहान दिल्लीतर्फको उडान रद्द गर्दा विमानस्थल पुगेका यात्रु अलपत्र परेका थिए। काठमाडौंदिल्ली आइतबारको पौने २ बजेको उडान रद्द भएको थियो। यसबाट २४७ जनामध्ये सय जना कोड शेयरिङमार्फत जापान, अमेरिका, जर्मनीलगायत विभिन्न मुलुक जाने यात्रु अलपत्र परेका थिए।"
मंगलबार दिउँसो पहाडी भूभागमा वर्षाको सम्भावना,"काठमाडौं : मंगलबार दिउँसो देशका पहाडी भूभागमा वर्षाको सम्भावना रहेको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार देशको पहाडी भूभागका एकदुई स्थानमा हल्का वर्षाको सम्भावना रहेको छ। देशका पहाडी भूभागहरूमा आंशिकदेखि सामान्य बदली रही बाँकी भूभागमा मौसम सामान्यतया सफा रहनेछ। रातको समयमा देशका पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहनेछ। प्रदेश नं १, गण्डकी र सुदूरपश्चिम प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ।"
"नवलपरासीमा डुंगा पल्टिँदा ३ युवाको मृत्यु, २ अचेत","परासी : नवलपरासीको सुस्ताबाट फर्कदै गरेको डुंगा पल्टिदा सोमबार साँझ तीन युवाको मृत्यु भएको छ। दुई जना अचेत छन्। मृत्यु हुनेमा २२ वर्षीय गुड्डु हरिजन, १८ वर्षीय निरज हरिजन र अर्का १८ वर्षीय रञ्जित गुप्ता रहेको डिएसपी पाण्डेले जानकारी दिए। सुस्ता गाउँपालिका४ गोकुल नगरबाट उनीहरू पिकनिक खान गएका थिए। मृत्यु हुने र अचेत अवस्थामा रहेका सबै गोकुल नगरकै हुन्। पिकनिक खाएर फर्किने क्रममा नारायणी नदीमा अकस्मात डुंगा पल्टिँदा उनीहरूको मृत्यु भएको जिल्ला प्रहरी कार्यालयका सूचना अधिकारी डीएसपी भोजराज पाण्डेले बताए। पिकनिक खान सात जना गएपनि फर्कदा पाँच जना मात्रै फर्केका थिए। डुंगा डुबेपछि तत्कालै स्थानीय र प्रहरीको टोलीले उद्दार गरेर उनीहरूलाई अस्पताल पुर्याएको थियो। अचेत अवस्थामा रहेका पाँच जनामध्ये तीन जनाको अस्पतालमा पुर्याएको केही समयमै मृत्यु भएको थियो। अचेत अवस्थामा रहेका २२ वर्षीय किशोर हरिजन र १५ वर्षीय सोहित सहानीको चौपाता सामुदायिक अस्पताल बर्दघाटमा उपचार भइरहेको छ। घटना साँझ ७ बजे भएको हो। साँझको समयमा छाल आएर डुंगा पल्टिएको अनुमान प्रहरीको छ। डुंगा कस्ले खियाएर ल्याएको हो भन्नेमा सोधपुछ भइरहेको प्रहरीले जनाएको छ। नारायणी नदीमा पुल नहुँदा सुस्ता जानका लागि जोखिमपूर्ण डुंगाको यात्रा गर्न स्थानीयहरू बाध्य छन्।"
बालकको हत्या आरोपमा ५ किशोर पक्राउ,विराटनगर : मोरङको उर्लाबारीमा छुरा प्रहार गरेर बालकको हत्या गरेको घटनामा संलग्न भएको आरोपमा प्रहरीले पाँच जना किशोरलाई पक्राउ गरेको छ। उर्लाबारी नगरपालिका७ मावा खोलामा छठ हेर्न पुगेका बेला झापाको दमक नगरपालिका१० का १४ वर्षीय दियुस श्रेष्ठको हत्या भएको थियो। मोरङ प्रहरीका प्रवक्ता डीएसपी दीपक श्रेष्ठले हत्यामा संलग्न पाँच जनालाई पक्राउ गरिएको जानकारी दिए। उनका अनुसार पक्राउ परेका सबै १८ वर्ष मुनिका छन्। उर्लाबारी६ र ७ का ५ जना किशोर मिलेर आइतबार राति १०:२५ बजेतिर दियुसलाई छुरा प्रहार गरेको श्रेष्ठले बताए। उनका अनुसार बायाँ कोखादेखि तलको भागमा छुरा प्रहार गरिएका दियुसको उपचारका क्रममा झापाको बिर्तामोडस्थित बी एण्ड सी अस्पतालमा सोमबार बिहान ४:५० बजेतिर मृत्यु भएको हो। घटनापछि पाँचै जना नै फरार बनेका थिए। जिल्ला प्रहरी कार्यालय मोरङ र इलाका प्रहरी कार्यालय उर्लाबारीको संयुक्त टोलीले हत्यामा प्रयोग गरिएको छुरासहित उनीहरूलाई उर्लाबारीबाटै पक्राउ गरेको हो। हत्या गरिएका दियुस र हत्यामा संलग्नबीच विगतमा पनि झैझगडा हुने गरेको अनुसन्धानबाट खुलेको छ। पुरानो रिसिबीकै कारण दियुसको हत्या भएको प्रहरीले जनाएको छ। पक्राउ परेकाविरुद्ध कर्तव्य ज्यान मुद्दा चलाउने प्रहरीको तयारी छ।
यात्रु उडाउन नसकेपछि निगमले माग्यो माफी,"काठमाडौं : नेपाल वायु सेवा निगमले आइतबार भएको उडान रद्दका सम्बन्धमा माफी मागेको छ। नेपाल नागरिक उड्डयन प्राधिकरणको उडान स्वीकृतिविना नै निगमले आइतबार आरए २१७२१८ उडानको तयारी गरेको थियो। जबकी हिउँदकालीन तालिकामा आइतबारको उक्त उडान कटौति गरिएको थियो। निगमले उडान कटौतिको जानकारी पाएपछि पनि सम्बन्धित यात्रुलाई जानकारी गराएको थिएन। काठमाडौंदिल्लीकाठमाडौंको उडान आरए २१७२१८ र सोमबारको आरए २०५२०६ उडान विशेष कारणवश रद्द भएको जारी विज्ञप्तिमा उल्लेख छ। यसबाट यात्रुवर्गमा पर्न गएको असुविधाप्रति निगमले दुःख व्यक्त गर्दै यस्तो घटना नदोहोरिन सचेत रहने समेत प्रतिवद्धता व्यक्त गरेको छ। उडान रद्द भएको कारणबाट गन्तव्यमा पुग्न नसकेको यात्रुहरूलाई वैकल्पिक व्यवस्थाहरूबाट उडान व्यवस्थापन गरिने भएको छ। निगमद्वारा विज्ञप्तिमा विशेष कारणवश भनिएपनि नियामक निकाय प्राधिकरणको निर्णय नमान्दा यात्रुहरूले दुख पाएका हुन्। हिउँदयामका लागि हप्ताको १० उडानको स्वीकृति पाएकामा निगमले भने साविकका १४ उडानको नै प्रस्ताव दिएको थियो। प्राधिकरणले पहिला हिउँदयामका लागि उडान स्वीकृति प्रस्ताव गर्दा गौतमबुद्ध अन्तर्राष्ट्रिय विमानस्थलमा पनि उडान गर्ने गरी पेश गर्न भनेको थियो। तर, निगमले तत्काल गौतमबुद्धमा उडान गर्न नसक्ने भन्दै त्रिभुवन अन्तर्राष्ट्रिय विमानस्थलबाट मात्रै उडान गर्ने गरी स्वीकृति मागेको थियो। निगमले भनेअनुसार नगरेपछि प्राधिकरणले ४ उडान कटौति गरेको थियो।"
सामुदायिक प्रहरी सेवा केन्द्रलाई भवन हस्तान्तरण,"हेटौंडा : मकवानपुरको हेटौंडा उपमहानगरपालिका९ स्थित सामुदायिक प्रहरी सेवा केन्द्रलाई सोमबार भवन हस्तान्तरण गरिएको छ। आज एक कार्यक्रमका बीच सेवा क्यानडा इन्टरनेशनलको सहयोग तथा सेवाका लागि युवा नेपालको समन्वयमा सेवा केन्द्र परिसरमा निर्माण गरिएको भवन हस्तान्तरण गरिएको हो। सेवाका लागि युवा नेपालका अध्यक्ष छेवाङ कर्मा तामाङले सामुदायिक प्रहरी सेवा केन्द्र मकवानपुरका अध्यक्ष राम विष्टलाई भवनको स्वामित्व हस्तान्तरण गरेका हुन्। भवन तथा स्वास्थ्य उपकरणको स्वामित्व हस्तान्तरण पत्रमा मकवानपुरका प्रमुख जिल्ला अधिकारी राजेन्द्रदेव पाण्डे र जिल्ला प्रहरी कार्यालय मकवानपुरका प्रहरी उपरीक्षक बामदेव गौतमसमेतले हस्ताक्षर गरेका छन्। कार्यक्रमलाई सम्बोधन गर्दै प्रमुख जिल्ला अधिकारी पाण्डेले सेवा केन्द्र सञ्चालनका लागि आवश्यक सहयोग गर्न जिल्ला प्रशासन कार्यालय समन्वय गर्न तयार रहेको बताए। भवनमा २० शय्याको आइसोलेसन कक्ष निर्माण गरिएको छ भने विभिन्न स्वास्थ्य उपकरण तथा केही औषधिसमेत तयारी अवस्थामा राखिएको छ। २०७६ माघ १२ गते निर्माण सम्झौता भएको भवन तथा आइसोलेसन कक्षको कुल लागत ४७ लाख २३ हजार रुपैयाँ रहेको सेवा केन्द्रका अध्यक्ष विष्टले जानकारी दिए। सो भवनलाई आपतकालीन अवस्था, स्वास्थ्य महामारी तथा प्राकृति प्रकोप, विपत्ती, दुर्घटना र समुदायमा रहेका नागरिकहरूको स्वास्थ्य उपचारका लागि प्रयोगमा ल्याइने उनले बताए।"
"स्याङ्जामा देखियो अफ्रिकन 'स्वाईन फिभर', ३ सय बंगुर मरे","स्याङ्जा: स्याङ्जामा देखियो अफ्रिकन 'स्वाईन फिभर' देखिएको छ । पुतलीबजार नगरपालिकामा पालिएका बंगुरमा अफ्रिकन स्वाईन फिभर देखिएको हो । यो रोग स्याङ्जामा पहिलो पटक देखिएको हो। फिभरका कारण पुतलीबजारका झण्डैं ३ सय वटा बंगुर मरेको भेटेरिनरी अस्पताल तथा पशु सेवाविज्ञ केन्द्र स्याङ्जाले जनाएको छ। कार्यालयमा ३ सय वटा बंगुर मरेको भन्दै रिपोर्ट आएको कार्यालय प्रमुख डा इन्द्रप्रसाद भट्टले बताए । ल्याब परीक्षण गर्दा अफ्रिकन स्वाईन फिभर पुष्टि भएको छ, उनले भने । एक महिनादेखि यो रोगको संक्रमण देखिन थालेको प्राबिधिक प्रमुख गोपाल गिरीले बताए । बंगुर झोक्राउने, खान खान रुची नदेखाउने, ज्वरो आउने, शरीरमा ढब्बा तथा निलो दागहरु देखिने, नाक र मुखबाट रगतपानीर्याल बग्ने लक्षण संक्रमित बंगुरमा देखिएको उनले बताए । सरुवा रोग भएकाले संक्रमित बंगुरलाई छुट्टै राख्ने, होटल तथा बाहिरबाट ल्याएका खानेकुरा राम्ररी पकाएर खान दिने र बंगुरको स्याहारसुसार गर्ने, दानापानी दिने व्यक्ति पनि सुरक्षित हुनुपर्ने उनले बताए । यो संक्रमणबाट मरेको बंगुरलाई राम्ररी गाड्नु पर्ने उनले बताए । भाडामा जग्गा लिएर बंगुर पाल्दै आएका पदम गन्धर्वले आफुले पालेका ४९ वटा बंगुर मरेको बताए। माउ र पाठापाठीसहित धमाधम बंगुर मर्न थालेपछि उनलाई हजारौं रुपैंया बराबरको क्षति भएको छ । बिगत ८१० बर्षदेखि बंगुर पालन गर्दे आएका गन्धर्व परिवारसँग अहिले ३ वटा बंगुर मात्र छन् । ऋण धन गरेर पालेको बंगुर एक्कासी मर्न थालेपछि गन्र्धव परिवार चिन्तामा परेको छ।"
१२ वर्ष कैद सजाय माग गर्दै सन्दिप लामिछानेविरुद्ध मुद्दा दर्ता,"काठमाडौं : बलात्कार आरोपमा प्रहरी हिरासतमा रहेका क्रिकेटर सन्दिप लामिछानेविरुद्ध जिल्ला अदालत काठमाडौमा मुद्दा दर्ता भएको छ। जिल्ला सरकारी वकिल कार्यालय काठमाडौंका प्रवक्ता तथा जिल्ला न्यायाधिवक्ता लक्ष्मण उपाध्याय घिमिरेका अनुसार सन्दिपविरुद्ध मुलुकी अपराध संहिताको परिच्छेद १८ को करणी सम्बन्धी कसुरको दफा २१९ अनुसार १० देखि १२ वर्षसम्म कैद सजाय माग दावी गरी जिल्ला अदालतमा मुद्दा दर्ता गरिएको हो। घिमिरेले भने,सन्दिपविरुद्धको मुद्दा सोमबार दर्ता भएपछि मंगलबार गोलाप्रथाबाट तोकिएको न्यायधीश समक्ष बयान हुनेछ। बयान सकिएपछि थुनछेक बहस शुरु हुन्छ।' थुनछेक बहसका लागि प्रवक्ता घिमेरेको नेतृत्वमा महेश खत्री, सुरबहादुर परियारलगायत जिल्ला सरकारी वकिल कार्यालयका ४ जना वकिलले बहस गर्नेछन्। सन्दिप लामिछानेको तर्फबाट राखिएका वकिलको बहसपछि अदालतले सन्दिपलाई थुनामै राख्ने वा धरौटीमा छाड्ने निर्णय गर्नेछ। प्रवक्ता घिमिरे भने, 'सन्दिपलाई थुनामै राख्न पर्छ भनेर बहस गर्छौं। थुनामा राख्नका लागि उनीविरुद्ध जुटेका प्रमाणहरु यथेस्ट छन्।' उनीविरुद्ध परेको आरोप पुष्टि हुने प्रमाण प्रहरीले जुटाएको उनले जानकारी दिए। लामिछाने विदेश रहेका बेला गत भदौ २१ गते जबर्जस्ति करणीको आरोप लागेको थियो। काठमाडौंको गौशालास्थित एक होटलको कोठामा राखेर सन्दिपले आफूलाई जबर्जस्ती बलात्कार गरेको भन्दै एक १७ वर्षीय किशोरीले प्रहरी बृत गौशालामा उजुरी गरेकी थिइन्। जाहेरीपछि लामिछाने सम्पर्कविहिन भएका थिए। प्रहरीले प्रक्राउ पूर्जी जारी गरी उनलाई प्रक्राउ गर्नको लागी इन्टरपोलसँग आग्रह गरेको थियो। जाहेरी परेको करिब १ महिनापछि असोज २० गते सन्दिप नेपाल फर्किएका थिए। प्रहरीले उनलाई त्रिभुवन विमानस्थलबाटै पक्राउ गरेको थियो। क्रिकेटर सन्दिप लामिछानेविरुद्ध जबरजस्ती करणी गरेको आरोपमा उजुरी सन्दीप लामिछानेविरुद्ध पक्राउ पुर्जी जारी, विमानस्थलबाटै पक्राउ गर्छौं : प्रहरी कप्तान सन्दीप लामिछाने राष्ट्रिय क्रिकेट टोलीबाट निलम्बित आफू निर्दोष भएको बताउँदै सन्दिपले भने : म सीपीएल छाडेर देश फर्कदै छु सन्दीप लामिछानेविरुद्ध डिफ्युजन नोटिस जारी सन्दीप लामिछाने विमानस्थलबाटै पक्राउ सन्दीप लामिछानेलाई ७ दिन हिरासतमा राख्न अदालतको अनुमति जाहेरवालाकै आग्रहमा भेटेको हुँ, उनी नाबालिग होइनन् : सन्दीप लामिछाने सन्दीप लामिछानेलाई थप ५ दिन हिरासतमा राख्न अनुमति सन्दिपलाई थप चार दिन थुनामा राखेर अनुसन्धान गर्न अनुमति"
मोटरसाइकल दुर्घटना हुँदा चालकको मृत्यु,काठमाडौं : कपिलवस्तुको महाराजगंज नगरपालिका१ स्थित महाराजगं गैडहवा भित्रि सडक खण्डमा सोमबार मोटरसाइकल दुर्घटना हुँदा चालकको मृत्यु भएको छ। लु ६९ प १५६९ नम्बरको मोटरसाइकल आज बिहान साढे ६ बजे अनियन्त्रित भई सडक छेउमा रहेको खाल्डोमा खसेको थियो। गम्भीर घाइते भएका चालकको उपचारका क्रममा जिल्ला अस्पताल तौलिहवा कपिलवस्तुमा मृत्यु भएको इलाका प्रहरी कार्यालय महाराजगंजले जनाएको छ। मृतकको सनाखत हुन भने बाँकी रहेको छ।
उदयपुरको त्रियुगामा आगलागीबाट डेड करोड बढिको क्षति,"उदयपुर : उदयपुरको त्रियुगा नगरपालिका ७ चुहाडेचौकमा आइतबार राति व्यापारिक भवनमा आगलागी हुँदा डेढ करोड बढिको क्षति भएको छ । राति १०: ३० बजे स्थानीय राजु कार्कीको पसल भएको घरमा आगलागी हुँदा तीनवटा पसलको ५ लाख ४६ हजार नगदसहित एक करोड ६५ लाख मुल्य बराबरको धनमाला जलेर नष्ट भएको हो । जिल्ला प्रहरी कार्यालयका प्रवक्ता डीएसपी राकेशकुमार पोदारका अनुसार आगलागीबाट स्थानीय पर्शुराम राईको जग्गा भाँडामा लिइ कार्कीले निर्माण गरेको जस्ताले छाएको ट्रसवाला एक तले घर र कपडा पसल, अनिल घिमिरेको एग्रोभेट, विरेन शाहको होटल तथा फलफूल पसल जलेर नष्ट भएको हो । प्रहरीको स्थलगत प्रारम्भिक प्रतिवेदन अनुसार कार्कीको कपडा पसल तथा फर्निचर, सुन ७ तोला र नगद तीन लाख ५० हजारसमेत गरी ८० लाख बराबरको क्षति भएको छ । त्यसैगरी घिमिरेको एग्रोभेट पसलको सबै औषधि लगायतका सामानहरु गरी ६५ लाख बराबरको क्षति भएको डिएसपी पोदारले बताए । उनका अनुसार साहको होटल र होटलसँगै रहेको फलफूल पसल, ३ तोला ८ आना सुन, नगद एक लाख ९६ हजारसमेत गरी २० लाख) बराबरको क्षति भएको छ । राती सबै जना छठ पुजामा त्रियुगा नदी गएको र केही घरतर्फ गएको बेला विद्युत सर्ट भइ अचानक आगालागी भएको प्रहरीले जनाएको छ । आगलागी भएको दुई घण्टापछि त्रियुगा, चौदण्डिगढी नगरपालिका र रौतामाई गाउँपालिकाको वारुणयन्त्रको सहयोगमा स्थानीबासी, नेपाल प्रहरी, सशस्र प्रहरी र नेपाली सेनाले आगो नियन्त्रणमा लिएको थियो । मानवीय र पशुचौपायमा क्षति नभए पनि व्यापारिक भवन भएको हुँदा व्यापारीको ठूलो क्षति भएको स्थानीयले बताएका छन् । स्थानीयबासीले भने सदरमुकाम गाईघाटबाट सात किलोमिटर नजिकमा रहँदा पनि समयमा वारुणयन्त्र पुग्न नसकेको बताएका छन् । आगलागी भएको ४५ मिनेटपछि वारुण यन्त्र पुगेको स्थानीयले बताएकाछन् । समयमा वारुणयन्त्र नपुग्दा ठुलो क्षति व्यहोर्नु परेको स्थानीयले बताएकाछन् ।"
उदाउँदो सूर्यलाई अर्घ्य दिएर छठ पर्व समापन,"जनकपुरधाम : उदाउँदो सूर्यलाई अर्घ्य दिएर आजबाट छठ पर्व बिधिवत सम्पन्न भएको छ । उदाउँदो सूर्यलाई गाईको दूध सहितको अर्घ्य दिएपछि पर्व सम्पन्न भएको हो । छठपूजामा सूर्य भगवान र छठी मातालाई पूजापाठ र अर्घ्य दिनका लागि गहुँ वा चामलको पिठोबाट ठेकुवा, भुसवा, किसानबाट उत्पादित अदुवा र बेसारको हरियो बेर्ना, ज्यामिर, नरिवल, सुन्तला, केरा, स्याउ, पानीसिंगडा, सुथनी, उखु, सुन्तला, स्याउ, सुन्तला लगायतका फलफूल पनि चढाइएको छ । छठ पर्वको व्रत बसे दुःख र दरिद्रताबाट मुक्ति पाइने र सन्तान सुख प्राप्त हुने धार्मिक जनविश्वास रहिआएको छ । विशेष नियम र निष्ठासाथ मनाइने छठ पर्वका लागि नदी, पोखरी, कुवा, ईनार तथा जलाशयहरु सिंगारिएको थियो। कात्तिक शुक्ल षष्ठी र सप्तमीका दिन सूर्यलाई विशेष विधिपूर्वक अर्घ्य दिएर छठ पर्व मनाइन्छ । अहिंसाप्रति मानवको रुचि बढाउने र सबै जिवप्रति सहानुभुति राख्न अभिप्रेरित गर्ने महत्वपुर्ण पर्वको रुपमा छठलाई लिइन्छ । तराई मधेशको मुख्य पर्वहरुमध्ये मिथिला, थारु तथा भोजपुरीनी महिलाहरुको विशेष कठोरताको पर्वको रुपमा रहेको छ । छठमा चढाइने वस्तुको शुद्धता नै यस पर्वलाई अन्य पर्वभन्दा फरक तुल्याएको छ। यस पर्वमा सामान्य रुपमा नभै पूर्ण चोखोपनाले सतर्कतापूर्वक चामल, गहुँलाई केलाएर, धोएर, सुकाएर, पिधेँर राखिने गरेको र यो चोखोपनाको विशिष्ट पक्ष नै यस पर्वलाई अन्य पर्वभन्दा फरक बनाएको हो मधेश प्रज्ञा प्रतिष्ठानका उपकुलपति तथा संस्कृतिविद् रामभरोस कापडिले कापडिले भने।"
सरकारी गाडी दुरुपयोग गर्दै मुस्ताङ भ्रमणमा,जोमसोम : बाग्मती प्रदेशका एक कर्मचारीले सरकारी गाडीको दुरुपयोग गर्दै परिवार लिएर मुस्ताङका आएका छन्। आफ्नो परिचय बाग्मती प्रदेशअन्तर्गत कृषि मन्त्रालयको सहसचिव बताउने उनी सरकारी गाडी चढेर परिवारसहित मुस्ताङ घुम्न आएका हुन्। बाग्मती प्रदेश ०१००२ झ ५७६२ नम्बर भएको उक्त सेतो प्लेट गाडी मुक्तिनाथ दर्शन गरी फर्किदा मुस्ताङका स्थानीय पत्रकारहरुले अनुमगन गर्दा दुरुपयोग भएको पाइएको हो। स्थानीय पत्रकारहरुले मुस्ताङको पुथाङ एअरपोर्टमा बाग्मती प्रदेशको सरकारी गाडी फेला पारेका थिए । पत्रकारहरुले बाग्मती प्रदेशको गाडी विदाको समयमा किन र कुन कार्यक्रमका लागि लिएर आउनु भएको हो भनी सोधिएको प्रश्नमा उनले आफू सहसचिव भएकाे मात्र बताए । ती सहसचिवसहित सो गाडीमा ७ जना मुस्ताङ आएका थिए। जसमध्ये दुई जना महिला एक जना बालक र अरु तीन जना पुरुष थिए। अहिले बाग्मती प्रदेशको साे गाडी मुस्ताङबाट बाहिरिसकेको छ। पछिल्लो समय सरकारी गाडी दुरुपयोग गरी मुस्ताङ आउने क्रम बढ्दो छ। बिना कुनै कार्यक्रम केवल परिवारिक भ्रमण गर्ने क्रममा सरकारी कार्यालयका कर्मचारीदेखि उच्च ओहोदाका व्यक्तिहरु मुस्ताङ आउन थालेका हुन्। सरकारी गाडी कार्यालय प्रयोजन बाहेक दूरुपयोग गर्न पाइदैन। तिहार र छठ पर्वको बीचमा मुस्ताङमा ११ वटा सकारी गाडी भित्रिएको प्रहरी चौकी घाँसाले जनाएको छ।
उदयपुरमा उल्लासमय छठ पर्व,"उदयपुर : साझा सांस्कृतिक धरोहरका रूपमा स्थापित छठ पर्व यस वर्ष उदयपुरमा चार हजार बढीले सामुहिक रूपमा पूजाआरधना र दश हजार बढीले प्रत्यक्ष अवलोकन गरेका छन्। विगत वर्षभन्दा यसपटक छठको रौनक र भक्तजनको संख्या बढेको पूजा व्यवस्थापन समितिले जनाएको छ। पूजा व्यवस्थापन समितिका अध्यक्ष चन्दनकुमार साहका अनुसार पूजा र अवलोकन गर्नेको संख्या दश हजार नाघेको बताए। उदयपुरको सदरमुकाम गाईघाट, बेलका, चौदण्डिगढी, कटारी नगरपालिका, रौतामाई, उदयपुरगढी गाउँपालिकाका नदी तलाउमा हर्सोल्लासका साथ पूजाआरधना गर्दै छठ पर्व मनाइएको हो। छठ पूजा व्यवस्थापन समितिले भक्तजनलाई सुविधा र सहज पूजाआराधना गराउन पोखरी, नदी, खोला र खहरेमा व्यवस्थित रूपमा घाट निर्माण गरेका छन्। पछिल्लो समय छठ हिन्दूहरूको 'साझा चाड' मा रूपान्तरण हुँदै गएको छ। पछिल्लो समय छठ पूजामा पहाडी, नेवार समुदायको समेत उल्लेख्य सहभागिता हुन थालेको छ। सदरमुकाम गाईघाटमा आइतबार अस्ताउँदो र सोमबार बिहान उदाउँदो सूर्यलाई अर्घ दिँदै हर्षोल्लासका साथ छठ पर्व मनाइएको छ। विगत वर्षभन्दा यस वर्ष विभिन्न कार्यक्रमहरूसमेत राखिएकाले भक्तजनको उपस्थिति अझ बढेको पूजा व्यवस्थापन समितिका अध्यक्ष चन्दनकुमार साहले बताए। छैठी माताको पूजासँगै सांस्कृतिक प्रतियोगितामूलक कार्यक्रम, मनोरञ्जनका कार्यक्रमहरूसमेत रातभर सञ्चालनमा रहेको उनले बताए। भक्तजन र अन्य सर्वसाधरणलाई आकर्षित गर्न घाट व्यवस्थापन, मनोरञ्जनका कार्यक्रम, सेल्फी सिन, औषधिउपचार लगायतका गतिविधि राखिएको उनले बताए। मुख्य पूजारी खेमनारायण यादव (राहुल)ले भक्तजनसँग सामूहिक रूपमा पूजासमेत गरेका थिए। पूजाआजाका लागि मधेसी, पहाडी, नेवार समुदाय सहभागी थिए। विशेष पूजाका अवसरमा उनीहरूले सूर्य र छठी माताको आराधनासमेत गरेका थिए। सूर्यको उपासना गरेर तराई क्षेत्रका समुदायले छठ मनाउने गरे पनि पछिल्ला वर्षमा पहाडी समुदायका भक्तजनले पनि छठ पर्व मनाउन थालेका छन्। छठ पूजालाई लक्षित गरी सदरमुकाममा आयोजना गरिएको कार्यक्रममा त्रियुगा नगरपालिकाका मेयर वसन्तकुमार बस्नेतले छठ पूजा व्यवस्थापनका लागि स्थानीय सरकारले सहयोग गर्ने बताए। उनले त्रियुगाको संस्कृतिसँग जोडिएको पर्व भएकाले यसको संरक्षण, प्रर्वद्धनमा नगरपालिकाले सहयोग गर्ने प्रतिबद्धता व्यक्त गरे। त्यसैगरी उपमेयर महेश्वरी राईले त्रियुगाको सभ्यता, संस्कार र सौन्र्दयतामा छठ पूजा र पवित्र त्रियुगा नदीको महत्व रहेको बताइन्। पछिल्लो वर्ष सबैको साझा संस्कृतिका रूपमा छठ पर्व स्थापित हुँदै गएकाले यसको संरक्षणमा सबैको चासो रहनुपर्ने बताए। कार्यक्रममा उदयपुर जिल्लाको साहित्य क्षेत्र कलम चलाउने साहित्यकार पुण्यबहादुर कार्की र इन्दिरा आचार्यलाई सम्मानसमेत गरिएको थियो। यस वर्षको छठमा लोकसंस्कृति झल्काउने खालका गीतमा खुला नृत्य र गायन प्रतियोगिता आयोजना गरिएको सल्लाहकार राजकुमार शर्माले जानकारी दिए। त्यस्तै मनोरञ्जनात्मक सांस्कृतिक कार्यक्रम र छठमा योगदान गर्नेहरूलाई सम्मान कार्यक्रम पनि गरिएको उनले बताए।"
कस्तो जीवन ?,"एकजना दास थिए। एकदिन उनी मालिकको कब्जाबाट मुक्त भए। एकाएक जंगलतिर भागे। त्यहाँ उनी एक्लै भट्किइरहेका थिए। सुनसान जंगलमा उकुसमुकुस देखिन्थे। अचानक उनको दृष्टि भयंकर सिंहमाथि पर्यो। त्यस सिंहलाई देखेपछि उनी निकै डराए र भाग्न खोजे। भइदियो अचम्म, सिंहले उनलाई देख्दा पनि लखेट्न चाहेन। ठूलो आवाज गरेर करायो। बरु सिंहले उनलाई एक टकले हेरिरह्यो। जब उनी सिंहको सामु पुगे, घाउले भरिएको खुट्टा तेस्र्याइदियो। सिंहको खुट्टाबाट रगत बगिरहेको थियो। उनले देखे सिंहको खुट्टामा फलामको काँटी बिझेको रहेछ। उनले इमान्दारपूर्वक सिंहको खुट्टाबाट त्यो काँटी झिकिदिए। त्यसपछि खुट्टामा पट्टी पनि बाँधिदिए। अब उसको खुट्टाबाट रगत बग्न छाड्यो। खुट्टाको घाउ विस्तारै निको हुँदै गयो। सिंहले मान्छे नै भए पनि कुनै वैरभाव देखाएन। उल्टै उनलाई स्नेह दर्शाउन थाल्यो। दुवै जंगलमा सँगसँगै रहन थाले। एकदिन दासलाई उनका मालिकले समाते। त्यसपछि उनलाई सजाय सुनाइयो, दासलाई कुनै भोको जनावरसामु छाडिदिनू। उनलाई सिंहको गुफा अगाडि लगेर छाडिदियो। उनका मालिक, नातागोता र अरू मानिसले ती दासलाई सिंहले मारेर भोजन गरेको दृश्य हेर्न गुफाभन्दा केही टाढा बसाइयो। मान्छेको गन्ध थाहा पाएपछि सिंह गुफाबाट गर्जिंदै बाहिर निस्कियो। गुफाबाट बाहिर निस्किनासाथ उसले दासलाई चिन्यो। हमला गर्नुको साटो सिंहले शान्त भावमा नजिक आएर चाट्न थाल्यो। सिंहको अनौठो व्यवहार देखेर दास जति चकित भए मालिकले त्योभन्दा बढी चकित बने। उनले दासलाई आफूकहाँ बोलाए र सोधे, तिमीलाई त्यो सिंहले किन यस्तो मायालु व्यवहार देखायो ? उनले सबै वृत्तान्त सुनाए। त्यसपछि मालिकले सबै सजाय माफी गरिदिए। उनी स्वतन्त्र भएको घोषणा पनि गरे। नैतिक शिक्षा : व्यवहारले सम्बन्धमा फरक पार्छ। अरूसँग जस्तो व्यवहार गर्छौं, परिणाम त्यस्तै पाउँछौं। सम्बन्ध कस्तो राख्ने भन्नेले आफूलाई जीवन कस्तो बनाउने भन्ने आधार तय हुन्छ।"
फलामको पाइपमा बारुद भर्नेक्रममा पड्किएर दम्पति घाइते,"दैलेख : फलामको पाइपमा सलाईको काँटीको बारुद भर्दैगर्दा पड्किएर श्रीमान, श्रीमती घाइते भएका छन्। दैलेखको नारायण नगरपालिका६ भूर्तीमा २८ वर्षीय अर्जुन सार्की र श्रीमती २२ वर्षीय अञ्जू सार्की सख्त घाइते भएका हुन्। लोहो खोलामा माछा मार्ने उद्देश्यले विष्फोटक पदार्थ बनाउने लाग्दा घरमै बारुद भर्दैगर्दा अकस्मात् पड्किएर शनिबार उनीहरु घाइते भएको जिल्ला प्रहरी कार्यालय दैलेखका सूचना अधिकारी प्रहरी निरीक्षक पुरुषोत्तम कार्कीले जानकारी दिए। पाइप पड्किँदा अर्जुनको बायाँ हातको हत्केला पूरै उडेको छ भने अञ्जुको दाहिने खुट्टामा तथा शरिरका अन्य भागमा चोट लागेको छ। दैलेख अस्पतालमा प्रारम्भिक उपचारपछि थप उपचारका लागि कर्णाली प्रदेश अस्पतालमा पुर्याइएको अर्जुनका बुबा हरि सार्कीले जानकारी दिए। १० वर्ष अघिदेखि काठको फर्निचर सञ्चालन गर्दै आएका अर्जुनले ६ वर्ष अघि अन्तरजातीय विवाह गरेका थिए, पछि युवतीले छोडेपछि मानसिक स्वास्थ्यमा समस्या थियो, स्थानीय प्रेम भूर्तेलले भने। अन्तरजातीय विवाह अघिकी पहिलो श्रीमतीले बहुविवाह उजुरी गरेपछि २ वर्षको कैद सजाय भोगेर छुटेपछि अन्तजातीय विवाह गर्ने मगर थरकी ती युवतीलेसँगै बस्न नसक्ने भनेर माइतीमा पुगेपछि अर्जुनले माइतीघरमा एक साता अनसन बसेका थिए। त्यसबेला परिवारजनले सम्झाईबुझाई घरमा ल्याएपछि फर्निचरमा आफैँले मुख्य मिस्त्रीको काम गर्दै आएका छन्। पहिलो श्रीमतीले २ छोराछोरी छोडेर अन्यत्रै विवाह गरेपछि दुई वर्ष अघि अञ्जूलाई तेश्रो श्रीमतीको रुपमा विवाह गरेका हुन्। अञ्जू गर्भवती छिन्। कात्तिक ५ गतेलाई प्रसुतीको दिन तोकिएको भएपनि अझैं शिशू जन्मेको छैन, अञ्जूको पेटमा पनि चोट लागेकोले गर्भको बच्चालाई केही असर पो पर्यो कि ? चिन्ता लागेको छअर्जुनले टेलिफोनमा भने। पाइप पड्किँदाको धुवाँले आफ्नो दुई वटै आँखा धमिलो देखिएको अर्जुनले सुनाए। डाक्टरले हात काट्ने भनेका छन्, औषधी गर्ने पैंसा पनि छैन उनले भने।"
भारतको गुजरातमा पुल भाँचिदा मृत्यु हुनेको संख्या १४१ पुग्यो,एजेन्सी : भारतको गुजरातस्थित मोरबीमा झोलुङ्गे पुल चुँडिदा मृत्यु हुनेको संख्या १४१ पुगेको छ। मच्छु नदीमाथिको पुल आइतबार साँझ भाँचिएको थियो। सो पुल १४३ वर्ष पुरानो भएको बताइएको छ। गुजराती नयाँ वर्ष मनाउने क्रममा आइतबार करिब ५०० जना पुलमा चढेका थिए। पुलले थेग्न नसकेपछि करिब ४०० सय नदीमा खसेका थिए। त्यसमध्ये १४१ जनाको ज्यान गएको बीबीसीमा समाचार छ। घटना लगत्तै करिब ६८ जनाको शव नदीबाट निकालेको थियो। रातिबाट उद्दार कार्य जारी रहेको र धेरै मानिस वेपत्ता भएको बताइएको छ। पुलमा ओभरलोड भएका कारण दुर्घटना भएको बताइएको छ।
"पेट्रोल पम्पमा आगलागी, घाइते एक जनाको मृत्यु",विराटनगर : मोरङको बूढीगंगा गाउँपालिका४ स्थित नितेश पेट्रोल पम्पमा आगलागी हुँदा एक साताअघि घाइते भएका एक जनाको आइतबार राति मृत्यु भएको छ । प्रहरीका अनुसार पेट्रोल पम्पको काउन्टरमा लक्ष्मी पूजाको दिन (कात्तिक ७ गते) साँझ ७:४० बजेतिर आगलागी भएको थियो । आगलागीमा परेर पम्पका कामदार बूढीगंगा४ का ३४ वर्षीय गान्धी मण्डल गम्भीर घाइते भएका थिए । उनको विराटनगरस्थित ग्रीन क्रस अस्पतालमा उपचार भइरहेको थियो । प्रहरीका अनुसार अवस्था गम्भीर बन्दै गएपछि थप उपचारका लागि आइतबार कीर्तिपुर अस्पताल लगिएको थियो । अस्पताल पुर्याउनसाथ चिकित्सकले मण्डललाई राति मृत घोषित गरेको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार घटनामा अर्का कामदार बूढीगंगा२ का ५५ वर्षीय अशोक चौधरी सामान्य घाइते भएका थिए । चौधरी उपचारपछि घर फर्किसकेको प्रहरीले जनाएको छ । प्रहरीका अनुसार विद्युत सर्ट भएर आगलागी भएको अनुमान गरिएको छ । घटनाका सम्बन्धमा थप अनुसन्धान भइरहेको जानकारी डीएसपी श्रेष्ठले दिए ।
भक्तपुरबाट लागुऔषधसहित एकजना पक्राउ,भक्तपुर : भक्तपुरको मध्यपुर ठिमी नगरपालिका १ लोकन्थलीस्थित आँखा अस्पताल नजिकबाट लागुऔषध विक्री वितरण तथा ओसार पसार हुँदैछ भन्ने विशेष सूचनाका आधारमा प्रहरीले एकजनालाई पक्राउ गरेको छ । प्रहरी प्रभाग बालकोट भक्तपुरबाट खटिएको प्रहरी टोलीले सिराहा लाहान नगरपालिका  ४ घर भई हाल ललितपुर पाटन बस्ने २३ वर्षीय रमेशकुमार आनन्दलाई पक्राउ गरेको महानगरीय प्रहरी परिसर भक्तपुरले जनाएको छ । उनलाई नाइट्राभेट ६०० सय थान ट्याव्लेट लागुऔषधसहित नियन्त्रणमा लिएको परिसरका सूचना अधिकृत दीपक पाण्डेले जनाए । उनलाई प्रहरी वृत्त ठिमी भक्तपुरमा राखी थप अनुसन्धान भइरहेको जनाइएको छ ।
"कारको ठक्करबाट रुपन्देहीमा एक महिने शिशुसहित तीन जनाको मृत्यु, दुई घाइते",भैरहवा : रुपन्देहीमा छठ पूजाका लागि जाने क्रममा सवारी दुर्घटनामा एकै परिवारका तीन जनाको मृत्यु भएको छ। दुई जना घाइते भएका छन्। सोमबार बिहान घरबाट नजिकैको छठ घाटमा जाने क्रममा सवारी दुर्घटना भएको हो। भैरहवाबाट परासीतर्फ जाँदै गरेको नम्बर पहिचान नभएको टाटा कम्पनीको इन्डोगो कारले ठक्कर दिँदा रुपन्देही ओमसतिया४ पननीको एक महिने शिशुसहित २८ वर्षीया प्रमिला कुर्मी र १४ वर्षीया सीमा कुर्मीको मृत्यु भएको जिल्ला प्रहरी कार्यालय रुपन्देहीका डीएसपी श्यामु अर्यालले जानकारी दिए। त्यस्तै शिशुकी आमा २४ वर्षीया बन्दना कुर्मी र ३५ वर्षीया मन्जु कुर्मी घाइते भएका छन्। घाइतेहरुको भैरहवास्थित युनिभर्सल कलेज अफ मेडिकल साइन्सेसमा उपचार भइरहेको डीएसपी अर्यालले बताए। ठक्कर दिएर फरार भएको कार र चालकको खोजी भइरहेको रुपन्देही प्रहरीले जनाएको छ। सवारी दुर्घटनामा परेका व्यक्तिहरुमध्ये ४ जना एकै परिवारका हुन् भने एक जना सोही परिवारको आफन्त हुन्।
छठ हेर्न गएका बालकको छुरा प्रहार गरेर हत्या,"विराटनगर : मोरङको उर्लाबारी नगरपालिका७ मावा खोलामा छठ हेर्न पुगेका एक बालकको हत्या भएको छ। मोरङ प्रहरी प्रमुख एसपी शान्तिराज कोइरालाका अनुसार झापाको दमक नगरपालिका१० आमबाडी बस्ने धनबहादुर श्रेष्ठका छोरा १४ वर्षीय दियुस श्रेष्ठको हत्या गरिएको हो। छुरा प्रहार गरेर दियुसको हत्या गरिएको प्रहरीले जनाएको छ। बायाँ कोखादेखि तलको भागमा छुरा प्रहार भएको कोइरालाले बताए। छठ पर्व हेर्न मावा खोलामा पुगेका दियुसमाथि आइतबार राति १०:२५ बजेतिर छुरा प्रहार भएको प्रहरीको प्रारम्भिक अनुसन्धानबाट खुलेको छ। घाइते बालकलाई उद्धार गरेर उपचारका लागि उर्लाबारीको गोदावरी अस्पताल पुर्याएपछि मात्रै प्रहरीले घटनाको जानकारी पाएको हो। गोदावारीमा सम्भव नभएपछि थप उपचारका लागि झापाको बिर्तामोडस्थित बी एण्ड सी अस्पताल लगिएको थियो। उपचारका क्रममा सोमबार बिहान ४:५० बजेतिर मृत्यु भएको एसपी कोइरालाले बताए। उनका अनुसार दियुसमाथि छुरा प्रहार गर्नेहरुको पहिचान हुन बाँकी छ। उर्लाबारीकै हाटखोला बस्ने तत्काल नाम, थर र वतन नखुलेका च्यान्टे भनिने युवाको समूहले छुरा प्रहार गरेको जानकारी प्रहरीले प्राप्त गरेको छ। एसपी कोइरालाले घटनामा संलग्नहरु फरार रहेका कारण खोजी तीव्र पारिएको जानकारी दिए।"
भारतको गुजरातमा पुल भाँचिएको घटनाप्रति प्रधानमन्त्री देउवाद्वारा दु:ख व्यक्त,काठमाडौं : प्रधानमन्त्री शेरबहादुर देउवाले भारतको गुजरातमा पुल भाँचिदा १४१ जनाको मृत्यु भएको घटजाप्रति दु:ख व्यक्त गरेका छन्। सोमबार ट्वीट गर्दै प्रधानमन्त्री देउवाले पुल भाँचिएर दर्जनौं मानिसको मृत्यु भएको समाचारले आफूलाई स्तब्ध बनाएको भन्दै मृतकप्रति श्रद्धाञ्जली र भारतीय सरकार र मृतकका आफन्तमा समवेदना व्यक्त गरेका छन्। भारतको गुजरातमा आइतबार साँझ पुल भाँचिदा १४१ जनाको मृ्त्यु भएको छ। आइतबार साँझ मोरबी भन्ने स्थानमा मच्छु नदीमाथिको पुल भाँचिएको थियो। घटना लगत्तै करिब ६८ जनाको शव नदीबाट निकालेको थियो। रातिबाट उद्दार कार्य जारी रहेको र धेरै मानिस वेपत्ता भएको बताइएको छ। पुलमा ओभरलोड भएका कारण दुर्घटना भएको बताइएको छ।
सवारी दुर्घटनामा एक जनाको मृत्यु,"काठमाडौं : काठमाडौंको तार्केश्वर नगरपालिका२, नेपालटार भेडीगोठमा सोमबार बिहान भएको सवारी दुर्घटनामा एक जनाको मृत्यु भएको छ। एक जना घाइते भएका छन्। काभ्रेस्थलीबाट जरङखुतर्फ जाँदै गरेको बा २१ च ५१०६ नम्बरको जिप आज बिहान १० बजे अचानक पल्टिएर विपरीत दिशाबाट आउँदै गरेको बा ५ ख २३५ नम्बरको बसमा ठोकिँदा दुर्घटना भएको हो। गम्भीर घाइते भएका जीप चालक मकवानपुर घर भइ काभ्रेस्थली बस्ने २६ वर्षीय सुनिल तामाङको ग्रीनसिटी अस्पतालमा उपचारका क्रममा आज दिउँसो सवा १२ बजे मृत्यु भएको हो। घाइते भएका जीपका परिचालक काभ्रेस्थलीका २४ वर्षीय बिकेश तामाङको सोही अस्पतालमा उपचार भइरहेको छ। बस चालकलाई प्रहरी वृत्त बालाजुले नियन्त्रणमा लिएको छ।"
