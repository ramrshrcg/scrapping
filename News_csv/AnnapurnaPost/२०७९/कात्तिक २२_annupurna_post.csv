शीर्षक,विवरण
रौतहटका ९८ जना कैदिबन्दीले मतदान गर्ने,रौतहट : आगामी मंसिर ४ गते हुने प्रतिनिधिसभा तथा प्रदेशसभा सदस्य निर्वाचनमा जिल्ला कारागार रौतहटमा रहेका ९८ कैदी बन्दीले मतदान गर्ने भएका छन्। बन्दी जीवन बिताइरहेकामध्ये ९८ जनाले निर्वाचनमा मतदान गर्ने कारागार प्रशासनले जनाएको छ। कैदीबन्दीले पनि मतदान गर्न पाउने व्यवस्थापछि जिल्ला कारागार र जिल्ला प्रहरी कार्यालयमा रहेका ९८ जना कैदी बन्दीले मतदान गर्ने व्यवस्था गरिएको हो। जिल्ला निर्वाचन कार्यालय रौतहटका निर्वाचन अधिकृत छोटेलाल दासका अनुसार पहिलो पटक कैदीबन्दीलाई मतदान गर्ने व्यवस्था गरिएको जानकारी दिए। जिल्लामा २ सय ७६ मतदान स्थल कायम गरिएको छ। ५ सय २३ मतदान केन्द्र तथा दुईवटा अस्थायी मतदान केन्द्र गरी ५ सय २५ मतदान केन्द्र रहेको छ। जिल्ला कारागार र जिल्ला प्रहरी कार्यालयमा अलग अलग मतदान केन्द्र स्थापना गरिने र त्यसका लागि छुट्टै मतदान अधिकृत नियुक्त गरिएको दासले जानकारी दिए। निर्वाचनका लागि ४ हजार १ सय ८४ जना कर्मचारी खटिने जिल्ला निर्वाचन कार्यालयले जनाएको छ। रौतहटमा ४ लाख १५ हजार ४ सय ५५ मतदाता रहेका छन्। एक जना तेस्रो लिंगी मतदाता रहेको जिल्ला निर्वाचन कार्यालयले जनाएको छ।
सेनाको प्रशिक्षण केन्द्र पुगेर चिनियाँ राष्ट्रपतिले भने 'लड्ने र जित्ने क्षमता बढाउनुस्,"बेइजिङ : चिनियाँ राष्ट्रापति सी जिङपिङले मंगलबार केन्द्रीय सैन्य आयोग (सीएमसी)को संयुक्त अपरेशन कमाण्ड सेन्टरको निरीक्षण गरी कम्युनिष्ट पार्टीको २०औं राष्ट्रिय महाधिवेशनको मार्गदर्शक सिद्धान्तहरू कार्यान्वयन गर्ने नयाँ सीएमसीको अडान प्रदर्शन गरेका छन्। चीनको सीपीसी र सेनाको प्रशिक्षण र लडाइँ तयारीमा वृद्धिका निम्ति यो महत्त्वपूर्ण मानिएको छ। सीपीसी केन्द्रीय समितिका महासचिव, सीएमसीका अध्यक्ष र सीएमसी संयुक्त अपरेशन कमाण्ड सेन्टरका कमाण्डरइनचीफसमेत रहेका सीले सम्पूर्ण सेनाले लडाइँ तयारीका लागि आफ्नो सम्पूर्ण शक्ति समर्पित गर्नुपर्ने र आफ्ना सबै काम पूरा गर्नुपर्ने बताए। 'लड्ने र जित्ने क्षमता बढाउनु होस् नयाँ युगमा प्रभावकारीरूपमा आफ्नो मिसन र कार्यहरू पूरा गर्नुहोस्,' सीले भने।"
फिलिपिन्समा गोली चल्दा सुतिरहेका चार जनाको मृत्यु,मनिला : फिलिपिन्सको दक्षिणी बासिलान प्रान्तमा अज्ञात बन्दुकधारीले सुतिरहेका मानिसहरूमाथि गोली चलाउँदा चार जनाको मृत्यु भएको प्रहरीले जनाएको छ। स्थानीय समय अनुसार बिहान ५ बजे लमितान शहरमा गोली चलेको प्रहरीले जनाएको छ। आक्रमणमा विवाह मनाउन प्रयोग गरिएको अस्थायी मञ्चमा सुतिरहेका पीडितको घटनास्थलमै मृत्यु भएको हो। आक्रमणमा घाइते भएका अर्का एक जना उपचाररत रहेको प्रहरीले जनाएको छ। प्रहरीले एक दर्जन राउण्ड गोली र एक एम१६ असल्ट राइफल बरामद गरेको छ। उनीहरूले आक्रमणको कारण र गोली प्रहार गर्नेहरूको पहिचानबारे अनुसन्धान गरिरहेका छन्।
बुधबार दिउँसो देशका चार प्रदेशमा वर्षा र दुईमा हिमपातको सम्भावना,"काठमाडौं : बुधबार दिउँसो देशका चारवटा प्रदेशमा वर्षा र दुईमा हिमपातको सम्भावना देखिएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार सुदूरपश्चिम, कर्णाली, लुम्बिनी र गण्डकी प्रदेशका थोरै स्थानहरूमा र बाँकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। यसैगरी सुदूरपश्चिम र कर्णाली प्रदेशका हिमाली भूभागका थोरै स्थानहरूमा हल्का हिमपातको पनि सम्भावना रहेको विभागले जनाएको छ। रातको समयमा भने सुदूरपश्चिम र कर्णाली प्रदेशका पहाडी भूभागका एक दुई स्थानमा हल्का वर्षाको सम्भावना रहनुका साथै ती प्रदेशका हिमाली भूभागका एकदुई स्थानमा हल्का हिमपातको पनि सम्भावना रहेको छ।"
५० प्रतिशत कैद भुक्तान भएका थुनुवा मुद्दामा छुट्टै सुनुवाइ गरिने,"काठमाडौं : सर्वोच्च अदालतले विचाराधीन थुनुवा रहेका मुद्दामध्ये ५० प्रतिशत कैद भुक्तान गरिसकेका थुनुवाका मुद्दा पहिचान गरी त्यस्ता मुद्दालाई निश्चित दिन छुट्टै पेसी चढाई सुनुवाइ गर्ने भएको छ। अदालतले त्यस्ता मुद्दाको समूह स्थगित नहुने गरी अभियानका मुद्दासरह पेसी व्यवस्थापन गरी सुनुवाइ गर्ने प्रबन्ध मिलाउने निर्णय सर्वोच्च अदालतको पूर्ण बैठकले गरेको हो। सर्वोच्च अदालत नियमावली, २०७४ को नियम ११३ बमोजिम गठित मुद्दा व्यवस्थापन समितिको सिफारिसबमोजिम यही कात्तिक १६ गते बसेको पूर्ण बैठक (फूलकोर्ट) ले उक्त निर्णय गरेको सर्वोच्च अदालतका प्रवक्ता विमल पौडेलले जानकारी दिए। सर्वोच्च अदालतमा विचाराधीन रहेका प्रतिवेदनको सुनुवाइ हप्ताको एकदिन शुक्रबार मात्र हुने गरेको थियो। एक दिन १:३० बजेसम्म मात्र सुनुवाइ गर्दा त्यस्ता प्रतिवेदनको अपेक्षितरूपमा फर्छ्योट हुन नसकी सङ्ख्या बढ्दै गएकाले प्रत्येक हप्ताको शुक्रबारका दिन प्रतिवेदनको सुनुवाइका लागि दुईवटा छुट्टै इजलास तोकी पूरा समय सुनुवाइ गर्ने निर्णय गरेको छ। त्यस्तै, बैठकले तत्कालीन पुनरावेदन अदालत तथा उच्च अदालतमा न्यायाधीशको हैसियतले कार्यरत हुँदा मुद्दाको रोहमा प्रत्यार्थीलाई झिकाउने आदेश गरेको वा अन्तरिम आदेश जारी गरेको भए पनि सर्वोच्च अदालतमा सो मुद्दाको सुनुवाइ गर्नेसमेत निर्णय गरेको छ। सर्वोच्च अदालतमा विचाराधीन मुद्दामा प्रत्यार्थी झिकाउने आदेश गर्दा स्पष्ट राय वा इन्साफमा फरक पर्नसक्ने प्रकृतिको तथ्यमा प्रवेश गरी आदेश गरिएको नभएमा सो आदेश गर्ने तथा अल्पकालीन अन्तरिम आदेश वा अन्तरिम आदेशमा स्पष्ट राय व्यक्त नगरी आदेश जारी गर्ने न्यायाधीशले समेत त्यस्ता मुद्दाको सुनुवाइ गर्ने बैठकले निर्णय गरेको छ।"
ट्याक्टरको ठक्करबाट वृद्धको मृत्यु,काठमाडौं : सिरहाको लक्ष्मीपुरपतारी गाउँपालिका१ रामपुरमा मंगलबार बिहान ट्याक्टरको ठक्करबाट एक वृद्धको मृत्यु भएको छ। स्थानीय ७० वर्षीय जुगती दासको घटनास्थलमा नै मृत्यु भएको हो। स १ त ६०२९ नम्बरको ट्रयाक्टरले घर अगाडि बाटाको छेउमा बसिरहेको अवस्थामा दासलाई आज बिहान साढे १० बजे ठक्कर दिएको थियो। ट्रयाक्टर सहित चालकलाई इलाका प्रहरी कार्यालय महेशपुरपतारले नियन्त्रणमा लिएको छ।
बसको ढोकाबाट खसेर बस धनीको मृत्यु,"काठमाडौं : कैलालीको टीकापुर नगरपालिका१, खडकचोकमा मंगलबार बिहान बसको ढोकाबाट खसेर बस धनीको मृत्यु भएको छ। लम्कीचुहा नगरपालिका १ का ४० वर्षीय विष्णु देवकोटाको मृत्यु भएको हो। गम्भीर घाइते भएका देवकोटाको टीकापुर अस्पतालमा उपचारका क्रममा मृत्यु भएको हो। टीकापुरबाट धनगढीतर्फ जाँदै गरेको ना ५ ख ५८७२ नम्बरको बसको ढोकाबाट मंगलबार बिहान साढे ८ बजे उनी खसेका थिए। बससहित चालकलाई इलाका प्रहरी कार्यालय टीकापुरले नियन्त्रणमा लिएको छ।"
विश्वकप फुटबल प्रतियोगिताका नाममा रकम नउठाउन आदेश,"काठमाडौं : सर्वोच्च अदालतले विश्वकप फुटबल प्रतियोगिताका नाममा कुनै पनि रकम नउठाउन अल्पकालीन अन्तरिम आदेश गरेको छ। न्यायाधीश प्रकाशमान सिंह राउतको इजलासले आज मिडिया हबले विश्वकपको नाममा विज्ञापनबापत प्रतिग्राहक रु पाँच सय उठाउने निर्णय कार्यान्वयन नगर्न अल्पकालीन अन्तरिम आदेश गरेको हो। अदालतले उक्त विषयमा छलफलका लागि सबै पक्षलाई यही कात्तिक २७ गते बोलाएको छ। अधिवक्ता किशोर पौडेलले दायर गरेको रिट निवेदनमा राष्ट्रिय प्रसारण नियमावलीमा सरकारले बाहेक रकम तोक्न नपाउने व्यवस्थाविपरीत मिडिया हब नीति कम्पनी गरेको निर्णय रोक लगाउन आदेशको माग गरिएको थियो। केबल टेलिभिजन लिएबापत तिर्नुपर्ने सेवा शुल्क तिरेर सहजै विश्वकप हेर्न पाइने व्यवस्था रहेकोमा निजी कुनै कम्पनीले त्यस्तो निर्णय गर्न नपाउने रिट निवेदनमा छ। नेपालमा विगत लामो समयदेखि फुटबल खेलको महासङ्ग्राम, फिफा विश्वकप फुटबल प्रतियोगिताको टेलिभिजनमा विभिन्न च्यानलले प्रत्यक्ष प्रसारण गर्दै आएका छन्। आगामी मङ्सिर ४ गतेदेखि कतारमा सञ्चालन हुन लागेको फिफा विश्वकप फुटबल प्रतियोगितामा हुने खेल तालिका सार्वजनिक भइसकेको छ। विगत लामो समयदेखि खेल जगत्मा हेर्न सर्वाधिक रुचि राखिएको विश्वकपमा यसभन्दा अघिका संस्करण सहज तरिकाले हेर्न मिल्ने व्यवस्था रहेकोमा यसपटक शुल्क तोकिएको रिट निवेदनमो छ।"
विरोध खतिवडामाथि हातपात भएको छैन : गठबन्धन दल,"मकवानपुर: मकवानपुर क्षेत्र नम्बर२ का प्रतिनिधि सभा उम्मेदवार बिरोध खतिवडामाथि हातपात नभएको बाम लोकतान्त्रिक गठबन्धनका तीन दलले जनाएका छन् । गठबन्धनमा आवद्ध नेपाली कांग्रेस मनहरी गाउँ समिति सभापति प्रकाश बर्तौला, नेकपा माओवादी केन्द्र मनहरीका सचिव सञ्जीव पाठक र नेकपा एकीकृत समाजवादी मनहरी गाउँ कमिटिका अध्यक्ष नारायण श्रेष्ठले संयुक्त प्रेस विज्ञप्ति जारी गर्दै उम्मेदवार खतिवडामाथि कुटपिट नभएको जनाएका हुन् । मंगलबार दिउँसो मनहरी गाउँपालिका ४ स्थित गोलघरमा भएको चुनावी सभा स्थलमा खतिवडा पुगेका बेला मदिरा सेवन गरेका व्यक्त लडेको विषयलाई कुटपिट भनेर प्रचार गरिएको विज्ञप्तिमा उल्लेख छ । लडेर घाइते भएका उनलाई उद्धार गरी प्रहरीको जिम्मा लगाइएको विज्ञप्तिमा भनिएको छ । मकवानपुर क्षेत्र नम्बर२ मा एकीकृत नेकपा समाजवादीका खतिवडासँग नेकपा एमालेका महेश बर्तौलासहितका उम्मेदवार चुनावी मैदानमा छन् ।"
दुई मोटरसाइकल ठोकिँदा चालकको मृत्यु,काठमाडौं : रुपन्देहीको गैडहवा गाउँपालिका२ मा मंगलबार दुईवटा मोटरसाइकल आपसमा ठोकिँदा दुवै चालकको मृत्यु भएको छ। दुर्घटनामा परी गैडहवा गाउँपालिका२ जोगडा बस्ने २३ वर्षीय सन्तोष पासी र १६ वर्षीय निरज लोधको मृत्यु भएको हो। लु ५ प ९७३२ नम्बरको मोटरसाइकल र लु ७६ प ३३७२ नम्बरको मोटरसाइकल आज बिहान ८ बजे एकआपसमा ठक्कर खाएका हुन्। गम्भीर घाइते भएका पासीको सिटि अस्पताल भैरहवामा र लोधको भीम अस्पतालमा उपचारका क्रममा मृत्यु भएको इलाका प्रहरी कार्यालय सुर्यपुराले जनाएको छ।
सोरुङबासीले निर्वाचन बहिस्कार गर्ने निर्णय लिए फिर्ता,"उदयपुरर : मंसिर ४ गते हुने प्रतिनिधिसभा र प्रदेशसभाको निर्वाचन बहिस्कार गरेका उदयपुरको कटारी नगरपालिका १० सोरुङ्ग छविसेका स्थानीयले निर्णय फिर्ता लिएका छन्। गत वैशाख ३० गते सम्पन्न स्थानीय तहको निर्वाचनमा प्रहरीको गोली लागेर मृत्यु भएका वीरबहादुर कटुवालका आफन्त, राजनीतिक दल र प्रशासनबीचको सहमति कार्यान्वयन नभएको भन्दै स्थानीयले मंसिर ४ को निर्वाचन बहिस्कार गरेका थिए। मंगलबार कटारी नगरपालिकाको कार्यालयमा मेयर राजेशचन्द श्रेष्ठ, उपमेयर गीता खड्कासहित इलाका प्रशासन कार्यालय कटारीका प्रमुख चेतराज बराल, राजनीतिक दलका नगर र जिल्ला तथा केन्द्रीय प्रतिनिधिसहितको सर्वदलीयसर्वपक्षीय बैठकले सहमति कार्यान्वयन गर्ने पुनः सहमति भएसँगै स्थानीयले निर्वाचन बहिस्कारको निर्णय फिर्ता लिएका हुन्। बैठकमा घटनाको गृहमन्त्रालयबाट गठित छानबिन समितिको प्रतिवेदन सार्वजनिक गर्न मन्त्रालयलाई आग्रह गर्ने, मृतकलाई शहीद घोषणाका लागि पुनः पहल गर्ने, वैशाख ३१ को सहमतिमा भएअनुसारको राहत रकम १० लाख मन्त्रालयबाट जिल्ला प्रशासन कार्यालयमा आइसकेकाले मृतकका बाबु जितबहादुर कटुवाललाई उपलब्ध गराउने सहमतिपछि निर्वाचन बहिष्कार फिर्ता लिने निर्णय भएको उपमेयर गीता खड्काले बताइन्। उनले भनिन्, सबै पक्षबाट सहमति कार्यान्वयन भए निर्वाचन गर्नुपर्छ भन्ने भाव बुझियो। सोहीअनुसार कार्यान्वयन हुन्छ र निर्वाचनको वातावरण बनाउने स्थानीयले प्रतिबद्धता जनाउनुभयो। मतदानका दिन कटारी १० स्थित जनता कालिका मावि सोरुङ्ग मतदान केन्द्रमा प्रहरीको गोलीबाट कटुवालको ज्यान गएको थियो। उक्त घटनामा मोहनबहादुर श्रेष्ठ घाइते भएका थिए। घटनापश्चात् स्थानीय बासिन्दाले मतपेटिका उठाउन नदिई शवसमेत घटनास्थलबाट उठाएका थिएनन्।"
"नागरिकता समस्या हल गर्न मतदाताको आग्रह, उम्मेदवारको एजेण्डा विमानस्थल","विराटनगर : बिहानको ७ बज्दै थियो। मोरङको कटहरी४ स्थित मुस्लिम बस्तीमा एउटा गाडी घ्याच्च रोकियो। मे १ च ६८६८ नम्बरको सेतो स्कारपियोबाट क्षेत्र नं ४ बाट प्रतिनिधिसभा सदस्य पदका उम्मेदवार अमनलाल मोदीसहित केही कार्यकर्ताहरू ओर्लिए। गाडीबाट झर्ने बित्तिकै उनी जनताको घरदैलोतर्फ लागे। मोदीको पछाडि कार्यकर्तासहित केही स्थानीयले हर हर मोदी, घर घर मोदीको नारा घन्काउँदै थिए। मोदीले यसअघि पनि सोही क्षेत्रबाट प्रतिनिधिसभा सदस्य पदको निर्वाचन जितेका थिए। स्थानीयको नाराले पनि मोदीले पछिल्लो ५ वर्षमा गरेका कामको स्पष्ट बिश्लेषण गरिरहेको थियो। उनी एक स्थानीयको घरमा प्रवेश गरे। घरमा एक वृद्ध थिए। नम्र शैलीमा उनले सोधे, 'यी बेर भोट देबि की नै? हम अमनलाल मोदी। फेरो एकपटक चुनावमे उठल छियो।' 'नागरिकता दिलैबो बोल्ने छेलि। कहाँ एलै त नागरिकता? भन्दै ६८ वर्षीय मन्टु शेखले प्रश्न तेर्स्याए।' 'नागरिकता समस्या समाधानके प्रयास करने छेलियौ। एमालेके कारणसे राष्ट्रपति रोक लगा देलकै' मोदीले भने, 'भोट देबी त यी बेर गठबन्धनके सरकार बनतै। नागरिकता समस्या समाधान हेतै। गोलाकार भितर के हँसिया हतौडामे भोट मागै खातिर एल छियौ।' मोदीको आश्वासनप्रति सन्तुष्ट हुँदै मन्टुले हँसिया हतौडामा भोट दिने प्रतिबद्धता जाहेर गरे। त्यसपछि मोदी मुस्लिम टोलका अन्यको घरदैलोमा भोट माग्न हुँइकिए। बाम लोकतान्त्रिक गठबन्धनबाट प्रतिनिधिसभा सदस्य पदका उम्मेदवार रहेका अमनलाल मोदीले यसअघि पनि क्षेत्र नं ४ बाट चुनाव जितेका थिए। दोस्रो कार्यकालका लागि उनले पुनः एकपटक उम्मेदवारी दिएका छन्। संविधानसभा सदस्य समेत रहेका उनी नेकपा माओवादी केन्द्रका केन्द्रीय सदस्य हुन्। मोरङको कटहरी गाउँपालिकाको वडा नं १ देखि ७, ग्रामथानको १ देखि ७, बेलबारीको ५, ६ र ७ तथा विराटनगरको १, २, ३, ८, १० र १९ उनको निर्वाचन क्षेत्र हो। बिहान ६ बजेदेखि राती १२ बजेसम्म उनी जनताको घरदैलोमै भेटिन्छन्। विराटनगर विमानस्थललाई क्षेत्रीय अन्तर्राष्ट्रिय विमानस्थलका रूपमा विस्तार गर्ने, अन्तर्राष्ट्रिय खेलमैदान निमार्ण गर्ने र गाउँलाई सहरसँग जोडने लगायतका विषय उनको चुनावी एजेण्डा छन्। मङ्गलबार अन्नपूर्ण पोस्टसँग कुरा गर्दै उनले भने, 'प्रमुख सहरहरूको सूचीमा विराटनगर छैठौं स्थानमा पुगिसकेको छ। विराटनगरलाई मुलुककै प्रमुख सहर बनाउने प्रतिबद्धता मैले गरेको छु। त्यसका निम्त्ति आवश्यक कार्ययोजना र भिजन म सँग छ।' उनले थपे, 'यसबाहेक किसानलाई मल, वैदेशिक रोजगारीबाट फर्किएका युवाहरूका निम्त्ति रोजगारी सिर्जना र नागरिकता समस्या समाधान पनि मेरो प्रमुख चुनावी एजेण्डा हुन्। मैले कृषकहरूको उत्पादनलाई बजारसँग जोड्ने विषयलाई पनि समेटेको छु।' बिहानै ५ बजे उठेर घरदैलोको सुरसारमा लाग्ने गरेका मोदी कहिले राति १२ त कहिले १ बज घर फर्किन्छन्। बिहानदेखि बेलुकीसम्म उनी जनतासँगै हुन्छन्। पछिल्लो ५ वर्षमा समाधान हुन नसकेका समस्या टिपोट गर्दै उनले अहिले घरदैलोलाई तीव्रता दिइरहेका छन्। 'भोट माग्न जाँदा जनताले गुनासो पनि गर्छन्,' उनले भने, 'जनताको गुनासोलाई स्वभाविक लिएको छु। हामीबाट पनि केही गलतीहरू भएका छन्। त्यसलाई स्वीकार गर्दै पुनः जनतालाई विकासको अनुभूति दिलाउने अठोटसहित चुनावी मैदानमा छु।' पछिल्लो ५ वर्षको कार्यमुल्यांकनका आधारमा जनताले आफूलाई नै मतदान गर्ने मोदी बताउँछन्। मोरङ क्षेत्र नं ४ मा यसपटक नेकपा एमालेका उम्मेदवार विनोद ढकाल उनको प्रमुख प्रतिस्पर्धी छन्। आगामी मंसिर ४ मा हुने संसदीय निर्वाचनलाई दृष्टिगत गर्दै ढकालले पनि घरदैलो अभियानलाई तीव्रता दिएका छन्। जनताको वितृष्णालाई सम्बोधन गर्दै आफ्ना प्रतिबद्धताप्रति जनतालाई विश्वस्त बनाउने कार्य उनले गरिरहेका छन्। मुलुकलाई समृद्ध र जनतालाई सुखी बनाउने राष्ट्रिय प्रतिबद्धताका साथ उनी जनताको घरदैलोमा पुगिरहेका छन्। बिहानदेखि बेलुकीसम्म उनी जनताकै घरदैलोमा भेटिन्छन्। राजनीतिक स्थायित्व र एउटै पार्टीको बहुमतको सरकार निमार्ण गर्ने उनको प्रमुख प्रतिबद्धता छ। मङ्गलबार विराटनगर३ स्थित वन कार्यालय छेउमा भेटिएका उनी अन्नपूर्णसँग कुरा गर्दै भन्छन्, 'हामी विराटनगरलाई १ नं को महानगर बनाउन चाहन्छौं। यहाँको भौतिक पूर्वाधार र संरचनाहरूलाई व्यवस्थित गर्न चाहन्छौं। यहाँको उद्योगधन्दा तथा कलकारखानालाई व्यवस्थित बनाएर रोजगारीको नयाँ अवसरहरू सिर्जना गर्न चाहन्छौं। त्यसैले जनताले मलाई मतदान गर्छन भन्ने अपेक्षा गरेको छु।' विराटनगरलाई मुलुकको आर्थिक राजधानी बनाउने र क्षेत्रीय अन्तर्राष्ट्रिय विमानस्थलको विस्तारको कार्य अघि बढाउने विषयलाई उनले आफ्नो प्रतिबद्धता पत्रमा समेटेका छन्। उनी भन्छन्, 'अहिलेको गठबन्धनको सरकारले एयरपोर्ट विस्तारको कार्यलाई रोकेको छ। बजेटहरू कोल्याप्स गरेको छ। म निर्वाचित भएर आएपछि विमानस्थल विस्तारको कार्य पुनः सुचारु गराउनेछु।' त्यसबाहेक शिक्षा, स्वास्थ्य र रोजगारीमा आम जनताको सहज पहुँचको व्यवस्था गर्ने प्रतिबद्धता समेत उनले व्यक्त गरेका छन्। अहिलेको गठबन्धनले स्थायित्व दिन नसक्ने उनको तर्क छ। उनी भन्छन्, 'यो गठबन्धन होइन, ठगबन्धन हो। राजनीतिक स्थायित्व प्रदान गर्नसक्ने क्षमता एमालेसँग मात्रै छ। हामी जनता माझ सोही प्रतिबद्धता साथ गइरहेका छौं।' प्रतिनिधिसभा सदस्य पदका निम्त्ति मोरङ क्षेत्र नं ४ बाट यसपटक भने ७ स्वतन्त्रसहित १७ जनाले उम्मेदवारी दिएका छन्।"
सकिमना पुन्हिमा गेडागुडीले बनाएका आकृतिहरू (फोटोफिचर),"भक्तपुर : खाद्यवस्तुको पनि पर्व हुन्छ भन्दा धेरैलाई आश्चार्य लाग्न सक्ला। तर, आज भक्तपुरमा पिँडालुको पर्व। यो नेवार समुदायले मात्र मनाउने गर्छन्। नेपाल भाषमा सकि भनेको पिँडालु र मना भनेको उसिन्नुलाई भनिन्छ। यसैले सकिमङ्गाको अर्थ पिँडालु उसिनेर खानु हो। यसदिन विभिन्न देवतालाई चढाउने पनि गरिन्छ। सकिमङ्गा पुन्हीका दिन साँझतिर मठमन्दिर, देवालय पीठमा बिहारको चोकका जहाँ दाफा भजन सञ्चालन भइरहेको हुन्छ। ती ठाउँमा गुठी परिवार मिलेर बनाउने चलन छ। तस्बिरहरू : रेणु त्वानाबासु"
बौद्धबाट यस्तो देखियो चन्द्र ग्रहण,"काठमाडौं : आज ५:११ बजेदेखि सुरु भएको चन्द्र ग्रहण ६:३४ मा सकिएको छ। चन्द्र ग्रहण नेपालको विभिन्न ठाउँहरुमा स्पष्टरुपमा देखिएको थियो। साँझ ५:१३ बजेबाट चन्द्र ग्रहण स्पष्ट रुपमा देखिएको थियो। १ घण्टा २३ मिनेट नेपालबाट ग्रहण देखिएको थियो। ग्रहणका बेला जप, स्नान, ध्यान, पाठलगायत कर्म गर्दा फलदायी हुने शास्त्रीय वचन छ। आजको ग्रहण जापान, कोरिया, चीन, भारत, क्यानडा, अलास्कालगायत देशबाट देखिएको थियो।"
यही अवस्थामा भोट किन हाल्ने भनेर जनतालाई सम्झाउँछौँ: प्रकाण्ड (भिडियो वार्ता),"काठमाडौं: देशभर चुनावी सरगर्मी छ । राजनीतिक दल तथा स्वतन्त्र उम्मेदवार चुनावी प्रचारमा व्यस्त छन् । चुनावी अभियानका क्रममा भएका विभिन्न कार्यक्रम तथा उम्मेदवारको घरदैलो कार्यक्रमले चुनावी महौल बढेको छ । तर, नेत्रविक्रम चन्द (विप्लव) नेतृत्वको नेकपाले भने चुनाव बिथोल्ने चेतावनी दिँदै आएको छ । नेकपाका प्रवक्ता खड्गबहादुर विश्वकर्माले चुनाव विरोधी गतिविधिका विषयमा प्रष्ट पार्दै भोट हाल्न मतदातालाई नरोक्ने तर जनतालाई किन भोट हाल्ने भनेर 'कन्मिन्स' गराउने अभियानमा रहेको बताएका छन् । उनले देश लोकतन्त्रमा छ भन्ने जनता भोकतन्त्रमा हुँदा राज्यले कुनै सुनुवाइ नगरेपछि देशको स्वाधीनताका लागि जनमत संग्रहको माग गरेको बताए । आफ्ना माग पूरा गर्न पार्टी दृढ भएर लागेको उनले बताए । विश्वकर्मासँग अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलले गरेको कुराकानी हेर्नुहोस् ।"
सुदूरपश्चिममा भूकम्पको धक्का,काठमाडौं : सुदूरपश्चिममा भूकम्पको धक्का महसुस गरिएको छ। मंगलबार राति ९ बजेर ७ मिनेटमा पश्चिम नेपालका अधिकांश जिल्लामा भूकम्पको धक्का महसुस गरिएको हो। दिपायल केन्द्रविन्दु भएर ५७ म्याग्निच्युटको भूकम्प गएको राष्ट्रिय भूकम्प मापन तथा अनुसन्धान केन्द्रले जनाएको छ।
अमेरिकामा मध्यावधि चुनावमा मतदान सुरु,वाशिङ्टन : अमेरिकामा मंगलबार मध्यावधि निर्वाचनमा मतदान सुरु भएको छ। रिपब्लिकनहरूले कङ्ग्रेसको बहुमतलाई चुनौती दिँदै अर्को दुई वर्षका लागि राष्ट्रपति जो बाइडेनको एजेन्डा रोक्न र पूर्वराष्ट्रपति डोनाल्ड ट्रम्पलाई ह्वाइट हाउस फर्कने बाटो खुला गर्ने दाबी गरिरहेका छन्। देशको पूर्वी तटमा मतदान केन्द्रहरू बिहान ६:०० बजेदेखि खुला गरिएका छन्। प्रतिनिधि सभा र सिनेट दुवै सदनको लागि लागि चार करोडभन्दा बढी मतदाताहरूले देशभर पूर्वनिर्वाचन मतदानमा मतदान गरिसकेका छन्। अमेरिकी मध्यावधि चुनाव: डोनाल्ड ट्रम्प र जो बाइडेन दुवैको लागि अग्निपरीक्षा
उम्मेदवारहरूलाई प्रचारप्रसारको उपयुक्त वातावरण मिलाउन आयोगको निर्देशन,"काठमाडौं : उम्मेदवारहरूलाई निर्वाध रूपमा चुनाव प्रचारप्रसारको उपयुक्त वातावरण निर्माण गर्न निर्वाचन आयोगले देशका सबै जिल्ला प्रशासन कार्यालयलाई निर्देशन दिएको छ। राजनीतिक दल तथा उम्मेदवारलाई स्वतन्त्रतापूर्वक निर्वाधरूपमा प्रचारप्रसार गर्न तथा निर्वाचनमा खटिएका कर्मचारी, अनुगमनकर्ता, पर्यवेक्षक एवं आम मतदाताहरूलाई आवश्यक सुरक्षाको प्रत्याभूतिसहित स्वच्छ, स्वतन्त्र, निष्पक्ष र भयरहित वातावरणमा निर्वाचनमा सहभागी हुने आयोगले निर्देशन दिएको हो। डडेल्धुरालगायत विभिन्न जिल्लाहरूमा उम्मेदवारहरूले निर्वाध रूपले प्रचारप्रसार गर्ने कार्यमा अवरोध भएको भन्दै आयोगले सो निर्देशन दिएको हो। 'आवधिक निर्वाचनमा सार्वभौम अधिकारको अभिव्यक्ति मताधिकारमार्फत हुने हुँदा सार्वभौम मतदाता र आफ्ना लागि सार्वभौम जनताको मत र विश्वास माग गर्ने उम्मेदवार दुवै कानूनबमोजिम निर्वाचन प्रचारप्रसार गर्न स्वतन्त्र रहने भएकाले सार्वभौम मतदाता र उम्मेदवार दुवैलाई निर्वाध सहभागी हुने अधिकार रहेको हुन्छ, यसलाई कुनै तवरबाट अवरोध गर्न गराउन नहुने' आयोगका सहायक प्रवक्ता कमल भट्टराईले जारी गरेको विज्ञप्तिमा उल्लेख छ।"
प्रधानमन्त्रीसहित प्रचण्ड र नेपालले भोलि बैतडी र दार्चुलाको चुनावी सभालाई सम्बोधन गर्ने,"बैतडी : प्रधानमन्त्री एवं नेपाली कांग्रेसका सभापति शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल प्रचण्ड र नेकपा (एकीकृत समाजवादी)का अध्यक्ष माधवकुमार नेपाल बुधबार बैतडी र दार्चुला आउने भएका छन्। उनीहरुले बैतडीको पाटन तथा दार्चुलाको गोकुलेश्वरमा आयोजना गरिएको चुनावी सभालाई सम्बोधन गर्ने कार्यक्रम छ। संयुक्त लोकतान्त्रिक वाम गठबन्धनले आयोजना गरेको उक्त चुनावी सभाका लागि नेतात्रय आउने कुरा तय भएको कांग्रेस बैतडीका सचिव देवराज जोशीले जानकारी दिए। संयुक्त लोकतान्त्रिक वाम गठबन्धनले मङ्सिर ४ गते हुने प्रतिनिधिसभा र प्रदेशसभा निर्वाचनलाई ध्यानमा राखेर चुनावीसभा आयोजना गरेको हो। उक्त चुनावीसभाका लागि तयारी पूरा भएको संयुक्त लोकतान्त्रिक वाम गठबन्धनका चुनाव प्रचारप्रसार संयोजक एवं नेपाली कांग्रेस बैतडीका सभापति चतुरबहादुर चन्दले जानकारी दिए। बुधबार नै नेतात्रयले दार्चुलाको गोकुलेश्वरमा आयोजना हुने चुनावीसभालाई सम्बोधन गर्ने कार्यक्रम छ। बैतडीमा प्रतिनिधिसभा सदस्यका लागि माओवादी केन्द्रका नरेन्द्रबहादुर कुँवर तथा प्रदेशसभा (क) मा कांग्रेसका वीरबहादुर विष्ट र प्रदेशसभा (ख) मा कांग्रेसकै शिवराज भट्ट चुनावी मैदानमा छन्। त्यसैगरी दार्चुलामा प्रतिनिधिसभा सदस्यका लागि उद्योग, वाणिज्य तथा आपूर्तिमन्त्री दिलेन्द्रप्रसाद बडू तथा प्रदेशसभा (क) मा कांग्रेसका विक्रमसिंह धामी र प्रदेशसभा (ख) मा माओवादी केन्द्रका मानबहादुर धामी चुनावी मैदानमा छन्।"
कर्णाली पुगेर प्रचण्डको उद्घोष पाँच जनालाई मन्त्री बनाउने जिम्मा मेरो,"हुम्लाकालीकोट : निर्वाचन लक्षित देश दौडाहामा निस्किएका माओवादी केन्द्रका अध्यक्ष पुष्पकमल दाहाल प्रचण्डले कर्णालीका तीन जिल्लामा पाँच जनालाई मन्त्री बनाउने आश्वाशन दिएका छन्। सत्ता गठबन्धनका तर्फबाट प्रतिनिधिसभा र प्रदेश सभामा टिकट वितरणको विषयलाई लिएर आन्तरिक विवादकै कारण बागी उम्मेरदवार भएका कर्णाली प्रदेशका जुम्ला, हुम्ला र कालीकोट पुगेका प्रचण्डले मुख्यमन्त्री दोहोर्याउने आश्वासनसमेत दिए। मंसिर ४ गते हुने प्रतिनिधिसभा र प्रदेशसभा निर्वाचनमा जिल्लाका मतदातालाई आकर्षित गर्न हिमाली जिल्ला पुगेका प्रचण्डले सत्ता गठबन्धनका तर्फबाट जुम्लाका प्रतिनिधिसभा सदस्यका उम्मेदार जुम्लाका गोमा कुँवर, हम्लाका छिरिङ दम्डोल लामा (कार्चेन)लाई विजयी बनाए संघीय सरकारको क्याविनेट मन्त्री बनाउने सार्वजनिक प्रतिवद्धता जनाए। त्यसैगरी कर्णाली प्रदेशका मुख्यमन्त्री जीवनबहादुर शाहीलाई कर्णाली प्रदेशको भाबी मुख्यमन्त्री र कालीकोटका हिक्मतबहादुर विष्टलाई कर्णाली प्रदेशको क्याविनेट मन्त्री बनाउने आश्वाशन दिए। प्रदेश सदरमुकाम सुर्खेतबाट मंगलबार (आज) बिहान पौने ११ बजे एयर डाइनेष्टी हेलिकोप्टरबाट खलंगा विमानस्थलमा ओर्लेका पूर्वप्रधानमन्त्रीसमेत रहेका प्रचण्डले सत्ता गठबन्धनले चन्दननाथ नगरपालिका५ सेराज्युलोमा आयोजित चुनावी सभालाई सम्बोधन गर्दै जुम्लाबाट प्रतिनिधिसभामा गठबन्धनका साझा उम्मेरदवार गोमा कुँवरलाई अब बन्ने सरकारमा क्याविनेट मन्त्री बनाउने बताए। जुम्लाको चीरपरिचित नेतृको नाम गोमा कुँवर हो। यसअघि मेरै नेतृत्वको सरकारमा मन्त्रीको सफल जिम्मेवारी निर्वाह गरेकी नेतृ गोमालाई तपाईँ (जुम्लाका मतदाता)ले विजयी गराएर पठाउनुहोस्, म मन्त्री बनाएर पठाउँछु, उनले भने। गठबन्धनको तर्फबाट जुम्लाको प्रतिनिधिसभामा नेकपा माओवादी केन्द्रका गोमा गौतम कुँवर, प्रदेससभा निर्वाचन क्षेत्र १ मा नेपाली कांग्रेसका ललितजंग शाही र प्रदेशसभा निर्वाचन क्षेत्र २ मा एकीकृत समाजवादी पदम रोकाया चुनावी मैदानमा छन्। जुम्लाबाट एक घण्टापछि हुम्लाको सर्केगाडमा आयोजित चुनावी सभालाई सम्बोधन गरेका प्रचण्डले गैरसांसद रहेका प्रतिनिधसभा सदस्यका उम्मेरदवार छिरिङ दम्डोल लामा (कार्चेन)लाई कर्णाली प्रदेशकै मन्त्री बनाएर आफूले हुम्लालाई प्राथमिकता दिएको उल्लेख गरे। उनले मंसिर ४ गतेको निर्वाचनमा जिताएर पठाए नेपाल सरकारको क्याविनेट मन्त्री पक्का बनाउने प्रतिवद्धता व्यक्त गरे। आफू नेतृत्वको सरकारमा क्याविनेट मन्त्री भएका कर्णाली प्रदेशका मुख्यमन्त्री जीवनबहादुर शाहीलाई उनले प्रशंसा गर्दै पुनः मुख्यमन्त्री बनाउने बताए। नेपाली कांग्रेसका उपसभापति पूर्णबहादुर खड्का, माओवादी केन्द्रका स्थायी कमिटी सदस्य तथा कर्णाली प्रदेश इन्चार्ज कालीबहादुर मल्लसहित कर्णाली दौडाहमा निस्केका प्रचण्डको अन्तिम संम्बोधन कालीकोटको मान्म बजारमा आयोजित चुनावी सभा थियो। संक्षिप्त सम्बोधन गरेका उनले कालीकोटमा पनि दुई जनालाई मन्त्री बनाउने आश्वासन दिए। उनले प्रतिनिधिसभा उम्मेदवार महेन्द्रबहादुर शाही र प्रदेशसभामा हिक्मत विष्टलाई चुनाव जिताएर पठाए क्याविनेट मन्त्री बनाउने आश्वासन दिए। 'महेन्द्रजी संघको क्याविनेट मन्त्री र प्रदेशको मुख्यमन्त्रीको सफल भूमिका निर्वाह गरिसक्नुभएको नेता हो। अब कालीकोटका मतदाताले जिताएर पठाए फेरि संघीय सरकारमा उचित भूमिकासहित क्याविनेटमा समावेश गर्ने जिम्मा हाम्रो भयो, उनले भने। साझा उम्मेरदवारलाई इकमानदारिताका साथ विजय गराउन सार्वजनिक अपील गरेका प्रचण्डले प्रदेश निर्वाचन क्षेत्र २ का उम्मेरदवार हिक्मत विष्टलाई गठबन्धनले प्रदेश सरकारको मन्त्री बनाउने बचन दिए। अबको बजेटमा कर्णालीलाई प्राथमिकता मंसिर ४ को निर्वाचनपछि बन्ने सरकारले निर्माण गर्ने बजेटमा कर्णालीले पहिलो प्राथमिकता पाउने प्रतिबद्धता प्रचण्डको थियो। नेपालका ७७ वटा जिल्लामध्ये राष्ट्रिय राजमार्गमा जोडिन हुम्ला सदरमुकाम सिमकोटमात्रै रहेको बताएका उनले अबको बजेटको प्राथमिकतामा कर्णाली रहने बताए। हुम्ला, जुम्ला र कालीकोटमा आयोजित चुनावी सभालाई सम्बोधन गर्दै उनले अबको प्राथमिकता कर्णाली, सुदूरपश्चिमको सर्वपक्षिय विकास नै रहेको उल्लेख गर्दै यातायातको पहुँच, स्वास्थ्य, शिक्षा, विद्युतीकरण जस्ता विषयलाई प्राथमिकता दिने आफू बाहेक अरु कोही नभएको दाबी गरे। कर्णालीले देशको राजनीतिक परिवर्तनदेखि सामाजिक सांस्कृतिक परिवर्तनमा बेग्लै पहिचान बनाएको छ, प्रचण्डले भने, यहाँका वर्ग, जाति, लिंग र समुदायको हितका लागि अहिलेको गठबन्धन निकै संवेदनशिल छ।' चुनावपछि बन्ने गठबन्धन सरकारले संविधानको रक्षा, राजनीतिक स्थिरता र आर्थिक विकासलाई गति दिने दाबी उनले गरे। कर्णालीको विकास र समृद्धिका लागि कर्णाली करिडोर, फुकोट हाइड्रोलगायतका महत्वपूर्ण विकास आयोजनाहरुलाई अगाडि बढाउछौं।"
कांग्रेसले बागी उम्मेदवारसहित ७४ नेतालाई गर्यो कारबाही,"काठमाडौं : नेपाली कांग्रेसले आसन्न प्रतिनिधिसभा तथा प्रदेशसभा निर्वाचनमा आफ्ना बागी उम्मेदवारलाई कारबाही गरेको छ। कांग्रेसको केन्द्रीय अनुशासन समितिले ७४ जना बागी उम्मेदवारलाई कारबाही गरेको हो। समितिका संयोजक आनन्दप्रसाद ढुंगानाले पार्टीको विधान २०१७ (संशोधन सहित) को धारा ३४ को उपधारा ४ (क) बमोजिम ५ (पाँच) वर्षका लागि कारबाही गरिएको जानकारी दिए। ७४ जनालाई सदस्यतासमेत नरहने गरी पार्टीको अभिलेखबाट हटाउन निर्देशनसमेत भएको उनले बताए। 'त्यस्ता बागी, निजका प्रस्तावक एवं समर्थक र अन्य पार्टीमा गई उम्मेदवार भएकाहरुको नामावलीहरु समेत अभिलेखबाट हटाइनेछ,' जारी विज्ञप्तिमा भनिएको छ। कारबारहीमा पर्नेमा पूर्वसांसद अमेरशुमार सिंह, केन्द्रीय सदस्य दीनेश कोइराला, पर्साका पूर्वसभापति अजय कुमार द्वीवेदी, कास्कीका नेता महादेव गुरुङलगायत रहेका छन्। यी हुन् कारबाहीमा परेका नेताहरु १ मीनाकुमारी गुरुङ्ग, महाधिवेशन प्रतिनिधि एवं नेपाल महिला संघ जिल्ला अध्यक्ष, ताप्लेजुङ्ग २ सन्तमान केरुङ्ग, पूर्व गाउपालिका अध्यक्ष, पाँचथर ३ वालानन्द दाहाल, नेपाल विद्यार्थी संघ जिल्ला अध्यक्ष, धनकुटा ४ सुरेशकुमार पोखरेल, क्रियाशील सदस्य, झापा ५ फणिन्द्र थापा, क्षेत्रीय प्रतिनिधि, क्षेत्र नं २ मोरङ्ग ६ जयराज संयोग लिम्वु, महाधिवेशन प्रतिनिधि, मोरङ्ग ७ नन्दु सरदार, क्रियाशील सदस्य, मोरङ्ग ८ गोपाल रेग्मी, क्रियाशील सदस्य, मोरङ्ग ९ जनाद्र्धन निरौला, महाधिवेशन प्रतिनिधि, मोरङ्ग १० रोहित सुव्वा, महाधिवेशन प्रतिनिधि, सुनसरी ११ प्रेम भट्टराई, महाधिवेशन प्रतिनिधि, सुनसरी १२ दिपेन्द्र घिमिरे, इटहरी उपमनपा वडा नं २ का वडा सभापति, सुनसरी १३ प्रदिप चौधरी, जिल्ला कार्यसमिति सदस्य, सुनसरी १४ धर्मराज पोखरेल, महाधिवेशन प्रतिनिधि एवं पूर्व जिल्ला उपसभापति खोटाङ्ग १५ हेमराज तातेड, महाधिवेशन प्रतिनिधि एवं पूर्व केन्द्रीय सदस्य, सप्तरी १६ रामलगन साह, सप्तरी १७ विजेता झा, धनुषा १८ हरिशंकर साह, क्षेत्रीय सभापति क्षेत्र नं ३, धनुषा १९ सन्तोष यादव, धनुषा २० अमरेशकुमार सिंह, पूर्व सांसद, सर्लाही २१ रोशन यादव, महाधिवेशन प्रतिनिधि, बारा २२ अरुण ज्ञवाली, महाधिवेशन प्रतिनिधि, बारा २३ प्रभु पटेल, महाधिवेशन प्रतिनिधि, बारा २४ अजयकुमार द्विवेदी, पूर्व जिल्ला सभापति, पर्सा २५ सुधिर पटेल, क्रियाशील सदस्य, पर्सा २६ चन्द्रकिशोर चौधरी, क्षेत्रीय प्रतिनिधि, पर्सा २७ लिलाबहादुर न्यौपाने, क्षेत्रीय प्रतिनिधि, रसुवा २८ शारदाकुमार (सरोज) न्यौपाने, क्रियाशील सदस्य, रसुवा २९ टिकाप्रसाद काप्री, क्षेत्रीय प्रतिनिधि, धादिङ्ग ३० श्रीकृष्ण जोशी, गोकर्णेश्वर नगर सभापति, काठमाण्डौ ३१ दिपेन्द्र लामा, काठमाण्डौ ३ (क) ३२ मोहन खड्का, काठमाण्डौ ५ (क) ३३ भरत विडारी, महाधिवेशन प्रतिनिधि, काठमाण्डौ ३४ वलाराम थापा, क्रियाशील सदस्य, काठमाण्डौ ३५ जयराम कार्की, जिल्ला सदस्य, काठमाण्डौ ३६ गोविन्द घिमिरे, क्षेत्रीय प्रतिनिधि, ललितपुर ३७ दिपेश केसी, क्रियाशील सदस्य, ललितपुर ३८ गंगाराम रिजाल, क्षेत्रीय प्रतिनिधि, ललितपुर ३९ रामकुमार जिसी, सुनकोशी गापा वडा नं ३ का इकाइ सभापति, सिन्धुपाल्चोक ४० भक्तवहादुर भण्डारी, सिन्धुपाल्चोक १ ख) ४१ वद्री चौलागाई, पूर्व क्षेत्रीय सभापति, क्षेत्र नं २ सिन्धुपाल्चोक ४२ दिनेश कोइराला, केन्द्रीय सदस्य, नेपाली कांग्रेस ४३ तारा पौडेल, क्षेत्रीय प्रतिनिधि, क्षेत्र नं ३ चितवन ४४ महादेव गुरुङ्ग, महाधिवेशन प्रतिनिधि, कास्की ४५ चित्रध्वज जिसी, क्रियाशील सदस्य, नवलपुर ४६ नरवहादुर गुरुङ्ग, पूर्व क्षेत्रीय प्रतिनिधि, क्षेत्र नं २ वाग्लुङ्ग ४७ ललित गुरुङ्ग, जिल्ला कार्यसमिति सदस्य, नेपाली कांग्रेस कपिलवस्तु ४८ ध्रुव पुन (दुत कुमार), महाधिवेशन प्रतिनिधि, रुकुम पूर्व ४९ सुवास पोखरेल, क्षेत्रीय प्रतिनिधि, क्षेत्र नं १ बर्दिया ५० कृष्ण ढुंगाना, पूर्व गाउँ कार्य सभापति, नवलपरासी ५१ राजेन्द्रबहादुर शाह, महाधिवेशन प्रतिनिधि एवं पूर्व राज्य मन्त्री, सल्यान ५२ देवेन्द्र शाही, जुम्ला ५३ धनबहादुर वस्नेत, जुम्ला ५४ तारक केसी, नेपाल विद्याथी संघ पूर्व केन्द्रीय सदस्य, रुकुम पश्चिम ५५ हर्कजंग वहादुर सिंह, पूर्व जिल्ला पार्टी सभापति, बझाङ्ग ५६ गणेश भण्डारी, बझाङ्ग ५७ नरेन्द्रबहादुर खड्का, क्षेत्रीय प्रतिनिधि, क्षेत्र नं १ डोटी ५८ राजन कुँवर, अछाम ५९ चन्द्रप्रसाद ढुंगाना, अछाम ६० नृप विष्ट, नगर सचिव कमलवजार नगरपालिका, अछाम ६१ केशववहादुर चन्द, वैतडी ६२ हरिमोहन भण्डारी, वैतडी ६३ गिरीराज पाण्डे, कंचनपुर ६४ दिपकवहादुर सिंह, कंचनपुर ६५ गोपालसिंह वुढा, कंचनपुर ६६ पिताम्वर जोशी, प्रदेश प्रतिनिधि, कंचनपुर ६७ शारदा चन्द, महाधिवेशन प्रतिनिधि, कंचनपुर ६८ दुर्गादत्त पाण्डे, कंचनपुर ६९ मदन नेपाल, कंचनपुर ७० भरतकुमार शाही, कैलाली ७१ गोविन्दराज जोशी ः पूर्व जिल्ला सभापति, कैलाली ७२ लक्ष्मण शाही ः महाधिवेशन प्रतिनिधि, कैलाली ७३ क्षितिज भण्डारी ः महासमिति सदस्य, कैलाली ७४ विजयकुमार वस्नेत, पूर्व जिल्ला सदस्य, काठमाण्डौ।"
नमूना मतदानमै औँठा छाप,"जोमसोम : मंसिर ४ गते हुने प्रतिनिधि र प्रदेशसभा निर्वाचनका लागि हिमाली जिल्ला मुस्ताङमा आइतबारदेखि धमाधम पालिकास्तरीय नमूना मतदान सञ्चालन भइरहेको छ। जिल्ला निर्वाचन कार्यालय मुस्ताङले आइतबार उपल्लो मुस्ताङको लोघेकर३ घिलिङ र सोमबार उपल्लो मुस्ताङको लोमान्थाङमा नमूना मतदान सम्पन्न गरेको छ। लोमान्थाङमा भएको नमूना मतदानमा एउटामा औँठा छाप लगाइएको मतपत्र भेटिएको हो। लोमान्थाङमा ७८ जनाले नमूना मतदानमा भाग लिएका थिए। जसमा ८ मत बदर भएको जिल्ला निर्वाचन कार्यालयका सूचना अधिकारी समिर थापाले जानकारी दिए। 'लोमान्थाङमा जाडो छल्न मतदाता बेसी झरेपनि नमूना मतदान उत्साहजनक भयो,' उनले भने, '८ मत बदर भएकोमा एक मतमा औठा छाप प्रयोग भएको पाइयो।' लोघेकरको घीलिङमा भएको नमूना मतदानमा ३८ जनाले मतदान गरेकोमा १५ मत बदर भएको सूचना अधिकारी थापाले बताए। मंगलबार थासाङको टुकुचेमा नमूना मतदान सम्पन्न भएको छ भने अब बारागुङ मुक्तिक्षेत्र गापा र घरपझोङमा नमूना मतदान गर्ने कार्यक्रम रहेको उनले जनाए। लोमान्थाङमा भएको नमूना मतदानमा स्थानीयलाई नमूना मतदानबारे स्थानीय भाषा र नेपाली भाषामा जानकारी गराइएको थियो। स्थानीय भाषाको सहजीकरण लोमान्थाङ५ का वडा सदस्य छेवाङ रिङझिङ गुरुङ र नेपाली भाषाको सहजीकरण सूचना अधिकारी समिर थापाले गरेका थिए। मुस्ताङमा आइतबारदेखि मतदाता शिक्षा तालिम पनि सुरु भएको छ। मुस्ताङका ५ स्थानीय तहमा १० हजार ९५७ जना मतदाता छन्।"
कर्णालीको विकासलाई प्राथमिकतामा राख्छौँ: प्रचण्ड,"जुम्ला: नेकपा माओवादी केन्द्रका अध्यक्ष पुष्पकमल दाहाल प्रचण्डले कर्णालीको विकास आफ्नो प्राथमिकतामा रहेको बताएका छन् । कर्णाली विकासबारे सत्ता गठबन्धनका बैठकमा पनि छलफल हुने गरेको भनदै उनले आगामी दिनमा आफूले यहाँको विकासका बारेमा थप जोड दिने प्रतिबद्धता जनाए। जुम्लाको खलंगामा आज आयोजित सभालाई सम्बोधन गर्दै उनले कर्णालीको जुम्लामा उत्पादन हुने मार्सी चामलको चर्चा अहिले निकै भएको भन्दै मार्सी चामललाई अन्तर्राष्ट्रिय बजारसम्म पुर्याउन आवश्यक सहयोग गर्ने पनि बताए । उनले भने, त्यो विषय मसँग पनि जोडियो । एक पटक मार्सी चामलको भात के खाएका थियौँ, निकै चर्चामा आयो । त्यसले बजारीकरणमा टेवा पुग्यो । यहाँको स्याउ, गेडागुडी, सिमी, स्याउको पनि उत्तिकै चर्चा छ । यसको उत्पादनमा वृद्धि गर्नाका साथै प्याकेजिङ र बजारीकरणमा विशेष जोड दिइने छ ।"
चुनावी सभामा पुगेका विरोध खतिवडामाथि हातपात,हेटौंडा : एकीकृत समाजवादीका नेता विरोध खतिवडामाथि मंगलबार दिउँसो हातपात भएको छ। उनी मकवानपुर२ का प्रतिनिधिसभा सदस्यका उम्मेदवार हुन्। जिल्लाको मनहरी गाउँपालिका४ मसिनेमा चुनावी सभामा जाने क्रममा उनलाई ५० वर्षीय पुरुषोत्तम खड्काले हातपात गरेका प्रहरी नायव उपरीक्षक टेकबहादुर कार्कीले जानकारी दिए। सभास्थलमा आइपुगेका खतिवडालाई गाडीबाट ओर्लने बित्तिकै दुई झापट हानेको खड्काले प्रहरीलाई बताएका छन्। खड्कालाई इलाका प्रहरी कार्यालय नेवारपानीले नियन्त्रणमा लिएर जिल्ला प्रहरी कार्यालय मकवानपुर पुर्याएको छ। उनलाई उम्मेदवारमाथि अभद्र व्यवहार मुद्दा चलाइने प्रहरीले जनाएको छ।
ओली गठबन्धनले संविधान भत्काउने खतरा बढ्यो : डा भट्टराई,"काठमाडौं : पूर्वप्रधानमन्त्री डा बाबुराम भट्टराईले एमाले अध्यक्ष केपी ओली गठबन्धनले संविधान भत्काउने खतरा बढेको बताएका छन्। उनले एमाले नेतृत्वको गठबन्धन देशलाई द्वन्द्वतर्फ ढकेल्ने गठबन्धन भएको आरोप लगाएका हुन्। मंगलबार जेष्ठ नागरिक नागरिक समाज, काठमाडौं शाखा र धर्महिरा प्रतिष्ठानले आयोजना गरेको संविधानको प्रवर्द्धनमा निर्वाचनको भूमिका विषयक कार्यक्रममा भट्टराईले ओलीले नेतृत्व गरेको गठबन्धन संविधानलाई भत्काउने, नेपालमा जातीय एकता खल्वलाउने, नेपालको जटिल भूराजनीति भत्काएर देशलाई द्वन्द्वतर्फ ढकेल्ने गठबन्धन भएको आरोप लगाए। उनले एमालेको गठबन्धन पश्चगामी र आफूहरूको गठबन्धन अग्रगामी गठबन्धन भएको तर्क गरे। अहिलेको निर्वाचन सामान्य निर्वाचन मात्रै नभएको भन्दै यो एक प्रकारको संविधान भत्काउने वा जोगाउने भन्ने जनमत संग्रह भएको उनले बताए। भट्टराईले राजावादी कम्युनिष्ट अगाडि आएको बेला यसअघि पनि लोकतन्त्र खतरामा परेको तर्क गरे। त्यस्तै भट्टराईले अहिले लोकतन्त्रवादी र अग्रगामी शक्तिहरू रोज्ने की निरंकुशवादीहरूलाई रोज्ने भन्न अहिलेको मुख्य विषय भएको बताए।"
प्यूठानका मतदान केन्द्रमा १७८३ कर्मचारी खटाइयो,"प्यूठान : आगामी मंसिर ४ गते हुने प्रतिनिधि र प्रदेशसभा सदस्य निर्वाचनका लागि प्यूठानमा १ हजार ७ सय ८३ जना कर्मचारी खटाइएको छ। मुख्य निर्वाचन अधिकृतको कार्यालय खलंगाले मतदान केन्द्रहरूमा खटिने कर्मचारीहरूको नामावली सार्वजनिक गरेको हो। जिल्लाभर कुल २ सय २३ वटा मतदान केन्द्रहरू रहेको सहायक निर्वाचन अधिकृत वीरेन्द्रप्रकाश खड्काले जानकारी दिए। मतदान अधिकृत, सहायक मतदान अधिकृत र सहायक कर्मचारी गरी एउटा मतदान केन्द्रमा सात जना बाहेक अन्य सवैमा आठआठ जना कर्मचारी खटिएका खड्काले बताए। जिल्ला कारागार खलंगामा अस्थायी मतदान केन्द्र संचालनका लागि माग गरिएको र स्वीकृत हुन बाँकी रहेको उनले जानकारी दिए। कारागार मतदान केन्द्रमा पाँच जना कर्मचारी खटिने छन्। खटिएका कर्मचारीहरूलाई कात्तिक २४, २५ र २६ गते तालिम दिइसकेपछि मंसिर १ गतेदेखि आआफ्नो क्षेत्रमा पुग्ने छन्।"
निर्वाचनसँग सम्बन्धित सूचना तथा सन्देशहरू प्रवाह गरिदिन उद्योगी र व्यवसायीलाई आयोगको आग्रह,"काठमाडौं : निर्वाचन आयोगले निजी क्षेत्रका उद्योगी र व्यवसायीलाई मंसिर ४ गते हुने प्रतिनिधिसभा सदस्य र प्रदेशसभा सदस्य निर्वाचनको प्रचारप्रसार एवं मतदाता शिक्षामा सहयोग गरिदिन आग्रह गरेको छ । आयोगको कान्तिपथस्थित कार्यालयमा प्रतिनिधि सभा तथा प्रदेश सभा सदस्य निर्वाचन २०७९ को सन्दर्भमा निजी क्षेत्रसँग अन्तरक्रियाकार्यक्रम आयोजना गरेर आयोगले यस्तो आग्रह गरेको हो । निजी क्षेत्रका विभिन्न नेतृत्वदायी संगठन तथा व्यक्तिहरू सहभागी कार्यक्रममा प्रमुख निर्वाचन आयुक्त दिनेश कुमार थपलियाले व्यवसायिक सामाजिक उत्तरदायित्व (सिएसआर) अन्तर्गत आफ्नो सूचना सम्प्रेषण संयन्त्रमार्फत आयोगका सूचना तथा सन्देशहरू प्रवाह गरिदिन आग्रह गरेका हुन्। उनले आयोगको समाजिक सञ्जालमा आवद्ध भइ आयोगमार्फत उत्पादित मतदाता शिक्षा, आचारसंहिता पालना तथा निर्वाचनसँग सम्बन्धित सूचना तथा सन्देशहरू आफ्नो सांगठानिक संयन्त्र तथा सामाजिक सञ्जालमार्फत प्रवाह गरिदिएर सहयोग गरिदिन पनि आग्रह गरे। व्यवसायीहरूको सहयोग मुलुक र लोकतन्त्रका लागि महत्वपूर्ण हुने विश्लेषण गर्दै उनले आआफ्नो संस्थामा कार्यरत कर्मचारीलाई मतदान गर्न पाउनेगरी सहजीकरण गरिदिनसमेत आग्रह गरे। उनले हाल देशको अर्थतन्त्र निक्कै अप्ठ्यारो स्थितिमा रहेका तथ्यहरू विश्लेषण गर्दै निर्वाचनपछि यो माहौलमा परिवर्तन आउने विश्वास व्यक्त गरे । अहिले तरलताको अभाव, व्याजदर वृद्धि, बचत घटिरहेका जस्ता अवस्थाहरु सुनिन्छ । यसले कतै व्यवसायीहरू पलायन नै पो हुने हो कि रु भन्ने माहौल छ,' थपलियाले भने, 'निर्वाचनसँग पनि यसको कुनै न कुनै साइने सम्बन्ध छ । यो अप्ठ्यारो स्थितिलाई निर्वाचनपछि सहजतातिर लैजान पनि यसले सहयोग मिलोस् भन्ने हो ।' उनले संसारभरीको अभ्यासबाट निर्वाचनमा गरिने खर्च अनुत्पादक हुने देखिएको विश्लेषण गर्नुहुँदै आयोगले निर्वाचनलाई मितव्ययी बनाउने क्रममा निजी व्यवसायीलाई असर परेको भए क्षमा गरिदिन आग्रह गरे । प्रमुख आयुक्त थपलियाले मतदानका दिन अत्यावश्क क्षेत्रका सवारी साधनका साथै आवश्यकता र औचित्यताका आधारमा अन्य सवारी साधनलाई व्यवस्थित र नियन्त्रितरूपमा सञ्चालन गर्न दिने विषयमा गृहकार्य भइरहेको अवगत गराएका हुन्। कार्यक्रममा नेपाल उद्योग वाणिज्य महासंघका कार्यबाहक अध्यक्ष चन्द्र ढकालले निर्वाचन सफल बनाउने सन्दर्भमा आयोगले निजी व्यवसायीहरुलाई पनि सम्झिएकामा खुसी प्रकट गर्दै आफ्नो संयन्त्रमार्फत आयोगको आग्रह कार्यान्वयन गर्न सहयोग गर्ने प्रतिवद्धता व्यक्त गरे। यसअघिको स्थानीय निर्वाचनमा मतपत्रमा धेरै निर्वाचन चिन्हहरू हुँदा मतदाताहरू सही ढंगले मतदान गर्नेबारे अन्योलमा परेको उल्लेख गर्दै उनले यसपटक निर्वाचन आयोगले मतपत्रमा गरेको फेरबदलले राम्रो नतिजा ल्याउने विश्वास व्यक्त गरे। महासंघका उपाध्यक्ष अञ्जन श्रेष्ठले मतदानका दिन व्यावसायीहरुका सवारी साधन प्रयोग गर्न दिन र आफूहरुलाई पर्यवेक्षकका रुपमा जिम्मेवारी दिन आग्रह गरे।"
परिचय खुल्ने कागजातबाट मतदान गर्न पाइने,काठमाडौं : निर्वाचन आयोगले २०७९ मंसिर ४ गते आइतबारका दिन हुने प्रतिनिधिसभा तथा प्रदेशसभा सदस्य निर्वाचनको लागि मतदाताले आफ्नो परिचय खुल्ने आधिकारिक कागजातबाट मतदान गर्न पाउने जनाएको छ। आयोगबाट प्रकाशित अन्तिम मतदाता नामावलीमा नाम समावेश भएका मतदाताले आयोगबाट जारी भएको मतदाता परिचयपत्र वा नेपाली नागरिकताको प्रमाणपत्र वा राष्ट्रिय परिचयपत्र वा राहदानी वा जग्गाधनी प्रमाणपुर्जा वा सवारीचालक अनुमतिपत्रको सक्कल प्रमाणका आधारमा मतदान गर्न पाउने व्यवस्था मिलाउन सम्बन्धित निर्वाचन अधिकृतलाई निर्देशन दिने निर्णय गरेको छ । निर्वाचनको सन्दर्भमा आयोगबाट मतदातालाई परिचयपत्र वितरण भएको भए तापनि कतिपय मतदाताको परिचयपत्र हराएको वा नष्ट भएको अवस्था भएमा उल्लेखित परिचयपत्रको आधारमा मतदान गर्न पाउने व्यवस्था मिलाइएको हो
४३८ अर्ब बराबरको बीटक्वाइन चोरीको राज खुल्यो,न्युयोर्क : अमेरिकाको न्याय विभागले ३३६ अर्ब डलर अर्थात् ४ खर्ब ३८ अर्ब बढीको बीटक्वाइन चोरीको खुलासा गरेको छ। उक्त बीटक्वाइन डार्कनेट वेवसाइटबाट चोरी भएको थियो। ५० हजारभन्दा बढीको उक्त बीटक्वाइन ह्याकरको घरमा फेला परेको न्याय विभागले जनाएको छ। जेम्स नामक ह्याकरले सन् २०१२ मा सिल्करोड वेवसाइटबाट उक्त बीटक्वाइन चोरी गरेको बताइएको छ। अमेरिकी अधिकारीहरुले यो घटना इतिहासमा दोस्रो ठूलो रहेको बताएका छन्। प्रहरीले एक वर्ष अगाडि नै ह्याकरको घरबाट छापा मारी उक्त बीटक्वाइन जफत गरे पनि उक्त घटना हालै सार्वजनिक गरिएको हो। बीटक्वाइनको मूल्य आकाशिएको बेला प्रहरीले छापा मारेर घटनाको पर्दाफास गरेको थियो। प्रहरीका अनुसार ह्याकरले शौचालयभित्र लुकाएर राखिएको लकरबाट कम्प्युटरको हार्डड्राइभ फेला पारेको र त्यही बीटक्वाइन राखिएको जनाएको छ। उक्त लकर 'पपकर्न'को डब्बामा राखिएको प्रहरीको भनाइ छ। प्रहरीका अनुसार ह्याकरले उक्त वेवसाइटमा एउटा गल्ती पत्ता लगाएर बीटक्वाइन चोर्न सफल भएका थिए। ह्याकरले सुरुमा थोरैथोरै रकम आफ्नो खातामा पठाएका थिए। उनले सन् २००१ देखि २०१३ सम्म बीटक्वाइन चोरेका थिए। जेम्सले बीटक्वाइन चोरेको आरोप स्वीकार गरेका छन्। प्रहीले बीटक्वाइन खोज्न क्रिप्टोकरेन्सी खोज्ने प्रविधिको प्रयोग गरेको बताएको छ। ह्याकरलाई कति सजाय हुनेबारे बसह हुन बाँकी छ। कानुनविद्हरुले भने २० वर्षसम्म कैद सजाय हुनसक्ने आँकलन गरेका छन्। एजेन्सी
डेंगु संक्रमितको संख्या ५० हजार नाघ्यो,काठमाडौं : नेपालमा डेंगु संक्रमितको संख्या ५० हजार नाघेको छ। स्वास्थ्य तथा जनसंख्या मन्त्रालयले मंगलबार सार्वजनिक गरेको आँकडामा डेंगु संक्रमितको संख्या ५० हजार २६३ पुगेको उल्लेख छ। नेपालमा डेंगु ७७ जिल्लामा फैलिएको मन्त्रालयले जनाएको छ। हालसम्म डेंगुबाट ५५ जनाले ज्यान गुमाइसकेका छन्।
कालिकोटमा जीप दुर्घटना हुँदा तीनको मृत्यु,"मन्म : मुगुबाट सुर्खेत आउँदै गरेको जीप दुर्घटना हुँदा तीन जनाको मृत्यु भएको छ। कालिकोटको तिलागुफा५ खल्लागाडमा यात्रुवाहक जीप दुर्घटना भएको हो। मुगुबाट सुर्खेततर्फ जाँदै गरेको भे१च ४४१२ नम्बरको जीप आज दिउँसो कर्णाली राजमार्गमा दुर्घटना हुँदा सात जना घाइते भएका छन्। दुर्घटनामा मुगु गमगढीका २१ वर्षीय अक्कल विश्वकर्मा, २१ वर्षीय रमेश बुढा र २५ वर्षीय सुदर्शन सेजुवालको मृत्यु भएको कालिकोटका प्रहरी प्रमुख जयश्वर रिमालले नेपालले जानकारी दिए। उनका अनुसार जीपमा १० जना सवार थिए। 'एक जनाको घटनास्थलमा र दुई जनाको कर्णाली स्वास्थ्य विज्ञान प्रतिष्ठानमा उपचारका क्रममा मृत्यु भएको हो,' उनले भने। घाइतेको जुम्लास्थित कर्णाली स्वास्थ्य विज्ञान प्रतिष्ठानमा उपचार भइरहेको प्रहरीले जनाएको छ।"
"थप १२ जनामा कोरोना पुष्टि, सक्रिय संक्रमित ५७२",काठमाडौं : थप १२ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट ११५० नमूना परीक्षण गर्दा १२ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ५१९ र एन्टिजेनबाट ६३१ नमूनाको परीक्षण गर्दा पीसीआरबाट १० र एन्टिजेनबाट २ नमूनाको रिपोर्ट पोजिटिभ आएको हो। मन्त्रालयका अनुसार थप १५ जना कोरोनामुक्त भएका छन्। हाल सक्रिय कोरोना संक्रमितको संख्या ५७२ पुगेको छ।
"ओनसरीको घोषणापत्रः कोटेश्वरमा अण्डर पास, पेप्सीकोलादेखि सिनमंगलसम्म सुरुङमार्ग","काठमाडौं: सत्तारुढ लोकतान्त्रिकबाम गठबन्धनले काठमाडौं क्षेत्र नम्बर२ को घोषणापत्र सार्वजनिक गरेको छ। गठबन्धनबाट साझा उम्मेदवार नेकपा माओवादी केन्द्रकी नेतृ ओनसरी घर्ती प्रतिनिधिसभा सदस्य उम्मेदवार छन् । स्वास्थ्य, शिक्षा, खानेपानी, सरसफाई, रोजगारी, सामाजिक सुरक्षा, खेलकुद लगायत क्षेत्रमा गर्ने कामको प्रतिबद्धतासहितको घोषणापत्र सार्वजनिक गरिएको छ । घोषणापत्रमा बदलिएको राजनीतिक परिस्थितिमा देशलाई दिशानिर्देश गर्दै उत्पादनमुखी, समावेशी अर्थतन्त्र र दिगो विकासको युगमा लैजान गठबन्धन निर्माण भएको दाबी गरिएको छ । काठमाण्डौं२ लाई राजधानीकै पर्यटकीय केन्द्रको रुपमा विकास गर्ने प्रतिबद्धता घोषणापत्रमा छ । प्राकृतिक पर्यटकीय सर्किट क्षेत्रको पूर्वाधार विकास, सांस्कृतिक सम्पदाको संरक्षण, फलफूल खेती एवम् कृषिमा आधुनिकीकरण र कृषि पकेट क्षेत्रको विकास, साइकल लेनसहितको सडक सञ्जाल निर्माणको विषय घोषणापत्रमा उल्लेख छ । विशेष खेलकुद क्षेत्रको विकास, साना तथा मझौला उद्योगको प्रर्वद्धनलगायतका कार्यक्रम घोषणापत्रमा लेखिएका छन् । त्यसैगरी गुणस्तरीय शिक्षा, सुलभ स्वास्थ्य, सफा खानेपानी, प्रयाप्त सिँचाइको व्यवस्था, स्वच्छ र स्वस्थ वातावरण, सुरक्षाको प्रत्याभुति, साथै नागरिकलाई रोजगारीको अवसर सृजना गर्ने प्रतिबद्धता पनि घोषणापत्रमा गरिएको छ । साँखुफड्केश्वर सडकलाई पूर्णता दिई मध्यपहाडी लोकमार्ग सडकसँग जोड्ने तथा साँखुबज्रयोगिनीघुमारचोकडाँडाकटेरीचौही भञ्ज्याङधारापानीपटापकुण्डेश्वर हुँदै सिन्धुपाल्चोक जोड्ने सडक निर्माणलाई पूर्णता दिने प्रतिबद्धता गरिएको छ । चावहिलसाँखु सडकलाई मापदण्ड अनुसार यथाशिघ्र निर्माण सम्पन्न गराउने, शालीनदीमनोहरामुलपानीहरहर महादेवपेप्सिकोलानरेफाँटबालकुमारी हुँदै मनोहरा करिडोर निर्माण गर्ने र सार्वजनिक यातायातलाई व्यवस्थित गर्न इलेक्ट्रिक ट्राम संचालन गर्ने, मनोहरा खोलाको कटान तथा डुबान नियन्त्रण गर्न तटबन्ध निर्माण गर्ने तथा जग्गा एकीकरण गर्न पहल गर्ने पनि घोषणापत्रमा प्रतिबद्धता गरिएको छ । मनोहरा करिडोर निर्माण गर्ने तथा पेप्सीखोलादेखि सिनामंगलसम्म सुरुङ मार्ग निर्माण गर्ने प्रतिबद्धता पनि गठबन्धनको घोषणापत्रमा गरिएको छ । गठबन्धनले अन्तर्राष्ट्रिय विमानस्थलको धावनमार्ग मुनिबाट सुरुङमार्ग निर्माण गरी पेप्सीकोलासिनामंगल आवतजावतको व्यवस्था मिलाउने बाचा मतदातालाई गरेको हो । जडिबुटीदेखि तीन कुनेसम्म अण्डर पास निर्माण गरी कोटेश्वर क्षेत्रमा हुने गरेको ट्राफिक जाम हटाउने घोषणापत्रमा प्रतिबद्धता गरिएको छ ।"
समिट एयरबाट डोल्पा जान बोर्डिङपास लिएका यात्रु नेपाल एयरलाइन्सबाट मुगु पुगेपछि,मुगु : नेपाल एयरलाइन्सको लापरवाहीका कारण डोल्पा जाने यात्रु मुगु पुगेका छन्। डोल्पाको जुफाल विमानस्थलमा जान लागेका डोल्पाको ठूलो भेरी नगरपालिका५ की राजकुमारी बुढा र उनको दुधे बालक मुगु पुगेका हुन्। उनी समिट एयरलाइन्सबाट जानका लागि बोर्डिङ पास लिएर बसेका थिए। बिहान ६ बजे नेपालगंजबाट रारा विमानस्थलमा उडेको नेपाल एयरलाइन्सको ७ सय ३४ नम्बरको उडानमा डोल्पाको जुफाल विमानस्थलका लागि समिट एयरमा जाने यात्रुका आमाछोरालाई नेपाल एयरलाइन्सले रारा विमानस्थलमा पुर्याएको हो। सोही समयमा मुगुको रारा विमानस्थलका लागि उडानको तयारी भएको नेपाल एयरलाइन्समा जान लागेका उनीहरू समिट एयरलाइन्समा चढ्न पुगेका थिए। नेपाल एयरलाइन्सले रारा र समिट एयरलाइन्सले डोल्पा उडान गर्ने समय एउटै थियो। एकै समयमा उडान भर्न लागेका विमानमा जाँदै गरेका यात्रु झुक्किएर अर्को विमानमा चढ्न पुगेका थिए। यसमा कर्मचारीले हेर्नुपर्नेमा राम्रोसँग नहेरेका कारण सो गल्ती हुन पुगेको हो। एक जना यात्रु नपुगेको भनेर समिट एयरलाइन्सका कर्मचारीले समेत सोधीखोजी गर्नुपर्ने हो। दुवै एयरलाइन्सको कमजोरी भएको नेपाल एयरलाइन्स नेपालगञ्ज विमानस्थलका इन्चार्ज हेमराज सिंहले जानकारी दिए। एयरलाइन्सका बोर्डिङ्ग पास चेक गर्ने र काउन्टर चेक गर्ने दुवै कर्मचारीलाई सचेतताका लागि पत्र लेखिएको उनले जानकारी दिए। मुगुको रारा विमानस्थल पुगेका दुवैलाई तारा एयरमार्फत नेपालगञ्ज ल्याइएको छ। बुढा अहिले आफ्नो छोरासहित बेखर्ची भई नेपालगञ्जको राँझा विमानस्थलमा बसेका उनका आफन्तले जानकारी दिएका छन्।
युरोपमा गर्मीका कारण १५ हजार मानिसको मृत्यु,"जेनेभा : अत्यधिक गर्मीका कारण युरोपमा १५ हजार जनाको मृत्यु भएको छ। विश्व स्वास्थ्य सङ्गठनको क्षेत्रीय निर्देशक हान्स हेनरी क्लुगेले पछिल्लो तथ्याङ्क उद्दृत गर्दै स्पेनमा चार हजार, पोर्चुगलमा एक हजार, बेलायतमा तीन हजार दुई सय र जर्मनीमा चार हजार पाँच सय जनाको मृत्यु भएको जनाएका हुन्। गर्मीले मृत्यु हुनेको संख्या बढ्नसक्ने हेनरीद्वारा जारी विज्ञप्तिमा उल्लेख छ। गत साउनमा युरोपभरि चलेको अतिउष्ण वायुले धेरैजना हताहत भएको फ्रान्सका राष्ट्रिय तथ्याङ्क तथा आर्थिक अध्ययन संस्थानले जनाएको छ। विश्व मौसम विज्ञान सङ्गठनले पनि विश्वको तापक्रम बढिरहको तथा मौसम र जलवायुजन्य घटनामा सयौंको ज्यान गएको बताएको छ। बितेका ५० वर्षमा युरोपमा एक लाख ४८ हजार चरम तापक्रमका कारण मृत्युवरण गर्न बाध्य भएका सङ्गठनले जनाएको छ। विश्वव्यापी औसत तापक्रममा ११ डिग्री सेल्सियस वृद्धि भइरहेको छ।"
राजारानी क्लब बेलबारी अन्तर्राष्ट्रिय आमन्त्रण गोल्डकपको फाइनलमा,"विराटनगर : सहलेश युवा क्लबलाई १० ले गोलान्तरले पराजित गर्र्दै राजारानी क्लब बेलबारी अन्तर्राष्ट्रिय आमन्त्रण गोल्डकपको फाइनल पुगेको छ। मोरङको लक्ष्मीमार्गमा जारी पाँचौं संस्करणको गोल्डकपमा राजारानीलाई फाइनल पुर्याउन परिवर्तित खेलाडी सुनील खड्काको गोल र गोलरक्षक पुजन होनाको प्रदर्शन उत्कृष्ट रह्यो। खेलको एकमात्र गोल दोस्रो हाफको ७२ औं मिनेटमा निशान लिम्बूको स्थानमा मैदान प्रवेश गरेका खड्काले गरेका थिए। उमेश कार्कीको प्रहार सहलेसको पोस्टमा लागेर फर्किएपछि आएको रिबन्ड बलमा उनले गरेको प्रयासले जाली चुमेको थियो। खेलको ५३ औं मिनेटमा राजारानीले सुरुवाती अग्रता लिने मौका गुमाएको थियो। सहलेशका गोलरक्षक विशाल सुनारले राजरानीका मार्टिनलाई लडाएपछि राजारानीले पेनाल्टीको मौका पाएको थियो। तर पेनाल्टी प्रहार गर्न आएका टेकराज बुढाथोकीको प्रयासलाई सहलेशका गोलरक्षक सुनारले उत्कृष्ट बचाउ गर्दै खेलमा राजारानीलाई अग्रता लिनबाट रोकका थिए। सहलेशका गोलरक्षक सुनार पेनाल्टीमा चम्किँदा राजारानीका गोलरक्षक होना खेल अवधिभर छाइरहे। सहलेशका खेलाडीले गरेको आधा दर्जन प्रयासलाई उनले विफल पार्दै राजारानीको अग्रता जोगाइराख्न सफल भए र अन्तिममा जित दिलाए। खेल अवधिभर उत्कृष्ट प्रदर्शन गरेका होना गोल्डकपको दोस्रो सेमिफाइनलको उत्कृष्ट खेलाडी साबित भए। उनले नगद पाँच हजार र ट्रफी प्राप्त गरे। दोस्रो सेमिफाइनलमा विजयी भएसँगै राजारानीले फाइनलमा विभागिय टोली एपिएफसँगको भेट पक्का गरेको छ। हिजो भएको प्रतियोगिताको पहिलो सेमिफाइनलमा आयोजक डाँगीहाट युथ क्लबलाई २१ गोलान्तरले पाखा लगाउँदै एपिएफले फाइनलमा स्थान पक्का गरिसकेको छ। प्रतियोगिताको फाइनल कात्तिक २३ गते हुँदैछ। प्रतियोगिताको विजेता टिमले ८ लाख १ हजार र उपविजेताले ४ लाख १ हजार नगद पुरस्कार प्राप्त गर्नेछन्। त्यसबाहेक, प्रतियोगिताका सर्वोत्कृष्ट खेलाडीलाई २५ हजार, उत्कृष्ट गोलरक्षक, डिफेन्डर, सर्वाधिक गोलकर्ता, उदीयमान खेलाडी तथा मिड फिल्डरलाई १५१५ हजार र उत्कृष्ट प्रशिक्षकलाई ३५ हजार रुपैयाँ पुरस्कारको व्यवस्था गरिएको छ।"
तीव्र गतिमा सवारी चलाउनेले पनि अनिवार्य कक्षा लिनुपर्ने,"काठमाडौं : तीव्र गतिमा सवारी चलाउनेले पनि मंसिर १५ गतेदेखि अनिवार्य रूपमा सचेतना कक्षा लिनुपर्ने भएको छ। काठमाडौं उपत्यका ट्राफिक प्रहरी कार्यालयले मंसिर १५ गते बिहीबारदेखि तीव्र गतिमा सवारी साधन चलाउने चालकहरूलाई नियमअनुसार जरिवाना गर्नुका साथै अनिवार्य रूपमा एक घण्टाको सचेतना कक्षा सञ्चालन गर्ने भएको हो। अहिलेसम्म मापसे गरेर सवारी साधन चलाउने, लेन नियम उल्लंघन गर्ने र रातो बत्ती क्रस गरेमा नियमअनुसार कारवाही गरी अनिवार्य रूपमा सचेतना कक्षा लिनुपर्ने व्यवस्था रहेकोमा अहिलो सो व्यवस्था गरिएको हो। काठमाडौं उपत्यकामा हुने सवारी दुर्घटनाको मुख्य कारण तीव्र गतिमा सवारी साधन चलाउनु रहेको छ। तीव्र गतिका कारण हुने दुर्घटनामा मानवीय क्षति बढी हुने गर्दछ। आर्थिक वर्ष २०७८७९ मा ३ हजार ५४३ र चालु आर्थिक वर्षको ३ महिनाको ६४९ ओटा सवारी दुर्घटनाहरू तीव्र गतिका कारण भएका छन्। यस प्रकारका दुर्घटना नियन्त्रणका लागि ट्राफिक प्रहरीले सवारी साधनको गति चेकजाँच गरी तीव्र गतिमा सवारी साधन चलाउने चालकहरूलाई आर्थिक वर्ष २०७८०७९ मा १८ हजार ४ सय ४७ जनालाई कारवाही गरेको थियो। चालु आर्थिक वर्षको ३ महिनामा ८ हजार ५ सय ८४ जनालाई उक्त कसुरमा कारवाही गरिएको थियो।"
बारा ४ मा सत्ता गठबन्धनको चुनावी अभियान तीव्र,"वीरगन्ज: बारा निर्वाचन क्षेत्र नम्बर४ मा पाँच दलीय सत्ता गठबन्धनले चुनावी अभियानलाई तीव्र पारेका छन् । यो क्षेत्रमा गठबन्धनबाट प्रतिनिधि सभामा नेकपा एकीकृत समाजवादीका कृष्णकुमार श्रेष्ठ (किसान) , बाराको ४ (क)मा नेकपा माओवादी केन्द्रका क्षेत्रबहादुर श्रेष्ठ र बारा ४ (ख) मा लोसपाका जितेन्द्र सोनल प्रदेशसभा सदस्य उम्मेदवार छन् । चुनावी प्रचारका क्रममा आज बाराको जितपुरस्थित सिमरा उपमहानगरपालिका१९ को इनर्वासिरामा आयोजित कार्यक्रममा गठबन्धनका उम्मेदवारले जनताले आफूहरुलाई मत दिने दाबी गरे । कार्यक्रममा कांग्रेसका सहमहामन्त्री फरमुल्लाह मन्सुरले नेपाली जनताले प्राप्त गरेका राजनीतिक अधिकार सुरक्षित गर्न पाँच दलीय गठबन्धनको जित आवश्यक रहेको बताए ।"
बैंकको चर्को ब्याजदरको विरोधमा उद्योगी व्यवसायी आन्दोलित,"उदयपुर : बैंक तथा वित्तीय संघ संस्थाहरूको चर्को ब्याजदरको सर्वत्र विरोध सुरु भएको छ। अस्वभाविक रूपले बढेको ब्याजदरले अर्थतन्त्रलाई नकारात्मक असर परेको र अव्यवहारिक भएको भन्दै उदयपुरका व्यापारी, व्यवसायीहरू आन्दोलित भएका हुन्। मंगलबार उदयपुर उद्योग वाणिज्य संघको आयोजनामा व्यापारीहरूले शान्तिपूर्ण प्रदर्शनका साथै इलाका प्रशासन कार्यालय कटारी र राष्ट्रिय वाणिज्य बैंक कटारीमा ज्ञापनपत्र बुझाएका छन्। यसअघि सदरमुकाम गाईघाटस्थित त्रियुगा उद्योग वाणिज्य संघले प्रमुख जिल्ला अधिकारीमार्फत ब्याजदर घटाउन माग गर्दै ज्ञापनपत्र बुझाएका थिए। नेपाल राष्ट्र बैंकको चालु पूँजी कर्जा मार्गनिर्देशिका २०७९ मा गरिएको व्यवस्था र बैंक तथा वित्तीय संस्थाहरूले गरेको कर्जाको ब्याजदरमा वृद्धिका कारण उद्योग व्यवसाय धरासायी हुँदै बन्द हुने अवस्थामा पुगेको त्रियुगा उद्योग वाणिज्य संघका अध्यक्ष रमेश रसाइलीले बताए। 'यहीँ प्रकृतिको ब्याज रहने हो भने कुनै पनि व्यापारीले ऋण लिएर व्यापार व्यवसाय गर्ने अवस्था छैन,' उनले भने, 'तत्काल नघटाउने हो भने व्यापार व्यवसायको ताला बुझाउनु पर्ने अवस्था सिर्जना भएको छ, सुरुमा लैजानुहोस् कमाउनुहोस् भन्ने पछी ब्याजदर वृद्धि गरेर तुरुन्त लिलामी प्रक्रिया अघि बढाउने गरेपछि आन्दोलन गर्न बाध्य भयौं।' उदयपुर उद्योग वाणिज्य संघका कार्यवाहक अध्यक्ष अरुण साहले व्यापार, व्यवसाय ठप्प पारेर व्यापारी व्यवसायीहरूले आत्महत्या गर्ने बेला भएको बताए। बैंक तथा उद्योगी व्यवसायीहरूलाई बैंक तथा वित्तीय संस्थाले ऋणीहरूप्रति गर्ने व्यवहार मर्यादीत हुनुपर्ने, कर्जाको ब्याजदरमा एकल अंक कायम गर्नुपर्ने, विगतको चालुपूँजी कर्जा निर्देशिका यथावत राखी क्रमिक रूपले लागू गर्नुपर्ने, मौद्रिक नीतिमा भएका छुटलाई कार्यन्वयन गर्नुपर्ने लगायतका ८ सुत्रीय मागहरू व्यापारी व्यवसायीहरूले राखेका छन्। त्यसैगरी राष्ट्र बैंकले जारी गर्ने रिपो एक प्रतिशत बनाउनुपर्ने, कम्तिमा एकवर्ष ब्याजदरमा वृद्धि गर्न नहुने, ब्याजदर पुर्नसंरचना गर्नुपर्ने र बैंकले सुरु गरेको सम्पूर्ण लिलाम प्रक्रिया २०७९ चैत्रसम्मका लागि स्थगित गर्नुपर्ने मागहरू राखेर ज्ञापनपत्र बुझाएको संघका महासचिव जमानसिंह बस्नेतले बताए। 'हाम्रा मागहरू पूरा नभए थप कडाइका आन्दोलन गर्न बाध्य हुने छौं।' महासचिव बस्नेतले थपे, 'हामीलाई खाए खा नखाए घिचको परस्थितिमा ल्याइएको छ।' आन्दोलनका कार्यक्रमअन्तर्गत बुधबार सबै किसिमका बैंकहरूमा २ घण्टा कारोबार ठप्प पार्ने संघको प्रदेश समितिको कार्यक्रम अन्तर्गत उदयपुरमा पनि बैंकहरूमा धर्ना दिई कारोवार ठप्प पारिने संघका उपाध्यक्ष मुना कटुवालले बताइन्। आन्दोलित व्यापारीहरूले कटारी बजार परिक्रमा गरी इलाका प्रशासन कार्यालय कटारीका प्रमुख टेकराज बराललाई ज्ञापनपत्र बुझाएका थिए। सोही कार्यक्रम अन्तर्गत उनीहरूले कटारी स्थित राष्ट्रिय वाणिज्य बैंकको शाखामा पनि ज्ञापनपत्र बुझाएका थिए। कार्यक्रममा कटारीका व्यापारी व्यवसायीहरूको सहभागिता थियो।"
गठबन्धनले हाम्रै नेतालाई उम्मेदवार बनाउन पर्यो : एमाले अध्यक्ष ओली,"झापा : नेकपा (एमाले)का अध्यक्ष केपी शर्मा ओलीले बिचरो गठबन्धनले उम्मेदवार नपाएर हाम्रै घरबाट उम्मेदवार चोरेर लगेको बताएका छन्। झापाको अर्जुनधारास्थित सालबारी सुखानी पार्कमा मङ्गलबार आयोजित अगुवा कार्यकर्ता भेलालाई सम्बोधन गर्दै एमाले अध्यक्ष ओलीले भने, 'गठबन्धनले उम्मेदवार कतैबाट पाएन अनि हाम्रै घरबाट तानेर लगेर एक जनालाई उम्मेदवार बनाए छन्, उनीहरूसँग उम्मेदवार नै छैन।' एमालेबाट गएर झापा २ मा उम्मेदवार बनेका देवराज घिमिरेको एक साधारण कार्यकर्ता मात्र भएको ओलीले प्रस्टाए। अर्को पल्ट गठबन्धन कायम रहँदै होला, रह्यो भने हाम्राबाटै उम्मेदवार पठाइदिने उनले बताए। 'राजनीति गरौँ गरौँ जस्तो लाग्यो, जागिर पनि खाइयो, पेन्सन पनि पाकियो, अथवा पत्रकार पनि भइयो, त्यो पनि दिक्क लाग्यो, अब त माननीय हौं हौं जस्तो लाग्यो भनेर राजनीतिमा आएको व्यक्ति एमालेका उम्मेदवार घिमिरे पटक्कै होइन,' ओलीले भने, 'साबिक मेची अञ्चलका आधा बढी परिवारले घिमिरेलाई नजिकबाट चिन्दछन्, ४७ सालदेखि पार्टीमा लागेका उनले चुनावी जित्न घरदैलो गरिरहनुपर्ने जस्तो मलाई लाग्दैन।' झापा २ सहिद र धार्मिक भूमि हो। यही भूमिबाट विद्रोह गरी पञ्चायत ढालेर देशमा लोकतन्त्र र गणतन्त्र स्थापना भएको उनले स्मरण गराए। 'देशमा नाकाबन्दी खुलाएँ, उत्तरबाट बाटो खुलाएँ। अहिले नेपाल ताला लगाएको नेपाल होइन, अहिले खुला नेपाल हो। 'त्यो स्थिति म प्रधानमन्त्री हुँदा गरेको हुँ,' उनले भने। एमाले काम गर्ने, बुढाबुढी तथा छोराछोरी हेर्ने पार्टी भएको उनले दावी गरे। 'हामीले चुनावी घोषणापत्रको २० ग्यारेन्टी मै ती सबै कुरा अटाएका छौँ।' 'आगामी दिनमा २० गरेन्टी हामी पूरा गर्छौं, त्यसमा तपाईँहरू ढुक्क हुनुहोस्,' उनले भने।"
"उदयपुरमा अटो दुर्घटना, एकको मृत्यु, ८ घाइते","उदयपुर : उदयपुरको त्रियुगा नगरपालिकाको दियालेमा अटो दुर्घटना हुँदा एकजनाको मृत्यु भएको छ। अटो दुर्घटनामा घाइते भएकी उदयपुरको त्रियुगानगरपालिका ४ की ५ वर्षीया नुजल मगरको उपचारको क्रममा ज्यान गएको छ । मंगलबार साउनेबाट गाईघाटतर्फ आउँदै गरेको प्र१०५००१ ह००२७ नको अटो बेलुका त्रियुगा नगरपालिका १४ दियालेमा अनियन्त्रित भई दुर्घटना हु्ँदा मगरसहित ९ जना घाइते भएका थिए । क्षमताभन्दा बढि लोड लिएर आउने क्रममाअनियन्त्रित हु्ँदा दुर्घटना भएको जिल्ला प्रहरी कार्यालयका डीएसपी राकेश पोदारले बताए । मृतकको शव पोष्टमार्टमका लागि जिल्ला अस्पतालमा राखिएको छ । अधिकांश घाइतेको खुट्टा, अनुहार र शरीरका अन्य भागमा चोट लागेको छ । उनीहरुको जिल्ला अस्पतालमा उपचार भइरहेको डीएसपी पोदारले बताए ।"
पुलिसको जितमा कुशलको पाँच विकेट!,"काठमाडौं : कुशल भुर्तेलको पाँच विकेटप्रेरित नेपाल पुलिस क्लबले प्रधानमन्त्री कप एकदिवसीय पुरुष क्रिकेट प्रतियोगितामा मंगलबार मधेस प्रदेशलाई एक सय ९१ रनले पराजित गरेको छ। त्रिवि क्रिकेट मैदानमा टस जितेर ब्याटिङ रोजेको पुलिसले ४९१ ओभरमा सबै विकेट गुमाउनुअघि दुई सय ७३ रनको योगफल तयार गरेको थियो। जवाफी ब्याटिङमा उत्रिएको मधेसले २९३ ओभरमा सबै विकेट गुमाउनुअघि ८२ रन मात्रै बनाउन सक्यो। पुलिसका लागि कुशलले ८३ ओभरमा २२ रन खर्चेर सर्वाधिक पाँच विकेट लिए। त्यस्तै, करण केसीले तीन तथा राशिद खानले दुई विकेट लिएका थिए। पुलिसको घातक बलिङसामु सम्हालिन नसकेको मधेसका लागि मोहम्मद आदिल आलमले ४२ रन बाहेक अन्य ब्याटरले उल्लेख्य प्रदर्शन गर्न सकेनन्। पलिलो इनिङमा ब्याटिङमा उत्रिएको पुलिसका लागि ८६ बल सामना गरेका आरिफ शेखले आठ चौका र एक छक्कासहित ७३ रनको अर्धशतकीय इनिङ खेलेका थिए। त्यस्तै, वान् डाउनमा क्रिजमा उत्रिएका अमित श्रेष्ठले ९६ बलमा ९ चौकासहित ६५ रनको अर्धशतकी इनिङ नै खेलेका थिए। कप्तान दीपेन्द्रसिंह ऐरीले पनि ४३ बलमा तीन चौका र एक छक्कासहित ५१ रनको अर्को शतक बनाए। त्यसबाहेक विकेटकिपर ब्याटर दीलिप नाथले ४० रन जोडेका थिए। बलिङतर्फ मधेसका लागि राजेश यादव र रुपेश सिंहले तीनतीन तथा आदिल आलमले दुई विकेट लिए। विशाल पटेल र हरिशंकर साहको नामा एकएक विकेट रह्यो। जितसँगै चार खेलबाट आठ अंक जोडेको पुलिस समूह विजेता बनेको छ। यसअघि नै सेमिफाइनलमा स्थान बनाइसकेको पुलिसले समूह एको उपविजेता त्रिभुवन आर्मीसँग फाइनल प्रवेशका लागि खेल्ने छ। समूह बीको उपविजेताको हैसियतमा अन्तिम चारमा पुगेको मधेसले समूह एको विजेता एपीएफ क्लबसँग खेल्ने छ।"
निर्वाचनपछिको चुनौती सामना गर्न गठबन्धन दल तयार हुनुपर्छ : गगन थापा (भिडियो),काठमाडौं : नेपाली कांग्रेसका महामन्त्री गगन थापाले निर्वाचनपछिको चुनौती सामना गर्न गठबन्धन दलहरु तयार हुनुपर्ने बताएका छन्। मंगलबार काठमाडौंमा काभ्रेकाठमाडौं ४ समन्वय समितिले आयोजना गरेको कार्यक्रममा थापाले मंसिर ४ को निर्वाचनमा गठबन्धनले जित्ने भन्दै त्यसपछिको चुनौति सामना गर्न दलहरु तयार हुनुपर्ने बताएका हुन्। उनले देशमा देखिएका आर्थिकलगायतका समस्या समाधान गर्न निर्वाचन पछि बन्ने सरकार गम्भीर भएर लाग्नुपर्ने चुनौति रहेको जिकिर गरे। आम नागरिकमा देखिएको निरासालाई पनि गठबन्धनले निर्वाचन जितेपछि दृढ संकल्पका साथ हटाउनुपर्ने उनको भनाइ छ । थापाले पाँच वर्षका लागि गठबन्धनसँगै बसेर मत मागेकाले आगामी पाँच वर्ष जनताको मतको इज्जत राख्नुपर्ने धारणा राखे। उनले जनताले दिएको जिम्मेवारीबाट असफल भए त्यसको मूल्य देशले चुकाउनुपर्ने भएकाले इमान्दारीपूर्वक काम गर्नुपर्ने बताए । थापाले नागरिकहरुले राजनीतिक नेतृत्व परिवर्तन खोजिरहेको भन्दै कांग्रेसको नेतृत्व परिवर्तन गरि मुलुक चलाउनका लागि आफ्नो पक्षमा मत माग्न आग्रह गरे। थापाले घरदैलोका क्रममा जनताका विभिन्न प्रश्न रहेको भन्दै आफू प्रश्नको सामना गरेर जनताको समस्या बुझ्ने जिकिर गरे।
विशेष अदालतबाट सफाइ पाएका १२४ मुद्दाविरुद्ध अख्तियारले दियो सर्वोच्चमा पुनरावेदन,"काठमाडौं : अख्तियार दुरुपयोग अनुसन्धान आयोगले विशेष अदालतबाट सफाइ पाएका १२४ मुद्दाविरुद्ध सर्वोच्च अदालतमा पुनरावेदन दिएको छ । मंगलबार काठमाडौंमा पत्रकार सम्मेलन गर्दै अख्तियारले विशेष अदालतबाट भएका फैसलामा चित्त नबुझी २ सय ५१ प्रतिवादीका १ सय २४ मुद्दाविरुद्ध सर्वोच्चमा पुनरावेदन दिएको जनाएको हो । पुनरावेदन दिएका मुद्दाका कुल बिगो रकम ४२ करोड १६ लाख २६ हजार ४ सय ६२ रुपैयाँ रहेको अख्तियारका प्रवक्ता श्यामप्रसाद भण्डारीले जानकारी दिए । चालू आवमा १ सय ६३ वटा फैसला प्राप्त गरेको र त्यसमध्ये अधिकांशको सर्वोच्चमा पुनरावेदन दिएको भण्डारीले बताए। पुनरावेदन दिएकामध्ये सबैभन्दा बढि घुसरिसवत मुद्दाको संख्या १ सय १२ रहेको छ। त्यस्तै, अन्य मुद्दामा सामाजिक सुरक्षा भत्ता हिनामिना, राजस्व चुहावट, गैर कानुनी सम्पती आर्जन लगायतका छन् । अख्तियारका प्रवक्ता भण्डारीले आयोगको सफलता घट्नुमा आयोगको अनुसन्धानको कमजोरी नभएको बताए। सप्रमाण हुँदा पनि विशेष अदालतबाट उपयुक्त फैसाला नभएपछि कानुनले नै दिएको सुविधा उपयोग गरेर कानुनबमोजिम नै सर्वोच्चमा पुनरावेदन दिएको उनको भनाइ छ । उनले भ्रष्टचारको मुद्दामा गम्भीर तवरले अनुसन्धान गरेर सप्रमाण कसुर स्थापीत गर्ने काममा सफल नहुँदा गलत नजिर बस्ने भएकाले पुनरावेदनमा जानु परेको भण्डारीले बताए। प्रवक्ता भण्डारीले मुद्दाको असफलताको दर बढ्दै जानुमा आयोगको कमजोरी नभएको दावी गरे। उनले आयोगमा मुद्दा परेका विषयहरुमा अहिले पनि आयोग आन्तरिक रुपमा छानविनमा केन्द्रीत भएको जिकिर गरे।"
बेलायती मन्त्री ताइवान पुगेपछि चीनको कडा आपत्ति,बेइजिङ : बेलायतका व्यापार नीति मन्त्री ग्रेग ह्यान्ड्सको ताइवान भ्रमणलाई लिएर चीनले आपत्ति जनाएको छ। बेइजिङको चेतावनीलाई वेवास्ता गर्दै ताइपेइ पुग्ने मन्त्री ग्रेग पछिल्ला विदेशी व्यक्ति बनेका छन्। बेलायतले चीनको सार्वभौमसत्तालाई सम्मान गर्नुपर्ने तथा एक चीन सिद्धान्तलाई समर्थन गर्नुपर्नेमा जोड दिँदै बेइजिङले ताइवानसँग कुनै किसिमको आधिकारिक सम्पर्क कायम नगर्न आग्रह गरेको छ। विदेश मन्त्रालयका प्रवक्ता झाओ लिजियानले विदेशीहरूलाई ताइवानमा सम्पर्क विस्तारको प्रयास नगर्न सुझाउँदै स्वायत्त टापुमाथिको चीनको सार्वभौमिकताको सम्मान गर्न आग्रह गरेका छन्। बेलायत सरकारले मन्त्री ग्रेग दुई दिने भ्रमणको क्रममा ताइवान पुगेको र राष्ट्रपति साई इङवेनलाई भेटेका बताएको थियो। बेलाइत र ताइवानबीचको २५औँ वार्षिक व्यापार वार्ताका सिलसिलामा उनी ताइपेइ पुगेका थिए। ताइवानले हालसम्म १४ राष्ट्रसँगमात्र औपचारिक कूटनीतिक सम्बन्ध कायम गरेको छ। बेइजिङको आग्रहमा संयुक्त राष्ट्रसङ्घ र अन्य प्रमुख बहुराष्ट्रिय समूहको सदस्य बन्नबाट ताइपेइ वञ्चित भएको छ। बेइजिङको निन्दा र धम्कीका बाबजुद ताइवानको लोकतन्त्र फस्टाउँदै गएको छ भने उच्च प्रविधियुक्त अर्थतन्त्रसहित एसियाप्रशान्त क्षेत्रमा रणनीतिक उपस्थितिले बाह्य जगत्बाट उसले बलियो समर्थन प्राप्त गरेको छ। केही समयअघि अमेरिका तल्लो सदनकी सभामुख न्यान्सी पेलोसीको ताइवान भ्रमण गरेपछि चीनअमेरिका विवाद चरमचुलीमा पुगेको थियो। चीनले ताइवान नजिक क्षेप्यास्त्र प्रक्षेपणसहितको सैन्यअभ्यास गरेर ताइवानलाई दबाउनसक्ने आफ्नो सामर्थ्य प्रस्तुत गरेको थियो।
बागलुङको निसेलढोरमा भोट माग्न अझै पुगेनन् उम्मेदवार,"बागलुङ: आगामी मङ्सिर ४ गते प्रदेश तथा प्रतिनिधिसभा निर्वाचन नजिकिँदै छ । गाउँदेखि सहर र बस्तीबस्तीमा चुनावी सरगर्मी बढेको छ । तर बागलुङको निसीखोला गाउँपालिका५ निसेलढोरका स्थानीयलाई भने यसको रौनकले अझै छुन सकेको छैन । यहाँ बस्ने अधिकांश स्थानीयलाई चुनावको मितिका बारेमा कम जानकारी छ । अहिले नेता भोट माग्दै गाउँ पुग्छन्, तबमात्रै उनीहरूलाई निर्वाचन हुँदैछ भन्ने थाहा हुने जनाइएको छ । अहिलेसम्म यस गाउँमा उम्मेदवार तथा नेताहरू भोट माग्न पुगेका छैनन् । न्यूनतम पनि विकासको पूर्वाधारले नजोडिएको निसेलढोरमा अहिलेसम्म विद्युत्को पहुँच पुगेको छैन । यहाँका अधिकांश स्थानीय टुकीकै भरमा रात बिताउँछन् । पहिलेपहिले सिजनअनुसार बसाइँसराइ गर्ने यहाँका स्थानीय अहिले स्थायीरूपमा बसोबास गर्दै आएका छन् । यहाँ करिब ६० घरपरिवार स्थायीरूपमा बसोबास गर्ने गर्छन् । वर्षात्को समयमा भने चार सय बढी घरका सयौँ स्थानीय यहाँ बस्ने गर्छन् । वर्षात्को समयमा निसीखोला५ निसीगाउँबाट सयौँ घरपरिवार पशुचौपाया लिएर निसेलढोरमा जाने गर्छन् । चिसो बढेपछि अधिकांश असोज पहिलो साता नै बेसी (निसीगाउँ)मा झरिसके । उनीहरु अब असार लागेपछि मात्रै ढोर उक्लिने छन् । हिउँदमा बेँसी र बर्खामा लेकमा बस्नु निसीखोला५ वासीको परम्पराजस्तै हो । उनीहरूले सयौँको सङ्ख्यामा पशुचौपाया पाल्ने हुँदा लेकबेँसी गर्नुपरेको हो । अहिले ६० घरपरिवारका एकडेढ सय जनसङ्ख्यामात्रै निसेलढोरमा रहेको हुँदा नेताहरू भोटमा माग्न नपुगेको स्थानीय गोरख घर्तीमगरले बताए । हिउँदमा जाडो हुने हुँदा पहुचौपाया लिएर धेरै स्थानीय निसीमा झरेको हुँदा नेताहरू त्यतै भोट माग्न हिँडेको उनी बताउँछन् । भोट माग्न गए पनि अलि ढिला जाने गरेको उनको भनाइ छ । उनले भने, 'अहिले जाडो बढ्यो, धेरै जसो मान्छे बेँसी झरिसके, यहाँ थोरै मात्रै छन्, पहिलेपहिले चुनाव आउनेबित्तिकै नेताहरु उतै बास बस्ने गरी भोट माग्न जान्थे, अनेक आश देखाउँथे, तर अहिले खासै गएका छैनन्, अलि अस्तितिर दुईतीन जना घुम्न गएकाहरूले भोटका कुरा गर्थे, तर नेताहरू देखिएनन्, अब चुनाव नजिकै आयो भन्छन्, अब जालान् ।' आफूहरूले भोट दिएर जिताएको मान्छे पटकपटक सांसद भएको तर निसेलढोरको विकास भने गर्न नसकेको गुनासो पोखे । उनले अहिलेसम्म यस ठाउँमा विद्युत् नपुगेको भन्दै यहाँका सयौँ नागरिक अन्धकारमा बस्न बाध्य भएको बताए । घर्तीले मोटरबाटो पुगे पनि गाडी गुड्ने खालको नभएको भन्दै स्वच्छ पिउने पानीको समेत अभाव रहेको उनको भनाइ छ । यो ठाउँ विगतदेखि नै ओझेलमा पर्दै आएको र अहिलेसम्म मुहार फेरिन नसकेको घर्तीमगरले बताए । 'हाम्रो क्षेत्रबाट धेरै नेताहरू सांसद हुनुभयो, केही त मन्त्रीसमेत हुनुभयो, तर निसेलढोरको विकास गर्नतर्फ ध्यान भने दिनुभएन, अहिलेसम्म यहाँका नागरिक अन्धकारमा बस्न बाध्य छन्, खानेपानीको राम्रो व्यवस्था छैन, सडक भए पनि गाडी चल्दैनन्', घर्तीमगरले भने, 'चुनाव त आयो भोट माग्न त यो ठाउँमा जसरी पनि आउँछन्, यसपालि जसले बिजुली ल्याइदिने प्रतिबद्धता जनाउँछ उसैलाई भोट दिने हो, अब पार्टी भन्ने हुँदैन, काम गर्नेलाई रोज्नुपर्ने भयो ।' निसेलढोरमा कुँडे, मस, झुललगायतका गाउँ पर्छन् । यी कुनै पनि गाउँमा विद्युत्को पहुँच छैन । स्थानीय प्रेमकुमारी विकले चुनावका बेला गाउँमा स्वास्थ्य संस्था बनाउने आश देखाउने नेताहरू अहिले देखिन छाडेको भन्दै स्वास्थ्योपचारका लागि बुर्तिबाङ आउनुपर्ने बाध्यता रहेको बताइन । यहाँबाट बुर्तिबाङ पुग्न झण्डै १२ घण्टा लाग्छ । नेताहरूले अघिल्ला निर्वाचनमा बाटोघाटो, विद्युत्, खानेपानी, स्वास्थ्य संस्थाको निर्माण गर्ने बाचा गरे पनि अहिलेसम्म कुनै काम नगरेको विकले गुनासो गरिन । उनले भनिन्, 'हामीहरू त चुनाव आउँदामात्रै चाहिँदा रैछौँ, अघिपछि हाम्रो कुनै वास्ता छैन, पहिला भएका चुनावमा भोट माग्न आउने नेताहरूले मोटरबाटो, बिजुली र घरघरमा धारा बनाइने बाचा गरे तर जितेर गएपछि हाम्लाई फर्किएर हेरेनन्, यो ठाउँमा पाइलो पारेनन्, अहिले पनि चुनाव आयो रे, अब फेरि भोट माग्न आउँछन्, उनीहरूलाई यसपालि भोट नदिने विचार गरेँ, उनी ठूलो मान्छे बन्ने हामी गरिब दुःखीलाई झुक्याउने मात्रै गरे ।' निसीखोला गाउँपालिकाका अध्यक्ष सूर्यबहादुर घर्तीमगरले आफू निर्वाचित भएर आएपछि निसेलढोरको विकासलाई पहिलो प्राथमिकतामा राखेको बताए । उनले अहिले यहाँ कक्षा ५ सम्म पढाइ हुने गरेको भन्दै विद्यालय भवन व्यवस्थित बनाउने र अहिलेसम्म स्वास्थ्य संस्था नभएको हुँदा सामुदायिक स्वास्थ्य एकाइ स्थापना गर्ने गरी बजेट विनियोजन गरेको बताए । अध्यक्ष घर्तीमगरले स्वास्थ्य एकाइ स्थापनाका लागि गाउँपालिकाले १५ लाख विनियोजनसमेत गरिरहेको बताए । उनले विगतदेखि नै यो ठाउँ राज्यको नजरमा नपरेको भन्दै गाउँपालिकाको स्रोत र साधानले भ्याएसम्मको विकास गर्ने बताए । ढोरपाटन नगरपालिका९ बाट विद्युत् जडान गरी लैजानका लागि आवश्यक छलफल भइरहेको भन्दै केही समयमा यहाँका नागरिक उज्यालोमा बस्न पाउने बताए । यसको विकासका लागि प्रदेश र केन्द्र सरकारसँग समन्वय गर्ने उनको भनाइ छ । 'यो ठाउँ भौगोलिक हिसाबले विकटमा त छँदैछ, त्यसमाथि ठूला नेताहरूको नजरमा कहिल्यै पर्न सकेन, हामीहरू त भर्खर निर्वाचित भएर आएका छौँ, यहाँका समस्या सबै बुझेका छौँ, गाउँपालिकाको स्रोत साधनले भ्यायसम्म विकास गर्ने प्रयत्न गर्नेछौँ', अध्यक्ष घर्तीमगरले भने, 'प्रदेश र केन्द्र सरकारसँग सहकार्य गर्नेछौँ, यहाँ स्वास्थ्य, शिक्षा, विद्युत्लगायत न्यूनतम विकास पनि हुनसकेको छैन, पर्यटकीय हिसाबले निकै सम्भावना बोकेको ठाउँ हो ।' यहाँका मतदाता भोट हाल्न पनि झण्डै एक दिन लगाएर निसीखोला ५ निसीमा आउनुपर्छ । कम जनसङ्ख्या भएको हुँदा निसेलढोरमै मतदान गर्न पाउने सुविधा छैन । स्थानीयले यस विषयमा पटकपटक मागसमेत राखेका थिए । रासस"
ग्रहण लाग्दा के गर्ने के नगर्ने?,"काठमाडौं : कार्तिक शुक्ल पूर्णिमामा मंगलबार बेलुकी ग्रस्तोदित खग्रास चन्द्रग्रहण लाग्ने नेपाल पञ्चाङ्ग निर्णायक विकास समितिले जनाएको छ। आज बेलुकी ०५ : ११ बजे चन्द्रोदय हुँदादेखि नै ग्रहण लागेर नै उदय हुने भएकाले आजको ग्रहणलाई ग्रस्तोदित चन्द्रग्रहण भनिएको हो। ग्रहणले पूरै चन्द्रमा ढाक्ने भएकाले खग्रास भनिएको समितिले प्रकाशन गरेको 'राष्ट्रिय पञ्चाङ्गम्' मा उल्लेख छ। बेलुकी ०५ : १३ बजे सूर्यास्त भएपछि ग्रहण स्पष्ट रुपमा देखिने छ। बेलुकी ०५ : २७ बजे ग्रहणको उन्मीलन हुने समितिका कार्यकारी निर्देशक सूर्यप्रसाद ढुङ्गेलले बताए। बेलुकी ०६ : ३४ बजे ग्रहण सकिन्छ। नेपालबाट ग्रहण एक घण्टा २३ मिनेट देखिने छ। चन्द्रग्रहणको नौ घण्टाअघिदेखि सुतक लाग्ने धर्मशास्त्रका ग्रन्थमा उल्लेख गरिएको धर्मशास्त्रविद् प्राडा रामचन्द्र गौतम बताए। ग्रहणको सुतक बार्नेले आज बिहान ०८ : ११ बजेदेखि भोजन गरेका छैनन्। शास्त्रीय रूपमा बाल, वृद्ध र बिरामी बाहेकलाई भोजन निषेध गरिएको छ। बेलुकी ०६ : ३४ बजे ग्रहण सकिएपछि मात्र भोजन गर्न हुने पनि उनले बताए। ग्रहणका बेला जप, स्नान, ध्यान, पाठलगायत कर्म गर्दा फलदायी हुने शास्त्रीय बचन छ। भरणी नक्षत्र र मेष राशिलाई कष्ट आजको ग्रस्तोदित खग्रास चन्द्रग्रहण भरणी नक्षत्र र मेष राशिका व्यक्तिलाई अतिकष्टदायक रहेको समितिले जनाएको छ। चन्द्रग्रहण मेष राशिलाई घात, वृष राशिलाई व्यय, मिथुन राशिलाई लाभ, कर्कट राशिलाई सुख, सिंह राशिलाई माननाश, कन्या राशिलाई कष्ट फल दिने योग रहेको समितिले प्रकाशन गरेको 'राष्ट्रिय पञ्चाङ्गम्' मा उल्लेख गरिएको छ। यसैगरी तुला राशिलाई स्त्रीपीडा, वृश्चिक राशिलाई सुख, धनु राशिलाई चिन्ता, मकर राशिलाई व्यथा, कुम्भ राशिलाई श्रीप्राप्ति र मीन राशिलाई क्षतिको फल मिल्ने पनि उल्लेख गरिएको समितिका कार्यकारी निर्देशक ढुङ्गेलले जानकारी दिए। ग्रहणमा के गर्नु हुन्छ ? के गर्नु हुँदैन ? ग्रहणका समयमा स्नान, दान, श्राद्ध, जप, ध्यान, साधना लगायत कर्म गर्न शुभ मानिन्छ। अन्न खानबाहेक ग्रहण र यसको सूतकका बेला नित्य कर्म गर्छन्। ग्रहणका समयमा दीक्षा मन्त्र लिन पनि उत्तम हुने शास्त्रीय मान्यता रहेको धर्मशास्त्रविद् गौतम बताउँछन्। ग्रहणका बेला सकेसम्म तीर्थस्थलमा नसके नजिकैको नदी, ताल, तलाउ, पोखरी यति पनि सम्भव नभए घरमै स्नान गर्नुपर्ने निर्णयसिन्धु, हेमाद्रि, कालमाधव, वीरमित्रोदय लगायत धार्मिक ग्रन्थमा उल्लेख गरिएको छ। ग्रहणका बेला गर्नु हुने र नहुने कामलाई यी ग्रन्थमा यसरी उल्लेख गरिएको छ। निद्रायां जायते व्याधि मुत्रे दारिद्रमाप्नुयात्। पुरिषे कृमियोनिश्च मैथुने ग्रामसुकर:।। अभ्यञ्जने भवेत्कुष्ठि भोजने स्यादधोगति। बन्धने च भवेत् सर्पे वधे च नरकं व्रजेत्।। अर्थात् ग्रहणका समयमा सुते रोग लाग्ने, पिसाब गरे दरिद्र, दिसा गरे कीरा भएर जन्मने, मैथुन गरे गाउँको सुङ्गुर भएर जन्मने, सिङ्गार पटार गरे कुष्ठ रोगी, भोजन गरे अधोगति, बन्धनमा राखे सर्प भएर जन्मने, काटमार गरे नरकमा बास हुने उल्लेखित धार्मिक ग्रन्थमा वर्णन गरिएको छ। सूर्य ग्रहणमा चार प्रहर (१२ घण्टा) र चन्द्रग्रहणमा तीन प्रहर (नौ घण्टा) अघिदेखि सुतक लाग्ने धर्मशास्त्रविद् गौतमले सुनाए। सुतक लागेपछि भोजन गर्नु नहुने धार्मिक विश्वास छ। ग्रहणका समयमा नित्य कर्म गर्नु हुन्छ। घरमा तिथि, श्राद्ध परेमा ग्रहणमा गर्न हुने समितिले जनाएको छ। ग्रहण निषेध गरिएकाबाहेक कर्म गर्न हुने जनाइएको छ। कात्तिक महिनाको कृष्ण पक्षको औँसीमा गत ८ गते सूर्यग्रहण लागेको थियो। औँसीमा सूर्य र पूर्णिमामा चन्द्रग्रहण लाग्छ। चन्द्रग्रहण तक्षशीला एकेडेमीमा देखाइने खग्रास चन्द्रग्रहण सामाखुसीस्थित तक्षशिला एष्ट्रोनामी क्लबले देखाउने व्यवस्था मिलाएको छ। सामाखुसीस्थित एकेडेमी भवनको छतबाट नि:शुल्क चन्द्रग्रहण देखाउने व्यवस्था गरिएको वरिष्ठ खगोलविद् जयन्त आचार्यले जानकारी दिए। यो ग्रहण जापान, कोरिया, चीन, भारत, क्यानडा, अलास्का आदि देशबाट खग्रास चन्द्रग्रहण देखिने छ। नेपाल, भारत, पाकिस्तान आदि देशबाट भने साँझमा चन्द्रमा उदाउँदा ग्रहण लागिरहेको देखिने छ। रासस"
गण्डकीका ऊर्जा मन्त्रीलाई हटाउँदै मुख्यमन्त्री,"पोखरा : गण्डकी प्रदेशका मुख्यमन्त्री कृष्णचन्द्र नेपाली पोखरेलले ऊर्जा स्रोत मन्त्री हरिशरण आचार्यलाई बर्खास्त गर्ने भएका छन् । सत्ता गठबन्धनको साटो विपक्षीलाई सहयोग गरेको आरोपमा आचार्यलाई मुख्यमन्त्रीले आजै हटाउने भएका हुन् । आचार्यले गोरखा २ (१) बाट प्रदेशसभा सदस्यका लागि स्वतन्त्र उम्मेदवारी दिएका थिए । बाबुराम भट्टराईको पार्टीबाट मन्त्री बनेका आचार्यले पछि उम्मेदवारी फिर्ता भने लिएका थिए । उनको पार्टी नेपाल समाजवादी पार्टी भने सत्ता गठबन्धनमा सामेल छ । तर ,आचार्यले गोरखामा एमालेलाई सहयोग गरेको आरोप छ । मुख्यमन्त्री पोखरेल नवलपुरबाट पोखरा आउँदै गरेको उनीनिकट स्रोतले जनायो । पोखरा पुग्ने वित्तिकै प्रदेश प्रमुखलाई भेटेर पत्र दिनुहुनेछ,' स्रोतले भन्यो । मन्त्री आचार्य भने आज पनि कार्यकक्षमै छन् । मन्त्रीबाट हटाइन लागेको थाहा नभएको उनले बताए । तर हटाइए पनि आफूलाई पश्चाताप नहुने उनको भनाइ छ । उम्मेदवारी दर्ता गर्दाको समयदेखि नै आफू कुनै पार्टी नरहेको र स्वतन्त्र भएको प्रतिक्रिया उनले दिएका छन् । मैले कसैलाई भोट मागेको छैन, कसैको चाकडी गरेर पदमा बस्नु पनि छैन,उनले भने । गोरखा २ (ख) बाट प्रदेश सभामा बाबुराम भट्टराईनिकट फणीन्द्र देवकोटा सत्ता गठबन्धनबाट उम्मेदवार छन् ।"
मानववन्यजन्तु द्वन्द्व बढ्दै,"दमौली: तनहुँको व्यास नगरपालिका१२ छिर्कनेमा अघिल्लो मङ्गलबार साँझ चितुवाको आक्रमणबाट एक बालकको मृत्यु भयो । घर नजिक रहेको गोठबाट चितुवाले आक्रमण गर्दा आठ वर्षीय अभिनव कुँवरको ज्यान गयो । उनको शव घरभन्दा दुई सय मिटर टाढा जङ्गलमा फेला परेको थियो । बन्दीपुर गाउँपालिका३ सिस्नेघारीमा गत कात्तिक ४ गते चितुवाको आक्रमणबाट ११ वर्षीय विना चेपाङको मृत्यु भयो । बिहान ६:३० बजे घरबाट सानिआमाको घर जाने क्रममा सालघारीमा बालिका चितुवाको आक्रमणमा परेकी थिइन् । एकै महिनामा भएका यी दुई घटना प्रतिनिधिमूलक मात्र हुन् । तनहुँमा पछिल्लो केही वर्षयता चितुवाको आतङ्क बढ्दै जान थालेको छ । घरआँगनबाटै बालबालिका चितुवाको सिकार हुन थालेपछि सर्वसाधारण त्रसित छन् । व्यास१२ छिर्कनेका विष्णु पाण्डे घरछेउमै आएर चितुवाले आक्रमण गर्न थालेपछि स्थानीयवासी आतङ्कित भएको बताउँछन् । उनले भने, 'कतिबेला चितुवाले आक्रमण गर्ने हो भन्ने त्रास बढेसँगै साँझ पर्न थालेपछि मानिसहरुलाई घरबाहिर निस्कन डर हुन थाल्यो ।' मङ्गलबार साँझ आठ वर्षीय बालकलाई चितुवाले आक्रमण गरेको थाहा पाउनेबित्तिकै स्थानीयवासी दौडिए पनि बालकलाई बचाउन नसकिएको उनले बताए । 'चितुवाले आक्रमण गरेको थाहा पाउनेबित्तिकै पछिपछि दौडिँदै गएका थियौँ, तर बालकलाई बचाउन सकिएन,' पाण्डेले भने । व्यास१२ सँगै सीमा जोडिएको बन्दीपुर गाउँपालिकामा विगत चार महिनामा चितुवाको आक्रमणबाट दुईजनाको मृत्यु भएको छ भने दुईजना घाइते भएका छन् । बन्दीपुरमा अझै पनि चितुवाको त्रास कायमै छ । बन्दीपुर गाउँपालिकाका प्रवक्ता शिवकुमार श्रेष्ठले भने, 'चितुवा नियन्त्रणका लागि चारपाँच ठाउँमा खोर राखेका छौँ, तर पनि चितुवा नियन्त्रणमा आउन सकेको छैन ।' बन्दीपुरमा चितुवाको त्रासले बिहान झिसमिसे उज्यालो र साँझ परेपछि सर्वसाधारणलाई बाहिर ननिस्कन सचेतना जगाउँदै आएको श्रेष्ठले बताए । विगत चार महिनाको अवधिमा चितुवाको आक्रमणबाट बन्दीपुर१ का पाँच वर्षीय बालक सुप्रिम बगाले मगरको मृत्यु भएको थियो । बन्दीपुर गाउँपालिका४ की आठ वर्षीया रियाना थापा र बन्दीपुर गाउँपालिका१ बाघदलेका ३५ वर्षीय भीमलाल गरञ्जा चितुवाको आक्रमणबाट घाइते भएका थिए । तनहुँमा पछिल्लो समय मानव र वन्यजन्तुबीच द्वन्द्व बढ्दै गएको डिभिजन वन कार्यालय तनहुँका प्रमुख कोमलराज काफ्ले बताउँछन् । उनले भने, 'यहाँ चितुवा र मानवबीच द्वन्द्व बढिरहेको छ, चितुवाको आक्रमणबाट बालबालिका सिकार भइरहेका छन् । चितुवाबाट बच्ने प्रमुख उपाय भनेको सतर्कता हो ।' चितुवासँग जोगिन साँझ तथा रातको समयमा घरगोठ उज्यालो बनाउन, एक्लै नहिँड्न काफ्लेले आग्रह गरे । 'चितुवासँग जोगिन साँझ तथा रातको समयमा घरगोठ उज्यालो बनाऔँ, झाडी सफा गरौँ, एक्लै नहिडौँ,' काफ्लेले भने, 'बच्चा तथा वृद्धहरुको विशेष ख्याल र रेखदेख गरौँ ।' सञ्चारमाध्यमले पनि चितुवाको आक्रमणबाट बच्न सर्वसाधारणलाई सचेतनामूलक कार्यक्रम सञ्चालन गर्न उनले आग्रह गरे । मृग, वन कुखुरालगायत वन्यजन्तु मानिसले सिकार गरिदिँदा वनमा सिकारको अभाव भई चितुवाले मानिसको सिकार गर्न थालेको बताइन्छ । जङ्गल फँडानी गरेर बस्ती बसाल्ने, जङ्गली जनावर मारेर खाइदिने कारणले गर्दा र मानव र वन्यजन्तुबीच द्वन्द्व बढ्दो अवस्थामा रहेको छ । 'तनहुँमा विशेषगरी चितुवाको समस्या रहेकाले चितुवाको स्वभाव, यसले आक्रमण गर्न सक्ने समय लगायतका विषयमा उपभोक्तालाई बेलाबेलामा जानकारी गराउँदै आएपनि चितुवा आक्रमण न्यूनीकरण हुन सकिरहेको छैन,' डिभिजन वन प्रमुख काफ्लेले भने, 'चितुवा सक्रिय हुने समय र आनीबानी बुझ्न सकिए यसबाट बच्न सकिन्छ ।' जङ्गलमा पानीको अभावका कारण पनि पानी खोज्दै चितुवा बस्ती छेउछाउ आउने गरेको छ । 'वन जङ्गलमा भएका पानीका स्रोत मासिँदै गएको छ, पानी खोज्दै बस्तीमा आउने चितुवाले घर नजिकै बालबालिका देखेपछि बच्चामाथि आक्रमण गर्न सक्छ,' उनले भने, 'त्यसका लागि जङ्गलमा पोखरी बनाएर पानीको स्रोत संरक्षण गर्न सकियो भने चितुवाबाट बच्न सकिन्छ ।' काफ्लेका अनुसार जङ्गलमा पानीको व्यवस्थापन, घरवरपर झाडी व्यवस्थापन र जङ्गलमा घाँसे मैदान संरक्षण गर्न सकिए चितुवाले मानिसमाथि आक्रमण गर्ने स्थिति न्यूनीकरण हुँदै जानेछ । सानो बच्चा साथमा भएको अवस्थामा, बुढो वा घाइते भई शिकार खेल्न अशक्त भएको अवस्थामा, शिकार खाइरहेको वा बच्चालाई खुवाइरहेको अवस्थामा, अचानक जम्काभेट भएमा र भाग्ने ठाउँ वा मौका नपाएमा चितुवाले मानिसमाथि आक्रमण गर्ने गरेको बताइन्छ । कार्यालयले चितुवा आक्रमणबाट बचाउन विभिन्न ठाउँमा चेतनामूलक कार्यक्रम पनि गरेको थियो । तर पनि चितुवाको आक्रमण रोकिन सकेको छैन । मानववन्यजन्तु द्वन्द्व न्यूनीकरणका लागि सचेतनामूलक कार्यक्रममा जोड दिँदै आएको वन कार्यालयले जनाएको छ । १४ बालबालिकाले ज्यान गुमाए चितुवाको आक्रमणबाट पछिल्लो पाँच वर्षको अवधिमा १४ बालबालिकाले ज्यान गुमाएका छन् । चितुवाको आक्रमणबाट ज्यान गुमाउनेमा १२ वर्षभन्दा कम उमेरका बालबालिका छन् । चितुवाको आक्रमणबाट २०७४ फागुन १ गते भानु नगरपालिका३ दोरदोरका छ वर्षीय विशाल श्रेष्ठ, २०७५ कात्तिक २९ गते भानु नगरपालिका४ जोखानेका चार वर्षीया रन्जिता लम्साल, मङ्सिर १५ गते भानु नगरपालिका२ ढल्केवरका १० वर्षीय अमृत गुरुङ, २०७६ जेठ २४ गते भानु नगरपालिका२ भकुण्डथोक निवासी नौ वर्षीया पुष्पा अधिकारी, असोज २१ गते भानु नगरपालिका१ जामुनेगैह्राका चार वर्षीय आशिष बानियाँ र भानु नगरपालिका२ फुस्रेटारमा सात वर्षीय ऋतिक रोकाको मृत्यु भएको थियो । त्यस्तै २०७६ पुस १४ गते शुक्लागण्डकी नगरपालिका३ रातमाटाका २२ महिनाका बालक रविन नेपाली, पुस २० गते आँबुखैरेनी गाउँपालिका१ रानागाउँका ८ वर्षीय पुजन सिंजाली, माघ १३ गते बन्दीपुर गाउँपालिका४ लोहीपाखाका दश वर्षीय इशक सुनार, विसं २०७७ साउन २२ गते शुक्लागण्डकी नगरपालिका२ का डेढ वर्षीय नारायण रानाको चितुवाको आक्रमण मृत्यु भएको थियो । यसैगरी २०७९ जेठ ३१ गते बन्दीपुर गाउँपालिका१ बोडीस्वाँराका पाँच वर्षीय सुप्रिम बगाले, कात्तिक ४ गते बन्दीपुर गाउँपालिका३ का ११ वर्षीया विना चेपाङ, कात्तिक १५ गते व्यास नगरपालिका१२ का आठ वर्षीय अभिनव कुँवरको चितुवाको आक्रमणबाट मृत्यु भएको थियो । रासस"
"११ वटा सहकारी संस्थाका ऋणीलाई कालोसूचीमा राखिने, २ अर्ब ऋण उठ्न बाँकी","काठमाडौं : समस्याग्रस्त घोषित भएका ११ वटा सहकारी संस्थाका ऋणीलाई कालोसूचीमा राखिने भएको छ। समस्याग्रस्त सहकारी व्यवस्थापन समितिले सूचना प्रकाशित गरी समयमै ऋण नतिरे कालोसूचीमा राख्ने भएको छ। समितिले पटकपटक ताकेता गर्दा पनि ऋणीले बेवास्ता गरेपछि कालोसूचीमा राख्न लागेको सदस्य सचिव केशव पौडेलले बताए। समितिका अनुसार ती संस्थाका १ हजार २ ऋणी छन्। उनीहरूबाट २ अर्ब ऋण उठ्न बाँकी रहेको पौडेलले बताए। 'कालोसूचीमा राख्नुका साथै राहदानी जफत गर्ने, नबनाएको भए बनाउन नदिने अभियानमा छौं' उनले भने। सहकारी ऐन २०७४ को दफा ११५ को उपदफा (१) को (ख) र (ग) मा राहदानी रोक्का राख्ने र नाम कालो सूचीमा समावेश राख्ने व्यवस्था छ। भूमि व्यवस्था, सहकारी तथा गरिबी निवारण मन्त्रालयले १ सय ३२ सहकारीमध्ये १२ वटा सहकारीलाई समस्याग्रस्त घोषित गरेको थियो। सम्पत्ति व्यवस्थापन तथा दायित्व भुक्तानीका लागि सञ्चालक, ऋणी, व्यवस्थापक, कर्मचारीलाई बुझाउनुपर्ने ऋण र दायित्वको सावाँ ब्याज बुझाउनका लागि सम्पर्क, पत्राचार र राष्ट्रियस्तरको पत्रपत्रिकामा समेत सूचना प्रकाशन गर्दै आएको थियो। संस्थालाई तिर्नुपर्ने ऋण र दायित्व बाँकी भएकाले १५ दिनभित्र ऋण चुक्ता गर्न भनेको छ। समितिका अनुसार स्ट्याण्डर्ड सेभिङ्ग एण्ड क्रेडिट कोअपरेटिभ लिमिटेड, प्रभु बचत तथा ऋण सहकारी संस्था, कन्जुमर बचत तथा ऋण सहकारी संस्था, चार्टर्ड सेभिङ्ग एण्ड क्रेडिट कोअपरेटिभ, स्ट्याण्डर्ड मल्टिपर्पोज कोअपरेटिभ, लुः निभा बहुउद्देश्यीय सहकारी संस्थाका सदस्यलाई ऋण तिर्न ताकेता गरिएको हो। त्यस्तै प्यासिफिक सेभिङ्ग एण्ड इन्भेष्टमेण्ट कोअपरेटिभ, कोहिनुर हिल सेभिङ्ग एण्ड क्रेडिट कोअपरेटिभ, कुबेर बचत तथा ऋण सहकारी संस्था, भेगास बचत तथा ऋण सहकारी संस्था, सोसाइटल बचत तथा ऋण सहकारी संस्थाका ऋणीले पनि ऋण तिरेका छैनन्।"
स्वतन्त्र उम्मेदवार कृष्णको दावी: गठबन्धनका रामकृष्ण र एमालेका रघुवीरलाई जित्छु,"जनकपुरधाम: देशभर चुनावी सरगर्मी बढेको छ। राजनीतिक दलबाट प्रतिनिधित्व गर्ने दलगत उम्मेदवार र स्वतन्त्र उम्मेदवार आफ्नो एजेण्डासहित चुनावी मैदानमा उत्रिएका छन् । धनुषा४ का उम्मेदवार पनि चुनावी मैदानमा उत्रिएका छन् । यो क्षेत्रमा गठबन्धनका उम्मेदवार नेपाली कांग्रेसका सहमहामन्त्री रामकृष्ण यादव, नेकपा एमालेका सचिव रघुवीर महासेठ, समाजवादी पार्टीका महाजन यादवसहितका उम्मेदवार प्रतिस्पर्धामा छन् । चर्चा कमाएका राजनीतिक दलका उम्मेदवार भए पनि जनताको अपेक्षा अनुसार काम नभएकाले अहिले स्वतन्त्रबाट उम्मेदवारी दिएको दावी गर्छन कृष्ण महतो । उनी कलाकार हुन् । गरिबी, अभाव र जनताको पीडा बुझेको प्रतिनिधि बन्ने प्रयासमा रहेको भन्दै उनले अब जनताको साथले विजयी बन्ने दावी गरेका छन् । जनतासँग घरदैलो अभियानमा जुटेका उनले आफूले सत्तागठबन्धन र अन्य राजनीतिक दलबाट उठेका उम्मेदवारलाई जित्ने बताएका छन् । नाटक तथा विभिन्न टेलिभिजनका कार्यक्रममा अभियान गरेका कृष्ण दलगत उम्मेदवारको विकल्प हुने सरोजकुमार महतो बताउँछन् । धनुषाको बटेश्वरका विजय सिंहले फरक चुनावी शैलीले कृष्णलाई विकल्प बुझ्न सकिने बताए ।"
हतियारसहित शिकारी पक्राउ,बाँके: अवैधरुपमा शिकार खेल्न गएका दुई जना पक्राउ परेका छन् । बाँके राष्ट्रिय निकुञ्जमा हतियारसहित शिकार खेल्न गएका दुई जनालाई नेपाली सेना र निकुञ्जका कर्मचारीको गस्ती टोलीले पक्राउ गरेको हो । कोहलपुर नगरपालिका १३ स्थित भरैया ईलाका भरुवा बन्दुकसहित दुई जनालाई पक्राउ गरिएको बाँके राष्ट्रिय निकुञ्जले जनाएको छ ।
"नेप्से आज पनि ओरालोतिर, १ अर्ब ५ करोडको सेयर कारोबार","काठमाडौं : सेयर बजार ओरालो लाग्ने क्रम आज पनि जारी रह्यो। सेयर कारोबारको तेस्रो दिन आज (मंगलबार) नेप्से परिसूचक सामान्य अंकले घटेको हो। नेप्से २५७ अंकले घटेर १९५६३६ विन्दुमा अडिएको छ। नेप्से घटेसँगै सेयर कारोबार रकम पनि घटेको छ। यसदिन १ अर्ब ५ करोड रुपैयाँ बराबरको सेयर कारोबार भयो। अघिल्लो कारोबार दिन सोमबार २ अर्ब १० करोड बढिको सेयर कारोबार भएको थियो। सोमबार नेप्से परिसूचक ६४३ अंकले घटेको थियो। साताको पहिलो कारोबार दिन नेप्से दोहोरो अंकले बढेको थियो। सो दिन परिसूचक ४३२० अंकले बढेर १९६५३६ विन्दुमा पुगेको थियो। त्यसदिन १ अर्ब ५४ करोड ८० लाख ३२ हजार ५६२ रुपैयाँमा सेयर खरिदबिक्री भएको थियो। यसदिन २२६ कम्पनीको २७ लाख ७३ हजार ७३७ कित्ता सेयर १ अर्ब ५ करोड ३१ लाख ३७ हजार ४६७ रुपैयाँमा खरिदबिक्री भयो। कारोबारमा आएका १३ समूहमध्ये ९ समूहको सूचक घट्यो भने ४ को मूल्य बढ्यो। यसदिन ट्रेडिङ समूहको मूल्य सर्वाधिक १५६ प्रतिशतले ओरालो लाग्दा मनु एन्ड प्रोको ०७१, हाइड्रोपावरको ०६२, बैंकिङको ०२९, होटल्स एन्ड टुरिजमको ०१४, डेभलपमेन्टको ०२१ प्रतिशतले मूल्य घट्यो। यसैगरी इन्भेस्टमेन्टको ०१८ र म्युचुअल फण्डको ०३ प्रतिशतले मूल्य बढेको हो। आज कुनै पनि कम्पनीको सेयर मूल्य सकारात्मक सर्किट लेभलमा कारोबार भएन। शिवम् सिमेन्ट ८ करोड बढी रुपैयाँको सेयर कारोबार गरी शीर्षस्थानमा रह्यो।"
"छोरीको हत्या, श्रीमती र आफैंमाथि खुकुरी प्रहार","ओखलढुंगा : सिद्धिचरण नगरपालिका३, अँधेरीका ३५ वर्षीय राजेन्द्र राईले सोमबार राति दुई वर्षीया छोरी रितिकाको हत्या गरेका छन्। उनले २१ वर्षीया श्रीमती उषालाई समेत खुकुरी प्रहार गरी घाइते बनाएका छन्। घाइते उषाको ओखलढुंगा सामुदायिक अस्पताल मिसनमा उपचार भइरहेको छ। मादक पदार्थ सेवन गरेका राजेन्द्र र उषाबीच विवाद भएको थियो। सोही विवादको विषयलाई लिएर उनले श्रीमतीलाई खुकुरी प्रहार गरेका थिए। प्रहरीका अनुसार उनले श्रीमतीलाई आक्रमण गरेपछि छोरी लिएर भाग्न खोजेकी थिइन्। तर राजेन्द्रले छोरी खोसेका थिए। श्रीमती भाग्न सफल भइन्। पछि स्थानीय र प्रहरी पुग्दा छोरी मृत भेटिइन्। प्रहरीले अभियुक्त राईलाई नियन्त्रणमा लिन दुईघण्टा लागेको थियो। हातमा खुकुरी बोकेर घरभित्रबाट सबैलाई आक्रमणको प्रयास गरेपछि उनलाई नियन्त्रणमा लिन कठिन भएको थियो। उनले आफैंले टाउकोमा काटेका थिए। उनी पनि घाइते भएका छन्। अभियुक्तको समेत ओखलढुंगा सामुदायिक अस्पतालमै उपचार भइरहेको जिल्ला प्रहरीका प्रहरी निरीक्षक देवेन्द्र दासले बताए। अभियुक्त राई चार वर्षअघि जर्बजस्ती करणी उद्योगको मुद्दामा परी केही समय कारागारमा बसेका थिए। दुवै घाइते भएकाले घटनासम्बन्धी थप अनुसन्धान भइरहेको प्रहरीले जनाएको छ।"
११ सहकारीलाई कालोसूचीमा राख्ने सरकारको तयारी,"काठमाडौं : तोकिएको सर्त अनुसार काम नगरेको तथा सहकारी मूल्य तथा मान्यता विपरीत गतिविधि गरी समस्याग्रस्त केही सहकारी संस्थालाई सरकारले कारबाहीको दायरामा ल्याउने भएको छ। पछिल्ला दिनमा निक्षेपकर्ताको रकमसमेत फिर्ता दिन नसक्ने अवस्थामा पुगेका सहकारी संस्थालाई समस्याग्रस्त घोषणा गरिएको छ। समस्याग्रस्त घोषणा भएका करिब एकदर्जन सहकारी संस्थालाई सरकारले कालोसूचीमा राख्ने तयारी थालेको छ। भूमि व्यवस्था, सहकारी तथा गरिबी निवारण मन्त्रालय अन्तर्गतको समस्याग्रस्त सहकारी व्यवस्थापन समितिको कार्यालयले आज एक सूचना जारी गर्दै ११ वटा सहकारीलाई कालोसूचीमा राख्ने तयारी गरेको हो। सहकारी संस्थाले सम्पत्ति व्यवस्थापन तथा दायित्व भुक्तानीका लागि सम्बन्धित सञ्चालकऋणीव्यवस्थापककर्मचारीलाई तिर्नुपर्ने ऋण र दायित्वको सावाँ ब्याज बुझाउनका लागि पटकपकट सम्पर्क तथा पत्राचार गर्दासमेत ऋण भुक्तानी नगरेको भन्दै समितिले १५ दिनभित्र सम्पर्कमा आउन आग्रह गरेको छ। सन्दर्भ ब्याजदरले सहकारीलाई सकस सहकारीमा सुशासनको सकस चुनावअघि सहकारीले साधारणसभा गर्न नपाउने बैंकको ब्याज बढ्यो, सहकारी संकटमा नमस्ते सहकारीका अध्यक्ष र प्रबन्धक फरार सूचना प्रकाशन भएको मितिले १५ दिनभित्र सम्पर्कमा नआए कानुन बमोजिम कारबाहीका साथै सहकारी ऐन, २०७४ को दफा ११५ को उपदफा (१) को खण्ड (ख) र (ग) बमोजिम राहदानी रोक्का गरी सञ्चालकको नाम कालोसूचीमा राख्ने जनाएको छ। समितिका अनुसार स्ट्यान्डर्ड सेभिङ एण्ड क्रेडिट कोअपरेटिभ, प्यासिफिक सेभिङ एण्ड इन्भेष्टमेन्ट कोअपरेटिभ, प्रभु बचत तथा ऋण सहकारी संस्था, कोहिनुर हिल सेभिङ एण्ड क्रेडिट कोअपरेटिभ, कन्जुमर बचत तथा ऋण सहकारी, कुबेर बचत तथा ऋण सहकारी संस्था, चार्टर्ड सेभिङ एण्ड केरेडिट कोअपरेटिभ छन्। यस्तै, भेगास बचत तथा ऋण सहकारी संस्था, स्ट्यान्डर्ड मल्टिपर्पोज कोअपरेटिभ, सोसाइटल बचत तथा ऋण सहकारी संस्था र लुःनिभा बहुउद्देश्यीय सहकारी संस्थालाई पनि कालोसूचीमा राखिने समितिको भनाइ छ।  रासस"
गठबन्धनलाई असहयोग गरेको भन्दै गण्डकीका मुख्यमन्त्रीले गरे ऊर्जामन्त्रीलाई बर्खास्त,"पोखरा : गण्डकी प्रदेशका ऊर्जा स्रोत मन्त्री हरिशरण आचार्य बर्खास्त भएका छन्। सत्ता गठबन्धनलाई असहयोग गरेको भन्दै मुख्यमन्त्री कृष्णचन्द्र नेपाली पोखरेलले ऊर्जा मन्त्री आचार्यलाई बर्खास्त गरेका हुन्। उनलाई बर्खास्त गरेको पत्र आजै मुख्यमन्त्री पोखरेलले प्रदेश प्रमुख पृथ्वीमान गुरुङलाई दिएका थिए। सोही पत्रका आधारमा मन्त्रिपरिषद्को जिम्मेवारी प्रदेश प्रमुखले हेरफेर गरेको सूचना उनको कार्यालयले प्रकाशित गरेको छ। अब गण्डकी मन्त्रिपरिषद् ११ सदस्यीय मात्र भएको छ। आचार्यले गोरखा २ (१) बाट प्रदेशसभा सदस्यका लागि स्वतन्त्र उम्मेदवारी दिएका थिए । बाबुराम भट्टराईको पार्टीबाट मन्त्री बनेका आचार्यले पछि उम्मेदवारी फिर्ता भने लिएका थिए । उनको पार्टी नेपाल समाजवादी पार्टी भने सत्ता गठबन्धनमा सामेल छ । तर ,आचार्यले गोरखामा एमालेलाई सहयोग गरेको आरोप छ । गोरखा २ (ख) बाट प्रदेश सभामा बाबुराम भट्टराईनिकट फणीन्द्र देवकोटा सत्ता गठबन्धनबाट उम्मेदवार छन्। गण्डकीका ऊर्जा मन्त्रीलाई हटाउँदै मुख्यमन्त्री"
"ब्याजदरविरुद्ध व्यवसायी आन्दोलित, बुझाए ज्ञापनपत्र","झापा : बैङ्क तथा वित्तीय संस्थाहरूले आर्थिक तरलताको चाप देखाउँदै अप्रत्याशित रूपमा ब्याजदर बढाएको भन्दै झापाका उद्योगी व्यवसायी आन्दोलित बनेका छन्। तत्काल ब्याजदर फिर्ता गराउनु पर्ने मागसहित सरकारलाई दबाब दिने उद्देश्यले शान्तिपूर्ण आन्दोलनमा उत्रिएका जिल्लाभरका उद्योगी व्यवसायीहरूले मङ्गलबार बिहान जिल्ला प्रशासन कार्यालय झापा घेराउ गर्दै ज्ञापनपत्र बुझाएका छन्। झापा उद्योग वाणिज्य सङ्घ भद्रपुर, उद्योग सङ्घ भद्रपुर, बिर्तामोड, मेची, शनिश्चरे, सुरुङगा लगायत उद्योग वाणिज्य सङ्घमा आबद्ध पदाधिकारीहरूले भद्रपुरस्थित ट्रेड युनियन चोकमा भेला भएर र्यालीसहित प्रशासन कार्यालय पुगेका थिए। जिल्लाभरका उद्योग सङ्घहरूले सहायक प्रमुख जिल्ला अधिकारी रुद्रप्रसाद न्यौपानेलाई १८ बुँदे मागसहितको छुट्टाछुट्टै ज्ञापनपत्र बुझाएका हुन्। ज्ञापनपत्र पश्चात् आयोजित कोणसभामा नेपाल उद्योग वाणिज्य महासङ्घका केन्द्रीय सदस्य उमेश डालमिया, प्रदेश १ उद्योग वाणिज्य महासङ्घका अध्यक्ष टीकाराज ढकाल, उद्योग सङ्घ भद्रपुरका अध्यक्ष यमबहादुर श्रेष्ठ र बिर्तामोड उद्योग वाणिज्य सङ्घका अध्यक्ष प्रकाश सिवाकोटीले बैङ्क तथा वित्तीय संस्थाहरूले बढाएको चर्को ब्याजदरका कारण यहाँका उद्योगी व्यवसायी पलायन हुने अवस्था सृजना भएकोले तत्काल वृद्धि गरिएको ब्याजदर फिर्ता लिनुपर्नेमा जोड दिएका थिए। सहायक प्रमुख जिल्ला अधिकारी न्यौपानेले सम्बन्धित निकायमा ज्ञापनपत्र पठाएर सहयोग गर्ने प्रतिबद्धता जनाएका छन्। माई पश्चिमका उद्योग वाणिज्य सङ्घहरूले इलाका प्रशासन कार्यालय दमकमा ज्ञापनपत्र बुझाएको बताइएको छ। कोभिड महामारी, रुस र युक्रेनको युद्धले देशको अर्थतन्त्र सङ्कुचित हुँदै गएको तथा आर्थिक गतिविधिमा आएको शिथिलताले आम उद्योगी व्यवसायीसहित सर्वसाधारणको समेत जनजीवनमा प्रत्यक्ष असर परिरहेको बेला बैङ्क तथा वित्तीय संस्थाहरूले कर्जा प्रवाह नगरी अप्रत्याशित रूपमा ब्याजदर बढाएर अप्ठ्यारो पार्न खोजिएकोले उद्योगी व्यवसायी आन्दोलित बन्नु परेको प्रदेश १ उद्योग वाणिज्य महासङ्घका अध्यक्ष ढकालले बताए। बैङ्क तथा वित्तीय संस्थाहरूको ज्यादतीका कारण उद्योग तथा कलकारखाना बैङ्कलाई बुझाउनुपर्ने अवस्था आइसकेको छ। सरकार, अर्थ मन्त्रालय र राष्ट्र बैङ्कको त्रुटिपूर्ण नीतिले यस्तो समस्या आएको बताउँदै उनले भने, 'तत्काल समस्याको समाधान नखोजिए देशभरका उद्योगी व्यवसायी आन्दोलनमा उत्रिने छ।' व्यवसायी सङ्घहरूको आन्दोलनको कार्यक्रम अनुसार भोलि कार्तिक २३ गते बैङ्किङ कारोबार नगर्ने, बजार क्षेत्रमा प्ले कार्डसहित प्रदर्शन गर्ने, कार्तिक २५ गते प्रदेशको कार्यक्रममा सहभागी हुने र कार्तिक २८ गते केन्द्रीय कार्यक्रममा सहभागी हुने बताइएको छ।"
काठमाडौंका थारू महिलाले मनाए सामा चकेवा पर्व (फोटो फिचर),"काठमाडौं : काठमाडौंमा बसोबास गर्ने थारू महिलाहरूले सामा चकेवा पर्व मनाएका छन्। थारू महिला समाजको पहलमा थारू महिलाहरू काठमाडौंको माइतीघरमा भेला भई सामा चकेवा मनाएका हुन्। थारु समुदायका दिदीबहिनीहरुले दाजु भाइको दीर्घायूको कामना गर्दै मनाइने यो पर्व २०६२ सालदेखि काठमाडौंमा मनाउने गरिएको थारु महिला समाज, उपत्यका समितिकी अध्यक्ष श्यामकुमारी चौधरीले बताइन्। समाचकेवा थारुको रगतसँगको सम्बन्ध छ। यो इतिहासमा थारु राजाहरुको कहानी समेटिएको छ। समा राजाकी छोरी थिइन्। बुबाको आदेशलाई पालना गर्न घरबाट वनबास जानु पर्यो। आफ्नै मौलिक परम्परा गीत र संगीत छ। त्यसकारण यसको महत्व थारु समाजमा धेरै छ, उनले भनिनन्। थारु समुदायमा कात्तिक शुक्ल द्वितिया(भाइटीका)को दिनदेखि सुरु भएर यो पर्व कात्तिक पूर्णिमासम्म समाचकेवा गीत, कीर्तनभजन गर्दै मनाउने चलन छ। तस्बिर : अभिषेक महर्जन"
कर्णालीलाई १४० रनले हराउँदै आर्मी सेमिफाइनलमा,"काठमाडौं : रोहित पौडेलको तीन विकेटप्रेरित त्रिभुवन आर्मी क्लब कर्णाली प्रदेशलाई एक सय ४० रनले पराजित गर्दै प्रधानमन्त्री कप राष्ट्रिय पुरुष एकदिवसीय क्रिकेट प्रतियोगिताको सेमिफाइनलमा पुगेको छ। मंगलबार मुलपानी क्रिकेट मैदानमा टस हारेर ब्याटिङको निम्तो पाएको आर्मीले निर्धारित ५० ओभरमा ६ विकेट गुमाएर दुई सय ५४ रनको योगफल तयार गरेको थियो। दोस्रो इनिङमा आर्मीको कसिलो बलिङसामु टिक्न नसकेको कर्णालीले २८३ ओभरमा सबे विकेट गुमाउनुअघि एक सय १४ रन मात्रै बनाउन सक्यो। कर्णालीका लागि विपिन रावलले ६२ बलमा ६ चौकासहित ४८ रनबाहेक अन्य कुनै ब्याटरले उल्लेख्य प्रदर्शन गर्न सकेनन्। बलिङतर्फ आर्मीका लागि चार ओभरमा १५ रन खर्चिएका रोहितले सर्वाधिक तीन विकेट लिए। त्यस्तै, साहब आलम र हरि चौहानले समान दुईदुई विकेट लिएका थिए। जितेन्द्र मुखिया र सुशन भारीको नाममा एकएक विकेट रह्यो। पहिलो इनिङमा क्रिजमा उत्रिएको आर्मीका लागि अविजित रहँदै कप्तान विनोद भण्डारीले ३७ र राजेश पुलामीले २८ रन बनाएका थिए। त्यसअघि कुशल मल्ल र रोहित पौडेल ३५ रन बनाएर पेभेलियन फर्केका थिए। यस्तै, हरी चौहानले १७ तथा अर्जुन साउदले २० रनको योगदान गरे। कर्णालीका लागि प्रकाश जैसीले १० ओभरमा ६३ रन अर्चेर सर्वाधिक तीन विकेट लिएका थिए। त्यस्तै, दीपेन्द्र रावतले दुई तथा दिनेश अधिकारीले एक विकेट लिए। कर्णालीविरुद्धको जितसँगै आर्मीले समूह 'ए'को उपविजेताको हैसियतमा अन्तिम चारमा स्थान बनाएको छ। फाइनल प्रवेशका लागि आर्मीले समूह 'बी'को विजेता नेपाल पुलिससँग खेल्नेछ। समूह 'ए'को विजेता एपीएफले समूह 'बी'को उपविजेता मधेश प्रदेशसँग खेल्ने छ।"
"विश्वकप खेल्ने जापानी टिममा परिवर्तन, नाकायामाको स्थानमा माचिनो","टोक्यो : जापानले चोटका कारण विश्वकप गुमाउने निश्चित भएका युटा नाकायामाको स्थानमा शुटो माचिनोको नामा ड्राफ्ट गरेको छ। इङ्लिस क्लब हडर्सफिल्डका डिफेन्डरन नाकायामालाई गत साता एसियलमा समस्या देखिएको थियो। जापान फुटबल संघले गत साता घोषणा गरेको २६ सदस्यीय टिममा उनको स्थान माचिनोले लिने घोषणा गरेको हो। माचिनो जापानी टिम शोनन बेलमेरेबाट जापानकै जे लिग खेल्छन्। समूह ईमा परेको जापानले नोभेम्बर २३ मा जर्मनीसँग खेल्दै विश्वकपको सुरुआत गर्नेछ। त्यस्तै, नोभेम्बर २७ मा कोस्टा रिका र डिसेम्बर १ मा स्पेनसँग समूह चरणको अन्तिम खेल खेल्ने तय छ। त्यसअघि नोभेम्बर १७ मा दुबईमा जापानले क्यानडासँग मैत्रीपूर्ण खेल खेल्नेछ। जापानी टिम गोलकिपर : सुइची गोन्डा, ड्यानियल स्किमिट, ऐजी कवाशिमा डिफेन्डर : मिकी यमाने, हिरोकी सकाई, माया योसिडा, टाकेहिरो टोमियासु, सोगो टानिगुची, को इटाकुरा, हिरोकी इटो, युटो नगाटोमो मिडफिल्डर : वटारु इन्डो, हिडेमासा मोरिटा, ओ टनाका, गाकु सिवासाकी, क्वारु मिटोमा, डाइची कमाडा, रित्सु डोअन, जुन्या इटो, ताकुमी मिनामिनो, ताकफुसे कुबो, युकी सोमा फरवार्ड : डाइजेन मेइडा, ताकुमा असानो, आयसे युएडा, सुटो माचिनो"
"बागलुङमा नमुना मतदान, न्यून मत बदर","बागलुङ : आगामी मंसिर ४ गते हुने प्रतिनिधिसभा तथा प्रदेशसभाको निर्वाचनमा बदर मत कम गर्ने लक्ष्य र मतदातलाई सहजताका लागि बागलुङमा नमुना मतदान कार्य सञ्चालन गरिएको छ। जिल्ला निर्वाचन कार्यालय बागलुङले बागलुङका १० पालिकामा नमुना मतदान कार्य सञ्चालन गरिरहेको हो। बागलुङमा आइतबारदेखि नमुना मतदान कार्य सुरु गरिएको जिल्ला निर्वाचन कार्यालय बागलुङका सूचना अधिकारी गोकुल शर्माले जानकारी दिए। सूचना अधिकारी शर्माले चार पालिकामा नमुना मतदान सम्पन्न भइरहेको बताए। 'अहिलेसम्म निर्वाचन क्षेत्र नम्बर २ मा पर्ने गलकोट नगरपालिका, निसीखोला गाउँपालिका, बडिगाड गाउँपालिका, ताराखोला गाउँपालिकामा नमुना मतदानको कार्य सम्पन्न भइसकेको छ, सूचना अधिकारी शर्माले भने,'क्षेत्र नम्बर २ मा पर्ने ढोरपाटन नगरपालिका र तमानखोला गाउँपालिका सहित क्षेत्र नम्बर १ मा पर्ने बागलुङ नगरपालिका, जैमिनी नगरपालिका, काठेखोला गाउँपालिका र बरेङ गाउँपालिकामा केही दिनमा सम्पन्न गर्छौं।' धेरै मतदातले मतदान गर्दा मत बदर गर्ने सम्भावनालाई कम गर्न नुमना मतदान कार्य सुरु गरेको सूचना अधिकारी शर्माले बताए। उनले हालसम्म सम्पन्न भएका नमुना मतदानमा केही मत मात्र बदर देखिएपनि अधिकाशंले बदर नगरेको बताए। 'नमुना मतदान कार्यमा निसीखोला गाउँपालिकामा १, २ मतहरू बदर भएको पाइयो,' सूचना अधिकारी शर्माले भने,'अन्य पालिकामा बदर मत देखिएन। निसीखोलामा पनि जानेकैले कस्तो हुँदो रहेछ भनेर जानीजानी बदर गरेको जस्तो देखियो।' नमुना मतदानले मत बदर नहुने विश्वास गरिएको सूचना अधिकारी शर्माको भनाइ छ। नमुना मतदानमा सम्बन्धित पालिकाका स्थानीय, कर्मचारी र सुरक्षाकर्मीहरूको सहभागिता रहने गरेको छ। बागलुङमा मत बदर नहोस् भनेर मतदाता शिक्षा कार्यक्रम पनि संचालन गरिएको छ। कार्तिक १८ गतेदेखि स्वास्थ्य स्वयंसेविकाहरूलाई परिचालन गरि घर, घरमा मतदाता शिक्षा दिन सुरु गरिएको सूचना अधिकारी शर्माले बताए। निर्वाचन कार्यालय बागलुङले निर्वाचनको तयारी अन्तिम चरणमा पुगेको बताएको छ। कार्यालयले मतदानस्थलमा खटिने कर्मचारीहरूको नामावली मुख्य निर्वाचन अधिकृतको कार्यालयले सार्वजनिक गरिसकेकोले बताएको छ। सूचना अधिकारी शर्माले मतदानस्थलमा खटिने कर्मचारीहरूलाई तालिम र निर्वाचन अधिकृतको कार्यालयसम्म निर्वाचनका सामग्री पुर्याउने काम मात्र बाँकी रहेको बताए। उनले कात्तिक २८, २९ गतेसम्म निर्वाचनको तयारी पूरा हुने जानकारी दिए।"
मन्दिरमा चिच्याएर आर्शिवाद माग्ने अनौठो चलन,"तानसेन: तपाइँ मन्दिरमा कतिको जानु हुन्छ ? जाँदा केही वर माग्नुभएको छ ? वा भक्तजनले मागेको वर सुन्नुभएको छ? सायदै छैन । किनभने भक्तजनले प्राय: मन्दिरमा गएर आफूले मान्ने भगवानसँग मनमनै वरदान माग्ने गरेका हुन्छन् । तर पाल्पामा एक यस्तो मन्दिर छ जहाँ भक्तजनले मनमनै होइन चिच्याएर वरदान माग्छन् । तिनाउँ गाउँपालिका वडा नं ४ सत्यवती बज्यैसँग परम्परादेखि नै भक्तजनले चिच्चाएर वर माग्दै आएका छन । सत्यवती बज्यै कानले नसुन्ने भएकोले भक्तजनले चिच्याएर वर माग्नु पर्ने प्रचलन छ । सत्यवती बज्यैसँग सन्तान नभएका दम्पत्ती छोरा छोरी माग्न, युवा युवती राम्रो जीवनसाथी माग्न, रोगीले रोग निको होस भन्ने वर माग्न मन्दिर परिसर पुग्छन् । त्यहाँ वर माग्न चिच्याउनेको आवाजले मन्दिर गुञ्जयमान हुने गरेको तिनाउँ गाउँपालिकाका अध्यक्ष प्रेम श्रेष्ठले बताए । सत्यवती बज्यै कानले नसुन्ने भएकोले भक्तजनले चिच्याएर वर माग्नु पर्ने चलन चल्ती रहदै आएको मन्दिरका पुजारी सुनवीर गाँहाले बताए । यो वर्ष कार्तिक १८ देखि २२ गतेसम्म सत्यवती बज्यैको मन्दिरमा चिच्चाएर वर माग्ने साईत जुरेपछि भक्तजन एकादशीदेखि नै मन्दिरमा पुगेक थिए । विगतका २ वर्ष कोरोना संक्रमणले भक्तजनमा कमी देखिए पनि यो वर्ष सत्यवती बज्यैको दर्शन तथा पूजा गर्न ३ लाख बढी भक्तजनहरु मन्दिर पुगेका छन् । भाकल गरेपछि आफ्ना माग पूरा भएपछि प्रत्येक वर्ष कार्तिके पुर्णीमामा सत्यवती बज्यैको दर्शन गर्न आउने गरेको तानसेन ८ मदनपोखराकी सरस्वती नेपालले बताईन। विगतका वर्षमा कार्तिक चर्तुरदशीका दिन भक्तजन सत्यवती बज्यैको मन्दिरमा बास बस्ने, पूजा गर्ने बिहान चिच्याएर वर मागेर फर्कने गरेका छन् । तर अहिले केही फेरिएको छ । अहिले शुक्लपक्षको कार्तिक एकादशीदेखि पुर्णीमासम्म रातदिन सत्यवती बज्यैको पूजा गरी चिच्याएर वर माग्ने चलन छ । सत्यवती बज्यैको दर्शन र पूजा गर्दा परिवारमा राम्रो भएकाले फेरी दर्शन गर्न आएको दर्शनार्थी सीता बुढा क्षेत्रीले बताईन । सत्यवती बज्यैप्रतिको आस्था बढेसँगै दर्शनार्थी आउनेक्रम बढेपछि सत्यवती कोल्डाँडा क्षेत्रका स्थानीयको आम्दानी पनि बढेको छ । सत्यवती वडा कार्यालय तथा मन्दिर व्यवस्थापन समितिले प्रत्येक वर्ष मन्दिरमा संकलन हुदै आएको रकम ताल संरक्षण र मन्दिरको व्यवस्थापनदेखि गाउँपालिकालाई सहयोग गर्दै आएको मन्दिरका संरक्षक दानबहादुर गाहाले बताए ।"
राजनीतिक सुसंस्कारभित्रको विभ्रम,"कम्युनिस्ट मेनिफेस्टोको घोषित विचारअनुसार सर्वहारासँग गुमाउन हतकडी सिवाय केही छैन, जित्न सारा संसार छ। यद्यपि हाम्रो मुलुकभित्र दलीय चरित्रका कारण विकसित शीतयुद्धसँगै वैकल्पिक शक्ति र रचनात्मक नेतृत्वको चाह बढ्दै छ। सर्वहारा वर्ग र नवसामन्तवादी चरित्रसँग सिद्धान्त र व्यवहारको सिँगौरी पनि चलिरहेको छ। हिजो हामीले रोजेकाहरूसँग खोजेको र भोगेको व्यवहारभित्र चुनावी सरगर्मीको बहस फरक धारमा विकसित छ। संस्कृति र सामाजिक सम्बन्धको आयाम भुलेर राजनीतिले मानवतावादलाई बोध गर्नै सक्दैन। अब जनतालाई पैसाको तुजुक देखाएर धम्क्याउने अनि आफैं अनुशासन तोडेर अरूलाई अनुशासन सिकाउनेहरूको विभ्रमको चक्रब्युह पनि कमजोर साबित हुँदै जानसक्छ। यसर्थ माक्र्सवादी चिन्तनको वर्गीय चेतनाभन्दा मास्तिर ग्राम्सीको सर्वहारा वर्गीय सांस्कृतिकबौद्धिक प्रभुत्वले नै नेपाली माटोलाई बोल्न सक्छ। दुई दशकबीचको नेपाली चिन्तनलाई हेर्दा दर्शन, राजनीति र जीवनबीचको विसंगतिले बाहुल्य जमाइरहेको छ। अहिले भइरहेको फरक शैलीको गठजोडले हामीले चाहेको राजनीतिक स्थिरता प्रदान गर्न नसक्ने आकलन गरेरै पनि जनतामा एक खाले नैराश्यता छ। वैचारिक भ्रष्टीकरणमा सत्तामोहको जञ्जाल गाँसियो तर देशप्रेम देखिएन। अरूबेला नाकमुख नदेखाउने नेताहरू दाइजोको सम्पत्तिझैं ठानेर आफ्नो क्षेत्र भन्दै यतिखेर घरघरमा पुगेका छन्। मुलुकमा परिवर्तन गर्ने भन्दै क्रान्तिका नाउँमा देश र जनताको दैनन्दिनी फरक बन्यो। अवस्था परिवर्तन गर्न व्यवस्था बदलियो। हिजो बनेका संरचना भत्काइए। असुरक्षाका कारण सहरतिर होमिनु परेकाले सहरीकरण बढ्यो। युवाले जोगिनैका लागि बिदेसिनु बाध्यता बन्यो। शिक्षा लिने अवसरबाट वञ्चित कतिपय जनतामा न गरी खाने न मरी जाने स्थिति पैदा भयो। समय क्रममा प्रगतिवादी सोचलाई उत्तरआधुनिक ढाँचामा गाँस्नुपर्छ भन्ने संकथनको चाह त बढ्यो। तर भ्रष्ट र द्रव्यमोहमा लिप्त नेतालाई कुर्सी मोहको लालमोहर तय भइदियो। आज तिनैले देशको भविष्यलाई गुमराहमा फसाइदिए। वस्तुतः आम जनताको दिमागमा नवपरिवर्तनको अर्थ हिजोलाई पश्चिमीकृत गर्नु हो भन्ने दिग्भ्रम छरियो तर आफैं बन्नु हो भनिएन। आज मुलुक जेजस्तो स्थितिमा रहे पनि केही मान्छेले आधिपत्य जमाउने अवसर पाए। तर, आजसम्म पनि ठोस रूपमा माटो र युगको सम्बन्धलाई गाँसेर आत्मनिर्भर बन्ने वस्तुगत आधार प्रदान गरिएकै छैन। रोजगार र देशप्रेमको सघन निःस्वार्थ चिन्तनलाई व्यावहारिकता दिइएकै छैन। शक्ति र सम्पत्तिलाई देश र जनता बनाउन खर्चिएकै देखिएन। कुर्सी र सत्ता जोगाउनैमा शक्तिको दोहन भइरहेको देखिन्छ। सिद्धान्तको स्खलनमा आदर्शको भाषणभित्र अर्कालाई नंग्याउने इगोवाद हाबी भयो। कम्युनिस्टमा कमाउ शैली देखियो। समाजवाद र बीपीको सिद्धान्त भन्नेहरूमा पनि पदीय लिप्सा नामक रोगको महासंक्रमणले निरन्तरता पायो। माक्र्सवाद रटाइँदा हाम्रो आफ्नै आदर्श म वादलाई सिकाइएन। पार्टी, खेमा, गुट, उपगुट र सेटिङको राजनीतिभित्र भीमकाय विसंगतिको चक्रीय खेल विकसित हुँदै गयो। तर आधुनिक युगमा जिउनुपर्छ भन्दै गर्दा पराधीन हुनु हुँदैन भन्ने ठोस आधार दिइएन। स्वाधीनताको राजनीतिक चिन्तन नहुँदा असत्य पनि सत्य जस्तै लाग्ने रहेछ। सत्य कुरालाई पनि यदि हजारौं जनाले गलत भनिदिए भने दुई जनाले यो सही हो भन्नै सक्दैन। यसर्थ अहिले बजारमा फैलिने ऊहापोहको सञ्जाल, सञ्चारभित्र देखिने र लेखिने कतिपय मिथ्या समाचारको एक किस्सा बोकेर हिजो र भोलि दुवै नसोच्ने अल्पज्ञानमा हामी निथ्रुक्क भिजेका छौं। परिणामतः जनतालाई कठपुतली बनाउने, विदेशी इसारामा नाच्ने, लाज नराखी सीमा पारिको आशीर्वाद थाप्ने, नागरिकतामा राजनीति गर्ने अनि देशप्रेमको ढोल पिट्ने सिद्धान्त पतित छेपारे शैलीले मुलुकको अस्मितामा प्रहार हुने भय छ। अत्याधुनिक प्रविधिप्रतिको आस्था, विकास र सहज जीवनशैलीलाई समाजसँग जोड्ने चिन्तनको खडेरी छ। देश, विदेश, विज्ञान अनि अन्तरिक्षसम्मको दूरगामी चिन्तनप्रतिको सोचलाई कपोलकल्पित मात्रै भनिरहने बौद्धिकताले हाम्रो कमजोर चिन्तनलाई बोध गराउँछ। आत्मनिर्भरता, स्वदेशभित्रै रोजगारको विकास अनि युवाशक्तिको सदुपयोगको व्यावहारिक नीति र योजना बन्न सकेन। परिणामतः परनिर्भरताको विभ्रम बोकेको अल्पबुद्धिमा हामी विपन्न शैलीको पराधीन सोचभित्र लुटुपुटु गरिरहेका छौं। अर्काको देश बनाउन श्रम बेचेर जिउनुलाई सौभाग्य भन्दियौं। विप्रेषण (रेमिट्यान्स) को रकम अर्थात् विदेशमा पसिना बगाउनेको श्रम र पसिनामा प्राडो र पजेर चढ्ने बुद्धि भएकाहरूसँग भोलिको उज्यालोको अपेक्षा गरिरहनुपर्ने हाम्रो दुर्भाग्य हो। सत्य तीतो हुन्छ। पचाउन गाह्रो पनि होला तर इतिहासलाई हेर्दा सर्वसत्तावादीले पनि प्रजातान्त्रिक हौं भन्दै ढोल पिटेका मात्रै छन्। यथार्थमा सूचनाको विभ्रमीकरण, इतिहासको उपेक्षा र माक्र्सवादको भ्रष्टीकरणमा व्यक्तिवादी पदीय स्वार्थले हामी भ्रमित छौं। काम गर्न चाहनेलाई कामै गर्न नदिने अनि अस्थिरतामै लिप्त हुनेहरूको एकखाले जमातभित्र हामीले संगति खोज्नु परेको छ। अहिले त विचारको गाम्भीर्यता र गहनतालाई हलुका टिप्पणी गर्ने अनि उडाउने शैली बढ्यो। अर्कालाई गाली, लाञ्छना र विरोध नगरी राजनीति नै नहुने सोचमा पनि भजन गाउने र सत्तोसराप गर्ने दुई थरी विचार भएका जनता जन्मिरहे। चरित्रहत्यामा रमाउँदै दूरदर्शितालाई खिल्ली उडाएर नेपालको भविष्य सधैं प्रश्न बोकेर उभिएको छ। आजको विभ्रम हाम्रा नेताका संकीर्ण विचार, कटुतापूर्ण बोली र आमजनताको टिप्पणी गर्ने पार्टीभक्तिको अस्वस्थ विचारले हाम्रो स्तर र सोचलाई इंगित गर्छ। क्षणिक चिन्तनको कटुतापूर्ण आलोचनाको शैलीमा विचारको लगाम गन्तव्यहीन बनिरहेकै छ। विडम्बना पृथ्वीनारायणलाई गाली गर्नुमा कत्रो र कस्तो बौद्धिकता रहला ? सांस्कृतिक गाम्भीर्यताको उपेक्षा गर्दै अपव्याख्यामा रम्ने अनि आफैंलाई देवत्वकृत तुल्याउनेको बेग्लै जमात बनिरहेकै छ। तथापि, पश्चिमा र पूर्वका राम्रा धारणालाई गाँस्नुभन्दा पूर्वलाई बिर्सेर पश्चिमी नक्कलको सोचलाई उत्तम मान्नैपर्ने लिँडे ढिपीको भूमण्डलीकृत विभ्रम छ। बुद्धलाई उपेक्षा गरेर समाजवाद र साम्यवाद खोज्छौं। स्वार्थरहित आदर्श रामराज्यको परिकल्पनालाई प्राचीन शैलीको संज्ञा दिन्छौं। अध्ययन गर्दैनौं अनि मिथ्या हो भन्ने आरोप लगाएर पन्छिन्छौं। जनकलाई साम्प्रदायिक पगरी गुथाएर धर्मको विभेदमा जाति र रङ हेर्छौं। भानुभक्त र विद्यापतिमा केवल भेद खोज्छौं तर समानता बिर्सन्छौं। पाश्चात्य पुँजीवादी अर्थात् अमेरिकी साम्राज्यवादी शैलीको सांस्कृतिक साम्राज्यवादलाई सूचना र प्रविधिले आर्थिक, राजनीतिक र सांस्कृतिक तवरमा विकसित तुल्यायो। भूमण्डलीकरणले समाजको विकृति, असमानता, अन्यायलाई हटाउन खोज्यौं। मुलुक कमसेकम सांस्कृतिक सम्पदाप्रति त सम्पन्न छ। तथापि, आज जनविश्वासभित्रको विज्ञान अनि संस्कृतिभित्रको वैज्ञानिक रहस्यलाई कतै कसैबाट खोजीनीति नगरिँदा हामी दिनदिनै आर्थिक, राजनीतिक अनि सांस्कृतिक रूपमा समेत पराधीन बन्दै छौँ। अहिले जाति, लिंग, वर्ग, धर्मको विभेदलाई सप्रेम चिर्न सक्ने मानवतावादलाई बिर्सेर फरक मात्रै सिकाउने परिपाटीमा निषेधको राजनीतिक विभ्रमभित्र वर्षौंदेखि देश अल्मलिएको छ। आसन्न चुनावको जितलाई जोजसले आफ्नो पोल्टामा पारे पनि स्थिरताप्रति आशंका छ। वस्तुतः अब आउन सक्ने सम्भावित तिनै पुराना नेतृत्वसँग भविष्यको उज्यालोपनको अभाव छ भन्नुमा पनि सायद अत्युक्ति नरहला। हाल सार्वजनिक भइरहेका कतिपय ठूला भनिएकै पार्टीका घोषणापत्रभित्र कसैको अधिकारका लागि कसैमाथि अन्याय भइरहेको छ भन्ने कुरै बिर्सिएको छ। अवसर पाउनुपर्नेले भन्दा बढी पहुँचवालाले शक्तिको दुरुपयोग गरिरहेको टुलुटुलु हेरिरहन विवश छौं। महत्त्वाकांक्षी स्वप्नका शब्दसञ्जाल राखेर मिहिनेत गरिएका घोषणापत्रले विगतका घोषणापत्रलाई पनि पुनरावलोकन गर्दै समीक्षा गर्नु पर्दैन र ! त्यहाँ भुइँमान्छे अर्थात् सीमान्तीकृत वर्गभित्रको आवाजलाई भन्दा राजनीतिक स्वार्थको प्रतिबिम्ब प्रस्टिन्छ। दम्भको प्रतिविम्ब झल्किनु घोषणापत्रको अर्को विशेषता हो। बहुल विषयमा कोरिएका लामा घोषणापत्र चुनाव जित्नमात्र हुन् तर चुनावपछि कतै कुनातिर कुहिन्छन् भन्ने सत्य पनि जगजाहेरै छ। भागबन्डाको गठजोडले भोलि पनि हरनिकायमा भागकै लडाइँ भइरहने पाक्कल्पना हामी सामुन्ने छ। अतः मन्त्री मण्डल तयार पार्नै धौधौ हुँदा विकासका एजेन्डा छायामा पर्न सक्ने देखिन्छ। चुनावी दिग्भ्रम पूर्वीय वाङ्मयहरूमा वर्णित आदर्श राजनीतिभित्र पसेर अलिकति मात्रै पनि विमर्श गर्ने हो भने हामीले न्याय र सुशासनको भाष्यलाई मज्जासँग केलाउन सक्छौं। हाम्रो मुलुकमा समानता, न्याय, भाइचारा, समभाव अर्थात् मानवताको गहन विचारभित्र सुशासनमुखी समाज सञ्चालनको सहकार्यात्मक निःस्वार्थ आधार सम्भव हुन्छ। सिद्धान्त चाहे जोसुकैले जन्माए पनि माटो र संस्कृति, पहिचान र भूगोल सापेक्षित हुनुपर्छ। वास्तवमा स्वदेशमै क्षमताअनुसारको काम अनि कामअनुसारको दाम पाउने भए मात्रै सामाजिक र पारिवारिक प्रेमको सौन्दर्य सम्भव हुन्छ। अतः आसन्न चुनावमा जनताले नेतासँग यही एउटा रोजगारको सुनिश्चिता मागे पुग्छ। स्वतन्त्र र निष्पक्ष चुनावी प्रक्रियाप्रति सधैंजसो प्रश्न उठ्छ। हाम्रो समाज अभावका कारण दबाब र प्रभावमा पर्छ। प्रचार र विज्ञापनको होडबाजीमा फसेर असल नेतृत्व छान्ने महायज्ञमा हामी चुक्न पुग्छौं। प्राज्ञिक र बौद्धिक जमात अनि सञ्चार क्षेत्रले निष्पक्ष चिन्तनको धर्म बिर्सिदिँदा देशको सर्वसाधारण जनता दिग्भ्रमित बनिदिन्छ। वैचारिक संघर्षको थलो बन्नुपर्ने उच्च शैक्षिक निकायनै विचारहीन बनेका छन्। गुणको गहनतालाई चुनावले दूरदर्शी रूपमा समीक्षा गर्न सकिरहेको छैन। देशप्रेमका दृष्टान्त र चिन्तनलाई दूरगामी रूपमा नसोचिँदा हामीले छानेका मान्छेले देशहितमा समर्पण भाव राख्न सक्दैनन्। हास्यव्यंग्य निबन्धकार भैरव अर्यालद्वारा लिखित टाउको निबन्धमा भनिए जसरी राष्ट्रियअन्तर्राष्ट्रिय क्षेत्रको विकृति सुधार अत्यावश्यक हुन्छ। वास्तवमा प्रजातान्त्रिक सुदृढीकरणको बाटोमा जनताको सचेतना अपरिहार्य हुन्छ। ठूला भनिएका दल र तिनका नेतालाई सचेत जनताले मूल्यांकन गर्न सक्छन्। हाल स्वतन्त्र उम्मेदवारको एक खाले प्रभाव बढेकाले पनि जनतामा सचेतनाको दीप बलेको देखिन्छ। चुनावले स्वतन्त्रै स्वतन्त्रलाई अघि सारेमा मात्र मुलुकको गन्तव्य तय भइहाल्छ भनेर ढुक्क हुन सकिन्न। कतै भाषा, संस्कृति, रैथाने ज्ञान, आयुर्वेदजस्ता मौलिक ज्ञानलाई चटक्कै बिर्सिएका छौं। सुशासन र न्यायको पाठ सिकेर निःस्वार्थ राजनीति गर्नुपर्ने मनोभावमा भिज्न सिकिसकेका छैनौं। तथापि, यस चुनावी माहोलबाट विकासको विनिर्माणमा नवीन संस्कार भने अवश्य बस्छ। पार्टीहरूलाई पनि एकखाले दबाबका कारण राष्ट्रिय स्वार्थप्रतिको समर्पण भाव विकसित हुन्छ। युवाद्वारा योजनासहित विकासका लक्ष्य, उद्देश्य र कार्यान्वयनको मार्गचित्र बन्न सक्छ। परिणामतः आगामी चुनावका लागि एउटा मार्गदर्शन तय हुन्छ। यसबाट सांस्कृतिक अतिक्रमणमा फसेको राजनीति बिस्तारै पेसा नभएर सेवामा परिणत हुँदै जाने सम्भावना बढ्छ।"
म्याग्दी खोला जलविद्युतमा नेपाल बैंक मुख्य लगानीकर्ता,"काठमाडौं : जलविद्युत् क्षेत्रमा करिब वर्ष दिनपछि आयोजनाको वित्तीय व्यवस्थापन सम्पन्न भएको छ। ऋण लगानीयोग्य पुँजीका कारण बैंकहरूले नयाँ ऋण लगानी गर्न सकिरहेका छैनन्। बैंकिङ क्षेत्रमा भएको तरलताका बाबजुद म्याग्दी खोला जलविद्युत् आयोजनाको वित्तीय व्यवस्थापन सम्पन्न भएको हो। आयोजना प्रवर्द्धक कम्पनी हाइड्रो भिलेजले सोमबार काठमाडौंमा एक कार्यक्रम गरेर ५७३ मेगावाटको म्याग्दी खोलाको वित्तीय व्यवस्थापनमा सम्झौता गरेको हो। सरकारी बैंक नेपाल बैंक लिमिटेडको मुख्य वित्त लगानी, मेघा बैंकको सहवित्तीय लगानी तथा कृषि विकास बैंक, कर्मचारी सञ्चयकोष र नेपाल एसबीआई बैंकको सहवित्तीयकरणमा आयोजना ऋण लगानी हुने भएको छ। उक्त सम्झौतापत्रमा हाइड्रो भिलेजका अध्यक्ष क्याप्टेन रामेश्वर थापा र नेपाल बैंकका प्रमुख कार्यकारी अधिकृत कृष्णबहादुर अधिकारीबीच हस्ताक्षर भयो। ११ अर्ब १५ करोडको उक्त आयोजनामा ७५ प्रतिशतको ऋण लगानी उक्त बैंकहरूबाट भएको छ। उक्त आयोजना प्रवर्द्धनका लागि हाइड्रो भिलेजसँग हाइड्रो इलेक्ट्रिसिटी इन्भेस्टमेन्ट एन्ड डेभलपमेन्ट कम्पनी (एचआईडीसीयल), सिम्रिक भेन्चर, ऊर्जा डेभलपर्स, आक्वा भेन्चर र विजबेलको सहकार्य रहेको छ। कार्यक्रममा एचआईडीसीयलका प्रमुख कार्यकारी अर्जुनकुमार गौतमले यो आयोजना सार्वजनिक निजी साझेदारी (पीपीपी) को नमुना भएको बताए। आयोजना निर्माणमा एक दिन ढिला हुँदा करिब ९० लाख घाटा हुने भन्दै गौतमले तोकिएको अवधिभित्रै सम्पन्न गर्ने गरी अघि बढ्न सुझाव दिए। हाइड्रो भिलेजका अध्यक्ष क्याप्टेन रामेवर थापाले आयोजनालाई यो अवस्थासम्म पुर्याउन भूमिका खेल्ने सबै निकायलाई धन्यवाद दिए। उनले सरकारी नीतिका केही झन्झटिला प्रावधानहरूको सुधार हुनुपर्ने जिकिर गरे। आयोजना निर्धारित समय २०८२ फागुन मसान्तसम्म सक्ने प्रतिबद्धता दोहोर्याउँदै अध्यक्ष थापाले यस क्षेत्रमा सहकार्य गर्दै नयाँ आयोजना अघि बढाउने र कुल गार्हस्थ्य उत्पादन बढाउने गरी काम गर्ने बताए। यस्तै ऊर्जा डेभलपर्सका अध्यक्ष विजयबहादुर राजभण्डारीले हाइड्रो भिलेजसँग सेयर लगानीकर्तासँगै आयोजना कार्यान्वयनको भूमिका जिम्मेवारी पाएकोले थप जिम्मेवारीको बोध भएको बताए। आयोजनाको मुख्य वित्त लगानीकर्ता नेपाल बैंकका प्रमुख कार्यकारी अधिकृतले आयोजना प्रवर्द्धकहरूको विश्वासिलो पृष्ठभूमिका कारण बैंकले यो जिम्मेवारी लिएको बताए। योसँगै अन्य जलविद्युत् आयोजनामा नेतृत्वदायी लगानी गरेको पनि उनले बताए। सन् २०१९ मा नेपाल विद्युत् प्राधिकरणसँग विद्युत खरिद सम्झौता (पीपीए) गरेको यो आयोजना म्याग्दी जिल्लाको धौलागिरि गाउँपालिकाको जेल्टिङ बगरमा छ। नदी प्रवाहमा आधारित (आरओआर) निर्माणाधीन आयोजनाको पावरहाउसबाट १७ किलोमिटर टाढा डाँडाखेतमा यसको सबस्टेसन रहेको छ। १३२ केभीको डबल सर्किटबाट विद्युत् उक्त सबस्टेसनसम्म पुर्याइने आयोजनाका प्रबन्ध निर्देशक सुशील पोखरेलले जानकारी दिए। भारतीय कम्पनी एलएनटीले सबस्टेसन निर्माणको काम गरिरहेको छ। त्यहाँबाट उत्पादित बिजुली राहुघाट हुँदै कालीगण्डकी करिडोरबाट राष्ट्रिय प्रसारणमा जोडिने पोखरेलले बताए। समयमा नै निर्माण सम्पन्न गर्ने भएर नै १८ करोड ७४ लाख प्रतिमेगावाट लागत रहने अनुमान आयोजनाको छ। आयोजनास्थलसम्म पुग्नका लागि २४ किलोमिटर बाटो पनि आयोजनाले नै निर्माण गरिरहेको छ। म्याग्दी जिल्लाको विकट गाउँमा निर्माण गर्न लागेको यस आयोजनाले त्यस गाउँमा शान्ति, सुरक्षा, स्वास्थ्य, सडक सञ्जाल विस्तारमा योगदान गर्ने प्रबन्धक निर्देशक पोखरेलले बताए। यसले त्यस गाउँपालिकाको जीवनस्तर सुधार्न मद्दत गर्ने अपेक्षा लिइएको छ।"
प्री ओपन सेसन : नेप्से सामान्य अंकले बढ्यो,काठमाडौं : प्री ओपन सेसनमा नेप्से परिसूचक सामान्य अंकले बढेको छ। अघिल्लो कारोबार दिन सोमबार ६४३ अंकले घटेर १९५८९४ विन्दुमा पुगेको नेप्से आज प्री ओपन सेसनमा ०२८ अंकले बढेर १९५९२१ विन्दुमा पुग्यो। आज सोही सेसनमा ७ कम्पनीको सेयर कारोबार भयो। ७ कम्पनीको ९४ हजार ९४२ रुपैयाँ बराबरको ७० कित्ता सेयर खरिदबिक्री भयो। जसमध्ये ४ कम्पनीको मूल्य बढ्यो भने १ को घट्यो। बाँकी २ कम्पनीको सेयर मूल्य स्थिर रह्यो।
"आज चन्द्रग्रहण, कुन राशिलाई फल,कुनलाई कष्ट","काठमाडौं : आज ग्रस्तोदित खग्रास चन्द्रग्रहण लाग्ने भएको छ। मंगलबार बेलुकी ०५:११ बजे चन्द्रोदय हुँदादेखि नै ग्रहण लागेर नै उदय हुने भएकाले ग्रस्तोदित चन्द्रग्रहण भनिएको नेपाल पञ्चाङ्ग निर्णायक समितिले जनाएको छ । बेलुकी ०५:१३ बजे सूर्यास्त भएपछि ग्रहण स्पष्टरुपमा देखिनेछ। बेलुकी ०५:२७ बजे ग्रहणको उन्मीलन हुने समितिका कार्यकारी निर्देशक सूर्यप्रसाद ढुङ्गेलले बताएका छन्।। बेलुकी ०६:३४ बजे ग्रहण सकिन्छ। एक घण्टा २३ मिनेट नेपालबाट ग्रहण देखिने छ। चन्द्रग्रहणको नौ घण्टाअघिदेखि सुतक लाग्ने धर्मशास्त्रका ग्रन्थमा उल्लेख गरिएको धर्मशास्त्रविद् प्रा डा रामचन्द्र गौतमले जनाएका छन्। बिहान ०८:११ बजेदेखि बाल, वृद्ध र बिरामीबाहेकलाई भोजन निषेध गरिएको छ। बेलुकी ०६:३४ बजे ग्रहण सकिएपछि मात्र भोजन गर्न सकिनेछ। ग्रहणका बेला जप, स्नान, ध्यान, पाठलगायत कर्म गर्दा फलदायी हुने शास्त्रीय वचन छ। ग्रहणका बेला जप, स्नान, ध्यान, पाठलगायत कर्म गर्दा फलदायी हुने शास्त्रीय वचन छ। यो ग्रहण जापान, कोरिया, चीन, भारत, क्यानडा, अलास्का आदि देशबाट खग्रास चन्द्रग्रहण देखिने छ। नेपाल, भारत, पाकिस्तान, आदि देशबाट भने साँझमा चन्द्रमा उदाउँदा ग्रहण लागिरहेको देखिनेछ। ग्रस्तोदित खग्रास चन्द्रग्रहण सामाखुसीस्थित तक्षशिला एष्ट्रोनामी क्लबले देखाउने व्यवस्था मिलाएको छ। सामाखुसीस्थित एकेडेमी भवनको छतबाट नि:शुल्क चन्द्रग्रहण देखाउने व्यवस्था गरिएको वरिष्ठ खगोलविद् जयन्त आचार्यले जानकारी दिए। यसअघि कात्तिक ८ गते मङ्गलबार कार्तिक कृष्ण औँसीका दिन सूर्यग्रहण लागेको थियो। आज लाग्ने ग्रस्तोदित खग्रास चन्द्रग्रहण भरणी नक्षत्र र मेष राशिका व्यक्तिलाई घात हुने देखिएको नेपाल पञ्जाग निर्णायक विकास समितिले जनाएको छ। चन्द्रग्रहण मेष राशीलाई घात,वृषलाई व्यय, मिथुनलाई लाभ, कर्कटलाई सुख,सिंहलाई माननाश, र कन्या राशिलाई कष्ट फल दिने योग रहेको छ। यसैगरी तुला राशिलाई स्त्रीपीडा, वृश्चिक राशिलाई सुख, धनु राशिलाई चिन्ता,मकर राशिलाई व्यथा,कुम्भ राशिलाई श्रीप्राप्ति र मीन राशिलाई क्षतिको फल मिल्ने राष्ट्रिय पञ्चांगमा उल्लेख छ।"
चोटका कारण विश्वकप गुमाउने खेलाडी,"काठमाडौं : पहिलो पटक जाडो याममा हुन लागेको विश्व फुटबलको सबैभन्दा ठूलो प्रतियोगिता फिफा विश्वकप सुरु हुन १२ दिन बाँकी छ। मध्यपूर्वको उच्च तापक्रमका कारण फुटबल सिजनको बीचमा हुन लागेको विश्वकपका लागि टिम घोषणा हुन थालिसकेका छन्। तर, पछिल्लो समय आसन्न विश्वकपमा निसंकोच उपस्थित हुने आस गरिएका खेलाडीहरू चोटका कारण मैदान बाहिर धेकेलिँदै छन्। आसन्न विश्वकपमा कतारमा हुने आश गरिएका तर चोटका कारण फुटबलको सबैभन्दा ठूलो अवसर गुमाउन बाध्य केही स्टारहरू यस्ता छन् : पौल पोग्बा : चार वर्षअघि फ्रान्सले विश्वकप जित्दा डिडियर डेस्च्याम्पको टिमका महत्त्वपूर्ण सदस्य पोग्बाले घुँडाको चोटका कारण कतार विश्वकप गुमाउने छन्। एनगोलो कान्टे : फ्रान्स विश्व विजेता बन्दा पोग्बा र कान्टेले नै मिडफिल्ड सम्हालेका थिए। यद्यपि, ह्याम्स्ट्रिङका कारण शैल्यक्रिया गराएका कान्टे पनि यसपाली फ्रेन्च टिममा अनुपस्थित रहनेछन्। डिएगो जोटा: लिभरपुलका फरवार्ड पोर्चुगिज टिमका प्रमुख सदस्य थिए। तर, म्यानचेस्टर सिटीविरुद्धको खेलमा उनको पिँडुलामा समस्या देखिएपछि मैदान बाहिर रहेका जोटा फर्नान्डो सान्तोषको टिममा अनुपस्थित रहनेछन्। पेड्रो नेटो : वुल्भ्सका फरवार्ड पेड्रो नेटो पनि चोटकै कारण विश्वकप गुमाउने अर्का पोर्चुगिज खेलाडी हुन्। उनले वेस्ट ह्यामविरुद्धको खेलमा लिगामेन्ट च्यातेका थिए, जसकार कारण उनी केही महिना मैदान बाहिर रहनेछन्। जिनी विनाल्डम : इटालियन क्लब एएस रोमामा डेब्यू गरेको केही दिनपछि खुट्टा भाँचेका डच मिडफिल्डर विनाल्डमले पनि चोटकै कारण विश्वकप गुमाउने निश्चित छ। अर्को वर्ष मात्रै मैदानमा फर्किने आस गरिएका विनाल्डमले विश्वकपसँगै टिममा पनि आफ्नो स्थान गुमाउने सम्भावना छ। पाउलो डिबाला : थाइको मांसपेशी च्यातिएका कारण केही समययता मैदान बाहिर रहेका अर्जेन्टाइन फरवार्ड डिबालाले कतार विश्वकप गुमाउने निश्चित छ। उनी रोमाका लागि पेनाल्टी प्रहार गर्ने क्रममा घाइते भएका थिए। गुइहेर्म अरना : गत वर्ष ब्राजिलियन टिमबाट ओलम्पिक गोल्ड मेडल विजेता लेफ्ट ब्याकले घुँडाका कारण विश्वकप गुमाउने छन्। लिगामेन्ट च्यातिएकाले त्यसको उपचारका क्रममा रहेका अरना लामो समय मैदानमा देखिने छैनन्। टिमो वेर्नर : च्याम्पियन्स लिगको समूह चरणको अन्तिम खेलमा कुर्कुच्चाको चोटका कारण मैदान बाहिरिन बाध्य वेर्नर ठूलो समस्या नहुनेमा आशावादी थिए। तर, चेकजाँचका क्रममा लिगामेन्ट च्यातिएको देखिएपछि जर्मन फरवार्ड वेर्नरले पनि विश्वकप गुमाउने भएका छन्। बेन चिलवले : पछिल्लो १२ महिनायता निरन्तर चोटसँग लडिरहेका चिलवेल विश्वकपसम्म फिट हुने आसमा थिए। तर, च्याम्पियन्स लिगअन्तर्गत चेल्सी र डिनामो जाग्रेबबीचको खेलमा ह्याम्स्ट्रिङमा समस्या आएका चिलवलेले पनि विश्वकप गुमाउनेछन्। पुनरागमनको आशमा भएका खेलाडीहरू मिकेल ओयार्जबाल : रियाल सोसिडाडका विङ्गर ओयार्जबाल एसीएल इन्जुरीपछि अभ्यासमा फर्किएका छन्। यद्यपि, उनले विश्वकपका लागि स्पेनिस टिममा स्थान बनाउन सहज छैन। राफेल भरान : चेल्सी र म्याचेस्टर युनाइटेडबीचको खेलमा ह्याम्स्ट्रिङको समस्या देखिएका फ्रेन्च फरवार्ड भरानको उपस्थिति निश्चित छैन। सन ह्युङमिन : टोटनहम र दक्षिण कोरियाली फरवार्ड सन अनुहारमा लागेको चोटका कारण मार्सेविरुद्धको खेलमा सस्ब्टिच्युट भएका थिए। मैदान छाड्नुअघि उनलाई लामो उपचार आवश्यक परेको थियो। त्यसयता मैदान बाहिर रहेका सनले विश्वकप गुमाउने हल्ला चलिरहे पनि उनी पुनरागमनको आसमा छन्। रिस जेम्स : च्याम्पियन्स लिगको खेलका दौरान घुँडामा चोट लागेका इङ्लिस राइट ब्याक जेम्स अहिले उपचारकै लागि दुबईमा छन्। उनी कतार विश्वकपअघि पूर्णरुपमा तयार हुने आसमै उपचारकै लागि मध्य पूर्व आइपुगेका हुन्। काइल वाल्कर : पछिल्लो समय इङ्लिस टिमका भरपर्दा डिफेन्डर वाल्कर ग्रोइन इन्जुरीबाट मुक्त हुने क्रममा छन्। उनी विश्वकपका लागि ग्यारेथ साउथगेटको टिममा पर्ने आसमा छन्।"
विश्वकप खेल्ने अस्ट्रेलियन टिममा १८ वर्षीय फरवार्ड,"ब्रिसबेन : अस्ट्रेलियाका मुख्य प्रशिक्षक ग्राहम आर्नोल्डले १२ दिनपछि कतारमा सुरु हुने विश्वकपका लागि घोषणा गरेको टिममा १८ वर्षीय फरवार्ड गराङ कुवोललाई समावेश गरेका छन्। थोरै मात्र व्यावसायिक अनुभव बटुलेका युवा फरवार्डलाई टिममा समेट्दा आर्नोल्डले भेट्रान गोलकिपर मिच लाङ्गेरकलाई अटाएनन्। कुवोल विश्वकपका लागि पहिलो पटक छनोट भएका १७ जना खेलाडीमध्ये एक हुन्। उनले हालसम्म अस्ट्रेलियन टिमबाट एक खेलमा मात्रै मौका पाएका छन्। न्युजिल्यान्डविरुद्धको मैत्रीपूर्ण खेलमा सब्स्टिच्युट भएर मैदान प्रवेश गरेका कुवोलले प्रशिक्षक आर्नोल्डको मन जितेका छन्। अस्ट्रेलियाको २६ सदस्यीय टिम गोलकिपर : म्याटी रायन, एन्ड्रिउ रेडमाइन, ड्यानी भुकोभिच डिफेन्डर : मिलोस डेगेनेक, अजिज बेहिच, जोइल किङ्ग, नाथानियल एट्किन्सन, फ्रान करासिस, ह्यारी सौट्टार, क्ये रोलेस, बेली राइट, थोमस डेङ मिडफिल्डर : एरोन मुये, ज्याक्सन एर्भिन, अड्जिन ह्य्रुस्टिक, किएनु बाकुस, क्यामरोन डेभ्लिन, रिले म्याक्ग्री फरवार्ड : अवेर माबिल, म्याथ्यु लेकी, मार्टिन बोयेल, जेमी म्याक्लारेन, जसोन कमिङ्गस, मिट्चेल ड्युक, गराङ कुवोल, क्र्याग गुडविन"
नमस्ते सहकारीका अध्यक्ष र प्रबन्धक फरार,"गुलरिया : बर्दियाको गुलरिया नगरपालिका६ स्थित मुख्य बजारमा सञ्चालित नमस्ते बचत तथा ऋण सहकारी संस्था लिमिटेडका अध्यक्ष र प्रबन्धक फरार भएका छन्। बर्दियाको गुलरियामा फलफूल पसल गर्दै आएका भोला गोडिया सहकारीमा आफूले जम्मा गरेको रकम निकाल्न पुग्दा फरार भएको थाहा पाए । बचत गरेको रकम नपाइने डरले उनको उनको भोक निद्रा सबै हराएको छ। सहकारीमा बचत गरेको ५ लाख ५८ हजार रुपैयाँ फिर्ता हुने नहुनेमा उनी निकै चिन्तित छन्। उनी मात्र होइन बर्दियाको बारबर्दिया र राजापुर नगरपालिकामा समेत शाखा सञ्चालन गरी बचत संकलन गर्दै आइरहेको सहकारी एकाएक मुख्य सञ्चालक सम्पर्कमा नआएपछि जिल्लाका करिब २ हजारभन्दा बढी बचतकर्ताहरू आफूले बचत गरेको रकमको सुरक्षा हुने नहुनेमा चिन्तित छन्। सामान्यदेखि करिब साढे १ करोड रुपैयाँसम्म जम्मा गरेका बचतकर्ताहरू यतिखेर पीडित बनेर प्रशासनसँग रकम दिलाइदिन गुहार मागिरहेका छन्। व्यापारीलगायत स्थानीयको विश्वास जितेको सहकारीमा एकाएक अध्यक्ष र व्यवस्थापकको नियतमा खोट देखिएपछि सहकारीप्रतिको विश्वास गुमेको छ। छठ पर्वको अर्को दिनदेखि सहकारीमा बचत फिर्ता गर्नेको घुइँचो लाग्यो। राजापुर, बारबर्दियालगायतका बचतकर्ताहरू प्रहरी प्रशासन धाउन थालेको गुलरिया नगर सहकारी संजालकी अध्यक्ष इन्दिरा सुवेदीले बताइन्। ती दुवै जना फरार भएको खबर पाएपछि हामी सहकारीको कारोबार नोटिस गर्न पुग्यौं। हाम्रो प्रारम्भिक अनुगमनबाट बचतकर्ताहरूको २६ करोड ६८ लाख ९१ हजार ७२५ रुपैयाँ बचत देखिन्छ, उनले भनिन्, जसमा २१ करोड ११ लाख ३ हजार ६२ रुपैयाँ ऋण लगानी छ। शेयर पुँजी १ करोड ९१ लाख २० हजार ४१४ रुपैयाँ छ। कर्मचारीहरूले २ करोड २६ लाख ६९ हजार १७० रुपैयाँ पेस्की लगेको देखिन्छ। उनका अनुसार नमस्ते सहकारीले राष्ट्रिय सहकारी बैंकको १ करोड ७७ लाख रुपैयाँ ऋण लिएको देखिन्छ। सहकारीका अध्यक्ष नगेन्द्र रिमाल र व्यवस्थापक संजीव महतो अझै सम्पर्कमा आएका छैनन्।"
भीमफेदीमा एक जनाको शव फेला,हेटौंडा : मकवानपुरको भीमफेदी गाउँपालिका वडा नम्बर८ कोगटेस्थित दोभान खोलामा एक जनाको शव फेला परेको छ। इन्द्रसरोवर गाउँपालिका वडा नम्वर३ काप्राङ बस्ने ५७ वर्षीय संचार थिङको शव सोमबार साँझ खोलाको किनारमा सडेको अवस्थामा परेको जिल्ला प्रहरी कार्यालय मकवानपुरका प्रहरी नायव उपरीक्षक एवम् प्रवक्ता टेकबहादुर कार्कीले जानकारी दिए। मृतक थिङ गएको कार्तिक २ गते आफुखुसी घरबाट निस्किएका थिए। उनी सोही दिनदेखि बेपत्ता भएको भएपनि प्रहरीमा उनको खोजी गरिदिन कुनै उजुरी नपरेको प्रवक्ता कार्कीले बताए। शवलाई पोष्टमार्टमको लागि हेटौंडा अस्पतालस्थित शव गृहमा ल्याइएको छ। घटनाबारे प्रहरीले अनुसन्धान अघि बढाएको जनाएको छ।
उम्मेदवारी निस्क्रिय गरी कांग्रेसलाई समर्थन गर्ने पौडेल र पोखरेलको घोषणा,"स्याङ्जा : स्याङ्जा क्षेत्र नं १ बाट प्रतिनिधिसभा सदस्यमा उम्मदेवारी दर्ता गराएका नेपाली कांग्रेस (वीपी) तर्फका उम्मेदवार प्रदीप पौडेल क्षत्रीले आफ्नो उम्मेदवारी निस्क्रिय बनाएको घोषणा गरेका छन्। प्रजातान्त्रिक समाजवादको आर्दश र मूल्यमान्यताबाट मात्र मुलुकको सामाजिक तथा आर्थिक परिवर्तन हुन सम्भव भएको जनाउँदै नेपाली कांग्रेसतर्फका संघीय उम्मेदवार राजु थापा र प्रदेश उम्मेदवार कुमार रानालाई समर्थन गर्ने प्रतिवद्धता जनाउँदै उम्मेदवारी निस्क्रिय बनाएको जनाएका छन्। पौडेलसँगै प्रदेशसभाको समानुपातिकतर्फका उम्मेदवार जगतबन्धु पोखरेलले पनि आफ्नो उम्मेदवार निस्क्रिय पारेको जनाउँदै थापा र रानालाई समर्थन गर्ने जनाएका छन्। पौडेल र पोखरेल दुबैले आइतबार छुट्टाछुट्टै प्रेस विज्ञप्ति प्रकाशित गरी आआफ्ना उम्मेदवारी निस्क्रिय बनाएको घोषणासँगै कांग्रेस उम्मेदवारलाई समर्थन गर्ने जनाएका हुन्। आँधीखोला गाउँपालिका निवासी प्रदीप पौडेल २०२५ सालदेखि नेपाल विद्यार्थी संघको राजनीतिबाट कांग्रेसमा आजसम्म क्रियाशिल छन्। उनी २०२९ सालमा पृथ्वीनारायण क्याम्पसमा भएको स्ववियू निर्वाचनमा निर्वाचित हुने पहिलो सचिव भएका थिए भने पञ्चायतीकालमा निरंकुशताविरुद्धको आन्दोलनमा पटकपटक यातनासहित शिक्षक पदबाट समेत निलम्बनका परे। स्याङ्जा कांग्रेसका अग्रज नेता, बलियो शालिन नेतामा उनी गनिन्छन्। राजनीतिक परिवर्तनका विभिन्न आन्दोलनमा कांग्रेसका तर्फबाट उनको सक्रिय भूमिका रहँदै आएको छ। यसै गरी २०३७ सालदेखि नेपाल विद्यार्थी संघगठनबाट राजनीतिमा लागेका पोखरेल निवृत्त राष्ट्रसेवक हुन्। राष्ट्र, राष्ट्रियता, प्रजातन्त्र र समाजवादप्रति प्रतिवद्ध भइ प्रजातन्त्रको पक्षमा वकालत गर्न नेपाली कांग्रेबाट मात्र सम्भव भएको जनाउँदै समानुपातिकतर्फमा सूचिकृत आफ्नो उम्मेदवारी निस्क्रिय बनाउँदै कांग्रेसका पक्षमा उभिएको जनाए। नेपाली कांग्रेस (वीपी) का उम्मेदवारले आफ्नो उम्मेदवारी निस्क्रिय बनाएसँगै अब स्याङ्जा प्रतिनिधिसभा क्षेत्र नं १ को एक पदका लागि नेपाली कांग्रेस, नेकपा एमाले, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, हाम्रो नेपाली पाटी, मौलिक जरोकिलो पार्टी, राष्ट्रिय जनमुक्ति पार्टी, नेकपा माओवादी समाजवादी, मंगोल नेशनल अर्गानाइजेशन, जनसमाजवादी पाटी नेपाल गरी ११ जना चुनावी प्रतिस्पर्धामा छन्। यसअघि १५ जनाले उम्मेदवारी दर्ता गराएका थिए। तीमध्ये दुई स्वतन्त्र र नेकपा एकीकृत समाजवादीले तोकिएको समयमा उम्मेदवारी फिर्ता लिइसकेका छन् भने नेपाली कांग्रेस (वीपी) अहिले निस्क्रिय बनाएको छ।"
अमेरिकी मध्यावधि चुनाव: डोनाल्ड ट्रम्प र जो बाइडेन दुवैको लागि अग्निपरीक्षा,"वासिङटन डिसी : यतिबेला अमेरिकामा पूर्व राष्ट्रपति डोनाल्ड ट्रम्प, जे बराक ओबामा र वर्तमान राष्ट्रपति जो बाइडेन एउटै कुरा भनिरहेका छन् । यस्तो विरलै हुन्छ। पेन्सिलभेनियामा चुनावी अभियानमा रहेकै दिन ओबामा र बाइडेनले त्यही भनिरहेका थिए जो ट्रम्पले भनेका थिए। यी राजनीतिक प्रतिद्वन्द्वीहरूले मतदातालाई बाहिर आएर मतदान गर्नुपर्छ भन्ने अपील गरे। बाइडेन, ओबामा र ट्रम्प मतदातालाई मध्यावधि चुनावमा मतदान गर्न आग्रह गर्दै छन्। अमेरिकामा मंगलबार हुन लागेको मध्यावधि निर्वाचनले कंग्रेसमा कसको वर्चस्व कायम गर्ने भन्ने टुंगो लाग्नेछ । अमेरेकी प्रतिनिधिसभाका ४ सय ३५ सै सिटका लागि निर्वाचन हुँदैछ । योसँगै सिनेटका ३५ सिटमा पनि कडा प्रतिस्पर्धा हुनेछ । पेन्सिल्भेनियामा, सिनेटका लागि डेमोक्रेटिक उम्मेद्वार जोन फेटरम्यान र रिपब्लिकन उम्मेदवार मेहमेट ओजको धेरै कम अन्तर छ। पेन्सिल्भेनियाको यो महत्व देखेर तीनै जना दिग्गज (दुई पूर्व राष्ट्रपति र वर्तमान राष्ट्रपति) यहाँ चुनावी मैदानमा उत्रिएका छन् । पेन्सिलभेनियामा भएको विजयले नै ट्रम्प ह्वाइट हाउसमा प्रवेश गरेका थिए। त्यसबेला उनको चर्को भाषणलाई ब्लु कलर वर्कर्सले निकै मन पराएका थिए । त्यस पछि, २०२० मा, यसको विपरित विचार र उदार राजनीतिले जो बाइडेनलाई शहरी क्षेत्रमा विजय दिलायो। बाइडेन आफ्नो होम स्टेटमा दुई प्रतिशतभन्दा कम मतको अन्तरले विजयी भएका थिए। फिलाडेल्फियामा शनिबार बाइडेनले आफ्नो होम स्टेटमा हुँदा आनन्द आएको बताए। उनले त्यहाँ गभर्नर पदका लागि आफ्नो पार्टीका जोश शापिरोको प्रचार गरे। उनले प्रतिनिधि सभा र सिनेटमा बहुमत नआए गर्भपतन अधिकार र सार्वजनिक स्वास्थ्य सेवामा थप कटौती हुन सक्ने चेतावनी दिए । कांग्रेसको दुवै सदनमा अहिले डेमोक्रयाटिक पार्टीको बहुमत भए पनि सर्वेक्षणका अनुसार यहाँ उनको पराजय पनि हुने सम्भावना छ । फिलाडेल्फियामा बाइडेनले डेमोक्रयाटिक पार्टीलाई दिएको भोट महिलाको स्वास्थ्य, बन्दुक नियन्त्रण र स्वास्थ्य सेवाको लागि भोट हुने बताए। नोबेम्बर ८ मा हुने निर्वाचनलाई किन यति धेरै महत्व दिइँदैछ ? वास्तवमा यो चुनावको नतिजाले अमेरिकामा ठूलो प्रभाव पार्नेछ। अमेरिकी अर्थतन्त्र यतिबेला संकटबाट गुज्रिरहेको छ । यस्तो अवस्थामा चुनावको नतिजाले बाइडेनलाई असर गर्न सक्छ । गर्भपतनको अधिकार वा प्रतिबन्ध यो चुनावी नतिजाले अमेरिकीहरूको दैनिकी पनि प्रभावित हुनेछ । गर्भपतनको अधिकार यसको उत्कृष्ट उदाहरण हो। जुन महिनामा सर्वोच्च अदालतले गर्भपतनको अधिकारलाई दिएको संवैधानिक संरक्षण हटायो। कांग्रेसमा बहुमत हुने दलले यसका लागि नयाँ कानुन बनाउनेछ । डेमोक्रयाटिक पार्टीले गर्भपतनको कानुनी स्वीकृतिलाई कायम राख्ने वाचा गरेको छ भने रिपब्लिकन पार्टीले १५ हप्तापछि कानुनी रूपमा गर्भपतनमा प्रतिबन्ध लगाउने वाचा गरेको छ। प्रदेशको कुरा गर्ने हो भने कतिपय महत्वपूर्ण प्रदेशमा गभर्नर र स्थानीय चुनावमा के हुन्छ, त्यसले ठूलो प्रभाव पार्छ । पेन्सिलभेनिया, विस्कॉन्सिन र मिशिगनका परिणामले यसमा प्रभाव पार्न सक्छ, र गर्भपतन अझ कडा हुन सक्छ। यदि रिपब्लिकनले जित्यो भने, अध्यागमन, धार्मिक अधिकार र हिंसात्मक अपराध सम्बन्धी मुद्दाहरू थप ध्यानाकर्षण हुन सक्छन्। डेमोक्र्याटहरूका लागि वातावरण, स्वास्थ्य सेवा, मताधिकार र बन्दुक नियन्त्रण जस्ता मुद्दाहरू प्राथमिकतामा पर्नेछन्। हाउस अफ रिप्रिजेन्टेटिभ जित्ने आशामा रहेका रिपब्लिकनहरूले जनवरी ६ मा क्यापिटल हिलमा भएको आक्रमणको अनुसन्धान बन्द गर्ने र जो बाइडेनका छोरा हन्टरको चीनसँगको व्यापारिक सम्बन्धमा अनुसन्धान खोल्ने बताएका छन्। रिपब्लिकन पार्टीले बाइडेन प्रशासनको अध्यागमन नीति परिवर्तन गर्ने प्रयास पनि गर्न सक्छ। यसले अफगानिस्तानबाट अमेरिकी सेना फिर्ता गर्ने र कोरोना भाइरसका लागि पनि चीनलाई घेरेर बस्न सक्नेछन् । यदि रिपब्लिकनले जित्यो भने बाइडेनले संघीय अदालत र प्रमुख सरकारी एजेन्सीहरूमा सेवा गर्न रोजेका व्यक्तिहरूको नियुक्तिलाई रोक्न सक्छ। बाइडेनको भविष्य मध्यावधि निर्वाचनलाई सामान्यतया राष्ट्रपतिको पहिलो दुई वर्षको कार्यतालिकामा जनमत सर्वेक्षणको रूपमा हेरिन्छ। यस मामिलामा सामान्यतया सत्तारुढ दलले निराशाको सामना गर्नुपर्ने हुन्छ । बाइडेनको अनुमोदन रेटिङ विगत एक वर्षदेखि निकै कमजोर रहेको छ । डेमोक्र्याटिक पार्टीको तारा केही समयका लागि चम्किरहेको देखिए पनि बढ्दो मुद्रास्फीति र अर्थतन्त्रसँग सम्बन्धित अन्य चिन्ताले यसलाई समस्यामा पारेको छ । कांग्रेसलाई दुवै सदनमा आफ्नो वर्चस्व कायम राख्न गाह्रो भइरहेको छ । आफ्नो दुई वर्षको कार्यकालमा, बाइडेनले कांग्रेसमा संकीर्ण बहुमत भए पनि जलवायु परिवर्तन, बन्दुक नियन्त्रण र पूर्वाधारमा लगानी सम्बन्धी नयाँ कानूनहरू पारित गरेका छन्। दुवै सदनमा रिपब्लिकन पार्टीको बहुमत आएमा कांग्रेसमा डेमोक्र्याटिक पार्टीले पेश गरेको विधेयकमा अवरोध आउन सक्छ। यदि यसो भयो भने बाइडेनको निरन्तर राजनीतिक कमजोरीको रूपमा हेरिनेछ र त्यसपछि २०२४ को चुनावमा उनलाई अर्को डेमोक्र्याट नेता दिने माग हुन सक्छ। के ट्रम्प फेरि चुनाव लड्लान् ? पछिल्ला वर्षमा हारेका राष्ट्रपतिहरू चुपचाप राजनीतिबाट टाढिएका छन् । तर ट्रम्प २०२४ मा फेरि ह्वाइट हाउसमा प्रवेश गर्ने योजनामा छन्। यस्तो अवस्थामा उनको दलका उम्मेदवारले मध्यावधि निर्वाचनमा सफलता पाए उनको आशा पूरा हुन सक्छ । उनले छनोट गरेका एक दर्जन उम्मेदवारहरू अमेरिकाभर हाइ प्रोफाइल सिटमा लडिरहेका छन्। ट्रम्प जर्जियाका पूर्व फुटबल खेलाडी हर्शेल वाकर, पेन्सिलभेनियामा मेहमेट ओज र ओहायोमा लोकप्रिय लेखक जेडी भान्सलाई अगाडि बढाउन सफल भएका छन्। पुराना नेताहरूको विरोधका बाबजुद ट्रम्पले यी नयाँ उम्मेदवारहरूलाई समर्थन गरेका छन्। यदि यी उम्मेद्वारले जिते भने ट्रम्प राजनीतिक रूपमा चलाख मानिनेछन्। तर रिपब्लिकनले कांग्रेसमा बहुमत ल्याउन सकेन भने नयाँ उम्मेद्वारहरू छन्ने उनको कार्य दोषी मानिनेछ। यदि नतिजा ट्रम्पको पक्षमा आएन भने पार्टीमा उनका प्रतिद्वन्द्वीहरूले मौका पाउनेछन्। फ्लोरिडाका गभर्नर रोन डिसान्टिस र टेक्सासका गभर्नरले नोभेम्बरमा फेरि मतदान गर्ने तयारी गरेका छन्। यदि रिपब्लिक पार्टीको प्रदर्शन खराब भयो भने उनीहरुले आफूलाई २०२४ मा राष्ट्रपतिको उम्मेदवारको रूपमा प्रस्तुत गर्न सक्छन्। सन् २०२२ को मध्यावधि चुनाव जनवरी ६ मा क्यापिटल हिलमा भएको आक्रमणपछिको पहिलो हो। त्यतिबेला ट्रम्पका समर्थकहरू जो बाइडेनको विजयको विरोध गर्दै यहाँ प्रवेश गरेका थिए । तर यस हिंसामाथि प्रश्न उठाउनुको सट्टा ट्रम्पले चुनावको नतिजामाथि प्रश्न उठाइरहेका छन्। उनले ट्रम्प चुनाव हरइएको भन्ने रिपब्लिकन उम्मेदवारहरूलाई पनि खुलेर समर्थन गर्छन्। बीबीसी"
डेनमार्कको प्रारम्भिक टिममा एरिकसन,"कोपनहेगन : म्यानचेस्टर युनाइटेडका मिडफिल्डर क्रिस्टियन एरिकसन १२ दिनपछि कतारमा सुरु हुने फिफा विश्वकपका लागि डेनमार्कको २१ सदस्यीय प्रारम्भिक टिममा समेटिएका छन्। गत वर्ष युरोपियन च्याम्प्यिनसिपअन्तर्गत फिनल्यान्डविरुद्धको खेलमा हृदयघातको शिकार भएका एरिकसन फेरि ठूलो प्रतियोगितामा देखिने भएका छन्। नोभम्बर २० देखि सुरु हुने विश्वकपको पहिलो खेलमा डेनमार्कले ट्युनिसियासँग नोभेम्बर २२ मा खेल्ने छ। सहभागी टिमहरूले अन्तिम टिमको नोभेम्बर १३ सम्म पठाइसक्नु पर्नेछ। धेरै कुरा हुन सक्छ, डेनमार्कका मुख्य प्रशिक्षक कास्पर जल्मन्डले भनेका छन्, हाम्रा धेरै खेलाडीले अझै दुई खेल खेल्न बाँकी छ, त्यसैले यो सूचीमा पनि परिवर्तन हुन सक्छ। टिममा बाँकी भएको पाँच स्थानका लागि अझै १०१२ जना खेलाडी प्रत्यासी भएको प्रशिक्षक जल्मन्डले भनेका छन्। डेनमार्कको प्रारम्भिक टिम गोलपिकर : कास्पर स्माइकल, ओलिभर क्रिस्टेनसन डिफेन्डर : सिमोन कायर, योहाचिम एन्डरसन, योकाकिम मेहेले, एन्ड्रेस क्रिस्टियनसन, रास्मुस क्रिस्टेनसेन, येन्स लार्सन, भिक्टोर नेलसन, ड्यानियल वास मिडफिल्डर : गोमस डेलाने, म्याथियास जेन्सेन, क्रिस्टियन एरिकसन, पिएरीएमिल होइबर्ग फरवार्ड : एन्ड्रेस स्कोभ ओल्सेन, जास्पर लिन्ड्सट्रोम, एन्ड्रेस कोनेलियस, मार्टिन ब्रेटवेट, कास्पर डोलबर्ग, मिकेल ड्याम्सगार्ड जोनस विन्ड"
"बैतडीमा जात्राको रौनक, ३ स्थानीयतहमा सार्वजनिक बिदा","बैतडी: सुदूरपश्चिमका पहाडी जिल्लामा यतिबेला जात्राको रौनक छ । बैतडीका विभिन्न धार्मिक शक्तिपीठहरुमा जात्रा जारी छ । दशैँ तथा तिहारजस्ता ठुला चाड सकिएसँगै यहाँ जात्राको रौनक छाएको हो । सोमबार र मंगलबार मलौली नगरपालिका १ स्थित जिल्लाकै प्रशिद्ध शक्तिपीठ मेलौली भगवती मन्दिरमा बलीसहितको भव्य मेला लाग्दैछ । जात्रामा बैतडीसहित भारतबाटसमेत दर्शनार्थीहरु आउने गरेका छन्। जिल्लाको दशरथचन्द नगरपालिका जगन्नाथ मन्दिरमा मंगलबार जात्रा लाग्दैछ । त्यसैगरी सुर्नया गाउँपालिका ५ को प्रसिद्ध धार्मिक शक्तिपीठ फाल्ङाशैन मन्दिरमा मंगलबार बलीसहितको भव्य मेला लाग्दै छ । सोमबार राति रतेडी मेला लाग्नेछ । सुर्नया गाउँपालिका लगायत बैतडीका विभिन्न क्षेत्रबाट स्थानीयहरु मेला भर्न आउने गरेको सुर्नया गाउँपालिकाका अध्यक्ष अमर कुवँरले बताए । देशभरकै उत्कृष्ठ सय गन्तब्य मध्येको बैतडीको दशरथचन्द नगरपालिका ८ को त्रिपुरासुन्दरी मन्दिरमा पनि अष्टमी र नवमीमा जात्रा लागेको थियो । दुई दिन लागेको जात्रामा १६० भन्दा बढी पशुहरुको बली दिइएको दशरथचन्द नगरपालिकाका उपप्रमुख कौशिला चन्दले जानकारी दिइन् । तीन स्थानीय तहमा सार्वजनिक बिदा जात्राकै अवसरमा यहाका तीन स्थानीय तहहरुमा सार्वजनिक बिदा दिइएको छ । मेलौली नगरपालिकाले सोमबार र मंगलबार सार्वजनिक बिदा दिएको छ । दशरथचन्द नगरपालिका, सुर्नया गाउँपालिकामा मंगलरबार सार्वजनिक बिदा दिएको हो । यसैगरी मन्दिरमा लाग्ने मेलालाई भव्य तरिकाले सम्पन्न गर्न सुरक्षा व्यवस्थामा कडाइ गरिएको जिल्ला प्रहरी कार्यालय बैतडीका प्रमुख प्रहरी नायव उपरीक्षक प्रेमबहादुर शाहीले जानकारी दिए ।"
५ वर्षमा गरेका कामले मतदाताको मन जितेको छु : प्रकाशमान सिंह,काठमाडौं : नेपाली कांग्रेसका उम्मेदवार प्रकाशमान सिंहले आफूले मतदाताको मन जित्न सफल भएको दावी गरेका छन्। काठमाडौं क्षेत्र नम्बर १ का प्रतिनिधिसभा उमेदवार सिंहले विगत ५ वर्षमा आफू नेतृत्वमा भएको भौतिक विकासले मतदाताको मन जितेको जिकिर गरे। मंगलबार बिहान चुनावी घरदैलो कार्यक्रमका क्रममा उनले आफूलाई मतदाताले ३ पटकसम्म विश्वास गरेको तर सुरुको २ पटकको समय संविधान निर्माणको काममा व्यस्त हुनु परेको स्पष्ट पारे। संविधान र्निमाण पछि भने आफूले यस क्षेत्रको हरेक प्रकारका विकासका गतिविधि अगाडि बढाएको दावी गरे। हरेक टोलमा आफूले कुनै न कुनै प्रकारको विकास योजना जनतासामु पुरयाएको उनले बताए। सुकुम्बासी समस्या व्यवस्थापनदेखि लिएर सामुदायिक विद्यालय सुधारका लागि पनि आफूले सक्दो काम गरेको बताए। उनले सोही कारण पनि यसपटक मतदाताहरुबाट सकरात्मक प्रतिकृया पाइरहेको बताए। मतदाताले मेलम्ची खानेपानीका बारेमा गुनासो गरेको बताउँदै नेता सिंहले आफूले जनतालाई केहि समय कुरिदिन आग्रह गरेको बताए। उनले मतदाताले यसपटक आफू र कांग्रेसलाई बहुमत दिने विश्वास व्यक्त गरे।
दबाब र प्रभावबिना काम गर्न स्वतन्त्र उम्मेदवारी,"काठमाडौं : मंसिर ४ मा हुने प्रतिनिधिसभा र प्रदेशसभाको निर्वाचनका लागि विगतको तुलनामा यसपटक देशभरबाट स्वतन्त्र उम्मेदवारको संख्या बढी छ। राजनीतिक दलहरूले जनताको चाहना र आफ्ना प्रतिवद्धताअनुसार काम गर्न नसकेको आरोप स्वतन्त्र उम्मेदवारहरूको छ। अन्नपूर्ण मिडिया नेटवर्कले बागमती प्रदेशका स्वतन्त्र उम्मेदवारसँग गरेको अन्तक्र्रिया कार्यक्रममा उनीहरूले सो कुरा बताएका हुन्। दलहरूले जनताको समस्या बुझ्न सकेनन्। एजेण्डाअनुसारको समस्या पहिचान गर्न जरुरी छ। काठमाडौं महानगरका प्रमुख बालेन शाहलाई काम गर्न कसैको कुनै दबाब छैन। म पनि कसैको दबाबबिना जनताको समस्या बुझेर काम गर्न चाहन्छु, बालेनको उदाहारण दिँदै बागमती प्रदेश क्षेत्र नं ३ (१) का प्रदेशसभाका लागि स्वतन्त्र उम्मेदवार सबिता महर्जनले भनिन्। भोलिको दिनमा चुनाव जितेर जनताको समस्या समाधान गर्ने उनको योजना छ। उनले भनिन्, ज्येष्ठ नागरिक, बालबालिका, युवा, महिला, एकल महिला र अपांगका आवाजलाई संसद्मा लैजान मन छ। उनीहरूका लागि उपयुक्त हुने खालको नीति निर्माण कानुन बनाइ काम गर्न योजना छ। देशलाई कृषिप्रधान भन्ने तर खाद्यन्न बाहिरबाट आयात गरेको उनलाई मन परेको छैन। किसानलाई आधुनिक र व्यावसायिक बनाएर आर्थिक सशक्तीकरण गर्न सकिने उनी बताउँछिन्। योसँगै संस्कृतिको जगेर्ना गर्ने पुराना सम्पदा संरक्षण गर्ने महर्जनको योजना छ। त्यस्तै, बागमती क्षेत्र नं ५ (ख) प्रदेशसभा स्वतन्त्र उम्मेदवार जग्गनाथ लामिछाने संघीयतालाई कमजोर बनाउन दलहरू आफैं लागिपरेको बताउँछन्। उनले आफ्नो उम्मेदवारी प्रदेशलाई सशक्त बनाउन रहेको बताए। स्थानीय मुद्दामा प्रतिनिधित्व गर्न, बिग्रिएका गतिविधिलाई सपार्न दबाबबिना स्वतन्त्र रूपमा जनताको भावनाअनुरूप काम गर्ने बताए। संघीयता आएपछि ३ तहको सरकार बन्यो। तर, संघीयता कमजोर बनाउन दलहरू आफैं लागे। प्रदेश ओझेलमा पर्यो। प्रदेशहरूले आफ्नो सपना, उद्देश्य र प्रतिवद्धता बुझ्न सकेनन्। यसलाई दलहरूका आफन्तले जागिर खाने थलो बनाइयो, उनले भने, आँट, बल र हिम्मत नभएका व्यक्तिहरूले त्यो ठाउँमा पुग्दा र उनीहरूले जनताको आवश्यकताअनुसार काम गर्न नसक्दा प्रदेश चाहिँदैन भन्ने जनताबाट आवाज उठिरहेको छ। प्रदेशलाई सुधार्ने एजेण्डा बोकेका छौं जनतालाई दलप्रतिको विश्वास घट्दै गएको छ । संघीयतामा प्रदेश नभए स्थानीय तह पनि पञ्चायत जस्तो हुने लामिछानेको बुझाइ छ। दलहरूले स्वार्थअनुसारको काम गर्दा संविधानले व्यवस्था गरेको परिवर्तन अधिकार पनि जनताले लिन नपाएको उनी बताउँछन्। आफूले जितेपछि प्रदेशमा आवश्यकताअनुसार काम गर्ने उनको योजना छ। त्यस्तै, स्थानीय तहका हरेक वडामा महिलाहरूको नेतृत्वमा सामुदायिक केन्द्र बनाउने, घरभित्र रहेका महिलालाई रोजगारीको अवसर सिर्जना गर्ने खालका पोलिसी बनाउने उनको योजना छ। त्यसैगरी, बागमती १ (ख) प्रदेशसभा सदस्य स्वतन्त्र उम्मेदवार सुरजराज पाण्डे प्रदेशमा नीति निर्माण कानुन कम भएको बताउँछन्। तहको सरकार बनेपछि संविधानले दिएको अधिकार जनताले आशा र भरोसाअनुसारको सेवासुविधा पाउन नसकेको उनको भनाइ छ। स्थानीय प्रदेश वा संघ सरकारले आफ्नो जिम्मेवारीको काम गरेको भए यो अवस्था आउने थिएन। राजनीतिक स्वार्थका कारण प्रदेशमा केवल आफ्ना नजिकका भर्ती केन्द्रका रूपमा प्रदेशलाई प्रयोग गरियो। ३ तहका सरकारले आफ्नो काम गर्न सकेन। अबको ५१० वर्षमा विश्वको पर्यावरण बिग्रिने अवस्था छ, उनले भने। प्रदेशमा सामाजिक सुरक्षा, महिला, बालबालिका ज्येष्ठ नागरिकका क्षेत्रमा काम गर्ने उपयुक्त व्यक्तिको आवश्यकता रहेको पाण्डेको भनाइ छ। उनका अनुसार शिक्षा क्षेत्रको सुधारका लागि प्रादेशिक विश्वविद्यालय आवश्यकता छ। स्वास्थ्य क्षेत्रको समस्या हेर्दा अस्पताल छ। पूर्वधार छैन। पूर्वधार छ। डाक्टर छैनन्। डाक्टर छन्। काम गर्ने वातावरण छैन। हरेक क्षेत्रमा युवा चाहिएको छ। युवा नै सरकार हुन्। त्यस्तै, बागमती प्रदेश क्षेत्र नं ५ (क) स्वतन्त्र उम्मेदवार सस्मीत पोख्रेलले सांसद कस्तो हुनुपर्छ भन्ने नजीर बसाल्न सकिने दाबी गरे। दलहरूले गर्न नसक्ने काम आफूले गरेर देखाउने उनको दाबी छ। सांसद कस्तो हुनुपर्छ भन्ने नजीर बसाल्न सक्छौं। दलहरूले संघीयता त ल्याए तर काम गर्न सकेनन्। राजनीतिक दल संघीयताप्रति इमान्दार नभएर हो। सिस्टमअनुसारको काम गर्नुपर्दथ्यो। हामीले अब संघीयतालाई सुधार्नतर्फ लाग्नुपर्छ, उनले भने।"
प्रचण्ड चढेको हेलिकोप्टर सल्यानमा आकस्मिक अवतरण,"काठमाडौं : माओवादी केन्द्रका अध्यक्ष पुष्पकमल दाहाल 'प्रचण्ड' चढेको हेलिकोप्टर सल्यानमा आकस्मिक अवतरण भएको छ। बिहान सुर्खेतका लागि उडेको हेलिकोप्टर मौसम प्रतिकूलताका कारण सल्यानको खलंगामा आकस्मिक अवतरण गरिएको प्रचण्डका स्वकीय सचिव रमेश मल्लले जानकारी दिए। मल्लका अनुसार मौसममा सुधार आएसँगै प्रचण्ड पुन: सुर्खेत उडेका छन्। उनले भने, 'सुर्खेतमा मौसम प्रतिकूल भएकाले अध्यक्ष कमरेड प्रचण्ड केही समय सल्यान खलंगामा अवतरण भएर पुन: सुर्खेतको लागि प्रस्थान गर्नु भएको छ।' प्रचण्ड कर्णाली प्रदेशका विभिन्न जिल्लामा हुने चुनावी सभालाई सम्बोधन गर्न सुर्खेत गएका हुन्।"
"जाजरकोटका मतदाता भन्छन् बाचा पूरा गर्दैनन् उम्मेदवार, फेरि उही नारा लिएर आउँछन्","जाजरकोट : जाजरकोट भेरी नगरपालिका २ की ७२ वर्षीय उज्जल शाहले खलंगापाँचकाटियाजुम्ला मोटरबाटोको स्तरोन्नतीका बारे कुरा उठाउन थालेको ९ वर्ष भयो। उनले सो विषयमा कुरा उठाएको २०७० सालको चुनावको बेलादेखि हो । २०७४ सालको चुनावमा पनि त्यही माग गरेका उनले यसपटकको चुनावमा पनि भोट माग्न गएका उम्मेदवारसँग त्यही बाटोको माग गर्ने गरेका छन् । २०६५ सालमै ट्याक खुलेको त्यो बाटोमा अहिले पनि टयाक्टर, जीप र मोटरसाइकल मात्र मुस्किलले हिउँदमा मात्र चल्छन् । बाटोको स्तरोन्नति गरेर बस, ट्रकलगायतका ठूला यातायातका साधन चलेको हेर्ने उनको धोको अझै पूरा हुन सकेको छैन । उनी भोट माग्न गएका नेताप्रति यही आक्रोश र गुनासो पोख्छन् । बस र ट्रक चलेको भए भाडा सस्तो र मालसमान सस्तो भइ जनजीवन सहज हुन्थ्यो तर बाटोको स्तरोन्नति हुन नसक्दा स्थानीय महंगो भाडा तिर्न बाध्य भएको शाहको गुनासो छ । नेताले बाटोको स्तरोन्नति हुने बाचा गर्दै भोट माग्न गरे पनि पूरा हुन नसकेको उनले बताए । त्यस्तै, भेरी नगरपालिका १३ कुदुका ६९ वर्षीया आइती गिरीले वषौंदेखि भोग्दै आएको खानेपानी समस्याबारे हरेक चुनावमा उम्मेदवारसँग कुरा उठाउँछिन् । नेताले खानेपानी समस्या समाधान गर्ने बाचा गर्दै भोट माग्छन् । तर चुनाव जिति सकेपछि फर्केर हेर्दैनन् । कुदुमा खानेपानीको निकै समस्या छ । भेरी नदीबाट एक घण्टा पैदल हिँडेर धमिलो पानी ल्याएर खान बाध्य कुदुबासीको दिर्घकालिन खानेपानी समस्या समाधानका लागि अहिलेसम्म ठोस काम हुन सकेको छैन । यहाँको खानेपानी मुद्दा पञ्चायत कालदेखि नै उठ्दै आएको भएपनि समस्या समाधान हुन नसकेको गिरीले बताइन् । जुनीचाँदे गाउँपालिका ५ गर्खाकोटका ७३ वर्षीय अनु शाही भोट माग्न गएका नेतासँग मोटरबाटो, टेलिफोन, विद्युत र सुविधा सम्पन्न अस्पतालको माग गर्ने गरेको बताए । गाउँसम्म पुग्ने गतिलो मोटरबाटो छैन । गाउँमा टेलिफोन र विद्युतको अभाव कायमै छ । बिरामी पर्दा उपचार गर्ने भरपर्दो अस्पताल छैन । त्यही कुरा हरेक चुनावमा उठाउने गरेका छु । नेताले हुन्छ भन्न छोड्दैनन् । तर काम खासै हुँदैन । जितेका नेता फर्कदैनन् । चुनावको बेला मात्र आउने गरेको गुनासो गर्छन् । पहिलेभन्दा बाटाघाटा खुलेका छन् । मोबाइल फोन पुगेको छ तर जति हुनु पथ्र्यो अझै हुन सकेको छैन,' उनले भने, नेता इमान्दार भए विकास छिटो हुन्छ । त्यही भएर विकासका लागि पनि इमान्दार र पहुँच भएको नेतालाई जिताउनुपर्छ । यी त केही प्रतिनिधि मतदाताका भोगाइ र अनुभूति हुन् । जिल्लाका अधिकांश गाउँका स्थानीयको माग सडक, खानेपानी, सिंचाइ, बिजुली, सञ्चारलगायतका पूर्वाधार विकासका माग गर्ने गरेका छन् भने त्यसका साथै गुणस्तरी शिक्षा र भरपर्दो स्वास्थ्य सेवाको ग्यारेन्टीका साथै रोजजारीको पनि माग गर्ने गरेका छन् । वर्षौंदेखि विकास र समृद्धिकै पुरानै माग मतदाताले राख्ने गरेका छन् । मतदाताले सुशासन र जनताप्रति उत्तरदायी जनप्रतिनिधि हुनुपर्ने अपेक्षा समेत गरेका छन् । उम्मेदवारले पनि मतदाताकै माग जस्तै पूर्वाधार विकास र मानवीय विकासका पुरानै नारा र कार्यक्रम हरेक चुनावमा अघि सारेका छन् । जाजरकोटमा प्रतिनिधिसभाका लागि १ निर्वाचन क्षेत्र तोकिएको छ। जसमा ६ जना उम्मेदवार मैदानमा भएपनि बाम लोकतान्त्रिक गठबन्धनका तर्फबाट माओवादी केन्द्रका शक्तिबहादुर बस्नेत, एमालेका निरज आचार्य र स्वतन्त्र नरबहादुर कार्कीबीच मुख्य प्रतिस्पर्धा छ । बस्नेतले यस अघि २०७४ र २०७० मा चुनाव जितेका थिए । आचार्य र कार्की नयाँ अनुहार हुन् । भोट माग्न गएका यी उम्मेदवारलाई मतदाताले वर्षौंदेखि विकासका माग अघि सादै आएका छन् । प्रदेश (क) मा सत्ता गठबन्धनका तर्फबाट नेपाली कांग्रेसका वेदराज सिंह र एमालेबाट डम्बरबहादुर सिंहबीच नै मुख्य प्रतिस्पर्धा छ । दुवै नयाँ अनुहार हुन् । त्यस्तै प्रदेश 'ख' मा गठबन्धनका साझा उम्मेदवार नेपाली कांग्रेसका राजीव विक्रम शाह र एमालेका खिमबहादुर शाहीबीच मुख्य प्रतिस्पर्धा छ । शाही नयाँ अनुहार हुन् भने राजीव २०७० सालमा निर्वाचित भएका थिए । बाम लोकतान्त्रिक गठबन्धनका साझा उम्मेदवार बस्नेतले सडक, विद्युत, संचारलगायतका पूर्वाधार विकासको दृष्टिकोणले जिल्लामा महत्वपूर्ण काम भएको बताए । उने भने, 'ठूला पूर्वाधारका जग बसाल्ने काम गएको छ । अबको पाँच वर्ष जनताले अनुभूति गर्नेगरी सबै पूर्वाधारका काम सम्पन्न गरी आर्थिक समृद्धितर्फ जिल्लालाई अघि बढाउँछौं । एमालेका उम्मेदवार आचार्यले जिल्लाको विकास जति हुनु पथ्र्यो त्यति हुन नसकेको बताउँदै यसको जिम्मा यसअघिका जनप्रतिनिधिले लिनुपर्ने बताए । उनले आफूले जिल्लाको समग्र विकासका लागि काम गर्ने बताए ।"
थापा राष्ट्रिय टिमको सहायक प्रशिक्षक नियुक्त,"काठमाडौं : अखिल नेपाल फुटबल संघ (एन्फा)ले नरेश थापालाई पाकिस्तानविरुद्धको मैत्रीपूर्ण खेलका लागि राष्ट्रिय फुटबल टिमको सहायक प्रशिक्षक नियुक्त गरेको छ। दशरथ रंगशालामा कात्तिक ३० गते हुने मैत्रीपूणै खेलका लागि यसअघि प्रवेश कटुवाल मुख्य प्रशिक्षक नियुक्त भइसकेका छन्। मंगलबार नियुक्त भएका थापालाई एन्फा अध्यक्ष पंकजविक्रम नेम्वाङले नियुक्ती पत्र हस्ताण्तरण गरे। लामो समय फिफाको प्रतिबन्धमा परेको पाकिस्तानी फुटबलले नेपालविरुद्धको खेलसँगै अन्तर्राष्ट्रिय फुटबलमा पुनरागमन गर्दैछ। मुख्य प्रशिक्षकले नियुक्त भएपछि बन्द प्रशिक्षणमा बोलाएका ३० खेलाडी अहिले तयारी गरिरहेका छन्। ३० सदस्यीय नेपाली टिम : किरण चेम्जोङ, विकेश कुथु, दीप कार्की, विशाल श्रेष्ठ, विकाश खवास, विकाश तामाङ, सेसेहाङ आङ्देम्बे, नवयुग श्रेष्ठ,तेज तामाङ, आभाष लामिछाने, रोहित चन्द, अनन्त तामाङ, दिनेश राजवंशी, गौतम श्रेष्ठ, देवेन्द्र तामाङ, रन्जित धिमाल, पुजन उपरकोटी, सुदीप गुरुङ, सुरज जेउ ठकुरी, सुजल श्रेष्ठ, एरिक विष्ट, विमल घर्ती मगर, अञ्जन विष्ट, मनिष डाँगी, सुनील बल, आषिश चौधरी, रितिक खड्का, आयुष घलान, संजोग राई, निशान खड्का"
भक्तपुरमा आज 'सकिमङ्गा 'पुन्ही मनाइँदै,"भक्तपुर : खाद्यवस्तुको पनि पर्व हुन्छभन्दा धेरैलाई आश्चार्य लाग्न सक्ला। तर, आज भक्तपुरमा पिँडालुको पर्व मनाइदैछ। यो नेवार समुदायले मात्र मनाउने गर्छन्। नेपालभाषमा सकि भनेको पिँडालु र मना भनेको उसिन्नुलाई भन्निछ । यसैले सकिमङ्गाको अर्थ पिँडालु उसिनेर खानु हो । यसदिन विभिन्न देवतालाई चढाउने पनि गरिन्छ । सकिमङ्गा पुन्हीका दिन साँझतिर मठमन्दिर, देवालय पीठमा विहारको चोकका जहाँ दाफा भजन संचालन भइरहको हुन्छ । ती ठाउँमा गुठी परिवार मिलेर बनाउने चलन छ । यो दिन जमिनमूनि फल्ने खानेकुराहरु खाने चलन छ । जस्तै पिडालु, सखरखण्ड । नेवारहरुले भने खाने मात्र नभइ बेलुकी दाफा भजनले आआफ्नो टोलका दाफा भजले नसा व्य ज्या (भुटेका अन्न र गेडागुडीको कला प्रदशनी) गरिन्छ । भटमास, मकै, गहुँ इत्यादी भुटेका गेडागुडीले मन्दिरको आकृति बनाएर प्रदशनी गर्ने गरिन्छ । संस्कृतिविद ओम धौभडेलले नेवार समुदायमा पत्येक १५ पन्ध्र दिनमा एउटा न एउटा पर्व आउने बताउँछन् । त्यसमध्ये सकिमङ्गा पुन्ही पनि एक महत्वपूर्ण पर्व रहेको उनी बताउँछन् । यसदिन विभिन्न ठाउँहरुमा मेला लाग्ने पनि गर्दछ । संस्कृतविद् धौभडेलका अनुसार यो पर्व मौसमसँग सम्बन्धित रहेको छ । जाडोयाम सुरु भएको संकेतको पर्वको रुपमा यो पर्व मनाउने उनी सुनाउँछन् । जाडो याममा तातोतातो पिडालु उसिनेर खाने चलनको रुपमा यो परम्परा सुरु भएको उनी बताउँछन् । पर्वका क्रममा यहाँका स्थानीयहरु यो दिन मकै, भटमास, बदामलगायतका गेडागुडी पनि भुटेर खाने गर्छन् । साथै सखरखण्ड, तरुल पनि पकाएर खाने गर्दछन् । पर्वको क्रममा मंगलबार बिहानदेखि ठाउँठाउँका महादेव, नारायण मन्दिरहरुमा विशेष मेला पनि लागेको छ । यस क्रममा दिनभर जिल्लाको चागुनारायण मन्दिर, कमलविनायकस्थित यातु गणेश, काभ्रे र भक्तपुरको सिमानास्थित आशापुर महादेव, गुण्डुको अनन्तलिंगेश्वर, सिपाडोलको डोलेश्वरलगायतका मन्दिरमा विशेष मेला लागेको छ । यसदिन भक्तपुर नगरका ठाउँठाउँमा भुटेको मकै, भटमास, बदामलगायतका खाद्यान्नबाट भुइँमा विशेष प्रकारको पाचतल्ले मन्दिर आकारका चित्र बनाइने चलन छ । साथै यातु गणेशमा पनि यसैगरी भुटेको मकै, भटमासबाट भुइमा यातु महादेव बनाइने चलन छ । यस दिनको पर्वको अर्को विशेष आकर्षण भजन गाउनु पनि हो । यस क्रममा ठाउँठाउँका पाटीमा समूह समूह मिलेर विभिन्न बाद्यबादनका साथ बाजागाजासहित भजन गाइएको छ । विशेषगरी बुढापाकाहरु ठाउँठाउँका पाटीमा बसेर भजनमा रमाउने गर्छन्। पर्वका क्रममा महिलाहरु ब्रत पनि बस्ने चलन छ ।"
पप्फा भुसालविरुद्ध लेखेपछि विद्युत नियमन आयोगका अध्यक्ष सिंहलाई स्पष्टीकरण,"काठमाडौं : निर्वाचन आयोगले विद्युत नियमन आयोगका अध्यक्ष दिल्लीबहादुर सिंहलाई ऊर्जामन्त्री एवं ललितपुर क्षेत्र नं ३ का प्रतिनिधिसभा सदस्यका उम्मेदवार पम्फा भुसालविरुद्ध सामाजिक सञ्जालमा पोष्ट गरेको विषयमा स्पष्टीकरण सोधेको छ । सिंहलाई उर्जामन्त्रीले गरेका जलविद्युत क्षेत्रका गलत क्रियाकलापहरू भनी १० वटा बुँदा आफ्नो सामाजिक सञ्जाल फेसबुकमा राखेको भन्ने जानकारीका आधारमा स्पष्टीकरण सोधिएको हो । निर्वाचन आचारसंहिता, २०७९ को दफा ७ को खण्ड (क) मा कुनै राजनीतिक दल वा उम्मेदवारको पक्ष वा विपक्षमा प्रचारप्रसारमा संलग्न हुन वा प्रचारप्रसार गर्न नहुने व्यवस्था छ । उक्त दफाको खण्ड (झ) मा सामाजिक सञ्जालमा राजनीतिक दल वा उम्मेदवारको पक्ष वा विपक्षमा कुनै सन्देश, सूचना, प्रचारप्रसारका सामग्री पोष्ट वा शेयर गर्न वा सामाजिक सञ्जाल मार्फत मत माग्न नहुने व्यवस्था छ । 'निर्वाचन आचारसंहिताका उल्लेखित व्यवस्थाको प्रतिकूल हुने गरी तपाईंले आफ्नो सामाजिक सञ्जालमा ललितपुर जिल्लामा प्रतिनिधि सभा सदस्यका उम्मेदवार रहनुभएका ऊर्जामन्त्रीविरुद्ध सामग्री राख्नुभएको होइन भन्ने आधार प्रमाण के छ ?' स्पष्टीकरणपत्रमा भनिएको छ, 'तपाईंले आफ्नो सामाजिक सञ्जालमार्फत ललितपुर जिल्लामा उम्मेदवार रहनुभएको व्यक्तिविरुद्ध निर्वाचन प्रचारप्रसार गर्ने कार्य गर्नुभएकोले तपाईंलाई निर्वाचन आयोग ऐन, २०७३ को दफा २३ को उपदफा (३) बमोजिम किन कारबाही हुनु नपर्ने हो ? पत्र प्राप्त भएको २४ घण्टाभित्र निर्वाचन आयोग नेपालमा प्राप्त हुने गरी स्पष्टीकरण पेश गर्न भनिएको छ ।'"
'मसालकै कारण प्यूठान पछाडि पर्यो',"स्वर्गद्धारी (प्यूठान) : नेकपा एमालेका स्थायी कमिटी सदस्य एवं पूर्व खानेपानी मन्त्री मणीचन्द्र थापाले यसअघि जिल्लाबासीले जिताएर पठाएका जनप्रतिनिधी र उनीहरुको पार्टी कमजोर हुँदा प्यूठानको विकास सोचे अनुसार हुन नसकेको बताएका छन्। जिल्लाको विकासमा नेकपा मसाल बाधक बनिरहेको उनको बुझाइ छ। स्वर्गद्वारी नगरपालिकामा आयोजित चुनावी सभालाई सम्बोधन गर्दै प्रमुख अतिथी थापाले नेकपा मसाल र त्यसको चुनावी मोर्चा राष्टि जनमोर्चाको नेतृत्वलाई जनप्रतिनिधी चुनेर पठाएमा जिल्ला फेरि पछाडि पर्ने उनको तर्क छ। जिल्लाबाट निर्वाचित जनप्रतिनिधीको पार्टी राष्ट्रिय जनमोर्चाले विकास र समृद्धीको कुरा गर्नुको साटो जहिल्यै विरोध र भण्डाफोरको मात्र नारा सुनाइरहँदा नागरिक हैरानी भएको उनको भनाइ छ। चुनावको बेला जनताले सही पार्टी र नेतृत्व छान्नुपर्छ, थापाले भने,ठोस समयमा ठोस निर्णय गर्न सकेनौँ भने त्यसको दुरगामी असर भावी पुस्तामा पर्छ।थापाले राष्ट्रिय स्तरको पार्टी र पहुँच राख्नसक्ने नेतृत्वलाई जनप्रतिनिधी बनाएर पठाएमात्र जिल्लाको विकासमा पहल गर्न सहज हुने बताए। पूर्व खानेपानी मन्त्रीसमेत रहेका थापाले आफू जनप्रतिनिधी नभए पनि प्यूठानको विकासमा महत्वपूर्ण भूमिका निर्वाह गरेको दावी गरे। आफू मन्त्री र प्रतिनिधीसभा सदस्य सूर्य थापा प्रधानमन्त्रीको प्रेस सल्लाहकार हुँदा जिल्लाको विकासमा करौडौँ बजेट पठाएको थापाले स्वर्गद्धारीबासीलाई सुनाए। तर, जिल्लाबाट निर्वाचित जनप्रतिनिधीले आफूसँग कहिल्यै पनि यहाँको विकासका बारेमा चासो र चिन्ता नगरेको उनले अनुभव सुनाए। उनले दिगो विकासका लागि स्थायी सरकार र बोलियो पार्टी हुनुपर्ने बताए। देशमा धेरै टुक्रे पार्टी आवश्यक नभएको धारणा राख्दै थापाले एउटा कम्युनिष्ट र अर्को नेपाली कांग्रेस पार्टी मात्र जनताले चाहेको सुनाए।"
मधेसी जनविद्रोहको शृंखला,"काठमाडौंजनकपुरधाम : मधेसी जनताको राजनीतिक अधिकार प्राप्तिका लागि ७० वर्षअघि नै रघुनाथ ठाकुरले विद्रोह गरेका थिए। त्यत्ति बेलाको राजनीतिक संघर्ष नै मधेस जनक्रान्तिकारी दल र पछि २०५८ सालमा मधेसी मुक्ति मोर्चाका रूपमा देखा परेको थियो। मधेसी नेताहरू पञ्चायत व्यवस्थाविरुद्ध लडे। नारायणहिटीमा बमकाण्ड गराएको आरोपमा डा लक्ष्मीनारायण झा, सत्यनारायण साह, सूर्यनाथ राय यादव र सप्तरीका साकेतचन्द्र मिश्र तथा दिलीप चौधरी बेपत्ता पारिए। रामराजाप्रसाद सिंह भने भाग्न सफल भए। राजा महेन्द्रमाथि जनकपुरमा बम प्रहार गरेका दुर्गानन्द झा पञ्चायतका प्रथम सहिद भए। २०६३ माघ १ गते ८ दलको सहमति भएपछि अन्तरिम संविधान २०६३ जारी भयो। अन्तरिम संविधान २०६३ जारी भएको भोलिपल्टै मधेसको पहिचान, अधिकार र सहभागिता माग्दै तत्कालीन फोरमको आह्वानमा मधेसमा विद्रोहको घोषणा गरियो। लोकतान्त्रिक गणतन्त्रको स्थापना, समावेशी राज्य, मधेसीलगायत जनसंख्याको अनुपातमा सबै समुदायहरूको समानुपातिक प्रतिनिधित्व, पहिचान सहितको संघीय शासन प्रणाली, राज्यको पुनर्संरचना, आत्मनिर्णयको अधिकार र स्वायत्तता, प्राकृतिक स्रोत तथा साधनमाथिको स्वामित्व, नागरिकता समस्याको समाधान, भूमिहीनताको अन्त्य र न्यायपूर्ण भूमि व्यवस्था, जातीय, क्षेत्रीय तथा लैंगिक विभेदको अन्त्य, सामाजिकसाँस्कृतिक विभेद, आर्थिक शोषण र प्रशासनिक पक्षपातको अन्त्य, आरक्षणको व्यवस्था, समावेशी लोकतन्त्र, मधेसी, आदिवासी जनजाति र सीमान्तकृत समुदायको राष्ट्रिय पहिचानको मान्यता र समानताको हक अधिकार, समानुपातिक निर्वाचन प्रणाली, जनसंख्याको आधारमा निर्वाचन क्षेत्र निर्धारण सहितका विषयहरू संविधानमा उल्लेख गराउन माघ २ गते मधेस जनविद्रोहको घोषणा गरिएको थियो। जनविद्रोहको उद्देश्य थियोमधेसी समुदायमाथि भइरहेको राज्यको विभेदकारी नीति तथा आन्तरिक उपनिवेशीकरणको अन्त्य गरी स्वायत्त मधेस प्रदेश स्थापना गर्ने। त्यसकै लागि तीन चरणमा मधेसमा आन्दोलन भए। पहिलो मधेस आन्दोलनका क्रममा मात्रै ५३ जनाको ज्यान गयो। सयौं अपांग र हजारौं घाइते भए। मधेसको मागलाई लिएर भएका आन्दोलनमा १ सय १२ जनाभन्दा बढीले ज्यान गुमाए। तर, मधेसवादको नारा लिई निर्वाचित भएका दलहरू मुद्दालाई बिर्सिएर सत्ता केन्द्रित भए। सत्ताका लागि मधेस मुद्दा र अधिकारलाई सौदावाजी गरेको यहाँका बासिन्दाहरूको आरोप छ। त्यतिबेला २२ जिल्लामा मधेस आन्दोलनको प्रभाव थियो। तर, ८ जिल्लाको मधेस प्रदेश बन्यो। मधेस केन्द्रित राजनीतिक दलहरूले आठ जिल्लाको मधेस प्रदेशमै चित्त बुझाए। प्रदेशको नाम मधेस प्रदेश राख्न सफल भए। एजेन्डा बलियो, दल कमजोर वरिष्ठ अधिवक्ता सुरेन्द्र महतो मधेस आन्दोलनको बलमा पहिचान र समावेशीकरणको एजेन्डा संविधानमा संस्थागत भएको बताउँछन्। तर, कार्यान्वयन पक्ष निकै कमजोर भएको महतोले बताए। राजनीतिक नियुक्तिमा अझै समावेशीकरण लागू भएको छैन, महतो भन्छन्, मधेस केन्द्रित पार्टीहरू सत्ताको प्रलोभनमा फसे। मधेसको एजेन्डालाई भोट बैंकका रूपमा मात्रै प्रयोग गरे। सत्तामा गएपछि सत्ताको भोगविलाशितामा डुबे। त्यसैकारण मधेसवादी दल कमजोर हुँदै गए। मधेसका शक्ति लाई ठूला दलको ओत"
मधेसका शक्ति लाई ठूला दलको ओत,"काठमाडौं जनकपुरधाम : २०६३ मा मधेस आन्दोलनको राप थियो। मूलधारका पार्टी छोड्दै तत्कालीन मधेसी जनअधिकार फोरम प्रवेश गर्नेको लहर थियो। जय मधेस को नारा थियो। मधेस मुद्दामा को बढी क्रान्तिकारी हुने होडवाजी थियो। आन्दोलनकै क्रममा थुप्रै मधेस केन्द्रित पार्टी खुले। तर, उनीहरूले मधेस मुद्दालाई सत्तामा जाने भर्याङ मात्रै बनाए। सत्ताका लागि पार्टी छोड्ने र जोड्नेले मात्रै निरन्तरता पायो। त्यसैकारण मधेस आन्दोलनको १६ वर्षमै मधेसको मुद्दा ओझेलमा पर्यो। मधेस केन्द्रित भनिएका पार्टीहरू एक्लाएक्लै चुनाव लड्न नसक्ने स्थितिमा पुगेका छन्। कोही सत्तागठबन्धनको ओतमा छन्, त कोही विपक्षी एमालेसँग तालमेल गरेर चुनावमा होमिएका छन्। यति चाँडै मधेसमा राजनीतिक परिदृश्य किन र कसरी फरक भयो ? राजनीतिक विश्लेषक चन्द्रकिशोर भन्छन्, ठूला राजनीतिक शक्तिले नै मधेस आश्रित शक्तिलाई फुटाएर कमजोर बनाए। ०७४ मा मधेसको अवस्था यस्तो थियो कि, मधेसवादी दलले दिएको स्पेसमा कांग्रेस, एमाले र माओवादीले चुनाव लडेका थिए। तर, आज स्थिति ठीक उल्टो छ, चन्द्रकिशोर भन्छन्, आज ठूला दलले दिएको सिटमा मधेसवादी शक्तिहरू चुनावी मैदानमा छन्। मधेस आन्दोलनमा जनताले बगाएको रगत र पसिनाको मधेस केन्द्रित दलले अपमान गरेको त्यतिबेला आन्दोलनमा सक्रिय नेताहरू बताउँछन्। मधेस आन्दोलनमा हामीले ऊर्जा मात्रै होइन, भविष्य पनि गुमायौं, मधेस आन्दोलनमा निकै सक्रिय भूमिका निर्वाह गरेका इन्द्रकुमार मधेसानन्द भन्छन्, जुन भावना र मुक्तिका लागि हामीले संघर्ष गरेका थियौं। नेताहरूले संस्थागत गर्न सकेनन्। मधेसका मुद्दालाई अहिले निकै पछाडि पारिएको छ। बदनाम भएका नेताहरूको पहिचान गरेर जनताले फैसला गर्ने मधेसानन्दको भनाइ छ। २०६३ को मधेस आन्दोलनबाट राष्ट्रिय राजनीतिमा प्रभाव जमाउन सफल उपेन्द्र यादवले पार्टी नामबाटै मधेसी शब्द हटाएका छन्। जनता समाजवादी पार्टीको नेतृत्व गरिरहँदा उनको प्रभाव घट्दै गएको छ। पुरानै माग र मुद्दा दोहोर्याएर यसपटक एमालेसँग तालमेल गरेर जनतासँग मत माग्दैछन्। कसलाई कसको ओत ? असोज २३ गते उम्मेदवारी दर्ताको समय थियो। उपेन्द्र यादव सत्तागठबन्धनसँग तालमेलको कुरा गर्दै थिए। महन्थ ठाकुर नेतृत्वको लोसपा एमालेसँग भागबन्डाको बार्गेनिङ गर्दै थिए। उपेन्द्र यादवको सत्ता गठबन्धनसँग कुरा मिलेन। त्यसपछि उनी बालुवाटारबाट सीधै एमाले अध्यक्ष केपी ओलीलाई भेट्न बालकोट पुगे। ओलीसँग कुरा गरिरहेका लोसपा नेताहरू बालुवाटार पुगे। राजनीतिक समीकरण नै छिनभरमा परिवर्तन भए। लोसपाले सत्तागठबन्धनमा प्रवेश पायो, जसपाले एमालेतिर चुनावी तालमेल गर्यो। २०७४ मा सबैभन्दा पछि स्थानीय तहको चुनाव मधेस प्रदेशमा भएको थियो। त्यतिबेला ठूला दल तत्कालीन प्रदेश २ (हालको मधेस प्रदेश) मा कमजोर थिए। चुनाव प्रचार प्रसारमा जाने कि नजाने भन्नेमा उनीहरूमा एक प्रकारको भय नै थियो। त्यतिबेला मधेसका शक्तिहरूले दिएको राजनीतिक स्पेशमा ठूला दल मधेस छिरेको चन्द्रकिशोर बताउँछन्। कांग्रेस, एमाले, माओवादी अहिले पनि नेपालको संस्थापन राजनीतिक शक्ति हुन्, चन्द्रकिशोर भन्छन्। मधेसवादी दलका नेताहरू सत्ता स्वार्थमा लागेपछि मधेसवादी शक्तिहरू टुक्राटुक्रामा विभाजन भएको बताउँछन्, मधेसी पत्रकार समाजका केन्द्रीय अध्यक्ष मोहन सिंह। ठूला शक्तिको गठबन्धनमा गएर मधेसवादी दलले आफ्नो स्तर, स्थिति, अवस्था, भूमिकालाई खुम्च्याएका छन्, उनी भन्छन्, मधेसवादी दलहरूले आफ्नो शक्ति क्षयीकरण गरेका छन् र अस्तित्व रक्षाका लागि बलियो शक्तिको सहारा लिएका छन्। मधेस केन्द्रित दलले किन गुमाए विश्वास मधेस प्रदेशमा मधेसी दलहरूको संयुक्त सरकार बन्यो। त्यतिबेला सरकारसँग जनताको ठूलो अपेक्षा थियो। मधेसी जनताको समस्या समाधान होला भनेर। तर, ठीक उल्टो भयो। बेटी पढाउ, बेटी बचाउ अभियानको साइकल वितरणमा पनि सरकारले भ्रष्टाचार गरेको आरोप लाग्यो। मधेसवादी दलहरूले पाँच वर्ष सरकार चलाउँदा पनि मधेसका जनताहरूको अपेक्षाअनुसार काम नगरेको मधेसी पत्रकार समाजका अध्यक्ष सिंह बताउँछन्। जनताले गरेको आन्दोलनको मुख्य एजेन्डालाई सरकारले सम्बोधन गर्न नसक्नु नै मधेसी दलको ठूलो कमीकमजोरी रह्यो, उनी भन्छन्, यसले मधेस सरकारप्रतिको जनविश्वास गुम्यो। मधेसवादी दलका नेताहरू सत्ता स्वार्थमा लागेपछि मधेसवादी शक्तिहरू टुक्राटुक्रामा विभाजन भए। ठूला शक्तिको गठबन्धनमा गएर मधेसवादी दलले आफ्नो स्तर, स्थिति, अवस्था, भूमिकालाई खुम्च्याएका छन् । अस्तित्व रक्षाका लागि बलियो शक्तिको साहरा लिएका छन्। मोहन सिंह, अध्यक्ष, मधेसी पत्रकार समाज मधेस सरकारसँग मधेसी जनताले गरेको अपेक्षामा नेताहरूले तुषारापात गरे। मधेसी जनताको मुद्दा पूरा गराउन दलहरू कम्मर कसेर लागेनन्। बरु सत्ता स्वार्थमा मात्रै रमाए। जसको परिणाम मधेसी दलहरू एकातिर भए, मधेसी जनता र मधेसको एजेन्डा अर्कोतिर। सन्त सत्यनारायण आलोक, प्राध्यापक,जनकपुर मधेस आन्दोलनको बलमा पहिचान र समावेशीकरणको एजेन्डा संविधानमा संस्थागत भयो। तर, कार्यान्वयन पक्ष निकै कमजोर छ।मधेस केन्द्रित पार्टीहरू सत्ताको प्रलोभनमा फसे। मधेसको एजेन्डालाई भोट बैंकका रूपमा मात्रै प्रयोग गरे। त्यसैकारण मधेसवादी दल कमजोर हुँदै गए। सुरेन्द्र महतो,वरिष्ठ अधिवक्ता ठूला राजनीतिक शक्तिले नै मधेस आश्रित शक्तिलाई फुटाएर कमजोर बनायो । मधेसी जनताले भोट दिए पनि मधेसको माग पूरा गर्न ठूला दलहरूले प्रयत्न गरेनन् भने मधेसमा फेरि अर्को आन्दोलन हुनेछ। चन्द्रकिशोर,राजनीतिक विश्लेषक मधेस सरकारसँग मधेसी जनताले गरेको अपेक्षामा नेताहरूले तुषारापात गरेको बताउँछन्, जनकपुरका प्राध्यापक सन्त सत्यनारायण आलोक। मधेसी जनताको मुद्दा पूरा गराउन दलहरू कम्मर कसेर लागेनन्, प्राध्यापक आलोक भन्छन्, बरु सत्ता स्वार्थमा मात्रै रमाए। भुइँ तहका जनताले प्रदेश सरकारसँग र प्रदेश सरकारले केन्द्र सरकारसँग अधिकारका लागि गनगन गर्दै ५ वर्ष बिताए। मधेसका जनताले अहिले पनि देश छ भन्ने कुराको महसुस गर्न नै नपाएको प्राध्यापक आलोक बताउँछन्। कुनै पनि पार्टीमा एकमत छैन। जनतामा एक्लै गएर जित्न सक्ने अवस्था छैन, उनी भन्छन्, जनता निराश छन्। जसको परिणाम मधेसी दलहरू एकातिर भए, मधेसी जनता र मधेसको एजेन्डा अर्कोतिर। एजेन्डा बलियो, दल कमजोर वरिष्ठ अधिवक्ता सुरेन्द्र महतो मधेस आन्दोलनको बलमा पहिचान र समावेशीकरणको एजेन्डा संविधानमा संस्थागत भएको बताउँछन्। तर, कार्यान्वयन पक्ष निकै कमजोर भएको महतोले बताए। राजनीतिक नियुक्तिमा अझै समावेशीकरण लागू भएको छैन, महतो भन्छन्, मधेस केन्द्रित पार्टीहरू सत्ताको प्रलोभनमा फसे। मधेसको एजेन्डालाई भोट बैंकका रूपमा मात्रै प्रयोग गरे। सत्तामा गएपछि सत्ताको भोग विलाशितामा डुबे। त्यसैकारण मधेसवादी दल कमजोर हुँदै गए। दलहरू कमजोर भए पनि मधेसको एजेन्डा कमजोर नहुने विश्लेषकहरू बताउँछन्। मुद्दा कहिले पनि कमजोर हुँदैन। वर्तमान मुद्दा इतिहास बन्छ, वरिष्ठ अधिवक्ता महतो बताउँछन््, मुद्दा हाँक्ने नेतृत्व कमजोर भएका हुन्। मधेसको मुद्दा अहिले पनि यथावत् छ। राष्ट्रले सम्बोधन नगरेसम्म एजेन्डा जीवितै रहन्छ। मधेसी जनताले भोट दिए पनि मधेसको माग पूरा गर्न ठूला दलहरूले प्रयत्न गरेनन् भने मधेसमा फेरि अर्को आन्दोलन हुने राजनीतिक चन्द्रकिशोरले बताउँछन्। मधेसी जनविद्रोहको शृंखला मधेसी जनताको राजनीतिक अधिकार प्राप्तिका लागि ७० वर्षअघि नै रघुनाथ ठाकुरले विद्रोह गरेका थिए। त्यत्ति बेलाको राजनीतिक संघर्ष नै मधेस जनक्रान्तिकारी दल र पछि २०५८ सालमा मधेसी मुक्ति मोर्चाका रूपमा देखा परेको थियो। मधेसी नेताहरू पञ्चायत व्यवस्थाविरुद्ध लडे। नारायणहिटीमा बमकाण्ड गराएको आरोपमा डा लक्ष्मीनारायण झा, सत्यनारायण साह, सूर्यनाथ राय यादव र सप्तरीका साकेतचन्द्र मिश्र तथा दिलीप चौधरी बेपत्ता पारिए। रामराजाप्रसाद सिंह भने भाग्न सफल भए। राजा महेन्द्रमाथि जनकपुरमा बम प्रहार गरेका दुर्गानन्द झा पञ्चायतका प्रथम सहिद भए। मधेस आन्दोलनका क्रममा शंख बजाएर सुरुवात गर्दै युवाहरू। फाइल तस्बिर २०६३ माघ १ गते ८ दलको सहमति भएपछि अन्तरिम संविधान २०६३ जारी भयो। अन्तरिम संविधान २०६३ जारी भएको भोलिपल्टै मधेसको पहिचान, अधिकार र सहभागिता माग्दै तत्कालीन फोरमको आह्वानमा मधेसमा विद्रोहको घोषणा गरियो। लोकतान्त्रिक गणतन्त्रको स्थापना, समावेशी राज्य, मधेसीलगायत जनसंख्याको अनुपातमा सबै समुदायहरूको समानुपातिक प्रतिनिधित्व, पहिचान सहितको संघीय शासन प्रणाली, राज्यको पुनर्संरचना, आत्मनिर्णयको अधिकार र स्वायत्तता, प्राकृतिक स्रोत तथा साधनमाथिको स्वामित्व, नागरिकता समस्याको समाधान, भूमिहीनताको अन्त्य र न्यायपूर्ण भूमि व्यवस्था, जातीय, क्षेत्रीय तथा लैंगिक विभेदको अन्त्य, सामाजिकसाँस्कृतिक विभेद, आर्थिक शोषण र प्रशासनिक पक्षपातको अन्त्य, आरक्षणको व्यवस्था, समावेशी लोकतन्त्र, मधेसी, आदिवासी जनजाति र सीमान्तकृत समुदायको राष्ट्रिय पहिचानको मान्यता र समानताको हक अधिकार, समानुपातिक निर्वाचन प्रणाली, जनसंख्याको आधारमा निर्वाचन क्षेत्र निर्धारण सहितका विषयहरू संविधानमा उल्लेख गराउन माघ २ गते मधेस जनविद्रोहको घोषणा गरिएको थियो। जनविद्रोहको उद्देश्य थियोमधेसी समुदायमाथि भइरहेको राज्यको विभेदकारी नीति तथा आन्तरिक उपनिवेशीकरणको अन्त्य गरी स्वायत्त मधेस प्रदेश स्थापना गर्ने। त्यसकै लागि तीन चरणमा मधेसमा आन्दोलन भए। पहिलो मधेस आन्दोलनका क्रममा मात्रै ५३ जनाको ज्यान गयो। सयौं अपांग र हजारौं घाइते भए। मधेसको मागलाई लिएर भएका आन्दोलनमा १ सय १२ जनाभन्दा बढीले ज्यान गुमाए। तर, मधेसवादको नारा लिई निर्वाचित भएका दलहरू मुद्दालाई बिर्सिएर सत्ता केन्द्रित भए। सत्ताका लागि मधेस मुद्दा र अधिकारलाई सौदावाजी गरेको यहाँका बासिन्दाहरूको आरोप छ। त्यतिबेला २२ जिल्लामा मधेस आन्दोलनको प्रभाव थियो। तर, ८ जिल्लाको मधेस प्रदेश बन्यो। मधेस केन्द्रित राजनीतिक दलहरूले आठ जिल्लाको मधेस प्रदेशमै चित्त बुझाए। प्रदेशको नाम मधेस प्रदेश राख्न सफल भए। सत्ताका लागि मात्रै दौडधुप ०७२ सालमा उपेन्द्र यादव नेतृत्वको मधेसी जनअधिकार फोरम र अशोक राई नेतृत्वको संघीय समाजवादी पार्टी मिलेर संघीय समाजवादी फोरम बन्यो। ०७३ वैशाखमा उपेन्द्र यादव नेतृत्वको संघीय समाजवादी फोरम र महन्थ ठाकुर नेतृत्वको राष्ट्रिय जनता पार्टी मिलेर मधेस सरकार बनाए। २०६४ मा तराई मधेस लोकतान्त्रिक पार्टीबाट मधेसको राजनीति सुरु गरेका महन्थ ठाकुरले लोसपा नामाकरण गरेपछि बृशेषचन्द्र लालले तमलोपा ब्युँताए। महन्थ ठाकुर विरुद्धमा महोत्तरी क्षेत्र नम्बर ३ बाट लाल उम्मेदवार बनेका छन्। मधेसको राजनीतिमा गजेन्द्र नारायण सिंहकै पालादेखि सक्रिय रहेका राजेन्द्र महतो पनि अहिले जनताको मत पाउन निकै सकसमा छन्। उनी सर्लाही २ बाट गठबन्धनका उम्मेदवार महेन्द्र राय यादवसँग मैत्रीपूर्ण प्रतिस्पर्धामा उत्रिएका छन्। अघिल्लो निर्वाचनमा धनुषा ३ मा विमलेन्द्र निधिलाई हराएदेखि आफ्नो क्षेत्रमा खासै देखा नपरेको आरोप उनीमाथि छ। दोस्रो मधेस आन्दोलनका सहभागीहरू। फाइल तस्बिर मधेसवादी दललाई जनताले मधेसी सेन्टिमेन्टको आधारमा मत दिएकै थिए तर, नेताहरूले जनमतको कदर गर्नु साटो सत्तालाई पुस्तौंपुस्ताको सम्पत्ति आर्जन गर्ने माध्यमको रूपमा प्रयोग गरे, स्वतन्त्र लेखक रन्धीर चौधरी भन्छन्, मधेस आन्दोलनको कुनै पनि एजेन्डालाई संस्थागत गराउन नेताहरूले ध्यान दिएनन्। बरु मौका पाएपछि भ्रष्टाचारको चाङ लगाउने काम गरे। अबको निर्वाचनमा मधेस केन्द्रित दलहरूलाई जनताले नपत्याउने उनको भनाइ छ। निर्वाचनको बेला मधेसमा आएर क्रान्तिकारी भाषण दिने यी नेताहरूले कृषि, शिक्षा, भौतिक पूर्वाधार तथा यातायात, सिँचाइ, सूचना तथा सञ्चारलगायतका क्षेत्रमा केके गरे त ? उनको प्रश्न छ। सिके राउतको चुनौती मधेसवादी दलहरूका लागि डा सिके राउत नेतृत्वको जनमत पार्टी पनि चुनौतीका रूपमा देखा परेको छ। मधेस आन्दोलनका नेतृत्वकर्ता उपेन्द्र यादवको क्षेत्र सप्तरी२ मा जनमत पार्टीका डा राउत पनि उम्मेदवार छन्। मधेसवादी दलहरूले एजेन्डा बिर्सिंदै गएपछि जनताका पीडालाई राउत नेतृत्वको जनमत पार्टीले उठान गर्न थालेको प्राध्यापक मनोज झा बताउँछन्। रोजगारी, कृषकहरूका लागि मलखाद्यको व्यवस्थापन, शिक्षा र स्वास्थ्य जस्ता विषयलाई निकै प्रखर रूपमा गाउँगाउँमा प्रचार गरिरहेको जनमत पार्टी मधेसवादीहरूका लागि निकै चुनौतीका रूपमा रहेको छ, झा भन्छन्, युवा वर्गमा राउतको क्रेज बढ्दै गएको छ।"
"बैंकको ब्याज बढ्यो, सहकारी संकटमा","काठमाडौं : वाणिज्य बैंक र विकास बैंकले गत कात्तिकदेखि ह्वात्तै ब्याजदर बढाए। कर्जामा १८ प्रतिशतसम्म ब्याज लिन थाले। त्यसको प्रत्यक्ष मारमा परे, सहकारी। सहकारीले भने जम्मा १६ प्रतिशतको सीमाभित्र रहेर कर्जा प्रवाह गर्नुपर्छ। त्यसैकारण सहकारीमा निक्षेप बैंकतिर जान थाल्यो। सञ्चालकहरू सहकारी संकटमा पर्न थालेको बताउँछन्। बैंक तथा वित्तीय संस्थामा गत एक वर्षदेखि तरलता अभाव छ। तरलता अभावकै कारण पछिल्लो समयमा धेरैजसो सहकारीले कारोबार पनि बन्द गरिसकेका छन्। ऋण उठ्न कठिन हुनुका साथै निक्षेप फिर्ता गर्न कुनै स्रोत नभएपछि सहकारी बन्द गर्नुपर्ने अवस्था आएको सहकारीका जानकारहरू बताउँछन्। नेपाल बचत तथा ऋण केन्द्रीय सहकारी संघ (नेफ्स्कुन)का अध्यक्ष परितोष पौड्यालले सन्दर्भ ब्याजदरको सीमाका कारण सहकारी धराशायी भएको बताउँछन्। सरकारले सहकारीको सन्दर्भ ब्याजदर (कर्जाको अधिकतम सीमा) १६ प्रतिशत कायम गरेको छ। तर, बैंक तथा वित्तीय संस्थाले निक्षेपमै ११ प्रतिशत बढी ब्याज दिन थालेपछि सहकारीको निक्षेप झिकेर सर्वसाधारणहरू बैंकमा राख्न थालेका छन्। बैंकले छाडा ढंगले ब्याजदर बढाएका छन्, पौड्याल भन्छन्, यस कारण सहकारीको पैसा बैंकमा गयो। सन्दर्भ ब्याजदर स्वचालित (घट्दा घट्ने, बढ्दा बढ्ने) हुनुपर्ने पौड्याल बताउँछन्। सरकारको आशय नै सहकारी धराशायी बनाउने भयो, सन्दर्भ ब्याजदरले सहकारीलाई चुनौती भयो, उनले भने। सहकारी विभागका अनुसार देशभर करिब ३० हजार सहकारी छन्। त्यसमध्ये अधिकांश सहकारी संकटमा छन्। कतिपय सहकारी त बन्द भइसकेका छन् भने संकटमा परेका कतिपय सहकारीले सदस्यलाई पैसा फिर्ता गर्न नसकेपछि जग्गा दिने आश्वासन दिइरहेका छन्। ललितपुरको देउराली, स्वर्णलक्ष्मी लगायतका सहकारीले सदस्यलाई जग्गा दिने आश्वासन दिएर सदस्यलाई थामथुम पार्नेे प्रयास गरेका छन्। सहकारीविज्ञ डा ज्ञानेन्द्र पौडेल सहकारीको सन्दर्भ ब्याजदर समय अनुकूल परिमार्जन हुनुपर्ने बताउँछन्। सन्दर्भ ब्याजदरलाई छिटोभन्दा छिटो बजार अनुकूल निर्धारण गर्नुपर्छ, पौडेल भन्छन्, त्यसो गर्न सकिएन भने यसको अवज्ञा कसैले रोक्न सक्दैन। सरकारको आशय नै सहकारी धराशायी बनाउने भयो, सन्दर्भ ब्याजदरले सहकारीलाई चुनौती भयो । सन्दर्भ ब्याजदरलाई छिटोभन्दा छिटो बजार अनुकूल निर्धारण गर्नुपर्छ । परितोष पौड्याल, अध्यक्ष, नेपाल बचत तथा ऋण केन्द्रीय सहकारी संघ सहकारीकर्मी गम्भीर हुनुपर्ने, असल अभ्यास कार्यान्वयन गर्नुपर्ने, भाखा नाघेको ऋण असुलीमा जोड दिने र फजुल खर्च कटौती गर्न पौडेल सुझाव दिन्छन्। बैंक होस् वा सहकारी, धेरै निक्षेपकर्ताले एकै पटक रकम फिर्ता मागे भने कसैले पनि दिन सक्दैनन्, पौडेल भन्छन्, त्यसैले सबै बचतकर्ताले धैर्य गरांै, जरुरी नभएसम्म अर्को संस्था वा बैंकमा बढी ब्याजदरको लोभमा पैसा जम्मा गर्नका लागि ननिकालौं। उनले सदस्यलाई संस्थाका बारेमा बुझेर मात्र कारोबार गर्न र सहकारीलाई मूल्य मान्यतामा चलाउन सुझाएका छन्। देशको वित्तीय अवस्था, अन्तर्राष्ट्रिय परिस्थिति र हाम्रै सञ्चालन प्रक्रियाका कारण सहकारीमा जटिल समस्या उत्पन्न भएको हो। यसको समाधान पनि यसैको वरिपरि रहेर खोज्नुपर्छ। सहकारीले अन्धाधुन्ध घरजग्गामा कारोबार गर्ने, सञ्चालकले मनोमानी ढंगले ऋण लिने, कर्जाको दुरुपयोग गर्ने, सुशासनमा नरहने गरेकाले सहकारीमा विकराल समस्या देखा परेको सहकारीकर्मी नै बताउँछन्। सहकारीका निकायहरू राष्ट्रिय सहकारी महासंघ, केन्द्रीय संघ तथा सहकारी बैंकको भूमिका महत्वपूर्ण हुने भन्दै नेतृत्व तह गम्भीर हुनुपर्ने पौडेल बताउँछन्। यसैबीच सहकारी अभियानका नेताहरूले तरलता संकटका कारण कारोबार नै बन्द गर्नुपर्ने अवस्था आएको गुनासो गरेका छन्। समस्या थेग्न नसकेपछि सहकारी विभागका रजिष्ट्रारको ध्यानाकर्षण गराउँदै विशेष सम्बोधन गर्न अनुरोध गरेका हुन्। उनीहरूले तरलता अवस्था सहज बनाउनका लागि सहयोग गर्न नियमक निकाय गुहारेका हुन्। जिल्ला सहकारी संघ ललितपुरका अध्यक्ष केदार गोर्खाली, ललितपुर जिल्ला बचत तथा ऋण सहकारी संघका अध्यक्ष रामहरि बजगाईं र ललितपुर जिल्ला बहुउद्देश्यीय सहकारी संघका अध्यक्ष शरदकुमार महर्जनले रजिष्ट्रारलाई भेटी समस्या सुल्झाउन निमयन निकायलाई सुझाए। ब्याजदरका कारण सहकारीबाट निक्षेप बैंकमा रकमान्तर भइरहेकाले तत्काल सन्दर्भ ब्याजदर पुनरावलोन गर्नुपर्ने र त्यसो नभए अवज्ञा गर्ने चेतावनीसमेत दिएका छन्। सहकारी संघसंस्थाको भाका नाघेको कर्जा असुली गर्नका लागि विशेष संयन्त्र गठन गर्न र सहकारी क्षेत्रमा सकारात्मक सन्देश जाने गरी विभाग र सरकारको तर्फबाट विज्ञप्ति जारी गर्न पनि अनुरोध गरेका छन्। सहकारीकर्मीले ब्याजदर स्वचालित बनाए निक्षेप नबाहिरिने जनाएका छन्। साधारणसभामा रोक निर्वाचन आचारसंहिताका कारण सहकारीका साधारणसभा रोकिएका छन्। बागमती प्रदेशको भूमि व्यवस्था, सहकारी तथा गरिबी निवारण मन्त्रालयले यस्तो रोक लगाएको। सहकारी संघसंस्थाले प्रतिनिधिसभा तथा प्रदेशसभा उम्मेदवारलाई अतिथि बनाउन साधारणसभा गर्न थालेपछि मन्त्रालयले रोक लगाएको जनाएको छ। मन्त्रालयले सोमबार निर्देशन जारी गर्दै मंसिर ४ गतेसम्म साधारणसभा नगर्न निर्देशन जारी गरेको छ। प्रदेश सहकारी रजिष्ट्रार नारायणप्रसाद ज्ञवालीले निर्देशन जारी गर्दै अतिथि बोलाएर मतदाता प्रभावित गर्नेजस्ता निर्वाचन आचारसंहिताविपरीत हुने भन्दै साधारणसभा नगर्न सचेत गराइएको हो। निर्वाचन आयोगले यसअघि नै सहकारीले निर्वाचन सहितको साधारणसभा मात्र गर्न नपाउने जनाएको थियो। निजी क्षेत्रका बैंक तथा वित्तीय संस्था, सहकारी, व्यापारिक तथा औद्योगिक क्षेत्रका सञ्चालक तथा कर्मचारीले निर्वाचन प्रभावित गर्ने कुनै गतिविधि गर्न नपाइने आयोगले उल्लेख गरेको छ।"
पृथ्वीले विपद्को संकेत दियो : गुटेरस,"इजिप्ट (बीबीसी) : पृथ्वीले आफू विपद्मा परेको संकेत दिइरहेको छ भन्ने चेतावनीसहित इजिप्टमा जलवायु सम्मेलन आरम्भ भएको छ। सम्मेलनमा संयुक्त राष्ट्रसंघका महासचिव एन्टोनियो गुटेरसले एक प्रतिवेदन सार्वजनिक गर्दै भनेका छन्, पृथ्वीले विपद्को संकेत गरेको लामो समय भयो। अब पनि सचेत नबने कहिले बन्ने ? गएको आठ वर्ष पृथ्वीमा हालसम्मकै सबैभन्दा बढी तापक्रम भएका वर्षहरूका रूपमा दरिने जनाएको थियो। कोप२७ भनेर चिनिने इजिप्टको यो सम्मेलनमा १ सय २० जनाभन्दा बढी विश्व नेताले जलवायु परिवर्तनबाट पर्ने विश्वव्यापी असरका सम्बन्धमा चालिनुपर्ने कदमहरूकाबारे दुई सातासम्म विभिन्न छलफल र वार्ताहरूमा सहभागिता जनाउँदै छन्। कोप२७ का अध्यक्ष इजिप्टका विदेशमन्त्री सामेह शुक्रीले रूसले युक्रेनमा गरेको अतिक्रमणबाट सिर्जना भएको खाद्य तथा ऊर्जा संकटको अवस्थालाई जलवायु परिवर्तनसँग जुझ्ने कार्यको बाटोमा अवरोध बन्न नदिन नेताहरूलाई आग्रह गरेका थिए। राष्ट्रसंघका महासचिव गुटेरसले सम्मेलनमा पठाएको एक भिडिओ सन्देशमा सन् २०२२ मा विश्वमा जलवायु परिवर्तनबाट परेको प्रभावसम्बन्धी एक प्रतिवेदन, द स्टेट अफ ग्लोबल क्लाइमेट रिपोर्ट २०२२, लाई जलवायु परिवर्तनको नकारात्मक प्रभावबाट सिर्जित भद्रगोलपूर्ण अवस्थाको अभिलेख भनेका छन्। उक्त प्रतिवेदनमा वैज्ञानिकहरूले अनुमान गरेअनुसार विश्वको तापक्रम औद्योगिकीकरण युगभन्दा अघिको समयको दाँजोमा ११५ डिग्री सेल्सिअसले वृद्धि भइसकेको छ। गत आठ वर्ष पृथ्वीमा सबैभन्दा तातो वर्षको रूपमा रहने बाटोमा पनि छन्। उक्त प्रतिवेदनले जलवायु परिवर्तनबाट पर्ने व्यापक असरहरूका बारेमा पनि चेतावनी दिएको छ जसमा समुद्रको सतह बढ्ने क्रम तीव्र हुने, हिमनदीहरूको आकारमा ठूलो ह्रास हुने र गर्मीका लहरहरू झन् चर्केर जाने अवस्थाहरू पनि पर्छन्। महासचिव गुटेरसले भनेका छन्, उक्त प्रतिवेदनले फेला पारेका तथ्यहरूका आधारमा कोप २७ अति जरुरी र विश्वसनीय कदमहरू चाल्ने निर्णय लिने स्थान हुनुपर्छ। विश्व नेताहरूले सोमबार र मंगलबार सम्मेलनलाई सम्बोधन गर्ने कार्यक्रमहरू छन्।"
सोलुखुम्बुमा एक लाख ८३ हजार थान मतपत्र आइपुग्यो,"सोलुखुम्बु : आगामी मंसिर ४ गते हुने निर्वाचनका लागि आवश्यक १ लाख ८० हजार थानभन्दा बढी मतपत्र सोलुखुम्बु आइपुगेको छ । प्रतिनिधिसभा र प्रदेशसभाको प्रत्यक्ष र समानुपातिक गरी निर्वाचन आयोगले पठाएको १ लाख ८३ हजार थान मतपत्र सोमबार जिल्ला आइपुगेको मुख्य निर्वाचन अधिकृतको कार्यालय सोलुखुम्बुले जनाएको छ । सहायक निर्वाचन अधिकृत नगेन्द्र कुमार कालाखेतीका अनुसार सोमबार आइपुगेका मतपत्रमा प्रतिनिधिसभाको प्रत्यक्ष तर्फ ९० हजार थान र प्रदेश सभा तर्फका ९१ हजार थान रहेका छन् । यस्तै कारागारका कैदीबन्दी र निर्वाचनमा नखिने कर्मचारीहरुका लागि २ हजार थान समानुपातिक मतपत्र पनि सोमबार जिल्ला आइपुगेको कार्यालयले जनाएको छ । संघ र प्रदेश तर्फको समानुपातिक मतपत्र भने यस अघि नै जिल्ला आइसकेको सहायक निर्वाचन अधिकृत कालाखेतीले बताए । मंसिर ४ को चुनावका लागि आवश्यक मतपत्र, मतपेटिका, स्वस्तिक छाप, मसी, छेकाबार लगायत सबै सामाग्रीहरु जिल्ला आइपुगेको जिल्ला निर्वाचन कार्यालय सोलुखुम्बुका निर्वाचन अधिकृत राम नारायण शाहले बताए । उनका अनुसार उक्त सामाग्रीहरु मुख्य निर्वाचन अधिकृतको कार्यालयमा सशस्त्र प्रहरीको सुरक्षामा राखिएको छ । सोलुखुम्बुमा १२२ मतदानस्थल र १३५ मतदान केन्द्र तोकिएको छ । जिल्लामा ८१ हजार ५०२ जना मतदाता रहेका छन् ।"
"जसले हाम्रा समस्याको समाधान खोज्छ, उतै जान्छौं","राजनीतिक जीवनको उत्तराद्र्धतिर छन्, लोसपा अध्यक्ष महन्थ ठाकुर। मूलधारको कांग्रेस छोडेर मधेस आन्दोलनमा होमिएका ठाकुरलाई राजनीतिक अस्तित्व जोगाउनै हम्मेहम्मे छ। राजनीतिमा एउटैको सत्ता सधैं रहँदैन, ठाकुर भन्छन्, मधेसको भलो होस् भन्ने मेरो चाहना हो। आगामी निर्वाचन, सत्ता राजनीति र मधेस मुद्दाका विषयमा अन्नपूर्ण पोस्ट्का गोविन्द महतोले लोसपा अध्यक्ष ठाकुरसँग गरेको कुराकानी : पार्टीको चुनावी तयारी कस्तो छ ? चुनावी तयारी राम्रै छ। अहिले घरदैलो अभियान कार्यक्रम चल्दैछ। गाउँगाउँ वार्डवार्डमा कोणसभाहरू भइरहेका छन्। एकडारा, मटिहानी, जलेश्वर, पिपरा लगायतका स्थानहरूमा पनि कोणसभाहरू तय गरिएको छ। अघिल्लो निर्वाचनमा जाँदा र यो पटक मत माग्दा जनतामा के फरक पाउनुभयो ? पाँच वर्षमा धेरै परिवर्तनहरू भएका छन्। सडक, धार्मिक आस्थासम्बन्धी मठ मन्दिर, पार्टी पौवा, मस्जिद, कबरगाह, इदगाह, मदरसा, मस्जिदलगायत थुप्रै काम भएका छन्। सिँचाइमा काम हुँदैछ। जलेश्वरको भौतिक पूर्वाधारदेखि लिएर स्वास्थ्य, शिक्षासहितको क्षेत्रमा थुप्रै कामहरू भएको छ। यता घुम्नु भयो भने पहिले अहिलेको क्षेत्रमा व्यापक सुधार भएको पाउनुहुनेछ। जनजीविकाको के परिवर्तन पाउनुभयो ? जनजीविको सवाल मुख्यतः रोजगारीसँग जोडिएको छ। जनजीविकाको सवाल यहाँको अथवा महोत्तरी वा मेरो क्षेत्र नं ३ को मात्र सवाल होइन्। पूरै देशको र विशेषतः मधेसको समस्या हो। अहिले पनि विभेद छँदैछ। विभेद हटिसकेको छैन। एउटा मात्रै पहिचानको आधारमा राज्यको स्थापना भएको छ। अरू स्थानमा त त्यो पनि हुन सकेको छैन। परिवतर्नकारी शक्ति अन्य स्थानमा त अल्पमत नै परेको छ। पहिला मधेस शिक्षामा धेरै अगाडि थियो तर अहिले धेरै पछि पर्यो। जति स्कुल कलेज र शिक्षकहरू हुनुपर्ने हो त्यति छैन। एउटा शिक्षकले सय विद्यार्थी हेर्नुपर्छ। देशमा रोजगार छैन। मानिस वैदेशिक रोजगारमा गैरहेको छ। यहाँको मानिस त झन् अत्यधिक मात्रामा गैरहेको छ। महोत्तरी झन् त्यसमा अग्रस्थानमा छ। घरेलु उद्योग धन्दालाई टार्गेट ग्रुपसँग पुर्याउने र जनजीविकाको सवालसँग जोड्ने प्रयास छ। विशेषतः दलित समुदायले काम मागिरहेको अवस्थामा साना उद्योग जस्तै धागो काट्ने, बाँसको भाडावर्तन, सिलाइ, बुनाइ जस्ता विषयसँग जोडेर जनजीविकासँग जोड्न प्रयासरत छु। परिवर्तनको नाममा उद्योग कलकारखाना सबै मासिए, कसरी पुनस्र्थापना गर्ने ? राजनीतिक स्थिरता कहिल्यै पनि थिएन नेपालमा। रोजगारीको मुख्य आधार उद्योग, कलकारखानाको संस्थागत विकास नै भएन यहाँ। मुठीभर व्यक्तिको हात सारा चिज भएपछि अधिकार वितरण नहुँदा सबै गुम्यो। जसले गर्दा असमानता बढी भयो। जसको परिणाम समयसमयमा विद्रोह भयो। सत्ता परिवर्तन भयो। लोकतन्त्र आइसकेपछि पनि कुनै सरकार पाँच वर्ष टिक्न सकेन्। जसले परस्पर विकास हुन सकेन्। विस्तारै धाराशाही भएर गयो। परिवर्तनको नाममा चाहिँ कलकारखाना मासियो भन्नु ठीक हैन। अधिकारको नाममा विभेद, जातीय आधारमा विभेद, क्षेत्रीय अधिकारमा विभेद यस्ता विभेदले कुनै पनि चिजको विकास भएन्। अहिलेको संरचनाले कसरी विभेदकारी गर्यो ? विभेदै विभेद छ। जता हेर्नुस् त्यता विभेद छ। जातीय, क्षेत्रीय, भाषा, संस्कृतिको विभेद भएको सबैले स्विकार्छ, अन्त्य गर्ने पनि भन्छ तर, अन्त्य भएको छैन। कसरी अन्त्य गर्ने ? तभन्दा केन्द्रीकृत शासन व्यवस्थालाई संरचना बदलेर, संघीय ढाँचामा पहिचानको आधारमा राज्य प्रदेशहरू बनाउने तर एक राज्यहरूभन्दा बढी पहिचानको आधारमा राज्य बनाउने। जसरी मधेस प्रदेश छ। यहाँको अन्य जिल्लाहरू तोडमडोेर गरेर पहाडमा मिलाई दिएको छ। समस्या अहिले पनि नागरिकताको समस्या पनि संरचनागत समस्या हो। कानुन बन्यो तर आमनागरिकले नागरिकता पाएन कारण राष्ट्रपतिले कानुनमा हस्ताक्षर गरिनन्। अहिलेसम्मको हरेक आन्दोलनमा राज्यबाट हिंसात्मक हस्तक्षेप भएको छ। मानिसहरू मारिए, जेलमा राखिए, त्यसमा पनि विभेद छ। मधेस थरुहटका मानिसहरू जेलमा पाँच वर्षभन्दा बढी भयो तर पनि जेलमै छन् तर अरू आन्दोलनको कोही जेलमा छैन। सहिद घोषणा गर्यो तर त्यही आन्दोलनको आन्दोलनकारीहरूलाई अपराधीकरण गरियो। यदि अपराध थियो भने किन सहिद घोषणा गरियो ? सहिदलाई १० लाख रुपैयाँ र केहीलाई रोजगारी पनि दिइयो। अझै बाँकी नै छ। अघिल्लो निर्वाचनमा सहिद परिवारलाई ५० लाख रुपैयाँ दिने घोषणा थियो के भयो ? मधेसमा एकल पार्टीको सरकार भएन। सुरुमा दुई पार्टी मिलेर सरकार बन्यो। दुईधार एउटै भए पनि पार्टी फरक थियो। म त के भन्छु भने ५० लाख दिने अवस्था नै न आओस्। सहिद चाहेर हुँदैन मृत्युपर्यन्त पाउने सम्मान सहिद हो। अब चाहिँ त्यस्तो अवस्था नै नआओस् भन्ने मेरो चाहना हो। हाम्रो बसको कुरा भएको भए ५० लाख मात्र किन त्योभन्दा बढी पनि दिन सकिन्छ। मधेस आन्दोलन भयो, उपलब्धि पनि हासिल भयो, तर २२ जिल्लाको मधेस ८ जिल्लामा संकुचित भएन ? हामीले आन्दोलन गर्यौं, सम्झौता भयो। संविधानसभाबाट एउटा समिति निर्माण भयो। जसको काम थियो राज्यको आधार निर्माण गर्नु। भाषा, संस्कृतिलगायत स्रोत साधनबाट प्राप्त हुनेबाट राज्य कसरी चलाउने भनेर १६ राज्यको सुनिश्चितता गर्नुपर्छ भनेर प्रतिवेदन बुझाइयो। पछि विज्ञहरूको सुझाव समितिले ११ राज्यको परिकल्पना गर्यो। तर, उक्त प्रतिवेदनहरूलाई उपेक्षित गरेर वैधानिक निकाय संविधानसभामा पेस भयो तर प्रस्तावनामा भनिएअनुसार राजनीतिक सहमति हुन सकेन्। जसको परिणाम हामीले राजनीतिक आन्दोलनमा जानुपर्यो। किनभने बाउन्ड्रीहरूमा जुन ओभरल्यापिङ छ। जुन भूभागलाई पहाडमा मिलाइएको छ। अर्को हाम्रो सुरु देखिको माग थियो जनसंख्याको आधारमा प्रतिनिधित्व तर त्यो भएन्। १४ लाख जनसंख्या भएको कर्णाली प्रदेशमा पनि दुई राष्ट्रियसभा सिट छ, र ५४ लाख जनसंख्या भएको मधेसमा पनि दुई सिट छ। यो पनि त विभेद हो। नेपाली नपढी रोजगारी पाउनु हुन्न ! योभन्दा बढी संकुचित के हुन सक्छ ? सरकार बनाउन पो गठबन्धन हुन्छ त। अहिले त निर्वाचन लड्न पनि गठबन्धन भन्ने प्रश्न छ नि ! दलहरूप्रतिको अविश्वास होइन्। संस्थागत विकास राजनीतिको भएन छैन। हाम्रो चैं जनता शान्ति प्रिय छ तर पोलिटिकल हिस्ट्रि शान्तिप्रिय छैन। हिंसात्मक, षड्यन्त्रपूर्ण, धोकाधडी, आपसमा भिड्ने, मारकाट जस्ता अशान्तिले गर्दा पोलिटिकल हिस्ट्रि संस्थागत भएको छैन। मधेसवादको नारा ओझेलमा परे जस्तो लाग्दैन ? हैन, अझ बढ्छ, असन्तुष्टि छ। बेरोजगारले खाना माग्छ, असन्तुष्टिले आन्दोलन हुन्छ। मधेसवादको नारा झन् बढ्छ। जनतालाई स्विकार गरिएन भने त्यसले आफ्नो वाद समातेर अधिकार प्राप्तिको आन्दोलन गर्छ। हामी नेपाली हौं तर हामीलाई नेपाली भन्दैन्न। कागजमा नेपाली भन्छ तर बाहिर हिँड्छौं, मधेसी भन्छ। हो हामी मधेसी हौं, गर्वका साथ भन्छौं। जानकी सीता, गौतमबुद्ध हाम्रो हुने तर यहाँको जनता हाम्रो नहुने ? नागरिकता नपाउनुको मतलव के ? गौतमबुद्ध राजकुमार थिए। उनको आफ्नो राज्य थियो तर जनक राजा थिए, उनको आफ्नो राज्य थियो, सीता राजकुमारी थिइन् तर उनीहरूलाई किन अरूको नागरिकता लिनुपर्यो ? यी सबै आधारहरू हेर्दा मधेसवाद अझ बढेर जान्छ। मानिस हैन, मधेसी हो भन्ने अपमानजनक शब्दका रूपमा हामीलाई उभ्याइयो। त्यसैले हो हामी मधेसी हौं भनेर भन्यौं। अनि मधेसवादी स्खलित हुन्छ ? कहिल्यै पनि हँुदैन। मधेसको भलो होस्, मेरो इच्छा त्यही हो। मधेस मुद्दा कि समाधान हुन्छ, कि विस्फोट राजनीतिमा उमेरले फरक पार्दैन मुलुकमा राजनीतिक स्थिरता कहिल्यै भएन। मधेसका जिल्लालाई तोडमोड गरेर पहाडमा मिलाइएको छ। नागरिकताको समस्या संरचनागत समस्या हो। हाम्रा जनता शान्तिप्रिय छन्, तर पोलिटिकल हिस्ट्री शान्तिप्रिय छैन। हामी नेपाली हौं, तर हामीलाई नेपाली भन्दैन। कागजमा नेपाली भन्छन् तर बाहिर हिँडदा मधेसी भन्छन्। कांग्रेस फोडेर आएको होइन, छोडेर आएको हुँ। त्यसैले कुनै पछुतो छैन। जनताको समस्या सम्बोधन गर्नुभएन भने जनताले राज्यलाई नै तोडिदिन्छ। प्रतिनिधित्वको रूपमा हामी कम छौं। तर खुम्चिएका छैनौं। कांग्रेससँग त के माओवादीसँग पनि मिलन हुनसक्छ। प्रचण्डजी प्रधानमन्त्री भएको बेला मैले चेक होइन, क्यास चाहियो भनेको हुँ। कागजमा नेपाली, वास्तविक मधेसी हो भनेर भन्न खोज्नुभयो ? वास्तविक नेपाली हामीलाई राज्यले कहिल्यै ठानेको छैन। मानेको छैन। मधेसको मान्छेले त के भन्छ भने हामी त अहिले पनि आफ्नै देशको आन्तरिक उपनिवेशमा छौं। कुनै पनि चिजमा हाम्रो हिस्सा छैन। उपस्थिति छैन। त्यो त भनिरहेको छ नि ! कांग्रेस छोडेकोमा पछुतो लागेको छ कि छैन ? काग्रेस फोडेर आएको होइन्। छोडेर आएको हुँ। त्यसैले कुनै पछुतो छैन। मधेसका लागि काम गर्न आएको हुँ, मधेसका लागि काम गर्दैछु। अब तपार्इं सोध्नु होला कि चुनावमा किन आउनु भो ? मेरो उत्तर हुन्छ जनतामा रहनका लागि आएको। मधेस मुद्दा अब के हुन्छ ? मधेस मुद्दा कि समाधान हुन्छ कि विस्फोट हुन्छ। दुईमध्ये एक हुन्छ। पहिचानको आधारमा जुन भेदभाव भयो, त्यसलाई हटाउन सहमति नै भएको छ। एजेन्डाहरू क्रमशः बिर्सिर्दै गए। आन्दोलनकारीहरू सत्तामा गए, बिर्सिसके त्यसैले समस्याहरू दिनप्रतिदिन चाहिँ बिगँ्रदै गयो। यस्तै रह्यो भने कुनै दिन विस्फोट हुन सक्छ। हिमालमा भएको बरफ गर्मीले पगलिँदैन आफ्नै प्रेसरले पग्लिन्छ। त्यसैगरी बाटो नपाएको नदीलाई बाध्नुभयो भने बाँध फुटाउँछ, त्यसरी नै जनताको समस्याको सम्बोधन गर्नुभएन भने जनताले राज्यलाई नै तोडिदिन्छ। बाउन्ड्री सीमाहरू दुनियाँमा बदलिएको छ, कारण के हो ? त्यही हो। त्यत्रो ठूलो देश रूस त बिभिन्न राज्यहरूमा परिवर्तन भए किन ? त्यसरी नै हामी कल्पना पनि गर्न सक्दैनौं। कि परिवर्तन कहिल्यै हुन्छ। तपाईंको पार्टी विस्तारै किन खुम्चियो ? खुम्चिएको होइन्। संगठनात्मक रूपमा खुम्चिएको होइन्। प्रतिनिधित्वका रूपमा हामी कम भएका छौं। तर, खुम्चिएका होइनौं। प्रतिनिधित्वको हिसावले सबैभन्दा ठूलो पार्टी एमाले हो तर बहुमत कांग्रेससँग छ। त्यसै कारण पार्टी सिस्टममा सत्ता बनिरहन्छ। एउटै पार्टीको सत्ता सधैं रहँदैन् त्यसलाई खुम्चिने भन्दैन्। जनताको अधिकार हुन्छ। चान्स दिन्छ जनता। राम्रो काम गरे पनि जनताले पल्टाइदिन्छ, नयाँलाई हेर्ने दृढ संकल्पले, नराम्रो काम गर्नेको झनै कुरै नगरौं। हृदयेश त्रिपाठी, बृषेशचन्द्र लाललगायत धेरै नेताहरू तपाईंसँग असन्तुष्ट भएर साथ छोड्नु भयो नि ! साथ छोड्नु ठूलो कुरा होइन्। पार्टी सिस्टममा साथ छोडेर जाने र आउने निरन्तरको प्रक्रिया हो। चुनावको समयमा पनि नयाँ साथीहरू आउनुभएको छ। केही छोडेर पनि जानुभएको छ। यो जाने आउने कुरा राजनीतिको सामान्य विषय हो। कांग्रेससँग मिलनको सम्भावना कति छ ? प्राथमिकता, माग र मुद्दाहरूको हुन्छ। हामी प्राथमिकता मिलन र बिछोडको सम्भावना हुन्छ। एउटा सीमासम्म मधेसी नेतालाई अगाडि बढ्न दिन्छ, त्यसपछि खुम्च्याइन्छ। त्यसैकारण कांग्रेससँग त के माओवादीसँग पनि मिलन हुन सक्छ। प्रचण्डजी प्रधानमन्त्री भएको बेला मैले चेक हैन, क्यास चाहियो भनेको हुँ। उहाँसँग लेखेर हैन, गरेर देखाइदिनु भयो, उहाँले गर्नु पनि भयो। तर, सफलता हासिल भएन्। हाम्रो पीडाको जहाँबाट उपचार हुन्छ, धामी, झाँकी, डाक्टर जोसुकैले पनि हाम्रो उपचार खोज्छ उहीसँग मिलन हुन सक्छ। एउटा शब्दमा भन्नुपर्दा जसले हाम्रो समस्याको समाधान खोज्छ, हामी उतै जान्छौं। कांग्रेससँग पार्टी एकीकरणको सम्भावना के छ ? त्यो विषयले अहिलेसम्म प्रवेश पाएको छैन। जुन विषयमा चर्चा नै भएको छैन। त्यो विषयमा केही नभनौं। त्यो हामीले अहिले सोचेकै छैनौं। संसद् विघटनको बेला प्रचण्डले प्रधानमन्त्रीको प्रस्ताव गर्नुभएको थियो। त्यो स्विकार नगरेर किन ओलीसँग सहकार्य गर्नुभएको थियो ? म मधेसका लागि आएको हो। प्रचण्डले जीले पनि भन्नुभयो, कांग्रेसका नेताजीहरूले पनि भन्नुहुन्थ्यो। तर, त्यो सबै मैले छोडेर आए। मधेसले केही पाए मलाई लाग्छ कि, त्यही मेरो सबैभन्दा ठूलो उपलब्धि हो मेरो। म त्यसैले आफ्नो सबैभन्दा ठूलो उपलब्धि ठान्छु। त्यो बराबरीको अवस्था आएपछि हेरौंला। ममा लालसा भएको भए म कांग्रेसमा रहन्थे नि! म त्यो ठाउँमा पुगिसकेको थिए। दिने के लिन्थे नि, त्यो अवस्था त्यतिबेला मेरो थियो। तर मैले त त्यो सब छोडेर आएँ। अब त्यो प्रस्ताव रुचिको विषय थिएन। त्यसैले म अस्विकार गरे। तपाईं स्वयम् प्रधानमन्त्री बनेर पनि समस्याको समाधान निकाल्न सक्नुहुन्थ्यो नि! मैले भने नि पोलिटिकल स्थिरता हाम्रो यहाँ छैन। अपार बहुमत भएको पार्टीको सरकार त कहाँ गयो कहाँ ? त्यसैले स्थिरता आउँछ तब न जनताको समस्या सामाधान हुन्छ। त्यो स्थिरता आएकै छैन। प्रशासन कसरी चेन्ज गर्ने ? अंग्रेजले भारत छोडे पनि कर्मचारीहरू त्यही रह्यो, अंग्रेज गएन्। भारतीयहरू ट्रन्ड भैसकेको थिए। अंग्रेजहरू जान साथ सारा चिज रिप्लेस भयो तर हाम्रो त्यो अवस्था छैन। हाम्रो शासक राजा त यही बसिराछ। तपाईंको राजनीतिक यात्राको विश्राम लिने बेला भएन ? त्योचाहिँ नेगेटिभ कुरा हो। राजनीतिमा उमेरले फरक पार्दैन्। राजनीतिमा विश्राम भन्ने चिज हुँदैन। ४५ वर्षको उम्मेरमा क्यानेडी, अमेरिका जस्तो देशको राष्ट्रपति हुन्छ। मोरारजी ७९ वर्षको उमेरमा प्रधानमन्त्री भए भारतको। त्यसकारण उमेर चाहिँ जनताले चाहे उमेरले केही फरक पर्दैन्। राजनीतिक जीवनको तपाईंको इच्छा के हो ? मधेसको भलो मेरो अन्तिम इच्छा हो। यहाँको जनताले अधिकार सम्पन्न देश, प्रदेश र सम्पन्नता पाओस्। मेरो इच्छा त्यति हो। राष्ट्रपति र प्रधानमन्त्री बन्ने मौका आयो भने के गर्नुहुन्छ ? हास्दै  अहिले त्यो अवस्था आइसकेको छैन। केको नो नट अगेन ? म्याराथनमा मसँग दौड न प्रधानमन्त्रीमा हिरिक्क हुन्नँ, अवसर आए छाड्दिनँ जनता छल्न गठबन्धन बन्यो व्यक्तिगत लाभ होइन मुलुक बनाउने हुटहुटीले संसदमा जान चाहन्छु : रवीन्द्र मिश्र (भिडियो वार्ता) सिध्याउनै खोजेपछि सत्तागठबन्धन छोड्यौं"
अब बन्ने सरकारको नेतृत्व कांग्रेसले गर्छ : प्रवक्ता महत,"हेटौंडा : नेपाली कांग्रेसका प्रवक्ता डा प्रकाशशरण महतले निर्वाचनपश्चात बन्ने सरकारको नेतृत्व कांग्रेसले गर्ने बताएका छन्। मंगलबार हेटौंडामा आयोजित पत्रकार सम्मेलनमा डामहतले प्रतिनिधि सभाको प्रत्यक्षतर्फको कूल १६५ सिटमध्ये सत्तारुढ गढबन्धनको नेतृत्व गर्दै कांग्रेस एक्लैले ९१ सिटका लागि उम्मेदवारी दिएको बताउँदै आगामी सरकारको नेतृत्व पनि स्वभाविक रुपमा कांग्रेसले नै गर्ने बताए। सरकारको नेतृत्व कसले गर्ने भन्ने विषयमा औपचारिक निर्णय वा सहमति भने भइनसकेको उनको भनाइ छ। गठबन्धनको अगुवा दल भएको कारण कांग्रेसकै नेतृत्वमा सरकार बन्ने प्रष्ट भएको महतले बताए। प्रचण्डजीले पनि दावी गर्नुभएको छैन। उहाँको समर्थक, शुभेच्छुकहरुले तपाईं प्रधानमन्त्री हो भनेर भन्दिएका होलान्। हामीले झन भन्ने कुरै भएन। जसले नेतृत्व गर्दैछ, उसले हामी नेतृत्व गर्छौँ भनेर भनिरहनै पर्दैन, महतले भने। प्रत्यक्षतर्फको ७४ सिटमा गठबन्धनमा रहेका अन्य ४ दलको उम्मेदवारी रहेको बताउँदै यसबाट नेतृत्वदायी भूमिकामा कांग्रेस रहेको प्रष्ट हुने उनले दोहोर्याए। डा महतले संविधानको रक्षा, व्यवस्था जोगाउँदै जनताको अवस्था परिवर्तन, मुलुकमा स्थिरता र समृद्धि ल्याउन गठबन्धन निर्माण भएको बताए। केपी ओलीकै कारण नेकपाले जनताबाट पाएको पाँच वर्षे म्यानडेड जोगाउन सकेन, बरु फुटेर अहिले तीन टुक्रा भयो। त्यसमध्ये दुईवटा दल अहिले कांग्रेससँग छ। केपीजीले पनि गठबन्धन त गर्नुभएकै छ। ओलीजीको जुन जुन प्रवृत्ति छ, त्यसले मुलुकलाई सँधै पछाडि धकेल्छ, उनले भने। उनले मकवानपुरमा गठबन्धनका सबै उम्मेदवार सक्षम र सशक्त रहेको भन्दै गठबन्धनकै उम्मेदवारलाई मत दिएर विजयी गराइदिन आग्रह गरे।"
भालेकानोसँग हार्यो रियाल मड्रिड,मड्रिड : स्पेनिस ला लिगाअन्तर्गत सोमबार राति भएको खेलमा साविक विजेता रियाल मड्रिड रायो भालेकानोसँग ३२ गोलको नतिजामा पराजित भएको छ। भालेकानोको स्टाडियो डी भालेकासमा भएको खेलको पाँचौं मिनेटमा सान्टी कोमेसानाले गोल गर्दै घरेलु टिमलाई अग्रता दिलाएका थिए। पहिलो हाफको खेल सकिन आठ मिनेट बाँकी रहँदा रियालले पेनाल्टी पाएको थियो। सोही पेनाल्टीको सदुपयोग गर्दै लुका मोड्रिचले रियालका लागि बराबरी गोल फर्काएका थिए। त्यसको चार मिनेटपछि एडर मिलिटाओले गरेको गोलसँगै १२ को अग्रता बनाएको रियाल धेरै समय सम्हालिन सकेन। अल्भारो रिभेराले ४४औं मिनेटमा गरेको गोलसँगै पहिलो हाफको अन्त्यमा भालेकानोले २२ को बराबरी गरेको थियो। दोस्रो हाफमा पाएको एक पेनाल्टीको सदुपयोग गर्दै भालेकानोले ३२ को जित निकाल्यो। ६७औं मिनेटमा ओस्कार ट्रेजोले प्रहार गरेको पेनाल्टी नै भालेकानोलाई महत्त्वपूर्ण तीन अंक दिलाउन निर्णायक बन्यो। जितसँगै १३ खेलबाट २१ अंक जोडेको भालेकानो अंक तालिकाको आठौं स्थानमा उक्लिएको छ। समान खेलबाट ३२ अंक जोडेको रियालले शीष स्थानमा उक्लिने मौका गुमाएको छ। बार्सिलोना समान १३ खेलबाट ३४ अंकसहित शीर्ष स्थानमा रहँदा तेस्रो स्थानको एट्लेटिको मड्रिडको २४ अंक छ।
एकीकृत समाजवादीको जुम्ला जिल्ला कमिटी र जनसंगठन एमालेमा समाहित,"काठमाडौं : नेकपा एकीकृत समाजवादीको जुम्ला जिल्ला कमिटी नेकपा (एमाले) मा समाहित भएको छ। जुम्ला जिल्लाका सम्पूर्ण जनसंगठन र पेशागत संगठनहरू पनि एमालेमा समाहित भएको एमालेले जनाएको छ। मंसिर ४ गते हुन गइरहेको निर्वाचनमा देशी विदेशी पश्चगामी शक्तिहरुले अप्राकृतिक गठबन्धन र घेराबन्दी गरी नेपालको बामपन्थी आन्दोलनलाई कमजोर बनाउने भूमिका खेलिरहेकाले त्यसको सशक्त प्रतिवाद गर्दै नेकपा (एमाले) लाई बलियो बनाउने साझा प्रतिबद्धताका साथ एमालेमा समाहित भएको जनाइएको छ। एमाले जुम्ला जिल्ला कमिटीका अध्यक्ष शान्तिलाल महत र नेकपा एकीकृत समाजवादीका जिल्ला कमिटीका अध्यक्ष आदीप्रसाद न्यौपानेले सोमबार संयुक्त विज्ञप्ति जारी गर्दै पार्टी विभाजनले कम्युनिष्ट आन्दोलनलाई क्षति पुगेको हुँदा एकीकृत भई अगाडि बढ्ने निर्णयमा पुगेको जनाएका छन्। दुई अध्यक्षले सातबुँदे विज्ञप्ति जारी गर्दै समृद्ध नेपाल सुखी नेपालीको साझा लक्ष्यमा पुग्न आगामी निर्वाचनमा नेकपा (एमाले) लाई विजयी बनाई सरकार गठन गर्ने वातावरण बनाउन सहमत भई समाहित भएको जनाइएको छ। एमालेमा समाहित भएका नेकपा एसका पार्टी संगठन, जनवर्गीय संगठनका नेताकार्यकर्ताहरूलाई आपसी समझदारीका आधारमा सम्मानजनक जिम्मेवारी दिने गरी एकीकरण गरिएको विज्ञप्तिमा जनाइएको छ। संयुक्त विज्ञप्तिमा देशभरका देशभक्त,राष्ट्रवादी, प्रगतिशील, बामपन्थी कार्यकर्ता र नेकपा एसका कार्यकर्तालाई नेपालको कम्युनिष्ट आन्दोलनको मूल प्रवाह नेकपा (एमाले) मा समाहित हुन पनि आह्वान गरिएको छ। यता नेकपा एकीकृत समाजवादीले पार्टीविरुद्ध गतिविधि गरेको भन्दै पाँचजनालाई कारबाही गरेको जनाएको छ। पार्टीबाट निष्कासित हुनेमा देवीलाल थापा, आदीप्रसाद न्यौपाने,नन्दराम रोकाया,रतनबहादुर रोकाया र धर्मराज रावल रहेका छन्। उनीहरुले पार्टी विरोधी शक्तिहरुसँग साँठगाँठ गर्दै, पार्टीविरुद्ध षडयन्त्रमा संलग्न रहेको समाजवादीको ठहर छ। निष्कासित भएकाहरु जुम्ला र कर्णाली प्रदेश कमिटीको विभिन्न जिम्मेवारीमा रहेकाहरु हुन्।"
हुम्लाको सडक सपना,"दलहरूले आसन्न चुनावका लागि महत्त्वाकांक्षी घोषणा र आश्वासन सार्वजनिक गरेका छन्। तर, जनताको दैनिक जीवनमा ठ्याक्कै परिवर्तन चाहिँ के ल्याउने छन् ? यसको उत्तर घोषणाहरूमा भेटिन्न। तर, थुप्रै नेपालीलाई अब सामान्य लाग्न थालिसकेको सडक यातायातको सुविधा एउटा सिंगो जिल्ला नै वञ्चित छ। त्यो हो हुम्ला। त्यसैले हुम्लीका लागि सडक एक सपना भएको छ। सदरमुकाम सिमकोट नै राष्ट्रिय सडक सञ्जालसँग जोडिएको छैन। सरकारले भने लक्ष्य प्रत्येक पालिका केन्द्रमा सडक सञ्जाल पुर्याउने भन्ने छ। सबै जिल्ला सदरमुकामलाई सडकले जोड्ने लक्ष्य त पञ्चायतकालकै हो। प्रजातन्त्र आएपछि धेरै जिल्लामा सडक पुग्यो। तर, अहिलेसम्म पनि हुम्लाका लागि सडक पनि सपनाजस्तो भएको छ। सडक नै विकासको पहिलो पूर्वाधार हो। त्यही नभएपछि हुम्लामा अरू के विकास पुग्नु। स्वास्थ्य सेवा लिन जान आउन पनि सडक चाहिन्छ। शिक्षाका लागि पनि सडक चाहिन्छ। अरू व्यापारिक कर्मका लागि त झन् नभई हुन्न। सडक सञ्जाल हुम्लामा जोडिन्थ्यो भने त्यहाँको स्याउ बजार झर्न पाउँथ्यो। औषधोपचारका लागि बिरामीले एम्बुलेन्स चढ्न पाउँथे। २१औं शताब्दीमा आएर पनि गतिलो सडक सञ्जालले जिल्ला केन्द्रसँग सम्बन्ध नबनाउनु भनेको अहिलेसम्मका सरकारका नालायकी नै हो। जनतालाई सुविधा दिने राज्यको धर्म त हुँदै हो, त्यसमाथि सडकले जनतालाई जोड्नु भनेको राष्ट्रिय एकता पनि सुदृढ पार्नु हो। त्यसैले जे जति कठिनाइ छन्, समस्या छन्, तिनको एकएक निराकरण गर्नु जरुरी छ। हरेक चुनावमा हुम्लामा लाग्ने नारा नै सडकको हुन्छ। सडक नारामा आउँछ। व्यवहारमा आउँदैन। २०७४ सालमा पनि आयो। २०७० साल, २०६४ साल र त्यसअघिका चुनावमा पनि नेता र उम्मेदवारहरूका मुखमुखमा सडक थियो। तर, अझै सडक यातायातले सिमकोटलाई छोएन। राष्ट्रिय सञ्जालको सडक त्यहाँका उम्मेदवार वा नेताको बसको बात पक्कै होइन। तर आवाज त तिनले उठाएका छन्। तर, केन्द्रले सुने पो। केन्द्र त उस्तै परे आकाश यात्रा गरी अन्तरिक्ष पुग्ने कुरा गर्छ, समुद्रमा पानीजहाज चलाउने कुरा गर्छ। तर सडक नभएकैले हुम्लामा सिटामोल पुग्दैन भन्ने हेक्का तिनलाई अहिलेसम्म पनि भए। हदैसम्मको लापरबाही, उदासीनता र गैरजिम्मेवारीपनको सिकार हुम्ला हुनु परेको छ। केन्द्रबाहेक केही पनि नदेख्ने मानसिकताको उपज नै आज हुम्लाले सडकको सपना साकार भएको देख्न नपाएको हो। राष्ट्रिय लक्ष्य पालिका केन्द्रसम्म राख्दा जिल्लामै नै सडक नपुग्नु दलहरूको र सरकारहरूको इच्छाशक्तिको अभावमात्रै होइन, दुर्गमका बासिन्दामाथिको घोर अन्याय हो। हुम्लीले नेता नपाएका होइनन्। २०७४ यतामात्रै ६ जना जनप्रतिनिधि चुनिए। मन्त्री र मुख्यमन्त्रीसमेत यो जिल्लाले पायो। तर, केवल पाएन गतिलो सडक। आसन्न चुनावमा पनि उम्मेदवारको वाचा हुम्लालाई राष्ट्रिय सडक सञ्जालसँग जोड्ने भन्ने नै छ। तर जनताले कसरी पत्याउनु ? चीन तिब्बतको सीमासम्मै पुग्ने गरी २ सय ६८ किलोमिटर दूरीको कर्णाली करिडरको ट्र्याक खुलेको दुई वर्ष बितेको छ। तर थुप्रै ठाउँका कडा चट्टानी भीरपहरा फोर्न बाँकी नै छ। २०८० सम्म पनि त्यो काम पूरा होला, नहोला भन्न सकिन्न। कामको जिम्मेवारी सरकारले नेपाली सेनालाई दिएको छ। स्थानीयले आशा चाहिँ गरेका छन् कि सेनाले बाटो छिचोल्नेछ। यो करिडरका खण्डखण्डहरूको ठेक्कामा निर्माण व्यवसायीले घटाघटमा जिम्मेवारी लिए तर काम पूरा गर्न ध्यान दिएनन्। सरकार चाहिँ त्यस्ता व्यवसायीलाई कहिल्यै कडाइ गर्दैन। बरु उल्टै सम्झौता थपिरहन्छ। हो, त्यही रोगका कारण हुम्लीको मोटर सपनामाथि तुषारापात भएको छ। हुम्ला जाने सडक फगत त्यो जिल्लाको एउटा मोटरबाटो होइन, देशको प्रमुख दुर्गमका जनतालाई मूलधारमा जोड्ने कडी हो। जनतालाई सुविधा दिने राज्यको धर्म त हुँदै हो, त्यसमाथि सडकले जनतालाई जोड्नु भनेको राष्ट्रिय एकता पनि सुदृढ पार्नु हो। त्यसैले जे जति कठिनाइ छन्, समस्या छन्, तिनको एकएक निराकरण गर्नु जरुरी छ। हुम्ला कहिले मोटर आउला"
द्वैताद्वैत दर्शनमा आचार्य निम्बार्क,"अनादि वैदिक सनातन धर्मका महत्त्वपूर्ण ग्रन्थमध्ये उपनिषद्, ब्रह्मसूत्र र श्रीमद्भगवद् गीतालाई विशेष रूपमा तर्कपूर्ण भाष्य गरेर नयाँ सिद्धान्त स्थापना गरेर शैव र वैष्णव सम्प्रदायहरू चलेका छन्। वैष्णव सम्प्रदायमध्ये निम्बार्क सम्प्रदाय एक हो। यस सम्प्रदायका आचार्यको जन्म भारतको आन्ध्रप्रदेश (तैलङ) अन्तर्गत नर्मदा नदीको किनारमा वैदुर्य पतन नाम गरेको पवित्र स्थान भएको थियो। भविष्यपुराणका अनुसार भगवान् कृष्णका हातमा विराजमान रहने सुदर्शनचक्र नै मनुष्यावतारका रूपमा प्रकट हुुनु भएको हो। त्यही पवित्र स्थानमा द्वापरयुगको अन्त्यमा स्वाध्याय, सन्ध्या, व्रत, तपस्यामा निष्ठा राख्ने महर्षि अरुण थिए। उनकी पतिव्रता, स्वाध्वी, धर्मपत्नी जयन्तीदेवीका गर्भबाट निम्बार्क सम्प्रदायका आद्याचार्य नियमानन्दको जन्म भएको हो (भविष्यपुराण, प्रतिसर्गपर्व, अ ६, श्लो ६७७०)। त्यस दिन कार्तिक शुक्ल पूर्णिमा तिथि थियो। त्यसबेला सन्ध्या काल, कृत्तिका नक्षत्र, मेष लग्न, वृष राशिमा चन्द्रमा, मंगल, वृहस्पति, शनिलगायत पाँच ग्रह उच्च थिए। जन्मपश्चात् नामकरण गर्ने दिन बालकको नाम नियमानन्द राखियो। यथा नाम तथा गुण भने झैं बालक बाल्यावस्थादेखि नै नियम, व्रत आदि आचरणमा आनन्दित रहने गर्दथे। नियमानन्दको बाल्यकालका अन्नप्रासन, विद्यारम्भ तथा उपनयन आदि संस्कार पूरा गरियो। त्यसपछि महर्षि अरुण र माता जयन्ती बालकलाई लिएर पैदल नै तैलंगबाट मथुरा गोवर्धन नजिक निम्बग्राम आएर रहन लागे। भगवान् श्रीकृष्णले लीला, विहार गरेको ब्रजमण्डलमा रहँदै बस्दै जाँदा नियमानन्दमा ब्रजमण्डलप्रतिको श्रद्धा अझ प्रगाढ बन्दै गयो। उनको बाल्यकालको अद्भुत प्रतिभा, क्षमता, स्वाध्याय, साधना, जप, तप र शास्त्रको गहिरो अध्ययनबाट जो कोही पनि आश्चर्यमा रहन्थे। उनको बौद्धिक शक्ति र धारणाशक्ति पनि अद्भुत थियो। पिता अरुण ऋषिबाट उनले छोटै समयमा वेद, वेदांग, उपनिषद्, पुराण र धर्मशास्त्रका गम्भीर र गुह्य कुराको रहस्यसहितको ज्ञान प्राप्त गरे। शास्त्रहरूको गुुह्यतम रहस्यलाई आद्योपान्त ग्रहण गरेका नियमानन्दको चौतर्फी नाम पनि चल्न थाल्यो। त्यसबेला धेरै सन्त, विद्वान्, विदुषी ऋषिहरू पनि उनीसँग शास्त्रार्थ गर्न आउँथे तर ती ज्ञानीहरू नियमानन्दलाई शास्त्रार्थमा हराउन असमर्थ हुन्थे। उनमा शास्त्रबोधसहित भगवान् श्रीकृष्णमा प्रगाढ भक्ति पनि थियो। उनमा बाल्यकालमै भगवत् भक्तिको अत्यन्त दुर्लभ सिद्धि प्राप्त भइसकेको थियो। यो कुरा सुनेर एक दिन स्वयं ब्रह्माजी सन्न्यासीको रूपधारण गरेर शास्त्रार्थ गर्न गोबर्धन नजिक निम्ब गाउँको नियमानन्दको निवासमा आइपुगे। महर्षि दम्पती त्यसबेला भगवान्को सेवामा तल्लीन थिए। यता नियमानन्दसँग शास्त्रार्थ गर्न सन्न्यासीरूपी ब्रह्माजी जुटे। शास्त्रार्थ गर्दागर्दै सूर्यास्त भयो। त्यस बेला अतिथि सन्न्यासीरूपी ब्रह्माजी भोकै थिए। सन्न्यास धर्मअनुसार सूर्यास्तपछि भोजन नगर्ने नियम सन्न्यासीले बताएपछि नियमानन्दले आफ्नो सिद्धि प्रकट गरे। जसअनुसार उनले आफ्ना आश्रम अगाडि रहेको निमको रूखमा सूर्यको ज्योति (किरण) लाई स्थापित गरी अतिथिलाई भोजन गराए। त्यस्तो स्वाभाविक प्रतिभालाई देखेर ब्रह्माजीले निमको रूखमा अर्क (सूर्य) लाई स्थापित गरेका कारण निम्बार्क नाम राखे। त्यसपछि निम्बार्कले गीता, ब्रह्मसूत्र र उपनिषद्को भाष्य गरे। त्यसैबाट निम्बार्क सम्प्रदाय चलेको हो। वस्तुतः निम्बार्क सम्प्रदायको इतिहास यसभन्दा पहिलेदेखि नै चलिआएको कुरा यस सम्प्रदायको ऐतिहासिक तथ्यबाट स्पष्ट हुन्छ। भागवत् महापुराणका अनुसार हंस भगवान्ले आवाल ब्रह्मचारी सनकादी ऋषिहरूलाई उपदेश दिएपछि यो परम्परा चलेको हो (श्रीमद्भागवत् महापुराण, स्क ११, अ १३)। ती सनकादी ऋषिहरूले हंस भगवान्बाट प्राप्त दीक्षामन्त्र र विधि नारद ऋषिलाई बताएका हुन् (छान्दोग्योपनिषद्, अ७ म१)। नारदजीले निम्बार्कलाई त्यही ब्रह्म विद्याको उपदेश गरेपछि निम्बार्कका शिष्य प्रशिष्य हुँदै चलेको सम्प्रदायगत परम्परा नै निम्बार्क सम्प्रदाय हो। नारदजीबाट दीक्षा प्राप्त गरेर आचार्य निम्बार्क वृन्दावन, मथुरा र भारतवर्षका विभिन्न ठाउँमा देशाटन र तीर्थाटनमा लागे। त्यसबेला भारतका विभिन्न स्थानहरूमा वेद, उपनिषद् र यी ग्रन्थबाट प्रतिपादित ईश्वरका विरुद्धमा चर्का आवाज उठिरहेका थिए। त्यसबाट सनातन वैदिक मान्यता र परम्पराको ह्रास भइरहेको थियो। ईश्वरवादी आस्तिकहरूमाथि ठूलो पीडा परिरहेको थियो। त्यसलाई अन्त्य गर्न निम्बार्कले ती निरीश्वरवादी र सनातनधर्म विरोधीहरूलाई शास्त्रार्थबाट परास्त गरेको कुरा पनि निम्बार्कदर्शनका ग्रन्थहरूमा वर्णन गरिएको छ। आचार्य निम्बार्कबाट शास्त्रार्थका क्रममा ब्रह्मसूत्र, उपनिषद् र श्रीमद्भगवद् गीताका विषयमा भाष्य लेख्ने काम भयो। आचार्यले वेद प्रतिपादित प्रकृति, जीव र ब्रह्मका विषयमा भेदाभेद (द्वैताद्वैत) सिद्धान्त प्रतिपादन गर्नु भएको हो (वेदान्तसौरभ)। वेदमा ब्रह्म, प्रकृति र जीवका विषयमा भेद (छुट्टाछुटै) र अभेद (एकै हुन् भन्ने) दुवै प्रकार मन्त्रहरू उपलब्ध छन्। ती दुवै पक्षको शास्त्रीय विमर्शद्वारा आचार्यले उक्त सिद्धान्त प्रतिपादन गर्नुभयो। यही दर्शन वा मान्यता निम्बार्क सम्प्रदायको दार्शनिक पक्ष हो। निम्बार्क दर्शनमा उक्त प्रस्थानत्रयीका आधारमा ब्रह्म, जीव र माया (प्रकृति) यी तीनै तत्त्वलाई सत्य मानिएको छ। जब कि शाङ्कर वेदान्तमा केवल ब्रह्ममात्रै सत्य हो जगत् मित्थ्या हो भन्ने सिद्धान्त विद्यमान रहेको छ। निम्बार्क दर्शनमा ब्रह्म वा भगवान् (सत्य)बाट जीव समूह र प्रकृति प्रकट भएको हुँदा प्रकृति र जीव पनि सत्य मानेर तत्त्वत्रयलाई सत्य मानिएको छ। परस्य शक्तिर्विविधैव श्रूूयते स्वाभाविकी ज्ञानबलक्रिया च (श्वेताश्वतरोपनिषद्, अ६ मं८)। यस दर्शनमा ब्रह्मलाई अभिन्ननित्योपादान कारण मानिएको छ। यस सम्प्रदायमा जगत् सृष्टि हुनुभन्दा पहिले ब्रह्म मात्रै थियो, त्यही ब्रह्म अनेक हुन चाहँदा ब्रह्म नै जगत् र जीवका रूपमा प्रकट हो। जगत्को कार्य पनि ब्रह्म र कारण पनि ब्रह्म नै हो भन्ने छ। त्यसकारण ब्रह्म अकर्ता, असंग, अव्यक्त, अविनाशी, अगोचर, अचिन्त्य, निर्गुण, निराकार भए पनि सौन्दर्य, माधुर्य, लावण्य, अनन्तकल्याण गुणगणनिलय, सगुण साकारका रूपमा स्वीकार गरिएको छ। यस दर्शनमा जीवलाई आत्मवेत्ता, चैतन्यस्वरूप, अणुपरिमाणवाला, सूूक्ष्म र अनेक शरीरमा अलग अलग रूपमा रहने, अनन्त भएर पनि परमात्मा वा ईश्वरको अधीनमा रहनेवाला मानिएको छ। जीव ब्रह्मको अंश भएका कारण जीव पनि ब्रह्म नै हो तर जीव र ब्रह्ममा अभेद स्वीकार गरिएको छैन। जीव जन्म, वृद्धावस्था, मृत्यु तथा सत्त्व, रज र तम गुणसँग सम्बन्ध राख्ने भएका कारण ब्रह्मको जस्तो सृष्टि स्थिति विनाश गर्ने सामथ्र्यभन्दा भिन्न मानिएको छ। जीवका पनि बन्ध, मुक्त आदि अनेक भेद बताइएको छ।"
प्रजनन केन्द्रमा हुर्काइएका १० गिद्ध जटायु रेष्टुरेन्टमा स्थानान्तरण,"काठमाडौं : गिद्ध प्रजनन केन्द्र कसरामा हुर्काइएका १० गिद्ध जटायु रेष्टुरेन्ट पिठौलीमा स्थानान्तरण गरिएको छ । चितवनको कसरामा संरक्षण गरी कोरलिएका सेतो रम्पेड जातको ती गिद्धलाई प्रकृतिमा घुलमिल गराउनका लागि जटायु रेस्टुरेन्ट पिठौलीको सफ्ट रिलिज एभियरीमा ल्याइएको हो । प्रजनन केन्द्रमा हुर्काइएका गिद्ध नवलपरासीपूर्वको पिठौलीमा रहेको गिद्ध घरमा केही दिन राखेर जङ्गलमा अन्य गिद्धसँग घुलमिल हुन सिकाएर जङ्गलमै छाड्नका लागि स्थानान्तरण गरिएको हो । संरक्षण विज्ञ डिबी चौधरीका अनुसार कसरामा सन् २००८ देखि हुर्काइएका माउ एवं चल्ला गिद्ध कावासोतीस्थित नमूना मध्यवर्ती सामुदायिक वनमा खोलिएको जटायु रेष्टुरेन्ट नजिकबाट प्रकृतिमा (जङ्गलमा) छाड्नका लागि तयारी गरिएको छ । कसराको गिद्ध प्रजनन केन्द्रमा हुर्काइएका ५९ गिद्धलाई अहिलेसम्म जङ्गलमा छाडिसकिएको छ । जङ्गलमा छाडिएका गिद्धको गणना गर्न ढाड र खुटामा सेटलाइट ट्याग लगाएर छाडने गरिएको संरक्षणविज्ञ चौधरीले बताए। 'खुट्टामा नम्बर ट्याग र ढाडमा सेटलाइट ट्याग लगाइएको छ', उनले भने, 'यहाँबाट छाडिएका गिद्ध कहाँ र कुन अवस्थामा छन् दैनिक मनिटरिङ गरिन्छ ।' अहिले ल्याइएको गिद्धलाई आगामी मार्च महिनामा जङ्गलमा छाड्ने तयारी गरिएको छ । जङ्गलमा छाड्नुभन्दा अगाडि तिनीहरूलाई प्रकृतिमा बाँच्न, आहारा खोज्न, मौसमअनुसार बस्न अभ्यस्त गराउने गरिएको छ । लोपोन्मुख गिद्धको संरक्षण गरेर सङ्ख्या बढाउन भन्दै विसं २०६३ भदौमा कावासोतीको पिठौलीस्थित सामुदायिक वनमा गिद्ध रेष्टुरेन्ट सुरु गरिएको हो । त्यो रेष्टुरेन्टमा बुढ्यौली लागेका चौपाया आहारा दिएर गिद्धलाई लोभ्याइन्छ । नेपालबाट सुरु गरिएको गिद्ध प्रजनन केन्द्र र जटायु रेष्टुरेन्ट प्रोजेक्ट संसारमै सफल मानिएको छ । नेपालमा अहिलेसम्म ५९ वटा गिद्ध प्रजनन केन्द्रमा हुर्काएर जङ्गलमा छाडिएको छ । जङ्गली ४० गिद्ध समातेर सेटलाइट ट्याग लगाएर जङ्गलमै छाडिएको छ । लोपोन्मुख गिद्ध संरक्षणको अभियानस्वरुप नेपालमा हाल नौ प्रजातिका गिद्ध पाइन्छ । नेपालमा पाइने गिद्धमध्ये जटायु रेष्टुरेन्ट पिठौलीमा आठ प्रजातिको गिद्धको बासस्थान रहेको छ । नेपालभर करिब १५ हजारको सङ्ख्यामा गिद्ध रहेको अनुमान गरिन्छ । रासस"
सरकार नीतिगत भ्रष्टाचारमा लिप्त भयो : पूर्वप्रधानमन्त्री ओली,"बागलुङ स्याङ्जा : नेकपा एमालेका अध्यक्ष तथा पूर्वप्रधानमन्त्री केपी शर्मा ओलीले अहिलेको सरकार नीतिगत भ्रष्टचारमा लिप्त भएको आरोप लगाएका छन्। एमाले बागलुङले जिल्लाको बुर्तिबाङ बजारमा आयोजना गरेको चुनावीसभालाई सोमबार सम्बोधन गर्दै अध्यक्ष ओलीले सरकारले कार्यकर्ता पाल्ने गरी बजेट र कार्यक्रम नै नभएको ठाउँमा पैसा खर्च गरिरहेको बताए। उनले प्रधानमन्त्री शेरबहादुर देउवाले ५६ महिना प्रचण्डको संगत गरेपछि बन्दुकको मात्र कुरा गरेको बताए। ओलीले दार्चुलामा पुगेर आफूले गुमेको भूमि फिर्ता गर्ने बताउँदा प्रधानमन्त्रीले बन्दुक लगेर सिमामा जानु भन्ने भाषण गरेको कुरा उठाउँदै गुमेको भूमि कसरी फिर्ता गर्ने भन्ने नै भुलेको बताए। प्रधानमन्त्रीको अहिले प्रचण्डसँग संगत भएकोले होला बन्दुकबाहेक अरू बोल्न छोड्नुभएछ, अध्यक्ष ओलीले भने, अरू देशबीचको सीमा विवाद वार्ताबाट समाधान भएका छन्। हामीले पनि बार्ता गरेर गुमेको भुमि फिर्ता गछौं। अध्यक्ष ओलीले नेपालको गुमेको भूमि फिर्ता गर्न एमाले सरकारले मात्र सक्ने भएकोले एमालेलाई विजयी गराउनुपर्ने बताए। जनताको दुःख, सुख सोही स्थानको नेतालाई मात्र थाहा हुने बताउँदै टुरिस्ट उम्मेदवारलाई सम्मान गर्न र स्थानीय उम्मेदवारलाई जिताउन आग्रह गरे। बागलुङ क्षेत्र नम्बर २ प्रतिनिनिधिसभामा सत्ता गठबन्धनका उम्मेदवार देवेन्द्र पौडेललाई लक्षित गर्दै घुम्न आएको उम्मेदवारले जनताका दुःख नदेख्ने बताएका हुन्। पौडेल बागलुङ क्षेत्र नं १ का बासिन्दा हुन्। उनले एमालेको सरकार आएमा पूर्वपश्चिम रेलमार्गको खाका एमालेले बनाउने बताए। बागलुङ क्षेत्र नं२ प्रतिनिधिसभामा एमालेका तर्फबाट मञ्जु शर्मा चालिसे र पदेशसभा (ख)मा लक्ष्मण पुन उम्मेदवार रहेका छन्। त्यसैग्री, पुतलीबजार नगरपालिका१ स्थित स्याङ्जा सदरमुकाममा सोमबार आयोजित चुनावीसभालाई सम्बोधन गर्दै उनले सत्ता तथा चुनावी गठबन्धनका साझेदार दललाई सातुको डल्लो र पिलोको उपमा दिएका छन्। गठबन्धन नामको पिलोलाई मंसिर ४ मा निचोरेर फाल्नुपर्छ, उनले भने। म्यादी प्रहरीजत्ति पनि सत्ता गठबन्धनको म्याद नरहेको जिकिर गर्दै उनले चुनावपछि बहुमतको सरकार एमालेले नै बनाउने जिकिर गरे। उनले एमालेसँग लड्न नसकेर ५ दलको गठबन्धन बनेको बताए। संसद् र राष्ट्रपतिको अधिकार खोसेर अदालतबाट बनेको सरकारले राम्रो काम गर्न नसकेको उनको भनाइ छ। ओलीले एमालेलाई विजयी गराउन आग्रह गरे।"
"आज ग्रस्तोदित खग्रास चन्द्रग्रहण, बिहानैदेखि भोजन निषेध","काठमाडौं : कार्तिक शुक्ल पूर्णिमाका दिन आज ग्रस्तोदित खग्रास चन्द्रग्रहण लाग्ने भएको छ। बेलुकी ०५:११ बजे चन्द्रोदय हुँदादेखि नै ग्रहण लागेर नै उदय हुने भएकाले ग्रस्तोदित चन्द्रग्रहण भनिएको नेपाल पञ्चाङ्ग निर्णायक समितिले जनाएको छ । ग्रहणले पूरै चन्द्रमा ढाक्ने भएकाले खग्रास भनिएको नेपाल पञ्चाङ्ग निर्णायक विकास समितिले प्रकाशन गरेको 'राष्ट्रिय पञ्चाङ्गम्' मा उल्लेख छ। बेलुकी ५:१३ बजे सूर्यास्त भएपछि ग्रहण स्पष्ट रुपमा देखिने छ। बेलुकी ५:२७ बजे ग्रहणको उन्मिलन हुने समितिका कार्यकारी निर्देशक सूर्यप्रसाद ढुङ्गेलले बताए। बेलुकी ६:३४ बजे ग्रहण सकिन्छ। एक घण्टा २३ मिनेट नेपालबाट ग्रहण देखिनेछ। चन्द्रग्रहणको नौ घण्टाअघिदेखि सुतक लाग्ने धर्मशास्त्रका ग्रन्थमा उल्लेख गरिएको धर्मशास्त्रविद् प्राडा रामचन्द्र गौतमले बताए। कात्तिक २२ गते मङ्गलबार बिहान ८:११ बजेदेखि बाल, वृद्ध र बिरामी बाहेकलाई भोजन निषेध गरिएको छ। बेलुकी ०६:३४ बजे ग्रहण सकिएपछि मात्र भोजन गर्न हुने पनि उनले बताए। ग्रहणका बेला जप, स्नान, ध्यान, पाठलगायत कर्म गर्दा फलदायी हुने शास्त्रीय वचन छ। यो ग्रहण जापान, कोरिया, चीन, भारत, क्यानडा, अलास्का आदि देशबाट खग्रास चन्द्रग्रहण देखिने छ। नेपाल, भारत, पाकिस्तान, आदि देशबाट भने साँझमा चन्द्रमा उदाउँदा ग्रहण लागिरहेको देखिनेछ। ग्रस्तोदित खग्रास चन्द्रग्रहण सामाखुसीस्थित तक्षशिला एष्ट्रोनामी क्लबले देखाउने व्यवस्था मिलाएको छ। सामाखुसीस्थित एकेडेमी भवनको छतबाट नि:शुल्क चन्द्रग्रहण देखाउने व्यवस्था गरिएको वरिष्ठ खगोलविद् जयन्त आचार्यले जानकारी दिए। यसअघि कात्तिक ८ गते मङ्गलबार कार्तिक कृष्ण औँसीका दिन सूर्यग्रहण लागेको थियो। यसरी यो वर्षको कात्तिक महिनाका दुवै पक्षमा ग्रहण लाग्ने समितिले जनाएको छ।"
आचारसंहिता उलङ्घन गरेको भन्दै निर्वाचन आयोगले सोध्यो प्रचण्डलाई स्पष्टीकरण,"काठमाडौं : निर्वाचन आयोगले नेकपा (माओवादी केन्द्र) का अध्यक्ष एवं गोरखा क्षेत्र नं २ का प्रतिनिधिसभा सदस्यका उम्मेदवार पुष्पकमल दाहाल प्रचण्ड स्पष्टीकरण सोधेको छ। आचारसंहिता विपरित निर्वाचन प्रचारप्रसारका क्रममा टोपी प्रयोग गरेपछि प्रचण्डलाई स्पष्टीकरण सोधेको हो। अध्यक्ष प्रचण्ड र उपाध्यक्ष नारायणकाजी श्रेष्ठसमेत उपस्थित कार्यक्रममा केही व्यक्तिले हसिया हथौडाको संकेत रहेको नेपाली टोपी प्रयोग गरेको सम्बन्धमा आयोगमा प्राप्त उजुरीका आधारमा सो स्पष्टीकरण सोधिएको आयोग जनाएको हो । निर्वाचन आचारसंहिताको दफा १३ को उपदफा (१) को खण्ड (घ) मा जुलुस वा आमसभामा भाग लिने वा प्रचारप्रसार गर्ने व्यक्तिले दल वा उम्मेदवारको निर्वाचन चिन्ह वा झण्डा अंकित लोगो वा स्टिकर वा कपडा, टोपी वा क्याप, भेष्ट, टिसर्ट, ज्याकेट, कमिज, गम्छा, ब्याच, मास्क वा लकेट लगाउन वा झोला बोक्न नहुने व्यवस्था रहेको छ । निर्वाचन प्रचारप्रसारको लागि क्यापको प्रयोग गर्ने कार्यबाट निर्वाचन आचारसंहिताको उक्त दफा उल्लंघन हुने देखिएकाले पत्र प्राप्त भएको २४ घण्टाभित्र उहाँहरूलाई निर्वाचन आयोग नेपाल वा सम्बन्धित जिल्ला निर्वाचन कार्यालय प्राप्त हुने गरी स्पष्टीकरण पेश गर्न आयोगले भनेको छ । पत्रमा उहाँहरूलाई निर्वाचन आचारसंहिताको दफा १३ को उपदफा (१) को खण्ड (घ) को विपरीत भएकोले निर्वाचन आयोग ऐन, २०७३ को दफा २३ को उपदफा (३) र (४) बमोजिमको कारबाही किन हुनुनपर्ने हो ? भनी सोधिएको छ । यस अगाडि पनि गोरखा निर्वाचन क्षेत्र नम्बर २ मा उम्मेदवारी दर्ता गर्न जाँदा पञ्चेबाजा प्रयोग गरेको विषयमा आयोगले स्पष्टीकरण पेश गर्न निर्देशन दिएको थियो। पछिल्लो समय निर्वाचन आचारसंहिता उल्लंघनका घटना बढेका छन्।"
अझै भोट माग्ने उम्मेदवार नपुगेको एक गाउँ,"बाग्लुङ : आगामी मङ्सिर ४ गते प्रदेश तथा प्रतिनिधिसभा निर्वाचन नजिकिँदै छ । गाउँदेखि सहर र बस्तीबस्तीमा चुनावी सरगर्मी बढेको छ । तर बागलुङको निसीखोला गाउँपालिका५ निसेलढोरका स्थानीयलाई भने यसको रौनकले अझै छुन सकेको छैन । यहाँ बस्ने अधिकांश स्थानीयलाई चुनावको मितिका बारेमा कम जानकारी छ । अहिले नेता भोट माग्दै गाउँ पुग्छन्, तबमात्रै उनीहरूलाई निर्वाचन हुँदैछ भन्ने थाहा हुने जनाइएको छ । अहिलेसम्म यस गाउँमा उम्मेदवार तथा नेताहरू भोट माग्न पुगेका छैनन् । न्यूनतम पनि विकासको पूर्वाधारले नजोडिएको निसेलढोरमा अहिलेसम्म विद्युत्को पहुँच पुगेको छैन । यहाँका अधिकांश स्थानीय टुकीकै भरमा रात बिताउँछन् । पहिलेपहिले सिजनअनुसार बसाइँसराइ गर्ने यहाँका स्थानीय अहिले स्थायीरूपमा बसोबास गर्दै आएका छन् । यहाँ करिब ६० घरपरिवार स्थायीरूपमा बसोबास गर्ने गर्छन् । वर्षात्को समयमा भने चार सय बढी घरका सयौँ स्थानीय यहाँ बस्ने गर्छन् । वर्षात्को समयमा निसीखोला५ निसीगाउँबाट सयौँ घरपरिवार पशुचौपाया लिएर निसेलढोरमा जाने गर्छन् । चिसो बढेपछि अधिकांश असोज पहिलो साता नै बेसी (निसीगाउँ)मा झरिसके । उनीहरु अब असार लागेपछि मात्रै ढोर उक्लिने छन् । हिउँदमा बेँसी र बर्खामा लेकमा बस्नु निसीखोला५ वासीको परम्पराजस्तै हो । उनीहरूले सयौँको सङ्ख्यामा पशुचौपाया पाल्ने हुँदा लेकबेँसी गर्नुपरेको हो । अहिले ६० घरपरिवारका एकडेढ सय जनसङ्ख्यामात्रै निसेलढोरमा रहेको हुँदा नेताहरू भोटमा माग्न नपुगेको स्थानीय गोरख घर्तीमगरले जानकारी दिए। हिउँदमा जाडो हुने हुँदा पहुचौपाया लिएर धेरै स्थानीय निसीमा झरेको हुँदा नेताहरू त्यतै भोट माग्न हिँडेको उनी बताउँछन्। भोट माग्न गए पनि अलि ढिला जाने गरेको उनको भनाइ छ । उनी भन्छिन्, 'अहिले जाडो बढ्यो, धेरै जसो मान्छे बेँसी झरिसके, यहाँ थोरै मात्रै छन्, पहिलेपहिले चुनाव आउनेबित्तिकै नेताहरु उतै बास बस्ने गरी भोट माग्न जान्थे, अनेक आश देखाउँथे, तर अहिले खासै गएका छैनन्, अलि अस्तितिर दुईतीन जना घुम्न गएकाहरूले भोटका कुरा गर्थे, तर नेताहरू देखिएनन्, अब चुनाव नजिकै आयो भन्छन्, अब जालान् ।' आफूहरूले भोट दिएर जिताएको मान्छे पटकपटक सांसद भएको तर निसेलढोरको विकास भने गर्न नसकेको गुनासो पोखे। उनले अहिलेसम्म यस ठाउँमा विद्युत् नपुगेको भन्दै यहाँका सयौँ नागरिक अन्धकारमा बस्न बाध्य भएको बताए । घर्तीले मोटरबाटो पुगे पनि गाडी गुड्ने खालको नभएको भन्दै स्वच्छ पिउने पानीको समेत अभाव रहेको उनको भनाइ छ । यो ठाउँ विगतदेखि नै ओझेलमा पर्दै आएको र अहिलेसम्म मुहार फेरिन नसकेको घर्तीमगरले बताए। 'हाम्रो क्षेत्रबाट धेरै नेताहरू सांसद हुनुभयो, केही त मन्त्रीसमेत हुनुभयो, तर निसेलढोरको विकास गर्नतर्फ ध्यान भने दिनुभएन, अहिलेसम्म यहाँका नागरिक अन्धकारमा बस्न बाध्य छन्, खानेपानीको राम्रो व्यवस्था छैन, सडक भए पनि गाडी चल्दैनन्', घर्तीमगरले भने, 'चुनाव त आयो भोट माग्न त यो ठाउँमा जसरी पनि आउँछन्, यसपालि जसले बिजुली ल्याइदिने प्रतिबद्धता जनाउँछ उसैलाई भोट दिने हो, अब पार्टी भन्ने हुँदैन, काम गर्नेलाई रोज्नुपर्ने भयो ।' निसेलढोरमा कुँडे, मस, झुललगायतका गाउँ पर्छन् । यी कुनै पनि गाउँमा विद्युत्को पहुँच छैन । स्थानीय प्रेमकुमारी विकले चुनावका बेला गाउँमा स्वास्थ्य संस्था बनाउने आश देखाउने नेताहरू अहिले देखिन छाडेको भन्दै स्वास्थ्योपचारका लागि बुर्तिबाङ आउनुपर्ने बाध्यता रहेको बताए। यहाँबाट बुर्तिबाङ पुग्न झण्डै १२ घण्टा लाग्छ । नेताहरूले अघिल्ला निर्वाचनमा बाटोघाटो, विद्युत्, खानेपानी, स्वास्थ्य संस्थाको निर्माण गर्ने बाचा गरे पनि अहिलेसम्म कुनै काम नगरेको विकले गुनासो गरे। उनी भन्छन्, 'हामीहरू त चुनाव आउँदामात्रै चाहिँदा रैछौँ, अघिपछि हाम्रो कुनै वास्ता छैन, पहिला भएका चुनावमा भोट माग्न आउने नेताहरूले मोटरबाटो, बिजुली र घरघरमा धारा बनाइने बाचा गरे तर जितेर गएपछि हाम्लाई फर्किएर हेरेनन्, यो ठाउँमा पाइलो पारेनन्, अहिले पनि चुनाव आयो रे, अब फेरि भोट माग्न आउँछन्, उनीहरूलाई यसपालि भोट नदिने विचार गरेँ, उनी ठूलो मान्छे बन्ने हामी गरिब दुःखीलाई झुक्याउने मात्रै गरे ।' निसीखोला गाउँपालिकाका अध्यक्ष सूर्यबहादुर घर्तीमगरले आफू निर्वाचित भएर आएपछि निसेलढोरको विकासलाई पहिलो प्राथमिकतामा राखेको बताए। उनले अहिले यहाँ कक्षा ५ सम्म पढाइ हुने गरेको भन्दै विद्यालय भवन व्यवस्थित बनाउने र अहिलेसम्म स्वास्थ्य संस्था नभएको हुँदा सामुदायिक स्वास्थ्य एकाइ स्थापना गर्ने गरी बजेट विनियोजन गरेको जनाए। अध्यक्ष घर्तीमगरले स्वास्थ्य एकाइ स्थापनाका लागि गाउँपालिकाले रु १५ लाख विनियोजनसमेत गरिरहेको बताए। उनले विगतदेखि नै यो ठाउँ राज्यको नजरमा नपरेको भन्दै गाउँपालिकाको स्रोत र साधानले भ्याएसम्मको विकास गर्ने बताए । ढोरपाटन नगरपालिका९ बाट विद्युत् जडान गरी लैजानका लागि आवश्यक छलफल भइरहेको भन्दै केही समयमा यहाँका नागरिक उज्यालोमा बस्न पाउने बताए । यहाँको विकासका लागि प्रदेश र केन्द्र सरकारसँग समन्वय गर्ने उनको भनाइ छ । 'यो ठाउँ भौगोलिक हिसाबले विकटमा त छँदैछ, त्यसमाथि ठूला नेताहरूको नजरमा कहिल्यै पर्न सकेन, हामीहरू त भर्खर निर्वाचित भएर आएका छौँ, यहाँका समस्या सबै बुझेका छौँ, गाउँपालिकाको स्रोत साधनले भ्यायसम्म विकास गर्ने प्रयत्न गर्नेछौँ', अध्यक्ष घर्तीमगरले भने, 'प्रदेश र केन्द्र सरकारसँग सहकार्य गर्नेछौँ, यहाँ स्वास्थ्य, शिक्षा, विद्युत्लगायत न्यूनतम विकास पनि हुनसकेको छैन, पर्यटकीय हिसाबले निकै सम्भावना बोकेको ठाउँ हो ।' यहाँका मतदाता भोट हाल्न पनि झण्डै एक दिन लगाएर निसीखोला ५ निसीमा आउनुपर्छ । कम जनसङ्ख्या भएको हुँदा निसेलढोरमै मतदान गर्न पाउने सुविधा छैन । स्थानीयले यस विषयमा पटकपटक मागसमेत राखेका थिए । रासस"
यो निर्वाचन मुलुकलाई कता लैजाने भन्ने निर्णायक अभिमतको लडाईं हो : ओली,"काठमाडौं : नेकपा (एमाले) का अध्यक्ष केपी शर्मा ओलीले भारतले नाकाबन्दी लगाउँदा प्रवासका नेपालीले अन्तर्राष्ट्रिय जगतमा आवाज उठाएको स्मरण गरेका छन्। सोमबार प्रवासी नेपाली मञ्च, अन्तर्राष्ट्रिय समितिका पदाधिकारीलाई बधाई दिँदै ओलीले नेपालमाथि भारतले नाकाबन्दी लगाउँदा प्रवासका नेपालीले अन्तर्राष्ट्रिय जगतमा आवाज उठाएकाले नेपालले स्वाभिमानका साथ नाकाबन्दी असफल पार्न सकेको स्मरण गर्दै धन्यवाद दिएका हुन्। उनले यो निर्वाचन मुलुकलाई कता लैजाने भन्ने निर्णायक अभिमतको लडाईंका रुपमा रहेको बुझ्न आग्रह गरे। ओलीले भने, यो निर्वाचन मुलुकलाई कता लैजाने भन्ने निर्णायक अभिमतको लडाईंका रुपमा रहेको बुझ्नु होला। स्वदेश र विदेशमा रहेका सबै नेपाली दाजुभाइ दिदीबहिनीले देशहितमा रहेको एमालेका पक्षमा मतदान गर्न र गर्ने कुरामा सबैलाई प्रेरित गर्नु होला। ओलीले आफूलाई सानो देशको नागरिक नसम्झिई आफ्ना समस्याहरु उठाउन आह्वान गरे। पूर्वप्रधानमन्त्री ओलीले भने, प्रवासी नेपाली मञ्चको कार्य समितिका सदस्यहरुलाई विश्वका जुनजुन देशमा आफू रहनुभएको छ, त्यहाँ आफूलाई सानो देशको नागरिक नसम्झिई आफ्ना समस्याहरु उठाउने र जनप्रतिनिधिमार्फत् त्यस देशको सरकारसम्म पुर्याउनु होला। सोमबार साँझ पार्टी केन्द्रीय कार्यालय, च्यासल, ललितपुरमा आयोजित नयाँ कार्य समितिलाई बधाई र निवर्तमान कार्य समितिलाई बिदाई कार्यक्रममा अध्यक्ष ओलीले नवनिर्वाचित कार्य समितिका पदाधिकारी तथा सदस्यहरूलाई खादा र पार्टीका उपमहासचिव विष्णु रिमालले अवीर लगाई बधाई दिएका थिए। संजय थापाको अध्यक्षतामा नयाँ कार्य समिति कात्तिक १९ र २० गते काठमाडौंमा भएको प्रवासी नेपाली मञ्च, अन्तर्राष्ट्रिय समितिको प्रथम अधिवेशनले संजय थापा (अमेरिका) को अध्यक्षतामा नयाँ कार्य समिति निर्वाचित गरेको छ। ३७ देशबाट प्रतिनिधित्व रहेको अधिवेशनले सर्वसम्मतरुपमा कार्य समिति चयन गरेको हो। समितिको उपाध्यक्षमा रमेश पाण्डे, सचिवमा हेम शेर्पा, दुई उपसचिवमा चानक पोखरेल र कर्ण शाही छन्। त्यसैगरी, सदस्यहरुमा कमलमणि गुरागाईं, गोविन्द पौडेल, राजेन्द्र पुडासैनी, सुरेन्द्र थपलिया, सरस्वती केसी, कल्पना त्रिपाठी, विमला भण्डारी, शिव वरुवाल, हेमराज जोशी, तीर्थ गौतम, ज्योती शर्मा, महेश गिरी, बलराम गिरी, डा विनोद श्रेष्ठ, शिशिर नेपाल, विजय फुँयाल, सुरेश केसी, डासरोज कणेल, सन्जु केसी, डुण्डीराज पाण्डे, कुन्ती थापा, जानकी कार्की, पुरुषोतम वोहरा र राजेन्द्र सिवाकोटी छन्।"
विश्वकपका लागि ब्राजिलको टिम घोषणा,"रियो दी जेनिरियो : १२ दिनपछि कतारमा सुरु हुने फिफा विश्वकपका लागि ब्राजिलको टिम घोषणा भएको छ। मुख्य प्रशिक्षक टिटेले पाँच पटकको कीर्तिमानी च्याम्पियन ब्राजिलको टिम सोमबार राति घोषणा गरेका हुन्। समूह जीमा परेको ब्राजिलले समूह चरणमा सर्बिया, स्वीट्जरल्यान्ड र क्यामरुनसँग खेल्नेछ। रुसमा २०१८ मा भएको विश्वकपको पछिल्लो संस्करणमा ब्राजिलले क्वार्टरफाइनलसम्मको यात्रा तय गरेको थियो। बेल्जियमविरुद्ध २१ को नतिजामा पराजित भएसँगै ब्राजिलको यात्रामा पूर्णविराम लागेको थियो। सन् २०१४ मा घरेलु मैदानमा भएको विश्वपको सेमिफाइनलमा जर्मनीसँग ७१ पराजित भएको थियो। तेस्रो स्थानका लागि भएको खेलमा नेदरल्यान्ड्ससँग ३० ले पराजित भएको ब्राजिल चौथो भएको थियो। कतार भ्रमणमा निस्कने ब्राजिलियन टिम : गोलकिपर : एलिसन, एडर्सन वेभरटोन डिफेन्डर : ड्यानिलो, ड्यानी एल्भेस, एलेक्स सान्ड्रो, एलेक्स टेलेस, थिएगो सिल्भा, मार्किन्होस, एडर मिलिटाओ, ब्रेमर मिडफिल्डर : क्यासिमिरो, फ्याबिन्हो, ब्रुनो गुइमारेज, फ्रेड, लुकास पाक्वेटा, एभर्टन रिबेइरो फरवार्ड : नेइमार, गाब्रियल जिजस, भिनिसियस जुनियर, एन्टोनी, राफिन्हा, रिचार्लिसन, गाब्रियल मार्टिनेली, रोड्रिगो, पेड्रो"
