शीर्षक,विवरण
चुनावको मुखैमा गाउँपालिका अध्यक्षद्वारा पार्टी परिवर्तन,राजविराज : नेपाली कांग्रेसबाट चरम भ्रष्टाचारी र स्वेच्छाचारी व्यवहारको आरोप खेपिरहेका महादेवा गाउँपालिका अध्यक्ष दिपककुमार यादव कांग्रेसमा प्रवेश गरेका छन्। स्थानीय तहको निर्वाचनमा दलहरुले उम्मेदवारी तय गरिरहेका बेला जनता समाजवादी पार्टीमा आबद्ध गाउँपालिका अध्यक्ष यादव मङ्गलबार कांग्रेस प्रवेश गरेका हुन्। कांग्रेसको राजविराजस्थित जिल्ला पार्टी कार्यालयमा केन्द्रीय सदस्य दिनेश यादव र जिल्ला सभापति रामदेव साह लगायतले यादवलाई स्वागत गर्दै पार्टी प्रवेश गराए। गत स्थानीय निर्वाचनमा सप्तरीको महादेवा गाउँपालिकामा संघीय समाजवादी फोरमबाट यादवले ३०९१ मत प्राप्त गरी अध्यक्षमा निर्वाचित भएका थिए। हाल उनी जसपाको मधेस प्रदेश समितिमा आबद्ध थिए। पछिल्लो पटक गत चैत २० गते तिलाठी कोइलाडी गाउँपालिका७ तोपामा भएको एक कार्यक्रममा यादव जसपाका अध्यक्ष उपेन्द्र यादवसँगै मञ्चमा देखिएका थिए। नेपाली कांग्रेसले यसअघि गाउँपालिका अध्यक्ष यादवले चरम भ्रष्टाचार गरेको आरोप लगाउँदै आएको थियो। कांग्रेस गाउँ कार्यपालिकाका संयोजक लोकेन्द्र कुमार नायकले गाउँपालिका भित्र वडा नम्बर १ देखि ६ सम्म कुनै ठोस काम नभएको र कमिशनको चलखेल गरी सबै रकम कुम्ल्याएको आरोप लगाएका थिए। यादवमाथि आरोप लगाउँदै नायकले अख्तियार दुरुपयोग गर्नेलाई कारवाहीको दायरामा ल्याउन माँग गरेका थिए। आसन्न स्थानीय तहको निर्वाचनमा जसपाले यादवलाई उम्मेदवार नबनाउने भएपछि उनी कांग्रेसमा प्रवेश गरेको स्थानीयवासी बताउँछन्। अध्यक्ष यादवसँगै वडा नम्बर ३ का वडा अध्यक्ष अनिरुद्धप्रसाद यादव र अन्य कार्यकर्ताहरु समेत कांग्रेसमा प्रवेश गरेको कांग्रेस सप्तरीका सचिव सनतकुमार मण्डलले बताए।
निर्वाचनको ७२ घण्टाअघिदेखि नेपालभारत सीमानाका बन्द गर्ने निर्णय,"जनकपुर : स्थानीय तह निर्वाचन हुनु ७२ घण्टा अघिदेखि नेपालभारत सीमा नाका बन्द गर्ने दुई देशका सुरक्षा अधिकारीको संयुक्त बैठकले निर्णय गरेको छ। भारतको मधुवनी जिल्लास्थित जयनगरमा मंगलबार बसेको दुवै देशका सुरक्षा अधिकारीहरुको संयुक्त बैठकले यही वैशाख ३० गते हुने स्थानीय निर्वाचनको ७२ घण्टा अगाडिबाट सीमा नाका बन्द गर्ने निर्णय गरेको हो। खुल्ला सीमा नाकाका कारण निर्वाचनको बेला सुरक्षा चुनौती बढ्न सक्ने भएकाले ७२ घण्टा अगाडिदेखि सीमा नाका बन्द गर्ने निर्णय भएको धनुषाका प्रमुख जिल्ला अधिकारी सुरेन्द्र पौडेलले जानकारी दिए। बैठकमा सीमा वारपारको सम्बन्ध, दशगजाको अतिक्रमण, दशगजाको व्यवस्थापन, दुईपक्षको आन्तरिक सुरक्षा, तस्करी, लागुऔषध र मदिरा ओसारपसार नियन्त्रणलगायतका विषयमा पनि छलफल भएको प्रजिअ पौडेलले बताए। बैठकमा नेपालतर्फको नेतृत्व प्रजिअ पौडेलले गरेका थिए भने भारततर्फको नेतृत्व मधुवनी जिल्लाका डिएम अमित कुमारले गरेका थिए। बैठकमा प्रजिअ पौडेलसहित सिरहाका प्रमुख जिल्ला अधिकारी लालबाबु कवाडी, सप्तरीका प्रमुख जिल्ला अधिकारी जनार्दन गौतम र महोत्तरीका प्रमुख जिल्ला अधिकारी वासुदेव दाहाललगायत चारै जिल्लाका सुरक्षा निकायका प्रमुखको सहभागिता रहेको थियो।"
"पूर्वी युक्रेनलाई मुक्त गर्ने रुसको उद्देश्य, बढायो आक्रमण","मस्को : रुसका रक्षामन्त्रीले मंगलबार मस्कोले पूर्वी युक्रेनलाई मुक्त गर्न खोजिरहेको बताएका छन्। तर पश्चिमी शक्तिहरूले किभलाई हतियार उपलब्ध गराएर सैन्य कारबाहीलाई लम्बाइरहेको आरोप लगाएका छन्। हामी बिस्तारै डोनेट्स्क र लुगान्स्क जन गणतन्त्रलाई मुक्त गर्ने हाम्रो योजना कार्यान्वयन गर्दैछौं, सर्गेई शोइगुले पूर्वी युक्रेनको विद्रोही क्षेत्रहरूको सन्दर्भमा भनेका छन्। तर वाशिंगटन र यसका सहयोगीहरूले उनीहरूको हतियार आपूर्ति मार्फत द्वन्द्वलाई तन्काइरहने कोशिस गरिरहेको सर्गेईले आरोप लगाएका हुन्। यसैबीच रुसले युक्रेनको मारियोपोल क्षेत्रबाट आक्रमणलाई तीव्रता दिएको अन्तर्राष्ट्रिय सञ्चारमाध्यमले जनाएका छन्। राससएएफपी"
फ्रि फायरमार्फत चिनजान गरी १३ वर्षिय बालिकालाई जबरजस्ती गर्ने युवक पक्राउ,काठमाडौं : फ्रि फायर खेलमार्फत चिनजान गरी १३ वर्षिय बालिकालाई जबरजस्ती गर्ने एक युवक पक्राउ परेका छन्। पक्राउ पर्नेमा काठमाडौं चन्द्रागिरी नगरपालिका८का २७ वर्षिय महेश उदाश रहेको जिल्ला प्रहरी परिसर काठमाडौंले जनाएको छ। पक्राउ परेका उदाशले ती बालिकाबीच फ्रि फायरमार्फत चिनजान गरी बिस्तारै म्यासेञ्जरमा भिडियो कल तथा म्यासेजहरुबाट समेत कुराकानी गर्ने र ति बालिकालाई विवाह गर्ने आश्वासन दिई पाल्पाबाट मोटरसाइकलमा काठमाडौं ल्याएर जबरजस्ती करणी गरेको प्रहरीले जनाएको छ।
"काभ्रेमा चट्याङ लागेर एकको मृत्यु, दुई घाइते",काभ्रे : काभ्रेको महाभारत गाउँपालिका ७ केराबारीमा चट्याङ लागेर एक जनाको मृत्यु भएको छ। घटनामा दुई जना घाइते भएका छन्। मगलबार बेलुका ६ बजेको समयमा चट्याङ लागेर स्थानीय डिल बहादुर मोक्तानको १६ बर्षिया छोरी कान्छी माया मोक्तानको घटनास्थलमै मृत्यु भएको महाभारत ७ का वडाध्यक्ष जगत तामाङले जानकारी दिए। चट्याङ लागेर गाउँकै स्थानीय दुई जना घाइते रहेको र उनीहरु सामान्य रहेको अध्यक्ष तामाङले बताए। चट्याङ लागेर डिलबहादुर मोक्तानको भैँसी मरेको र गोठमा पूर्ण क्षति पुगेको छ।
तनहुँमा मोटरसाइकल चोरेर भाग्दै गर्दा,तनहुँ : जिल्लाको शुक्लागण्डकी नगरपालिका११ साँखेबाट मोटरसाइकल चोरेर भाग्दै गर्दा प्रहरीले दुई जनालाई पक्राउ गरेको छ। मंगलबार बिहानीपख ३ बजेतिर स्थानीय भिमबहादुर थापाको घरमा पार्किङ गरी राखेको ध १ प ५५९३ नम्बरको अपाचे मोटरसाइकल चोरी गरी भाग्दै गरेको अवस्थामा रुकुम पश्चिम आठबिसकोट नगरपालिका३ घेत्माका २० वर्षियका नाईजेल ठकुरी र सोही ठाँउका १९ वर्षिय खिममान पुनलाई प्रहरीले पक्राउ गरेको जिल्ला प्रहरी कार्यालय तनहुँका प्रहरी नायब उपरीक्षक (डिआइजी) युवराज खड्काले जानकारी दिए। उनीहरु स्याङ्जा हरिनास गाउपालिकास्थित चिसापानीमा सडक निर्माण गर्ने क्याम्पमा बस्दै आएका थिए। उनीहरुलाई स्थानीयहरुको सहयोगमा ईलाका प्रहरी कार्यालय बेलचौताराबट खटिएको प्रहरी टोलीले शुक्लागण्डकी ८ पुलचोकबाट मोटरसाइकलसहित समातेको हो। पक्राउ परेकाहरुलाई जिल्ला अदालत तनहुँबाट मंगलबार ७ दिनको म्याद थप गरी आवश्यक अनुसन्धान प्रक्रिया अगाडी बढाइएको डिआइजी खड्काले बताए।
"मेघगर्जन चट्याङसहित वर्षा गराउने बादल पूर्वतिर सर्दै, सतर्कता अपनाउन महाशाखाको अपिल",काठमाडौं : मौसम पूर्वानुमान महाशाखाले वर्षा गराउने बादल विकसित भई पूर्व र दक्षिणतिर सरिरहेको भन्दै सतर्कता अपनाउन अनुरोध गरेको छ। काठमाडौं उपत्यकासहित पहाडी भेगमा मेघगर्जन र चट्याङसहित वर्षा भइरहेको र त्यो वर्षा गराउने बादल विकसित भई पूर्व दक्षिणतिर सर्दै गरेको महाशाखाले जनाएको छ। महाशाखाकाअनुसार देशको पूर्वी र दक्षिणी भागमा बादल विकसित भई वर्षा हुनसक्ने भन्दै आवश्यक सतर्कता अपनाउन अनुरोध गरेको हो। पछिल्लो तीन घण्टामा देशको गण्डकीदेखि प्रदेश नम्बर १ को पहाडी भूभागका केही स्थानहरुमा वर्षा भैरहेको महाशाखाले रेकर्ड गरेको छ।
मुद्दा मिलाइ दिन्छु भन्दै घु'स लिइरहेको बेला नेपाल प्रहरीका सई पक्राउ,काठमाडौं : बाग्लुङमा ३८ हजार घुस लिइरहेको बेला नेपाल प्रहरीका सई पक्राउ परेका छन्। पक्राउ पर्नेमा गण्डकी प्रदेश विपद् व्यवस्थाप गुल्ममा कार्यरत सई रुपनारायण महतो रहेका छन्। म्याग्दीका धर्म कुमारी क्षेत्रीसँग पाँचथर स्थायी घर भई हाल बाग्लुङ्मा मेकानिक्सको काम गर्ने रमेश लिम्बुसँगको लेनदेनमा केस मिलाइ दिने भन्दै लिम्बुसँग ३८ हजार रुपैयाँ नगद घुस लिइरहेको अवस्थामा उनलाई पक्राउ गरिएको अख्तियार दुरुपयोग अनुसन्धान आयोगले जनाएको छ।
भिटामिन ए र जुकाको औषधि खुवाइँदै,काठमाडौं : देशभरका ६ देखि ५९ महिना उमेर सम्मका बालबालिकालाई भिटामिन ए र १२ देखि ५९ महिनासम्मका बालबालिकालाई जुकाको औषधि खुवाउन सुरु गरेको छ। सरकारले आज मंगलबार र भोलि बुधबार राष्ट्रिय भिटामिन ए कार्यक्रम तथा जुकाको औषधि खुवाउँदैछ। झण्डै २७ लाख बालबालिकालाई भिटामिन ए र २३ लाख ९३ हजार बढी बालबालिकालाई जुकाको औषधि खुवाइने योजना रहेको स्वास्थ्य तथा जनसंख्या मन्त्रालयले जनाएको छ।
"देउवालाई कास्की सभापतिले भने, पोखरा कांग्रेस एक्लैले जित्छ, प्रचण्ड र माधवजीले बुझिदिनुपर्यो","काठमाडौं : नेपाली कांग्रेस कास्कीका पदाधिकारीले पोखरा महानगरपालिकामा कांग्रेस एक्लैले जित्ने जनाधार रहेको जानकारी गराएका छन्। प्रधानमन्त्री एवं पार्टीका केन्द्रीय सभापति शेरबहादुर देउवासँग मंगलबार भएको भेटमा कांग्रेस कास्की जिल्ला कार्यसमितिका पदाधिकारीले कांग्रेसको नेतृत्वमा गठबन्धन भए पोखरामा सहज जित हासिल गर्ने जानकारी गराएका हुन्। पोखरा महानगरपालिकामा माधव नेपाल नेतृत्वको एकीकृत समाजवादीले दाबी गरेको छ। सभापति देउवा समाजवादीलाई दिन तयार छन्। तर पार्टीभित्र रामचन्द्र पौडेल र तल्लो तहबाट चर्को विरोध भएपछि देउवाले कास्की जिल्लाका नेताहरु बोलाएर बालुवाटारमा छलफल गरेका थिए। छलफलपछि कास्की जिल्ला सभापति किशोरदत्त बरालले भने, विगतमा अव्यवस्थित तरिकाले चुनाव लड्दा पनि ४६ हजार मत पाएका थियौं। अहिले कांग्रेसको पक्षमा लहर छ। एक्लै कांग्रेसको ६५७० हजार मत छ। उनीहरुले मिसाउँदा हाम्रो जित सुनिश्चित हुन्छ। यो यथार्थलाई गठबन्धनमा रहेका पार्टीका नेताहरुले बुझिदिनुपर्यो भन्यौं। यो कुरामा कांग्रेसका नेताहरु पनि सहमत छन्। तर प्रधानमन्त्री देउवाले कुनै स्पष्ट जवाफ दिएनन्। सभापतिजीले पोखरा महानगर समाजवादीलाई दिइसकेको पनि भनेनन्। कांग्रेसले पाउने भनेर ढुक्क हुन समेत भनेनन्, उनले भने। तर गठबन्धनमा अरु पार्टीलाई समेट्नुपर्ने दायित्व छ भनेर भनेको भेटमा सहभागी नेता यज्ञ थापाले जानकारी गराए। हामीले जिल्लामा पार्टीको समग्र अवस्थाका बारेमा जानकारी गरायौं। गठबन्धनका उम्मेदवारले चुनाव जित्नुपर्छ। गठबन्धन भत्काउनुपर्छ भन्ने होइन। तर वस्तुस्थिति, तथ्यलाई प्रचण्ड र माधव नेपालले पनि हेर्नुपर्यो, उनले भने, गठबन्धनले जित्न कांग्रेसको उम्मेदवार भयो भने सजिलो हुन्छ। देउवासँग छलफलका लागि कास्कीका जिल्ला सभापति बराल, गण्डकी प्रदेशका सभापति शुक्रराज शर्मा र पूर्वकानुनमन्त्री यज्ञ थापा मंगलबार काठमाडौं आएका थिए। यद्यपी यो विषयमा थप निर्णय गर्न गठबन्धनको बैठक बसिरहेको छ।"
श्रीमान श्रीमतीनै गाउँपालिका अध्यक्ष र उपाध्यक्ष बन्न आकाङ्क्षी,बझाङ : वित्थडचिर गाउँपालिकामा श्रीमान श्रीमतीले गाउँपालिका अध्यक्ष र उपाध्यक्ष बन्न आकांक्षा देखाएका छन्। वित्थडचिर गाउँपालिका९ का वडाध्यक्षसमेत रहेका कलकबहादुर विष्टले गाउँपालिका अध्यक्ष र उनकी श्रीमती राजेश्वरी ऐर बिष्टले उपाध्याक्षका लागि नेकपा एमालेबाट आकाङ्क्षी देखाएका हुन्। आकाङ्क्षी वडाध्यक्ष बिष्ट परिवारको नाम नेकपा एमाले वित्थडचिर गाउँ कमिटीले सिफारिस गरी जिल्ला पठाउने तयारी गरेको छ। दुबै जनाले आकाङ्क्षी देखाएपछि समाजिक सञ्जालमा चर्चा चुलिएको छ।
गभर्नर अधिकारीमाथि कुनै कारवाही प्रक्रिया अघि नबढाउन सर्वोच्चको अल्पकालिन अन्तरिम आदेश,काठमाडौं : सर्वोच्च अदालतले नेपाल राष्ट्र बैंकका गभर्नर महाप्रसाद अधिकारीमाथिको छानविन प्रक्रिया अघि नबढाउन अल्पकालिन अन्तरिम आदेश जारी गरेको छ। योसँगै उनी काममा फर्किने भएका छन्। सर्वोच्चका न्यायाधीश हरिप्रसाद फुयाँलको इजलासले मंगलबार रिटमा प्रारम्भिक सुनुवाइ गर्दै छानविन प्रक्रिया अघि नबढाउन अन्तरिम आदेश दिएको हो। रिटमा अन्तरिम आदेशको टुंगो लगाउन वैशाख १३ गते दुबै पक्षलाई छलफलमा बोलाएको छ। सरकारले आफूलाई गरेको निलम्बन कानुनविपरीत भएको भन्दै गभर्नर अधिकारीले आइतबार रिट दायर गरेका थिए। गत चैत २५ गते सरकारले अधिकारीलाई गभर्नर पदबाट निलम्बन गरेको थियो। अधिकारीले आफूमाथि गरिएको कारबाही बदर गरी गभर्नरको जिम्मेवारीमा फर्किन अन्तरिम आदेश माग गर्दै रिट दायर गरेका थिए। प्रधानमन्त्री तथा मन्त्रिपरिषद् कार्यालयलाई विपक्षी बनाएर उनले मुद्धा दायर गरेका थिए।
मेलम्चीको पानी वितरणको तयारी गर्न मन्त्री चौधरीको निर्देशन,"काठमाडौं : खानेपानी मन्त्री उमाकान्त चौधरीले यही वैशाख ११ गतेदेखि काठमाडौँ उपत्यकावासीका धारामा मेलम्चीको पानी वितरण गर्न निर्देशन दिएका छन्। पानी प्रशोधनलगायत तयारीका काम गर्न मेलम्ची आयोजनासहित सरोकारवाला निकायलाई उनले निर्देशन दिएका हुन्। सिन्धुपाल्चोकको हेलम्बु गाउँपालिकास्थित मेलम्चीको मुहानबाट गत चैत ३० गते सुरुङमा हालिएको पानी सोमबार राति सुन्दरीजलमा आइपुगेपछि आज प्रशोधन केन्द्रमै गएर मन्त्री चौधरीले सरोकारवाला निकायका अधिकारीहरुलाई समयमै पानी उपलब्ध गराउन निर्देशन दिएका हुन्। वैशाखमा कुनै हालतमा पानी आउँदैन भन्थे, गत वर्ष असार १ गतेको बाढीले मेलम्चीको मुहानमा ठूला ठूला ढुङ्गा आएको थियो, नेपाली सेनाको समेत सहयोग लिएर अवरोध पन्छाई चैतमै पानी काठमाडौँतर्फ पथान्तरण गरियो, घरघरमा धारामा पानी झरेपछिमात्र पथान्तरणको अर्थ हुन्छ, यसैले वैशाख ११ गते धारामा पानी वितरण गर्ने गरी प्रशोधनलगायत वितरण प्रणालीका काम गर्नुस्, मन्त्री चौधरीले भने। संविधानमा स्वच्छ खानेपानी र सफाइको हक उल्लेख गरिएकाले पनि पानीबाट कसैलाई वञ्चित नगर्न मन्त्री चौधरीले निर्देशन दिए। काठमाडौँ उपत्यकाका १० वटै पानीपोखरीबाट समानुपातिक रुपमा पानी वितरण गर्न उनले आह्वान गरे। मेलम्चीवासीलाई लेबीस्वरुप पाँच प्रतिशत रकम दिने सहमति भएकाले काठमाडौँ उपत्यका खानेपानी लिमिटेड (केयुकेएल)लाई महसुल उठाउन मन्त्रालयले निर्देश गरेको छ। मन्त्रालयका सचिव सुरेश आचार्यले खानेपानी चुहावट भएका स्थानमा सडक विभागसँग समन्वय गरेर मर्मतसम्भार गरी सडक पुनःनिर्माण गरिने बताए। काठमाडौँ उपत्यकामा हाल तीन लाख ३७ हजार धारा रहेकामा मेलम्चीको पानी वितरणका लागि थप एक लाख ६० हजार धारा निर्माण गरिसकिएको उनले जानकारी दिए। मेलम्चीको पानी नयाँ र पुरानो दुवै धाराबाट वितरण गरिने बताइएको छ। मुहानबाट २६० लिटर प्रतिसेकेण्डका दरले सुरुङमा हालिएको पानी सोमबार राति पौने १० बजे सुन्दरीजल आइपुगेको थियो। सुरुङ पूरा भरिन दुई दिन लाग्नेछ। भरिएपछि प्रशोधन केन्द्रमा ल्याई प्रशोधन गरी मेलम्चीको पानी वितरण गर्ने गरी तयारी गरिएको छ। यसअघि राजधानी आइपुगेको पानी गत वर्ष असार १ गतेको बाढीका कारण मुहान क्षेत्रका संरचना भत्किएपछि अवरुद्ध भएको थियो। मेलम्ची आयोजनाले अहिले अस्थायीरुपमा पानी ल्याउन लागेको हो। वर्षा लागेसँगै फेरि पानी बन्द गरिने छ। वर्षा कम भएपछि फेरि पानी ल्याउने तयारी गरिएको बताइएको छ। रासस"
कृषि यान्त्रिकरणमा भ्रष्टाचार : प्रदेशसचिवसहित चार जनाविरुद्ध मुद्दा,"काठमाडैं : लुम्बिनी प्रदेशका तत्कालीन प्रदेश सचिव बैकुण्ठ अधिकारीसहित चारविरुद्ध मुद्दा दायर गरिएको छ। अख्तियार दुरुपयोग अनुसन्धान आयोगले महाशाखा प्रमुख श्रीधर ज्ञवाली र कृषि प्रसार अधिकृत मुकेश राम्जाली नेपाली र आधुनिक कृषि किसान संसार संस्थाका प्रबन्ध निर्देशक राजाराम तिवारीविरुद्ध मुद्दा दायर गरेको छ। कृषि यन्त्र खरिदमा अनियमता गरेको भन्दै उनीहरु मुद्दा चलाइएको अख्तियारका प्रवक्ता एवं सहसचिव श्यामप्रसाद अधिकारीले जानकारी दिए। भूमि ब्यवस्था, कृषि तथा सहकारी मन्त्रालय, साविक ५ नं प्रदेशबाट सञ्चालन गरिएको कृषि यान्त्रिकरण कार्यक्रममा मिनि टिलरको झुट्ठा बिल भरपाई बनाई, एकोहोरो बिलको भुक्तानी लिने र दिने कार्य गरेको अनुसन्धानमा फेला परेको छ। त्यसैगरी सम्झौता अनुसारको इन्जिन क्षमताको मिनि टिलर खरिद नगरी कम इन्जिन क्षमताको मिनिटिलर खरिद गर्ने गराउने कार्य गरी प्रदेश सरकारलाई गैरकानूनी हानि पुर्याएको भन्दै अख्तियारले विशेष अदालतमा मुद्दा दायर गरेको छ। तत्कालीन प्रदेश सचिव अधिकारी, महाशाखा प्रमुख ज्ञवाली र कृषि प्रसार अधिकृत राम्जाली नेपालीले सम्पूर्ण कागजात अध्ययन र स्थलगत अनुगमन नगरी र नगराई भुक्तानी दिने सम्बन्धी टिप्पणी सदर ७ वटा मिनि टेलरको ६ लाख २२ हजार ५ सय बराबरको बराबरको झुट्ठा बिल भरपाई बनाई दोहोरो भुक्तानी गरेको पाइएको छ। त्यस्तै सम्झौतापत्रमा उल्लेख भए बमोजिम वितरण गर्नुपर्ने यन्त्र उपकरण खरिद नगरी कम गुणस्तरको खरिद गरेपनि भेटिएको छ। उनीहरुले केके आइसी २०० डी मोडेलको १७ वटा र केके आइसी २०० पी मोडेलको १२ वटा मिनि टिलर खरिद गरी प्रदेश सरकारलाई ३७ लाख १५ हजार हानी पुर्याईको भेटिएको छ। उनीहरुविरुद्ध भ्रष्टाचार निवारण ऐन बमोजिम ४३ लाख ३७ हजार ५ सय विगो र तीन महिनादेखि ३ वर्षसम्म कैद र बिगो बमोजिमको जरिवाना असुलउपर गर्न समेतत माग दाबी लिइएको छ। साथै आधुनिक कृषि किसान संसार र सो संस्थाका प्रबन्ध निर्देशक तिवारीले गलतरझुट्ठा बिल भरपाई बनाई ७ वटा मिनिटिलरको ६ लाख २२ सय ५ सय बढी भुक्तानी लिएको छ। त्यस्तै केके आइसी डी मोडेल १७ वटा र केके आइसी पी मोडेलको १२ वटा मिनि टिलर दिई ३७ लाख १५ हजार लिई प्रदेश सरकारलाई ४३ लाखगैरकानुनी हानी पुर्याएको देखिएको अख्तियारले जनाएको छ। उनीहरुविरुद्ध पनि भ्रष्टाचार निवारयण ऐन बमोजिम बिगो ४३ लाख ३७ हजार कायम गरी दुई वर्षसम्म कैद र बिगो बमोजिमको जरिवाना मागदाबी गरिएको छ। प्रतिवादी आधुनिक कृषि किसान संसार र सो संस्थाका प्रबन्ध निर्देशक राजाराम तिवारीबाट बिगो जफत गर्ने समेतको मागदाबी लिइएको छ।"
मधेश प्रदेश : केन्द्रमा निर्णय नहुँदा प्रदेशमा समस्या,"जनकपुरधाम : वैशाख ३० गते हुन लागेको स्थानीय तहको निर्वाचनमा सत्ता गठबन्धनका पाँच दलबीच तालमेलको निरन्तर संवाद जारी छ। महानगर र उपमहानगरको बाँडफाँडका लागि केन्द्रमा सत्ता गठबन्धनको बैठक केन्द्रित छ। तर प्रदेश तथा स्थानीय तहमा भने बाँकी स्थानीय तहहरुमा समेत कुरा नमिल्दा तालमेलको सम्भावना दिनदिनै क्षिण हुँदै गएको हो। तालमेल गर्ने उद्देश्यका साथ पटकपटक मधेस प्रदेशमा गठबन्धनको बैठक बसेपनि बैठकबाट खासै प्रगति हुन सकेको छैन्। यसअघि नै पाँच दलीय गठबन्धनबाट अल्लिगिएर जनकपुरधाम उपमहानगरमा कांग्रेस एक्लै निर्वाचनमा भाग लिने निर्णय गरिसकेको छ। यद्यपि कांग्रेसी नेताहरुले गठबन्धनबाट बाहिरिएको नभएर पार्टी भित्र थप आन्तरिक छलफलका चलिरहेको मधेश प्रदेशका मन्त्री रामससारेज यादवले बताए। मधेस प्रदेशमा सत्तारुढ दलका नेताहरु तालमेल गर्नका लागि प्रयासरत रहेपनि पनि केन्द्रमा कुनै ठोस निर्णय नहुँदा तालमेल बारे ठोस निर्णयमा पुग्न कठिनाई भईरहेको नेताहरुको भनाई छ। गठबन्धनमा आवद्ध दलहरु मधेश प्रदेशमा केन्द्रको निर्णय कुरिरहेको छ। प्रदेशमा पनि गठबन्धनका दलबीच निरन्तर छलफल त भइरहेको छ तर चुनावी तालमेलका विषयमा निष्कर्षमा पुग्न कठिन भइरहेको एक नेताको भनाई छ। पछिल्लो स्थानीय तहमा जितेका पालिकाहरुमा दलहरुले आफ्नो दावी नछोडेपछि समेत तालमेलको विषय टुंगोमा पुग्न नसकेको हो। नेकपा एमाले र तत्कालिन राजपाले जितेको पालिकाहरुमा केन्द्रित भएर विशेष छलफल भएको माओवादी केन्द्र मधेश प्रदेशका अध्यक्ष प्रह्लाद बुढाथोकीले जानकारी दिए। उनले भने, गठबन्धनको बैठकमा आठवटै जिल्लामा एमाले र तत्कालिन राजपाले जितेको स्थानीय तहको विषयमा गहन छलफल भएको छ तर ठोस कुनै निर्णयमा पुग्न सकिएको छैन।"
विश्व स्वास्थ्य सङ्गठनका महानिर्देशक बिहीबार नेपाल आउँदै,"काठमाडौं : स्वास्थ्य तथा जनसङ्ख्यामन्त्री विरोध खतिवडाको निमन्त्रणामा विश्व स्वास्थ्य सङ्गठन (डब्ल्युएचओ) का महानिर्देशक डा टेड्रोस अधानोम गेब्रेयससले यही वैशाख ८ देखि १० गतेसम्म नेपालको भ्रमण गर्ने भएका छन्। महानिर्देशकका साथ डब्ल्युएचओको दक्षिण पूर्व एशिया क्षेत्रीय कार्यालयका क्षेत्रीय निर्देशक डा पुनम खेत्रपाल र डब्ल्युएचओका अन्य अधिकारीहरू रहने परराष्ट्र मन्त्रालयले जनाएको छ। राष्ट्रपति विद्यादेवी भण्डारी, प्रधानमन्त्री शेरबहादुर देउवा र राष्ट्रियसभाका अध्यक्ष गणेशप्रसाद तिमिल्सिनासँग भ्रमणका क्रममा डा टेड्रोसले बेग्लाबेग्लै शिष्टाचार भेट गर्ने कार्यक्रम छ। उनले परराष्ट्रमन्त्री डा नारायण खड्का र स्वास्थ्य तथा जनसङ्ख्यामन्त्री खतिवडासँग पनि भेट गर्नेछन्। रासस"
गठबन्धनका लागि केन्द्रको मुख ताकेर नबस्न बाबुरामको आग्रह,"गोरखा : स्थानीय तहको निर्वाचनका लागि केन्द्रको मुख ताकेर नबस्न जसपा नेता बाबुराम भट्टराईले आग्रह गरेका छन्। मंगलबार गोरखाका पत्रकारहरुसितको भेटमा उनले ६ वटा महानगर र ११ वटा उपमहानगरको हकमा केन्द्रले टुंग्याउने नगर र गाउँपालिकाको गठबन्धन स्थानीय आवश्यकता र औचित्य हेरी जिल्लाले टुंग्याउने भन्ने सैद्धान्तिक सहमति भएकाले केन्द्रको मुख नताक्ने उनले सुझाव दिए। केन्द्रको किन मुख ताक्ने भन्या ? उनले भने, आफ्नो तयारी जतिसके छिटो गर्नुपर्छ। स्थानीय तह विकास निर्माणसँग बढी जोडिएको हुन्छ। त्यसैले गठबन्धन गर्नैपर्छ भन्ने पनि छैन। आवश्यकता र औचित्यता हेरेर वडावडामा पनि त गर्न सकिन्छ। सके सबै मिलौँ, नसके कुनै दुई वा तीन दलमात्र मिल्दा फाइदा हुन्छ भने त्यत्ति मिल्दा पनि भइहाल्छ। सत्ता गठबन्धनका दलभन्दा बाहिर जानु पो भएन। गयो भने राजनीतिक नैतिकता रहन्न। गर्नै हुन्न भन्ने चाहिँ होइन, तर नैतिक रुपले राम्रो हुदैन। जसपाले आयोजना गरेको चुनावी सभालाई सम्वोधन गर्न मंगलबार गोरखा आएका उनले निर्वाचन सार्न ठूला दलले कुनै षड्यन्त्र नगरेको प्रष्ट पारे। नत्र म यहाँ किन आउथेँ ?, उनले भने, राजनीतिक होइन, बरु संवैधानिक समस्याचाहिँ छ। मुद्दा परेको छ। अदालतले नै रोक्यो भने त हाम्रो के लाग्छ र। नत्र सबै अघि बढिसक्यो। चुनाव हुन्छ, कुनै द्विविधामा पर्नु जरुरी छैन। महानगरपालिकाको गठबन्धन गर्ने विषय मिलेको राम्रो सन्देश जाने भन्दै उनले नमिले पनि केही फरक नपर्ने उनको भनाइ छ। महानगरको गठबन्धन मिल्न सकेको भए उपमहानगर, नगर र गाउँपालिकामा पनि सकारात्मक सन्देश जान्थ्यो, गठबन्धन गर्न पनि सजिलो हुन्थ्यो, उनले भने, भए ठिकै हुन्छ। भएनछ भने पनि ठिकै छ। नगर र गाउँपालिकामा स्थानीय आवश्यकता र औचित्यको आधारमा गठबन्धन दलभित्रै जो जससित मिल्न सक्छ, उसैसित मिलेर जाँदा हुन्छ।"
"नेप्सेमा हरियाली, नेष्डोको शेयरमा लगातार सर्किट","काठमाडौं : धेरैपछि धितोपत्र बजारमा शेयर कारोबार मापक नेप्से परिसूचक उकालो लागेको छ। सधैं राताम्ये हुने शेयर बजारले हरियो रङ देखाउँदा पनि लगानीकर्ता खुसी हुने वातावरण बनेको छ। नेपाल स्टक एक्सचेञ्जका अनुसार आज नेप्से परिसूचक दोहोरो अङ्कले उकालो लागेको हो। कूल १३३७ अङ्कले उकालो लागेर नेप्से दुई हजार ३५७२४ मा पुगेको छ। यस्तै ठूला कम्पनीको शेयर कारोबार मापन गर्ने सेन्सेटिभ परिसूचक ३६१ अङ्कले उकालो लागेर ४४७७६ मा पुगेको छ। नेप्से उकालो लागे पनि कारोबार रकम भने बढ्न सकेन। कूल २२९ कम्पनीको ३२ लाख १३ हजार १९५ कित्ता शेयर रु एक अर्ब ३२ करोड ६८ लाख ६५ हजार ९३२ मूल्यमा खरिद बिक्री भए। नेप्सेका अनुसार मङ्गलबार कारोबार भएका १३ वटै उपसमूहको शेयर मूल्यमा वृद्धि भएको छ। बैंकिङ ६०३, व्यापार ०८७, होटल तथा पर्यटन ३११४, विकास बैंक ३२८९, जलविद्युत् ११२४, वित्त ७८६, निर्जीवन बीमा ६२४४, उत्पादन २४६२, अन्य १९४५, लघुवित्त ३३१९, जीवन बीमा ९७६६, सामूहिक लगानी कोष ००८ र लगानी ०४ अङ्कले उकालो लागेको छ। मङ्गलबारको कारोबारपछि बजार पूँजीकरण रु ३३ खर्ब ४३ अर्ब ८३ करोड ५३ लाख ६४ हजार ९९२ बराबर पुगेको छ। नेप्सेका अनुसार कारोबारका आधारमा नबिल बैंक शीर्ष स्थानमा छ। सो बैंकको रु छ करोड ३० लाख ६७ हजार ३८५ बराबरको कारोबार भयो। यस्तै, हिमालयन डिस्टिलरी रु चार करोड ३५ लाख ९० हजार ५७२, महालक्ष्मी विकास बैंक रु तीन करोड ८३ लाख २१ हजार, अरुण भ्याली हाइड्रोपावर रु तीन करोड ५५ लाख ७३ हजार ३६९ र अपि पावर कम्पनी रु तीन करोड ३८ लाख ४४ हजार ४८१ मूल्यमा खरिद बिक्री भई शीर्ष स्थानमा रहे। हरियाली छाएको बजारमा नेष्डो समृद्ध लघुवित्त र ग्रीन भेञ्चर लिमिटेडको शेयर मूल्यमा १० प्रतिशतले वृद्धि भई सकारात्मक सर्किट लाग्यो। मेगा म्युचुअल फण्ड एक ५४२, शिवश्री हाइड्रोपावर ४२९ र हिमालयन ऊर्जा विकास कम्पनीका लगानीकर्ताले ३८९ प्रतिशतले कमाए। त्यस्तै दिव्यश्वरी हाइड्रोपावर ८८२, कालिका लघुवित्त वित्तीय संस्था ३६४, प्रुडेन्सियल इन्स्योरेन्स २९९, एनआइसी एशिया ब्लालेन्स फण्ड २४१ र स्वाभिमान लघुवित्तका लगानीकर्ताले २३८ प्रतिशतले गुमाए। रासस"
"पल शाह प्रकरणमा पीडितका बाबुले पनि फेरे बयान, दुर्गेश थापाले भने, मलाई केही थाहा छैन","तनहुँ : अभिनेता पल शाहविरुद्ध जबरजस्ती करणीको मुद्दामा नाबालिकाको बुवालेसमेत अदालतमा बयान फेरेका छन्। मंगलबार जिल्ला अदालत तनहुँमा बकपत्र दिने क्रममा उनले छोरीको कुरालाई आधार मानेर जाहेरी दिएको बताएको जिल्ला अदालत तनहुँका मिनबहादुर कुँवरले जानकारी दिए। जाहेरीवालाको बकपत्र होस्टाइल भयो। पहिला जाहेरीमा जे उल्लेख थियो, ठ्याक्कै विपरीत बयान दिनुभयो, श्रेष्तेदार कुँवरले भने उहाँले जाहेरीमा गरेको हस्ताक्षर आफ्नै भएको स्वीकार गर्नुभएको छ। मंगलबार उपस्थित नभएका सरकारी पक्षकाहरुलाई झिकाउन पेसी तोकिएको उनले बताए। उनकाअनुसार मंगलबार नै दुर्गेश थापाले पनि बकपत्र दिएका छन्। दुर्गेशजीले सो क्रममा दुई जनाको बिषयमा मलाई थाहा छैन। मैले सुनेको मात्र हुँ भन्नुभयो, उनले भने। आइतबार नाबालिकाले पनि बकपत्र दिने क्रममा जाहेरीमा उल्लेखित विवरणहरुमा सत्यता नभएको बताएकी थिइन्।"
"वार्षिक करिब ३० हजार कोरियन पर्यटक नेपाल आउने आंकलन, ईपीएस सूचारु हुने चरणमा","काठमाडौं : गृहमन्त्री बालकृष्ण खाणसँग नेपालका लागि दक्षिण कोरियाका राजदूत पार्क चोङसुकले शिष्टाचार भेटघाट गरेका छन्। गृह मन्त्रालयमा मंगलबार दिउँसो भएको भेटमा दुई देशबीचको आपसी सम्बन्ध थप प्रगाढ बनाउने विषयमा कुराकानी भएको थियो। भेटमा गृहमन्त्री खाणले भौतिक पूर्वाधार क्षेत्रको विकासमा दक्षिण कोरियाले पुर्याएको योगदानका लागि धन्यवाद व्यक्त गरे। उनले उच्च शिक्षा अध्ययन गर्न सानो संख्यामा भए पनि नेपाली विद्याथीहरू कोरिया जाने गरेको र ईपीएसको माध्यमबाट रोजगारीका लागि नेपालीहरूलाई कोरिया लगेकोमा दक्षिण कोरिया सरकार, कोरियाली जनता र कोरियाका उद्योगीलाई धन्यवाद दिए। त्यस्तै पछिल्लो समय नेपालको विविधतायुक्त संस्कृति तथा भूगोलको अवलोकन गर्न कोरियन पर्यटक नेपाल आउने गरेको गृहमन्त्री खाणले बताए। त्यस्तै भौतिक विकास र प्रविधि क्षेत्रमा कोरियाले गरेको विकासको प्रशंसा गर्दै गृहमन्त्री खाणले कोरियन गाडी, मेसिनहरू र मोवाइललगायतका कोरियन प्रविधियुक्त सामानहरू नेपालले आयात गरेर उपभोग गरिरहेको बताए। उनले नेपालमा कोरियन लगानीमा सञ्चालित विकास योजनाहरू निर्वाधरूपमा अघि बढाउने वातावरण सरकारले निर्माण गरिरहको जानकारी गराए। भेटमा राजदूत चोङसुकले कोभिड१९ का कारण रोकिएको ईपीएस अब सूचारु हुने चरणमा रहेको बताए। कोभिडकै कारण कोरियन पर्यटक पछिल्ला वर्षमा कम भएको र अब पुरानै अवस्थामा कोरियन पर्यटक नेपाल आउने सम्भावना बढेको राजदूत चोङसुकको भनाइ छ। अब वर्षमा करिब ३० हजार कोरियन पर्यटक नेपाल आउने आंकलन राजदूतावासले गरेको उनको भनाइ थियो।"
मेरो रिसिइबीले तीनवर्षसम्म गोरखामा ठूला योजना पारिएन : डाक्टर भट्टराई,"गोरखा : जनता समाजवादी पार्टीका संघीय परिषद अध्यक्ष तथा पूर्वप्रधानमन्त्री डाक्टर बाबुराम भट्टराईले तीन वर्ष नेकपाको सरकार हुँदा गोरखामा एउटा पनि नयाँ योजना नदिइएको बताए। नेकपाको सरकारले आफ्नो रिसले गोरखामा ठूला योजना नदिएको आरोप उनले लगाए। नेकपाको सरकार हुँदा तीन वर्ष जुन बजेट पेश भयो गोरखामा एउटा पनि ठूला योजना परेनन्, मंगलबार जसपाद्वारा आयोजित चुनावी सभामा बोल्दै उनले भने बरु उल्टै प्रस्ताव गरी पठाएको बजेट काटिएको छ। आफ्नो रिसिबीले नेकपाको सरकारले योजना काटेको उनको आरोप थियो। बाबुराम भट्टराईको रिसले त्यसो गरिएको हो। मैले पेश गरेको प्रस्ताव मन्त्रालयका सचिवहरुले अघि बढाएको छु भन्छन्, तर प्रधानमन्त्रीकहाँ पुगेर त्यो काटिन्छ, उनले भने, बिगत तीन वर्षको रातो किताब हेर्ने हो भने त्यो पुष्टि हुन्छ। मैले सुरु गरेको बूढीगण्डकी आयोजना, बारपाक सडक, बेनिघाट आरुघाट लार्के सडक, पन्थडिही कटहरे हर्मी सडक सबै अलपत्र पारियो। आफू अर्थमन्त्री, प्रधानमन्त्री हुँदा गोरखाको पूर्वाधार विकासको काम प्रसस्त अघि बढाएको तर त्यसलाई पनि पछिका सरकारले निरन्तरता नदिइएको उनले बताए। अहिलेको मिश्रित निर्वाचन प्रणालीबाट स्थायी सरकार बनाउन गाह्रो भएको भन्दै उनले पूर्ण समानुपातिक र प्रत्यक्ष निर्वाचित राष्ट्रपति प्रणालीमा देशलाई लैजानुपर्ने बताए। डाक्टर भट्टराईले बैशाख ३० मै चुनाव गर्न राजनीतिक समस्या केही नभएको बताएका छन्। कानुनी ढंगले अवरोध भयो भने के लाग्यो र ? राजनीतिक रुपमा संशय छैन, उनले थपे। सत्ता गठबन्धन भन्दा बाहिर चुनावी तालमेल गर्नु राजनीतिक नैतिकताले नदिने बताउँदै भट्टराईले स्थानीय तहमा जिल्ला र प्रदेशले समझदारी बनाउने बताए। सत्ता गठबन्धनका दलहरु बीच महानगर र उपमहानगरको भागवण्डा करिब टुङ्गिएको बताउँदै उनले पोखरा महानगर एकीकृत समाजवादीलाई दिँदा कांग्रेसका कार्यकर्ताले बिरोध गरेकाले सोको अन्तिम निर्णय आउन बाँकी रहेको बताए। काठमाण्डौं महानगरपालिका, ललितपुर, बिराटनगर कांग्रेसले लिने, बिरगंज जसपाले लिने, माओवादीले भरतपुर र एकीकृत समाजवादीले पोखरा लिने गरी सहमति भएको उनले बताए। उप महानगरपालिका पनि सोही अनुसार सहमतिमा टुङ्गिने उनले बताए। गठबन्धनका दलहरु स्थानीय निर्वाचनमा सँगै जाँदा राम्रो हुन्छ उनले भने। गठबन्धन भित्र जोजो मिल्न सक्छ उनीहरु सँगै जाने उनले बताए।"
"बहालवाला जनप्रतिनिधिले उम्मेदवार बन्न अनिवार्य राजीनामा दिनुपर्ने, सर्वोच्चले खारेज गर्यो रिट",काठमाडौं : स्थानीय तह निर्वाचनमा उम्मेदवार बन्न बहालवाला जनप्रतिनिधिले राजीनामा दिनुपर्ने निर्वाचन आचारसंहिताको प्रावधानविरुद्ध परेको रिट सर्वोच्च अदालते खारेज गरेको छ। योसँगै बहालवाला जनप्रतिनिधिले वैशाख ३० गते हुने निर्वाचनमा उम्मेदवार बन्न अनिवार्य राजीनामा दिनुपर्ने भएको छ। न्यायाधीशहरु तेजबहादुर केसी र तिलप्रसाद श्रेष्ठको संयुक्त इजलासले सिन्धुपाल्चोकको हेलम्बु गाउँपालिकाका अध्यक्ष निमा ग्याल्जेन शेर्पाले दायर गरेको रिट निवेदन खारेज हुने निर्णय गरेको हो। सर्वोच्चका प्रवक्ता विमल पौडेलकाअनुसार जनप्रतिनिधिबाट राजीनामा दिनुपर्ने प्रवाधान तत्काल कार्यान्वयन नगर्न यसअघि दिएको अल्पकालीन अन्तरिम आदेश खारेज गरेको हो। स्थानीय तहका जनप्रतिनिधिले वैशाख ३० को निर्वाचनमा उम्मेदवारी दिँदा पदबाट राजीनामा दिनुपर्ने प्रावधानविरुद्ध हेलम्बु गाउँपालिकाका अध्यक्ष शेर्पाले चैत ७ गते सर्वोच्चमा रिट दायर गरेका थिए। हेलम्बु गाउँपालिकाका अध्यक्ष निमा ग्याल्जेन शेर्पाले दायर गरेको रिट र उनको रिटमा जारी भएको अन्तरिम आदेशविरुद्व निर्वाचन आयोगले दायर गरेको भ्याकेटको निवेदन पनि सर्वोच्चले खारेज गरिदिएको छ।
"सत्ता गठबन्धनमा महानगरको भागवण्डा मिल्यो, उपमहानगरमा सहमतिनजिक, कुन दललाई कुन पालिका ?","काठमाडौं : स्थानीय तह निर्वाचनअन्तर्गत सत्ता गठबन्धनमा महानगरपालिका र उपमहानगरपालिकाको भागवण्डा लगभग टुंगिएको छ। प्रधानमन्त्रीको सरकारी निवास बालुवाटारमा साँझ बसेको सत्ता गठबन्धनको बैठकमा भागवण्डाबारे निष्कर्षको चरणमा पुगेको सञ्चारमन्त्री ज्ञानेन्द्रबहादुर कार्कीले जानकारी दिए। हामी निष्कर्षको नजिक पुगेका छौं। हरेक कोणबाट विचारहरु आएका छन्। सकारात्मक रुपमा अगाडि बढेको छ। बैठक जारी छ। छलफल सकारात्मक रुपले अगाडि बढेको छ। निष्कर्षको चरणमा अघि बढेका छौं, उनले भने। समग्रमा ६ वटा महानगरपालिका र ११ वटा उपमहानगरपालिकाको विषयमा छलफल गरेका भन्दै कार्कीले अन्तिम निर्णयमा सकारात्मक रुपले पुग्न लागेको बताए। उनले आजै राती निर्णय आउने पनि बताए। बैठकमा सहभागी एक नेताकाअनुसार ६ वटा महानगरपालिकामा भने भागवण्डा मिलेको छ। पोखरा महानगरपालिकामा देखिएको विवाद पनि जिल्लाका नेतासँगको सम्वादपछि समाधान भएको छ। पोखरामा उपमेयर पाउने सहमतिमा कांग्रेसले दाबी छाडेको छ। नेकपा एकीकृत समाजवादीले पोखरा पाएको छ। त्यसैगरी भरतपुर माओवादीले, जसपाले वीरगंज पाएको छ। काठमाडौं, ललितपुर र विराटनगर भने कांग्रेसको भागमा परेको छ। त्यसैगरी कांग्रेसले पोखरासहित चितवन र वीरगंजको उपमेयर पाएको छ। काठमाडौंमा एकीकृत समाजवादी, जसपाले विराटनगर र ललितपुरमा माओवादीको भागमा उपप्रमुख परेको छ। उपमहानगरमा भने दाङ, इटहरीलगायत ठाउँमा दुई दलको दाबीले सहमति जुट्न सकस परेको छ। खासगरी दाङको घोराही, जनकपुर, बाराको जितपुर सिमरा, कलैया, धरान र इटहरीमा गठबन्धनका दलले आफ्नो प्रतिष्ठाको विषय बनाउँदा मिलाउन कठिनाई भएको नेताहरुले बताएका छन्। यसमा पनि निष्कर्षमा पुगेर आजै राती टुंग्याउनेगरी नेताहरु बस्दैछन्।"
छुटेका बालबालिकालाई वैशाख ९ गते खोप,"काठमाडौं : काठमाडौं महानगरपालिकाले छुटेका बालबालिकालाई यही वैशाख ९ गते टाइफाइडविरुद्धको खोप लगाउने जनाएको छ। सरकारले गत चैत २५ देखि यही वैशाख १८ गतेसम्म खोप लगाउने तालिका सार्वजनिक गरेको भए पनि अहिले विद्यालयमा वार्षिक परीक्षा सञ्चालन गर्ने समय भएकाले यही वैशाख ९ गते यसअघि छुटेकालाई खोप लगाउन लागिएको हो। कामपा सहरी स्वास्थ्य विभाग प्रमुख बलराम त्रिपाठीका अनुसार धेरै बालबालिकाले खोप लगाइसकेका छन्। छुटेका केहीलाई वैशाख ९ गते प्रत्येक वडा क्लिनिकबाट खोप लगाउने कार्यक्रम छ। यसअघि छुटेकालाई वैशाख ९ गते र त्यसपछि पनि लक्षित समूहमा कोही छुटे भने सरकारले तोकेको नियमित खोप लगाउने खोप केन्द्रमा गएर लगाउनुपर्ने प्रमुख त्रिपाठीले भन्नुभयो। सरकारले गत चैत २५ देखि वैशाख १८ गतेसम्म १५ महिनामाथि १५ वर्षसम्मका उमेर समूहका बालबालिकालाई टाइफाइडविरुद्धको खोप लगाउने कार्यक्रम अभियानका रूपमा सञ्चालन गरिरहेको छ। अभियान सहज होस् भन्नका लागि सामुदायिक र निजी गरी ६०० विद्यालयमा खोप केन्द्रको व्यवस्था गरिएको छ। कामपाले कम्तीमा २०० विद्यार्थी भएको प्रत्येक विद्यालयमा केन्द्र सञ्चालन गरेको थियो। राष्ट्रिय खोप कार्यक्रमलाई सरकारको पहिलो प्राथमिकता एवं जनस्वास्थ्यको सफल कार्यक्रमका रूपमा लिइएको छ। हाल यो कार्यक्रममार्फत १२ वटा एन्टिजेनसमेत समावेश गरी नियमित खोप कार्यक्रमको प्रभावकारी कार्यान्वयनबाट बालबालिकाको बिरामी दर, अपाङ्गता र शिशु तथा बाल मृत्युदरसमेतमा उल्लेख्य कमी आउनसक्ने विश्वास सरकारको छ। नेपालमा अझै पनि टाइफाइड रोगको उच्च सङ्क्रमण र जोखिम रहनुका साथै अस्पताल भर्ना हुने कारणमध्ये प्रमुख पाँच कारणभित्र यसलाई लिइएको छ। अभियानको सुरुआत गत चैत २४ गते प्रधानमन्त्री शेरबहादुर देउवाले गरेका थिए। रासस"
गभर्नर अधिकारीमाथिको निलम्बन फुकुवा र काममा फर्किन बाटो खोल्ने आदेशमा के छ?,"काठमाडौं : सर्वोच्च अदालतले नेपाल राष्ट्र बैंकका गभर्नर महाप्रसाद अधिकारीमाथिको जाँचबुझ प्रक्रिया र निलम्बनपत्र अघि नबढाउन अल्पकालिन अन्तरिम आदेश जारी गरेको छ। यससँगै उनीमाथिको निलम्बन फुकुवा भएको छ। साथै काममा फर्किने बाटोसमेत खोलेको छ। तर यो अन्तरिम आदेश नआउँदासम्मको लागि हो। अन्तरिम आदेशका लागि वैशाख १३ गतेबाट पूर्ण सुनुवाइ प्रारम्भ हुनेछ। न्यायाधीश हरिप्रसाद फुयाँलको एकल इजलासले मंगलबार रिटमा प्रारम्भिक सुनुवाइ गर्दै छानविन प्रक्रिया कार्यान्वयन नगर्न आदेश दिएको हो। आदेशमा १५ दिनभित्र लिखित जवाफ पेश गर्न विपक्षीका नाममा कारण देखाउ आदेश पनि जारी गरिएको छ। आदेशमा रिट निवेदनमा माग भएबमोजिम अन्तरिम आदेशको टुंगो लगाउन वैशाख १३ गते दुबै पक्षलाई छलफलमा बोलाएको छ। निवेदकले अन्तरिम आदेश माग गरेको सम्बन्धमा विचार गर्दा निवेदनमा उठाइएका विषय नेपाल राष्ट्र बैंक, मौद्रिक नीति तथा समग्र अर्थतन्त्रको स्थायित्वसँग गाँसिएको विषय देखिँदा यस्तो विषयमा अन्तरिम आदेश जारी गर्ने वा नगर्ने भन्ने सम्बन्धमा दुवै पक्षलाई झिकाई छलफल गरी निर्णयमा पुग्नुपर्ने देखिएकाले सो प्रयोजनका लागि मिति वैशाख १३ गते पेसी तोकी दुवै पक्षलाई जानकारी दिनू, आदेशमा भनिएको छ। अन्तरिम आदेशका लागि दुबै पक्षलाई १३ गते बोलाएको सर्वोच्चले अल्पकालिन आदेशमार्फत गभर्नर अधिकारीलाई पनि काममा फर्किने बाटो खोलेको छ। आदेशमा जाँचबुझ समिति र निलम्बनको पत्र कार्यान्वयन नगर्न र अधिकारीलाई आफ्नो पदीय जिम्मेवारी पूरा गर्न दिन भनिएको छ। आदेशमा भनिएको छ, अन्तरिम आदेशको सम्बन्धमा निर्णय नहुन्जेल नेपालको संविधानको धारा १३२ (२) तथा धारा ३०४ (१) को प्रतिबन्धात्मक वाक्यांश तथा नेपाल राष्ट्र बैंक ऐन, २०५८ को दफा २३ (१) (क) को विद्यमानताको अवस्थामा जाँचबुझ समिति गठन भएकोसमेत देखिँदा नेपाल सरकारको चैत २४ को निर्णय तथा अर्थ मन्त्रालयको चैत २५ को निवेदकको नाममा जारी गरिएको पत्राचार तत्काल कार्यान्वयन नगर्न नगराउनु र निवेदकलाई आफ्नो पदीय जिम्मेवारी पूरा गर्न दिनू। सर्वोच्च अदालत नियमावली, २०७४ को नियम ४९ (ख) बमोजिम विपक्षीहरूका नाममा यो आदेश जारी गरिएको हो। रिटमा प्रधानमन्त्री तथा मन्त्रिपरिषद् कार्यालयसमेतलाई विपक्षी बनाइएको छ। सरकारले आफूलाई गरेको निलम्बन कानुनविपरीत भएको भन्दै गभर्नर अधिकारीले आइतबार रिट दायर गरेका थिए। सरकारले चैत २५ गते मन्त्रिपरिषद्बाट जाँचबुझ समिति गठन गरेर अधिकारीलाई गभर्नर पदबाट निलम्बन गरेको थियो। अधिकारीले आफूमाथि गरिएको कारवाही बदर गरी गभर्नरको जिम्मेवारीमा फर्किन अन्तरिम आदेश माग गर्दै रिट दायर गरेका थिए। गभर्नर अधिकारीको पक्षमा वरिष्ठ अधिवक्ता कृष्णप्रसाद भण्डारी, राधेश्याम अधिकारी, हरिहर दाहाल, सुशील पन्त, शम्भु थापा, सतिशकृष्ण खरेल, हरिप्रसाद उप्रेती, तुलसी भट्ट, इन्द्र खरेलले बहस गरेका थिए। त्यसैगरी अधिवक्ताहरु सुरेन्द्र थापा, टीकाराम भट्टराई, नरेन्द्रप्रसाद गौतम र श्रवण कुमार चौधरीले बहस गरेका थिए। गभर्नर अधिकारीमाथिको जाँचबुझ अघि बढ्ने कि खारेज हुने भन्ने निर्क्यौल वैशाख १३ गतेबाट सुरु हुने पूर्ण सुनुवाइपछि हुनेछ। तत्कालका लागि भने उनीमाथिको निलम्बन फुकुवा भएर पदमा यथावत् रहेका छन्। सरकारले गभर्नर अधिकारीमाथि गम्भीर सूचना चुहाएको, सरकारलाई असहयोग गरेको आरोप लगाउँदै सर्वोच्च अदालतका पूर्वन्यायाधीश पुरुषोत्तम भण्डारीको संयोजकत्वमा तीन सदस्यीय जाँचबुझ समिति गठन गरेको थियो। छानविनमा तानिएसँगै गभर्नर अधिकारी निलम्बनमा परेका थिए। जसको चौतर्फी आलोचना भएको थियो। अर्थमन्त्री जनार्दन शर्माले अमेरिकाबाट आएको शंकास्पद ४० करोड रुपैयाँ छुटाउन दिएको दबाब नमान्दा अधिकारीलाई हटाउने उद्देश्यले छानविन समिति बनाएको भन्दै सत्तारुढ गठबन्धनभित्रै प्रश्न उठेको थियो।"
निलम्बित गभर्नर अधिकारीको रिटमाथि सुनुवाइ सकियो,"काठमाडौं : निलम्बनमा परेका राष्ट्र बैंकका गभर्नर महाप्रसाद अधिकारीले दिएको रिटमाथि सुनुवाइ सकिएको छ। सर्वोच्च अदालतका न्यायाधीश हरिप्रसाद फुयालको एकल इजलासमा सुनुवाइ भएको हो। सरकारले आफूलाई गरेको निलम्बन कानुनविपरीत भएको भन्दै गभर्नर अधिकारीले आइतबार रिट दायर गरेका थिए। गत चैत २५ गते सरकारले अधिकारीलाई गभर्नर पदबाट निलम्बन गरेको थियो। अधिकारीले आफूमाथि गरिएको कारबाही बदर गरी गभर्नरको जिम्मेवारीमा फर्किन अन्तरिम आदेश माग गर्दै रिट दायर गरेका थिए। प्रधानमन्त्री तथा मन्त्रिपरिषद् कार्यालयलाई विपक्षी बनाएर उनले मुद्धा दायर गरेका थिए। अधिकारीको पक्षबाट वरिष्ठ अधिवक्ता राधेश्याम अधिकारी, सुशील पन्त, सतिशकृष्ण खरेल र शम्भु थापाले बहस गरेका थिए।"
लेटाङ घटना : कर्तव्य ज्यान मुद्धाका १० अभियुक्तलाई धरौटीमा छाड्न आदेश,"विराटनगर : मोरङको लेटाङमा महिला प्रहरीको हत्या गरिएको घटनामा संलग्न भएको आरोपमा पक्राउ परेर कर्तव्य ज्यान मुद्दा चलाइएका १० जना अभियुक्तलाई अदालतले धरौटीमा छाड्न आदेश दिएको छ। जिल्ला अदालत मोरङका न्यायाधीश शिशिरराज ढकालको इजलासले मंगलबार अभियुक्तहरुलाई धरौटीबापत जनही ५० हजार रूपैयाँ लिएर छाड्न आदेश दिएको हो। उक्त घटनामा संलग्न भएको आरोपमा १५ जनाविरुद्ध कर्तव्य ज्यान मुद्दा दर्ता गरिएको थियो। मुद्दा दर्ता गरिएकामध्ये १० जना मात्रै पक्राउ परेका थिए। पाँच जना फरार छन्। पक्राउ परेका अभियुक्तहरुको बयान सकिएपछि वादी नेपाल सरकार र प्रतिवादीतर्फका कानुन व्यवसायीबीच न्यायाधीश ढकालको इजलासमा थुनछेक बहस भएको थियो। थुनछेक बहसपछि तत्काल प्राप्त प्रमाणका आधारमा पछि ठहरे बमोजिम हुनेगरी अभियुक्तलाई धरौटीमा छाड्ने आदेश भएको अदालत सूचना अधिकारी हेमबहादुर बुढाथोकीले जानकारी दिए। उनका अनुसार फरार रहेकाको हकमा अदालतबाट पक्राउ पूर्जी जारी हुने छ। कर्तव्य ज्यान मुद्दाका अभियुक्तहरु मोरङको मिक्लाजुङ गाउँपालिका२ का २१ वर्षीय कान्छा भनिने कृष्ण विश्वकर्मा, लेटाङ नगरपालिका५ का १९ वर्षीय डम्बर कार्की, २७ वर्षीय विशेक मगर, धनकुटा घर भइ लेटाङ५ मा बस्दै आएका २० वर्षीय सन्तोष कुँवर, ३२ वर्षीय राजकुमार भनिने कुमारबहादुर खोक्रेल, २० वर्षीय समीर राई, १८ वर्षीय कपिल नेपाली, २५ वर्षीय मनकुमार महरा, २९ वर्षीय लेखबहादुर मगर र १९ वर्षीय अनिल विश्वकर्मालाई धरौटीमा छाड्न अदालतले आदेश दिएको बुढाथोकीले बताए। लेटाङ घटनामा संलग्न भएको आरोपमा प्रहरीले हालसम्म ७२ जनालाई पक्राउ गरिसकेको छ। दुई जनालाई हाजीर जमानीमा छाडिएको छ। पक्राउ गरेर कर्तव्य ज्यान मुद्दा चलाइएका १ जना र अभद्र व्यवहार मुद्दामा अभियुक्त बनाइएका १५ सहित १६ जना नाबालकलाई न्यायाधीश ढकालकै इजलासले अभिभावकको जिम्मा लगाउन आदेश दिएको छ। अदालतले खोजेका बेला उपस्थित गराउने गरी नाबालकहरुलाई अभिभावकको जिम्मा लगाइसकिएको सूचना अधिकारी बुढाथोकीले बताए। उनका अनुसार नाबालक प्रतिवादी भएका सबै मुद्दाको छिनोफानो अदालतको बन्द इजलासबाट हुने कानुनी व्यवस्था छ। घटनामा पक्राउ परेकामध्ये साबालक रहेका ४४ जनाविरुद्ध भने जिल्ला प्रशासन कार्यालयमा अभद्र व्यवहारको मुद्दा दर्ता गरिएको थियो। प्रशासन कार्यालयका नायब सुब्बा रमेशकुमार निरौलाका अनुसार मुद्दाका प्रतिवादीलाई प्रमुख जिल्ला अधिकारी काशीराज दाहालको इजलासले धरौटीमा छाड्न आदेश दिएको छ। अभियुक्तहरुलाई विगोवापत जनही १० हजार रूपैयाँ र धरौटीवापत पाँच हजार रूपैयाँ लिएर छाड्न प्रशासनले आदेश दिएको निरौलाले बताए। लेटाङ नगरपालिका५ स्थित शिक्षा विकास माध्यमिक विद्यालयका शिक्षक ५६ वर्षीय मनोजकुमार पौडेलले गत चैत ४ गते सोही विद्यालयमा अध्ययनरत १४ वर्षीया छात्रालाई यौन दुव्र्यवहार गरेको घटना बाहिरिएको थियो। घटनाको विरोधमा सुरु भएको आन्दोलन हिंसात्मक झडपमा परिणत हुँदा चैत ६ गते महिला प्रहरी जवान २६ वर्षीया उर्मिला श्रेष्ठको हत्या भयो। गोली प्रहारबाट उनको मृत्यु भएको खुलेको छ। शिक्षक पौडेलविरुद्ध दर्ता भएको जबरजस्ती करणी उद्योगको मुद्दामा पनि अदालतबाट आदेश आइसकेको छ। न्यायाधीश दुर्गा खड्काको इजलासले उनलाई पूर्पक्षका लागि थुनामा राख्न सोमबार आदेश दिएको हो।"
चुनावका बेला गलत समाचारबाट बच्नुपर्छ,"काठमाडौं : प्रेस काउन्सिल नेपालका अध्यक्ष बालकृष्ण बस्नेतले चुनावका बेला गलत समाचारबाट बच्नुपर्ने बताएका छन्। उनले भने, यस्तो बेलामा फेक न्युजको कारखाना नै चल्न सक्ने खतरा रहन्छ, त्यसैले हरेक समाचार छाप्नुअघि सचेत रहनुपर्छ र हरेक सञ्चारगृहले आफ्ना सञ्चारकर्मीलाई यस विषयमा सचेत रहन भन्नुपर्छ। विभिन्न सञ्चार संस्था भन्दै स्वदेश एवं विदेशतिरबाट त्यस्ता प्रायोजित समाचार बन्न सक्ने भन्दै नेपाली मिडियाले साभार गर्दा विशेष ख्याल पुर्याउनुपर्ने उनको सुझाव थियो। निर्वाचन आयोगले प्रेस काउन्सिल र नेपाल पत्रकार महासङ्घको सहकार्यमा आज आयोजना गरेको सञ्चारकर्मीको एकदिने अभिमुखीकरण कार्यक्रममा उनले मिथ्या सूचना, दुष्प्रचार र गलत समाचारबाट प्रत्येक सञ्चारकर्मी जोगिनुपर्ने बताए। उनले विश्वसनीयताकै कारण पत्रकारिता जगत् बलियो हुने भएकाले त्यसलाई जोगाउन सञ्चारकर्मी स्वयं जुट्न आग्रह गरे। निर्वाचनका समयमा निर्वाचन आचारसंहितको पालना गर्ने पहिलो पङ्क्तिमा सञ्चारकर्मी हुने भएकाले नै राजनीतिक नेताहरुले आचारसंहिता उल्लङ्घन गरेमा सचेत गराउन सक्ने उनको तर्क थियो। आयोगले चुनावका क्रममा मिडियाको आचारसंहिताबारे अनुगमनको जिम्मेवारी काउन्सिललाई दिएको छ। काउन्सिलले यही वैशाख १ गतेदेखि रेडियो, टिभी, छापा, अनलाइन र सामाजिक सञ्जालको अनुगमन सुरु गरिसकेको बताउँदै आचारसंहिता उल्लङ्घन गरेको पाइए तत्काल कारबाही गरिने जानकारी पनि उनले दिए। रासस"
मुस्ताङमा कृषि तथ्याङ्क संकलन गर्न कार्यस्थल खटिए गणक र सुपरिवेक्षक,"जोमसोम : मुस्ताङमा मंगलबारदेखि कृषि गणनाकार्य सुरु भएको छ। राष्ट्रिय तथ्यांक विभागले देशभरका ७५३ स्थानीय तहमा सातौं कृषि गणना अभियान सुभारम्भ गरेसंगै मुस्ताङमा कृषि गणनाकार्य सुभारम्भ भएको हो। कृषि गणना जिल्ला स्तरीयरुपमा हुने गरेकोमा संघीयतापछिको पहिलो कृषि गणना २०७८ को भने ७५३ स्थानीय तहस्तरमा कृषि तथ्यांक संकलन हुने जिल्ला कृषि गणना अधिकृत कृष्णप्रसाद चौलागाईले जानकारी दिए। राष्ट्रिय कृषि गणना २०७८ का लागि हिमाली जिल्ला मुस्ताङमा मंगलबारदेखि कृषि गणक र सुपरिवेक्षकहरु कृषकको घरदैलोमै पुगेर तथ्यांक संकलन गर्ने काम सुरुआत भईसकेको कृषि अधिकृत चौलागाईले बताए। कृषि गणनाकार्य बैशाख ६ गतेदेखि जेठ १९ गते ४५ दिनसम्म हुने उनले उल्लेख गरे। यसरी स्थानीयस्तरमा कृषकको घरदैलोमै पुगेर गरिएको कृषि तथ्यांक रिपोर्ट जेठको अन्तिमसम्ममा केन्द्रिय तथ्यांक विभागलाई उपलब्ध गराईने कृषि अधिकृत चौलागाईको भनाई छ। जिल्ला कृषि गणना कार्यालय मुस्ताङले यहाँका ५ स्थानीय तहमा कृषि तथ्यांक संकलन गर्न १२ जना गणक र ३ जना सुपरिवेक्षक कार्यस्थलमा खटिएको जनाएको छ। यसअघि जिल्ला कृषि गणना कार्यालय मुस्ताङले जिल्लाका ५ वटै स्थानीय तहमा कृषि गणना सहजीकरण समिति गठन भई पहिलो बैठक सम्पन्न भईसकेको कृषि अधिकृत चौलागाईंले बताए। उनका अनुसार कृषि गणनाका लागि कार्यालय स्थापना,कर्मचारी व्यवस्थापन र जिल्ला कृषि गणना समन्वय समिति गठन भई २ वटा बैठक समेत सम्पन्न भईसकेको छ। जिल्ला स्तरमा कृषि गणना सचेतना गोष्ठि र गणक तथा सुपरिवेक्षकलाई ९ दिने तालिम सम्पन्न गरी कार्यस्थलमा खटाईएको जिल्ला कृषि गणना अधिकृत चौलागाईले बताए। राष्ट्रिय कृषि गणनामा संकटमा रैथाने पशुपंक्षीको तथ्यांक, सम्पूर्ण अन्नबाली, पशुपंक्षी पालन खेतीयोग्य जमिनको अवस्था लगायतका बारेमा २४ प्रकारका प्रश्न सोधी अभिलेख तयार गरिने कृषि गणना कार्यालले जनाएको छ। स्याउ उत्पादनले प्रसिद्ध मानिएको हिमाली जिल्ला मुस्ताङमा झन्डै ८० प्रतिशत बढी घरधुरीले कृषि व्यवसाय अपनाएको पाईन्छ। यहाँका किसानको मुख्य आम्दानीको श्रोत कृषि र पशुपालन व्यवासायनै हो। यहाँ स्याउ, उवा, फापर, जौं, गहुँ, मकै, आलु, बोडी, सिमी र तोरी खेती हुने गर्छ। पशुपालनतर्फ याकचौरी, भेडाच्यांग्रा र घरपालुवा चौपाया पालन गरेका छन्। कृषि र पशुपालनबाट मुस्ताङले बर्सेनि करोडौ रुपैयाँ भित्रिने गरेको छ। सरकारले कृषिक्षेत्रमा ठोस आवश्यक नीति निर्माण तथा योजना तर्जुमा गर्न सहज पुगोस भन्ने उद्देश्यले प्रत्येक १० वर्ष कृषि गणनाकार्य गर्दैआईरहेको छ।"
सिन्धुलीमा बालबिवाह गर्दा दुलहा पक्राउ,"सिन्धुली : सिन्धुलीमा बालबिवाह गरेको भन्दै प्रहरीले दुलहालाई नियन्त्रणमा लिएको छ। पक्राउ पर्नेमा गोलन्जोर गाउँपालिका६ गैरीगाउँका देवलाल सार्कीका २७ वर्षिय छोरा हिराबहादुर सार्की रहेका छन्। सार्कीले गत आइतबार गोलन्जोर गाउँपालिका७ डाँडाकटेरीका आइते सार्कीकी १७ वर्षिय छोरी टिकादेवी सार्कीलाई बाल बिवाह गरी घरतर्फ लैजाँदै गर्दा प्रहरीले नियन्त्रणमा लिएको सिन्धुलीका प्रहरी नायव उपरिक्षक मनोज लामाले जानकारी दिए।हिराबहादुरले ललाई फकाई बलेनिस्थित महादेव मन्दिरमा लगी बिवाह गर्दै गरेको भन्ने खबरका आधारमा गएको प्रहरीको टोलीले सोही स्थानबाट नियन्त्रणमा लिएको हो, उनले भने। हिराबहादुरलाई जिल्ला प्रहरी कार्यालयमा ल्याई जिल्ला अदालतबाट पाँच दिनको म्याद थप गरी आवश्यक अनुसन्धान थालिएको छ। बालिका टिकादेवी सार्कीलाई भने आफन्तको जिम्मा लगाइएको छ। घटनामा संलग्न अन्यकोसमेत खोजि भईरहेको प्रहरीको भनाई छ।"
गठबन्धनका लागि भरतपुरको निर्णय सच्याउन चितवन कांग्रेसलाई देउवाको आग्रह,"चितवन : भरतपुर महानगरपालिकामा माओवादीलाई छोड्न नसक्ने नेपाली कांग्रेस चितवनको निर्णय सच्चाउन पार्टी सभापति शेरबहादुर देउवाले आग्रह गरेका छन्। जिल्ला सभापति राजेश्वर खनाललाई बालुवाटार बोलाएर निर्णय सच्चाउन आग्रह गरेका हुन्। सभापति एवं प्रधानमन्त्री देउवाले जिल्ला सभापति खनाललाई बालुवाटारमा बोलाएर केन्द्रीय समितिको निर्णयअनुसार अघि बढ्न भनेका छन्। ६ महानगरमध्ये तीन वटामा नेपाली कांग्रेसले पाएको भन्दै त्यसका लागि भरतपुरमा गठबन्धनअनुसार जुट्न आग्रह गरेको चितवन सभापति खनालले बताए। स्थानीय निर्वाचनमा भरतपुर छोड्नपर्ने अवस्था आयो। त्यसका लागि तपाईंले सहयोग गर्न पर्यो। तपाईले चितवनको निर्णय परिवर्तन गर्न पर्यो भन्नुभयो, खनालले सभापति देउवाको भनाई उद्दृत गर्दै भने, म निर्णय परिवर्तन गर्न सक्ने सामर्थ्य राख्न सक्ने अवस्था छैन। माथिल्लो निकायले निर्णय गर्नुस्, म त्यसलाई पालना गर्न तयार छु भने। तर खनालले जिल्लाको परिस्थिति बेग्लै भएकोले आफू कार्यकर्ताको भावना विपरीत जान नसक्ने बताएका थिए। अवस्था गम्भीर छ। मैले एक्लैले थाम्न सक्ने अवस्था छैन भनेर म फर्किए, खनालले भने। बालुवाटार उनीहरुबीच करिब २० मिनेट कुराकानी भएको थियो। भेटमा उपसभापति पूर्णबहादुर खड्का पनि थिए। चितवन कांग्रेसबाट सभापति मात्रै थिए। सभापति खनाल भेट गरेर चितवन आइसकेका छन्।"
१० जना कोरोना संक्रमित थपिदाँ २६ जना संक्रमण मुक्त,काठमाडौं : देशभर पछिल्लो २४ धन्टामा १० जना कोरोना संक्रमित थपिएका छन्। स्वास्थ्य तथा जनसंख्या मन्त्रालयका अनुसार देशभर पछिल्लो २४ धन्टामा ४ हजार ४ सय ३ जनामा कोरोना परिक्षण गर्दा थप १० जना संक्रमित थपिएका हुन्। यस्तै २६ जना संक्रमण मुक्त भएका छन्। पछिल्लो २४ धन्टामा ७२ हजार ६ सय ८९ जनाले कोरोनाविरुद्धको खोप लगाएका छन्। हालसम्म देशभर ३ सय ३४ जना सक्रिय कोरोना संक्रमित रहेका छन्।
मधेस प्रदेश : स्थानीय तहमा कुन दलको अवस्था कस्तो ?,"जनकपुरधाम : देश आसन्न स्थानीय तहको निर्वाचन केन्द्रित भएको छ। गठबन्धनका साथ निर्वाचनको तयारी गरिरहेका सत्तारुढ गठबन्धनमा रहेको दलबीच रस्साकस्सी चलिरहेको छ। प्रमुख प्रतिपक्षीको भूमिकामा रहेका नेकपा एमाले र लोकतान्त्रिक समाजवादी पार्टी कतिपय पालिकामा उम्मेदवार सिफारिश गरीसकेको छ। तर केन्द्रबाट कुनै पनि दलले उम्मेदवारहरुको निर्कैयौल लगाउन सकेको छैन। उम्मेदवार छनौटमा व्यस्त राजनीतिक दलहरुको ध्यान सबैभन्दा बढी मधेसमा केन्द्रित छ। मधेस हरेक राजनीतिक दलको प्राणवायु मानिएको मधेस केन्द्रित चुनावी सरगर्मी बढेको छ। मधेस नेपालको राजनीतिक इतिहासमा पटकपटक निर्णायक भूमिका निर्वाहले पनि राजनीतिक दलहरुले प्रतिष्ठा बचाउनु र अपेक्षा राख्नु स्वभाविक हो। राष्ट्रिय राजनीतिदेखि क्षेत्रीय पार्टीको राजनीतिक आधार भूमि मधेस रहँदै आएको यर्थात छ। देशको सबैभन्दा पुरानो राजनीति इतिहास बोकेको कांग्रेसका लागि त यो क्षेत्र गढ नै थियो। पछिल्लो स्थानीय तह निर्वाचनको परिणाममा एमालेभन्दा कमजोर अवस्थामा कांग्रेस छ। तर कुनै समय एकल भोट बैंकको रुपमा रहेको मधेस कांग्रेसलाई भने मधेसमा पहिलो दल बनायो। यद्यपि मधेस प्रदेशमा खुम्चदै गईरहेको कांग्रेसको दायरालाई फराकिलो बनाउन नयाँ रणनीतिका साथ नेता अघि बढेको संसदीय दलका सचेतक उपेन्द्र कुशवाहा बताउँछन्। दलहरु कमजोर हुँदा आश्रयस्थल खोज्न मधेसको समथर भूमि झर्छन र यहाँबाट कहिल्यै कसैलाई निराश पनि बनाएको छैन्। त्यसैले होला एमाले र माओवादीले मधेसमा गतिविधि बढाएको छ। मधेसवादी दलमा रहेका युवाहरु एमालेमा लागेपछि मधेसमा एमाले हौसिएपनि संगठनात्मक रुपमा कमजोर छ। २०७० को स्थानीय निर्वाचन परिणाम संतोषजनक नभएपनि मधेसमा कांग्रेस कमजोर नरहेको कांग्रेस मधेसका अध्यक्ष कृष्ण यादवको दाबी छ। मधेस प्रदेशमा पहिलो स्थानमै रहेको र आगामी स्थानीय तहको निर्वाचनमा अझ राम्रो स्थितिमा आउने दाबी छ। माओवादी केन्द्रले पछिल्लो निर्वाचन भन्दाबढी स्थानीय तहमा नतिजा ल्याउने माओवादीका मधेस प्रदेश महासचिव श्रवण बरबरिया यादवले दावी गरे। जनताले विकास चाहेको छ, माओवादीले जितेको स्थानीय तहमा विकासको लहर आएको कुरो जनताले मूल्यांकन गर्छ। यादव भन्छन, हामी पहिले भन्दा मजबुत स्थितिमा छौं, अबको स्थानीय तहमा पहिले भन्दा दोब्बर सिट ल्याउँछौं। दल विभाजनको फाइदा कांग्रेसलाई २०७० स्थानीय तहको मत परिणामामा देशैभरमा एमाले पहिलो थियो। एमालेपछि कांग्रेसको दोश्रो तर पछिल्लो राजनीतिक उथलपुथलले पुरानो समिकरण भताभुङ्ग हुँदा अवस्थामा फेरबदल भएको छ। एमालेमाओवादी मिलेर बनेको नेकपाको आन्तरिक कलहले एमाले एक्लिएको छ। माओवादी केन्द्र कांग्रेस नेतृत्वको सत्ता गठबन्धनमा छ। जसपा विभाजित भएर नेतृत्व उपेन्द्र यादव र महन्थ ठाकुरले लोकतान्त्रिक समाजवादीको नेतृत्व गरिरहेको छ। महन्त ठाकुरबाट अलग भएर वृषेशचन्द्र लालको नेतृत्व तमलोपा सक्रिय छ। टुटफुटले मधेस केन्द्रित दल २०७० को निर्वाचन भन्दा कमजोर स्थितिमा छ। जसको प्रत्यक्ष फाइदा नेपाली कांग्रेसलाई पुग्न सक्ने राजनीतिक विश्लेषक नित्यानन्द मण्डल बताउँछन्। मधेसमा सिके राउत नेतृत्वको जनमत पार्टीको प्रभाव बढेकोले मधेस केन्द्रित दलकै भोट बैंकमा असर पर्ने विश्लेषक मण्डल बताउँछन्। एमालेको अहिले पनि मधेसमा सन्तुलनमा छैन। विभिन्न दलबाट कार्यकर्ता तान्ने अभियानमामा एमालेलाई केही राहत भएपनि परिणाममा मुस्लिक हुने तर्क कतिपयको छ। राष्ट्रिय दललहरु मध्ये कांग्रेस बाहेक सबै दल पछिल्लो दुई वर्षे अवधीमा विभाजित दलहरुको शक्तिमा ह्रास आएको छ। यसले पनि कांग्रेस आफ्नो पुरै शक्तिका साथ स्थानीय तहमा राम्रो परिणाम निकाल्न सक्ने योजनामा छ। मधेसमा दलिय स्थिति मधेस धेरै स्थानीय तह भएको प्रदेशको मामिलामा दोश्रो नम्बरमा छ। प्रदेश १ पछि सबैभन्दा धेरै स्थानीय तह यहाँ छ। १ महानगर, ३ उपमहानगर, ७३ नगर र ५९ गाउँपालिका गरी कुल १ सय ३६ वटा स्थानीय तह छ। १ सय ३६ वटै पालिका गरी कुल १ हजार २ सय ७१ वडा छ। नेपाली कांग्रेस पछिल्लो स्थानीय तह निर्वाचनमा सबैभन्दा बढी ४० स्थानीय तह र ३ सय ३८ वडामा विजयी भएको छ। त्यस्तै तत्कालिन फोरमले २६ स्थानीय तह र १ सय ९१ वडा, तत्कालिन राजपा २५ स्थानीय तह र १ सय ९४ वडा, एमाले १८ स्थानीय तह र २ सय ३० वडा र माओवादी केन्द्र २१ स्थानीय तह र २ सय ३१ वडामा र नयाँ शक्ति एक स्थानीय तहमा विजयी भएको थियो। धनुषा : मधेसको राजधानी धनुषामा १ उपमहानगर, ११ नगर तथा ६ पालिका गरी १८ तह छ। धनुषामा १८ पालिकामा कुल १ सय ६९ वडा छ। नेपाली कांग्रेसले औरही, धनौजी, जनकनन्दनी, धनौजी गाउँ, कमला, क्षीरेश्वरनाथ, धनुषाधाम, नगराइन र सबैला नगरपलिकामा विजयी भएको छ। त्यस्तै एमालेले बटेश्वर र मुखियापट्टी मुसहरनिया गाउँ र मिथिला, मिथिला विहारी नगरपालिकामा विजयी भएको छ। तत्कालिन राजपाले जनकपुरधाम उपमहानगर, हँसपुर नगर तथा तत्कालिन फोरमले गणेशमान चारनाथ नगर र लक्ष्मिनिया गाउँमा विजयी भएको छ। माओवादी शहीदनगर र विदेह नगरपालिकामा विजयी भएको छ। महोत्तरी : महोत्तरीमा कुल १५ स्थानीय तह मध्ये १० नगर ५ गाउँपालिका छन्। कुल १ सय ३८ वडा छ। महोत्तरीमा कांग्रेसले औरही, बलवा र लोहारपट्टी नगर तत्कालिन राजपाले एकडारा, महोत्तरी गाउँपालिका, जलेश्वर, भंगहा, मटिहानी, मनरासिस्वा र तत्कालिन फोरमले सोनमा गाउँपालिकामा विजयी भएको थियो। माओवादी केन्द्रले गौशाला, बर्दिवास, रामगोपालपुर नगर र सम्सी गाउँपालिकामा विजयी भएको छ। पिपरा गाउँपालिकामा तत्कालिन राजपाबाट विजयी भएका विनोद चौधरीको मृत्युपछि उपनिर्वाचनमा नेकपा (एमाले) विजयी भएको थियो। सप्तरी : सप्तरीमा १८ स्थानीय तह मध्ये ९ नगर र ९ गाउँपालिकामा १ सय ६४ वडा छ। कांग्रेसले अग्नीसाइर, बेल्ही चपेना, विष्णुपुर, सुरुंगा गाउँ र शम्भुनाथ नगरपालिकामा विजयी भएको छ। एमालेले कञ्चनरुप र सप्तकोशी, तत्कालिन राजपाले डाक्नेश्वरी, तिलाठी कोइलाडी, राजविराज, रुपनी र हनुमाननगर कंकालिनी गाउँपालिकामा विजयी भएको थियो। तत्कालिन फोरमले खडक, बोदेबर्साइन नगरपालिका, तिरहुत, महादेवा र बलानविहुल गाउँपालिकामा विजयी भएको थियो। एक स्थानीय तहमा तत्कालिन नयाँ शक्ति पार्टी विजयी भएको थियो। सिरहा : १७ पालिकामा १ सय ६४ वडा छन्। कांग्रेसले कल्याणपुर नगर, नवराजपुर, सखुवानन्कारकट्टी गाउँपालिका, एमालेले नरहा गाउँपालिका, लहान र सुखीपुर नगरपालिकामा विजयी भएको छ। माओवादी केन्द्र अर्नमा, औरही गाउँपालिका, कर्जन्हा, गोलबजार, धनगढीमाई र मिर्चैया नगरपालिका, तत्कालिन फोरमले बरियारपट्टी, भगवानपुर, लक्ष्मीपुर पतारी, विष्णुपुर गाउँ र सिरहा नगरपालिकामा विजयी भएको थियो। सर्लाही : ११ नगरपालिका ९ गाउँपालिका सहित २० स्थानीय तह भएको सर्लाहीमा २ सय वडा छ। कांग्रेसले धनकौल, बसबरिया, रामनगर गाउँ, मलंगवा, हरिपूर्वा नगरपालिका, एमालेले इश्वरपुर, लालबन्दी, हरिपुर र हरिवन नगरपालिका, माओवादी केन्द्रले चकरघट्टा गाउँ, बरहथवा र बागमति नगरपालिकामा विजयी भएको छ। तत्कालिन राजपाले कविलाशी, चन्द्रपुर, बलरा नगरपालिका, कौडेना र ब्रह्मपुरी गाउँपालिकामा तत्कालिन फोरमले पर्सा गाउँपालिकामा विजयी भएको थियो। रौतहट : १८ स्थानीय तहमा रौतहटमा १ सय ५७ वडा छ। कांग्रेसले गढीमाई, चन्द्रपुर, परोहा, फतुवा विजयपुर, वृन्दावन, राजपुर, राजदेवी नगरपालिका र दुर्गाभगवती गाउँपालिकामा विजयी भएको थियो। माओवादीले कटहरिया, मौलापुर र यमुनामाई गाउँपालिका, राजपाले गुजरा र गौर नगरपालिकामा जीत हासिल गरेको थियो। तत्कालिन फोरमले गरुडा, देवाही गोनाही, बौधीमाई र माधवनारायण नगरपालिकामा विजयी भएको थियो। बारा : १५ स्थानीय तह भएको बारामा कुल १ सय ६७ वडा छ। जिल्लामा कांग्रेसले कलैया उपमहानगर, करैया, बारागढी गाउँपालिका, निजगढ, महागढीमाई र सिमरौनगढ नगरपालिका, एमालेले कोल्हवी नगरपालिका र जीतपुर सिमरा उपमहानगरपालिका, राजपाले देवताल, परवानीपुर र प्रसौनी गाउँपालिकाको विजयी भएको छ। तत्कालिन फोरमले आदर्श कोतवाल, पचरौता, फेटा र सुवर्ण गाउँपालिकामा विजयी भएको थियो। पर्सा : एक महानगरसहित ३ नगर र १० पालिका गरी १४ स्थानीयतहमा १ सय १२ वडा छ। कांग्रेसले धोविनी गाउँपालिका र पर्सागढी नगरपालिका, एमालेले जिराभवानी, पटेर्वा सुगौनी, बहादुरमाई गाउँ, माओवादी केन्द्रले छिपहरमाई गाउँपालिका, जगरनाथपुर गाउँपालिका र ठोरी गाउँपालिकामा विजयी भएको छ। त्यस्तै तत्कालिन फोरमले पकहामैनपुर, विन्दवासिनी, सखुवाप्रसौनी गाउँपालिका, विरगंज महानगरपालिकामा विजयी भएको थियो। २०७४ सालको स्थानीय तहको मतपरिणामा अनुसार"
लेटाङ घटना : १६ जना नाबालकलाई अभिभावकको जिम्मा,विराटनगर : मोरङको लेटाङमा हिंसात्मक झडपमा संलग्न भएको आरोपमा पक्राउ परेका १६ जना नाबालकलाई अदालतले अभिभावकको जिम्मा लगाएको छ। महिला प्रहरीको हत्या भएको घटनामा संलग्न भएको आरोपमा उनीहरु पक्राउ परेका थिए। प्रहरीले पक्राउ गरेर १ जनाविरुद्ध कर्तव्य ज्यान र १५ जनाविरुद्ध अभद्र व्यवहारको मुद्दामा अनुसन्धान गरेको थियो। प्रहरीले बुझाएको अनुसन्धान प्रतिवेदन (मिसिल)का आधारमा जिल्ला सरकारी वकिल कार्यालयले मुद्दा अदालत लगेको हो। नाबालक प्रतिवादी भएका सबै मुद्दाको छिनोफानो अदालतको बन्द इजलासबाट हुन्छ। जिल्ला अदालत मोरङका सूचना अधिकारी हेमबहादुर बुढाथोकीका अनुसार न्यायाधीश शिशिरराज ढकालको इजलासले नाबालकलाई अभिभावकको जिम्मा लगाउन आदेश दिएको हो। आदेशअनुसार सबै जनालाई अभिभावकको जिम्मा लगाइसकिएको उनले बताए। बुढाथोकीका अनुसार अदालतले बोलाएको वा खोजेका बेला अभिभावकले उनीहरुलाई उपस्थिती गराउनुपर्ने हुन्छ। यही घटनामा संलग्न भएको आरोपमा पक्राउ परेकामध्ये ४४ जनालाई अभियुक्त बनाएर जिल्ला प्रशासन कार्यालयमा अभद्र व्यवहारको मुद्दा दर्ता गरिएको थियो। मुद्दाका प्रतिवादीलाई प्रमुख जिल्ला अधिकारी काशीराज दाहालको इजलासले धरौटीमा छाड्न आदेश दिएको छ। प्रशासन कार्यालयका नायव सुब्बा रमेशकुमार निरौलाका अनुसार प्रतिवादीहरुलाई विगोवापत जनही १० हजार रूपैयाँ र धरौटीवापत ५ हजार रूपैयाँ लिएर छाड्न इजलासबाट आदेश आएको हो। लेटाङ घटनामा संलग्न भएको आरोपमा हालसम्म प्रहरीले ७२ जनालाई पक्राउ गरिसकेको छ। पक्राउ परेकामध्ये १५ जना नाबालकविरुद्ध अदालतमा अभद्र व्यवहार र १ जनाविरुद्ध कर्तव्य ज्यान मुद्दा दर्ता गरिएको थियो। ४४ जनाविरुद्ध प्रशासनमा अभद्र व्यवहारको मुद्दा दर्ता भएको हो। त्यस्तै फरार रहेका ५ जनासहित १५ जनाविरुद्ध अदालतमा कर्तव्य ज्यान मुद्दा दर्ता भएको छ। पक्राउ परेकामध्ये २ जना हाजीरजमानीमा छुटेका छन्। लेटाङ नगरपालिका५ स्थित शिक्षा विकास माध्यमिक विद्यालयमा अध्ययनरत १४ वर्षीया छात्रालाई त्यहीका शिक्षक मनोजकुमार पौडेलले यौन दुर्व्यवहार गरेको घटना बाहिरिएपछि आन्दोलन भएको थियो। छात्रामाथि दुव्र्यवहार गर्ने शिक्षकलाई कारबाहीको माग राख्दै सुरु भएको आन्दोलन हिंसात्मक झडपमा परिणत हुँदा गत चैत ६ गते महिला प्रहरी जवान २६ वर्षीया उर्मिला श्रेष्ठको हत्या भएको थियो। शिक्षक पौडेलविरुद्ध भने मोरङ अदालतमा जबरजस्ती करणी मुद्दा दर्ता गरिएको थियो। न्यायाधीश दुर्गा खड्काको इजलासले उनलाई पूर्पक्षका लागि थुनामा राख्न सोमबार आदेश दिइसकेको छ।
स्थानीय तह निर्वाचनका लागि एकीकृत समाजवादीले सार्वजनिक गर्यो घोषणापत्र,"काठमाडौं : नेकपा (एकीकृत समाजवादी)ले स्थानीय तह निर्वाचनको घोषणापत्र सार्वजनिक गरेको छ। मंगलबार काठमाडौंमा आयोजित कार्यक्रममा पार्टी अध्यक्ष माधवकुमार नेपालले घोषणा पत्र सार्वजनिक गरेका हुन्। घोषणापत्रमा समाजवादीका स्थानीय एजेण्डा र पार्टी विद्रोका कारण उल्लेख छ। जनमुखी स्थानीय सरकार, विकास र समृद्धिको आधार घोषणापत्रमा समेटिएको छ। एमालेको नौ महिने सरकारले गरेका आफ्नो गाउँ आफैं बनाऔंलगायतका कार्यक्रमहरु समावेश गरिएको समाजवादीले जनाएको छ।"
गठबन्धन दलहरूको आआफ्नो दाबीले सिट बाँडफाँटमा समय लाग्यो : वर्षमान पुन,"कास्की : नेपाल कम्युनिस्ट पार्टी (माओवादी केन्द्र) केन्द्रीय कार्यालयका इन्चार्ज पूर्व स्थायी कमिटीका सदस्य वर्षमान पुनले सत्ता गठबन्धनमा सिट बाँडफाँटको आज टुंगो लाग्ने बताएका छन्। पार्टीको आइटी सेन्टरले मंगलबार आयोजना गरेको गण्डकी प्रदेशस्तरीय भर्चुअल प्रशिक्षण कार्यक्रममा उनले आसन्न स्थानीय तह निर्वाचनमा छ महानगर र ११ उपमहानगरको सिट बाँडफाँट केन्द्रबाटै मिलाइने बताएका हुन्। दलहरूबीच आआफ्नो दाबी रहेकाले मिल्न समय लागे पनि सहमति जुट्ने उनको भनाइ छ। नेता पुनले गठबन्धनमा नगरपालिका र गाउँपालिकाको सिट बाँडफाँट पनि मिलाउने कोसिस भइरहे पनि मिल्न नसके गठबन्धनभित्रै पनि प्रतिस्पर्धा हुने जानकारी दिए। उनले भने, नगर र गाउँपालिका पनि माथिबाटै मिलाउन कोसिस गरेका छौँ। नमिले गठबन्धनबाटै हामी प्रतिस्पर्धा गछौँ, महानगरको र उपमहानगरको भने आज टुङ्गो लाग्छ। तल्ला तहमा सिट बाँडफाँटका लागि माथिबाट पहिला कुन दलले कति प्रतिशत लिने भनेर सङ्ख्या तय गरेर प्रदेश र जिल्ला समितिलाई मिलाउन सहजीकरण गर्न सकिने नेता पुनको भनाइ छ।"
बेनीजोमसोम सडकको काभ्रेभीरमा फेरि टाईमकार्ड,"जोमसोम : भारतचीन जोड्ने राष्ट्रिय गौरवको बेनीजोमसोमकोरला सडक अन्तर्गत म्याग्दी र मुस्ताङको सीमाना काभ्रेभीरमा फेरि टाईमकार्ड लगाईने भएको छ। जिल्ला प्रशासन कार्यालय मुस्ताङले एक सूचना प्रकाशित गरी बेनीजोमसोम सडकको काभ्रेभीरमा बिहान ११ बजेदेखि दिउँसो २ बजेसम्म मंगलबारबाट दैनिक ३ घण्टा टाईमकार्ड लगाउने लगाउने निर्णय गरेको हो। मुस्ताङको घाँसादेखि काभ्रेभीरको जोखिमयुक्त सडकमा बिष्पोटक पदार्थ प्रयोग गरी चट्टान फुटाएर सडक चौडा गर्नुपर्ने भएकाले सडक स्तरोन्नति सहज गराउन सोमबार बसेको जिल्ला सुरक्षा समितिले पुनः टाईमकार्ड लागू गर्ने निर्णय गरेको मुस्ताङका सहायक प्रमुख जिल्ला अधिकारी रामचन्द्र ढकालले जानकारी दिए। टाईमकार्डपछि काभ्रेभीरमा बैशाख ७ गतेदेखि बैशाख २० गतेसम्म दैनिक ३ घण्टा सडक बन्द हुँनेछ। यसअघि गौरवको सडक आयोजनाको लागि पर्वतको मालढुङ्गा देखि बेनी सडकमा पनि सडक स्तरोन्नतिका लागि म्याग्दी प्रशासनले दैनिक ५ घण्टा टाईम कार्ड लगाएको थियो। राष्ट्रिय गौरवको बेनीजोमसोम सडकमा कालिगण्डकी करिडोरको सिफारिसमा म्याग्दी र मुस्ताङ प्रशासनले सडक स्तरोन्नतिका लागि टाईमकार्ड लगाएको थियो। हिउँदयामको समाप्ती र बशन्तऋतुको आगमनसंगै चैतै दशैँ औशी,चेतै दशैँ र नयाँ वर्षको अवसरमा तिर्थालुहरुको सहजताका लागि केही हप्ता सडकमा लगाईएको टाईमकार्ड हटाईएको थियो। चाडपर्व सकिएको र पर्यटक केही कम हुन थालेपछि सडकमा पुन: टाईमकार्ड जारी गरिएको हो। राष्ट्रिय गौरवको बेनीजोमसोम ७६ किमी सडकको अहिलेसम्मको भौतिक प्रगती ७० प्रतिशत छ। २०७४ सालदेखि सुरु गरिएको बेनीजोमसोम सडक स्तरोन्तिकार्य तोकिएको समयमा पुरा हुन सकेको छैन। हालसम्म बेनीजोमसोम ४ खण्डको २ देखि ३ पटकसम्म म्याद थपिसकिएको छ। थपिएको म्याद पनि यही चैत्र मशान्तमा सकिएको छ।"
"सत्ता गठबन्धनको बैठक सुरु, महानगर र उपमहानगरको भागवण्डा टुंग्याउने",काठमाडौं : सत्ता गठबन्धनको बैठक प्रधानमन्त्री निवास बालुवाटारमा सुरु भएको छ। महानगरपालिका र उपमहानगरपालिका टुंगो लगाउन बैठक केहिबेर अघिदेखि सुरु भएको हो। महानगर र उपमहानगरमा सिट बाँडफाँड मिलाउन नेताहरु छलफलमा छन्। अहिलेसम्म पनि सिट बाँडफाँट टुंगोमा पुग्न सकेको छैन। नेपाली काँग्रेस र नेकपा एकीकृत समाजवादीबीच पोखरा महानगरको दाबी नछोडेपछि सहमति हुन सकेको छैन। उपमहानगरपालिकामा पनि दलहरुबीच आआफ्नै दाबीले भागवण्डा टुंगिन सकेको छैन।
विविधताको प्रतिनिधित्व नगरी कुनै पनि समाज अगाडि बढ्न सक्दैन : अमेरिकी राजदूत बेरी,"काठमाडौं : नेपालका लागि अमेरिकी राजदूत र्यान्डी बेरीले सबै क्षेत्रमा विविधताको प्रतिनिधित्व नगरी कुनै पनि समाज आफ्नो क्षमताका रूपमा अगाडि बढ्न नसक्ने बताएका छन्। सञ्चारिका समूहले अमेरिकी दूतावासको सहयोगमा आयोजना गरेको महिला पत्रकार सशक्तिकरणसम्बन्धी मार्गदर्शन कार्यक्रमलाई सम्बोधन गर्दै बेरीले सञ्चारमाध्यममा विविधताको प्रतिनिधित्वले सबै पक्षका मुद्दा उठाउन सहयोगी हुने बताएका हुन्। यस किसिमको कार्यक्रमले मिडियामा महिलाको सहभागिता बढाउन र सशक्तिकरण गर्न सहयोगी हुनसक्छ, बेरीले भने। बेरीले प्रजातन्त्रलाई बलियो बनाउन मद्दत गर्ने तथा गलत कार्य र शक्तिको दुरुपयोगको पर्दाफास गर्न मिडियासँग आग्रह गरे। पत्रकारिता जिज्ञासु, निष्पक्ष र समाजको हितका लागि सन्तुलित हुनुपर्छ, उनले भने। सन्तुलित समाचार उत्पादन गर्न पत्रकारले आचारसंहिता जान्नै पर्ने र त्यसैले सत्यलाई कहिल्यै विकृत नगर्ने उनको भनाइ थियो। सोमबार र मंगलबार देशभरका २० महिला पत्रकारले महिला नेतृत्वसम्बन्धी तालिम लिएका छन्। सहभागीहरूबाट छनोट भएका केहीले राम्रो कथा लेखनका लागि तीन महिनाको मेन्टरसिप पाउने सञ्चारिका समूहका महासचिव बसन्ती बाँस्तोलाले जानकारी दिइन्। सहभागीहरुलाई वरिष्ठ पत्रकार हरिकला अधिकारी, बबिता बस्नेत र यशोदा तिमिल्सिनाले मार्गदर्शन गर्नेछन्।"
लेटाङ घटना : छात्रालाई दुर्व्यवहार गर्ने शिक्षक कारागार चलान,विराटनगर : मोरङको लेटाङ नगरपालिका५ स्थित शिक्षा विकास माध्यमिक विद्यालयमा अध्ययनरत १४ वर्षीया छात्रालाई यौन दुर्व्यवहार गरेको घटनामा संलग्न सोही विद्यालयका शिक्षक मनोजकुमार पौडेल कारागार चलान भएका छन्। जिल्ला अदालत मोरङकी न्यायाधीश दुर्गा खड्काको इजलासले पुर्पक्षका लागि थुनामा राख्न दिएको आदेशअनुसार लेटाङ३ घर भएका ५६ वर्षीय पौडेललाई सोमबार साँझ कारागार चलान गरिएको हो। तत्काल प्राप्त प्रमाणका आधारमापछि ठहरे बमोजिम हुने गरी शिक्षक पौडेललाई थुनामा राख्न इजलासबाट आदेश भएको जिल्ला अदालत मोरङका सूचना अधिकारी हेमबहादुर बुढाथोकीले जानकारी दिए। छात्रालाई शिक्षक पौडेलले यौन दुर्व्यवहार गरेको घटना बाहिरिएपछि सुरु भएको आन्दोलन हिंसात्मक झडपमा परिणत हुँदा गत चैत ६ गते महिला प्रहरी जवान २६ वर्षीया उर्मिला श्रेष्ठको हत्या भएको थियो। आन्दोलनकारीले चलाएको गोलीले उनको मृत्यु भएको प्रहरीले बताउँदै आएको छ। शिक्षक पौडेललाई पक्राउ गरेर प्रहरीले जबरजस्ती करणी उद्योगको मुद्दामा अनुसन्धान गरेको थियो। अनुसन्धान सकेर प्रहरीले बुझाएको मिसिल (अनुसन्धान प्रतिवेदन) अध्ययन गर्दै सरकारी वकिल कार्यालय मोरङले अभियोगपत्र तयार पारेर उनीविरुद्ध अदालतमा जबरजस्ती करणीको मुद्दा दर्ता गरेको थियो। महिला प्रहरीको ज्यान गएको हिंसात्मक झडपमा संलग्न ७२ जनालाई अहिलेसम्म प्रहरीले पक्राउ गरेर कानुनी कारबाहीको दायरामा ल्याएको छ।
सुनकोशीमरिण डाइभर्सन आयोजनाको सुरुङ खन्न थालियो(फोटो फिचरसहित),"कुसुमटार(सिन्धुली) : हिमालपहाड र तराईलाई समृद्धिका रुपमा जोड्ने सेतुकारुपमा हेरीएको सुनकोशीमरिन डाइभर्सन राष्ट्रिय बहुउद्धेश्यीय आयोजना को निर्माण कार्य द्रुत गतिमा भईरहेको छ। लामो समयदेखि चर्चामा रहेको यस आयोजनाको सुरुङमार्ग निर्माणका लागि मेसिन राख्ने प्लेटफर्मको काम द्रुत गतिमा भइरहेको हो। सुनकोशी नदीको पानी सुरुङबाट मरिणखोलामा खसाली तराईका खेतीयोग्य जमिनमा सिँचाइ सुविधा पुर्याउने आयोजनाको उद्देश्य छ। सिन्धुलीको कमलामाई नगरपालिका२ कुसुमटारमा चार महिना अघिदेखि सुरुङ खन्ने मेसिन (टीबीएम) राख्न जनशक्ती मार्फत सुरुङ खन्ने काम भइरहेको आयोजनाले जनाएको छ। सुरुङको प्रवेशद्धारमा थोरै प्वाल पारेर दुई सय मिटर लामो प्लेटफर्म जनशक्तीमार्फत निर्माण भएपछि मेसिनबाट खन्ने काम सुरु हुनेछ। यस आयोजनाको सुरुङ मार्ग निर्माणको ठेक्का चिनियाँ कम्पनी चाइना ओभरसिज इन्जिनियरिङ (कोभेक) ले पाएको छ। ठेकेदार कम्पनीका प्रमुख लियु फेन्ग फानका अनुसार आगामी दुई महिनाभित्र टीबीएम मेसिनबाट सुरुङ खन्न सुरुगरिने छ। यसका लागी हाल टीबीएम मेसिन कोलकोत्ता आइपुगेको छ। टीबीएमको मुख्य मेसिन भारतको कोलकोत्ता आइपुगेको छ। अन्य मेसिनहरु भेरीबबई डाइभर्सनबाट ल्याउने र जडान गर्ने कार्य भईरहेको छ। यही रफ्तारमा काम भए जेष्ठको अन्तिमसम्म मेसिन कार्यस्थलमा ल्याइ टीबीएमबाट सुरुङ खन्न थालिने छ, उनले भने। अर्थ मन्त्रालयबाट बजेटको स्रोत सुनिश्चितता भैसकेकाले सुरुङ खन्ने काम र सुनकोशीमा बाँध बाँध्ने (हेडवर्क्स) को काम सँगसँगै हुनेछ। सुनकोशी मरिण डाइभर्सन परियोजनाको सुरुङ निर्माणसँगै अन्य संरचना निर्माणको ठेक्का ११ अर्ब २९ करोड २७ लाख २६ हजार ३३४ रुपैयाँमा चाइना ओभरसिज कम्पनीलाई दिइएको छ। १४ महिना अघि नेकपा एमालेका अध्यक्ष केपी शर्मा ओली प्रधानमन्त्री हुँदा धुमधामका साथ शिलन्यास गरिएको आयोजना त्यसको झण्डै चार महिनापछि टेण्डर भएको थियो। सुनकोशीमा १२ मिटर उचाइको बाँध निर्माण गरी नदीको पानी १३ दशमलव ३ किलोमिटर लामो सुरुङमार्फत मरिण नदिमा खसालिने छ। उक्त आयोजनामा ६४ मिटरको हेड हुने छ। उक्त सुरुङमार्फत प्रतिसेकेण्ड ६७ क्युसेक पानी कमलामाई नगरपालिका२ कुसुमटार स्थित ६६ मिटर तल मरिण खोलामा खसालिने छ। आयोजना अन्तर्गत निर्माण हुने सुरुङमार्ग, हेडबक्स र पावर हाउस निर्माण मुख्य भौतिक संरचना रहेका छन्। साथै त्यहाँ पानी झारेर ३१ मेगावाट विद्युत् उत्पादन गरिने छ। सरकारले यस आयोजनालाई इकोनोमिक गेम चेन्जरका रुपमा लिएको छ। विद्युत् उत्पादनसँगै तराईका जिल्ला बारा, रौतहट, धनुषा, महोत्तरी र सर्लाही जिल्लामा एक लाख २२ हजार हेक्टर क्षेत्रमा सिँचाइ सुविधा पुर्याइने छ। यस आयोजनाको निर्माणले मधेस प्रदेशलाई समृद्ध प्रदेश बनाउन सहयोग पुग्ने मधेस प्रदेशका मुख्यमन्त्री लालबाबु राउत बताउँछन्। यस आयोजनाबाट तराईका फाँटहरु सिँचाइ गर्न र उद्योगधन्दाहरु संचालनका माध्यमबाट समृद्ध प्रदेश निर्माणमा टेवा पुग्ने छ, उनले भने। यस आयोजना निर्माण सम्पन्न भएपछि वार्षिकरुपमा उर्जाबाट २ दशमलव ७ र सिंचाईबाट ७ दशमलव ३ अर्व गरी कुल दश अर्व आम्दानी गर्न सकिने छ। आयोजना निर्माण गर्न कुल ४६ अर्ब १९ करोड रुपैयाँ लाग्ने अनुमान गरिएको छ। आयोजनाको प्रतिवेदनमा विपी राजमार्ग ४२५ मिटर, खुर्कोट मन्थली सडकको एक किलोमिटर डुबानमा पर्ने उल्लेख छ। यस आयोजनाबाट सिन्धुली र रामेछापका ५३२ घरधुरीका ४२३४ व्यक्तिहरु प्रभावित हुने छन्। डुबान क्षेत्रमा बसोबास गर्ने ९० प्रतिशत माझी समुदाय रहेका छन्। आयोजनाका प्रभावितहरुलाई मुआब्जा वितरण गरिएको छ। आयोजना प्रभावितहरुलाई मुआब्जा दिएर जग्गा अधिग्रहण गरेको र त्यस्ता प्रभावितहरुलाई रोजगार समेत दिएको आयोजना प्रभावित कमलामाई नगरपालिका २ कुसुमटारका सरोज विकको भनाई छ। तर आयोजनामा संलग्न नेपाली मजदुरहरुले भने न्यूनतम पारिश्रमिकसमेत नपाएको गुनासो गरेका छन्। उनीहरुले नेपाल सरकारले तोकेको दैनिक ज्याला समेत नपाउँदा समस्यामा परेको गुनासो गरेका हुन्। आयोजनाको निर्माण कार्य ०८२८३ सम्ममा सक्ने लक्ष्य रहेको छ। सुनकोसीमरिन डाइभर्सन जलश्रोत तथा सिंचाई विभागले ल्याएको अन्तर जलाधार स्थानान्तरण आयोजना माध्यको दोस्रो आयोजना हो। यस अघि अन्तर जलाधार स्थानान्तरण आयोजना अन्तरगत भेरीको पानी १२ किमि लामो सुरुङमार्फत बबई नदीमा खसालेर बिजुली निकाल्ने र सिँचाइ सुविधा पुर्याउँने गरी भेरीबबई डाइभर्सन बहुउद्देश्यीय आयोजनाको निर्माण गरिएको छ।"
तनहुँ : आफ्नै घाँटी रेटी मृत्यु,तनहुँ : जिल्लाको बन्दिपुर गाउँपालिका३ धोद्रेमा आफ्नै घाँटी रेटी आत्माहत्याको प्रयास गरेका एक पुरुषको उपचारको क्रममा मृत्यु भएको छ। सोमबार दिउँसो ३ बजे ४५ वर्षका लालबहादुर चेपाङले घर नजिकैको बारीमा गई धारिलो हँसियाले घाँटी रेटेको जिल्ला प्रहरी कार्यालय तनहुँका प्रहरी नायब उपरीक्षक युवराज खड्काले जानकारी दिए। उनका अनुसार घाँटी रेटी गम्भिर घाइते चेपाङलाई उपचारका लागि मोति क्लिनिक डुम्रेमा प्राथमिक उपचार पश्चात् पोखरास्थित गण्डकी अस्पतालमा रिफर गरिएको थियो। चेपाङको उपचारको क्रममा मंगलबार बिहान ७ बजेर १० मिनेटमा मृत्यु भएको डिएसपी खड्काले बताए। उनले किन आफ्नै घाँटी रेटे भन्ने कुरा पत्ता लागेको छैन। घट्नाको विषयमा अनुसन्धान भइरहेको प्रहरीले जनाएको छ।
सिन्धुलीमा चोरीका सवारीसाधनसहित दुई जना पक्राउ,"सिन्धुली : सिन्धुलीमा चोरीको स्कुटी र मोटरसाइकलसहित दुई जना पक्राउ परेका छन्। पक्राउपर्नेहरुमा तिमाल गाउँपालिका ९ काभ्रेका २१ वर्षिय सुमिर दोङ र तिनपाटन गाउँपालिका१० सिन्धुलीका २१ वर्षिय भुवन विक (रसाइली) रहेका छन्। जिल्ला प्रहरी कार्यालय सिन्धुलीका प्रहरी नायव उपरिक्षक मनोज लामाका अनुसार दुम्जा चौकीबाट खटिएका प्रहरी टोलीले स्कुटी र मोटरसाइकलसहित नियन्त्रणमा लिएको हो। दोङलाई बनेपा नगरपालिका८ का हरेराम काफ्लेको बागमती प्रदेश०२०३१ प ८८५८ नम्बरको स्कुटी चोरी गरी लिएर हिँडेको उजुरीका आधारमा सुनकोशी गाउँपालिका१ आपघारी सिन्धुलीबाट नियन्त्रणमा लिइएको हो। काफ्लेको स्कुटी चैत्र १९ गतेबाट हराएको भनि उजुरी दिएका थिए। दोङलाई आवश्यक कारबाहीका लागि जिल्ला प्रहरी कार्यालय काभ्रेमा बुझाइएको छ। काठमाण्डौंबाट सिन्धुलीतर्फ आउँदै गरेका विकलाई दुम्जा प्रहरी चेकपोष्टमा चेकजाँच गर्नेक्रममा शंका लागेर खोजतलास गर्दा बा ५८ प ४०४ नम्बरको मोटरसाइकल मक्तपुरको सुर्यविनायकबाट चोरी गरी ल्याएको भन्ने खुल्न आएको छ, लामाले भने। विकलाईपनि मोटरसाइकलसहित आवश्यक कारबाहीका लागि प्रहरी वृत्त भक्तपुरलाई बुझाइएको उनको भनाई छ।"
पुतलीबजार नगरप्रमुखमा एमालेका ८ र कांग्रेसका २२ जना आकाङ्क्षी,"स्याङ्जा : पुतलीबजार नगर प्रमुख बन्नका लागि नेकपा एमालेका तर्फबाट ८ जनाले प्रमुखमा र ११ जनाले उपप्रमुखका आकाङ्क्षी देखिएका छन्। यसैगरी नेपाली कंग्रेसतर्फका २२ जनाले नगरप्रमुखमा र ६ जनाले उपप्रमुखमा उम्मेदवारीको घोषणा गर्ने इच्छा प्रकट गरेका छन्। जिल्ला सदरमुकामसमेत रहेको पुतलीबजारमा यसअघि नेकपा एमालेले स्थानीय तह जितेको हो। बहालवाला नगरप्रमुख सीमा क्षेत्री पनि पुनः नगरप्रमुखमा इच्छा दोहोरयाएकी छन् भने हालका उपप्रमुख महेश पुरीको पनि इच्छा देखिएको छ। यसैगरी भरतबहादुर गोदार, अनन्तकुमार श्रेष्ठ, महेश पुरी, दिपक लम्साल, विपिन पौडेल, बिद्यादेवी भट्टराई, रेशमबहादुर खत्री रहेका छन्। यस्तै उपप्रमुखमा तारा शर्मा, कमला मरासीनी, खडगराज सुवेदी, ओमबहादुर खड्का, दोबबहादुर कार्की, इश्वरी अर्याल, निर्मला लम्साल, शान्तिदेवी गौतम, तिलबहादुर सेन, निर्पल कुमार श्रेष्ठ रहेको र सर्वसम्मत उम्मेदवार चयनमा कठिनाई भएपछि जिल्लाका लागि सिफारिस गरिएको नेकपा एमाले पुतलीबजार नगर अध्यक्ष भरतबहादुर गोदारले जानकारी दिए। यस्तै नेपाली कांग्रेसकातर्फबाट उम्मेदवारका आकाङ्क्षी धेरै भएपछि इच्छुक सबैका नाम जिल्लामा सिफारिस गर्ने तयारी भैरहेको नगर सभापति सुरजकुमार अधिकारीले जानकारी दिए। सभापति अधिकारीका अनुसार नगर प्रमुखका आकाङ्क्षीहरु श्रीप्रसाद जिटी, कुमार राना, तुलसीराम रेग्मी, तुलसी गिरी, अनुप श्रेष्ठ, भरत लम्साल, सुरजकुमार अधिकारी, हिरादेवी शर्मा, रामचन्द्र रेग्मी, पवन नेपाल, किरणबन्धु अर्याल, वेदप्रसाद दोरंगा, इन्द्रबहादुर गोदार, बिक्रान्तकुमार श्रेष्ठ, कृष्णप्रसाद अर्याल, नवराज सुवेदी, केशवराज लम्साल, ख्यामबहादुर गुरुङ, शाह मोहम्मद, पदमबन्धु पोखरेल, मित्रबन्धु पोखरेल, धनकुमारी थापा रहेका छन्। यसैगरी उपप्रमुखका दावेदारहरुमा देवी अर्याल, तारा मल्ल, कौशिला पौडेल(क्षेत्री), बिदुषा बस्नेत, दिलमाया पौडेल (सन्तोषी) र गीता आचार्य छन्। अन्य दलले भने उम्मेदवारी सार्वजनिक गरेका छैनन्। पुतलीबजारमा नेकपा एमाले र नेपाली कांग्रेस नै मुख्य प्रतिस्पधी हुन्।"
"खोटाङमा नेकपा एस, माओवादी र जसपाबीच चुनावी गठबन्धन, कांग्रेस एक्लै लड्ने","खोटाङ : खोटाङका केही पालिकामा सत्ता गठबन्धनका तीन दलबीच छुट्टै चुनावी गठबन्धन बनेको छ। नेकपा माओवादी केन्द्र, एकीकृत समाजवादी र जसपाबीच चार पालिकामा चुनावी तालमेल बनेको हो। यी चार पालिकामा नेपाली कांग्रेस एक्लै लड्ने छ। यद्यपि दुई नगरसहित १० पालिका रहेको जिल्लाका ६ पालिकामा भने चारै दलबीच चुनावी तालमेल कायम छ। गत चैत १६ गतेदेखि सुरु भएको सत्ता गठबन्धनमा सहभागी चार दलको बैठकले वैशाख ३० गते हुने निर्वाचनमा तालमेल गर्ने सहमति जुटाएको कांग्रेस खोटाङका सभापति विष्णुकुमार राईले जानकारी दिए। दुई नगरपालिका र आठ गाउँपालिका गरी १० स्थानीय तह रहेको जिल्लामा चार पालिकामा कांग्रेसबाहेक र छ पालिकामा कांग्रेससहित चार दलबीच चुनावी तालमेल गर्ने सहमति भएको हो। हलेसी तुवाचुङ नगरपालिका, दिप्रुङ चुइचुम्मा, केपिलासगढी र साकेला गाउँपालिकामा प्रमुख र उपप्रमुखसहित कांग्रेस एक्लै लड्दा अरू तीन दल (माओवादी केन्द्र, जनता समाजवादी र एकीकृत समाजवादी)ले एकअर्कालाई सहयोग गर्ने सहमति भएको छ। हलेसी तुवाचुङ नगरपालिका र दिप्रुङ चुइचुम्मा गाउँपालिकामा माओवादी केन्द्रका प्रमुख र उपप्रमुखका उम्मेदवारलाई एकीकृत समाजवादी र जसपाले सहयोग गर्ने सहमति जनता समाजवादी खोटाङका अध्यक्ष टङ्क थापाले जानकारी दिए। साकेला गाउँपालिकामा माओवादी केन्द्रका प्रमुख र जसपाका उपप्रमुख, केपिलासगढी गाउँपालिकामा एकीकृत समाजवादीका प्रमुख र जसपाका उपप्रमुखलाई एकअर्काले सहयोग गर्ने सहमति भएको छ। बाँकी छ पालिकामा भने कांग्रेससहित चार दलीय गठबन्धन बनेको बैठकमा सहभागी नेकपा (माओवादी केन्द्र)का केन्द्रीय सदस्य एवं जिल्ला सहइन्चार्ज समिता कार्की अस्मिताले जानकारी दिइन्। दिक्तेल रुपाकोट मझुवागढी नगरपालिका, रावाबेँसी, ऐसेलुखर्क, खोटेहाङ, बराहपोखरी र जन्तेढुङ्गा गाउँपालिकामा भने चार दलबीच नै गठबन्धन गर्ने सहमति भएको माओवादी केन्द्र खोटाङका अध्यक्ष दीपक पाण्डे आकाशले जानकारी दिए। यीमध्ये तीनमा कांग्रेस र तीनमा माओवादीले प्रमुखको उम्मेदवार पाउनेछन्। दिक्तेल रुपाकोट मझुवागढी नगरपालिका र रावाबेँसी गाउँपालिकामा कांग्रेसलाई प्रमुख र माओवादीलाई उपप्रमुख, बराहपोखरी गाउँपालिकामा कांग्रेसलाई प्रमुख र एकीकृत समाजवादीलाई उपप्रमुख, ऐसेलुखर्क र जन्तेढुङ्गा गाउँपालिकामा माओवादीलाई प्रमुख र कांग्रेसलाई उपप्रमुख र खोटेहाङ गाउँपालिकामा माओवादीलाई प्रमुख र कांग्रेसलाई उपप्रमुख पदको उम्मेदवार दिने गठबन्धन दलले सहमति गरेका छन्। पालिकामा तालमेल र भागबण्डाको विषय टुङ्गिएलगत्तै कहाँ कसलाई उम्मेदवार बनाउने भन्ने छलफल केन्द्रित भएको जनाइएको छ। दश स्थानीय तहका ७९ वडामा भने तालमेल र भागबण्डाको विषय छलफलकै क्रममा रहेको जनाइएको छ। वडागत तालमेलको विषय पनि बुधबारसम्म टुङ्गो लगाइसक्ने गरी सत्ता गठबन्धनको छलफल भइरहेको एकीकृत समाजवादी खोटाङका जिल्ला अध्यक्ष जलशेर राईले बताए। विसं २०७४ मा भएको स्थानीय तहको निर्वाचनमा एमालेले पाँच, कांग्रेसले चार र माओवादी केन्द्र एक स्थानीय तहमा विजयी भएको थियो। अघिल्लो स्थानीय तहको निर्वाचनमा सबैभन्दा बढी स्थानीय तहमा जित हात पारेको एमाले खोटाङ अहिले सत्ता गठबन्धनको निर्णय पर्खेर बसेको छ। एमाले खोटाङले पालिका तथा वडामा उम्मेदवारको टुङ्गो लगाउन पोलिटब्यूरो सदस्य एवं जिल्ला इन्चार्ज विशाल भट्टराईको संयोकत्वमा १३ सदस्यीय कार्यदल गठन भएको जिल्ला सचिव कुमार आचार्यले बताए। एमालेकाअनुसार वडास्तरीय उम्मेदवारको टुङ्गो लागिसकेको छ भने पालिकास्तरमा गठबन्धनको उम्मेदवार हेरेर चयन गर्ने जनाइएको छ। पालिका तथा वडास्तरका उम्मेदवारको नामावली तयार भइसकेको जनाइएको छ। रासस"
उपचारदेखि बिजुली छुटसम्म एकीकृत समाजवादीको चुनावी घोषणापत्रमा के के छ ?,"काठमाडौं : नेकपा एकीकृत समाजवादीले चुनावी घोषणापत्र सार्वजनिक गरेको छ। घोषणापत्रमा स्थानीय सरकारको बजेटको एक नम्बर प्राथमिकतामा स्वास्थ्य उपचारलाई राखिने भनिएको छ। यस्तै, रोग लागेर उपचार भन्दा रोग लाग्न नदिने जनस्वास्थ्यका मापदण्ड लागु गर्ने काम स्थानीय सरकारले प्राथमिकताका साथ गर्ने घोषणापत्रमा उल्लेख छ। चुनावी घोषणापत्रमा सीपमूलक, प्राविधिक र व्यावसायिक शिक्षालाई प्राथमिकतामा राखीने भनिएको छ। दक्ष प्राविधिक जनशक्ति उत्पादनका लागि एक पालिका, एक प्राविधिक शिक्षालय अवधारणाअनुसार प्राविधिक शिक्षामा जोड दिइने उल्लेख छ। प्राविधिक जनशक्ति उत्पादनका लागि अल्पकालीन र मध्यकालीन अभिमुखीकरण र तालिमका लागि साधनसम्पन्न तालिम केन्द्रहरू स्थापना गरिने भनिएको छ। हरेक घरपरिवारमा स्वच्छ खानेपानी पुर्याउने काम स्थानीय सरकारको उच्च प्राथमिकता हुने उल्लेख छ। स्थानीय सरकारमार्फत् हरेक घर परिवारलाई वार्षिक रूपमा २०० युनिटसम्म विद्युत् महसुलमा छुट दिइने भनिएको छ। किसानहरूको उत्पादनमा समर्थन मूल्य कायम गरी मूल्य नपाएर उत्पादन खेर जाने स्थितिको अन्त्य गर्न निश्चित सीमा तोकेर त्यसभन्दा कम बजार मूल्य भएमा पालिकाले नै खरीद गरिदिने व्यवस्था गरिने घोषणापत्रमा उल्लेख छ।"
अन अराइभल भिसा का लागि नगद बोक्नुपर्ने प्रावधान खारेज,काठमाडौं : त्रिभुवन अन्तर्राष्ट्रिय विमानस्थलबाट नेपाल आउने विदेशी पर्यटकहरुले विमानस्थलबाटै पाउने अन अराइभल भिसा का लागि नगद रकम बोक्नुपर्ने प्रावधान हाललाई खारेज गरिएको छ। विमानस्थल अध्यागमन कार्यालयले केही दिनअघि विद्युतीय भुक्तानी सेवामा समस्या आएको भन्दै पर्यटकहरुलाई अन अराइभल भिसा का लागि नगद २०० अमेरिकी डलर साथमा ल्याउनुपर्ने सूचना प्रकाशित गरेको थियो। उक्त सूचनाको चौतर्फी बिरोध भएपछि हाललाई नगदै बोकेर आउनुपर्ने प्रावधान खारेज भएको विमानस्थल कार्यालयले जनाएको छ। विमानस्थलको अध्यागमन कार्यालयमा राष्ट्रिय वाणिज्य बैंकको एटिएम मेशिन सोमबार जडानको काम सुरु भइसकेको र अब पर्यटकहरुले अनअराइभल भिसाका लागि नगदै बोकेर आउनुपर्ने प्रावधान हटाइएको विमानस्थलका प्रबन्धक प्रेमनाथ ठाकुरले जानकारी दिए। विमानस्थलले अनअराइभल भिसाका लागि नगद बोक्नुपर्ने प्रावधान हटाइएपछि नेपाल आउने विदेशी पर्यटकका लागि सहज हुने अपेक्षा लिइएको छ। विमानस्थलको अध्यागमन कार्यालयका अनुसार त्रिभुवन अन्तर्राष्ट्रिय विमानस्थलमा विदेशी पर्यटकको सहजताका लागि भन्दै राष्ट्रिय वाणिज्य बैंकका दुईवटा एटिएम मेशिन र दुईवटा पिओएस मेशिन थप गर्न लागिएको छ। यसअघि त्रिभुवन अन्तर्राष्ट्रिय विमानस्थलमा प्रभु बैंकको एउटा एटिएम मेसिन मात्रै भएको र उक्त मेसिनले मास्टर कार्ड रिड गर्न छाडेपछि समस्या आएको थियो। अनअराइभल भिसाका लागि विद्युतीय भुक्तानीमा देखिएको समस्या समाधानका लागि यात्रु प्रस्थान कक्षमा राष्ट्रिय वाणिज्य बैंकको एटिएम मेशिन राखिएको त्रिभुवन अन्तर्राष्ट्रिय विमानस्थलस्थित नागरिक उड्डयन प्राधिकरणले जनाएको छ।
"रामचन्द्र र प्रचण्डलाई माधवको जवाफ : केहीले आफ्नो शक्तिको अति मूल्याकंन गरे, सहमति नभए एक्लै भिड्छौं","काठमाडौं : नेकपा एकीकृत समाजवादीका अध्यक्ष माधवकुमार नेपालले स्थानीय तह निर्वाचन सिट बाँडफाँटमा केहिले आफ्नो शक्तिको अति मूल्याकंन गरेको गुनासो गरेका छन्। सत्ता गठबन्धनभित्र नेपाली कांग्रेस र नेकपा माओवादी केन्द्रले आफूलाई ठूलो ठानेको नेपालको गुनासो छ। महानगर र उपमहानगरपालिकाको भागवण्डामा कांग्रेस नेता रामचन्द्र पौडेल र नेकपा माओवादी केन्द्रका अध्यक्ष पुष्पकमल दाहाल प्रचण्डले एकीकृत समाजवादीमाथि आफ्नो हैसियतभन्दा ज्यादा दाबी गरेको बताइरहेका छन्। पोखरामा समाजवादीको संगठन र जनाधार कमजोर रहेको भन्दै पौडेलले कांग्रेसले नै राख्नुपर्ने अडान लिएका छन्। उनले हैसियत र दायित्व बुझेर अघि बढ्न भनेका छन्। त्यस्तै प्रचण्डले उपमहानगरमा एकीकृत समाजवादीले बढी सिट माग्दा सहमति जुट्न नसकेको पार्टीमा ब्रिफिङ गरेका छन्। उनले समाजवादीले आफूलाई एमालेजस्तै ठानेकोसम्म भन्न भ्याएका छन्। यसतर्फ संकेत गर्दै अध्यक्ष नेपालले केही शक्तिले आफ्नो अति मूल्याकंन गरेको बताएका हुन्। स्थानीय तह निर्वाचनका लागि पार्टीको घोषणा पत्र सार्वजनिक गर्दै अध्यक्ष नेपालले भने, हामी अपमान सहनका लागि जन्मेका हैनौं। आफ्नो शक्तिको अति मूल्याकंन गर्नु हुँदैन। केहि शक्तिले आफ्नो अति मूल्याकंन गरेका छन्। सिट बाँडफाँटबारे छलफल भइरहेको भन्दै अध्यक्ष नेपालले चुनावमा पाँच दल मिलेर जाने बताए। सहमति नभए मित्रवत् प्रतिष्पर्धा हुने उनको भनाइ छ। नेपालले भने, समाजवाद र पुँजीबादबीच टक्कर परिरहेको छ। नाम कम्युस्टि, काम पुँजीवादी भयो भने तिनीहरुले कम्युनिस्टको जगेर्ना गर्न सक्दैनन्। एमालेमा व्यक्तिवाद हावी भएको उनले आरोप लगाए। वामपन्थी पार्टीहरुसंग एकता गर्दै अघि बढ्ने उनको भनाइ छ।"
चीनमा फेरि बढ्न थाले कोरोना संक्रमित,"बेइजिङ : चीनमा केही दिनयता कोरोना भाइरसका संक्रमितको संख्या बढ्न थालेको छ। पछिल्लो केही दिन यता संक्रमित व्यक्तिको संख्या बढ्न थालेको यहाँका स्वास्थ्य क्षेत्रका अधिकारीले बताएका छन्। चीनका विभिन्न सहरमा कोरोना भाइरसका संक्रमितको संख्या सोमबार मात्र ३ हजारभन्दा बढी पुगेको यहाँका स्वास्थ्य अधिकारीहरुले जनाएका छन्। सोमबारको तथ्यांक अनुसार यहाँ ३ हजार २९७ जना कोरोना संक्रमित देखिएका हुन्। तीमध्ये सबैभन्दा धेरै सांघाइ सहरमा पाइएको बताइएको छ। चीनको नेसनल हेल्थ कमिसनले सोमबार भेटिएका मध्ये ३ हजार ८४ जना सांघाइकै रहेका बताएको छ। यहाँ पछिल्लो समयमा सांघाइमा कोरोनाको संक्रमण बढेको छ। त्यहाँ थप संख्यामा कोरोना भाइरसका संक्रमित भेटिन थालेको चीनको नेशनल हेल्थ कमिसनले दिएको जानकारीमा जनाइएको छ। सो कमिसनका जिलिन, सांदोन, सान्सी प्रान्तका केही स्थानमा संक्रमित पाइएका हुन्। यी सहरहरुमध्ये सबैभन्दा बढी अहिले सांघाइमा भेटिएका छन्। चीनमा पछिल्लो समयमा संक्रमित भेटिन थालेपछि यहाँको सरकारले कोरोनाबाट निको भएका नागरिकहरुमा पनि पुनः स्वास्थ्य जाँच गर्न सुरु गरेको छ।"
"सत्तारुढ गठबन्धनमा सकस : बैठक सर्यो, २ बजे बस्ने","काठमाडौं : सत्तारुढ पाँच दलीय गठबन्धनको बैठक सरेको छ । स्थानीय तहको निर्वाचनमा महानगरपालिका र उपमहानगरपालिकाको तालमेलबारे निर्णायक छलफल गर्न ११ :३० बजे बोलाइएको बैठक दिउँसो २ बजे बस्ने गरी सारिएको बालुवाटार स्रोतले जनाएको छ। दलहरुबीच आन्तरिक गृहकार्य गर्नुपर्ने भएकाले बैठक सारिएको बताइएको छ। स्थानीय तहमा सानादेखि ठूला सबै दलको दाबीमा अडान बढेपछि सोमबार दुई पटक बसेको गठबन्धनको बैठक बिना निष्कर्ष टुंगिएको थियो। ६ महानगरमध्ये ३ वटा कांग्रेसलाई र ११ वटा माओवादी, जसपा र एकीकृत समाजवादीले आफूलाई दिनुपर्ने अडान राखेका छन्। एकीकृत समाजवादीले तोकेरै पोखरा महानगरपालिका र भरतपुर महानगरमा माओवादीले मेयरमा अडान राखेको छ। पोखरामा कांग्रेस र समाजवादी, भरतपुरमा पनि कांग्रेस र माओवादीको दाबी कायमै छ । स्थानीय तहको निर्वाचन नजिकिँदै गइरहे पनि सत्तारुढ गठबन्धनमा उम्मेदवार छनोट सकसपूर्ण बनिरहेको छ। चुनावी तालमेलका विषयमा पालिकाको भागबन्डा मिल्न नसक्दा गठबन्धनको गाँठो फुक्न सकेको छैन। केन्द्रमा सत्तासीन दलका शीर्ष नेताहरू गठबन्धनको भागबन्डा मा जुटेका छन्। तर, पार्टीेका तल्ला निकायकमिटीहरू गठबन्धनको विपक्षमा छन्। मुख्यगरी कांग्रेसका तल्ला कमिटीले एक्लै चुनावमा जानुपर्ने दबाब पार्टी नेतृत्वलाई दिइरहेका छन्। अधिकांश जिल्ला र मातहतका कमिटीहरूले गठबन्धनका नाममा अरू दललाई उम्मेदवार बनाए त्यसको उल्लंघन गर्ने चेतावनी उनीहरूको छ। कांग्रेस र मतदाता कोही पनि तालमेलको पक्षमा नरहेको कांग्रेस महामन्त्री गगन थापा समेत बताउँदै आएका छन् । ५० भन्दा बढी जिल्लाका नेताकार्यकर्तासँग सम्पर्कमा छु। देशैभरीका नेता कार्यकर्ता तालमेलको पक्षमा छैनन्।सोमबार एक कार्यक्रममा उनले थपे, पार्टीका साथी, नेता कार्यकर्ता, शुभेच्छुक, मतदाता कांग्रेसलाई भोट दिने पनि तालमेलका पक्षमा देखिएका छैनन्। कार्यकर्ता, मतदाताको मनोविज्ञान निर्वाचनमा हार्नुपरे हारिएला, राजनीति भनेको विचारसँग जोडिएको विषय हो। सत्ता गठबन्धनको बैठक निष्कर्षविहीन, साँझ फेरि बसेर सिट बाँडफाँड टुंगो लगाउने गठबन्धन अल्झनमै"
पोल्ट्री व्यवसाय संकटमा,"विराटनगरचितवन : विराटनगर३ का बलराम थापा सात वर्षदेखि कुखुरापालन गरिरहेका छन्। यो व्यवसायमा राज्यबाट न्याय मिलेको महसुस कहिल्यै गर्न पाएनन्। ३ लाख ५० हजार लगानी गरेर कुखुरा (पोल्ट्री) फार्म थालेका उनले १५ लाख बढी नोक्सान व्यहोरिसकेको बताए। फार्म जीर्ण बनिसकेको छ। तर, मर्मत सम्भार गर्ने र व्यवसायलाई अघि बढाउने पक्षमा उनी छैनन्। पोल्ट्रीमा लगानी गरेका किसानमाथि हुने अन्यायको भारी थाम्नै गाह्रो भयो, उनले भने। पोल्ट्रीमा जोडिएर मरीमरी दुःख गर्नेलाई राज्यले किसान नमानेको उनको गुनासो छ। भन्छन्, राज्य नै हाम्रो विपक्षमा छ। पोल्ट्रीमा जोडिएका थापाजस्ता किसान निक्कै ठूलो संकटमा छन्। यसप्रतिको आकर्षण घट्दो छ। राज्यबाट प्रोत्साहन र अन्यायमा परेका किसानलाई माथि उठाउने कार्यक्रम छैन। लागतभन्दा उत्पादनको मूल्य कम भएपछि व्यवसाय धराशायी बन्दैछ। नोक्सानी बेहोर्न सक्ने अवस्थामा किसान छैनन्। उनीहरू पलायन एवं विस्थापित हुँदै छन्। बैंकको लगानी ठप्प छ। कुखुरामा लाग्ने रोग, दानाको मूल्यवृद्धि, धेरै लागत, बैंकको ब्याज र उत्पादनको न्यून मूल्यले आत्तिएका छन्। दानाको मूल्य ह्वात्तै बढेको छ। डेढ वर्षअघि प्रतिबोरा २ हजार ८ सय पर्ने दानाको मूल्य अहिले ४ हजार ३ सय ५० पुगेको छ। सरकारले उत्पादनको उचित मूल्य निर्धारण गरेको छैन। १३ रुपैयाँ खर्चिएर उत्पादन गरेको अन्डा ११ रुपैयाँमा बेच्नुपर्ने अवस्था छ। गत वर्ष असोजदेखि खस्किएको चल्लाको मूल्य माघसम्म माथि उठ्न सकेन। फागुनदेखि राम्रो मूल्यको संकेत मिले पनि बर्डफ्लुका कारण चल्ला बिक्री भएनन्। यसरी व्यावसायिक अस्थिरतासँगै पुराना व्यवसायीले पोल्ट्रीबाट हात झिकिसकेका छन्। एकातिर किसानले दाना, चल्ला र औषधिको मूल्य थेग्न सकेका छैनन्। अर्कोतिर बिचौलिया हाबी हुँदा उपभोक्ता र किसान मर्कामा परेका छन्। बर्डफ्लु, रानीखेतजस्ता रोगको प्रकोप, अस्थिर मूल्य तथा चल्ला अभावजस्ता समस्याले व्यवसाय ठूलो संकटको घडीमा रहेको थापाले बताए। ७० प्रतिशत पलायन भइसके, थापाले भने, बिचौलियासँग मिलेर राज्यले किसानलाई संकटमा पारिरहेको छ। २०७८ कात्तिक २ गतेको बाढीले उनले पालेका २५ सय कुखुरा मरे। उक्सिने अवस्था नभएपछि पेसा नै छाड्दै छु। वडा कार्यालयमा दिएको निवेदन वडाध्यक्षले दर्ता गर्न नमान्दा क्षतिपूर्ति पाइएन, थापा भन्छन्, पोल्ट्री बचाउन इमानदार प्रयास र निर्वाहमुखी किसानलाई बिमाको प्रभावकारी व्यवस्था छैन। उनका अनुसार दुःख गरेर किसानले कुखुरा हुर्काए पनि त्यसको मूल्य तोक्ने अर्कै हुन्छन्। चितवन भरतपुरस्थित पार्वतीपुरका राजु बराल पोल्ट्री व्यवसाय गर्दा लागेको ऋण तिर्न जग्गा नै बेच्ने अवस्थामा पुगेका छन्। गत वर्ष मात्रै एक करोड घाटा व्यहोरेका उनको १० कट्ठा जग्गा बेचेर ऋण तिर्ने योजना छ। ८५ सय क्षमताको फार्म खोलेर पोल्ट्री व्यवसायबाट मनग्य आम्दानी गर्ने योजनामा रहेका बरालले ऋणका कारण साहुलाई नै त्यो फार्म जिम्मा लगाएका छन्। बिचौलियाले आफूहरूसँग सस्तोमा अन्डा किनेर महँगोमा बिक्री गर्ने गरेको उनले सुनाए। चितवनलाई पोल्ट्रीको राजधानीको रूपमा चर्चा गरिन्छ। तर, पश्चिम चितवनका ८५ प्रतिशत कुखुरापालक किसान ऋणमा डुबेका छन्। १० वर्षदेखि कुखुरापालन गरिरहेका भरतपुर१४ का हरिभक्त पौडेल भन्छन्, उत्पादन र मिहिनेतको मूल्य छैन। चितवनको इच्छाकामनाका पोल्ट्री व्यवसायी चन्द्रमणि सापकोटा न्यूनतम ४५ रुपैयाँ उत्पादन लागत भएको लेयर्सका चल्ला १५ रुपैयाँमा बेच्न पनि मुस्किल परिरहेको सुनाउँछन्। यस व्यवसायलाई आत्मनिर्भर घोषणा गरे पनि राज्यले त्यसअनुसार सुविधा नदिएको गुनासो उनको छ। सापकोटा भन्छन्, दाना, चल्ला र मासुको समर्थन मूल्य नतोक्दा सबैमा वितृष्ण देखिएको छ। उनका अनुसार चितवनका ६ सय किसानमध्ये दुई सय पलायन भइसकेका छन्। कुखुरापालकलाई बर्डफ्लुको हल्लाले सबैभन्दा बढी सताउँछ। बर्डफ्लु देखिएको खोरमा जिउँदो कुखुराको मात्रै क्षतिपूर्ति किसानले पाउँछन्। जसले उनीहरू घाटामा छन्। बर्डफ्लु, रानीखेत रोगको प्रकोप, अस्थिर मूल्य तथा चल्ला अभावले समस्याले व्यवसाय संकटमा चितवनका ६ सय किसानमध्ये २ सय पलायन, मोरङमा पनि धमाधम छाड्दै भ्याक्सिनको समेत अभावका कारण किसानलाई घाटा भइरहेको चितवन नवलपुर दाना वितरक संघका अध्यक्ष तेजनारायण पाण्डेले बताए। पाण्डेले भने, विकसित देशमा जस्तै भ्याक्सिन ल्याउनु पर्यो। दाना उत्पादनका लागि कच्चा पदार्थ मकै, भटमासको पिना यही सस्तोमा उपलब्ध गराउनु पर्यो। यही अवस्था रहेमा धेरैको खोर खाली हुँदै जान्छ। दानाको मूल्य बढ्ने र अन्डा तथा चल्लाको मूल्य घट्ने समस्या छ, नेपाल अन्डा उत्पादक संघका केन्द्रीय अध्यक्ष शिवराम केसीले भने, आवश्यकताको तथ्यांक निकालेर कच्चा पदार्थ उत्पादन र व्यवस्थापनका लागि नीति निर्माण नहुँदा समग्र क्षेत्र नै प्रभावित बनेको छ। मोरङ सुन्दरहरैंचाका भेषराज कालाखेतीले दुई वर्षअघि नै पोल्ट्री व्यवसायबाट हात झिके। सात वर्षसम्म यो व्यवसायमा रहेका उनी घाटा बेहोर्न नसक्दा पलायन भए। किसानलाई गुमराहमा राखेर आफूखुसी गर्ने गरिएको उनले बताए। उद्योगले दिएको मूल्यमा पनि बढाएर डिलरबाट किसानलाई बेचिन्छ, कालाखेतीले भने, जति परे पनि किन्नुको विकल्प हुँदैन। उनका अनुसार औषधि दिँदा भेटेरिनरी र एग्रोभेटकै मूल्यलाई मान्नुपर्छ। दाना, चल्ला र औषधिको उपलब्धता सहज छैन। वाणिज्य विभागले २०७८ वैशाख १० देखि नेपालको प्रचलित कानुनअनुसार दानाको मूल्य राख्नु भनेर सर्कुलर गरेको थियो। दाना संघले पनि सर्कुलर गर्यो। तर दानाका बोरामा एमआरपी नै उल्लेख नहुने किसान बताउँछन्। अर्कातर्फ किसानले स्वस्थ्य चल्ला पाउँदैनन्। ३५ देखि ५० ग्राम तौलसम्मको चल्ला स्वस्थ्य मानिन्छ। तर १५ देखि बढीमा ३५ ग्रामसम्मका मात्रै चल्ला किसानले पाउने गरेका छन्। मूल्य भने ३५ देखि ५० ग्रामसम्मको हिसाबमा लिने गरिएको पोल्ट्री व्यवसायी थापाको भनाइ छ। थापाका अनुसार ब्रोइलर कुखुरा ४० दिनको हुँदा प्रतिफल नआए क्षतिपूर्तिको व्यवस्था हुनुपर्ने माग तड्कारो रूपमा उठिरहेको छ। किसानले हुर्काएका कुखुरा समयमै डिलरले नउठाउने समस्या अर्कातिर छ। ब्रोइलर कुखुरा १८ देखि दुई किलो हुँदा बजार पुर्याउनुपर्ने अन्तर्राष्ट्रिय मान्यता छ। तर नेपालमा २५ किलो भएपछि मात्रै उठाउने प्रवृत्ति हावी छ। नेपालभारत खुला सीमाको पिरलो पनि किसानलाई छ। सेतो अन्डा, जिउँदो ब्रोइलर र तयारी मासु नाकाबाट सीधै छिराइन्छ, उनले भने । भारतीय कुखुरा सस्तोमा पाइने हुँदा नेपाली किसान मारमा परिरहेको उनले बताए। उनका अनुसार भारतबाट कुखुरासँगै बर्डफ्लु पनि भित्रिन्छ। नेपाल सरकारले २०५८ सालदेखि भारतबाट कुखुरा, चल्ला, मासु र अन्डाको आयातमा रोक लगाएको थियो। तर खुला सिमानाको फाइदा उठाएर भिœयाउने गरिएको गुनासो किसानको छ। कोरोना महामारीमा गरिएको लकडाउनले पनि कुखुरापालन व्यवसाय धरापमा पुर्याएको थियो। उत्पादक, औषधि व्यवसायी, ह्याचरी, दाना, सप्लायर्स, मासु व्यवसायीसमेत प्रभावित भए। नेपालमा पोल्ट्री व्यवसायमा दुई खर्बभन्दा बढीको लगानी रहेको व्यवसायीको भनाइ छ। त्यसको करिब ४० प्रतिशत चितवनमा छ। नेपालमा लेयर्स कुखुरा पाल्ने किसान २२ हजार छन्। ब्रोइलर, लोकल, गिरिराज, टर्की, बट्टाई, कडकनाथ, अस्ट्रिज, परेवापालन पनि किसानले गरिरहेका छन्। करिब दुई लाखले रोजगारी पाएका छन्। बाराको परवानीपुरबाट २०१७ सालमा कुखुरापालन सुरु भएको पोल्ट्री व्यवसायी थापाको भनाइ छ। सरकारले प्रत्येक पुस १७ गते पोल्ट्री दिवस मनाउँछ।"
कुनै हालतमा गठबन्धन टुट्दैन : प्रम देउवा,"काठमाडौं : प्रधानमन्त्री तथा नेपाली कांग्रेसका सभापति शेरबहादुर देउवाले गठबन्धन तोड्ने षड्यन्त्र भइरहेको बताएका छन्। नेवी संघको स्थापना दिवसको अवसरमा प्रधानमन्त्री देउवाले गठबन्धन टुटाउने षड्यन्त्र भइरहेको बताएका हुन्। गठबन्धन टुटाउने षड्यन्त्र भइरहेको छ। भोलि पनि त्यो अवस्था नआओस्। एक्लै बहुमतको सरकार आउँदैन। कसै न कसैसँग मिल्नुछ', उनले भने, 'गठबन्धन भनेको गीभ एण्ड टेक हुने नै हो। गठबन्धन नगर्नुको विकल्प छैन तर अहिले गठबन्धन तोड्ने षड्यन्त्र हुँदैछ। प्रम देउवाले गठबन्धनलाई जोगाउनुपर्ने भन्दै त्यसका लागि एकबद्ध भएर अघि बढ्नुपर्ने बताए। गठबन्धन नगरेमा केपी ओलीको जस्तै अवस्था हुने उनले बताए।"
शंकास्पद यात्रा भन्दै ब्रिटिस कलेजका ४६ जना विद्यार्थीलाई अध्यागमनले रोक्यो,"काठमाडौं : त्रिभुवन अन्तर्राष्ट्रिय विमानस्थल स्थित अध्यागमन कार्यालयले भिजिट भिसामा दुबई जान लागेका ब्रिटिस कलेजका ४६ जना विद्यार्थीलाई शंकास्पद यात्रा भन्दै प्रस्थान अनुमति नदिइ फर्काइदिएको छ। उनीहरु मंगलबार बिहान दुबई जान अन्तराष्ट्रिय विमानस्थल पुगेका थिए। शिक्षा तथा प्रविधि मन्त्रालयको सिफारिस र अध्यागमन विभागको पूर्व स्वीकृति नभएकाले विमानस्थल स्थित अध्यागमन कार्यालयले उनीहरुलाई प्रस्थान अनुमति दिन अस्विकार गरेको हो । प्रस्थान अनुमति दिन अस्विकार गरेपछि ब्रिटिस कलेजका विद्यार्थीहरुले अध्यागमनका अधिकारीहरुसँग सवालजवाफ गर्ने प्रयास गरेका थिए । अध्यागमनका अधिकारीहरुले गृह मन्त्रालयले तोकेको मापदण्ड पूरा नगरेकाले प्रस्थान अनुमति दिन नसकिने विद्यार्थीहरुलाई जवाफ दिएका थिए । गृह मन्त्रालयले तोकेको मापदण्ड पूरा गर्न नसकेपछि ब्रिटिस कलेजका विद्यर्थीहरुलाई हामीले प्रस्थान अनुमति नदिएका हौं, अध्यागमनका एक अधिकारीले अन्नपूर्णसँग भने ।"
भैरहवा काँग्रेस : मेयरको उम्मेदवारमा इस्तियाक अहमद,भैरहवा : नेपाली काँग्रेसले रुपन्देहीको सिद्धार्थनगर नगरपालिका (भैरहवा) मा मेयर पदमा इस्तियाक अहमद खानलाई चुनावी मैदानमा उतार्ने भएको छ। नगरमा आफ्नो विरासत फर्काउनका लागि काँग्रेसले समाजमा राम्रो छवी रहेको र राजनितिक क्षेत्रमा कुनै दाग नालगेको खानलाई चुनावी मैदानमा उतार्ने भएको हो। संविधान सभा सदस्यसमेत रहेको खानलाई नगरको मेयर पदमा उम्मेदवार बनाउने निर्णय गरिएको नगरका सभापति कोशिश खड्काले जानकारी दिए।
गभर्नर निलम्बनविरुद्धको रिटमाथि आज सुनुवाई हुँदै,काठमाडौं : निलम्बनमा परेका राष्ट्र बैंकका गभर्नर महाप्रसाद अधिकारीले दिएको रिटमाथि आजबाट सुनुवाइ सुरू हुँदैछ। सर्वोच्च अदालतका न्यायाधीश हरिप्रसाद फुयालको एकल इजलासमा सुनुवाइ हुन लागेको हो । सरकारले आफूलाई गरेको निलम्बन कानुनविपरीत भएको भन्दै गभर्नर अधिकारीले आइतबार रिट दायर गरेका थिए। गत चैत २५ गते सरकारले अधिकारीलाई गभर्नर पदबाट निलम्बन गरेको थियो। अधिकारीले आफूमाथि गरिएको कारबाही बदर गरी गभर्नरको जिम्मेवारीमा फर्किन अन्तरिम आदेश माग गर्दै रिट दायर गरेका छन् । प्रधानमन्त्री तथा मन्त्रिपरिषद् कार्यालयलाई विपक्षी बनाएर उनले मुद्धा दायर गरेका थिए।
युवा नेतृत्व,"युवामा जोस, जाँगर र साहस अलि बढी हुन्छ। सायद यो उमेरको उपहार हो। युवाको ज्ञान, सीप र सोच अब्बल हुन्छ। सायद यो आधुनिक शिक्षाको प्रभाव हो। युवा कल्पनाशील, सिर्जनशील र उत्पादनशील हुन्छन्। यसो भएको सायद जीवनको उर्वर समयले हो। युवामा प्रतिस्पर्धा गर्ने आँट बढी हुन्छ। सायद यो प्रतिस्पर्धी दुनियाँको दबाब हो। युवामा अरूलाई हेर्ने, सुन्ने र बुझ्ने धैर्य हुन्छ। सायद यो नयाँ कुरा जान्ने जिज्ञासा भएर हो। युवामा भिड्ने, डट्ने र खट्ने गुण हुन्छ। सायद यो ऊर्जाशील उमेरले हो। युवा अलि छिटो काम होस् भन्ने चाहन्छन्। सायद यो समयको महर् बुझेर हो। युवामा आफ्नो देशको विकास र समृद्धिको हुटहुटी धेरै हुन्छ। सायद यो देशहरूको तुलनात्मक अध्ययनले हो। एक्काइसौं शताब्दी प्रतिस्पर्धीहरूको युग हो। यस युगमा व्यक्तिमा विद्या, बुद्धि र विनयशीलताको खाँचो छ। साथै थप चार गुण पनि हुनै पर्छ। पहिलो, व्यक्ति प्रविधिसाक्षर हुनुपर्छ। दोस्रो, संस्कृतिमा संवेदनशील हुनुपर्छ। तेस्रो, नागरिक केन्द्रित हुनुपर्छ। र चौथो, विकासवादी हुनै पर्छ। प्रतिस्पर्धी युगमा प्रविधि न जोडी समय जोगाउन, लागत घटाउन र गुणस्तर बढाउन असम्भव छ। त्यसकारण व्यक्ति प्रविधिसाक्षर हुन अनिवार्य छ। अलगअलग सांस्कृतिक परिवेशमा हुर्केका मानिस सँगोलमा बसेर साझा उद्देश्य फलिभूत पार्ने काम गर्न परस्परमा प्रशंसनीय व्यवहार आवश्यक छ। त्यसैले व्यक्तिमा संस्कृतिप्रतिको संवेदनशीलता अपरिहार्य छ। नागरिक केन्द्रित सेवा भावले नै समाज रूपान्तरणको प्रक्रिया सहज हुन्छ। त्यसकारण व्यक्ति नागरिक केन्द्रित हुन जरुरी छ। युग सुहाउने विकास र समृद्धिको नतिजा हासिल गर्न आवश्यक छ। यस कारण व्यक्ति विकासवादी हुन अनिवार्य छ। वास्तवमा युवाको भूमिकालाई राष्ट्रिय जीवनमा जोड्न जरुरी छ। कसरी जोड्ने भन्ने जिज्ञासा उत्पन्न हुन सक्छ। जोड्ने अवसर सामुन्नेमा छ। अहिले स्थानीय तहको निर्वाचनको सिलसिला चलिरहेको छ। निर्वाचन आयोग स्वतन्त्र, निष्पक्ष र भयरहित वातावरणमा निर्वाचन गर्ने तयारीमा व्यस्त छ। राजनीतिक दलहरू आआफ्नो महर् बुझाउन रणनीतिक रूपले लागि परेका छन्। जनता आकर्षित गर्न दलका नेताहरू भ्याइँनभ्याइ देश दौडाहामा छन्। निःसन्देह निर्वाचन लोकतन्त्रको आत्मा हो। विकासको जग हो। निर्वाचनबाट आउने नेतृत्वले नै जनताको उज्ज्वल भविष्यको अगुवाइ गर्ने हो। निर्वाचनको प्रतिस्पर्धामा युवाले अवसर पाउँदा राष्ट्रिय जीवनमा जोडिन सम्भव हुन्छ। बहुलबादमा आधारित बहुदलीय प्रतिस्पर्धात्मक संघीय लोकतान्त्रिक गणतन्त्रात्मक संसदीय शासन व्यवस्थाको वर्तमान ढाँचामा राजनीतिक दलहरू नै प्रमुख कर्ता हुन्। हरेक राजनीतिक दलसँग जनताको ठूलो पंक्ति संगठित वा क्रियाशील सदस्यको रूपमा आबद्ध छ। यसकारण निर्वाचनमा मुख्य प्रतिस्पर्धा राजनीतिक दलबीच नै हुन्छ। यस सन्दर्भमा दलहरूले आफ्नो सिद्धान्त, दर्शन, विचार र कार्यक्रमबाट जनतालाई आफूतर्फ आकर्षित गर्ने र निर्वाचन चिह्नमा लोभ्याएर मत आफ्नो पक्षमा सुरक्षित गर्ने रणनीति अपनाई आएका छन्। यतिखेर एकातिर पहिलो निर्वाचनबाट निर्वाचित नेतृत्वको कार्यकालको विभिन्न कोणबाट समीक्षा गर्ने कार्य भइरहेको छ। अर्कोतिर, उम्मेदवारको चर्चा पनि सुरु भएको छ। कतिपयले स्वतन्त्र उम्मेदवारी घोषणासमेत गरेका छन्। यस प्रकारका घोषणाले युवा अग्रसर भएको देखिएको छ। यो परिस्थितिले यस पटक उम्मेदवार चयनमा गुणात्मक फड्को मार्न पर्ने दबाब सिर्जना भइरहेको छ। अहिले जनताको मनोविज्ञान निर्वाचन चिह्न चिन्ने मात्र होइन, उम्मेदवारमै केन्द्रित हुने हो। उम्मेदवारको चरित्र, क्षमता, दूरदर्शिता, इमानदारिता, निष्ठा, मेहनत, कर्मशीलता र जनताको सेवामा रमाउने गुण आदि विचार गर्नेतर्फ अग्रसर भएको देखिन्छ। यस प्रकार विकसित भइरहेको मनोविज्ञानले स्वाभाविक रूपमा राजनीतिक दलहरूमा पनि परम्परागत ढाँचाबाट उम्मेदवार अघि सार्ने परिपाटीमा बदलावको दबाब सिर्जना भइरहेको छ। उक्त दबाबले युवामुखी हुनुपर्नेतर्फ धकेलिरहेको देखिन्छ। राजनीतिक दलहरूले केही समयपहिले सम्पन्न गरेका महाधिवेशनमा नेतृत्व पुस्तान्तरणको बहस राम्रैसँग चर्केको थियो। त्यसले नेतृत्व चयनमा समेत प्रभाव पार्न सक्यो र पार्टीको केन्द्रीय नेतृत्वमा पहिलेभन्दा बढी संख्यामा युवाको उपस्थिति स्थापित हुन सकेको छ। यसको प्रभाव आसन्न स्थानीय निर्वाचनमा पनि पर्ने देखिन्छ। त्यसैले दलहरूका निर्वाचन चिह्नका साथमा युवा उम्मेदवारको पहिचान जोडिन समयले दबाब दिइरहेको छ। नेपाली जनताले सधैं आफ्ना प्रमुख सरोकारका विषयहरू सुरक्षा, न्याय र विकासको लाभ सहज रूपमा प्राप्त होस् भन्ने चाहना गर्छन्। तर सुरक्षा, न्याय र विकासको वर्तमान स्वरूप समय र लागतका दृष्टिले अत्यन्तै महँगो छ। वितरणका दृष्टिले पनि विभेद, असमानता र बञ्चितीकरणको डोब पुरिन सकेको छैन। त्यसैले नागरिकमा निराशा छ। जसलाई चिन्ने र चिर्ने ल्याकत राख्ने युवा नेताले नै हो। असल व्यक्तिलाई नेतृत्वमा पुर्याउने अवसर निर्वाचनका समयमा प्राप्त हुन्छ। आसन्न स्थानीय तहको निर्वाचने स्थानीय सरकारको नेतृत्वमा असल व्यक्तिलाई पुर्याउने अवसर दिँदैछ। युवा पंक्ति निर्वाचनमा प्रतिस्पर्धा गर्न आतुर देखिन्छन्। तर, राजनीतिक दल सरकारमा नेतृत्व गर्न अघि सार्ने उम्मेदवारका विषयमा अलि अनुदार हुन्छन् कि भन्ने आशंका छ। किनकि सम्बन्धित पालिकामा गएर सर्वसाधारण जनताका माझमा बहस चलाउनुपर्छ। पार्टीका अब्बल उम्मेदवारको बहस चलाउने र उनीहरूलाई हेर्ने, सुन्ने र बुझ्ने परिपाटी अपनाउन दलहरू अग्रसर भएको पाइँदैन। एकोहोरो भाषण कलाले आकर्षित गर्नमै तल्लीन देखिन्छन्। विगतदेखिकै यो बानी पुनरावृत्ति भइरहेको छ। यसले गर्दा युवा खुम्चिनु पर्ने परिस्थिति अहिले पनि दोहोरिन सक्छ। वास्तवमा इतिहास रच्ने युवा उमेरमै हो। अहिले राजनीतिको शीर्ष तहका नेताले पनि युवा उमेरमै राजनीति बदल्न अहम् भूमिका खेल्नु भएको हो। यो तथ्य शीर्ष तहका नेताहरूले स्मरण गर्न जरुरी छ। युवाको सन्दर्भमा प्रसंग जोड्न चाहन्छु। सन् २००३ को अक्टोवर। स्विट्जरल्यान्डको जेनेभामा टेलिकम्युनिकेसन डेभलपमेन्ट सिम्पोजियम आयोजना भइरहेको थियो। यसको आयोजक अन्तर्राष्ट्रिय दूरसञ्चार संघ (इन्टरनेसनल टेलिकम्युनिकेसन युनियन (आईटीयू) थियो। आईटीयूका तत्समयका सदस्यहरू १ सय ८९ देशको उक्त सिम्पोजियम (गोष्ठी) मा सहभागिता थिए। प्रत्येक सदस्य राष्ट्रबाट सरकारी प्रतिनिधिमण्डलका अतिरिक्त टेलिकमकम्युनिकेसन इन्जिनियरिङ विषयमा स्नातक तहको तेस्रो वा चौथो वर्ष अध्ययन गरिरहेका दुईजना विद्यार्थी (एक छात्र र एक छात्रा) समेतको सहभागिता थियो। सिम्पोजियममा आईटीयूका तर्फबाट विशेषज्ञ समूहले तयार पारेको विश्व दूरसञ्चार नीतिको मस्यौदा छलफलका लागि प्रस्तुत गरियो। एक्काइसौं शताब्दीको आलोकमा उक्त नीति तयार पारेको प्रस्तोताले जानकारी दिए। सहभागी संख्यालाई मध्यनजर गरेर नीतिउपर प्रतिनिधिमूलक तरिकाले मन्तव्य राख्ने ढाँचा अवलम्बन गरियो। यसक्रममा सहभागी विद्यार्थीको तर्फबाट मन्तव्य राख्ने पालो आयो। सहभागी विद्यार्थीमध्ये एक छात्र र एक छात्राको जोडीलाई मन्तव्य राख्न दिइयो। नेदरल्यान्डका छात्र र सुडानकी छात्रा रोस्ट्रममा उपस्थित भए। उनीहरू आलोपालो मिलाएर बडो आकर्षक तरिकाले मन्तव्य दिन थाले। मिनेटभरमै उनीहरूका शैली र शब्दले सहभागीको ध्यान आकर्षित भयो। युवा खुम्चिनुपर्ने परिस्थिति अहिले दोहोरिन सक्छ। शीर्ष नेताले आफूले युवा उमेरमै राजनीति बदल्न भूमिका खेलेको बिर्सन मिल्दैन। हल पूरै शान्त भयो। उनीहरूले मुख्य सन्दर्भलाई उठाउँदै भने यो नीतिका मस्यौदाकार सबैजना उमेरले ५० पारिका हुनुहुन्छ। उहाँहरूको बाँच्ने आयु भनेको बढीमा ३०४० वर्ष हो। उहाँहरूको भविष्यप्रतिको चिन्तन र चित्र त्यही उमेरको सीमामा बाँधिएर यो नीति तयार पारेको हामीलाई लागेको छ। तर हामी के स्मरण गराउन चाहन्छौं भने हामी युवा तपाईंहरूभन्दा कम्तीमा दोब्बर उमेर बाँच्छौं। भविष्यप्रतिको माया र दायित्वबोध तपाईंहरूभन्दा हामीमा धेरै छ। त्यसैले युवाको सहभागिताबिना तर्जुमा गरिएको प्रस्तावित नीति अपूरो छ भन्ने लाग्छ। विद्यार्थीका यी तार्किक मन्तव्यले हलमा सन्नाटा छायो। तत्काल विद्यार्थी प्रतिनिधिहरूलाई सम्मिलित गरेर सानो समूहमा मस्यौदा नीतिमा छलफल गर्ने आयोजकले जानकारी दिए। विद्यार्थी प्रतिनिधिसमेत सम्मिलित समूहले प्रस्तावित नीतिलाई परिमार्जन गरेर अर्को दिन उक्त नीतिलाई अन्तिम रूप दिने कार्य भयो। युवाको परिकल्पना र परिदृश्य (इम्याजिनेसन एन्ड भिजुलाइजेसन) को दूरी र दायरा फराकिलो हुन्छ। जुन कुराको उक्त दृश्य देख्ने साक्षी पंक्तिकार पनि थियो। यो प्रसंग यहाँ जोड्नुको आसय के हो भने अहिले नेपालमा युवाको संख्या उच्च छ। जनसांख्यिक लाभ लिने समय छ। मुख्य कुरा युवालाई नेपालमै शिक्षादीक्षा र पेसा व्यवसायमा आकर्षित गर्न जरुरी छ। तर यो भइरहेको छैन। उर्वर समय विदेशमा खर्चिएर थोत्रो शरीरका साथ नेपाल फर्किने क्रम जारी रहने हो भने नेपालीको भविष्य अझ पीडादायी हुने पक्का छ। यो धरातलीय यथार्थमा युवाको अन्तरमनको आवाज सुन्ने र सम्बोधन गर्ने क्षमता युवामै बढी हुन्छ। सशरीर अहोरात्र खट्न सक्ने तागत युवामै हुन्छ। त्यसैले युवालाई नेतृत्वमा पुुर्याउन जरुरी छ। यसका लागि स्थानीय तहको निर्वाचनले अवसर सामुन्नेमा खडा गरिदिएको छ। निर्वाचनमा उम्मेदवार उठाउने जिम्मा राजनीतिक दलमा छ। स्थानीय सरकारलाई बलियो बनाउन सके संघीयता बलियो हुन्छ। यही बोध आमजनतामा छ। प्रदेश र संघको काखमा रहेर काम गर्ने स्थानीय सरकारको अवस्था छ। स्थानीय तहमा युवाकै नेतृत्वले शीघ्र सेवा तीव्र विकास गर्न सक्छ भन्ने आमविश्वास छ। निवर्तमान हुन लागिरहेका जनप्रतिनिधिको कामको स्वतन्त्र मूल्यांकन गर्ने हो भने पनि यो तथ्य पुष्टि हुन्छ। अहिले विदेशको समेत योग्यता र अनुभव हासिल गरेका, स्वदेशमा केही गरौं र नेपालको रूप बदलौं भन्ने आकांक्षा बोकेका युवा हरेक पालिकामा छन्। उहाँहरू निर्वाचनमा प्रतिस्पर्धा गर्न आतुर देखिनु हुन्छ। वास्तवमा राजनीतिक दलहरूले स्थानीय तहमा युवालाई उम्मेदवार बनाउने नीति बनाउने हो भने युवाको नेतृत्वले मुलुक जवान बन्न सक्छ। आशा गरौं, यसपालि स्थानीय तहहरूले युवा नेतृत्व पाउने छन्।"
"सत्तारुढ गठबन्धनको बैठक बस्दै, तालमेलबारे निर्णायक छलफल हुने","काठमाडौं : स्थानीय तहको निर्वाचनमा महानगरपालिका र उपमहानगरपालिकाको तालमेलबारे निर्णायक छलफल गर्न सत्तारुढ पाँच दलीय गठबन्धनको बैठक बस्न लागेको छ। प्रधानमन्त्री निवास बालुवाटारमा मंगलबार बिहान ११:३० बजे गठबन्धनको बैठक बस्न लागेको हो । स्थानीय तहमा सानादेखि ठूला सबै दलको दाबीमा अडान बढेपछि सोमबार दुई पटक बसेको गठबन्धनको बैठक बिना निष्कर्ष टुंगिएको थियो। एकीकृत समाजवादीले ६ महानगरमध्ये १ आफूलाई दिनुपर्ने अडान राखेको छ । एकीकृत समाजवादीले तोकेरै पोखरा महानगरपालिका र भरतपुर महानगरमा माओवादीले मेयरमा अडान राखेको छ। सूचना तथा सञ्चार प्रविधिमन्त्री ज्ञानेन्द्रबहादुर कार्कीले महानगर र उपमहानगरको मेयर तथा उपमेयरलगायत अन्य स्थानीयको टुंगो लगाउने तयारी गरिएको बताए। सोमबार गठबन्धनको बैठकबारे जानकारी दिँदै सूचना तथा सञ्चारमन्त्री कार्कीले भने, आज निर्णय हुन नसके पनि निष्कर्षको नजिक पुगेका छौं। तालमेलकै विषय टुंगिन नसक्दा आज निर्णय हुन सकेन। किन टुंगिन सकेन सहमति नजुटेर हो ? भन्ने सञ्चारकर्मीको प्रश्नमा मन्त्री कार्कीले भने, दिउँसोसम्म अडान कायम थियो। अहिले पछिल्लो बैठकमा सबै जना केही हदसम्म लचिलो हुनुभएको छ। भोलि दिउँसोसम्म गठबन्धनले तालमेलको विषयमा एउटा निर्णय बाहिर ल्याउँछ। स्थानीय तहको निर्वाचन नजिकिँदै गइरहे पनि सत्तारुढ गठबन्धनमा उम्मेदवार छनोट सकसपूर्ण बनिरहेको छ। चुनावी तालमेलका विषयमा पालिकाको भागबन्डा मिल्न नसक्दा गठबन्धनको गाँठो फुक्न सकेको छैन।"
लैंगिक विरोधाभासमा नेपाली भूगोल,"हाम्रो समाज लैंगिक छ र अझै पनि हाम्रो समाजले दुई लिंग अर्थात् महिला वा पुरुषलाई स्वाभाविक ठान्छ। तेस्रो लिंगलाई अस्वाभाविक ठान्छ। परिभाषाले भन्छ, तेस्रो लिंग भनेको जसको लिंग छैन अर्थात् सामाजिक तथा सांस्कृतिक बुझाइमा जब महिला महिला हुँदैन वा पुरुष पुरुष हुँदैन। उसलाई हाम्रो समाजले तेस्रो लिंगको ट्याग भिराइदिन्छ र त्यसरी नै व्यवहार गर्छ। जब भूगोल वा देशको कुरा आउँछ अनि यसको कुनै ठोस लिंग नै नभए पनि हामी कति स्वाभाविक रूपले यसलाई स्त्री लिंगसँग लगेर जोड्छौं। भूगोल तथा देश आमा हुन्छिन्। भूगोललाई आमा अर्थात् मातृभूमिको उपनाम दिएर भावुक हुन्छौं, संवेदनशील हुन्छांै, देशप्रेमी हुन्छौं। यदि कसैले मातृभूमिमाथि अतिक्रमण गर्न खोज्यो भने हामी स्वयं आफ्नै ज्यानलाई दाउमा राखेर आफ्नो भूगोल तथा माटोलाई बचाउन खोज्छौं। यस्ताखाले अभ्यासले पक्कै पनि आमा तथा स्त्री जाति(माथि सम्मान देखाउँछ। तर, के हामीले व्यवहारतः स्त्री जातिमाथि त्यति नै भावना र सम्मान देखाउन सकेका छौं ? कुनै स्त्री बलात्कृत हुँदा हामी कतिले आफ्नो ज्यान दाउमा राखेर उनको बचाउ र अधिकारका पक्षमा लडेका छौं ? त्यही भएर समस्या लैंगिक विरोधाभाषमा छ, हाम्रो आदर्श र व्यवहारमा छ। एकातिर मातृभूमिको नाममा कुनै लिंग नै नभएको भूगोललाई त्यति धेरै सम्मान गर्छौं। अनि यही भूगोललाई माया गर्ने कुनै तेस्रो लिंगी व्यक्तिलाई भने हेयको दृष्टिले हेर्र्छाैं। अर्को विरोधाभाष भनेको यही भूगोललाई आमाको नामसँग जोडेर हरेक नागरिकको संवेदना, भावना र देशप्रेम बटुल्छौं तर यसको आर्थिक उन्नति र विकासका पूर्वाधारतिर जुटेर लाग्न सक्दैनौं। आफू जन्मेको भूगोलको सशक्तीकरण तथा सबलीकरणतिर लाग्दैनौं। मात्र प्रतिरक्षात्मक भएर उभिरहन्छौं। भूगोलको आफ्नै क्षमता, स्रोत र साधनको परिचालनतिर लाग्न छोडेर खाली मातृभूमिको आदर्श र भावना मात्रै बोकेर हिँड्छौं। अर्कोतिर भने महिलाको सशक्तीकरणको कुरा गर्छौं। उनीहरूलाई पारिवारिक पृष्ठभूमिको घेराबन्दीभन्दा माथि उठ्न दिँदैनौं। अनि फेरि मातृभूमिको कुरा आयो भने जन्मदिने आमासँग लगेर जोड्छौं। आफू जन्मेको भूगोललाई स्त्री लिंग अर्थात् मातृभूमिको ट्याग दिएसँगै हामी भूगोलको बचाउका लागि भिड्न तयार हुन्छांै। उनको सुरक्षा गर्न र अस्तित्व बचाउन लागि पर्छौं। हामी यसरी सोच्छौं कि मातृभूमि अर्थात् हामी जन्मेको भूगोल आफैंले आफ्नो बचाउ गर्न सक्दिनन्। महिलाको बचाउ अर्थात् सुरक्षार्थका लागि पुरुष चाहिन्छ भन्ने संकीर्ण मानसिकताको हाबी यहाँ पनि भेटिन्छ। जब आफू जन्मेको माटोलाई स्त्री लिंगको ट्याग भिराइन्छ। आफू जन्मेको मातृभूमिको लैंगिकताको ट्यागलाई बुझ्न नेपाली समाजमा महिलालाई कसरी अझै पनि बुझ्ने गरिन्छ ? हेरौं। महिलाको लिंगलाई जैविकरूपमा हेर्नुभन्दा पनि महिलाको भूमिकामा लगेर हेर्नुले महिला र पुरुषको परिभाषामा सामाजिक सोच र चिन्तनको बढी हावी देखिन्छ। जसले महिलालाई पुरुषको आँखाबाट हेर्छ। पंक्तिकारकै पुस्तक सेक्स, जेन्डर एन्ड डिसेबिलिटी इन नेपालमा छ, नेपाली सामाजिक तथा सांस्कृतिक बुझाइ भनेको महिलालाई उनको जिम्मेवारीसँग लगेर हेर्नु हो। र, उनको जिम्मेवारीमा छोराछोरीको हेरचाह, भान्साकोठाभित्रका काम, श्रीमान्को सेवा आदि इत्यादि पर्छन्। महिलाका यस प्रकारका जिम्मेवारीलाई बुझ्न मनुस्मृति वा हिन्दू धार्मिक ग्रन्थमा उल्लेख गरिएका कुराहरूले अझ मजबुद बनाएको छ। जहाँ महिलालाई परम्पराको जगेर्ना गर्ने भनेर हेरिन्छ। यही कुरालाई हामी जन्मेको भूगोलसँग तुलना गर्ने हो भने हाम्रो भूगोलप्रतिको बुझाइ पनि लगभग त्यही हुन्छ सहनशील, सृष्टिको आधार, परम्पराको संरक्षक, हरेक प्राणीप्रतिको माया तथा करुणा आदि इत्यादि। सायद यिनै कारणले पनि हुनसक्छ, हामी जन्मेको भूगोलको पर्याय हामीलाई जन्मदिने आमा अर्थात् आमाको पर्याय हामी जन्मेको भूगोल। फेरि पनि प्रश्न के हो भने के हामीले जन्मेको भूगोलप्रति देखाउने माया तथा सम्मानजस्तै सम्पूर्ण स्त्री जातिमा देखाउन सकेका छौं ? के हामीले महिला सशक्तीकरणको कुरा गरिरहँदा यो भूगोलको सशक्तीकरणको बारेमा केही गरिरहेका छौं ? के हामीले भूगोललाई आमा तथा स्त्री लिंगको पहिचान दिइरहंँदा पुरुष तथा महिलाको लिंगमा नपर्ने तेस्रो लिंगलाई त्यतिकै सम्मान र पहिचान दिन सकिरहेका छौं ? कतै हामीले आफ्नो स्वार्थका लागि मातृभूमिको नाममा राजनीति त गरिरहेका छैनौं ? महिलाको शक्ति र क्षमतालाई अवमूल्यन गरेजस्तै भूगोलको क्षमता र शक्तिलाई अवमूल्यन त गरिरहेका छैनौं नि ? इतिहासमा भूगोलको सुरक्षार्थ पुरुषसँगै महिलाको पनि उत्तिनै छ, विश्वभरि नै। खैर त्यसको प्रवृत्ति फरक होला। हरेक युद्धमा होस् वा देशको विकासमा महिलाको भूमिका उत्तिनै छ। चाहे त्यो माओवादी आन्दोलनमा होस् वा भारतको सिभिल डिसओबेडियन्स आन्दोलनमा होस्। अथवा अमेरिकाको स्वतन्त्रताको संग्राममा होस्। महिला र पुरुषको मात्र नभएर विभिन्न यौनिकता र यौनिक पहिचान भएकाहरूको पनि उत्तिकै छ। तर महिला र पुरुष लिंगका आधारमा मात्र समाजको पहिचानको व्याख्या गर्नु र पुरुषलाई मात्र लडाकु र संरक्षकको पहिचान दिनु र भूगोललाई स्त्री लिंगको पहिचानमा सीमित राख्नुले लैंगिक समाजप्रतिको सामाजिक पूर्वाग्रहलाई अझ टेवा मिल्न सक्छ। त्यसो हो भने महिला तथा हामी जन्मेको भूगोलको क्षमताको अवमूल्यन हुन सक्छ। ठूलाठूला आन्दोलन र युद्धहरूमा महिलाको परोक्ष तथा अप्रत्यक्ष सहभागिता मात्र होइन, त्यस्ता युद्धहरूलाई रोक्न सक्ने महिलाको सामथ्र्य तथा क्षमता भएका उदाहरण पनि छन्। लेखक एरिस्टोफेन्सले लेखेको कमेडी नाटक लाइसेस्ट्रामा लाइसेस्ट्राले पेलोपेनेसियन युद्ध रोक्न महिलालाई प्रभावित पारेको कुरा उल्लेख छ। उनले सबै महिलालाई युद्धमा सहभागी भएका आफ्ना प्रेमी तथा पतिहरूसँग सुत्न नजाने र जसको कारण उनीहरूको यौन चाहना पूरा हुन नपाएपछि युद्धतिर मन नजाने र युद्ध आफैं रोकिने भनेपछि सबै महिलाले त्यसै गरे। यसले पुरुषको यौनलाई नियन्त्रण गर्न सक्ने महिलाको सामथ्र्य र शक्तिलाई प्रदर्शित गर्छ। सहनशील महिलाको अर्को भयनाक रूप के हुन सक्छ भन्ने कुरालाई पनि देखाउँछ। यसलाई आलंकारिक रूपमा भूगोलसँग दाँज्ने हो भने त्यो कहिलेकाहीँ भूगोलमाथि आउने विचलन पनि हुन सक्छ जस्तो भूकम्प वा अरू कुनै प्राकृतिक विचलन। त्यही भएर भूगोलका आफ्नै स्रोत र साधनको सही सदुपयोग नगरिकन भूगोलमाथि अतिक्रमण गरेको खण्डमा उसले भयानक रूप देखाउन सक्छ। भूगोलले सहनशीलताको सीमा नाघ्न सक्छ। यो उसको आफ्नै प्रतिरक्षात्मक क्षमता हो। तर, हामीले कतै भूगोलको क्षमतालाई अवमूल्यन गरिरहेका त छैनौं ? जसरी हामीले महिलाको त्यो साहसिक सामथ्र्य र क्षमतालाई अवमूल्यन गर्दै आइरह्यौं, सामाजिक, वैचारिक, सांस्कृतिक तथा धार्मिक सन्दर्भ र परिवेशमा। पुरुष रुँदा आइमाइते भइने, महिला भएपछि सहनशील हुनुपर्ने धर्तीजस्तै ! असल मान्छे धर्तीले जन्माएका छोरा हुने, गलत भए आमा दोषी हुने वा आमाले राम्रो संस्कार नदिएका कारण त्यस्तो हुने आदि। यस्तै खाले सामाजिक चिन्तन र सोचले महिलालाई दोस्रो दर्जामा राखिरह्यो। त्यही सोच र विचारमा पुरुषप्रधान समाजले राजनीति गरिरह्यो। यस्तै विचार, सोच र अभ्यासले लैंगिक विरोधाभासलाई प्रश्रय दिइरह्यो। यस्तै सोच हामीले भूगोलमाथि गर्ने व्यवहारमा पनि प्रत्यक्षअप्रत्यक्ष रूपमा रहिरह्यौं। एरिस्टोटलले समेत महिलालाई नरम, कमजोर र दोस्रो दर्जाको रूपमा हेरे। पुरुषलाई पब्लिक, महिलालाई प्राइभेट स्पेसमा राखेर हेरियो। हेगेलले लैंगिक फरकताका कारण त्योसँग जोडिने अरू नैतिक कुराहरू पनि फरक देखे। जहाँ महिला पुरुषको चाहनाको वस्तु भयो। फलस्वरूप पुरुष कर्ता भयो, शासक हुन सक्षम व्यक्ति भयो। जसको असर भनेको महिलाको सक्षमता र क्षमतामा संशय भइरह्यो। उनीहरूको कमजोर क्षमतालाई जन्मजात विशेषतासँग लगेर जोडिदियो। महिलाका जिम्मेवारी, कर्तव्यका कुरालाई लिएर हिन्दू धार्मिक ग्रन्थमा मात्र होइन कि पाश्चात्य दर्शनका विद्वानहरू जस्तो रुसो, एडाम स्मिथ, लक्, ह्युम, नित्सेलेसमेत महिलाको क्षमताको अवमूल्यन गरिरहे। जसका कारण देश बनाउने मुद्दामा समेत महिलाको भूमिकाको अवमूल्यन भइरह्यो। जेन्डर एन्ड नेसन भन्ने पुस्तकमा निरा युभाल ड्याभिसले राष्ट्रिय आयोजनामा महिला र पुरुषको योगदानको खुब चर्चा गरेकी छन्। भनेकी छन् कि राष्ट्रको पुनत्पादन, यसको संस्कृतिक सभ्यता र नागरिकतामा साथै राष्ट्रका द्वन्द्व र युद्धमा महिलाको भूमिका अतुलनीय छ। तर, महिलालाई भने संस्कृतिको विम्बको रूपमा हेरिन्छ। जसका कारण उनीहरू राष्ट्रिय तथा पारिवारिक इज्जतको वाहक हुन्छन्। यस्ता कुराहरूले अझ लैंगिक विरोधाभासलाई प्रश्रय दिएको छ। यही विरोधाभाष हामी जन्मेको भूगोल वा हाम्रो मातृभूमिको बुझाइमा परिवर्तित हुन्छ। र अन्त्यमा, देख्दा सुन्दर लाग्ने महिलालाई दिइने यी विभिन्न विम्बका कारण नै हो महिलाको क्षमतामाथि संशयको प्रश्न उठ्ने। यदि आफू जन्मेको भूगोलको माटोलाई आमा सम्झिने हो भने, कुनै महिलाको बलात्कार हुँदा भूगोल वा देशको बलात्कार भएको पनि सम्झिन सक्नुपर्छ। अनिमात्र भूगोल र महिला दुवैप्रति बराबर सम्मान मिल्न पुग्छ। कोही कसैको संरक्षक हुनुभन्दा उसैको क्षमतामा विश्वास गर्न सक्ने हुनुपर्छ। बरु उसको क्षमताको खोजी गरेर ऊभित्रकै स्रोत र साधनको सही उपयोग गरेर उसको सशक्तीकरणमा जोड दिनुपर्छ। चाहे त्यो पुरुष होस् वा महिला वा आफू जन्मेको भूगोल वा अरू कुनै यौनिक पहिचान भएको व्यक्ति। अनि मात्र व्यक्ति, समाज, देश, राष्ट्र तथा भूगोल क्षमतावान् र बलियो बन्छ। हामीले लैंगिक विरोधाभाषलाई चिर्नु आवश्यक छ। भूगोललाई आमाको नामसँग जोडेर हरेक नागरिकको संवेदना, भावना र देशप्रेम बटुल्नुको सट्टा, आफू जन्मेको भूगोलको आर्थिक उन्नति र विकासका पूर्वाधारतिर जुट्न सके धेरै राम्रो हुन्छ। चाहे त्यो कुनै व्यक्ति होस् वा आफू जन्मेको भूगोल, हामी बरु त्यसको सशक्तीकरण तथा सबलीकरणतिर लाग्न आवश्यक छ। त्यसो हुन सके कोही कसैको प्रतिरक्षात्मक भएर उभिइरहने आवश्यकता नै पर्दैन। आफू जन्मेको भूगोल होस् वा नेपाली महिला उनीहरूको आफ्नै क्षमता, स्रोत र साधनको परिचालनतिर लाग्नुपर्छ। त्यसो हुँदा न मातृभूमिको आदर्श र भावना बोकेर हिँड्नु आवश्यक हुन्छ, न कोही कसैको रक्षक भएर लड्नुपर्ने अपरिहार्यता नै। न त लैंगिक विरोधाभाषभित्र राजनीति गर्नुपर्ने अवस्था नै। आचार्यको विद्यावारिधिमा आधारित सेक्स, जेन्डर एन्ड पोलेसी पुस्तक प्रकाशित छ।"
कृषि गणना आजदेखि,"काठमाडौं : मंगलबारदेखि सातौं कृषि गणना सुरु हुँदैछ। ७ सय ५३ पालिकाका ३ लाख ५० हजार किसानका घरमा पुगेर कृषि गणना गरिने भएको हो। जसका लागि ५ हजार २ सय गणक र १ हजार ३ सय सुपरिवेक्षक कार्यस्थलमा पुगिसकेको केन्द्रीय तथ्यांक विभागका उपमहानिर्देशक हेमराज रेग्मीले जानकारी दिए। विभागले जनगणना जस्तै कृषि गणना पनि हरेक १० वर्षमा गर्दै आएको छ। नेपालमा पहिलो कृषि गणना २०१८ सालमा भएको थियो। वैशाख १९ सम्म सञ्चालन हुने गणनामा किसान परिवारसँग व्यक्तिगत अन्तवार्ताद्वारा कृषि क्रियाकलापसम्बन्धी विस्तृत विवरण संकलन गरिनेछ। गणकले संकटमा परेका रैथाने पशुपन्छीको तथ्यांक, सम्पूर्ण बाली, माछा, पशुपन्छीपालन खेतीयोग्य जमिनको अवस्थाका बारेमा तथ्यांक संकलन गर्नेछन्। यस कृषि गणनामा किसानलाई २४ प्रश्न सोधिने विभागले जनाएको छ। कृषि मन्त्रालयको तथ्यांकअनुसार नेपालमा झन्डै ६६ प्रतिशत किसान र कुल गार्हस्थ्य उत्पादनमा कृषि तथा पशुपन्छी क्षेत्रको योगदान २७ प्रतिशत रहेको उल्लेख छ। कृषि गणनामा पारिवारिक, व्यावसायिक, तथा संस्थागत रूपमा बाँझो जमिनको तथ्यांक संकलन गरिने भएको छ।"
"महिलालाई जनताले पत्याउँछन्, दलले होइन","बागलुङ : आसन्न स्थानीय तह चुनावमा नेपाली कांग्रेसबाट गलकोट नगरप्रमुखका १४ आकङ्क्षीमा तीन महिला छन्। तीमध्ये अहिलेकी उपप्रमुख रेणुका काउचा पनि एक हुन्। उनले प्रमुखमा चाहाना मात्र गरेको नभइ आफू सशक्त दाबेदार भएको सुनाइन्। 'उपप्रमुखका रूपमा पाँच वर्ष काम गरियो, धेरै कुरा सिकियो, अब प्रमुख भएर नगर हाँक्ने दृढता मसँग छ', उनले भनिन्, 'पार्टीले त हामी महिलालाई झट्टै पत्याउन गाह्रो छ, तर जनताको विश्वास हामीप्रति छ।' काउचाले विसं २०७४ को स्थानीय तह चुनावमा महिला उम्मेदवारले लोकप्रिय मत लिएर जितेको स्मरण गरिन्। उनले पनि प्रमुखको तुलनामा २८४ बढी मत लिएर गलकोटको उपप्रमुखमा विजयी बनेकी थिइन्। अबको चुनावमार्फत नगरप्रमुख बनेर गलकोटको नेतृत्व गर्ने काउचाको अठोटमा जति दम छ त्यत्तिकै जटिल र असहज छ उम्मेदवार बन्ने बाटो। योग्य हुँदाहुँदै पनि टिकट बाँडफाँटमा पछि परिने हो कि भन्ने संशयमा उनी छन्। 'पार्टीमा आफ्नो दाबी दह्रोसँग राखिरहेकी छु, कार्यकर्ता र मतदाताको मन जित्छु भन्ने आत्मविश्वास छ', काउचाले भने, 'ऐन, नियम केही नहुँदा पनि कर्मचारीका भरमा त काम गरियो, अहिले त जग बसेको छ, संरचना तयार छ, त्यसमै टेकेर नगरपालिका हाँक्न सकिन्छ।' उनले उपप्रमुख भएर काम गर्दा पनि अधिकारविहीन हुनुनपरेको बताए। कानुनी प्रबन्धबाटै प्रमुख र उपप्रमुखको काम, कर्तव्य नै तोकिएपछि जिम्मेवारी बहनमा पछाडि परेको अनुभव कहिल्यै नभएको उनको भनाइ छ। 'कपितय ठाउँमा प्रमुख र उपप्रमुखबीच तालमेल नहुँदा विवाद पनि देखिए तर हामीले त्यस्तो हुन दिएनौँ', काउचाले भनिन्, 'जनता र सेवाग्राहीलाई केन्द्रमा राखेर काम गर्यौँ।' काउचालाई झैँ ताराखोला गाउँपालिकाकी उपाध्यक्ष दिलकुमारी पुनलाई पनि अध्यक्ष भएर गाउँपालिका चलाउने आँट र इच्छा थियो। तर अध्यक्ष पदको आकाङ्क्षीमा पुरुष अनुहार नै हाबी भएपछि उनी पुनः एकपटकलाई उपाध्यक्षमै दोहोरिने मनस्थितिमा पुगेकी छन्। 'जिम्मेवारी पाए नेतृत्व गर्न नसक्ने भन्ने त होइन, तर पार्टीको कुरालाई पनि मान्नै पर्नेरहेछ', पुनले भनिन्, 'महिलाले सक्दैनन् भन्ने पुरानो र पुरुषवादी सोच अझै हटेको छैन, समाजले पनि महिलालाई झट्टै अघि सार्न चाहँदैन।' स्थानीय तहको उपप्रमुख या उपाध्यक्ष हुनुलाई पनि महत्वपूर्ण उपलब्धि मान्नुपर्ने उनको बुझाइ छ। न्यायिक, राजस्व परामर्श, अनुगमन समिति, सामाजिक विकास, बजेट निर्माणलगायत क्षेत्रमा उपाध्यक्षको नेतृत्वदायी भूमिका हुने पुनले बताएन्। नेकपा (माओवादी केन्द्र) बाट चुनाव लडेर उपाध्यक्ष बनेकी उनले असक्षम भएर या नचाहेर अध्यक्षको उम्मेदवार बन्ने दौडमा नलागेको नभई पार्टीको आन्तरिक परिस्थिति मिलाउन सहयोग गरेको रूपमा बुझ्नुपर्ने बताइन्। महिला उपप्रमुख भएको अर्को नगरपालिका हो ढोरपाटन। त्यहाँ नेकपा (एमाले)बाट करमती पुनमगरले विसं २०७४ को स्थानीय तह चुनावमा उपप्रमुख पद जितेकी थिइन्। यसपालिको चुनावमा पुनमगर प्रमुखको उम्मेदवार बन्ने बाटो अब करिब बन्द भइसकेको छ। पार्टीले अहिलेका नगरप्रमुख देवकुमार नेपालीलाई नै पुनः उम्मेदवार बनाउने सर्वसम्मत निर्णय गरिसकेको छ। पुनमगरलाई उपप्रमुख भएर काम गर्दाका अनुभव र आगामी चुनावमा उम्मेदवार बन्नेनबन्ने विषयमा सोध्दा कुनै प्रतिक्रिया दिन चाहिनन्। यीबाहेक बरेङ, निसीखोला र तमानखोला गाउँपालिकामा पनि महिला उपाध्यक्ष छन्। ती गाउँपालिकामा पनि अहिले भएका महिला उपाध्यक्षले नै अध्यक्ष पदको टिकट पाउने कुनै सम्भावना छैन। विभिन्न दलबीच गठबन्धन गरेर चुनाव लड्ने तयारीले त झन् यो चुनावमा प्रमुख पदमा महिलाको नेतृत्व खुम्चने देखिएको छ। गत स्थानीय चुनावमा पनि दलहरूबीच गठबन्धन हुँदा महिला नेतृत्वमा आउनबाट बञ्चित भएका थिए। यहाँका बाँकी चार स्थानीय तहमा पुरुष उम्मेदवार नै उपप्रमुख र उपाध्यक्षमा निर्वाचित भएका थिए। राजनीतिमा महिला सहभागिता सुनिश्चित गर्न संवैधानिकरूपमै स्थानीय तहको प्रमुख या उपप्रमुखमा महिला हुनुपर्ने व्यवस्था भए पनि दलहरुबाटै त्यसको उल्लङ्घन हुँदै आएको छ। बाध्य भएर एउटा पद महिलालाई दिनुपरेका अवस्थामा पनि उपप्रमुख पदमा उम्मेदवार बनाउने गरिएको छ। गठबन्धनका नाममा महिलालाई मुख्य पदमा आउनबाट रोक्न नहुनेमा यहाँका राजनीतिक दलका महिला सङ्गठनले पनि ध्यानाकर्षण गराएका छन्। गत महिना अन्तरपार्टी महिला सञ्जालले पनि महिलालाई नेतृत्वदायी पदमा उम्मेदवार बनाउन माग गरेको थियो। राजनीतिमा आफूहरूलाई कम आँक्न नहुनेमा महिलाहरुको एकै स्वर छ। रासस"
जनकपुरमा मेयरका उम्मेदवार एमाले प्रवेश,"जनकपुरधाम : लोकतान्त्रिक समाजवादी पार्टी लोसपा परित्याग गरी मेयरका उम्मेदवार नेकपा एमाले प्रवेश गरेका छन्। जनकपुरधाम वार्ड न ७ का वड़ा अध्यक्षसमेत रहेका जानकिराम साह मंगलबार लोसपा परित्याग गरी विधिवत रुपमा नेपाल कम्युनिस्ट पार्टी एमालेमा प्रवेश गरेका हुन्। पार्टी अध्यक्ष पूर्व प्रधानमन्त्री केपी शर्मा ओलीले उनलाई टिका र खादा लगाई पार्टी प्रवेश गराएका छन्। मेयरका प्रत्यासी रहेका साहले ओलिसङको भेटमा जानकी मन्दिर अंकित फोटो प्रदान गरेका छन्। जनकपुरमा मधेशवादी दलहरुप्रति असन्तुष्टि जनाउँदै पछिल्लो चरणमा यहाँका अधिकाश मधेश आन्दोलनका अगुवा युवाहरु एमाले प्रवेश गरिसकेका छन्। मधेश आन्दोलनमा सकृय भुमिका निर्वाह गरेका सरोज मिश्र, सुशील कर्ण, जानी खान मधेशी, शिव शंकर साह हिरासहितका दर्जनौं युवा मधेशवादी शक्ति छाडेर एमालेमा प्रवेश गरेका छन्।"
केपी ओली चुनावको डरले थर्थरी काँपेका छन् : रामचन्द्र पौडेल,"काठमाडौं : नेपाली कांग्रेसका नेता रामचन्द्र पौडेलले लोकतन्त्र उल्ट्याउने षड्यन्त्र भइरहेको बताएका छन्। नेवी संघ स्थापना दिवसको अवसरमा नेता पौडेलले अहिले पनि लोकतन्त्र सुनिश्चित नभएको भन्दै लोकतन्त्र उल्ट्याउने षड्यन्त्र भइरहेको बताएका हुन्। उनले भने, चुनाव नजिकिंदै छ। गठबन्धनको शक्ति बलियो छ। यो शक्ति देखेर केपी ओली थर्थरी काँपेका छन्। हतास भएका छन्। भ्रष्टतत्व, प्रतिगामी तत्वहरुसँग गठबन्धन गरिरहेका छन्। पौडेलले यो गठबन्धन परिवर्तनका लागि भएको बताए। पौडेलले भने, तपाईंहरु लोकतन्त्रको पहरेदार हो। लोकतन्त्रप्रति समर्पित हुनुहोस्। लोकतान्त्रिक पक्षलाई सफल बनाउन लाग्नुहोस्।"
९ गतेदेखि खटिँदै म्यादी,"काठमाडौं : वैशाख ३० गते हुने स्थानीय तहको निर्वाचन सुरक्षाका लागि भर्ना भएका १ लाख म्यादी प्रहरी वैशाख ९ गतेदेखि ड्युटीमा खटिने भएका छन्। देशभरका सबै जिल्लामा सञ्चालन भएको ज्ञान र सीप प्रदान गर्ने तालिममा उनीहरू सहभागी भइरहेका छन्। तालिम गत चैत २८ गतेदेखि यही वैशाख ८ गतेसम्मका लागि सञ्चालन भइरहेको छ। नेपाल प्रहरीका प्रवक्ता विष्णुकुमार केसीका अनुसार तालिमपछि म्यादी प्रहरीलाई निर्वाचनसम्बन्धी कार्यमा परिचालन गरिनेछ। ४० दिनका लागि नियुक्ति भएका म्यादी प्रहरीले पारिश्रमिकका रूपमा ४४ हजार रकम प्राप्त गर्नेछन्। केसीका अनुसार उनीहरूलाई सामान्य खालको शारीरिक तालिम दिइएको छ। सेलेक्सनमा परेका तर तालिमका क्रममा सामान्य कसरत र दौडिन पनि नसक्नेहरू आफ्नै खुसीले छाड्न सक्छन्। तालिममा बिहान कुद्ने, लठ्ठी कसरी बोक्ने ?, कसरी लाइन मिलाउने ? पोसाक कसरी लगाउने ? मतदान केन्द्र बनाउने, सुरक्षा दिने, मतदातालाई सहयोग गर्ने, अशक्त, वृद्धवृद्धालाई सहयोग गर्नेलगायतका सीप सिकाइनेछ। तालिमपछि उनीहरू हरेक दिन ८ घण्टा ड्युटीमा खटिनुपर्नेछ। प्रवक्ता केसी भन्छन्, रातिको समयमा भने म्यादी प्रहरीले काम गर्नुपर्दैन।"
एमालेले टुंग्यायो स्याङ्जामा २ पालिकाका उम्मेदवार,"स्याङ्जा : नेकपा एमालेले आँधीखोला गाउँपालिका र वालिङ् नगरपालिकाका उम्मेदवारको टुंगो लगाएको छ। नेकपा एमाले जिल्ला अध्यक्ष सूर्यप्रसाद गैह्रे पारस का अनुसार आँधीखोला गाउँपालिकाको अध्यक्षमा विश्व पौडेल र उपाध्यक्षमा सीता थापालाई उम्मेदवार बनाउने निर्णय भएको छ। आँधीखोला गाउँपालिकाको अध्यक्ष उम्मेदवार विश्व पौडेल र उपाध्यक्ष उम्मेदवार सीता थापा। आँधीखोलाले सबै पदाधिकारीसमेत टुंगो लगाएको जनाएको छ। पौडेल नेकपा एमाले जिल्ला सहसचिव हुन् भने थापा जिल्ला समन्वय समिति सदस्य हुन्। यसै गरी, वालिङ् नगरपालिकाको प्रमुखमा कृष्ण खाँण र उपप्रमुखमा खगिसरा थापालाई उम्मेदवार बनाउने निर्णय गरेको छ। अन्य वडाको भने छलफल जारी रहेको बताइएको छ। खाँण नेकपा एमाले जिल्ला उपाध्यक्ष हुन् भने थापा सचिवालय सदस्य हुन्। अन्य पालिकाको बारेमा भने छलफल जारी रहेको सहसचिव राजेन्द्र डुम्रेले जनाए।"
नीति कथा : समयमै निर्णय,"एक पटक एउटी महिला परिवारका लागि बेलुकाको खाना पकाउने सुरमा थिइन्। उनी भान्सामा ग्यासको चुल्होमा भाँडो बसालेर पानी तताउन बसालिन्। चुल्होमा बसिरहेको बेला एउटा भ्यागुता फुत्त उफ्रिएर भाँडोमा खस्यो। चिसो पानी भएकाले भाँडोमा पर्दा पनि उसले फसेको महसुस गरेन। त्यसैले भाग्ने प्रयास नै गरेन। ऊ सहज मानेर बसिरह्यो। महिलाले पानी उमाल्न भनेर हत्तपत्त ग्यास बालिन्। पानीको तापक्रम बढ्न थाल्यो। क्रमशः भ्यागुताले आफ्नो शरीरको तापक्रम त्यसैअनुसार समायोजन गर्न थाल्यो। त्यसैले परिस्थिति परिवर्तन गर्न केही नगरी भाँडोमै बसिरह्यो। तर, पानी उम्लने बिन्दुमा पुगेपछि भ्यागुताको शरीरको तापक्रमले थाम्न सकेन। उसले अन्ततः भाँडोबाट हाम फाल्ने कोसिस गर्यो। तर, पानीको तापक्रम निरन्तर बढ्दै गएकाले उसमा उफ्रन सक्ने क्षमता भएन। भ्यागुताले आफूलाई बचाउन ढिला भइसकेको थियो। नैतिक शिक्षा : सबै चीजहरू जीवनमा सधैं योजनाअनुसार चल्दैनन्। परिस्थिति जतिसुकै नराम्रो किन नहोस्, सक्रिय हुन र समस्याको सामना गर्नु महत्त्वपूर्ण छ।"
मधेश प्रदेशमा एमालेले बहुमत ल्याउँछ : ज्वालाकुमारी साह,"कुनै समय नेकपा एमालेलाई मधेश विरोधीको रुपमा संज्ञा दिएको थियो। तर देशैभरि सक्रियताका साथ चुनावी अभियान चलाइरहेको एमाले यसपटक मधेशमा केन्द्रित भएको छ भने मधेशको ध्यान पनि एमालेमा केन्द्रित बनेको छ । पछिल्लो समयमा मधेशमा सबैभन्दा बढी आकर्षण भएको पार्टी एमाले बनेको चर्चा हुन थालेको छ भने अध्यक्ष केपी शर्मा ओली पनि पटकपटक मधेश प्रदेशका विभिन्न कार्यक्रममा पुगेका छन् । स्थानीय निर्वाचनका लागि उम्मेदवारको मनोनयन दर्ता गर्न एक हप्ताभन्दा कम समय छ। स्थानीय तहको निर्वाचन नजिक आएको समयमा एमाले मधेश विरोधी भ्रमलाई चिर्नका लागि नेकपा एमाले कति मात्रामा सफल भएको छ, मधेश प्रदेशमा एमालेको चुनावी रणनीति र प्रभाव कस्तो छ लगायतका विषयमा पार्टीका मधेश प्रदेश सहईन्चार्ज ज्वालाकुमारी साहसँग अन्नपूर्णकर्मी धनवीर महतोले गरेको कुराकानीको सम्पादित अंश : स्थानीय तहको निर्वाचन नजिकिएको छ, मधेश प्रदेशमा एमालेको तयारीमा कस्तो रहेको छ ? हाम्रो पार्टी स्थानीय तहको निर्वाचनको लागि यस मधेश प्रदेशमा पूर्णरुपमै तयारी अवस्थामा छौं। ८ वटा जिल्ला रहेको मधेश प्रदेशमा नयाँ उमंगको साथ नेता कार्यकर्ताहरु चुनावी अभियानमा लागिपरेका छन्। अहिले कार्यकर्ताहरु घरघरमा गई मत माग्ने काम गर्दैछन्। हर हर एमाले, घर घर एमालेको चुनावी अभियान अहिले मधेशको घरघरमा गुञ्जिदैछन्। जसको कारण हामी यस प्रदेशमा बहुमत ल्याएर पहिलो स्थान कायम गर्नेछौं। कुनै समयमा एमालेलाई मधेश विरोधीको रुपमा संज्ञा दिएको थियो। तर तपाईं एमालेले मधेशमा पहिलो स्थानमा ल्याउनेछ भन्दै हुनुहुन्छ। कसरी सम्भव छ ? विगतमा त्यस्तो भ्रम मधेश प्रदेशमा केही पार्टीका कार्यकर्तामा छिरेको थियो। तर पछिल्लो समयमा त्यो मानसिकतामा परिवर्तन भएको छ। अहिले यस्तो केही पनि छैन। एमालेले मधेश प्रदेशमा विकासका एजेण्डा ल्याएर त्यस भ्रमलाई चिर्नका लागि सफल भएका छन्। त्यस्तो संज्ञा यहाँका केही नेताहरुले आफ्नो स्वार्थनिहीतमा सिमित रहेको जनताले बुझिसकेका छन्। केपी शर्मा ओली सरकारमा रहँदा मधेशमा गरेको विकासको कारण जनताहरु अहिले एमालेप्रति विश्वास गर्दैछन्। अहिले पनि विभिन्न पार्टीबाट निर्वाचित भएका मेयर, उपमेयरहरु हाम्रा पार्टीमा प्रवेश गर्नेको लहर जारी नै छ। अझ हामी जनताको नजिक पुग्दा उनीहरुको झुकाव एमालेतिर रहेको पाइन्छ। मधेशमा सबैभन्दा बढी आकर्षणको केन्द्रविन्दुमा रहेको पार्टी एमाले बनेको छ। हामीले मधेश प्रदेशलाई एमालेमैत्री प्रदेश बनाउनका लागि केही कसर बाँकी राखेको छैनौं। म ठोकुवाको साथ भन्छु एमाले यस प्रदेशमा निश्चित रुपमा जनमत पाउनेछ। मधेश प्रदेशमा पार्टीलाई मजवुत बनाउनका लागि चुनावी एजेण्डाहरु के के रहेका छन् ? हामीले स्थानीय तहको आवश्यकतालाई मनन गर्दै चुनावी एजेण्डाहरु राखिएका छौं। जसमा हरेक स्थानको फरकफरक हुन सक्छ। स्थानीय तह चुनाव केन्द्रित गरी पार्टीले राष्ट्रिय एजेण्डाहरु अनिवार्य रुपमा समावेश गरिएको छ। जसमा शिक्षा, स्वास्थ्य, रोजगार, कृषि, आवासजस्ता विषयवस्तुहरु समावेश रहेको छ। हाम्रा चुनावी एजेण्डामा शिक्षाको आधारलाई मजवुत बनाउनुको साथै सरल, सुलभ स्वास्थ्य नीतिलाई राखेका छौं। त्यस्तै किसानहरुको हकमा मलखाद्य, बीउविजन, आवश्यक मात्रामा सिंचाईको व्यवस्थापन, विदेशिएकालाई स्वदेशमा ल्याएर स्वरोजगारीको अनेकौं मुद्दाहरु समावेश गरिएका छौं। त्यस्तै अधुरा रहेका गरिबी आवासलाई अनिवार्यताको साथ पूरा गरिने नीति लिएका छौं। अन्तर्राष्ट्रिय विमानस्थल र फाष्ट ट्रयाक बनिरहेको छ। औद्योगिक करिडोरहरू अघि बढेका छन्। हुलाकी मार्ग बनाउने काम ओलीजीको पालामा भएको थियो। त्यसैले हामीसँग प्रष्ट र धेरै एजेण्डा छन्। त्यसअनुसार एकचोटि हामीलाई अवसर दिनुस् भनेर जनताको घरघरमा जान्छौं। वर्तमान परिवेशमा एमालेका तत्कालीन वरिष्ठ नेताहरु माधवकुमार नेपाल र झलनाथ खनालको अभाव महसुस कति मात्रामा भइरहेका छन् ? त्यस्तो केही छैन्। हामी पहिलेभन्दा अहिले बलियो र मजवुत भइसकेका छौ। उहाँहरु रहेपनि नरहेपनि पार्टीलाई केही फरक परेको छैन। किनकी उहाँहरु नहुँदा काम गर्नका लागि हामीलाई सजिलो भएको छ। कुनै बाधा व्यवधान छैन। निर्वाध रुपमा पार्टीले रणनीति अनुसार जनमैत्री कार्य गर्दै आएका छन्। रौतहटको कुरा गर्दा त्यहाँका पुरानो नेता नेपाल बाहिरिएका छन् भने प्रभु साहले एमालेको कमाण्ड गर्दैछन्। यसले रौतहटको राजनीति कति मात्रामा उतारचढाव बनेको छ ? राजनीति हो जसमा उतारचढाव त नहुने कुरै छैन। पार्टी प्रवेश र पार्टी परित्याग गर्ने लहर त चलि नै रहन्छ। तत्कालीन एमाले नेता माधवकुमार नेपाल र अहिलेको नेता प्रभु साह दुवैको गृह जिल्ला रौतहट रहेको छ। माधवजी पार्टी छाडेर जानु भयो भने प्रभु साहजी माओवादी परित्याग गरि एमालेमा प्रवेश गर्नुभएको छ। यसले निश्चित रुपमा केही न केही रुपमा उतारचढावको त भएकै हो तर यसले पार्टीलाई केही नोक्सानी गरेको छैन। अन्य नेताहरु यस पार्टी प्रवेश गरिएपछि अहिले रौतहटमा नेकपा एमाले भने बलियो भएको छ। प्रभु साहको भूमिकाले गर्दा रौतहटमा पार्टीलाई धेरै नै फाईदा भएको छ। अन्त्यमा मधेश प्रदेशमा एमालेले चुनावी गठबन्धन गर्छन् कि ? त्यस्तो आवश्यकता छैन। हाम्रा पार्टीले एक्लै पनि चुनावी मैदानमा उत्रनका लागि तयार रहेको छ। देशका अन्य स्थानमा राप्रपासँग गठबन्धन गरेका एमालेले मधेश प्रदेशमा कसैसँग चुनावी साँठगाँठ गर्दैनन्। किनकी गठबन्धनसँग एक्लै लड्नका लागि तयार छन्। म सम्पूर्ण आम नागरिकलाई आग्रह गर्न चाहन्छु अहिले चुनावको समयमा बहुरुपियासँग सावधान रहनुहोला। उनीहरु यहाँलाई भ्रममा फसाई मतको दुरुपयोग गर्न सक्छ। तसर्थ सावधान रहि मतदान गर्नुहोला।"
अमेरिकाले मे १२ मा ग्लोबल कोभिड शिखर सम्मेलन गर्ने,"वासिङटन डिसी : कोभिड१९ सङ्कटको अन्त्य र भविष्यमा हुने उथलपुथलको योजना बनाउनको लागि विश्वव्यापी शिखर सम्मेलन मे १२ मा आयोजना गर्न लागिएको ह्वाइट हाउसले सोमबार जनाएको छ। वर्तमान जी ७ अध्यक्ष जर्मनी, जी २० अध्यक्ष इन्डोनेसिया, अफ्रिकी संघ अध्यक्ष सेनेगल, र बेलीज, क्यारिकोम क्यारिबियन समूहको वर्तमान अध्यक्ष राष्ट्रहरू सहित अमेरिकाले भर्चुअल भेलाको सहअध्यक्षता गर्नेछ। 'शिखर सम्मेलनले कोभिड१९ महामारीको तीव्र चरणको अन्त्य गर्न र भविष्यमा देखापर्न सक्ने स्वास्थ्य खतराहरूको लागि तयारी गर्न हाम्रो सामूहिक प्रयासलाई दोब्बर बनाउनेछ,' उक्त देशहरूद्वारा जारी संयुक्त विज्ञप्तिमा भनिएको छ। रासस"
"भारत भ्रमणअघि विवादमा फसे बेलायती प्रधानमन्त्री बोरिस जोनसन, विपक्षीले किन माग्दै छन् राजीनामा ?",लण्डन : बेलायती प्रधानमन्त्री बोरिस जोनसनको भारत भ्रमण अप्रिल २१ बाट सुरु हुँदैछ तर भारत आउनुअघि नै बोरिस फेरि एकपटक विवादमा तानिएका छन्। विपक्षीहरुले उनको राजीनामाको माग गर्न थालेका छन् । बेलायती प्रधानमन्त्री बोरिस जोनसनको भारत भ्रमण अप्रिल २१ बाट सुरु हुँदैछ रिपोर्टका अनुसार जोनसन पार्टीगेट काण्डको नयाँ पक्षसँग सम्बन्धित कुराले विपक्षीहरूबाट घेरिएका हुन्। पार्टीगेट काण्ड के हो? कोरोना भाइरसको समयमा बेलायतमा संक्रमितको संख्या बढ्दै गएपछि त्यहाँ लकडाउन लगाइएको थियो। सबैले नियम पालना गर्नु अनिवार्य थियो। त्यसबेला जोनसनले नियम तोडेर धेरै पार्टी गरेको आरोप लागेको छ। नयाँ मुद्धा नोभेम्बर २०२० मा १० डाउनिंग स्ट्रिटमा सञ्चार निर्देशक ली केनको प्रस्थानको लागि आयोजित पार्टीसँग सम्बन्धित छ। बोरिस जोनसनलाई यो पार्टी उनकै इशारामा गरिएको भन्ने आरोप छ। मिडिया रिपोर्टका अनुसार प्रहरीले हाल यस्ता १२ वटा लक डाउनमा भएका पार्टीको बारेमा अनुसन्धान गरिरहेको छ र तीमध्ये ६ वटा पार्टी बोरिस जोनसनसँग सम्बन्धित रहेको अनुमान छ। जोनसनको राजीनामाको माग गर्दै आएका विपक्षीहरूले विरोधलाई तीब्र बनाएका छन्। लेबर पार्टीका उपनेता एन्जेला रेनरले प्रधानमन्त्रीले जोनसनले पार्टीहरूमा मात्रै नभई कार्यक्रममा पनि जोड दिएको बताए। रेनरले जोनसनलाई प्रधानमन्त्रीले देशका जनतालाई हरेक पाइलामा बहकाएको आरोप लगाए। बेलायतका जनता कोरोना संकटमा घरमा थुनिएको बेलामा जोनसनले कानून तोडेको रेनरको भनाइ छ। रेनरले यो कार्यले प्रधानमन्त्री कार्यालयको अपमान भएको भन्दै देशलाई राम्रो नेतृत्वको खाँचो रहेको बताए। लकडाउन उल्लङ्घन गरी पार्टी गरेको भन्दै बोरिस जोनसनविरुद्ध फाइल दर्ता गरिएको छ। स्रोतका अनुसार यो पार्टी जून २०२० मा उनको जन्मदिनमा भएको थियो। सो दिन उनकी श्रीमती क्यारीले क्याबिनेट हाउसमा केक ल्याएकी थिइन्। यस घटनामामा केरी र बेलायतका अर्थमन्त्री ऋषि सुनकलाई पनि जरिवाना गरिएको छ । एबीपी न्युज
उम्मेदवार छनोटमै महिलालाई उपेक्षा,"स्थानीय तह चुनाव नजिकिँदै जाँदा उम्मेदवारमा महिलाभन्दा पुरुषको चर्चा बढी छ। महिलालाई पार्टीले उपेक्षा गरेको आरोप नेतृहरू लगाउँछन्। अन्य समय समानुपातिक समावेशीको नारा लगाउने दलहरूले चुनावमा भने अवसर नदिने गरेको बताउँछिन् लोसपा नेतृ विभा ठाकुर। भन्छिन्, दलहरूबीच यदि गठबन्धन भएर चुनावी प्रतिस्पर्धामा आए भने प्रमुख र उपप्रमुख दुवै पुरुष नै हुन्छन्। महिलालाई त यसपालि स्थान पाउनै समेत गाह्रो छ। महिलाले निर्वाचनमा प्रतिस्पर्धा गर्न सक्दैनन् भन्ने सोच दलहरूले पहिले नै बनाउने भएकाले यस्तो अवस्था आएको उनको तर्क छ। एउटा अवस्था दलहरूको मानसिकतामा नै महिलालाई कमजोर हुन्छन् भन्ने हुन्छ। अर्को निर्वाचन निकै महँगो भइसकेको छ र महिला आर्थिक रूपमा सबल हुँदैनन् भन्ने कारण हो, नेतृ ठाकुर भन्छिन्। मधेस प्रदेशका १ सय ३६ स्थानीय तहमध्ये एउटामा मात्रै महिला प्रमुख छिन्। रौतहटको मौलापुर नगरपालिका प्रमुखमा रिनाकुमारी यादव निर्वाचित भए पनि अन्यमा महिलालाई उपप्रमुखमै सीमित छन्। नगरपालिका मात्रै नभई वडास्तरमा पनि महिलालाई गत निर्वाचनमा वडाध्यक्षसम्मको पद पाउन धौधौ परेको थियो। प्रदेशका १ हजार २ सय ७१ वडामध्ये नौवटामा मात्रै महिला अध्यक्ष निर्वाचित भए। अहिले प्रदेशका १ सय ३३ पालिकामा उपप्रमुख बनेर काम गरिसकेका अधिकांश महिलालाई सोही पदमा पुनः टिकट पाउन सकस छ। कतिपयले पार्टीमा उपमेयरको काम जुनसुकै महिला नेताले पनि गर्न सक्ने तर्क दिँदै पुनः पहिलेकै उम्मेदवारलाई नदोहोर्याउने आन्तरिक निर्णय गरेपछि नेतृहरूले चुनावको मुखमा दल परिवर्तनसमेत गर्न थालेका छन्। स्थानीय सरकारको पहिलो कार्यकालमा अधिकांश महिला उपप्रमुखले आफ्नो सामान्य संवैधानिक अधिकारको प्रयोगसमेत गर्न पाएनन्। उनीहरूमध्ये अधिकांशको कार्यकाल प्रमुखसँग आफ्नो अधिकारका लागि संघर्षमै बित्यो। महिलालाई पन्छाउँदै दलहरू मधेसमा अधिकांश दलले पालिका प्रमुखहरूमा कसलाई उम्मेदवार बनाउने भन्ने मनसाय बनाइसके पनि महिलाहरू त्यसमा खासै पर्न सकेनन्। रौतहटको इशनाथ नगरपालिकामा कांग्रेसबाट अञ्जु झाले नगर प्रमुखमा टिकटको दाबेदारी प्रस्तुत गरेकी छन्। २०७४ को निर्वाचनमा निकै कम मतान्तरले पराजित भएकी कौशिल्या देवी सिन्हाले पनि उम्मेदवारको रूपमा पार्टीभित्र आफ्नो दाबी पेस गरेकी छन्। यी दुई जनाबाहेक प्रदेशका कुनै पनि पालिकामा महिला प्रमुखको चर्चा छैन। महिलाहरूलाई नेतृत्वमा पुग्न अवसरबाटै बन्चित गर्ने गरिन्छ। आउँदा निर्वाचनमा पनि त्यही हुनेबाला छ, नेतृ विभा पाण्डे भन्छिन्। मधेसमा कुल २९ लाख १० हजार २३ मतदातामध्ये महिलाको संख्या १३ लाख ३२ हजार ६ सय ४० छ। पुरुष मतदाताको संख्या १५ लाख ७७ हजार ३ सय १७ छ। बाँकेमा ७ प्रमुखमा दाबी नेपालगन्ज उपमहानगरपालिका उपप्रमुख उमा थापा मगर कांग्रेसबाट उपमहानगर प्रमुखमा सिफारिस भएकी छन्। कांग्रेस नेपालगन्ज नगर समितिले उमाकोे एकल नाम पठाएको भने होइन। १२ पुरुष, माया पुन र उमासहित १४ जनाको नाम सिफारिस भएको हो। सत्ता गठबन्धनमा नेपालगन्जको प्रमुखमा दाबी गरेको कांग्रेसमा नगरबाट सिफारिस भएकी उमालाई पार्टीभित्रको संस्थागत इतरको गुटबाट जिल्लाबाट पनि सिफारिस पाउन सजिलै छ। सभापति नारायण गौडेल एउटै प्यानलका हुन्। पार्टीका लुम्बिनी प्रदेश सभापति पनि उनकै पक्षमा छ। उपप्रमुख भएपछि स्वाभाविक रूपमा प्रमुखमा मेरो दाबी हो। जनसम्पर्कका हिसाबले पनि मतदातामा मेरो राम्रो प्रभाव छ, उनी ढुक्कसाथ भन्छिन्, मैले टिकट पाए जित्नेमा ढुक्क छु। खजुरा गाउँपालिका उपाध्यक्ष एकमाया विकले केही समयअघि फेसबुकमा स्टाटस लेखेर अध्यक्षको दाबेदारी प्रस्तुत गरेकी थिइन्। उनी पनि पार्टीको गाउँपालिका कमिटीबाट ३ जना पुरुषसँगै अध्यक्षको आकांक्षीमा सिफारिस भएकी छन्। कोहलपुर नगरपालिका उपप्रमुख सञ्जुकुमारी चौधरीले पनि नगर प्रमुखमा दाबी गरेकी छन्। उनीसँगै अरू ५ जना पुरुष नगर प्रमुखमा आकांक्षी छन्। चौधरी कांग्रेसको जिल्ला सचिव हुन्। कोहलपुरमा एमालेबाट वसन्ती अधिकारी पनि पार्टीको सिफारिसमा परेकी छन्। एमालेबाट अरू पाँच जना पुरुषको दाबी छ। अधिकारी एमाले नगर समितिको पूर्वअध्यक्ष तथा सामुदायिक वन उपभोक्ता महासंघ लुम्बिनी प्रदेशको अध्यक्ष हुन्। त्यसो त, कोहलपुरमा नेकपा (एकीकृत समाजवादी)बाट नारायणी वली र मञ्जु कोइरालाको नाम पनि चर्चामा छ। उदयपुरमा दाबी न्यून उदयपुरका नेतृ भने आआफ्नै तरिकाले उम्मेदवार बन्न लबिङमा छन्। संविधानले प्रमुख र उपप्रमुखमध्ये एउटै पार्टीबाट चुनावमा सहभागी हुने अवस्थामा एक पद महिलालाई अनिवार्य दिनुपर्ने व्यवस्था गरेको छ। तर, यहाँ पनि पुरुषलाई नै अघि सार्ने तयारीमा दलहरू देखिन्छन्। संवैधानिक व्यवस्थाबमोजिम अधिकांश नेतृले पनि प्रमुखभन्दा पनि उपप्रमुख पदमा नै नजर लगाएको देखिन्छ। पुरुषसँग प्रतिस्पर्धा गर्न नसकिने भन्दै धेरै महिला उपप्रमुखमा दाबी गरिरहेका छन्। उपप्रमुखभित्र पनि महिलाबीच कडा प्रतिस्पर्धा हुने देखिन्छ। प्रमुख पदमा दाबी गर्ने महिलाको संख्या न्यून भए पनि टिकट पाउने सम्भावना कम देखिन्छ। प्रमुख प्रतिपक्षी एमालेबाट कटारी नगरपालिका र त्रियुगा नगरपालिकामा महिलाले प्रमुख पदको दाबी गरेका छन्। कटारीबाट वहालवाला उपमेयर भीमकुमारी राउत र त्रियुगाबाट झिनो मतले पराजित गीतादेवी रेग्मीले आफ्नो दाबी प्रस्तुत गरेका छन्। दुवै जना प्रदेश कमिटी सदस्य र अखिल नेपाल महिला संघका केन्द्रीय सदस्य हुन्। दुईमध्ये सशक्त दाबी कटारीका उपप्रमुख राउतको रहेको छ। उनले पाँच वर्षको कार्यकाल विवादरहित उल्लेखीय काम गरेको आधार र जनमत रहेको भन्दै नेतासँग आफ्नो बलियो दाबी प्रस्तुत गरेकी छन्। गठबन्धन भएको परिस्थितिमा समेत सहज रूपले जित हात पार्ने उनको आकलन छ। त्यसैगरी नेपाली कांग्रेसबाट त्रियुगा नगरपालिका, ताप्लि र लिम्चुङबुङ गाउँपालिकामा दाबी गरेका छन्। त्रियुगामा बहालवाला उपमेयर देवीकुमारी चौधरी, ताप्लिमा उपाध्यक्षमा झिनो मतले पराजित धनामाया मगर, लिम्चुङबुङबाट बहालवाला उपाध्यक्ष रमिला राईले प्रमुख पदको दाबी गरेका छन्। बहालवाला चौधरी र राईले आफ्नो पाँच वर्षे कार्यकाललाई नै सशक्त दाबी प्रस्तुत गर्ने आधार रहेको बताएका छन्। संघीयता कार्यान्वयको चरणमा पनि आफूहरूले उल्लेखीय काम गरेको दाबी गरेका छन्। यदि केन्द्रले तोकेको मापदण्ड कार्यान्वयन गर्ने हो भने यी तीन स्थानीय तहको प्रमुख पद नेपाली कांग्रेसले पाउने अवस्था छैन। त्रियुगाको प्रमुख पद एमालेबाट निर्वाचित भई नेकपा एकीकृत समाजवादी पार्टीमा प्रवेश गरेका बलदेव चौधरीको पोल्टामा जाने छ। केन्द्र तहबाट जसले जितेको हो त्यहीँ पार्टीलाई दिने सैद्धान्तिक सहमतिका कारण त्रियुगामा एकीकृत समाजवादीले पाउने अवस्था छ। त्यसैगरी लिम्चुङबुङको प्रमुख पदमा नेकपा माओवादी केन्द्रका मेजरकुमार राई निर्वाचित भएका हुन्। त्यस्तै ताप्लीमा एमाले विजयी भएको र उपविजेताका रूपमा स्वतन्त्र उम्मेदवार पदम तामाङ थिए। कांग्रेसले टिकट नदिएपछि उनी स्वतन्त्र भएका हुन्। हाल उनी जनता समाजवादी पार्टीमा रहेकाले उनको सम्भावना देखिन्छ। माओवादी केन्द्रबाट भने त्रियुगा नगरपालिकामा अघिल्लो पटक उपमेयर पदमा पराजित गीता खड्काले प्रमुख पदमा दाबी गरेकी छिन्। विशेष परिस्थिति बाहेकको अवस्थामा आफू प्रमुख पदमा सशक्त दावेदार रहेको बताएकी छन्। यसअघि नेकपा एमालेबाट त्रियुगा नगरपालिका१३ मा पशुपति चौधरी र उदयपुरगढी गाउँपालिका ७ मा कर्णमाया मगर वडाध्यक्ष पदमा पुरुषसँग प्रतिसपर्धा गरेर निर्वाचित भएका थिए।"
गठबन्धन निर्वाचनको तयारीमा होमिसकेको छ : प्रचण्ड,"काठमाडौं : माओवादी केन्द्र अध्यक्ष पुष्पकमल दाहालले वैशाख ३० मै स्थानीय चुनाव हुने बताएका छन् । नेत्रविक्रम चन्द विप्लवलाई अघि सारेर चुनाव रोक्ने कुनै योजना नरहेको दाहालको भनाइ छ। विप्लव निर्वाचनमा आउन चाहनुभएको छ। उहाँहरूलाई निर्वाचनमा आउने सकारात्मक वातावरण बनाउँछौं। उहाँहरू आइसकेपछि कता सहयोग गर्नुहुन्छ भन्ने त उहाँहरूको स्वतन्त्रताको कुरा हो, अध्यक्ष दाहालले सोमबार पेरिसडाँडामा आयोजित पत्रकार सम्मेलनमा भने, पृष्ठभूमि र विरासतका कारण उहाँहरू माओवादीभन्दा बाहिर जान सक्नुहुन्न। विप्लव नेतृत्वको नेकपाले राष्ट्रपति, प्रधानमन्त्री, प्रतिपक्षी दलका नेतालाई चुनाव सार्न सहयोग गर्नुपर्यो भनेर आग्रह गरेको दाहालले सुनाए। बरु हामी चुनावी अभियानमा तीव्र रूपमा लागेका छौं। विप्लवलाई देखाएर चुनाव रोक्ने योजना छैन, उनले भने। पार्टी कार्यालय पेरिसडाँडामा पत्रकार सम्मेलन गर्दै उनले सबै दल निर्वाचनको तयारीमा रहेको उल्लेख गरे। सबै राजनीतिक दल निर्वाचनको तयारीमा छ। तर, बीचबीचमा निर्वाचन के हुन्छ भन्ने प्रश्न पनि मिडिया र विभिन्न व्यक्तिहरूले आशंकाका रूपमा हेर्ने गरिएको छ, उनले भने, म बडो प्रष्टसँग के भन्न चाहन्छु भने निर्वाचन सर्दैन। वैशाख ३० गते नै निर्वाचन हुन्छ। गठबन्धन पूरै दृढताका साथ निर्वाचनको अन्तिम तयारीतिर जुटिराखेको उनले बताए। नेपालमा बडो बिचित्र के हुने गरेको छ भने निर्वाचनको दिन बिहान पनि होइन निर्वाचन सर्छ नि भन्ने संस्कार बनेको छ, उनले भने, गठबन्धन सम्पूर्ण रूपले निर्वाचनको तयारीमा होमिसकेको छ। निर्वाचन सार्नेबारे हाम्रो कुनै पनि तर्कबितर्क भएको छैन। ६ महानगरपालिका र ११ उपमहानगरपालिकामा गठबन्धनबीच समझदारी बनाउने प्रयास भइरहेको दाहालले बताए। छिट्टै गठबन्धनभित्र गरिने तालमेलबारे एउटा निष्कर्षमा पुग्छौं। नगरपालिका र गाउँपालिकाका लागि अधिकार प्रत्यायोजन गरेरै दिएका छौं, उनले भने। उनले भरतपुर महानगरपालिकामा आफूले अडान नराखेको बताए। ६ वटा महानगरपालिकामा माओवादीले एउटा पाउने भन्दै सहमतिका आधारमा जुनसुकै दिए पनि लिने उनको भनाइ छ। उनले भने, माओवादीलाई भरतपुर नै नभई नहुने र रेणु नै नभई भन्ने कुनै अडान छैन। ६ वटामा एउटा त माओवादीले पाउला। काठमाडौं दिए पनि हुन्छ। विराटनगर दिए हुन्छ। भरतपुर नदिए पनि ठीकै छ। माओवादीले पहिले जितेको हुनाले भरतपुर दिए सजिलो हुन्थ्यो भन्ने आफ्नो चाहना रहेको उनले बताए। एउटाले सबै लिने कुरा पनि भएन। एउटा त माओवादीले पाउने भयो। धेरै साथीहरू र कांग्रेसभित्र पनि भरतपुर माओवादीलाई नै दिनुपर्छ भन्ने कुरा आएको छ। सहमतिकै आधारमा हामी अघि बढ्छौं, उनले भने। एमालेमा सबै खराब छैनन्, ८० प्रतिशत इमान्दार कम्युनिस्ट छन् : प्रचण्ड निर्वाचन सार्ने कुनै मनसाय छैन : अध्यक्ष प्रचण्ड महानगर र उपमहानगरपालिकाको तालमेलमा सहमति नजिक छौं : अध्यक्ष प्रचण्ड माओवादीलाई भरतपुर र रेणु नभई नहुने भन्ने छैन, काठमाडौं वा विराटनगर दिए हुन्छ : प्रचण्ड प्रचण्ड भन्छन् : माथि मिलिसकेपछि तल्लो असन्तुष्टिले खासै असर गर्दैन विप्लवलाई देखाएर चुनाव रोक्ने योजना छैन : प्रचण्ड हिन्दु अतिवादी एमालेको होलीवाइन गठबन्धनसँग हामी धर्म निरपेक्षता पक्षधरको लडाइँ : प्रचण्ड"
तालमेलको सकस,"किशोर बुढाथोकीविराटनगर, सुब्रत न्यौपानेझापा, भरत खड्काउदयपुर : स्थानीय तहको निर्वाचन नजिकिँदै गइरहे पनि प्रदेश १ मा सत्तारुढ गठबन्धनमा उम्मेदवार छनोट सकसपूर्ण बनिरहेको छ। चुनावी तालमेलका विषयमा पालिकाको भागबन्डा मिल्न नसक्दा गठबन्धनको गाँठो फुक्न सकेको छैन। गठबन्धनको प्रारम्भिक खाका शनिबार आउने भनिए पनि कुनै निष्कर्ष निस्कन नसक्दा गठबन्धन धरापमा परेको छ। गठबन्धनभित्रको विवाद उग्र बनेको छ। शीर्ष नेताले स्थानीय तहमा गठबन्धन गरेर चुनावमा भाग लिन दिएको निर्देशन प्रदेश १ का १४ वटै जिल्लामा कार्यान्वयन नहुने अवस्थामा पुगेको हो। केही स्थानीय तहमा केन्द्रीय निर्देशनविपरीत चुनावको तयारी भइरहेको छ। दलहरूले आआफ्नो हिसाबमा चुनावी अभियान, सभा र प्रचारप्रसारलाई भने तीव्र पारेका छन्। उम्मेदवारी मनोनयनको समय नजिकिँदै जाँदा पनि छलफल, संवाद र बैठकबाट तालमेलका लागि गरिएका प्रयास सफल हुन सकिरहेको छैन । कुनकुन पालिकाका प्रमुख र उपप्रमुख कुन दलले लिने भन्ने विषयमा सहमति जुट्न नसकेको हो। सत्ता राजनीतिको केन्द्रमा रहेका दलबीच चुनावी तालमेलका लागि इमान्दार नबनेको आरोप एकअर्कालाई लगाउने क्रम सुरु भएको छ। नेपाली कांग्रेस, नेकपा (माओवादी केन्द्र), नेकपा (एकीकृत समाजवादी), जनता समाजवादी पार्टी (जसपा)समेतका दलबीच सिट बाँडफाँटमा कुरा नमिल्दा प्रदेश १ मा गठबन्धन धर्मराएको छ। सिट बाँडफाँटलाई लिएर कांग्रेस र माओवादीबीच ठूलो मतभेद छ। जनाधार कमजोर रहेका दलहरू चुनावी तालमेलमा जोड दिइरहेका छन्। तर, सिट बाँडफाँटमा उनीहरूको दाबीलाई कांग्रेसले स्वीकार गरेको छैन। कांग्रेसका अधिकांश नेता कार्यकर्ता तालमेलको विपक्षमा छन्। प्रदेश १ मा १ सय ३७ स्थानीय तह छन्। २०७४ सालमा कांग्रेसले ५१, माओवादीले ९ र जसपाले २ वटा पालिकाको प्रमुख जितेको थियो। एकीकृत समाजवादीको जन्म भएकै थिएन। तालमेलका लागि ४ दलले बनाएको मोरङ जिल्ला स्तरीय कार्यदलले कुनै निष्कर्ष निकाल्न सकेन। कार्यदलमा कांग्रेसबाट मोरङ उपसभापति भक्तिनाथ माझी, माओवादीबाट जिल्ला संयोजक विजय विश्वास, जसपाबाट जिल्ला अध्यक्ष राजकुमार यादव र एकीकृत समाजवादीबाट नेता उद्धव पोखरेल थिए। जसपा अध्यक्ष यादवले कार्यदलबाट निष्कर्ष ननिस्किएका कारण जिल्ला तहको मूल समितिलाई तालमेलको जिम्मा दिनुपर्ने अवस्था आएको बताए। भने, कार्यदलले कुरा मिलाउन नसकेपछि मूल समितिलाई जिम्मा दिइएको हो। तर, त्यसले पनि मिलाउने सम्भावना देखिँदैन। गठबन्धन दलमध्ये कांग्रेसले विराटनगर महानगरपालिकामा कोहीसँग पनि तालमेल हुने स्पष्ट पारिसकेको छ। कांग्रेसले विराटनगरको मेयरमा ७ र उपमेयरमा १२ जना सम्भावित उम्मेदवारको नाम एकल सिफारिस गरिसकेको छ। मोरङका १७ स्थानीय तहमध्ये कांग्रेसले यसअघिको निर्वाचनमा जितेका १० वटा पालिकासहित ११ वटामा प्रमुख आफूले पाउनुपर्ने माग राखेको छ। कांग्रेसले विराटनगर महानगरपालिकामा कोहीसँग पनि तालमेल नगर्ने पाँचथर, ताप्लेजुङ र तेह्रथुममा गठबन्धनको सम्भावना टुंगियो कांग्रेसले २०७४ सालमा विराटनगरसहित रतुवामाई, उर्लाबारी, लेटाङ र सुन्दरहरैंचा नगरपालिका तथा केराबारी, सुनवर्षी, धनपालथान र कटहरी गाउँपालिकाको प्रमुख जितेको थियो। बूढीगंगा गाउँपालिकामा जितेको फोरम लोकतान्त्रिक अहिले कांग्रेसमा समाहित भइसकेको छ। यसअघि रंगेली नगरपालिकामा विजयी भएको माओवादीले तालमेलका क्रममा रतुवामाई र रंगेली नगरपालिका तथा ग्रामथान, मिक्लाजुङ र धनपालथान गाउँपालिकाको प्रमुख दाबी गरिरहेको छ। जहदा गाउँपालिका जितेको जसपाले सुनवर्षी र रंगेली नगर तथा जहदा, धनपालथान र कटहरी गाउँपालिकाको दाबी छाडेको छैन। एमालेबाट अलग भएर बनेको नेकपा (एकीकृत समाजवादी)ले सुन्दरहरैँचा, पथरीशनिश्चरे नगरपालिका तथा केराबारी र कानेपोखरी गाउँपालिकामा प्रमुख मागेको छ। एमालेले यसअघि पथरीशनिश्चरे र बेलबारी नगरपालिका तथा मिक्लाजुङ, ग्रामथान र कानेपोखरी गाउँपालिका जितेको थियो। कांग्रेस जिल्ला उपसभापति माझीले धेरै प्रयास गर्दा पनि गठबन्धनमा भागबन्डाको सहमति जुट्न नसकेको बताए। सबैले आआफ्नो दाबी र अडान नछाडेपछि तालमेलको प्रयास असफल भएको उनको भनाइ छ। यसअघि जितेका तहमा कांग्रेसले अरूलाई छाड्न सक्दैन, माझी भन्छन्, त्यसमा हाम्रो दाबी स्वाभाविक हो। पार्टीको तल्लो तहबाट पनि अरू दलसँग चुनावी तालमेल गर्न नहुने सुझाव आएको उनले स्पष्ट पारे। सिट बाँडफाँटमा २०७४ सालको चुनावमा प्राप्त परिणामलाई आधार मान्नुपर्ने केन्द्रको निर्देशन रहेको माझी बताउँछन्। अरू दलले आफ्नो पार्टीले प्राप्त गरेको मतभारभन्दा धेरै सिटको दाबी गरेपछि गठबन्धन सकसमा परेको उनको भनाइ छ। कांग्रेसको अस्वाभाविक दाबीका कारण गठबन्धन नै धर्मराएको माओवादी केन्द्र प्रदेश १ का अध्यक्ष हर्क नेम्बाङको आरोप छ। कांग्रेसका कारण प्रदेशमा गठबन्धन धर्मराएको छ, उनले भने, तर, गठबन्धनलाई भत्कन नदिने कोसिस गरिरहेका छौं। संखुवासभा, इलाम र सोलुखुम्बुमा कांग्रेस र माओवादीबीच गठबन्धन नहुने निश्चित भएको नेम्बाङले बताए। पाँचथर, ताप्लेजुङ र तेह्रथुममा पनि गठबन्धनको सम्भावना करिब टुंगिएको छ। माओवादीले आफ्नो हैसियतभन्दा धेरै भाग खोजेपछि समस्या आएको दाबी कांग्रेसको छ। जसपा प्रदेश १ संसदीय दलका नेता एवं पार्टीका केन्द्रीय सदस्य जयराम यादवले चुनावी तालमेलका लागि आन्तरिक गृहकार्य भने जारी राखिएको बताए। कांग्रेसभित्रको अन्तरकलहले समस्या भइरहेको छ, उनले भने, कांग्रेसको एउटा समूह तालमेलको पक्ष र अर्को समूह विपक्षमा भएकाले पनि यो अवस्था आइरहेको हो। कांग्रेस झापा सभापति देउमान थेवे अरू दलले कांग्रेसलाई नै भाग नराखिकन दाबी गरिरहेको बताउँछन्। चुनावी तालमेल र उम्मेदवार चयन थप पेचिलो बनेको छ, उनले भने, हैसियत बिर्सिएर अरूले गरेको दाबीका कारण कांग्रेसले अर्कै निर्णय लिन सक्छ। अरुको व्यवस्थापन गरिदिन आवश्यक नरहेकाले कार्यकर्ताको मागअनुसार कांग्रेस एक्लै अघि बढ्नसक्ने थेवे बताउँछन्। भागवण्डाको विषय टुंगो लाग्न नसकेपछि गठबन्धनका दलले शनिबार कार्यदल बनाएका थिए। कांग्रेसका जिल्ला सचिव कृष्ण हुमागाईं नेतृत्वको कार्यदलमा माओवादी केन्द्रका मोहन टुडू, एकीकृत समाजवादीका नीलमणि बराल र जसपाका गौरीमान राई छन्। झापाका १५ स्थानीय तहमध्ये एकीकृत समाजवादीले शिवसताक्षी, अर्जुनधारा र भद्रपुर नगरपालिकासहित ५ वटा पालिकाको प्रमुख दाबी गरेको छ। दमक, गौरीगन्ज, झापा गाउँपालिकासहित ५ वटा पालिका प्रमुखमा माओवादीको दाबेदारी छ। झापामा एमालेले उम्मेदवार छान्न सबै स्थानीय तहमा कार्यकर्ताको मत लिएको छ। माओवादीका झापा संयोजक राजु आचार्यले गठबन्धनका दलभित्र ९ वटा पालिकामा सहमति भएको दाबी गरेका छन्। बाँकी ६ वटामा सहमति नभए स्वस्थ्य प्रतिस्पर्धामा जानुपर्ने उनको भनाइ छ। प्रदेश १ का आर्थिक मामिला तथा योजना मन्त्री एवं माओवादी नेता इन्द्र आङ्बो (मौसम)ले फेसबुक पेजमा गरेको पोस्टले प्रदेशको राजनीतिक माहोल तातिएको छ। उनले लेखेका छन्, एउटालाई हराएर अर्कालाई जिताउने ठेक्का माओवादीको होइन, लोकतन्त्र, व्यवस्था, संविधान रक्षार्थ जिम्मेवारपूर्ण सहकार्यको अपेक्षा मात्र हो। सहमतिको नाममा विलम्ब घातक मात्र हुन्छ। अब मैत्रीपूर्ण प्रतिस्पर्धाको लागि अबिलम्ब अगाडि बढौं। आवश्यकता र औचित्यको आधारमा स्थानीय स्तरमा नै तालमेलको अधिकार स्वेच्छिक र खुल्ला गरिनुपर्ने सुझाव उनको छ। कतिपयले उनको पोस्टप्रति समर्थन जनाएका छन्। कतिपयले कांग्रेसको चुरीफुरी बढेको भन्दै गठबन्धन नगर्दा राम्रो हुने सुझाव दिएका छन्। कांग्रेसको शेखर कोइराला पक्षधरले उदयपुरमा गठबन्धन गर्न नहुनेभन्दै पार्टी जिल्ला सभापति हिमाल कार्कीको ध्यानआकर्षण गराइसकेका छन्। निवर्तमान पार्टी सभापति बिदुर बस्नेत, पूर्वक्षेत्रीय सभापति बसन्त बस्नेतसहितका नेता कार्यकर्ताले कम्युनिष्ट विभाजित भएको अवस्थामा एक्लै चुनावमा जाँदा कांग्रेसलाई फाइदा पुग्ने सुझाव दिएका छन्। उदयपुरका ८ वटै स्थानीय तहमा कांग्रेसको जित निश्चित रहेको दाबी पूर्वक्षेत्रीय सभापति बस्नेतको छ। यसअघिको निर्वाचनमा एमालेले ६, कांग्रेस र माओवादीले ११ वटा पालिकाको प्रमुख जितेका थिए।"
एकाबिहानै भूकम्पको धक्का,बझाङ : बझाङमा आज बिहानै भूकम्पको धक्का महसुस गरिएको छ । बिहान ६ बजेर ३ मिनेटमा भूकम्पको पराकम्पन गएको हो । बझाङको दुर्गाथली गाँउपालिकाको सैनपसेला केन्द्रविन्दु भएर ४१ रेक्टर स्केलको भूकम्प गएको भूकम्प मापन केन्द्र सुर्खेतले जनाएको छ । भूकम्पको धक्का बझाङसहित सुदूरपश्चिम प्रदेशका सातै पहाडी जिल्लामा महसुस गरिएको छ । भूकम्पबाट भएको क्षतिबारे कुनै जानकारी नआएको जिल्ला प्रहरी कार्यालय बझाङले जनाएको छ ।
गठबन्धन अल्झनमै,"काठमाडौं : गठबन्धन दलहरूबीच स्थानीय चुनावमा तालमेल गरेर जाने भनिए पनि कुन स्थानीय तह कसले लिने भन्ने बिषय टुंगिन सकेको छैन। स्थानीय तहमा सानादेखि ठूला सबै दलको दाबीमा अडान बढेपछि सोमबारको गठबन्धनको बैठक बिनानिष्कर्ष टुंगियो। महानगर र उपमहानगरपालिकाका प्रमुख र उपप्रमुख पदको भागबण्डा मिलाउन सोमबार बिहानदेखि बसेको सत्तारुढ दलहरूको बैठक बिनानिष्कर्ष टुंगिएको हो। एकीकृत समाजवादीले ६ महानगरमध्ये १ आफूलाई दिनुपर्ने अडान नछोडेको गठबन्धन दलकै एक नेताले बताए। एकीकृतले तोकेरै पोखरा महानगरपालिकामा विशेष अडान राखेको छ। अर्कोतिर चितवनमा पनि सहमति जुट्न सकेको छैन। चितवनको भरतपुर महानगरमा माओवादीले मेयरमा अडान राखेको छ। सोमबारै नेकपा माओवादी केन्द्रको पत्रकार सम्मेलनमा बोल्दै नेता पुष्पकमल दाहाल प्रचण्डले ६ महानगरमा कांग्रेसलाई ३, नेकपा माओवादी १, एकीकृत समाजवादीलाई १ र जसपालाई १ सिट दिने गठबन्धनमा सहमति भएको बताएका थिए। उपमहानगरको हकमा भने कसलाई कति सिट भन्ने तय भइनसकेको प्रचण्डले प्रष्ट पारेका थिए। उनले माओवादीले एउटा महानगर माग गरेको हो। भरतपुर नै चाहियो भनेका छैनौं। नचाहिँदो भ्रम पैलाइयो, भन्दै उनले भने, भरतपुर नभई भएन भनेको छैन। रेणु नै चाहिन्छ भन्ने अडान होइन, ६ वटा महानगरमा एउटा माओवादीलाई पर्ला जुन दिए पनि हुन्छ भन्ने हो। उनले थपे, उपमहानगरको पनि टुंगिएपछि दुवै एकैपटक निर्णय सुनाउने तयारी छ। मंगलबार मध्याह्नसम्ममा तालमेलको निर्णय आउला। साना दल र आफ्नो जनाधार कम भएका दलको माग बढी भएको कांग्रेस प्रवक्ता डा प्रकाशशरण महतले बताए। उनले भने, गठबन्धनमा सहमति जुट्न नसक्नु एउटा कारण त्यो पनि हो। यद्यपि, गठबन्धन गरेरै चुनावमा जाने निर्णय भइसकेकाले केही लचिलो र सहमति त सबैले कहीँ न कहीँ त गर्नैपर्छ। स्थानीय तहमा सानादेखि ठूला सबै दलको दाबीमा अडान एक्लै त कांग्रेस पनि धेरै ठाउँमा हार्ने सम्भावना देखिन्छ काठमाडौं, ललितपुर र विराटनगरमा कांग्रेस, भरतपुरमा माओवादी, पोखरामा एकीकृत समाजवादी र वीरगञ्जमा जनता समाजवादीले लिने करिबकरिब तय भएको गठबन्धनको बैठकमा सहभागी एक नेताए बताए। कांग्रेसले पोखरा महानगरसहित इटहरी र कलैया उपमहानगरमा दाबीको अडान कायम राखेको छ। पोखरा र इटहरीमा एकीकृत समाजवादीले पनि दाबी राखेको हुँदा यो विषयमा सहमति जुट्न नसकेको एक नेताले बताए। ६ मध्ये १ महानगर पोखरा नै रोजेपछि गठबन्धनमा सहमति जुट्न नसकेको हो। पोखरामा समाजवादीले दाबी यथावत राखे तत्कालै पोखराबारे निर्णय नलिने पनि सम्भावना रहेको बालुवाटार स्रोतले बतायो। स्रोतका अनुसार पोखरामा कांग्रेस र समाजवादी दुवैले दाबी गर्ने मनोनयन दर्ताको बेलासम्म जसको माहोल राम्रो देखिन्छ उसकै पक्षमा सहमति गर्ने गरी पनि तालमेल हुन सक्ने सम्भावना छ। सत्ता गठबन्धनभित्रका दलहरूले सोमबारै प्रत्येक पालिकाको रिपोर्ट पनि बुझाउने भनिएको थियो। रिपोर्टअनुसार कुन पालिकामा कसको पक्षमा जनलहर बढी छ। सोहीअनुसार भागबण्डा गर्ने गठबन्धनको गत मंगलबारको निर्णय थियो। यद्यपि, स्थानीय तहबाट आएको रिपोर्टमा पनि दलहरू बस्न तयार छैनन्। स्थानीय तहबाट आएको रिपोर्टमा गठबन्धन गर्ने क्रममा त्यहीअनुसार जान सकिँदैन। गठबन्धन भनिसकेपछि गठबन्धनभित्रका दलहरूलाई एक अर्कोले सहयोग गर्दै अघि बढ्ने हो। धेरै कुरामा सहमति जुटिसकेको छ। केहीमा मंगलबारसम्म जुट्ला। सबै साथीहरू गठबन्धनको तालमेलका बिषयमा सकारात्मक हुनुहुन्छ, माओवादी नेता देव गुरुङ भन्छन्, एक्लै त कांग्रेस पनि धेरै ठाउँमा हार्ने सम्भावना देखिन्छ। त्यसैले धेरै ठाउँमा लचिलो भएर गठबन्धनमै जाऊँ भन्ने प्रयासमा छौं। सोमबार साँझसम्म सिट बाँडफाँटको विषयलाई टुंगो लगाउने भनेर बसेको बैठकमा विभिन्न विकल्प र आधारका विषयमा छलफल भएको कांग्रेसका एक नेताले बताए। उनले भने, सहमति आज पनि जुट्न गाह्रो छ। टसमस हुँदैनन्। प्रधानमन्त्रीजीले विकल्पबारे भन्नुहुन्छ। उहाँहरू विकल्प मान्न तयारै हुनुहुन्न। एउटै पार्टीभित्र त कत्रो टसल सिर्जना हुन्छ भने यो त गठबन्धनको कुरा हो। गठबन्धनको बैठकबारे जानकारी दिँदै सूचना तथा सञ्चारमन्त्री ज्ञानेन्द्रबहादुर कार्कीले भने, आज निर्णय हुन नसके पनि निष्कर्षको नजिक पुगेका छौं। तालमेलकै विषय टुंगिन नसक्दा आज निर्णय हुन सकेन। किन टुंगिन सकेन सहमति नजुटेर हो ? भन्ने सञ्चारकर्मीको प्रश्नमा मन्त्री कार्कीले भने, दिउँसोसम्म अडान कायम थियो। अहिले पछिल्लो बैठकमा सबै जना केही हदसम्म लचिलो हुनुभएको छ। भोलि दिउँसोसम्म गठबन्धनले तालमेलको विषयमा एउटा निर्णय बाहिर ल्याउँछ। पोखरामा सत्ता गठबन्धनमा विवाद : सम्मानजनक प्रस्ताव नआए जसपा एक्लै चुनाव लड्ने उपमहानगरका विषयमा सत्ता गठबन्धन अझै अनिर्णित, शीर्ष नेताहरु भोलि साढे ११ बजे फेरि बस्ने गठबन्धन अल्झनमै"
"आगलागी हुँदा पसल र होटलमा क्षति, तीन जना घाइते","विराटनगर : विराटनगर महानगरपालिका९ स्थित अस्पताल चोकमा रहेका पसल र होटलमा सोमबार राति आगलागी भएको छ। आगलागीमा परेर दुईवटा होटल, एउटा कपडा तथा एउटा किराना एवं भाँडा पसल जलेर ध्वस्त भएका छन्। ग्यास शिलिन्डर विष्फोट हुँदा आगो फैलिएको थियो। मोरङ प्रहरीका प्रवक्ता डीएसपी दीपक श्रेष्ठका अनुसार आगलागी राति १२:१५ बजेतिर सुरु भएको हो। दमकल, स्थानीय र प्रहरीको सक्रियतामा डेढ घण्टापछि आगो नियन्त्रणमा लिइएको उनले बताए। उनका अनुसार आगोले १ करोड ८ लाखभन्दा बढीको क्षति पुगेको प्रारम्भिक अनुमान छ। श्रेष्ठले शोभादेवी घिमिरेको जग्गामा बनेको घरमा सञ्चालन गरिएका होटल तथा पसलहरु आगोले ध्वस्त बनाएको बताए। आगोले घरमा पूर्ण रूपमा क्षति पुर्याउँदा ४० लाख बढीको क्षति भएको छ। शोभादेवीका छोरा कुमारप्रसाद घिमिरेले सञ्चालन गरेको किराना पसल, विराटनगर८ का छविलाल उप्रेतीको कपडा तथा भाँडा पसल, विराटनगर७ का विनोद राजवंशीले सञ्चालन गरेको न्यू राजवंशी होटल र विराटनगर८ का दीपनारायण राजवंशीले सञ्चालन गरेको दिपेश होटल आगोले ध्वस्त बनाएको छ। आगलागी हुँदा घिमिरेको पसलभित्र रहेको नगद ५ लाख जलेको छ। पसलमा २० लाखभन्दा बढीको क्षति पुगेको प्रहरीको भनाइ छ। डीएसपी श्रेष्ठका उनका अनुसार आगलागीका कारण उप्रेतीको पसलमा २५ लाख २७ हजार, विनोदको होटलमा १२ लाख र दीपनारायणको होटलमा ११ लाख बराबरको क्षति भएको प्रारम्भिक अनुमान छ। प्रहरीका अनुसार आगो नियन्त्रणमा लिने क्रममा दमकलका तीन जना कर्मचारी घाइते भएका छन्। दमकलबाट पानी हालेर आगो निभाउने क्रममा विराटनगर४ का ३७ वर्षीय भीम विष्ट, विराटनगर२ का ३७ वर्षीय अशेष दाहाल र सुनसरी दुहवी१२ का १९ वर्षीय प्रेमकुमार राजवंशी घाइते भएको प्रहरीले जनाएको छ। उनीहरुको म्याक्स अस्पतालमा उपचार भइरहेको डीएसपी श्रेष्ठले बताए। घाइतेको अवस्था सामान्य छ। आगलागीको कारण खुल्न नसकेको प्रहरीको भनाइ छ। प्रहरीले पसल र होटल बन्द रहेको अवस्थामा राति विद्युत सर्ट हुँदा आगलागी भएको हुनसक्ने अनुमान गरेको छ। डीएसपी श्रेष्ठले घटनाको अनुसन्धान भइरहेको जानकारी दिए।"
क्रिस्टियानो रोनाल्डोको छोराको मृत्यु : सामाजिक सञ्जालमा दु:ख व्यक्त गरे,"पोर्चुगल : क्रिष्टियानो रोनाल्डो र जर्जिना रोड्रिग्वेजले गत वर्ष अक्टोबरमा आमाबुवा बन्न लागेको घोषणा गरेका थिए। म्यानचेस्टर युनाइटेडका फुटबलर क्रिस्टियानो रोनाल्डो र जर्जिना रोड्रिग्वेजले आफ्नो नवजात छोरा गुमाएका छन्। क्रिस्टियानोले सामाजिक सञ्जालमार्फत आफ्ना फ्यानहरूलाई यो दुखद दुर्घटनाको जानकारी दिएका हुन्। पोर्चुगिज नागरिक रोनाल्डो र उनकी २८ वर्षीया श्रिमती जर्जिना रोड्रिग्वेज जुम्ल्याहा बच्चाको आमाबुवा बन्न लागेका थिए। उनीहरुकी छोरी सकुशल छन्। रोनाल्डो र जर्जिना ले यो दुःखमा पनि छोरी साथमा भएकीले केही आशा दिएको बताए। क्रिस्टियानोले इन्स्टाग्राममा लेखेका छन्, धेरै दु:खका साथ यो भन्नुपर्छ कि हाम्रो छोरा यो संसारमा रहेन। हामी यो घटनाले गहिरो पीडामा छौं र यो समस्याको समयमा हाम्रो गोपनीयताको सम्मान गर्न अपील गर्दछौं।' क्रिस्टियानोको यो पोस्टपछि विश्वभरका उनका फ्यानहरुले उनलाई माया र समवेदना पठाइरहेका छन्। रोनाल्डो सन् २०१० मा पहिलोपटक पिता बनेका थिए। उनको छोराको नाम क्रिस्टियानो जुनियर हो। यसपछि सन् २०१७ मा क्रिस्टियानो जुम्ल्याहा सन्तानको पिता बनेका थिए। क्रिस्टियानोको जर्जिना रोड्रिग्वेजसँग पनि पहिला जन्मिएकी एक छोरी छिन्। उनको जन्म २०१७ मा भएको थियो।"
आसाममा हुरी र चट्याङले २३ जनाको मृत्यु : दर्जनौं घाइते,"नयाँ दिली : भारतको आसाम राज्यमा हुरी र चट्याङले कम्तीमा २३ जनाको मृत्यु भएको छ। शुक्रबारदेखि भएको भीषण वर्षासंगै परेको चट्याङ्म र हुरीले २३ नागरिकको ज्यान गएको हो। आसाममा शुक्रबारदेखि व्यापक वर्षा भएको छ। वर्षासँगै हावाहुरी पनि आएको र यहाँका थुप्रै भौतिक संरचनामा क्षति पुर्याएको छ। आसामको प्राकृतिक प्रकोप व्यवस्थापन विभागले दिएको जानकारीअनुसार चट्याङ र हुरीले दर्जनौँ व्यक्ति घाइते भएका छन्। यस क्षेत्रमा वर्षासँगै पर्ने चट्याङले समय समयमा नागरिकको ज्यान जाने गरेको छ। शुक्रबारदेखिको वर्षा, हावाहुरीले दशौँ हजार नागरिकका घर भत्काएको तथा अन्य भौतिक संरचनामा क्षति पुगेको छ।"
शंकास्पद रकम फुकुवा गर्न सर्वोच्चद्वारा फेरि अस्वीकार,"काठमाडौं : सर्वोच्च अदालतले विवादास्पद व्यापारी पृथ्वीबहादुर शाहको शंकास्पद रकम फुकुवा गर्न फेरि अस्वीकार गरेको छ। बैंक खाता रोक्का राख्ने राष्ट्र बैंकको निर्णयविरुद्ध ३४ वर्षीय शाह सर्वोच्च गएका थिए। न्यायाधीशद्वय विश्वम्भरप्रसाद श्रेष्ठ र कुमार चुडालको संयुक्त इजलासले सोमबार अन्तरिम आदेश दिन अस्वीकार गरेको हो। इजलासले उक्त मुद्दा पूर्ण सुनुवाइका लागि पेस गर्न आदेश दिएको सर्वोच्चका प्रवक्ता विमल पौडेलले बताए। अन्तरिम आदेश छलफलका लागि पेस भएको मुद्दामा विपक्षीहरूको लिखित जवाफ परिसकेको हुनाले पूर्ण सुनुवाइका लागि पेस गर्न आदेश भएको छ, प्रवक्ता पौडेलले भने, पूर्ण सुनुवाइ कहिले हुन्छ भन्ने टुंगो हुँदैन। मुद्दा धेरै भएकाले पालो आउन समय लाग्छ। कहिले पालो आउँछ त्यो टुंगो छैन। शाहले गत साउन १२ गते वल्र्ड एक्सपोर्ट एन्ड इम्पोर्ट प्रालिका तर्फबाट रिट निवेदन दिएका थिए। उक्त कम्पनीको प्रभु बैंकमा रहेको खातामा ४ करोड ८० लाख रुपैयाँ आएको उनले निवेदनमा जनाएका थिए। शाहका बैंक खातामा आएका रकम शंकास्पद देखिएपछि राष्ट्र बैंक, सम्पत्ति शुद्धीकरण विभागलगायतले अनुसन्धान गरिरहेका छन्। राष्ट्र बैंक स्रोतले भन्यो, अदालतले अन्तरिम आदेश नदिएपछि उनको खाता र कारोबारमाथि अनुसन्धान जारी राख्न बाटो सहज भएको छ। सर्वोच्चकै न्यायाधीशद्वय अनिलकुमार सिन्हा र डा मनोजकुमार शर्माको संयुक्त इजलासले गत साउन २४ गते शाहकै कम्पनी टाइम्स टुडे पिस होलिडे इन्भायोरोमेन्ट प्रालिको निवेदनमा सुनुवाइ गर्दै अन्तरिम आदेश दिन अस्वीकार गरेको थियो। त्यस बेलाको आदेशमा लेखिएको थियो, यसमा निवेदकले अन्तरिम आदेश माग गरेको विषय लिखित जवाफ परेपछि अन्तिम सुनुवाइ हुँदाको बखत विचार गर्नुपर्ने प्रकृतिको भएकाले हाललाई अन्तरिम आदेश जारी गरिरहनुपरेन। साथै ०७७डब्लूओ१२४८, ०७७डब्लूओ१२४९, ०७७डब्लूओ१२५०, ०७७डब्लूओ१२५९ र ०७८डब्लुओ००६३ मुद्दासमेत एकै प्रकृतिको देखिएको हुँदा एकै लगाउमा राखी नियमाअनुसार गर्नुहोला। व्यापारी शाह र उनका विभिन्न कम्पनीको नाममा अमेरिकाबाट झन्डै ४० करोड रुपैयाँ भित्रिएकोे थियो। राष्ट्र बैंकले शंकास्पद रकम आएको जनाउँदै खाता रोक्का राख्ने निर्णय गरी अनुसन्धान सुरु गरेको थियो। त्यसविरुद्ध शाहले अन्तरिम आदेश माग गर्दै ६ वटा छुट्टाछुट्टै रिट निवेदन दायर गरेका हुन्। यी मुद्दा विचाराधीन रहेकै अवस्थामा शाहले गत चैत ११ गते बैंक तथा वित्तीय खाताहरू फुकुवा र भुक्तानी गर्ने गरी भूमिकासहितको निर्देशन गरिदिने सम्बन्धमा शीर्षकमा अर्थमन्त्री जनार्दन शर्मासमक्ष निवेदन दिएका थिए। अर्थमन्त्री शर्माले चैत १३ गते नै के कति कारणले खाता रोक्का भएको हो, स्पष्ट जानकारी माग गर्न गराउन र खाता खुलाउन अनुरोध गरी पठाउने भनी सचिवलाई तोक लगाएका थिए। अर्थमन्त्री शर्माको दबाबपछि रकम फुकुवाका लागि मन्त्रालयले राष्ट्र बैंकका तत्कालीन गभर्नर महाप्रसाद अधिकारीलाई पत्राचार गरेको थियो। अर्थतन्त्र खस्काउने सरकार, निलम्बनमा पर्ने गभर्नर अराजक अर्थमन्त्री, ढाकछोप गर्न गभर्नरमाथि कारबाही आर्थिक संकटका कारक स्वयं अर्थमन्त्री दुबईमा धेरै नेपालीहरुले भिल्ला किनेर राखेको अर्थमन्त्रीको दाबी नेपालको अर्थतन्त्र श्रीलंकाको बाटोमा छैन्, सतर्कता हुनुपर्छ : पूर्वगभर्नर डाचिरञ्जीवी नेपाल अर्थतन्त्रको समस्या गभर्नरमाथि थोपरेर अर्थमन्त्री उम्किन मिल्दैन : रिजाल गभर्नरमाथि दोष थोपरेर अर्थमन्त्री उम्किन मिल्दैन शंकास्पद ४० करोड छुटाउन अर्थमन्त्रीकै तोक अर्थमन्त्री जनार्दन शर्माको अनर्थ कदम सर्वोच्चले छाड्न मानेन, अघि सरे अर्थमन्त्री निलम्बित गभर्नर अधिकारीको रिट दर्ता, भोलिलाई तोकियो पेसी राष्ट्र बैंकले भुक्तानी दिन नमिल्ने कानुनी र अन्य कारण प्रस्ट्याउँदै पत्राचार गरेको थियो। सोही कारण गभर्नर महाप्रसाद अधिकारीसँग अर्थमन्त्री रुष्ट भएका थिए। शाहका विभिन्न कम्पनीका नाममा आएको रकम रोक्का गरी फिर्ता पठाउन अमेरिकाको फाइनान्सियल क्राइम इन्फोर्समेन्ट नेटवर्क (फिनसेन)ले राष्ट्र बैंकलाई पत्राचार गरेको थियो। त्यही आधारमा राष्ट्र बैंकले अनुुसन्धान गरेको थियो। शाहले वल्र्ड ट्राभल्स एन्ड इन्भेस्टमेन्ट, वल्र्ड फस्ट होलिडे, वल्र्डवाइड रेमिट, वल्र्ड एक्स्पोर्ट एन्ड इम्पोर्ट, टाइम्स टुडे पिस होलिडे, फोर्टिन पिक रिजर्भ,पे यु सेन्टर, पे सेफ रेमिट, वालमार्ट, वल्र्ड फस्ट जब प्लेसमेन्ट, पृथ्वी मल्टिप्रपोज कोअपरेटिभ ११ वटा कम्पनीमार्फत भित्र्याएको पाइएको छ। निलम्बित गभर्नरमाथि जाँचबुझ सुरु निलम्बित गभर्नर महाप्रसाद अधिकारीविरुद्ध जाँचबुझ समितिले आइतबार काम सुरु गरेको छ। मन्त्रिपरिषद्को गत चैत २४ गते बसेको बैठकले गभर्नर अधिकारीका विषयमा छानबिन गर्न समिति बनाउने निर्णय गरेको थियो। समितिले राय ठहरसहितको सिफारिस सरकारसमक्ष पेस गर्नुअघि गभर्नरसँग बयान लिन वा सोधपुछ गर्न सक्ने कानुनी व्यवस्था छ। समितिमा सर्वोच्च अदालतका पूर्वन्यायाधीश पुरुषोत्तम भण्डारी संयोजक, डा सूर्य थापा र डा चन्द्रकान्त पौडेल सदस्य छन्। समितिलाई एक महिनाभित्र प्रतिवेदन दिने कार्यादेश तोकिएको छ। अर्थ मन्त्रालयले अधिकारीमाथि मुख्य तीन आरोप लगाएको छ। जसमा राष्ट्र बैंकका अति गोप्य सूचना चुहाएको, व्यवस्थापकीय जिम्मेवारी पूरा गर्न नसकेको र राष्ट्र बैंकको उद्देश्यअनुसार तोकिएको जिम्मेवारी पूरा गर्न नसकेका भन्ने छन्। अर्थमन्त्री जनार्दन शर्माले अछामका विवादास्पद व्यापारी पृथ्वीबहादुर शाहको खातामा अमेरिकाबाट आएको शंकास्पद ४० करोड भुक्तानी दिन दबाब दिएका थिए। सम्पत्ति शुद्धीकरण अनुसन्धान विभाग र राष्ट्र बैंकले अनुसन्धान गरिरहेको यो रकमको विषय सार्वजनिक भएपछि अर्थमन्त्री शर्मा गभर्नर अधिकारीसँग चिढिएका थिए।"
मेलम्चीको पानी फेरि आयो सुन्दरीजलमा,काठमाडौं : गत चैत २९ गते मङ्गलबार सिन्धुपाल्चोकको हेलम्बु गाउँपालिकास्थित मेलम्ची खानेपानी आयोजनाको मुहानबाट सुरुङमा हालिएको पानी सोमबार राति पौने १० बजे सुन्दरीजल आइपुगेको छ। सुरुङको पिँधमा आइपुगेको पानीले उचाइ लिन तीनदेखि चार दिन लाग्ने मेलम्ची आयोजनाको परामर्शदाता कम्पनी इप्तिसाका इञ्जीनियर विवेक खनालले जानकारी दिए। पानी आएपछि राति वासिङ गर्ने च्यानलमा पानी देखिएको थियो। च्यानलमा पानी देखिएपछि मेलम्चीको पानी सुन्दरीजल आइपुगेको पुष्टि भएको हो। गत वर्ष असार १ गतेदेखि नै पानी बन्द गरिएको सुरुङको फोहर पखालेर पानी अहिले वाग्मतीमा छोडिएको छ। मेलम्चीको पानी छोडेपछि वाग्मतीको बहाव केही बढेको देखिन्छ। अहिले वाग्मती धमिलो पानी बढेको स्थानीयवासी रामप्रसाद पुडासैनीले बताए। गत वर्ष सुरुङमा पानी बन्द गरेकै राति मेलम्ची खोलाको मुहान क्षेत्रमा लेदोसहितको बाढी आएर मुहान क्षेत्रमा निर्माण गरिएको खानेपानीका संरचनामा क्षति पुगेको थियो। क्षति भएको संरचना पुनःनिर्माण गरी गत चैतमा सुरुङमा पानी हालिएको हो। मेलम्चीको पानी सुन्दरीजलस्थित प्रशोधन केन्द्रमा हाल्न सुरुङभित्र पानीले उचाइ लिनुपर्ने उनले बताए। मेलम्चीको पानी सुन्दरीजल आएसँगै आज बिहान खानेपानी मन्त्री उमाकान्त चौधरीले अवलोकन गर्ने कार्यक्रम रहेको मेलम्ची खानेपानी आयोजनाका प्रवक्ता राजेन्द्र पन्तले जानकारी दिए। रासस
चुनाव सार्न दिइन्न : एमाले,"काठमाडौं : प्रमुख विपक्षी एमालेले वैशाख ३० मा निर्धारित स्थानीय तह निर्वाचन सार्न सत्ता गठबन्धन लागिपरेको निष्कर्ष निकालेको छ। केन्द्रीय सचिवालयको सोमबार राति बसेको बैठकले उक्त षड्यन्त्र निस्तेज पार्ने निर्णय गरेको छ। पार्टी अध्यक्ष केपी शर्मा ओलीको निवास बालकोटमा बैठक बसेको थियो। एमाले प्रचार विभाग प्रमुख पृथ्वीसुब्बा गुरुङले निर्वाचन सार्ने सत्ता गठबन्धनको योजना विफल बनाउन प्रतिवाद गर्ने बताए। सरकारले २०७९ वैशाख ३० गते हुन लागेको चुनावमा जुन प्रकारको षड्यन्त्र भएको छ। त्यसको हामी कडा प्रतिवाद गर्छौं। कडा विरोध गर्दछौं। चुनाव रोक्ने षड्यन्त्रलाई निस्तेज पार्छौं, नेता गुरुङले भने, सबै कमिटीलाई कुनै प्रकारको अलमल नगरी चुनावको तयारी गर्ने निर्देशन पनि दिएका छौं। गठबन्धनमा सकस आएपछि नेत्रविक्रम चन्द विप्लव नेतृत्वको नेकपालाई सहभागी गराउने बहानामा निर्वाचन सार्न प्रयत्नरत रहेको एमालेको निष्कर्ष छ। गठबन्धनका विषयमा सत्तारुढ दल एक मत हुन सकेको छैन। उम्मेदवारी दर्ता गर्ने दिन आइसक्दा महानगर र उपमहानगरमा तालमेल हुन सकेको छैन। निर्वाचन आयोगसँग पनि यस विषयमा पटकपटक गठबन्धनले छलफल गरेको छ। कानुनमा राम्रो दखल भएका गोबिन्द बन्दीलाई कानुन, न्याय तथा संसदीय मामिलामन्त्री बनाउनुको ध्येय निर्वाचन सार्न नै भएको टिप्पणी भइरहेको छ। माओवादी केन्द्र र एकीकृत समाजवादी वैशाखमा निर्वाचन गर्ने पक्षमा थिएनन्। यो सरकारले चुनाव गराउन चाहेको छैन । विलप्वलाई देखाएर चुनाव सार्ने षड्यन्त्र नगर्नुहोस्। बरु चुनाव पनि सार्न नपर्ने र विप्लव समूहको नेकपा पनि निर्वाचनमा भाग लिन पाउने विकल्पमा जाऔं।  केपी शर्मा ओली, एमाले अध्यक्ष एमाले अध्यक्ष ओलीले सोमबारै सोलुखुम्बुमा आयोजित कार्यक्रममा सरकार र गठबन्धनले चुनाव गराउन नचाहेको आरोप लगाएका थिए। विप्लवलाई देखाएर चुनाव सार्ने षड्यन्त्र नगर्न ओलीले प्रधानमन्त्रीको ध्यानाकर्षण गरे। ओलीले चुनाव पनि सार्न नपर्ने र विप्लव समूह भाग लिन पाउने गरी विकल्प सुझाए। विप्लवलाई आफ्नो सूर्य चुनाव चिह्न दिन तयार रहेको ओलीको भनाइ थियो। उनले आयोगमा दल दर्ता गर्न, चुनाव चिह्न पाउन अहिले सम्भव नरहेको बताए। घोषणापत्र तयार एमालेको बैठकले घोषणापत्र तयारी मस्यौदा समितिले पेस गरेको घोषणापत्र अनुमोदन गरेको छ। ९ वैशाखमा नेपाल कम्युनिस्ट पार्टी स्थापना दिवसको अवसरमा घोषणापत्र सार्वजनिक गरिने नेता गुरुङले बताए। घोषणापत्र सोमबार पारित भएको छ, गुरुङले भने, ९ गते सार्वजनिक गर्छौं। बैठकले स्थानीय जनप्रतिनिधिका लागि सिफारिस भएकाहरूको नाम प्रतिनिधिसभा, राष्ट्रियसभाको समानुपातिक सूचीबाट हटाउन निर्वाचन आयोगलाई पत्र लेख्ने निर्णय गरेको छ। सचिवालय बैठकले १२ वटा केन्द्रीय विभाग गठन गरेको छ भने केन्द्रीय सल्लाहकार परिषद्को संख्या १ सय ५ बाट थपेर २ सय ७८ जना बनाएको छ। यसअघि सल्लाहकार परिषद् १ सय ७३ जनाको थियो। त्यस्तै केन्द्रीय सम्पर्क समन्वय कमिटीमा ५१ जना सदस्य थप गर्ने निर्णय गरिएको छ। बैठकले पार्टी केन्द्रीय कार्यालय वैशाख ९ गतेबाट च्यासलस्थित तुलसीलाल स्मृति प्रतिष्ठानमा सञ्चालन गर्ने निर्णयसमेत गरेको छ। सचिवालय बैठकले ६ महानगर र ११ उपमहानगरपालिकाको मेयर तथा उपमेयरको उम्मेदवारको नाममा टुंगो लगाउने निर्णय गरेको छ। निर्वाचन आयोगको निष्पक्षतामा एमालेको प्रश्न आचारसंहितामा एमालेले किन राख्यो निर्वाचन आयोगसँग विमति ? चुनाव सार्न चलखेल : मन्त्री बन्दीलाई कानुनी छिद्र खोजाइँदै निर्वाचन सार्ने नियत"
"आशावादी नेता, निराश मतदाता","कस्तो जनप्रतिनिधि चयन गर्ने भन्ने निर्णय प्रत्येक मतदातालाई हुन्छ। तर, निर्वाचनको परिणाम नै उल्ट्याई दिनसक्ने ठूलो मतदाताको संख्या भने निर्वाचनमा सहभागी हुँदैनन्। २०३७ सालको जनमतसंग्रहदेखि २०७४ सालको स्थानीय तह निर्वाचनसम्म आइपुग्दा यो रोग कायमै छ। विभिन्न निर्वाचनमा कुल मतदाताको २० देखि ३८ प्रतिशतसम्म अर्थात् साढे २३ लाखदेखि ६७ लाखसम्म मतदाता निर्वाचनमा सहभागी नहुनु अर्थात् त्यति संख्याले मत नहाल्नु भनेको गम्भीर विषय हो। मतदाताको ठूलो हिस्सा किन सधैं निर्वाचन प्रक्रियाबाट टाढा बसिरहन्छ ? यो प्रश्नको जवाफ निर्वाचन आयोग र नेपाल सरकारसँग पनि छैन। यसले के देखाउँछ भने आम मतदातामा निर्वाचनको परिणाम र जनप्रतिनिधिप्रतिको विश्वासमा कमी आउन थालेको छ। आफूले दिने एक मतले देशको भविष्य परिवर्तन गर्न सक्छ भन्ने विश्वास आम मतदातामा पुर्याउन नसक्दासम्म यो समस्या रहिरहनेछ। उसो त यो समस्या नेपालमा मात्र होइन। अन्य विकसित देशमा पनि देखिन्छ। त्यस्ता देशहरूमा चुनावमा सक्रियता कम हुन्छ। व्यक्तिगत कामहरू सकेर मात्र भोट खसाल्न आउनेहरू धेरै हुन्छन्। विकसित, विकासोन्मुख र अविकसित देशहरूमा मतदान नगर्नेहरूको संख्याले धेरै प्रभाव पारेको पाइन्छ। राज्यले प्रदान गर्ने आधारभूत सेवासुविधाका लागिसमेत संघर्ष गर्नुपर्ने विकासोन्मुख र अविकसित देशका नागरिकले राम्रा जनप्रतिनिधि निर्वाचित गर्न नसकेसम्म देश पछाडि धकेलिइरहन्छ। त्यस्ता देशहरूमा चुनाव घोषणा हुनु अघिदेखि चुनावी परिणाम आएर अर्को सरकार नबनेसम्म पनि सबै मतदाताको चासो हुनुपर्छ। संसारका केही देशमा अनिवार्य मतदान गर्नुपर्ने कानुनी व्यवस्था छ। अर्जेन्टिना, बेल्जियम, ब्राजिल, लक्जेम्बर्ग, पेरु, उरुग्वेलगायत देशमा मतदान नगरे सजाय हुने प्रावधान छ। तर, यो व्यवस्था नै समस्याको समाधान भने होइन। मतदाताको ठूलो हिस्सा निर्वाचन प्रक्रियामा सहभागी नहुनुमा विभिन्न कारणले काम गरेको हुन्छ। आम मतदातालाई निर्वाचनमा आकर्षित गर्ने काम निर्वाचन जितेर गएका जनप्रतिनिधिको हो। आफूले हालेको मत सदुपयोग भएको र जिताएका जनप्रतिनिधिले राम्रो काम गरेको महसुस भएमा आम मतदाता अर्को पटक पनि निर्वाचनमा सहभागी हुन आतुर हुन्छन्। देशको विकास, उत्पादन र शासन प्रणालीसँग प्रत्यक्ष जोडिएका नेतृत्व र जनप्रतिनिधिले गर्ने काममा यो भर पर्छ। साथै, कामको परिणामबाट निराश मतदाताको संख्या बढ्दै गएको देखिन्छ। जुन करिब चार दशकको निर्वाचनमा सहभागी मतदाताको आँकडाले देखाएको छ। देशमा नो भोटको पनि बहस चल्दै आएको छ। यदि नो भोटको प्रावधान लागू गर्ने हो भने निर्वाचन परिणामहरू अपेक्षाभन्दा धेरै विपरीत पनि आउन सक्छ। यति ठूलो संख्यामा मतदाता निर्वाचनमा सहभागी नहुने र भएकाहरूले पनि नो भोटमा मतदात गर्न पाउने हो भने निराशा अझ बढी छलल्किन सक्छ। यसो हुने हो भने नेतृत्वप्रतिको आवेग झन् ठूलो परिणाममा पोखिने देखिन्छ। यही जोखिमका कारण राजनीतिक दलहरू हालसम्म नो भोटको प्रावधान लागू गर्न तयार छैनन्। सरकारी आँकडाअनुसार देश बाहिर रहेका युवाको संख्या मात्र ३५ लाखभन्दा बढी छ। रोजीरोटीको सिलसिलामा देश बाहिर रहेका उनीहरूले देश बाहिरबाटै मतदान गर्न पाउने व्यवस्था छैन। त्यसैले यसरी नै स्वदेशमा रोजगारी र अवसरको ढोका साँघुरिँदै जाने हो भने आउने दिनमा अझै मत नखस्ने संख्या बढ्ने निश्चित छ। अहिलेसम्मको सरकारी आँकडा हेर्दा प्रायः राम्रो पढेका र दक्ष जनशक्ति देश बाहिर छन्। रोजीरोटीका लागि न्यून आर्थिक अवस्था भएका स्वस्थ युवाको लाखौं संख्या पनि देश बाहिर छ। नेतृत्वमा यी पुस्ताको हस्तक्षेप बढ्न पनि सरकारले देशमै रोजगारी र अवसरका क्षेत्रहरू बढाउन सक्नुपर्छ। धेरै मतदाता मतदानमा सहभागी नहुँदा कानुनी रूपमा निर्वाचनले वैधता पाए पनि सामाजिक वैधतामा भने प्रश्न उठ्ने गरेको छ। यसको निराकरणका लागि मतदाता शिक्षासँगै राज्य, प्रणाली र नेतृत्वप्रतिको विश्वास बढाउनु आवश्यक छ। यसरी बढाउँदै लैजान सबै राजनीतिक दल जिम्मेवार बन्नुपर्छ। त्यसका लागि राजनीतिक दलहरू र सरकारको नेतृत्व गरिरहेकाहरूले देशको विकास र समृद्धि गर्न सक्नुपर्छ।"
महिलालाई पन्छाउँदै दलहरू,"काठमाडौं : २०७४ को स्थानीय निर्वाचनमा अति कम महिला मात्रै प्रमुख पदमा निर्वाचित भए। अधिकांश स्थानीय तहका उपप्रमुख भने महिला नै बने। अर्को महत्वपूर्ण पद वडाध्यक्षमा पनि कम मात्रै महिलाले जिते। उपाध्यक्षउपप्रमुख बनेकाहरू यसपटक प्रमुख पदमा दाबी त गरिरहेका छन्। तर, पार्टीले टिकट दिनेनदिने टुंगो छैन। उनीहरू नेतृत्वको मुख ताकेर बसिरहेका छन्। यसले यसपटक पनि स्थानीय सरकारको नेतृत्वमा महिला पुग्ने आधार कमजोर देखिएको छ। किन त ? आस गर्नुपर्ने बाध्यता काठमाडौं महानगरपालिका उपप्रमुख हरिप्रभा खड्गी आफूले प्रमुख पदमा दाबी गरेको बताउँछिन्। तर, पार्टीले के गर्छ भन्नेमा उनी पनि ढुक्क छैनन्। मभन्दा अग्रज सक्षम राजनीतिमा खारिएको महिला आयो भने मैले छोडनुपर्छ। होइन भने म दाबेदार नै छु, खड्गी भन्छिन्। उनका अनुसार महिला सक्षम छन्। अब प्रमुख पद सम्हाल्न सक्छन्। महिलाले प्रमुख पद पाउनै पर्छ भन्ने मेरो प्रमुख एजेन्डा नै हो। सक्षम पनि हुनुपर्छ। पार्टीले मूल्यांकन गरेर दिन्छ भन्नेमा लागेको छ, उनी भन्छिन्। ललितपुर महानगरपालिका उपप्रमुख गीता सत्याल उपप्रमुख पदमा रहेका सबै महिलामा प्रमुख बन्ने हैसियत रहेको बताउँछिन्। तर, उपप्रमुख सत्याल भन्छिन्, लबिङ गरेकै छु। निर्णय पार्टीले गर्छ। स्वतन्त्र उठ्न भएन। पार्टीकै मुख हेर्नुपर्यो। सुर्खेतको वीरेन्द्रनगर नगरपालिका उपप्रमुख मोहनमाया ढकाल प्रमुख पदमा दाबी गरेको सुनाउँछिन्। सम्भावना पनि छ भन्ने लागेको छ। अन्य महिलाले पनि आफ्नो क्षमता र अनुभवको आधारमा दाबी गर्नुभएकै छ, ढकाल भन्छिन्, महिला अब सक्षम भइसकेका छन् र उनीहरूलाई प्रमुख पदमा लैजानुपर्छ भन्नेमा सबैले ध्यान दिनुपर्छ। खर्चिलो चुनाव नेताहरूले चुनाव झन्झन् खर्चिलो बन्दै गएको स्वीकार गरिरहेका छन्। जसकारण उम्मेदवार बन्न पटकपटक सोच्नुपर्ने हुन्छ। एमाले सचिव पदमा अर्याल हरेक क्षेत्रमा महिला सक्षम भइसके पनि आर्थिक रूपमा कमजोर रहेको बताउँछिन्। भन्छिन्, आर्थिक रूपमा बलियो बनाउन सके अन्य कुरामा महिला सक्षम भइसकेका छन्। सक्षम रहेका महिला प्रमुख पदमा आउनुपर्ने नेतृ अर्यालको भनाइ छ। भन्छिन्, जो सक्षम छ उसलाई प्रमुख पद दिन डराउनुपर्दैन। धेरै महिला सक्षम भइसक्नुभएको छ। मोरङ केराबारी गाउँपालिका उपाध्यक्ष शान्ति लिम्बू भुजेल नेतृत्वमा पुग्न चाहन्छिन्। तर, त्यो ठाउँ पाउनेमा उनी ढुक्क छैनन्। प्रमुख पदमा दाबी छ। तर, भनेजस्तो सहज महिलालाई छैन, उपाध्यक्ष भुजेल भन्छिन्, आर्थिक कुरा आउँछ। सक्दैनन् भन्ने मान्यता छ। समावेशिताका नाममा ३३ प्रतिशत मात्र पुर्याउने पार्टी धारणालगायत थुप्रै परिस्थिति सिर्जना हुन्छ। अरुचि कतिपय महिला जनप्रतिनिधिले फेरि चुनावमा उठ्न अरुचिसमेत देखाएका छन्। पोखरा महानगरपालिकाकी उपप्रमुख मञ्जु गुरुङ भने स्वेच्छाले नै प्रमुख पदमा दाबी नरहेको बताउँछिन्। प्रमुख बिरामी रहँदा उनको पनि कार्यभार सम्हालेको कारण अन्य महिलालाई अवसर दिनकै लागि प्रमुख पदमा दाबी नगरेको गुरुङको भनाइ छ। स्थानीय तह निर्वाचन ऐन, २०७३ १७ उम्मेदवारको मनोनयन : (४) उपदफा (१) बमोजिम मनोनयनपत्र पेश गर्दा दलले अध्यक्ष र उपाध्यक्ष, प्रमुख र उपप्रमुख तथा जिल्ला समन्वय समितिको प्रमुख र उपप्रमुखमध्ये पचास प्रतिशत महिला उम्मेदवार रहने गरी मनोनयनपत्र पेश गर्ने व्यवस्था मिलाउनु पर्नेछ। मैले उपप्रमुख भएर पाँच वर्ष कार्यकाल पूरा गरेँ। केही समय प्रमुखको पनि जिम्मेवारी सम्हाल्ने अवसर पाए। अब मैले पद ओगटनु हुँदैन अरूलाई पनि पालो दिनुपर्छ, उनी भन्छिन्। देशभर उपप्रमुख पदमा रहेको महिला प्रमुखमा आउनुपर्नेमा उनको सहमति छ। महिला सक्षम छन्। देशभरबाट सक्षम र योग्य महिला अब प्रमुखमा आउनुपर्छ, गुरुङ भन्छिन्। गठबन्धनको असर दलहरूबीच चुनावी गठबन्धनका कारण पनि महिलाको उम्मेदवारी प्रभावित बनेको देखिन्छ। पूर्वनिर्वाचन आयुक्त इला शर्मा गठबन्धनकै कारण स्थानीय तहमा महिला प्रतिनिधित्व घट्ने अनुमान गर्छिन्। निर्वाचन आयोगले महिलाको समान सहभागिताको वकालत गर्दै आएको हो। अघिल्लो पटक महिला सहभागिता राम्रो रह्यो। यसपटक गठबन्धनको निहुँमा घट्ने सम्भावना छ, पूर्वआयुक्त शर्मा भन्छिन्, महिलालाई प्राथमिकता होइन। महिलाकै लागि व्यवस्था गर्नुपर्छ। आर्थिक रूपमा बलियो बनाउन सके अन्य कुरामा महिला सक्षम भइसकेका छन्। जो सक्षम छ उसलाई प्रमुख पद दिन डराउनुपर्दैन। पदमा अर्याल सचिव, नेकपा एमाले सबै ठाउँमा महिला मात्र प्रमुख हुँदा पनि समानता हुँदैन। सबै योग्य हुनुभएको छ। तर, पुरुष र महिला समावेशी गर्नुपर्यो। मिलाएर लानुपर्ने भएकाले सोअनुसारको निर्णय पार्टीले गर्छ। सीतादेवी यादव पूर्वकोषाध्यक्ष, कांग्रेस प्रमुख पद हाक्न सक्ने योग्य हुनुपर्यो। इच्छाशक्ति र सक्षमताको आधारमा पार्टीले निर्णय गर्छ। हाम्रो पार्टीले महिलालाई प्राथमिकतामा राख्दै आएको छ। जयपुरी घर्ती नेतृ, माओवादी केन्द्र पित्तृसत्तात्मक सोच पित्तृसत्तात्मक सोचले गर्दा पनि महिला पछि परिरहेको अधिकारकर्मी बताउँछन्। महिलाले सक्दैनन् पुरुष नै प्रमुख पदमा आउनुपर्छ। पुरुष मात्र नेताजस्तो लाग्ने महिलालाई नलाग्ने प्रवृत्ति हटाउनुपर्छ, राष्ट्रिय महिला आयोग अध्यक्ष कमला पराजुली भन्छिन्। महिला जनप्रतिनिधि कति ? अघिल्लो निर्वाचनमा ७५३ स्थानीय तहमध्ये गाउँपालिका अध्यक्ष ११, उपाध्यक्ष ४ सय २४, नगर प्रमुख ७, उपप्रमुख २ सय ७६ पदमा महिला निर्वाचित भए। वडाध्यक्ष ६२, महिला वडासदस्य ६ हजार ७ सय ४३, दलित महिला वडा सदस्य ६ हजार ५ सय ६८, अन्य वडा सदस्य २ सय ६५ छन्। प्रमुख र अध्यक्षमा महिला २४ प्रतिशत छन्। उपप्रमुख र उपाध्यक्ष पदमा ९३ प्रतिशत महिलाकै नेतृत्व छ। वडाध्यक्षमा १ प्रतिशत मात्र महिला निर्वाचित भएको महिला आयोगको तथ्यांक छ। कांग्रेसकी पूर्वकोषाध्यक्ष सीतादेवी यादव भने महिला सक्षम भए पनि सबै ठाँउमा महिला मात्र प्रमुख हुँदा पनि समानता नहुने बताउँछिन्। सबै योग्य हुनुभएको छ। तर, पुरुष र महिला समावेशी गर्नुपर्यो, नेतृ यादव भन्छिन्। मिलाएर लानुपर्ने भएकाले सोअनुसारको निर्णय पार्टीले गर्ने उनको बुझाइ छ। माओवादी केन्द्र नेतृ जयपुरी घर्ती आफ्नो पार्टीले महिलालाई प्रमुख पदमा ल्याउन प्राथमिकतामा राखेको बताउँछिन्। भक्तपुर नगरपालिकाका उपप्रमुख रजनी जोशी भने पार्टीले जे भन्छ सोही काम गर्न तयार रहेको बताउँछिन्। उनका अनुसार महिला पुरुष नभनी पार्टीले दिएको काम र जिम्मेवारी काममा विश्वास गर्ने छ। बियोन्ड बेइजिङ समिति अध्यक्ष सुशीला श्रेष्ठ स्थानीय तहमा महिला प्रतिनिधिको अर्थपूर्ण सहभागितासँगै प्रमुख पदमा महिला आउनुपर्ने बताउँछिन्। हामीले महिला सहभागिता बढाउनुपर्ने र प्रमुख पदमा आउनुपर्ने माग गर्दै पार्टी कार्यालयमा ज्ञापनपत्र नै बुझाएका छौं, श्रेष्ठ भन्छिन्, दलीय गठबन्धनका कारण महिला सहभागितामा कम हुन सक्छ। मैले प्रमुख पदमा दाबी गरेकी छु। मभन्दा अग्रज सक्षम राजनीतिमा खारिएका महिला आए भने छोड्नुपर्छ। होइन भने म दाबेदार नै छु। प्रमुख पद पाउनै पर्छ भन्ने मेरो एजेन्डा हो। हरिप्रभा खड्गी उपप्रमुख, काठमाडौं महानगरपालिका उपप्रमुख पदमा रहेका सबै महिला प्रमुख बन्ने हैसियतका छन्। म पनि लबिङ गरिरहेकै छु। निर्णय पार्टीले गर्छ। स्वतन्त्र उठ्न भएन। पार्टीकै मुख हेर्नुपर्यो। गीता सत्याल उपप्रमुख, ललितपुर महानगरपालिका मैले केही समय प्रमुखको पनि जिम्मेवारी सम्हाल्ने अवसर पाएँ। अब मैले पद ओगटनु हँुदैन अरूलाई पनि पालो दिनुपर्छ। देशभरबाट सक्षम र योग्य महिला अब प्रमुखमा आउनुपर्छ। मञ्जु गुरुङ उपप्रमुख, पोखरा महानगरपालिका मेरो अब प्रमुखमा नै दाबी हो। सम्भावना पनि छ। अन्य महिलाले पनि आफ्नो क्षमता र अनुभवको आधारमा दाबी गर्नुभएकै छ। महिला अब सक्षम भइसकेका छन् र उनीहरूलाई प्रमुख पदमा लैजानुपर्छ । मोहनमाया ढकाल उपप्रमुख, वीरेन्द्रनगर नगरपालिका, सुर्खेत म आबद्ध नेपाल मजदुर किसान पार्टी सिद्धान्तको आधारमा चल्छ। महिला पुरुष भनेर छुट्ट्याउँदैन। पार्टीले दिएको काम र जिम्मेवारी म लिन तयार छु। रजनी जोशी उपप्रमुख, भक्तपुर नगरपालिका प्रमुख पदमा दाबी गरेकै छु। तर, भनेजस्तो सहज महिलालाई छैन। आर्थिक कुरा आउँछ। समावेशिताका नाममा ३३ प्रतिशत मात्र पुर्याउने पार्टी धारणालगायत थुप्रै परिस्थिति सिर्जना हुन्छ। शान्ति लिम्बू भुजेल उपाध्यक्ष, केराबारी गाउँपालिका, मोरङ"
भारतवासी नेपाली प्रवासी कि आप्रवासी ?,"पहिले नेपालमा बसोबास गर्नेहरूलाई मात्र नेपाली जाति भन्ने गरिन्छ। अहिले भने नेपाली अमेरिका, क्यानडा, बेलायत, हङ्कङ, अस्ट्रेलिया, युरोपका अधिकांश देश पुगेका छन्। विश्वका विभिन्न मुलुकमा पुगेर अस्थायी र स्थायी दुवै रूपमा बसोबास गर्न थालिसकेका छन्। तिनले नेपाली जाति महाजाति र नेपाली भाषा महाभाषाका रूपमा विकसित भइसकेको छ। नेपालबाट नेपाली विश्वका जुनजुन मुलुकमा पुगेका छन्, तीती मुलुकमा आफ्नो मूल पहिचान भाषा र संस्वृति पनि सँगै लगेका छन्। नेपाली जाति र नेपालीभाषी पृथक् कुरा हुन्। नेपाली जातिले नेपालमा बसोबास गर्ने र यहाँबाट नेपालबाहिर आफ्नो पहिचानका साथ बसोबास गर्ने समुदायलाई जनाउँछ। नेपालीभाषीले नेपालका र नेपालबाहिर बसोबास गरेका नेपालीलाई मात्र नभई नेपाली भाषा बोल्ने भारत, भुटान, म्यान्मा, थाइल्यान्डलगायत अन्य जुनसुकै मुलुकका भाषिक समुदायलाई पनि जनाउँछ। यतिखेर नेपालीमा डायस्पोराडायस्पोरिक साहित्य, आप्रवासी साहित्य, प्रवासी साहित्य, परदेशी साहित्य, नेपालबाहिरको नेपाली साहित्य, लाहुरे साहित्य आदि अनेक नाम प्रचलनमा रहेका देखिन्छन्। विगत दशकदेखि नेपाली साहित्यका क्षेत्रमा अनेक ढंगबाट प्रशस्तै चर्चामा ल्याइएका शब्दमध्ये डायस्पोरा शब्दको चर्चा निकै भएको पाइन्छ। तर पनि यसको सैद्धान्तिक स्वरूपबारे चाहिँ उति धेरै चर्चा गरिएको पाइँदैन। वुनै देशबाट अलि टाढा गएर केही समय बसेजति सबैले आफूलाई डायस्पोरा ठान्ने र तिनीहरूबाट सिर्जित साहित्यलाई डायस्पोरिक साहित्य भनिदिने गरेको पनि पाइन्छ। यसप्रकारको त्रुटिपूर्ण व्याख्याबाट नेपाली डायस्पोरासम्बन्धी दृष्टिकोण नै अस्पष्ट हुने स्थितिसमेत सिर्जना हुन लागेको देखिन्छ। केही समय उता (विदेश) गएका व्यक्तिहरूलाई डायस्पोरा र तिनीहरूद्वारा उतै बसेर वा यता (स्वदेश) फर्किएर लेखिएका जेसुकै र जस्तासुकै रचनालाई डायस्पोरिकआप्रवासी साहित्य भन्ने भ्रम फिँजाइएको पनि पाइन्छ। उता वा विदेश गएकाजति सबैलाई डायस्पोरा र तिनीहरूद्वारा लेखिएका जुनसुकै र जस्तासुकै रचनालाई डायस्पोरिकआप्रवासी साहित्य भन्न मिल्दैन। डायस्पोरिकआप्रवासी साहित्यलाई प्रवृत्तिगत आधारमा हेर्नुपर्छ। आफूलाई ज्ञान नभएका विषयमा कि त गहन अध्ययन गरेर मात्र बोल्नु वा गहन अध्ययन गर्न नसके चुप लागेर बस्नु नै श्रेयष्कर हुन्छ। प्रवासीपरदेशीलाहुरेविदेशी नेपाली साहित्य भनिएमा नेपालबाहिरका तत्तत् क्षेत्रसँग सम्बद्ध जोसुकैले लेखेका सबै साहित्यलाई लिन सकिन्छ। तर, ती सबैलाई डायस्पोरिक साहित्य भन्नचाहिँ मिल्दैन। यताबाट जो जहाँ गयो त्यहीँको भाषा, संस्वृति, रीतिथिति, चालचलन आत्मसात् गरी बसेका छन्। आफ्नो जातीय भाषा, संस्वृति र धर्मचाहिँ जोगाएका छन्। यस्ता भावना भएका व्यक्तिहरूबाट त्यसैअनुरूप सिर्जित रचनालाई चाहिँ डायस्पोरिक साहित्य भन्न मिल्छ। बिदेसिएका विभिन्न नेपालीका साथै अन्य जातिबाट अनेक विषयवस्तुमा आधारित थुप्रै कृति लेखिएको पाइन्छ। तापनि ती सबैलाई डायस्पोरिक साहित्यभित्र समेट्न सकिन्न। तिनलाई प्रवृत्तिगत आधारमा केलाउनुपर्ने हुन्छ। वुनै मुलुकबाट अर्को मुलुकमा गएका व्यक्तिका सन्तान विदेशमै जन्मीहुर्की त्यहीँ स्थायी बसोबास गरेका र स्वदेशमा पाइलोसम्म पनि नटेकेका व्यक्तिबाट सिर्जित साहित्यलाई चाहिँ डायस्पोरा भन्न मिल्दैन। यस्ता साहित्यलाई पनि डायस्पोरिक साहित्य भन्ने हो भने संसारका सबै साहित्यलाई डायस्पोरा भन्नुपर्ने हुन्छ। यसतर्प सम्बद्ध सबै सचेत हुनु आवश्यक छ। नेपाली परिप्रेक्ष्यबाट हेर्दा कतिपयले विदेशमा गएका बेला वा नगएका बेला पनि स्वदेश वा विदेशका बारेमा लेखिएका साहित्यलाई डायस्पोरा भन्ने गरेको पनि पाइन्छ। वास्तवमा डायस्पोरिक साहित्य भनेको त्यस्तो होइन अर्थात् स्वदेश वा विदेशको वर्णन गर्नु नै डायस्पोराको परिचायक अभिलक्षण होइन। यताबाट उता गएका र उतै बसेका वा फर्केकाहरूबाट सिर्जित सबै खाले साहित्यलाई डायस्पोरिक साहित्य भन्न सकिन्न। यस्ता कतिपयलाई सामान्यतः नेपाली साहित्य, नेपालबाहिरको नेपाली साहित्य, विदेशी नेपाली साहित्य आदि भन्न सकिए पनि ती सबैलाई डायस्पोरिक साहित्य भन्नचाहिँ पटक्कै मिल्दैन। नेपालबाट विभिन्नतिर प्रवासिएका व्यक्तिहरूबाट लेखिएका साहित्यले नेपाली साहित्यको श्रीवृद्धिमा महत्त्वपूर्ण योगदान पुयाएको देखिन्छ। तर पनि ती सबै डायस्पोरिक साहित्य भने होइनन्। कतिपयले भारत, भुटान, म्यान्मा आदि मुलुकमा बसोबास गर्ने नेपालीभाषी र तिनबाट सिर्जित साहित्यलाई प्रवासीआप्रवासीडायस्पोरा आदि अनेकथोक भनेर अनावश्यक भ्रम छर्न थालेको देखिएकाले यसबारे स्पष्ट पार्नु अत्यावश्यक छ। नेपाली भाषाको प्रयोग गर्ने ठूलो समुदाय छिमेकी मुलुक भारतमा छ। विशेषतः सुगौली सन्धिपछि भूमिसहित र भूमिरहित दुवै ढंगबाट नेपाली बसोबास गर्न पुगे। नेपाली जाति भारतका सिक्किम, दार्जिलिङ, पश्चिम बंगाल, असम, मेघालय, मणिपुर, मिजोरम, हिमाञ्चल प्रदेशमा छन्। साथै गोर्खा रेजिमेन्टमा भर्ना भई भारतका विभिन्न ठाउँमा बसोबास गर्दै आएका छन्। भूमिसहित र भूमिरहित जुन रूपमा ती विभिन्न ठाउँमा पुगे पनि अहिले ती नेपाली नभएर नेपालीभाषी भारतीय वा भारतीय नेपाली हुन्। स्वघोषित डायस्पोराविज्ञ भनाउने कतिपयले भारतमा बसोबास गर्ने नेपालीलाई प्रवासी नेपाली मात्र होइन, भारतीय नेपाली डायस्पोरा भन्ने गरेको पनि पाइन्छ। विभिन्न समयमा गएका वा भारतमा बस्ने नेपालीलाई केही पहिलेसम्म प्रवासी नेपाली र तिनीहरूद्वारा सिर्जित साहित्यलाई प्रवासी नेपाली साहित्य भन्ने गरिन्थ्यो। अहिले तिनीहरू आफूलाई प्रवासी भन्न पनि रुचाउँदैनन्। वास्तवमा ती प्रवासी पनि होइनन्। खासमा भारतमा बसोबास गर्ने नेपालीभाषी भारतीय नेपाली हुन्। यसरी व्यक्ति प्रवासी नेपाली नभएर भारतीय नेपाली भएपछि तिनले सिर्जना गरेको साहित्य प्रवासी नेपाली साहित्य हुने कुरै भएन। यसर्थ भारतमा बसोबास गर्ने नेपालीभाषीद्वारा सिर्जित साहित्य प्रवासी नेपाली साहित्य नभएर भारतीय नेपाली साहित्य हो। बेलाबखत कामको खोजीमा गएर फर्किने नेपालीको संख्या ठूलै छ। तर पनि ती भारतीय वा भारतीय नेपाली नभएर नेपाली नै हुन् र तिनले सिर्जना गरेको साहित्य पनि नेपाली साहित्य हो। स्वघोषित डायस्पोराविज्ञ भनाउने कतिपयले भारतमा बसोबास गर्ने नेपालीलाई प्रवासी नेपाली मात्र होइन, भारतीय नेपाली डायस्पोरा भन्ने गरेको पनि पाइन्छ। यो भनाइ त झनै उपयुक्त होइन। ती प्रवासी पनि होइनन् र डायस्पोरा पनि होइनन्। ती भारतीय नेपाली हुन्। कतिपयले भारतमा बसोबास गर्ने नेपालीभाषीलाई भारतीय नेपाली डायस्पोरा भन्दै तिनीहरूद्वारा सिर्जित साहित्यलाई भारतीय नेपाली डायस्पोराआप्रवासी साहित्य भन्नसमेत बाँकी राखेका छैनन्। व्यक्ति आप्रवासी नेपाली नभएर भारतीय नेपाली भएपछि तिनले सिर्जना गरेको साहित्य आप्रवासी नेपाली साहित्य हुने कुरै भएन। यसर्थ भारतमा बसोबास गर्ने नेपालीभाषीद्वारा सिर्जित साहित्य आप्रवासी नेपाली साहित्य नभएर भारतीय नेपाली साहित्य हो। यसरी हेर्दा निकै पहिलेदेखि भारतमा बसोबास गर्दै आएका नेपालीभाषीहरू प्रवासी नेपाली र आप्रवासी नेपाली दुवै नभएर भारतीय नेपाली हुन्। तिनका साहित्य पनि प्रवासी नेपाली साहित्य र आप्रवासी नेपाली साहित्य दुवै नभएर भारतीय नेपाली साहित्य हो। यसर्थ यस्ता अनावश्यक कुरा गरेर भ्रम छर्ने दुष्प्रयास कोही कसैले पनि गर्नुहुन्न। नेपालबाट भारत गएका नेपालीभाषी प्रवासी हुन् कि आप्रवासी हुन्। तिनले सिर्जना गरेको साहित्य प्रवासी हो कि आप्रवासी हो भन्ने प्रश्न धेरैतिर गरिन्छ। नेपालबाट भूमिसहित वा भूमिरहित भारत गएका नेपालीभाषी प्रवासी पनि होइनन्। आप्रवासी पनि होइनन्। यिनीहरू राजनीतिक हिसाबले भारतीय हुन् भने भाषिक हिसाबले भारतीय नेपाली हुन्। भारतबाहेक भुटान, म्यान्मा र थाइल्यान्डमा नेपालीभाषीको संख्या प्रशस्तै छ। कतिपयले त्यहाँका नेपालीभाषीलाई पनि डायस्पोराआप्रवासी भन्ने गरेको पाइन्छ तर त्यो भनाइ पनि उपयुक्त होइन। त्यहाँका नेपालीभाषी जति सबै नेपालबाट गएका होइनन् र कुनै बेला गएका भए पनि धेरै पुस्ताअगाडि गएकाले तिनमा नेपाली भाषाबाहेक नेपाल र नेपालीसँग अन्य साइनो केही पनि छैन। यसर्थ तिनलाई तत्तत् देशका स्वतन्त्र नागरिक मानी त्यहाँका नेपालीभाषीबाट लेखिएको साहित्यलाई भुटानी नेपाली साहित्य, म्यान्माली नेपाली साहित्य आदि मान्नुपर्छ। पछिल्लो समयमा नेपालबाट भुटान, म्यान्मा र थाइल्यान्डमा गई आफ्नो पहिचान जोगाएर बसोबास गरेका नेपालीलाई भने तत्तत् देशका डायस्पोरा मान्न सकिए पनि त्यस्ताको संख्या उति देखिन्न। खाडी मुलुकलगायत विभिन्न श्रम मुलुकमा कामका लागि अर्थात् श्रम वा रोजगारीका लागि गएका नेपाली डायस्पोरा होइनन्। तिनबाट सिर्जित साहित्य पनि डायस्पोरिक नेपाली साहित्य होइन। तिनीहरू लामो समय बसोबास गरेर ती देशबाट न्यूनतम कानुनी अधिकार प्राप्त गर्न थाले भने तीचाहिँ डायस्पोरा हुन्छन्। अनिमात्र तिनको साहित्य प्रवृत्तिगत आधारमा डायस्पोरिक नेपाली साहित्य हुन्छ। यीबाहेक अन्य मुलुकमा विभिन्न कारणबाट पुगेर पहिचानसहित बसोबास गर्ने नेपालीलाई चाहिँ तत्तत् देशसँग गाँसिएका डायस्पोरिक नेपाली भन्न सकिन्छ। तिनीहरू पनि पुस्तान्तरण हुँदै जाँदा त्यहीँको सामाजिकसांस्वृतिक परिवेशमा घुलमेल भई डायस्पोरा नभएर त्यही देशका नागरिक हुन्छन्। यसर्थ नेपाली जाति र नेपाली साहित्य तथा आप्रवासी नेपाली र आप्रवासी नेपाली साहित्यसँग गाँसिएका विषयमा कसैले पनि अनावश्यक भ्रम फैलाउने काम गर्नुहुन्न। आफूलाई ज्ञान नभएका विषयमा कि त गहन अध्ययन गरेर मात्र बोल्नु वा गहन अध्ययन गर्न नसके चुप लागेर बस्नु नै श्रेयष्कर हुन्छ।"
२६ वर्षीय युवासहित मेयरमा कांग्रेसबाट १४ जना सिफारिस,"विराटनगर : २६ वर्षीय युवासहित मोरङको सुनवर्षी नगरपालिकाबाट नेपाली कांग्रेसले मेयर पदको उम्मेदवारका लागि १४ जनाको नाम सिफारिस गरेको छ। आसन्न स्थानीय तह निर्वाचनमा मेयरको उम्मेदवारका लागि कांग्रेस मोरङका जिल्ला सदस्यसमेत रहेका २६ वर्षीय वीरेन्द्रकुमार साहको नाम सिफारिस गरिएको हो। कांग्रेस सुनवर्षी नगर समितिले साहसहित कमलकिशोर सिंह, हालका मेयर कालीप्रसाद दास, गुलाम मोहिद्धिन, टेकबहादुर विष्ट, देवेन्द्रबहादुर बस्नेत, प्रताव तामाङ, महताव आलम, महेश्वरप्रसाद राजवंशी, मेदनीप्रसाद प्रसाईं, यज्ञबहादुर कार्की, रमानन्द साह, शंकर कार्की र सत्यनारायण पण्डितको नाम सिफारिस गरेको हो। त्यस्तै उपमेयरको उम्मेदवारका लागि ७ जनाको नाम सिफारिसमा परेको हो। उपमेयरमा खेमकुमारी कार्की, जानकीकुमारी केबरत, नरमाया प्रसाईं बिमली, नारायाणीदेवी पण्डित, विमलादेवी दास, मञ्जुकुमारी राई र सुमनसरी राजवंशीको नाम सिफारिसमा परेको हो। नगर समितिले सिफारिस गरेका नामहरु मोरङ क्षेत्र नम्बर २ खले पनि जिल्ला कमिटीलाई सिफारिस गरेको छ। उम्मेदवारको टुंगो भने कांग्रेसको प्रदेश १ समितिले लगाउने छ। यसअघिको निर्वाचनमा सुनवर्षीको मेयर र उपमेयर दुवै पदमा कांग्रेसका उम्मेदवार विजयी भएका थिए। सत्तारुढ गठबन्धनबीच चुनावी तालमेल गरेर अघि बढ्ने विषयमा छलफल जारी रहेका बेला कांग्रेसको सुनवर्षी नगर समितिले भने एक्लै निर्वाचनमा जाने निर्णय गरेको छ। आफ्नो नाम मेयरको उम्मेदवारमा सिफारिस भएपछि पार्टीले युवालाई स्थान दिएको रूपमा लिएको साहले बताए। राजनीतिमा पाका नेताहरुको हालीमुहाली छ, उनले भने, अब हस्तक्षेप गरेर युवाहरु अगाडि आउन आवश्यक छ। कांग्रेसको गत जिल्ला अधिवेशनबाट उनी खुला सदस्य निर्वाचित भएका हुन्। आफ्नो नाम सिफारिसमा परेपछि युवाहरु उत्साहित भएको भन्दै साहले पार्टीले मेयरको टिकट दिनेमा विश्वस्त रहेको बताए। उनले राजनीतिसँगै आफू धार्मिक तथा सामाजिक सेवामा पनि सक्रिय रहेको उल्लेख गरेका छन्। २०५२ चैत २२ गते जन्मिएका साह पत्रकारिता छाडेर राजनीतितिर लागेका हुन्। मोरङको दक्षिणपूर्वी सुनवर्षी मधेसी तथा आदिवासीको बसोबास धेरै भएको नगरपालिका हो।"
मोरङमा दुर्घटना : वृद्ध र वृद्धाको मृत्यु,विराटनगर : मोरङका भिन्दाभिन्दै स्थानमा दुर्घटना हुँदा दुई जनाको मृत्यु भएको छ। कानेपोखरी गाउँपालिका र सुन्दरहरैँचा नगरपालिकामा दुर्घटना हुँदा सोमबार वृद्ध र वृद्धाको मृत्यु भएको हो। लेटाङकानेपोखरी सडकखण्डअन्तर्गत कानेपोखरी७ मा पैदल हिँडिरहेका ८१ वर्षीय वृद्धको ट्याक्टरको ठक्करबाट मृत्यु भएको हो। उत्तरबाट दक्षिणतर्फ जाँदै गरेको प्रदेश १०२००३ त ८२० नम्बरको ट्याक्टरले ठक्कर दिँदा लेटाङ नगरपालिका५ का मानबहादुर राईको मृत्यु भएको मोरङ प्रहरीका प्रवक्ता डीएसपी दीपक श्रेष्ठले बताए। दुर्घटनामा परेर गम्भीर घाइते भएका राईको उपचारका क्रममा उर्लाबारीको मंगलबारेस्थित मदन भण्डारी ट्रमा सेन्टरमा मृत्यु भएको हो। प्रहरीले ट्याक्टर र चालक मिक्लाजुङ गाउँपालिका५ का २६ वर्षीय महेश कार्कीलाई नियन्त्रणमा लिएर घटनाको अनुसन्धान थालेको छ। पैदल यात्रीको लापरबाहीले दुर्घटना भएको प्रहरीले जनाएको छ। यसैबीच पूर्वपश्चिम लोकमार्गअन्तर्गत सुन्दरहरैँचा७ बेलगाछीमा पहिचान नखुलेको मोटरसाइकलले ठक्कर दिँदा ८० वर्षीया वृद्धाको मृत्यु भएको छ। पूर्वबाट पश्चिमतर्फ आउँदै गरेको नम्बर नखुलेको मोटरसाइकलको ठक्करबाट स्थानीय धनमाया घिमिरेको मृत्यु भएको छ। दुर्घटनामा परेर गम्भीर घाइते भएकी उनको उपचारका क्रममा विराटनगरको नोबेल शिक्षण अस्पतालमा मृत्यु भएको डीएसपी श्रेष्ठले बताए। दुर्घटनालगत्तै फरार बनेको मोटरसाइकल र चालकको खोजी तीव्र पारिएको उनको भनाइ छ। मोटरसाइकको तीव्र गतिका कारण दुर्घटना भएको प्रहरीको प्रारम्भिक अुनसन्धानबाट खुलेको छ।
"आशावादी नेता, निराश मतदाता","कस्तो जनप्रतिनिधि चयन गर्ने भन्ने निर्णय प्रत्येक मतदातालाई हुन्छ। तर, निर्वाचनको परिणाम नै उल्ट्याई दिनसक्ने ठूलो मतदाताको संख्या भने निर्वाचनमा सहभागी हुँदैनन्। २०३७ सालको जनमतसंग्रहदेखि २०७४ सालको स्थानीय तह निर्वाचनसम्म आइपुग्दा यो रोग कायमै छ। विभिन्न निर्वाचनमा कुल मतदाताको २० देखि ३८ प्रतिशतसम्म अर्थात् साढे २३ लाखदेखि ६७ लाखसम्म मतदाता निर्वाचनमा सहभागी नहुनु अर्थात् त्यति संख्याले मत नहाल्नु भनेको गम्भीर विषय हो। मतदाताको ठूलो हिस्सा किन सधैं निर्वाचन प्रक्रियाबाट टाढा बसिरहन्छ ? यो प्रश्नको जवाफ निर्वाचन आयोग र नेपाल सरकारसँग पनि छैन। यसले के देखाउँछ भने आम मतदातामा निर्वाचनको परिणाम र जनप्रतिनिधिप्रतिको विश्वासमा कमी आउन थालेको छ। आफूले दिने एक मतले देशको भविष्य परिवर्तन गर्न सक्छ भन्ने विश्वास आम मतदातामा पुर्याउन नसक्दासम्म यो समस्या रहिरहनेछ। उसो त यो समस्या नेपालमा मात्र होइन। अन्य विकसित देशमा पनि देखिन्छ। त्यस्ता देशहरूमा चुनावमा सक्रियता कम हुन्छ। व्यक्तिगत कामहरू सकेर मात्र भोट खसाल्न आउनेहरू धेरै हुन्छन्। विकसित, विकासोन्मुख र अविकसित देशहरूमा मतदान नगर्नेहरूको संख्याले धेरै प्रभाव पारेको पाइन्छ। राज्यले प्रदान गर्ने आधारभूत सेवासुविधाका लागिसमेत संघर्ष गर्नुपर्ने विकासोन्मुख र अविकसित देशका नागरिकले राम्रा जनप्रतिनिधि निर्वाचित गर्न नसकेसम्म देश पछाडि धकेलिइरहन्छ। त्यस्ता देशहरूमा चुनाव घोषणा हुनु अघिदेखि चुनावी परिणाम आएर अर्को सरकार नबनेसम्म पनि सबै मतदाताको चासो हुनुपर्छ। संसारका केही देशमा अनिवार्य मतदान गर्नुपर्ने कानुनी व्यवस्था छ। अर्जेन्टिना, बेल्जियम, ब्राजिल, लक्जेम्बर्ग, पेरु, उरुग्वेलगायत देशमा मतदान नगरे सजाय हुने प्रावधान छ। तर, यो व्यवस्था नै समस्याको समाधान भने होइन। मतदाताको ठूलो हिस्सा निर्वाचन प्रक्रियामा सहभागी नहुनुमा विभिन्न कारणले काम गरेको हुन्छ। आम मतदातालाई निर्वाचनमा आकर्षित गर्ने काम निर्वाचन जितेर गएका जनप्रतिनिधिको हो। आफूले हालेको मत सदुपयोग भएको र जिताएका जनप्रतिनिधिले राम्रो काम गरेको महसुस भएमा आम मतदाता अर्को पटक पनि निर्वाचनमा सहभागी हुन आतुर हुन्छन्। देशको विकास, उत्पादन र शासन प्रणालीसँग प्रत्यक्ष जोडिएका नेतृत्व र जनप्रतिनिधिले गर्ने काममा यो भर पर्छ। साथै, कामको परिणामबाट निराश मतदाताको संख्या बढ्दै गएको देखिन्छ। जुन करिब चार दशकको निर्वाचनमा सहभागी मतदाताको आँकडाले देखाएको छ। देशमा नो भोटको पनि बहस चल्दै आएको छ। यदि नो भोटको प्रावधान लागू गर्ने हो भने निर्वाचन परिणामहरू अपेक्षाभन्दा धेरै विपरीत पनि आउन सक्छ। यति ठूलो संख्यामा मतदाता निर्वाचनमा सहभागी नहुने र भएकाहरूले पनि नो भोटमा मतदात गर्न पाउने हो भने निराशा अझ बढी छलल्किन सक्छ। यसो हुने हो भने नेतृत्वप्रतिको आवेग झन् ठूलो परिणाममा पोखिने देखिन्छ। यही जोखिमका कारण राजनीतिक दलहरू हालसम्म नो भोटको प्रावधान लागू गर्न तयार छैनन्। सरकारी आँकडाअनुसार देश बाहिर रहेका युवाको संख्या मात्र ३५ लाखभन्दा बढी छ। रोजीरोटीको सिलसिलामा देश बाहिर रहेका उनीहरूले देश बाहिरबाटै मतदान गर्न पाउने व्यवस्था छैन। त्यसैले यसरी नै स्वदेशमा रोजगारी र अवसरको ढोका साँघुरिँदै जाने हो भने आउने दिनमा अझै मत नखस्ने संख्या बढ्ने निश्चित छ। अहिलेसम्मको सरकारी आँकडा हेर्दा प्रायः राम्रो पढेका र दक्ष जनशक्ति देश बाहिर छन्। रोजीरोटीका लागि न्यून आर्थिक अवस्था भएका स्वस्थ युवाको लाखौं संख्या पनि देश बाहिर छ। नेतृत्वमा यी पुस्ताको हस्तक्षेप बढ्न पनि सरकारले देशमै रोजगारी र अवसरका क्षेत्रहरू बढाउन सक्नुपर्छ। धेरै मतदाता मतदानमा सहभागी नहुँदा कानुनी रूपमा निर्वाचनले वैधता पाए पनि सामाजिक वैधतामा भने प्रश्न उठ्ने गरेको छ। यसको निराकरणका लागि मतदाता शिक्षासँगै राज्य, प्रणाली र नेतृत्वप्रतिको विश्वास बढाउनु आवश्यक छ। यसरी बढाउँदै लैजान सबै राजनीतिक दल जिम्मेवार बन्नुपर्छ। त्यसका लागि राजनीतिक दलहरू र सरकारको नेतृत्व गरिरहेकाहरूले देशको विकास र समृद्धि गर्न सक्नुपर्छ।"
पोल्ट्री व्यवसाय संकटमा,"विराटनगरचितवन : विराटनगर३ का बलराम थापा सात वर्षदेखि कुखुरापालन गरिरहेका छन्। यो व्यवसायमा राज्यबाट न्याय मिलेको महसुस कहिल्यै गर्न पाएनन्। ३ लाख ५० हजार लगानी गरेर कुखुरा (पोल्ट्री) फार्म थालेका उनले १५ लाख बढी नोक्सान व्यहोरिसकेको बताए। फार्म जीर्ण बनिसकेको छ। तर, मर्मत सम्भार गर्ने र व्यवसायलाई अघि बढाउने पक्षमा उनी छैनन्। पोल्ट्रीमा लगानी गरेका किसानमाथि हुने अन्यायको भारी थाम्नै गाह्रो भयो, उनले भने। पोल्ट्रीमा जोडिएर मरीमरी दुःख गर्नेलाई राज्यले किसान नमानेको उनको गुनासो छ। भन्छन्, राज्य नै हाम्रो विपक्षमा छ। पोल्ट्रीमा जोडिएका थापाजस्ता किसान निक्कै ठूलो संकटमा छन्। यसप्रतिको आकर्षण घट्दो छ। राज्यबाट प्रोत्साहन र अन्यायमा परेका किसानलाई माथि उठाउने कार्यक्रम छैन। लागतभन्दा उत्पादनको मूल्य कम भएपछि व्यवसाय धराशायी बन्दैछ। नोक्सानी बेहोर्न सक्ने अवस्थामा किसान छैनन्। उनीहरू पलायन एवं विस्थापित हुँदै छन्। बैंकको लगानी ठप्प छ। कुखुरामा लाग्ने रोग, दानाको मूल्यवृद्धि, धेरै लागत, बैंकको ब्याज र उत्पादनको न्यून मूल्यले आत्तिएका छन्। दानाको मूल्य ह्वात्तै बढेको छ। डेढ वर्षअघि प्रतिबोरा २ हजार ८ सय पर्ने दानाको मूल्य अहिले ४ हजार ३ सय ५० पुगेको छ। सरकारले उत्पादनको उचित मूल्य निर्धारण गरेको छैन। १३ रुपैयाँ खर्चिएर उत्पादन गरेको अन्डा ११ रुपैयाँमा बेच्नुपर्ने अवस्था छ। गत वर्ष असोजदेखि खस्किएको चल्लाको मूल्य माघसम्म माथि उठ्न सकेन। फागुनदेखि राम्रो मूल्यको संकेत मिले पनि बर्डफ्लुका कारण चल्ला बिक्री भएनन्। यसरी व्यावसायिक अस्थिरतासँगै पुराना व्यवसायीले पोल्ट्रीबाट हात झिकिसकेका छन्। एकातिर किसानले दाना, चल्ला र औषधिको मूल्य थेग्न सकेका छैनन्। अर्कोतिर बिचौलिया हाबी हुँदा उपभोक्ता र किसान मर्कामा परेका छन्। बर्डफ्लु, रानीखेतजस्ता रोगको प्रकोप, अस्थिर मूल्य तथा चल्ला अभावजस्ता समस्याले व्यवसाय ठूलो संकटको घडीमा रहेको थापाले बताए। ७० प्रतिशत पलायन भइसके, थापाले भने, बिचौलियासँग मिलेर राज्यले किसानलाई संकटमा पारिरहेको छ। २०७८ कात्तिक २ गतेको बाढीले उनले पालेका २५ सय कुखुरा मरे। उक्सिने अवस्था नभएपछि पेसा नै छाड्दै छु। वडा कार्यालयमा दिएको निवेदन वडाध्यक्षले दर्ता गर्न नमान्दा क्षतिपूर्ति पाइएन, थापा भन्छन्, पोल्ट्री बचाउन इमानदार प्रयास र निर्वाहमुखी किसानलाई बिमाको प्रभावकारी व्यवस्था छैन। उनका अनुसार दुःख गरेर किसानले कुखुरा हुर्काए पनि त्यसको मूल्य तोक्ने अर्कै हुन्छन्। चितवन भरतपुरस्थित पार्वतीपुरका राजु बराल पोल्ट्री व्यवसाय गर्दा लागेको ऋण तिर्न जग्गा नै बेच्ने अवस्थामा पुगेका छन्। गत वर्ष मात्रै एक करोड घाटा व्यहोरेका उनको १० कट्ठा जग्गा बेचेर ऋण तिर्ने योजना छ। ८५ सय क्षमताको फार्म खोलेर पोल्ट्री व्यवसायबाट मनग्य आम्दानी गर्ने योजनामा रहेका बरालले ऋणका कारण साहुलाई नै त्यो फार्म जिम्मा लगाएका छन्। बिचौलियाले आफूहरूसँग सस्तोमा अन्डा किनेर महँगोमा बिक्री गर्ने गरेको उनले सुनाए। चितवनलाई पोल्ट्रीको राजधानीको रूपमा चर्चा गरिन्छ। तर, पश्चिम चितवनका ८५ प्रतिशत कुखुरापालक किसान ऋणमा डुबेका छन्। १० वर्षदेखि कुखुरापालन गरिरहेका भरतपुर१४ का हरिभक्त पौडेल भन्छन्, उत्पादन र मिहिनेतको मूल्य छैन। चितवनको इच्छाकामनाका पोल्ट्री व्यवसायी चन्द्रमणि सापकोटा न्यूनतम ४५ रुपैयाँ उत्पादन लागत भएको लेयर्सका चल्ला १५ रुपैयाँमा बेच्न पनि मुस्किल परिरहेको सुनाउँछन्। यस व्यवसायलाई आत्मनिर्भर घोषणा गरे पनि राज्यले त्यसअनुसार सुविधा नदिएको गुनासो उनको छ। सापकोटा भन्छन्, दाना, चल्ला र मासुको समर्थन मूल्य नतोक्दा सबैमा वितृष्ण देखिएको छ। उनका अनुसार चितवनका ६ सय किसानमध्ये दुई सय पलायन भइसकेका छन्। कुखुरापालकलाई बर्डफ्लुको हल्लाले सबैभन्दा बढी सताउँछ। बर्डफ्लु देखिएको खोरमा जिउँदो कुखुराको मात्रै क्षतिपूर्ति किसानले पाउँछन्। जसले उनीहरू घाटामा छन्। भ्याक्सिनको समेत अभावका कारण किसानलाई घाटा भइरहेको चितवन नवलपुर दाना वितरक संघका अध्यक्ष तेजनारायण पाण्डेले बताए। पाण्डेले भने, विकसित देशमा जस्तै भ्याक्सिन ल्याउनु पर्यो। दाना उत्पादनका लागि कच्चा पदार्थ मकै, भटमासको पिना यही सस्तोमा उपलब्ध गराउनु पर्यो। यही अवस्था रहेमा धेरैको खोर खाली हुँदै जान्छ। दानाको मूल्य बढ्ने र अन्डा तथा चल्लाको मूल्य घट्ने समस्या छ, नेपाल अन्डा उत्पादक संघका केन्द्रीय अध्यक्ष शिवराम केसीले भने, आवश्यकताको तथ्यांक निकालेर कच्चा पदार्थ उत्पादन र व्यवस्थापनका लागि नीति निर्माण नहुँदा समग्र क्षेत्र नै प्रभावित बनेको छ। मोरङ सुन्दरहरैंचाका भेषराज कालाखेतीले दुई वर्षअघि नै पोल्ट्री व्यवसायबाट हात झिके। सात वर्षसम्म यो व्यवसायमा रहेका उनी घाटा बेहोर्न नसक्दा पलायन भए। किसानलाई गुमराहमा राखेर आफूखुसी गर्ने गरिएको उनले बताए। उद्योगले दिएको मूल्यमा पनि बढाएर डिलरबाट किसानलाई बेचिन्छ, कालाखेतीले भने, जति परे पनि किन्नुको विकल्प हुँदैन। उनका अनुसार औषधि दिँदा भेटेरिनरी र एग्रोभेटकै मूल्यलाई मान्नुपर्छ। दाना, चल्ला र औषधिको उपलब्धता सहज छैन। वाणिज्य विभागले २०७८ वैशाख १० देखि नेपालको प्रचलित कानुनअनुसार दानाको मूल्य राख्नु भनेर सर्कुलर गरेको थियो। दाना संघले पनि सर्कुलर गर्यो। तर दानाका बोरामा एमआरपी नै उल्लेख नहुने किसान बताउँछन्। अर्कातर्फ किसानले स्वस्थ्य चल्ला पाउँदैनन्। ३५ देखि ५० ग्राम तौलसम्मको चल्ला स्वस्थ्य मानिन्छ। तर १५ देखि बढीमा ३५ ग्रामसम्मका मात्रै चल्ला किसानले पाउने गरेका छन्। मूल्य भने ३५ देखि ५० ग्रामसम्मको हिसाबमा लिने गरिएको पोल्ट्री व्यवसायी थापाको भनाइ छ। थापाका अनुसार ब्रोइलर कुखुरा ४० दिनको हुँदा प्रतिफल नआए क्षतिपूर्तिको व्यवस्था हुनुपर्ने माग तड्कारो रूपमा उठिरहेको छ। किसानले हुर्काएका कुखुरा समयमै डिलरले नउठाउने समस्या अर्कातिर छ। ब्रोइलर कुखुरा १८ देखि दुई किलो हुँदा बजार पुर्याउनुपर्ने अन्तर्राष्ट्रिय मान्यता छ। तर नेपालमा २५ किलो भएपछि मात्रै उठाउने प्रवृत्ति हावी छ। नेपालभारत खुला सीमाको पिरलो पनि किसानलाई छ। सेतो अन्डा, जिउँदो ब्रोइलर र तयारी मासु नाकाबाट सीधै छिराइन्छ, उनले भने । भारतीय कुखुरा सस्तोमा पाइने हुँदा नेपाली किसान मारमा परिरहेको उनले बताए। उनका अनुसार भारतबाट कुखुरासँगै बर्डफ्लु पनि भित्रिन्छ। नेपाल सरकारले २०५८ सालदेखि भारतबाट कुखुरा, चल्ला, मासु र अन्डाको आयातमा रोक लगाएको थियो। तर खुला सिमानाको फाइदा उठाएर भिœयाउने गरिएको गुनासो किसानको छ। कोरोना महामारीमा गरिएको लकडाउनले पनि कुखुरापालन व्यवसाय धरापमा पुर्याएको थियो। उत्पादक, औषधि व्यवसायी, ह्याचरी, दाना, सप्लायर्स, मासु व्यवसायीसमेत प्रभावित भए। नेपालमा पोल्ट्री व्यवसायमा दुई खर्बभन्दा बढीको लगानी रहेको व्यवसायीको भनाइ छ। त्यसको करिब ४० प्रतिशत चितवनमा छ। नेपालमा लेयर्स कुखुरा पाल्ने किसान २२ हजार छन्। ब्रोइलर, लोकल, गिरिराज, टर्की, बट्टाई, कडकनाथ, अस्ट्रिज, परेवापालन पनि किसानले गरिरहेका छन्। करिब दुई लाखले रोजगारी पाएका छन्। बाराको परवानीपुरबाट २०१७ सालमा कुखुरापालन सुरु भएको पोल्ट्री व्यवसायी थापाको भनाइ छ। सरकारले प्रत्येक पुस १७ गते पोल्ट्री दिवस मनाउँछ।"
युवा नेतृत्व,"युवामा जोस, जाँगर र साहस अलि बढी हुन्छ। सायद यो उमेरको उपहार हो। युवाको ज्ञान, सीप र सोच अब्बल हुन्छ। सायद यो आधुनिक शिक्षाको प्रभाव हो। युवा कल्पनाशील, सिर्जनशील र उत्पादनशील हुन्छन्। यसो भएको सायद जीवनको उर्वर समयले हो। युवामा प्रतिस्पर्धा गर्ने आँट बढी हुन्छ। सायद यो प्रतिस्पर्धी दुनियाँको दबाब हो। युवामा अरूलाई हेर्ने, सुन्ने र बुझ्ने धैर्य हुन्छ। सायद यो नयाँ कुरा जान्ने जिज्ञासा भएर हो। युवामा भिड्ने, डट्ने र खट्ने गुण हुन्छ। सायद यो ऊर्जाशील उमेरले हो। युवा अलि छिटो काम होस् भन्ने चाहन्छन्। सायद यो समयको महर् बुझेर हो। युवामा आफ्नो देशको विकास र समृद्धिको हुटहुटी धेरै हुन्छ। सायद यो देशहरूको तुलनात्मक अध्ययनले हो। एक्काइसौं शताब्दी प्रतिस्पर्धीहरूको युग हो। यस युगमा व्यक्तिमा विद्या, बुद्धि र विनयशीलताको खाँचो छ। साथै थप चार गुण पनि हुनै पर्छ। पहिलो, व्यक्ति प्रविधिसाक्षर हुनुपर्छ। दोस्रो, संस्कृतिमा संवेदनशील हुनुपर्छ। तेस्रो, नागरिक केन्द्रित हुनुपर्छ। र चौथो, विकासवादी हुनै पर्छ। प्रतिस्पर्धी युगमा प्रविधि न जोडी समय जोगाउन, लागत घटाउन र गुणस्तर बढाउन असम्भव छ। त्यसकारण व्यक्ति प्रविधिसाक्षर हुन अनिवार्य छ। अलगअलग सांस्कृतिक परिवेशमा हुर्केका मानिस सँगोलमा बसेर साझा उद्देश्य फलिभूत पार्ने काम गर्न परस्परमा प्रशंसनीय व्यवहार आवश्यक छ। त्यसैले व्यक्तिमा संस्कृतिप्रतिको संवेदनशीलता अपरिहार्य छ। नागरिक केन्द्रित सेवा भावले नै समाज रूपान्तरणको प्रक्रिया सहज हुन्छ। त्यसकारण व्यक्ति नागरिक केन्द्रित हुन जरुरी छ। युग सुहाउने विकास र समृद्धिको नतिजा हासिल गर्न आवश्यक छ। यस कारण व्यक्ति विकासवादी हुन अनिवार्य छ। वास्तवमा युवाको भूमिकालाई राष्ट्रिय जीवनमा जोड्न जरुरी छ। कसरी जोड्ने भन्ने जिज्ञासा उत्पन्न हुन सक्छ। जोड्ने अवसर सामुन्नेमा छ। अहिले स्थानीय तहको निर्वाचनको सिलसिला चलिरहेको छ। निर्वाचन आयोग स्वतन्त्र, निष्पक्ष र भयरहित वातावरणमा निर्वाचन गर्ने तयारीमा व्यस्त छ। राजनीतिक दलहरू आआफ्नो महर् बुझाउन रणनीतिक रूपले लागि परेका छन्। जनता आकर्षित गर्न दलका नेताहरू भ्याइँनभ्याइ देश दौडाहामा छन्। निःसन्देह निर्वाचन लोकतन्त्रको आत्मा हो। विकासको जग हो। निर्वाचनबाट आउने नेतृत्वले नै जनताको उज्ज्वल भविष्यको अगुवाइ गर्ने हो। निर्वाचनको प्रतिस्पर्धामा युवाले अवसर पाउँदा राष्ट्रिय जीवनमा जोडिन सम्भव हुन्छ। बहुलबादमा आधारित बहुदलीय प्रतिस्पर्धात्मक संघीय लोकतान्त्रिक गणतन्त्रात्मक संसदीय शासन व्यवस्थाको वर्तमान ढाँचामा राजनीतिक दलहरू नै प्रमुख कर्ता हुन्। हरेक राजनीतिक दलसँग जनताको ठूलो पंक्ति संगठित वा क्रियाशील सदस्यको रूपमा आबद्ध छ। यसकारण निर्वाचनमा मुख्य प्रतिस्पर्धा राजनीतिक दलबीच नै हुन्छ। यस सन्दर्भमा दलहरूले आफ्नो सिद्धान्त, दर्शन, विचार र कार्यक्रमबाट जनतालाई आफूतर्फ आकर्षित गर्ने र निर्वाचन चिह्नमा लोभ्याएर मत आफ्नो पक्षमा सुरक्षित गर्ने रणनीति अपनाई आएका छन्। यतिखेर एकातिर पहिलो निर्वाचनबाट निर्वाचित नेतृत्वको कार्यकालको विभिन्न कोणबाट समीक्षा गर्ने कार्य भइरहेको छ। अर्कोतिर, उम्मेदवारको चर्चा पनि सुरु भएको छ। कतिपयले स्वतन्त्र उम्मेदवारी घोषणासमेत गरेका छन्। यस प्रकारका घोषणाले युवा अग्रसर भएको देखिएको छ। यो परिस्थितिले यस पटक उम्मेदवार चयनमा गुणात्मक फड्को मार्न पर्ने दबाब सिर्जना भइरहेको छ।अहिले जनताको मनोविज्ञान निर्वाचन चिह्न चिन्ने मात्र होइन, उम्मेदवारमै केन्द्रित हुने हो। उम्मेदवारको चरित्र, क्षमता, दूरदर्शिता, इमानदारिता, निष्ठा, मेहनत, कर्मशीलता र जनताको सेवामा रमाउने गुण आदि विचार गर्नेतर्फ अग्रसर भएको देखिन्छ। यस प्रकार विकसित भइरहेको मनोविज्ञानले स्वाभाविक रूपमा राजनीतिक दलहरूमा पनि परम्परागत ढाँचाबाट उम्मेदवार अघि सार्ने परिपाटीमा बदलावको दबाब सिर्जना भइरहेको छ। उक्त दबाबले युवामुखी हुनुपर्नेतर्फ धकेलिरहेको देखिन्छ। राजनीतिक दलहरूले केही समयपहिले सम्पन्न गरेका महाधिवेशनमा नेतृत्व पुस्तान्तरणको बहस राम्रैसँग चर्केको थियो। त्यसले नेतृत्व चयनमा समेत प्रभाव पार्न सक्यो र पार्टीको केन्द्रीय नेतृत्वमा पहिलेभन्दा बढी संख्यामा युवाको उपस्थिति स्थापित हुन सकेको छ। यसको प्रभाव आसन्न स्थानीय निर्वाचनमा पनि पर्ने देखिन्छ। त्यसैले दलहरूका निर्वाचन चिह्नका साथमा युवा उम्मेदवारको पहिचान जोडिन समयले दबाब दिइरहेको छ। नेपाली जनताले सधैं आफ्ना प्रमुख सरोकारका विषयहरू सुरक्षा, न्याय र विकासको लाभ सहज रूपमा प्राप्त होस् भन्ने चाहना गर्छन्। तर सुरक्षा, न्याय र विकासको वर्तमान स्वरूप समय र लागतका दृष्टिले अत्यन्तै महँगो छ। वितरणका दृष्टिले पनि विभेद, असमानता र बञ्चितीकरणको डोब पुरिन सकेको छैन। त्यसैले नागरिकमा निराशा छ। जसलाई चिन्ने र चिर्ने ल्याकत राख्ने युवा नेताले नै हो। असल व्यक्तिलाई नेतृत्वमा पुर्याउने अवसर निर्वाचनका समयमा प्राप्त हुन्छ। आसन्न स्थानीय तहको निर्वाचने स्थानीय सरकारको नेतृत्वमा असल व्यक्तिलाई पुर्याउने अवसर दिँदैछ। युवा पंक्ति निर्वाचनमा प्रतिस्पर्धा गर्न आतुर देखिन्छन्। तर, राजनीतिक दल सरकारमा नेतृत्व गर्न अघि सार्ने उम्मेदवारका विषयमा अलि अनुदार हुन्छन् कि भन्ने आशंका छ। किनकि सम्बन्धित पालिकामा गएर सर्वसाधारण जनताका माझमा बहस चलाउनुपर्छ। पार्टीका अब्बल उम्मेदवारको बहस चलाउने र उनीहरूलाई हेर्ने, सुन्ने र बुझ्ने परिपाटी अपनाउन दलहरू अग्रसर भएको पाइँदैन। एकोहोरो भाषण कलाले आकर्षित गर्नमै तल्लीन देखिन्छन्। विगतदेखिकै यो बानी पुनरावृत्ति भइरहेको छ। यसले गर्दा युवा खुम्चिनु पर्ने परिस्थिति अहिले पनि दोहोरिन सक्छ। वास्तवमा इतिहास रच्ने युवा उमेरमै हो। अहिले राजनीतिको शीर्ष तहका नेताले पनि युवा उमेरमै राजनीति बदल्न अहम् भूमिका खेल्नु भएको हो। यो तथ्य शीर्ष तहका नेताहरूले स्मरण गर्न जरुरी छ। युवाको सन्दर्भमा प्रसंग जोड्न चाहन्छु। सन् २००३ को अक्टोवर। स्विट्जरल्यान्डको जेनेभामा टेलिकम्युनिकेसन डेभलपमेन्ट सिम्पोजियम आयोजना भइरहेको थियो। यसको आयोजक अन्तर्राष्ट्रिय दूरसञ्चार संघ (इन्टरनेसनल टेलिकम्युनिकेसन युनियन (आईटीयू) थियो। आईटीयूका तत्समयका सदस्यहरू १ सय ८९ देशको उक्त सिम्पोजियम (गोष्ठी) मा सहभागिता थिए। प्रत्येक सदस्य राष्ट्रबाट सरकारी प्रतिनिधिमण्डलका अतिरिक्त टेलिकमकम्युनिकेसन इन्जिनियरिङ विषयमा स्नातक तहको तेस्रो वा चौथो वर्ष अध्ययन गरिरहेका दुईजना विद्यार्थी (एक छात्र र एक छात्रा) समेतको सहभागिता थियो। सिम्पोजियममा आईटीयूका तर्फबाट विशेषज्ञ समूहले तयार पारेको विश्व दूरसञ्चार नीतिको मस्यौदा छलफलका लागि प्रस्तुत गरियो। एक्काइसौं शताब्दीको आलोकमा उक्त नीति तयार पारेको प्रस्तोताले जानकारी दिए। सहभागी संख्यालाई मध्यनजर गरेर नीतिउपर प्रतिनिधिमूलक तरिकाले मन्तव्य राख्ने ढाँचा अवलम्बन गरियो। यसक्रममा सहभागी विद्यार्थीको तर्फबाट मन्तव्य राख्ने पालो आयो। सहभागी विद्यार्थीमध्ये एक छात्र र एक छात्राको जोडीलाई मन्तव्य राख्न दिइयो। नेदरल्यान्डका छात्र र सुडानकी छात्रा रोस्ट्रममा उपस्थित भए। उनीहरू आलोपालो मिलाएर बडो आकर्षक तरिकाले मन्तव्य दिन थाले। मिनेटभरमै उनीहरूका शैली र शब्दले सहभागीको ध्यान आकर्षित भयो। युवा खुम्चिनुपर्ने परिस्थिति अहिले दोहोरिन सक्छ। शीर्ष नेताले आफूले युवा उमेरमै राजनीति बदल्न भूमिका खेलेको बिर्सन मिल्दैन। हल पूरै शान्त भयो। उनीहरूले मुख्य सन्दर्भलाई उठाउँदै भने यो नीतिका मस्यौदाकार सबैजना उमेरले ५० पारिका हुनुहुन्छ। उहाँहरूको बाँच्ने आयु भनेको बढीमा ३०४० वर्ष हो। उहाँहरूको भविष्यप्रतिको चिन्तन र चित्र त्यही उमेरको सीमामा बाँधिएर यो नीति तयार पारेको हामीलाई लागेको छ। तर हामी के स्मरण गराउन चाहन्छौं भने हामी युवा तपाईंहरूभन्दा कम्तीमा दोब्बर उमेर बाँच्छौं। भविष्यप्रतिको माया र दायित्वबोध तपाईंहरूभन्दा हामीमा धेरै छ। त्यसैले युवाको सहभागिताबिना तर्जुमा गरिएको प्रस्तावित नीति अपूरो छ भन्ने लाग्छ।विद्यार्थीका यी तार्किक मन्तव्यले हलमा सन्नाटा छायो। तत्काल विद्यार्थी प्रतिनिधिहरूलाई सम्मिलित गरेर सानो समूहमा मस्यौदा नीतिमा छलफल गर्ने आयोजकले जानकारी दिए। विद्यार्थी प्रतिनिधिसमेत सम्मिलित समूहले प्रस्तावित नीतिलाई परिमार्जन गरेर अर्को दिन उक्त नीतिलाई अन्तिम रूप दिने कार्य भयो। युवाको परिकल्पना र परिदृश्य (इम्याजिनेसन एन्ड भिजुलाइजेसन) को दूरी र दायरा फराकिलो हुन्छ। जुन कुराको उक्त दृश्य देख्ने साक्षी पंक्तिकार पनि थियो। यो प्रसंग यहाँ जोड्नुको आसय के हो भने अहिले नेपालमा युवाको संख्या उच्च छ। जनसांख्यिक लाभ लिने समय छ। मुख्य कुरा युवालाई नेपालमै शिक्षादीक्षा र पेसा व्यवसायमा आकर्षित गर्न जरुरी छ। तर यो भइरहेको छैन। उर्वर समय विदेशमा खर्चिएर थोत्रो शरीरका साथ नेपाल फर्किने क्रम जारी रहने हो भने नेपालीको भविष्य अझ पीडादायी हुने पक्का छ। यो धरातलीय यथार्थमा युवाको अन्तरमनको आवाज सुन्ने र सम्बोधन गर्ने क्षमता युवामै बढी हुन्छ। सशरीर अहोरात्र खट्न सक्ने तागत युवामै हुन्छ। त्यसैले युवालाई नेतृत्वमा पुुर्याउन जरुरी छ। यसका लागि स्थानीय तहको निर्वाचनले अवसर सामुन्नेमा खडा गरिदिएको छ।निर्वाचनमा उम्मेदवार उठाउने जिम्मा राजनीतिक दलमा छ। स्थानीय सरकारलाई बलियो बनाउन सके संघीयता बलियो हुन्छ। यही बोध आमजनतामा छ। प्रदेश र संघको काखमा रहेर काम गर्ने स्थानीय सरकारको अवस्था छ। स्थानीय तहमा युवाकै नेतृत्वले शीघ्र सेवा तीव्र विकास गर्न सक्छ भन्ने आमविश्वास छ। निवर्तमान हुन लागिरहेका जनप्रतिनिधिको कामको स्वतन्त्र मूल्यांकन गर्ने हो भने पनि यो तथ्य पुष्टि हुन्छ। अहिले विदेशको समेत योग्यता र अनुभव हासिल गरेका, स्वदेशमा केही गरौं र नेपालको रूप बदलौं भन्ने आकांक्षा बोकेका युवा हरेक पालिकामा छन्। उहाँहरू निर्वाचनमा प्रतिस्पर्धा गर्न आतुर देखिनु हुन्छ। वास्तवमा राजनीतिक दलहरूले स्थानीय तहमा युवालाई उम्मेदवार बनाउने नीति बनाउने हो भने युवाको नेतृत्वले मुलुक जवान बन्न सक्छ। आशा गरौं, यसपालि स्थानीय तहहरूले युवा नेतृत्व पाउने छन्।"
उम्मेदवार छनोटमै महिलालाई उपेक्षा,"स्थानीय तह चुनाव नजिकिँदै जाँदा उम्मेदवारमा महिलाभन्दा पुरुषको चर्चा बढी छ। महिलालाई पार्टीले उपेक्षा गरेको आरोप नेतृहरू लगाउँछन्। अन्य समय समानुपातिक समावेशीको नारा लगाउने दलहरूले चुनावमा भने अवसर नदिने गरेको बताउँछिन् लोसपा नेतृ विभा ठाकुर। भन्छिन्, दलहरूबीच यदि गठबन्धन भएर चुनावी प्रतिस्पर्धामा आए भने प्रमुख र उपप्रमुख दुवै पुरुष नै हुन्छन्। महिलालाई त यसपालि स्थान पाउनै समेत गाह्रो छ। महिलाले निर्वाचनमा प्रतिस्पर्धा गर्न सक्दैनन् भन्ने सोच दलहरूले पहिले नै बनाउने भएकाले यस्तो अवस्था आएको उनको तर्क छ। एउटा अवस्था दलहरूको मानसिकतामा नै महिलालाई कमजोर हुन्छन् भन्ने हुन्छ। अर्को निर्वाचन निकै महँगो भइसकेको छ र महिला आर्थिक रूपमा सबल हुँदैनन् भन्ने कारण हो, नेतृ ठाकुर भन्छिन्। मधेस प्रदेशका १ सय ३६ स्थानीय तहमध्ये एउटामा मात्रै महिला प्रमुख छिन्। रौतहटको मौलापुर नगरपालिका प्रमुखमा रिनाकुमारी यादव निर्वाचित भए पनि अन्यमा महिलालाई उपप्रमुखमै सीमित छन्। नगरपालिका मात्रै नभई वडास्तरमा पनि महिलालाई गत निर्वाचनमा वडाध्यक्षसम्मको पद पाउन धौधौ परेको थियो। प्रदेशका १ हजार २ सय ७१ वडामध्ये नौवटामा मात्रै महिला अध्यक्ष निर्वाचित भए। अहिले प्रदेशका १ सय ३३ पालिकामा उपप्रमुख बनेर काम गरिसकेका अधिकांश महिलालाई सोही पदमा पुनः टिकट पाउन सकस छ। कतिपयले पार्टीमा उपमेयरको काम जुनसुकै महिला नेताले पनि गर्न सक्ने तर्क दिँदै पुनः पहिलेकै उम्मेदवारलाई नदोहोर्याउने आन्तरिक निर्णय गरेपछि नेतृहरूले चुनावको मुखमा दल परिवर्तनसमेत गर्न थालेका छन्। स्थानीय सरकारको पहिलो कार्यकालमा अधिकांश महिला उपप्रमुखले आफ्नो सामान्य संवैधानिक अधिकारको प्रयोगसमेत गर्न पाएनन्। उनीहरूमध्ये अधिकांशको कार्यकाल प्रमुखसँग आफ्नो अधिकारका लागि संघर्षमै बित्यो। मधेसमा अधिकांश दलले पालिका प्रमुखहरूमा कसलाई उम्मेदवार बनाउने भन्ने मनसाय बनाइसके पनि महिलाहरू त्यसमा खासै पर्न सकेनन्। रौतहटको इशनाथ नगरपालिकामा कांग्रेसबाट अञ्जु झाले नगर प्रमुखमा टिकटको दाबेदारी प्रस्तुत गरेकी छन्। २०७४ को निर्वाचनमा निकै कम मतान्तरले पराजित भएकी कौशिल्या देवी सिन्हाले पनि उम्मेदवारको रूपमा पार्टीभित्र आफ्नो दाबी पेस गरेकी छन्। यी दुई जनाबाहेक प्रदेशका कुनै पनि पालिकामा महिला प्रमुखको चर्चा छैन। महिलाहरूलाई नेतृत्वमा पुग्न अवसरबाटै बन्चित गर्ने गरिन्छ। आउँदा निर्वाचनमा पनि त्यही हुनेबाला छ, नेतृ विभा पाण्डे भन्छिन्। मधेसमा कुल २९ लाख १० हजार २३ मतदातामध्ये महिलाको संख्या १३ लाख ३२ हजार ६ सय ४० छ। पुरुष मतदाताको संख्या १५ लाख ७७ हजार ३ सय १७ छ। नेपालगन्ज उपमहानगरपालिका उपप्रमुख उमा थापा मगर कांग्रेसबाट उपमहानगर प्रमुखमा सिफारिस भएकी छन्। कांग्रेस नेपालगन्ज नगर समितिले उमाकोे एकल नाम पठाएको भने होइन। १२ पुरुष, माया पुन र उमासहित १४ जनाको नाम सिफारिस भएको हो। सत्ता गठबन्धनमा नेपालगन्जको प्रमुखमा दाबी गरेको कांग्रेसमा नगरबाट सिफारिस भएकी उमालाई पार्टीभित्रको संस्थागत इतरको गुटबाट जिल्लाबाट पनि सिफारिस पाउन सजिलै छ। सभापति नारायण गौडेल एउटै प्यानलका हुन्। पार्टीका लुम्बिनी प्रदेश सभापति पनि उनकै पक्षमा छ। उपप्रमुख भएपछि स्वाभाविक रूपमा प्रमुखमा मेरो दाबी हो। जनसम्पर्कका हिसाबले पनि मतदातामा मेरो राम्रो प्रभाव छ, उनी ढुक्कसाथ भन्छिन्, मैले टिकट पाए जित्नेमा ढुक्क छु। खजुरा गाउँपालिका उपाध्यक्ष एकमाया विकले केही समयअघि फेसबुकमा स्टाटस लेखेर अध्यक्षको दाबेदारी प्रस्तुत गरेकी थिइन्। उनी पनि पार्टीको गाउँपालिका कमिटीबाट ३ जना पुरुषसँगै अध्यक्षको आकांक्षीमा सिफारिस भएकी छन्। कोहलपुर नगरपालिका उपप्रमुख सञ्जुकुमारी चौधरीले पनि नगर प्रमुखमा दाबी गरेकी छन्। उनीसँगै अरू ५ जना पुरुष नगर प्रमुखमा आकांक्षी छन्। चौधरी कांग्रेसको जिल्ला सचिव हुन्। कोहलपुरमा एमालेबाट वसन्ती अधिकारी पनि पार्टीको सिफारिसमा परेकी छन्। एमालेबाट अरू पाँच जना पुरुषको दाबी छ। अधिकारी एमाले नगर समितिको पूर्वअध्यक्ष तथा सामुदायिक वन उपभोक्ता महासंघ लुम्बिनी प्रदेशको अध्यक्ष हुन्। त्यसो त, कोहलपुरमा नेकपा (एकीकृत समाजवादी)बाट नारायणी वली र मञ्जु कोइरालाको नाम पनि चर्चामा छ। उदयपुरका नेतृ भने आआफ्नै तरिकाले उम्मेदवार बन्न लबिङमा छन्। संविधानले प्रमुख र उपप्रमुखमध्ये एउटै पार्टीबाट चुनावमा सहभागी हुने अवस्थामा एक पद महिलालाई अनिवार्य दिनुपर्ने व्यवस्था गरेको छ। तर, यहाँ पनि पुरुषलाई नै अघि सार्ने तयारीमा दलहरू देखिन्छन्। संवैधानिक व्यवस्थाबमोजिम अधिकांश नेतृले पनि प्रमुखभन्दा पनि उपप्रमुख पदमा नै नजर लगाएको देखिन्छ। पुरुषसँग प्रतिस्पर्धा गर्न नसकिने भन्दै धेरै महिला उपप्रमुखमा दाबी गरिरहेका छन्। उपप्रमुखभित्र पनि महिलाबीच कडा प्रतिस्पर्धा हुने देखिन्छ। प्रमुख पदमा दाबी गर्ने महिलाको संख्या न्यून भए पनि टिकट पाउने सम्भावना कम देखिन्छ। प्रमुख प्रतिपक्षी एमालेबाट कटारी नगरपालिका र त्रियुगा नगरपालिकामा महिलाले प्रमुख पदको दाबी गरेका छन्। कटारीबाट वहालवाला उपमेयर भीमकुमारी राउत र त्रियुगाबाट झिनो मतले पराजित गीतादेवी रेग्मीले आफ्नो दाबी प्रस्तुत गरेका छन्। दुवै जना प्रदेश कमिटी सदस्य र अखिल नेपाल महिला संघका केन्द्रीय सदस्य हुन्। दुईमध्ये सशक्त दाबी कटारीका उपप्रमुख राउतको रहेको छ। उनले पाँच वर्षको कार्यकाल विवादरहित उल्लेखीय काम गरेको आधार र जनमत रहेको भन्दै नेतासँग आफ्नो बलियो दाबी प्रस्तुत गरेकी छन्। गठबन्धन भएको परिस्थितिमा समेत सहज रूपले जित हात पार्ने उनको आकलन छ। त्यसैगरी नेपाली कांग्रेसबाट त्रियुगा नगरपालिका, ताप्लि र लिम्चुङबुङ गाउँपालिकामा दाबी गरेका छन्। त्रियुगामा बहालवाला उपमेयर देवीकुमारी चौधरी, ताप्लिमा उपाध्यक्षमा झिनो मतले पराजित धनामाया मगर, लिम्चुङबुङबाट बहालवाला उपाध्यक्ष रमिला राईले प्रमुख पदको दाबी गरेका छन्। बहालवाला चौधरी र राईले आफ्नो पाँच वर्षे कार्यकाललाई नै सशक्त दाबी प्रस्तुत गर्ने आधार रहेको बताएका छन्। संघीयता कार्यान्वयको चरणमा पनि आफूहरूले उल्लेखीय काम गरेको दाबी गरेका छन्। यदि केन्द्रले तोकेको मापदण्ड कार्यान्वयन गर्ने हो भने यी तीन स्थानीय तहको प्रमुख पद नेपाली कांग्रेसले पाउने अवस्था छैन। त्रियुगाको प्रमुख पद एमालेबाट निर्वाचित भई नेकपा एकीकृत समाजवादी पार्टीमा प्रवेश गरेका बलदेव चौधरीको पोल्टामा जाने छ। केन्द्र तहबाट जसले जितेको हो त्यहीँ पार्टीलाई दिने सैद्धान्तिक सहमतिका कारण त्रियुगामा एकीकृत समाजवादीले पाउने अवस्था छ। त्यसैगरी लिम्चुङबुङको प्रमुख पदमा नेकपा माओवादी केन्द्रका मेजरकुमार राई निर्वाचित भएका हुन्। त्यस्तै ताप्लीमा एमाले विजयी भएको र उपविजेताका रूपमा स्वतन्त्र उम्मेदवार पदम तामाङ थिए। कांग्रेसले टिकट नदिएपछि उनी स्वतन्त्र भएका हुन्। हाल उनी जनता समाजवादी पार्टीमा रहेकाले उनको सम्भावना देखिन्छ। माओवादी केन्द्रबाट भने त्रियुगा नगरपालिकामा अघिल्लो पटक उपमेयर पदमा पराजित गीता खड्काले प्रमुख पदमा दाबी गरेकी छिन्। विशेष परिस्थिति बाहेकको अवस्थामा आफू प्रमुख पदमा सशक्त दावेदार रहेको बताएकी छन्। यसअघि नेकपा एमालेबाट त्रियुगा नगरपालिका१३ मा पशुपति चौधरी र उदयपुरगढी गाउँपालिका ७ मा कर्णमाया मगर वडाध्यक्ष पदमा पुरुषसँग प्रतिसपर्धा गरेर निर्वाचित भएका थिए।"
महिलालाई पन्छाउँदै दलहरू,"काठमाडौं : २०७४ को स्थानीय निर्वाचनमा अति कम महिला मात्रै प्रमुख पदमा निर्वाचित भए। अधिकांश स्थानीय तहका उपप्रमुख भने महिला नै बने। अर्को महत्वपूर्ण पद वडाध्यक्षमा पनि कम मात्रै महिलाले जिते। उपाध्यक्षउपप्रमुख बनेकाहरू यसपटक प्रमुख पदमा दाबी त गरिरहेका छन्। तर, पार्टीले टिकट दिनेनदिने टुंगो छैन। उनीहरू नेतृत्वको मुख ताकेर बसिरहेका छन्। यसले यसपटक पनि स्थानीय सरकारको नेतृत्वमा महिला पुग्ने आधार कमजोर देखिएको छ। काठमाडौं महानगरपालिका उपप्रमुख हरिप्रभा खड्गी आफूले प्रमुख पदमा दाबी गरेको बताउँछिन्। तर, पार्टीले के गर्छ भन्नेमा उनी पनि ढुक्क छैनन्। मभन्दा अग्रज सक्षम राजनीतिमा खारिएको महिला आयो भने मैले छोडनुपर्छ। होइन भने म दाबेदार नै छु, खड्गी भन्छिन्। उनका अनुसार महिला सक्षम छन्। अब प्रमुख पद सम्हाल्न सक्छन्। महिलाले प्रमुख पद पाउनै पर्छ भन्ने मेरो प्रमुख एजेन्डा नै हो। सक्षम पनि हुनुपर्छ। पार्टीले मूल्यांकन गरेर दिन्छ भन्नेमा लागेको छ, उनी भन्छिन्। ललितपुर महानगरपालिका उपप्रमुख गीता सत्याल उपप्रमुख पदमा रहेका सबै महिलामा प्रमुख बन्ने हैसियत रहेको बताउँछिन्। तर, उपप्रमुख सत्याल भन्छिन्, लबिङ गरेकै छु। निर्णय पार्टीले गर्छ। स्वतन्त्र उठ्न भएन। पार्टीकै मुख हेर्नुपर्यो। सुर्खेतको वीरेन्द्रनगर नगरपालिका उपप्रमुख मोहनमाया ढकाल प्रमुख पदमा दाबी गरेको सुनाउँछिन्। सम्भावना पनि छ भन्ने लागेको छ। अन्य महिलाले पनि आफ्नो क्षमता र अनुभवको आधारमा दाबी गर्नुभएकै छ, ढकाल भन्छिन्, महिला अब सक्षम भइसकेका छन् र उनीहरूलाई प्रमुख पदमा लैजानुपर्छ भन्नेमा सबैले ध्यान दिनुपर्छ। नेताहरूले चुनाव झन्झन् खर्चिलो बन्दै गएको स्वीकार गरिरहेका छन्। जसकारण उम्मेदवार बन्न पटकपटक सोच्नुपर्ने हुन्छ। एमाले सचिव पदमा अर्याल हरेक क्षेत्रमा महिला सक्षम भइसके पनि आर्थिक रूपमा कमजोर रहेको बताउँछिन्। भन्छिन्, आर्थिक रूपमा बलियो बनाउन सके अन्य कुरामा महिला सक्षम भइसकेका छन्। सक्षम रहेका महिला प्रमुख पदमा आउनुपर्ने नेतृ अर्यालको भनाइ छ। भन्छिन्, जो सक्षम छ उसलाई प्रमुख पद दिन डराउनुपर्दैन। धेरै महिला सक्षम भइसक्नुभएको छ। मोरङ केराबारी गाउँपालिका उपाध्यक्ष शान्ति लिम्बू भुजेल नेतृत्वमा पुग्न चाहन्छिन्। तर, त्यो ठाउँ पाउनेमा उनी ढुक्क छैनन्। प्रमुख पदमा दाबी छ। तर, भनेजस्तो सहज महिलालाई छैन, उपाध्यक्ष भुजेल भन्छिन्, आर्थिक कुरा आउँछ। सक्दैनन् भन्ने मान्यता छ। समावेशिताका नाममा ३३ प्रतिशत मात्र पुर्याउने पार्टी धारणालगायत थुप्रै परिस्थिति सिर्जना हुन्छ। कतिपय महिला जनप्रतिनिधिले फेरि चुनावमा उठ्न अरुचिसमेत देखाएका छन्। पोखरा महानगरपालिकाकी उपप्रमुख मञ्जु गुरुङ भने स्वेच्छाले नै प्रमुख पदमा दाबी नरहेको बताउँछिन्। प्रमुख बिरामी रहँदा उनको पनि कार्यभार सम्हालेको कारण अन्य महिलालाई अवसर दिनकै लागि प्रमुख पदमा दाबी नगरेको गुरुङको भनाइ छ। स्थानीय तह निर्वाचन ऐन, २०७३ १७ उम्मेदवारको मनोनयन : (४) उपदफा (१) बमोजिम मनोनयनपत्र पेश गर्दा दलले अध्यक्ष र उपाध्यक्ष, प्रमुख र उपप्रमुख तथा जिल्ला समन्वय समितिको प्रमुख र उपप्रमुखमध्ये पचास प्रतिशत महिला उम्मेदवार रहने गरी मनोनयनपत्र पेश गर्ने व्यवस्था मिलाउनु पर्नेछ। मैले उपप्रमुख भएर पाँच वर्ष कार्यकाल पूरा गरेँ। केही समय प्रमुखको पनि जिम्मेवारी सम्हाल्ने अवसर पाए। अब मैले पद ओगटनु हुँदैन अरूलाई पनि पालो दिनुपर्छ, उनी भन्छिन्। देशभर उपप्रमुख पदमा रहेको महिला प्रमुखमा आउनुपर्नेमा उनको सहमति छ। महिला सक्षम छन्। देशभरबाट सक्षम र योग्य महिला अब प्रमुखमा आउनुपर्छ, गुरुङ भन्छिन्। दलहरूबीच चुनावी गठबन्धनका कारण पनि महिलाको उम्मेदवारी प्रभावित बनेको देखिन्छ। पूर्वनिर्वाचन आयुक्त इला शर्मा गठबन्धनकै कारण स्थानीय तहमा महिला प्रतिनिधित्व घट्ने अनुमान गर्छिन्। निर्वाचन आयोगले महिलाको समान सहभागिताको वकालत गर्दै आएको हो। अघिल्लो पटक महिला सहभागिता राम्रो रह्यो। यसपटक गठबन्धनको निहुँमा घट्ने सम्भावना छ, पूर्वआयुक्त शर्मा भन्छिन्, महिलालाई प्राथमिकता होइन। महिलाकै लागि व्यवस्था गर्नुपर्छ। आर्थिक रूपमा बलियो बनाउन सके अन्य कुरामा महिला सक्षम भइसकेका छन्। जो सक्षम छ उसलाई प्रमुख पद दिन डराउनुपर्दैन। पदमा अर्याल सचिव, नेकपा एमाले सबै ठाउँमा महिला मात्र प्रमुख हुँदा पनि समानता हुँदैन। सबै योग्य हुनुभएको छ। तर, पुरुष र महिला समावेशी गर्नुपर्यो। मिलाएर लानुपर्ने भएकाले सोअनुसारको निर्णय पार्टीले गर्छ।सीतादेवी यादव पूर्वकोषाध्यक्ष, कांग्रेस प्रमुख पद हाक्न सक्ने योग्य हुनुपर्यो। इच्छाशक्ति र सक्षमताको आधारमा पार्टीले निर्णय गर्छ। हाम्रो पार्टीले महिलालाई प्राथमिकतामा राख्दै आएको छ।जयपुरी घर्ती नेतृ, माओवादी केन्द्र पित्तृसत्तात्मक सोचले गर्दा पनि महिला पछि परिरहेको अधिकारकर्मी बताउँछन्। महिलाले सक्दैनन् पुरुष नै प्रमुख पदमा आउनुपर्छ। पुरुष मात्र नेताजस्तो लाग्ने महिलालाई नलाग्ने प्रवृत्ति हटाउनुपर्छ, राष्ट्रिय महिला आयोग अध्यक्ष कमला पराजुली भन्छिन्। अघिल्लो निर्वाचनमा ७५३ स्थानीय तहमध्ये गाउँपालिका अध्यक्ष ११, उपाध्यक्ष ४ सय २४, नगर प्रमुख ७, उपप्रमुख २ सय ७६ पदमा महिला निर्वाचित भए। वडाध्यक्ष ६२, महिला वडासदस्य ६ हजार ७ सय ४३, दलित महिला वडा सदस्य ६ हजार ५ सय ६८, अन्य वडा सदस्य २ सय ६५ छन्। प्रमुख र अध्यक्षमा महिला २४ प्रतिशत छन्। उपप्रमुख र उपाध्यक्ष पदमा ९३ प्रतिशत महिलाकै नेतृत्व छ। वडाध्यक्षमा १ प्रतिशत मात्र महिला निर्वाचित भएको महिला आयोगको तथ्यांक छ। कांग्रेसकी पूर्वकोषाध्यक्ष सीतादेवी यादव भने महिला सक्षम भए पनि सबै ठाँउमा महिला मात्र प्रमुख हुँदा पनि समानता नहुने बताउँछिन्। सबै योग्य हुनुभएको छ। तर, पुरुष र महिला समावेशी गर्नुपर्यो, नेतृ यादव भन्छिन्। मिलाएर लानुपर्ने भएकाले सोअनुसारको निर्णय पार्टीले गर्ने उनको बुझाइ छ। माओवादी केन्द्र नेतृ जयपुरी घर्ती आफ्नो पार्टीले महिलालाई प्रमुख पदमा ल्याउन प्राथमिकतामा राखेको बताउँछिन्। भक्तपुर नगरपालिकाका उपप्रमुख रजनी जोशी भने पार्टीले जे भन्छ सोही काम गर्न तयार रहेको बताउँछिन्। उनका अनुसार महिला पुरुष नभनी पार्टीले दिएको काम र जिम्मेवारी काममा विश्वास गर्ने छ। बियोन्ड बेइजिङ समिति अध्यक्ष सुशीला श्रेष्ठ स्थानीय तहमा महिला प्रतिनिधिको अर्थपूर्ण सहभागितासँगै प्रमुख पदमा महिला आउनुपर्ने बताउँछिन्। हामीले महिला सहभागिता बढाउनुपर्ने र प्रमुख पदमा आउनुपर्ने माग गर्दै पार्टी कार्यालयमा ज्ञापनपत्र नै बुझाएका छौं, श्रेष्ठ भन्छिन्, दलीय गठबन्धनका कारण महिला सहभागितामा कम हुन सक्छ। मैले प्रमुख पदमा दाबी गरेकी छु। मभन्दा अग्रज सक्षम राजनीतिमा खारिएका महिला आए भने छोड्नुपर्छ। होइन भने म दाबेदार नै छु। प्रमुख पद पाउनै पर्छ भन्ने मेरो एजेन्डा हो। हरिप्रभा खड्गी उपप्रमुख, काठमाडौं महानगरपालिका उपप्रमुख पदमा रहेका सबै महिला प्रमुख बन्ने हैसियतका छन्। म पनि लबिङ गरिरहेकै छु। निर्णय पार्टीले गर्छ। स्वतन्त्र उठ्न भएन। पार्टीकै मुख हेर्नुपर्यो।गीता सत्याल उपप्रमुख, ललितपुर महानगरपालिका मैले केही समय प्रमुखको पनि जिम्मेवारी सम्हाल्ने अवसर पाएँ। अब मैले पद ओगटनु हँुदैन अरूलाई पनि पालो दिनुपर्छ। देशभरबाट सक्षम र योग्य महिला अब प्रमुखमा आउनुपर्छ।मञ्जु गुरुङ उपप्रमुख, पोखरा महानगरपालिका मेरो अब प्रमुखमा नै दाबी हो। सम्भावना पनि छ। अन्य महिलाले पनि आफ्नो क्षमता र अनुभवको आधारमा दाबी गर्नुभएकै छ। महिला अब सक्षम भइसकेका छन् र उनीहरूलाई प्रमुख पदमा लैजानुपर्छ ।मोहनमाया ढकाल उपप्रमुख, वीरेन्द्रनगर नगरपालिका, सुर्खेत म आबद्ध नेपाल मजदुर किसान पार्टी सिद्धान्तको आधारमा चल्छ। महिला पुरुष भनेर छुट्ट्याउँदैन। पार्टीले दिएको काम र जिम्मेवारी म लिन तयार छु।रजनी जोशी उपप्रमुख, भक्तपुर नगरपालिका प्रमुख पदमा दाबी गरेकै छु। तर, भनेजस्तो सहज महिलालाई छैन। आर्थिक कुरा आउँछ। समावेशिताका नाममा ३३ प्रतिशत मात्र पुर्याउने पार्टी धारणालगायत थुप्रै परिस्थिति सिर्जना हुन्छ।शान्ति लिम्बू भुजेल उपाध्यक्ष, केराबारी गाउँपालिका, मोरङ"
"आशावादी नेता, निराश मतदाता","कस्तो जनप्रतिनिधि चयन गर्ने भन्ने निर्णय प्रत्येक मतदातालाई हुन्छ। तर, निर्वाचनको परिणाम नै उल्ट्याई दिनसक्ने ठूलो मतदाताको संख्या भने निर्वाचनमा सहभागी हुँदैनन्। २०३७ सालको जनमतसंग्रहदेखि २०७४ सालको स्थानीय तह निर्वाचनसम्म आइपुग्दा यो रोग कायमै छ। विभिन्न निर्वाचनमा कुल मतदाताको २० देखि ३८ प्रतिशतसम्म अर्थात् साढे २३ लाखदेखि ६७ लाखसम्म मतदाता निर्वाचनमा सहभागी नहुनु अर्थात् त्यति संख्याले मत नहाल्नु भनेको गम्भीर विषय हो। मतदाताको ठूलो हिस्सा किन सधैं निर्वाचन प्रक्रियाबाट टाढा बसिरहन्छ ? यो प्रश्नको जवाफ निर्वाचन आयोग र नेपाल सरकारसँग पनि छैन। यसले के देखाउँछ भने आम मतदातामा निर्वाचनको परिणाम र जनप्रतिनिधिप्रतिको विश्वासमा कमी आउन थालेको छ। आफूले दिने एक मतले देशको भविष्य परिवर्तन गर्न सक्छ भन्ने विश्वास आम मतदातामा पुर्याउन नसक्दासम्म यो समस्या रहिरहनेछ। उसो त यो समस्या नेपालमा मात्र होइन। अन्य विकसित देशमा पनि देखिन्छ। त्यस्ता देशहरूमा चुनावमा सक्रियता कम हुन्छ। व्यक्तिगत कामहरू सकेर मात्र भोट खसाल्न आउनेहरू धेरै हुन्छन्। विकसित, विकासोन्मुख र अविकसित देशहरूमा मतदान नगर्नेहरूको संख्याले धेरै प्रभाव पारेको पाइन्छ। राज्यले प्रदान गर्ने आधारभूत सेवासुविधाका लागिसमेत संघर्ष गर्नुपर्ने विकासोन्मुख र अविकसित देशका नागरिकले राम्रा जनप्रतिनिधि निर्वाचित गर्न नसकेसम्म देश पछाडि धकेलिइरहन्छ। त्यस्ता देशहरूमा चुनाव घोषणा हुनु अघिदेखि चुनावी परिणाम आएर अर्को सरकार नबनेसम्म पनि सबै मतदाताको चासो हुनुपर्छ। संसारका केही देशमा अनिवार्य मतदान गर्नुपर्ने कानुनी व्यवस्था छ। अर्जेन्टिना, बेल्जियम, ब्राजिल, लक्जेम्बर्ग, पेरु, उरुग्वेलगायत देशमा मतदान नगरे सजाय हुने प्रावधान छ। तर, यो व्यवस्था नै समस्याको समाधान भने होइन। मतदाताको ठूलो हिस्सा निर्वाचन प्रक्रियामा सहभागी नहुनुमा विभिन्न कारणले काम गरेको हुन्छ। आम मतदातालाई निर्वाचनमा आकर्षित गर्ने काम निर्वाचन जितेर गएका जनप्रतिनिधिको हो। आफूले हालेको मत सदुपयोग भएको र जिताएका जनप्रतिनिधिले राम्रो काम गरेको महसुस भएमा आम मतदाता अर्को पटक पनि निर्वाचनमा सहभागी हुन आतुर हुन्छन्। देशको विकास, उत्पादन र शासन प्रणालीसँग प्रत्यक्ष जोडिएका नेतृत्व र जनप्रतिनिधिले गर्ने काममा यो भर पर्छ। साथै, कामको परिणामबाट निराश मतदाताको संख्या बढ्दै गएको देखिन्छ। जुन करिब चार दशकको निर्वाचनमा सहभागी मतदाताको आँकडाले देखाएको छ। देशमा नो भोटको पनि बहस चल्दै आएको छ। यदि नो भोटको प्रावधान लागू गर्ने हो भने निर्वाचन परिणामहरू अपेक्षाभन्दा धेरै विपरीत पनि आउन सक्छ। यति ठूलो संख्यामा मतदाता निर्वाचनमा सहभागी नहुने र भएकाहरूले पनि नो भोटमा मतदात गर्न पाउने हो भने निराशा अझ बढी छलल्किन सक्छ। यसो हुने हो भने नेतृत्वप्रतिको आवेग झन् ठूलो परिणाममा पोखिने देखिन्छ। यही जोखिमका कारण राजनीतिक दलहरू हालसम्म नो भोटको प्रावधान लागू गर्न तयार छैनन्। सरकारी आँकडाअनुसार देश बाहिर रहेका युवाको संख्या मात्र ३५ लाखभन्दा बढी छ। रोजीरोटीको सिलसिलामा देश बाहिर रहेका उनीहरूले देश बाहिरबाटै मतदान गर्न पाउने व्यवस्था छैन। त्यसैले यसरी नै स्वदेशमा रोजगारी र अवसरको ढोका साँघुरिँदै जाने हो भने आउने दिनमा अझै मत नखस्ने संख्या बढ्ने निश्चित छ। अहिलेसम्मको सरकारी आँकडा हेर्दा प्रायः राम्रो पढेका र दक्ष जनशक्ति देश बाहिर छन्। रोजीरोटीका लागि न्यून आर्थिक अवस्था भएका स्वस्थ युवाको लाखौं संख्या पनि देश बाहिर छ। नेतृत्वमा यी पुस्ताको हस्तक्षेप बढ्न पनि सरकारले देशमै रोजगारी र अवसरका क्षेत्रहरू बढाउन सक्नुपर्छ। धेरै मतदाता मतदानमा सहभागी नहुँदा कानुनी रूपमा निर्वाचनले वैधता पाए पनि सामाजिक वैधतामा भने प्रश्न उठ्ने गरेको छ। यसको निराकरणका लागि मतदाता शिक्षासँगै राज्य, प्रणाली र नेतृत्वप्रतिको विश्वास बढाउनु आवश्यक छ। यसरी बढाउँदै लैजान सबै राजनीतिक दल जिम्मेवार बन्नुपर्छ। त्यसका लागि राजनीतिक दलहरू र सरकारको नेतृत्व गरिरहेकाहरूले देशको विकास र समृद्धि गर्न सक्नुपर्छ।"
गठबन्धन अल्झनमै,"काठमाडौं : गठबन्धन दलहरूबीच स्थानीय चुनावमा तालमेल गरेर जाने भनिए पनि कुन स्थानीय तह कसले लिने भन्ने बिषय टुंगिन सकेको छैन। स्थानीय तहमा सानादेखि ठूला सबै दलको दाबीमा अडान बढेपछि सोमबारको गठबन्धनको बैठक बिनानिष्कर्ष टुंगियो। महानगर र उपमहानगरपालिकाका प्रमुख र उपप्रमुख पदको भागबण्डा मिलाउन सोमबार बिहानदेखि बसेको सत्तारुढ दलहरूको बैठक बिनानिष्कर्ष टुंगिएको हो। एकीकृत समाजवादीले ६ महानगरमध्ये १ आफूलाई दिनुपर्ने अडान नछोडेको गठबन्धन दलकै एक नेताले बताए। एकीकृतले तोकेरै पोखरा महानगरपालिकामा विशेष अडान राखेको छ। अर्कोतिर चितवनमा पनि सहमति जुट्न सकेको छैन। चितवनको भरतपुर महानगरमा माओवादीले मेयरमा अडान राखेको छ। सोमबारै नेकपा माओवादी केन्द्रको पत्रकार सम्मेलनमा बोल्दै नेता पुष्पकमल दाहाल प्रचण्डले ६ महानगरमा कांग्रेसलाई ३, नेकपा माओवादी १, एकीकृत समाजवादीलाई १ र जसपालाई १ सिट दिने गठबन्धनमा सहमति भएको बताएका थिए। उपमहानगरको हकमा भने कसलाई कति सिट भन्ने तय भइनसकेको प्रचण्डले प्रष्ट पारेका थिए। उनले माओवादीले एउटा महानगर माग गरेको हो। भरतपुर नै चाहियो भनेका छैनौं। नचाहिँदो भ्रम पैलाइयो, भन्दै उनले भने, भरतपुर नभई भएन भनेको छैन। रेणु नै चाहिन्छ भन्ने अडान होइन, ६ वटा महानगरमा एउटा माओवादीलाई पर्ला जुन दिए पनि हुन्छ भन्ने हो। उनले थपे, उपमहानगरको पनि टुंगिएपछि दुवै एकैपटक निर्णय सुनाउने तयारी छ। मंगलबार मध्याह्नसम्ममा तालमेलको निर्णय आउला। साना दल र आफ्नो जनाधार कम भएका दलको माग बढी भएको कांग्रेस प्रवक्ता डा प्रकाशशरण महतले बताए। उनले भने, गठबन्धनमा सहमति जुट्न नसक्नु एउटा कारण त्यो पनि हो। यद्यपि, गठबन्धन गरेरै चुनावमा जाने निर्णय भइसकेकाले केही लचिलो र सहमति त सबैले कहीँ न कहीँ त गर्नैपर्छ। काठमाडौं, ललितपुर र विराटनगरमा कांग्रेस, भरतपुरमा माओवादी, पोखरामा एकीकृत समाजवादी र वीरगञ्जमा जनता समाजवादीले लिने करिबकरिब तय भएको गठबन्धनको बैठकमा सहभागी एक नेताए बताए। कांग्रेसले पोखरा महानगरसहित इटहरी र कलैया उपमहानगरमा दाबीको अडान कायम राखेको छ। पोखरा र इटहरीमा एकीकृत समाजवादीले पनि दाबी राखेको हुँदा यो विषयमा सहमति जुट्न नसकेको एक नेताले बताए। ६ मध्ये १ महानगर पोखरा नै रोजेपछि गठबन्धनमा सहमति जुट्न नसकेको हो। पोखरामा समाजवादीले दाबी यथावत राखे तत्कालै पोखराबारे निर्णय नलिने पनि सम्भावना रहेको बालुवाटार स्रोतले बतायो। स्रोतका अनुसार पोखरामा कांग्रेस र समाजवादी दुवैले दाबी गर्ने मनोनयन दर्ताको बेलासम्म जसको माहोल राम्रो देखिन्छ उसकै पक्षमा सहमति गर्ने गरी पनि तालमेल हुन सक्ने सम्भावना छ। सत्ता गठबन्धनभित्रका दलहरूले सोमबारै प्रत्येक पालिकाको रिपोर्ट पनि बुझाउने भनिएको थियो। रिपोर्टअनुसार कुन पालिकामा कसको पक्षमा जनलहर बढी छ। सोहीअनुसार भागबण्डा गर्ने गठबन्धनको गत मंगलबारको निर्णय थियो। यद्यपि, स्थानीय तहबाट आएको रिपोर्टमा पनि दलहरू बस्न तयार छैनन्। स्थानीय तहबाट आएको रिपोर्टमा गठबन्धन गर्ने क्रममा त्यहीअनुसार जान सकिँदैन। गठबन्धन भनिसकेपछि गठबन्धनभित्रका दलहरूलाई एक अर्कोले सहयोग गर्दै अघि बढ्ने हो। धेरै कुरामा सहमति जुटिसकेको छ। केहीमा मंगलबारसम्म जुट्ला। सबै साथीहरू गठबन्धनको तालमेलका बिषयमा सकारात्मक हुनुहुन्छ, माओवादी नेता देव गुरुङ भन्छन्, एक्लै त कांग्रेस पनि धेरै ठाउँमा हार्ने सम्भावना देखिन्छ। त्यसैले धेरै ठाउँमा लचिलो भएर गठबन्धनमै जाऊँ भन्ने प्रयासमा छौं। सोमबार साँझसम्म सिट बाँडफाँटको विषयलाई टुंगो लगाउने भनेर बसेको बैठकमा विभिन्न विकल्प र आधारका विषयमा छलफल भएको कांग्रेसका एक नेताले बताए। उनले भने, सहमति आज पनि जुट्न गाह्रो छ। टसमस हुँदैनन्। प्रधानमन्त्रीजीले विकल्पबारे भन्नुहुन्छ। उहाँहरू विकल्प मान्न तयारै हुनुहुन्न। एउटै पार्टीभित्र त कत्रो टसल सिर्जना हुन्छ भने यो त गठबन्धनको कुरा हो। गठबन्धनको बैठकबारे जानकारी दिँदै सूचना तथा सञ्चारमन्त्री ज्ञानेन्द्रबहादुर कार्कीले भने, आज निर्णय हुन नसके पनि निष्कर्षको नजिक पुगेका छौं। तालमेलकै विषय टुंगिन नसक्दा आज निर्णय हुन सकेन। किन टुंगिन सकेन सहमति नजुटेर हो ? भन्ने सञ्चारकर्मीको प्रश्नमा मन्त्री कार्कीले भने, दिउँसोसम्म अडान कायम थियो। अहिले पछिल्लो बैठकमा सबै जना केही हदसम्म लचिलो हुनुभएको छ। भोलि दिउँसोसम्म गठबन्धनले तालमेलको विषयमा एउटा निर्णय बाहिर ल्याउँछ।"
चुनाव सार्न दिइन्न : एमाले,"काठमाडौं : प्रमुख विपक्षी एमालेले वैशाख ३० मा निर्धारित स्थानीय तह निर्वाचन सार्न सत्ता गठबन्धन लागिपरेको निष्कर्ष निकालेको छ। केन्द्रीय सचिवालयको सोमबार राति बसेको बैठकले उक्त षड्यन्त्र निस्तेज पार्ने निर्णय गरेको छ। पार्टी अध्यक्ष केपी शर्मा ओलीको निवास बालकोटमा बैठक बसेको थियो। एमाले प्रचार विभाग प्रमुख पृथ्वीसुब्बा गुरुङले निर्वाचन सार्ने सत्ता गठबन्धनको योजना विफल बनाउन प्रतिवाद गर्ने बताए। सरकारले २०७९ वैशाख ३० गते हुन लागेको चुनावमा जुन प्रकारको षड्यन्त्र भएको छ। त्यसको हामी कडा प्रतिवाद गर्छौं। कडा विरोध गर्दछौं। चुनाव रोक्ने षड्यन्त्रलाई निस्तेज पार्छौं, नेता गुरुङले भने, सबै कमिटीलाई कुनै प्रकारको अलमल नगरी चुनावको तयारी गर्ने निर्देशन पनि गठबन्धनमा सकस आएपछि नेत्रविक्रम चन्द विप्लव नेतृत्वको नेकपालाई सहभागी गराउने बहानामा निर्वाचन सार्न प्रयत्नरत रहेको एमालेको निष्कर्ष छ। गठबन्धनका विषयमा सत्तारुढ दल एक मत हुन सकेको छैन। उम्मेदवारी दर्ता गर्ने दिन आइसक्दा महानगर र उपमहानगरमा तालमेल हुन सकेको छैन। निर्वाचन आयोगसँग पनि यस विषयमा पटकपटक गठबन्धनले छलफल गरेको छ। कानुनमा राम्रो दखल भएका गोबिन्द बन्दीलाई कानुन, न्याय तथा संसदीय मामिलामन्त्री बनाउनुको ध्येय निर्वाचन सार्न नै भएको टिप्पणी भइरहेको छ। माओवादी केन्द्र र एकीकृत समाजवादी वैशाखमा निर्वाचन गर्ने पक्षमा थिएनन्। यो सरकारले चुनाव गराउन चाहेको छैन । विलप्वलाई देखाएर चुनाव सार्ने षड्यन्त्र नगर्नुहोस्। बरु चुनाव पनि सार्न नपर्ने र विप्लव समूहको नेकपा पनि निर्वाचनमा भाग लिन पाउने विकल्पमा जाऔं।  केपी शर्मा ओली, एमाले अध्यक्ष एमाले अध्यक्ष ओलीले सोमबारै सोलुखुम्बुमा आयोजित कार्यक्रममा सरकार र गठबन्धनले चुनाव गराउन नचाहेको आरोप लगाएका थिए। विप्लवलाई देखाएर चुनाव सार्ने षड्यन्त्र नगर्न ओलीले प्रधानमन्त्रीको ध्यानाकर्षण गरे। ओलीले चुनाव पनि सार्न नपर्ने र विप्लव समूह भाग लिन पाउने गरी विकल्प सुझाए। विप्लवलाई आफ्नो सूर्य चुनाव चिह्न दिन तयार रहेको ओलीको भनाइ थियो। उनले आयोगमा दल दर्ता गर्न, चुनाव चिह्न पाउन अहिले सम्भव नरहेको बताए। एमालेको बैठकले घोषणापत्र तयारी मस्यौदा समितिले पेस गरेको घोषणापत्र अनुमोदन गरेको छ। ९ वैशाखमा नेपाल कम्युनिस्ट पार्टी स्थापना दिवसको अवसरमा घोषणापत्र सार्वजनिक गरिने नेता गुरुङले बताए। घोषणापत्र सोमबार पारित भएको छ, गुरुङले भने, ९ गते सार्वजनिक गर्छौं। बैठकले स्थानीय जनप्रतिनिधिका लागि सिफारिस भएकाहरूको नाम प्रतिनिधिसभा, राष्ट्रियसभाको समानुपातिक सूचीबाट हटाउन निर्वाचन आयोगलाई पत्र लेख्ने निर्णय गरेको छ। सचिवालय बैठकले १२ वटा केन्द्रीय विभाग गठन गरेको छ भने केन्द्रीय सल्लाहकार परिषद्को संख्या १ सय ५ बाट थपेर २ सय ७८ जना बनाएको छ। यसअघि सल्लाहकार परिषद् १ सय ७३ जनाको थियो। त्यस्तै केन्द्रीय सम्पर्क समन्वय कमिटीमा ५१ जना सदस्य थप गर्ने निर्णय गरिएको छ। बैठकले पार्टी केन्द्रीय कार्यालय वैशाख ९ गतेबाट च्यासलस्थित तुलसीलाल स्मृति प्रतिष्ठानमा सञ्चालन गर्ने निर्णयसमेत गरेको छ। सचिवालय बैठकले ६ महानगर र ११ उपमहानगरपालिकाको मेयर तथा उपमेयरको उम्मेदवारको नाममा टुंगो लगाउने निर्णय गरेको छ।"
शंकास्पद रकम फुकुवा गर्न सर्वोच्चद्वारा फेरि अस्वीकार,"काठमाडौं : सर्वोच्च अदालतले विवादास्पद व्यापारी पृथ्वीबहादुर शाहको शंकास्पद रकम फुकुवा गर्न फेरि अस्वीकार गरेको छ। बैंक खाता रोक्का राख्ने राष्ट्र बैंकको निर्णयविरुद्ध ३४ वर्षीय शाह सर्वोच्च गएका थिए। न्यायाधीशद्वय विश्वम्भरप्रसाद श्रेष्ठ र कुमार चुडालको संयुक्त इजलासले सोमबार अन्तरिम आदेश दिन अस्वीकार गरेको हो। इजलासले उक्त मुद्दा पूर्ण सुनुवाइका लागि पेस गर्न आदेश दिएको सर्वोच्चका प्रवक्ता विमल पौडेलले बताए। अन्तरिम आदेश छलफलका लागि पेस भएको मुद्दामा विपक्षीहरूको लिखित जवाफ परिसकेको हुनाले पूर्ण सुनुवाइका लागि पेस गर्न आदेश भएको छ, प्रवक्ता पौडेलले भने, पूर्ण सुनुवाइ कहिले हुन्छ भन्ने टुंगो हुँदैन। मुद्दा धेरै भएकाले पालो आउन समय लाग्छ। कहिले पालो आउँछ त्यो टुंगो छैन। शाहले गत साउन १२ गते वल्र्ड एक्सपोर्ट एन्ड इम्पोर्ट प्रालिका तर्फबाट रिट निवेदन दिएका थिए। उक्त कम्पनीको प्रभु बैंकमा रहेको खातामा ४ करोड ८० लाख रुपैयाँ आएको उनले निवेदनमा जनाएका थिए। शाहका बैंक खातामा आएका रकम शंकास्पद देखिएपछि राष्ट्र बैंक, सम्पत्ति शुद्धीकरण विभागलगायतले अनुसन्धान गरिरहेका छन्। राष्ट्र बैंक स्रोतले भन्यो, अदालतले अन्तरिम आदेश नदिएपछि उनको खाता र कारोबारमाथि अनुसन्धान जारी राख्न बाटो सहज भएको छ। सर्वोच्चकै न्यायाधीशद्वय अनिलकुमार सिन्हा र डा मनोजकुमार शर्माको संयुक्त इजलासले गत साउन २४ गते शाहकै कम्पनी टाइम्स टुडे पिस होलिडे इन्भायोरोमेन्ट प्रालिको निवेदनमा सुनुवाइ गर्दै अन्तरिम आदेश दिन अस्वीकार गरेको थियो। त्यस बेलाको आदेशमा लेखिएको थियो, यसमा निवेदकले अन्तरिम आदेश माग गरेको विषय लिखित जवाफ परेपछि अन्तिम सुनुवाइ हुँदाको बखत विचार गर्नुपर्ने प्रकृतिको भएकाले हाललाई अन्तरिम आदेश जारी गरिरहनुपरेन। साथै ०७७डब्लूओ१२४८, ०७७डब्लूओ१२४९, ०७७डब्लूओ१२५०, ०७७डब्लूओ१२५९ र ०७८डब्लुओ००६३ मुद्दासमेत एकै प्रकृतिको देखिएको हुँदा एकै लगाउमा राखी नियमाअनुसार गर्नुहोला। व्यापारी शाह र उनका विभिन्न कम्पनीको नाममा अमेरिकाबाट झन्डै ४० करोड रुपैयाँ भित्रिएकोे थियो। राष्ट्र बैंकले शंकास्पद रकम आएको जनाउँदै खाता रोक्का राख्ने निर्णय गरी अनुसन्धान सुरु गरेको थियो। त्यसविरुद्ध शाहले अन्तरिम आदेश माग गर्दै ६ वटा छुट्टाछुट्टै रिट निवेदन दायर गरेका हुन्। यी मुद्दा विचाराधीन रहेकै अवस्थामा शाहले गत चैत ११ गते बैंक तथा वित्तीय खाताहरू फुकुवा र भुक्तानी गर्ने गरी भूमिकासहितको निर्देशन गरिदिने सम्बन्धमा शीर्षकमा अर्थमन्त्री जनार्दन शर्मासमक्ष निवेदन दिएका थिए। अर्थमन्त्री शर्माले चैत १३ गते नै के कति कारणले खाता रोक्का भएको हो, स्पष्ट जानकारी माग गर्न गराउन र खाता खुलाउन अनुरोध गरी पठाउने भनी सचिवलाई तोक लगाएका थिए। अर्थमन्त्री शर्माको दबाबपछि रकम फुकुवाका लागि मन्त्रालयले राष्ट्र बैंकका तत्कालीन गभर्नर महाप्रसाद अधिकारीलाई पत्राचार गरेको थियो। राष्ट्र बैंकले भुक्तानी दिन नमिल्ने कानुनी र अन्य कारण प्रस्ट्याउँदै पत्राचार गरेको थियो। सोही कारण गभर्नर महाप्रसाद अधिकारीसँग अर्थमन्त्री रुष्ट भएका थिए। शाहका विभिन्न कम्पनीका नाममा आएको रकम रोक्का गरी फिर्ता पठाउन अमेरिकाको फाइनान्सियल क्राइम इन्फोर्समेन्ट नेटवर्क (फिनसेन)ले राष्ट्र बैंकलाई पत्राचार गरेको थियो। त्यही आधारमा राष्ट्र बैंकले अनुुसन्धान गरेको थियो। शाहले वल्र्ड ट्राभल्स एन्ड इन्भेस्टमेन्ट, वल्र्ड फस्ट होलिडे, वल्र्डवाइड रेमिट, वल्र्ड एक्स्पोर्ट एन्ड इम्पोर्ट, टाइम्स टुडे पिस होलिडे, फोर्टिन पिक रिजर्भ,पे यु सेन्टर, पे सेफ रेमिट, वालमार्ट, वल्र्ड फस्ट जब प्लेसमेन्ट, पृथ्वी मल्टिप्रपोज कोअपरेटिभ ११ वटा कम्पनीमार्फत भित्र्याएको पाइएको छ। निलम्बित गभर्नर महाप्रसाद अधिकारीविरुद्ध जाँचबुझ समितिले आइतबार काम सुरु गरेको छ। मन्त्रिपरिषद्को गत चैत २४ गते बसेको बैठकले गभर्नर अधिकारीका विषयमा छानबिन गर्न समिति बनाउने निर्णय गरेको थियो। समितिले राय ठहरसहितको सिफारिस सरकारसमक्ष पेस गर्नुअघि गभर्नरसँग बयान लिन वा सोधपुछ गर्न सक्ने कानुनी व्यवस्था छ। समितिमा सर्वोच्च अदालतका पूर्वन्यायाधीश पुरुषोत्तम भण्डारी संयोजक, डा सूर्य थापा र डा चन्द्रकान्त पौडेल सदस्य छन्। समितिलाई एक महिनाभित्र प्रतिवेदन दिने कार्यादेश तोकिएको छ। अर्थ मन्त्रालयले अधिकारीमाथि मुख्य तीन आरोप लगाएको छ। जसमा राष्ट्र बैंकका अति गोप्य सूचना चुहाएको, व्यवस्थापकीय जिम्मेवारी पूरा गर्न नसकेको र राष्ट्र बैंकको उद्देश्यअनुसार तोकिएको जिम्मेवारी पूरा गर्न नसकेका भन्ने छन्। अर्थमन्त्री जनार्दन शर्माले अछामका विवादास्पद व्यापारी पृथ्वीबहादुर शाहको खातामा अमेरिकाबाट आएको शंकास्पद ४० करोड भुक्तानी दिन दबाब दिएका थिए। सम्पत्ति शुद्धीकरण अनुसन्धान विभाग र राष्ट्र बैंकले अनुसन्धान गरिरहेको यो रकमको विषय सार्वजनिक भएपछि अर्थमन्त्री शर्मा गभर्नर अधिकारीसँग चिढिएका थिए।"
गभर्नर अधिकारीमाथि कुनै कारवाही प्रक्रिया अघि नबढाउन सर्वोच्चको अल्पकालिन अन्तरिम आदेश,काठमाडौं : सर्वोच्च अदालतले नेपाल राष्ट्र बैंकका गभर्नर महाप्रसाद अधिकारीमाथिको छानविन प्रक्रिया अघि नबढाउन अल्पकालिन अन्तरिम आदेश जारी गरेको छ। योसँगै उनी काममा फर्किने भएका छन्। सर्वोच्चका न्यायाधीश हरिप्रसाद फुयाँलको इजलासले मंगलबार रिटमा प्रारम्भिक सुनुवाइ गर्दै छानविन प्रक्रिया अघि नबढाउन अन्तरिम आदेश दिएको हो। रिटमा अन्तरिम आदेशको टुंगो लगाउन वैशाख १३ गते दुबै पक्षलाई छलफलमा बोलाएको छ। सरकारले आफूलाई गरेको निलम्बन कानुनविपरीत भएको भन्दै गभर्नर अधिकारीले आइतबार रिट दायर गरेका थिए। गत चैत २५ गते सरकारले अधिकारीलाई गभर्नर पदबाट निलम्बन गरेको थियो। अधिकारीले आफूमाथि गरिएको कारबाही बदर गरी गभर्नरको जिम्मेवारीमा फर्किन अन्तरिम आदेश माग गर्दै रिट दायर गरेका थिए। प्रधानमन्त्री तथा मन्त्रिपरिषद् कार्यालयलाई विपक्षी बनाएर उनले मुद्धा दायर गरेका थिए।
गठबन्धनका लागि भरतपुरको निर्णय सच्याउन चितवन कांग्रेसलाई देउवाको आग्रह,"चितवन : भरतपुर महानगरपालिकामा माओवादीलाई छोड्न नसक्ने नेपाली कांग्रेस चितवनको निर्णय सच्चाउन पार्टी सभापति शेरबहादुर देउवाले आग्रह गरेका छन्। जिल्ला सभापति राजेश्वर खनाललाई बालुवाटार बोलाएर निर्णय सच्चाउन आग्रह गरेका हुन्। सभापति एवं प्रधानमन्त्री देउवाले जिल्ला सभापति खनाललाई बालुवाटारमा बोलाएर केन्द्रीय समितिको निर्णयअनुसार अघि बढ्न भनेका छन्। ६ महानगरमध्ये तीन वटामा नेपाली कांग्रेसले पाएको भन्दै त्यसका लागि भरतपुरमा गठबन्धनअनुसार जुट्न आग्रह गरेको चितवन सभापति खनालले बताए। स्थानीय निर्वाचनमा भरतपुर छोड्नपर्ने अवस्था आयो। त्यसका लागि तपाईंले सहयोग गर्न पर्यो। तपाईले चितवनको निर्णय परिवर्तन गर्न पर्यो भन्नुभयो, खनालले सभापति देउवाको भनाई उद्दृत गर्दै भने, म निर्णय परिवर्तन गर्न सक्ने सामर्थ्य राख्न सक्ने अवस्था छैन। माथिल्लो निकायले निर्णय गर्नुस्, म त्यसलाई पालना गर्न तयार छु भने। तर खनालले जिल्लाको परिस्थिति बेग्लै भएकोले आफू कार्यकर्ताको भावना विपरीत जान नसक्ने बताएका थिए। अवस्था गम्भीर छ। मैले एक्लैले थाम्न सक्ने अवस्था छैन भनेर म फर्किए, खनालले भने। बालुवाटार उनीहरुबीच करिब २० मिनेट कुराकानी भएको थियो। भेटमा उपसभापति पूर्णबहादुर खड्का पनि थिए। चितवन कांग्रेसबाट सभापति मात्रै थिए। सभापति खनाल भेट गरेर चितवन आइसकेका छन्।"
"देउवालाई कास्की सभापतिले भने, पोखरा कांग्रेस एक्लैले जित्छ, प्रचण्ड र माधवजीले बुझिदिनुपर्यो","काठमाडौं : नेपाली कांग्रेस कास्कीका पदाधिकारीले पोखरा महानगरपालिकामा कांग्रेस एक्लैले जित्ने जनाधार रहेको जानकारी गराएका छन्। प्रधानमन्त्री एवं पार्टीका केन्द्रीय सभापति शेरबहादुर देउवासँग मंगलबार भएको भेटमा कांग्रेस कास्की जिल्ला कार्यसमितिका पदाधिकारीले कांग्रेसको नेतृत्वमा गठबन्धन भए पोखरामा सहज जित हासिल गर्ने जानकारी गराएका हुन्। पोखरा महानगरपालिकामा माधव नेपाल नेतृत्वको एकीकृत समाजवादीले दाबी गरेको छ। सभापति देउवा समाजवादीलाई दिन तयार छन्। तर पार्टीभित्र रामचन्द्र पौडेल र तल्लो तहबाट चर्को विरोध भएपछि देउवाले कास्की जिल्लाका नेताहरु बोलाएर बालुवाटारमा छलफल गरेका थिए। छलफलपछि कास्की जिल्ला सभापति किशोरदत्त बरालले भने, विगतमा अव्यवस्थित तरिकाले चुनाव लड्दा पनि ४६ हजार मत पाएका थियौं। अहिले कांग्रेसको पक्षमा लहर छ। एक्लै कांग्रेसको ६५७० हजार मत छ। उनीहरुले मिसाउँदा हाम्रो जित सुनिश्चित हुन्छ। यो यथार्थलाई गठबन्धनमा रहेका पार्टीका नेताहरुले बुझिदिनुपर्यो भन्यौं। यो कुरामा कांग्रेसका नेताहरु पनि सहमत छन्। तर प्रधानमन्त्री देउवाले कुनै स्पष्ट जवाफ दिएनन्। सभापतिजीले पोखरा महानगर समाजवादीलाई दिइसकेको पनि भनेनन्। कांग्रेसले पाउने भनेर ढुक्क हुन समेत भनेनन्, उनले भने। तर गठबन्धनमा अरु पार्टीलाई समेट्नुपर्ने दायित्व छ भनेर भनेको भेटमा सहभागी नेता यज्ञ थापाले जानकारी गराए। हामीले जिल्लामा पार्टीको समग्र अवस्थाका बारेमा जानकारी गरायौं। गठबन्धनका उम्मेदवारले चुनाव जित्नुपर्छ। गठबन्धन भत्काउनुपर्छ भन्ने होइन। तर वस्तुस्थिति, तथ्यलाई प्रचण्ड र माधव नेपालले पनि हेर्नुपर्यो, उनले भने, गठबन्धनले जित्न कांग्रेसको उम्मेदवार भयो भने सजिलो हुन्छ। देउवासँग छलफलका लागि कास्कीका जिल्ला सभापति बराल, गण्डकी प्रदेशका सभापति शुक्रराज शर्मा र पूर्वकानुनमन्त्री यज्ञ थापा मंगलबार काठमाडौं आएका थिए। यद्यपी यो विषयमा थप निर्णय गर्न गठबन्धनको बैठक बसिरहेको छ।"
श्रीमान श्रीमतीनै गाउँपालिका अध्यक्ष र उपाध्यक्ष बन्न आकाङ्क्षी,बझाङ : वित्थडचिर गाउँपालिकामा श्रीमान श्रीमतीले गाउँपालिका अध्यक्ष र उपाध्यक्ष बन्न आकांक्षा देखाएका छन्। वित्थडचिर गाउँपालिका९ का वडाध्यक्षसमेत रहेका कलकबहादुर विष्टले गाउँपालिका अध्यक्ष र उनकी श्रीमती राजेश्वरी ऐर बिष्टले उपाध्याक्षका लागि नेकपा एमालेबाट आकाङ्क्षी देखाएका हुन्। आकाङ्क्षी वडाध्यक्ष बिष्ट परिवारको नाम नेकपा एमाले वित्थडचिर गाउँ कमिटीले सिफारिस गरी जिल्ला पठाउने तयारी गरेको छ। दुबै जनाले आकाङ्क्षी देखाएपछि समाजिक सञ्जालमा चर्चा चुलिएको छ।
गभर्नर अधिकारीमाथिको निलम्बन फुकुवा र काममा फर्किन बाटो खोल्ने आदेशमा के छ?,"काठमाडौं : सर्वोच्च अदालतले नेपाल राष्ट्र बैंकका गभर्नर महाप्रसाद अधिकारीमाथिको जाँचबुझ प्रक्रिया र निलम्बनपत्र अघि नबढाउन अल्पकालिन अन्तरिम आदेश जारी गरेको छ। यससँगै उनीमाथिको निलम्बन फुकुवा भएको छ। साथै काममा फर्किने बाटोसमेत खोलेको छ। तर यो अन्तरिम आदेश नआउँदासम्मको लागि हो। अन्तरिम आदेशका लागि वैशाख १३ गतेबाट पूर्ण सुनुवाइ प्रारम्भ हुनेछ। न्यायाधीश हरिप्रसाद फुयाँलको एकल इजलासले मंगलबार रिटमा प्रारम्भिक सुनुवाइ गर्दै छानविन प्रक्रिया कार्यान्वयन नगर्न आदेश दिएको हो। आदेशमा १५ दिनभित्र लिखित जवाफ पेश गर्न विपक्षीका नाममा कारण देखाउ आदेश पनि जारी गरिएको छ। आदेशमा रिट निवेदनमा माग भएबमोजिम अन्तरिम आदेशको टुंगो लगाउन वैशाख १३ गते दुबै पक्षलाई छलफलमा बोलाएको छ। निवेदकले अन्तरिम आदेश माग गरेको सम्बन्धमा विचार गर्दा निवेदनमा उठाइएका विषय नेपाल राष्ट्र बैंक, मौद्रिक नीति तथा समग्र अर्थतन्त्रको स्थायित्वसँग गाँसिएको विषय देखिँदा यस्तो विषयमा अन्तरिम आदेश जारी गर्ने वा नगर्ने भन्ने सम्बन्धमा दुवै पक्षलाई झिकाई छलफल गरी निर्णयमा पुग्नुपर्ने देखिएकाले सो प्रयोजनका लागि मिति वैशाख १३ गते पेसी तोकी दुवै पक्षलाई जानकारी दिनू, आदेशमा भनिएको छ। अन्तरिम आदेशका लागि दुबै पक्षलाई १३ गते बोलाएको सर्वोच्चले अल्पकालिन आदेशमार्फत गभर्नर अधिकारीलाई पनि काममा फर्किने बाटो खोलेको छ। आदेशमा जाँचबुझ समिति र निलम्बनको पत्र कार्यान्वयन नगर्न र अधिकारीलाई आफ्नो पदीय जिम्मेवारी पूरा गर्न दिन भनिएको छ। आदेशमा भनिएको छ, अन्तरिम आदेशको सम्बन्धमा निर्णय नहुन्जेल नेपालको संविधानको धारा १३२ (२) तथा धारा ३०४ (१) को प्रतिबन्धात्मक वाक्यांश तथा नेपाल राष्ट्र बैंक ऐन, २०५८ को दफा २३ (१) (क) को विद्यमानताको अवस्थामा जाँचबुझ समिति गठन भएकोसमेत देखिँदा नेपाल सरकारको चैत २४ को निर्णय तथा अर्थ मन्त्रालयको चैत २५ को निवेदकको नाममा जारी गरिएको पत्राचार तत्काल कार्यान्वयन नगर्न नगराउनु र निवेदकलाई आफ्नो पदीय जिम्मेवारी पूरा गर्न दिनू। सर्वोच्च अदालत नियमावली, २०७४ को नियम ४९ (ख) बमोजिम विपक्षीहरूका नाममा यो आदेश जारी गरिएको हो। रिटमा प्रधानमन्त्री तथा मन्त्रिपरिषद् कार्यालयसमेतलाई विपक्षी बनाइएको छ। सरकारले आफूलाई गरेको निलम्बन कानुनविपरीत भएको भन्दै गभर्नर अधिकारीले आइतबार रिट दायर गरेका थिए। सरकारले चैत २५ गते मन्त्रिपरिषद्बाट जाँचबुझ समिति गठन गरेर अधिकारीलाई गभर्नर पदबाट निलम्बन गरेको थियो। अधिकारीले आफूमाथि गरिएको कारवाही बदर गरी गभर्नरको जिम्मेवारीमा फर्किन अन्तरिम आदेश माग गर्दै रिट दायर गरेका थिए। गभर्नर अधिकारीको पक्षमा वरिष्ठ अधिवक्ता कृष्णप्रसाद भण्डारी, राधेश्याम अधिकारी, हरिहर दाहाल, सुशील पन्त, शम्भु थापा, सतिशकृष्ण खरेल, हरिप्रसाद उप्रेती, तुलसी भट्ट, इन्द्र खरेलले बहस गरेका थिए। त्यसैगरी अधिवक्ताहरु सुरेन्द्र थापा, टीकाराम भट्टराई, नरेन्द्रप्रसाद गौतम र श्रवण कुमार चौधरीले बहस गरेका थिए। गभर्नर अधिकारीमाथिको जाँचबुझ अघि बढ्ने कि खारेज हुने भन्ने निर्क्यौल वैशाख १३ गतेबाट सुरु हुने पूर्ण सुनुवाइपछि हुनेछ। तत्कालका लागि भने उनीमाथिको निलम्बन फुकुवा भएर पदमा यथावत् रहेका छन्। सरकारले गभर्नर अधिकारीमाथि गम्भीर सूचना चुहाएको, सरकारलाई असहयोग गरेको आरोप लगाउँदै सर्वोच्च अदालतका पूर्वन्यायाधीश पुरुषोत्तम भण्डारीको संयोजकत्वमा तीन सदस्यीय जाँचबुझ समिति गठन गरेको थियो। छानविनमा तानिएसँगै गभर्नर अधिकारी निलम्बनमा परेका थिए। जसको चौतर्फी आलोचना भएको थियो। अर्थमन्त्री जनार्दन शर्माले अमेरिकाबाट आएको शंकास्पद ४० करोड रुपैयाँ छुटाउन दिएको दबाब नमान्दा अधिकारीलाई हटाउने उद्देश्यले छानविन समिति बनाएको भन्दै सत्तारुढ गठबन्धनभित्रै प्रश्न उठेको थियो।"
"बहालवाला जनप्रतिनिधिले उम्मेदवार बन्न अनिवार्य राजीनामा दिनुपर्ने, सर्वोच्चले खारेज गर्यो रिट",काठमाडौं : स्थानीय तह निर्वाचनमा उम्मेदवार बन्न बहालवाला जनप्रतिनिधिले राजीनामा दिनुपर्ने निर्वाचन आचारसंहिताको प्रावधानविरुद्ध परेको रिट सर्वोच्च अदालते खारेज गरेको छ। योसँगै बहालवाला जनप्रतिनिधिले वैशाख ३० गते हुने निर्वाचनमा उम्मेदवार बन्न अनिवार्य राजीनामा दिनुपर्ने भएको छ। न्यायाधीशहरु तेजबहादुर केसी र तिलप्रसाद श्रेष्ठको संयुक्त इजलासले सिन्धुपाल्चोकको हेलम्बु गाउँपालिकाका अध्यक्ष निमा ग्याल्जेन शेर्पाले दायर गरेको रिट निवेदन खारेज हुने निर्णय गरेको हो। सर्वोच्चका प्रवक्ता विमल पौडेलकाअनुसार जनप्रतिनिधिबाट राजीनामा दिनुपर्ने प्रवाधान तत्काल कार्यान्वयन नगर्न यसअघि दिएको अल्पकालीन अन्तरिम आदेश खारेज गरेको हो। स्थानीय तहका जनप्रतिनिधिले वैशाख ३० को निर्वाचनमा उम्मेदवारी दिँदा पदबाट राजीनामा दिनुपर्ने प्रावधानविरुद्ध हेलम्बु गाउँपालिकाका अध्यक्ष शेर्पाले चैत ७ गते सर्वोच्चमा रिट दायर गरेका थिए। हेलम्बु गाउँपालिकाका अध्यक्ष निमा ग्याल्जेन शेर्पाले दायर गरेको रिट र उनको रिटमा जारी भएको अन्तरिम आदेशविरुद्व निर्वाचन आयोगले दायर गरेको भ्याकेटको निवेदन पनि सर्वोच्चले खारेज गरिदिएको छ।
चुनावको मुखैमा गाउँपालिका अध्यक्षद्वारा पार्टी परिवर्तन,राजविराज : नेपाली कांग्रेसबाट चरम भ्रष्टाचारी र स्वेच्छाचारी व्यवहारको आरोप खेपिरहेका महादेवा गाउँपालिका अध्यक्ष दिपककुमार यादव कांग्रेसमा प्रवेश गरेका छन्। स्थानीय तहको निर्वाचनमा दलहरुले उम्मेदवारी तय गरिरहेका बेला जनता समाजवादी पार्टीमा आबद्ध गाउँपालिका अध्यक्ष यादव मङ्गलबार कांग्रेस प्रवेश गरेका हुन्। कांग्रेसको राजविराजस्थित जिल्ला पार्टी कार्यालयमा केन्द्रीय सदस्य दिनेश यादव र जिल्ला सभापति रामदेव साह लगायतले यादवलाई स्वागत गर्दै पार्टी प्रवेश गराए। गत स्थानीय निर्वाचनमा सप्तरीको महादेवा गाउँपालिकामा संघीय समाजवादी फोरमबाट यादवले ३०९१ मत प्राप्त गरी अध्यक्षमा निर्वाचित भएका थिए। हाल उनी जसपाको मधेस प्रदेश समितिमा आबद्ध थिए। पछिल्लो पटक गत चैत २० गते तिलाठी कोइलाडी गाउँपालिका७ तोपामा भएको एक कार्यक्रममा यादव जसपाका अध्यक्ष उपेन्द्र यादवसँगै मञ्चमा देखिएका थिए। नेपाली कांग्रेसले यसअघि गाउँपालिका अध्यक्ष यादवले चरम भ्रष्टाचार गरेको आरोप लगाउँदै आएको थियो। कांग्रेस गाउँ कार्यपालिकाका संयोजक लोकेन्द्र कुमार नायकले गाउँपालिका भित्र वडा नम्बर १ देखि ६ सम्म कुनै ठोस काम नभएको र कमिशनको चलखेल गरी सबै रकम कुम्ल्याएको आरोप लगाएका थिए। यादवमाथि आरोप लगाउँदै नायकले अख्तियार दुरुपयोग गर्नेलाई कारवाहीको दायरामा ल्याउन माँग गरेका थिए। आसन्न स्थानीय तहको निर्वाचनमा जसपाले यादवलाई उम्मेदवार नबनाउने भएपछि उनी कांग्रेसमा प्रवेश गरेको स्थानीयवासी बताउँछन्। अध्यक्ष यादवसँगै वडा नम्बर ३ का वडा अध्यक्ष अनिरुद्धप्रसाद यादव र अन्य कार्यकर्ताहरु समेत कांग्रेसमा प्रवेश गरेको कांग्रेस सप्तरीका सचिव सनतकुमार मण्डलले बताए।
मधेश प्रदेश : केन्द्रमा निर्णय नहुँदा प्रदेशमा समस्या,"जनकपुरधाम : वैशाख ३० गते हुन लागेको स्थानीय तहको निर्वाचनमा सत्ता गठबन्धनका पाँच दलबीच तालमेलको निरन्तर संवाद जारी छ। महानगर र उपमहानगरको बाँडफाँडका लागि केन्द्रमा सत्ता गठबन्धनको बैठक केन्द्रित छ। तर प्रदेश तथा स्थानीय तहमा भने बाँकी स्थानीय तहहरुमा समेत कुरा नमिल्दा तालमेलको सम्भावना दिनदिनै क्षिण हुँदै गएको हो। तालमेल गर्ने उद्देश्यका साथ पटकपटक मधेस प्रदेशमा गठबन्धनको बैठक बसेपनि बैठकबाट खासै प्रगति हुन सकेको छैन्। यसअघि नै पाँच दलीय गठबन्धनबाट अल्लिगिएर जनकपुरधाम उपमहानगरमा कांग्रेस एक्लै निर्वाचनमा भाग लिने निर्णय गरिसकेको छ। यद्यपि कांग्रेसी नेताहरुले गठबन्धनबाट बाहिरिएको नभएर पार्टी भित्र थप आन्तरिक छलफलका चलिरहेको मधेश प्रदेशका मन्त्री रामससारेज यादवले बताए। मधेस प्रदेशमा सत्तारुढ दलका नेताहरु तालमेल गर्नका लागि प्रयासरत रहेपनि पनि केन्द्रमा कुनै ठोस निर्णय नहुँदा तालमेल बारे ठोस निर्णयमा पुग्न कठिनाई भईरहेको नेताहरुको भनाई छ। गठबन्धनमा आवद्ध दलहरु मधेश प्रदेशमा केन्द्रको निर्णय कुरिरहेको छ। प्रदेशमा पनि गठबन्धनका दलबीच निरन्तर छलफल त भइरहेको छ तर चुनावी तालमेलका विषयमा निष्कर्षमा पुग्न कठिन भइरहेको एक नेताको भनाई छ। पछिल्लो स्थानीय तहमा जितेका पालिकाहरुमा दलहरुले आफ्नो दावी नछोडेपछि समेत तालमेलको विषय टुंगोमा पुग्न नसकेको हो। नेकपा एमाले र तत्कालिन राजपाले जितेको पालिकाहरुमा केन्द्रित भएर विशेष छलफल भएको माओवादी केन्द्र मधेश प्रदेशका अध्यक्ष प्रह्लाद बुढाथोकीले जानकारी दिए। उनले भने, गठबन्धनको बैठकमा आठवटै जिल्लामा एमाले र तत्कालिन राजपाले जितेको स्थानीय तहको विषयमा गहन छलफल भएको छ तर ठोस कुनै निर्णयमा पुग्न सकिएको छैन।"
गठबन्धनका लागि केन्द्रको मुख ताकेर नबस्न बाबुरामको आग्रह,"गोरखा : स्थानीय तहको निर्वाचनका लागि केन्द्रको मुख ताकेर नबस्न जसपा नेता बाबुराम भट्टराईले आग्रह गरेका छन्। मंगलबार गोरखाका पत्रकारहरुसितको भेटमा उनले ६ वटा महानगर र ११ वटा उपमहानगरको हकमा केन्द्रले टुंग्याउने नगर र गाउँपालिकाको गठबन्धन स्थानीय आवश्यकता र औचित्य हेरी जिल्लाले टुंग्याउने भन्ने सैद्धान्तिक सहमति भएकाले केन्द्रको मुख नताक्ने उनले सुझाव दिए। केन्द्रको किन मुख ताक्ने भन्या ? उनले भने, आफ्नो तयारी जतिसके छिटो गर्नुपर्छ। स्थानीय तह विकास निर्माणसँग बढी जोडिएको हुन्छ। त्यसैले गठबन्धन गर्नैपर्छ भन्ने पनि छैन। आवश्यकता र औचित्यता हेरेर वडावडामा पनि त गर्न सकिन्छ। सके सबै मिलौँ, नसके कुनै दुई वा तीन दलमात्र मिल्दा फाइदा हुन्छ भने त्यत्ति मिल्दा पनि भइहाल्छ। सत्ता गठबन्धनका दलभन्दा बाहिर जानु पो भएन। गयो भने राजनीतिक नैतिकता रहन्न। गर्नै हुन्न भन्ने चाहिँ होइन, तर नैतिक रुपले राम्रो हुदैन। जसपाले आयोजना गरेको चुनावी सभालाई सम्वोधन गर्न मंगलबार गोरखा आएका उनले निर्वाचन सार्न ठूला दलले कुनै षड्यन्त्र नगरेको प्रष्ट पारे। नत्र म यहाँ किन आउथेँ ?, उनले भने, राजनीतिक होइन, बरु संवैधानिक समस्याचाहिँ छ। मुद्दा परेको छ। अदालतले नै रोक्यो भने त हाम्रो के लाग्छ र। नत्र सबै अघि बढिसक्यो। चुनाव हुन्छ, कुनै द्विविधामा पर्नु जरुरी छैन। महानगरपालिकाको गठबन्धन गर्ने विषय मिलेको राम्रो सन्देश जाने भन्दै उनले नमिले पनि केही फरक नपर्ने उनको भनाइ छ। महानगरको गठबन्धन मिल्न सकेको भए उपमहानगर, नगर र गाउँपालिकामा पनि सकारात्मक सन्देश जान्थ्यो, गठबन्धन गर्न पनि सजिलो हुन्थ्यो, उनले भने, भए ठिकै हुन्छ। भएनछ भने पनि ठिकै छ। नगर र गाउँपालिकामा स्थानीय आवश्यकता र औचित्यको आधारमा गठबन्धन दलभित्रै जो जससित मिल्न सक्छ, उसैसित मिलेर जाँदा हुन्छ।"
मेरो रिसिइबीले तीनवर्षसम्म गोरखामा ठूला योजना पारिएन : डाक्टर भट्टराई,"गोरखा : जनता समाजवादी पार्टीका संघीय परिषद अध्यक्ष तथा पूर्वप्रधानमन्त्री डाक्टर बाबुराम भट्टराईले तीन वर्ष नेकपाको सरकार हुँदा गोरखामा एउटा पनि नयाँ योजना नदिइएको बताए। नेकपाको सरकारले आफ्नो रिसले गोरखामा ठूला योजना नदिएको आरोप उनले लगाए। नेकपाको सरकार हुँदा तीन वर्ष जुन बजेट पेश भयो गोरखामा एउटा पनि ठूला योजना परेनन्, मंगलबार जसपाद्वारा आयोजित चुनावी सभामा बोल्दै उनले भने बरु उल्टै प्रस्ताव गरी पठाएको बजेट काटिएको छ। आफ्नो रिसिबीले नेकपाको सरकारले योजना काटेको उनको आरोप थियो। बाबुराम भट्टराईको रिसले त्यसो गरिएको हो। मैले पेश गरेको प्रस्ताव मन्त्रालयका सचिवहरुले अघि बढाएको छु भन्छन्, तर प्रधानमन्त्रीकहाँ पुगेर त्यो काटिन्छ, उनले भने, बिगत तीन वर्षको रातो किताब हेर्ने हो भने त्यो पुष्टि हुन्छ। मैले सुरु गरेको बूढीगण्डकी आयोजना, बारपाक सडक, बेनिघाट आरुघाट लार्के सडक, पन्थडिही कटहरे हर्मी सडक सबै अलपत्र पारियो। आफू अर्थमन्त्री, प्रधानमन्त्री हुँदा गोरखाको पूर्वाधार विकासको काम प्रसस्त अघि बढाएको तर त्यसलाई पनि पछिका सरकारले निरन्तरता नदिइएको उनले बताए। अहिलेको मिश्रित निर्वाचन प्रणालीबाट स्थायी सरकार बनाउन गाह्रो भएको भन्दै उनले पूर्ण समानुपातिक र प्रत्यक्ष निर्वाचित राष्ट्रपति प्रणालीमा देशलाई लैजानुपर्ने बताए।डाक्टर भट्टराईले बैशाख ३० मै चुनाव गर्न राजनीतिक समस्या केही नभएको बताएका छन्। कानुनी ढंगले अवरोध भयो भने के लाग्यो र ? राजनीतिक रुपमा संशय छैन, उनले थपे। सत्ता गठबन्धन भन्दा बाहिर चुनावी तालमेल गर्नु राजनीतिक नैतिकताले नदिने बताउँदै भट्टराईले स्थानीय तहमा जिल्ला र प्रदेशले समझदारी बनाउने बताए। सत्ता गठबन्धनका दलहरु बीच महानगर र उपमहानगरको भागवण्डा करिब टुङ्गिएको बताउँदै उनले पोखरा महानगर एकीकृत समाजवादीलाई दिँदा कांग्रेसका कार्यकर्ताले बिरोध गरेकाले सोको अन्तिम निर्णय आउन बाँकी रहेको बताए। काठमाण्डौं महानगरपालिका, ललितपुर, बिराटनगर कांग्रेसले लिने, बिरगंज जसपाले लिने, माओवादीले भरतपुर र एकीकृत समाजवादीले पोखरा लिने गरी सहमति भएको उनले बताए। उप महानगरपालिका पनि सोही अनुसार सहमतिमा टुङ्गिने उनले बताए। गठबन्धनका दलहरु स्थानीय निर्वाचनमा सँगै जाँदा राम्रो हुन्छ उनले भने। गठबन्धन भित्र जोजो मिल्न सक्छ उनीहरु सँगै जाने उनले बताए।"
विविधताको प्रतिनिधित्व नगरी कुनै पनि समाज अगाडि बढ्न सक्दैन : अमेरिकी राजदूत बेरी,"काठमाडौं : नेपालका लागि अमेरिकी राजदूत र्यान्डी बेरीले सबै क्षेत्रमा विविधताको प्रतिनिधित्व नगरी कुनै पनि समाज आफ्नो क्षमताका रूपमा अगाडि बढ्न नसक्ने बताएका छन्। सञ्चारिका समूहले अमेरिकी दूतावासको सहयोगमा आयोजना गरेको महिला पत्रकार सशक्तिकरणसम्बन्धी मार्गदर्शन कार्यक्रमलाई सम्बोधन गर्दै बेरीले सञ्चारमाध्यममा विविधताको प्रतिनिधित्वले सबै पक्षका मुद्दा उठाउन सहयोगी हुने बताएका हुन्। यस किसिमको कार्यक्रमले मिडियामा महिलाको सहभागिता बढाउन र सशक्तिकरण गर्न सहयोगी हुनसक्छ, बेरीले भने। बेरीले प्रजातन्त्रलाई बलियो बनाउन मद्दत गर्ने तथा गलत कार्य र शक्तिको दुरुपयोगको पर्दाफास गर्न मिडियासँग आग्रह गरे। पत्रकारिता जिज्ञासु, निष्पक्ष र समाजको हितका लागि सन्तुलित हुनुपर्छ, उनले भने। सन्तुलित समाचार उत्पादन गर्न पत्रकारले आचारसंहिता जान्नै पर्ने र त्यसैले सत्यलाई कहिल्यै विकृत नगर्ने उनको भनाइ थियो। सोमबार र मंगलबार देशभरका २० महिला पत्रकारले महिला नेतृत्वसम्बन्धी तालिम लिएका छन्। सहभागीहरूबाट छनोट भएका केहीले राम्रो कथा लेखनका लागि तीन महिनाको मेन्टरसिप पाउने सञ्चारिका समूहका महासचिव बसन्ती बाँस्तोलाले जानकारी दिइन्। सहभागीहरुलाई वरिष्ठ पत्रकार हरिकला अधिकारी, बबिता बस्नेत र यशोदा तिमिल्सिनाले मार्गदर्शन गर्नेछन्।"
भैरहवा काँग्रेस : मेयरको उम्मेदवारमा इस्तियाक अहमद,भैरहवा : नेपाली काँग्रेसले रुपन्देहीको सिद्धार्थनगर नगरपालिका (भैरहवा) मा मेयर पदमा इस्तियाक अहमद खानलाई चुनावी मैदानमा उतार्ने भएको छ। नगरमा आफ्नो विरासत फर्काउनका लागि काँग्रेसले समाजमा राम्रो छवी रहेको र राजनितिक क्षेत्रमा कुनै दाग नालगेको खानलाई चुनावी मैदानमा उतार्ने भएको हो। संविधान सभा सदस्यसमेत रहेको खानलाई नगरको मेयर पदमा उम्मेदवार बनाउने निर्णय गरिएको नगरका सभापति कोशिश खड्काले जानकारी दिए।
"सत्तारुढ गठबन्धनमा सकस : बैठक सर्यो, २ बजे बस्ने","काठमाडौं : सत्तारुढ पाँच दलीय गठबन्धनको बैठक सरेको छ । स्थानीय तहको निर्वाचनमा महानगरपालिका र उपमहानगरपालिकाको तालमेलबारे निर्णायक छलफल गर्न ११ :३० बजे बोलाइएको बैठक दिउँसो २ बजे बस्ने गरी सारिएको बालुवाटार स्रोतले जनाएको छ। दलहरुबीच आन्तरिक गृहकार्य गर्नुपर्ने भएकाले बैठक सारिएको बताइएको छ। स्थानीय तहमा सानादेखि ठूला सबै दलको दाबीमा अडान बढेपछि सोमबार दुई पटक बसेको गठबन्धनको बैठक बिना निष्कर्ष टुंगिएको थियो। ६ महानगरमध्ये ३ वटा कांग्रेसलाई र ११ वटा माओवादी, जसपा र एकीकृत समाजवादीले आफूलाई दिनुपर्ने अडान राखेका छन्। एकीकृत समाजवादीले तोकेरै पोखरा महानगरपालिका र भरतपुर महानगरमा माओवादीले मेयरमा अडान राखेको छ। पोखरामा कांग्रेस र समाजवादी, भरतपुरमा पनि कांग्रेस र माओवादीको दाबी कायमै छ । स्थानीय तहको निर्वाचन नजिकिँदै गइरहे पनि सत्तारुढ गठबन्धनमा उम्मेदवार छनोट सकसपूर्ण बनिरहेको छ। चुनावी तालमेलका विषयमा पालिकाको भागबन्डा मिल्न नसक्दा गठबन्धनको गाँठो फुक्न सकेको छैन। केन्द्रमा सत्तासीन दलका शीर्ष नेताहरू गठबन्धनको भागबन्डा मा जुटेका छन्। तर, पार्टीेका तल्ला निकायकमिटीहरू गठबन्धनको विपक्षमा छन्। मुख्यगरी कांग्रेसका तल्ला कमिटीले एक्लै चुनावमा जानुपर्ने दबाब पार्टी नेतृत्वलाई दिइरहेका छन्। अधिकांश जिल्ला र मातहतका कमिटीहरूले गठबन्धनका नाममा अरू दललाई उम्मेदवार बनाए त्यसको उल्लंघन गर्ने चेतावनी उनीहरूको छ। कांग्रेस र मतदाता कोही पनि तालमेलको पक्षमा नरहेको कांग्रेस महामन्त्री गगन थापा समेत बताउँदै आएका छन् । ५० भन्दा बढी जिल्लाका नेताकार्यकर्तासँग सम्पर्कमा छु। देशैभरीका नेता कार्यकर्ता तालमेलको पक्षमा छैनन्।सोमबार एक कार्यक्रममा उनले थपे, पार्टीका साथी, नेता कार्यकर्ता, शुभेच्छुक, मतदाता कांग्रेसलाई भोट दिने पनि तालमेलका पक्षमा देखिएका छैनन्। कार्यकर्ता, मतदाताको मनोविज्ञान निर्वाचनमा हार्नुपरे हारिएला, राजनीति भनेको विचारसँग जोडिएको विषय हो।"
"खोटाङमा नेकपा एस, माओवादी र जसपाबीच चुनावी गठबन्धन, कांग्रेस एक्लै लड्ने","खोटाङ : खोटाङका केही पालिकामा सत्ता गठबन्धनका तीन दलबीच छुट्टै चुनावी गठबन्धन बनेको छ। नेकपा माओवादी केन्द्र, एकीकृत समाजवादी र जसपाबीच चार पालिकामा चुनावी तालमेल बनेको हो। यी चार पालिकामा नेपाली कांग्रेस एक्लै लड्ने छ। यद्यपि दुई नगरसहित १० पालिका रहेको जिल्लाका ६ पालिकामा भने चारै दलबीच चुनावी तालमेल कायम छ। गत चैत १६ गतेदेखि सुरु भएको सत्ता गठबन्धनमा सहभागी चार दलको बैठकले वैशाख ३० गते हुने निर्वाचनमा तालमेल गर्ने सहमति जुटाएको कांग्रेस खोटाङका सभापति विष्णुकुमार राईले जानकारी दिए। दुई नगरपालिका र आठ गाउँपालिका गरी १० स्थानीय तह रहेको जिल्लामा चार पालिकामा कांग्रेसबाहेक र छ पालिकामा कांग्रेससहित चार दलबीच चुनावी तालमेल गर्ने सहमति भएको हो। हलेसी तुवाचुङ नगरपालिका, दिप्रुङ चुइचुम्मा, केपिलासगढी र साकेला गाउँपालिकामा प्रमुख र उपप्रमुखसहित कांग्रेस एक्लै लड्दा अरू तीन दल (माओवादी केन्द्र, जनता समाजवादी र एकीकृत समाजवादी)ले एकअर्कालाई सहयोग गर्ने सहमति भएको छ। हलेसी तुवाचुङ नगरपालिका र दिप्रुङ चुइचुम्मा गाउँपालिकामा माओवादी केन्द्रका प्रमुख र उपप्रमुखका उम्मेदवारलाई एकीकृत समाजवादी र जसपाले सहयोग गर्ने सहमति जनता समाजवादी खोटाङका अध्यक्ष टङ्क थापाले जानकारी दिए। साकेला गाउँपालिकामा माओवादी केन्द्रका प्रमुख र जसपाका उपप्रमुख, केपिलासगढी गाउँपालिकामा एकीकृत समाजवादीका प्रमुख र जसपाका उपप्रमुखलाई एकअर्काले सहयोग गर्ने सहमति भएको छ। बाँकी छ पालिकामा भने कांग्रेससहित चार दलीय गठबन्धन बनेको बैठकमा सहभागी नेकपा (माओवादी केन्द्र)का केन्द्रीय सदस्य एवं जिल्ला सहइन्चार्ज समिता कार्की अस्मिताले जानकारी दिइन्। दिक्तेल रुपाकोट मझुवागढी नगरपालिका, रावाबेँसी, ऐसेलुखर्क, खोटेहाङ, बराहपोखरी र जन्तेढुङ्गा गाउँपालिकामा भने चार दलबीच नै गठबन्धन गर्ने सहमति भएको माओवादी केन्द्र खोटाङका अध्यक्ष दीपक पाण्डे आकाशले जानकारी दिए। यीमध्ये तीनमा कांग्रेस र तीनमा माओवादीले प्रमुखको उम्मेदवार पाउनेछन्। दिक्तेल रुपाकोट मझुवागढी नगरपालिका र रावाबेँसी गाउँपालिकामा कांग्रेसलाई प्रमुख र माओवादीलाई उपप्रमुख, बराहपोखरी गाउँपालिकामा कांग्रेसलाई प्रमुख र एकीकृत समाजवादीलाई उपप्रमुख, ऐसेलुखर्क र जन्तेढुङ्गा गाउँपालिकामा माओवादीलाई प्रमुख र कांग्रेसलाई उपप्रमुख र खोटेहाङ गाउँपालिकामा माओवादीलाई प्रमुख र कांग्रेसलाई उपप्रमुख पदको उम्मेदवार दिने गठबन्धन दलले सहमति गरेका छन्। पालिकामा तालमेल र भागबण्डाको विषय टुङ्गिएलगत्तै कहाँ कसलाई उम्मेदवार बनाउने भन्ने छलफल केन्द्रित भएको जनाइएको छ। दश स्थानीय तहका ७९ वडामा भने तालमेल र भागबण्डाको विषय छलफलकै क्रममा रहेको जनाइएको छ। वडागत तालमेलको विषय पनि बुधबारसम्म टुङ्गो लगाइसक्ने गरी सत्ता गठबन्धनको छलफल भइरहेको एकीकृत समाजवादी खोटाङका जिल्ला अध्यक्ष जलशेर राईले बताए। विसं २०७४ मा भएको स्थानीय तहको निर्वाचनमा एमालेले पाँच, कांग्रेसले चार र माओवादी केन्द्र एक स्थानीय तहमा विजयी भएको थियो। अघिल्लो स्थानीय तहको निर्वाचनमा सबैभन्दा बढी स्थानीय तहमा जित हात पारेको एमाले खोटाङ अहिले सत्ता गठबन्धनको निर्णय पर्खेर बसेको छ। एमाले खोटाङले पालिका तथा वडामा उम्मेदवारको टुङ्गो लगाउन पोलिटब्यूरो सदस्य एवं जिल्ला इन्चार्ज विशाल भट्टराईको संयोकत्वमा १३ सदस्यीय कार्यदल गठन भएको जिल्ला सचिव कुमार आचार्यले बताए। एमालेकाअनुसार वडास्तरीय उम्मेदवारको टुङ्गो लागिसकेको छ भने पालिकास्तरमा गठबन्धनको उम्मेदवार हेरेर चयन गर्ने जनाइएको छ। पालिका तथा वडास्तरका उम्मेदवारको नामावली तयार भइसकेको जनाइएको छ। रासस"
लैंगिक विरोधाभासमा नेपाली भूगोल,"हाम्रो समाज लैंगिक छ र अझै पनि हाम्रो समाजले दुई लिंग अर्थात् महिला वा पुरुषलाई स्वाभाविक ठान्छ। तेस्रो लिंगलाई अस्वाभाविक ठान्छ। परिभाषाले भन्छ, तेस्रो लिंग भनेको जसको लिंग छैन अर्थात् सामाजिक तथा सांस्कृतिक बुझाइमा जब महिला महिला हुँदैन वा पुरुष पुरुष हुँदैन। उसलाई हाम्रो समाजले तेस्रो लिंगको ट्याग भिराइदिन्छ र त्यसरी नै व्यवहार गर्छ। जब भूगोल वा देशको कुरा आउँछ अनि यसको कुनै ठोस लिंग नै नभए पनि हामी कति स्वाभाविक रूपले यसलाई स्त्री लिंगसँग लगेर जोड्छौं। भूगोल तथा देश आमा हुन्छिन्। भूगोललाई आमा अर्थात् मातृभूमिको उपनाम दिएर भावुक हुन्छौं, संवेदनशील हुन्छांै, देशप्रेमी हुन्छौं। यदि कसैले मातृभूमिमाथि अतिक्रमण गर्न खोज्यो भने हामी स्वयं आफ्नै ज्यानलाई दाउमा राखेर आफ्नो भूगोल तथा माटोलाई बचाउन खोज्छौं। यस्ताखाले अभ्यासले पक्कै पनि आमा तथा स्त्री जाति(माथि सम्मान देखाउँछ। तर, के हामीले व्यवहारतः स्त्री जातिमाथि त्यति नै भावना र सम्मान देखाउन सकेका छौं ? कुनै स्त्री बलात्कृत हुँदा हामी कतिले आफ्नो ज्यान दाउमा राखेर उनको बचाउ र अधिकारका पक्षमा लडेका छौं ? त्यही भएर समस्या लैंगिक विरोधाभाषमा छ, हाम्रो आदर्श र व्यवहारमा छ। एकातिर मातृभूमिको नाममा कुनै लिंग नै नभएको भूगोललाई त्यति धेरै सम्मान गर्छौं। अनि यही भूगोललाई माया गर्ने कुनै तेस्रो लिंगी व्यक्तिलाई भने हेयको दृष्टिले हेर्र्छाैं। अर्को विरोधाभाष भनेको यही भूगोललाई आमाको नामसँग जोडेर हरेक नागरिकको संवेदना, भावना र देशप्रेम बटुल्छौं तर यसको आर्थिक उन्नति र विकासका पूर्वाधारतिर जुटेर लाग्न सक्दैनौं। आफू जन्मेको भूगोलको सशक्तीकरण तथा सबलीकरणतिर लाग्दैनौं। मात्र प्रतिरक्षात्मक भएर उभिरहन्छौं। भूगोलको आफ्नै क्षमता, स्रोत र साधनको परिचालनतिर लाग्न छोडेर खाली मातृभूमिको आदर्श र भावना मात्रै बोकेर हिँड्छौं। अर्कोतिर भने महिलाको सशक्तीकरणको कुरा गर्छौं। उनीहरूलाई पारिवारिक पृष्ठभूमिको घेराबन्दीभन्दा माथि उठ्न दिँदैनौं। अनि फेरि मातृभूमिको कुरा आयो भने जन्मदिने आमासँग लगेर जोड्छौं। आफू जन्मेको भूगोललाई स्त्री लिंग अर्थात् मातृभूमिको ट्याग दिएसँगै हामी भूगोलको बचाउका लागि भिड्न तयार हुन्छांै। उनको सुरक्षा गर्न र अस्तित्व बचाउन लागि पर्छौं। हामी यसरी सोच्छौं कि मातृभूमि अर्थात् हामी जन्मेको भूगोल आफैंले आफ्नो बचाउ गर्न सक्दिनन्। महिलाको बचाउ अर्थात् सुरक्षार्थका लागि पुरुष चाहिन्छ भन्ने संकीर्ण मानसिकताको हाबी यहाँ पनि भेटिन्छ। जब आफू जन्मेको माटोलाई स्त्री लिंगको ट्याग भिराइन्छ।आफू जन्मेको मातृभूमिको लैंगिकताको ट्यागलाई बुझ्न नेपाली समाजमा महिलालाई कसरी अझै पनि बुझ्ने गरिन्छ ? हेरौं। महिलाको लिंगलाई जैविकरूपमा हेर्नुभन्दा पनि महिलाको भूमिकामा लगेर हेर्नुले महिला र पुरुषको परिभाषामा सामाजिक सोच र चिन्तनको बढी हावी देखिन्छ। जसले महिलालाई पुरुषको आँखाबाट हेर्छ। पंक्तिकारकै पुस्तक सेक्स, जेन्डर एन्ड डिसेबिलिटी इन नेपालमा छ, नेपाली सामाजिक तथा सांस्कृतिक बुझाइ भनेको महिलालाई उनको जिम्मेवारीसँग लगेर हेर्नु हो। र, उनको जिम्मेवारीमा छोराछोरीको हेरचाह, भान्साकोठाभित्रका काम, श्रीमान्को सेवा आदि इत्यादि पर्छन्। महिलाका यस प्रकारका जिम्मेवारीलाई बुझ्न मनुस्मृति वा हिन्दू धार्मिक ग्रन्थमा उल्लेख गरिएका कुराहरूले अझ मजबुद बनाएको छ। जहाँ महिलालाई परम्पराको जगेर्ना गर्ने भनेर हेरिन्छ। यही कुरालाई हामी जन्मेको भूगोलसँग तुलना गर्ने हो भने हाम्रो भूगोलप्रतिको बुझाइ पनि लगभग त्यही हुन्छ सहनशील, सृष्टिको आधार, परम्पराको संरक्षक, हरेक प्राणीप्रतिको माया तथा करुणा आदि इत्यादि। सायद यिनै कारणले पनि हुनसक्छ, हामी जन्मेको भूगोलको पर्याय हामीलाई जन्मदिने आमा अर्थात् आमाको पर्याय हामी जन्मेको भूगोल। फेरि पनि प्रश्न के हो भने के हामीले जन्मेको भूगोलप्रति देखाउने माया तथा सम्मानजस्तै सम्पूर्ण स्त्री जातिमा देखाउन सकेका छौं ? के हामीले महिला सशक्तीकरणको कुरा गरिरहँदा यो भूगोलको सशक्तीकरणको बारेमा केही गरिरहेका छौं ? के हामीले भूगोललाई आमा तथा स्त्री लिंगको पहिचान दिइरहंँदा पुरुष तथा महिलाको लिंगमा नपर्ने तेस्रो लिंगलाई त्यतिकै सम्मान र पहिचान दिन सकिरहेका छौं ? कतै हामीले आफ्नो स्वार्थका लागि मातृभूमिको नाममा राजनीति त गरिरहेका छैनौं ? महिलाको शक्ति र क्षमतालाई अवमूल्यन गरेजस्तै भूगोलको क्षमता र शक्तिलाई अवमूल्यन त गरिरहेका छैनौं नि ? इतिहासमा भूगोलको सुरक्षार्थ पुरुषसँगै महिलाको पनि उत्तिनै छ, विश्वभरि नै। खैर त्यसको प्रवृत्ति फरक होला। हरेक युद्धमा होस् वा देशको विकासमा महिलाको भूमिका उत्तिनै छ। चाहे त्यो माओवादी आन्दोलनमा होस् वा भारतको सिभिल डिसओबेडियन्स आन्दोलनमा होस्। अथवा अमेरिकाको स्वतन्त्रताको संग्राममा होस्। महिला र पुरुषको मात्र नभएर विभिन्न यौनिकता र यौनिक पहिचान भएकाहरूको पनि उत्तिकै छ। तर महिला र पुरुष लिंगका आधारमा मात्र समाजको पहिचानको व्याख्या गर्नु र पुरुषलाई मात्र लडाकु र संरक्षकको पहिचान दिनु र भूगोललाई स्त्री लिंगको पहिचानमा सीमित राख्नुले लैंगिक समाजप्रतिको सामाजिक पूर्वाग्रहलाई अझ टेवा मिल्न सक्छ। त्यसो हो भने महिला तथा हामी जन्मेको भूगोलको क्षमताको अवमूल्यन हुन सक्छ। ठूलाठूला आन्दोलन र युद्धहरूमा महिलाको परोक्ष तथा अप्रत्यक्ष सहभागिता मात्र होइन, त्यस्ता युद्धहरूलाई रोक्न सक्ने महिलाको सामथ्र्य तथा क्षमता भएका उदाहरण पनि छन्। लेखक एरिस्टोफेन्सले लेखेको कमेडी नाटक लाइसेस्ट्रामा लाइसेस्ट्राले पेलोपेनेसियन युद्ध रोक्न महिलालाई प्रभावित पारेको कुरा उल्लेख छ। उनले सबै महिलालाई युद्धमा सहभागी भएका आफ्ना प्रेमी तथा पतिहरूसँग सुत्न नजाने र जसको कारण उनीहरूको यौन चाहना पूरा हुन नपाएपछि युद्धतिर मन नजाने र युद्ध आफैं रोकिने भनेपछि सबै महिलाले त्यसै गरे। यसले पुरुषको यौनलाई नियन्त्रण गर्न सक्ने महिलाको सामथ्र्य र शक्तिलाई प्रदर्शित गर्छ। महिलाको अर्को भयनाक रूप के हुन सक्छ भन्ने कुरालाई पनि देखाउँछ। यसलाई आलंकारिक रूपमा भूगोलसँग दाँज्ने हो भने त्यो कहिलेकाहीँ भूगोलमाथि आउने विचलन पनि हुन सक्छ जस्तो भूकम्प वा अरू कुनै प्राकृतिक विचलन। त्यही भएर भूगोलका आफ्नै स्रोत र साधनको सही सदुपयोग नगरिकन भूगोलमाथि अतिक्रमण गरेको खण्डमा उसले भयानक रूप देखाउन सक्छ। भूगोलले सहनशीलताको सीमा नाघ्न सक्छ। यो उसको आफ्नै प्रतिरक्षात्मक क्षमता हो। तर, हामीले कतै भूगोलको क्षमतालाई अवमूल्यन गरिरहेका त छैनौं ? जसरी हामीले महिलाको त्यो साहसिक सामथ्र्य र क्षमतालाई अवमूल्यन गर्दै आइरह्यौं, सामाजिक, वैचारिक, सांस्कृतिक तथा धार्मिक सन्दर्भ र परिवेशमा। पुरुष रुँदा आइमाइते भइने, महिला भएपछि सहनशील हुनुपर्ने धर्तीजस्तै ! असल मान्छे धर्तीले जन्माएका छोरा हुने, गलत भए आमा दोषी हुने वा आमाले राम्रो संस्कार नदिएका कारण त्यस्तो हुने आदि। यस्तै खाले सामाजिक चिन्तन र सोचले महिलालाई दोस्रो दर्जामा राखिरह्यो। त्यही सोच र विचारमा पुरुषप्रधान समाजले राजनीति गरिरह्यो। यस्तै विचार, सोच र अभ्यासले लैंगिक विरोधाभासलाई प्रश्रय दिइरह्यो। यस्तै सोच हामीले भूगोलमाथि गर्ने व्यवहारमा पनि प्रत्यक्षअप्रत्यक्ष रूपमा रहिरह्यौं। एरिस्टोटलले समेत महिलालाई नरम, कमजोर र दोस्रो दर्जाको रूपमा हेरे। पुरुषलाई पब्लिक, महिलालाई प्राइभेट स्पेसमा राखेर हेरियो। हेगेलले लैंगिक फरकताका कारण त्योसँग जोडिने अरू नैतिक कुराहरू पनि फरक देखे। जहाँ महिला पुरुषको चाहनाको वस्तु भयो। फलस्वरूप पुरुष कर्ता भयो, शासक हुन सक्षम व्यक्ति भयो। जसको असर भनेको महिलाको सक्षमता र क्षमतामा संशय भइरह्यो। उनीहरूको कमजोर क्षमतालाई जन्मजात विशेषतासँग लगेर जोडिदियो। महिलाका जिम्मेवारी, कर्तव्यका कुरालाई लिएर हिन्दू धार्मिक ग्रन्थमा मात्र होइन कि पाश्चात्य दर्शनका विद्वानहरू जस्तो रुसो, एडाम स्मिथ, लक्, ह्युम, नित्सेलेसमेत महिलाको क्षमताको अवमूल्यन गरिरहे। जसका कारण देश बनाउने मुद्दामा समेत महिलाको भूमिकाको अवमूल्यन भइरह्यो। जेन्डर एन्ड नेसन भन्ने पुस्तकमा निरा युभाल ड्याभिसले राष्ट्रिय आयोजनामा महिला र पुरुषको योगदानको खुब चर्चा गरेकी छन्। भनेकी छन् कि राष्ट्रको पुनत्पादन, यसको संस्कृतिक सभ्यता र नागरिकतामा साथै राष्ट्रका द्वन्द्व र युद्धमा महिलाको भूमिका अतुलनीय छ। तर, महिलालाई भने संस्कृतिको विम्बको रूपमा हेरिन्छ। जसका कारण उनीहरू राष्ट्रिय तथा पारिवारिक इज्जतको वाहक हुन्छन्। यस्ता कुराहरूले अझ लैंगिक विरोधाभासलाई प्रश्रय दिएको छ। यही विरोधाभाष हामी जन्मेको भूगोल वा हाम्रो मातृभूमिको बुझाइमा परिवर्तित हुन्छ। र अन्त्यमा, देख्दा सुन्दर लाग्ने महिलालाई दिइने यी विभिन्न विम्बका कारण नै हो महिलाको क्षमतामाथि संशयको प्रश्न उठ्ने। यदि आफू जन्मेको भूगोलको माटोलाई आमा सम्झिने हो भने, कुनै महिलाको बलात्कार हुँदा भूगोल वा देशको बलात्कार भएको पनि सम्झिन सक्नुपर्छ। अनिमात्र भूगोल र महिला दुवैप्रति बराबर सम्मान मिल्न पुग्छ। कोही कसैको संरक्षक हुनुभन्दा उसैको क्षमतामा विश्वास गर्न सक्ने हुनुपर्छ। बरु उसको क्षमताको खोजी गरेर ऊभित्रकै स्रोत र साधनको सही उपयोग गरेर उसको सशक्तीकरणमा जोड दिनुपर्छ। चाहे त्यो पुरुष होस् वा महिला वा आफू जन्मेको भूगोल वा अरू कुनै यौनिक पहिचान भएको व्यक्ति। अनि मात्र व्यक्ति, समाज, देश, राष्ट्र तथा भूगोल क्षमतावान् र बलियो बन्छ। हामीले लैंगिक विरोधाभाषलाई चिर्नु आवश्यक छ। भूगोललाई आमाको नामसँग जोडेर हरेक नागरिकको संवेदना, भावना र देशप्रेम बटुल्नुको सट्टा, आफू जन्मेको भूगोलको आर्थिक उन्नति र विकासका पूर्वाधारतिर जुट्न सके धेरै राम्रो हुन्छ। चाहे त्यो कुनै व्यक्ति होस् वा आफू जन्मेको भूगोल, हामी बरु त्यसको सशक्तीकरण तथा सबलीकरणतिर लाग्न आवश्यक छ। त्यसो हुन सके कोही कसैको प्रतिरक्षात्मक भएर उभिइरहने आवश्यकता नै पर्दैन। आफू जन्मेको भूगोल होस् वा नेपाली महिला उनीहरूको आफ्नै क्षमता, स्रोत र साधनको परिचालनतिर लाग्नुपर्छ। त्यसो हुँदा न मातृभूमिको आदर्श र भावना बोकेर हिँड्नु आवश्यक हुन्छ, न कोही कसैको रक्षक भएर लड्नुपर्ने अपरिहार्यता नै। न त लैंगिक विरोधाभाषभित्र राजनीति गर्नुपर्ने अवस्था नै।आचार्यको विद्यावारिधिमा आधारित सेक्स, जेन्डर एन्ड पोलेसी पुस्तक प्रकाशित छ।"
"सत्ता गठबन्धनको बैठक सुरु, महानगर र उपमहानगरको भागवण्डा टुंग्याउने",काठमाडौं : सत्ता गठबन्धनको बैठक प्रधानमन्त्री निवास बालुवाटारमा सुरु भएको छ। महानगरपालिका र उपमहानगरपालिका टुंगो लगाउन बैठक केहिबेर अघिदेखि सुरु भएको हो। महानगर र उपमहानगरमा सिट बाँडफाँड मिलाउन नेताहरु छलफलमा छन्। अहिलेसम्म पनि सिट बाँडफाँट टुंगोमा पुग्न सकेको छैन। नेपाली काँग्रेस र नेकपा एकीकृत समाजवादीबीच पोखरा महानगरको दाबी नछोडेपछि सहमति हुन सकेको छैन। उपमहानगरपालिकामा पनि दलहरुबीच आआफ्नै दाबीले भागवण्डा टुंगिन सकेको छैन।
"महिलालाई जनताले पत्याउँछन्, दलले होइन","बागलुङ : आसन्न स्थानीय तह चुनावमा नेपाली कांग्रेसबाट गलकोट नगरप्रमुखका १४ आकङ्क्षीमा तीन महिला छन्। तीमध्ये अहिलेकी उपप्रमुख रेणुका काउचा पनि एक हुन्। उनले प्रमुखमा चाहाना मात्र गरेको नभइ आफू सशक्त दाबेदार भएको सुनाइन्। 'उपप्रमुखका रूपमा पाँच वर्ष काम गरियो, धेरै कुरा सिकियो, अब प्रमुख भएर नगर हाँक्ने दृढता मसँग छ', उनले भनिन्, 'पार्टीले त हामी महिलालाई झट्टै पत्याउन गाह्रो छ, तर जनताको विश्वास हामीप्रति छ।' काउचाले विसं २०७४ को स्थानीय तह चुनावमा महिला उम्मेदवारले लोकप्रिय मत लिएर जितेको स्मरण गरिन्। उनले पनि प्रमुखको तुलनामा २८४ बढी मत लिएर गलकोटको उपप्रमुखमा विजयी बनेकी थिइन्। अबको चुनावमार्फत नगरप्रमुख बनेर गलकोटको नेतृत्व गर्ने काउचाको अठोटमा जति दम छ त्यत्तिकै जटिल र असहज छ उम्मेदवार बन्ने बाटो। योग्य हुँदाहुँदै पनि टिकट बाँडफाँटमा पछि परिने हो कि भन्ने संशयमा उनी छन्। 'पार्टीमा आफ्नो दाबी दह्रोसँग राखिरहेकी छु, कार्यकर्ता र मतदाताको मन जित्छु भन्ने आत्मविश्वास छ', काउचाले भने, 'ऐन, नियम केही नहुँदा पनि कर्मचारीका भरमा त काम गरियो, अहिले त जग बसेको छ, संरचना तयार छ, त्यसमै टेकेर नगरपालिका हाँक्न सकिन्छ।' उनले उपप्रमुख भएर काम गर्दा पनि अधिकारविहीन हुनुनपरेको बताए। कानुनी प्रबन्धबाटै प्रमुख र उपप्रमुखको काम, कर्तव्य नै तोकिएपछि जिम्मेवारी बहनमा पछाडि परेको अनुभव कहिल्यै नभएको उनको भनाइ छ। 'कपितय ठाउँमा प्रमुख र उपप्रमुखबीच तालमेल नहुँदा विवाद पनि देखिए तर हामीले त्यस्तो हुन दिएनौँ', काउचाले भनिन्, 'जनता र सेवाग्राहीलाई केन्द्रमा राखेर काम गर्यौँ।' काउचालाई झैँ ताराखोला गाउँपालिकाकी उपाध्यक्ष दिलकुमारी पुनलाई पनि अध्यक्ष भएर गाउँपालिका चलाउने आँट र इच्छा थियो। तर अध्यक्ष पदको आकाङ्क्षीमा पुरुष अनुहार नै हाबी भएपछि उनी पुनः एकपटकलाई उपाध्यक्षमै दोहोरिने मनस्थितिमा पुगेकी छन्। 'जिम्मेवारी पाए नेतृत्व गर्न नसक्ने भन्ने त होइन, तर पार्टीको कुरालाई पनि मान्नै पर्नेरहेछ', पुनले भनिन्, 'महिलाले सक्दैनन् भन्ने पुरानो र पुरुषवादी सोच अझै हटेको छैन, समाजले पनि महिलालाई झट्टै अघि सार्न चाहँदैन।' स्थानीय तहको उपप्रमुख या उपाध्यक्ष हुनुलाई पनि महत्वपूर्ण उपलब्धि मान्नुपर्ने उनको बुझाइ छ। न्यायिक, राजस्व परामर्श, अनुगमन समिति, सामाजिक विकास, बजेट निर्माणलगायत क्षेत्रमा उपाध्यक्षको नेतृत्वदायी भूमिका हुने पुनले बताएन्। नेकपा (माओवादी केन्द्र) बाट चुनाव लडेर उपाध्यक्ष बनेकी उनले असक्षम भएर या नचाहेर अध्यक्षको उम्मेदवार बन्ने दौडमा नलागेको नभई पार्टीको आन्तरिक परिस्थिति मिलाउन सहयोग गरेको रूपमा बुझ्नुपर्ने बताइन्। महिला उपप्रमुख भएको अर्को नगरपालिका हो ढोरपाटन। त्यहाँ नेकपा (एमाले)बाट करमती पुनमगरले विसं २०७४ को स्थानीय तह चुनावमा उपप्रमुख पद जितेकी थिइन्। यसपालिको चुनावमा पुनमगर प्रमुखको उम्मेदवार बन्ने बाटो अब करिब बन्द भइसकेको छ। पार्टीले अहिलेका नगरप्रमुख देवकुमार नेपालीलाई नै पुनः उम्मेदवार बनाउने सर्वसम्मत निर्णय गरिसकेको छ। पुनमगरलाई उपप्रमुख भएर काम गर्दाका अनुभव र आगामी चुनावमा उम्मेदवार बन्नेनबन्ने विषयमा सोध्दा कुनै प्रतिक्रिया दिन चाहिनन्। यीबाहेक बरेङ, निसीखोला र तमानखोला गाउँपालिकामा पनि महिला उपाध्यक्ष छन्। ती गाउँपालिकामा पनि अहिले भएका महिला उपाध्यक्षले नै अध्यक्ष पदको टिकट पाउने कुनै सम्भावना छैन। विभिन्न दलबीच गठबन्धन गरेर चुनाव लड्ने तयारीले त झन् यो चुनावमा प्रमुख पदमा महिलाको नेतृत्व खुम्चने देखिएको छ। गत स्थानीय चुनावमा पनि दलहरूबीच गठबन्धन हुँदा महिला नेतृत्वमा आउनबाट बञ्चित भएका थिए। यहाँका बाँकी चार स्थानीय तहमा पुरुष उम्मेदवार नै उपप्रमुख र उपाध्यक्षमा निर्वाचित भएका थिए। राजनीतिमा महिला सहभागिता सुनिश्चित गर्न संवैधानिकरूपमै स्थानीय तहको प्रमुख या उपप्रमुखमा महिला हुनुपर्ने व्यवस्था भए पनि दलहरुबाटै त्यसको उल्लङ्घन हुँदै आएको छ। बाध्य भएर एउटा पद महिलालाई दिनुपरेका अवस्थामा पनि उपप्रमुख पदमा उम्मेदवार बनाउने गरिएको छ। गठबन्धनका नाममा महिलालाई मुख्य पदमा आउनबाट रोक्न नहुनेमा यहाँका राजनीतिक दलका महिला सङ्गठनले पनि ध्यानाकर्षण गराएका छन्। गत महिना अन्तरपार्टी महिला सञ्जालले पनि महिलालाई नेतृत्वदायी पदमा उम्मेदवार बनाउन माग गरेको थियो। राजनीतिमा आफूहरूलाई कम आँक्न नहुनेमा महिलाहरुको एकै स्वर छ। रासस"
एमालेले टुंग्यायो स्याङ्जामा २ पालिकाका उम्मेदवार,"स्याङ्जा : नेकपा एमालेले आँधीखोला गाउँपालिका र वालिङ् नगरपालिकाका उम्मेदवारको टुंगो लगाएको छ। नेकपा एमाले जिल्ला अध्यक्ष सूर्यप्रसाद गैह्रे पारस का अनुसार आँधीखोला गाउँपालिकाको अध्यक्षमा विश्व पौडेल र उपाध्यक्षमा सीता थापालाई उम्मेदवार बनाउने निर्णय भएको छ। आँधीखोला गाउँपालिकाको अध्यक्ष उम्मेदवार विश्व पौडेल र उपाध्यक्ष उम्मेदवार सीता थापा। आँधीखोलाले सबै पदाधिकारीसमेत टुंगो लगाएको जनाएको छ। पौडेल नेकपा एमाले जिल्ला सहसचिव हुन् भने थापा जिल्ला समन्वय समिति सदस्य हुन्। यसै गरी, वालिङ् नगरपालिकाको प्रमुखमा कृष्ण खाँण र उपप्रमुखमा खगिसरा थापालाई उम्मेदवार बनाउने निर्णय गरेको छ। अन्य वडाको भने छलफल जारी रहेको बताइएको छ। खाँण नेकपा एमाले जिल्ला उपाध्यक्ष हुन् भने थापा सचिवालय सदस्य हुन्। अन्य पालिकाको बारेमा भने छलफल जारी रहेको सहसचिव राजेन्द्र डुम्रेले जनाए।"
९ गतेदेखि खटिँदै म्यादी,"काठमाडौं : वैशाख ३० गते हुने स्थानीय तहको निर्वाचन सुरक्षाका लागि भर्ना भएका १ लाख म्यादी प्रहरी वैशाख ९ गतेदेखि ड्युटीमा खटिने भएका छन्। देशभरका सबै जिल्लामा सञ्चालन भएको ज्ञान र सीप प्रदान गर्ने तालिममा उनीहरू सहभागी भइरहेका छन्। तालिम गत चैत २८ गतेदेखि यही वैशाख ८ गतेसम्मका लागि सञ्चालन भइरहेको छ। नेपाल प्रहरीका प्रवक्ता विष्णुकुमार केसीका अनुसार तालिमपछि म्यादी प्रहरीलाई निर्वाचनसम्बन्धी कार्यमा परिचालन गरिनेछ। ४० दिनका लागि नियुक्ति भएका म्यादी प्रहरीले पारिश्रमिकका रूपमा ४४ हजार रकम प्राप्त गर्नेछन्। केसीका अनुसार उनीहरूलाई सामान्य खालको शारीरिक तालिम दिइएको छ। सेलेक्सनमा परेका तर तालिमका क्रममा सामान्य कसरत र दौडिन पनि नसक्नेहरू आफ्नै खुसीले छाड्न सक्छन्। कसरी लाइन मिलाउने ? पोसाक कसरी लगाउने ? मतदान केन्द्र बनाउने, सुरक्षा दिने, मतदातालाई सहयोग गर्ने, अशक्त, वृद्धवृद्धालाई सहयोग गर्नेलगायतका सीप सिकाइनेछ। तालिमपछि उनीहरू हरेक दिन ८ घण्टा ड्युटीमा खटिनुपर्नेछ। प्रवक्ता केसी भन्छन्, रातिको समयमा भने म्यादी प्रहरीले काम गर्नुपर्दैन।"
उपचारदेखि बिजुली छुटसम्म एकीकृत समाजवादीको चुनावी घोषणापत्रमा के के छ ?,"काठमाडौं : नेकपा एकीकृत समाजवादीले चुनावी घोषणापत्र सार्वजनिक गरेको छ। घोषणापत्रमा स्थानीय सरकारको बजेटको एक नम्बर प्राथमिकतामा स्वास्थ्य उपचारलाई राखिने भनिएको छ। यस्तै, रोग लागेर उपचार भन्दा रोग लाग्न नदिने जनस्वास्थ्यका मापदण्ड लागु गर्ने काम स्थानीय सरकारले प्राथमिकताका साथ गर्ने घोषणापत्रमा उल्लेख छ। चुनावी घोषणापत्रमा सीपमूलक, प्राविधिक र व्यावसायिक शिक्षालाई प्राथमिकतामा राखीने भनिएको छ। दक्ष प्राविधिक जनशक्ति उत्पादनका लागि एक पालिका, एक प्राविधिक शिक्षालय अवधारणाअनुसार प्राविधिक शिक्षामा जोड दिइने उल्लेख छ। प्राविधिक जनशक्ति उत्पादनका लागि अल्पकालीन र मध्यकालीन अभिमुखीकरण र तालिमका लागि साधनसम्पन्न तालिम केन्द्रहरू स्थापना गरिने भनिएको छ। हरेक घरपरिवारमा स्वच्छ खानेपानी पुर्याउने काम स्थानीय सरकारको उच्च प्राथमिकता हुने उल्लेख छ। स्थानीय सरकारमार्फत् हरेक घर परिवारलाई वार्षिक रूपमा २०० युनिटसम्म विद्युत् महसुलमा छुट दिइने भनिएको छ। किसानहरूको उत्पादनमा समर्थन मूल्य कायम गरी मूल्य नपाएर उत्पादन खेर जाने स्थितिको अन्त्य गर्न निश्चित सीमा तोकेर त्यसभन्दा कम बजार मूल्य भएमा पालिकाले नै खरीद गरिदिने व्यवस्था गरिने घोषणापत्रमा उल्लेख छ।"
तालमेलको सकस,"किशोर बुढाथोकीविराटनगर, सुब्रत न्यौपानेझापा, भरत खड्काउदयपुर : स्थानीय तहको निर्वाचन नजिकिँदै गइरहे पनि प्रदेश १ मा सत्तारुढ गठबन्धनमा उम्मेदवार छनोट सकसपूर्ण बनिरहेको छ। चुनावी तालमेलका विषयमा पालिकाको भागबन्डा मिल्न नसक्दा गठबन्धनको गाँठो फुक्न सकेको छैन। गठबन्धनको प्रारम्भिक खाका शनिबार आउने भनिए पनि कुनै निष्कर्ष निस्कन नसक्दा गठबन्धन धरापमा परेको छ। गठबन्धनभित्रको विवाद उग्र बनेको छ। शीर्ष नेताले स्थानीय तहमा गठबन्धन गरेर चुनावमा भाग लिन दिएको निर्देशन प्रदेश १ का १४ वटै जिल्लामा कार्यान्वयन नहुने अवस्थामा पुगेको हो। केही स्थानीय तहमा केन्द्रीय निर्देशनविपरीत चुनावको तयारी भइरहेको छ। दलहरूले आआफ्नो हिसाबमा चुनावी अभियान, सभा र प्रचारप्रसारलाई भने तीव्र पारेका छन्। उम्मेदवारी मनोनयनको समय नजिकिँदै जाँदा पनि छलफल, संवाद र बैठकबाट तालमेलका लागि गरिएका प्रयास सफल हुन सकिरहेको छैन । कुनकुन पालिकाका प्रमुख र उपप्रमुख कुन दलले लिने भन्ने विषयमा सहमति जुट्न नसकेको हो। सत्ता राजनीतिको केन्द्रमा रहेका दलबीच चुनावी तालमेलका लागि इमान्दार नबनेको आरोप एकअर्कालाई लगाउने क्रम सुरु भएको छ। नेपाली कांग्रेस, नेकपा (माओवादी केन्द्र), नेकपा (एकीकृत समाजवादी), जनता समाजवादी पार्टी (जसपा)समेतका दलबीच सिट बाँडफाँटमा कुरा नमिल्दा प्रदेश १ मा गठबन्धन धर्मराएको छ। सिट बाँडफाँटलाई लिएर कांग्रेस र माओवादीबीच ठूलो मतभेद छ। जनाधार कमजोर रहेका दलहरू चुनावी तालमेलमा जोड दिइरहेका छन्। तर, सिट बाँडफाँटमा उनीहरूको दाबीलाई कांग्रेसले स्वीकार गरेको छैन। कांग्रेसका अधिकांश नेता कार्यकर्ता तालमेलको विपक्षमा छन्। प्रदेश १ मा १ सय ३७ स्थानीय तह छन्। २०७४ सालमा कांग्रेसले ५१, माओवादीले ९ र जसपाले २ वटा पालिकाको प्रमुख जितेको थियो। एकीकृत समाजवादीको जन्म भएकै थिएन। तालमेलका लागि ४ दलले बनाएको मोरङ जिल्ला स्तरीय कार्यदलले कुनै निष्कर्ष निकाल्न सकेन। कार्यदलमा कांग्रेसबाट मोरङ उपसभापति भक्तिनाथ माझी, माओवादीबाट जिल्ला संयोजक विजय विश्वास, जसपाबाट जिल्ला अध्यक्ष राजकुमार यादव र एकीकृत समाजवादीबाट नेता उद्धव पोखरेल थिए। जसपा अध्यक्ष यादवले कार्यदलबाट निष्कर्ष ननिस्किएका कारण जिल्ला तहको मूल समितिलाई तालमेलको जिम्मा दिनुपर्ने अवस्था आएको बताए। भने, कार्यदलले कुरा मिलाउन नसकेपछि मूल समितिलाई जिम्मा दिइएको हो। तर, त्यसले पनि मिलाउने सम्भावना देखिँदैन। गठबन्धन दलमध्ये कांग्रेसले विराटनगर महानगरपालिकामा कोहीसँग पनि तालमेल हुने स्पष्ट पारिसकेको छ। कांग्रेसले विराटनगरको मेयरमा ७ र उपमेयरमा १२ जना सम्भावित उम्मेदवारको नाम एकल सिफारिस गरिसकेको छ। मोरङका १७ स्थानीय तहमध्ये कांग्रेसले यसअघिको निर्वाचनमा जितेका १० वटा पालिकासहित ११ वटामा प्रमुख आफूले पाउनुपर्ने माग राखेको छ। कांग्रेसले २०७४ सालमा विराटनगरसहित रतुवामाई, उर्लाबारी, लेटाङ र सुन्दरहरैंचा नगरपालिका तथा केराबारी, सुनवर्षी, धनपालथान र कटहरी गाउँपालिकाको प्रमुख जितेको थियो। बूढीगंगा गाउँपालिकामा जितेको फोरम लोकतान्त्रिक अहिले कांग्रेसमा समाहित भइसकेको छ। यसअघि रंगेली नगरपालिकामा विजयी भएको माओवादीले तालमेलका क्रममा रतुवामाई र रंगेली नगरपालिका तथा ग्रामथान, मिक्लाजुङ र धनपालथान गाउँपालिकाको प्रमुख दाबी गरिरहेको छ। जहदा गाउँपालिका जितेको जसपाले सुनवर्षी र रंगेली नगर तथा जहदा, धनपालथान र कटहरी गाउँपालिकाको दाबी छाडेको छैन। एमालेबाट अलग भएर बनेको नेकपा (एकीकृत समाजवादी)ले सुन्दरहरैँचा, पथरीशनिश्चरे नगरपालिका तथा केराबारी र कानेपोखरी गाउँपालिकामा प्रमुख मागेको छ। एमालेले यसअघि पथरीशनिश्चरे र बेलबारी नगरपालिका तथा मिक्लाजुङ, ग्रामथान र कानेपोखरी गाउँपालिका जितेको थियो। कांग्रेस जिल्ला उपसभापति माझीले धेरै प्रयास गर्दा पनि गठबन्धनमा भागबन्डाको सहमति जुट्न नसकेको बताए। सबैले आआफ्नो दाबी र अडान नछाडेपछि तालमेलको प्रयास असफल भएको उनको भनाइ छ। यसअघि जितेका तहमा कांग्रेसले अरूलाई छाड्न सक्दैन, माझी भन्छन्, त्यसमा हाम्रो दाबी स्वाभाविक हो। पार्टीको तल्लो तहबाट पनि अरू दलसँग चुनावी तालमेल गर्न नहुने सुझाव आएको उनले स्पष्ट पारे। सिट बाँडफाँटमा २०७४ सालको चुनावमा प्राप्त परिणामलाई आधार मान्नुपर्ने केन्द्रको निर्देशन रहेको माझी बताउँछन्। अरू दलले आफ्नो पार्टीले प्राप्त गरेको मतभारभन्दा धेरै सिटको दाबी गरेपछि गठबन्धन सकसमा परेको उनको भनाइ छ। कांग्रेसको अस्वाभाविक दाबीका कारण गठबन्धन नै धर्मराएको माओवादी केन्द्र प्रदेश १ का अध्यक्ष हर्क नेम्बाङको आरोप छ। कांग्रेसका कारण प्रदेशमा गठबन्धन धर्मराएको छ, उनले भने, तर, गठबन्धनलाई भत्कन नदिने कोसिस गरिरहेका छौं। संखुवासभा, इलाम र सोलुखुम्बुमा कांग्रेस र माओवादीबीच गठबन्धन नहुने निश्चित भएको नेम्बाङले बताए। पाँचथर, ताप्लेजुङ र तेह्रथुममा पनि गठबन्धनको सम्भावना करिब टुंगिएको छ। माओवादीले आफ्नो हैसियतभन्दा धेरै भाग खोजेपछि समस्या आएको दाबी कांग्रेसको छ। जसपा प्रदेश १ संसदीय दलका नेता एवं पार्टीका केन्द्रीय सदस्य जयराम यादवले चुनावी तालमेलका लागि आन्तरिक गृहकार्य भने जारी राखिएको बताए। कांग्रेसभित्रको अन्तरकलहले समस्या भइरहेको छ, उनले भने, कांग्रेसको एउटा समूह तालमेलको पक्ष र अर्को समूह विपक्षमा भएकाले पनि यो अवस्था आइरहेको हो। कांग्रेस झापा सभापति देउमान थेवे अरू दलले कांग्रेसलाई नै भाग नराखिकन दाबी गरिरहेको बताउँछन्। चुनावी तालमेल र उम्मेदवार चयन थप पेचिलो बनेको छ, उनले भने, हैसियत बिर्सिएर अरूले गरेको दाबीका कारण कांग्रेसले अर्कै निर्णय लिन सक्छ। अरुको व्यवस्थापन गरिदिन आवश्यक नरहेकाले कार्यकर्ताको मागअनुसार कांग्रेस एक्लै अघि बढ्नसक्ने थेवे बताउँछन्। भागवण्डाको विषय टुंगो लाग्न नसकेपछि गठबन्धनका दलले शनिबार कार्यदल बनाएका थिए। कांग्रेसका जिल्ला सचिव कृष्ण हुमागाईं नेतृत्वको कार्यदलमा माओवादी केन्द्रका मोहन टुडू, एकीकृत समाजवादीका नीलमणि बराल र जसपाका गौरीमान राई छन्। झापाका १५ स्थानीय तहमध्ये एकीकृत समाजवादीले शिवसताक्षी, अर्जुनधारा र भद्रपुर नगरपालिकासहित ५ वटा पालिकाको प्रमुख दाबी गरेको छ। दमक, गौरीगन्ज, झापा गाउँपालिकासहित ५ वटा पालिका प्रमुखमा माओवादीको दाबेदारी छ। झापामा एमालेले उम्मेदवार छान्न सबै स्थानीय तहमा कार्यकर्ताको मत लिएको छ। माओवादीका झापा संयोजक राजु आचार्यले गठबन्धनका दलभित्र ९ वटा पालिकामा सहमति भएको दाबी गरेका छन्। बाँकी ६ वटामा सहमति नभए स्वस्थ्य प्रतिस्पर्धामा जानुपर्ने उनको भनाइ छ। प्रदेश १ का आर्थिक मामिला तथा योजना मन्त्री एवं माओवादी नेता इन्द्र आङ्बो (मौसम)ले फेसबुक पेजमा गरेको पोस्टले प्रदेशको राजनीतिक माहोल तातिएको छ। उनले लेखेका छन्, एउटालाई हराएर अर्कालाई जिताउने ठेक्का माओवादीको होइन, लोकतन्त्र, व्यवस्था, संविधान रक्षार्थ जिम्मेवारपूर्ण सहकार्यको अपेक्षा मात्र हो। सहमतिको नाममा विलम्ब घातक मात्र हुन्छ। अब मैत्रीपूर्ण प्रतिस्पर्धाको लागि अबिलम्ब अगाडि बढौं। आवश्यकता र औचित्यको आधारमा स्थानीय स्तरमा नै तालमेलको अधिकार स्वेच्छिक र खुल्ला गरिनुपर्ने सुझाव उनको छ। कतिपयले उनको पोस्टप्रति समर्थन जनाएका छन्। कतिपयले कांग्रेसको चुरीफुरी बढेको भन्दै गठबन्धन नगर्दा राम्रो हुने सुझाव दिएका छन्। कांग्रेसको शेखर कोइराला पक्षधरले उदयपुरमा गठबन्धन गर्न नहुनेभन्दै पार्टी जिल्ला सभापति हिमाल कार्कीको ध्यानआकर्षण गराइसकेका छन्। निवर्तमान पार्टी सभापति बिदुर बस्नेत, पूर्वक्षेत्रीय सभापति बसन्त बस्नेतसहितका नेता कार्यकर्ताले कम्युनिष्ट विभाजित भएको अवस्थामा एक्लै चुनावमा जाँदा कांग्रेसलाई फाइदा पुग्ने सुझाव दिएका छन्। उदयपुरका ८ वटै स्थानीय तहमा कांग्रेसको जित निश्चित रहेको दाबी पूर्वक्षेत्रीय सभापति बस्नेतको छ। यसअघिको निर्वाचनमा एमालेले ६, कांग्रेस र माओवादीले ११ वटा पालिकाको प्रमुख जितेका थिए।"
मधेस प्रदेश : स्थानीय तहमा कुन दलको अवस्था कस्तो ?,"जनकपुरधाम : देश आसन्न स्थानीय तहको निर्वाचन केन्द्रित भएको छ। गठबन्धनका साथ निर्वाचनको तयारी गरिरहेका सत्तारुढ गठबन्धनमा रहेको दलबीच रस्साकस्सी चलिरहेको छ। प्रमुख प्रतिपक्षीको भूमिकामा रहेका नेकपा एमाले र लोकतान्त्रिक समाजवादी पार्टी कतिपय पालिकामा उम्मेदवार सिफारिश गरीसकेको छ। तर केन्द्रबाट कुनै पनि दलले उम्मेदवारहरुको निर्कैयौल लगाउन सकेको छैन। राष्ट्रिय राजनीतिदेखि क्षेत्रीय पार्टीको राजनीतिक आधार भूमि मधेस रहँदै आएको यर्थात छ। देशको सबैभन्दा पुरानो राजनीति इतिहास बोकेको कांग्रेसका लागि त यो क्षेत्र गढ नै थियो। पछिल्लो स्थानीय तह निर्वाचनको परिणाममा एमालेभन्दा कमजोर अवस्थामा कांग्रेस छ। तर कुनै समय एकल भोट बैंकको रुपमा रहेको मधेस कांग्रेसलाई भने मधेसमा पहिलो दल बनायो। यद्यपि मधेस प्रदेशमा खुम्चदै गईरहेको कांग्रेसको दायरालाई फराकिलो बनाउन नयाँ रणनीतिका साथ नेता अघि बढेको संसदीय दलका सचेतक उपेन्द्र कुशवाहा बताउँछन्। दलहरु कमजोर हुँदा आश्रयस्थल खोज्न मधेसको समथर भूमि झर्छन र यहाँबाट कहिल्यै कसैलाई निराश पनि बनाएको छैन्। त्यसैले होला एमाले र माओवादीले मधेसमा गतिविधि बढाएको छ। मधेसवादी दलमा रहेका युवाहरु एमालेमा लागेपछि मधेसमा एमाले हौसिएपनि संगठनात्मक रुपमा कमजोर छ। २०७० को स्थानीय निर्वाचन परिणाम संतोषजनक नभएपनि मधेसमा कांग्रेस कमजोर नरहेको कांग्रेस मधेसका अध्यक्ष कृष्ण यादवको दाबी छ। मधेस प्रदेशमा पहिलो स्थानमै रहेको र आगामी स्थानीय तहको निर्वाचनमा अझ राम्रो स्थितिमा आउने दाबी छ। माओवादी केन्द्रले पछिल्लो निर्वाचन भन्दाबढी स्थानीय तहमा नतिजा ल्याउने माओवादीका मधेस प्रदेश महासचिव श्रवण बरबरिया यादवले दावी गरे। जनताले विकास चाहेको छ, माओवादीले जितेको स्थानीय तहमा विकासको लहर आएको कुरो जनताले मूल्यांकन गर्छ। यादव भन्छन, हामी पहिले भन्दा मजबुत स्थितिमा छौं, अबको स्थानीय तहमा पहिले भन्दा दोब्बर सिट ल्याउँछौं। दल विभाजनको फाइदा कांग्रेसलाई२०७० स्थानीय तहको मत परिणामामा देशैभरमा एमाले पहिलो थियो। एमालेपछि कांग्रेसको दोश्रो तर पछिल्लो राजनीतिक उथलपुथलले पुरानो समिकरण भताभुङ्ग हुँदा अवस्थामा फेरबदल भएको छ। एमालेमाओवादी मिलेर बनेको नेकपाको आन्तरिक कलहले एमाले एक्लिएको छ। माओवादी केन्द्र कांग्रेस नेतृत्वको सत्ता गठबन्धनमा छ। जसपा विभाजित भएर नेतृत्व उपेन्द्र यादव र महन्थ ठाकुरले लोकतान्त्रिक समाजवादीको नेतृत्व गरिरहेको छ। महन्त ठाकुरबाट अलग भएर वृषेशचन्द्र लालको नेतृत्व तमलोपा सक्रिय छ। टुटफुटले मधेस केन्द्रित दल २०७० को निर्वाचन भन्दा कमजोर स्थितिमा छ। जसको प्रत्यक्ष फाइदा नेपाली कांग्रेसलाई पुग्न सक्ने राजनीतिक विश्लेषक नित्यानन्द मण्डल बताउँछन्। मधेसमा सिके राउत नेतृत्वको जनमत पार्टीको प्रभाव बढेकोले मधेस केन्द्रित दलकै भोट बैंकमा असर पर्ने विश्लेषक मण्डल बताउँछन्। एमालेको अहिले पनि मधेसमा सन्तुलनमा छैन। विभिन्न दलबाट कार्यकर्ता तान्ने अभियानमामा एमालेलाई केही राहत भएपनि परिणाममा मुस्लिक हुने तर्क कतिपयको छ। राष्ट्रिय दललहरु मध्ये कांग्रेस बाहेक सबै दल पछिल्लो दुई वर्षे अवधीमा विभाजित दलहरुको शक्तिमा ह्रास आएको छ। यसले पनि कांग्रेस आफ्नो पुरै शक्तिका साथ स्थानीय तहमा राम्रो परिणाम निकाल्न सक्ने योजनामा छ। मधेसमा दलिय स्थिति मधेस धेरै स्थानीय तह भएको प्रदेशको मामिलामा दोश्रो नम्बरमा छ। प्रदेश १ पछि सबैभन्दा धेरै स्थानीय तह यहाँ छ। १ महानगर, ३ उपमहानगर, ७३ नगर र ५९ गाउँपालिका गरी कुल १ सय ३६ वटा स्थानीय तह छ। १ सय ३६ वटै पालिका गरी कुल १ हजार २ सय ७१ वडा छ। नेपाली कांग्रेस पछिल्लो स्थानीय तह निर्वाचनमा सबैभन्दा बढी ४० स्थानीय तह र ३ सय ३८ वडामा विजयी भएको छ। त्यस्तै तत्कालिन फोरमले २६ स्थानीय तह र १ सय ९१ वडा, तत्कालिन राजपा २५ स्थानीय तह र १ सय ९४ वडा, एमाले १८ स्थानीय तह र २ सय ३० वडा र माओवादी केन्द्र २१ स्थानीय तह र २ सय ३१ वडामा र नयाँ शक्ति एक स्थानीय तहमा विजयी भएको थियो। धनुषा : मधेसको राजधानी धनुषामा १ उपमहानगर, ११ नगर तथा ६ पालिका गरी १८ तह छ। धनुषामा १८ पालिकामा कुल १ सय ६९ वडा छ। नेपाली कांग्रेसले औरही, धनौजी, जनकनन्दनी, धनौजी गाउँ, कमला, क्षीरेश्वरनाथ, धनुषाधाम, नगराइन र सबैला नगरपलिकामा विजयी भएको छ। त्यस्तै एमालेले बटेश्वर र मुखियापट्टी मुसहरनिया गाउँ र मिथिला, मिथिला विहारी नगरपालिकामा विजयी भएको छ। तत्कालिन राजपाले जनकपुरधाम उपमहानगर, हँसपुर नगर तथा तत्कालिन फोरमले गणेशमान चारनाथ नगर र लक्ष्मिनिया गाउँमा विजयी भएको छ। माओवादी शहीदनगर र विदेह नगरपालिकामा विजयी भएको छ। महोत्तरी : महोत्तरीमा कुल १५ स्थानीय तह मध्ये १० नगर ५ गाउँपालिका छन्। कुल १ सय ३८ वडा छ। महोत्तरीमा कांग्रेसले औरही, बलवा र लोहारपट्टी नगर तत्कालिन राजपाले एकडारा, महोत्तरी गाउँपालिका, जलेश्वर, भंगहा, मटिहानी, मनरासिस्वा र तत्कालिन फोरमले सोनमा गाउँपालिकामा विजयी भएको थियो। माओवादी केन्द्रले गौशाला, बर्दिवास, रामगोपालपुर नगर र सम्सी गाउँपालिकामा विजयी भएको छ। पिपरा गाउँपालिकामा तत्कालिन राजपाबाट विजयी भएका विनोद चौधरीको मृत्युपछि उपनिर्वाचनमा नेकपा (एमाले) विजयी भएको थियो। सप्तरी : सप्तरीमा १८ स्थानीय तह मध्ये ९ नगर र ९ गाउँपालिकामा १ सय ६४ वडा छ। कांग्रेसले अग्नीसाइर, बेल्ही चपेना, विष्णुपुर, सुरुंगा गाउँ र शम्भुनाथ नगरपालिकामा विजयी भएको छ। एमालेले कञ्चनरुप र सप्तकोशी, तत्कालिन राजपाले डाक्नेश्वरी, तिलाठी कोइलाडी, राजविराज, रुपनी र हनुमाननगर कंकालिनी गाउँपालिकामा विजयी भएको थियो। तत्कालिन फोरमले खडक, बोदेबर्साइन नगरपालिका, तिरहुत, महादेवा र बलानविहुल गाउँपालिकामा विजयी भएको थियो। एक स्थानीय तहमा तत्कालिन नयाँ शक्ति पार्टी विजयी भएको थियो। सिरहा : १७ पालिकामा १ सय ६४ वडा छन्। कांग्रेसले कल्याणपुर नगर, नवराजपुर, सखुवानन्कारकट्टी गाउँपालिका, एमालेले नरहा गाउँपालिका, लहान र सुखीपुर नगरपालिकामा विजयी भएको छ। माओवादी केन्द्र अर्नमा, औरही गाउँपालिका, कर्जन्हा, गोलबजार, धनगढीमाई र मिर्चैया नगरपालिका, तत्कालिन फोरमले बरियारपट्टी, भगवानपुर, लक्ष्मीपुर पतारी, विष्णुपुर गाउँ र सिरहा नगरपालिकामा विजयी भएको थियो। सर्लाही : ११ नगरपालिका ९ गाउँपालिका सहित २० स्थानीय तह भएको सर्लाहीमा २ सय वडा छ। कांग्रेसले धनकौल, बसबरिया, रामनगर गाउँ, मलंगवा, हरिपूर्वा नगरपालिका, एमालेले इश्वरपुर, लालबन्दी, हरिपुर र हरिवन नगरपालिका, माओवादी केन्द्रले चकरघट्टा गाउँ, बरहथवा र बागमति नगरपालिकामा विजयी भएको छ। तत्कालिन राजपाले कविलाशी, चन्द्रपुर, बलरा नगरपालिका, कौडेना र ब्रह्मपुरी गाउँपालिकामा तत्कालिन फोरमले पर्सा गाउँपालिकामा विजयी भएको थियो। रौतहट : १८ स्थानीय तहमा रौतहटमा १ सय ५७ वडा छ। कांग्रेसले गढीमाई, चन्द्रपुर, परोहा, फतुवा विजयपुर, वृन्दावन, राजपुर, राजदेवी नगरपालिका र दुर्गाभगवती गाउँपालिकामा विजयी भएको थियो। माओवादीले कटहरिया, मौलापुर र यमुनामाई गाउँपालिका, राजपाले गुजरा र गौर नगरपालिकामा जीत हासिल गरेको थियो। तत्कालिन फोरमले गरुडा, देवाही गोनाही, बौधीमाई र माधवनारायण नगरपालिकामा विजयी भएको थियो। बारा : १५ स्थानीय तह भएको बारामा कुल १ सय ६७ वडा छ। जिल्लामा कांग्रेसले कलैया उपमहानगर, करैया, बारागढी गाउँपालिका, निजगढ, महागढीमाई र सिमरौनगढ नगरपालिका, एमालेले कोल्हवी नगरपालिका र जीतपुर सिमरा उपमहानगरपालिका, राजपाले देवताल, परवानीपुर र प्रसौनी गाउँपालिकाको विजयी भएको छ। तत्कालिन फोरमले आदर्श कोतवाल, पचरौता, फेटा र सुवर्ण गाउँपालिकामा विजयी भएको थियो। पर्सा : एक महानगरसहित ३ नगर र १० पालिका गरी १४ स्थानीयतहमा १ सय १२ वडा छ। कांग्रेसले धोविनी गाउँपालिका र पर्सागढी नगरपालिका, एमालेले जिराभवानी, पटेर्वा सुगौनी, बहादुरमाई गाउँ, माओवादी केन्द्रले छिपहरमाई गाउँपालिका, जगरनाथपुर गाउँपालिका र ठोरी गाउँपालिकामा विजयी भएको छ। त्यस्तै तत्कालिन फोरमले पकहामैनपुर, विन्दवासिनी, सखुवाप्रसौनी गाउँपालिका, विरगंज महानगरपालिकामा विजयी भएको थियो। २०७४ सालको स्थानीय तहको मतपरिणामा अनुसार"
जनकपुरमा मेयरका उम्मेदवार एमाले प्रवेश,"जनकपुरधाम : लोकतान्त्रिक समाजवादी पार्टी लोसपा परित्याग गरी मेयरका उम्मेदवार नेकपा एमाले प्रवेश गरेका छन्। जनकपुरधाम वार्ड न ७ का वड़ा अध्यक्षसमेत रहेका जानकिराम साह मंगलबार लोसपा परित्याग गरी विधिवत रुपमा नेपाल कम्युनिस्ट पार्टी एमालेमा प्रवेश गरेका हुन्। पार्टी अध्यक्ष पूर्व प्रधानमन्त्री केपी शर्मा ओलीले उनलाई टिका र खादा लगाई पार्टी प्रवेश गराएका छन्। मेयरका प्रत्यासी रहेका साहले ओलिसङको भेटमा जानकी मन्दिर अंकित फोटो प्रदान गरेका छन्। जनकपुरमा मधेशवादी दलहरुप्रति असन्तुष्टि जनाउँदै पछिल्लो चरणमा यहाँका अधिकाश मधेश आन्दोलनका अगुवा युवाहरु एमाले प्रवेश गरिसकेका छन्। मधेश आन्दोलनमा सकृय भुमिका निर्वाह गरेका सरोज मिश्र, सुशील कर्ण, जानी खान मधेशी, शिव शंकर साह हिरासहितका दर्जनौं युवा मधेशवादी शक्ति छाडेर एमालेमा प्रवेश गरेका छन्।"
"रामचन्द्र र प्रचण्डलाई माधवको जवाफ : केहीले आफ्नो शक्तिको अति मूल्याकंन गरे, सहमति नभए एक्लै भिड्छौं","काठमाडौं : नेकपा एकीकृत समाजवादीका अध्यक्ष माधवकुमार नेपालले स्थानीय तह निर्वाचन सिट बाँडफाँटमा केहिले आफ्नो शक्तिको अति मूल्याकंन गरेको गुनासो गरेका छन्। सत्ता गठबन्धनभित्र नेपाली कांग्रेस र नेकपा माओवादी केन्द्रले आफूलाई ठूलो ठानेको नेपालको गुनासो छ। महानगर र उपमहानगरपालिकाको भागवण्डामा कांग्रेस नेता रामचन्द्र पौडेल र नेकपा माओवादी केन्द्रका अध्यक्ष पुष्पकमल दाहाल प्रचण्डले एकीकृत समाजवादीमाथि आफ्नो हैसियतभन्दा ज्यादा दाबी गरेको बताइरहेका छन्। पोखरामा समाजवादीको संगठन र जनाधार कमजोर रहेको भन्दै पौडेलले कांग्रेसले नै राख्नुपर्ने अडान लिएका छन्। उनले हैसियत र दायित्व बुझेर अघि बढ्न भनेका छन्। त्यस्तै प्रचण्डले उपमहानगरमा एकीकृत समाजवादीले बढी सिट माग्दा सहमति जुट्न नसकेको पार्टीमा ब्रिफिङ गरेका छन्। उनले समाजवादीले आफूलाई एमालेजस्तै ठानेकोसम्म भन्न भ्याएका छन्। यसतर्फ संकेत गर्दै अध्यक्ष नेपालले केही शक्तिले आफ्नो अति मूल्याकंन गरेको बताएका हुन्। स्थानीय तह निर्वाचनका लागि पार्टीको घोषणा पत्र सार्वजनिक गर्दै अध्यक्ष नेपालले भने, हामी अपमान सहनका लागि जन्मेका हैनौं। आफ्नो शक्तिको अति मूल्याकंन गर्नु हुँदैन। केहि शक्तिले आफ्नो अति मूल्याकंन गरेका छन्। सिट बाँडफाँटबारे छलफल भइरहेको भन्दै अध्यक्ष नेपालले चुनावमा पाँच दल मिलेर जाने बताए। सहमति नभए मित्रवत् प्रतिष्पर्धा हुने उनको भनाइ छ। नेपालले भने, समाजवाद र पुँजीबादबीच टक्कर परिरहेको छ। नाम कम्युस्टि, काम पुँजीवादी भयो भने तिनीहरुले कम्युनिस्टको जगेर्ना गर्न सक्दैनन्। एमालेमा व्यक्तिवाद हावी भएको उनले आरोप लगाए। वामपन्थी पार्टीहरुसंग एकता गर्दै अघि बढ्ने उनको भनाइ छ।"
कुनै हालतमा गठबन्धन टुट्दैन : प्रम देउवा,"काठमाडौं : प्रधानमन्त्री तथा नेपाली कांग्रेसका सभापति शेरबहादुर देउवाले गठबन्धन तोड्ने षड्यन्त्र भइरहेको बताएका छन्। नेवी संघको स्थापना दिवसको अवसरमा प्रधानमन्त्री देउवाले गठबन्धन टुटाउने षड्यन्त्र भइरहेको बताएका हुन्। गठबन्धन टुटाउने षड्यन्त्र भइरहेको छ। भोलि पनि त्यो अवस्था नआओस्। एक्लै बहुमतको सरकार आउँदैन। कसै न कसैसँग मिल्नुछ', उनले भने, 'गठबन्धन भनेको गीभ एण्ड टेक हुने नै हो। गठबन्धन नगर्नुको विकल्प छैन तर अहिले गठबन्धन तोड्ने षड्यन्त्र हुँदैछ। प्रम देउवाले गठबन्धनलाई जोगाउनुपर्ने भन्दै त्यसका लागि एकबद्ध भएर अघि बढ्नुपर्ने बताए। गठबन्धन नगरेमा केपी ओलीको जस्तै अवस्था हुने उनले बताए।"
"सत्तारुढ गठबन्धनको बैठक बस्दै, तालमेलबारे निर्णायक छलफल हुने","काठमाडौं : स्थानीय तहको निर्वाचनमा महानगरपालिका र उपमहानगरपालिकाको तालमेलबारे निर्णायक छलफल गर्न सत्तारुढ पाँच दलीय गठबन्धनको बैठक बस्न लागेको छ। प्रधानमन्त्री निवास बालुवाटारमा मंगलबार बिहान ११:३० बजे गठबन्धनको बैठक बस्न लागेको हो । स्थानीय तहमा सानादेखि ठूला सबै दलको दाबीमा अडान बढेपछि सोमबार दुई पटक बसेको गठबन्धनको बैठक बिना निष्कर्ष टुंगिएको थियो। एकीकृत समाजवादीले ६ महानगरमध्ये १ आफूलाई दिनुपर्ने अडान राखेको छ । एकीकृत समाजवादीले तोकेरै पोखरा महानगरपालिका र भरतपुर महानगरमा माओवादीले मेयरमा अडान राखेको छ। सूचना तथा सञ्चार प्रविधिमन्त्री ज्ञानेन्द्रबहादुर कार्कीले महानगर र उपमहानगरको मेयर तथा उपमेयरलगायत अन्य स्थानीयको टुंगो लगाउने तयारी गरिएको बताए। सोमबार गठबन्धनको बैठकबारे जानकारी दिँदै सूचना तथा सञ्चारमन्त्री कार्कीले भने, आज निर्णय हुन नसके पनि निष्कर्षको नजिक पुगेका छौं। तालमेलकै विषय टुंगिन नसक्दा आज निर्णय हुन सकेन। किन टुंगिन सकेन सहमति नजुटेर हो ? भन्ने सञ्चारकर्मीको प्रश्नमा मन्त्री कार्कीले भने, दिउँसोसम्म अडान कायम थियो। अहिले पछिल्लो बैठकमा सबै जना केही हदसम्म लचिलो हुनुभएको छ। भोलि दिउँसोसम्म गठबन्धनले तालमेलको विषयमा एउटा निर्णय बाहिर ल्याउँछ। स्थानीय तहको निर्वाचन नजिकिँदै गइरहे पनि सत्तारुढ गठबन्धनमा उम्मेदवार छनोट सकसपूर्ण बनिरहेको छ। चुनावी तालमेलका विषयमा पालिकाको भागबन्डा मिल्न नसक्दा गठबन्धनको गाँठो फुक्न सकेको छैन।"
मधेश प्रदेशमा एमालेले बहुमत ल्याउँछ : ज्वालाकुमारी साह,"कुनै समय नेकपा एमालेलाई मधेश विरोधीको रुपमा संज्ञा दिएको थियो। तर देशैभरि सक्रियताका साथ चुनावी अभियान चलाइरहेको एमाले यसपटक मधेशमा केन्द्रित भएको छ भने मधेशको ध्यान पनि एमालेमा केन्द्रित बनेको छ । पछिल्लो समयमा मधेशमा सबैभन्दा बढी आकर्षण भएको पार्टी एमाले बनेको चर्चा हुन थालेको छ भने अध्यक्ष केपी शर्मा ओली पनि पटकपटक मधेश प्रदेशका विभिन्न कार्यक्रममा पुगेका छन् । स्थानीय निर्वाचनका लागि उम्मेदवारको मनोनयन दर्ता गर्न एक हप्ताभन्दा कम समय छ। स्थानीय तहको निर्वाचन नजिक आएको समयमा एमाले मधेश विरोधी भ्रमलाई चिर्नका लागि नेकपा एमाले कति मात्रामा सफल भएको छ, मधेश प्रदेशमा एमालेको चुनावी रणनीति र प्रभाव कस्तो छ लगायतका विषयमा पार्टीका मधेश प्रदेश सहईन्चार्ज ज्वालाकुमारी साहसँग अन्नपूर्णकर्मी धनवीर महतोले गरेको कुराकानीको सम्पादित अंश : हाम्रो पार्टी स्थानीय तहको निर्वाचनको लागि यस मधेश प्रदेशमा पूर्णरुपमै तयारी अवस्थामा छौं। ८ वटा जिल्ला रहेको मधेश प्रदेशमा नयाँ उमंगको साथ नेता कार्यकर्ताहरु चुनावी अभियानमा लागिपरेका छन्। अहिले कार्यकर्ताहरु घरघरमा गई मत माग्ने काम गर्दैछन्। हर हर एमाले, घर घर एमालेको चुनावी अभियान अहिले मधेशको घरघरमा गुञ्जिदैछन्। जसको कारण हामी यस प्रदेशमा बहुमत ल्याएर पहिलो स्थान कायम गर्नेछौं। विगतमा त्यस्तो भ्रम मधेश प्रदेशमा केही पार्टीका कार्यकर्तामा छिरेको थियो। तर पछिल्लो समयमा त्यो मानसिकतामा परिवर्तन भएको छ। अहिले यस्तो केही पनि छैन। एमालेले मधेश प्रदेशमा विकासका एजेण्डा ल्याएर त्यस भ्रमलाई चिर्नका लागि सफल भएका छन्। त्यस्तो संज्ञा यहाँका केही नेताहरुले आफ्नो स्वार्थनिहीतमा सिमित रहेको जनताले बुझिसकेका छन्। केपी शर्मा ओली सरकारमा रहँदा मधेशमा गरेको विकासको कारण जनताहरु अहिले एमालेप्रति विश्वास गर्दैछन्। अहिले पनि विभिन्न पार्टीबाट निर्वाचित भएका मेयर, उपमेयरहरु हाम्रा पार्टीमा प्रवेश गर्नेको लहर जारी नै छ। अझ हामी जनताको नजिक पुग्दा उनीहरुको झुकाव एमालेतिर रहेको पाइन्छ। मधेशमा सबैभन्दा बढी आकर्षणको केन्द्रविन्दुमा रहेको पार्टी एमाले बनेको छ। हामीले मधेश प्रदेशलाई एमालेमैत्री प्रदेश बनाउनका लागि केही कसर बाँकी राखेको छैनौं। म ठोकुवाको साथ भन्छु एमाले यस प्रदेशमा निश्चित रुपमा जनमत पाउनेछ। हामीले स्थानीय तहको आवश्यकतालाई मनन गर्दै चुनावी एजेण्डाहरु राखिएका छौं। जसमा हरेक स्थानको फरकफरक हुन सक्छ। स्थानीय तह चुनाव केन्द्रित गरी पार्टीले राष्ट्रिय एजेण्डाहरु अनिवार्य रुपमा समावेश गरिएको छ। जसमा शिक्षा, स्वास्थ्य, रोजगार, कृषि, आवासजस्ता विषयवस्तुहरु समावेश रहेको छ। हाम्रा चुनावी एजेण्डामा शिक्षाको आधारलाई मजवुत बनाउनुको साथै सरल, सुलभ स्वास्थ्य नीतिलाई राखेका छौं। त्यस्तै किसानहरुको हकमा मलखाद्य, बीउविजन, आवश्यक मात्रामा सिंचाईको व्यवस्थापन, विदेशिएकालाई स्वदेशमा ल्याएर स्वरोजगारीको अनेकौं मुद्दाहरु समावेश गरिएका छौं। त्यस्तै अधुरा रहेका गरिबी आवासलाई अनिवार्यताको साथ पूरा गरिने नीति लिएका छौं। अन्तर्राष्ट्रिय विमानस्थल र फाष्ट ट्रयाक बनिरहेको छ। औद्योगिक करिडोरहरू अघि बढेका छन्। हुलाकी मार्ग बनाउने काम ओलीजीको पालामा भएको थियो। त्यसैले हामीसँग प्रष्ट र धेरै एजेण्डा छन्। त्यसअनुसार एकचोटि हामीलाई अवसर दिनुस् भनेर जनताको घरघरमा जान्छौं। त्यस्तो केही छैन्। हामी पहिलेभन्दा अहिले बलियो र मजवुत भइसकेका छौ। उहाँहरु रहेपनि नरहेपनि पार्टीलाई केही फरक परेको छैन। किनकी उहाँहरु नहुँदा काम गर्नका लागि हामीलाई सजिलो भएको छ। कुनै बाधा व्यवधान छैन। निर्वाध रुपमा पार्टीले रणनीति अनुसार जनमैत्री कार्य गर्दै आएका छन्। राजनीति हो जसमा उतारचढाव त नहुने कुरै छैन। पार्टी प्रवेश र पार्टी परित्याग गर्ने लहर त चलि नै रहन्छ। तत्कालीन एमाले नेता माधवकुमार नेपाल र अहिलेको नेता प्रभु साह दुवैको गृह जिल्ला रौतहट रहेको छ। माधवजी पार्टी छाडेर जानु भयो भने प्रभु साहजी माओवादी परित्याग गरि एमालेमा प्रवेश गर्नुभएको छ। यसले निश्चित रुपमा केही न केही रुपमा उतारचढावको त भएकै हो तर यसले पार्टीलाई केही नोक्सानी गरेको छैन। अन्य नेताहरु यस पार्टी प्रवेश गरिएपछि अहिले रौतहटमा नेकपा एमाले भने बलियो भएको छ। प्रभु साहको भूमिकाले गर्दा रौतहटमा पार्टीलाई धेरै नै फाईदा भएको छ। त्यस्तो आवश्यकता छैन। हाम्रा पार्टीले एक्लै पनि चुनावी मैदानमा उत्रनका लागि तयार रहेको छ। देशका अन्य स्थानमा राप्रपासँग गठबन्धन गरेका एमालेले मधेश प्रदेशमा कसैसँग चुनावी साँठगाँठ गर्दैनन्। किनकी गठबन्धनसँग एक्लै लड्नका लागि तयार छन्। म सम्पूर्ण आम नागरिकलाई आग्रह गर्न चाहन्छु अहिले चुनावको समयमा बहुरुपियासँग सावधान रहनुहोला। उनीहरु यहाँलाई भ्रममा फसाई मतको दुरुपयोग गर्न सक्छ। तसर्थ सावधान रहि मतदान गर्नुहोला।"
गभर्नर निलम्बनविरुद्धको रिटमाथि आज सुनुवाई हुँदै,काठमाडौं : निलम्बनमा परेका राष्ट्र बैंकका गभर्नर महाप्रसाद अधिकारीले दिएको रिटमाथि आजबाट सुनुवाइ सुरू हुँदैछ। सर्वोच्च अदालतका न्यायाधीश हरिप्रसाद फुयालको एकल इजलासमा सुनुवाइ हुन लागेको हो । सरकारले आफूलाई गरेको निलम्बन कानुनविपरीत भएको भन्दै गभर्नर अधिकारीले आइतबार रिट दायर गरेका थिए। गत चैत २५ गते सरकारले अधिकारीलाई गभर्नर पदबाट निलम्बन गरेको थियो। अधिकारीले आफूमाथि गरिएको कारबाही बदर गरी गभर्नरको जिम्मेवारीमा फर्किन अन्तरिम आदेश माग गर्दै रिट दायर गरेका छन् । प्रधानमन्त्री तथा मन्त्रिपरिषद् कार्यालयलाई विपक्षी बनाएर उनले मुद्धा दायर गरेका थिए।
केपी ओली चुनावको डरले थर्थरी काँपेका छन् : रामचन्द्र पौडेल,"काठमाडौं : नेपाली कांग्रेसका नेता रामचन्द्र पौडेलले लोकतन्त्र उल्ट्याउने षड्यन्त्र भइरहेको बताएका छन्। नेवी संघ स्थापना दिवसको अवसरमा नेता पौडेलले अहिले पनि लोकतन्त्र सुनिश्चित नभएको भन्दै लोकतन्त्र उल्ट्याउने षड्यन्त्र भइरहेको बताएका हुन्। उनले भने, चुनाव नजिकिंदै छ। गठबन्धनको शक्ति बलियो छ। यो शक्ति देखेर केपी ओली थर्थरी काँपेका छन्। हतास भएका छन्। भ्रष्टतत्व, प्रतिगामी तत्वहरुसँग गठबन्धन गरिरहेका छन्। पौडेलले यो गठबन्धन परिवर्तनका लागि भएको बताए। पौडेलले भने, तपाईंहरु लोकतन्त्रको पहरेदार हो। लोकतन्त्रप्रति समर्पित हुनुहोस्। लोकतान्त्रिक पक्षलाई सफल बनाउन लाग्नुहोस्।"
गठबन्धन दलहरूको आआफ्नो दाबीले सिट बाँडफाँटमा समय लाग्यो : वर्षमान पुन,"कास्की : नेपाल कम्युनिस्ट पार्टी (माओवादी केन्द्र) केन्द्रीय कार्यालयका इन्चार्ज पूर्व स्थायी कमिटीका सदस्य वर्षमान पुनले सत्ता गठबन्धनमा सिट बाँडफाँटको आज टुंगो लाग्ने बताएका छन्। पार्टीको आइटी सेन्टरले मंगलबार आयोजना गरेको गण्डकी प्रदेशस्तरीय भर्चुअल प्रशिक्षण कार्यक्रममा उनले आसन्न स्थानीय तह निर्वाचनमा छ महानगर र ११ उपमहानगरको सिट बाँडफाँट केन्द्रबाटै मिलाइने बताएका हुन्। दलहरूबीच आआफ्नो दाबी रहेकाले मिल्न समय लागे पनि सहमति जुट्ने उनको भनाइ छ। नेता पुनले गठबन्धनमा नगरपालिका र गाउँपालिकाको सिट बाँडफाँट पनि मिलाउने कोसिस भइरहे पनि मिल्न नसके गठबन्धनभित्रै पनि प्रतिस्पर्धा हुने जानकारी दिए। उनले भने, नगर र गाउँपालिका पनि माथिबाटै मिलाउन कोसिस गरेका छौँ। नमिले गठबन्धनबाटै हामी प्रतिस्पर्धा गछौँ, महानगरको र उपमहानगरको भने आज टुङ्गो लाग्छ। तल्ला तहमा सिट बाँडफाँटका लागि माथिबाट पहिला कुन दलले कति प्रतिशत लिने भनेर सङ्ख्या तय गरेर प्रदेश र जिल्ला समितिलाई मिलाउन सहजीकरण गर्न सकिने नेता पुनको भनाइ छ।"
महिलालाई पन्छाउँदै दलहरू,"काठमाडौं : २०७४ को स्थानीय निर्वाचनमा अति कम महिला मात्रै प्रमुख पदमा निर्वाचित भए। अधिकांश स्थानीय तहका उपप्रमुख भने महिला नै बने। अर्को महत्वपूर्ण पद वडाध्यक्षमा पनि कम मात्रै महिलाले जिते। उपाध्यक्षउपप्रमुख बनेकाहरू यसपटक प्रमुख पदमा दाबी त गरिरहेका छन्। तर, पार्टीले टिकट दिनेनदिने टुंगो छैन। उनीहरू नेतृत्वको मुख ताकेर बसिरहेका छन्। यसले यसपटक पनि स्थानीय सरकारको नेतृत्वमा महिला पुग्ने आधार कमजोर देखिएको छ। काठमाडौं महानगरपालिका उपप्रमुख हरिप्रभा खड्गी आफूले प्रमुख पदमा दाबी गरेको बताउँछिन्। तर, पार्टीले के गर्छ भन्नेमा उनी पनि ढुक्क छैनन्। मभन्दा अग्रज सक्षम राजनीतिमा खारिएको महिला आयो भने मैले छोडनुपर्छ। होइन भने म दाबेदार नै छु, खड्गी भन्छिन्। उनका अनुसार महिला सक्षम छन्। अब प्रमुख पद सम्हाल्न सक्छन्। महिलाले प्रमुख पद पाउनै पर्छ भन्ने मेरो प्रमुख एजेन्डा नै हो। सक्षम पनि हुनुपर्छ। पार्टीले मूल्यांकन गरेर दिन्छ भन्नेमा लागेको छ, उनी भन्छिन्। ललितपुर महानगरपालिका उपप्रमुख गीता सत्याल उपप्रमुख पदमा रहेका सबै महिलामा प्रमुख बन्ने हैसियत रहेको बताउँछिन्। तर, उपप्रमुख सत्याल भन्छिन्, लबिङ गरेकै छु। निर्णय पार्टीले गर्छ। स्वतन्त्र उठ्न भएन। पार्टीकै मुख हेर्नुपर्यो। सुर्खेतको वीरेन्द्रनगर नगरपालिका उपप्रमुख मोहनमाया ढकाल प्रमुख पदमा दाबी गरेको सुनाउँछिन्। सम्भावना पनि छ भन्ने लागेको छ। अन्य महिलाले पनि आफ्नो क्षमता र अनुभवको आधारमा दाबी गर्नुभएकै छ, ढकाल भन्छिन्, महिला अब सक्षम भइसकेका छन् र उनीहरूलाई प्रमुख पदमा लैजानुपर्छ भन्नेमा सबैले ध्यान दिनुपर्छ। नेताहरूले चुनाव झन्झन् खर्चिलो बन्दै गएको स्वीकार गरिरहेका छन्। जसकारण उम्मेदवार बन्न पटकपटक सोच्नुपर्ने हुन्छ। एमाले सचिव पदमा अर्याल हरेक क्षेत्रमा महिला सक्षम भइसके पनि आर्थिक रूपमा कमजोर रहेको बताउँछिन्। भन्छिन्, आर्थिक रूपमा बलियो बनाउन सके अन्य कुरामा महिला सक्षम भइसकेका छन्। सक्षम रहेका महिला प्रमुख पदमा आउनुपर्ने नेतृ अर्यालको भनाइ छ। भन्छिन्, जो सक्षम छ उसलाई प्रमुख पद दिन डराउनुपर्दैन। धेरै महिला सक्षम भइसक्नुभएको छ। मोरङ केराबारी गाउँपालिका उपाध्यक्ष शान्ति लिम्बू भुजेल नेतृत्वमा पुग्न चाहन्छिन्। तर, त्यो ठाउँ पाउनेमा उनी ढुक्क छैनन्। प्रमुख पदमा दाबी छ। तर, भनेजस्तो सहज महिलालाई छैन, उपाध्यक्ष भुजेल भन्छिन्, आर्थिक कुरा आउँछ। सक्दैनन् भन्ने मान्यता छ। समावेशिताका नाममा ३३ प्रतिशत मात्र पुर्याउने पार्टी धारणालगायत थुप्रै परिस्थिति सिर्जना हुन्छ। कतिपय महिला जनप्रतिनिधिले फेरि चुनावमा उठ्न अरुचिसमेत देखाएका छन्। पोखरा महानगरपालिकाकी उपप्रमुख मञ्जु गुरुङ भने स्वेच्छाले नै प्रमुख पदमा दाबी नरहेको बताउँछिन्। प्रमुख बिरामी रहँदा उनको पनि कार्यभार सम्हालेको कारण अन्य महिलालाई अवसर दिनकै लागि प्रमुख पदमा दाबी नगरेको गुरुङको भनाइ छ। स्थानीय तह निर्वाचन ऐन, २०७३ १७ उम्मेदवारको मनोनयन : (४) उपदफा (१) बमोजिम मनोनयनपत्र पेश गर्दा दलले अध्यक्ष र उपाध्यक्ष, प्रमुख र उपप्रमुख तथा जिल्ला समन्वय समितिको प्रमुख र उपप्रमुखमध्ये पचास प्रतिशत महिला उम्मेदवार रहने गरी मनोनयनपत्र पेश गर्ने व्यवस्था मिलाउनु पर्नेछ। मैले उपप्रमुख भएर पाँच वर्ष कार्यकाल पूरा गरेँ। केही समय प्रमुखको पनि जिम्मेवारी सम्हाल्ने अवसर पाए। अब मैले पद ओगटनु हुँदैन अरूलाई पनि पालो दिनुपर्छ, उनी भन्छिन्। देशभर उपप्रमुख पदमा रहेको महिला प्रमुखमा आउनुपर्नेमा उनको सहमति छ। महिला सक्षम छन्। देशभरबाट सक्षम र योग्य महिला अब प्रमुखमा आउनुपर्छ, गुरुङ भन्छिन्। दलहरूबीच चुनावी गठबन्धनका कारण पनि महिलाको उम्मेदवारी प्रभावित बनेको देखिन्छ। पूर्वनिर्वाचन आयुक्त इला शर्मा गठबन्धनकै कारण स्थानीय तहमा महिला प्रतिनिधित्व घट्ने अनुमान गर्छिन्। निर्वाचन आयोगले महिलाको समान सहभागिताको वकालत गर्दै आएको हो। अघिल्लो पटक महिला सहभागिता राम्रो रह्यो। यसपटक गठबन्धनको निहुँमा घट्ने सम्भावना छ, पूर्वआयुक्त शर्मा भन्छिन्, महिलालाई प्राथमिकता होइन। महिलाकै लागि व्यवस्था गर्नुपर्छ। आर्थिक रूपमा बलियो बनाउन सके अन्य कुरामा महिला सक्षम भइसकेका छन्। जो सक्षम छ उसलाई प्रमुख पद दिन डराउनुपर्दैन। पदमा अर्याल सचिव, नेकपा एमाले सबै ठाउँमा महिला मात्र प्रमुख हुँदा पनि समानता हुँदैन। सबै योग्य हुनुभएको छ। तर, पुरुष र महिला समावेशी गर्नुपर्यो। मिलाएर लानुपर्ने भएकाले सोअनुसारको निर्णय पार्टीले गर्छ।सीतादेवी यादव पूर्वकोषाध्यक्ष, कांग्रेस प्रमुख पद हाक्न सक्ने योग्य हुनुपर्यो। इच्छाशक्ति र सक्षमताको आधारमा पार्टीले निर्णय गर्छ। हाम्रो पार्टीले महिलालाई प्राथमिकतामा राख्दै आएको छ।जयपुरी घर्ती नेतृ, माओवादी केन्द्र पित्तृसत्तात्मक सोचले गर्दा पनि महिला पछि परिरहेको अधिकारकर्मी बताउँछन्। महिलाले सक्दैनन् पुरुष नै प्रमुख पदमा आउनुपर्छ। पुरुष मात्र नेताजस्तो लाग्ने महिलालाई नलाग्ने प्रवृत्ति हटाउनुपर्छ, राष्ट्रिय महिला आयोग अध्यक्ष कमला पराजुली भन्छिन्। अघिल्लो निर्वाचनमा ७५३ स्थानीय तहमध्ये गाउँपालिका अध्यक्ष ११, उपाध्यक्ष ४ सय २४, नगर प्रमुख ७, उपप्रमुख २ सय ७६ पदमा महिला निर्वाचित भए। वडाध्यक्ष ६२, महिला वडासदस्य ६ हजार ७ सय ४३, दलित महिला वडा सदस्य ६ हजार ५ सय ६८, अन्य वडा सदस्य २ सय ६५ छन्। प्रमुख र अध्यक्षमा महिला २४ प्रतिशत छन्। उपप्रमुख र उपाध्यक्ष पदमा ९३ प्रतिशत महिलाकै नेतृत्व छ। वडाध्यक्षमा १ प्रतिशत मात्र महिला निर्वाचित भएको महिला आयोगको तथ्यांक छ। कांग्रेसकी पूर्वकोषाध्यक्ष सीतादेवी यादव भने महिला सक्षम भए पनि सबै ठाँउमा महिला मात्र प्रमुख हुँदा पनि समानता नहुने बताउँछिन्। सबै योग्य हुनुभएको छ। तर, पुरुष र महिला समावेशी गर्नुपर्यो, नेतृ यादव भन्छिन्। मिलाएर लानुपर्ने भएकाले सोअनुसारको निर्णय पार्टीले गर्ने उनको बुझाइ छ। माओवादी केन्द्र नेतृ जयपुरी घर्ती आफ्नो पार्टीले महिलालाई प्रमुख पदमा ल्याउन प्राथमिकतामा राखेको बताउँछिन्। भक्तपुर नगरपालिकाका उपप्रमुख रजनी जोशी भने पार्टीले जे भन्छ सोही काम गर्न तयार रहेको बताउँछिन्। उनका अनुसार महिला पुरुष नभनी पार्टीले दिएको काम र जिम्मेवारी काममा विश्वास गर्ने छ। बियोन्ड बेइजिङ समिति अध्यक्ष सुशीला श्रेष्ठ स्थानीय तहमा महिला प्रतिनिधिको अर्थपूर्ण सहभागितासँगै प्रमुख पदमा महिला आउनुपर्ने बताउँछिन्। हामीले महिला सहभागिता बढाउनुपर्ने र प्रमुख पदमा आउनुपर्ने माग गर्दै पार्टी कार्यालयमा ज्ञापनपत्र नै बुझाएका छौं, श्रेष्ठ भन्छिन्, दलीय गठबन्धनका कारण महिला सहभागितामा कम हुन सक्छ। मैले प्रमुख पदमा दाबी गरेकी छु। मभन्दा अग्रज सक्षम राजनीतिमा खारिएका महिला आए भने छोड्नुपर्छ। होइन भने म दाबेदार नै छु। प्रमुख पद पाउनै पर्छ भन्ने मेरो एजेन्डा हो। हरिप्रभा खड्गी उपप्रमुख, काठमाडौं महानगरपालिका उपप्रमुख पदमा रहेका सबै महिला प्रमुख बन्ने हैसियतका छन्। म पनि लबिङ गरिरहेकै छु। निर्णय पार्टीले गर्छ। स्वतन्त्र उठ्न भएन। पार्टीकै मुख हेर्नुपर्यो।गीता सत्याल उपप्रमुख, ललितपुर महानगरपालिका मैले केही समय प्रमुखको पनि जिम्मेवारी सम्हाल्ने अवसर पाएँ। अब मैले पद ओगटनु हँुदैन अरूलाई पनि पालो दिनुपर्छ। देशभरबाट सक्षम र योग्य महिला अब प्रमुखमा आउनुपर्छ।मञ्जु गुरुङ उपप्रमुख, पोखरा महानगरपालिका मेरो अब प्रमुखमा नै दाबी हो। सम्भावना पनि छ। अन्य महिलाले पनि आफ्नो क्षमता र अनुभवको आधारमा दाबी गर्नुभएकै छ। महिला अब सक्षम भइसकेका छन् र उनीहरूलाई प्रमुख पदमा लैजानुपर्छ ।मोहनमाया ढकाल उपप्रमुख, वीरेन्द्रनगर नगरपालिका, सुर्खेत म आबद्ध नेपाल मजदुर किसान पार्टी सिद्धान्तको आधारमा चल्छ। महिला पुरुष भनेर छुट्ट्याउँदैन। पार्टीले दिएको काम र जिम्मेवारी म लिन तयार छु।रजनी जोशी उपप्रमुख, भक्तपुर नगरपालिका प्रमुख पदमा दाबी गरेकै छु। तर, भनेजस्तो सहज महिलालाई छैन। आर्थिक कुरा आउँछ। समावेशिताका नाममा ३३ प्रतिशत मात्र पुर्याउने पार्टी धारणालगायत थुप्रै परिस्थिति सिर्जना हुन्छ।शान्ति लिम्बू भुजेल उपाध्यक्ष, केराबारी गाउँपालिका, मोरङ"
"आगलागी हुँदा पसल र होटलमा क्षति, तीन जना घाइते","विराटनगर : विराटनगर महानगरपालिका९ स्थित अस्पताल चोकमा रहेका पसल र होटलमा सोमबार राति आगलागी भएको छ। आगलागीमा परेर दुईवटा होटल, एउटा कपडा तथा एउटा किराना एवं भाँडा पसल जलेर ध्वस्त भएका छन्। ग्यास शिलिन्डर विष्फोट हुँदा आगो फैलिएको थियो। मोरङ प्रहरीका प्रवक्ता डीएसपी दीपक श्रेष्ठका अनुसार आगलागी राति १२:१५ बजेतिर सुरु भएको हो। दमकल, स्थानीय र प्रहरीको सक्रियतामा डेढ घण्टापछि आगो नियन्त्रणमा लिइएको उनले बताए। उनका अनुसार आगोले १ करोड ८ लाखभन्दा बढीको क्षति पुगेको प्रारम्भिक अनुमान छ। श्रेष्ठले शोभादेवी घिमिरेको जग्गामा बनेको घरमा सञ्चालन गरिएका होटल तथा पसलहरु आगोले ध्वस्त बनाएको बताए। आगोले घरमा पूर्ण रूपमा क्षति पुर्याउँदा ४० लाख बढीको क्षति भएको छ। शोभादेवीका छोरा कुमारप्रसाद घिमिरेले सञ्चालन गरेको किराना पसल, विराटनगर८ का छविलाल उप्रेतीको कपडा तथा भाँडा पसल, विराटनगर७ का विनोद राजवंशीले सञ्चालन गरेको न्यू राजवंशी होटल र विराटनगर८ का दीपनारायण राजवंशीले सञ्चालन गरेको दिपेश होटल आगोले ध्वस्त बनाएको छ। आगलागी हुँदा घिमिरेको पसलभित्र रहेको नगद ५ लाख जलेको छ। पसलमा २० लाखभन्दा बढीको क्षति पुगेको प्रहरीको भनाइ छ। डीएसपी श्रेष्ठका उनका अनुसार आगलागीका कारण उप्रेतीको पसलमा २५ लाख २७ हजार, विनोदको होटलमा १२ लाख र दीपनारायणको होटलमा ११ लाख बराबरको क्षति भएको प्रारम्भिक अनुमान छ। प्रहरीका अनुसार आगो नियन्त्रणमा लिने क्रममा दमकलका तीन जना कर्मचारी घाइते भएका छन्। दमकलबाट पानी हालेर आगो निभाउने क्रममा विराटनगर४ का ३७ वर्षीय भीम विष्ट, विराटनगर२ का ३७ वर्षीय अशेष दाहाल र सुनसरी दुहवी१२ का १९ वर्षीय प्रेमकुमार राजवंशी घाइते भएको प्रहरीले जनाएको छ। उनीहरुको म्याक्स अस्पतालमा उपचार भइरहेको डीएसपी श्रेष्ठले बताए। घाइतेको अवस्था सामान्य छ। आगलागीको कारण खुल्न नसकेको प्रहरीको भनाइ छ। प्रहरीले पसल र होटल बन्द रहेको अवस्थामा राति विद्युत सर्ट हुँदा आगलागी भएको हुनसक्ने अनुमान गरेको छ। डीएसपी श्रेष्ठले घटनाको अनुसन्धान भइरहेको जानकारी दिए।"
उम्मेदवार छनोटमै महिलालाई उपेक्षा,"स्थानीय तह चुनाव नजिकिँदै जाँदा उम्मेदवारमा महिलाभन्दा पुरुषको चर्चा बढी छ। महिलालाई पार्टीले उपेक्षा गरेको आरोप नेतृहरू लगाउँछन्। अन्य समय समानुपातिक समावेशीको नारा लगाउने दलहरूले चुनावमा भने अवसर नदिने गरेको बताउँछिन् लोसपा नेतृ विभा ठाकुर। भन्छिन्, दलहरूबीच यदि गठबन्धन भएर चुनावी प्रतिस्पर्धामा आए भने प्रमुख र उपप्रमुख दुवै पुरुष नै हुन्छन्। महिलालाई त यसपालि स्थान पाउनै समेत गाह्रो छ। महिलाले निर्वाचनमा प्रतिस्पर्धा गर्न सक्दैनन् भन्ने सोच दलहरूले पहिले नै बनाउने भएकाले यस्तो अवस्था आएको उनको तर्क छ। एउटा अवस्था दलहरूको मानसिकतामा नै महिलालाई कमजोर हुन्छन् भन्ने हुन्छ। अर्को निर्वाचन निकै महँगो भइसकेको छ र महिला आर्थिक रूपमा सबल हुँदैनन् भन्ने कारण हो, नेतृ ठाकुर भन्छिन्। मधेस प्रदेशका १ सय ३६ स्थानीय तहमध्ये एउटामा मात्रै महिला प्रमुख छिन्। रौतहटको मौलापुर नगरपालिका प्रमुखमा रिनाकुमारी यादव निर्वाचित भए पनि अन्यमा महिलालाई उपप्रमुखमै सीमित छन्। नगरपालिका मात्रै नभई वडास्तरमा पनि महिलालाई गत निर्वाचनमा वडाध्यक्षसम्मको पद पाउन धौधौ परेको थियो। प्रदेशका १ हजार २ सय ७१ वडामध्ये नौवटामा मात्रै महिला अध्यक्ष निर्वाचित भए। अहिले प्रदेशका १ सय ३३ पालिकामा उपप्रमुख बनेर काम गरिसकेका अधिकांश महिलालाई सोही पदमा पुनः टिकट पाउन सकस छ। कतिपयले पार्टीमा उपमेयरको काम जुनसुकै महिला नेताले पनि गर्न सक्ने तर्क दिँदै पुनः पहिलेकै उम्मेदवारलाई नदोहोर्याउने आन्तरिक निर्णय गरेपछि नेतृहरूले चुनावको मुखमा दल परिवर्तनसमेत गर्न थालेका छन्। स्थानीय सरकारको पहिलो कार्यकालमा अधिकांश महिला उपप्रमुखले आफ्नो सामान्य संवैधानिक अधिकारको प्रयोगसमेत गर्न पाएनन्। उनीहरूमध्ये अधिकांशको कार्यकाल प्रमुखसँग आफ्नो अधिकारका लागि संघर्षमै बित्यो। मधेसमा अधिकांश दलले पालिका प्रमुखहरूमा कसलाई उम्मेदवार बनाउने भन्ने मनसाय बनाइसके पनि महिलाहरू त्यसमा खासै पर्न सकेनन्। रौतहटको इशनाथ नगरपालिकामा कांग्रेसबाट अञ्जु झाले नगर प्रमुखमा टिकटको दाबेदारी प्रस्तुत गरेकी छन्। २०७४ को निर्वाचनमा निकै कम मतान्तरले पराजित भएकी कौशिल्या देवी सिन्हाले पनि उम्मेदवारको रूपमा पार्टीभित्र आफ्नो दाबी पेस गरेकी छन्। यी दुई जनाबाहेक प्रदेशका कुनै पनि पालिकामा महिला प्रमुखको चर्चा छैन। महिलाहरूलाई नेतृत्वमा पुग्न अवसरबाटै बन्चित गर्ने गरिन्छ। आउँदा निर्वाचनमा पनि त्यही हुनेबाला छ, नेतृ विभा पाण्डे भन्छिन्। मधेसमा कुल २९ लाख १० हजार २३ मतदातामध्ये महिलाको संख्या १३ लाख ३२ हजार ६ सय ४० छ। पुरुष मतदाताको संख्या १५ लाख ७७ हजार ३ सय १७ छ। नेपालगन्ज उपमहानगरपालिका उपप्रमुख उमा थापा मगर कांग्रेसबाट उपमहानगर प्रमुखमा सिफारिस भएकी छन्। कांग्रेस नेपालगन्ज नगर समितिले उमाकोे एकल नाम पठाएको भने होइन। १२ पुरुष, माया पुन र उमासहित १४ जनाको नाम सिफारिस भएको हो। सत्ता गठबन्धनमा नेपालगन्जको प्रमुखमा दाबी गरेको कांग्रेसमा नगरबाट सिफारिस भएकी उमालाई पार्टीभित्रको संस्थागत इतरको गुटबाट जिल्लाबाट पनि सिफारिस पाउन सजिलै छ। सभापति नारायण गौडेल एउटै प्यानलका हुन्। पार्टीका लुम्बिनी प्रदेश सभापति पनि उनकै पक्षमा छ। उपप्रमुख भएपछि स्वाभाविक रूपमा प्रमुखमा मेरो दाबी हो। जनसम्पर्कका हिसाबले पनि मतदातामा मेरो राम्रो प्रभाव छ, उनी ढुक्कसाथ भन्छिन्, मैले टिकट पाए जित्नेमा ढुक्क छु। खजुरा गाउँपालिका उपाध्यक्ष एकमाया विकले केही समयअघि फेसबुकमा स्टाटस लेखेर अध्यक्षको दाबेदारी प्रस्तुत गरेकी थिइन्। उनी पनि पार्टीको गाउँपालिका कमिटीबाट ३ जना पुरुषसँगै अध्यक्षको आकांक्षीमा सिफारिस भएकी छन्। कोहलपुर नगरपालिका उपप्रमुख सञ्जुकुमारी चौधरीले पनि नगर प्रमुखमा दाबी गरेकी छन्। उनीसँगै अरू ५ जना पुरुष नगर प्रमुखमा आकांक्षी छन्। चौधरी कांग्रेसको जिल्ला सचिव हुन्। कोहलपुरमा एमालेबाट वसन्ती अधिकारी पनि पार्टीको सिफारिसमा परेकी छन्। एमालेबाट अरू पाँच जना पुरुषको दाबी छ। अधिकारी एमाले नगर समितिको पूर्वअध्यक्ष तथा सामुदायिक वन उपभोक्ता महासंघ लुम्बिनी प्रदेशको अध्यक्ष हुन्। त्यसो त, कोहलपुरमा नेकपा (एकीकृत समाजवादी)बाट नारायणी वली र मञ्जु कोइरालाको नाम पनि चर्चामा छ। उदयपुरका नेतृ भने आआफ्नै तरिकाले उम्मेदवार बन्न लबिङमा छन्। संविधानले प्रमुख र उपप्रमुखमध्ये एउटै पार्टीबाट चुनावमा सहभागी हुने अवस्थामा एक पद महिलालाई अनिवार्य दिनुपर्ने व्यवस्था गरेको छ। तर, यहाँ पनि पुरुषलाई नै अघि सार्ने तयारीमा दलहरू देखिन्छन्। संवैधानिक व्यवस्थाबमोजिम अधिकांश नेतृले पनि प्रमुखभन्दा पनि उपप्रमुख पदमा नै नजर लगाएको देखिन्छ। पुरुषसँग प्रतिस्पर्धा गर्न नसकिने भन्दै धेरै महिला उपप्रमुखमा दाबी गरिरहेका छन्। उपप्रमुखभित्र पनि महिलाबीच कडा प्रतिस्पर्धा हुने देखिन्छ। प्रमुख पदमा दाबी गर्ने महिलाको संख्या न्यून भए पनि टिकट पाउने सम्भावना कम देखिन्छ। प्रमुख प्रतिपक्षी एमालेबाट कटारी नगरपालिका र त्रियुगा नगरपालिकामा महिलाले प्रमुख पदको दाबी गरेका छन्। कटारीबाट वहालवाला उपमेयर भीमकुमारी राउत र त्रियुगाबाट झिनो मतले पराजित गीतादेवी रेग्मीले आफ्नो दाबी प्रस्तुत गरेका छन्। दुवै जना प्रदेश कमिटी सदस्य र अखिल नेपाल महिला संघका केन्द्रीय सदस्य हुन्। दुईमध्ये सशक्त दाबी कटारीका उपप्रमुख राउतको रहेको छ। उनले पाँच वर्षको कार्यकाल विवादरहित उल्लेखीय काम गरेको आधार र जनमत रहेको भन्दै नेतासँग आफ्नो बलियो दाबी प्रस्तुत गरेकी छन्। गठबन्धन भएको परिस्थितिमा समेत सहज रूपले जित हात पार्ने उनको आकलन छ। त्यसैगरी नेपाली कांग्रेसबाट त्रियुगा नगरपालिका, ताप्लि र लिम्चुङबुङ गाउँपालिकामा दाबी गरेका छन्। त्रियुगामा बहालवाला उपमेयर देवीकुमारी चौधरी, ताप्लिमा उपाध्यक्षमा झिनो मतले पराजित धनामाया मगर, लिम्चुङबुङबाट बहालवाला उपाध्यक्ष रमिला राईले प्रमुख पदको दाबी गरेका छन्। बहालवाला चौधरी र राईले आफ्नो पाँच वर्षे कार्यकाललाई नै सशक्त दाबी प्रस्तुत गर्ने आधार रहेको बताएका छन्। संघीयता कार्यान्वयको चरणमा पनि आफूहरूले उल्लेखीय काम गरेको दाबी गरेका छन्। यदि केन्द्रले तोकेको मापदण्ड कार्यान्वयन गर्ने हो भने यी तीन स्थानीय तहको प्रमुख पद नेपाली कांग्रेसले पाउने अवस्था छैन। त्रियुगाको प्रमुख पद एमालेबाट निर्वाचित भई नेकपा एकीकृत समाजवादी पार्टीमा प्रवेश गरेका बलदेव चौधरीको पोल्टामा जाने छ। केन्द्र तहबाट जसले जितेको हो त्यहीँ पार्टीलाई दिने सैद्धान्तिक सहमतिका कारण त्रियुगामा एकीकृत समाजवादीले पाउने अवस्था छ। त्यसैगरी लिम्चुङबुङको प्रमुख पदमा नेकपा माओवादी केन्द्रका मेजरकुमार राई निर्वाचित भएका हुन्। त्यस्तै ताप्लीमा एमाले विजयी भएको र उपविजेताका रूपमा स्वतन्त्र उम्मेदवार पदम तामाङ थिए। कांग्रेसले टिकट नदिएपछि उनी स्वतन्त्र भएका हुन्। हाल उनी जनता समाजवादी पार्टीमा रहेकाले उनको सम्भावना देखिन्छ। माओवादी केन्द्रबाट भने त्रियुगा नगरपालिकामा अघिल्लो पटक उपमेयर पदमा पराजित गीता खड्काले प्रमुख पदमा दाबी गरेकी छिन्। विशेष परिस्थिति बाहेकको अवस्थामा आफू प्रमुख पदमा सशक्त दावेदार रहेको बताएकी छन्। यसअघि नेकपा एमालेबाट त्रियुगा नगरपालिका१३ मा पशुपति चौधरी र उदयपुरगढी गाउँपालिका ७ मा कर्णमाया मगर वडाध्यक्ष पदमा पुरुषसँग प्रतिसपर्धा गरेर निर्वाचित भएका थिए।"
२६ वर्षीय युवासहित मेयरमा कांग्रेसबाट १४ जना सिफारिस,"विराटनगर : २६ वर्षीय युवासहित मोरङको सुनवर्षी नगरपालिकाबाट नेपाली कांग्रेसले मेयर पदको उम्मेदवारका लागि १४ जनाको नाम सिफारिस गरेको छ। आसन्न स्थानीय तह निर्वाचनमा मेयरको उम्मेदवारका लागि कांग्रेस मोरङका जिल्ला सदस्यसमेत रहेका २६ वर्षीय वीरेन्द्रकुमार साहको नाम सिफारिस गरिएको हो। कांग्रेस सुनवर्षी नगर समितिले साहसहित कमलकिशोर सिंह, हालका मेयर कालीप्रसाद दास, गुलाम मोहिद्धिन, टेकबहादुर विष्ट, देवेन्द्रबहादुर बस्नेत, प्रताव तामाङ, महताव आलम, महेश्वरप्रसाद राजवंशी, मेदनीप्रसाद प्रसाईं, यज्ञबहादुर कार्की, रमानन्द साह, शंकर कार्की र सत्यनारायण पण्डितको नाम सिफारिस गरेको हो। त्यस्तै उपमेयरको उम्मेदवारका लागि ७ जनाको नाम सिफारिसमा परेको हो। उपमेयरमा खेमकुमारी कार्की, जानकीकुमारी केबरत, नरमाया प्रसाईं बिमली, नारायाणीदेवी पण्डित, विमलादेवी दास, मञ्जुकुमारी राई र सुमनसरी राजवंशीको नाम सिफारिसमा परेको हो। नगर समितिले सिफारिस गरेका नामहरु मोरङ क्षेत्र नम्बर २ खले पनि जिल्ला कमिटीलाई सिफारिस गरेको छ। उम्मेदवारको टुंगो भने कांग्रेसको प्रदेश १ समितिले लगाउने छ। यसअघिको निर्वाचनमा सुनवर्षीको मेयर र उपमेयर दुवै पदमा कांग्रेसका उम्मेदवार विजयी भएका थिए। सत्तारुढ गठबन्धनबीच चुनावी तालमेल गरेर अघि बढ्ने विषयमा छलफल जारी रहेका बेला कांग्रेसको सुनवर्षी नगर समितिले भने एक्लै निर्वाचनमा जाने निर्णय गरेको छ। आफ्नो नाम मेयरको उम्मेदवारमा सिफारिस भएपछि पार्टीले युवालाई स्थान दिएको रूपमा लिएको साहले बताए। राजनीतिमा पाका नेताहरुको हालीमुहाली छ, उनले भने, अब हस्तक्षेप गरेर युवाहरु अगाडि आउन आवश्यक छ। कांग्रेसको गत जिल्ला अधिवेशनबाट उनी खुला सदस्य निर्वाचित भएका हुन्। आफ्नो नाम सिफारिसमा परेपछि युवाहरु उत्साहित भएको भन्दै साहले पार्टीले मेयरको टिकट दिनेमा विश्वस्त रहेको बताए। उनले राजनीतिसँगै आफू धार्मिक तथा सामाजिक सेवामा पनि सक्रिय रहेको उल्लेख गरेका छन्। २०५२ चैत २२ गते जन्मिएका साह पत्रकारिता छाडेर राजनीतितिर लागेका हुन्। मोरङको दक्षिणपूर्वी सुनवर्षी मधेसी तथा आदिवासीको बसोबास धेरै भएको नगरपालिका हो।"
गठबन्धन अल्झनमै,"काठमाडौं : गठबन्धन दलहरूबीच स्थानीय चुनावमा तालमेल गरेर जाने भनिए पनि कुन स्थानीय तह कसले लिने भन्ने बिषय टुंगिन सकेको छैन। स्थानीय तहमा सानादेखि ठूला सबै दलको दाबीमा अडान बढेपछि सोमबारको गठबन्धनको बैठक बिनानिष्कर्ष टुंगियो। महानगर र उपमहानगरपालिकाका प्रमुख र उपप्रमुख पदको भागबण्डा मिलाउन सोमबार बिहानदेखि बसेको सत्तारुढ दलहरूको बैठक बिनानिष्कर्ष टुंगिएको हो। एकीकृत समाजवादीले ६ महानगरमध्ये १ आफूलाई दिनुपर्ने अडान नछोडेको गठबन्धन दलकै एक नेताले बताए। एकीकृतले तोकेरै पोखरा महानगरपालिकामा विशेष अडान राखेको छ। अर्कोतिर चितवनमा पनि सहमति जुट्न सकेको छैन। चितवनको भरतपुर महानगरमा माओवादीले मेयरमा अडान राखेको छ। सोमबारै नेकपा माओवादी केन्द्रको पत्रकार सम्मेलनमा बोल्दै नेता पुष्पकमल दाहाल प्रचण्डले ६ महानगरमा कांग्रेसलाई ३, नेकपा माओवादी १, एकीकृत समाजवादीलाई १ र जसपालाई १ सिट दिने गठबन्धनमा सहमति भएको बताएका थिए। उपमहानगरको हकमा भने कसलाई कति सिट भन्ने तय भइनसकेको प्रचण्डले प्रष्ट पारेका थिए। उनले माओवादीले एउटा महानगर माग गरेको हो। भरतपुर नै चाहियो भनेका छैनौं। नचाहिँदो भ्रम पैलाइयो, भन्दै उनले भने, भरतपुर नभई भएन भनेको छैन। रेणु नै चाहिन्छ भन्ने अडान होइन, ६ वटा महानगरमा एउटा माओवादीलाई पर्ला जुन दिए पनि हुन्छ भन्ने हो। उनले थपे, उपमहानगरको पनि टुंगिएपछि दुवै एकैपटक निर्णय सुनाउने तयारी छ। मंगलबार मध्याह्नसम्ममा तालमेलको निर्णय आउला। साना दल र आफ्नो जनाधार कम भएका दलको माग बढी भएको कांग्रेस प्रवक्ता डा प्रकाशशरण महतले बताए। उनले भने, गठबन्धनमा सहमति जुट्न नसक्नु एउटा कारण त्यो पनि हो। यद्यपि, गठबन्धन गरेरै चुनावमा जाने निर्णय भइसकेकाले केही लचिलो र सहमति त सबैले कहीँ न कहीँ त गर्नैपर्छ। काठमाडौं, ललितपुर र विराटनगरमा कांग्रेस, भरतपुरमा माओवादी, पोखरामा एकीकृत समाजवादी र वीरगञ्जमा जनता समाजवादीले लिने करिबकरिब तय भएको गठबन्धनको बैठकमा सहभागी एक नेताए बताए। कांग्रेसले पोखरा महानगरसहित इटहरी र कलैया उपमहानगरमा दाबीको अडान कायम राखेको छ। पोखरा र इटहरीमा एकीकृत समाजवादीले पनि दाबी राखेको हुँदा यो विषयमा सहमति जुट्न नसकेको एक नेताले बताए। ६ मध्ये १ महानगर पोखरा नै रोजेपछि गठबन्धनमा सहमति जुट्न नसकेको हो। पोखरामा समाजवादीले दाबी यथावत राखे तत्कालै पोखराबारे निर्णय नलिने पनि सम्भावना रहेको बालुवाटार स्रोतले बतायो। स्रोतका अनुसार पोखरामा कांग्रेस र समाजवादी दुवैले दाबी गर्ने मनोनयन दर्ताको बेलासम्म जसको माहोल राम्रो देखिन्छ उसकै पक्षमा सहमति गर्ने गरी पनि तालमेल हुन सक्ने सम्भावना छ। सत्ता गठबन्धनभित्रका दलहरूले सोमबारै प्रत्येक पालिकाको रिपोर्ट पनि बुझाउने भनिएको थियो। रिपोर्टअनुसार कुन पालिकामा कसको पक्षमा जनलहर बढी छ। सोहीअनुसार भागबण्डा गर्ने गठबन्धनको गत मंगलबारको निर्णय थियो। यद्यपि, स्थानीय तहबाट आएको रिपोर्टमा पनि दलहरू बस्न तयार छैनन्। स्थानीय तहबाट आएको रिपोर्टमा गठबन्धन गर्ने क्रममा त्यहीअनुसार जान सकिँदैन। गठबन्धन भनिसकेपछि गठबन्धनभित्रका दलहरूलाई एक अर्कोले सहयोग गर्दै अघि बढ्ने हो। धेरै कुरामा सहमति जुटिसकेको छ। केहीमा मंगलबारसम्म जुट्ला। सबै साथीहरू गठबन्धनको तालमेलका बिषयमा सकारात्मक हुनुहुन्छ, माओवादी नेता देव गुरुङ भन्छन्, एक्लै त कांग्रेस पनि धेरै ठाउँमा हार्ने सम्भावना देखिन्छ। त्यसैले धेरै ठाउँमा लचिलो भएर गठबन्धनमै जाऊँ भन्ने प्रयासमा छौं। सोमबार साँझसम्म सिट बाँडफाँटको विषयलाई टुंगो लगाउने भनेर बसेको बैठकमा विभिन्न विकल्प र आधारका विषयमा छलफल भएको कांग्रेसका एक नेताले बताए। उनले भने, सहमति आज पनि जुट्न गाह्रो छ। टसमस हुँदैनन्। प्रधानमन्त्रीजीले विकल्पबारे भन्नुहुन्छ। उहाँहरू विकल्प मान्न तयारै हुनुहुन्न। एउटै पार्टीभित्र त कत्रो टसल सिर्जना हुन्छ भने यो त गठबन्धनको कुरा हो। गठबन्धनको बैठकबारे जानकारी दिँदै सूचना तथा सञ्चारमन्त्री ज्ञानेन्द्रबहादुर कार्कीले भने, आज निर्णय हुन नसके पनि निष्कर्षको नजिक पुगेका छौं। तालमेलकै विषय टुंगिन नसक्दा आज निर्णय हुन सकेन। किन टुंगिन सकेन सहमति नजुटेर हो ? भन्ने सञ्चारकर्मीको प्रश्नमा मन्त्री कार्कीले भने, दिउँसोसम्म अडान कायम थियो। अहिले पछिल्लो बैठकमा सबै जना केही हदसम्म लचिलो हुनुभएको छ। भोलि दिउँसोसम्म गठबन्धनले तालमेलको विषयमा एउटा निर्णय बाहिर ल्याउँछ।"
चुनाव सार्न दिइन्न : एमाले,"काठमाडौं : प्रमुख विपक्षी एमालेले वैशाख ३० मा निर्धारित स्थानीय तह निर्वाचन सार्न सत्ता गठबन्धन लागिपरेको निष्कर्ष निकालेको छ। केन्द्रीय सचिवालयको सोमबार राति बसेको बैठकले उक्त षड्यन्त्र निस्तेज पार्ने निर्णय गरेको छ। पार्टी अध्यक्ष केपी शर्मा ओलीको निवास बालकोटमा बैठक बसेको थियो। एमाले प्रचार विभाग प्रमुख पृथ्वीसुब्बा गुरुङले निर्वाचन सार्ने सत्ता गठबन्धनको योजना विफल बनाउन प्रतिवाद गर्ने बताए। सरकारले २०७९ वैशाख ३० गते हुन लागेको चुनावमा जुन प्रकारको षड्यन्त्र भएको छ। त्यसको हामी कडा प्रतिवाद गर्छौं। कडा विरोध गर्दछौं। चुनाव रोक्ने षड्यन्त्रलाई निस्तेज पार्छौं, नेता गुरुङले भने, सबै कमिटीलाई कुनै प्रकारको अलमल नगरी चुनावको तयारी गर्ने निर्देशन पनि गठबन्धनमा सकस आएपछि नेत्रविक्रम चन्द विप्लव नेतृत्वको नेकपालाई सहभागी गराउने बहानामा निर्वाचन सार्न प्रयत्नरत रहेको एमालेको निष्कर्ष छ। गठबन्धनका विषयमा सत्तारुढ दल एक मत हुन सकेको छैन। उम्मेदवारी दर्ता गर्ने दिन आइसक्दा महानगर र उपमहानगरमा तालमेल हुन सकेको छैन। निर्वाचन आयोगसँग पनि यस विषयमा पटकपटक गठबन्धनले छलफल गरेको छ। कानुनमा राम्रो दखल भएका गोबिन्द बन्दीलाई कानुन, न्याय तथा संसदीय मामिलामन्त्री बनाउनुको ध्येय निर्वाचन सार्न नै भएको टिप्पणी भइरहेको छ। माओवादी केन्द्र र एकीकृत समाजवादी वैशाखमा निर्वाचन गर्ने पक्षमा थिएनन्। यो सरकारले चुनाव गराउन चाहेको छैन । विलप्वलाई देखाएर चुनाव सार्ने षड्यन्त्र नगर्नुहोस्। बरु चुनाव पनि सार्न नपर्ने र विप्लव समूहको नेकपा पनि निर्वाचनमा भाग लिन पाउने विकल्पमा जाऔं।  केपी शर्मा ओली, एमाले अध्यक्ष एमाले अध्यक्ष ओलीले सोमबारै सोलुखुम्बुमा आयोजित कार्यक्रममा सरकार र गठबन्धनले चुनाव गराउन नचाहेको आरोप लगाएका थिए। विप्लवलाई देखाएर चुनाव सार्ने षड्यन्त्र नगर्न ओलीले प्रधानमन्त्रीको ध्यानाकर्षण गरे। ओलीले चुनाव पनि सार्न नपर्ने र विप्लव समूह भाग लिन पाउने गरी विकल्प सुझाए। विप्लवलाई आफ्नो सूर्य चुनाव चिह्न दिन तयार रहेको ओलीको भनाइ थियो। उनले आयोगमा दल दर्ता गर्न, चुनाव चिह्न पाउन अहिले सम्भव नरहेको बताए। एमालेको बैठकले घोषणापत्र तयारी मस्यौदा समितिले पेस गरेको घोषणापत्र अनुमोदन गरेको छ। ९ वैशाखमा नेपाल कम्युनिस्ट पार्टी स्थापना दिवसको अवसरमा घोषणापत्र सार्वजनिक गरिने नेता गुरुङले बताए। घोषणापत्र सोमबार पारित भएको छ, गुरुङले भने, ९ गते सार्वजनिक गर्छौं। बैठकले स्थानीय जनप्रतिनिधिका लागि सिफारिस भएकाहरूको नाम प्रतिनिधिसभा, राष्ट्रियसभाको समानुपातिक सूचीबाट हटाउन निर्वाचन आयोगलाई पत्र लेख्ने निर्णय गरेको छ। सचिवालय बैठकले १२ वटा केन्द्रीय विभाग गठन गरेको छ भने केन्द्रीय सल्लाहकार परिषद्को संख्या १ सय ५ बाट थपेर २ सय ७८ जना बनाएको छ। यसअघि सल्लाहकार परिषद् १ सय ७३ जनाको थियो। त्यस्तै केन्द्रीय सम्पर्क समन्वय कमिटीमा ५१ जना सदस्य थप गर्ने निर्णय गरिएको छ। बैठकले पार्टी केन्द्रीय कार्यालय वैशाख ९ गतेबाट च्यासलस्थित तुलसीलाल स्मृति प्रतिष्ठानमा सञ्चालन गर्ने निर्णयसमेत गरेको छ। सचिवालय बैठकले ६ महानगर र ११ उपमहानगरपालिकाको मेयर तथा उपमेयरको उम्मेदवारको नाममा टुंगो लगाउने निर्णय गरेको छ।"
गठबन्धन निर्वाचनको तयारीमा होमिसकेको छ : प्रचण्ड,"काठमाडौं : माओवादी केन्द्र अध्यक्ष पुष्पकमल दाहालले वैशाख ३० मै स्थानीय चुनाव हुने बताएका छन् । नेत्रविक्रम चन्द विप्लवलाई अघि सारेर चुनाव रोक्ने कुनै योजना नरहेको दाहालको भनाइ छ। विप्लव निर्वाचनमा आउन चाहनुभएको छ। उहाँहरूलाई निर्वाचनमा आउने सकारात्मक वातावरण बनाउँछौं। उहाँहरू आइसकेपछि कता सहयोग गर्नुहुन्छ भन्ने त उहाँहरूको स्वतन्त्रताको कुरा हो, अध्यक्ष दाहालले सोमबार पेरिसडाँडामा आयोजित पत्रकार सम्मेलनमा भने, पृष्ठभूमि र विरासतका कारण उहाँहरू माओवादीभन्दा बाहिर जान सक्नुहुन्न। विप्लव नेतृत्वको नेकपाले राष्ट्रपति, प्रधानमन्त्री, प्रतिपक्षी दलका नेतालाई चुनाव सार्न सहयोग गर्नुपर्यो भनेर आग्रह गरेको दाहालले सुनाए। बरु हामी चुनावी अभियानमा तीव्र रूपमा लागेका छौं। विप्लवलाई देखाएर चुनाव रोक्ने योजना छैन, उनले भने। पार्टी कार्यालय पेरिसडाँडामा पत्रकार सम्मेलन गर्दै उनले सबै दल निर्वाचनको तयारीमा रहेको उल्लेख गरे। सबै राजनीतिक दल निर्वाचनको तयारीमा छ। तर, बीचबीचमा निर्वाचन के हुन्छ भन्ने प्रश्न पनि मिडिया र विभिन्न व्यक्तिहरूले आशंकाका रूपमा हेर्ने गरिएको छ, उनले भने, म बडो प्रष्टसँग के भन्न चाहन्छु भने निर्वाचन सर्दैन। वैशाख ३० गते नै निर्वाचन हुन्छ। गठबन्धन पूरै दृढताका साथ निर्वाचनको अन्तिम तयारीतिर जुटिराखेको उनले बताए। नेपालमा बडो बिचित्र के हुने गरेको छ भने निर्वाचनको दिन बिहान पनि होइन निर्वाचन सर्छ नि भन्ने संस्कार बनेको छ, उनले भने, गठबन्धन सम्पूर्ण रूपले निर्वाचनको तयारीमा होमिसकेको छ। निर्वाचन सार्नेबारे हाम्रो कुनै पनि तर्कबितर्क भएको छैन। ६ महानगरपालिका र ११ उपमहानगरपालिकामा गठबन्धनबीच समझदारी बनाउने प्रयास भइरहेको दाहालले बताए। छिट्टै गठबन्धनभित्र गरिने तालमेलबारे एउटा निष्कर्षमा पुग्छौं। नगरपालिका र गाउँपालिकाका लागि अधिकार प्रत्यायोजन गरेरै दिएका छौं, उनले भने। उनले भरतपुर महानगरपालिकामा आफूले अडान नराखेको बताए। ६ वटा महानगरपालिकामा माओवादीले एउटा पाउने भन्दै सहमतिका आधारमा जुनसुकै दिए पनि लिने उनको भनाइ छ। उनले भने, माओवादीलाई भरतपुर नै नभई नहुने र रेणु नै नभई भन्ने कुनै अडान छैन। ६ वटामा एउटा त माओवादीले पाउला। काठमाडौं दिए पनि हुन्छ। विराटनगर दिए हुन्छ। भरतपुर नदिए पनि ठीकै छ। माओवादीले पहिले जितेको हुनाले भरतपुर दिए सजिलो हुन्थ्यो भन्ने आफ्नो चाहना रहेको उनले बताए। एउटाले सबै लिने कुरा पनि भएन। एउटा त माओवादीले पाउने भयो। धेरै साथीहरू र कांग्रेसभित्र पनि भरतपुर माओवादीलाई नै दिनुपर्छ भन्ने कुरा आएको छ। सहमतिकै आधारमा हामी अघि बढ्छौं, उनले भने।"
शंकास्पद रकम फुकुवा गर्न सर्वोच्चद्वारा फेरि अस्वीकार,"काठमाडौं : सर्वोच्च अदालतले विवादास्पद व्यापारी पृथ्वीबहादुर शाहको शंकास्पद रकम फुकुवा गर्न फेरि अस्वीकार गरेको छ। बैंक खाता रोक्का राख्ने राष्ट्र बैंकको निर्णयविरुद्ध ३४ वर्षीय शाह सर्वोच्च गएका थिए। न्यायाधीशद्वय विश्वम्भरप्रसाद श्रेष्ठ र कुमार चुडालको संयुक्त इजलासले सोमबार अन्तरिम आदेश दिन अस्वीकार गरेको हो। इजलासले उक्त मुद्दा पूर्ण सुनुवाइका लागि पेस गर्न आदेश दिएको सर्वोच्चका प्रवक्ता विमल पौडेलले बताए। अन्तरिम आदेश छलफलका लागि पेस भएको मुद्दामा विपक्षीहरूको लिखित जवाफ परिसकेको हुनाले पूर्ण सुनुवाइका लागि पेस गर्न आदेश भएको छ, प्रवक्ता पौडेलले भने, पूर्ण सुनुवाइ कहिले हुन्छ भन्ने टुंगो हुँदैन। मुद्दा धेरै भएकाले पालो आउन समय लाग्छ। कहिले पालो आउँछ त्यो टुंगो छैन। शाहले गत साउन १२ गते वल्र्ड एक्सपोर्ट एन्ड इम्पोर्ट प्रालिका तर्फबाट रिट निवेदन दिएका थिए। उक्त कम्पनीको प्रभु बैंकमा रहेको खातामा ४ करोड ८० लाख रुपैयाँ आएको उनले निवेदनमा जनाएका थिए। शाहका बैंक खातामा आएका रकम शंकास्पद देखिएपछि राष्ट्र बैंक, सम्पत्ति शुद्धीकरण विभागलगायतले अनुसन्धान गरिरहेका छन्। राष्ट्र बैंक स्रोतले भन्यो, अदालतले अन्तरिम आदेश नदिएपछि उनको खाता र कारोबारमाथि अनुसन्धान जारी राख्न बाटो सहज भएको छ। सर्वोच्चकै न्यायाधीशद्वय अनिलकुमार सिन्हा र डा मनोजकुमार शर्माको संयुक्त इजलासले गत साउन २४ गते शाहकै कम्पनी टाइम्स टुडे पिस होलिडे इन्भायोरोमेन्ट प्रालिको निवेदनमा सुनुवाइ गर्दै अन्तरिम आदेश दिन अस्वीकार गरेको थियो। त्यस बेलाको आदेशमा लेखिएको थियो, यसमा निवेदकले अन्तरिम आदेश माग गरेको विषय लिखित जवाफ परेपछि अन्तिम सुनुवाइ हुँदाको बखत विचार गर्नुपर्ने प्रकृतिको भएकाले हाललाई अन्तरिम आदेश जारी गरिरहनुपरेन। साथै ०७७डब्लूओ१२४८, ०७७डब्लूओ१२४९, ०७७डब्लूओ१२५०, ०७७डब्लूओ१२५९ र ०७८डब्लुओ००६३ मुद्दासमेत एकै प्रकृतिको देखिएको हुँदा एकै लगाउमा राखी नियमाअनुसार गर्नुहोला। व्यापारी शाह र उनका विभिन्न कम्पनीको नाममा अमेरिकाबाट झन्डै ४० करोड रुपैयाँ भित्रिएकोे थियो। राष्ट्र बैंकले शंकास्पद रकम आएको जनाउँदै खाता रोक्का राख्ने निर्णय गरी अनुसन्धान सुरु गरेको थियो। त्यसविरुद्ध शाहले अन्तरिम आदेश माग गर्दै ६ वटा छुट्टाछुट्टै रिट निवेदन दायर गरेका हुन्। यी मुद्दा विचाराधीन रहेकै अवस्थामा शाहले गत चैत ११ गते बैंक तथा वित्तीय खाताहरू फुकुवा र भुक्तानी गर्ने गरी भूमिकासहितको निर्देशन गरिदिने सम्बन्धमा शीर्षकमा अर्थमन्त्री जनार्दन शर्मासमक्ष निवेदन दिएका थिए। अर्थमन्त्री शर्माले चैत १३ गते नै के कति कारणले खाता रोक्का भएको हो, स्पष्ट जानकारी माग गर्न गराउन र खाता खुलाउन अनुरोध गरी पठाउने भनी सचिवलाई तोक लगाएका थिए। अर्थमन्त्री शर्माको दबाबपछि रकम फुकुवाका लागि मन्त्रालयले राष्ट्र बैंकका तत्कालीन गभर्नर महाप्रसाद अधिकारीलाई पत्राचार गरेको थियो। राष्ट्र बैंकले भुक्तानी दिन नमिल्ने कानुनी र अन्य कारण प्रस्ट्याउँदै पत्राचार गरेको थियो। सोही कारण गभर्नर महाप्रसाद अधिकारीसँग अर्थमन्त्री रुष्ट भएका थिए। शाहका विभिन्न कम्पनीका नाममा आएको रकम रोक्का गरी फिर्ता पठाउन अमेरिकाको फाइनान्सियल क्राइम इन्फोर्समेन्ट नेटवर्क (फिनसेन)ले राष्ट्र बैंकलाई पत्राचार गरेको थियो। त्यही आधारमा राष्ट्र बैंकले अनुुसन्धान गरेको थियो। शाहले वल्र्ड ट्राभल्स एन्ड इन्भेस्टमेन्ट, वल्र्ड फस्ट होलिडे, वल्र्डवाइड रेमिट, वल्र्ड एक्स्पोर्ट एन्ड इम्पोर्ट, टाइम्स टुडे पिस होलिडे, फोर्टिन पिक रिजर्भ,पे यु सेन्टर, पे सेफ रेमिट, वालमार्ट, वल्र्ड फस्ट जब प्लेसमेन्ट, पृथ्वी मल्टिप्रपोज कोअपरेटिभ ११ वटा कम्पनीमार्फत भित्र्याएको पाइएको छ। निलम्बित गभर्नर महाप्रसाद अधिकारीविरुद्ध जाँचबुझ समितिले आइतबार काम सुरु गरेको छ। मन्त्रिपरिषद्को गत चैत २४ गते बसेको बैठकले गभर्नर अधिकारीका विषयमा छानबिन गर्न समिति बनाउने निर्णय गरेको थियो। समितिले राय ठहरसहितको सिफारिस सरकारसमक्ष पेस गर्नुअघि गभर्नरसँग बयान लिन वा सोधपुछ गर्न सक्ने कानुनी व्यवस्था छ। समितिमा सर्वोच्च अदालतका पूर्वन्यायाधीश पुरुषोत्तम भण्डारी संयोजक, डा सूर्य थापा र डा चन्द्रकान्त पौडेल सदस्य छन्। समितिलाई एक महिनाभित्र प्रतिवेदन दिने कार्यादेश तोकिएको छ। अर्थ मन्त्रालयले अधिकारीमाथि मुख्य तीन आरोप लगाएको छ। जसमा राष्ट्र बैंकका अति गोप्य सूचना चुहाएको, व्यवस्थापकीय जिम्मेवारी पूरा गर्न नसकेको र राष्ट्र बैंकको उद्देश्यअनुसार तोकिएको जिम्मेवारी पूरा गर्न नसकेका भन्ने छन्। अर्थमन्त्री जनार्दन शर्माले अछामका विवादास्पद व्यापारी पृथ्वीबहादुर शाहको खातामा अमेरिकाबाट आएको शंकास्पद ४० करोड भुक्तानी दिन दबाब दिएका थिए। सम्पत्ति शुद्धीकरण अनुसन्धान विभाग र राष्ट्र बैंकले अनुसन्धान गरिरहेको यो रकमको विषय सार्वजनिक भएपछि अर्थमन्त्री शर्मा गभर्नर अधिकारीसँग चिढिएका थिए।"
लेटाङ घटना : छात्रालाई दुर्व्यवहार गर्ने शिक्षक कारागार चलान,विराटनगर : मोरङको लेटाङ नगरपालिका५ स्थित शिक्षा विकास माध्यमिक विद्यालयमा अध्ययनरत १४ वर्षीया छात्रालाई यौन दुर्व्यवहार गरेको घटनामा संलग्न सोही विद्यालयका शिक्षक मनोजकुमार पौडेल कारागार चलान भएका छन्। जिल्ला अदालत मोरङकी न्यायाधीश दुर्गा खड्काको इजलासले पुर्पक्षका लागि थुनामा राख्न दिएको आदेशअनुसार लेटाङ३ घर भएका ५६ वर्षीय पौडेललाई सोमबार साँझ कारागार चलान गरिएको हो। तत्काल प्राप्त प्रमाणका आधारमापछि ठहरे बमोजिम हुने गरी शिक्षक पौडेललाई थुनामा राख्न इजलासबाट आदेश भएको जिल्ला अदालत मोरङका सूचना अधिकारी हेमबहादुर बुढाथोकीले जानकारी दिए। छात्रालाई शिक्षक पौडेलले यौन दुर्व्यवहार गरेको घटना बाहिरिएपछि सुरु भएको आन्दोलन हिंसात्मक झडपमा परिणत हुँदा गत चैत ६ गते महिला प्रहरी जवान २६ वर्षीया उर्मिला श्रेष्ठको हत्या भएको थियो। आन्दोलनकारीले चलाएको गोलीले उनको मृत्यु भएको प्रहरीले बताउँदै आएको छ। शिक्षक पौडेललाई पक्राउ गरेर प्रहरीले जबरजस्ती करणी उद्योगको मुद्दामा अनुसन्धान गरेको थियो। अनुसन्धान सकेर प्रहरीले बुझाएको मिसिल (अनुसन्धान प्रतिवेदन) अध्ययन गर्दै सरकारी वकिल कार्यालय मोरङले अभियोगपत्र तयार पारेर उनीविरुद्ध अदालतमा जबरजस्ती करणीको मुद्दा दर्ता गरेको थियो। महिला प्रहरीको ज्यान गएको हिंसात्मक झडपमा संलग्न ७२ जनालाई अहिलेसम्म प्रहरीले पक्राउ गरेर कानुनी कारबाहीको दायरामा ल्याएको छ।
निर्वाचनको ७२ घण्टाअघिदेखि नेपालभारत सीमानाका बन्द गर्ने निर्णय,"जनकपुर : स्थानीय तह निर्वाचन हुनु ७२ घण्टा अघिदेखि नेपालभारत सीमा नाका बन्द गर्ने दुई देशका सुरक्षा अधिकारीको संयुक्त बैठकले निर्णय गरेको छ। भारतको मधुवनी जिल्लास्थित जयनगरमा मंगलबार बसेको दुवै देशका सुरक्षा अधिकारीहरुको संयुक्त बैठकले यही वैशाख ३० गते हुने स्थानीय निर्वाचनको ७२ घण्टा अगाडिबाट सीमा नाका बन्द गर्ने निर्णय गरेको हो। खुल्ला सीमा नाकाका कारण निर्वाचनको बेला सुरक्षा चुनौती बढ्न सक्ने भएकाले ७२ घण्टा अगाडिदेखि सीमा नाका बन्द गर्ने निर्णय भएको धनुषाका प्रमुख जिल्ला अधिकारी सुरेन्द्र पौडेलले जानकारी दिए। बैठकमा सीमा वारपारको सम्बन्ध, दशगजाको अतिक्रमण, दशगजाको व्यवस्थापन, दुईपक्षको आन्तरिक सुरक्षा, तस्करी, लागुऔषध र मदिरा ओसारपसार नियन्त्रणलगायतका विषयमा पनि छलफल भएको प्रजिअ पौडेलले बताए। बैठकमा नेपालतर्फको नेतृत्व प्रजिअ पौडेलले गरेका थिए भने भारततर्फको नेतृत्व मधुवनी जिल्लाका डिएम अमित कुमारले गरेका थिए। बैठकमा प्रजिअ पौडेलसहित सिरहाका प्रमुख जिल्ला अधिकारी लालबाबु कवाडी, सप्तरीका प्रमुख जिल्ला अधिकारी जनार्दन गौतम र महोत्तरीका प्रमुख जिल्ला अधिकारी वासुदेव दाहाललगायत चारै जिल्लाका सुरक्षा निकायका प्रमुखको सहभागिता रहेको थियो।"
कृषि यान्त्रिकरणमा भ्रष्टाचार : प्रदेशसचिवसहित चार जनाविरुद्ध मुद्दा,"काठमाडैं : लुम्बिनी प्रदेशका तत्कालीन प्रदेश सचिव बैकुण्ठ अधिकारीसहित चारविरुद्ध मुद्दा दायर गरिएको छ। अख्तियार दुरुपयोग अनुसन्धान आयोगले महाशाखा प्रमुख श्रीधर ज्ञवाली र कृषि प्रसार अधिकृत मुकेश राम्जाली नेपाली र आधुनिक कृषि किसान संसार संस्थाका प्रबन्ध निर्देशक राजाराम तिवारीविरुद्ध मुद्दा दायर गरेको छ। कृषि यन्त्र खरिदमा अनियमता गरेको भन्दै उनीहरु मुद्दा चलाइएको अख्तियारका प्रवक्ता एवं सहसचिव श्यामप्रसाद अधिकारीले जानकारी दिए। भूमि ब्यवस्था, कृषि तथा सहकारी मन्त्रालय, साविक ५ नं प्रदेशबाट सञ्चालन गरिएको कृषि यान्त्रिकरण कार्यक्रममा मिनि टिलरको झुट्ठा बिल भरपाई बनाई, एकोहोरो बिलको भुक्तानी लिने र दिने कार्य गरेको अनुसन्धानमा फेला परेको छ। त्यसैगरी सम्झौता अनुसारको इन्जिन क्षमताको मिनि टिलर खरिद नगरी कम इन्जिन क्षमताको मिनिटिलर खरिद गर्ने गराउने कार्य गरी प्रदेश सरकारलाई गैरकानूनी हानि पुर्याएको भन्दै अख्तियारले विशेष अदालतमा मुद्दा दायर गरेको छ। तत्कालीन प्रदेश सचिव अधिकारी, महाशाखा प्रमुख ज्ञवाली र कृषि प्रसार अधिकृत राम्जाली नेपालीले सम्पूर्ण कागजात अध्ययन र स्थलगत अनुगमन नगरी र नगराई भुक्तानी दिने सम्बन्धी टिप्पणी सदर ७ वटा मिनि टेलरको ६ लाख २२ हजार ५ सय बराबरको बराबरको झुट्ठा बिल भरपाई बनाई दोहोरो भुक्तानी गरेको पाइएको छ। त्यस्तै सम्झौतापत्रमा उल्लेख भए बमोजिम वितरण गर्नुपर्ने यन्त्र उपकरण खरिद नगरी कम गुणस्तरको खरिद गरेपनि भेटिएको छ। उनीहरुले केके आइसी २०० डी मोडेलको १७ वटा र केके आइसी २०० पी मोडेलको १२ वटा मिनि टिलर खरिद गरी प्रदेश सरकारलाई ३७ लाख १५ हजार हानी पुर्याईको भेटिएको छ। उनीहरुविरुद्ध भ्रष्टाचार निवारण ऐन बमोजिम ४३ लाख ३७ हजार ५ सय विगो र तीन महिनादेखि ३ वर्षसम्म कैद र बिगो बमोजिमको जरिवाना असुलउपर गर्न समेतत माग दाबी लिइएको छ। साथै आधुनिक कृषि किसान संसार र सो संस्थाका प्रबन्ध निर्देशक तिवारीले गलतरझुट्ठा बिल भरपाई बनाई ७ वटा मिनिटिलरको ६ लाख २२ सय ५ सय बढी भुक्तानी लिएको छ। त्यस्तै केके आइसी डी मोडेल १७ वटा र केके आइसी पी मोडेलको १२ वटा मिनि टिलर दिई ३७ लाख १५ हजार लिई प्रदेश सरकारलाई ४३ लाखगैरकानुनी हानी पुर्याएको देखिएको अख्तियारले जनाएको छ। उनीहरुविरुद्ध पनि भ्रष्टाचार निवारयण ऐन बमोजिम बिगो ४३ लाख ३७ हजार कायम गरी दुई वर्षसम्म कैद र बिगो बमोजिमको जरिवाना मागदाबी गरिएको छ। प्रतिवादी आधुनिक कृषि किसान संसार र सो संस्थाका प्रबन्ध निर्देशक राजाराम तिवारीबाट बिगो जफत गर्ने समेतको मागदाबी लिइएको छ।"
तनहुँमा मोटरसाइकल चोरेर भाग्दै गर्दा,तनहुँ : जिल्लाको शुक्लागण्डकी नगरपालिका११ साँखेबाट मोटरसाइकल चोरेर भाग्दै गर्दा प्रहरीले दुई जनालाई पक्राउ गरेको छ। मंगलबार बिहानीपख ३ बजेतिर स्थानीय भिमबहादुर थापाको घरमा पार्किङ गरी राखेको ध १ प ५५९३ नम्बरको अपाचे मोटरसाइकल चोरी गरी भाग्दै गरेको अवस्थामा रुकुम पश्चिम आठबिसकोट नगरपालिका३ घेत्माका २० वर्षियका नाईजेल ठकुरी र सोही ठाँउका १९ वर्षिय खिममान पुनलाई प्रहरीले पक्राउ गरेको जिल्ला प्रहरी कार्यालय तनहुँका प्रहरी नायब उपरीक्षक (डिआइजी) युवराज खड्काले जानकारी दिए। उनीहरु स्याङ्जा हरिनास गाउपालिकास्थित चिसापानीमा सडक निर्माण गर्ने क्याम्पमा बस्दै आएका थिए। उनीहरुलाई स्थानीयहरुको सहयोगमा ईलाका प्रहरी कार्यालय बेलचौताराबट खटिएको प्रहरी टोलीले शुक्लागण्डकी ८ पुलचोकबाट मोटरसाइकलसहित समातेको हो। पक्राउ परेकाहरुलाई जिल्ला अदालत तनहुँबाट मंगलबार ७ दिनको म्याद थप गरी आवश्यक अनुसन्धान प्रक्रिया अगाडी बढाइएको डिआइजी खड्काले बताए।
"मेघगर्जन चट्याङसहित वर्षा गराउने बादल पूर्वतिर सर्दै, सतर्कता अपनाउन महाशाखाको अपिल",काठमाडौं : मौसम पूर्वानुमान महाशाखाले वर्षा गराउने बादल विकसित भई पूर्व र दक्षिणतिर सरिरहेको भन्दै सतर्कता अपनाउन अनुरोध गरेको छ। काठमाडौं उपत्यकासहित पहाडी भेगमा मेघगर्जन र चट्याङसहित वर्षा भइरहेको र त्यो वर्षा गराउने बादल विकसित भई पूर्व दक्षिणतिर सर्दै गरेको महाशाखाले जनाएको छ। महाशाखाकाअनुसार देशको पूर्वी र दक्षिणी भागमा बादल विकसित भई वर्षा हुनसक्ने भन्दै आवश्यक सतर्कता अपनाउन अनुरोध गरेको हो। पछिल्लो तीन घण्टामा देशको गण्डकीदेखि प्रदेश नम्बर १ को पहाडी भूभागका केही स्थानहरुमा वर्षा भैरहेको महाशाखाले रेकर्ड गरेको छ।
चुनावका बेला गलत समाचारबाट बच्नुपर्छ,"काठमाडौं : प्रेस काउन्सिल नेपालका अध्यक्ष बालकृष्ण बस्नेतले चुनावका बेला गलत समाचारबाट बच्नुपर्ने बताएका छन्। उनले भने, यस्तो बेलामा फेक न्युजको कारखाना नै चल्न सक्ने खतरा रहन्छ, त्यसैले हरेक समाचार छाप्नुअघि सचेत रहनुपर्छ र हरेक सञ्चारगृहले आफ्ना सञ्चारकर्मीलाई यस विषयमा सचेत रहन भन्नुपर्छ। विभिन्न सञ्चार संस्था भन्दै स्वदेश एवं विदेशतिरबाट त्यस्ता प्रायोजित समाचार बन्न सक्ने भन्दै नेपाली मिडियाले साभार गर्दा विशेष ख्याल पुर्याउनुपर्ने उनको सुझाव थियो। निर्वाचन आयोगले प्रेस काउन्सिल र नेपाल पत्रकार महासङ्घको सहकार्यमा आज आयोजना गरेको सञ्चारकर्मीको एकदिने अभिमुखीकरण कार्यक्रममा उनले मिथ्या सूचना, दुष्प्रचार र गलत समाचारबाट प्रत्येक सञ्चारकर्मी जोगिनुपर्ने बताए। उनले विश्वसनीयताकै कारण पत्रकारिता जगत् बलियो हुने भएकाले त्यसलाई जोगाउन सञ्चारकर्मी स्वयं जुट्न आग्रह गरे। निर्वाचनका समयमा निर्वाचन आचारसंहितको पालना गर्ने पहिलो पङ्क्तिमा सञ्चारकर्मी हुने भएकाले नै राजनीतिक नेताहरुले आचारसंहिता उल्लङ्घन गरेमा सचेत गराउन सक्ने उनको तर्क थियो। आयोगले चुनावका क्रममा मिडियाको आचारसंहिताबारे अनुगमनको जिम्मेवारी काउन्सिललाई दिएको छ। काउन्सिलले यही वैशाख १ गतेदेखि रेडियो, टिभी, छापा, अनलाइन र सामाजिक सञ्जालको अनुगमन सुरु गरिसकेको बताउँदै आचारसंहिता उल्लङ्घन गरेको पाइए तत्काल कारबाही गरिने जानकारी पनि उनले दिए। रासस"
सिन्धुलीमा बालबिवाह गर्दा दुलहा पक्राउ,"सिन्धुली : सिन्धुलीमा बालबिवाह गरेको भन्दै प्रहरीले दुलहालाई नियन्त्रणमा लिएको छ। पक्राउ पर्नेमा गोलन्जोर गाउँपालिका६ गैरीगाउँका देवलाल सार्कीका २७ वर्षिय छोरा हिराबहादुर सार्की रहेका छन्। सार्कीले गत आइतबार गोलन्जोर गाउँपालिका७ डाँडाकटेरीका आइते सार्कीकी १७ वर्षिय छोरी टिकादेवी सार्कीलाई बाल बिवाह गरी घरतर्फ लैजाँदै गर्दा प्रहरीले नियन्त्रणमा लिएको सिन्धुलीका प्रहरी नायव उपरिक्षक मनोज लामाले जानकारी दिए।हिराबहादुरले ललाई फकाई बलेनिस्थित महादेव मन्दिरमा लगी बिवाह गर्दै गरेको भन्ने खबरका आधारमा गएको प्रहरीको टोलीले सोही स्थानबाट नियन्त्रणमा लिएको हो, उनले भने। हिराबहादुरलाई जिल्ला प्रहरी कार्यालयमा ल्याई जिल्ला अदालतबाट पाँच दिनको म्याद थप गरी आवश्यक अनुसन्धान थालिएको छ। बालिका टिकादेवी सार्कीलाई भने आफन्तको जिम्मा लगाइएको छ। घटनामा संलग्न अन्यकोसमेत खोजि भईरहेको प्रहरीको भनाई छ।"
"काभ्रेमा चट्याङ लागेर एकको मृत्यु, दुई घाइते",काभ्रे : काभ्रेको महाभारत गाउँपालिका ७ केराबारीमा चट्याङ लागेर एक जनाको मृत्यु भएको छ। घटनामा दुई जना घाइते भएका छन्। मगलबार बेलुका ६ बजेको समयमा चट्याङ लागेर स्थानीय डिल बहादुर मोक्तानको १६ बर्षिया छोरी कान्छी माया मोक्तानको घटनास्थलमै मृत्यु भएको महाभारत ७ का वडाध्यक्ष जगत तामाङले जानकारी दिए। चट्याङ लागेर गाउँकै स्थानीय दुई जना घाइते रहेको र उनीहरु सामान्य रहेको अध्यक्ष तामाङले बताए। चट्याङ लागेर डिलबहादुर मोक्तानको भैँसी मरेको र गोठमा पूर्ण क्षति पुगेको छ।
मुद्दा मिलाइ दिन्छु भन्दै घु'स लिइरहेको बेला नेपाल प्रहरीका सई पक्राउ,काठमाडौं : बाग्लुङमा ३८ हजार घुस लिइरहेको बेला नेपाल प्रहरीका सई पक्राउ परेका छन्। पक्राउ पर्नेमा गण्डकी प्रदेश विपद् व्यवस्थाप गुल्ममा कार्यरत सई रुपनारायण महतो रहेका छन्। म्याग्दीका धर्म कुमारी क्षेत्रीसँग पाँचथर स्थायी घर भई हाल बाग्लुङ्मा मेकानिक्सको काम गर्ने रमेश लिम्बुसँगको लेनदेनमा केस मिलाइ दिने भन्दै लिम्बुसँग ३८ हजार रुपैयाँ नगद घुस लिइरहेको अवस्थामा उनलाई पक्राउ गरिएको अख्तियार दुरुपयोग अनुसन्धान आयोगले जनाएको छ।
सुनकोशीमरिण डाइभर्सन आयोजनाको सुरुङ खन्न थालियो(फोटो फिचरसहित),"कुसुमटार(सिन्धुली) : हिमालपहाड र तराईलाई समृद्धिका रुपमा जोड्ने सेतुकारुपमा हेरीएको सुनकोशीमरिन डाइभर्सन राष्ट्रिय बहुउद्धेश्यीय आयोजना को निर्माण कार्य द्रुत गतिमा भईरहेको छ। लामो समयदेखि चर्चामा रहेको यस आयोजनाको सुरुङमार्ग निर्माणका लागि मेसिन राख्ने प्लेटफर्मको काम द्रुत गतिमा भइरहेको हो। सुनकोशी नदीको पानी सुरुङबाट मरिणखोलामा खसाली तराईका खेतीयोग्य जमिनमा सिँचाइ सुविधा पुर्याउने आयोजनाको उद्देश्य छ। सिन्धुलीको कमलामाई नगरपालिका२ कुसुमटारमा चार महिना अघिदेखि सुरुङ खन्ने मेसिन (टीबीएम) राख्न जनशक्ती मार्फत सुरुङ खन्ने काम भइरहेको आयोजनाले जनाएको छ। सुरुङको प्रवेशद्धारमा थोरै प्वाल पारेर दुई सय मिटर लामो प्लेटफर्म जनशक्तीमार्फत निर्माण भएपछि मेसिनबाट खन्ने काम सुरु हुनेछ। यस आयोजनाको सुरुङ मार्ग निर्माणको ठेक्का चिनियाँ कम्पनी चाइना ओभरसिज इन्जिनियरिङ (कोभेक) ले पाएको छ। ठेकेदार कम्पनीका प्रमुख लियु फेन्ग फानका अनुसार आगामी दुई महिनाभित्र टीबीएम मेसिनबाट सुरुङ खन्न सुरुगरिने छ। यसका लागी हाल टीबीएम मेसिन कोलकोत्ता आइपुगेको छ। टीबीएमको मुख्य मेसिन भारतको कोलकोत्ता आइपुगेको छ। अन्य मेसिनहरु भेरीबबई डाइभर्सनबाट ल्याउने र जडान गर्ने कार्य भईरहेको छ। यही रफ्तारमा काम भए जेष्ठको अन्तिमसम्म मेसिन कार्यस्थलमा ल्याइ टीबीएमबाट सुरुङ खन्न थालिने छ, उनले भने। अर्थ मन्त्रालयबाट बजेटको स्रोत सुनिश्चितता भैसकेकाले सुरुङ खन्ने काम र सुनकोशीमा बाँध बाँध्ने (हेडवर्क्स) को काम सँगसँगै हुनेछ। सुनकोशी मरिण डाइभर्सन परियोजनाको सुरुङ निर्माणसँगै अन्य संरचना निर्माणको ठेक्का ११ अर्ब २९ करोड २७ लाख २६ हजार ३३४ रुपैयाँमा चाइना ओभरसिज कम्पनीलाई दिइएको छ। १४ महिना अघि नेकपा एमालेका अध्यक्ष केपी शर्मा ओली प्रधानमन्त्री हुँदा धुमधामका साथ शिलन्यास गरिएको आयोजना त्यसको झण्डै चार महिनापछि टेण्डर भएको थियो। सुनकोशीमा १२ मिटर उचाइको बाँध निर्माण गरी नदीको पानी १३ दशमलव ३ किलोमिटर लामो सुरुङमार्फत मरिण नदिमा खसालिने छ। उक्त आयोजनामा ६४ मिटरको हेड हुने छ। उक्त सुरुङमार्फत प्रतिसेकेण्ड ६७ क्युसेक पानी कमलामाई नगरपालिका२ कुसुमटार स्थित ६६ मिटर तल मरिण खोलामा खसालिने छ। आयोजना अन्तर्गत निर्माण हुने सुरुङमार्ग, हेडबक्स र पावर हाउस निर्माण मुख्य भौतिक संरचना रहेका छन्। साथै त्यहाँ पानी झारेर ३१ मेगावाट विद्युत् उत्पादन गरिने छ। सरकारले यस आयोजनालाई इकोनोमिक गेम चेन्जरका रुपमा लिएको छ। विद्युत् उत्पादनसँगै तराईका जिल्ला बारा, रौतहट, धनुषा, महोत्तरी र सर्लाही जिल्लामा एक लाख २२ हजार हेक्टर क्षेत्रमा सिँचाइ सुविधा पुर्याइने छ। यस आयोजनाको निर्माणले मधेस प्रदेशलाई समृद्ध प्रदेश बनाउन सहयोग पुग्ने मधेस प्रदेशका मुख्यमन्त्री लालबाबु राउत बताउँछन्। यस आयोजनाबाट तराईका फाँटहरु सिँचाइ गर्न र उद्योगधन्दाहरु संचालनका माध्यमबाट समृद्ध प्रदेश निर्माणमा टेवा पुग्ने छ, उनले भने। यस आयोजना निर्माण सम्पन्न भएपछि वार्षिकरुपमा उर्जाबाट २ दशमलव ७ र सिंचाईबाट ७ दशमलव ३ अर्व गरी कुल दश अर्व आम्दानी गर्न सकिने छ। आयोजना निर्माण गर्न कुल ४६ अर्ब १९ करोड रुपैयाँ लाग्ने अनुमान गरिएको छ। आयोजनाको प्रतिवेदनमा विपी राजमार्ग ४२५ मिटर, खुर्कोट मन्थली सडकको एक किलोमिटर डुबानमा पर्ने उल्लेख छ। यस आयोजनाबाट सिन्धुली र रामेछापका ५३२ घरधुरीका ४२३४ व्यक्तिहरु प्रभावित हुने छन्। डुबान क्षेत्रमा बसोबास गर्ने ९० प्रतिशत माझी समुदाय रहेका छन्। आयोजनाका प्रभावितहरुलाई मुआब्जा वितरण गरिएको छ। आयोजना प्रभावितहरुलाई मुआब्जा दिएर जग्गा अधिग्रहण गरेको र त्यस्ता प्रभावितहरुलाई रोजगार समेत दिएको आयोजना प्रभावित कमलामाई नगरपालिका २ कुसुमटारका सरोज विकको भनाई छ। तर आयोजनामा संलग्न नेपाली मजदुरहरुले भने न्यूनतम पारिश्रमिकसमेत नपाएको गुनासो गरेका छन्। उनीहरुले नेपाल सरकारले तोकेको दैनिक ज्याला समेत नपाउँदा समस्यामा परेको गुनासो गरेका हुन्। आयोजनाको निर्माण कार्य ०८२८३ सम्ममा सक्ने लक्ष्य रहेको छ। सुनकोसीमरिन डाइभर्सन जलश्रोत तथा सिंचाई विभागले ल्याएको अन्तर जलाधार स्थानान्तरण आयोजना माध्यको दोस्रो आयोजना हो। यस अघि अन्तर जलाधार स्थानान्तरण आयोजना अन्तरगत भेरीको पानी १२ किमि लामो सुरुङमार्फत बबई नदीमा खसालेर बिजुली निकाल्ने र सिँचाइ सुविधा पुर्याउँने गरी भेरीबबई डाइभर्सन बहुउद्देश्यीय आयोजनाको निर्माण गरिएको छ।"
मुस्ताङमा कृषि तथ्याङ्क संकलन गर्न कार्यस्थल खटिए गणक र सुपरिवेक्षक,"जोमसोम : मुस्ताङमा मंगलबारदेखि कृषि गणनाकार्य सुरु भएको छ। राष्ट्रिय तथ्यांक विभागले देशभरका ७५३ स्थानीय तहमा सातौं कृषि गणना अभियान सुभारम्भ गरेसंगै मुस्ताङमा कृषि गणनाकार्य सुभारम्भ भएको हो। कृषि गणना जिल्ला स्तरीयरुपमा हुने गरेकोमा संघीयतापछिको पहिलो कृषि गणना २०७८ को भने ७५३ स्थानीय तहस्तरमा कृषि तथ्यांक संकलन हुने जिल्ला कृषि गणना अधिकृत कृष्णप्रसाद चौलागाईले जानकारी दिए। राष्ट्रिय कृषि गणना २०७८ का लागि हिमाली जिल्ला मुस्ताङमा मंगलबारदेखि कृषि गणक र सुपरिवेक्षकहरु कृषकको घरदैलोमै पुगेर तथ्यांक संकलन गर्ने काम सुरुआत भईसकेको कृषि अधिकृत चौलागाईले बताए। कृषि गणनाकार्य बैशाख ६ गतेदेखि जेठ १९ गते ४५ दिनसम्म हुने उनले उल्लेख गरे। यसरी स्थानीयस्तरमा कृषकको घरदैलोमै पुगेर गरिएको कृषि तथ्यांक रिपोर्ट जेठको अन्तिमसम्ममा केन्द्रिय तथ्यांक विभागलाई उपलब्ध गराईने कृषि अधिकृत चौलागाईको भनाई छ। जिल्ला कृषि गणना कार्यालय मुस्ताङले यहाँका ५ स्थानीय तहमा कृषि तथ्यांक संकलन गर्न १२ जना गणक र ३ जना सुपरिवेक्षक कार्यस्थलमा खटिएको जनाएको छ। यसअघि जिल्ला कृषि गणना कार्यालय मुस्ताङले जिल्लाका ५ वटै स्थानीय तहमा कृषि गणना सहजीकरण समिति गठन भई पहिलो बैठक सम्पन्न भईसकेको कृषि अधिकृत चौलागाईंले बताए। उनका अनुसार कृषि गणनाका लागि कार्यालय स्थापना,कर्मचारी व्यवस्थापन र जिल्ला कृषि गणना समन्वय समिति गठन भई २ वटा बैठक समेत सम्पन्न भईसकेको छ। जिल्ला स्तरमा कृषि गणना सचेतना गोष्ठि र गणक तथा सुपरिवेक्षकलाई ९ दिने तालिम सम्पन्न गरी कार्यस्थलमा खटाईएको जिल्ला कृषि गणना अधिकृत चौलागाईले बताए। राष्ट्रिय कृषि गणनामा संकटमा रैथाने पशुपंक्षीको तथ्यांक, सम्पूर्ण अन्नबाली, पशुपंक्षी पालन खेतीयोग्य जमिनको अवस्था लगायतका बारेमा २४ प्रकारका प्रश्न सोधी अभिलेख तयार गरिने कृषि गणना कार्यालले जनाएको छ। स्याउ उत्पादनले प्रसिद्ध मानिएको हिमाली जिल्ला मुस्ताङमा झन्डै ८० प्रतिशत बढी घरधुरीले कृषि व्यवसाय अपनाएको पाईन्छ। यहाँका किसानको मुख्य आम्दानीको श्रोत कृषि र पशुपालन व्यवासायनै हो। यहाँ स्याउ, उवा, फापर, जौं, गहुँ, मकै, आलु, बोडी, सिमी र तोरी खेती हुने गर्छ। पशुपालनतर्फ याकचौरी, भेडाच्यांग्रा र घरपालुवा चौपाया पालन गरेका छन्। कृषि र पशुपालनबाट मुस्ताङले बर्सेनि करोडौ रुपैयाँ भित्रिने गरेको छ। सरकारले कृषिक्षेत्रमा ठोस आवश्यक नीति निर्माण तथा योजना तर्जुमा गर्न सहज पुगोस भन्ने उद्देश्यले प्रत्येक १० वर्ष कृषि गणनाकार्य गर्दैआईरहेको छ।"
छुटेका बालबालिकालाई वैशाख ९ गते खोप,"काठमाडौं : काठमाडौं महानगरपालिकाले छुटेका बालबालिकालाई यही वैशाख ९ गते टाइफाइडविरुद्धको खोप लगाउने जनाएको छ। सरकारले गत चैत २५ देखि यही वैशाख १८ गतेसम्म खोप लगाउने तालिका सार्वजनिक गरेको भए पनि अहिले विद्यालयमा वार्षिक परीक्षा सञ्चालन गर्ने समय भएकाले यही वैशाख ९ गते यसअघि छुटेकालाई खोप लगाउन लागिएको हो। कामपा सहरी स्वास्थ्य विभाग प्रमुख बलराम त्रिपाठीका अनुसार धेरै बालबालिकाले खोप लगाइसकेका छन्। छुटेका केहीलाई वैशाख ९ गते प्रत्येक वडा क्लिनिकबाट खोप लगाउने कार्यक्रम छ। यसअघि छुटेकालाई वैशाख ९ गते र त्यसपछि पनि लक्षित समूहमा कोही छुटे भने सरकारले तोकेको नियमित खोप लगाउने खोप केन्द्रमा गएर लगाउनुपर्ने प्रमुख त्रिपाठीले भन्नुभयो। सरकारले गत चैत २५ देखि वैशाख १८ गतेसम्म १५ महिनामाथि १५ वर्षसम्मका उमेर समूहका बालबालिकालाई टाइफाइडविरुद्धको खोप लगाउने कार्यक्रम अभियानका रूपमा सञ्चालन गरिरहेको छ। अभियान सहज होस् भन्नका लागि सामुदायिक र निजी गरी ६०० विद्यालयमा खोप केन्द्रको व्यवस्था गरिएको छ। कामपाले कम्तीमा २०० विद्यार्थी भएको प्रत्येक विद्यालयमा केन्द्र सञ्चालन गरेको थियो। राष्ट्रिय खोप कार्यक्रमलाई सरकारको पहिलो प्राथमिकता एवं जनस्वास्थ्यको सफल कार्यक्रमका रूपमा लिइएको छ। हाल यो कार्यक्रममार्फत १२ वटा एन्टिजेनसमेत समावेश गरी नियमित खोप कार्यक्रमको प्रभावकारी कार्यान्वयनबाट बालबालिकाको बिरामी दर, अपाङ्गता र शिशु तथा बाल मृत्युदरसमेतमा उल्लेख्य कमी आउनसक्ने विश्वास सरकारको छ। नेपालमा अझै पनि टाइफाइड रोगको उच्च सङ्क्रमण र जोखिम रहनुका साथै अस्पताल भर्ना हुने कारणमध्ये प्रमुख पाँच कारणभित्र यसलाई लिइएको छ। अभियानको सुरुआत गत चैत २४ गते प्रधानमन्त्री शेरबहादुर देउवाले गरेका थिए। रासस"
फ्रि फायरमार्फत चिनजान गरी १३ वर्षिय बालिकालाई जबरजस्ती गर्ने युवक पक्राउ,काठमाडौं : फ्रि फायर खेलमार्फत चिनजान गरी १३ वर्षिय बालिकालाई जबरजस्ती गर्ने एक युवक पक्राउ परेका छन्। पक्राउ पर्नेमा काठमाडौं चन्द्रागिरी नगरपालिका८का २७ वर्षिय महेश उदाश रहेको जिल्ला प्रहरी परिसर काठमाडौंले जनाएको छ। पक्राउ परेका उदाशले ती बालिकाबीच फ्रि फायरमार्फत चिनजान गरी बिस्तारै म्यासेञ्जरमा भिडियो कल तथा म्यासेजहरुबाट समेत कुराकानी गर्ने र ति बालिकालाई विवाह गर्ने आश्वासन दिई पाल्पाबाट मोटरसाइकलमा काठमाडौं ल्याएर जबरजस्ती करणी गरेको प्रहरीले जनाएको छ।
पुतलीबजार नगरप्रमुखमा एमालेका ८ र कांग्रेसका २२ जना आकाङ्क्षी,"स्याङ्जा : पुतलीबजार नगर प्रमुख बन्नका लागि नेकपा एमालेका तर्फबाट ८ जनाले प्रमुखमा र ११ जनाले उपप्रमुखका आकाङ्क्षी देखिएका छन्। यसैगरी नेपाली कंग्रेसतर्फका २२ जनाले नगरप्रमुखमा र ६ जनाले उपप्रमुखमा उम्मेदवारीको घोषणा गर्ने इच्छा प्रकट गरेका छन्। जिल्ला सदरमुकामसमेत रहेको पुतलीबजारमा यसअघि नेकपा एमालेले स्थानीय तह जितेको हो। बहालवाला नगरप्रमुख सीमा क्षेत्री पनि पुनः नगरप्रमुखमा इच्छा दोहोरयाएकी छन् भने हालका उपप्रमुख महेश पुरीको पनि इच्छा देखिएको छ। यसैगरी भरतबहादुर गोदार, अनन्तकुमार श्रेष्ठ, महेश पुरी, दिपक लम्साल, विपिन पौडेल, बिद्यादेवी भट्टराई, रेशमबहादुर खत्री रहेका छन्। यस्तै उपप्रमुखमा तारा शर्मा, कमला मरासीनी, खडगराज सुवेदी, ओमबहादुर खड्का, दोबबहादुर कार्की, इश्वरी अर्याल, निर्मला लम्साल, शान्तिदेवी गौतम, तिलबहादुर सेन, निर्पल कुमार श्रेष्ठ रहेको र सर्वसम्मत उम्मेदवार चयनमा कठिनाई भएपछि जिल्लाका लागि सिफारिस गरिएको नेकपा एमाले पुतलीबजार नगर अध्यक्ष भरतबहादुर गोदारले जानकारी दिए। यस्तै नेपाली कांग्रेसकातर्फबाट उम्मेदवारका आकाङ्क्षी धेरै भएपछि इच्छुक सबैका नाम जिल्लामा सिफारिस गर्ने तयारी भैरहेको नगर सभापति सुरजकुमार अधिकारीले जानकारी दिए। सभापति अधिकारीका अनुसार नगर प्रमुखका आकाङ्क्षीहरु श्रीप्रसाद जिटी, कुमार राना, तुलसीराम रेग्मी, तुलसी गिरी, अनुप श्रेष्ठ, भरत लम्साल, सुरजकुमार अधिकारी, हिरादेवी शर्मा, रामचन्द्र रेग्मी, पवन नेपाल, किरणबन्धु अर्याल, वेदप्रसाद दोरंगा, इन्द्रबहादुर गोदार, बिक्रान्तकुमार श्रेष्ठ, कृष्णप्रसाद अर्याल, नवराज सुवेदी, केशवराज लम्साल, ख्यामबहादुर गुरुङ, शाह मोहम्मद, पदमबन्धु पोखरेल, मित्रबन्धु पोखरेल, धनकुमारी थापा रहेका छन्। यसैगरी उपप्रमुखका दावेदारहरुमा देवी अर्याल, तारा मल्ल, कौशिला पौडेल(क्षेत्री), बिदुषा बस्नेत, दिलमाया पौडेल (सन्तोषी) र गीता आचार्य छन्। अन्य दलले भने उम्मेदवारी सार्वजनिक गरेका छैनन्। पुतलीबजारमा नेकपा एमाले र नेपाली कांग्रेस नै मुख्य प्रतिस्पधी हुन्।"
मेलम्चीको पानी वितरणको तयारी गर्न मन्त्री चौधरीको निर्देशन,"काठमाडौं : खानेपानी मन्त्री उमाकान्त चौधरीले यही वैशाख ११ गतेदेखि काठमाडौँ उपत्यकावासीका धारामा मेलम्चीको पानी वितरण गर्न निर्देशन दिएका छन्। पानी प्रशोधनलगायत तयारीका काम गर्न मेलम्ची आयोजनासहित सरोकारवाला निकायलाई उनले निर्देशन दिएका हुन्। सिन्धुपाल्चोकको हेलम्बु गाउँपालिकास्थित मेलम्चीको मुहानबाट गत चैत ३० गते सुरुङमा हालिएको पानी सोमबार राति सुन्दरीजलमा आइपुगेपछि आज प्रशोधन केन्द्रमै गएर मन्त्री चौधरीले सरोकारवाला निकायका अधिकारीहरुलाई समयमै पानी उपलब्ध गराउन निर्देशन दिएका हुन्। वैशाखमा कुनै हालतमा पानी आउँदैन भन्थे, गत वर्ष असार १ गतेको बाढीले मेलम्चीको मुहानमा ठूला ठूला ढुङ्गा आएको थियो, नेपाली सेनाको समेत सहयोग लिएर अवरोध पन्छाई चैतमै पानी काठमाडौँतर्फ पथान्तरण गरियो, घरघरमा धारामा पानी झरेपछिमात्र पथान्तरणको अर्थ हुन्छ, यसैले वैशाख ११ गते धारामा पानी वितरण गर्ने गरी प्रशोधनलगायत वितरण प्रणालीका काम गर्नुस्, मन्त्री चौधरीले भने। संविधानमा स्वच्छ खानेपानी र सफाइको हक उल्लेख गरिएकाले पनि पानीबाट कसैलाई वञ्चित नगर्न मन्त्री चौधरीले निर्देशन दिए। काठमाडौँ उपत्यकाका १० वटै पानीपोखरीबाट समानुपातिक रुपमा पानी वितरण गर्न उनले आह्वान गरे। मेलम्चीवासीलाई लेबीस्वरुप पाँच प्रतिशत रकम दिने सहमति भएकाले काठमाडौँ उपत्यका खानेपानी लिमिटेड (केयुकेएल)लाई महसुल उठाउन मन्त्रालयले निर्देश गरेको छ। मन्त्रालयका सचिव सुरेश आचार्यले खानेपानी चुहावट भएका स्थानमा सडक विभागसँग समन्वय गरेर मर्मतसम्भार गरी सडक पुनःनिर्माण गरिने बताए। काठमाडौँ उपत्यकामा हाल तीन लाख ३७ हजार धारा रहेकामा मेलम्चीको पानी वितरणका लागि थप एक लाख ६० हजार धारा निर्माण गरिसकिएको उनले जानकारी दिए। मेलम्चीको पानी नयाँ र पुरानो दुवै धाराबाट वितरण गरिने बताइएको छ। मुहानबाट २६० लिटर प्रतिसेकेण्डका दरले सुरुङमा हालिएको पानी सोमबार राति पौने १० बजे सुन्दरीजल आइपुगेको थियो। सुरुङ पूरा भरिन दुई दिन लाग्नेछ। भरिएपछि प्रशोधन केन्द्रमा ल्याई प्रशोधन गरी मेलम्चीको पानी वितरण गर्ने गरी तयारी गरिएको छ। यसअघि राजधानी आइपुगेको पानी गत वर्ष असार १ गतेको बाढीका कारण मुहान क्षेत्रका संरचना भत्किएपछि अवरुद्ध भएको थियो। मेलम्ची आयोजनाले अहिले अस्थायीरुपमा पानी ल्याउन लागेको हो। वर्षा लागेसँगै फेरि पानी बन्द गरिने छ। वर्षा कम भएपछि फेरि पानी ल्याउने तयारी गरिएको बताइएको छ। रासस"
सिन्धुलीमा चोरीका सवारीसाधनसहित दुई जना पक्राउ,"सिन्धुली : सिन्धुलीमा चोरीको स्कुटी र मोटरसाइकलसहित दुई जना पक्राउ परेका छन्। पक्राउपर्नेहरुमा तिमाल गाउँपालिका ९ काभ्रेका २१ वर्षिय सुमिर दोङ र तिनपाटन गाउँपालिका१० सिन्धुलीका २१ वर्षिय भुवन विक (रसाइली) रहेका छन्। जिल्ला प्रहरी कार्यालय सिन्धुलीका प्रहरी नायव उपरिक्षक मनोज लामाका अनुसार दुम्जा चौकीबाट खटिएका प्रहरी टोलीले स्कुटी र मोटरसाइकलसहित नियन्त्रणमा लिएको हो। दोङलाई बनेपा नगरपालिका८ का हरेराम काफ्लेको बागमती प्रदेश०२०३१ प ८८५८ नम्बरको स्कुटी चोरी गरी लिएर हिँडेको उजुरीका आधारमा सुनकोशी गाउँपालिका१ आपघारी सिन्धुलीबाट नियन्त्रणमा लिइएको हो। काफ्लेको स्कुटी चैत्र १९ गतेबाट हराएको भनि उजुरी दिएका थिए। दोङलाई आवश्यक कारबाहीका लागि जिल्ला प्रहरी कार्यालय काभ्रेमा बुझाइएको छ। काठमाण्डौंबाट सिन्धुलीतर्फ आउँदै गरेका विकलाई दुम्जा प्रहरी चेकपोष्टमा चेकजाँच गर्नेक्रममा शंका लागेर खोजतलास गर्दा बा ५८ प ४०४ नम्बरको मोटरसाइकल मक्तपुरको सुर्यविनायकबाट चोरी गरी ल्याएको भन्ने खुल्न आएको छ, लामाले भने। विकलाईपनि मोटरसाइकलसहित आवश्यक कारबाहीका लागि प्रहरी वृत्त भक्तपुरलाई बुझाइएको उनको भनाई छ।"
"वार्षिक करिब ३० हजार कोरियन पर्यटक नेपाल आउने आंकलन, ईपीएस सूचारु हुने चरणमा","काठमाडौं : गृहमन्त्री बालकृष्ण खाणसँग नेपालका लागि दक्षिण कोरियाका राजदूत पार्क चोङसुकले शिष्टाचार भेटघाट गरेका छन्। गृह मन्त्रालयमा मंगलबार दिउँसो भएको भेटमा दुई देशबीचको आपसी सम्बन्ध थप प्रगाढ बनाउने विषयमा कुराकानी भएको थियो। भेटमा गृहमन्त्री खाणले भौतिक पूर्वाधार क्षेत्रको विकासमा दक्षिण कोरियाले पुर्याएको योगदानका लागि धन्यवाद व्यक्त गरे। उनले उच्च शिक्षा अध्ययन गर्न सानो संख्यामा भए पनि नेपाली विद्याथीहरू कोरिया जाने गरेको र ईपीएसको माध्यमबाट रोजगारीका लागि नेपालीहरूलाई कोरिया लगेकोमा दक्षिण कोरिया सरकार, कोरियाली जनता र कोरियाका उद्योगीलाई धन्यवाद दिए। त्यस्तै पछिल्लो समय नेपालको विविधतायुक्त संस्कृति तथा भूगोलको अवलोकन गर्न कोरियन पर्यटक नेपाल आउने गरेको गृहमन्त्री खाणले बताए। त्यस्तै भौतिक विकास र प्रविधि क्षेत्रमा कोरियाले गरेको विकासको प्रशंसा गर्दै गृहमन्त्री खाणले कोरियन गाडी, मेसिनहरू र मोवाइललगायतका कोरियन प्रविधियुक्त सामानहरू नेपालले आयात गरेर उपभोग गरिरहेको बताए। उनले नेपालमा कोरियन लगानीमा सञ्चालित विकास योजनाहरू निर्वाधरूपमा अघि बढाउने वातावरण सरकारले निर्माण गरिरहको जानकारी गराए। भेटमा राजदूत चोङसुकले कोभिड१९ का कारण रोकिएको ईपीएस अब सूचारु हुने चरणमा रहेको बताए। कोभिडकै कारण कोरियन पर्यटक पछिल्ला वर्षमा कम भएको र अब पुरानै अवस्थामा कोरियन पर्यटक नेपाल आउने सम्भावना बढेको राजदूत चोङसुकको भनाइ छ। अब वर्षमा करिब ३० हजार कोरियन पर्यटक नेपाल आउने आंकलन राजदूतावासले गरेको उनको भनाइ थियो।"
लेटाङ घटना : १६ जना नाबालकलाई अभिभावकको जिम्मा,विराटनगर : मोरङको लेटाङमा हिंसात्मक झडपमा संलग्न भएको आरोपमा पक्राउ परेका १६ जना नाबालकलाई अदालतले अभिभावकको जिम्मा लगाएको छ। महिला प्रहरीको हत्या भएको घटनामा संलग्न भएको आरोपमा उनीहरु पक्राउ परेका थिए। प्रहरीले पक्राउ गरेर १ जनाविरुद्ध कर्तव्य ज्यान र १५ जनाविरुद्ध अभद्र व्यवहारको मुद्दामा अनुसन्धान गरेको थियो। प्रहरीले बुझाएको अनुसन्धान प्रतिवेदन (मिसिल)का आधारमा जिल्ला सरकारी वकिल कार्यालयले मुद्दा अदालत लगेको हो। नाबालक प्रतिवादी भएका सबै मुद्दाको छिनोफानो अदालतको बन्द इजलासबाट हुन्छ। जिल्ला अदालत मोरङका सूचना अधिकारी हेमबहादुर बुढाथोकीका अनुसार न्यायाधीश शिशिरराज ढकालको इजलासले नाबालकलाई अभिभावकको जिम्मा लगाउन आदेश दिएको हो। आदेशअनुसार सबै जनालाई अभिभावकको जिम्मा लगाइसकिएको उनले बताए। बुढाथोकीका अनुसार अदालतले बोलाएको वा खोजेका बेला अभिभावकले उनीहरुलाई उपस्थिती गराउनुपर्ने हुन्छ। यही घटनामा संलग्न भएको आरोपमा पक्राउ परेकामध्ये ४४ जनालाई अभियुक्त बनाएर जिल्ला प्रशासन कार्यालयमा अभद्र व्यवहारको मुद्दा दर्ता गरिएको थियो। मुद्दाका प्रतिवादीलाई प्रमुख जिल्ला अधिकारी काशीराज दाहालको इजलासले धरौटीमा छाड्न आदेश दिएको छ। प्रशासन कार्यालयका नायव सुब्बा रमेशकुमार निरौलाका अनुसार प्रतिवादीहरुलाई विगोवापत जनही १० हजार रूपैयाँ र धरौटीवापत ५ हजार रूपैयाँ लिएर छाड्न इजलासबाट आदेश आएको हो। लेटाङ घटनामा संलग्न भएको आरोपमा हालसम्म प्रहरीले ७२ जनालाई पक्राउ गरिसकेको छ। पक्राउ परेकामध्ये १५ जना नाबालकविरुद्ध अदालतमा अभद्र व्यवहार र १ जनाविरुद्ध कर्तव्य ज्यान मुद्दा दर्ता गरिएको थियो। ४४ जनाविरुद्ध प्रशासनमा अभद्र व्यवहारको मुद्दा दर्ता भएको हो। त्यस्तै फरार रहेका ५ जनासहित १५ जनाविरुद्ध अदालतमा कर्तव्य ज्यान मुद्दा दर्ता भएको छ। पक्राउ परेकामध्ये २ जना हाजीरजमानीमा छुटेका छन्। लेटाङ नगरपालिका५ स्थित शिक्षा विकास माध्यमिक विद्यालयमा अध्ययनरत १४ वर्षीया छात्रालाई त्यहीका शिक्षक मनोजकुमार पौडेलले यौन दुर्व्यवहार गरेको घटना बाहिरिएपछि आन्दोलन भएको थियो। छात्रामाथि दुव्र्यवहार गर्ने शिक्षकलाई कारबाहीको माग राख्दै सुरु भएको आन्दोलन हिंसात्मक झडपमा परिणत हुँदा गत चैत ६ गते महिला प्रहरी जवान २६ वर्षीया उर्मिला श्रेष्ठको हत्या भएको थियो। शिक्षक पौडेलविरुद्ध भने मोरङ अदालतमा जबरजस्ती करणी मुद्दा दर्ता गरिएको थियो। न्यायाधीश दुर्गा खड्काको इजलासले उनलाई पूर्पक्षका लागि थुनामा राख्न सोमबार आदेश दिइसकेको छ।
लेटाङ घटना : कर्तव्य ज्यान मुद्धाका १० अभियुक्तलाई धरौटीमा छाड्न आदेश,"विराटनगर : मोरङको लेटाङमा महिला प्रहरीको हत्या गरिएको घटनामा संलग्न भएको आरोपमा पक्राउ परेर कर्तव्य ज्यान मुद्दा चलाइएका १० जना अभियुक्तलाई अदालतले धरौटीमा छाड्न आदेश दिएको छ। जिल्ला अदालत मोरङका न्यायाधीश शिशिरराज ढकालको इजलासले मंगलबार अभियुक्तहरुलाई धरौटीबापत जनही ५० हजार रूपैयाँ लिएर छाड्न आदेश दिएको हो। उक्त घटनामा संलग्न भएको आरोपमा १५ जनाविरुद्ध कर्तव्य ज्यान मुद्दा दर्ता गरिएको थियो। मुद्दा दर्ता गरिएकामध्ये १० जना मात्रै पक्राउ परेका थिए। पाँच जना फरार छन्। पक्राउ परेका अभियुक्तहरुको बयान सकिएपछि वादी नेपाल सरकार र प्रतिवादीतर्फका कानुन व्यवसायीबीच न्यायाधीश ढकालको इजलासमा थुनछेक बहस भएको थियो। थुनछेक बहसपछि तत्काल प्राप्त प्रमाणका आधारमा पछि ठहरे बमोजिम हुनेगरी अभियुक्तलाई धरौटीमा छाड्ने आदेश भएको अदालत सूचना अधिकारी हेमबहादुर बुढाथोकीले जानकारी दिए। उनका अनुसार फरार रहेकाको हकमा अदालतबाट पक्राउ पूर्जी जारी हुने छ। कर्तव्य ज्यान मुद्दाका अभियुक्तहरु मोरङको मिक्लाजुङ गाउँपालिका२ का २१ वर्षीय कान्छा भनिने कृष्ण विश्वकर्मा, लेटाङ नगरपालिका५ का १९ वर्षीय डम्बर कार्की, २७ वर्षीय विशेक मगर, धनकुटा घर भइ लेटाङ५ मा बस्दै आएका २० वर्षीय सन्तोष कुँवर, ३२ वर्षीय राजकुमार भनिने कुमारबहादुर खोक्रेल, २० वर्षीय समीर राई, १८ वर्षीय कपिल नेपाली, २५ वर्षीय मनकुमार महरा, २९ वर्षीय लेखबहादुर मगर र १९ वर्षीय अनिल विश्वकर्मालाई धरौटीमा छाड्न अदालतले आदेश दिएको बुढाथोकीले बताए। लेटाङ घटनामा संलग्न भएको आरोपमा प्रहरीले हालसम्म ७२ जनालाई पक्राउ गरिसकेको छ। दुई जनालाई हाजीर जमानीमा छाडिएको छ। पक्राउ गरेर कर्तव्य ज्यान मुद्दा चलाइएका १ जना र अभद्र व्यवहार मुद्दामा अभियुक्त बनाइएका १५ सहित १६ जना नाबालकलाई न्यायाधीश ढकालकै इजलासले अभिभावकको जिम्मा लगाउन आदेश दिएको छ। अदालतले खोजेका बेला उपस्थित गराउने गरी नाबालकहरुलाई अभिभावकको जिम्मा लगाइसकिएको सूचना अधिकारी बुढाथोकीले बताए। उनका अनुसार नाबालक प्रतिवादी भएका सबै मुद्दाको छिनोफानो अदालतको बन्द इजलासबाट हुने कानुनी व्यवस्था छ। घटनामा पक्राउ परेकामध्ये साबालक रहेका ४४ जनाविरुद्ध भने जिल्ला प्रशासन कार्यालयमा अभद्र व्यवहारको मुद्दा दर्ता गरिएको थियो। प्रशासन कार्यालयका नायब सुब्बा रमेशकुमार निरौलाका अनुसार मुद्दाका प्रतिवादीलाई प्रमुख जिल्ला अधिकारी काशीराज दाहालको इजलासले धरौटीमा छाड्न आदेश दिएको छ। अभियुक्तहरुलाई विगोवापत जनही १० हजार रूपैयाँ र धरौटीवापत पाँच हजार रूपैयाँ लिएर छाड्न प्रशासनले आदेश दिएको निरौलाले बताए। लेटाङ नगरपालिका५ स्थित शिक्षा विकास माध्यमिक विद्यालयका शिक्षक ५६ वर्षीय मनोजकुमार पौडेलले गत चैत ४ गते सोही विद्यालयमा अध्ययनरत १४ वर्षीया छात्रालाई यौन दुव्र्यवहार गरेको घटना बाहिरिएको थियो। घटनाको विरोधमा सुरु भएको आन्दोलन हिंसात्मक झडपमा परिणत हुँदा चैत ६ गते महिला प्रहरी जवान २६ वर्षीया उर्मिला श्रेष्ठको हत्या भयो। गोली प्रहारबाट उनको मृत्यु भएको खुलेको छ। शिक्षक पौडेलविरुद्ध दर्ता भएको जबरजस्ती करणी उद्योगको मुद्दामा पनि अदालतबाट आदेश आइसकेको छ। न्यायाधीश दुर्गा खड्काको इजलासले उनलाई पूर्पक्षका लागि थुनामा राख्न सोमबार आदेश दिएको हो।"
मोरङमा दुर्घटना : वृद्ध र वृद्धाको मृत्यु,विराटनगर : मोरङका भिन्दाभिन्दै स्थानमा दुर्घटना हुँदा दुई जनाको मृत्यु भएको छ। कानेपोखरी गाउँपालिका र सुन्दरहरैँचा नगरपालिकामा दुर्घटना हुँदा सोमबार वृद्ध र वृद्धाको मृत्यु भएको हो। लेटाङकानेपोखरी सडकखण्डअन्तर्गत कानेपोखरी७ मा पैदल हिँडिरहेका ८१ वर्षीय वृद्धको ट्याक्टरको ठक्करबाट मृत्यु भएको हो। उत्तरबाट दक्षिणतर्फ जाँदै गरेको प्रदेश १०२००३ त ८२० नम्बरको ट्याक्टरले ठक्कर दिँदा लेटाङ नगरपालिका५ का मानबहादुर राईको मृत्यु भएको मोरङ प्रहरीका प्रवक्ता डीएसपी दीपक श्रेष्ठले बताए। दुर्घटनामा परेर गम्भीर घाइते भएका राईको उपचारका क्रममा उर्लाबारीको मंगलबारेस्थित मदन भण्डारी ट्रमा सेन्टरमा मृत्यु भएको हो। प्रहरीले ट्याक्टर र चालक मिक्लाजुङ गाउँपालिका५ का २६ वर्षीय महेश कार्कीलाई नियन्त्रणमा लिएर घटनाको अनुसन्धान थालेको छ। पैदल यात्रीको लापरबाहीले दुर्घटना भएको प्रहरीले जनाएको छ। यसैबीच पूर्वपश्चिम लोकमार्गअन्तर्गत सुन्दरहरैँचा७ बेलगाछीमा पहिचान नखुलेको मोटरसाइकलले ठक्कर दिँदा ८० वर्षीया वृद्धाको मृत्यु भएको छ। पूर्वबाट पश्चिमतर्फ आउँदै गरेको नम्बर नखुलेको मोटरसाइकलको ठक्करबाट स्थानीय धनमाया घिमिरेको मृत्यु भएको छ। दुर्घटनामा परेर गम्भीर घाइते भएकी उनको उपचारका क्रममा विराटनगरको नोबेल शिक्षण अस्पतालमा मृत्यु भएको डीएसपी श्रेष्ठले बताए। दुर्घटनालगत्तै फरार बनेको मोटरसाइकल र चालकको खोजी तीव्र पारिएको उनको भनाइ छ। मोटरसाइकको तीव्र गतिका कारण दुर्घटना भएको प्रहरीको प्रारम्भिक अुनसन्धानबाट खुलेको छ।
बेनीजोमसोम सडकको काभ्रेभीरमा फेरि टाईमकार्ड,"जोमसोम : भारतचीन जोड्ने राष्ट्रिय गौरवको बेनीजोमसोमकोरला सडक अन्तर्गत म्याग्दी र मुस्ताङको सीमाना काभ्रेभीरमा फेरि टाईमकार्ड लगाईने भएको छ। जिल्ला प्रशासन कार्यालय मुस्ताङले एक सूचना प्रकाशित गरी बेनीजोमसोम सडकको काभ्रेभीरमा बिहान ११ बजेदेखि दिउँसो २ बजेसम्म मंगलबारबाट दैनिक ३ घण्टा टाईमकार्ड लगाउने लगाउने निर्णय गरेको हो। मुस्ताङको घाँसादेखि काभ्रेभीरको जोखिमयुक्त सडकमा बिष्पोटक पदार्थ प्रयोग गरी चट्टान फुटाएर सडक चौडा गर्नुपर्ने भएकाले सडक स्तरोन्नति सहज गराउन सोमबार बसेको जिल्ला सुरक्षा समितिले पुनः टाईमकार्ड लागू गर्ने निर्णय गरेको मुस्ताङका सहायक प्रमुख जिल्ला अधिकारी रामचन्द्र ढकालले जानकारी दिए। टाईमकार्डपछि काभ्रेभीरमा बैशाख ७ गतेदेखि बैशाख २० गतेसम्म दैनिक ३ घण्टा सडक बन्द हुँनेछ। यसअघि गौरवको सडक आयोजनाको लागि पर्वतको मालढुङ्गा देखि बेनी सडकमा पनि सडक स्तरोन्नतिका लागि म्याग्दी प्रशासनले दैनिक ५ घण्टा टाईम कार्ड लगाएको थियो। राष्ट्रिय गौरवको बेनीजोमसोम सडकमा कालिगण्डकी करिडोरको सिफारिसमा म्याग्दी र मुस्ताङ प्रशासनले सडक स्तरोन्नतिका लागि टाईमकार्ड लगाएको थियो। हिउँदयामको समाप्ती र बशन्तऋतुको आगमनसंगै चैतै दशैँ औशी,चेतै दशैँ र नयाँ वर्षको अवसरमा तिर्थालुहरुको सहजताका लागि केही हप्ता सडकमा लगाईएको टाईमकार्ड हटाईएको थियो। चाडपर्व सकिएको र पर्यटक केही कम हुन थालेपछि सडकमा पुन: टाईमकार्ड जारी गरिएको हो। राष्ट्रिय गौरवको बेनीजोमसोम ७६ किमी सडकको अहिलेसम्मको भौतिक प्रगती ७० प्रतिशत छ। २०७४ सालदेखि सुरु गरिएको बेनीजोमसोम सडक स्तरोन्तिकार्य तोकिएको समयमा पुरा हुन सकेको छैन। हालसम्म बेनीजोमसोम ४ खण्डको २ देखि ३ पटकसम्म म्याद थपिसकिएको छ। थपिएको म्याद पनि यही चैत्र मशान्तमा सकिएको छ।"
मेलम्चीको पानी फेरि आयो सुन्दरीजलमा,काठमाडौं : गत चैत २९ गते मङ्गलबार सिन्धुपाल्चोकको हेलम्बु गाउँपालिकास्थित मेलम्ची खानेपानी आयोजनाको मुहानबाट सुरुङमा हालिएको पानी सोमबार राति पौने १० बजे सुन्दरीजल आइपुगेको छ। सुरुङको पिँधमा आइपुगेको पानीले उचाइ लिन तीनदेखि चार दिन लाग्ने मेलम्ची आयोजनाको परामर्शदाता कम्पनी इप्तिसाका इञ्जीनियर विवेक खनालले जानकारी दिए। पानी आएपछि राति वासिङ गर्ने च्यानलमा पानी देखिएको थियो। च्यानलमा पानी देखिएपछि मेलम्चीको पानी सुन्दरीजल आइपुगेको पुष्टि भएको हो। गत वर्ष असार १ गतेदेखि नै पानी बन्द गरिएको सुरुङको फोहर पखालेर पानी अहिले वाग्मतीमा छोडिएको छ। मेलम्चीको पानी छोडेपछि वाग्मतीको बहाव केही बढेको देखिन्छ। अहिले वाग्मती धमिलो पानी बढेको स्थानीयवासी रामप्रसाद पुडासैनीले बताए। गत वर्ष सुरुङमा पानी बन्द गरेकै राति मेलम्ची खोलाको मुहान क्षेत्रमा लेदोसहितको बाढी आएर मुहान क्षेत्रमा निर्माण गरिएको खानेपानीका संरचनामा क्षति पुगेको थियो। क्षति भएको संरचना पुनःनिर्माण गरी गत चैतमा सुरुङमा पानी हालिएको हो। मेलम्चीको पानी सुन्दरीजलस्थित प्रशोधन केन्द्रमा हाल्न सुरुङभित्र पानीले उचाइ लिनुपर्ने उनले बताए। मेलम्चीको पानी सुन्दरीजल आएसँगै आज बिहान खानेपानी मन्त्री उमाकान्त चौधरीले अवलोकन गर्ने कार्यक्रम रहेको मेलम्ची खानेपानी आयोजनाका प्रवक्ता राजेन्द्र पन्तले जानकारी दिए। रासस
तनहुँ : आफ्नै घाँटी रेटी मृत्यु,तनहुँ : जिल्लाको बन्दिपुर गाउँपालिका३ धोद्रेमा आफ्नै घाँटी रेटी आत्माहत्याको प्रयास गरेका एक पुरुषको उपचारको क्रममा मृत्यु भएको छ। सोमबार दिउँसो ३ बजे ४५ वर्षका लालबहादुर चेपाङले घर नजिकैको बारीमा गई धारिलो हँसियाले घाँटी रेटेको जिल्ला प्रहरी कार्यालय तनहुँका प्रहरी नायब उपरीक्षक युवराज खड्काले जानकारी दिए। उनका अनुसार घाँटी रेटी गम्भिर घाइते चेपाङलाई उपचारका लागि मोति क्लिनिक डुम्रेमा प्राथमिक उपचार पश्चात् पोखरास्थित गण्डकी अस्पतालमा रिफर गरिएको थियो। चेपाङको उपचारको क्रममा मंगलबार बिहान ७ बजेर १० मिनेटमा मृत्यु भएको डिएसपी खड्काले बताए। उनले किन आफ्नै घाँटी रेटे भन्ने कुरा पत्ता लागेको छैन। घट्नाको विषयमा अनुसन्धान भइरहेको प्रहरीले जनाएको छ।
एकाबिहानै भूकम्पको धक्का,बझाङ : बझाङमा आज बिहानै भूकम्पको धक्का महसुस गरिएको छ । बिहान ६ बजेर ३ मिनेटमा भूकम्पको पराकम्पन गएको हो । बझाङको दुर्गाथली गाँउपालिकाको सैनपसेला केन्द्रविन्दु भएर ४१ रेक्टर स्केलको भूकम्प गएको भूकम्प मापन केन्द्र सुर्खेतले जनाएको छ । भूकम्पको धक्का बझाङसहित सुदूरपश्चिम प्रदेशका सातै पहाडी जिल्लामा महसुस गरिएको छ । भूकम्पबाट भएको क्षतिबारे कुनै जानकारी नआएको जिल्ला प्रहरी कार्यालय बझाङले जनाएको छ ।
शंकास्पद यात्रा भन्दै ब्रिटिस कलेजका ४६ जना विद्यार्थीलाई अध्यागमनले रोक्यो,"काठमाडौं : त्रिभुवन अन्तर्राष्ट्रिय विमानस्थल स्थित अध्यागमन कार्यालयले भिजिट भिसामा दुबई जान लागेका ब्रिटिस कलेजका ४६ जना विद्यार्थीलाई शंकास्पद यात्रा भन्दै प्रस्थान अनुमति नदिइ फर्काइदिएको छ। उनीहरु मंगलबार बिहान दुबई जान अन्तराष्ट्रिय विमानस्थल पुगेका थिए। शिक्षा तथा प्रविधि मन्त्रालयको सिफारिस र अध्यागमन विभागको पूर्व स्वीकृति नभएकाले विमानस्थल स्थित अध्यागमन कार्यालयले उनीहरुलाई प्रस्थान अनुमति दिन अस्विकार गरेको हो । प्रस्थान अनुमति दिन अस्विकार गरेपछि ब्रिटिस कलेजका विद्यार्थीहरुले अध्यागमनका अधिकारीहरुसँग सवालजवाफ गर्ने प्रयास गरेका थिए । अध्यागमनका अधिकारीहरुले गृह मन्त्रालयले तोकेको मापदण्ड पूरा नगरेकाले प्रस्थान अनुमति दिन नसकिने विद्यार्थीहरुलाई जवाफ दिएका थिए । गृह मन्त्रालयले तोकेको मापदण्ड पूरा गर्न नसकेपछि ब्रिटिस कलेजका विद्यर्थीहरुलाई हामीले प्रस्थान अनुमति नदिएका हौं, अध्यागमनका एक अधिकारीले अन्नपूर्णसँग भने ।"
अन अराइभल भिसा का लागि नगद बोक्नुपर्ने प्रावधान खारेज,काठमाडौं : त्रिभुवन अन्तर्राष्ट्रिय विमानस्थलबाट नेपाल आउने विदेशी पर्यटकहरुले विमानस्थलबाटै पाउने अन अराइभल भिसा का लागि नगद रकम बोक्नुपर्ने प्रावधान हाललाई खारेज गरिएको छ। विमानस्थल अध्यागमन कार्यालयले केही दिनअघि विद्युतीय भुक्तानी सेवामा समस्या आएको भन्दै पर्यटकहरुलाई अन अराइभल भिसा का लागि नगद २०० अमेरिकी डलर साथमा ल्याउनुपर्ने सूचना प्रकाशित गरेको थियो। उक्त सूचनाको चौतर्फी बिरोध भएपछि हाललाई नगदै बोकेर आउनुपर्ने प्रावधान खारेज भएको विमानस्थल कार्यालयले जनाएको छ। विमानस्थलको अध्यागमन कार्यालयमा राष्ट्रिय वाणिज्य बैंकको एटिएम मेशिन सोमबार जडानको काम सुरु भइसकेको र अब पर्यटकहरुले अनअराइभल भिसाका लागि नगदै बोकेर आउनुपर्ने प्रावधान हटाइएको विमानस्थलका प्रबन्धक प्रेमनाथ ठाकुरले जानकारी दिए। विमानस्थलले अनअराइभल भिसाका लागि नगद बोक्नुपर्ने प्रावधान हटाइएपछि नेपाल आउने विदेशी पर्यटकका लागि सहज हुने अपेक्षा लिइएको छ। विमानस्थलको अध्यागमन कार्यालयका अनुसार त्रिभुवन अन्तर्राष्ट्रिय विमानस्थलमा विदेशी पर्यटकको सहजताका लागि भन्दै राष्ट्रिय वाणिज्य बैंकका दुईवटा एटिएम मेशिन र दुईवटा पिओएस मेशिन थप गर्न लागिएको छ। यसअघि त्रिभुवन अन्तर्राष्ट्रिय विमानस्थलमा प्रभु बैंकको एउटा एटिएम मेसिन मात्रै भएको र उक्त मेसिनले मास्टर कार्ड रिड गर्न छाडेपछि समस्या आएको थियो। अनअराइभल भिसाका लागि विद्युतीय भुक्तानीमा देखिएको समस्या समाधानका लागि यात्रु प्रस्थान कक्षमा राष्ट्रिय वाणिज्य बैंकको एटिएम मेशिन राखिएको त्रिभुवन अन्तर्राष्ट्रिय विमानस्थलस्थित नागरिक उड्डयन प्राधिकरणले जनाएको छ।
नीति कथा : समयमै निर्णय,"एक पटक एउटी महिला परिवारका लागि बेलुकाको खाना पकाउने सुरमा थिइन्। उनी भान्सामा ग्यासको चुल्होमा भाँडो बसालेर पानी तताउन बसालिन्। चुल्होमा बसिरहेको बेला एउटा भ्यागुता फुत्त उफ्रिएर भाँडोमा खस्यो। चिसो पानी भएकाले भाँडोमा पर्दा पनि उसले फसेको महसुस गरेन। त्यसैले भाग्ने प्रयास नै गरेन। ऊ सहज मानेर बसिरह्यो। महिलाले पानी उमाल्न भनेर हत्तपत्त ग्यास बालिन्। पानीको तापक्रम बढ्न थाल्यो। क्रमशः भ्यागुताले आफ्नो शरीरको तापक्रम त्यसैअनुसार समायोजन गर्न थाल्यो। त्यसैले परिस्थिति परिवर्तन गर्न केही नगरी भाँडोमै बसिरह्यो। तर, पानी उम्लने बिन्दुमा पुगेपछि भ्यागुताको शरीरको तापक्रमले थाम्न सकेन। उसले अन्ततः भाँडोबाट हाम फाल्ने कोसिस गर्यो। तर, पानीको तापक्रम निरन्तर बढ्दै गएकाले उसमा उफ्रन सक्ने क्षमता भएन। भ्यागुताले आफूलाई बचाउन ढिला भइसकेको थियो। नैतिक शिक्षा : सबै चीजहरू जीवनमा सधैं योजनाअनुसार चल्दैनन्। परिस्थिति जतिसुकै नराम्रो किन नहोस्, सक्रिय हुन र समस्याको सामना गर्नु महत्त्वपूर्ण छ।"
