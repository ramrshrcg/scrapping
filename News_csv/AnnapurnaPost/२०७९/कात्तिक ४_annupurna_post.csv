शीर्षक,विवरण
तिहारमा रातको नौ बजेसम्म मात्र देउसीभैलो खेल्न प्रहरीको अनुरोध,"काठमाडौं : सुख, शान्ति, समृद्धि र आपसी सद्भावका साथ मनाइने तिहारको समयमा रातको ९ बजेसम्म मात्र देउसीभैलो खेल्न प्रहरीले अनुरोध गरेको छ। जिल्ला प्रहरी परिसर काठमाडौँले आज विज्ञप्ति जारी गरी आफ्नो चिनजान भएको स्थानमा मर्यादित एवं सभ्य तवरले रातको नौ बजेसम्म देउसीभैलो खेल्न अनुरोध गरेको हो। परिसर काठमाडौँका प्रवक्ता एवं प्रहरी उपरीक्षक दिनेशराज मैनालीले हर्षोल्लासका साथ मनाइने तिहार पर्वमा अवाञ्छित गतिविधि देखिएमा तत्कालै प्रहरीलाई खबर गर्न आग्रह गरे। परिसरले आफ्नो टोल छरछिमेकमा जुवातास खेलेमा वा पटाका पड्काए तत्काल प्रहरीलाई खबर गर्न आग्रह गरेको छ। मुलुकी अपराध संहिता, २०७४ को विष्फोटक पदार्थ (पटाका) सम्बन्धी कसुरमा तीन वर्षसम्म कैद र रु ३० हजारसम्म जरिवना हुनसक्ने व्यवस्था रहेको छ। मादक पदार्थ सेवन गरेर सवारीसाधन नचलाउन, सार्वजनिक स्थानमा मद्यपान, धुम्रपान नगर्न, नगद बहुमूल्य सामान, गरगहना लकरमा राख्न, विद्युतीय माध्यमबाट मात्र आर्थिक कारोबार गर्नसमेत प्रहरीले काठमाडौँवासीलाई आग्रह गरेको छ। छतमा चढेर यात्रा नगर्न, सडकको दायाँबाया जथाभावी पार्किङ नगर्न, ट्राफिक नियमको पालना गर्न प्रहरीले अनुरोध गरेको छ। यात्रा गर्ने क्रममा अपरिचित व्यक्तिले दिएको खानेकुरा नखान, नचिनेको व्यक्तिले घरको ढोका ढकढक्याएमा नखोल्न, आफ्नो घर, छरछिमेक र टोलमा सिसी क्यामेरा जडान गर्न, लामो समय घरबाहिर जानुपरेमा विश्वासिलो छिमेकी र आफन्तलाई जानकारी गराउन प्रहरीले अनुरोध गरेको छ। तिहार तथा छठ पर्वका लागि गाउँ जान लागेको तस्बिर तथा जानकारी सामाजिक सञ्जालमा पोष्ट नगर्न प्रहरीले आग्रह गरेको छ।"
"कपिलवस्तुमा सशस्त्र प्रहरी सवार ट्रक दुर्घटना : २ जनाको मृत्यु, आधा दर्जन घाइते","कपिलवस्तु : कपिलवस्तुमा सशस्त्र प्रहरी सवार ट्रक दुर्घटना हुँदा दुई जनाको मृत्यु भएको छ। शुक्रबार साँझ जिल्लाको बाणगंगा नगरपालिका३, सिउटीमा भएको सशस्त्र प्रहरीको ट्रक दुर्घटनामा साइकलमा सवार यात्रुसहित एक जना सशस्त्र प्रहरीको मृत्यु भएको हो। चार नम्बरबाट तौलिहवातर्फ जाँदै गरेको सशस्त्र प्रहरीको ट्रक अनियन्त्रित हुँदा साइकलमा सवार यात्रीलाई ठक्कर दिँदै दुर्घटनामा परेको प्रत्यक्षदर्शीले बताएका छन्। मृत्यु हुनेमा सवारी चालक सशस्त्र प्रहरी रमेश चौधरी रहेको प्रहरीले जनाएको छ। यस्तै स्थानीय अमर तङनामीको पनि निधन भएको प्रहरीको भनाइ छ। दुर्घटनामा आधा दर्जन बढी घाइते भएका छन्। तीन जनाको अवस्था गम्भीर भएकाले थप उपचारका लागि बुटवल रिफर गरिएको छ। थप चार जनाको सामुदायिक अस्पताल चारनम्बरमा उपचार भइरहेको छ।"
कोरला नाकामा आन्तरिक पर्यटकको लर्को,"जोमसोम : चीनको स्वशासित क्षेत्र तिब्बतसँग सीमाना जोडिएको मुस्ताङको उत्तरी कोरला नाका अवलोकन गर्न आन्तरिक पर्यटकको लर्को लाग्ने गरेको छ। भारतीय नाकाबन्दीपछि एकाएक चर्चामा आएको मुस्ताङको उत्तरी कोरला नाका पछिल्लो समय आन्तरिक पर्यटकका लागि पर्यटकीय स्थल बनेको हो। समुन्द्री सतहदेखि झन्डै ४५ सय मिटर अग्लो उचाइमा अवस्थित उत्तरी कोरला नाका लोमान्थाङबाट करिब २० किमी उत्तरमा पर्छ। तिब्बतको खुल्ला पठार भूगोल जस्तै नेपालतर्फ पनि उस्तै खुल्ला पठार मरुभूमि छ। भारतीय नाकाबन्दीपछि सरकारले उत्तरतर्फका नाकाबाट व्यापारिक मार्ग विस्तार गर्न पहल थालेको थियो। सोही अवधारणा अनुसार सरकारले २०७४ सालदेखि बेनीजोमसोमकोरला सडक आयोजना सुरु गरेको थियो। बेनीजोमसोम ७६ किमी र जोमसोमकोरला ११० किमी दूरी तय गरेपछि मुस्ताङको उत्तरी कोरला नाका पुग्न सकिन्छ। राष्ट्रिय गौरवको सडकमार्ग अन्तर्गत जोमसोम कोरला सडकको सातवटा प्याकेज मध्ये ६ प्याकेज निर्माण भइसकेको छ भने चराङछोसेर २५ किमी सडक अन्तिम चरणमा छ। पछिल्लो समय सडक सहज भएसँगै नेपाली पर्यटकको रोजाइ उपल्लो मुस्ताङ र कोरला नाका बन्न पुगेको हो। उपल्लो मुस्ताङ र उत्तरी कोरला नाका अवलोकन गर्न यतिबेला दिनहुँ १५० देखि २०० सम्म आन्तरिक पर्यटक उपल्लो मुस्ताङ आउने गरेको लोमान्थाङस्थित होटल हिमालयनका सञ्चालक गोम्बो गुरुङले जानकारी दिए। उनले दसैं तिहार र छठ पर्वको बिदामा नेपाली पर्यटक उपल्लो मुस्ताङ र कोरला नाका हेर्न आउने गरेको बताए। उपल्लो मुस्ताङको पृथक भूगोल, प्राचिन कलासंस्कृति, मुस्ताङी राजाको ऐतिहासिक दरबार, विश्वकै पहिलो र पुरानो दावी गरिएको लोघेकर१ मराङको घर गुम्बा, छोसेर गुफा ,पर्खालले घेरिएको लोमान्थाङ र पुरातात्विक तथा जैविक विविधिता मनोरम प्राकृतिक भुगोल, उपल्लो मुस्ताङको मौलिक कलासंस्कृति उपल्लो मुस्ताङको महत्वपूर्ण विशेषता भित्र पर्दछ। विश्व सम्पदा सूचीमा सूचीकृत उपल्लो मुस्ताङमा पर्यटकीय दृष्ट्रिकोणले मात्र नभई विभिन्न खोज अनुसन्धान लगायतको अवलोकन केन्द्र बनेको छ। दसैं अघिको अविरल वर्षाले निर्धारित तालिका अनुसार मुस्ताङ आउन नसकेका कतिपय आन्तरिक पर्यटक अहिले मोटरसाइकल चढेर आइरहेका छने भने कतिपय पर्यटक सवारी साधन लिएर मुस्ताङ आउने गर्छन्। मुक्तिनाथको दर्शन गरी उत्तरी कोरला नाका अवलोकन गर्न आन्तरिक पर्यटक माथि उक्लिन्छन्। दसैंतिहार बिदाको अवसर मिलाएर काठमाडौंदेखि मोटरसाइकल चढेर मुस्ताङ आएका पर्यटक दिपेश रिजालले मुस्ताङको कोरला नाका पुगेर फर्किदा स्वर्ग नै पुगेको अनुभूति भएको सुनाए। यसअघि हिमाल र यहाँका जस्तो भौगोलिक दृष्य कही नदेखेको उल्लेख गर्दै मुस्ताङ आएका रिजालले मुक्तिनाथको दर्शन र कोरला नाका हेरी आफ्नो टोली मार्फा फर्किएको बताए। मुस्ताङमा बर्सेनि पाँच लाख बढी आन्तरिक पर्यटक आउने गरेका छन्। यद्यपी मुस्ताङमा विदेशी पर्यटकको मात्र तथ्यांक राखिने भएकाले आन्तरिक पर्यटकको एकिन तथ्यांक संकलन हुँदैन। सदियौं वर्ष पहिले पहाड नै खोपेर बनाइएको छोसेर गुफाको बेग्लै इतिहास छ। लोमान्थाङकोरला सडकदेखि पूर्वतर्फ छोसेर गुफा अवस्थित छ। गुरु पद्यसम्भवदेखि तिब्बती खम्पा बिद्रोहीहरूको इतिहाँसले समेत जोडिएको उपल्लो मुस्ताङमा बिष्ट, गुरुङ र ल्होवा समुदायका मानिसको बसोबास छ। पछिल्लो समय जोमसोमकोरला सडक सहज भएसँगै अहिले त्यहाँ यात्रुवाहक बस, ट्रक, जीप, ट्याक्सी र मोटरसाइकल सहज पुग्न सक्छन्। सडक सहज भएसँगै नेपाली पर्यटकहरू उपल्लो मुस्ताङ घुम्न जाने क्रम बढेको हो।"
एकै मञ्चबाट चुनाव प्रचार गर्न मुख्यमन्त्रीको प्रस्ताव,"सिमकोट: कर्णाली प्रदेशका मुख्यमन्त्री जीवनबहादुर शाहीले निर्वाचनमा सबै दलका उम्मेरदवारलाई एकै मञ्चबाट चुनावको प्रचार गर्न प्रस्ताव गरेका छन् । आसन्न मंसिर ४ गते हुने प्रतिनिधिसभा र प्रदेशसभा निर्वाचन आचारसंहिता सम्बन्धि मुख्य निर्वाचन अधिकृतको कार्यालय हुम्लाले गरेको कार्यक्रममा मुख्यमन्त्री शाहीले यस्तो प्रस्ताव गरेका हुन् । चुनाव प्रचारमा दलहरूले फरकफरक कार्यक्रमको आयोजना गर्दा जिल्लाको शान्ति सुरक्षा कायम गर्न प्रशासनलाई समस्या हुने, मतदातालाई पनि उम्मेरदवारका ऐजेण्डा एकै मञ्चबाट सुनेर मात दिन सजिलो हुने अवस्थाका लागि जिल्लाका सबै पार्टीका उम्मेरदवार एक ठाउँमा बसेर आफ्ना प्रतिवद्धता सार्वजनिक गर्न प्रस्ताव गरेका हुन् । सबै उम्मेरदवारले एकै मञ्चबाट आफ्ना प्रतिवद्धता सार्वजनिक गर्ने अवस्था सृजना गरेर हुम्लाबाट नयाँ खालको सन्देश दिउ कांग्रेसकोतर्फबाट प्रदेश निर्वाचन क्षेत्र (ख) का उम्मेरदवारसमेत रहेका मुख्यमन्त्री शाहीले भने, निर्वाचनमा सँधै विवाद मात्रै हुन्छ भन्ने त्रासबाट मुक्त हुन पनि म जिल्लाका सबै उम्मेरदवारलाई एकै कार्यक्रममा सहभागि भएर आफ्ना एजेण्ड राख्न अनुरोध गर्छु । निर्वाचनको सुरक्षाका लागि प्रदेश सरकार कुनैपनि सहयोग गर्न तत्पर रहेको उल्लेख गर्दै शाहीले निर्वाचनमा कसैले पनि व्यक्तिगत आक्षेप नलगाउन आग्रह गरे । म अरुभन्दा यो कारणले योग्य छु भनेर मतदातासँग भन्दा भैहाल्छ । आफू पदमा हुँदा गरेका कामलाई सबै नागरिकले नियाली रहेका हुन्छन् । त्यसैले उम्मेरदवारलाई व्यक्तिगत रुपमा गालीगलौज गर्नुभन्दा आफ्ना प्रतिवद्धता प्रस्तुत गरेर राजनीतिक संस्कार देखाउने गर्नुपर्छ, उनले भने । नेपाली कांग्रेका केन्द्रीय सदस्यसमेत रहेका मुख्यमन्त्री शाहीले आफ्नो पार्टीको बैठकमा विपक्षी दलका कुनैपनि उम्मेरदारलाई व्यक्तिगत गाली नगर्न निर्देशन दिएको पनि बताए । कार्यक्रमम प्रमुख जिल्ला अधिकारी सीता परियारले निर्वाचनलाई स्वच्छ, निष्पक्ष र भयरहित वातावरणमा सम्पन्न गर्न सबै राजनीतिक दल, सञ्चार जगत, सुरक्षा निकायले निर्वाचन आचारसंहिताको पालना गर्नु पर्ने बताइन ।"
केपी ओली कहिल्यै सुध्रिदैनन् : माधवकुमार नेपाल,काठमाडौं : नेकपा एकीकृत समाजवादीका अध्यक्ष माधवकुमार नेपालले एमाले अध्यक्ष केपी शर्मा ओली कहिल्यै नसुध्रिने बताएका छन्। शुक्रबार बुटवलमा आयोजना गरिएको पाँच दलीय गठबन्धनको लुम्बिनी प्रदेशस्तरीय संयुक्त प्रशिक्षण भेलामा बोल्दै नेपालले केपी ओली नसुध्रिने नेता भएको बताएका हुन्। नेता नेपालले गठबन्धनले देशलाई निकै ठूलो संकटबाट बचाएको बताए।
पुष्प मेलामा गोदावरी र सुनाखरीको क्रेज,"ललितपुर : जावलाखेलको फुटबल मैदानमा १५औं गोदावरी फूलको प्रतियोगितात्मक प्रदर्शनी भइरहेको छ। बिहीबारदेखि सुरु भएको उक्त मेलामा गोदावरी फूलका विभिन्न जातका साथै अन्य फूल तथा फलफलुका बिरुवाहरू राखिएका छन्। मेलामा सहभागीले गोदावरी फूलका साथै सुनाखरीका विभिन्न जातका बिरुवा र इनडोर बिरुवामा विशेष चासो देखाएको पाइएको छ। टिस्यु कल्चर प्रविधिबाट प्रयोगशालामा उमारेर नर्सरीसम्म ल्याइएको सुनाखरीका बिरुवालाई मेलामा राखिएको माइतीघरस्थित अन्नपूर्ण रिसर्च सेन्टरकी अनुसन्धान निर्देशक प्राडाविजया पन्तले बताइन् संसारमा सबैभन्दा महंगो सौन्दर्य प्रशाधनको सामग्री बनाउने जापानी चेरी ब्लोशमको बिरुवा पनि आफूहरूले प्रयोगशालामै उमार्न सफल भएको नेपाल विज्ञान तथा प्रविधि प्रतिष्ठानकी प्राज्ञसमेत रहेकी पन्तले सुनाइन्। उक्त बिरुवालाई पनि प्रदर्शनीमा राखिएको छ। सुनाखरी भनेर जसले बुझेका छन् उनीहरू यही मेलामा पाइन्छ भनेर खोज्दै आफ्नो स्टलसम्म आइपुगेका सेन्टरकी अनुसन्धना अधिकृत सबरी राजबाहकले बताइन्। उनले भनिन्, 'यिनीहरू अरू जस्तो फूलेका बिरुवा होइनन्। अहिले हुर्कँदै गरेका साना बिरुवा छन्। तर पनि यसको महत्व बुझेर यसलाई हुर्काएर फूलाउँछु भन्दै खोज्दै आउने धेरै हुनुहुन्छ।' सुनाखरीले सौन्दर्य बढाउने मात्र नभई विभिन्न रोगका लागि औषधीय गुणले पनि भरिपूर्ण हुने हुँदा मानिसले यसलाई खोजी खोजी लगाउन थालेका डा पन्तको अनुभव छ। पुष्प व्यवसायी रामकुमार बस्नेतले पोहोरको तुलनामा यसपाली मेलामा त्यति भिडभाड नभएको बताए। माइ नर्सरीबाट स्टल राखेका उनले आफ्नो स्टलमा २०२५ थरिका फूलका बिरुवा राखेका छन्। सयौं स्टल रहेका मेलामा वन तथा वातावरण मन्त्रालयको वनस्पति विभाग अन्तर्गतको राष्ट्रिय वनस्पति उद्यानको स्टल पनि रहेको थियो। स्टलमा बिक्री गर्न नभई प्रदर्शनीका लागि मात्र विभिन्न फूलका प्रजातिहरू राखिएका थिए। प्रदर्शनीमा आएर सुनाखरी, गोदावरीलगायतका विभिन्न फूलका बिरुवाहरूसमेत किनेकी वनस्पति विभागकी महानिर्देशक डा राधा वाग्लेले पुष्पा मेला आफूलाई निकै राम्रो लागेको प्रतिक्रिया दिइन्। फ्लोरिकल्चर एशोसियसन नेपालले आयोजना गरेको प्रदर्शनी आइतबारसम्म चल्नेछ। प्रदर्शनीमा जम्मा ५५ वटा स्टल रहेकामा ४९ वटा व्यावसायिक स्टल, चारवटा सूचनामूलक र दुइटा प्रतिस्पर्धात्मक स्टल रहेको आयोजक संस्थाका अध्यक्ष मिनबहादुर तामाङले बताए। मानिसप्रति फूलको रुचि बढ्दै गएकाले प्रत्येक वर्ष १० देखि १५ प्रतिशतसम्म माग बढेको उनको भनाइ छ। तामाङका अनुसार प्रदर्शनीको पहिलो दिन बिहीबार करिब साडे आठ हजारले मेला अवलोकन गरेका र करिब साढे १५ लाख रुपैयाँ बराबरको फूल बिक्री भएको छ।"
आचारसंहिता विपरीत प्रचार गर्ने ८ शिक्षकलाई स्पष्टीकरण,"जाजरकोट : निर्वाचन आचारसंहिता विपरीत चुनावी प्रचार प्रसार गर्ने ८ जना शिक्षकलाई स्पष्टीकरण सोधिएको छ। जिल्ला आचारसंहिता अनुगमन समितिको निर्देशन अनुसार तीनवटा स्थानीय तहले निर्वाचन आचार संहिता २०७९ को विपरीत सामाजिक सञ्जालमार्फत उम्मेदवारको पक्षमा फोटो सहितको पोष्टर बनाई भोट मागेको पाइएकाले स्पष्टीकरण सोधिएको हो। आचारसंहिता अनुगमन अधिकारी वीर शम्शेर घर्तीका अनुसार बारेकोट गाउँपालिका३ स्थित दीपेन्द्र मावि मुल्साममा कार्यरत शिक्षक मानबहादुर शाही, बारेकोट२ लिम्सामा कार्यरत विरेन्द्र ऐश्वर्य माविमा कार्यरत शिक्षक महेन्द्रबहादुर सिंह, सोही गाउँपालिका४ स्थित गोरख आधारभूत विद्यालयमा कार्यरत शिक्षक मिनराज सिंह, कुशे गाउँपालिका अन्तर्गतका मालिकादेवी आधारभूत विद्यालय विलकोटमा कार्यरत शिक्षक देवबहादुर शाही र सोही गाउँपालिका मान्ने ढुङ्गा माविमा कार्यरत दलसिं वली तथा नलगाड नगरपालिका४ स्थित ज्ञानेन्द्र प्राथमिक विद्यालयका शिक्षक सेतेन्द्र बोहरा र जनकल्यान आधारभूत विद्यालयमा कार्यरत शिक्षक मदन रावललाई स्थानीय तह मार्फत स्पष्टीकरण सोधिएको हो। ती शिक्षकलाई निर्वाचन आचारसंहिता २०७९ को दफा ४६ बमोजिम किन कारवाही हुन नपर्ने हो? पत्र प्राप्त भएको मितिले २४ घण्टाभित्र लिखित जवाफसहित आफू कार्यरत स्थानीय तहका कार्यालयमा आफैं उपस्थित हुन भनिएको छ।"
फोहोरको थुप्रोभित्र ८९ थान सुनका गहना फेला,ताप्लेजुङ : ताप्लेजुङमा फोहोरको थुप्रोभित्र लुकाएको अवस्थामा ८९ थान सुनका गहना प्रहरीले फेला पारेका छन्। जङ्गलमा फालिएको फोहोर थुप्रोभित्र बोरामा प्याक गरी लुकाइएको अवस्थामा सुक्रबार प्रहरीले फेला पारेको हो। गत असोज १७ गते ताप्लेजुङको फुङलिङस्थित कञ्चन मनी ट्रान्सफरमा भएको लुटपाटपछि हराइरहेको सुनका गरगहनामध्ये थप ८९ थान सुनका गहना फेला परेको जिल्ला प्रहरी कार्यालय ताप्लेजुङले जनाएको छ। सुनका गहना फुङलिङ४ स्थित एक झाडी जङ्गलमा फोहोर थुप्रोभित्र बोरामा प्याक गरी लुकाइएको अवस्थामा फेला पारेको जिल्ला प्रहरी कार्यालय ताप्लेजुङका प्रमुख (डिएसपी) कैलाश राईले बताए। फेला परेको सुनको परिणाम निकाल्न बाँकी रहेको जिल्ला प्रहरी कार्यालय ताप्लेजुङले जनाएको छ। यसअघि चार लुटेरा प्रहरीले नियन्त्रणमा लिँदा लुटेराका साथबाट १४३ तोला सुनका गरहगना र नगद छ लाख १३ हजार तीन सय ४० प्रहरीले बरामद गरिएको थियो। कञ्चन मनी ट्रान्सर्फर सञ्चालक अम्बरकुमार श्रेष्ठले तीन सय ४८ तोला सुन र नगद ११ लाख ६३ हजार दुई सय ५० लुटपाट भएको जाहेरी प्रहरीलाई दिएका छन्।
तिहार विशेष रमाइलो मेला सुरु,"भक्तपुर : भक्तपुरको आदर्शमा शुक्रबारदेखि तिहार विशेष रमाइलो मेला सुरु भएको छ। आदर्शको सूर्यविनायक हरित कृषि तथा थोक बजारभित्र सस्तो बजारको शुभारम्भ एवं सूर्यविनायक हरित कृषि तिहार विशेष रमाइलो मेला २०७९ सुरु भएको हो। सूर्यविनायक हरित कृषि तथा थोक बजारको आयोजनामा मेला सुरु भएको हो। मेला कार्तिक ९ गतेसम्म चल्ने छ। मेलाका क्रममा दैनिक विभिन्न राष्टिय कलाकारहरूबाट गीत, संगीत, नृत्यमार्फत मनोरञ्जन गराउने कार्यक्रम रहेको जनाइएको छ। प्रत्येक दिन बिहान साढे ११ बजेदेखि राति साढे सात बजेसम्म मनोरञ्जनात्मक कार्यक्रम हुने जनाइएको छ। यस क्रममा गीत संगीतबाट मनोरञ्जन लिन सकिने र सस्तो बजारबाट आफूलाई आवश्यक सामानहरू खरिद गर्न सकिने छ। साथै तरकारी बजारबाट थोक मूल्यमा तरकारी पनि खरिद गरेर लान सकिने जनाइएको छ। मेलामा सहभागी हुन प्रतिव्यक्ति ५० रुपैयाँ टिकट दर रहेको छ। साथै विद्यार्थीका लागि प्रतिव्यक्ति ३० रुपैयाँ प्रवेश शुल्क राखिएको छ। मेलामा वृद्धवृद्धा, अपांग, पत्रकार आदिका लागि निःशुल्क प्रवेशको व्यवस्था गरिएको जनाइएको छ।"
बायो इनर्जीले निम्त्याउँदै वन विनास,"काठमाडौं : वन श्रोतमा आधारित बायोमासलाई इन्धनका रूपमा परिणत गर्दा यसले जलवायुमा नकारात्मक असर पार्नुका साथै वन विनास, जैविक विविधता नष्ट गर्ने र वनमा आश्रित समुदायको वन अधिकारसमेत कुण्ठित पार्ने विज्ञले औंल्याएका छन्। अन्तर्राष्ट्रिय वायोमास एक्सन दिवसका अवसरमा शुक्रबार आयोजित कार्यक्रममा एक अध्ययन प्रतिवेदन सार्वजनिक गर्दै राष्ट्रिय जनवकालत मञ्च, नेपाल (नाफान)का पूर्व अध्यक्ष एवं वातावरणविद् भोला भट्टराईले उक्त कुरा बताएका हुन्। नाफान, ग्लोबल फरेष्ट कोयलिसन, इन्भायरोमेन्टल पेपर नेटवर्क र विपद् पत्रकारिता सञ्जाल (डिजेएन)को संयुक्त आयोजनामा भएको कार्यक्रममा भट्टराईले 'नेपालमा वन श्रोतमा आधारित वायो इनर्जी उत्पादनको औद्योगीकरण र महिला तथा वनमा निर्भर समुदायमा परेको प्रभाव' विषयक कार्यपत्र प्रस्तुत गरे। अध्ययनकर्ता भट्टराईले नेपालमा वायोमास इनर्जी रणनीति (२०१७) लागू गरिएको तथा रणनीतिले ठूलो मात्रामा बायोमास इनर्जी उत्पादनका लागि बाटो खोलेको उल्लेख गरे। उनले यही रणनीतिकै आधारमा बायोमास इनर्जीसम्बन्धी उद्योगहरू समेत धमाधम स्थापना भई बायोव्रिकेट, गुईंठा, पेलेट उत्पादन गरी बजारमा बिक्री हुन थालेको जानकारी गराए। अध्ययन प्रतिवेदनअनुसार नेपालको ग्रामीण क्षेत्रमा अझै पनि ७७ प्रतिशत इन्धनका रूपमा दाउरा, गुइँठालगायत कृषि क्षेत्रबाट फालिएका वस्तुहरू बाल्ने प्रचलन कायमै छ। वायुफ्यूल वाच र ग्लोबल फरेष्ट कोलिसनको अध्ययनअनुसार वन उपजमा आधारित इनर्जी उत्पादनका लागि ठूलो ठाउँ चाहिने र यसले प्रत्यक्ष रूपमा वनमा आश्रित समुदाय र जलवायु परिवर्तन न्यूनीकरणमा नकारात्मक असर पार्ने देखिन्छ। बीबीसीको एक प्रतिवेदनअनुसार पनि औद्योगिक स्तरमा उत्पादित पेलेटले क्यानडाको वन क्षेत्रको व्यापक विनाश गरेको छ। नेपालमा करीब १० वटा बायोमास इनर्जी कम्पनीहरूले वन श्रोतमा आधारित उर्जा (वायो विक्रेट, पेलेट आदि) उत्पादन गरी बजारीकरण गरिरहेका छन्। यीमध्ये केहीले औधोगिक स्तरमा पेलेट उत्पादन लक्ष्य लिई सरकारसँग वनमा रहेको वायोमास संकलन र प्रयोगको सम्झौता गरी उत्पादन सुरु गरेका छन्। यद्यपि अध्येता भट्टराईका अनुसार यो प्रकृया भविष्यमा नेपालका लागि जोखिमपूर्ण छ। प्रतिवेदनअनुसार बायोमासको संकलन कार्यले वनविनाश तीब्र रूपमा बढ्ने देखिन्छ। बायोमास अर्थात् वनमा रहेका घाँस, पात, पतिंगर, बुट्यान, हाँगाबिंगाको साथमा वनका बिरुवा र रुख समेत काटिन थालेका छन्। बायो इनर्जी कम्पनीसँग सम्झौता भएपछि स्थानीय बासिन्दाले वन पैदावार उपभोग गर्न नपाउने जोखिम बढ्दै गएको छ। भट्टराई भने, 'वन क्षेत्र सामुदायिक अर्थात साझा संस्कृति हो। यदि वनमाथि नाफामूलक कम्पनीलाई यो अधिकार दिइयो भने वन माथिको सामुदायिक अधिकार कुण्ठित हुन्छ।' 'हाम्रो भविष्य धुवाँमा नउडाऔं' भन्ने नारासहित विश्वव्यापी रूपमा यस दिवस मनाइएको जानकारी दिँदै विपद् पत्रकारिता सञ्जालकी अध्यक्ष अमिका राजथलाले आगामी नोभेम्बरमा हुने संयुक्त राष्ट्र संघीय कोप सम्मेलनमा नीति निर्माण तथा दवाव सिर्जना गर्न अध्ययनले सहयोग गर्ने बताइन्। वन, वातावरण विज्ञ तथा नाफानका कार्यकारी सदस्य योगेन्द्र विजय दाहालले वन तथा वातावरणको संरक्षणका लागि सबैलाई सक्रिय सहभागिता जनाउन आग्रह गरे।"
धनकुटाको चुनावी कमाण्डर बन्दै पूर्व राज्यमन्त्री खनाल पार्टी जिम्मेवारीमा फर्किइन्,"धनकुटा : नेकपा माओवादी केन्द्रको केन्द्रीय सदस्य तथा पूर्व शिक्षा राज्यमन्त्री धनमाया विक खनाल पार्टीको जिम्मेवारीमा पुनः फर्किएकी छिन्। उनी धनकुटा जिल्लाको चुनावी कमाण्डर बन्दै पार्टी जिम्मेवारीमा फर्किएकी हुन्। नेकपा माओवादी केन्द्रको केन्द्रीय समितिले धनकुटाको पार्टी जिम्मेवारीसँगै चुनावी कमाण्डर तोकेको उनले बताइन्। आफूसँगै धनकुटाबाट प्रदेश समिति सदस्य बनेका केही नेताहरू पनि पार्टीको जिम्मेवारीमा फर्किएको उनको भनाइ छ। गत असोज ९ गते पत्रकार सम्मेलन गरी तत्कालीन माओवादी केन्द्रका पोलिटब्युरो सदस्य तथा धनकुटा जिल्ला इञ्चार्ज रहेका हेमराज भण्डारीले नेकपा माओवादीको अस्तित्व सकिँदै गइरहेको र त्यहाँ बस्नुको औचित्य नभएकाले स्वतन्त्र नागरिक भएर बस्ने भन्दै पार्टी परित्यागको घोषणा गरेका थिए। उनको घोषणामा ऐक्यवद्धता जनाउँदै पत्रकार सम्मेलनमार्फत माओवादीका केही केन्द्रीय तथा प्रदेश कमिटी सदस्यसहित जिल्ला समन्वय समितिका सदस्यहरूले पार्टीको जिम्मेवारीबाट अलग रहँदै सामूहिक राजीनामाको घोषणा गरेका थिए। 'हामीहरू पार्टीबाट अलग रहँदा जिल्लामा पार्टीको धेरै नै लथालिंग भयो', उनले भनिन् 'हामीले नै लडेर ल्याएको पार्टी हो। बाहिर बसेर हेरिरहन सकिनँ त्यसैले पार्टीको जिम्मेवारीमा फर्किएको हुँ।' उनका अनुसार अरू प्रदेश कमिटीका अन्य केही साथीहरू पनि पार्टी जिम्मेवारी फर्किएका छन्। उनले त्यतिवेला माओवादी छाडेकोभन्दा पनि पदीय जिम्मेवारीमा नरहने भनेको बताइन्। 'प्रेस वक्तव्यमा त्यही कुरा उल्लेख छ। केहि समयका लागि जुनजुन जिम्मेवारीमा थियौं। त्यो जिम्मेवारीमा नबस्ने। हामी पार्टीको सदस्य मात्रै रहने भनी त्यहाँ उल्लेख भएको छ,' उनले भनिन्। उनी २०७३ सालमा गठन भएको सरकारमा पूर्वराज्यमन्त्रीको जिम्मेवारीमा थिइन्। गठबन्धनका उम्मेदवारलाई विजयी गराउन सक्रिय हुने उनले बताइन्। सत्तारूढ गठबन्धनबाट धनकुटा जिल्लाको प्रतिनिधि सभा सदस्यमा नेपाली कांग्रेसका केन्द्रीय कार्य सम्पादन समिति सदस्य पूर्वमन्त्री सुनिलबहादुर थापा उम्मेदवार छन्। त्यस्तै धनकुटा प्रदेश सभा 'क' मा एकीकृत समावादीका जिल्ला अध्यक्ष अर्जुन राई र प्रदेश सभा 'ख' मा नेकपा माओवादी केन्द्र प्रदेश नं १ समिति सदस्य निवर्तमान प्रदेश सभा सांसद कुशुमकुमारी श्रेष्ठ उम्मेदवारी छन्। त्यस्तै माओवादी परित्याग गरेका हेमराज भण्डारी प्रतिनिधि सभा सदस्यमा स्वतन्त्र उम्मेदवार वनेका छन्। यता गठबन्धनबाट धनकुटा प्रदेशसभा 'ख' तर्फ उम्मेदवार वनेकी माओवादी नेतृ कुशुमकुमारी श्रेष्ठले माओवादी केन्द्रीय कार्यालयको सर्कुलर अनुसार चुनावी कमाण्डर तथा पार्टी इन्चार्जमा धनमाया विक खनाललाई चयन गरिएको उनले बताइन्। उनका अनुसार निर्वाचन क्षेत्र नं १ परिचालन समितिका संयोजकमा माओवादी केन्द्र प्रदेश कमिटी सदस्य भूमिराज देवान आधुनिक र उपसंयोजकमा धनकुटा नगर सचिव खगेन्द्र विष्टलाई तोकिएको छ। त्यस्तै क्षेत्र नं २ को परिचालन समितिका संयोजकमा नगेन्द्र गहतराज, उपप्रमुखमा ओम निरौलालाई जिम्मेवारी तोकेको छ। त्यस्तै समानुपातिकतर्फ संयोजन गर्ने जिम्मा तिलनप्रसाद राई, त्यसको सदस्यहरूमा विष्णुमाया कन्दङ्वा र स्मीता निरौलालाई तोकेको उनको भनाइ छ। उनका अनुसार उक्त जिम्मेवारी कार्तिक ३ गतेदेखि लागू हुनेगरी तोकिएको छ।"
छत्रदेवमा अध्यक्षकप भलिबल प्रतियोगिता शुरु,"सन्धिखर्क : अर्घाखाँचीको छत्रदेव गाउँपालिकाको रातापोखरा खेल मैदानमा अध्यक्ष कप रनिङ्ग शिल्ड भलिबल प्रतियोगिता शुरु भएको छ । प्रतियोगिताको उद्धाटन समारोहमा मन्तब्य राख्दै गाउँ पालिकाका अध्यक्ष चन्द्रमान श्रेष्ठले 'राष्ट्रको लागि खेलकुद, स्वास्थ्य लागि खेलकुद' भन्ने नारालाई ध्यानमा राखेर खेल क्षेत्रमा गाउँपालिकाले काम गर्ने बताए । प्रतियोगितामा ८ वडाका ८ टीमको सहभागिता छ । खेलमा प्रथम हुनेलाई ५० हजार, द्वितीय हुनेलाई ३० हजार ,तृतीय हुनेलाई २० हजार ट्रफी, मेडल र प्रमाणपत्र प्रदान गरिने गाउँपालिकाका प्रमुख प्रशासकीय अधिकृत भेषराज पन्थले जानकारी दिए।"
म्याग्दीमा एमालेलाई गठबन्धनको भार !,"बेनी: मंसिर ४ गते हुने प्रतिनिधि र प्रदेशसभा सदस्य निर्वाचनमा नेकपा एमाले र सत्तारुढ दलको गठबन्धनबीच मुख्य प्रतिस्पर्धा हुने देखिएको छ । प्रतिनिधिसभामा एक र प्रदेशसभामा दुई क्षेत्रबाट निर्वाचित हुने तीन पदका लागि १९ जना चुनावी मैदानमा छन् । मुख्य निर्वाचन अधिकृतको कार्यालयका अनुसार प्रतिनिधिसभामा ३ जना स्वतन्त्रसहित ९ जना, प्रदेशसभा क्षेत्र (क) र (ख) मा पाँचपाँच जना उमेद्वार छन् । २०५६ मा कांग्रेस, २०६४ मा माओवादी, २०७० र २०७४ मा एमालेले म्याग्दीमा प्रतिनिधिसभा सदस्य निर्वाचन जितेका छन् । २०७४ मा एक प्रदेशसभा माओवादी र एक एमालेले जितेका थिए । पाँच वर्षअघिको संसदीय चुनावमा एमालेमाओवादी र कांग्रेसराप्रपाले तालमेल गरेका थिए । गत स्थानीय तह निर्वाचनमा एमालेले ४ पालिका प्रमुख, तीन उपप्रमुख, २२ वडा, कांग्रेसले दुई अध्यक्ष, एक उपाध्यक्ष, १७ वडा, माओवादीले दुई उपप्रमुख र ६ वटा वडा जितेका थिए । स्थानीय चुनावमा एमालेका वडा अध्यक्षका उमेद्वारले २३ हजार ९०, कांग्रेसले १९ हजार ८७० र माओवादीले ८ हजार ५९२ मत ल्याएका थिए । प्रतिनिधिसभा सदस्यमा नेकपा एमालेका हरिकृष्ण श्रेष्ठ र गठबन्धनबाट नेपाली कांग्रेसका खमबहादुर गर्बुजा (खम्बीर) उमेद्वार छन् । नेपाली कांग्रेसका जिल्ला सभापति गर्वुजा तेस्रो पटक चुनावी मैदानमा उत्रिएका छन् । यसअघि दुई चुनाव हारेका गर्बुजालाई यसपाली सत्तारुढ दल नेकपा माओवादी केन्द्र, नेकपा एकीकृत समाजवादी र राष्ट्रिय जनमोर्चाको साथ छ । गठबन्धनसँग एकल प्रतिस्पर्धा गर्न एमालेले प्रतिनिधिसभा सदस्यका लागि दुई कार्यकाल जिल्ला अध्यक्ष भएका प्रदेश कमिटिका सचिवालय सदस्य श्रेष्ठको नाम एकल सिफारिस गरेको थियो । जिल्ला कमिटिले प्रतिनिधिसभा सदस्यका लागि सर्वसम्मत एकल नाम सिफारिस गरेकाले कार्यकर्तामा उत्साह छ, श्रेष्ठ भन्छन् २०७४ मा दुई वटा मात्र स्थानीय तह जितेका थियौ । गत चुनावमा चार पालिका जितेका छौ । यो पनि हाम्रो जितको आधार हो । जिल्ला सदरमुकाम बेनी बजार अवस्थित तत्कालीन अर्थुङ्गे गाविसको एक कार्यकाल अध्यक्ष भएका श्रेष्ठले बेनी खानेपानी, रेडक्रस, म्याग्दी पुस्तकालयलगायत सामाजिक संघ संस्थाको पनि नेतृत्व गरेका थिए । सदरमुकाम बेनीका बासिन्दा श्रेष्ठ र रघुगंगा गाउँपालिका४ दग्नामका गर्बुजाको उमेर समान ५७५७ वर्ष छ । नेपाली कांग्रेस म्याग्दीको दोस्रो कार्यकालका लागि बाहलवाला सभापति रहेका गर्बुजा बेलायती सेनाबाट सेवानिवृत भएपछि करिब २० वर्षदेखि राजनीतिमा सक्रिय छन् । स्थानीय तह निर्वाचनमा गठबन्धनका दलहरु बेनी नगरपालिकाको प्रमुखउपप्रमुखसहित पाँच वडामा र धवलागिरी गाउँपालिकाको सबै पदमा तालमेल गरेका थिए । जिल्लाव्यापी तालमेल नहुँदा स्थानीय तह चुनावमा अपेक्षाकृत नतिजा हाँसिल गर्न नसकेको ठहर गरेका नेपाली कांग्रेस, माओवादी र एकीकृत समाजवादी गठबन्धनको बलमा यसपाली नतिजा आफ्नो पक्षमा पार्ने रणनीतिमा छन् । स्थानीय तहको चुनावमा गठबन्धनको मत एमालेभन्दा धेरै छ । जिल्ला, पालिका र वडा तहसम्म संयुक्त चुनावी अभियानमा छौ, गर्बुजाले भने २०७४ को चुनावमा कम्प्युनिष्ट पार्टीबीचको तालमेल भएको अवस्थामा म्याग्दीमा कांग्रेसले कडा प्रतिस्पर्धा गरेको हो । अहिले माओवादी, एकीकृत समाजवादी, जनमोर्चाको साथ छ । मतदाताको परिवर्तित मनोभावनाले पनि गठबन्धनलाई सहयोग पुग्छ । प्रदेशसभा क्षेत्र (क)मा नेकपा एमालेका देबेन्द्रबहादुर केसी र गठबन्धनबाट नेकपा माओवादी केन्द्रका हरि भण्डारी रघुगंगा गाउँपालिका२ भगवतिका बासिन्दा हुन् । नाताले केसी मामा र भण्डारी भान्जा हुन् । एमालेका जिल्ला अध्यक्ष केसी यसअघि जिल्ला समन्वय समितिका प्रमुख र विस २०५४ को चुनावबाट भगवति गाविसको अध्यक्ष बनेका थिए । राजनीतिमा पाका केसीसँगको प्रतिस्पर्धामा गठबन्धनले ३९ वर्षीय भण्डारीलाई अगाडी सारेको छ । माओवादीको रघुगंगा गाउँपालिका अध्यक्ष रहेका भण्डारी विस २०७४ को चुनावमा गाउँपालिका उपाध्यक्षको उमेद्वार बनेका थिए । विदेशबाट फर्किएपछि बेनीमा व्यवसाय गर्दै आएका भण्डारी जेसीजलगायत सामाजिक संघ संस्थामा आवद्ध छन् । प्रदेशसभा क्षेत्र (ख)मा एमालेका यामबहादुर गर्बुजा र गठबन्धनबाट माओवादीका रेशम जुग्जाली (सुवीन) मुख्य प्रतिस्पर्धी हुन् । धवलागिरी गाउँपालिका वडा नम्बर ६ मराङमा जन्मिएका एमालेका प्रदेश कमिटि सदस्य गर्बुजाको बसोबास हाल काठमाडौंमा छ । उनी एमाले नेता थममाया थापा महिला, बालबालिका तथा जेष्ठ नागरिक मन्त्री हुदाँ सचिवालयमा बसेर काम गरेका थिए । गठबन्धनबाट माओवादीका उमेद्वार ३९ वर्षीय जुग्जाली पार्टीको म्याग्दी जिल्ला संयोजक हुन् । द्वन्द्वकालमा भूमिगत भएका जुग्जालीका दाजु जितबहादुर जनयुद्धका शहीद हुन् । विस २०७४ को स्थानीय तह चुनावमा स्वतन्त्र उमेद्वार बनेर मालिका गाउँपालिका ७ को वडा अध्यक्षमा निर्वाचित जुग्जाली गत स्थानीय तह चुनावमा सोही पालिकाको अध्यक्षको उमेद्वार बनेका थिए । अहिलेको व्यवस्थाको सुत्रधार माओवादी भएको, गत चुनावमा एमाले र कांग्रेससँग प्रतिस्पर्धा गर्न सक्ने आधार खडा गरिएको जुग्जाली बताउँछन् । गणतन्त्र, संघीयता, समावेशी, संविधानलगायत माओवादी आन्दोलनबाट स्थापित मुद्दा तथा पार्टीले गरेका काम तथा भावी योजना लिएर जनतामाझ छौ, उनले भने, म्याग्दीको राजनीतिमा माओवादीको मत निर्णायक हो । स्थिरता, संविधानको रक्षा र सम्बृद्धीका लागि बनेको गठबन्धनलाई जिताउन म्याग्दीका लागि अहिले अवसर मिलेको छ ।"
भोलि पनि जरिवाना नबुझाए बन्दसूचीको नाम हट्ने,काठमाडौं : स्थानीय तह सदस्य निर्वाचन २०७९ मा उम्मेदवार भई निर्वाचन खर्चको विवरण तोकिएको समयावधिभित्र नबुझाउने उम्मेदवारहरूले सार्वजनिक बिदाको दिनमा पनि जरिवाना बुझाउन सक्ने भएका छन्। कात्तिक ५ गते शनिबार सार्वजनिक बिदाको दिनमा समेत प्रदेश तथा जिल्ला निर्वाचन कार्यालयमा कार्यालय समयभित्र जरिवाना बुझाउन व्यवस्था मिलाइएको निर्वाचन आयोगले जनाएको छ। जरिवाना रकम नबुझाएमा समानुपातिक निर्वाचन प्रणालीतर्फ राजनीतिक दलले पेस गरेको बन्दसूचीमा समावेश भएको भए त्यस्ता उम्मेदवारहरूको नाम बन्दसूचीबाट हटाइने छ। आगामी मंसिर ४ गते हुने प्रतिनिधि सभा सदस्य तथा प्रदेश सभा सदस्य समानुपातिक निर्वाचन प्रणालीतर्फ राजनीतिक दलले पेस गरेको बन्दसूचीमा जरिवाना रकम नबुझाउने उम्मेदवारको नाम समावेश भएको छ।
करका दायरा हेरफेर गरेको भन्दै गण्डकी प्रदेश सरकारलाई स्पष्टीकरण,"काठमाडौं : निर्वाचन आयोगले गण्डकी प्रदेश सरकारलाई निर्वाचनको उम्मेदवारी दर्ता भइसकेको र निर्वाचन आचारसंहिता, २०७९ लागू भइसकेको अवस्थामा करका दायराहरूमा हेरफेर गरेको भन्दै स्पष्टीकरण पेस गर्न निर्देशन दिएको छ। आयोगले सो विषयमा प्रदेश सरकारको मुख्यमन्त्री तथा मन्त्रिपरिषद्को कार्यालयका प्रमुख सचिव र प्रदेशको आर्थिक मामिला तथा योजना मन्त्रालयका सचिवलाई स्पष्टीकरण पत्र पठाएको छ। प्रदेश सरकारबाट नीति तथा कार्यक्रम पारित भइसकेको अवस्थामा प्रतिनिधि सभा सदस्य निर्वाचन तथा प्रदेश सभा सदस्य निर्वाचनका लागि उम्मेदवारी दर्ता भई सकेपछि प्रदेश सरकारले करका दरहरूमा हेरफेर गरेको भन्ने सूचना प्राप्त भएका विषयमा आयोगको ध्यानाकर्षण भएको जनाएको हो। निर्वाचन आचारसंहिता, २०७९ को दफा ५ मा नेपाल सरकार, प्रदेश सरकार, मन्त्री र स्थानीय कार्यपालिका तथा सोका पदाधिकारीले पालना गर्नुपर्ने आचरण अन्तर्गत खण्ड (ख) मा 'वार्षिक बजेट तथा कार्यक्रममा स्वीकृत भएका बाहेकका अन्य कार्यक्रम गर्न वा नयाँ नीति, योजना वा कार्यक्रमको घोषणा गर्न, स्वीकृत गर्न वा सञ्चालन गर्न नहुने' भन्ने व्यवस्था छ। गण्डकी प्रदेश सरकारको असोज २७ गतेको प्रदेश राजपत्र (संख्या ०५) मा त्यस सरकारले विभिन्न करका दरहरूमा छुट दिने गरी सूचना प्रकाशन गरेको विषय आर्थिक मामिला तथा योजना मन्त्रालयको वेबसाइट समेतमा प्रकाशन भएको हुँदा स्पष्टीकरण पत्र प्राप्त भएको समयले २४ घण्टाभित्र आयोगमा प्राप्त हुने गरी स्पष्टीकरण पेस गर्न आयोगले निर्देशन दिएको हो।"
मंसिर ४ पछि एमालेलाई सरकारमा जान कसैले रोक्दैन : केपी ओली,काठमाडौं: नेकपा एमालेका अध्यक्ष केपी शर्मा ओलीले मंसिर ४ गतेपछि एमालेलाई सरकारमा जान कसैले नरोक्ने दावी गरेका छन् । लोकतान्त्रिक आदिवासी जनजाती महासंघ नेपालले शुक्रबार काठमाडौंमा आयोजना गरेको कार्यक्रममा ओलीले मुलुकलाई विकासको बाटोमा अघि बढाउन एमाले नेतृत्वको सरकार आवश्यक परेको भन्दै जनताले निर्वाचनमार्फत एमालेलाई नै सरकारमा पठाउने बताए । उनले अब जनताको मतबाटै एमालेलाई निर्वाचनपछि सरकारमा जान कसैले नरोक्ने दावी गरे । चुनावपछि बन्ने एमालेले सरकारको नेतृत्व गरेपछि रेलभन्दा छिटो विकासका कामले गति लिने पनि बताए । फरक स्वार्थसहितको वर्तमान गठबन्धन सरकार काम गर्नका लागि नबनेको भन्दै अब सबै काम एमाले सरकारले गरे बताए । ओलीले आफ्नो काम जनताको माया गर्ने र विकास गर्ने भएकाले चर्चा कमाउन मात्रै काम नगर्ने बताए । अरु जस्तो 'फ्री भिषा फ्री टिकट' भनेर एमाले कहिल्यै नहिँडेको बरु देशलाई माया गर्नेको पक्षमा काम गर्ने वाचा गर्दै अघि बढेको बताए । अध्यक्ष ओलीले आगामी निर्वाचनमा एमालेलाई बहुमत आउने गरी तयारीमा जुट्न नेता तथा कार्यकर्तालाई निर्देशन पनि दिएका छन् ।
भक्तपुरमा जिल्लाव्यापी देउसी भैलो,"भक्तपुर : भक्तपुरमा शुक्रबार देउसी भैलो प्रतियोगिता भएको छ। शुभ दीपावली २०७९, नेपाल सम्वत् ११४३ र छठ पर्वको उपलक्ष्यमा इष्ट पोइन्ट एकेडेमी स्कुल कमलविनायक भक्तपुरको आयोजनामा प्रतियोगिता भएको हो। प्रतियोगिताको भक्तपुर नगरपालिकाका प्रमुख सुनिल प्रजापतिले विद्यालय प्राग्रणमा दीप प्रज्ज्वलन गरी उद्घाटन गरेका थिए। प्रतियोगितामा भक्तपुर जिल्लास्थित इष्ट पोइन्ट एकेडेमी, सीभीएम सेकेण्डरी स्कूल, एडभान्स एकेडेमी स्कूल, सनसाइन नेशनल स्कूल, क्रियटिभ लनर्स सेकेण्डरी स्कूल, महेन्द्र विद्याश्रम, एभरेष्ट इंगलिश स्कूल, विनायक शिक्षा निकेतन र सूर्योदय सेकेण्डरी स्कूलका १० वटा टिमले देउसी भैलो कार्यक्रममा सहभागिता जनाएका थिए। कार्यक्रममा नगर प्रमुख प्रजापतिले भनपाले नगरभित्रका ९२ वटै विद्यालयहरूमा कक्षा १ देखि ८ सम्म स्थानीय पाठ्यक्रम लागू गरी विद्यार्थीहरूलाई कला,संस्कृति र सम्पदा सम्बन्धी ज्ञान दिन खोजिरहेको बताए। भक्तपुर नपाले नगरक्षेत्रमा विद्यालयहरूमा सांस्कृतिक गुरुहरूलाई पठाई विद्यार्थीहरूलाई अध्ययन अध्यापन सँगसँगै सांस्कृतिक गतिविधिमा अगाडि बढाउन खोजिरहेको बताउँदै इष्ट पोइन्ट एकेडेमीले निरन्तर रूपमा देउसी भैलो प्रतियोगिता सञ्चालन गरी देशको सांस्कृतिक पहिचान बचाउन गरेको प्रयत्नको लागि आभार व्यक्त गरे। कार्यक्रममा विशेष अतिथि सप्तरी जिल्लाका न्यायाधीश लालकाजी श्रेष्ठले नेपाल विभिन्न जातजाति र धर्म संस्कृति मान्ने थलो भएको हुँदा धार्मिक सहिष्णुता र एक आपसमा सद्भाव रहीआएको चर्चा गरे। विद्यालयका संस्थापक प्रिन्सिपल रमेशचन्द्र श्रेष्ठले विद्यालयहरूबीचको अन्तरसम्बन्ध कायम गर्न र विद्यार्थीहरूमा अन्तरनिहित प्रतिभा प्रस्फुटनका लागि विद्यालयले कोभिडको संक्रमणकालीन अवस्थाको तीन वर्ष बाहेक उपत्यकामै पहिलोपल्ट २०६५ सालदेखि देउसी भैलो कार्यक्रम आयोजना गर्दै आएको जनाए।"
लाञ्छनापूर्ण अभिव्यक्ति दिइएका तीन नेतालाई आयोगको स्पष्टीकरण,"काठमाडौं : निर्वाचन आयोग र पदाधिकारीलाई लाञ्छनापूर्ण अभिव्यक्ति दिइएको प्रति तीन नेतालाई स्पष्टीकरण सोधिएको छ। आयोगले निर्वाचन आचारसंहिता विपरीत विभिन्न दलका नेता र उम्मेदवाहरूले चुनावीसभालाई सम्बोधन गर्ने क्रममा आयोग र आयोगका पदाधिकारीहरूलाई लाञ्छनापूर्ण अभिव्यक्ति दिएको प्रति ध्यानाकर्षण गरउँदै २४ घन्टाभित्र स्पष्टीकरण पेस गर्न निर्देशन दिएको हो। आयोगले ती दलका नेता र उम्मेदवारले लाञ्छनापूर्ण अभिव्यक्ति दिएको विषयमा अलग अलग पत्र पठाई स्पष्टीकरण माग गरेको हो। आयोगले नेकपा (माओवादी केन्द्र) का केन्द्रीय सदस्य लक्षीराम आचार्य, सुदूरपश्चिम प्रदेश सरकारका भौतिक पूर्वाधार विकास मन्त्री एवं कैलालीको प्रदेशसभा क्षेत्र नं ४ (क) का उम्मेदवार दीर्घबहादुर सोडारी, नेपाली कांग्रेस, सुदूरपश्चिम प्रदेशका सभापति एवं कैलाली क्षेत्र नं ४ का प्रतिनिधि सभाका सदस्य वीरबहादुर बलायरलाई स्पष्टीकरण सोधेको हो। आयोगबाट आचारसंहिता लागू भइसकेको विषयको पूर्ण जानकारी रहेको अवस्थामा जिम्मेवार पार्टीको जिम्मेवार स्थानमा रहेर निर्वाचन आचारसंहिता विपरीत हुनेगरी अभिव्यक्ति दिएको देखिएकाले स्पष्टीकरण प्राप्त भएको २४ घण्टाभित्र निर्वाचन आयोग वा प्रदेश निर्वाचन कार्यालय कैलालीमा स्पष्टीकरण पेस गर्न आयोगले निर्देशन दिएको छ।"
महाकवि देवकोटाको जन्मजयन्तीमा रचना वाचन गरिने,काठमाडौं: महाकवि लक्ष्मीप्रसाद देवकोटाको ११४ औँ जन्मजयन्तीमा रचना वाचन हुने भएको छ । नेपाल प्रज्ञा प्रतिष्ठानले महाकवि जन्मजयन्तीमा रचना वाचन गर्ने भएको हो । काठमाडौंको मैतीदेवीस्थित महाकवि लक्ष्मीप्रसाद देवकोटा संङग्रहालयमा आयोजित कार्यक्रममा श्रष्टाहरूले देवकोटाको व्यक्तित्वबारे चर्चा गरिएको थियो । सो अवसरमा देवकोटाका रचना वाचन गरिएको थियो। प्रतिष्ठानका कुलपति गङ्गाप्रसाद उप्रेतीलगायतले देवकोटाको शालिकमा माल्यार्पण गरेका थिए । उप्रेतीले देवकोटा संङग्रहालय निर्माण गरेर कार्यक्रम गर्न पाउनु उपलव्धी भएको बताए । संङग्रहालयमा पूर्णत देवकोटाको कृति लगायत २०१६ सालमा हराएका देवकोटालाई अनुभव गर्ने स्थलका रुपमा विकसित गरिने बताए । महाकवि देवकोटाको विसं १९६६ साल कार्तिक २७ गते लक्ष्मिपूजाको दिन जन्म भएको हो ।
निर्वाचनपछि हाम्रै सरकार बन्छ : प्रधानमन्त्री,"काठमाडौं : प्रधानमन्त्री एवं नेपाली कांग्रेसका सभापति शेरबहादुर देउवाले संविधान, संघीयता, समावेशीता बचाउन गठबन्धन आवश्यक रहेको बताएका छन्। शुक्रबार बुटवलमा आयोजना गरिएको पाँच दलीय गठबन्धनको लुम्बिनी प्रदेशस्तरीय संयुक्त प्रशिक्षण भेलामा बोल्दै देउवाले मुलुकलाई अघि बढाउन निर्वाचनपछि गठबन्धनकै सरकार बन्ने दावी गरेका हुन्। उनले आगामी २० वर्षसम्म पनि यही गठबन्धन कायम रहनसक्ने बताए। देउवाले गठबन्धन दलभित्र शंका उपशंका वा बहानाबाजी नचल्ने भन्दै एकअर्कालाई विश्वास दिलाउने गरी काम गर्नुपर्ने बताए। पार्टीभित्र समान अवसर दिइने भन्दै अहिले टिकट नपाएकाहरूलाई अन्य स्थानमा अवसर दिने बताए।"
"थप ५४ जनामा कोरोना पुष्टि, सक्रिय संक्रमित ७२१",काठमाडौं : थप ५४ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट २४८० नमूना परीक्षण गर्दा ५४ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट १०१३ र एन्टिजेनबाट १४६७ नमूनाको परीक्षण गर्दा पीसीआरबाट ४८ र एन्टिजेनबाट ६ नमूनाको रिपोर्ट पोजिटिभ आएको हो। मन्त्रालयका अनुसार थप ५४ जना कोरोनामुक्त भएका छन्। हाल सक्रिय कोरोना संक्रमितको संख्या ७२१ पुगेको छ।
खारेज भयो रुपन्देही२ का राजु गुरुङको उम्मेदवारी (सर्वोच्चको आदेशसहित),"काठमाडौं: सत्ता गठबन्धनबाट रुपन्देही२ मा प्रतिनिधिसभाको उम्मेदवार रहेका राजु गुरुङको उम्मेदवारी खारेज भएको छ । निर्वाचन आयोगको निर्णयलाई सर्वोच्च अदालतले सदर गरेपछि उनको उम्मेदवारी खारेज भएको हो। आयोगले बैङ्किङ कसुरमा सजाय पाएका र अदालतमा मुद्दा खेपिरहेका नेकपा एकीकृत समाजवादीका उम्मेदवार गुरुङको उम्मेदवारी निर्वाचन ऐन २०७४ बमोजिम खारेज गरेको थियो । न्यायाधीश ईश्वर खतिवडा र कुमार रेग्मीको इजलासले गुरुङको उम्मेदवारी कानूनविपरीत देखिएको भन्दै अल्पकालीन अन्तरिम आदेश निरन्तर जान नसक्ने गरी आदेश दिएको हो । आदेशमा भनिएकोछ, 'अतः कानूनद्धारा तोकिएको कालोसूचीमा नाम समावेश रहेको सम्वन्धी अयोग्यता निवेदक राजु गरुङमा कायम रहेको देखिदा निजले प्रतिनिधिसभा सदस्य पदको निर्वाचनमा उम्मेदवार हुन पाउने अवस्था देखिएन । कालो सूचीमा नाम कायम रहेका व्यक्तिले उल्लिखित निर्वाचनमा उम्मेदवार हुन नपाउने भएकाले निवेदन माग बमोजिम अन्तरिम आदेश जारी गर्न मिलेन । तसर्थ, यस अदालतबाट मिति २०७९ असोज ३० मा जारी भएको अल्पकालीन अन्तरिम आदेशलाई निरन्तरता प्रदान गरिरहन परेन। अरु कानून बमोजिम गर्ने ।' सर्वोच्चको फैसलासँगै कालो सूचीमा नाम रहेकाले गुरुङ उम्मेदवार हुन नपाउने भएका छन् । रुपन्देही२ मा नेकपा एमालेका उपाध्यक्ष विष्णु पौडेल उम्मेदवार छन् । सर्वोच्चको आदेश हेर्नुहोस्"
"कांग्रेस उपसभापति धनराज गुरुङ सवार गाडी दुर्घटना, सबै सुरक्षित",काठमाडौं : नेपाली कांग्रेसका उपसभापति धनराज गुरुङ सवार गाडी दुर्घटना परेकोको छ। चुनाव प्रचारप्रसारका लागि स्याङ्जा पुगेको बा१६च ५४४९ नम्बरको गाडी दुर्घटनामा परेको हो। उनले ट्वीटरमा गाडी सामान्य दुर्घटना परेको र सबै सुरक्षित रहेको बताएका छन्।
"अहिले नेपालीले आर्थिक, सामाजिक र सांस्कृतिक सुरक्षा खोजिरहेका छन् : केपी ओली","काठमाडौं: नेकपा एमालेका अध्यक्ष केपी शर्मा ओलीले अहिले नेपालीले आर्थिक, सामाजिक र सांस्कृतिक सुरक्षा खोजिरहेको बताएका छन् । लोकतान्त्रिक आदिवासी जनजाति महासंघले काठमाडौंमा आयोजना गरेको एमाले अध्यक्ष केपी शर्मा ओलीसँगको अन्तर्क्रिया कार्यक्रममा अध्यक्ष ओलीले आर्थिक रुपमा कुनै पनि नेपालीले उपचारमा समस्या हुने अवस्था नआओस, औषधिउपचारका लागि तथा खानपानका लागि चाहिने आर्थिक व्यवस्थापन स्वत: गर्न सकियोस भन्ने चाहेको बताएका छन् । त्यस्तै समाजमा शान्ति सुरक्षा र अमनचयनको वातावरण राज्यले मिलाओस भन्ने नागरिकको चाहनालाई राज्यले सम्बोधन गर्नुपर्ने बताए । अध्यक्ष ओलीले भौगोलिक तथा सांस्कृतिक विविधता भएको नेपालमा नेपालीले सांस्कृतिक सुरक्षाको प्रत्याभूति हुने वातावरण अनुभूत गर्न चाहेको पनि बताएका छन् ।"
लजको कोठाभित्र गोप्य रूपमा भिडियो रेकर्ड गर्ने व्यक्ति पक्राउ,"काठमाडौं : लजको कोठाभित्र गोप्य रूपमा भिडियो रेकर्ड गर्ने व्यक्ति पक्राउ परेका छन्। पक्राउ पर्नेमा काठमाडौंको चन्द्रागिरी१५ घर भई हाल बाँसबारीस्थित बाँसबारी रेष्ट्रो एण्ड क्याफेको म्यानेजर पदमा कार्यरत ४२ वर्षीय मुकेश माली रहेका छन्। काठमाडौं महानगरपालिका३, बाँसबारीस्थित रेष्ट्रो क्याफे एण्ड लजमा बस्न आउने पाहुनाहरुको गोप्य रूपमा अश्लील भिडियो रेकर्ड गर्ने गरेको आरोपमा उनलाई पक्राउ गरिएको हो। तत्कालै प्रहरी वृत्त महाराजगञ्जबाट प्रहरी अधिकृत सहितको टोली उक्त लजमा पुगी उनको साथमा रहेको मोबाइल फोन नियन्त्रणमा लिई चेक जाँच गर्दा मोबाइल फोनमा गेष्ट हाउसमा बस्ने गरेका विभिन्न व्यक्तिहरूका रेकर्डेड भिडियो फेला परेको छ। उनको साथबाट आइफोन १२ प्रो म्याक्स बराबद गरिएको छ। मुलुकी अपराध संहिता २०७४ को परिच्छेद५ को 'सार्वजनिक हित, स्वास्थ्य, सुरक्षा, सुविधा र नैतिकता विरुद्धका कसूर' अन्तर्गत दफा ११८ 'अभद्र व्यवहार गर्न नहुने' मुद्दामा जिल्ला प्रशासन कार्यालय काठमाडौंबाट पाँच दिनको म्याद गरी प्रहरी वृत्त महाराजगञ्जबाट थप अनुसन्धान भई रहेको छ।"
नेपाली जनतासँग सहकार्य गर्न उत्सुक छु : नवनियुक्त अमेरिकी राजदूत,"काठमाडौं : नेपालका लागि नवनियुक्त अमेरिकी राजदूत डीन थम्प्सनले राष्ट्रपति विद्यादेवी भण्डारीसमक्ष ओहोदाको प्रमाणपत्र प्रस्तुत गरेका छन्। राष्ट्रपति निवासमा शुक्रबार भएको कार्यक्रममा थम्प्सनले ओहोदाको प्रमाणपत्र प्रस्तुत गरेका हुन्। उनले नेपालको राजदूत बनेर काम गर्न पाउनु सम्मानको विषय भएको बताएका छन्। 'नेपालका लागि अमेरिकी राजदूतका रूपमा काम गर्न पाउनु मेरा लागि सम्मानको विषय हो। अमेरिकानेपाल साझेदारीको आगामी ७५ वर्षको सफलताले पछिल्ला ७५ वर्षका उपलब्धिलाई उछिन्नेछ भन्ने कुरा सुनिश्चित गर्न म नेपालको नेतृत्व र नेपाली जनतासँग सहकार्य गर्न उत्सुक छु,' उनले भने।"
दुई महिनामा व्यापार घाटा दुई खर्ब ४४ करोड,"काठमाडौं : आर्थिक वर्ष २०७९८० को पहिलो दुई महिनामा वैदेशिक व्यापार घाटा रु दुई खर्ब ४४ अर्ब ९३ करोड पुगेको छ। नेपाल राष्ट्र बैंकको तथ्यांकअनुसार सो अवधिमा नेपालले कुल रु दुई खर्ब ७३ अर्ब ६० करोड बराबरको सामान आयात गरेको छ भने रु २८ अर्ब ६८ करोड बराबरको सामान निर्यात गरेको छ। राष्ट्र बैंकका अनुसार गत आर्थिक वर्षको पहिलो दुई महिनाको तुलनामा चालु आर्थिक वर्षको सोही अवधिमा सामान निर्यात ३४ दशमलव नौ प्रतिशतले घटेको छ भने आयात पनि १३ प्रतिशतले घटेको छ। गन्तव्यका आधारमा भारत र चीनतर्फ भएको निर्यातमा क्रमशः ४५ दशमलव दुई प्रतिशत र २१ दशमलव छ प्रतिशतले कमी आएको छ भने अन्य मुलुकतर्फको निर्यात १३ दशमलव दुई प्रतिशतले बढेको छ। जिंक शिट, ऊनी गलैँचा, पार्टिकल बोर्ड, तयारी पोसाक, आयुर्वेदिक औषधिलगायत वस्तुको निर्यात बढेको छ भने सोयाबिन तेल, पाम तेल, पिना, अलैँची, दन्त मञ्जनलगायत वस्तुको निर्यात घटेको छ। त्यसैगरी पेट्रोलियम पदार्थ, रासायनिक मल, स्पंज आइरन, औषधि, हवाइजहाज तथा स्पेयर पार्टपुर्जालगायत वस्तुको आयात बढेको छ भने सवारी साधन तथा स्पेयर पार्टपुर्जा, चाँदी, कच्चा सोयाविन तेल, हट रोल्ड शिट इन क्वाइल, एमएसब्लेटलगायत वस्तुको आयात घटेको छ। निर्याततर्फ सुख्खा बन्दरगाह, जलेश्वर, कैलाली, कृष्णनगर, मेची र त्रिभुवन विमानस्थल भन्सार कार्यालयबाहेक प्रमुख नाकाबाट गरिएको निर्यात घटेको छ। आयाततर्फ सुख्खा बन्दरगाह, जलेश्वर, कृष्णनगर र तातोपानी बाहेक अन्य प्रमुख नाकाबाट भएको आयातमा कमी आएको छ।"
सार्वजनिक स्थलका चुनावी प्रचार सामग्री सुरक्षाकर्मीले हटाउँदै,"वीरगन्ज : पर्सामा राजनीतिक दल र उम्मेदवारले आचारसंहिता उल्लंघन गरी सार्वजनिक स्थानमा प्रयोग गरेका चुनावी प्रचारका सामग्रीहरू निर्वाचन आयोगले हटाउन थालेको छ। निर्वाचन आचारसंहिताको उल्लंघन गर्दै दल र उम्मेदवारहरूले चुनावी प्रचारप्रसार गरिरहेको भएपनि निर्वाचन आयोग मौन बसेको जनगुनासो आएपछि जिल्ला निर्वाचन कार्यालय पर्साले त्यस्ता चुनावी प्रचारका सामग्रीहरू शुक्रबारदेखि सुरक्षाकर्मी लगाएर हटाउन थालेको हो। निर्वाचन कार्यालयका आचारसंहिता उल्लंघन अनुगमन अधिकृत रुद्र कार्कीको नेतृत्वमा सुरक्षाकर्मीसहित खटिएको टोलीले शुक्रबार पोखरीया नगरपालिका, विन्दवासिनी र पकाहामैनपुर गाँउपालिकाका विभिन्न स्थानमा पुगेर आचारसंहिताविपरीत प्रयोग गरिएका चुनावी प्रचारका सामग्री हटाउन थालेको हो। नेपाल प्रहरी र सशस्त्र प्रहरीसहित खटिएको टोलीले पोखरिया नगरपालिकाको पोखरिया बजार, बिन्दवासनी गाउँपालिकाको अमरपट्टी, प्रसौनिभाठा तथा पकहामैनपुर गाउँपालिकाको पकाहास्थित सडकका पोल, सरकारी कार्यालय लगायतका सार्वजनिक स्थलमा दल र उम्मेदवारहरूले राखेका झण्डा, ब्यानर, साइन बोर्ड, पोष्टर र पम्प्लेटहरू हटाएको हो। निर्वाचन आचारसंहिता उल्लंघन गरी सार्वजनिक स्थलमा प्रयोग गरिएका चुनावी प्रचारका सामग्रीहरू शुक्रबारदेखि हटाउन थालिएको भन्दै पर्साका मुख्य निर्वाचन अधिकृत विनोद पोखरेलले दल र उम्मेदवारहरूले फेरि अटेर गरी त्यस्ता गतिविधि गरेको पाइए निर्वाचन ऐन अनुसार कारबाहीको दायरमा ल्याइने पनि बताए। पर्साको पोखरिया नगरपालिकाको पोखरिया बजारस्थित सार्वजनिक स्थलमा दल र उम्मेदवारले राखेका प्रचार सामग्री हटाउँदै सुरक्षाकर्मीहरू। तस्बिर : क्रान्ति शाह"
पाकिस्तानका पूर्व प्रधानमन्त्री इमरान खान पाँच वर्षसम्म चुनाव लड्न नपाउने,"इस्लामाबाद : पाकिस्तानका पूर्व प्रधानमन्त्री इमरान खान निर्वाचनमा उम्मेदवार बन्न नपाउने भएका छन्। निर्वाचन आयोगले खानलाई आगामी पाँच वर्षसम्मका लागि चुनावमा भाग लिन नपाउने निर्णय गरेको छ। सत्तामा रहँदा उनले अनावश्करुपमा उपहार लिएको देशको निर्वाचन आयोगले फैसला गरेपछि उम्मेदवार हुन अयोग्य घोषित गरिएको उनको वकिल गोहर खानले जानकारी दिए। इसीपी (पाकिस्तानको निर्वाचन आयोग)ले इमरान खानलाई भ्रष्ट अभ्यासमा संलग्न भएको घोषणा गरेको छ, गोहरले भने,हामी यसलाई अहिले इस्लामावाद उच्च अदालतमा चुनौती दिनेछौं।"
तराईमा बढ्यो महँगी,"काठमाडौं: तराईमधेसमा मूल्यवृद्धि अपेक्षित अङ्कभन्दा माथि रहेको पाइएको छ । केन्द्रीय बैंकले आज सार्वजनिक गरेको चालू आवको पहिलो दोस्रो महिनाको अन्त्यसम्ममा तराईमा उपभोक्ता मुद्रास्फीति नौ दशमलव ३३ प्रतिशत बराबर छ। केन्द्रीय बैंकका अनुसार २०७८ भदौमा तराईको उपभोक्ता मुद्रास्फीति तीन दशमलव ६५ प्रतिशत बराबर थियो । गत भदौ महिनामा काठमाडौँ उपत्यकामा सात दशमलव ६२ प्रतिशत पहाडमा आठ दशमलव ८२ प्रतिशत र हिमालमा छ दशमलव ६८ प्रतिशत मुद्रास्फीति छ। बैंकका अनुसार २०७८ भदौ महिनामा काठमाडौँ उपत्यकामा तीन दशमलव २३ प्रतिशत, पहाडमा तीन दशमलव ९६ प्रतिशत र हिमाली क्षेत्रमा तीन दशमलव ५१ प्रतिशत बराबरको मुद्रास्फीति थियो । यस्तै भदौ महिनामा वार्षिक बिन्दुगत उपभोक्ता मुद्रास्फीति आठ दशमलव ६४ प्रतिशत छ। अघिल्लो वर्षको सोही महिनामा यस्तो मुद्रास्फीति तीन दशमलव ४९ प्रतिशत थियो । समीक्षा महिनामा खाद्य तथा पेयपदार्थ समूहको मुद्रास्फीति आठ दशमलव १७ प्रतिशत र गैरखाद्य तथा सेवा समूहको मुद्रास्फीति नौ दशमलव शून्य दुई प्रतिशत छ। विसं २०७८ भदौको तुलनामा २०७९ भदौमा खाद्य तथा पेयपदार्थ समूहअन्तर्गत फलफूल, घ्यू तथा तेल, रेष्टुरेन्ट तथा होटल, मदिराजन्य पेयपदार्थ र तरकारी उपसमूहको मूल्यवृद्धि क्रमशः १७ दशमलव २९ प्रतिशत, १४ दशमलव ५३ प्रतिशत, १२ दशमलव ३० प्रतिशत, १० दशमलव २४ प्रतिशत र नौ दशमलव ९४ प्रतिशत छ। समीक्षा महिनामा गैरखाद्य तथा सेवा समूहअन्तर्गत यातायात, स्वास्थ्य, फर्निसिङ तथा घरायसी उपकरण, शिक्षा र घरायसी उपयोगका वस्तु उपसमूहको मुद्रास्फीति क्रमशः २३ दशमलव ४१ प्रतिशत, १० दशमलव ५४ प्रतिशत, नौ दशमलव २५ प्रतिशत, आठ दशमलव ११ प्रतिशत र सात दशमलव ६९ प्रतिशत छ।"
निर्वाचनको सुरक्षाका विषयमा सुरक्षा निकायका प्रमुखहरूसँग छलफल,"काठमाडौं : आगामी मंसिर ४ गते हुने प्रतिनिधि सभा तथा प्रदेश सभा निर्वाचनका लागि शान्ति सुरक्षाको तयारीका बारेमा आज राष्ट्रिय मानव अधिकार आयोगले सुरक्षा निकायका प्रमुख तथा प्रतिनिधिहरूसँग छलफल गरेको छ। छलफलमा राष्ट्रिय मानव अधिकार आयोगका कार्यवाहक अध्यक्ष डा सूर्य ढुङ्गेलले निर्वाचनलाई स्वतन्त्र, निष्पक्ष र भयरहित वातावरणमा सम्पन्न गर्न सुरक्षा निकायको भूमिका महत्वपूर्ण हुने बताउँदै सुरक्षा व्यवस्थामा आपसी सहकार्य र समन्वय हुनुपर्नेमा जोड दिए। सुरक्षा निकायका प्रमुख तथा प्रतिनिधिहरूले शान्तिसुरक्षाको वर्तमान अवस्था, विगतको निर्वाचनको सुरक्षा अनुभव, आगामी निर्वाचनमा आउनसक्ने सुरक्षा चुनौती र भइरहेको सुरक्षा तयारीका बारेमा जानकारी गराएका छन्। छलफलमा आयोगका कार्यवाहक अध्यक्षका साथै नेपाल प्रहरीका प्रहरी महानिरीक्षक धिरजप्रताप सिंह, राष्ट्रिय अनुसन्धान विभागका मुख्य अनुसन्धान निर्देशक हुतराज थापा, सशस्त्र प्रहरी बलका प्रहरी वरिष्ठ उपरीक्षक युवराज अर्याल एवम् सुरक्षा निकायका अधिकृत तथा आयोगका कर्मचारीहरू सहभागी भएका थिए।"
सरकारको चालु खातामा ३७ अर्ब १८ करोड घाटा,"काठमाडौं: चालु आर्थिक वर्ष २०७९८० को पहिलो दुई महिना अवधिमा सरकारको चालु खाता घाटा ३७ अर्ब १८ करोड रुपैयाँ पुगेको छ । नेपाल राष्ट्र बैंकले आज सार्वजनिक गरेको देशको वर्तमान आर्थिक तथा वित्तीय स्थिति प्रतिवेदनअनुसार भदौ मसान्तसम्ममा चालु खाता २९ करोड १७ लाख अमेरिकी डलरले घाटामा रहेको देखिएको हो । गत आर्थिक वर्ष २०७८७९ को सोही अवधिमा चालु खाता घाटा एक खर्ब ६ अर्ब आठ करोड रुपैयाँ बराबर थियो । त्यस्तै भदौ मसान्तसम्ममा शोधनान्तर स्थिति २३ अर्ब ६८ करोड रुपैयाँले घाटामा छ । अघिल्लो वर्षको सोही अवधिमा शोधनान्तर स्थिति ९४ अर्ब ८० करोड रुपैयाँले घाटामा थियो । चालु आर्थिक वर्षको पहिलो दुई महिना अवधिमा विदेशी विनिमय सञ्चितिमा पनि कमी आएको छ । गत असार मसान्तमा १२ खर्ब १५ अर्ब ८० करोड रुपैयाँ बराबर रहेको कूल विदेशी विनिमय सञ्चितिमा दुई दशमलव दुई प्रतिशतले कमी आई भदौ मसान्तमा ११ खर्ब ८९ अर्ब १६ करोड रुपैयाँ कायम भएको छ । कूल विदेशी विनिमय सञ्चितिमध्ये नेपाल राष्ट्र बैंकसँग १० खर्ब ५१ अर्ब ५३ करोड रुपैयाँ र बैंक तथा वित्तीय संस्थासँग एक खर्ब ३७ अर्ब ६३ करोड रुपैयाँ छ । भदौ मसान्तको कूल विदेशी विनिमय सञ्चितिमा भारतीय मुद्राको अंश २४ दशमलव तीन प्रतिशत छ । चालु आर्थिक वर्षको पहिलो दुई महिनाको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चितिले नौ महिनाको वस्तु आयात र सात दशमलव सात महिनाको वस्तु तथा सेवा आयात धान्न सक्ने देखिएको छ । यही अवधिमा विदेशी विनिमय सञ्चितिको कूल गार्हस्थ्य उत्पादन, कूल आयात र विस्तृत मुद्रा प्रदायसँगका अनुपात क्रमशः २४ दशमलव पाँच प्रतिशत, ६४ दशमलव छ प्रतिशत र २१ दशमलव आठ प्रतिशत छ ।"
"हामी एउटै डुंगामा छौं, मेरो पार्टीलाई मात्र जिताउँछु भनेर नसोच्नुस् : प्रचण्ड","बुटवल : सत्ता गठबन्धनका नेताहरुले वर्तमान चुनावी गठबन्धन निरन्तर कायम रहने जिकिर गरेका छन्। बुटवलमा आज भएको भेलालाई सम्बोधन गर्दै नेताहरुले चुनाव जित्नमात्रै गठबन्धन नभएको भन्दै देश निर्माणका लागि बनाइएकाले निरन्तर चलिरहने बताए। भेलामा बोल्दै कांग्रेस सभापति एवं प्रधानमन्त्री शेरबहादुर देउवाले गठबन्धन लामो समयसम्म पनि कायम रहनसक्ने बताए। 'यो निरन्तर रहिरहने गठबन्धन हो। यसकै पक्षमा रहेर तपाईँहरुले काम गरिरहनुपर्छ। यसको रक्षाा गर्नुछ,' उनले भने। नेपाल महत्वपूर्ण मोडमा उभिएको भन्दै संघर्षबाट आएको गणतन्त्रलाई खतम पार्ने प्रयास भइरहेको बताए। परिवर्तनकारी शक्तिहरु एक भएर संघीयता गणतन्त्र बचाउनका लागि एकताबद्धता आवश्यकता रहेको उनले बताए। 'उहाँहरुले मलाई सम्मान गरेर प्रधानमन्त्री बनाउनुभएको छ। त्यसैले गठबन्धनलाई सहयोग गर्नु कांग्रेसको ठूलो जिम्मेवारी पनि छ,' उनले भने। नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले सत्तारुढ गठबन्धन चुनावपछि पनि निरन्तर रहने बताए। उनले चुनावपछि गठबन्धन सकिन्छ भन्ने भ्रममा नपर्न सत्तारुढ दलका नेता कार्यकर्तालाई आग्रह गर्दै गठबन्धनले निरन्तरता पाउने बताए। यो गठबन्धन खाली निर्वाचन जित्न बनाइएको होइन। यदि त्यसरी बुझियो र लिइयो भने यो गठबन्धनको ऐतिहासिक आवश्यकतालाई, लोकतन्त्रको रक्षा, गणतन्त्रको रक्षा, राष्ट्रको रक्षा, समानुपातिक समावेशीको रक्षाको विषयलाई अवमूल्यन गरेको ठहर्छ, उनले भने। यो चुनावमा सत्तारुढ गठबन्धन विजयी भएरमात्र नपुग्ने भन्दै प्रचण्डले प्रतिगमनको खतरा रहँदासम्म गठबन्धनलाई निरन्तरता दिनुपर्ने बताए। हामी कसैले के नसोचौं भने चुनाव सकिएपछि गठबन्धन सकिन्छ, अनि मेरो पार्टीलाई जिताउँछु अरु जेसुकै गरुन् भन्ने नसोचौं । त्यसरी सोच्यो भने आत्मघाति हुनेवाला छ, प्रचण्डले भने, हामी एउटै डुंगामा छौं, जिते सबैले जित्ने र हारे सबैले हार्नेवाला छौं।"
मधेसमा १५ सय बढी स्वतन्त्र उम्मेदवार,"जनकपुरधाम : आगामी मङ्सिर ४ गते हुने प्रतिनिधिसभा र प्रदेशसभा सदस्य निर्वाचनका लागि मधेस प्रदेशमा राजनीतिक पार्टीभन्दा स्वतन्त्र उम्मेदवार बढी छन् । मधेस प्रदेशका आठ जिल्लामा प्रतिनिधिसभा र प्रदेशसभा सदस्यका लागि एक हजार पाँच सय ९८ उम्मेदवार चुनावी प्रतिस्पर्धामा उत्रिदा करिब ५२ प्रतिशत अर्थात् आठसय ४९ उम्मेदवार स्वतन्त्र नै छन् । आठवटै जिल्लामा चारचार वटा प्रतिनिधिसभा निर्वाचन क्षेत्र गरी ३२ वटा र प्रदेशसभातर्फ आठआठ वटा निर्वाचन क्षेत्र गरी ६४ वटा निर्वाचन क्षेत्र छन् । प्रतिनिधिसभातर्फको ३२ सिटका लागि प्रदेशमा विभिन्न दलका दुई सय ९३ र दुई सय ९७ स्वतन्त्र गरी पाँच सय ९० उम्मेदवार चुनावी प्रतिस्पर्धामा रहेको निर्वाचन आयोगले जनाएको छ । प्रदेशसभातर्फको ६४ सिटका लागि एक हजार आठ उम्मेदवारले उम्मेदवारी दर्ता गराएका छन् । तीमध्ये विभिन्न दलबाट चार सय ५६ र स्वतन्त्र पाँच सय ५२ उम्मेदवार छन् । प्रतिनिधिसभातर्फ सबैभन्दा बढी धनुषामा ६६ स्वतन्त्र उम्मेदवार छन् भने प्रदेशभातर्फभन्दा बढी महोत्तरीमा एक सय दुईले स्वतन्त्र उम्मेदवारको रुपमा उम्मेदवारी दर्ता गराएका छन् । सबैभन्दा कम प्रतिनिधिसभातर्फ पर्सामा २३ र प्रदेशसभातर्फ सप्तरीमा ३७ जनाले स्वतन्त्र उम्मेदवारी दिएका छन् । धनुषामा प्रतिनिधिसभाका लागि विभिन्न दलबाट ३७ र ६६ स्वतन्त्र गरी एक सय तीन जना चुनावी प्रतिस्पर्धामा रहेको मुख्य निर्वाचन अधिकृत ब्रजेश प्याकुरेलले जानकारी दिनुभयो । धनुषामा विभिन्न दलबाट १० पूर्वमन्त्री प्रतिनिधिसभा सदस्यका लागि चुनावी मैदानमा उत्रेका छन् । सिरहामा प्रतिनिधिसभा सदस्यका लागि विभिन्न राजनीतिक दलबाट ३७ र स्वतन्त्र ४८ गरी ८५ उम्मेदवार चुनावी मैदानमा छन् । जनता समाजवादी पार्टी (जसपा)का अध्यक्ष उपेन्द्र यादव, जनमत पार्टीका अध्यक्ष डा सिके राउतलगायत नेता उम्मेदवार रहेका कारण बढी चर्चामा रहेको सप्तरीमा प्रतिनिधिसभा सदस्यका विभिन्न दलबाट ४३ र स्वतन्त्र २६ गरी ६९ उम्मेदवार चुनावी प्रतिस्पर्धामा छन् । महोत्तरीमा प्रतिनिधिसभातर्फ विभिन्न दलका ३४ र स्वतन्त्र ३३ गरी ६७ उम्मेदवार छन् । प्रतिनिधिसभातर्फ नै सर्लाहीमा दलका ३४ र स्वतन्त्र ३५ गरी ६९ उम्मेदवार चुनावी प्रचार अभियानमा छन् । पूर्वप्रधानमन्त्री तथा नेकपा एकीकृत समाजवादी पार्टीका अध्यक्ष माधवकुमार नेपालसमेत उम्मेदवार रहनुभएको रौतहट जिल्लामा प्रतिनिधिसभाका लागि विभिन्न दलका ३१ र स्वतन्त्र ३६ गरी ६७ उम्मेदवार प्रतिस्पर्धामा रहेको मुख्य निर्वाचन अधिकृतको कार्यालयले जनाएको छ । सबैभन्दा बढी दुई वटा उपमहानगरपालिका रहेको बारा जिल्लामा प्रतिनिधिसभा सदस्यका लागि विभिन्न दलका ४७ र ३० स्वतन्त्र गरी ७७ चुनावी प्रतिस्पर्धामा उत्रिदा छिमेकी जिल्ला पर्सामा प्रतिनिधिसभाका लागि विभिन्न दलका ३० र २३ स्वतन्त्र गरी ५३ उम्मेदवार चुनावी परिणाम आफ्नो पक्षमा पार्ने दाउमा छन् । प्रदेशसभा सदस्यका लागि पनि मधेस प्रदेशमा उल्लेख्य सङ्ख्यामा स्वतन्त्र उम्मेदवारी दर्ता भएको छ । प्रदेशको राजधानीसमेत रहेको धनुषामा प्रदेशसभाका लागि विभिन्न दलबाट ६१ र स्वतन्त्र ७७ गरी एक सय ३८ उम्मेदवार चुनावी मैदानमा उत्रिएको मुख्य निर्वाचन अधिकृत प्याकुरेलले बताए । सिरहामा प्रतिनिधिसभामा जस्तै प्रदेशसभाका लागि पनि दलको भन्दा दोब्बर सङ्ख्यामा स्वतन्त्रको उम्मेदवारी परेको छ । सिरहामा प्रदेशसभाका लागि विभिन्न दलबाट ४८ र ७१ जनाले स्वतन्त्र उम्मेदवारी दर्ता गराएका छन् । सप्तरीमा प्रदेशसभा सदस्यका लागि विभिन्न दलबाट ७० र स्वतन्त्र ३७ गरी एक सय सात उम्मेदवार चुनावी प्रतिस्पर्धामा देखिएका छन् । महोत्तरीमा प्रदेशसभा सदस्यका लागि दलबाट ६० र स्वतन्त्रबाट एक सय दुई गरी एक सय ६२ उम्मेदवार छन् भने सर्लाहीमा प्रदेशसभाका लागि दलबाट ५९ र ७४ स्वतन्त्र गरी एक सय ३३ उम्मेदवार चुनावी महाभियानमा होमिएका छन् । रौतहटमा प्रदेशसभा सदस्यका लागि दलबाट ४९ र ८६ स्वतन्त्र गरी एक सय ३५, बारामा दलबाट ६२ र स्वतन्त्र ४४ गरी एक सय छ तथा पर्सामा विभिन्न दलका ४७ र ६१ स्वतन्त्र गरी एक सय आठ उम्मेदवार चुनावी प्रतिस्पर्धामा छन् । गत वैशाखमा सम्पन्न स्थानीय तहको निर्वाचनमा कतिपय स्थानीय तहमा स्वतन्त्र उम्मेदवारले विजयी हासिल गर्नु र राजनीति दल गठबन्धन गरी निर्वाचनमा जाँदा आकाङ्क्षीले पार्टीबाट उम्मेदवार बन्न नपाएकाले राजनीतिक दलका भन्दा स्वतन्त्र उम्मेदवारको सङ्ख्या बढेको विश्लेषक तथा अधिवक्ता देवनारायण यादवको भनाइ थियो । 'पहिला पहिलाको निर्वाचनमा अहिलेको जस्तो राजनीतिक गठबन्धन हुने गरेको थिएन्,' उनले भने, 'त्यसैले धेरै राजनीति दलहरु छुट्टाछुटै चुनावी प्रतिस्पर्धामा जान्थे, धेरै राजनीतिक दलबाटै उम्मेदवार हुन्थ्यो, तर अहिले गठबन्धनका कारण थेरैले दलबाट उम्मेदवार बन्न पायो, त्यसैको परिणाम अहिले स्वतन्त्र उम्मेदवार धेरै देखिएको हो।' यसैगरी गत वैशाखमा भएको स्थानीय तहको निर्वाचनमा केही स्थानीय तहमा स्वतन्त्र उम्मेदवारले जित हासिल गरेकाले पनि स्वतन्त्र उम्मेदवारी दने क्रम बढेको अधिवक्ता यादवले बताए । स्वतन्त्र उम्मेदवारी दिएकाले भने राजनीतिक पार्टीले जनताको भावनामाथि खेलवाड गरेकाले आफूहरुले स्वतन्त्ररुपमा उम्मेदवारी दिएको जिकिर गरेका छन् । सिरहा क्षेत्र नम्बर २ का स्वतन्त्र उम्मेदवार देवकुमार यादवले राजनितिक दलबाट निर्वाचित भएका नेताले जनताको भावनाविपरीत दलीय दबाबमा परी जनताको हितमा काम नगरेकाले आफूले स्वतन्त्र उम्मेदवारी दिएको बताए । प्रतिनिधिसभा र प्रदेशसभा निर्वाचनका लागि यस प्रदेशमा १३ लाख ३२ हजार छ सय ४० महिला, १५ लाख ७७ हजार ३१७ पुरुष र ६६ अन्य गरी २९ लाख १० हजार २३ मतदाता छन् । आगामी मङ्सिर ३ गतेसम्म १८ वर्ष उमेर पुगेका मतदाताले मतदान गर्न पाउने व्यवस्थाभएअनुसार मधेस प्रदेशमा २९ लाख १० हजार २३ मतदाता रहेको आयोगका उपसचिव एवं सहायकप्रवक्ता सूर्यप्रसाद अर्यालले जानकारी दिए । तीमध्ये सबैभन्दा बढी बारामा एक लाख ९१ हजार चार सय ९० महिला, दुई लाख ३१ हजार आठ सय २६ पुरुष र ११ अन्य गरी चार लाख २३ हजार तीन सय २७ मतदाता छन् भने सबैभन्दा कम महोत्तरीमा एक लाख ५४ हजार सात सय ८७ महिला, एक लाख ८१ हजार तीन सय सात पुरुष र एक अन्य गरी तीन लाख ३६ हजार ९५ मतदाता छन् । यसैगरी सप्तरीमा दुई लाख एक हजार ७१ महिला, दुई लाख १७ हजार दुई सय ८२ पुरुष र २१ अन्य गरी चार लाख १८ हजार तीन सय ७४, सर्लाहीमा एक लाख ८७ हजार आठ सय ३७ महिला, दुई लाख २५ हजार तीन सय २९ पुरुष र आठ अन्य गरी चार लाख १३ हजार एक सय ७४ मतदाता रहेको निर्वाचन आयोगले जनाएको छ । धनुषामा एक लाख ९३ हजार एक सय चार महिला, दुई लाख १६ हजार आठ सय ७५ पुरुष र छ अन्य गरी चार लाख नौ हजार नौ सय ८५, रौतहटमा एक लाख ८५ हजार ४६ महिला, २ लाख २२ हजार नौ सय ४५ पुरुष र एक अन्य गरी चार लाख सात हजार नौ सय ९२ मतदाता छन् । सिरहामा एक लाख ६९ हजार सात सय ७२ महिला, एक लाख ९४ हजार तीन सय ४३ पुरुष र दुई अन्य गरी कूल तीन लाख ६४ हजार एक सय १७ तथा पर्सामा एक लाख ५१ हजार आठ सय महिला, एक लाख ९४ हजार नौ सय चार पुरुष र १६ अन्य गरी तीन लाख ४५ हजार नौ सय २८ मतदाता छन् ।"
नेपाली नागरिकतासहित चिनियाँ जासुस दिल्लीबाट पक्राउ,काठमाडौं : नेपाली नागरिकतासहित चिनियाँ जासुसलाई भारतीय प्रहरीले पक्राउ गरेको छ। दिल्लीको विशेष सेलले ४४ वर्षीया चिनियाँ महिला चाइ रउलाई पक्राउ गरेको हो। उनमाथि भारतको विभिन्न सरकारी कार्यालय र मन्त्रालयहरुबाट गोप्य सूचना चुहाएको आरोप लगाइएको छ। दिल्ली प्रहरीका अनुसार उनी विगत दुई वर्षदेखि आफ्नो पहिचान लुकाएर दिल्लीमा बस्दै आएकी छन्। उनको साथमा रहेको नेपाली नागरिकता र पासपोर्टसमेत बरामद गरिएको छ। नागरिकतामा डोल्मा लामा लेखिएको छ। उनी डोल्मा लामा बनेर भिक्षुको भेषमा जासुसी गर्दै आएको दिल्ली प्रहरीले जनाएको छ। पक्राउ परेकी ती महिलालाई १४ दिन हिरासतमा राखेर अनुसन्धान गर्न आदेश दिइएको छ। दिल्ली प्रहरी स्रोतका अनुसार ती महिला नेपालको सीमाबाट बिहार हुँदै दिल्ली पुगेकी थिइन्। उनले भारतको विभिन्न भागमा घुमफिरसमेत गरेको प्रहरीको दाबी छ। ती महिलाले नेपाली र हिन्दी दुवै भाषा बोल्ने गरेको बताइएको छ।
बहुमत ल्याउन पार्टी मिलाएर गठबन्धन बनायौँ : प्रधानमन्त्री देउवा,"कास्की: प्रधानमन्त्री एवं नेपाली कांग्रेसका सभापति शेरबहादुर देउवाले गठबन्धन राष्ट्रिय आवश्यकता भएको बताएका छन् । पाँच दलीय गठबन्धन गण्डकी प्रदेश समितिद्वारा पोखरामा आयोजित प्रदेशस्तरीय कार्यकर्ता भेलाको आज पोखरामा उद्घाटन गर्दै देउवाले संविधानको रक्षा, स्थिरता र समृद्धिका लागि गठबन्धन भएको बताए । यो चुनावले संविधानको रक्षा, स्थिरतासँगै समावेशीतालाई अघि बढाउँदै राष्ट्रिय एकता स्थापित गर्ने बताउँदै देउवाले भने, 'सबैको समावेशीता नै राष्ट्रिय एकता हुन्छ, राष्ट्रिय एकताबाट नै देश बलियो हुन्छ । यो सबैको प्रतिनिधित्व हुने व्यवस्था हो ।' गठबन्धनमा कुनै बहानामा शङ्का उपशङ्का गराउन नहुने बताउँदै प्रधानमन्त्री देउवाले बोली तथा व्यहारमा तिक्तता आउने काम कसैबाट पनि हुन नहुनेमा जोड दिए । वर्तमानमा कुनै पार्टीको बहुमत आउन नसक्ने भएकाले पार्टी मिल्नुपरेको उनको भनाइ छ ।"
ब्याजदर घटाउन आवश्यक पहल गरिदिन अनुरोध,"भक्तपुर : उद्यमी व्यवसायीका लागि बैंक तथा वित्तीय संस्थाले लगाउँदै आएको चर्को ब्याजदर हाल सबैभन्दा चासो र चिन्ताको विषय बनेको भन्दै व्यवसायीहरूले ब्याजदर घटाउनका लागि आवश्यक पहल गरिदिन अनुरोध गरेका छन्। भक्तपुर चेम्बर अफ कमर्सको अगुवाइमा पुगेका व्यवसायीहरूले शुक्रबार प्रमुख जिल्ला अधिकारी रद्रादेवी शर्मासमक्ष ज्ञापन पत्र बुझाउँदै यस्तो अनुरोध गरेका हुन्। उनीहरूले यसका लागि चारबुँदे सुझाव पेस गरेका छन्। बैंक तथा वित्तीय संस्थाले निक्षेपमा ब्याजदर बढाएर पनि निक्षेप बढ्न नसकेको यथार्थ तर कर्जाको ब्याज बढेर यसबाट बजारमा नकारात्मक असर परिरहेको मौजुदा वास्तविकता र विगतको अनुभव समेतलाई मनन गर्दै ब्याजदरलाई वान्छित सीमाभित्र राख्नुपर्ने नीति अवलम्बनका लागि जोडदार माग गरेको छ। बैंक तथा वित्तीय संस्थाहरूले हाल विद्यमान स्प्रेडदरलाई घटाउने एवं कर्जाको आधार दरमा समेत न्यूनतम् प्रतिशत मात्रै प्रिमियम थप गर्ने व्यवस्था लागू हुनुपर्ने र बैंक तथा वित्तीय संस्थाहरूले गर्ने गरेको खर्चमा नियन्त्रण गरी आधार दर समेत घटाउन सकिने अवस्था रहेकोतर्फ पनि ध्यानाकर्षण गराइएको छ। नेपाल राष्ट्र बैंकले वाणिज्य बैंकहरूलाई ऋण प्रवाह गर्दा विगतमा भन्दा हाल ब्याजदरमा वृद्धि भएको हुँदा विगतकै प्रतिशतमा ऋण प्रवाह हुनुपर्ने र हाल मुलुकको असहज परिस्थितिका कारण ऋणको सावाब्याज भुक्तानी अवधिमा थप समय उपलब्ध गराउने व्यवस्थाका लागि केन्द्रीय बैकबाट पहल हुनुपर्ने तर्फबाट पनि जोडदार माग गरिएको छ। ज्ञापन पत्रमा मौजुदा परिवेशबाट सिर्जित चरम मूल्य वृद्धि र उद्योग व्यवसायहरू धमाधम धरासायी बन्दै गरेको चुनौतीपूर्ण अवस्थाबाट मुलुकलाई बचाउन केन्द्रीय बैंक र सरकार दुवैबाट भरमग्दुर प्रयास हुनुपर्ने तर्फ पनि ध्यानाकर्षण गराउन गराइएको छ। कोभिड१९ महामारीका कारण मुलुकको अर्थतन्त्र अत्यन्तै प्रभावित भएको, हाल पुनः डेंगुले आक्रान्त पार्न थालेको साथै विश्वव्यापी प्रभावबाट समेत अर्थतन्त्रमा समस्या देखिरहेको विद्यमान परिप्रेक्षमा बैंक तथा वित्तीय संस्थाले चर्को ब्याज असुल्नाले उद्योग व्यवसाय धरासायी हुने अवस्थामा पुगेको उनीहरूले गुनासो गरे। मुलतः बजारमा ब्याजदर निरन्तर बढिरहनु र कच्चा पदार्थ इन्धन लगायतको मुल्य समेत बढेकाले पुँजीको लागत अत्यधिक बढेको र यसबाट प्रत्यक्ष परोक्ष मार उद्यमी व्यवसायी एवं उपभोक्तालाई परेको उनीहरूको भनाइ थियो। अर्थतन्त्रलाई चलायमान बनाउन ब्याजदर एकल विन्दुमा राख्नुपर्ने उद्यमी व्यवसायीको पटक पटकको माग रहँदै आएको र विषम परिस्थितिमा आर्थिक गतिविधि सामान्य अवस्थामा फर्किन अहिलेको उच्च व्याजदरले सम्भव नदेखिने व्यवसायीहरूले बताए। ज्ञापनपत्रमा भक्तपुर चेम्बर अफ कमर्सका उपाध्यक्ष कविदास श्रेष्ठसहित १० वटा व्यासायिक संघ संस्थाका अध्यक्षहरूले हस्ताक्षर रहेको छ।"
श्रीमतीको हत्या गरेको आरोपमा पक्राउ,"काठमाडौं : आफ्नै श्रीमती ४० वर्षीया ताल कुमारी कुमालको हत्या गरेको आरोपमा मुसिकोट नगरपालिका७, बसेरी बस्ने ४२ वर्षीय सुर्य कुमाललाई बिहीबार दिउँसो प्रहरीले पक्राउ गरेको छ। श्रीमानको कुटपिटबाट गम्भीर घाइते भएकी उनको लुम्बिनी वामी हस्पिटलमा उपचारका क्रममा मृत्यु भएको हो। घटनापश्चात् जिल्ला प्रहरी कार्यालय गुल्मी र प्रहरी चौकी वामीबाट खटिएको प्रहरीले सुर्य कुमारलाई पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको छ।"
फलेवासका प्रमुख र कुश्माकी उपप्रमुखसँग आयोगद्वारा २४ घण्टे स्पष्टीकरण माग,"कुश्मा : निर्वाचन आचारसंहिताविपरीत चुनावी कार्यक्रममा सहभागी भएको भन्दै पर्वत जिल्लाको फलेवास नगरपालिकाका प्रमुख गंगाधर तिवारी र कुश्मा नगरपालिकाकी उपप्रमुख स्वस्थानी रिजालसँग निर्वाचन आयोगले स्पष्टीकरण माग गरेको छ। फलेवास नगरपालिकाका प्रमुख तिवारी फलेवास नगरपालिका१ कार्कीनेटामा चुनाव प्रचारप्रसारमा सहभागी भएको दृश्य टेलिभिजनबाट प्रसारण भएको भन्दै दृश्य सहितको उजुरी आएकाले त्यसबारे २४ घण्टाभित्र स्पष्टीकरण माग गरिएको कार्यालयले जनाएको छ। जिल्ला निर्वाचन अधिकारी लक्षु शर्माका अनुसार आचारसंहिता अनुगमन अधिकृत तथा जिल्ला आचारसंहिता अनुगमन समितिमा उजुरी आएपछि आचारसंहिताको उल्लंघन भए नभएको वा नभएको भए त्यसको पुष्टि गर्ने आधारसहित स्पष्टीकरण दिन भनिएको छ। यता कुश्मा नगरपालिकाकी उपप्रमुख रिजालले उक्त व्यवस्थाको उल्लंघन हुने गरी स्थानीय तहका मतदाताहरूलाई प्रभावित पार्ने गरी सहरी स्वास्थ्य क्लिनिकमा मेडिकल सामग्रीहरू वितरण गरेको भन्ने उजुरी परेको छ। आचारसंहिताको दफा ४ (क) र दफा ५ (ख) को प्रतिकूल हुने गरी काम गरेकाले त्यसको स्पष्टीकरण २४ घण्टाभित्रमा दिन भनिएको जिल्ला निर्वाचन कार्यालयले बताएको छ। निर्वाचन कार्यालयले आचारसंहिताको उल्लंघन नगर्न अनुरोध गर्दै उल्लंघन गरेको पाइएमा कारबाही प्रक्रिया अगाडि बढाउने बताएको छ। जिल्ला आचारसंहिता अनुगमन समिति पर्वतले यस अगाडि फलेवास नगरपालिकास्थित बाल प्राथमिक विद्यालय, मुडिकुवाका प्रधानाध्यापक छविलाल तिवारीलाई पनि स्पष्टीकरण सोधेको थियो।"
अमेरिकाको न्युयोर्कमा तिहारको बिदा दिइने,"न्युयोर्क : आगामी वर्षको तिहारदीपावलीदेखि न्युयोर्क महानगरका सार्वजनिक विद्यालयमा विदा दिइने भएको छ। न्युयोर्क महानगरका प्रमुख एरिक एडम्सले बिहीबार उक्त घोषणा गरेका हुन्। न्युयोर्क विधानसभा सदस्य जेनिफर राजकुमारले दीपावलीमा विदा दिनेसम्बन्धी कानुनी प्रस्ताव प्रस्तुत गरेका थिए। महानगरका विधायकले पनि उक्त प्रस्तावलाई अनुमोदन गरेको केवल न्युज नेटवर्कले जनाएको छ। प्रकाशको पर्व दीपावली मनाउने हिन्दु, बौद्ध, सिख र जैन धर्मका दुई लाखभन्दा बढी न्युयोर्कवासीले उक्त निर्णयको स्वागत गरेका छन्। दीपावलीको विदाले विद्यालयको पठनपाठनमा कुनै असर नपर्ने र नियमानुसार वार्षिक एक सय ८० दिन कक्षा सञ्चालन हुने बताइएको छ।"
तिहार लक्षित पसलहरूको अनुगमन : फोहोर भएको प्रेसर कुकर र टपेस जफत,"भक्तपुर : भक्तपुर नगरपालिका अनुगमन समितिका संयोजक राजकृष्ण गोराको संयोजकत्वमा तिहारलाई लक्षित गरेर मिठाई र फलफूल पसलको शुक्रबार अनुगमन गरिएको छ। अनुगमनमा मिठाई पसलको भान्छा र भाँडाकुडा फोहर भएको र तराजु नवीकरण नभएको धेरै भेटिएकाले पाँचवटा जफत गरेको म्याद नाघेको सामानहरू हजार रुपैयाँको जफत गरी नष्ट गरेको संयोजक गोराले बताए। न्यू दोलखा मिठाई भण्डार नवीकरण गर्न, तराजु नवीकरण गर्ने, प्याकेजिङ्ग सामानमा खाद्य विभागबाट अनुज्ञापत्र लिई लेवल राखेर मात्र बिक्री वितरण गर्ने, खानेकुरा र मिठाई झिंगा नभन्किने गरी र धुलो नपस्ने गरी जालीले छोप्ने, भान्छा र पकाउने भाँडाकुडा फोहर भएकाले प्रेसर कुकर र टपेस जफत गरिएको छ। यस मिठाई भण्डारणका सञ्चालकलाई तीन दिनभित्र नगरपालिका कार्यालयमा उपस्थित हुन निर्देशन दिएको वडानिरीक्षक रामकृष्ण प्रजापतिले बताए। लक्ष्मी स्वीट्स एण्ड प्यालेसमा प्याकेजिङ्ग सामानमा खाद्य विभागबाट अनुज्ञापत्र लिई लेवल राखी मात्र बिक्री वितरण गर्ने, भान्छा सफा गर्न, फ्रिजमा सम्पूर्ण सामान मिसाएर नराख्न निर्देशन दिएको छ। नवदुर्गा एण्ड चाट हाउस (मिठाई) प्याकेजिङ्ग सामानमा खाद्य विभागबाट अनुज्ञापत्र लिई लेवल राखी मात्र बिक्री वितरण गर्ने, भान्छा सरसफाई गर्न, मिठाईमा खाद्य रंग ५ केजी मैदामा १ ग्राममात्र राख्न निर्देशन दियो। ख्वप फलफूल तथा जुस पसल दर्ता नभएकाले त्यहीं दर्ता गराएर म्याद नाघेको सामानहरू क्रिमिया विस्कुट ७ पाकेट जफत गरी नष्ट गरियो। नापतौल विभागमा तराजु नवीकरण नगरेकाले जफत गरिएको छ भने तीन दिनभित्र कार्यालयमा उपस्थित हुन निर्देशन दियो। श्री न्यू ब्रम्हायणी फ्रुट्स एण्ड जुस सेन्टर तीन दिन भित्र दर्ता गर्न, तराजु नवीकरण नभएकाले १ थान जफत गरी तीन दिन भित्र कार्यालयमा उपस्थित हुन निर्देशन दियो। श्री ब्रम्हायणी फ्रुट्स एण्ड जुस सेन्टर तराजु नवीकरण नभएकाले १ थान जफत गरी तीन दिन भित्र कार्यालयमा उपस्थित हुन निर्देशन दियो। चाँगु नारायण फ्रुटस् एण्ड फ्रेस जुस पसल नवीकरण गर्न, म्याद नाघेको चोकोपाई ४ पाकेट, फाण्टा ३ वटा जफत गरी नष्ट गरियो। रामकेशरी प्रजापतिको चिया तथा मिठाई पसल तराजु नवीकरण गर्ने, प्याकेजिङ्ग सामानमा खाद्य विभागबाट अनुज्ञापत्र लिई लेवल राखी मात्र बिक्री वितरण गर्ने, खानेकुरा र मिठाई झिंगा नभन्किने गरी र धुलो नपस्ने गरी जालीले छोप्ने, भान्छा र पकाउने भाँडाकुडा फोहर भएकाले सफा गर्न, मिठाईमा ५ केजी मैदामा १ ग्राममात्र खाद्य रंग प्रयोग गर्न निर्देशन दिएको उनले बताए।"
मेलम्चीको पानी यही महिना काठमाडौं ल्याउने तयारी,"काठमाडौं: मेलम्ची खानेपानी विकास समितिले यही महिना भित्रै उपत्यकामा पानी ल्याउने गरी आवश्यक सुधार र तयारीको काम अघि बढाएको छ । पानी ल्याउन सामान्य सुधारका काम मात्रै गर्नुपर्ने छ । आयोजनाका कतिपय संरचना, आयोजनासम्म पुग्ने सडक र पुल नबन्दासम्म तत्काल मर्मत गरेर पानी ल्याउन लागिएको समितिका प्रवक्ता राजेन्द्रप्रसाद पन्तले जानकारी दिए । स्थायी समाधान नहुँदासम्म वर्षामा पानी ल्याउन रोकेर हिउँदमा मर्मत गरेरै ल्याउनुपर्ने अवस्था छ । गत वैशाखमा पानी पुनःवितरण सुरु गरिएकामा असारदेखि रोकिएको थियो । उनले भने, 'यो वर्ष आयोजनामा कम क्षति भएकाले अघिल्लो वर्षभन्दा चाँडै पानी ल्याउन सकिनेछ ।' वर्षा सकिएकाले अस्थायीरुपमा पानी चलाउन सडक र पुल मर्मत भइरहेको छ । यस वर्ष हेडवर्कको डाइभर्सन सुरुङ, अम्बाथान अडिट सुरुङमा नदीजन्य कुरा जान नदिन पहिले नै फलामको ढोका लगाएर बन्द गरियो । यो वर्ष सुरुङमा समस्या नभएको अनुमान छ । उनले भने, 'सुरुङ सफा गर्न पर्दैन र हेडवर्कसम्म सडक पुगेमा चाँडै पानी ल्याउन सकिन्छ भन्ने लागेको छ ।' गत वर्ष वर्षाले आयोजना, आयोजनासम्म पुग्ने सडक र पुलमा ठूलो क्षति पुर्यायो । तुलनात्मकरुपमा यो वर्ष संरचनामा कम क्षति पुगेको अनुमान छ । गेट नम्बर १ सफा गरेर चाँडै पानी पथान्तरण गर्न सकिने उनले बताए । त्यहाँका संरचना सफा गर्नु पर्दैन भन्ने अनुमान गरेपनि त्यहाँ पुगेपछि संरचनाको अवस्था थाहा हुने प्रवक्ता पन्तले बताए । गत वर्ष नदीको तिरैतिर डोजरले सम्याएर सडक बनाइएपनि बाढीले त्यसलाई बगाएको छ । अब त्यसरी नै नदी नजिकैबाटै अस्थायीरुपमा भएपनि पहुँच सडक बनाइने छ । कार्ययोजनामा सुरुङ चलाएपछि हरेक वर्ष साधारण निरीक्षण गर्ने र पाँचपाँच वर्षमा मर्मत गर्नुपर्ने हुनसक्छ भन्ने उल्लेख छ । सोहीअनुसार नै अहिले निरीक्षण गरिएको र त्यसमा सामान्य सुधार आवश्यक रहेको पाइएकाले त्यसलाई सुरु गरिएको छ । आयोजनाको दीर्घकालीनरुपमा मर्मत गर्न एशियाली विकास बैंकले अध्ययन गरेकामा त्यसको प्रारम्भिक प्रतिवेदन यसअघि समितिलाई दिएको थियो । त्यसको अन्तिम प्रतिवेदन डिसेम्बरसम्ममा आएपछि नै योजनाबद्धरुपमा मर्मत र सुधारको काम अघि बढाउन सकिनेछ । अन्तिम प्रतिवेदनका आधारमा कसरी गर्ने भनेर योजना बनाइनेछ । उनले भने, 'पुल, सडक र संरचना बनाउँदा कसकसले कसरी बनाउने भनी निर्णय हुनेछ र त्यसअनुसार काम अघि बढाइनेछ ।' दुई दशक पहिले निर्माण सुरु भएको आयोजनाबाट विसं २०७७ फागुनमा पहिलोपटक पानी काठमाडौं ल्याइएको थियो । पानी पथान्तरण गरेको केही महिनामा नै अर्थात् विसं २०७८ असार १ गते आएको वर्षाले आयोजनामा ठूलो क्षति पुर्याएको थियो । आयोजना निरीक्षणका क्रममा आयोजनाका दुई कर्मचारीको मृत्यु भएको थियो । सोही वर्ष कात्तिकमा आएको वर्षाले आयोजनामा थप क्षति पुर्यायो । सरकारले अस्थायीरुपमा पहुँचमार्ग निर्माण गरेर गत वैशाखमा पुनःपानी पथान्तरण गरेको थियो । झण्डै दुई महिना पानी उपत्यकामा ल्याइएको भएपनि वर्षाले थप क्षति हुन नदिन त्यसभन्दा पहिले नै पानी ल्याउन रोकेको थियो । काठमाडौं उपत्यकावासीको लामो प्रतिक्षापछि मेलम्चीको पानी ल्याएर वितरण सुरु भए पनि अझै बाह्रै महिना वितरण गर्नसक्ने अवस्था छैन । विसं २०७७ असारमा आयोजनाको माथिल्लो भागमा बाढी र पहिरो आउँदा त्यस क्षेत्रमा नै ठूलो असर पुगेको छ । त्यहाँको भौगर्भिक अध्ययन सकिएपछि मात्रै त्यहाँको स्थायी समाधानमा लाग्न सकिने अवस्था छ । आयोजनाका जम्माजम्मी कामलाई हेडवर्क, सुरुङमार्ग र प्रशोधन केन्द्र गरी तीन भागमा विभाजन गरिएको छ । यसमध्ये हेडवर्क र सुरुङमार्गको निर्माण एउटै कम्पनी र प्रशोधन केन्द्र निर्माण दुई कम्पनीले गरेका हुन् । सुरुङमार्ग र पानी प्रशोधन केन्द्र सम्पन्न भइसकेको छ । हेडवर्क सम्पन्न नहुँदै बाढीले क्षति पुर्याएको थियो । सरकारले विसं २०५६ मा मेलम्ची खानेपानी विकास समिति गठन गरेको थियो । आयोजना निर्माणका लागि एडिबीले सन् २००१ मा सम्झौता गरेको थियो । इटालियाली कम्पनी सिएमसी फिर्ता भएको झण्डै पाँच महिनापछि चिनियाँ कम्पनी सिनो हाइड्रोले बाँकी निर्माणका काम सुरु गर्यो । दुई वर्ष कोभिडले निर्माणमा अवरोध पुग्यो भने वर्षाले बनिसकेका संरचनामा क्षति पुर्यायो ।"
तीन देशका राजदूतले ओहोदाको प्रमाणपत्र पेस गरे,"काठमाडौं : राष्ट्रपति विद्यादेवी भण्डारीलाई तीन देशका राजदूतले ओहोदाको प्रमाणपत्र पेस गरेका छन्। नेपालका लागि फिनल्याण्ड, संयुक्त राज्य अमेरिका र आइसल्याण्ड राजदूतहरूले राष्ट्रपति भवनमा आयोजित छुट्टाछुट्टै विशेष समारोहमा आआफ्नो ओहोदाको प्रमाणपत्र पेस गरेका हुन्। कार्यक्रममा नेपाल सरकारका उच्च पदस्थ अधिकारीहरू समेतको उपस्थिति रहेको थियो।"
सोमालियालीलाई एक अर्ब डलर सहयोग माग,"एजेन्सी: सोमालियाका ७६ लाख नागरिकको तत्कालै उद्धार गर्न एक अर्ब अमेरिकी डलरको सहयोग आवश्यक रहेको संयुक्त राष्ट्रसङ्घले जनाएको छ । सोमालियामा अहिले करिब ७६ लाख नागरिकलाई मानवीय सहायताको आवश्यकता परेकाले त्यसको सहयोग गर्न यो रकम चाहिएको संयुक्त राष्ट्रसङ्घीय सहायता निकायले जनाएको छ । सोमालियालाई अहिले तत्काल सहयोग चाहिएको संयुक्त राष्ट्रसङ्घीय मानवीय सहायतासम्बन्धी एजेन्सी तथा संयुक्त राष्ट्रसङ्घीय महासचिव एन्टोनियो गुटरेसका सोमालियाली उपमहासचिव आदम अब्देलमुल्लाहले बताए । उनले भने, 'सोमालियामा दिनप्रतिदिन मानवीय सहायताको खाँचो परिरहेको र यसका लागि विश्वका सहयाता एजेन्सीहरुले सहयोगको मात्रालाई थप बढाउनुपर्ने आवश्यकता छ । अन्यथा केही महिनामा नै यहाँको अवस्था निकै नै नाजुक हुनेछ ।' उनले यहाँ खाद्यान्नको अभाव भएको, जसका कारण बालबालिकामा कुपोषणको समस्या देखिएको, कतिपय स्थानमा त औषधिको आपूर्ति पनि आवश्यक मात्रामा गर्न नसकिएको पाइएको संयुक्त राष्ट्रसंघीय निकायहरुले जनाएका छन् ।"
"खुम्बु क्षेत्रमा पर्यटक बढे, एकै महिना १२ हजार भित्रिए","सोलुखुम्बु : विश्वको सर्वोच्च शिखर सगरमाथा क्षेत्र स्वदेशी तथा विदेशी पर्यटकले खचाखच हुन थालेको छ । पछिल्लो एक महिना असोजमा मात्रै १२ हजार ४ सय ५१ जना पर्यटक खुम्बु पुगेको सगरमाथा राष्ट्रिय निकुञ्जको तथ्यांक छ । सगरमाथा क्षेत्रमा प्रवेश गर्ने पर्यटकको जोरसल्ले प्रवेशद्वारमा अनिवार्य दर्ता गर्ने व्यवस्था छ । सगरमाथा लगायतका हिमाली दृश्यको अवलोकन गर्ने पर्यटकको संख्या बढेसँगै यस क्षेत्रका व्यवसायी उत्साहित छन् । यतिबेला जिल्लाको खुम्बु क्षेत्र पुग्ने पर्यटक दिनप्रतिदिन बढिरहेका छन् । ट्रेकिङको सिजन शुरु भएसँगै पर्यटन व्यवसायी पनि लुक्ला पुगेका छन् । पर्यटन मार्गमा पर्ने लुक्ला, जोरसल्ले, फाक्दिङ, नाम्चे, खुम्जुङ, तेङ्बोचेलगायत ठाउँका होटल व्यवसायी पर्यटकको स्वागतमा व्यस्त छन् । नाम्चेका होटल व्यवसायी लामाकाजी शेर्पाका अनु्सार होटल व्यवसायी व्यवसायमा निक्कै व्यस्त छन् भने सो क्षेत्रको बाटो, चौतारा तथा होटल लज पर्यटकले नै भरिभराउ बनेका छन् । दशैँको बेला खराब मौसमका कारण उडान नहुँदा पर्यटक आउन सकेका थिएनन् । मौसममा सुधार भएसँगै पर्यटकको लर्को लाग्न थालेको हो । लुक्लामा अहिले दैनिक ३२ वटा भन्दा बढी उडान हुने गरेको छ । उडानसँगै व्यस्ता बढेको नागरिक उड्ययन प्राधिकरण लुक्लाका प्रमुख द्वारीका अछामीले बताए । खुम्बुमा वर्षको दुई पटक वैशाख, जेठ, असार र असोज कात्तिक, मंसिरलाई मुख्य पर्यटकीय सिजन मानिन्छ । जोरसल्ले चेकपोष्टका कर्मचारीमा पनि व्यस्तता बढेको सगरमाथा राष्ट्रिय निकुञ्जका प्रमुख संरक्षण अधिकृत भूमिराज उपाध्यायको भनाइ छ । उनले भने, व्यस्तताको त कुरै नगरौँ न, टूरिष्टहरू धमाधम खुम्बु भित्रिदै छन् निकुञ्जका चेकपोष्टका कर्मचारीमा पनि अत्यन्त व्यस्तता बढेको छ । कुनै दिन त उनीहरूलाई खान फुर्सद समेत नभई इन्ट्रि गर्नमा जुटेका छन् । लामो समय कोरोना कहरको चपेटामा परेको खुम्बुको पर्यटन व्यवसाय विस्तारै लयमा फर्किएसँगै होटल सञ्चालक तथा पर्यटन व्यवसायी उत्साही छन् । मौसममा सुधार भएकाले पर्यटकहरू पनि मनमोहक दृष्य अवलोकनमा रमाईरहेका छन् ।"
बाराही हाइड्रोपावरको प्रभावितका लागि आईपीओ खुला,काठमाडौं : बाराही हाइड्रोपावर पब्लिक लिमिटेडले आयोजना प्रभावित (बागलुङ) वासीका लागि शुक्रबारदेखि सेयर निष्कासन सुरु गरेको छ। कम्पनीले आयोजना प्रभावितका लागि दुई लाख ५० हजार कित्ता सेयर निष्कासन गरेको हो। स्थानीयले न्यूनतम १० कित्तादेखि अधिकतम १० हजार कित्तासम्म आवेदन दिन सक्नेछन्। प्रतिसेयर मूल्य एक सय रुपैयाँ कायम गरिएको छ। कात्तिक १८ गतेसम्म आवेदन दिन सकिने कम्पनीले जनाएको छ। सो अवधिमा सबै सेयर बिक्री नभएमा मंसिर ४ गतेसम्म आवेदन दिन सकिने व्यवस्था गरिएको छ। यसको बिक्री प्रबन्धकमा एनआइबिएल एस क्यापिटल तोकिएको छ।
'मुलुकलाई पुनः निरंकुशता र अराजकताको भूमरीतिर धकेल्ने कसरत भयो',"काठमाडौं : नेकपा (माओवादी केन्द्र)का अध्यक्ष पुष्पकमल दाहाल 'प्रचण्ड' ले मुलुकलाई पुनः निरंकुशता र अराजकताको भूमरीतिर धकेल्ने कसरत भइरहेको बताएका छन्। बाम लोकतान्त्रिक गठबन्धन काठमाडौं क्षेत्र नं ७ ले शुक्रबार काठमाडौंमा गरेको कार्यक्रममा प्रचण्डले अहिले पनि संविधान मिच्ने र मुलुकलाई पुनः निरंकुशता र अराजकताको भूमरीतिर धकेल्ने कसरत भइरहेकाले प्रतिगमन प्रवृत्तिलाई पराजित गर्न गठबन्धन बनेको बताएका हुन्। मंसिर ४ गतेको निर्वाचन एउटा सामान्य निर्वाचन मात्रै नभएको र राष्ट्रको रक्षाको ब्याटल भएको उनले बताए। देशमा अहिले प्रष्ट रूपमा दुईवटा गठबन्धन आमनेसामने भएको उल्लेख गर्दै उनले एउटा गठबन्धन अग्रगमनतिर अर्को पश्चगमनतिर, एउटा संविधान जोगाउनेतिर र अर्को संविधान मास्नेतिर देखिएको धारणा राखे। प्रचण्डले विस्तृत शान्ति सम्झौतापछि क्रमशः अगाडि बढेको सहमतिकै आधारमा वर्तमान गठबन्धन तयार भएको बताए।"
निर्वाचन हुन अब एक महिना बाँकी,काठमाडौं: प्रतिनिधिसभा र प्रदेशसभा सदस्य निर्वाचनको मिति आउन ठीक एक महिना बाँकी छ । निर्वाचनको तयारीका लागि निर्वाचन आयोग र नेपाल सरकार तथा सम्बन्धित पक्षले आवश्यक कार्य गरिरहेका छन् । नेपालको संविधानले प्रतिनिधिसभा सदस्य दुई सय ७५ मध्ये एक सय ६५ र प्रदेशसभा सदस्य पाँच सय ५० मध्ये तीन सय ३० स्थान (कूल सदस्य सङ्ख्याको ६० प्रतिशत) हुन आउने सदस्यका लागि यो समानुपातिक निर्वाचन प्रणालीबाट निर्वाचन हुने व्यवस्था गरेको छ । अन्य सदस्य पहिलो निर्वाचित हुने प्रणाली (प्रत्यक्ष)बाट हुन्छ । आयोगले प्रत्यक्षतर्फ उम्मेदवारको मनोनयनपत्र दर्ताको अन्तिम विवरण प्रकाशन गरिसकेको छ भने समानुपातिकतर्फ कात्तिक ८ गते बन्दसूचीबाट उम्मेदवारको नाम हटेको सूचना प्रकाशन गर्ने र कात्तिक ९ गते उम्मेदवारको बन्दसूची अन्तिमरुपमा प्रकाशन गर्ने कार्यक्रम तय गरेको छ । आगामी मङ्सिर ४ गते हुने मतदानका लागि मतदाता नामावलीमा नाम दर्ता भई विसं २०७९ मङ्सिर ३ गतेसम्ममा १८ वर्ष उमेर पूरा हुने तथा आयोगको अन्तिम मतदाता नामावलीमा नाम समावेश भएका नेपाली नागरिक मतदान गर्न योग्य हुनेछन् । निर्वाचनका लागि एक करोड ७९ लाख ८८ हजार पाँच सय ७० मतदाता रहेका छन् । यसमा ८८ लाख ४७ हजार पाँच सय ७९ महिला र ९१ लाख ४० हजार आठ सय छ पुरुष तथा एक सय ८५ जना अन्य रहेका छन् । देशभर कूल १० हजार आठ सय ९१ र २२ हजार दुई सय २६ मतदानस्थल तोकिएको छ ।
ट्याक्टर दुर्घटना हुँदा चालकको मृत्यु,"उदयपुर : उदयपुरको त्रियुगा नगरपालिका१५, दहरमा ट्याक्टर दुर्घटना हुँदा चालकको मृत्यु भएको छ। मृत्यु हुनेमा उदयपुरको त्रियुगा नगरपालिका१३, असारीका २२ वर्षीय विकाश राई रहेका छन्। दुर्घटनामा परी गम्भीर घाइते भएका राईको उपचारका क्रममा आज शुक्रबार बिहान पौने ११ बजे जिल्ला अस्पताल उदयपुरमा मृत्यु भएको हो। प्रदेश २०१००१ त १०३३ नम्बरको ट्याक्टर बिहान साढे ९ बजे अनियन्त्रित भई दुर्घटना भएको जिल्ला प्रहरी कार्यालय उदयपुरले जानकारी दिएको छ।"
"सुन भाउ घट्यो, चाँदीको स्थिर",काठमाडौं : शुक्रबार सुनको भाउ घटेको छ। चाँदीको भाउ भने स्थिर छ। सुनको भाउ प्रतितोला ६०० रुपैयाँले घटेको हो। नेपाल सुन चाँदी व्यवसायी महासंघका अनुसार छापावाल सुनको भाउ प्रतितोला ९२ हजार ५०० रुपैयाँ र तेजावी सुनको मूल्य तोलाको ९२ हजार रुपैयाँ निर्धारण भएको छ। सोमबार छापावाल सुनको भाउ तोलाको ९३ हजार १०० र तेजावी सुनको मूल्य ९२ हजार ६०० रुपैयाँ रहेको थियो। सोमबार चाँदीको भाउ प्रतितोला ११ सय ७० रुपैयाँमा कारोबार भइरहेको छ।
छानिए १७ नवउद्यमी,"विराटनगर : उद्योग संगठन मोरङको स्टार्टअप एन्ड इनोभेसन कार्यक्रमका लागि १७ जना नवउद्यमी छानिएका छन्। उद्योग संगठनले नयाँ व्यावसायिक सोच भएका युवामा उत्प्रेरकको भूमिका निर्वाह गर्ने उद्देश्यले गत वर्षदेखि कार्यक्रम सञ्चालन गरिरहेकोे छ। सो अन्तर्गत दोस्रो ब्याचमा ६ महिला र ११ पुरुष गरी छानेको हो। छनोट भएका स्टार्टअपलाई असोज २७ देखि ३० गतेसम्म सञ्चालन भएको चारदिने बुट क्याम्पमा बिजिनेस हेल्थ चेकअप गरी मेन्टर तथा बिजिनेस कोचसँग म्याच मेकिङ गराइएको थियो। नवउद्यमीलाई सघाउन १८ जना मेन्टर, ५ जना बिजिनेस कोच र ६ जना स्टार्टअप फेलोसमेत चयन गरिएको छ। व्यावसायिक योजना तयारी, प्राविधिक विषयमा मेन्टरसिप, कोचिङ तथा परामर्श र नेटवर्क विस्तारलगायत १२ महिने व्यावसायिक सेवा उपलब्ध गराउने संगठनको स्टार्टअप एन्ड इनोभेसन समितिका संयोजक सुरेन्द्र गोल्छाले बताए। नवउद्यमीले बिजिनेस क्यानभास मोडेल, बिजिनेस हेल्थ चेकअप, उपभोक्तासँग साक्षात्कार र लगानीमा समेत सहजीकरणलगायतका सुविधा पाउने उनले जानकारी दिए। कार्यक्रम कार्यान्वयनका लागि प्रदेशको उद्योग, श्रम तथा रोजगार मन्त्रालय, विराटनगर महानगर, स्विस कन्ट्याक्ट, आसामान नेपाल, पूर्वाञ्चल विश्वविद्यालय, अन्तरप्रेरणा प्रालि, नबिल बैंक र नेपाल युवा उद्यमी मञ्चलगायतका संस्थासँग सहकार्य गरेको छ।"
"सकियो नवौं, कर्णालीमा भेट्ने बाचा","पोखरा : नेपाली खेलकुदको कुम्भमेला मानिने नवौं राष्ट्रिय खेलकुद प्रतियोगिता सम्पन्न भएको छ। दुई वर्षपछि कर्णाली प्रदेशमा भेट्ने बाचासहित गण्डकी प्रदेशमा आयोजित नवौं राष्ट्रिय खेलकुद सम्पन्न भएको हो। प्रधानमन्त्री शेरबहादुर देउवाले कर्णाली प्रदेशका सामाजिक विकासमन्त्री यज्ञबहादुर बिसीलाई १०औं संस्करणको राष्ट्रिय खेलकुद आयोजनाका लागि झन्डा हस्तान्तरण गरेका थिए। राष्ट्रिय खेलकुद परिषद्का सदस्यसचिव टंकलाल घिसिङले आठौं राष्ट्रिय खेलकुद प्रतियोगिताकै दौरान भएको सहमति अनुरुप १०औं राष्ट्रिय खेलकुदको जिम्मेवारी कर्णाली प्रदेशलाई दिएको बताए। हरेक दुई वर्षको अन्तरालमा हुने राष्ट्रिय खेलकुदको १०औं संस्करण अब २०८१ मंसिर २ देखि ९ गतेसम्म कर्णाल्ी प्रदेशमा हुनेछ। कर्णालीले आठौं राष्ट्रिय खेलकुद प्रतियोगिताको समापनकै दौरान १०औं राष्ट्रिय खेलकुद आयोजनाको दाबी गरेको थियो। कर्णाली प्रदेश खेलकुद परिषद्का सदस्यसचिव विश्वमित्र सञ्ज्यालले राष्ट्रिय खेलकुदको १०औं संस्करण आयोजनाका लागि आफूहरूले विगत चार वर्ष अघिदेखि नै पूर्वाधार निर्माणको कामलाई तीब्रता दिँदै आएको बताए। अहिलेसम्म कर्णाली प्रदेशले राष्ट्रिय खेलकुदको आयोजना गर्न पाएको छैन। त्यसैले १०औं राष्ट्रिय खेलकुदलाई विशेष र अविष्मरणीय बनाउन कुनै कसर बाँकी राख्ने छैनौं, कर्णाली प्रदेश खेलकुद परिषद्का सदस्यसचिव सञ्ज्यालले भने, हाम्रो मुख्य चुनौती पूर्वाधार हो। यसका लागि हामीले विगत चार वर्षदेखि नै काम सुरु गरिसकेका छौं। समापन समारोहमा बोल्दै प्रधानमन्त्री शेरबहादुर देउवाले राष्ट्रिय प्रतियोगिता नेपाली खेलकुदको महोत्सव भएको बताउँदै यसले हजारौं खेलाडीको भविष्य निर्धारण गर्ने बताए। उनले अब १०औं राष्ट्रिय खेलकुदको तयारीमा जुट्न आग्रह गरे। हरेक दुई वर्षमा आयोजना हुने राष्ट्रिय खेलकुद कोरोना महामारीलगायत विभिन्न कारण करिब चार वर्षपछि आयोजना भएको हो। गण्डकी प्रदेशमा भने ३९ वर्षपछि राष्ट्रिय खेलकुद फर्किएको हो। यसअघि २०४० सालमा गण्डकीमा दोस्रो राष्ट्रिय खेलकुद प्रतियोगिता आयोजना भएको थियो। नवौं राष्ट्रिय खेलकुदमा ११ टोलीका ६ हजार १ सय २७ खेलाडीले प्रतिस्पर्धा गरेका थिए। जसमा ३४१४ पुरुष र २७१३ महिला खेलाडीले प्रतिस्पर्धा गरेका थिए। नवौं राष्ट्रिय खेलकुदमा ३ सय ९७ स्वर्ण पदकका लागि प्रतिस्पर्धा भएको थियो। नवौं राष्ट्रिय खेलकुदमा विभागीय टोली नेपाल पुलिस, एपीएफ र त्रिभुवन आर्मी क्लबसहित सात प्रदेश र गैरआवासीय नेपाली संघ (एनआरएनए) गरी ११ टोलीका खेलाडीले प्रतिस्पर्धा गरेका थिए। प्रतियोगितामा ३६ खेलका ४ सय ४ इभेन्ट समावेश गरिएको थियो। नवौं राष्ट्रिय खेलकुदमा सुदूरपश्चिमकी रितिका बुमी कान्छी खेलाडी बनिन्। पौडी खेलाडी रितिकाले ७ वर्ष २२ दिनको उमेरमा नवौं राष्ट्रिय खेलकुदमा प्रतिस्पर्धा गरेकी थिइन्। यस्तै स्क्वास खेलाडी धनबहादुर घलेले ६१ वर्ष ४ महिनाको उमेरमा राष्ट्रिय प्रतियोगितामा उत्रिएका थिए। पदक तालिकामा आर्मीको दबदबा नवौं राष्ट्रिय खेलकुदको पदक तालिकामा विभागीय टोली त्रिभुवन आर्मी क्लबले दबदबा कायम राखेको छ। ४०४ स्वर्णमध्ये आर्मीले १७२ स्वर्ण जित्दै तालिकामा पहिलो स्थान कब्जा गर्यो। आर्मीले ११० रजत र ८९ कांस्य पदक आफ्नो नाममा लेखायो। पदक तालिकाको शीर्ष तीनमा विभागीय टोलीले वर्चश्व जमाउँदा सशस्त्र प्रहरीको एपीएफ क्लबले दोस्रो र नेपाल पुलिस क्लबले तेस्रो स्थान हात पार्यो। एपीएफले ६५ स्वर्ण ७३ रजत र ८१ कांस्य जित्यो। यस्तै पुलिसले ६१ स्वर्ण ६१ रजत र ७३ कांस्य जित्न सफल भयो। पूर्वाञ्चलमा भएको सातौं राष्ट्रिय खेलकुददेखि विभागीय टोलीले शीर्ष तीन स्थान कब्जा गर्दै आएका हुन्। त्यसअघि मध्यमाञ्चल विकास क्षेत्रले वर्चश्व जमाउँदै आएको थियो। नवौं राष्ट्रिय खेलकुदमा आर्मीकी दुवाना लामाले सर्वाधिक नौ पदक जितिन्। जलपरी दुवानाले नौ स्वर्ण र एक रजत पदक जित्न सफल भइन्। विभागीय टोलीपछि चौथो स्थानमा गण्डकी प्रदेश रह्यो। यस्तै पाँचौं स्थानमा रहेको आयोजक गण्डकीले ३२ स्वर्ण, ३१ रजत र ५७ कांस्य जित्यो। पाँचौं स्थानमा रहेको बागमती प्रदेशले २४ स्वर्ण ४७ रजत र ७४ कांस्य जित्यो। यसैगरी प्रदेश १ ले १० स्वर्ण, २३ रजत र ५० कांस्य, सुदूरपश्चिम प्रदेशले १० स्वर्ण, १० रजत र ४३ कांस्य जित्यो। गैर आवासीय नेपाली संघ (एनआरएनए) ले १० स्वर्ण, ९ रजत र ७, लुम्बिनी प्रदेशले ६ स्वर्ण २२ रजत र ४० कांस्य जित्यो। मधेस प्रदेशले ५ स्वर्ण, ८ रजत र २६ कांस्य तथा कर्णाली प्रदेशले २ स्वर्ण, ४ रजत र १२ कांस्य जित्यो। विवादै विवादको शृंखला नवौं राष्ट्रिय खेलकुदमा विभिन्न विवादमा पनि फस्न पुग्यो। गैर आवाससीय नेपाली संघ (एनआरएनए) का खेलाडी सहभागिता, खेल सामग्री, खेलाडीको आवास, खाना र पोसाकदेखि प्रतियोगिताको समग्र व्यवस्थापनका विषयमा विवाद उब्जिएको थियो। प्रतियोगिताको पहिलो दिनको उद्घाटन नै निरस देखिएको थियो। पोखरा रंगशालामा स्थानीयको उपस्थिति नहुँदा खाली रंगशालामा उद्घाटन गरिएको थियो। समारोह उपसमितिले पहिलेका संस्करणभन्दा नवौं राष्ट्रिय खेलकुदको उद्घाटन र समापन विशेष हुने दाबी गरे पनि आतिसबाजीमा मात्रै ध्यान दिँदा अन्य कार्यक्रम निरस बनेको थियो। साउन्ड सिष्टम गतिलो नहुँदा वक्ताहरूले के बोलिरहेका छन् भन्ने नै सुनिँदै थियो। साउन्ड सिष्टमको समस्या उद्घाटनमा मात्रै होइन, समापन समारोहमा पनि दोहोरिएको थियो।"
बाँस झ्याङमा भेटियो १५ किलो गाँजा,विराटनगर : मोरङको जहदा गाउँपालिका२ भाथीगछस्थित बाँस झ्याङमा लुकाएर राखेको अवस्थामा प्रहरीले शुक्रबार बिहान १५ किलो गाँजा बरामद गरेको छ । इलाका प्रहरी कार्यालय रानीका प्रहरी निरीक्षक महेन्द्र दर्नाल नेतृत्वको टोलीले बिहान ५:३० बजेतिर लागूऔषध गाँजा बरामद गरेको हो । विशेष सूचनाका आधारमा गाँजा बरामद गर्न प्रहरी पुगेको थियो । गाँजा कसले लुकाएको हो भन्ने यकिन भइसकेको छैन । भारततिर निर्यात गर्नका लागि लुकाएर राखेको हुनसक्ने प्रहरीको अनुमान छ । मोरङ प्रहरीका प्रवक्ता डीएसपी दीपक श्रेष्ठले गाँजा लुकाउने व्यक्तिको खोजी तीव्र पारेर अनुसन्धान सुरु गरिएको जानकारी दिए ।
आयोगको अबको निर्णयले भूकम्प ल्याउँछ : प्रमुख आयुक्त थपलिया,"विराटनगर : प्रमुख निर्वाचन आयुक्त दिनेशकुमार थपलियाले आचार संहिताको कार्यान्वयन र पालनाका सन्दर्भमा निर्वाचन आयोगबाट अब हुन लागेको निर्णयले भूकम्प ल्याउने बताएका छन् । निर्वाचन सम्बन्धी कानूनलाई टेकेर आयोगले ५७ दिनभित्रमा एउटा निर्णय गर्दै छ । त्यो निर्णयले भूकम्प नै ल्याउन सक्छ, उनले भने । आचार संहिता उल्लंघनलाई टुलुटुलु हेरर बस्न नसकिने र पालनामा आयोग कडा रूपमा प्रस्तुत हुने थापलियाको भनाइ छ । प्रदेश १ को राजधानी विराटनगरमा शुक्रबार आयोजित प्रदेश स्तरीय सञ्चार माध्यम सम्बन्धी अभिमुखीकरणलाई सम्बोधन गर्ने क्रममा राजनीतिक दलप्रति लक्षित गर्दै उनले आफैँले बनाएको कानून उल्लंघन गर्ने अधिकार कसैलाई पनि नभएको स्पष्ट पारेका छन् । आफैँले दस्तखत गरेर बनाएको कानून उल्लंघन गर्न नहिचकिचाउने परिपाटी छ । एउटा स्पष्टीकरण सोध्दा कोकोहोलो मच्चाउने प्रवृति छ, उनले भने, यस्तो प्रवृति आयोगका लागि चुनौती हो । यसरी स्वच्छ रूपमा निर्वाचन हुन सक्दैन कि भन्ने चिन्ताले हामी अप्ठेरो अवस्थामा छौँ । आचार संहिता पालनाका विषयमा निर्वाचन आयोगले कानूनबाहेक अरु कसैलाई पनि नचिन्ने उनले बताए । उल्लंघन गर्नेलाई स्पष्टीकरण सोध्नु कारबाही नभएको र प्रक्रियाको सुरुवात मात्रै भएको थपलिया बताउँछन् । स्पष्टीकरण सोध्नु भनेको माकुराको जालोमा झिँगो पस्नु हो । निस्कन सक्यो भनेर बाँच्छ, थपलियाले भने, हैन भने सकिन्छ । स्पष्टीकरण मात्रै सोधेकाले अहिले नै आयोगले कसैलाई कारबाही गरिसकेको छैन । उनको भनाइ नेकपा (एकीकृत समाजवादी)का अध्यक्ष माधवकुमार नेपालप्रति लक्षित रहेको हो । आचार संहिताको उल्लंघन गरेर चुनावी प्रचार गरेको भन्दै नेपाललाई कारबाहीका लागि आयोगले रौतहट प्रहरीलाई लिखित निर्देशन दिएको छ । त्यो विषयमा अनेक टिकाटिप्पणी हुन थालेपछि आचार संहिता उल्लंघनलाई टुलुटुलु हेरेर बस्न नसकिने भन्दै प्रमुख निर्वाचन आयुक्त थपलियाबाट कडा प्रतिक्रिया आएको छ । एउटा स्पष्टीकरणले कोकोहोलो मच्चिएको छ । तरंग ल्याएको छ, उनले भने, कानून र नियम मानेर तथा पद्धतिमा बसेर अबको केही दिनभित्रमा आयोगले गर्ने निर्णयले त भूकम्प नै ल्याउँछ । आयोगले कानूनबाहेक कसैलाई पनि चिन्दैन । दलहरुले नै बनाएको कानूनलाई कार्यान्वयनमा ल्याएको बताउँदै उनले कानूनको कार्यान्वयनका लागि आयोगले कसैलाई पनि सोध्न आवश्यक नरहेको उल्लेख गरे । कसैलाई कारबाही गर्नु पर्दा आयोग खुसी हुँदैन, थपलिया भन्छन्, तर के गर्नु कानून नै मिचेपछि बाध्य हुनुपर्छ । सामाजिक सञ्जालको दुरुपयोग गर्दै मिथ्या र भ्रामक सूचना दिने तथा सामाजिक विखण्डन ल्याउने खालका प्रयास भइरहेको भन्दै थपलियाले चिन्ता व्यक्त गरे । सबैका लागि सामाजिक सञ्जालको प्रयोग अपरिहार्य भइसकेको छ, उनले भने, तर दुरुपयोग भएपछि कडाइ गर्नुपर्ने अवस्था आयो । सञ्चार माध्यमले महिला उम्मेदवारलाई सम्मान गर्न नसकेको र होच्याइरहेको थपलियाले बताए । पहुँच र पैसाका भरमा निर्वाचन प्रभावित हुन नहुने धारणा उनको छ । पैसा र पहुँचका भरमा कसैले पनि चुनाव जित्न हुँदैन । निर्वाचन सिद्धान्त, निष्ठा र इमान्दारीताले जित्नुपर्छ, उनले भने, राष्ट्रिय एकतालाई मद्धत, संघीय लोकतान्त्रिक प्रणालीलाई सुदृढ र नागरिकको अधिकारलाई रक्षा गर्ने सबैभन्दा मजवुत माध्यम निर्वाचन हो । इतिहासमा दर्ज हुने गरी स्वच्छ, स्वतन्त्र, निष्पक्ष र शान्तिपूर्ण हिसाबमा निर्वाचन सम्पन्न हुनुपर्छ । निर्वाचनको स्वच्छताले मात्रै लोकतन्त्र सबल हुने हुँदा नागरिकमा निर्वाचनप्रतिको अपनत्व र स्वामित्व ग्रहण गर्ने वातावरण बन्नुपर्नेमा उनको जोड छ । निर्वाचनप्रति मतदाताको आकर्षण बढाउनुपर्छ । हरेक नागरिकलाई छान्ने र छानिन पाउने अधिकार छ, थपलियाले भने, मुलुकमा राजनीतिक दलबाटै शासन खोज्नुपर्ने संवैधानिक व्यवस्था छ । तर कसलाई चुन्ने भन्ने विषयमा नागरिकको मत निर्णायक हुन्छ । उनले राजनीतिक दलका घोषणापत्रका बारेमा पनि बहस चलाइदिन सञ्चार माध्यमलाई आग्रह गरेका छन् । प्रमुख निर्वाचन आयुक्त थपलियाले साथमा मतदाता परिचय पत्र नभएका, तर निर्वाचन आयोगको सूचीमा नाम समावेस भएकाले समेत मतदान गर्न पाउने बताए । नागरिकता, धनीपूर्जा, राष्ट्रिय परिचय पत्र वा आधिकारिक निकायबाट जारी भएका फोटोसहितको परिचयपत्रका आधारमा मतदान गर्न पाउने व्यवस्था आयोगले गरेको जानकारी उनले दिए । मोरङका प्रमुख जिल्ला अधिकारी काशीराज दाहालले शान्तिपूर्ण हिसाबले निर्वाचन सम्पन्न गर्न केन्द्रीय सुरक्षा योजना अनुसार नै जिल्लास्तरीय सुरक्षा योजना बनाएर लागू गरिएको जानकारी दिए । निर्वाचन अधिकृतको कार्यालय, राजनीतिक दलका कार्यक्रम, निर्वाचनमा खटिने कर्मचारी र मतदाताको सुरक्षालाई पहिलो प्राथमिकतामा राखिएको दाहालले बताए ।"
रकम हिनामिना गर्ने अस्पतालका दुई कर्मचारी पक्राउ,विराटनगर: रकम हिनामिनाको आरोपमा मोरङको बूढीगंगा गाउँपालिकाको विराट शिक्षण अस्पतालका दुई जना कर्मचारी पक्राउ परेका छन्। अस्पतालमा कार्यरत बूढीगंगा२ का ३६ वर्षीय दूर्गाबहादुर विष्ट र सुनसरीको इटहरी उपमहानगरपालिका४ का अस्मिन भट्टराईलाई प्रहरीले बिहीबार साँझ पक्राउ गरेको हो। दुवै जना अस्पतालको बिलिङ काउन्टरमा कार्यरत कर्मचारी हुन्। बिरामीका आफन्तले अस्पतालको नाममा डिपोजिट गरेको रकम हिमामिना गरेको आरोप उनीहरूलाई छ। मोरङ प्रहरीका प्रवक्ता डीएसपी दीपक श्रेष्ठले अस्पतालले दिएको जाहेरीका आधारमा विष्ट र भट्टराईलाई पक्राउ गरेर अनुसन्धानको दायरामा ल्याइएको जानकारी दिए। विष्ट र भट्टराईले अस्पतालको सफ्टवेयर नै परिवर्तन गरेर रकम हिनामिना गरेको आशंका छ। पक्राउ परेकाहरूले कति रकम हिनामिना गरेर भन्ने बारेमा खुल्न बाँकी रहेको श्रेष्ठले बताए। अस्पतालका प्रशासन प्रमुख सन्तोष निरौलाले रकम हिनामिना गरेको पाइएपछि उजुरी गरिएको र दुवै जनालाई प्रहरीले पक्राउ गरेको बताए। थप विषय प्रहरीको अनुसन्धानपछि खुल्ने निरौलाको भनाइ छ।
भ्रष्टाचार मुद्दामा किन बढ्यो सफाइ ?,"काठमाडौं : विसं २०७९ वैशाख ८ गते प्रतिवादी मागैन महतो र रामनारायण पोदारलाई घुस रिसवत मुद्दामा विशेष अदालतले सफाइ दियो। घुस माग्ने महतो र ११ हजार घुससहित रंगेहात पक्राउ परेका पोदारलाई अख्तियारले प्रमाणसहित मुद्दा दायर गरेको थियो। तर विशेषले आरोप दाबी शंकारहित तवरबाट पुष्टि गर्नुपर्ने दायित्व वादी पक्षमा रहने, शंकाको सुविधा अभियुक्तले पाउने भन्दै सफाइ दिएको थियो। घुस लिई झुटा कागजातका आधारमा विदेशी सवारी चालक अनुमतिपत्रको नेपालीकरण भन्दै सुन्दर भट्टराई, यामलाल ढकाल, यादव पौडेल र राजु सेढाईविरुद्ध अख्तियारले मुद्दा दायर गरेको थियो। तर विशेषले अदालतले २०७८ चैत २२ गते उनीहरूले घुस लिएको यकिन र वस्तुनिष्ट तवरबाट पुष्टि हुन नसकेको भन्दै सफाइ दिएको थियो। यो मुद्दामा अख्तियारले सर्वोच्चमा पुनरावेदन गरेको छ। यातायातका कर्मचारीले झुटा कागजातका आधारमा विदेशी सवारी चालक अनुमतिपत्रलाई नेपालीकरण गरी भ्रष्टाचार गरेको भन्ने तथ्य स्थापित भएको भनी कसुर ठहर गरी सकेको, ५ लाख ४ हजार घुस लिनुखानु भनेको सप्रमाण पुष्टि भएको तथा उजुरकर्ता र मौकामा कागज गर्ने व्यक्तिले अदालतमा आरोप मागदाबी व्यहोरालाई समर्थन हुने गरी बकपत्र गरेकोलगायतका प्रमाणसमेत पेस गरेको छ। प्रतिवादी नवीनकुमार साह र वीरेन्द्रकुमार साहविरुद्ध घुस लिई भ्रष्टाचारका गरेको मुद्दामा १५ लाख ९६ हजार बिगो कायम गरी अख्तियारले मुद्दा दायर गरेको थियो। २०७९ जेठ ६ मा अख्तियारको यो मुद्दामा विशेषले साहद्वयले कसुर इन्कार गरेको, अडियो संवाद र स्क्रिप्ट राइटिङ कानुनसम्मत तवरबाट तयार भएको नदेखिएको, बरामद भएको रकम राज्यकोषको भई उजुरकर्तालाई उपलब्ध गराएको लगायत विषय देखाउँदै सफाइ दिएको छ। विशेषको सफाइविरुद्ध अख्तियारले थप प्रमाणसहित पुनरावेदन गरेको छ। विशेषले २०७८ चैत ११ गते फैसला गरेको प्रश्नपत्र गोपनीयता भंग गरी भ्रष्टाचार मुद्दामा दिएको सफाइविरुद्ध पनि अख्तियारले सर्वोच्चमा पुनरावेदन गरेको छ। विशेषले भक्तबहादुर शाही र घनश्याम भण्डारीलाई आरोपत्रको मागदाबीबमोजिम कसुर ठहर गरेको थियो। तर, टेकबहादुर भण्डारी र दलबहादुर विश्वकर्मालाई सफाइ दिएको थियो। प्रमाणको अभाव भएको, दलबहादुर परीक्षार्थीसम्म रहेको, प्रश्नपत्रको गोपनीयता कायम गर्ने जिम्मेवारी नरहेको भन्दै सफाइ दिएको छ। तर अख्तियारले प्रश्नपत्रको गोपनीयता भंग गर्न टेकबहादुर र दलबहादुरको हात रहेको भन्दै पुनरावेदन गरेको छ। अख्तियारका अनुसार सफाइ पाएका टेकबहादुरको निर्देशनमा वार्ड सदस्यले सम्पूर्ण कार्य गरेको, उनकै मोबाइलबाट वार्ड सदस्यपदपूर्ति समितिका संयोजक भक्तबहादुर शाहीसँग फोन सम्पर्क गरी सरसल्लाह गरिएकोे छ। २०७९ वैशाख २ मा गलत प्रतिवेदन र झुटा बिल भर्पाईका आधारमा गैरकानुनी लाभ लिई भ्रष्टाचार मुद्दाका थमन योगी, तरुणबहादुर विष्ट, घनश्याम शर्मा, डम्बरबहादुर कामी, कर्णबहादुर विक र अनिता विकलाई सफाइ दिएको छ। बाटो निर्माणका सम्बन्धमा कुनै उजुरी परेको नदेखिएको, तर यसै निर्माणका विषयमा आरोपपत्र दायर गरिएको, अख्तियारवाट खटाइएका प्राविधिकले स्थानीय समेतलाई सोधपुछ गरी प्रतिवेदन दिएको भनी बकपत्र गरेको जस्ता कारण देखाउँदै सफाइ दिएको छ। यो मुद्दामा पनि अख्तियारले सर्वोच्चमा पुनरावेदन गरेको छ। विशेषले २०७९ वैशाख १४ मा फैसला गरेको धु्रव महतो ननियाको घुस मुद्दामा पनि अख्तियार पुनरावेदनमा गएको छ। प्रतिवादीबाट बरामद भएको नगदसहितको खानतलासी मुचुल्का, उजुरकर्ताले पेस गरेको सीडी, प्रतिवादीको हात धुँदा पानीको रंग परिवर्तन भएको मुचुल्का र पानीमा रहेको केमिकल फेनोल्फथालिन परीक्षण प्रतिवेदनलाई प्रमाणका रूपमा ग्रहण गर्न मिल्ने देखिन नआएको कारण सफाइ दिएको छ। उता अख्तियारले भने महतो नुनियाले अधिकार प्राप्त अधिकारीसमक्ष गरेको बयानमा प्रतिवादी रामप्रकाश सतराले बचावको लागि गुहार गर्नु भएको हुनाले म भावुक भएर अदालतमा बकपत्र गर्दा पहिले गरेको बयान कागजलाई प्रतिकूल हुन गएको हो, भनी खुलाएको भन्दै पुनरावेदन गरेको छ। यस्तै हालै अख्तियारले विशेष अदालतबाट फैसला भएका घुसरिसवतसम्बन्धी ८, प्रश्नपत्रको गोपनीयता भंग १ र गलत प्रतिवेदन तथा झुट्टा बिल भरपाई १ गरी जम्मा १० वटा मुद्दाविरुद्ध एकै दिन अख्तियारले सर्वोच्च्चमा पुनरावेदन दर्ता गरेको प्रवक्ता श्यामप्रसाद भण्डारीले जानकारी दिए। उनका अनुसार १ सय २२ मुद्दाको सर्वोच्चमा पुनरावेदन गरेको छ। पछिल्लो समयमा अख्तियारले दायर गरेको मुद्दामा ठूलो असफलता हात परेको छ। विशेष अदालतमा नयाँ नेतृत्व आएपछि धमाधम अख्तियारले दायर गरेको मुद्दामा सफाइ दिइएको छ। प्रवक्ता भण्डारी पनि सफलता दर कम भएपछि मुद्दा दायर गर्दा पेस गरेको प्रमाणका आधारमा सर्वोच्चमा पुनरावेदन गरिएको बताउँछन्। विशेषका पछिल्ला फैसलाले आयोग अनुसन्धान कमजोर भयो भन्ने बाहिर आयो, उनी भन्छन्, तर सफलता दर कम भयो। त्यस्तैले चित्त नबुझेर सर्वोच्चमा पुनरावेदन गरेका छौं। २०७८७९ मा अदालतबाट प्राप्त १ सय ४८ फैसलामध्ये ५८ मुद्दामा भ्रष्टाचार कसुर कायम भएको छ। विशेष अदालतबाट फैसलाको पूर्णपाठ प्राप्त भएको ५० दिनभित्र अख्तियारले सर्वोच्चमा पुनरावेदन गर्ने वा नगर्ने निर्णय गर्नुपर्छ। सुशासनविद् पदमिनी प्रधानाङ्ग न्यायालय स्वच्छ, निष्पक्ष नभएसम्म यस्तै हुने बताउछिन् । अख्तियारले जति प्रमाणसहित मुद्दा हाले पनि, न्यायालय नसुध्रिएसम्म यस्तै हुने हो, उनले भनिन् । न्यायाधीश नियुक्तिदेखिनै न्यायालयको सुधार हुन आवश्यक रहेको उनको भनाइ छ। ट्रान्सपरेन्सी इन्टरनेसनल नेपालका अध्यक्षसमेत रहेकी प्रधानाङ्ग अख्तियारले धेरै मुद्दा देखाउन कमजोर प्रमाणका आधार मुद्दा हाल्न भने नहुने सुझाव दिएकी छन्। उनले स्टिङ अपरेसन, अनुचित कार्यलगायत हुनै पर्ने जिकिर पनि गरिन्।"
पोलियो उन्मूलन हिरो,सुर्खेत : कर्णालीमा पोलियो रोग उम्मूलनमा महत्त्वपूर्ण योगदान गर्ने दुई जनालाई सम्मान गरिएको छ। पोलियो रोग उन्मूलनका लागि जनचेतना फैलाएको र प्रभावकारी रूपमा खोप अभियान सञ्चालन गरेको भन्दै उनीहरूलाई सम्मान गरिएको हो। कर्णाली प्रदेश स्वास्थ्य सेवा निर्देशनालयका निर्देशक डा रवीन खड्का र जिल्ला स्वास्थ्य सेवा कार्यालयका सेवानिवृत्त खोप सुपरभाइजर जितलाल ढकाललाई कर्णालीमा पोलियो उन्मूलनमा सघाएबापत कर्णालीका पोलियो उन्मूलन हिरोको रूपमा सम्मान गरिएको छ। विश्व पोलियो दिवसको अवसर पारेर बिहीबार डा खड्का र ढकाललाई सो सम्मान गरिएको हो। नेपालमा पोलियो नियन्त्रण र निवारण सुरु गरेदेखि नै कर्णालीका विभिन्न जिल्लामा पोलियो उन्मूलनमा महत्त्वपूर्ण काम गरेका जितलाल ढकाल र कर्णालीका ८ वटा जिल्लालाई पूर्ण खोपयुक्त जिल्ला बनाएर पोलियो उन्मूलनमा उल्लेख्य योगदान दिएका स्वास्थ्य निर्देशक डा खड्कालाई हिरोको रूपमा सम्मान गरिएको हो। वीरेन्द्रनगर नगरपालिका७ का वडाअध्यक्ष ध्रुवकुमार चपाईंले उनीहरूलाई सम्मान गरेका थिए। सो अवसरमा वडाअध्यक्ष चपाईंले सबैको योगदानले कर्णालीमा पोलियो उन्मूलनमा सहयोग पुगेको बताउँदै सम्मानित भएका डा खड्का र ढकाललाई बधाई दिए। सामाजिक विकास मन्त्रालयका लक्ष्मीनारायण तिवारी र पत्रकार महासंघ सुर्खेतका अध्यक्ष ललित बसेलले पोलियो उन्मूलन भए पनि नेपालका सीमा नाकाका जिल्लाहरूमा जोखिम कायमै रहेको बताए।
सुत्केरी हुन नसकेकी कुशुमको हवाई उद्धार,"सिमकोट: व्यथा लागेको चार दिनसम्म सुत्केरी हुन नसेकेकी अदानचुली५ कि कुशुम टमटाको हवाई उद्धार गरिएको छ । लामो समय बित्दा पनि गाउँमा सुत्केरी हुन नसकेपछि राष्ट्रपति महिला उत्थान कार्यक्रमको आर्थिक सहयोगमा नेपाली सेनाको हेलिकोप्टरमार्फत टमटाको उद्धार गरिएको हो । बुधबार श्रीनगर स्वाशस्थ्य चौकीमा भर्ना गरिएको टमटाको कुनै सुधार नभएको र स्थानीय स्वास्थ्य संस्थामा उपचार सम्भव नदेखिएपछि प्रदेश अस्पताल सुर्खेत वा अन्य कुनै सुविधा सम्पन्न अस्पतालमा रिफर गरिएको श्रीनगर स्वास्थ्य चौकीका इन्चार्ज रामशरण थापाले जानकारी दिए । प्रारम्भीक स्वास्थ्य परिक्षण गर्दा उनको अवस्था जटिल देखिएपछि हामीले रिफर गरेका हौं, स्वास्थ्य चौकी इन्चार्ज थापाले भने गाउँपालिका अध्यक्षलगायतका सबै पदाधिकारीलाई खबर गरेपछि उहाँको समन्वयमा स्वास्थ्य सेवा कार्यालयको सिफारिसमा नेपाली सेनाको हेलिकोप्टरमार्फत उद्धार भएको हो । थापाका अनुसार स्वास्थ्य चौकीमा ल्याएपछि स्वास्थ्य परीक्षण गर्दा टमटाको पाठेघरको मुख केही खुलेकाले उनलाई प्रशव व्यथा नैं लागेको भन्ने निचोडमा आफूहरुले छिटो उद्धारको पहल भएको हो । गाउँपालिको अनुरोधमा जिल्ला प्रशासन कार्यालय र जनस्वास्थ्य कार्यालयको सिफारिसमा महिला बालबालिका तथा जेष्ट नागरिक मन्त्रालय अन्तरगत राष्ट्रपति महिला उत्थान कार्यक्रममार्फत हेलिकोप्टरको भाडा व्यहोर्ने गरेर टमटालाई कर्णाली प्रदेश अस्पताल सुर्खेत लगिएको अदानचुली गाउँपालिकाका अध्यक्ष मोहन विक्रम सिंहले जानकारी दिए । महिला बालबालिका तथा जेष्ट नागरिक मन्त्रालय अन्तरगत राष्ट्रपति महिला उत्थान कार्यक्रमले दुर्गमका ज्यान जोखिममा परेका गर्भवती तथा सुत्केरीको उद्धार गदै आएको र हुम्ला जिल्लामा पनि यो सेवाबाट दर्जन बढी महिला लाभाम्वित भएको प्रमुख जिल्ला अधिकारी सीता परियारले बताइन् ।"
"रेमिट्यान्स १९ प्रतिशतले वृद्धि, दुई महिनामा १ खर्ब ८७ अर्ब भित्रियो",काठमाडौं : दुई महिनामा एक खर्ब ८७ अर्ब रुपैयाँ बराबरको रेमिट्यान्स नेपाल भित्रिएको छ । चालू आर्थिक वर्षको दुई महिना साउन र भदौ अन्त्यसम्म एक खर्ब ८७ अर्ब चार करोड रुपैयाँ बराबरको विप्रेषण भित्रिएको नेपाल राष्ट्र बैंकले आज सार्वजनिक गरेको चालू आर्थिक वर्षको दोस्रो महिनासम्मको विवरणमा उल्लेख छ । राष्ट्र बैंकका अनुसार अघिल्लो महिना अनुसार रेमिट्यान्स आप्रवाह १९ दशमलव आठ प्रतिशतले बढेको छ । अघिल्लो वर्षको सोही अवधिमा विप्रेषण आप्रवाह पाँच दशमवल आठ प्रतिशतले घटेको थियो । अमेरिकी डलरमा रेमिट्यान्स आप्रवाह ११ दशमलव तीन प्रतिशतले वृद्धि भई एक अर्ब ४७ करोड रुपैयाँ पुगेको छ । अघिल्लो वर्ष यस्तो आप्रवाह पाँच दशमलव तीन प्रतिशतले घटेको थियो । समीक्षा अवधिमा वैदेशिक रोजगारीका लागि अन्तिम श्रम स्वीकृति (संस्थागत तथा व्यक्तिगतनयाँ) लिने नेपालीको सङ्ख्या एक सय ७० प्रतिशतले वृद्धि भई एक लाख तीन हजार आठ सय ९८ पुगेको छ । त्यसैगरी वैदेशिक रोजगारीका लागि पुनःश्रम स्वीकृति लिने नेपालीको सङ्ख्या समीक्षा अवधिमा ७० दशमलव ६ प्रतिशतले वृद्धि भएर ३९ हजार एक ८९ पुगेको छ । अघिल्लो वर्षको सोही अवधिमा यस्तो सङ्ख्या चार सय २९ दशमलव पाँच प्रतिशतले बढेको थियो । समीक्षा अवधिमा खुद ट्रान्सफर १९ दशमलव पाँच प्रतिशतले वृद्धि भई दुई खर्ब ६ अर्ब ४६ करोड पुगेको छ । अघिल्लो वर्षको सोही अवधिमा यस्तो ट्रान्सफर ६ प्रतिशतले घटेको थियो ।
नाइजेरियाली सेनाको कारबाहीमा बोको हरामका ३१ लडाकाको मृत्यु,एजेन्सी: नाइजेरियाको उत्तरपूर्वी क्षेत्रमा केही दिनयता भएको सुरक्षाका कारबाहीमा परेर कम्तीमा पनि ३१ जनाको ज्यान गएको छ । नाइजेरियन सुरक्षा अधिकारीहरुका अनुसार गएका केही दिनयता भएका कारबाहीका क्रममा कम्तीमा पनि ३१ जना बोको हरामका लडाका मारिएका हुन् । नाइजेरियाली सेनाको समन्वयमा यहाँका सबै सुरक्षा निकायहरुले बोको हरामका लडाकाहरुमाथि सो कारबाही गरेका हुन् । सो कारबाहीका क्रममा अरु ७० जना लडाका पक्राउ परेका र कैयौँ हातहातियार पनि नियन्त्रणमा लिइएको जनाइएको छ । यहाँको सेनाका प्रवक्ता मुसा दाबामनीले दिएको जानकारीअनुसार उत्तर पूर्वी क्षेत्रहरुमा पछिल्लो समयमा सर्वसाधारणमाथि आक्रमण गर्ने कार्यलाई निरन्तरता दिएपछि सेनाको समन्वयमा यहाँका सम्पूर्ण सुरक्षा निकायले कारबाही प्रक्रियालाई अघि सारेको बताइएको हो । यसक्रममा बोको हरामका केही लडाका घाइते भएका छन् भने तीन सयभन्दा बढीले आत्मसर्पण गरेको जनाएका छन् । नाइजेरियामा केही वर्षयतादेखि बोको हराम नाकको एक आतङ्ककारी समूहले आतङ्क मच्चाइरहेको छ ।
स्वास्थ्य राज्यमन्त्री केसीलाई चिकित्सकको निगरानीमा आइसीयूमै राखिने,"काठमाडौंः स्वास्थ्य तथा जनसंख्या राज्यमन्त्री हीराचन्द्र केसीको स्वास्थ्य सामान्य बन्दै गएको छ । डेंगु संक्रमण पुष्टि भएपछि विर अस्पतालमा भर्ना भएका केसीको स्वास्थ्य अवस्था सुधार हुँदै गएको अस्पतालले जनाएको छ । यसअघि केसी टेकुस्थित शुक्रराज ट्रपिकल तथा सरुवा रोग अस्पतालमा भर्ना भएका थिए । विर अस्पतालका निमित्त निर्देशक डा भुपेन्द्र बस्नेतले केसीको स्वास्थ्य अवस्था सामान्य रहेको बताए । उनले भने, 'उहाँको स्वास्थ्य अवस्था सुधार भइरहेको छ । एक दुई दिन आइसीयूमै डाक्टरको निगरानीमा राख्छौं । केसीलाई थप अव्जरबेसन गर्नुपर्ने भएकाले आइसीयूमा राखिएको उपचारमा संलग्न चिकित्सकले बताएका छन् । केसीको प्लेटलेस, हेमोग्लोबिन र सुगरको मात्रा सामान्य छ । व्लडप्रेसरको मात्रा पनि ठीक रहेको चिकित्सकले बताएका छन् ।"
डाक्टरमाथि हातपात भएपछि लहानको प्रादेशिक अस्पतालमा सेवा अवरुद्ध,"सिरहा: सिरहाको लहानमा प्रादेशिक अस्पतालका डाक्टर अंशु शौरभमाथि स्थानीयले हातपात गरेपछि अस्पतालको सेवा अवरुद्ध भएको छ । स्थानीय ललिता यादवले अस्पताल विकास समितिका अध्यक्ष र मेडिकल सुपरिटेन्डेन्टकै अगाडी डाक्टरमाथि हातपात गरेकी थिइन । डाक्टरमाथि अनाहकमै कुटपिट हुनु दुखद भएको भन्दै अस्पतालका डाक्टरहरूले दोषीलाई कारबाहीको दायरामा ल्याउन र अस्पतालमा यस्ता गतिविधि हुन नदिने वातावरण बनाउन माग गर्दै अस्पतालको सेवा सञ्चालन गरेका छैनन् । डाक्टरहरूको आन्दोलनले शुक्रबार बिहानदेखि अस्पतालका केही सेवा अवरुद्ध छन् । हातपातको घटना बिहीबार साँझको हो । बाहिरको व्यक्ति बोलाएर नियोजित रुपमा आफुमाथि हातपात गराएको डाक्टर शौरभले अन्नपूर्ण पोस्टलाई बताईन । आफूमाथि पानीको बोतलसहित कुटपिट गरेका छन्, लुगा च्यात्न खोजिएको थियो, मलाई न्याय चाहियो, उनले भनिन् यस्तो हुँदा यहाँ काम गर्ने वातावरण छैन, अस्पताल विकास समितिको अध्यक्ष र सुपरिटेन्डेन्टले घटनाबारे जवाफ दिनुपर्छ । डा शौरभ जनकपुरबाट काजमा लहान अस्पतालमा कार्यरत छिन् । काज फिर्ता माग्न मेडिकल सुपरिटेन्डेन्ट डा सुशील कुमार कुसवाहाको कार्यकक्षमा पुगेका थिए । त्यहाँ अस्पतालका अध्यक्ष शत्रुधन मण्डल पनि थिए । मण्डलसँगै आएकी ललिता यादवले डा शर्मामाथि हातपात गरेकी हुन् । समस्या समाधान गर्न छलफल भईरहेको अस्पताल सुपरिटेन्डेन्ट कुसवाहाले जानकारी दिए । यता घटनाबारे जानकारी लिइरहेको उजुरी आए अनुसन्धान गरी कानूनी प्रक्रिया बढाउने इलाका प्रहरी कार्यालय लहानले जनाएको छ ।"
सत्ता गठबन्धनबाट रुपन्देही२ का प्रतिनिधिसभा उम्मेदवार राजु गुरूङको मुद्दामा सुनुवाइ जारी,काठमाडौंः रूपन्देही क्षेत्र नम्बर २ का सत्ता गठबन्धनबाट प्रतिनिधि सभा सदस्य उम्मेदवार नेकपा (एकीकृत समाजवादी) का राजु गुरूङको मुद्दामा सर्वोच्च अदालतमा सुनुवाइ भइरहेको छ । न्यायाधीशद्वय ईश्वरप्रसाद खतिवडा र कुमार रेग्मीको संयुक्त इजलासमा पेशी तोकिएको थियो । मुख्य निर्वाचन अधिकृतको कार्यालय रुपन्देहीले गुरुङको उम्मेदवारी खारेजीको निर्णय गरेपछि उनले सर्वोच्च अदालतमा रीट दायर गरेका थिए । बैंकिङ कसुरमा कालोसूचीमा परेको भन्दै निर्वाचन अधिकृत कार्यालयले गुरूङको मनोनयन खारेज गर्ने निर्णय गरेको थियो ।
चुनावी सुरक्षा तयारी तीव्र,"काठमाडौं : सरकारले आगामी मंसिर ४ गते हुने प्रतिनिधिसभा तथा प्रदेशसभाको निर्वाचनका लागि सुरक्षा तयारी तीव्र पारेको छ। यसका लागि गाउँदेखि सहरसम्मका हरेक निर्वाचन स्थल र क्षेत्रमा भयरहित वातावरणमा मतदान सम्पन्न गराउन ४ वटै सुरक्षा निकायलाई निर्देशन दिएको छ। गृह मन्त्रालयले निर्वाचन लक्षित एकीकृत सुरक्षा योजना बनाएर कार्यान्यवनमा लैजान देशभरका जिल्ला प्रशाशन कार्यालयमा पत्राचारसमते गरिसकेको छ। सरकारले सीमा नाकामा कडाइ गर्नाका साथै सहर, बजार र गाउँगाउँमा पनि सिभिल तथा बर्दीमै सुरक्षाकर्मी खटाएको छ। १ लाख १५ हजार म्यादी प्रहरी निर्वाचन सुरक्षालाई लक्षित गर्दे यसपटक १ लाख १५ हजार म्यादी प्रहरी छनौट गरिएको नेपाल प्रहरीका प्रवक्ता डीआईजी टेकप्रसाद राईले बताएका छन्। प्रहरी प्रधान कार्यालयले ४० दिनको कार्यविधि तोकेर म्यादी प्रहरी छनौट गरेको हो। उनीहरूको कात्तिक ८ तालिम सकिएपछि ९ गतेदेखि नै फिल्डमा खटिने भएका छन्। निर्वाचन सुरक्षामा खटिने म्यादी प्रहरीले तलव, भत्ता, रासन, पोशाकसहित एकमुष्ट ५० हजार १६० रुपैयाँ प्राप्त गर्नेछन्। ७५ हजार नेपाली सेना निर्वाचन सुरक्षाका लागि ७५ हजार नेपाली सेना परिचालन हुने भएका छन्। राष्टपतिबाट निर्देशन भएअनुसार ७७ वटै जिल्लामा खटिने स्टान्डबाई र रिर्जव फौज तयारी अवस्थामा रहेको नेपाली सेनाका प्रवक्ता नारायण सिलवालले बताए। मतपत्र छपाइ, ढुवानी र सुरक्षा तथा बाह्य सुरक्षालगायत विमानस्थल, कारागारको पनि सुरक्षा जिम्मा नेपाली सेनाको छ। ७५ वटै जिल्लामा बम डिस्पोजल टोली खटिनेछ। चुनावको मिति एक महिनाअघिबाट अप्रेसन बेस कार्यक्रम छ। चुनावको दिन जुनसुकै मतदान स्थलमा पनि आवश्यक परेको खण्डमा ३० मिनेटमा नै सेना पुग्नेगरी तयारी छ, प्रवक्ता सिलवाल भन्छन्, पैदल, गाडी तथा हवाई माध्यम प्रयोग गरी। ३० मिनेटमा सेना पुग्न सक्नेछ। निर्वाचन सुरक्षाको सम्पूर्ण तयारीका लागि सरकारले सेनालाई ९६ करोड बजेट प्रदान गर्ने निर्णय गरेको छ। सेनाले ३ अर्ब २४ करोड बजेटको माग गरेको थियो। बजेट निकासाको प्रक्रियामा छ। सेनाले बाहिरी सुरक्षा र अति संवेदनशील तथा संवेदनशील जिल्लाका मतदानस्थलको सुरक्षा गर्नेछ। विष्फोटक पदार्थ निस्क्रिय पार्ने, सुरक्षा समितिको निर्णयबमोजिम आवश्यक फौज परिचालन गर्नेलगायतको जिम्मेवारीसमेत पाएको छ। त्यस्तै, सेनाले निर्वाचन सुरक्षाका लागि उपत्यकाबाहिर रहेका सबै कमान्ड हेडक्वाटरमा निर्वाचन हुनु १० दिनअघिबाट इटहरी, पोखरा र सुर्खेतमा हेलिकप्टर राख्ने तयारी गरेको छ। ३५ हजार सशस्त्र प्रहरी बल म्यादी, सेना खटाए जस्तै सरकारले निर्वाचनमा ३५ हजार सशस्त्र प्रहरी परिचालन गर्ने भएको छ। यसका लागि ७० करोड रुपैयाँसमेत स्वीकृत गरेको र केही रकम आउने पाइपलाइनमा रहेको प्रवक्ता थापाले बताए। निर्वाचन अधिकृत र मुख्य निर्वाचन अधिकृतको सुरक्षाको सम्पूर्ण जिम्मेवारी सशस्त्र प्रहरीलाई छ। जिल्ला निर्वाचन सुरक्षा कार्यालयको सुरक्षाको जिम्मा पनि सशस्त्र प्रहरीले लिने भएको छ। सरकारले सशस्त्र प्रहरीलाई विशेषगरी सीमा सुरक्षामा कडाइ गर्नुका साथै सिमानाकाबाट हातहतियार तथा बम, बारुद भित्रन सक्ने सम्भावनालाई ध्यान राख्न परिचालन गरेको छ। प्रवक्ता थापा भन्छन्, निर्वाचन सुरक्षाका लागि आवश्यक तालिम पनि सम्पन्न भइसकेको छ। हामी तयारी अवस्थामा छौं। चाडपर्व पनि चलिरहेको र नजिकै तिहार आएकाले पनि विशेष निगरानी बढाएको छ। स्थानीय निर्वाचनको तुलनामा सुरक्षाका दृष्टीले केही चुनौती रहेको थापाको भनाइ छ। गृहमन्त्रीको अध्यक्षता रहने केन्द्रीय सुरक्षा समितिले सुरक्षा निकायहरूबीच समन्वय गर्नेछ। समितिमा गृह सचिव, रक्षा सचिव, सुरक्षा निकायका प्रमुख र गृह मन्त्रालयका शान्ति सुरक्षा हेर्ने सहसचिव सदस्य सचिव छन्। समितिले सुरक्षा अवस्थाको विश्लेषण गरी सोहीअनुरूप शान्ति, सुरक्षा कायम गर्न निर्देशन दिनेछ। गृह सचिवको संयोजकत्वमा स्थानीय निर्वाचनको सुरक्षालाई मध्यनजर गर्दै केन्द्रीय कमान्ड पोस्ट रहने छ। कमान्ड पोस्टमा सेनाका बलाधिकृत रथी, नेपाल प्रहरी, सशस्त्र प्रहरी बल र राष्ट्रिय अनुसन्धान विभागका प्रमुख सदस्य रहने छन्। केन्द्रीय कमान्ड पोस्टले सुरक्षा निकायले कार्यान्वयन गरेका समग्र सुरक्षा अवस्थाको मूल्यांकन गर्नेछ। त्यस्तै, गृह मन्त्रालय शान्ति सुरक्षा महाशाखा प्रमुखको संयोजकत्वमा केन्द्रीय सुरक्षा निर्वाचन सेल रहनेछ। जसको सदस्यहरूमा सेनाका सहायक रथी वा महासेनानी, नेपाल प्रहरी, सशस्त्र प्रहरी र राष्ट्रिय अनुसन्धान विभागका प्रथम श्रेणीका सुरक्षा अधिकारीहरू सदस्य रहने छन्। निर्वाचन सेल २४ सै घण्टा परिचालन हुनेछ। ७१ हजार ६९३ नेपाल प्रहरी परिचालन नेपाल प्रहरीका प्रवक्ता टेकप्रसाद राईका अनुसार निर्वाचन सुरक्षाका लागि ७१ हजार ६९३ नेपाल प्रहरी परिचालन हुनेछन्। निर्वाचन सुरक्षामा खटिने र सम्पूर्ण तयारीका लागि सरकारले प्रहरीलाई ५ अर्ब ९० लाख ९० हजार १६० बजेट स्वीकृत गरेको छ। राई भन्छन्, उम्मेदवारबीच हेट स्पिच, चुनाव प्रचार तथा क्याम्पियनका क्रममा झडप हुने सम्भावना छ। पोस्टर टाँस्ने क्रममा मतदाताबीच झगडा पर्न सक्ने हुन्छ। सादा पोसाकमा पनि प्रहरी खट्नेछन्। २९३० मतदान केन्द्र अतिसंवेदनशील चुनौतीपूर्ण भएका क्षेत्रलाई संवेदनशील, अतिसंवेदनशील र सामान्य गरी छुट्याइएको छ। प्रवक्ता राईका अनुसार २९३० मतदान केन्द्रलाई सरकारले अतिसंवेदनशील स्थानका रूपमा हेरेको छ। २४३८ मतदान केन्द्र संंवेदनशील स्थलका रूपमा छुट्ट्याएको छ। मतदान स्थलको अवस्था हेरिकन सुरक्षा व्यवस्था तयारी गरिएको छ। विद्यमान सुरक्षा अवस्था मुलुकको शान्ति सुरक्षाको पछिल्लो अवस्था सामान्य भए पनि निर्वाचनका समयमा केही सुरक्षा चुनौती हुने सरकारले विश्लेषण गरेको छ। चुनौती रहे पनि गृह मन्त्रालयका प्रवक्ता फणीन्द्रमणि पोखरेलले यो चुनाव शान्तिपूर्ण रूपमा सम्पन्न हुने विश्वास व्यक्त गरे। उनले भने, यसका अलावा पनि यसपटक एकै दलमा भएका उम्मेदवार पनि फरक दलमा उम्मेदवार भएको हुँदा असहयोग तथा जिताउने र हराउने क्रममा झडपलगायतका कार्य हुन सक्छन्। अहिलेसम्म निर्वाचन बहिष्कार गर्ने, निर्वाचनविरुद्धमा लाग्ने समूह खुलेआम नदेखिएको हुँदा निर्वाचन शान्तिपूर्ण हुनेमा विश्वास गरिएको छ। उनका अनुसार यस्ता गतिविधिमा गतिविधिमा संलग्न व्यक्ति, समूह, संगठनका गतिविधिहरूलाई निस्तेज र निष्प्रभावी बनाउन सुरक्षा निकायलाई निर्देशन दिएको छ। निर्वाचन आयोगका सूचना अधिकारी सूर्यप्रसाद अर्यालका अनुसार पहिलेका निर्वाचनभन्दा अहिले सुरक्षा थ्रेट कम देखिएको छ।"
दलहरूमा दार्शनिक विचलन,"प्रश्न नगर, औंलो नठड्याऊ। नेतृत्वका सामु धेरै योग्यता नदेखाऊ। नेतृत्वलाई अर्ती उपदेश नदेऊ। खुरुखुरु आदेशको पालना गर। बाठो हुन नखोज, बल्ड्याङ खानुपर्ला। ज्यादा दार्शनिकता प्रदर्शन गर्ने चेष्टा नगर। केही पाउने आशा छ भने आज्ञाकारी बन। गुमाउन र गुमनाम हुन तयार छौ भने मात्र शिर ठाडो पार। यो दर्दले ओतप्रोत हार्दिक उद्गार एकजना मझौला कांग्रेस नेताको हो। उनी ३५ वर्षदेखि अनवरतरूपमा रूपमा नैतिकवान् बनेरै काम गर्दै आएका छन्। जस्तोसुकै अन्याय सहनु परे पनि उनी कांग्रेस छाड्ने विचारमा छैनन्। बरु सानो तलबितल पर्यो भने उनलाई नै कांग्रेसले छाडिदिन सक्छ। स्वर्गीय प्रदीप गिरिको शब्दमा हरेक पार्टी र हरेक आन्दोलनमा पुजारी वर्ग छ। त्यसले कुनै सम्यक आलोचना गर्दैन। अहिले राजनीतिक दलहरूमा एउटै स्वतन्त्रता बाँकी छ, त्यो हो बोल्ने स्वतन्त्रता। कुनै पद र लाभको आशा नगर्ने हो भने जति बोले पनि हुन्छ। कांग्रेसले समयसमयमा निष्ठावान् मानिसलाई रुवाउँदै आएको छ। उहिल्यै पनि कृष्णप्रसाद भट्टराई र गणेशमान सिंहजस्ता अग्रज स्वतन्त्रता सेनानीहरूको दिल रुवाउने काम भएको थियो। अहिले त झन् ज्ञातअज्ञात असंख्य मानिसको मन दुःखेको छ। कांग्रेसको नेतृत्वले पार्टीको दार्शनिक आधार र विचारधारालाई बिर्सेको प्रतीत हुन्छ। यति हुँदा पनि यो पार्टी आश्चर्यजनक रूपमा टिकाउ र स्थिर छ। कसैले प्रशिक्षण दिएर होइन, कुनै सांगठनिक प्रयत्नले पनि होइन, उच्च पदस्थ नेताबीच नीति र सिद्धान्तबारे छलफल, विमर्श र त्यसको प्रवाह भएर पनि होइन। कुनै सैद्धान्तिक, रणनीतिक या आवधिक योजनाबिना नै यो पार्टीको साथमा कम्तीमा ३० प्रतिशत जनमत छ। यो जनमत वर्तमान नेतृत्वका लागि वरदानसिद्ध भएको छ। पार्टीको दार्शनिक र वैचारिक जीवनबारे नितान्त निश्चिन्त र निष्फिक्री नेतृत्वका लागि यो बडो आनन्ददायी अंकगणित हो। अन्तरकलह, उपहास र आपसी मनमुटावपछि नेकपा एमाले फुट्यो। केही वरिष्ठ नेताहरूले पार्टी परित्याग गर्दा पनि एमालेको प्रभावमा खासै अवनति भएको छैन। एमाले समर्थक जनमत नेपाली कांग्रेसकै हाराहारीमा छ। परन्तु त्यहाँ पनि घनश्याम भुसाल र भीम रावलहरू अपमानित भएको आरोप लागेको छ। राजनीतिक मैदानको खेल एक व्यक्ति या अवधिमा सीमित हुने विषय होइन। पार्टीको प्राथमिक कर्तव्य आफ्नो दर्शन र विचारधारालाई जगेर्ना गरेर राख्नु हो। सिद्धान्ततः लोकतान्त्रिक पार्टीको नेतृत्वले भिन्न मतलाई जोगाएर राख्छ। पार्टीको आधारभूत विचारधारा र दार्शनिक पक्षलाई अक्षुष्ण र पवित्र धरोहरका रूपमा सम्मान गरिन्छ। तानाशाहीले भिन्न विचारलाई निमिट्यान्न पार्छ भने लोकतन्त्रले सम्मान गर्छ, सुन्छ र ध्यान दिन्छ। लोकतन्त्रमा पार्टीको नेतृत्वले सहयोगीहरूलाई व्यक्तिगत कृतज्ञताको भारी बोकाउने काम गर्दैन। आसन्न चुनावका लागि अनेकौं योग्य व्यक्ति नेतृत्वकै पूर्वाग्रहका कारण टिकटबाट वञ्चित भए भन्ने चर्चा सुनिन्छ। हुन त योग्य व्यक्ति नै विजयी भएर आए पनि आजको वातावरणमा खासै केही गर्न सक्ने देखिँंदैन। त्यसमाथि केही बुझेका, लेख्न जान्ने, बोल्न जान्ने र किञ्चित निडर व्यक्तिहरूलाई टिकटबाट वञ्चित गरेपछि भोलिको संसद्को अनुहार आजै देखिएको छ। नेपाली कांग्रेसको तर्फबाट खासै जागरुक र गरिमामय उपस्थितिको आशा छैन। चुनावअघि नै गठबन्धन गरेर सिंहासन सजाउने प्रवृत्ति हाबी भयो। पार्टीको नीति, सिद्धान्त र दार्शनिक भावधाराका आधारमा सरकार बनाउने कबुल गर्दै जनतासामु जाने कुरालाई बिर्सने काम भयो। यी सबै कुराबाट लोकतन्त्रको मर्ममाथि कुठाराघात भएको छ। नैतिकता र सदाचारले लोकतान्त्रिक आचरण खोज्छ भने शक्तिको मोहले जुनसुकै सर्तमा सत्तारोहण। सिद्धान्तप्रतिको अविचलित निष्ठा, सुदृढ विचारधारा र जगैबाट उठेको अटल दार्शनिक पक्ष नै पार्टीलाई जीवन्त र सक्रिय राख्ने आयामहरू हुन्। कांग्रेसको दार्शनिक पक्ष लोकतन्त्र, उदारवाद, मौलिक हक एवं मानवअधिकार, समानता, समता, सामाजिक न्याय र सर्वोपरि कुरा वैयक्तिक स्वतन्त्रता हो। नेकपा एमालेको दार्शनिक पक्ष पनि केही प्रगतिशील जलपमा लगभग उस्तै हो। त्यही दार्शनिक र सैद्धान्तिक पुँजीलाई अक्षुष्ण राख्दै सोहीअन्तर्गत बनेको नीतिका आधारमा निर्वाचनमा जनताको अभिमत माग्नुपर्ने हो। अरूको निर्बल पक्ष देखाएर होइन, आफ्नो सबल पक्षलाई प्रस्तुत गरेर मत माग्नुपर्ने हो। लोकतन्त्रमा राजनीतिक व्यक्तित्वको ठूलो महŒव हुन्छ। किन्तु त्यो व्यक्तित्व पार्टीको दार्शनिक भावधाराभित्रबाट उत्थान भएको हुनुपर्छ। सिद्धान्तहीन सत्तारोहणले केही व्यक्तिलाई त फाइदा होला, तर पार्टी, देश र जनताको कुनै भलो हुँदैन। विचार शृंखलामा विचलन आएको पार्टीमा रैथानेभन्दा आगन्तुकलाई मजा हुन्छ। स्वाभिमानभन्दा स्वामीभक्तिको महŒव ज्यादा हुन्छ। यो प्रवृत्ति नेपाली कांग्रेस, नेकपा एमाले, नेकपा माओवादी र राजावादी राप्रपा सबैमा देखिएको छ। कांग्रेसले कहिलेसम्म अर्को पार्टीबाट पलायन भएर आएका वामपन्थी नेताहरूको सिसोबासोको जिम्मा लिने ? आफ्नो घरको जस्केलाबाट निस्केर आएका र अमुक व्यक्तिसँग रिसले चुर भएका मानिसलाई कति दिन बोकिरहने ? उनीहरू कांग्रेसलाई मन पराएर र माया लागेर आएका होइनन्। सिद्धान्त र दर्शन मिलेर आएका पनि हुँदै होइनन्। ती अटल हितैषी र मित्रवत् शक्ति पनि होइनन्। उनीहरू पनि कहिलेसम्म कांग्रेसको बैसाखी टेकेर उभिने ? सत्य कसैलाई तिक्त र अपाच्य त लाग्ला, परन्तु साँचो कुरा के हो भने आज कांग्रेस ससाना दलसँग गठबन्धन गरेर सत्ताको सौदागर गरिरहेको छ। पार्टीको नेतृत्व र केही व्यक्तिको गलामा यो माला सुहाउँदो नै देखिएको होला। किन्तु यस प्रवृत्तिले पार्टीको समग्र जीवनलाई शोभायमान बनाउन सक्दैन। आफ्नो प्यारो परम्परागत चुनाव चिह्नलाई परित्याग गरेर अमुक चिह्नमा भोट हाल्ने निर्देशन कार्यकर्ताको दासत्वकरण र मतदाताको अपमान हो। पार्टीको इतिहास, दर्शन, सुन्दरता, सौष्ठव र क्षमता सबै सत्ताप्राप्तिका लागि परित्याग गर्ने काम भयो। मौलिक र विशिष्ट पहिचानलाई बेवास्ता गर्दै विभिन्न दलका नेताहरूले पार्टीलाई जता पनि लरक्क पर्ने हर्फनमौला बनाइदिए। पार्टीहरू छन्, नेताहरू छन्। सत्ता छ, भोज छ, मोज छ र ध्वज पनि छ। परन्तु जीवन्तता छैन। लोकतान्त्रिक शासन व्यवस्थाको सबैभन्दा महत्त्वपूर्ण पक्ष नै व्यक्तिगत स्वतन्त्रता एवं चुस्त र दुरुस्त प्रशासनबीचको समन्वय हो। लोकतन्त्रले सधैं थप लोकतन्त्रको माग गर्छ। राजनीतिक नेतृत्वले त्यस्तो मागसँग समन्वय कायम गर्न सकेन भने माग र आपूर्तिबीचको सन्तुलन बिग्रन जान्छ। पार्टी ठूलो हुनु र नेतृत्व अनुभवी हुनुले मात्र सुशासन र लोकतान्त्रिक चरित्रको प्रत्याभूति दिन सक्दैन। अनुभवी र भरोसा गरिएको नेता नै लोकनायकबाट प्रतिनायकमा परिणत हुन सक्छ। सामयिक निर्वाचन र मतदाताको प्रचुर सहभागिता मात्र पनि लोकतन्त्रको जगेर्ना गर्ने सच्चा माध्यम हुन सक्दैन। निर्वाचनले जनतामा स्वविवेकपूर्ण राजनीतिक सहभागिताको विकास गराउन सक्यो कि सकेन ? जनतामा उचित र अनुचितबीच तुलना गर्ने छ्यानविवेकको विकास भयो कि भएन ? प्रत्येक मतदातामा आफूले दान गरेको मतबारे विश्लेषण गर्ने क्षमताको सशक्तीकरण भयो कि भएन ? यी प्रश्नबारे नेपालका राजनीतिक दलहरूले गम्भीर विमर्श गर्नु आवश्यक छ। देशका दूरवर्ती गाउँहरूसम्म लोकतन्त्रसम्बन्धी ज्ञान नभए तापनि पार्टीहरूबारे जानकारी छ। कमसेकम तीनओटा राष्ट्रिय स्तरका पार्टीलाई उमेर पुगेका सबैले चिन्दछन्। बहुदलीय पद्धति समाजका विभिन्न विचारबीचको शालीन, सभ्य र स्वीकार्य विभाजन हो। प्रत्येक राजनीतिक दलको उद्देश्य सत्ताका लागि संघर्ष गर्नु र सत्ता प्राप्त भएको अवस्थामा देशमा आफ्नो सिद्धान्त र नीति अनुकूलका कार्यक्रम लागू गर्नु हो। बीपी, सुवर्ण, गणेशमान र कृष्णप्रसादजस्ता व्यक्तिहरू जागरुक नभएको भए आज कांग्रेस नेताहरूले सत्तासुख भोग गर्न पाउने थिएनन्। शैलजा र प्रदीपजस्ता निष्ठाको राजनीति गर्ने उस बखतका अराष्ट्रिय तŒवहरू नभएको भए पनि कांग्रेसको जरोकिलो यो हदमा मजबुत हुनु सम्भव थिएन। वामपन्थी नेताहरू पुष्पलाल, मनमोहन अधिकारी, मदन भण्डारी, तुलसीलाल र निर्मल लामाहरूले जीवनको बाजी थापेर संघर्ष नगरेको भए एमाले र माओवादी आजको अवस्थामा पुग्न सक्ने थिएनन्। वर्तमान नेताहरूको पनि आआफ्ना पार्टीहरूको उन्नयनमा कमोबेस योगदान अवश्य छ। परन्तु त्यसको ब्याज कहिलेसम्म असुल गरिरहने ? यस विषयको निर्मम समीक्षा कहिले र कसले गर्ने हो ? अहिले निष्ठावान् व्यक्तिहरूका लागि साह्रै कठोर समय चलिरहेको छ। उद्योग, व्यापार, पत्रकारिता, वकालत, निर्माण व्यवसाय, निजामती सेवा, प्रहरी र इन्जिनियरिङलगायत प्राविधिक क्षेत्रमा समेत प्रायः उस्तै परिस्थिति छ। राजनीतिलाई जीवन निर्वाहको जरिया बनाइएको हुँदा त्यहाँ झनै सकस छ। पूर्वसचिव तथा परराष्ट्रविद् मधुरमण आचार्यले ट्विट गर्दै लेख्नुभएको छ, जागिरमा हुँदा लाग्थ्यो, नोकरीमा आफ्नो स्वतन्त्रता हुन्न। बरु राजनीतिमा लागेका साथीहरू स्वच्छन्द हुन्छन् र मन लागेको गर्न पाउँछन्। बुझ्दै जाँदा राजनीतिमा झन् दास बन्नुपर्ने रहेछ। नेताको निगाह र दयामाया नरहे करियर नै चट ! कि त छाडेर हिँड्न सक्नु पर्यो ! आज राजनीतिक पार्टीका सच्चा कार्यकर्ताको अवस्था पनि करिब त्यस्तै छ। तथापि यस्तो समय सधैं चल्दैन। पार्टीको जीवनमा पनि मनुष्यको जीवनमा जस्तै कठिन घडीहरू आइरहन्छन्। नेपाली कांग्रेसका प्राज्ञिक व्यक्तित्व मीनेन्द्र रिजालको भनाइ छ, आई एम डाउनबाट नट आउट अर्थात् म कमजोर भएको छु, तर समाप्त भएको छैन। खराब समयलाई बुद्धिमानीपूर्वक सक्षम तवरले पार गर्नु नै सम्बन्धित सबैको परम कर्तव्य हो। अन्त्यमा, ब्रिटेनका पूर्वप्रधानमन्त्री दिवंगत विन्स्टन चर्चिलले भनेका थिए, यदि तपाईं नरकको बाटो हुँदै यात्रा गरिरहनु भएको छ भने लगातार अघि बढिरहनुहोस्। कतै पनि नरोकिनुहोस्। उनको भनाइको तात्पर्य हो, नराम्रो समयको दुष्चक्रमा परिएको छ भने त्यो यात्राभित्रको वास्तविकता मात्र हो। यात्रीको कर्तव्य फटाफट हिँडेर त्यसको सीमाबाट बाहिर निस्कनु हो। राजनीतिक दलहरू भविष्यमा यो अनपेक्षित मुकामबाट बाहिर निस्कने प्रयत्न गर्लान् कि यस्तै वातावरणमा नै रामाइरहलान् ? सबैको जिज्ञासा यही हो। परिणाम त समयले नै बताउला। राजनीतिक दलहरू भविष्यमा यो अनपेक्षित मुकामबाट बाहिर निस्कने प्रयत्न गर्लान् कि यस्तै वातावरणमा नै रामाइरहलान् ? सबैको जिज्ञासा यही हो। परिणाम त समयले नै बताउला।"
मोरङ कारागारका कैदीको मृत्यु,विराटनगर : विराटनगरस्थित जिल्ला कारागार मोरङमा कैद सजाय भुक्तान गरिरहेका एक जनाको मृत्यु भएको छ। जबरजस्ती करणी मुद्दाका कैदी मोरङको केराबारी गाउँपालिका१ का ५० वर्षीय डिकबहादुर विकको मृत्यु भएको निमित्त जेलर तुलसीराम भगतले जानकारी दिए। उनका अनुसार मुटु तथा पेटको समस्या देखिएपछि नोबेल शिक्षण अस्पतालमा उपचारका लागि भर्ना गरिएको थियो। उपचारकै क्रममा बिहीबार साँझ ५ बजेतिर मृत्यु भएको भगतले जानकारी दिए। उच्च रक्तचापको पुरानै समस्या रहेका विकलाई कोसी अस्पताल भर्ना गरिएको थियो। थप उपचारका लागि कोसीले नोबेल रेफर गरेको हो। जबरजस्ती करणी मुद्दामा विकलाई जिल्ला अदालत मोरङले २०७४ चैत ८ गते १० वर्ष कैद सजायको फैसला गरेको थियो। विकले २०८३ साल पुस २ गते सजाय भुक्तान गरिसक्ने थिए। शव परिवारलाई जिम्मा लगाएर पठाइएको कारागारले जनाएको छ। मोरङ कारागारमा हाल १ हजार ७४ जना कैदी बन्दी रहेका छन्।
बन्दीपुरमा चितुवाको आक्रमणबाट बालिकाको मृत्यु,"तनहुँ : तनहुँको बन्दीपुर गाउँपालिका३ सिस्नेघारीमा चितुवाको आक्रमणबाट शुक्रबार बिहान एक बालिकाको मृत्यु भएको छ। आक्रमणबाट ११ वर्षीया बीना चेपाङको मृत्यु भएको बन्दीपुर गाउँपालिकाका प्रवक्ता शिवकुमार श्रेष्ठले जानकारी दिए। घरबाट सानीआमाको घर जाँदै गर्दा सालघारीमा चितुवाको आक्रमणबाट ती बालिकाको मृत्यु भएको हो। शुक्रबार बिहान ६:३० बजेको समयमा चितुवाले आक्रमण गरेको प्रवक्ता श्रेष्ठले बताए। चितुवाले बालिकाको घाँटीमा आक्रमण गरेको थियो। 'घरदेखि सानीआमाको घरको दूरी दुई सय मिटर छ, बाटोमा सालघारी पर्छ, सानीआमाको घर आउनुभन्दा ५० मिटर वर चितुवाले आक्रमण गरेछ', उनले भने। बालिका सोही वडाको जनता प्राविमा कक्षा ५ मा अध्ययनरत थिइन्। पछिल्लो समय बन्दीपुरमा चितुवाको आक्रमण बढेको छ। गत असारमा बन्दीपुर गाउँपालिका१ र ४ मा चितुवाको आक्रमणबाट एक जना बालकको मृत्यु भएको थियो भने दुई जना घाइते भएका थिए। चितुवाको आक्रमणबाट बन्दीपुर१ का पाँच वर्षीय बालक सुप्रिम बगाले मगरको मृत्यु भएको थियो। बन्दीपुर गाउँपालिका४ की आठ वर्षीया रियाना थापा र बन्दीपुर गाउँपालिका१ बाघदलेका ३५ वर्षीय भीमलाल गरञ्जा चितुवाको आक्रमणबाट घाइते भएका थिए। पछिल्लो केही वर्षयता तनहुँमा चितुवाको आक्रमणबाट मानिस घाइते तथा मृत्यु हुने क्रम बढेको छ। चितुवाको आक्रमणबाट पछिल्लो पाँच वर्षको अवधिमा १२ बालबालिकाले ज्यान गुमाएका छन्। चितुवाको आक्रमणबाट ज्यान गुमाउनेमा १२ वर्षभन्दा कम उमेरका बालबालिका छन्। रासस"
दलहरूको उपेक्षामा महिला,"संविधानले हरेक क्षेत्रमा कम्तीमा ३३ प्रतिशत महिलाको प्रतिनिधित्व हुनुपर्ने व्यवस्था गरेको छ। तर, संविधान निर्माणपछि भएका विभिन्न निर्वाचनमा यो व्यवस्था कार्यान्वयनमा देखिएको छैन। दलहरूले आगामी प्रतिनिधि र प्रदेशसभाको निर्वाचनमा प्रत्यक्षतर्फ अत्यन्तै न्यून संख्यामा महिलालाई उम्मेदवारमा समेटेका छन्। प्रदेश १ मा ठूला भनिएका एमाले, कांग्रेस र माओवादीबाटै महिला उम्मेदवार नगन्य छन्। झापा ३ मा कांग्रेस नेता कृष्णप्रसाद सिटौला तथा एमालेराप्रपा गठबन्धनबाट राप्रपाका अध्यक्ष राजेन्द्रप्रसाद लिङदेन चुनावी प्रतिस्पर्धामा छन्। तर, सिटौला र लिङदेनको क्षेत्रबाट प्रतिनिधिसभा र प्रदेशसभा सदस्यमा महिलाको उम्मेदवारी छैन। झापाका ५ वटै निर्वाचन क्षेत्रमा प्रतिनिधि तथा प्रदेशसभा सदस्यतर्फ १ सय ९२ जनाको उम्मेदवारी परेको छ। त्यसमध्ये महिला उम्मेदवारको उपस्थिति न्यून छ। प्रतिनिधिसभातर्फ ८ जना र प्रदेशसभातर्फ ११ जना महिलाले मात्र उम्मेदवारी दिएका छन्। जसमध्ये एमाले, कांग्रेस र माओवादीले संघ र प्रदेशमा महिला उठाएनन्। राप्रपाले क्षेत्र नं १ मा प्रदेशतर्फ सविना बजगाईंलाई उम्मेदवार बनाएको छ। मोरङमा प्रतिनिधिसभामा १ सय ५ र प्रदेशसभामा १ सय १० जनाको उम्मेदवारी परेको छ। यहाँ पनि उम्मेदवारी दिनेमध्ये महिलाको संख्या निकै कम छ। प्रतिनिधिसभातर्फ ६ वटा निर्वाचन क्षेत्र रहेको मोरङमा प्रदेशसभा सदस्यका लागि १२ वटा क्षेत्र छन्। प्रतिनिधिसभातर्फ १२ जना महिला उम्मेदवार छन्। सत्ता गठबन्धन दल कांग्रेस र एमालेबाट २२ जना र राप्रपाबाट मोरङ क्षेत्र नं ३ मा अभिनेत्री रेखा थापा चुनावी प्रतिस्पर्धामा छन्। प्रदेशसभातर्फ सत्ता गठबन्धन दल माओवादी केन्द्र र नेकपा (एकीकृत समाजवादी) तथा एमालेबाट २२ तथा एमालेसँगको गठबन्धनबाट राप्रपाकी एक जना महिला उम्मेदवार चुनावी मैदानमा छन्। कांग्रेसबाट मोरङ२ मा सुजाता कोइरालाले एमालेका जिल्ला सभापति ऋषिकेश पोखरेल सँग चुनाव लड्दैछिन् । एक मात्र प्रतिनिधिसभा क्षेत्र रहेको तेह्रथुममा पूर्वराज्यमन्त्री सीता गुरुङ अर्का एमालेका केन्द्रीय निर्वाचन आयोगका अध्यक्ष तथा निवर्तमान सांसद डा विजय सुब्बासँग प्रतिस्पर्धामा उत्रेका छन्। उदयपुरमा ६२ जना उम्मेदवार छन्। ५८ पुरुष र ४ जना महिलाको उम्मेदवारी परेको छ। क्षेत्र नम्बर १ मा एमालेले पोलिटब्युरो सदस्य मन्जुकुमारी चौधरीलाई प्रतिनिधिसभा सदस्यको उम्मेदवार बनाएको हो। क्षेत्र नम्बर १ बाट १६ जनाले उम्मेदवारी दिएकोमा चौधरी एक्ली महिला उमेदवार हुन्। धनकुटामा सत्तारुढ गठबन्धनको तर्फबाट माओवादी नेतृ कुसुमकुमारी श्रेष्ठको उम्मेदवारी परेको छ। धनकुटा २ बाट प्रदेशसभा सदस्यका लागि उनले उम्मेदवारी दिएकी हुन्। उम्मेदवारी दिएका १८ जनामध्ये श्रेष्ठ एक्ली महिला उम्मेदवार हुन्। इलाममा प्रतिनिधिसभा सदस्यका लागि २५ जना उम्मेदवार छन्। तर, महिला उम्मेदवार शून्य छन्। ठूला दलमध्ये एमालेले प्रदेशतर्फ १ क मा शोभा पराजुलीलाई उम्मेदवार बनाएको छ। प्रदेशसभा क र ख मा गरेर महिला उम्मेदवार जम्मा ५ जना छन्। पाँचथरमा ३३ जनाको उम्मेदवारी परेको छ। प्रतिनिधिसभाका लागि १५ र प्रदेशसभा सदस्यका लागि १८ जनाको उम्मेदवारी परेको छ। ठूला दलबाट महिला उम्मेदवार छैनन्। भोजपुरमा संघ र प्रदेशबाट नै दलबाट महिला उम्मेदवार शून्य छन्। प्रतिनिधिसभामा एकमात्र निर्वाचन क्षेत्र रहेको ताप्लेजुङमा महिला उम्मेदवारी शून्य रहेको छ। यहाँ नेकपा एमालेबाट केन्द्रीय सचिवसमेत रहेका योगेश भट्टराई र सत्ता गठबन्धनको तर्फबाट माओवादी केन्द्रका खेलप्रसाद बुढाक्षेत्री चुनावी मैदानमा छन्। देशका केही स्थानमा नेकपा एमालेसँग तालमेल गरेको जनता समाजवादी पार्टीले यहाँ चन्द्र मादेनलाई प्रतिनिधिसभाको उम्मेदवार बनाएको छ। ताप्लेजुङमा प्रतिनिधिसभाका लागि ११ जनाले उम्मेदवारी दिएका छन्। सुनसरीमा संघमा नेकपा एमालेले भगवती चौधरीलाई उठाएको छ। प्रदेशतर्फ माओवादी केन्द्रले सरस्वती पोखरेललाई टिकट दिएको छ। त्यसैगरी खोटाङ र सोलुुखुम्बुमा संघ र प्रदेशमा तीन ठूला दलले महिला उठाएनन्। शंखुवासभामा प्रमुख तीन दलले संघ र प्रदेशमा कुनै महिला नउठाए पनि नेकपा एसले प्रदेशमा सरिता थापालाई अगाडि सारेको छ। दलले नपत्याएपछि स्वतन्त्र उम्मेदवारी मधेस प्रदेशमा प्रतिनिधिसभाअन्तर्गतको प्रत्यक्षतर्फ ३२ निर्वाचन क्षेत्रमा कुल उम्मेदवार ५ सय ९० छन्। जसमध्ये महिला ३० जनाले मात्रै उम्मेदवारी दिएका छन्। उम्मेदवारी दिएका महिलाहरूमध्ये पनि ११ जना स्वतन्त्रनै छन्। प्रमुख पार्टीहरूले महिला उम्मेदवारलाई नपत्याएपछि यस अघिका निर्वाचनमा दलबाटै टिकट पाएकाहरू पनि अहिले स्वतन्त्र उम्मेदवार बन्दै चुनावी प्रतिस्पर्धामा उत्रिएका हुन्। एमालेले भेटेन महिला बागमती प्रदेशमा प्रमुख राजनीतिक दलहरूले प्रतिनिधि र प्रदेशसभा निर्वाचनमा महिला नेतृत्वलाई उपेक्षा गरेको छ। नेकपा एमालेले एक जना पनि महिला उम्मेदवार उठाउन सकेन। नेपाली कांग्रेसले एक जना र ठूला दलहरूमा सबैभन्दा धेरै नेकपा माओवादी केन्द्रले पाँच जना महिला उम्मेदवार उठाएको छ। नेकपा एकीकृत समाजवादीमा पनि महिला उम्मेदवारको संख्या शून्य छ। प्रदेशसभातर्फ नेकपा एमालेले एक, कांग्रेसले चार, माओवादी केन्द्रले दुई, नेकपा एकीकृत समाजवादीले एक र राप्रपाले तीन जना उम्मेदवार उठाएको छ। स्थापित राजनीतिक दलहरूमध्ये सबैभन्दा धेरै नेपाल मजदुर किसान पार्टीले प्रतिनिधिसभामा चार र प्रदेशसभामा १४ जना महिला उम्मेदवार उठाएको छ। ३३ संघीय र ६६ प्रदेशसभा निर्वाचन क्षेत्र रहेको बागमतीमा स्वतन्त्र उम्मेदवारी दिने भने धेरै छन्। २८ जना महिलाले संघ र ३६ जनाले प्रदेशमा स्वतन्त्र उम्मेदवारी दिएका छन्। अन्य १३ राजनीतिक राजनीतिक दलबाट २० जनाले प्रतिनिधिसभा र ११ जनाले प्रदेशसभामा उम्मेदवारी दिएका छन्। १३ जिल्लामध्ये दोलखामा महिला उम्मेदवारको संख्या शून्य छ। रामेछाप, सिन्धुली, धादिङ र काभ्रेमा प्रमुख राजनीतिक दलहरूले महिला उम्मेदवार उठाउन सकेनन्। निर्वाचन आयोगको अन्तिम उम्मेदवारको नामावलीअनुसार बागमती प्रदेशमा प्रतिनिधिसभामा ७३ र प्रदेशसभामा ७८ जना महिला उम्मेदवार छन्। जसमध्ये नेकपा एमालेले चितवन ३(ख)मा सरस्वती विष्टलाई उठाएको छ। नेपाली कांग्रेसले, सिन्धुपाल्चोक १(क) मनिष खड्कालाई उठाएको छ। माओवादी केन्द्रले नुवाकोट १(क)बाट राधिका तामाङ र मकवानपुर २(क)बाट कुमारी मोक्तानलाई उम्मेदवार बनाएको छ। ठूला दलबाट संघमा ३ मात्रै नेकपा एमालेकी सचिव पद्मा अर्याल आउँदो प्रतिनिधिसभा निर्वाचनमा स्याङ्जा २ बाट उम्मेदवार बनेकी छन्। उनले नेपाली कांग्रेसका उपसभापति धनराज गुरुङसँग प्रतिस्पर्धा गर्नुपर्ने छ। ०७४ सालको निर्वाचनमा पनि उनले कांग्रेसकै उपसभापति गोपालमान श्रेष्ठसँग प्रतिस्पर्धा गरेकी थिइन्। त्यसबेला प्रभावशाली नेता श्रेष्ठलाई हराएकी अर्यालले दोहोर्याएर प्रत्यक्ष निर्वाचन लड्ने अवसर पाएकी हुन्। २०७६ सालमा कास्की २ मा भएको उपनिर्वाचनमा प्रत्यक्ष उम्मेदवार बनेर विजयी भएकी एमाले नेतृ विद्या भट्टराई पनि यसपालि दोहोरिने उम्मेदवार भएकी छन्। गण्डकी प्रदेशका ११ जिल्लामा प्रतिनिधिसभाका लागि १८ निर्वाचन क्षेत्र छन्। तिनमा ठूला पार्टीहरूबाट प्रत्यक्ष निर्वाचनमा होमिने मौका पाउने अर्की उम्मेदवार बागलुङ २ मा एमालेबाटै मञ्जु शर्मा चालिसे छिन्। त्यसबाहेक कांग्रेस र माओवादीबाट कुनै पनि क्षेत्रमा महिला उम्मेदवारी छैन। बागलुङकी शर्माको प्रतिस्पर्धा माओवादीका केन्द्रीय नेता देवेन्द्र पौडेलसँग हुँदैछ। प्रदेशसभामा समेत गरी ठूला पार्टीबाट गण्डकीमा महिला ८ जना छन्। माओवादीले स्याङ्जा १ (क)मा अमृता थापामगरलाई प्रत्यक्षतर्फको उम्मेदवार बनाएको छ। संविधानसभा सदस्य हुँदा उनी समानुपातिक सूचीमा परेकी थिइन्। नवलपुर २ (क) मा पद्मा जिसी श्रेष्ठ एमालेबाट प्रत्यक्ष उम्मेदवार छिन्। गण्डकी प्रदेशसभा सदस्यका लागि उनको उम्मेदवारी हो। स्याङ्जा १ (क) मा माओवादीकी अमृता थापासँगको प्रतिस्पर्धामा एमालेबाट पनि उम्मेदवार महिला छिन्। यसअघि जिल्ला समन्वय समिति प्रमुख भएकी सीता सुन्दासलाई एमालेले त्यहाँ उम्मेदवार बनाएको छ। नेकपा एकीकृत समाजवादी (एस) स्याङ्जा १ (ख) मा उम्मेदवारी दिएकी शर्मिलादेवी पौडेलले भने उम्मेदवारी फिर्ता लिनुपर्यो। आसन्न निर्वाचनमा सानाठूला पार्टीबाट गरी गण्डकीमा प्रत्यक्षतर्फ ३३ जना महिलामात्रै उम्मेदवार छन्। १८ प्रतिनिधिसभा तथा ३६ प्रदेशसभा निर्वाचन क्षेत्रमा २ सय १७ जना उम्मेदवार छन्। कास्की २ (ख) मा नेकपा एमालेले मीना गुरुङलाई उम्मेदवार बनाएको छ। यसअघि उनी समानुपातिक सूचीमा परी गण्डकी प्रदेशसभा सदस्य भएकी थिइन्। यसपालि उनको प्रतिस्पर्धा कांग्रेस नेता तथा गण्डकी प्रदेशका कानुनमन्त्री बिन्दुकुमार थापासँग हुँदैछ। अवसर पाउँदा महिलाहरू प्रत्यक्ष निर्वाचन लड्न सक्ने मीना बताउँछिन्। ठूला दलबाट ४४ जना महिला लुम्बिनी प्रदेशबाट प्रमुख राजनीतिक दलबाट प्रतिनिधिसभाका लागि ४ जना महिला मात्रै उम्मेदवार छन्। २६ निर्वाचन क्षेत्रमा एमाले, कांग्रेस, माओवादीले ३८ पुरुष उम्मेदवार उठाएका छन्। एमालेबाट २३ उम्मेदवारमध्ये २ जना महिला उम्मेदवार छन्। कांग्रेस र माओवादीबाट एकएक जना महिलाले प्रतिनिधिसभामा प्रत्यक्षतर्फ उठ्ने मौका पाएका छन्। एमालेबाट शान्ता चौधरी र कोमल वली, कांग्रेसबाट पुष्पा भुसाल, माओवादी केन्द्रबाट रेखा शर्मा प्रतिनिधिसभाका लागि उम्मेदवार छन्। यी सबैका प्रतिस्पर्धी पुरुष उम्मेदवार छन्। प्रदेशसभाका लागि प्रमुख दलबाट जम्मा चार महिला मात्रै प्रत्यक्षतर्फको चुनावमा भिडेका छन्। एमालेबाट रुकुम पूर्व (ख) मा भावना बुढाथोकी र बर्दिया २(ख)मा कृष्णी थारु चुनावी मैदानमा छन्। माओवादी केन्द्रबाट बाके १ (क)मा कृष्ण केसी र बर्दिया १(ख)मा अन्जु दहित उम्मेदवार छन्। कांग्रेसले प्रत्यक्षमा कुनै पनि महिलालाई अवसर दिएको छैन। नेकपा एसले भने गुल्मी २ मा रामकुमारी झाँक्रीलाई उठाएको छ । एकमात्र महिला प्रतिस्पर्धामा कर्णालीमा ठूला दलबाट एकजना मात्र महिला उम्मेदवार प्रतिस्पर्धामा छन्। प्रमुख दलहरू नेकपा एमाले, नेपाली कांग्रेस, नेकपा माओवादी केन्द्र र एकीकृत समाजवादीले प्रतिनिधिसभा र प्रदेशसभाका लागि आफ्ना उम्मेदवार प्रतिस्र्पाधामा उतारेका छन्। तर, प्रत्यक्षतर्फ ती दलबाट एकजना मात्र महिला उम्मेदवार छन्। प्रतिनिधिसभाका लागि १२ र प्रदेशसभाका लागि २४ वटा निर्वाचन क्षेत्र छन्। १० वटा जिल्लाका ३६ वटा निर्वाचन क्षेत्रमा प्रमुख दलहरूको उम्मेदवारीमा पुरुषहरूकै दबदबा देखिएको छ। प्रमुख दलमध्ये माओवादीले मात्र एक सिटमा महिला उम्मेदवार बनाएको छ। माओवादीको तर्फबाट जुम्लामा प्रतिनिधिसभाको सदस्यका लागि गोमा गौतम (कुँवर) प्रतिस्पर्धामा छिन्। तर, एमाले, कांग्रेस र एकीकृत समाजवादीले भने महिला उम्मेदवार नै बनाएका छैनन्। प्रतिनिधिसभाको सदस्यका लागि कांग्रेस उपसभापति पूर्णबहादुर खड्का सुर्खेत १ बाट प्रतिस्पर्धा गर्दैछन्। यस्तै अर्थमन्त्रीसमेत रहेका माओवादी नेता जनार्दन शर्मा रुकुमपश्चिमबाट, माओवादीका उपमहासचिव शक्तिबहादुर बस्नेत जाजरकोटबाट, एकीकृत समाजवादीका उपमहासचिव प्रकाश ज्वाला सल्यानबाट, पूर्वमन्त्री एवं कांग्रेस नेता हृदयराम थानी, २ बाट पूर्वमन्त्री धनबहादुर बुढा डोल्पाबाट र कर्णाली प्रदेशका पूर्वमन्त्रीसमेत एमाले नेता दल रावल हुम्लाबाट उम्मेदवार बनेका छन्। यस्तै कर्णालीका पूर्वमुख्यमन्त्रीसमेत रहेका माओवादी नेता महेन्द्रबहादुर शाही कालिकोटबाट र प्रदेशका पूर्वमन्त्री एवं एकीकृत समाजवादीका नेता अम्मरबहादुर थापा दैलेख १ बाट उम्मेदवार बनेका छन्। ठूला दलबाट अधिकांश पुरुष उम्मेदवार बन्दा राप्रपाले भने दैलेख १ बाट महामन्त्री कुन्तीकुमारी शाहीलाई उम्मेदवार बनाएको छ। प्रत्यक्षतर्फ महिलालाई अवसर नदिएका दलहरूले महिलालाई समानुपातिकतर्फ उम्मेदवार बनाएको दाबी गरेका छन्। ठूला दलको कन्जुस्याइँ सुदूरपश्चिममा ठूला दलहरूले प्रत्यक्षतर्फ महिला उमेदवार बनाउन कन्जुस्याइँ गरेका छन्। प्रतिनिधिसभाका १६ र प्रदेशसभाका लागि ३२ सिट हुन्। तर, ठूला पार्टीले नगन्य महिलालाई मात्र उम्मेदवार बनाएको छ। कांग्रेसले संघ र प्रदेशतर्फ एक जना महिलालाई पनि प्रत्यक्षमा उम्मेदवार बनाएको छैन। गठबन्धनमा उसलाई प्रत्यक्षतर्फ संघमा ९ र प्रदेशमा २० जनालाई भाग परेको थियो। महिलाले प्रत्यक्ष जित्दैनन् भनेर हेला गरिएको हो, ठूला सबै दलमा यो समस्या छ। महिला पनि पुरुष सरह चुनाव लड्न सक्छन्, जित्न सक्छन्। तर, समानुपातिकमा राख्ने परम्परा नै बस्यो, नेकपा एकीकृत समाजवादीकी केन्द्रीय सदस्य पूर्णा जोशीले भनिन्। नेकपा एमालेले पनि सुदूरपश्चिममा १५ सिट प्रतिनिधिसभा र ३१ सिट प्रदेशसभामा उम्मेदवारी दिएको छ। उसले अरू ठूला दलभन्दा बढी प्रतिनिधिसभामा २ जनालाई उम्मेदवार बनाएको छ। कञ्चनपुर ३ मा पार्टीकी पोलिटब्युरो सदस्य निरु देबी पाल र डोटीमा अर्की पोलिटब्युरो सदस्य गौरी ओलीलाई प्रतिनिधिसभाका लागि प्रत्यक्ष उठाएको छ। प्रदेशसभाका ३२ सिटमध्ये ३१ सिटमा उम्मेदवारी दिएको एमालेले एक जना महिलालाई मात्रै प्रत्यक्षतर्फ उम्मेदवारी दिएको छ। उसले कैलालीको ४ (क) बाट कमलाकुमारी ओलीलाई प्रत्यक्षतर्फ टिकट दिएका हो। नेकपा माओवादी केन्द्रले संघमा प्रचण्डकी बुहारी बीना मगरलाई कञ्चनपुर १ बाट उम्मेदवार बनाएको छ। गठबन्धनमा प्रदेशसभाका १३ सिट भाग परेको माओवादीले एक जना महिलालाई पनि प्रत्यक्षमा टिकट दिएन। संघमा ३ र प्रदेशमा ५ सिट पाएको नेकपा एकीकृत समाजवादीले भने एकजना महिलालाई पनि प्रत्यक्षतर्फ टिकट दिएन। सुदूरपश्चिममा ठूला दलभन्दा पनि साना दलहरूले महिलालाई उम्मेदवार बनाएका छन्। नेपाल मजदुर किसान पार्टीले सुदूरपश्चिममा तीन महिलालाई प्रतिनिधिसभा र ४ जनालाई प्रदेशसभामा उम्मेदवार बनाएको छ। रेशम चौधरीको पार्टी नागरिक उन्मुक्ति पार्टीले अध्यक्ष तथा चौधरीकी पत्नी रञ्जिता श्रेष्ठ चौधरीलाई कैलाली १ बाट उमेदवार बनाएको छ। प्रत्यक्षतर्फ टिकट पाएकाहरू नेताको निकटका देखिएका छन्। बीना प्रचण्डकी बुहारी हुन्। नीरुदेवी पाल ओली निकट मानिन्छिन्। रञ्जिता आफैं पार्टी अध्यक्ष अथवा रेशमको श्रीमती भएकाले टिकट पाएको बताइन्छ। नेताको निकट भए मात्र महिलाले टिकट पाउँछन्, महिलालाई यत्ती अन्डर स्टिमेट गर्नु राम्रो होइन, महिला अधिकारकर्मी सावित्रा घिमिरेले भनिन्। उपत्यका महिला उम्मेदवार प्रत्यक्षतर्फ काठमाडौं उपत्यकाका तीन जिल्लामा प्रतिनिधिसभामा १५ र प्रदेशसभातर्फ ३० निर्वाचन क्षेत्र छन्। उपत्यकाभित्र प्रमुख राजनीतिकमध्ये माओवादी केन्द्रले यो पटक महिलालाई प्राथमिकतामा राखेको छ। देशभर ८ जना महिला उम्मेदवारी दिएको माओवादीले काठमाडौं उपत्यकामा संघतर्फ मात्रै ५ जना महिला उम्मेदवार उठाएको छ। काठमाडौं २ मा अनसरी घर्तीमगर, ७ मा मनुषी भट्टराई यमी, ९ मा कल्पना धमला र १० मा अन्जना विसुंखेलाई उम्मेदवार बनाएको छ। ललितपुर ३ बाट पम्फा भुसाल उम्मेदवार बनेकी छन्। काठमाडौं ५ बाट स्वतन्त्र उम्मेदवार रन्जु दर्शना छन्। काठमाडौं १० (ख)बाट एकीकृत समाजवादीले रमा आलेमगरलाई उम्मेदवार बनाएको छ। कांग्रेस, एमाले काठमाडौं उपत्यकाको संघमा महिला उम्मेदवारी नै दिएका छैनन्। प्रदेशमा कांग्रेसले तीन जना महिलालाई उम्मेदवार बनाएको छ। काठमाडौं ६ (१) बाट हरिप्रभा खड्गी, ९(क)बाट नानुमैया बास्तोला र ललितपुर २(क)बाट रिसा श्रेष्ठ उम्मेदवार छन्। सुरेन्द्र काफ्लेकाठमाडौं मनिका झाजनकपुरधाम कृष्ण सारु मगरहेटौंडा केशवशरण लामिछानेपोखरा लक्ष्मण पोखरेलबुटवल ललितबहादुर बुढासुर्खेत शिवराज भट्टधनगढी प्रदेश १ ब्युरोविराटनगर"
भ्रष्टाचार मुद्दामा असफलता किन ?,"नेपालको सबैभन्दा ठूलो समस्या के हो भनेर सामान्यजनलाई सोध्दा आउने उत्तर हो अविकास। अविकास किन ? सवालको जवाफ आउँछ भ्रष्टाचार। मुलुकमा व्याप्त भ्रष्टाचार नियन्त्रणका लागि थुप्रै निकाय छन्। अख्तियार दुरुपयोग अनुसन्धान आयोगजस्तो शक्तिशाली र संवैधानिक हैसियत प्राप्त आयोग पनि छ। दुर्भाग्यचाहिँ के छ भने आयोगले दसीसहित समातेर अदालतमा दायर गरेका मुद्दामा समेत खास सफलता पाउन सकेको छैन। भ्रष्टाचारसम्बन्धी मुद्दा हेर्ने सुरुआती न्यायिक निकाय विशेष अदालत हो। सुरु मुद्दा अख्तियारले विशेषमै हाल्छ। तर, धेरैजसो मुद्दामा असफलता हात पारेपछि सर्वाेच्चमा पुनरावेदन गर्दै आएको छ। आयोगले दायर गरेका भ्रष्टाचारसम्बन्धी मुद्दा थुप्रैमा आरोपित वा अभियुक्तले विशेषबाट सफाइ पाउने गरेका छन्। यसले भ्रष्टाचार नियन्त्रणमा आयोग दह्रो हुन सकेन भन्ने आरोपलाई बल पुर्याएकै छ। अर्काे, हाम्रो कानुनी र न्याय प्रक्रिया फितलो हुँदा पनि भ्रष्टाचारीले उन्मुक्ति पाउँदै आएको आरोप र जनगुनासोलाई समेत मलजल गरेको छ। दुवैथरी विषय अध्ययन र अनुसन्धानभित्र पारेर भ्रष्टाचार नियन्त्रण र न्यूनीकरणमा कदम चाल्नु आवश्यक देखिन्छ। अख्तियारमा भ्रष्टाचारका उजुरीको त चाङै छ। तिनमा अध्ययन, छानबिन र अनुसन्धान आयोगले गर्छ र प्रमाण जुटाउँछ। कतिपय चाहिँ दसीसहित नै भ्रष्टाचारीहरू अख्तियारले समात्छ। घुससहित पक्राउ परेका थुप्रै अभियुक्तविरुद्धको मुद्दामा पनि अख्तियारले विशेषमा मुद्दा हारिरहेको छ। अभियुक्तहरूलाई सफाइ मिलिरहेको छ। घुस लिएर झुटा कागजातको आधारमा विदेशी सवारी चालक अनुमतिपत्रको नेपालीकरण गरेको भनेर सप्रमाण सुन्दर भट्टराई, यामलाल ढकाल, यादव पौडेल र राजु सेढाईंविरुद्ध अख्तियारले हालेको मुद्दामा विशेषले २०७८ चैत २२ गते सफाइ दियो। विशेषले भन्यो उनीहरूले घुस लिएको यकिन र वस्तुनिष्ट तवरबाट पुष्टि हुन सकेन। जब कि झुटा कागजातको प्रमाण अख्तियारले पेस गरेकै थियो। घुस दिनेले अदालतमा बकपत्र पनि सोहीअनुसार गरेकै थियो। भ्रष्टाचारसम्बन्धी मुद्दामा अख्तियारले पेस गरेको घुस लेनदेनको अडिओ सामग्रीलाई विशेषले प्रमाण अस्वीकार पनि गरेको छ। अडिओ संवाद कानुनसम्मत तरिकाले उतार नगरेको, बरामद रकम उजुरकर्तालाई उपलब्ध गराएको लगायत कारण भ्रष्टाचारसम्बन्धी एउटा मुद्दामा प्रतिवादीले सफाइ पाए। अख्तियारले पेस गरेको प्रक्रियामा कानुनी त्रुटि औंल्याइएको छ। यसको मतलब भ्रष्टाचार भयो कि भएन भन्दा पनि त्यसविरुद्धको प्रक्रिया पुग्यो कि पुगेन भन्ने हेरियो। भ्रष्टाचार ठहरतिरभन्दा त्यसविरुद्धको प्रक्रियाको कमजोरी औंल्याइँदा २०७९ जेठ ६ गतेको फैसलाअनुसार अख्तियारले मुद्दा हार्यो, प्रतिवादीले सफाइ पाए। यसले चाहिँ मूल प्रश्न भ्रष्टाचारतिर भन्दा प्रक्रियातिर अदालतले हेरेको प्रतीत हुन्छ। यो मुद्दा पनि पुनरावेदनमै गएको छ। प्रमाण ऐनले नै भ्रष्टाचारजस्ता गम्भीर प्रकृतिको अनुसन्धान गर्दा सीडीजस्ता प्रविधिको प्रयोग गर्नुलाई वाञ्छनीय मानेको छ। श्रव्यदृश्य माध्यमबाट विद्युतीय अभिलेखमा उल्लेख भएका कुरा प्रमाणमा लिन हुन्छ भन्ने ऐनको व्यवस्था नै छ। थुप्रै मुद्दा जसजसमा अख्तियारका मुद्दामा प्रतिवादीले सफाइ पाए तिनमा अख्तियार पुनरावेदनमा गएको छ। विशेष अदालतबाट पछिल्लो समय फैसला भएका घुसरिसवतसम्बन्धी ८, प्रश्नपत्रको गोपनीयता भंग १ र गलत प्रतिवेदन तथा झुट्टा बिल भरपाई १ गरी १० वटा मुद्दाविरुद्ध अख्तियारले सर्वोच्चमा पुनरावेदन गरेको छ। अख्तियारले पछिल्लो समयमा मात्रै १ सय २२ बढी मुद्दा सर्वोच्चमा पुनरावेदनमा गरेको छ। विशेषबाट प्रतिवादीहरूले सफाइ पाउँदा अख्तियार पुनरावेदनमा जान बाध्य छ। आयोगको अनुसन्धान कमजोर भएरमात्रै वा मुद्दा दायरको प्रक्रिया या प्रमाण पेसमा कमजोरी हुँदामात्रै भ्रष्टाचार मुद्दामा सफाइ भएको हो त ? जनमानसमा पक्कै पनि यस्तो गम्भीर प्रश्न खडा भएको छ। सुशासनका ज्ञाताहरू अनुसन्धानलाई मात्रै कमजोरी मान्दैनन्। उनीहरूका औंला न्यायपालिकातिर पनि सोझिएका छन्। न्यायको अन्तिम निरूपण गर्ने निकाय न्यायपालिका नै हो। यसको विश्वास र आस्था डगमगियो भने मुलुकमा न्यायको आशा मर्छ। कानुनी राज स्थापनाका लागि पनि न्यायको मन्दिरप्रतिको आस्था डगमगाउनु हुँदैन। तर भ्रष्टाचारसम्बन्धी मुद्दामा दिइएका सफाइले भने पक्कै सवाल खडा गरेको छ। यसलाई न्यायपालिकाले पनि गम्भीरतापूर्वक लिनुपर्छ। आफूमाथिको आस्था र विश्वास दह्रो बनाइराख्ने जिम्मेवारी उसैको हो।"
"सकियो नवौं, कर्णालीमा भेट्ने बाचा","पोखरा : नेपाली खेलकुदको कुम्भमेला मानिने नवौं राष्ट्रिय खेलकुद प्रतियोगिता सम्पन्न भएको छ। दुई वर्षपछि कर्णाली प्रदेशमा भेट्ने बाचासहित गण्डकी प्रदेशमा आयोजित नवौं राष्ट्रिय खेलकुद सम्पन्न भएको हो। प्रधानमन्त्री शेरबहादुर देउवाले कर्णाली प्रदेशका सामाजिक विकासमन्त्री यज्ञबहादुर बिसीलाई १०औं संस्करणको राष्ट्रिय खेलकुद आयोजनाका लागि झन्डा हस्तान्तरण गरेका थिए। राष्ट्रिय खेलकुद परिषद्का सदस्यसचिव टंकलाल घिसिङले आठौं राष्ट्रिय खेलकुद प्रतियोगिताकै दौरान भएको सहमति अनुरुप १०औं राष्ट्रिय खेलकुदको जिम्मेवारी कर्णाली प्रदेशलाई दिएको बताए। हरेक दुई वर्षको अन्तरालमा हुने राष्ट्रिय खेलकुदको १०औं संस्करण अब २०८१ मंसिर २ देखि ९ गतेसम्म कर्णाल्ी प्रदेशमा हुनेछ। कर्णालीले आठौं राष्ट्रिय खेलकुद प्रतियोगिताको समापनकै दौरान १०औं राष्ट्रिय खेलकुद आयोजनाको दाबी गरेको थियो। कर्णाली प्रदेश खेलकुद परिषद्का सदस्यसचिव विश्वमित्र सञ्ज्यालले राष्ट्रिय खेलकुदको १०औं संस्करण आयोजनाका लागि आफूहरूले विगत चार वर्ष अघिदेखि नै पूर्वाधार निर्माणको कामलाई तीब्रता दिँदै आएको बताए। अहिलेसम्म कर्णाली प्रदेशले राष्ट्रिय खेलकुदको आयोजना गर्न पाएको छैन। त्यसैले १०औं राष्ट्रिय खेलकुदलाई विशेष र अविष्मरणीय बनाउन कुनै कसर बाँकी राख्ने छैनौं, कर्णाली प्रदेश खेलकुद परिषद्का सदस्यसचिव सञ्ज्यालले भने, हाम्रो मुख्य चुनौती पूर्वाधार हो। यसका लागि हामीले विगत चार वर्षदेखि नै काम सुरु गरिसकेका छौं। समापन समारोहमा बोल्दै प्रधानमन्त्री शेरबहादुर देउवाले राष्ट्रिय प्रतियोगिता नेपाली खेलकुदको महोत्सव भएको बताउँदै यसले हजारौं खेलाडीको भविष्य निर्धारण गर्ने बताए। उनले अब १०औं राष्ट्रिय खेलकुदको तयारीमा जुट्न आग्रह गरे। हरेक दुई वर्षमा आयोजना हुने राष्ट्रिय खेलकुद कोरोना महामारीलगायत विभिन्न कारण करिब चार वर्षपछि आयोजना भएको हो। गण्डकी प्रदेशमा भने ३९ वर्षपछि राष्ट्रिय खेलकुद फर्किएको हो। यसअघि २०४० सालमा गण्डकीमा दोस्रो राष्ट्रिय खेलकुद प्रतियोगिता आयोजना भएको थियो। नवौं राष्ट्रिय खेलकुदमा ११ टोलीका ६ हजार १ सय २७ खेलाडीले प्रतिस्पर्धा गरेका थिए। जसमा ३४१४ पुरुष र २७१३ महिला खेलाडीले प्रतिस्पर्धा गरेका थिए। नवौं राष्ट्रिय खेलकुदमा ३ सय ९७ स्वर्ण पदकका लागि प्रतिस्पर्धा भएको थियो। नवौं राष्ट्रिय खेलकुदमा विभागीय टोली नेपाल पुलिस, एपीएफ र त्रिभुवन आर्मी क्लबसहित सात प्रदेश र गैरआवासीय नेपाली संघ (एनआरएनए) गरी ११ टोलीका खेलाडीले प्रतिस्पर्धा गरेका थिए। प्रतियोगितामा ३६ खेलका ४ सय ४ इभेन्ट समावेश गरिएको थियो। नवौं राष्ट्रिय खेलकुदमा सुदूरपश्चिमकी रितिका बुमी कान्छी खेलाडी बनिन्। पौडी खेलाडी रितिकाले ७ वर्ष २२ दिनको उमेरमा नवौं राष्ट्रिय खेलकुदमा प्रतिस्पर्धा गरेकी थिइन्। यस्तै स्क्वास खेलाडी धनबहादुर घलेले ६१ वर्ष ४ महिनाको उमेरमा राष्ट्रिय प्रतियोगितामा उत्रिएका थिए। पदक तालिकामा आर्मीको दबदबा नवौं राष्ट्रिय खेलकुदको पदक तालिकामा विभागीय टोली त्रिभुवन आर्मी क्लबले दबदबा कायम राखेको छ। ४०४ स्वर्णमध्ये आर्मीले १७२ स्वर्ण जित्दै तालिकामा पहिलो स्थान कब्जा गर्यो। आर्मीले ११० रजत र ८९ कांस्य पदक आफ्नो नाममा लेखायो। पदक तालिकाको शीर्ष तीनमा विभागीय टोलीले वर्चश्व जमाउँदा सशस्त्र प्रहरीको एपीएफ क्लबले दोस्रो र नेपाल पुलिस क्लबले तेस्रो स्थान हात पार्यो। एपीएफले ६५ स्वर्ण ७३ रजत र ८१ कांस्य जित्यो। यस्तै पुलिसले ६१ स्वर्ण ६१ रजत र ७३ कांस्य जित्न सफल भयो। पूर्वाञ्चलमा भएको सातौं राष्ट्रिय खेलकुददेखि विभागीय टोलीले शीर्ष तीन स्थान कब्जा गर्दै आएका हुन्। त्यसअघि मध्यमाञ्चल विकास क्षेत्रले वर्चश्व जमाउँदै आएको थियो। नवौं राष्ट्रिय खेलकुदमा आर्मीकी दुवाना लामाले सर्वाधिक नौ पदक जितिन्। जलपरी दुवानाले नौ स्वर्ण र एक रजत पदक जित्न सफल भइन्। विभागीय टोलीपछि चौथो स्थानमा गण्डकी प्रदेश रह्यो। यस्तै पाँचौं स्थानमा रहेको आयोजक गण्डकीले ३२ स्वर्ण, ३१ रजत र ५७ कांस्य जित्यो। पाँचौं स्थानमा रहेको बागमती प्रदेशले २४ स्वर्ण ४७ रजत र ७४ कांस्य जित्यो। यसैगरी प्रदेश १ ले १० स्वर्ण, २३ रजत र ५० कांस्य, सुदूरपश्चिम प्रदेशले १० स्वर्ण, १० रजत र ४३ कांस्य जित्यो। गैर आवासीय नेपाली संघ (एनआरएनए) ले १० स्वर्ण, ९ रजत र ७, लुम्बिनी प्रदेशले ६ स्वर्ण २२ रजत र ४० कांस्य जित्यो। मधेस प्रदेशले ५ स्वर्ण, ८ रजत र २६ कांस्य तथा कर्णाली प्रदेशले २ स्वर्ण, ४ रजत र १२ कांस्य जित्यो। विवादै विवादको शृंखला नवौं राष्ट्रिय खेलकुदमा विभिन्न विवादमा पनि फस्न पुग्यो। गैर आवाससीय नेपाली संघ (एनआरएनए) का खेलाडी सहभागिता, खेल सामग्री, खेलाडीको आवास, खाना र पोसाकदेखि प्रतियोगिताको समग्र व्यवस्थापनका विषयमा विवाद उब्जिएको थियो। प्रतियोगिताको पहिलो दिनको उद्घाटन नै निरस देखिएको थियो। पोखरा रंगशालामा स्थानीयको उपस्थिति नहुँदा खाली रंगशालामा उद्घाटन गरिएको थियो। समारोह उपसमितिले पहिलेका संस्करणभन्दा नवौं राष्ट्रिय खेलकुदको उद्घाटन र समापन विशेष हुने दाबी गरे पनि आतिसबाजीमा मात्रै ध्यान दिँदा अन्य कार्यक्रम निरस बनेको थियो। साउन्ड सिष्टम गतिलो नहुँदा वक्ताहरूले के बोलिरहेका छन् भन्ने नै सुनिँदै थियो। साउन्ड सिष्टमको समस्या उद्घाटनमा मात्रै होइन, समापन समारोहमा पनि दोहोरिएको थियो।"
सडक नखुल्दा उपचारबाट वञ्चित,"बाजुरा : बाजुराको बडिमालिका नगरपालिका६ का बिरे बडुवाल बिरामी भएपछि उनका आफन्तले जिल्ला अस्पताल बाजुरा पुर्याए। जिल्ला अस्पतालले उनलाई रेफर गर्यो। रेफरपछि सदरमुकामबाट बिरामीलाई आफन्तले बोकेर अछामको बयलपाटा अस्पताल लगे। रेफर गरेको दिन राती भइहाल्यो, रातमा बिरामी कसरी बोक्नु ? अर्को दिन पनि एम्बुलेन्स पाइएन। बोकेर गाडी आउने ठाउँसम्म पुर्याइयो। तर, बयलपाटा अस्पताल पुर्याउँदा पुर्याउँदै बिरामीको मृत्यु भयो भतिजा परे बडुवालले भने। बडुवालको मृत्यु एक प्रतिनिधि घटना हो। साँफेबगरमार्तडी सडकको बल्देमा गएको पहिरोको विकल्प नखोजिदा पाँच वर्षदेखि बर्सेनि चारपाँच जना बिरामीको मृत्यु हुने गरेको छ। बल्देको पहिरोका कारण बिरामीले समयमा उपचार नपाएर समस्या भोग्दै आएका छन्। आफन्तको सहयोगले पहिरो त पार गरियो। उता एम्बुलेन्स चाहार्दै दिन बित्यो। अस्पताल पुग्ने समय, एम्बुलेन्स खोज्दै बितेपछि बिरामीलाई आईसीयू भएको अस्पतालसम्म पुर्याउनुपर्नेमा जेनतेन अछामको बयालपाटा अस्पताल पुर्याइयो, त्यहाँ पुर्याउँदा मृत्यु भयो, भतिजा परे बडुवालले थपे। स्वासप्रस्वासका बिरामीलाई अक्सिजनको सहारामा लैजानुपर्ने थियो। दुई तीनजना मान्छे बोक्न, दुईतीनजना अक्सिजनको सिलिन्डर, स्लाइनको बोतल समात्ने अर्कै चाहिन्छ। उनले भने। बल्देको पहिरोमा एक्लै हिँड्न गाह्रो छ। बैकल्पिक सडक भएको भए त जिल्ला अस्पतालकै एम्बुलेन्स लिएर समयमै सुविधा सम्पन्न अस्पतालमा पुर्याउन सकिन्थ्यो। जिल्ला सदरमुकाम जोड्ने एक मात्र राजमार्ग साँफेमार्तडी सडकखण्डको बल्दे अमकोट सडक पाँच महिनादेखि नखुल्दा बाजुरा जिल्लाका बिरामी समस्यामा परेका छन्। २०७९ असार पहिलो सातादेखि बल्दे अमकोटमा आएको पहिरोले सडक बन्द हुँदा सदरमुकाम मार्तडी र जिल्लाका पूर्वी उत्तरी क्षेत्रका ४ वटा स्थानीय तह यातायात सेवाबाट बन्चित भएका छन्। यसरी सडक बन्द हुदा कोल्टी प्राथामिक स्वास्थ्य केन्द्र, जिल्ला अस्पताल बाजुरा र अन्य स्वास्थ्य चौकीबाट रेफर गरिएका बिरामी समस्यामा परेको सामाजिक अगुवा हर्क खडायतले बताए। सडक प्राकृतिक प्रकोपका कारण बन्द भयो, त्यो कोही कसैले रोक्न सक्दैन। तर, सदरमुकाम जोड्ने सडकको बैकल्पिक उपाय नअपनाउनु सरकार, बाजुरा प्रशासन कार्यालय र सडक डिभिजन कार्यालयको नालायकीपन हो उनले भने। दलका नेताहरू त कानमा तेल हालेर सुतेका छन्। चुनावका बेला हामीले भोट मात्रै दिनुपर्ने। प्रमुख जिल्ला अधिकारी प्रकाश चन्द्र अधिकारीले असारको पहिलो साताबाट सडक अबरुद्ध भएको र सडक अबरुद्ध हँुदा नागरिकले अत्यन्तै दुःख पाएका स्वीकार गरे। सदरमुकाम जोड्ने एक मात्र राजमार्ग त्यही हो। करिव डेढदुई किलोमिटर सडकखण्डमा ठूलो पहिरो गएकाले तत्काल खुलाउन सक्ने अवस्था छैन। वर्षात पनि अहिलेसम्म नरोकिएकाले सडक खुलाउन समस्या भयो प्रमुख जिल्ला अधिकारीले भने। उनले अब वर्षा रोकिएकाले सडक खोल्ने प्रयास गरिने बताए। हामीले सडक डिभिजनलाई निर्देशन दिइसकेका छौं, सडक खोल्ने प्रयास भइरहेको छ प्रमुख जिल्ला अधिकारीले भने। काम निरन्तर भएपछि केहीदिनमै सडक खुल्छ। पाँच महिनासम्म सडक बन्द हुन्दा जिल्लामा दैनिक उपभोग्य सामानको अभाव भएको छ। मार्तडीका व्यापारी प्रकाश थापा भन्छन्, दसैंसम्म त जेनतेन भरिया र खच्चरबाट बोकाएर दैनिक उपभोग्य सामान पुर्याइयो, भरियाद्वारा बोकाएर बिक्री गरौं भने उपभोक्ता मर्कामा पर्छन्। आफुले घाटा खाएर बेच्न मिलेन।सडक सञ्चालन नहुँदा १७ सय पर्ने खाना पकाउने ग्यासको मुल्य २४ सय पुगेको छ। उपभोक्ताको माग बढी भयो, भरियाद्वारा उपभोक्ताको माग धान्न नसक्दा ग्यासलगायत दैनिक उपभोग्य सामाग्रीको अभाव भएको छ थापाले भने।"
गम्भीर भएन प्रदेश सरकार,"विराटनगर : प्रदेश १ को इलाम चिया उत्पादनका लागि उपयुक्त मानिन्छ। जिल्लाको ८ प्रतिशत भूभागमा व्यावसायिक चियाखेती हुने गरेको छ। न्यानो तथा ओसिलो हावापानी, प्रशस्त वर्षा र घाम चिया खेतीका निम्ति उपयुक्त मानिन्छ। तर, बढ्दो तापक्रम र अनियमित वर्षाका कारण पछिल्लो समय इलामको चिया उत्पादन घट्दै गएको छ। विगत केही वर्षदेखि बेमौसमी वर्षा र बढ्दो तापमानका कारण उत्पादन खस्किँदै गएको स्थानीय कृषक बताउँछन्। उत्पादकत्व विगतका वर्षहरूको तुलनामा क्रमिक रूपमा खस्कँदो छ, स्थानीय कृषक धरणीप्रसाद घिमिरे भन्छन्, मौसमी अनुकुलताको अभावमा चियाबालीमा चिस्यानको कमी भएको छ। बेमौसमी वर्षा र लामो समयसम्मको खडेरीका कारण जिल्लाको ८५ प्रतिशत चियाखेती प्रभावित बनेको छ। आवश्यक आद्रताको अभाव र बढ्दो तापक्रमका कारण चियाको बोटमा विभिन्न प्रकारका किरा र रोगको प्रकोपसमेत बढेको स्थानीय बताउँछन्। किरा र रोगका कारण उत्पादकत्वमा ह्रास आएर खेती नै सखाप हुने जोखिम उच्च हुँदै गएको उनीहरूको भनाइ छ। लार्भा, रातो सुलसुले र रातो थ्रिप्स जस्ता किराको प्रकोपका कारण इलामको चियाखेती पहिलेजस्तो नरहेको चिया विज्ञ आरसी नेपाली बताउँछन्। उनी भन्छन्, किराले बिरुवाको पात खान्छन्। ठाउँठाउँमा प्वाल पार्छन्। यसले उत्पादकत्व घटनुका साथै चियाखेती ठूलो चुनौती थपेको छ। चियाखेतीलाई न्यानो तथा ओसिलो हावापानी, प्रशस्त वर्षा र लामो समयसम्म घाम लाग्ने ठाउँ उपयुक्त मानिन्छ। यसका लागि १२५ देखि ३० डिग्री सेल्सियस तापक्रम राम्रो मानिन्छ। त्यसरी नै चिस्यानयुक्त माटोको अम्लीयता ४५५५ सम्म भएमाचियाखेती फस्टाउँछ। तर, जलवायु परिवर्तनका कारण पछिल्लो समय चियाखेतीका लागि इलामको मौसम प्रतिकूल बन्दै गएको छ। असारसाउनमा वर्षा नहुने अथवा न्यून वर्षा हुने र असोजकात्तिकमा अत्याधिक वर्षा हुने समस्या पछिल्लो समय देखापर्दै गएको चिया विज्ञ नेपालले बताए। यसले चियाको गुणस्तरमा समेत ह्रास आएको जानकारी दिए। इलामको चियामा अब पहिले जस्तो स्वाद पाईंदैन्। गुणस्तरपनि खस्किँदै गएको छ,उनले भने। चियाखेतीका लागि चाहिने वार्षिक वर्षा न्यूनतम १ हजार २७० मिलिलिटर हो। तर, विगतका केही वर्षदेखि इलाममा वर्षा पनि औसमभन्दा कम हुन थालेको छ। वर्षाको मात्रा स्थानीय वातावरण र चियाखेती हुने क्षेत्रको सूक्ष्म जलवायुले निर्धारण गरे पनि सन् २००५ यता इलाममा वर्षाको मात्रा औसतभन्दा न्यून हुँदै गएको विभिन्न तथ्यांकले देखाएको छ। सोलुखुम्बुमा फल्नै छाड्यो स्याउ सोलुखुम्बु, ओखलढुंगा र खोटाङका कृषकहरूलाई कृषि क्षेत्रमा सहयोग पुर्याउन फाप्लुमा बागवानी केन्द्र स्थापना गरिएको छ। केन्द्रमा केही वर्षअघिसम्म लटरम्म स्याउ फल्थ्यो। तर, विगतका केही वर्षयता सोलुखुम्बुमा स्याउ उत्पादन क्रमशः घट्दै गएको छ। सल्लेरी, टाक्सिन्दु, गार्मा, तामाखानी, चौरी खर्क, बेनी, तिङ्ला, गोली, भकान्जे र छेस्कामलगायतका क्षेत्रमा स्याउको उत्पादनमा ठूलो ह्रास आएको स्थानीय कृषकहरू बताएका छन्। फूल फुल्ने समयमा बादल लाग्ने, बेमौसमी वर्षा हुने र स्याउको परागसेचन नै नहुनेलगायतका समस्याका कारण स्याउ उत्पादन घट्दै गएको उनीहरूको भनाइ छ। स्थानीय कृषक नवीन श्रेष्ठ भन्छन्, सोलुमा विगत ९ दशकभन्दा बढी समयदेखि स्याउ उत्पादन हुँदै आएको छ। ४५ वर्षअघि यहाँ स्याउको व्यावसायिक खेती सुरु भएको थियो। तर, हाल उत्पादनमा ९० प्रतिशतसम्म ह्रास आएको छ। पछिल्लो समय सोलुखुम्बुमा स्याउ फल्नै छाडेको केन्द्रका वरिष्ठ अधिकृत चन्द्रमान श्रेष्ठ बताउँछन्। जलवायु परिवर्तनका कारण फ्याट्टफुट्ट रूपमा फल्ने गरेको स्याउ पनि फल्न छोडेको उनको भनाइ छ। पहिले हिउँ पथ्र्यो, तापक्रम अनुकूल हुन्थ्यो। तर, अहिले ठीक उल्टो भइरहेको छ, उनले भने, चिसोमा अति चिसो र गर्मीमा अति गर्मी हुन थालेको छ। अस्वभाविक वर्षासमेत हुन थालेको छ। यस किसिमको हावापानी स्याउ खेतीका निम्ति ठीक होइन। स्याउका लागि उच्च हिउँ पर्ने स्थान, कम आद्रता, पानी कम पर्ने र घाम लाग्ने क्षेत्रलाई उपयुक्त मानिन्छ। तर, जलवायु परिवर्तका कारण मौसम प्रतिकुल बन्दै गएपछि स्याउ उत्पादन घट्नुका साथै यहाँका डेढ सय बढी किसान समस्यामा परेका छन्। सोलुखुम्बुमा २१३ हेक्टर क्षेत्रफलमा स्याउखेती हुने गरेको छ। बागवानी केन्द्रको १७५ हेक्टर जग्गामध्ये ८ हेक्टरमा स्याउको बगैंचा छ। तर, उत्पादनमा ह्रास आएपछि हाल कृषकहरूले यसको विकल्पमा किवी खेती सुरु गरेका छन्। पुराना जातका स्याउ लोप हुन थालेपछि सोलुखुम्बुमा नयाँ उच्च घनत्व स्याउ खेती पनि सुरु गरिएको छ। नेपालमा मनाङबाट सुरु भएको यो प्रविधि २०७३७४ सालबाट सोलुखुम्बुमा पनि भिœयाइएको हो। छिटो उत्पादन हुने भएकाले यसलाई व्यावसायिक रूप दिने तयारी रहेको केन्द्रले जनाएको छ। केन्द्रका अनुुसार गोल्डेन डेलिसियस र फुजी जातको स्याउको बिरुवा इटालीबाट आयात गरिएको हो। मनसुन बे्रकका कारण अत्याधिक गर्मी मनसुन बे्रकका कारण असार दोस्रो सातायता पानी नपरेपछि अत्याधिक गर्मीका कारण प्रदेश १ को मोरङ, सुनसरी, झापा र उदयपुरलगायतका जिल्लाका आमसर्वसाधारणको जनजीवन प्रभावित बनेको थियो। वायुमण्डलीय तापक्रममा वृद्धिसँगै हावासमेत नचलेपछि यसले जनजीवन अस्तव्यस्त बनाएको थियो। तुलनात्मक रूपमा गर्मी बढ्दा यसले शरीरमा घमौरा आउने, लु लाग्ने र मान्छे बेहोस हुनेलगायतका समस्याहरू देखिएको थियो। अत्याधिक गर्मीका कारण अस्पतालहरूमा समेत विभिन्न समस्या लिएर आउने बिरामीहरूको चाप बढेको थियो। अस्पतालहरूमा विशेषगरी सर्पदंश, ज्वरो, रुघाखोकी, झाडापखाला, प्रेसर र छाला रोगका बिरामीहरूको चाप बढेको थियो। जल तथा मौसम विज्ञान फिल्ड कार्यालय विराटनगरका अनुसार असार अन्तिम २ सातायता प्रदेश १ मा गर्मी बढेको थियो। गतवर्ष असारमा अत्याधिक गर्मी भए पनि नियमित पानी परेको थियो। तर, जलवायु परिवर्तनको प्रभावस्वरूप मनसुन ब्रेकका कारण यसपटक पानीसमेत नपरेपछि गर्मीको प्रभाव बढी देखिएको थियो। बेमौसमी वर्षाले धानबालीमा असर यसपटक मौसमअनुसार नियमित वर्षा नहुँदा स्वास्थ्य समस्याका साथै किसान मर्कामा परेका छन्। पानीको अभावमा प्रदेश १ को धान रोपाइँ प्रभावित बनेको छ। पर्याप्त मात्रामा वर्षा नहुँदा रोपाइँ सम्पन्न भइसकेका धानमा समेत क्षति पुगेको छ। प्रदेश १ मा कुल ८ लाख २६ हजार ६४६ हेक्टर खेतीयोग्य जमिन छ। जसमा ३ लाख ४० हजार ८२९ हेक्टर क्षेत्रफलमा धान रोपाइँ हुन्छ। यसपटक धान रोपाइँका लागि कुल खेतीयोग्य जमिनमध्ये २ लाख ३१ हजार ४८ हेक्टर अर्थात् ६७७९ प्रतिशतमा रोपाइँ भएको छ। गतवर्ष यस अवधिमा ८०१२ प्रतिशतमा रोपाइँ सम्पन्न भएको थियो। तर, यसपटक मसान्त लागेसँगै मनसुन निष्क्रिय बनेपछि गतवर्षको तुलनामा १२३२ प्रतिशत कम रोपाइँ भएको प्रदेश १ सरकारको कृषि विकास निर्देशनालयले जनाएको छ। निर्देशनालयका प्रमुख प्रकाशकुमार डाँगीका अनुसार असार मसान्तदेखि सुरु भएको मनसुन बे्रकका कारण रोपाइँ प्रभावित हुनुका साथै रोपाइँ सम्पन्न भइसकेको बालीसमेत क्षति पुगेको छ। पानीको अभावमा रोपाइँ सम्पन्न भइसकेका धानबालीहरू सुक्दै गएको उनले बताए। खेतमा धाँजा फाटेको छ। असोजको सुरुआतसँगै मनसुन सक्रिय भए पनि यसले बालीनालीलाई नकारात्मक असर पुर्याइरहेको बताइएको छ। हाल भइरहेको बेमौसमी वर्र्षाका कारण धानबालीको गुणस्तरमा ह्रास आउने अनुमान गरिएको छ। प्रदेश १ मा यसपटक उच्च पहाडका ५२६९, मध्यपहाडका ६२८३ र तराईका ७१४० प्रतिशत क्षेत्रफलमा रोपाइँ सम्पन्न भएको छ। जसमा उच्च पहाडका ताप्लेजुङमा ६०, संखुवासभामा ४५ र सोलुखुम्बुमा ८०६० प्रतिशतमा रोपाइँ सम्पन्न भएको निर्देशनालयले जनाएको छ। निर्देशनालयका अनुसार यसपटक मध्य पहाडका पाँचथरमा ४०, इलाममा ५९, भोजपुरमा ७०, तेह्र्रथुममा ७५, धनकुटामा ३९, उदयपुरमा ६३१३, ओखलढुंगामा ८६८८ र खोटाङमा ७० प्रतिशत क्षेत्रफलमा रोपाइँ सम्पन्न भएको छ। यसबाहेक तराईका झापा, मोरङ र सुनसरीमा क्रमशः ७२, ७५ र ६५ प्रतिशत क्षेत्रफलमा रोपाइँ भएको जनाइएको छ। राज्य असंवेदनशील राज्यकोे असंवेदनशीलताका कारण प्रदेश १ मा जलवायुजन्य संकटको जोखिम उच्च हुँदै गएको वातावरण विज्ञहरूले बताएका छन्। राज्यका नियामक निकायहरू गम्भीर नहुँदा प्रदेशमा प्रिमनसुन, पोस्टमनसुन, माटोको उर्वराशक्तिमा ह्रास र बाढीपहिरोको समस्यालगायतका जोखिम बढ्दै गएको उनीहरूको भनाइ छ। जलवायु परिवर्तनकै प्रभावस्वरूप तराईमा शीतलहर पनि घट्दै गएको विराटनगरस्थित स्नातकोत्तर क्याम्पसका उपप्राध्यापक तथा वातावरण क्षेत्रका जानकार रामचन्द्र अधिकारी बताउँछन्। मानवीय गतिविधिले वातावरण र पर्यावरणीय पक्षको ख्याल नगर्दा पानीको मुहान सुक्ने, अत्याधिक तापक्रमका कारण फूलहरू ढिलो फुल्ने, समयमा वर्षा नहुने र इनार तथा पोखरी सुक्नेलगायतका समस्या देखापर्न थालेको छ, उनी भन्छन्, असोजकात्तिकमा वर्षा हुनु र वैशाखसम्म जाडो हुनुलगायतका समस्या पनि जलवायु परिवर्तनकै कारण हुने गरेको छ। दुई वर्षअघि आएको बाढीका कारणबाट प्रदेश १ को मोरङ, सुनसरी र झापामा ७ हजार ४९२ हेक्टर क्षेत्रफलमा लगाइएको करिब ८ करोड मूल्य बराबरको २८ हजार ४ सय टन धानबाली नष्ट भएको थियो। जलवायु परिवर्तनका कारण यी यस्ता घटना बारम्बार हुने गरेको वातावरण विज्ञहरूले बताएका छन्। राज्य र सर्वसाधारण स्वयं संवेदनशील नभए नेपालमा मनसुन नै नहुने आशंकासमेत गरिएको विज्ञहरूको भनाइ छ। यसको समाधानका निम्ति ग्रीन हाउस ग्यासको उत्पादन न्यूनीकरण, वृक्षरोपण र सिमसार क्षेत्रको संरक्षणलगायतका उपाय अपनाउन सकिने अधिकारी बताउँछन्। हरितगृह ग्यास उत्पादन उद्योगबाटै नियन्त्रण गर्नुपर्ने उनको सुझाव छ। मुलुक संघीय संरचनामा रुपान्तरण भइसके पनि कार्यपद्धति भने परम्परागत नै हुँदा जलवायुजन्य जोखिम न्यूनीकरणको सवालमा हालसम्म कुनै ठोस प्रयास हुन सकेको छैन। विकासका नाममा वनजंगल मास्ने र पर्यावरणीय पक्षको ख्याल नगरी विकासका योजनाअघि बढाउने क्रियाकलापले पछिल्लो समय जोखिम झन् उच्च हुँदै गएको छ। वृक्षरोपण फेसन जस्तै भएको छ। सिमसार संरक्षण पर्यटनको पक्षबाट भएको छ। फोहोरमैला व्यवस्थापन पनि अस्तव्यस्त छ। विराटनगरको फोहोरमैला व्यवस्थापनको कुरा गर्दै अधिकारी भन्छन्, प्रदेशको राजधानी जस्तो ठाउँमा पनि खोला किनारमा फोहोर थुपारिन्छ। त्यसले त्यस क्षेत्रको हावा, पानी र माटोमा नकारात्मक असर पुर्याइरहेको छ। फोहोरमैलाबाट निस्कने फोहोरको रस (लिचेड) खोलाको पानी गएर मिसिँदा यसले जलचर अन्य जीवजन्तुलाई समेत असर पुर्याएको छ। यसको समुन्द्रसम्मकै जीवहरूलाई ठूलो असर गरेको छ। जोखिम नियन्त्रणमा सरकारको प्रयास जलवायु परिवर्तनको प्रभाव र जोखिम मूल्यांकनका साथै यसको न्यूनीकरणमा सरकारले राष्ट्रिय अनुकूलन योजना (२०२१२०५०) बनाएर पछिल्लो समय सरकारले यसको कार्यन्वयनमा विशेष जोड दिएको छ। वृक्षरोपणमा विशेष जोड, चुरेक्षेत्र संरक्षण कार्यक्रम र सार्वजनिक जग्गामा वन विस्तारलगायतका योजना सरकारले अघि सारेको जनाएको छ। प्रदेश १ मा जलवायु परिवर्तनको विषयलाई आन्तरिकीकरण गर्न प्रदेश जलवायु समन्वय समितिसमेत गठन गरिएको छ। वन, वातावरण तथा भूसंरक्षण मन्त्रालयका सचिवको संयोजकत्वमा गठित १८ सदस्यीय समितिले संघीय सरकारको सहयोगमा एक्सन प्लान पनि बनाएको छ। एक्सन प्लानमा गल्छी तथा पहिरो नियन्त्रण, जनतालाई बहुपयोगी विरुवा वितरण र बृहत् रूपमा वृक्षरोपणलगायतका विषयवस्तुहरू समेटिएका छन्। समितिको जिम्मेवारी सुझाव दिने र नीति निर्माणमा आवश्यक सहयोग गर्ने भएकाले सोहीबमोजिम कार्यसम्पादन भइरहेको मन्त्रालयका जलवायु परिवर्तन तथा वातावरण महाशाखा प्रमुख विनोद खतिवडाले बताए। तर, यतिले मात्र जोखिम न्यूनीकरण नहुने तर्क पनि वातावरण विज्ञहरूले गर्दै आएका छन्। जलवायुजन्य संकटबाट जोगिन भौतिक विकास र प्राकृतिक वातावरणबीचको अन्तरसम्बन्धलाई बुझ्नुपर्ने उनीहरूको भनाइ छ। जलवायु परिवर्तनका असरस्वरूप मनसुन नै नहुने तथा खाद्य संकट नै निम्तिने जोखिम बढिरहेकोले प्रदेश तथा स्थानीय सरकारका योजना पनि जलवायु अनुकूलनका लागि स्पष्ट योजना र बजेट ल्याउन आवश्यक रहेको उनीहरूले सुझाएका छन्। टुक्रे र औचित्यहीन कार्यक्रमको बजेट जलवायुजन्य संकट न्यूनीकरणमा खर्चिनुपर्ने उनीहरूले औंल्याएका छन्। जलवायु परिवर्तनका प्रत्यक्ष एवं परोक्ष असरलाई समाधान गर्न आवश्यक तथ्य तथा प्रमाण सही ढंगबाट विश्लेषण हुनु आवश्यक रहेको वातावरणका जानकार अधिकारी बताउँछन्। स्थानीयस्तरमा जलवायु परिवर्तनका असरबारे अध्ययनको कमीका कारण पनि यसको जोखिम बढ्दै गएको उनको अनुभव छ। त्यसैले जलवायु परिवर्तनको वातावरणीय, सामाजिक र आर्थिक क्षेत्रमा परेको प्रभावको जनस्तरसम्म पुर्याउन पहल गर्नुपर्ने उनको सुझाव छ।"
"मिर्गौला झिकिसकेपछि डाक्टरले भने, म्याच भएन","काठमाडौं : धादिङ गल्छी गाउँपालिका२ की ३५ वर्षीया महिलामा प्रत्यारोपण गर्न मंगलबार ५३ वर्षीया सासूआमाको मिर्गौला वीर अस्पतालमा झिकियो। तर, पहिला म्याच (योग्य) हुन्छ भनेर झिकिएको मिर्गौला नै डाक्टरले म्याच नहुने बताएपछि पीडित आन्दोलित बनेका छन्। उनीहरूले व्यक्तिको जीवनमाथि खेलबाड र डाक्टरले हेलचेक्रयाइँ गरेको भन्दै बिहीबार अस्पताल परिसरमा विरोध प्रदर्शन गरेका छन्। पहिला पटकपटक मिर्गौला परीक्षण गर्दा ठीक छ भने, पीडितका आफन्त दिलबहादुर रम्तेलले अन्नपूर्ण पोस्ट्सँग भने, तर, जब मिर्गौला निकालियो अनि हुँदैन भनियो। पीडितको आफन्तका अनुसार डाक्टरको टिम शल्यक्रिया कक्षबाट बाहिरिएको केही बेरपछि प्रत्यारोपण नभएको थाहा भएको थियो। त्यसलगत्तै उनीहरूले अस्पतालका निमित्त निर्देशक डा भुपेन्द्र बस्नेतसमक्ष गुनासो गरेका थिए। अस्पताल स्रोतका अनुसार मिर्गौला प्रत्यारोपण गर्न डा पारसमणि श्रेष्ठ र डा अनिल श्रेष्ठको टिम खटिएको थियो। निमित्त निर्देशक डा बस्नेतले मिर्गौला निकालिसकेपछि काम नलाग्ने देखिएको स्वीकार गरे। त्यसकारण अर्को व्यक्तिमा मिर्गौला राख्न नमिलेको हो, डा बस्नेतले भने, पहिला प्रत्यारोपण गर्न मिल्छ भनेर अप्रेसनमा लगियो। अहिले नमिलेपछि केही अवरोध भएको देखिन्छ। यो घटनालाई थामथुम पार्न अस्पताल प्रशासनले पीडित पक्षसँग सहमति गरेको छ। तर, उनीहरू यो सहमतिमै नरोकिने पक्षमा देखिएका छन्। मेडिकल काउन्सिल र स्वास्थ्य तथा जनसंख्या मन्त्रालयमा उजुरी दिने तयारी गरेको आफन्त रम्तेलले बताए। पीडित पक्षले घटनाको अनुसन्धान गरी दोषी देखिने डाक्टरलाई कारबाही गर्नुपर्ने माग गरेका छन्। करिबकरिब एउटा खालको सहमति भयो। पूर्णरूपमा भने सहमति भएको होइन। दुई जना बिरामी (मिर्गौला लिने र दिने) लाई उपचारमा कुनै समस्या भयो भने आजीवन उपचार गरी दिने सहमति भयो, रम्तेलले भने, उपचारका क्रममा लाग्ने खर्च सरकारले व्यहोर्ने कुरा भएको छ। विल भरपाइ हेरेर अस्पतालले खर्च व्यहोर्ने भन्ने भयो। अनुसन्धान समिति गठन गर्ने र चिकित्सक दोषी ठहर भए सजाय गर्ने भन्ने सहमति भयो। निमित्त निर्देशक डा बस्नेतले अस्पतालले उपचार खर्च मिनाहा गर्ने, आगामी दिनको उपचार पनि निःशुल्क गर्ने सहमति भएको बताए। डाक्टर, बिरामीका आफन्त र अस्पताल प्रशासनबीच बिहीबार छलफल भएको थियो।डा बस्नेतले घटनाको छानबिन गर्न ७ सदस्यीय समिति गठन गरिएको बताए। समिति संयोजकमा सर्जरी विभागका डा प्रवीण श्रेष्ठ छन्। डा सरोज शर्मा, डा अशेष ढुंगाना, डा दिनेश चापागाईं, डा ऋतु प्रधान, प्रमुख नर्सिङ प्रशासक संगीता श्रेष्ठ र शाखा अधिकृत सीताराम खड्का सदस्य छन्। मिर्गौला रोग विशेषज्ञ डा ऋषि काफ्ले प्रत्यारोपण अगावै पर्याप्त मात्रामा परीक्षण गरिनुपर्ने बताए। मिर्गौला दिन मिल्न नमिल्ने हेरिएको हुन्छ। प्रत्यारोप गर्न निकालिएको मिर्गौला कहिलेकाहीँ नमिल्न पनि सक्छ, डा काफ्लेले भने, यो एकदमै बिरलै हुने घटना हो। हाम्रो (डाक्टर)को कमीकमजोरी पनि हुन्छ। तर, बिरामीका आफन्तलाई तत्काल नै जानकारी दिनुपर्छ। नेपाल मेडिकल काउन्सिलका रजिस्ट्रार डाकृष्णप्रसाद अधिकारीले घटनाबारे उजुरी प्राप्त भए कारबाही प्रक्रिया अघि बढाउने बताए। पीडितका आफन्तले उजुरी दिनुभएको छैन। अस्पतालले पनि छानबिन अघि बढाएको छ। त्यसैले उजुरी प्राप्त भए कारबाही प्रक्रिया अघि बढाउँछौं, डा अधिकारीले भने।"
गोली प्रहारको आरोपमा ४ पक्राउ,"मलंगवा : सर्लाहीको बागमती नगरपालिका१ मिलनचोकस्थित सगुन बचत तथा ऋण सहकारी संस्था हरिवनको सेवा केन्द्रका प्रमुख साजन कार्कीमाथि गोली प्रहार गरेको आरोपमा प्रहरीले ४ जनालाई पक्राउ गरेको छ। पक्राउ पर्नेमा ३ जना भारतीय र १ जना नेपाली नागरिक छन्। जिल्ला प्रहरी कार्यालय सर्लाहीले बिहीबार पत्रकार सम्मेलन गरेर उनीहरू सार्वजनिक गरेको हो। पक्राउ पर्नेमा भारतका बिहार राज्य जिल्ला शिवहर थाना छप्रा ग्रामपञ्चायत तरयानी छप्रा८ बस्ने भूषण सिंहका १९ वर्षीय छोरा रेहान भन्ने आलोक सिंह, जिल्ला बैशाली थाना उद्योगी क्षेत्र ग्रामपञ्चायत सुलतानपुर१० बस्ने अरबिन्दकुमार यादवका १९ वर्षीय छोरा सौरभकुमार यादव, जिल्ला मोतिहारी थाना सिगारगन्ज ग्रामपञ्चायत हराज१२ निवासी अरुण सिंहको १९ वर्षीय छोरा गुलसनकुमार सिंह छन्। त्यस्तै, सर्लाही धनकौल गापा१ निवासी सोनफी सहनीको ३२ वर्षीय छोरा डीजे भन्ने धीरेन्द्र सहनी छन्। बुधबार बिहान साढे १० बजेतिर ३ जना सेवा केन्द्रको कार्यालयभित्र पसेर प्रमुख कार्कीलाई पैसा दिन भन्दै धम्क्याएपछि कार्कीले प्रतिकार गरेका थिए। प्रतिकार गर्ने बितिकै उनीहरूले कार्कीमाथि गोली प्रहार गरेका थिए। गोली कार्कीको तिघ्रा, कुम, ढाड र कोखामा गोली लागेको प्रहरीले जनाएको छ। गोली प्रहार गरेपछि ३ जना भारतीय नम्बर प्लेटको एउटै मोटरसाइकलमा चढेर दक्षिणतर्फ भागेका थिए । कार्कीको शरीरका विभिन्न ३ ठाउँमा गोली लागेको प्रहरीले जनाएको छ। लालबन्दी नपा२, जुटपानी निवासी ३० वर्षीय कार्कीको हरिवनस्थित सरस्वती अस्पतालमा प्राथमिक उपचारपछि अहिले ललितपुरको मेडिसिटी अस्पतालमा उपचार भइरहेको छ। ३ जना भारतीय नागरिकलाई बुधबार मध्यरात बलरा नगपालिका३ लक्ष्मीपुरबाट पक्राउ गरेको प्रहरीले जनाएको छ। धीलाई भने धनकौल१ बाट पक्राउ गरेको छ। प्रहरी देखेपछि सहनी नहरमा हाम फालेर भाग्न खोजेका थिए। उनलाई पक्राउ गर्न प्रहरीले गोलीसमेत चलाएको थियो। देब्रे खुट्टाको घुँडामुनि लागेपछि उनी पक्राउ परे। घाइते सहनीको प्रादेशिक अस्पताल मलंगवामा उपचार भइरहेको छ। पत्रकार सम्मेलनमा बोल्दै जिल्ला प्रहरी कार्यालय सर्लाहीका प्रहरी उपरीक्षक प्रवीन पोखरेलले लुटेराहरू एक दिनअघि पनि सहकारीमा आएर रेकिङ गरेको थियो। मंगलबार कार्यालयमा पुगेर सबै वस्तुस्थिति थाहा पाएपछि भोलिपल्ट (बुधबार) आएर सहकारी लुट्ने प्रयास गरेका थिए। कर्मचारी कार्की मार्सल आटका खेलाडी भएका कारण लुटेरहरूसँग प्रतिकार गर्न सकेका थिए। समान्य व्यक्ति भएको भए ३३ जनासँग प्रतिकार गर्न सक्दैन्थ्यो। सीसीटीभी फुटेज हेर्दा कार्की र लुटेराहरूसँग खुब घम्साघम्सी भएको देखिन्छ। पक्राउ परेकाविरुद्ध ज्यान मार्ने उद्योगमा मुद्दा चलाउने प्रहरी उपरीक्षक पोखरेलले बताए।"
७५६ मेगावाटको तमोर वर्षौं अलपत्र,"काठमाडौं : सरकारले साढे दुई वर्षअघि ७ सय ५६ मेगावाटको तमोर जलविद्युत् आयोजना निर्माणको जिम्मा चिनियाँ कम्पनीलाई दियो। सरकारले सोकेसमा राखेको उक्त आयोजना जलविद्युत् लगानी तथा विकास कम्पनी (एचआईडीसीएल) र चिनियाँ कम्पनी पावर कन्स्ट्रक्सन कर्पोरेसन अफ चाइना लिमिटेड (पावर चाइना)लाई जिम्मा लगाइयो। तर, यो अवधिसम्म कुनै प्रगति भएन। देशकै गौरवको यो आयोजना अलपत्र छ। लगानी बोर्डले चिनियाँ राष्ट्रपति सी चिनफिङको नेपाल भ्रमणका बेला २०७६ माघमा पावर चाइना र एचआइडीसीएलको ज्वाइन्ट भेन्चरमा निर्माण गर्ने गरी सम्झौता गरेको थियो। पावर चाइना चीन सरकारको कम्पनी हो। दुई वर्षभित्र आयोजनाको विस्तृत सम्भाव्यता अध्ययन सक्नुपर्ने सम्झौतामा उल्लेख थियो। तर, साढे दुई वर्ष बित्दा पनि काम अघि बढेको छैन। सम्झौताको ६ महिनाभित्र दुवै कम्पनीले के कति सेयर लिने भन्ने सेयर होल्डिङ सम्झौता गरिसक्नुपथ्र्यो। अर्थात्, ज्वाइन्ट भेन्चर कम्पनी स्थापना गरी कम्पनी रजिस्ट्रार कार्यालयमा दर्ता भइसक्नुपथ्र्यो। ६ महिनाभित्रै आयोजना अध्ययन गर्न बोर्डसमक्ष अनुमति माग्ने, बाँकी १८ महिनामा विस्तृत सम्भाव्यता अध्ययन सकेर निर्माण चरणमा जानुपर्ने सम्झौता थियो। तर, त्यसतर्फ कुनै पहल भएको छैन। बोर्डले ०७६ मा भएको लगानी सम्मेलनमा ७५६ मेगावाटको तमोरलाई सोकेसका रूपमा प्रस्तुत गरेको थियो। चिनियाँ राष्ट्रपतिको भ्रमणका बेला पावर चाइना र एचआइडिसियलको जोयन्ट भेन्चर (जेभी) हुने गरी तमोर बनाउन प्रस्ताव गरे। दुवै सरकारी निकाय भएको र जीटुजी सहकार्यका कारण उक्त जेभीलाई तमोर दिने निर्णय बोर्डले गरेको थियो। २०७६ माघमा दुवै कम्पनीसँग बोर्डले सम्झौता गरेको थियो। आयोजना कार्यान्वयनका लागि दुवै संस्थाबीच सम्झौता भए पनि अध्ययन, निर्माण, ऋण लगानी, सञ्चालन तथा अनुगमन भने पावर चाइनाले गर्ने सहमति भएको एचआइडिसियलका प्रमुख कार्यकारी अधिकृत अर्जुनकुमार गौतम बताउँछन्। हामी स्थानीय साझेदार मात्रै भएर इक्विटी फाइनान्स गर्ने गरी सम्झौता भएको हो, गौतम भन्छन्, सेयर होल्डिङ सम्झौताको तयारीमा छौं। ३ देखि ४ महिनामा उक्त सम्झौता सम्पन्न हुने विश्वास लिएका छौं। बोर्डसँग सम्झौता हुँदा चिनियाँ कम्पनीको ५१ र नेपाली कम्पनीको २६ प्रतिशत वा चिनियाँको २० र नेपाली कम्पनीको ५१ प्रतिशत सेयर रहने भन्ने थियो। एचआइडिसियलले दोस्रो विकल्पअनुसार सेयर सम्झौता प्रक्रिया अघि बढाएको छ। जसअनुसार एचआइडिसियलको ५१ र पावर चाइनाको २० प्रतिशत सेयर स्वामित्व रहने सम्भावना रहेको प्रमुख कार्यकारी गौतम बताउँछन्। सेयर इक्विटीमा मेजोरिटी लिन पावर चाइनाको नै आग्रहमा हो। पावर चाइनाले इक्विटी पनि धेरै हुँदा लगानी ल्याउन गाह्रो हुने भएकाले आग्रह गरेको हो, उनी भन्छन्। तत्कालका लागि आयोजनामा कुनै विकास नभए पनि बोर्डले दुवै जेभी कम्पनीलाई निरन्तर छलफल गरिरहेको बोर्डका प्रवक्ता अमृत लम्साल बताउँछन्। मुख्य सेयर लगानीकर्ता हुने एचआइडिसियलसँग छलफल भइरहेको बोर्ड बताउँछ। कावेली ए र तल्लो हेवा जलविद्युत् क्षेत्र डुबान ताप्लेजुङ, तेह्रथुम र पाँचथर जिल्ला छुने तमोर जलाशययुक्त आयोजना निर्माण गर्दा यसले ३७६ मेगावाटको निर्माणाधीन कावेली ए र सञ्चालनमा आएको २२३४ मेगावाटको तल्लो हेवा जलविद्युत् आयोजना डुबानमा पार्नेछ। कावेली ए ताप्लेजुङमा निर्माणाधीन आयोजना हो। तल्लो हेवा पाँचथरमा सञ्चालित आयोजना हो। तमोर बनाउँदा यी आयोजनाको क्षतिपूर्ति व्यवस्थापन कसरी गर्ने भन्नेमा लगानी र जेभी कम्पनीले कुनै निर्णय गर्न सकेका छैनन्। ऊर्जा मन्त्रालयका सहसचिवको संयोजकत्वमा गठित समितिले स्थलगत अध्ययन गरी ०७७ फागुनमा लगानी बोर्डलाई प्रतिवेदन बुझाइसकेको बोर्डका प्रवक्ता लम्साल बताउँछन्। उक्त प्रतिवेदनमा क्षतिपूर्ति दिएर मात्रै सर्भे लाइसेन्स दिनुपर्ने सुझाव दिइएको छ। अर्को विकल्प भनेको अहिले सर्भे लाइसेन्स दिने र आयोजना विकास सम्झौता (पीडीए) हुनुभन्दा अघि यी विषय सल्टाउने भन्ने छ। २ आयोजना डुवानमा पर्ने भए पनि विद्युत् नियमावली २०५० को नियम ११ ले पनि तमोरलाई सर्भे अनुमति दिने आधार दिँदैन। नियमावलीको नियम ११ ले दोहोरो पर्ने गरी सर्वेक्षण अनुमति दिन नहुने भनेको छ। यसका लागि २०७८ असारको ४७ औं बोर्ड बैठकले नियमावली संशोधनका लागि ऊर्जा मन्त्रालयलाई पत्र पठाएको थियो। ऊर्जाले कानुन मन्त्रालयसँग राय लिदा संशोधन आवश्यक नभएको राय दिएको बोर्ड स्रोत बताउँछ। अहिलेलाई सर्वेक्षण अनुमति दिने मिल्ने तथा पीडीए गर्नुअघि आयोजना विकासकर्ताले आवश्यक क्षतिपूर्ति दिएर सल्टाउन भनेको छ। यी कारणले गर्दा तमोरका लागि लाइसेन्स माग्न आए पनि दिइ हाल्न सक्ने अवस्थामा लगानी बोर्ड पनि देखिँदैन। एचआइडीसीयलको संस्थागत क्षमता एचआइडिसियल ठूला जलविद्युत् आयोजना निर्माणका लागि लगानी जुटाउने संस्थाका रूपमा स्थापना भएको सरकारी संस्था हो। तमोर जलविद्युत् आयोजना विकासका लागि कम्पनीले ५१ प्रतिशत सेयर स्वामित्व लिने तयारी गरिरहेको छ। वित्तीय लगानीको प्रकृति भएको यस संस्थालाई आयोजना विकासकर्ता रूपमा अघि ल्याउँदा कसरी अघि बढ्छ भन्ने सबैमा परेको छ। कम्पनीले एउटै आयोजनामा ठूलौ लगानी गर्न सक्ने क्षमता नभएको प्रमुख कार्यकारी अर्जुन गौतम स्वीकार्छन्। ३ खर्बको आयोजनामा चिनियाँलाई ७० प्रतिशत दिएर ३० प्रतिशत सेयर कम्पनीले लिँदा पनि ९ देखि १० अर्बको बजेट व्यवस्थापन गर्नुपर्छ, उनी भन्छन्। बूढीगण्डकी राज्यको लगानीमा गर्न सकिएको छैन भने ५१ प्रतिशत सेयर स्वामित्व लिएर एचआइडिसियलले उक्त आयोजना कसरी अघि बढाउन सक्छ भन्नेहरूको जमात पनि कम्पनीको बोर्डभित्र नै देखिन्छ।"
"पहिले एकै पार्टी, अहिले प्रतिस्पर्धी","जनकपुरधाम : आसन्न प्रतिनिधिसभा निर्वाचन सर्लाही२ मा लोकतान्त्रिक समाजवादी पार्टीका वरिष्ठ नेता राजेन्द्र महतो र नेपाल समाजवादी पार्टीका नेता महेन्द्र राय यादवबीच चुनावी प्रतिस्पर्धा हुँदैछ। कुनै समय एउटै पार्टी र एउटै दलमा आबद्ध रहेका दुई हस्ती अहिले एउटै मैदानबाट छुट्टाछुट्टै दलको झण्डामुनि चुनावी मैदानमा प्रतिस्पर्धी छन्। मधेसको राजधानी जनकपुरधामबाट निर्वाचित लोसपा नेता महतो गठबन्धनका उम्मेदवार यादवसँग कम्मर कसेर लागेका छन्। महतो निर्वाचित धनुषाको क्षेत्र ३ मा आन्तरिक सहमतिअनुसार जनकपुर छोडेर गृह जिल्ला जाने र उनको स्थानमा जूली महतोलाई सघाउने वाचाअनुरूप महतोले धनुषाबाट पछि हटेर सर्लाही गृहजिल्ला रोजाइमा परेको विश्लेषण छ। महतो र यादवबीचको चुनावी भिडन्तलाई मधेसको राजनीतिमा देखिएको फुटपछिको शक्ति प्रदर्शनका रूपमा हेरिएको छ। २०७४ को निर्वाचनमा एमाले सचिव रघुवीर महासेठको सहयोगले निर्वाचित महतो यसवर्ष जुलीलाई धनुषा छाडेर महतो पुरानो क्षेत्रमा फर्किई यादवसँग प्रतिस्पर्धा गर्दैछन्। महतोले २०७४ को निर्वाचनमा कांग्रेसका विमलेन्द्र निधिलाई पराजित गरेका थिए। महतोले ३० हजार ७४२ मत ल्याउँदा निधिले २७ हजार ८२८ मत पाएका थिए। सर्लाहीमा तत्कालीन नेपाल सद्भावना पार्टी अध्यक्षको हैसियतमा निर्वाचन लडेका महतोको मुख्य बाधक कांग्रेसका उम्मेदवार बन्दै आएको थियो। अहिले गठबन्धनको तर्फबाट उम्मेदवार बनेको यादवलाई कांग्रेसले नै समर्थन गरेपछि महतोलाई जित निकाल्न सहज भने छैन। तर, असहजलाई चूनौती दिँदै निधिलाई समेत मात दिएका महतो निर्वाचनको संघर्षको मैदानका रूपमा हेर्नुपर्ने तर्क छ। २०४८ र २०५१ सालमा पराजित महतो २०५६ को निर्वाचनमा विजयी भएका थिए। २०६४ सालको पहिलो संविधानसभाको चुनावमा सर्लाही४ बाट विजयी उनी २०७० मा तत्कालीन तराई, मधेस सद्भावना पार्टीका अध्यक्ष महेन्द्र राय यादवसँग पराजित भएका थिए। यादवले ११ हजार ५३४ मत पाउँदा महतोले ८ हजार ७९० मत पाएका थिए। उनै यादव र महतोको फेरि प्रतिस्पर्धा हुँुदैछ। मधेसमा चिरपरिचित प्रतिद्वन्द्वीको राजनीतिक इतिहास हेर्दा यादव राजनीतिकका चतुर खेलाडी हुन् भने महतो असम्भवलाई सम्भवमा ढाल्न कुनै पनि प्रयत्न गर्न पछि नहट्ने संघर्षशील नेताका रूपमा परिचित रहेको राजनीतिक विश्लेषक नित्यानन्द मण्डल बताउँछन्। नेपाल सद्भावनाबाट २०४८ मा पहिलोपटक उम्मेदवारी दिएका महतो र एमालेबाट आफ्नो संसदीय यात्रा सुरु गरेका यादव हुन्। सर्लाही२ मा २०४८ र २०५१ मा कांग्रेसकी मीना पाण्डेले महतोलाई पराजित गरेको थियो। २०५६ को निर्वाचनमा महतोले राप्रपाका सूर्यबहादुर थापालाई पराजित गरेका थिए। २०६४ सालको पहिलो संविधानसभाको निर्वाचनमा चुरेभावर राष्ट्रिय एकता पार्टीका मोहम्मद रिजवान अन्सारीलाई पराजित गर्दै महतो विजयी भएका थिए। दोस्रो संविधानसभाको निर्वाचनमा कांग्रेसका रामचन्द्र चौधरी विजयी भएका थिए। उनले एमालेको सुरेन्द्रकुमार लामालाई पराजित गरेका थिए। राजनीतिका चतुर खेलाडी यादवलाई जसपा छाडेपछि चुनाव जित्न कठिन हुने आँकलनबीच माओवादी केन्द्रको चुनाव चिह्नबाट गठबन्धनको उम्मेदवार बन्दा सशक्त भएका छन्। महतो आपू जित्नेमा ढुक्क छन्। उनी भन्छन्, आफू जित्नेमा कुनै शंका छैन सबै हिसाब गरेरै डिटरमाइन्ड भएर सर्लाही आएको हुँ। जोखिमको हिसाब गरेरै आएको छु। मंसिर ४ मेरो जित सुनिश्चित हुनेमा म विश्वस्त छु।"
भ्रष्टाचार मुद्दामा असफलता किन ?,"नेपालको सबैभन्दा ठूलो समस्या के हो भनेर सामान्यजनलाई सोध्दा आउने उत्तर हो अविकास। अविकास किन ? सवालको जवाफ आउँछ भ्रष्टाचार। मुलुकमा व्याप्त भ्रष्टाचार नियन्त्रणका लागि थुप्रै निकाय छन्। अख्तियार दुरुपयोग अनुसन्धान आयोगजस्तो शक्तिशाली र संवैधानिक हैसियत प्राप्त आयोग पनि छ। दुर्भाग्यचाहिँ के छ भने आयोगले दसीसहित समातेर अदालतमा दायर गरेका मुद्दामा समेत खास सफलता पाउन सकेको छैन। भ्रष्टाचारसम्बन्धी मुद्दा हेर्ने सुरुआती न्यायिक निकाय विशेष अदालत हो। सुरु मुद्दा अख्तियारले विशेषमै हाल्छ। तर, धेरैजसो मुद्दामा असफलता हात पारेपछि सर्वाेच्चमा पुनरावेदन गर्दै आएको छ। आयोगले दायर गरेका भ्रष्टाचारसम्बन्धी मुद्दा थुप्रैमा आरोपित वा अभियुक्तले विशेषबाट सफाइ पाउने गरेका छन्। यसले भ्रष्टाचार नियन्त्रणमा आयोग दह्रो हुन सकेन भन्ने आरोपलाई बल पुर्याएकै छ। अर्काे, हाम्रो कानुनी र न्याय प्रक्रिया फितलो हुँदा पनि भ्रष्टाचारीले उन्मुक्ति पाउँदै आएको आरोप र जनगुनासोलाई समेत मलजल गरेको छ। दुवैथरी विषय अध्ययन र अनुसन्धानभित्र पारेर भ्रष्टाचार नियन्त्रण र न्यूनीकरणमा कदम चाल्नु आवश्यक देखिन्छ। अख्तियारमा भ्रष्टाचारका उजुरीको त चाङै छ। तिनमा अध्ययन, छानबिन र अनुसन्धान आयोगले गर्छ र प्रमाण जुटाउँछ। कतिपय चाहिँ दसीसहित नै भ्रष्टाचारीहरू अख्तियारले समात्छ। घुससहित पक्राउ परेका थुप्रै अभियुक्तविरुद्धको मुद्दामा पनि अख्तियारले विशेषमा मुद्दा हारिरहेको छ। अभियुक्तहरूलाई सफाइ मिलिरहेको छ। घुस लिएर झुटा कागजातको आधारमा विदेशी सवारी चालक अनुमतिपत्रको नेपालीकरण गरेको भनेर सप्रमाण सुन्दर भट्टराई, यामलाल ढकाल, यादव पौडेल र राजु सेढाईंविरुद्ध अख्तियारले हालेको मुद्दामा विशेषले २०७८ चैत २२ गते सफाइ दियो। विशेषले भन्यो उनीहरूले घुस लिएको यकिन र वस्तुनिष्ट तवरबाट पुष्टि हुन सकेन। जब कि झुटा कागजातको प्रमाण अख्तियारले पेस गरेकै थियो। घुस दिनेले अदालतमा बकपत्र पनि सोहीअनुसार गरेकै थियो। भ्रष्टाचारसम्बन्धी मुद्दामा अख्तियारले पेस गरेको घुस लेनदेनको अडिओ सामग्रीलाई विशेषले प्रमाण अस्वीकार पनि गरेको छ। अडिओ संवाद कानुनसम्मत तरिकाले उतार नगरेको, बरामद रकम उजुरकर्तालाई उपलब्ध गराएको लगायत कारण भ्रष्टाचारसम्बन्धी एउटा मुद्दामा प्रतिवादीले सफाइ पाए। अख्तियारले पेस गरेको प्रक्रियामा कानुनी त्रुटि औंल्याइएको छ। यसको मतलब भ्रष्टाचार भयो कि भएन भन्दा पनि त्यसविरुद्धको प्रक्रिया पुग्यो कि पुगेन भन्ने हेरियो। भ्रष्टाचार ठहरतिरभन्दा त्यसविरुद्धको प्रक्रियाको कमजोरी औंल्याइँदा २०७९ जेठ ६ गतेको फैसलाअनुसार अख्तियारले मुद्दा हार्यो, प्रतिवादीले सफाइ पाए। यसले चाहिँ मूल प्रश्न भ्रष्टाचारतिर भन्दा प्रक्रियातिर अदालतले हेरेको प्रतीत हुन्छ। यो मुद्दा पनि पुनरावेदनमै गएको छ। प्रमाण ऐनले नै भ्रष्टाचारजस्ता गम्भीर प्रकृतिको अनुसन्धान गर्दा सीडीजस्ता प्रविधिको प्रयोग गर्नुलाई वाञ्छनीय मानेको छ। श्रव्यदृश्य माध्यमबाट विद्युतीय अभिलेखमा उल्लेख भएका कुरा प्रमाणमा लिन हुन्छ भन्ने ऐनको व्यवस्था नै छ। थुप्रै मुद्दा जसजसमा अख्तियारका मुद्दामा प्रतिवादीले सफाइ पाए तिनमा अख्तियार पुनरावेदनमा गएको छ। विशेष अदालतबाट पछिल्लो समय फैसला भएका घुसरिसवतसम्बन्धी ८, प्रश्नपत्रको गोपनीयता भंग १ र गलत प्रतिवेदन तथा झुट्टा बिल भरपाई १ गरी १० वटा मुद्दाविरुद्ध अख्तियारले सर्वोच्चमा पुनरावेदन गरेको छ। अख्तियारले पछिल्लो समयमा मात्रै १ सय २२ बढी मुद्दा सर्वोच्चमा पुनरावेदनमा गरेको छ। विशेषबाट प्रतिवादीहरूले सफाइ पाउँदा अख्तियार पुनरावेदनमा जान बाध्य छ। आयोगको अनुसन्धान कमजोर भएरमात्रै वा मुद्दा दायरको प्रक्रिया या प्रमाण पेसमा कमजोरी हुँदामात्रै भ्रष्टाचार मुद्दामा सफाइ भएको हो त ? जनमानसमा पक्कै पनि यस्तो गम्भीर प्रश्न खडा भएको छ। सुशासनका ज्ञाताहरू अनुसन्धानलाई मात्रै कमजोरी मान्दैनन्। उनीहरूका औंला न्यायपालिकातिर पनि सोझिएका छन्। न्यायको अन्तिम निरूपण गर्ने निकाय न्यायपालिका नै हो। यसको विश्वास र आस्था डगमगियो भने मुलुकमा न्यायको आशा मर्छ। कानुनी राज स्थापनाका लागि पनि न्यायको मन्दिरप्रतिको आस्था डगमगाउनु हुँदैन। तर भ्रष्टाचारसम्बन्धी मुद्दामा दिइएका सफाइले भने पक्कै सवाल खडा गरेको छ। यसलाई न्यायपालिकाले पनि गम्भीरतापूर्वक लिनुपर्छ। आफूमाथिको आस्था र विश्वास दह्रो बनाइराख्ने जिम्मेवारी उसैको हो।"
उपचारले ऋणको बोझ,"मकवानपुर : जेठा छोरा गुमाएको पीडा भुल्न नपाउँदै बिनिता उप्रेतीको जीवनमा फेरि कालो बादल मडारिएको छ। २२ वर्षीय जवान छोराले पटकपटक जीवन त्याग्ने प्रस्ताव गर्दा उनले स्वीकार्न सकिनन्। दुवै मिर्गौलाले काम नगरेपछि करिब १५ लाख रुपैयाँ खर्च गरेकी बिनितालाई अन्ततः जेठा छोरा आशिषले सदाको लागि छाडेर गइन्। आफैं मिर्गौला रोगी उनी कान्छा छोरा अस्मिन र छारी अस्मिनाको भविष्य हेरेर सम्हालिन्। हेटाँडा बजारको चोक र गल्लीहरूमा ठेलामा फलफूल बेचेर दुई छोरा छोरी पाल्दै आएकी बिनिताले पछिल्लो समय भने हार खान थालिसकिन्। जेठा छोरा बितेको ५ वर्षपछि १७ वर्षीय कान्छो छोरा अस्मिनको पनि दुवै मिर्गौलाले काम गर्न छाडेको छ। एक महिनादेखि हेटौंडामा डाइलासिस गराइरहेका अस्मिनलाई सधैं दुई सपनाले पिरोलिरहन्छ, आमाको उपचार र दिदी अस्मिनाको भविष्य। तर, उनको मनले देखेको यी कलिला सपनाहरू कतिखेर निमोठिने हो, थाहा छैन। कक्षा १२ मा पढ्दै गरेका अस्मिनको शरीर कमजोर भइसकेको छ। उनी राम्ररी हिँड्डुल गर्न सक्दैनन्। मृत्यु स्वीकारेर बसेका अस्मिनले आमा बिनितासँग पटकपटक सामूहिक जीवन त्याग्न प्रस्ताव गरिसकेका छन्। तर, आमाको मन, अझै पनि आफू मरेर पनि छोरा बचाउने झिनो आसले सबैतिर हार गुहार गर्दैछिन्। ७ वर्ष काठमाडौंमा संघर्ष गरेकी बिनिता जेठा छोरा आशिषकोे उपचार गर्न नसकेपछि २०६५ वैशाखमा हेटाँैडा झरेकी थिइन्। मैले भएको सबै सम्पत्ति सकाए, थप ५ लाख रुपैयाँ ऋण लागेपछि हेटौंडा झरेकी थिएँ, उनले भनिन्, जेठा छोराको मिर्गौला प्रत्यारोपण गर्न नसक्दा उसलाई गुमाउनुपर्यो। फेरि यही नियति दोहोरिने डरले म सधैँ मुर्छित हुन्छु। कान्छा छोरा अस्मिनले तीनपटक भरतपुरमा डाइलासिस गरेपछि हेटौंडामै डाइलासिस गरिरहेका छन्। उनको उपचारमा मात्र २ लाख बढी खर्च भइसकेको छ। हेटौंडा४ स्थित आधुनिक मावि नजिक डेरा लिएर बस्दै आएकी ४८ वर्षीय बिनितालाई कान्छो छोराको तत्काल मिर्गौला प्रत्यारोपण गर्नुपर्ने चिकित्सकहरूले सुझाव दिएका छन्। तर, कोही आफन्त पनि मिर्गौला दिन सक्ने अवस्थामा छैनन्। घर खर्चसमेत चलाउन मुस्किल रहेकी बिनितालाई खर्च गरेरै कान्छो छोराको मिर्गौला प्रत्यारोपण पूरा नहुने गुलियो सपना जस्तै भएको छ। बिनिताको पनि एउटा मिर्गौलाको मात्र केही भागले काम गर्ने गरेको छ। दशैं अघिसम्म उनी सकिनसकी ठेलामा फलफूल बेचेर गुजारा गर्थिन्। तर, उनी आफैं पनि दशैंपछि ठेला चलाउन नसक्ने भएकी छन्। उनीसँगै ठेला पनि थन्किएको छ। संसारको सबै पीडा मैमाथि थोपरिएको जस्तो लाग्छ, बिनिता दुखेसो पोखिन्, कान्छो छोरालाई औषधि र डाइलासिस गरेर हप्तामा ६७ हजार खर्च लाग्छ, मेरो आफ्नो उपचार त छदैँछ। उनको काँधमा २० लाखभन्दा बढी ऋण छ। मकवानपुरको हाँडीखोला घर भएकी बिनिताको श्रीमान्ले साथ छाडेको पनि डेढ दशक बितिसक्यो। आमा छोरा दुवैको मिर्गौलामा समस्या भएपछि उनको श्रीमान्ले साथ छाडेका थिए। त्यसपछि उनी काठमाडौंमा जेठा छोराको उपचार गर्न गए। अब संघर्ष गर्दा गर्दा थाकिसकें। मृत्यु कुर्नुको विकल्प रहेन, उनले दुःखी हुँदै भनिन्। अस्मिन १२ कक्षा उत्तीर्ण भएपछि कतै जागिर खाएर आमाको उपचार र दिदीको पढाइमा सहयोग गर्न चाहान्थे। दाजुको मृत्युलाई नजिकबाट नियालेका उनी आफ्नो पनि उस्तै अवस्था भएपछि बेला बेलामा होस गुमाउँछन्। तर, मनकारीहरूको सहयोग पाए, एउटा मिर्गौला प्रत्यारोपण गरेर फेरि सहज जीवनमा फर्कने उनीसँग झिनो आशा छ। राति तीनवटासम्म सिल्पिङ ट्याब्लेट खान्छु। तर, पनि टाउको दुखेर सुत्न सक्दिनँ, अस्मिनले आफ्नो पीडा सुनाए। बिनिताकी छोरी १९ वर्षीय अस्मिना अन्यौलमा छिन्। आमा र भाइको स्याहार र उपचार कसरी गर्ने उनले सोच्न सकेकी छैनन्। १२ कक्षा उत्तीर्ण गरेकी उनी दुई बिरामी छाडेर अन्यत्र काम गर्न जान पनि सक्दिनन्। हालसम्म उनी भने स्वस्थ छिन्। परिवारको जीवन निर्वाहको एकमात्र माध्यम ठेला चलाउन नसक्ने भएपछि बिनितालाई छोराको उपचार र आफ्नै उपचारसँगै घर खर्च चलाउन निकै मुस्किल छ। बिनिता र दुई छोराछोरी एकअर्कालाई हेरेर रुन्छन्, फेरि सम्हालिन्छन्। पटकपटक सामूुहिक जीवन त्यागको प्रयास गरेका उनीहरूरू संघर्षसँग हारेका छैनन्। बिनितालाई आफू मरे पनि छोरो बचाउन सकिन्छ कि भन्ने झिनो आशा छ। मिर्गौलाले काम नगरेर बिनिताकी दिदी निर्मलाले २०४९ सालमा, बैनी लक्ष्मीले २०६१ सालमा र भाई मुक्तिराजले २०५६ सालमा ज्यान गुमाइसकेका छन्। बिनिताका बुवा घनश्याम सेढाइले माइली छोरीका जेठा छोरा (नाति)लाई भने आफ्नो एउटा मिर्गौला दिएर बचाएका छन्। बिनिता परिवारै रित्तिने चिन्ताले ग्रस्त छिन्। यो संसारमा दुःखीमाथि नै दुःख थपिने रहेछ, उनले भनिन्, सहयोगी मनहरूलाई मेरो छोरा बचाइदिन अनुरोध गर्छु। छोरा अस्मिनको उपचारमा सहयोग गर्न चहानेले मेरो यो फोन नम्बर ९८६१०२२२५८ मा सम्पर्क गर्नसक्नुहुनेछ।"
गोली प्रहारको आरोपमा ४ पक्राउ,"पक्राउ पर्नेमा ३ जना भारतीय र १ जना नेपाली नागरिक छन्। जिल्ला प्रहरी कार्यालय सर्लाहीले बिहीबार पत्रकार सम्मेलन गरेर उनीहरू सार्वजनिक गरेको हो। पक्राउ पर्नेमा भारतका बिहार राज्य जिल्ला शिवहर थाना छप्रा ग्रामपञ्चायत तरयानी छप्रा८ बस्ने भूषण सिंहका १९ वर्षीय छोरा रेहान भन्ने आलोक सिंह, जिल्ला बैशाली थाना उद्योगी क्षेत्र ग्रामपञ्चायत सुलतानपुर१० बस्ने अरबिन्दकुमार यादवका १९ वर्षीय छोरा सौरभकुमार यादव, जिल्ला मोतिहारी थाना सिगारगन्ज ग्रामपञ्चायत हराज१२ निवासी अरुण सिंहको १९ वर्षीय छोरा गुलसनकुमार सिंह छन्। त्यस्तै, सर्लाही धनकौल गापा१ निवासी सोनफी सहनीको ३२ वर्षीय छोरा डीजे भन्ने धीरेन्द्र सहनी छन्। बुधबार बिहान साढे १० बजेतिर ३ जना सेवा केन्द्रको कार्यालयभित्र पसेर प्रमुख कार्कीलाई पैसा दिन भन्दै धम्क्याएपछि कार्कीले प्रतिकार गरेका थिए। प्रतिकार गर्ने बितिकै उनीहरूले कार्कीमाथि गोली प्रहार गरेका थिए। गोली कार्कीको तिघ्रा, कुम, ढाड र कोखामा गोली लागेको प्रहरीले जनाएको छ। गोली प्रहार गरेपछि ३ जना भारतीय नम्बर प्लेटको एउटै मोटरसाइकलमा चढेर दक्षिणतर्फ भागेका थिए । कार्कीको शरीरका विभिन्न ३ ठाउँमा गोली लागेको प्रहरीले जनाएको छ। लालबन्दी नपा२, जुटपानी निवासी ३० वर्षीय कार्कीको हरिवनस्थित सरस्वती अस्पतालमा प्राथमिक उपचारपछि अहिले ललितपुरको मेडिसिटी अस्पतालमा उपचार भइरहेको छ। ३ जना भारतीय नागरिकलाई बुधबार मध्यरात बलरा नगपालिका३ लक्ष्मीपुरबाट पक्राउ गरेको प्रहरीले जनाएको छ। धीलाई भने धनकौल१ बाट पक्राउ गरेको छ। प्रहरी देखेपछि सहनी नहरमा हाम फालेर भाग्न खोजेका थिए। उनलाई पक्राउ गर्न प्रहरीले गोलीसमेत चलाएको थियो। देब्रे खुट्टाको घुँडामुनि लागेपछि उनी पक्राउ परे। घाइते सहनीको प्रादेशिक अस्पताल मलंगवामा उपचार भइरहेको छ। पत्रकार सम्मेलनमा बोल्दै जिल्ला प्रहरी कार्यालय सर्लाहीका प्रहरी उपरीक्षक प्रवीन पोखरेलले लुटेराहरू एक दिनअघि पनि सहकारीमा आएर रेकिङ गरेको थियो। मंगलबार कार्यालयमा पुगेर सबै वस्तुस्थिति थाहा पाएपछि भोलिपल्ट (बुधबार) आएर सहकारी लुट्ने प्रयास गरेका थिए। कर्मचारी कार्की मार्सल आटका खेलाडी भएका कारण लुटेरहरूसँग प्रतिकार गर्न सकेका थिए। समान्य व्यक्ति भएको भए ३३ जनासँग प्रतिकार गर्न सक्दैन्थ्यो। सीसीटीभी फुटेज हेर्दा कार्की र लुटेराहरूसँग खुब घम्साघम्सी भएको देखिन्छ। पक्राउ परेकाविरुद्ध ज्यान मार्ने उद्योगमा मुद्दा चलाउने प्रहरी उपरीक्षक पोखरेलले बताए।"
सडक नखुल्दा उपचारबाट वञ्चित,"बाजुरा : बाजुराको बडिमालिका नगरपालिका६ का बिरे बडुवाल बिरामी भएपछि उनका आफन्तले जिल्ला अस्पताल बाजुरा पुर्याए। जिल्ला अस्पतालले उनलाई रेफर गर्यो। रेफरपछि सदरमुकामबाट बिरामीलाई आफन्तले बोकेर अछामको बयलपाटा अस्पताल लगे। रेफर गरेको दिन राती भइहाल्यो, रातमा बिरामी कसरी बोक्नु ? अर्को दिन पनि एम्बुलेन्स पाइएन। बोकेर गाडी आउने ठाउँसम्म पुर्याइयो। तर, बयलपाटा अस्पताल पुर्याउँदा पुर्याउँदै बिरामीको मृत्यु भयो भतिजा परे बडुवालले भने। बडुवालको मृत्यु एक प्रतिनिधि घटना हो। साँफेबगरमार्तडी सडकको बल्देमा गएको पहिरोको विकल्प नखोजिदा पाँच वर्षदेखि बर्सेनि चारपाँच जना बिरामीको मृत्यु हुने गरेको छ। बल्देको पहिरोका कारण बिरामीले समयमा उपचार नपाएर समस्या भोग्दै आएका छन्। आफन्तको सहयोगले पहिरो त पार गरियो। उता एम्बुलेन्स चाहार्दै दिन बित्यो। अस्पताल पुग्ने समय, एम्बुलेन्स खोज्दै बितेपछि बिरामीलाई आईसीयू भएको अस्पतालसम्म पुर्याउनुपर्नेमा जेनतेन अछामको बयालपाटा अस्पताल पुर्याइयो, त्यहाँ पुर्याउँदा मृत्यु भयो, भतिजा परे बडुवालले थपे। स्वासप्रस्वासका बिरामीलाई अक्सिजनको सहारामा लैजानुपर्ने थियो। दुई तीनजना मान्छे बोक्न, दुईतीनजना अक्सिजनको सिलिन्डर, स्लाइनको बोतल समात्ने अर्कै चाहिन्छ। उनले भने। बल्देको पहिरोमा एक्लै हिँड्न गाह्रो छ। बैकल्पिक सडक भएको भए त जिल्ला अस्पतालकै एम्बुलेन्स लिएर समयमै सुविधा सम्पन्न अस्पतालमा पुर्याउन सकिन्थ्यो। जिल्ला सदरमुकाम जोड्ने एक मात्र राजमार्ग साँफेमार्तडी सडकखण्डको बल्दे अमकोट सडक पाँच महिनादेखि नखुल्दा बाजुरा जिल्लाका बिरामी समस्यामा परेका छन्। २०७९ असार पहिलो सातादेखि बल्दे अमकोटमा आएको पहिरोले सडक बन्द हुँदा सदरमुकाम मार्तडी र जिल्लाका पूर्वी उत्तरी क्षेत्रका ४ वटा स्थानीय तह यातायात सेवाबाट बन्चित भएका छन्। यसरी सडक बन्द हुदा कोल्टी प्राथामिक स्वास्थ्य केन्द्र, जिल्ला अस्पताल बाजुरा र अन्य स्वास्थ्य चौकीबाट रेफर गरिएका बिरामी समस्यामा परेको सामाजिक अगुवा हर्क खडायतले बताए। सडक प्राकृतिक प्रकोपका कारण बन्द भयो, त्यो कोही कसैले रोक्न सक्दैन। तर, सदरमुकाम जोड्ने सडकको बैकल्पिक उपाय नअपनाउनु सरकार, बाजुरा प्रशासन कार्यालय र सडक डिभिजन कार्यालयको नालायकीपन हो उनले भने। दलका नेताहरू त कानमा तेल हालेर सुतेका छन्। चुनावका बेला हामीले भोट मात्रै दिनुपर्ने। प्रमुख जिल्ला अधिकारी प्रकाश चन्द्र अधिकारीले असारको पहिलो साताबाट सडक अबरुद्ध भएको र सडक अबरुद्ध हँुदा नागरिकले अत्यन्तै दुःख पाएका स्वीकार गरे। सदरमुकाम जोड्ने एक मात्र राजमार्ग त्यही हो। करिव डेढदुई किलोमिटर सडकखण्डमा ठूलो पहिरो गएकाले तत्काल खुलाउन सक्ने अवस्था छैन। वर्षात पनि अहिलेसम्म नरोकिएकाले सडक खुलाउन समस्या भयो प्रमुख जिल्ला अधिकारीले भने। उनले अब वर्षा रोकिएकाले सडक खोल्ने प्रयास गरिने बताए। हामीले सडक डिभिजनलाई निर्देशन दिइसकेका छौं, सडक खोल्ने प्रयास भइरहेको छ प्रमुख जिल्ला अधिकारीले भने। काम निरन्तर भएपछि केहीदिनमै सडक खुल्छ। पाँच महिनासम्म सडक बन्द हुन्दा जिल्लामा दैनिक उपभोग्य सामानको अभाव भएको छ। मार्तडीका व्यापारी प्रकाश थापा भन्छन्, दसैंसम्म त जेनतेन भरिया र खच्चरबाट बोकाएर दैनिक उपभोग्य सामान पुर्याइयो, भरियाद्वारा बोकाएर बिक्री गरौं भने उपभोक्ता मर्कामा पर्छन्। आफुले घाटा खाएर बेच्न मिलेन।सडक सञ्चालन नहुँदा १७ सय पर्ने खाना पकाउने ग्यासको मुल्य २४ सय पुगेको छ। उपभोक्ताको माग बढी भयो, भरियाद्वारा उपभोक्ताको माग धान्न नसक्दा ग्यासलगायत दैनिक उपभोग्य सामाग्रीको अभाव भएको छ थापाले भने।"
"पहिले एकै पार्टी, अहिले प्रतिस्पर्धी","जनकपुरधाम : आसन्न प्रतिनिधिसभा निर्वाचन सर्लाही२ मा लोकतान्त्रिक समाजवादी पार्टीका वरिष्ठ नेता राजेन्द्र महतो र नेपाल समाजवादी पार्टीका नेता महेन्द्र राय यादवबीच चुनावी प्रतिस्पर्धा हुँदैछ। कुनै समय एउटै पार्टी र एउटै दलमा आबद्ध रहेका दुई हस्ती अहिले एउटै मैदानबाट छुट्टाछुट्टै दलको झण्डामुनि चुनावी मैदानमा प्रतिस्पर्धी छन्। मधेसको राजधानी जनकपुरधामबाट निर्वाचित लोसपा नेता महतो गठबन्धनका उम्मेदवार यादवसँग कम्मर कसेर लागेका छन्। महतो निर्वाचित धनुषाको क्षेत्र ३ मा आन्तरिक सहमतिअनुसार जनकपुर छोडेर गृह जिल्ला जाने र उनको स्थानमा जूली महतोलाई सघाउने वाचाअनुरूप महतोले धनुषाबाट पछि हटेर सर्लाही गृहजिल्ला रोजाइमा परेको विश्लेषण छ। महतो र यादवबीचको चुनावी भिडन्तलाई मधेसको राजनीतिमा देखिएको फुटपछिको शक्ति प्रदर्शनका रूपमा हेरिएको छ। २०७४ को निर्वाचनमा एमाले सचिव रघुवीर महासेठको सहयोगले निर्वाचित महतो यसवर्ष जुलीलाई धनुषा छाडेर महतो पुरानो क्षेत्रमा फर्किई यादवसँग प्रतिस्पर्धा गर्दैछन्। महतोले २०७४ को निर्वाचनमा कांग्रेसका विमलेन्द्र निधिलाई पराजित गरेका थिए। महतोले ३० हजार ७४२ मत ल्याउँदा निधिले २७ हजार ८२८ मत पाएका थिए। सर्लाहीमा तत्कालीन नेपाल सद्भावना पार्टी अध्यक्षको हैसियतमा निर्वाचन लडेका महतोको मुख्य बाधक कांग्रेसका उम्मेदवार बन्दै आएको थियो। अहिले गठबन्धनको तर्फबाट उम्मेदवार बनेको यादवलाई कांग्रेसले नै समर्थन गरेपछि महतोलाई जित निकाल्न सहज भने छैन। तर, असहजलाई चूनौती दिँदै निधिलाई समेत मात दिएका महतो निर्वाचनको संघर्षको मैदानका रूपमा हेर्नुपर्ने तर्क छ। २०४८ र २०५१ सालमा पराजित महतो २०५६ को निर्वाचनमा विजयी भएका थिए। २०६४ सालको पहिलो संविधानसभाको चुनावमा सर्लाही४ बाट विजयी उनी २०७० मा तत्कालीन तराई, मधेस सद्भावना पार्टीका अध्यक्ष महेन्द्र राय यादवसँग पराजित भएका थिए। यादवले ११ हजार ५३४ मत पाउँदा महतोले ८ हजार ७९० मत पाएका थिए। उनै यादव र महतोको फेरि प्रतिस्पर्धा हुँुदैछ। मधेसमा चिरपरिचित प्रतिद्वन्द्वीको राजनीतिक इतिहास हेर्दा यादव राजनीतिकका चतुर खेलाडी हुन् भने महतो असम्भवलाई सम्भवमा ढाल्न कुनै पनि प्रयत्न गर्न पछि नहट्ने संघर्षशील नेताका रूपमा परिचित रहेको राजनीतिक विश्लेषक नित्यानन्द मण्डल बताउँछन्। नेपाल सद्भावनाबाट २०४८ मा पहिलोपटक उम्मेदवारी दिएका महतो र एमालेबाट आफ्नो संसदीय यात्रा सुरु गरेका यादव हुन्। सर्लाही२ मा २०४८ र २०५१ मा कांग्रेसकी मीना पाण्डेले महतोलाई पराजित गरेको थियो। २०५६ को निर्वाचनमा महतोले राप्रपाका सूर्यबहादुर थापालाई पराजित गरेका थिए। २०६४ सालको पहिलो संविधानसभाको निर्वाचनमा चुरेभावर राष्ट्रिय एकता पार्टीका मोहम्मद रिजवान अन्सारीलाई पराजित गर्दै महतो विजयी भएका थिए। दोस्रो संविधानसभाको निर्वाचनमा कांग्रेसका रामचन्द्र चौधरी विजयी भएका थिए। उनले एमालेको सुरेन्द्रकुमार लामालाई पराजित गरेका थिए। राजनीतिका चतुर खेलाडी यादवलाई जसपा छाडेपछि चुनाव जित्न कठिन हुने आँकलनबीच माओवादी केन्द्रको चुनाव चिह्नबाट गठबन्धनको उम्मेदवार बन्दा सशक्त भएका छन्। महतो आपू जित्नेमा ढुक्क छन्। उनी भन्छन्, आफू जित्नेमा कुनै शंका छैन सबै हिसाब गरेरै डिटरमाइन्ड भएर सर्लाही आएको हुँ। जोखिमको हिसाब गरेरै आएको छु। मंसिर ४ मेरो जित सुनिश्चित हुनेमा म विश्वस्त छु।"
दलहरूको उपेक्षामा महिला,"संविधानले हरेक क्षेत्रमा कम्तीमा ३३ प्रतिशत महिलाको प्रतिनिधित्व हुनुपर्ने व्यवस्था गरेको छ। तर, संविधान निर्माणपछि भएका विभिन्न निर्वाचनमा यो व्यवस्था कार्यान्वयनमा देखिएको छैन। दलहरूले आगामी प्रतिनिधि र प्रदेशसभाको निर्वाचनमा प्रत्यक्षतर्फ अत्यन्तै न्यून संख्यामा महिलालाई उम्मेदवारमा समेटेका छन्। प्रदेश १ मा ठूला भनिएका एमाले, कांग्रेस र माओवादीबाटै महिला उम्मेदवार नगन्य छन्। झापा ३ मा कांग्रेस नेता कृष्णप्रसाद सिटौला तथा एमालेराप्रपा गठबन्धनबाट राप्रपाका अध्यक्ष राजेन्द्रप्रसाद लिङदेन चुनावी प्रतिस्पर्धामा छन्। तर, सिटौला र लिङदेनको क्षेत्रबाट प्रतिनिधिसभा र प्रदेशसभा सदस्यमा महिलाको उम्मेदवारी छैन। झापाका ५ वटै निर्वाचन क्षेत्रमा प्रतिनिधि तथा प्रदेशसभा सदस्यतर्फ १ सय ९२ जनाको उम्मेदवारी परेको छ। त्यसमध्ये महिला उम्मेदवारको उपस्थिति न्यून छ। प्रतिनिधिसभातर्फ ८ जना र प्रदेशसभातर्फ ११ जना महिलाले मात्र उम्मेदवारी दिएका छन्। जसमध्ये एमाले, कांग्रेस र माओवादीले संघ र प्रदेशमा महिला उठाएनन्। राप्रपाले क्षेत्र नं १ मा प्रदेशतर्फ सविना बजगाईंलाई उम्मेदवार बनाएको छ। मोरङमा प्रतिनिधिसभामा १ सय ५ र प्रदेशसभामा १ सय १० जनाको उम्मेदवारी परेको छ। यहाँ पनि उम्मेदवारी दिनेमध्ये महिलाको संख्या निकै कम छ। प्रतिनिधिसभातर्फ ६ वटा निर्वाचन क्षेत्र रहेको मोरङमा प्रदेशसभा सदस्यका लागि १२ वटा क्षेत्र छन्। प्रतिनिधिसभातर्फ १२ जना महिला उम्मेदवार छन्। सत्ता गठबन्धन दल कांग्रेस र एमालेबाट २२ जना र राप्रपाबाट मोरङ क्षेत्र नं ३ मा अभिनेत्री रेखा थापा चुनावी प्रतिस्पर्धामा छन्। प्रदेशसभातर्फ सत्ता गठबन्धन दल माओवादी केन्द्र र नेकपा (एकीकृत समाजवादी) तथा एमालेबाट २२ तथा एमालेसँगको गठबन्धनबाट राप्रपाकी एक जना महिला उम्मेदवार चुनावी मैदानमा छन्। कांग्रेसबाट मोरङ२ मा सुजाता कोइरालाले एमालेका जिल्ला सभापति ऋषिकेश पोखरेल सँग चुनाव लड्दैछिन् । एक मात्र प्रतिनिधिसभा क्षेत्र रहेको तेह्रथुममा पूर्वराज्यमन्त्री सीता गुरुङ अर्का एमालेका केन्द्रीय निर्वाचन आयोगका अध्यक्ष तथा निवर्तमान सांसद डा विजय सुब्बासँग प्रतिस्पर्धामा उत्रेका छन्। उदयपुरमा ६२ जना उम्मेदवार छन्। ५८ पुरुष र ४ जना महिलाको उम्मेदवारी परेको छ। क्षेत्र नम्बर १ मा एमालेले पोलिटब्युरो सदस्य मन्जुकुमारी चौधरीलाई प्रतिनिधिसभा सदस्यको उम्मेदवार बनाएको हो। क्षेत्र नम्बर १ बाट १६ जनाले उम्मेदवारी दिएकोमा चौधरी एक्ली महिला उमेदवार हुन्। धनकुटामा सत्तारुढ गठबन्धनको तर्फबाट माओवादी नेतृ कुसुमकुमारी श्रेष्ठको उम्मेदवारी परेको छ। धनकुटा २ बाट प्रदेशसभा सदस्यका लागि उनले उम्मेदवारी दिएकी हुन्। उम्मेदवारी दिएका १८ जनामध्ये श्रेष्ठ एक्ली महिला उम्मेदवार हुन्। इलाममा प्रतिनिधिसभा सदस्यका लागि २५ जना उम्मेदवार छन्। तर, महिला उम्मेदवार शून्य छन्। ठूला दलमध्ये एमालेले प्रदेशतर्फ १ क मा शोभा पराजुलीलाई उम्मेदवार बनाएको छ। प्रदेशसभा क र ख मा गरेर महिला उम्मेदवार जम्मा ५ जना छन्। पाँचथरमा ३३ जनाको उम्मेदवारी परेको छ। प्रतिनिधिसभाका लागि १५ र प्रदेशसभा सदस्यका लागि १८ जनाको उम्मेदवारी परेको छ। ठूला दलबाट महिला उम्मेदवार छैनन्। भोजपुरमा संघ र प्रदेशबाट नै दलबाट महिला उम्मेदवार शून्य छन्। प्रतिनिधिसभामा एकमात्र निर्वाचन क्षेत्र रहेको ताप्लेजुङमा महिला उम्मेदवारी शून्य रहेको छ। यहाँ नेकपा एमालेबाट केन्द्रीय सचिवसमेत रहेका योगेश भट्टराई र सत्ता गठबन्धनको तर्फबाट माओवादी केन्द्रका खेलप्रसाद बुढाक्षेत्री चुनावी मैदानमा छन्। देशका केही स्थानमा नेकपा एमालेसँग तालमेल गरेको जनता समाजवादी पार्टीले यहाँ चन्द्र मादेनलाई प्रतिनिधिसभाको उम्मेदवार बनाएको छ। ताप्लेजुङमा प्रतिनिधिसभाका लागि ११ जनाले उम्मेदवारी दिएका छन्। सुनसरीमा संघमा नेकपा एमालेले भगवती चौधरीलाई उठाएको छ। प्रदेशतर्फ माओवादी केन्द्रले सरस्वती पोखरेललाई टिकट दिएको छ। त्यसैगरी खोटाङ र सोलुुखुम्बुमा संघ र प्रदेशमा तीन ठूला दलले महिला उठाएनन्। शंखुवासभामा प्रमुख तीन दलले संघ र प्रदेशमा कुनै महिला नउठाए पनि नेकपा एसले प्रदेशमा सरिता थापालाई अगाडि सारेको छ। दलले नपत्याएपछि स्वतन्त्र उम्मेदवारी मधेस प्रदेशमा प्रतिनिधिसभाअन्तर्गतको प्रत्यक्षतर्फ ३२ निर्वाचन क्षेत्रमा कुल उम्मेदवार ५ सय ९० छन्। जसमध्ये महिला ३० जनाले मात्रै उम्मेदवारी दिएका छन्। उम्मेदवारी दिएका महिलाहरूमध्ये पनि ११ जना स्वतन्त्रनै छन्। प्रमुख पार्टीहरूले महिला उम्मेदवारलाई नपत्याएपछि यस अघिका निर्वाचनमा दलबाटै टिकट पाएकाहरू पनि अहिले स्वतन्त्र उम्मेदवार बन्दै चुनावी प्रतिस्पर्धामा उत्रिएका हुन्। एमालेले भेटेन महिला बागमती प्रदेशमा प्रमुख राजनीतिक दलहरूले प्रतिनिधि र प्रदेशसभा निर्वाचनमा महिला नेतृत्वलाई उपेक्षा गरेको छ। नेकपा एमालेले एक जना पनि महिला उम्मेदवार उठाउन सकेन। नेपाली कांग्रेसले एक जना र ठूला दलहरूमा सबैभन्दा धेरै नेकपा माओवादी केन्द्रले पाँच जना महिला उम्मेदवार उठाएको छ। नेकपा एकीकृत समाजवादीमा पनि महिला उम्मेदवारको संख्या शून्य छ। प्रदेशसभातर्फ नेकपा एमालेले एक, कांग्रेसले चार, माओवादी केन्द्रले दुई, नेकपा एकीकृत समाजवादीले एक र राप्रपाले तीन जना उम्मेदवार उठाएको छ। स्थापित राजनीतिक दलहरूमध्ये सबैभन्दा धेरै नेपाल मजदुर किसान पार्टीले प्रतिनिधिसभामा चार र प्रदेशसभामा १४ जना महिला उम्मेदवार उठाएको छ। ३३ संघीय र ६६ प्रदेशसभा निर्वाचन क्षेत्र रहेको बागमतीमा स्वतन्त्र उम्मेदवारी दिने भने धेरै छन्। २८ जना महिलाले संघ र ३६ जनाले प्रदेशमा स्वतन्त्र उम्मेदवारी दिएका छन्। अन्य १३ राजनीतिक राजनीतिक दलबाट २० जनाले प्रतिनिधिसभा र ११ जनाले प्रदेशसभामा उम्मेदवारी दिएका छन्। १३ जिल्लामध्ये दोलखामा महिला उम्मेदवारको संख्या शून्य छ। रामेछाप, सिन्धुली, धादिङ र काभ्रेमा प्रमुख राजनीतिक दलहरूले महिला उम्मेदवार उठाउन सकेनन्। निर्वाचन आयोगको अन्तिम उम्मेदवारको नामावलीअनुसार बागमती प्रदेशमा प्रतिनिधिसभामा ७३ र प्रदेशसभामा ७८ जना महिला उम्मेदवार छन्। जसमध्ये नेकपा एमालेले चितवन ३(ख)मा सरस्वती विष्टलाई उठाएको छ। नेपाली कांग्रेसले, सिन्धुपाल्चोक १(क) मनिष खड्कालाई उठाएको छ। माओवादी केन्द्रले नुवाकोट १(क)बाट राधिका तामाङ र मकवानपुर २(क)बाट कुमारी मोक्तानलाई उम्मेदवार बनाएको छ। ठूला दलबाट संघमा ३ मात्रै नेकपा एमालेकी सचिव पद्मा अर्याल आउँदो प्रतिनिधिसभा निर्वाचनमा स्याङ्जा २ बाट उम्मेदवार बनेकी छन्। उनले नेपाली कांग्रेसका उपसभापति धनराज गुरुङसँग प्रतिस्पर्धा गर्नुपर्ने छ। ०७४ सालको निर्वाचनमा पनि उनले कांग्रेसकै उपसभापति गोपालमान श्रेष्ठसँग प्रतिस्पर्धा गरेकी थिइन्। त्यसबेला प्रभावशाली नेता श्रेष्ठलाई हराएकी अर्यालले दोहोर्याएर प्रत्यक्ष निर्वाचन लड्ने अवसर पाएकी हुन्। २०७६ सालमा कास्की २ मा भएको उपनिर्वाचनमा प्रत्यक्ष उम्मेदवार बनेर विजयी भएकी एमाले नेतृ विद्या भट्टराई पनि यसपालि दोहोरिने उम्मेदवार भएकी छन्। गण्डकी प्रदेशका ११ जिल्लामा प्रतिनिधिसभाका लागि १८ निर्वाचन क्षेत्र छन्। तिनमा ठूला पार्टीहरूबाट प्रत्यक्ष निर्वाचनमा होमिने मौका पाउने अर्की उम्मेदवार बागलुङ २ मा एमालेबाटै मञ्जु शर्मा चालिसे छिन्। त्यसबाहेक कांग्रेस र माओवादीबाट कुनै पनि क्षेत्रमा महिला उम्मेदवारी छैन। बागलुङकी शर्माको प्रतिस्पर्धा माओवादीका केन्द्रीय नेता देवेन्द्र पौडेलसँग हुँदैछ। प्रदेशसभामा समेत गरी ठूला पार्टीबाट गण्डकीमा महिला ८ जना छन्। माओवादीले स्याङ्जा १ (क)मा अमृता थापामगरलाई प्रत्यक्षतर्फको उम्मेदवार बनाएको छ। संविधानसभा सदस्य हुँदा उनी समानुपातिक सूचीमा परेकी थिइन्। नवलपुर २ (क) मा पद्मा जिसी श्रेष्ठ एमालेबाट प्रत्यक्ष उम्मेदवार छिन्। गण्डकी प्रदेशसभा सदस्यका लागि उनको उम्मेदवारी हो। स्याङ्जा १ (क) मा माओवादीकी अमृता थापासँगको प्रतिस्पर्धामा एमालेबाट पनि उम्मेदवार महिला छिन्। यसअघि जिल्ला समन्वय समिति प्रमुख भएकी सीता सुन्दासलाई एमालेले त्यहाँ उम्मेदवार बनाएको छ। नेकपा एकीकृत समाजवादी (एस) स्याङ्जा १ (ख) मा उम्मेदवारी दिएकी शर्मिलादेवी पौडेलले भने उम्मेदवारी फिर्ता लिनुपर्यो। आसन्न निर्वाचनमा सानाठूला पार्टीबाट गरी गण्डकीमा प्रत्यक्षतर्फ ३३ जना महिलामात्रै उम्मेदवार छन्। १८ प्रतिनिधिसभा तथा ३६ प्रदेशसभा निर्वाचन क्षेत्रमा २ सय १७ जना उम्मेदवार छन्। कास्की २ (ख) मा नेकपा एमालेले मीना गुरुङलाई उम्मेदवार बनाएको छ। यसअघि उनी समानुपातिक सूचीमा परी गण्डकी प्रदेशसभा सदस्य भएकी थिइन्। यसपालि उनको प्रतिस्पर्धा कांग्रेस नेता तथा गण्डकी प्रदेशका कानुनमन्त्री बिन्दुकुमार थापासँग हुँदैछ। अवसर पाउँदा महिलाहरू प्रत्यक्ष निर्वाचन लड्न सक्ने मीना बताउँछिन्। ठूला दलबाट ४४ जना महिला लुम्बिनी प्रदेशबाट प्रमुख राजनीतिक दलबाट प्रतिनिधिसभाका लागि ४ जना महिला मात्रै उम्मेदवार छन्। २६ निर्वाचन क्षेत्रमा एमाले, कांग्रेस, माओवादीले ३८ पुरुष उम्मेदवार उठाएका छन्। एमालेबाट २३ उम्मेदवारमध्ये २ जना महिला उम्मेदवार छन्। कांग्रेस र माओवादीबाट एकएक जना महिलाले प्रतिनिधिसभामा प्रत्यक्षतर्फ उठ्ने मौका पाएका छन्। एमालेबाट शान्ता चौधरी र कोमल वली, कांग्रेसबाट पुष्पा भुसाल, माओवादी केन्द्रबाट रेखा शर्मा प्रतिनिधिसभाका लागि उम्मेदवार छन्। यी सबैका प्रतिस्पर्धी पुरुष उम्मेदवार छन्। प्रदेशसभाका लागि प्रमुख दलबाट जम्मा चार महिला मात्रै प्रत्यक्षतर्फको चुनावमा भिडेका छन्। एमालेबाट रुकुम पूर्व (ख) मा भावना बुढाथोकी र बर्दिया २(ख)मा कृष्णी थारु चुनावी मैदानमा छन्। माओवादी केन्द्रबाट बाके १ (क)मा कृष्ण केसी र बर्दिया १(ख)मा अन्जु दहित उम्मेदवार छन्। कांग्रेसले प्रत्यक्षमा कुनै पनि महिलालाई अवसर दिएको छैन। नेकपा एसले भने गुल्मी २ मा रामकुमारी झाँक्रीलाई उठाएको छ । एकमात्र महिला प्रतिस्पर्धामा कर्णालीमा ठूला दलबाट एकजना मात्र महिला उम्मेदवार प्रतिस्पर्धामा छन्। प्रमुख दलहरू नेकपा एमाले, नेपाली कांग्रेस, नेकपा माओवादी केन्द्र र एकीकृत समाजवादीले प्रतिनिधिसभा र प्रदेशसभाका लागि आफ्ना उम्मेदवार प्रतिस्र्पाधामा उतारेका छन्। तर, प्रत्यक्षतर्फ ती दलबाट एकजना मात्र महिला उम्मेदवार छन्। प्रतिनिधिसभाका लागि १२ र प्रदेशसभाका लागि २४ वटा निर्वाचन क्षेत्र छन्। १० वटा जिल्लाका ३६ वटा निर्वाचन क्षेत्रमा प्रमुख दलहरूको उम्मेदवारीमा पुरुषहरूकै दबदबा देखिएको छ। प्रमुख दलमध्ये माओवादीले मात्र एक सिटमा महिला उम्मेदवार बनाएको छ। माओवादीको तर्फबाट जुम्लामा प्रतिनिधिसभाको सदस्यका लागि गोमा गौतम (कुँवर) प्रतिस्पर्धामा छिन्। तर, एमाले, कांग्रेस र एकीकृत समाजवादीले भने महिला उम्मेदवार नै बनाएका छैनन्। प्रतिनिधिसभाको सदस्यका लागि कांग्रेस उपसभापति पूर्णबहादुर खड्का सुर्खेत १ बाट प्रतिस्पर्धा गर्दैछन्। यस्तै अर्थमन्त्रीसमेत रहेका माओवादी नेता जनार्दन शर्मा रुकुमपश्चिमबाट, माओवादीका उपमहासचिव शक्तिबहादुर बस्नेत जाजरकोटबाट, एकीकृत समाजवादीका उपमहासचिव प्रकाश ज्वाला सल्यानबाट, पूर्वमन्त्री एवं कांग्रेस नेता हृदयराम थानी, २ बाट पूर्वमन्त्री धनबहादुर बुढा डोल्पाबाट र कर्णाली प्रदेशका पूर्वमन्त्रीसमेत एमाले नेता दल रावल हुम्लाबाट उम्मेदवार बनेका छन्। यस्तै कर्णालीका पूर्वमुख्यमन्त्रीसमेत रहेका माओवादी नेता महेन्द्रबहादुर शाही कालिकोटबाट र प्रदेशका पूर्वमन्त्री एवं एकीकृत समाजवादीका नेता अम्मरबहादुर थापा दैलेख १ बाट उम्मेदवार बनेका छन्। ठूला दलबाट अधिकांश पुरुष उम्मेदवार बन्दा राप्रपाले भने दैलेख १ बाट महामन्त्री कुन्तीकुमारी शाहीलाई उम्मेदवार बनाएको छ। प्रत्यक्षतर्फ महिलालाई अवसर नदिएका दलहरूले महिलालाई समानुपातिकतर्फ उम्मेदवार बनाएको दाबी गरेका छन्। ठूला दलको कन्जुस्याइँ सुदूरपश्चिममा ठूला दलहरूले प्रत्यक्षतर्फ महिला उमेदवार बनाउन कन्जुस्याइँ गरेका छन्। प्रतिनिधिसभाका १६ र प्रदेशसभाका लागि ३२ सिट हुन्। तर, ठूला पार्टीले नगन्य महिलालाई मात्र उम्मेदवार बनाएको छ। कांग्रेसले संघ र प्रदेशतर्फ एक जना महिलालाई पनि प्रत्यक्षमा उम्मेदवार बनाएको छैन। गठबन्धनमा उसलाई प्रत्यक्षतर्फ संघमा ९ र प्रदेशमा २० जनालाई भाग परेको थियो। महिलाले प्रत्यक्ष जित्दैनन् भनेर हेला गरिएको हो, ठूला सबै दलमा यो समस्या छ। महिला पनि पुरुष सरह चुनाव लड्न सक्छन्, जित्न सक्छन्। तर, समानुपातिकमा राख्ने परम्परा नै बस्यो, नेकपा एकीकृत समाजवादीकी केन्द्रीय सदस्य पूर्णा जोशीले भनिन्। नेकपा एमालेले पनि सुदूरपश्चिममा १५ सिट प्रतिनिधिसभा र ३१ सिट प्रदेशसभामा उम्मेदवारी दिएको छ। उसले अरू ठूला दलभन्दा बढी प्रतिनिधिसभामा २ जनालाई उम्मेदवार बनाएको छ। कञ्चनपुर ३ मा पार्टीकी पोलिटब्युरो सदस्य निरु देबी पाल र डोटीमा अर्की पोलिटब्युरो सदस्य गौरी ओलीलाई प्रतिनिधिसभाका लागि प्रत्यक्ष उठाएको छ। प्रदेशसभाका ३२ सिटमध्ये ३१ सिटमा उम्मेदवारी दिएको एमालेले एक जना महिलालाई मात्रै प्रत्यक्षतर्फ उम्मेदवारी दिएको छ। उसले कैलालीको ४ (क) बाट कमलाकुमारी ओलीलाई प्रत्यक्षतर्फ टिकट दिएका हो। नेकपा माओवादी केन्द्रले संघमा प्रचण्डकी बुहारी बीना मगरलाई कञ्चनपुर १ बाट उम्मेदवार बनाएको छ। गठबन्धनमा प्रदेशसभाका १३ सिट भाग परेको माओवादीले एक जना महिलालाई पनि प्रत्यक्षमा टिकट दिएन। संघमा ३ र प्रदेशमा ५ सिट पाएको नेकपा एकीकृत समाजवादीले भने एकजना महिलालाई पनि प्रत्यक्षतर्फ टिकट दिएन। सुदूरपश्चिममा ठूला दलभन्दा पनि साना दलहरूले महिलालाई उम्मेदवार बनाएका छन्। नेपाल मजदुर किसान पार्टीले सुदूरपश्चिममा तीन महिलालाई प्रतिनिधिसभा र ४ जनालाई प्रदेशसभामा उम्मेदवार बनाएको छ। रेशम चौधरीको पार्टी नागरिक उन्मुक्ति पार्टीले अध्यक्ष तथा चौधरीकी पत्नी रञ्जिता श्रेष्ठ चौधरीलाई कैलाली १ बाट उमेदवार बनाएको छ। प्रत्यक्षतर्फ टिकट पाएकाहरू नेताको निकटका देखिएका छन्। बीना प्रचण्डकी बुहारी हुन्। नीरुदेवी पाल ओली निकट मानिन्छिन्। रञ्जिता आफैं पार्टी अध्यक्ष अथवा रेशमको श्रीमती भएकाले टिकट पाएको बताइन्छ। नेताको निकट भए मात्र महिलाले टिकट पाउँछन्, महिलालाई यत्ती अन्डर स्टिमेट गर्नु राम्रो होइन, महिला अधिकारकर्मी सावित्रा घिमिरेले भनिन्। उपत्यका महिला उम्मेदवार प्रत्यक्षतर्फ काठमाडौं उपत्यकाका तीन जिल्लामा प्रतिनिधिसभामा १५ र प्रदेशसभातर्फ ३० निर्वाचन क्षेत्र छन्। उपत्यकाभित्र प्रमुख राजनीतिकमध्ये माओवादी केन्द्रले यो पटक महिलालाई प्राथमिकतामा राखेको छ। देशभर ८ जना महिला उम्मेदवारी दिएको माओवादीले काठमाडौं उपत्यकामा संघतर्फ मात्रै ५ जना महिला उम्मेदवार उठाएको छ। काठमाडौं २ मा अनसरी घर्तीमगर, ७ मा मनुषी भट्टराई यमी, ९ मा कल्पना धमला र १० मा अन्जना विसुंखेलाई उम्मेदवार बनाएको छ। ललितपुर ३ बाट पम्फा भुसाल उम्मेदवार बनेकी छन्। काठमाडौं ५ बाट स्वतन्त्र उम्मेदवार रन्जु दर्शना छन्। काठमाडौं १० (ख)बाट एकीकृत समाजवादीले रमा आलेमगरलाई उम्मेदवार बनाएको छ। कांग्रेस, एमाले काठमाडौं उपत्यकाको संघमा महिला उम्मेदवारी नै दिएका छैनन्। प्रदेशमा कांग्रेसले तीन जना महिलालाई उम्मेदवार बनाएको छ। काठमाडौं ६ (१) बाट हरिप्रभा खड्गी, ९(क)बाट नानुमैया बास्तोला र ललितपुर २(क)बाट रिसा श्रेष्ठ उम्मेदवार छन्। सुरेन्द्र काफ्लेकाठमाडौं मनिका झाजनकपुरधाम कृष्ण सारु मगरहेटौंडाकेशवशरण लामिछानेपोखरा लक्ष्मण पोखरेलबुटवलललितबहादुर बुढासुर्खेत शिवराज भट्टधनगढीप्रदेश १ ब्युरोविराटनगर"
७५६ मेगावाटको तमोर वर्षौं अलपत्र,"काठमाडौं : सरकारले साढे दुई वर्षअघि ७ सय ५६ मेगावाटको तमोर जलविद्युत् आयोजना निर्माणको जिम्मा चिनियाँ कम्पनीलाई दियो। सरकारले सोकेसमा राखेको उक्त आयोजना जलविद्युत् लगानी तथा विकास कम्पनी (एचआईडीसीएल) र चिनियाँ कम्पनी पावर कन्स्ट्रक्सन कर्पोरेसन अफ चाइना लिमिटेड (पावर चाइना)लाई जिम्मा लगाइयो। तर, यो अवधिसम्म कुनै प्रगति भएन। देशकै गौरवको यो आयोजना अलपत्र छ। लगानी बोर्डले चिनियाँ राष्ट्रपति सी चिनफिङको नेपाल भ्रमणका बेला २०७६ माघमा पावर चाइना र एचआइडीसीएलको ज्वाइन्ट भेन्चरमा निर्माण गर्ने गरी सम्झौता गरेको थियो। पावर चाइना चीन सरकारको कम्पनी हो। दुई वर्षभित्र आयोजनाको विस्तृत सम्भाव्यता अध्ययन सक्नुपर्ने सम्झौतामा उल्लेख थियो। तर, साढे दुई वर्ष बित्दा पनि काम अघि बढेको छैन। सम्झौताको ६ महिनाभित्र दुवै कम्पनीले के कति सेयर लिने भन्ने सेयर होल्डिङ सम्झौता गरिसक्नुपथ्र्यो। अर्थात्, ज्वाइन्ट भेन्चर कम्पनी स्थापना गरी कम्पनी रजिस्ट्रार कार्यालयमा दर्ता भइसक्नुपथ्र्यो। ६ महिनाभित्रै आयोजना अध्ययन गर्न बोर्डसमक्ष अनुमति माग्ने, बाँकी १८ महिनामा विस्तृत सम्भाव्यता अध्ययन सकेर निर्माण चरणमा जानुपर्ने सम्झौता थियो। तर, त्यसतर्फ कुनै पहल भएको छैन। बोर्डले ०७६ मा भएको लगानी सम्मेलनमा ७५६ मेगावाटको तमोरलाई सोकेसका रूपमा प्रस्तुत गरेको थियो। चिनियाँ राष्ट्रपतिको भ्रमणका बेला पावर चाइना र एचआइडिसियलको जोयन्ट भेन्चर (जेभी) हुने गरी तमोर बनाउन प्रस्ताव गरे। दुवै सरकारी निकाय भएको र जीटुजी सहकार्यका कारण उक्त जेभीलाई तमोर दिने निर्णय बोर्डले गरेको थियो। २०७६ माघमा दुवै कम्पनीसँग बोर्डले सम्झौता गरेको थियो। आयोजना कार्यान्वयनका लागि दुवै संस्थाबीच सम्झौता भए पनि अध्ययन, निर्माण, ऋण लगानी, सञ्चालन तथा अनुगमन भने पावर चाइनाले गर्ने सहमति भएको एचआइडिसियलका प्रमुख कार्यकारी अधिकृत अर्जुनकुमार गौतम बताउँछन्। हामी स्थानीय साझेदार मात्रै भएर इक्विटी फाइनान्स गर्ने गरी सम्झौता भएको हो, गौतम भन्छन्, सेयर होल्डिङ सम्झौताको तयारीमा छौं। ३ देखि ४ महिनामा उक्त सम्झौता सम्पन्न हुने विश्वास लिएका छौं। बोर्डसँग सम्झौता हुँदा चिनियाँ कम्पनीको ५१ र नेपाली कम्पनीको २६ प्रतिशत वा चिनियाँको २० र नेपाली कम्पनीको ५१ प्रतिशत सेयर रहने भन्ने थियो। एचआइडिसियलले दोस्रो विकल्पअनुसार सेयर सम्झौता प्रक्रिया अघि बढाएको छ। जसअनुसार एचआइडिसियलको ५१ र पावर चाइनाको २० प्रतिशत सेयर स्वामित्व रहने सम्भावना रहेको प्रमुख कार्यकारी गौतम बताउँछन्। सेयर इक्विटीमा मेजोरिटी लिन पावर चाइनाको नै आग्रहमा हो। पावर चाइनाले इक्विटी पनि धेरै हुँदा लगानी ल्याउन गाह्रो हुने भएकाले आग्रह गरेको हो, उनी भन्छन्। तत्कालका लागि आयोजनामा कुनै विकास नभए पनि बोर्डले दुवै जेभी कम्पनीलाई निरन्तर छलफल गरिरहेको बोर्डका प्रवक्ता अमृत लम्साल बताउँछन्। मुख्य सेयर लगानीकर्ता हुने एचआइडिसियलसँग छलफल भइरहेको बोर्ड बताउँछ। कावेली ए र तल्लो हेवा जलविद्युत् क्षेत्र डुबान ताप्लेजुङ, तेह्रथुम र पाँचथर जिल्ला छुने तमोर जलाशययुक्त आयोजना निर्माण गर्दा यसले ३७६ मेगावाटको निर्माणाधीन कावेली ए र सञ्चालनमा आएको २२३४ मेगावाटको तल्लो हेवा जलविद्युत् आयोजना डुबानमा पार्नेछ। कावेली ए ताप्लेजुङमा निर्माणाधीन आयोजना हो। तल्लो हेवा पाँचथरमा सञ्चालित आयोजना हो। तमोर बनाउँदा यी आयोजनाको क्षतिपूर्ति व्यवस्थापन कसरी गर्ने भन्नेमा लगानी र जेभी कम्पनीले कुनै निर्णय गर्न सकेका छैनन्। ऊर्जा मन्त्रालयका सहसचिवको संयोजकत्वमा गठित समितिले स्थलगत अध्ययन गरी ०७७ फागुनमा लगानी बोर्डलाई प्रतिवेदन बुझाइसकेको बोर्डका प्रवक्ता लम्साल बताउँछन्। उक्त प्रतिवेदनमा क्षतिपूर्ति दिएर मात्रै सर्भे लाइसेन्स दिनुपर्ने सुझाव दिइएको छ। अर्को विकल्प भनेको अहिले सर्भे लाइसेन्स दिने र आयोजना विकास सम्झौता (पीडीए) हुनुभन्दा अघि यी विषय सल्टाउने भन्ने छ। २ आयोजना डुवानमा पर्ने भए पनि विद्युत् नियमावली २०५० को नियम ११ ले पनि तमोरलाई सर्भे अनुमति दिने आधार दिँदैन। नियमावलीको नियम ११ ले दोहोरो पर्ने गरी सर्वेक्षण अनुमति दिन नहुने भनेको छ। यसका लागि २०७८ असारको ४७ औं बोर्ड बैठकले नियमावली संशोधनका लागि ऊर्जा मन्त्रालयलाई पत्र पठाएको थियो। ऊर्जाले कानुन मन्त्रालयसँग राय लिदा संशोधन आवश्यक नभएको राय दिएको बोर्ड स्रोत बताउँछ। अहिलेलाई सर्वेक्षण अनुमति दिने मिल्ने तथा पीडीए गर्नुअघि आयोजना विकासकर्ताले आवश्यक क्षतिपूर्ति दिएर सल्टाउन भनेको छ। यी कारणले गर्दा तमोरका लागि लाइसेन्स माग्न आए पनि दिइ हाल्न सक्ने अवस्थामा लगानी बोर्ड पनि देखिँदैन। एचआइडीसीयलको संस्थागत क्षमता एचआइडिसियल ठूला जलविद्युत् आयोजना निर्माणका लागि लगानी जुटाउने संस्थाका रूपमा स्थापना भएको सरकारी संस्था हो। तमोर जलविद्युत् आयोजना विकासका लागि कम्पनीले ५१ प्रतिशत सेयर स्वामित्व लिने तयारी गरिरहेको छ। वित्तीय लगानीको प्रकृति भएको यस संस्थालाई आयोजना विकासकर्ता रूपमा अघि ल्याउँदा कसरी अघि बढ्छ भन्ने सबैमा परेको छ। कम्पनीले एउटै आयोजनामा ठूलौ लगानी गर्न सक्ने क्षमता नभएको प्रमुख कार्यकारी अर्जुन गौतम स्वीकार्छन्। ३ खर्बको आयोजनामा चिनियाँलाई ७० प्रतिशत दिएर ३० प्रतिशत सेयर कम्पनीले लिँदा पनि ९ देखि १० अर्बको बजेट व्यवस्थापन गर्नुपर्छ, उनी भन्छन्। बूढीगण्डकी राज्यको लगानीमा गर्न सकिएको छैन भने ५१ प्रतिशत सेयर स्वामित्व लिएर एचआइडिसियलले उक्त आयोजना कसरी अघि बढाउन सक्छ भन्नेहरूको जमात पनि कम्पनीको बोर्डभित्र नै देखिन्छ।"
गम्भीर भएन प्रदेश सरकार,"विराटनगर : प्रदेश १ को इलाम चिया उत्पादनका लागि उपयुक्त मानिन्छ। जिल्लाको ८ प्रतिशत भूभागमा व्यावसायिक चियाखेती हुने गरेको छ। न्यानो तथा ओसिलो हावापानी, प्रशस्त वर्षा र घाम चिया खेतीका निम्ति उपयुक्त मानिन्छ। तर, बढ्दो तापक्रम र अनियमित वर्षाका कारण पछिल्लो समय इलामको चिया उत्पादन घट्दै गएको छ। विगत केही वर्षदेखि बेमौसमी वर्षा र बढ्दो तापमानका कारण उत्पादन खस्किँदै गएको स्थानीय कृषक बताउँछन्। उत्पादकत्व विगतका वर्षहरूको तुलनामा क्रमिक रूपमा खस्कँदो छ, स्थानीय कृषक धरणीप्रसाद घिमिरे भन्छन्, मौसमी अनुकुलताको अभावमा चियाबालीमा चिस्यानको कमी भएको छ। बेमौसमी वर्षा र लामो समयसम्मको खडेरीका कारण जिल्लाको ८५ प्रतिशत चियाखेती प्रभावित बनेको छ। आवश्यक आद्रताको अभाव र बढ्दो तापक्रमका कारण चियाको बोटमा विभिन्न प्रकारका किरा र रोगको प्रकोपसमेत बढेको स्थानीय बताउँछन्। किरा र रोगका कारण उत्पादकत्वमा ह्रास आएर खेती नै सखाप हुने जोखिम उच्च हुँदै गएको उनीहरूको भनाइ छ। लार्भा, रातो सुलसुले र रातो थ्रिप्स जस्ता किराको प्रकोपका कारण इलामको चियाखेती पहिलेजस्तो नरहेको चिया विज्ञ आरसी नेपाली बताउँछन्। उनी भन्छन्, किराले बिरुवाको पात खान्छन्। ठाउँठाउँमा प्वाल पार्छन्। यसले उत्पादकत्व घटनुका साथै चियाखेती ठूलो चुनौती थपेको छ। चियाखेतीलाई न्यानो तथा ओसिलो हावापानी, प्रशस्त वर्षा र लामो समयसम्म घाम लाग्ने ठाउँ उपयुक्त मानिन्छ। यसका लागि १२५ देखि ३० डिग्री सेल्सियस तापक्रम राम्रो मानिन्छ। त्यसरी नै चिस्यानयुक्त माटोको अम्लीयता ४५५५ सम्म भएमाचियाखेती फस्टाउँछ। तर, जलवायु परिवर्तनका कारण पछिल्लो समय चियाखेतीका लागि इलामको मौसम प्रतिकूल बन्दै गएको छ। असारसाउनमा वर्षा नहुने अथवा न्यून वर्षा हुने र असोजकात्तिकमा अत्याधिक वर्षा हुने समस्या पछिल्लो समय देखापर्दै गएको चिया विज्ञ नेपालले बताए। यसले चियाको गुणस्तरमा समेत ह्रास आएको जानकारी दिए। इलामको चियामा अब पहिले जस्तो स्वाद पाईंदैन्। गुणस्तरपनि खस्किँदै गएको छ,उनले भने। चियाखेतीका लागि चाहिने वार्षिक वर्षा न्यूनतम १ हजार २७० मिलिलिटर हो। तर, विगतका केही वर्षदेखि इलाममा वर्षा पनि औसमभन्दा कम हुन थालेको छ। वर्षाको मात्रा स्थानीय वातावरण र चियाखेती हुने क्षेत्रको सूक्ष्म जलवायुले निर्धारण गरे पनि सन् २००५ यता इलाममा वर्षाको मात्रा औसतभन्दा न्यून हुँदै गएको विभिन्न तथ्यांकले देखाएको छ। सोलुखुम्बुमा फल्नै छाड्यो स्याउ सोलुखुम्बु, ओखलढुंगा र खोटाङका कृषकहरूलाई कृषि क्षेत्रमा सहयोग पुर्याउन फाप्लुमा बागवानी केन्द्र स्थापना गरिएको छ। केन्द्रमा केही वर्षअघिसम्म लटरम्म स्याउ फल्थ्यो। तर, विगतका केही वर्षयता सोलुखुम्बुमा स्याउ उत्पादन क्रमशः घट्दै गएको छ। सल्लेरी, टाक्सिन्दु, गार्मा, तामाखानी, चौरी खर्क, बेनी, तिङ्ला, गोली, भकान्जे र छेस्कामलगायतका क्षेत्रमा स्याउको उत्पादनमा ठूलो ह्रास आएको स्थानीय कृषकहरू बताएका छन्। फूल फुल्ने समयमा बादल लाग्ने, बेमौसमी वर्षा हुने र स्याउको परागसेचन नै नहुनेलगायतका समस्याका कारण स्याउ उत्पादन घट्दै गएको उनीहरूको भनाइ छ। स्थानीय कृषक नवीन श्रेष्ठ भन्छन्, सोलुमा विगत ९ दशकभन्दा बढी समयदेखि स्याउ उत्पादन हुँदै आएको छ। ४५ वर्षअघि यहाँ स्याउको व्यावसायिक खेती सुरु भएको थियो। तर, हाल उत्पादनमा ९० प्रतिशतसम्म ह्रास आएको छ। पछिल्लो समय सोलुखुम्बुमा स्याउ फल्नै छाडेको केन्द्रका वरिष्ठ अधिकृत चन्द्रमान श्रेष्ठ बताउँछन्। जलवायु परिवर्तनका कारण फ्याट्टफुट्ट रूपमा फल्ने गरेको स्याउ पनि फल्न छोडेको उनको भनाइ छ। पहिले हिउँ पथ्र्यो, तापक्रम अनुकूल हुन्थ्यो। तर, अहिले ठीक उल्टो भइरहेको छ, उनले भने, चिसोमा अति चिसो र गर्मीमा अति गर्मी हुन थालेको छ। अस्वभाविक वर्षासमेत हुन थालेको छ। यस किसिमको हावापानी स्याउ खेतीका निम्ति ठीक होइन। स्याउका लागि उच्च हिउँ पर्ने स्थान, कम आद्रता, पानी कम पर्ने र घाम लाग्ने क्षेत्रलाई उपयुक्त मानिन्छ। तर, जलवायु परिवर्तका कारण मौसम प्रतिकुल बन्दै गएपछि स्याउ उत्पादन घट्नुका साथै यहाँका डेढ सय बढी किसान समस्यामा परेका छन्। सोलुखुम्बुमा २१३ हेक्टर क्षेत्रफलमा स्याउखेती हुने गरेको छ। बागवानी केन्द्रको १७५ हेक्टर जग्गामध्ये ८ हेक्टरमा स्याउको बगैंचा छ। तर, उत्पादनमा ह्रास आएपछि हाल कृषकहरूले यसको विकल्पमा किवी खेती सुरु गरेका छन्। पुराना जातका स्याउ लोप हुन थालेपछि सोलुखुम्बुमा नयाँ उच्च घनत्व स्याउ खेती पनि सुरु गरिएको छ। नेपालमा मनाङबाट सुरु भएको यो प्रविधि २०७३७४ सालबाट सोलुखुम्बुमा पनि भिœयाइएको हो। छिटो उत्पादन हुने भएकाले यसलाई व्यावसायिक रूप दिने तयारी रहेको केन्द्रले जनाएको छ। केन्द्रका अनुुसार गोल्डेन डेलिसियस र फुजी जातको स्याउको बिरुवा इटालीबाट आयात गरिएको हो। मनसुन बे्रकका कारण अत्याधिक गर्मी मनसुन बे्रकका कारण असार दोस्रो सातायता पानी नपरेपछि अत्याधिक गर्मीका कारण प्रदेश १ को मोरङ, सुनसरी, झापा र उदयपुरलगायतका जिल्लाका आमसर्वसाधारणको जनजीवन प्रभावित बनेको थियो। वायुमण्डलीय तापक्रममा वृद्धिसँगै हावासमेत नचलेपछि यसले जनजीवन अस्तव्यस्त बनाएको थियो। तुलनात्मक रूपमा गर्मी बढ्दा यसले शरीरमा घमौरा आउने, लु लाग्ने र मान्छे बेहोस हुनेलगायतका समस्याहरू देखिएको थियो। अत्याधिक गर्मीका कारण अस्पतालहरूमा समेत विभिन्न समस्या लिएर आउने बिरामीहरूको चाप बढेको थियो। अस्पतालहरूमा विशेषगरी सर्पदंश, ज्वरो, रुघाखोकी, झाडापखाला, प्रेसर र छाला रोगका बिरामीहरूको चाप बढेको थियो। जल तथा मौसम विज्ञान फिल्ड कार्यालय विराटनगरका अनुसार असार अन्तिम २ सातायता प्रदेश १ मा गर्मी बढेको थियो। गतवर्ष असारमा अत्याधिक गर्मी भए पनि नियमित पानी परेको थियो। तर, जलवायु परिवर्तनको प्रभावस्वरूप मनसुन ब्रेकका कारण यसपटक पानीसमेत नपरेपछि गर्मीको प्रभाव बढी देखिएको थियो। बेमौसमी वर्षाले धानबालीमा असर यसपटक मौसमअनुसार नियमित वर्षा नहुँदा स्वास्थ्य समस्याका साथै किसान मर्कामा परेका छन्। पानीको अभावमा प्रदेश १ को धान रोपाइँ प्रभावित बनेको छ। पर्याप्त मात्रामा वर्षा नहुँदा रोपाइँ सम्पन्न भइसकेका धानमा समेत क्षति पुगेको छ। प्रदेश १ मा कुल ८ लाख २६ हजार ६४६ हेक्टर खेतीयोग्य जमिन छ। जसमा ३ लाख ४० हजार ८२९ हेक्टर क्षेत्रफलमा धान रोपाइँ हुन्छ। यसपटक धान रोपाइँका लागि कुल खेतीयोग्य जमिनमध्ये २ लाख ३१ हजार ४८ हेक्टर अर्थात् ६७७९ प्रतिशतमा रोपाइँ भएको छ। गतवर्ष यस अवधिमा ८०१२ प्रतिशतमा रोपाइँ सम्पन्न भएको थियो। तर, यसपटक मसान्त लागेसँगै मनसुन निष्क्रिय बनेपछि गतवर्षको तुलनामा १२३२ प्रतिशत कम रोपाइँ भएको प्रदेश १ सरकारको कृषि विकास निर्देशनालयले जनाएको छ। निर्देशनालयका प्रमुख प्रकाशकुमार डाँगीका अनुसार असार मसान्तदेखि सुरु भएको मनसुन बे्रकका कारण रोपाइँ प्रभावित हुनुका साथै रोपाइँ सम्पन्न भइसकेको बालीसमेत क्षति पुगेको छ। पानीको अभावमा रोपाइँ सम्पन्न भइसकेका धानबालीहरू सुक्दै गएको उनले बताए। खेतमा धाँजा फाटेको छ। असोजको सुरुआतसँगै मनसुन सक्रिय भए पनि यसले बालीनालीलाई नकारात्मक असर पुर्याइरहेको बताइएको छ। हाल भइरहेको बेमौसमी वर्र्षाका कारण धानबालीको गुणस्तरमा ह्रास आउने अनुमान गरिएको छ। प्रदेश १ मा यसपटक उच्च पहाडका ५२६९, मध्यपहाडका ६२८३ र तराईका ७१४० प्रतिशत क्षेत्रफलमा रोपाइँ सम्पन्न भएको छ। जसमा उच्च पहाडका ताप्लेजुङमा ६०, संखुवासभामा ४५ र सोलुखुम्बुमा ८०६० प्रतिशतमा रोपाइँ सम्पन्न भएको निर्देशनालयले जनाएको छ। निर्देशनालयका अनुसार यसपटक मध्य पहाडका पाँचथरमा ४०, इलाममा ५९, भोजपुरमा ७०, तेह्र्रथुममा ७५, धनकुटामा ३९, उदयपुरमा ६३१३, ओखलढुंगामा ८६८८ र खोटाङमा ७० प्रतिशत क्षेत्रफलमा रोपाइँ सम्पन्न भएको छ। यसबाहेक तराईका झापा, मोरङ र सुनसरीमा क्रमशः ७२, ७५ र ६५ प्रतिशत क्षेत्रफलमा रोपाइँ भएको जनाइएको छ। राज्य असंवेदनशील राज्यकोे असंवेदनशीलताका कारण प्रदेश १ मा जलवायुजन्य संकटको जोखिम उच्च हुँदै गएको वातावरण विज्ञहरूले बताएका छन्। राज्यका नियामक निकायहरू गम्भीर नहुँदा प्रदेशमा प्रिमनसुन, पोस्टमनसुन, माटोको उर्वराशक्तिमा ह्रास र बाढीपहिरोको समस्यालगायतका जोखिम बढ्दै गएको उनीहरूको भनाइ छ। जलवायु परिवर्तनकै प्रभावस्वरूप तराईमा शीतलहर पनि घट्दै गएको विराटनगरस्थित स्नातकोत्तर क्याम्पसका उपप्राध्यापक तथा वातावरण क्षेत्रका जानकार रामचन्द्र अधिकारी बताउँछन्। मानवीय गतिविधिले वातावरण र पर्यावरणीय पक्षको ख्याल नगर्दा पानीको मुहान सुक्ने, अत्याधिक तापक्रमका कारण फूलहरू ढिलो फुल्ने, समयमा वर्षा नहुने र इनार तथा पोखरी सुक्नेलगायतका समस्या देखापर्न थालेको छ, उनी भन्छन्, असोजकात्तिकमा वर्षा हुनु र वैशाखसम्म जाडो हुनुलगायतका समस्या पनि जलवायु परिवर्तनकै कारण हुने गरेको छ। दुई वर्षअघि आएको बाढीका कारणबाट प्रदेश १ को मोरङ, सुनसरी र झापामा ७ हजार ४९२ हेक्टर क्षेत्रफलमा लगाइएको करिब ८ करोड मूल्य बराबरको २८ हजार ४ सय टन धानबाली नष्ट भएको थियो। जलवायु परिवर्तनका कारण यी यस्ता घटना बारम्बार हुने गरेको वातावरण विज्ञहरूले बताएका छन्। राज्य र सर्वसाधारण स्वयं संवेदनशील नभए नेपालमा मनसुन नै नहुने आशंकासमेत गरिएको विज्ञहरूको भनाइ छ। यसको समाधानका निम्ति ग्रीन हाउस ग्यासको उत्पादन न्यूनीकरण, वृक्षरोपण र सिमसार क्षेत्रको संरक्षणलगायतका उपाय अपनाउन सकिने अधिकारी बताउँछन्। हरितगृह ग्यास उत्पादन उद्योगबाटै नियन्त्रण गर्नुपर्ने उनको सुझाव छ। मुलुक संघीय संरचनामा रुपान्तरण भइसके पनि कार्यपद्धति भने परम्परागत नै हुँदा जलवायुजन्य जोखिम न्यूनीकरणको सवालमा हालसम्म कुनै ठोस प्रयास हुन सकेको छैन। विकासका नाममा वनजंगल मास्ने र पर्यावरणीय पक्षको ख्याल नगरी विकासका योजनाअघि बढाउने क्रियाकलापले पछिल्लो समय जोखिम झन् उच्च हुँदै गएको छ। वृक्षरोपण फेसन जस्तै भएको छ। सिमसार संरक्षण पर्यटनको पक्षबाट भएको छ। फोहोरमैला व्यवस्थापन पनि अस्तव्यस्त छ। विराटनगरको फोहोरमैला व्यवस्थापनको कुरा गर्दै अधिकारी भन्छन्, प्रदेशको राजधानी जस्तो ठाउँमा पनि खोला किनारमा फोहोर थुपारिन्छ। त्यसले त्यस क्षेत्रको हावा, पानी र माटोमा नकारात्मक असर पुर्याइरहेको छ। फोहोरमैलाबाट निस्कने फोहोरको रस (लिचेड) खोलाको पानी गएर मिसिँदा यसले जलचर अन्य जीवजन्तुलाई समेत असर पुर्याएको छ। यसको समुन्द्रसम्मकै जीवहरूलाई ठूलो असर गरेको छ। जोखिम नियन्त्रणमा सरकारको प्रयासजलवायु परिवर्तनको प्रभाव र जोखिम मूल्यांकनका साथै यसको न्यूनीकरणमा सरकारले राष्ट्रिय अनुकूलन योजना (२०२१२०५०) बनाएर पछिल्लो समय सरकारले यसको कार्यन्वयनमा विशेष जोड दिएको छ। वृक्षरोपणमा विशेष जोड, चुरेक्षेत्र संरक्षण कार्यक्रम र सार्वजनिक जग्गामा वन विस्तारलगायतका योजना सरकारले अघि सारेको जनाएको छ। प्रदेश १ मा जलवायु परिवर्तनको विषयलाई आन्तरिकीकरण गर्न प्रदेश जलवायु समन्वय समितिसमेत गठन गरिएको छ। वन, वातावरण तथा भूसंरक्षण मन्त्रालयका सचिवको संयोजकत्वमा गठित १८ सदस्यीय समितिले संघीय सरकारको सहयोगमा एक्सन प्लान पनि बनाएको छ। एक्सन प्लानमा गल्छी तथा पहिरो नियन्त्रण, जनतालाई बहुपयोगी विरुवा वितरण र बृहत् रूपमा वृक्षरोपणलगायतका विषयवस्तुहरू समेटिएका छन्। समितिको जिम्मेवारी सुझाव दिने र नीति निर्माणमा आवश्यक सहयोग गर्ने भएकाले सोहीबमोजिम कार्यसम्पादन भइरहेको मन्त्रालयका जलवायु परिवर्तन तथा वातावरण महाशाखा प्रमुख विनोद खतिवडाले बताए। तर, यतिले मात्र जोखिम न्यूनीकरण नहुने तर्क पनि वातावरण विज्ञहरूले गर्दै आएका छन्। जलवायुजन्य संकटबाट जोगिन भौतिक विकास र प्राकृतिक वातावरणबीचको अन्तरसम्बन्धलाई बुझ्नुपर्ने उनीहरूको भनाइ छ। जलवायु परिवर्तनका असरस्वरूप मनसुन नै नहुने तथा खाद्य संकट नै निम्तिने जोखिम बढिरहेकोले प्रदेश तथा स्थानीय सरकारका योजना पनि जलवायु अनुकूलनका लागि स्पष्ट योजना र बजेट ल्याउन आवश्यक रहेको उनीहरूले सुझाएका छन्। टुक्रे र औचित्यहीन कार्यक्रमको बजेट जलवायुजन्य संकट न्यूनीकरणमा खर्चिनुपर्ने उनीहरूले औंल्याएका छन्। जलवायु परिवर्तनका प्रत्यक्ष एवं परोक्ष असरलाई समाधान गर्न आवश्यक तथ्य तथा प्रमाण सही ढंगबाट विश्लेषण हुनु आवश्यक रहेको वातावरणका जानकार अधिकारी बताउँछन्। स्थानीयस्तरमा जलवायु परिवर्तनका असरबारे अध्ययनको कमीका कारण पनि यसको जोखिम बढ्दै गएको उनको अनुभव छ। त्यसैले जलवायु परिवर्तनको वातावरणीय, सामाजिक र आर्थिक क्षेत्रमा परेको प्रभावको जनस्तरसम्म पुर्याउन पहल गर्नुपर्ने उनको सुझाव छ।"
चुनावी सुरक्षा तयारी तीव्र,"काठमाडौं : सरकारले आगामी मंसिर ४ गते हुने प्रतिनिधिसभा तथा प्रदेशसभाको निर्वाचनका लागि सुरक्षा तयारी तीव्र पारेको छ। यसका लागि गाउँदेखि सहरसम्मका हरेक निर्वाचन स्थल र क्षेत्रमा भयरहित वातावरणमा मतदान सम्पन्न गराउन ४ वटै सुरक्षा निकायलाई निर्देशन दिएको छ। गृह मन्त्रालयले निर्वाचन लक्षित एकीकृत सुरक्षा योजना बनाएर कार्यान्यवनमा लैजान देशभरका जिल्ला प्रशाशन कार्यालयमा पत्राचारसमते गरिसकेको छ। सरकारले सीमा नाकामा कडाइ गर्नाका साथै सहर, बजार र गाउँगाउँमा पनि सिभिल तथा बर्दीमै सुरक्षाकर्मी खटाएको छ। १ लाख १५ हजार म्यादी प्रहरी निर्वाचन सुरक्षालाई लक्षित गर्दे यसपटक १ लाख १५ हजार म्यादी प्रहरी छनौट गरिएको नेपाल प्रहरीका प्रवक्ता डीआईजी टेकप्रसाद राईले बताएका छन्। प्रहरी प्रधान कार्यालयले ४० दिनको कार्यविधि तोकेर म्यादी प्रहरी छनौट गरेको हो। उनीहरूको कात्तिक ८ तालिम सकिएपछि ९ गतेदेखि नै फिल्डमा खटिने भएका छन्। निर्वाचन सुरक्षामा खटिने म्यादी प्रहरीले तलव, भत्ता, रासन, पोशाकसहित एकमुष्ट ५० हजार १६० रुपैयाँ प्राप्त गर्नेछन्। ७५ हजार नेपाली सेना निर्वाचन सुरक्षाका लागि ७५ हजार नेपाली सेना परिचालन हुने भएका छन्। राष्टपतिबाट निर्देशन भएअनुसार ७७ वटै जिल्लामा खटिने स्टान्डबाई र रिर्जव फौज तयारी अवस्थामा रहेको नेपाली सेनाका प्रवक्ता नारायण सिलवालले बताए। मतपत्र छपाइ, ढुवानी र सुरक्षा तथा बाह्य सुरक्षालगायत विमानस्थल, कारागारको पनि सुरक्षा जिम्मा नेपाली सेनाको छ। ७५ वटै जिल्लामा बम डिस्पोजल टोली खटिनेछ। चुनावको मिति एक महिनाअघिबाट अप्रेसन बेस कार्यक्रम छ। चुनावको दिन जुनसुकै मतदान स्थलमा पनि आवश्यक परेको खण्डमा ३० मिनेटमा नै सेना पुग्नेगरी तयारी छ, प्रवक्ता सिलवाल भन्छन्, पैदल, गाडी तथा हवाई माध्यम प्रयोग गरी। ३० मिनेटमा सेना पुग्न सक्नेछ। निर्वाचन सुरक्षाको सम्पूर्ण तयारीका लागि सरकारले सेनालाई ९६ करोड बजेट प्रदान गर्ने निर्णय गरेको छ। सेनाले ३ अर्ब २४ करोड बजेटको माग गरेको थियो। बजेट निकासाको प्रक्रियामा छ। सेनाले बाहिरी सुरक्षा र अति संवेदनशील तथा संवेदनशील जिल्लाका मतदानस्थलको सुरक्षा गर्नेछ। विष्फोटक पदार्थ निस्क्रिय पार्ने, सुरक्षा समितिको निर्णयबमोजिम आवश्यक फौज परिचालन गर्नेलगायतको जिम्मेवारीसमेत पाएको छ। त्यस्तै, सेनाले निर्वाचन सुरक्षाका लागि उपत्यकाबाहिर रहेका सबै कमान्ड हेडक्वाटरमा निर्वाचन हुनु १० दिनअघिबाट इटहरी, पोखरा र सुर्खेतमा हेलिकप्टर राख्ने तयारी गरेको छ। ३५ हजार सशस्त्र प्रहरी बल म्यादी, सेना खटाए जस्तै सरकारले निर्वाचनमा ३५ हजार सशस्त्र प्रहरी परिचालन गर्ने भएको छ। यसका लागि ७० करोड रुपैयाँसमेत स्वीकृत गरेको र केही रकम आउने पाइपलाइनमा रहेको प्रवक्ता थापाले बताए। निर्वाचन अधिकृत र मुख्य निर्वाचन अधिकृतको सुरक्षाको सम्पूर्ण जिम्मेवारी सशस्त्र प्रहरीलाई छ। जिल्ला निर्वाचन सुरक्षा कार्यालयको सुरक्षाको जिम्मा पनि सशस्त्र प्रहरीले लिने भएको छ। सरकारले सशस्त्र प्रहरीलाई विशेषगरी सीमा सुरक्षामा कडाइ गर्नुका साथै सिमानाकाबाट हातहतियार तथा बम, बारुद भित्रन सक्ने सम्भावनालाई ध्यान राख्न परिचालन गरेको छ। प्रवक्ता थापा भन्छन्, निर्वाचन सुरक्षाका लागि आवश्यक तालिम पनि सम्पन्न भइसकेको छ। हामी तयारी अवस्थामा छौं। चाडपर्व पनि चलिरहेको र नजिकै तिहार आएकाले पनि विशेष निगरानी बढाएको छ। स्थानीय निर्वाचनको तुलनामा सुरक्षाका दृष्टीले केही चुनौती रहेको थापाको भनाइ छ। गृहमन्त्रीको अध्यक्षता रहने केन्द्रीय सुरक्षा समितिले सुरक्षा निकायहरूबीच समन्वय गर्नेछ। समितिमा गृह सचिव, रक्षा सचिव, सुरक्षा निकायका प्रमुख र गृह मन्त्रालयका शान्ति सुरक्षा हेर्ने सहसचिव सदस्य सचिव छन्। समितिले सुरक्षा अवस्थाको विश्लेषण गरी सोहीअनुरूप शान्ति, सुरक्षा कायम गर्न निर्देशन दिनेछ। गृह सचिवको संयोजकत्वमा स्थानीय निर्वाचनको सुरक्षालाई मध्यनजर गर्दै केन्द्रीय कमान्ड पोस्ट रहने छ। कमान्ड पोस्टमा सेनाका बलाधिकृत रथी, नेपाल प्रहरी, सशस्त्र प्रहरी बल र राष्ट्रिय अनुसन्धान विभागका प्रमुख सदस्य रहने छन्। केन्द्रीय कमान्ड पोस्टले सुरक्षा निकायले कार्यान्वयन गरेका समग्र सुरक्षा अवस्थाको मूल्यांकन गर्नेछ। त्यस्तै, गृह मन्त्रालय शान्ति सुरक्षा महाशाखा प्रमुखको संयोजकत्वमा केन्द्रीय सुरक्षा निर्वाचन सेल रहनेछ। जसको सदस्यहरूमा सेनाका सहायक रथी वा महासेनानी, नेपाल प्रहरी, सशस्त्र प्रहरी र राष्ट्रिय अनुसन्धान विभागका प्रथम श्रेणीका सुरक्षा अधिकारीहरू सदस्य रहने छन्। निर्वाचन सेल २४ सै घण्टा परिचालन हुनेछ। ७१ हजार ६९३ नेपाल प्रहरी परिचालन नेपाल प्रहरीका प्रवक्ता टेकप्रसाद राईका अनुसार निर्वाचन सुरक्षाका लागि ७१ हजार ६९३ नेपाल प्रहरी परिचालन हुनेछन्। निर्वाचन सुरक्षामा खटिने र सम्पूर्ण तयारीका लागि सरकारले प्रहरीलाई ५ अर्ब ९० लाख ९० हजार १६० बजेट स्वीकृत गरेको छ। राई भन्छन्, उम्मेदवारबीच हेट स्पिच, चुनाव प्रचार तथा क्याम्पियनका क्रममा झडप हुने सम्भावना छ। पोस्टर टाँस्ने क्रममा मतदाताबीच झगडा पर्न सक्ने हुन्छ। सादा पोसाकमा पनि प्रहरी खट्नेछन्। २९३० मतदान केन्द्र अतिसंवेदनशील चुनौतीपूर्ण भएका क्षेत्रलाई संवेदनशील, अतिसंवेदनशील र सामान्य गरी छुट्याइएको छ। प्रवक्ता राईका अनुसार २९३० मतदान केन्द्रलाई सरकारले अतिसंवेदनशील स्थानका रूपमा हेरेको छ। २४३८ मतदान केन्द्र संंवेदनशील स्थलका रूपमा छुट्ट्याएको छ। मतदान स्थलको अवस्था हेरिकन सुरक्षा व्यवस्था तयारी गरिएको छ। विद्यमान सुरक्षा अवस्था मुलुकको शान्ति सुरक्षाको पछिल्लो अवस्था सामान्य भए पनि निर्वाचनका समयमा केही सुरक्षा चुनौती हुने सरकारले विश्लेषण गरेको छ। चुनौती रहे पनि गृह मन्त्रालयका प्रवक्ता फणीन्द्रमणि पोखरेलले यो चुनाव शान्तिपूर्ण रूपमा सम्पन्न हुने विश्वास व्यक्त गरे। उनले भने, यसका अलावा पनि यसपटक एकै दलमा भएका उम्मेदवार पनि फरक दलमा उम्मेदवार भएको हुँदा असहयोग तथा जिताउने र हराउने क्रममा झडपलगायतका कार्य हुन सक्छन्। अहिलेसम्म निर्वाचन बहिष्कार गर्ने, निर्वाचनविरुद्धमा लाग्ने समूह खुलेआम नदेखिएको हुँदा निर्वाचन शान्तिपूर्ण हुनेमा विश्वास गरिएको छ। उनका अनुसार यस्ता गतिविधिमा गतिविधिमा संलग्न व्यक्ति, समूह, संगठनका गतिविधिहरूलाई निस्तेज र निष्प्रभावी बनाउन सुरक्षा निकायलाई निर्देशन दिएको छ। निर्वाचन आयोगका सूचना अधिकारी सूर्यप्रसाद अर्यालका अनुसार पहिलेका निर्वाचनभन्दा अहिले सुरक्षा थ्रेट कम देखिएको छ।"
"मिर्गौला झिकिसकेपछि डाक्टरले भने, म्याच भएन","काठमाडौं : धादिङ गल्छी गाउँपालिका२ की ३५ वर्षीया महिलामा प्रत्यारोपण गर्न मंगलबार ५३ वर्षीया सासूआमाको मिर्गौला वीर अस्पतालमा झिकियो। तर, पहिला म्याच (योग्य) हुन्छ भनेर झिकिएको मिर्गौला नै डाक्टरले म्याच नहुने बताएपछि पीडित आन्दोलित बनेका छन्। उनीहरूले व्यक्तिको जीवनमाथि खेलबाड र डाक्टरले हेलचेक्रयाइँ गरेको भन्दै बिहीबार अस्पताल परिसरमा विरोध प्रदर्शन गरेका छन्। पहिला पटकपटक मिर्गौला परीक्षण गर्दा ठीक छ भने, पीडितका आफन्त दिलबहादुर रम्तेलले अन्नपूर्ण पोस्ट्सँग भने, तर, जब मिर्गौला निकालियो अनि हुँदैन भनियो। पीडितको आफन्तका अनुसार डाक्टरको टिम शल्यक्रिया कक्षबाट बाहिरिएको केही बेरपछि प्रत्यारोपण नभएको थाहा भएको थियो। त्यसलगत्तै उनीहरूले अस्पतालका निमित्त निर्देशक डा भुपेन्द्र बस्नेतसमक्ष गुनासो गरेका थिए। अस्पताल स्रोतका अनुसार मिर्गौला प्रत्यारोपण गर्न डा पारसमणि श्रेष्ठ र डा अनिल श्रेष्ठको टिम खटिएको थियो। निमित्त निर्देशक डा बस्नेतले मिर्गौला निकालिसकेपछि काम नलाग्ने देखिएको स्वीकार गरे। त्यसकारण अर्को व्यक्तिमा मिर्गौला राख्न नमिलेको हो, डा बस्नेतले भने, पहिला प्रत्यारोपण गर्न मिल्छ भनेर अप्रेसनमा लगियो। अहिले नमिलेपछि केही अवरोध भएको देखिन्छ। यो घटनालाई थामथुम पार्न अस्पताल प्रशासनले पीडित पक्षसँग सहमति गरेको छ। तर, उनीहरू यो सहमतिमै नरोकिने पक्षमा देखिएका छन्। मेडिकल काउन्सिल र स्वास्थ्य तथा जनसंख्या मन्त्रालयमा उजुरी दिने तयारी गरेको आफन्त रम्तेलले बताए। पीडित पक्षले घटनाको अनुसन्धान गरी दोषी देखिने डाक्टरलाई कारबाही गर्नुपर्ने माग गरेका छन्। करिबकरिब एउटा खालको सहमति भयो। पूर्णरूपमा भने सहमति भएको होइन। दुई जना बिरामी (मिर्गौला लिने र दिने) लाई उपचारमा कुनै समस्या भयो भने आजीवन उपचार गरी दिने सहमति भयो, रम्तेलले भने, उपचारका क्रममा लाग्ने खर्च सरकारले व्यहोर्ने कुरा भएको छ। विल भरपाइ हेरेर अस्पतालले खर्च व्यहोर्ने भन्ने भयो। अनुसन्धान समिति गठन गर्ने र चिकित्सक दोषी ठहर भए सजाय गर्ने भन्ने सहमति भयो। निमित्त निर्देशक डा बस्नेतले अस्पतालले उपचार खर्च मिनाहा गर्ने, आगामी दिनको उपचार पनि निःशुल्क गर्ने सहमति भएको बताए। डाक्टर, बिरामीका आफन्त र अस्पताल प्रशासनबीच बिहीबार छलफल भएको थियो।डा बस्नेतले घटनाको छानबिन गर्न ७ सदस्यीय समिति गठन गरिएको बताए। समिति संयोजकमा सर्जरी विभागका डा प्रवीण श्रेष्ठ छन्। डा सरोज शर्मा, डा अशेष ढुंगाना, डा दिनेश चापागाईं, डा ऋतु प्रधान, प्रमुख नर्सिङ प्रशासक संगीता श्रेष्ठ र शाखा अधिकृत सीताराम खड्का सदस्य छन्। मिर्गौला रोग विशेषज्ञ डा ऋषि काफ्ले प्रत्यारोपण अगावै पर्याप्त मात्रामा परीक्षण गरिनुपर्ने बताए। मिर्गौला दिन मिल्न नमिल्ने हेरिएको हुन्छ। प्रत्यारोप गर्न निकालिएको मिर्गौला कहिलेकाहीँ नमिल्न पनि सक्छ, डा काफ्लेले भने, यो एकदमै बिरलै हुने घटना हो। हाम्रो (डाक्टर)को कमीकमजोरी पनि हुन्छ। तर, बिरामीका आफन्तलाई तत्काल नै जानकारी दिनुपर्छ। नेपाल मेडिकल काउन्सिलका रजिस्ट्रार डाकृष्णप्रसाद अधिकारीले घटनाबारे उजुरी प्राप्त भए कारबाही प्रक्रिया अघि बढाउने बताए। पीडितका आफन्तले उजुरी दिनुभएको छैन। अस्पतालले पनि छानबिन अघि बढाएको छ। त्यसैले उजुरी प्राप्त भए कारबाही प्रक्रिया अघि बढाउँछौं, डा अधिकारीले भने।"
आचारसंहिता विपरीत प्रचार गर्ने ८ शिक्षकलाई स्पष्टीकरण,"जाजरकोट : निर्वाचन आचारसंहिता विपरीत चुनावी प्रचार प्रसार गर्ने ८ जना शिक्षकलाई स्पष्टीकरण सोधिएको छ। जिल्ला आचारसंहिता अनुगमन समितिको निर्देशन अनुसार तीनवटा स्थानीय तहले निर्वाचन आचार संहिता २०७९ को विपरीत सामाजिक सञ्जालमार्फत उम्मेदवारको पक्षमा फोटो सहितको पोष्टर बनाई भोट मागेको पाइएकाले स्पष्टीकरण सोधिएको हो। आचारसंहिता अनुगमन अधिकारी वीर शम्शेर घर्तीका अनुसार बारेकोट गाउँपालिका३ स्थित दीपेन्द्र मावि मुल्साममा कार्यरत शिक्षक मानबहादुर शाही, बारेकोट२ लिम्सामा कार्यरत विरेन्द्र ऐश्वर्य माविमा कार्यरत शिक्षक महेन्द्रबहादुर सिंह, सोही गाउँपालिका४ स्थित गोरख आधारभूत विद्यालयमा कार्यरत शिक्षक मिनराज सिंह, कुशे गाउँपालिका अन्तर्गतका मालिकादेवी आधारभूत विद्यालय विलकोटमा कार्यरत शिक्षक देवबहादुर शाही र सोही गाउँपालिका मान्ने ढुङ्गा माविमा कार्यरत दलसिं वली तथा नलगाड नगरपालिका४ स्थित ज्ञानेन्द्र प्राथमिक विद्यालयका शिक्षक सेतेन्द्र बोहरा र जनकल्यान आधारभूत विद्यालयमा कार्यरत शिक्षक मदन रावललाई स्थानीय तह मार्फत स्पष्टीकरण सोधिएको हो।"
"कांग्रेस उपसभापति धनराज गुरुङ सवार गाडी दुर्घटना, सबै सुरक्षित",काठमाडौं : नेपाली कांग्रेसका उपसभापति धनराज गुरुङ सवार गाडी दुर्घटना परेकोको छ। चुनाव प्रचारप्रसारका लागि स्याङ्जा पुगेको बा१६च ५४४९ नम्बरको गाडी दुर्घटनामा परेको हो। उनले ट्वीटरमा गाडी सामान्य दुर्घटना परेको र सबै सुरक्षित रहेको बताएका छन्।
खारेज भयो रुपन्देही२ का राजु गुरुङको उम्मेदवारी (सर्वोच्चको आदेशसहित),"काठमाडौं: सत्ता गठबन्धनबाट रुपन्देही२ मा प्रतिनिधिसभाको उम्मेदवार रहेका राजु गुरुङको उम्मेदवारी खारेज भएको छ । निर्वाचन आयोगको निर्णयलाई सर्वोच्च अदालतले सदर गरेपछि उनको उम्मेदवारी खारेज भएको हो। आयोगले बैङ्किङ कसुरमा सजाय पाएका र अदालतमा मुद्दा खेपिरहेका नेकपा एकीकृत समाजवादीका उम्मेदवार गुरुङको उम्मेदवारी निर्वाचन ऐन २०७४ बमोजिम खारेज गरेको थियो । न्यायाधीश ईश्वर खतिवडा र कुमार रेग्मीको इजलासले गुरुङको उम्मेदवारी कानूनविपरीत देखिएको भन्दै अल्पकालीन अन्तरिम आदेश निरन्तर जान नसक्ने गरी आदेश दिएको हो । आदेशमा भनिएकोछ, 'अतः कानूनद्धारा तोकिएको कालोसूचीमा नाम समावेश रहेको सम्वन्धी अयोग्यता निवेदक राजु गरुङमा कायम रहेको देखिदा निजले प्रतिनिधिसभा सदस्य पदको निर्वाचनमा उम्मेदवार हुन पाउने अवस्था देखिएन । कालो सूचीमा नाम कायम रहेका व्यक्तिले उल्लिखित निर्वाचनमा उम्मेदवार हुन नपाउने भएकाले निवेदन माग बमोजिम अन्तरिम आदेश जारी गर्न मिलेन । तसर्थ, यस अदालतबाट मिति २०७९ असोज ३० मा जारी भएको अल्पकालीन अन्तरिम आदेशलाई निरन्तरता प्रदान गरिरहन परेन। अरु कानून बमोजिम गर्ने ।' सर्वोच्चको फैसलासँगै कालो सूचीमा नाम रहेकाले गुरुङ उम्मेदवार हुन नपाउने भएका छन् । रुपन्देही२ मा नेकपा एमालेका उपाध्यक्ष विष्णु पौडेल उम्मेदवार छन् । सर्वोच्चको आदेश हेर्नुहोस्"
एकै मञ्चबाट चुनाव प्रचार गर्न मुख्यमन्त्रीको प्रस्ताव,"सिमकोट: कर्णाली प्रदेशका मुख्यमन्त्री जीवनबहादुर शाहीले निर्वाचनमा सबै दलका उम्मेरदवारलाई एकै मञ्चबाट चुनावको प्रचार गर्न प्रस्ताव गरेका छन् । आसन्न मंसिर ४ गते हुने प्रतिनिधिसभा र प्रदेशसभा निर्वाचन आचारसंहिता सम्बन्धि मुख्य निर्वाचन अधिकृतको कार्यालय हुम्लाले गरेको कार्यक्रममा मुख्यमन्त्री शाहीले यस्तो प्रस्ताव गरेका हुन् । निर्वाचनको सुरक्षाका लागि प्रदेश सरकार कुनैपनि सहयोग गर्न तत्पर रहेको उल्लेख गर्दै शाहीले निर्वाचनमा कसैले पनि व्यक्तिगत आक्षेप नलगाउन आग्रह गरे । म अरुभन्दा यो कारणले योग्य छु भनेर मतदातासँग भन्दा भैहाल्छ । आफू पदमा हुँदा गरेका कामलाई सबै नागरिकले नियाली रहेका हुन्छन् । त्यसैले उम्मेरदवारलाई व्यक्तिगत रुपमा गालीगलौज गर्नुभन्दा आफ्ना प्रतिवद्धता प्रस्तुत गरेर राजनीतिक संस्कार देखाउने गर्नुपर्छ, उनले भने । नेपाली कांग्रेका केन्द्रीय सदस्यसमेत रहेका मुख्यमन्त्री शाहीले आफ्नो पार्टीको बैठकमा विपक्षी दलका कुनैपनि उम्मेरदारलाई व्यक्तिगत गाली नगर्न निर्देशन दिएको पनि बताए । कार्यक्रमम प्रमुख जिल्ला अधिकारी सीता परियारले निर्वाचनलाई स्वच्छ, निष्पक्ष र भयरहित वातावरणमा सम्पन्न गर्न सबै राजनीतिक दल, सञ्चार जगत, सुरक्षा निकायले निर्वाचन आचारसंहिताको पालना गर्नु पर्ने बताइन ।"
तीन देशका राजदूतले ओहोदाको प्रमाणपत्र पेस गरे,"काठमाडौं : राष्ट्रपति विद्यादेवी भण्डारीलाई तीन देशका राजदूतले ओहोदाको प्रमाणपत्र पेस गरेका छन्। नेपालका लागि फिनल्याण्ड, संयुक्त राज्य अमेरिका र आइसल्याण्ड राजदूतहरूले राष्ट्रपति भवनमा आयोजित छुट्टाछुट्टै विशेष समारोहमा आआफ्नो ओहोदाको प्रमाणपत्र पेस गरेका हुन्। कार्यक्रममा नेपाल सरकारका उच्च पदस्थ अधिकारीहरू समेतको उपस्थिति रहेको थियो।"
सार्वजनिक स्थलका चुनावी प्रचार सामग्री सुरक्षाकर्मीले हटाउँदै,"वीरगन्ज : पर्सामा राजनीतिक दल र उम्मेदवारले आचारसंहिता उल्लंघन गरी सार्वजनिक स्थानमा प्रयोग गरेका चुनावी प्रचारका सामग्रीहरू निर्वाचन आयोगले हटाउन थालेको छ। निर्वाचन आचारसंहिताको उल्लंघन गर्दै दल र उम्मेदवारहरूले चुनावी प्रचारप्रसार गरिरहेको भएपनि निर्वाचन आयोग मौन बसेको जनगुनासो आएपछि जिल्ला निर्वाचन कार्यालय पर्साले त्यस्ता चुनावी प्रचारका सामग्रीहरू शुक्रबारदेखि सुरक्षाकर्मी लगाएर हटाउन थालेको हो। निर्वाचन कार्यालयका आचारसंहिता उल्लंघन अनुगमन अधिकृत रुद्र कार्कीको नेतृत्वमा सुरक्षाकर्मीसहित खटिएको टोलीले शुक्रबार पोखरीया नगरपालिका, विन्दवासिनी र पकाहामैनपुर गाँउपालिकाका विभिन्न स्थानमा पुगेर आचारसंहिताविपरीत प्रयोग गरिएका चुनावी प्रचारका सामग्री हटाउन थालेको हो। नेपाल प्रहरी र सशस्त्र प्रहरीसहित खटिएको टोलीले पोखरिया नगरपालिकाको पोखरिया बजार, बिन्दवासनी गाउँपालिकाको अमरपट्टी, प्रसौनिभाठा तथा पकहामैनपुर गाउँपालिकाको पकाहास्थित सडकका पोल, सरकारी कार्यालय लगायतका सार्वजनिक स्थलमा दल र उम्मेदवारहरूले राखेका झण्डा, ब्यानर, साइन बोर्ड, पोष्टर र पम्प्लेटहरू हटाएको हो। निर्वाचन आचारसंहिता उल्लंघन गरी सार्वजनिक स्थलमा प्रयोग गरिएका चुनावी प्रचारका सामग्रीहरू शुक्रबारदेखि हटाउन थालिएको भन्दै पर्साका मुख्य निर्वाचन अधिकृत विनोद पोखरेलले दल र उम्मेदवारहरूले फेरि अटेर गरी त्यस्ता गतिविधि गरेको पाइए निर्वाचन ऐन अनुसार कारबाहीको दायरमा ल्याइने पनि बताए। पर्साको पोखरिया नगरपालिकाको पोखरिया बजारस्थित सार्वजनिक स्थलमा दल र उम्मेदवारले राखेका प्रचार सामग्री हटाउँदै सुरक्षाकर्मीहरू। तस्बिर : क्रान्ति शाह"
"हामी एउटै डुंगामा छौं, मेरो पार्टीलाई मात्र जिताउँछु भनेर नसोच्नुस् : प्रचण्ड","बुटवल : सत्ता गठबन्धनका नेताहरुले वर्तमान चुनावी गठबन्धन निरन्तर कायम रहने जिकिर गरेका छन्। बुटवलमा आज भएको भेलालाई सम्बोधन गर्दै नेताहरुले चुनाव जित्नमात्रै गठबन्धन नभएको भन्दै देश निर्माणका लागि बनाइएकाले निरन्तर चलिरहने बताए। भेलामा बोल्दै कांग्रेस सभापति एवं प्रधानमन्त्री शेरबहादुर देउवाले गठबन्धन लामो समयसम्म पनि कायम रहनसक्ने बताए। 'यो निरन्तर रहिरहने गठबन्धन हो। यसकै पक्षमा रहेर तपाईँहरुले काम गरिरहनुपर्छ। यसको रक्षाा गर्नुछ,' उनले भने। नेपाल महत्वपूर्ण मोडमा उभिएको भन्दै संघर्षबाट आएको गणतन्त्रलाई खतम पार्ने प्रयास भइरहेको बताए। परिवर्तनकारी शक्तिहरु एक भएर संघीयता गणतन्त्र बचाउनका लागि एकताबद्धता आवश्यकता रहेको उनले बताए। 'उहाँहरुले मलाई सम्मान गरेर प्रधानमन्त्री बनाउनुभएको छ। त्यसैले गठबन्धनलाई सहयोग गर्नु कांग्रेसको ठूलो जिम्मेवारी पनि छ,' उनले भने। नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले सत्तारुढ गठबन्धन चुनावपछि पनि निरन्तर रहने बताए। उनले चुनावपछि गठबन्धन सकिन्छ भन्ने भ्रममा नपर्न सत्तारुढ दलका नेता कार्यकर्तालाई आग्रह गर्दै गठबन्धनले निरन्तरता पाउने बताए। यो गठबन्धन खाली निर्वाचन जित्न बनाइएको होइन। यदि त्यसरी बुझियो र लिइयो भने यो गठबन्धनको ऐतिहासिक आवश्यकतालाई, लोकतन्त्रको रक्षा, गणतन्त्रको रक्षा, राष्ट्रको रक्षा, समानुपातिक समावेशीको रक्षाको विषयलाई अवमूल्यन गरेको ठहर्छ, उनले भने। यो चुनावमा सत्तारुढ गठबन्धन विजयी भएरमात्र नपुग्ने भन्दै प्रचण्डले प्रतिगमनको खतरा रहँदासम्म गठबन्धनलाई निरन्तरता दिनुपर्ने बताए। हामी कसैले के नसोचौं भने चुनाव सकिएपछि गठबन्धन सकिन्छ, अनि मेरो पार्टीलाई जिताउँछु अरु जेसुकै गरुन् भन्ने नसोचौं । त्यसरी सोच्यो भने आत्मघाति हुनेवाला छ, प्रचण्डले भने, हामी एउटै डुंगामा छौं, जिते सबैले जित्ने र हारे सबैले हार्नेवाला छौं।"
मंसिर ४ पछि एमालेलाई सरकारमा जान कसैले रोक्दैन : केपी ओली,काठमाडौं: नेकपा एमालेका अध्यक्ष केपी शर्मा ओलीले मंसिर ४ गतेपछि एमालेलाई सरकारमा जान कसैले नरोक्ने दावी गरेका छन् । लोकतान्त्रिक आदिवासी जनजाती महासंघ नेपालले शुक्रबार काठमाडौंमा आयोजना गरेको कार्यक्रममा ओलीले मुलुकलाई विकासको बाटोमा अघि बढाउन एमाले नेतृत्वको सरकार आवश्यक परेको भन्दै जनताले निर्वाचनमार्फत एमालेलाई नै सरकारमा पठाउने बताए । उनले अब जनताको मतबाटै एमालेलाई निर्वाचनपछि सरकारमा जान कसैले नरोक्ने दावी गरे । चुनावपछि बन्ने एमालेले सरकारको नेतृत्व गरेपछि रेलभन्दा छिटो विकासका कामले गति लिने पनि बताए । फरक स्वार्थसहितको वर्तमान गठबन्धन सरकार काम गर्नका लागि नबनेको भन्दै अब सबै काम एमाले सरकारले गरे बताए । ओलीले आफ्नो काम जनताको माया गर्ने र विकास गर्ने भएकाले चर्चा कमाउन मात्रै काम नगर्ने बताए । अरु जस्तो 'फ्री भिषा फ्री टिकट' भनेर एमाले कहिल्यै नहिँडेको बरु देशलाई माया गर्नेको पक्षमा काम गर्ने वाचा गर्दै अघि बढेको बताए । अध्यक्ष ओलीले आगामी निर्वाचनमा एमालेलाई बहुमत आउने गरी तयारीमा जुट्न नेता तथा कार्यकर्तालाई निर्देशन पनि दिएका छन् ।
म्याग्दीमा एमालेलाई गठबन्धनको भार !,"बेनी: मंसिर ४ गते हुने प्रतिनिधि र प्रदेशसभा सदस्य निर्वाचनमा नेकपा एमाले र सत्तारुढ दलको गठबन्धनबीच मुख्य प्रतिस्पर्धा हुने देखिएको छ । प्रतिनिधिसभामा एक र प्रदेशसभामा दुई क्षेत्रबाट निर्वाचित हुने तीन पदका लागि १९ जना चुनावी मैदानमा छन् । मुख्य निर्वाचन अधिकृतको कार्यालयका अनुसार प्रतिनिधिसभामा ३ जना स्वतन्त्रसहित ९ जना, प्रदेशसभा क्षेत्र (क) र (ख) मा पाँचपाँच जना उमेद्वार छन् । २०५६ मा कांग्रेस, २०६४ मा माओवादी, २०७० र २०७४ मा एमालेले म्याग्दीमा प्रतिनिधिसभा सदस्य निर्वाचन जितेका छन् । २०७४ मा एक प्रदेशसभा माओवादी र एक एमालेले जितेका थिए । पाँच वर्षअघिको संसदीय चुनावमा एमालेमाओवादी र कांग्रेसराप्रपाले तालमेल गरेका थिए । गत स्थानीय तह निर्वाचनमा एमालेले ४ पालिका प्रमुख, तीन उपप्रमुख, २२ वडा, कांग्रेसले दुई अध्यक्ष, एक उपाध्यक्ष, १७ वडा, माओवादीले दुई उपप्रमुख र ६ वटा वडा जितेका थिए । स्थानीय चुनावमा एमालेका वडा अध्यक्षका उमेद्वारले २३ हजार ९०, कांग्रेसले १९ हजार ८७० र माओवादीले ८ हजार ५९२ मत ल्याएका थिए । प्रतिनिधिसभा सदस्यमा नेकपा एमालेका हरिकृष्ण श्रेष्ठ र गठबन्धनबाट नेपाली कांग्रेसका खमबहादुर गर्बुजा (खम्बीर) उमेद्वार छन् । नेपाली कांग्रेसका जिल्ला सभापति गर्वुजा तेस्रो पटक चुनावी मैदानमा उत्रिएका छन् । यसअघि दुई चुनाव हारेका गर्बुजालाई यसपाली सत्तारुढ दल नेकपा माओवादी केन्द्र, नेकपा एकीकृत समाजवादी र राष्ट्रिय जनमोर्चाको साथ छ । गठबन्धनसँग एकल प्रतिस्पर्धा गर्न एमालेले प्रतिनिधिसभा सदस्यका लागि दुई कार्यकाल जिल्ला अध्यक्ष भएका प्रदेश कमिटिका सचिवालय सदस्य श्रेष्ठको नाम एकल सिफारिस गरेको थियो । जिल्ला कमिटिले प्रतिनिधिसभा सदस्यका लागि सर्वसम्मत एकल नाम सिफारिस गरेकाले कार्यकर्तामा उत्साह छ, श्रेष्ठ भन्छन् २०७४ मा दुई वटा मात्र स्थानीय तह जितेका थियौ । गत चुनावमा चार पालिका जितेका छौ । यो पनि हाम्रो जितको आधार हो । जिल्ला सदरमुकाम बेनी बजार अवस्थित तत्कालीन अर्थुङ्गे गाविसको एक कार्यकाल अध्यक्ष भएका श्रेष्ठले बेनी खानेपानी, रेडक्रस, म्याग्दी पुस्तकालयलगायत सामाजिक संघ संस्थाको पनि नेतृत्व गरेका थिए । सदरमुकाम बेनीका बासिन्दा श्रेष्ठ र रघुगंगा गाउँपालिका४ दग्नामका गर्बुजाको उमेर समान ५७५७ वर्ष छ । नेपाली कांग्रेस म्याग्दीको दोस्रो कार्यकालका लागि बाहलवाला सभापति रहेका गर्बुजा बेलायती सेनाबाट सेवानिवृत भएपछि करिब २० वर्षदेखि राजनीतिमा सक्रिय छन् । स्थानीय तह निर्वाचनमा गठबन्धनका दलहरु बेनी नगरपालिकाको प्रमुखउपप्रमुखसहित पाँच वडामा र धवलागिरी गाउँपालिकाको सबै पदमा तालमेल गरेका थिए । जिल्लाव्यापी तालमेल नहुँदा स्थानीय तह चुनावमा अपेक्षाकृत नतिजा हाँसिल गर्न नसकेको ठहर गरेका नेपाली कांग्रेस, माओवादी र एकीकृत समाजवादी गठबन्धनको बलमा यसपाली नतिजा आफ्नो पक्षमा पार्ने रणनीतिमा छन् । स्थानीय तहको चुनावमा गठबन्धनको मत एमालेभन्दा धेरै छ । जिल्ला, पालिका र वडा तहसम्म संयुक्त चुनावी अभियानमा छौ, गर्बुजाले भने २०७४ को चुनावमा कम्प्युनिष्ट पार्टीबीचको तालमेल भएको अवस्थामा म्याग्दीमा कांग्रेसले कडा प्रतिस्पर्धा गरेको हो । अहिले माओवादी, एकीकृत समाजवादी, जनमोर्चाको साथ छ । मतदाताको परिवर्तित मनोभावनाले पनि गठबन्धनलाई सहयोग पुग्छ । प्रदेशसभा क्षेत्र (क)मा नेकपा एमालेका देबेन्द्रबहादुर केसी र गठबन्धनबाट नेकपा माओवादी केन्द्रका हरि भण्डारी रघुगंगा गाउँपालिका२ भगवतिका बासिन्दा हुन् । नाताले केसी मामा र भण्डारी भान्जा हुन् । एमालेका जिल्ला अध्यक्ष केसी यसअघि जिल्ला समन्वय समितिका प्रमुख र विस २०५४ को चुनावबाट भगवति गाविसको अध्यक्ष बनेका थिए । राजनीतिमा पाका केसीसँगको प्रतिस्पर्धामा गठबन्धनले ३९ वर्षीय भण्डारीलाई अगाडी सारेको छ । माओवादीको रघुगंगा गाउँपालिका अध्यक्ष रहेका भण्डारी विस २०७४ को चुनावमा गाउँपालिका उपाध्यक्षको उमेद्वार बनेका थिए । विदेशबाट फर्किएपछि बेनीमा व्यवसाय गर्दै आएका भण्डारी जेसीजलगायत सामाजिक संघ संस्थामा आवद्ध छन् । प्रदेशसभा क्षेत्र (ख)मा एमालेका यामबहादुर गर्बुजा र गठबन्धनबाट माओवादीका रेशम जुग्जाली (सुवीन) मुख्य प्रतिस्पर्धी हुन् । धवलागिरी गाउँपालिका वडा नम्बर ६ मराङमा जन्मिएका एमालेका प्रदेश कमिटि सदस्य गर्बुजाको बसोबास हाल काठमाडौंमा छ । उनी एमाले नेता थममाया थापा महिला, बालबालिका तथा जेष्ठ नागरिक मन्त्री हुदाँ सचिवालयमा बसेर काम गरेका थिए । गठबन्धनबाट माओवादीका उमेद्वार ३९ वर्षीय जुग्जाली पार्टीको म्याग्दी जिल्ला संयोजक हुन् । द्वन्द्वकालमा भूमिगत भएका जुग्जालीका दाजु जितबहादुर जनयुद्धका शहीद हुन् । विस २०७४ को स्थानीय तह चुनावमा स्वतन्त्र उमेद्वार बनेर मालिका गाउँपालिका ७ को वडा अध्यक्षमा निर्वाचित जुग्जाली गत स्थानीय तह चुनावमा सोही पालिकाको अध्यक्षको उमेद्वार बनेका थिए । अहिलेको व्यवस्थाको सुत्रधार माओवादी भएको, गत चुनावमा एमाले र कांग्रेससँग प्रतिस्पर्धा गर्न सक्ने आधार खडा गरिएको जुग्जाली बताउँछन् । गणतन्त्र, संघीयता, समावेशी, संविधानलगायत माओवादी आन्दोलनबाट स्थापित मुद्दा तथा पार्टीले गरेका काम तथा भावी योजना लिएर जनतामाझ छौ, उनले भने, म्याग्दीको राजनीतिमा माओवादीको मत निर्णायक हो । स्थिरता, संविधानको रक्षा र सम्बृद्धीका लागि बनेको गठबन्धनलाई जिताउन म्याग्दीका लागि अहिले अवसर मिलेको छ ।"
भोलि पनि जरिवाना नबुझाए बन्दसूचीको नाम हट्ने,काठमाडौं : स्थानीय तह सदस्य निर्वाचन २०७९ मा उम्मेदवार भई निर्वाचन खर्चको विवरण तोकिएको समयावधिभित्र नबुझाउने उम्मेदवारहरूले सार्वजनिक बिदाको दिनमा पनि जरिवाना बुझाउन सक्ने भएका छन्। कात्तिक ५ गते शनिबार सार्वजनिक बिदाको दिनमा समेत प्रदेश तथा जिल्ला निर्वाचन कार्यालयमा कार्यालय समयभित्र जरिवाना बुझाउन व्यवस्था मिलाइएको निर्वाचन आयोगले जनाएको छ। जरिवाना रकम नबुझाएमा समानुपातिक निर्वाचन प्रणालीतर्फ राजनीतिक दलले पेस गरेको बन्दसूचीमा समावेश भएको भए त्यस्ता उम्मेदवारहरूको नाम बन्दसूचीबाट हटाइने छ। आगामी मंसिर ४ गते हुने प्रतिनिधि सभा सदस्य तथा प्रदेश सभा सदस्य समानुपातिक निर्वाचन प्रणालीतर्फ राजनीतिक दलले पेस गरेको बन्दसूचीमा जरिवाना रकम नबुझाउने उम्मेदवारको नाम समावेश भएको छ।
नेपाली जनतासँग सहकार्य गर्न उत्सुक छु : नवनियुक्त अमेरिकी राजदूत,"काठमाडौं : नेपालका लागि नवनियुक्त अमेरिकी राजदूत डीन थम्प्सनले राष्ट्रपति विद्यादेवी भण्डारीसमक्ष ओहोदाको प्रमाणपत्र प्रस्तुत गरेका छन्। राष्ट्रपति निवासमा शुक्रबार भएको कार्यक्रममा थम्प्सनले ओहोदाको प्रमाणपत्र प्रस्तुत गरेका हुन्। उनले नेपालको राजदूत बनेर काम गर्न पाउनु सम्मानको विषय भएको बताएका छन्। 'नेपालका लागि अमेरिकी राजदूतका रूपमा काम गर्न पाउनु मेरा लागि सम्मानको विषय हो। अमेरिकानेपाल साझेदारीको आगामी ७५ वर्षको सफलताले पछिल्ला ७५ वर्षका उपलब्धिलाई उछिन्नेछ भन्ने कुरा सुनिश्चित गर्न म नेपालको नेतृत्व र नेपाली जनतासँग सहकार्य गर्न उत्सुक छु,' उनले भने।"
लाञ्छनापूर्ण अभिव्यक्ति दिइएका तीन नेतालाई आयोगको स्पष्टीकरण,"काठमाडौं : निर्वाचन आयोग र पदाधिकारीलाई लाञ्छनापूर्ण अभिव्यक्ति दिइएको प्रति तीन नेतालाई स्पष्टीकरण सोधिएको छ। आयोगले निर्वाचन आचारसंहिता विपरीत विभिन्न दलका नेता र उम्मेदवाहरूले चुनावीसभालाई सम्बोधन गर्ने क्रममा आयोग र आयोगका पदाधिकारीहरूलाई लाञ्छनापूर्ण अभिव्यक्ति दिएको प्रति ध्यानाकर्षण गरउँदै २४ घन्टाभित्र स्पष्टीकरण पेस गर्न निर्देशन दिएको हो। आयोगले ती दलका नेता र उम्मेदवारले लाञ्छनापूर्ण अभिव्यक्ति दिएको विषयमा अलग अलग पत्र पठाई स्पष्टीकरण माग गरेको हो। आयोगले नेकपा (माओवादी केन्द्र) का केन्द्रीय सदस्य लक्षीराम आचार्य, सुदूरपश्चिम प्रदेश सरकारका भौतिक पूर्वाधार विकास मन्त्री एवं कैलालीको प्रदेशसभा क्षेत्र नं ४ (क) का उम्मेदवार दीर्घबहादुर सोडारी, नेपाली कांग्रेस, सुदूरपश्चिम प्रदेशका सभापति एवं कैलाली क्षेत्र नं ४ का प्रतिनिधि सभाका सदस्य वीरबहादुर बलायरलाई स्पष्टीकरण सोधेको हो। आयोगबाट आचारसंहिता लागू भइसकेको विषयको पूर्ण जानकारी रहेको अवस्थामा जिम्मेवार पार्टीको जिम्मेवार स्थानमा रहेर निर्वाचन आचारसंहिता विपरीत हुनेगरी अभिव्यक्ति दिएको देखिएकाले स्पष्टीकरण प्राप्त भएको २४ घण्टाभित्र निर्वाचन आयोग वा प्रदेश निर्वाचन कार्यालय कैलालीमा स्पष्टीकरण पेस गर्न आयोगले निर्देशन दिएको छ।"
'मुलुकलाई पुनः निरंकुशता र अराजकताको भूमरीतिर धकेल्ने कसरत भयो',"काठमाडौं : नेकपा (माओवादी केन्द्र)का अध्यक्ष पुष्पकमल दाहाल 'प्रचण्ड' ले मुलुकलाई पुनः निरंकुशता र अराजकताको भूमरीतिर धकेल्ने कसरत भइरहेको बताएका छन्। बाम लोकतान्त्रिक गठबन्धन काठमाडौं क्षेत्र नं ७ ले शुक्रबार काठमाडौंमा गरेको कार्यक्रममा प्रचण्डले अहिले पनि संविधान मिच्ने र मुलुकलाई पुनः निरंकुशता र अराजकताको भूमरीतिर धकेल्ने कसरत भइरहेकाले प्रतिगमन प्रवृत्तिलाई पराजित गर्न गठबन्धन बनेको बताएका हुन्। मंसिर ४ गतेको निर्वाचन एउटा सामान्य निर्वाचन मात्रै नभएको र राष्ट्रको रक्षाको ब्याटल भएको उनले बताए। देशमा अहिले प्रष्ट रूपमा दुईवटा गठबन्धन आमनेसामने भएको उल्लेख गर्दै उनले एउटा गठबन्धन अग्रगमनतिर अर्को पश्चगमनतिर, एउटा संविधान जोगाउनेतिर र अर्को संविधान मास्नेतिर देखिएको धारणा राखे। प्रचण्डले विस्तृत शान्ति सम्झौतापछि क्रमशः अगाडि बढेको सहमतिकै आधारमा वर्तमान गठबन्धन तयार भएको बताए।"
निर्वाचनपछि हाम्रै सरकार बन्छ : प्रधानमन्त्री,"काठमाडौं : प्रधानमन्त्री एवं नेपाली कांग्रेसका सभापति शेरबहादुर देउवाले संविधान, संघीयता, समावेशीता बचाउन गठबन्धन आवश्यक रहेको बताएका छन्। शुक्रबार बुटवलमा आयोजना गरिएको पाँच दलीय गठबन्धनको लुम्बिनी प्रदेशस्तरीय संयुक्त प्रशिक्षण भेलामा बोल्दै देउवाले मुलुकलाई अघि बढाउन निर्वाचनपछि गठबन्धनकै सरकार बन्ने दावी गरेका हुन्। उनले आगामी २० वर्षसम्म पनि यही गठबन्धन कायम रहनसक्ने बताए। देउवाले गठबन्धन दलभित्र शंका उपशंका वा बहानाबाजी नचल्ने भन्दै एकअर्कालाई विश्वास दिलाउने गरी काम गर्नुपर्ने बताए। पार्टीभित्र समान अवसर दिइने भन्दै अहिले टिकट नपाएकाहरूलाई अन्य स्थानमा अवसर दिने बताए।"
करका दायरा हेरफेर गरेको भन्दै गण्डकी प्रदेश सरकारलाई स्पष्टीकरण,"काठमाडौं : निर्वाचन आयोगले गण्डकी प्रदेश सरकारलाई निर्वाचनको उम्मेदवारी दर्ता भइसकेको र निर्वाचन आचारसंहिता, २०७९ लागू भइसकेको अवस्थामा करका दायराहरूमा हेरफेर गरेको भन्दै स्पष्टीकरण पेस गर्न निर्देशन दिएको छ। आयोगले सो विषयमा प्रदेश सरकारको मुख्यमन्त्री तथा मन्त्रिपरिषद्को कार्यालयका प्रमुख सचिव र प्रदेशको आर्थिक मामिला तथा योजना मन्त्रालयका सचिवलाई स्पष्टीकरण पत्र पठाएको छ। प्रदेश सरकारबाट नीति तथा कार्यक्रम पारित भइसकेको अवस्थामा प्रतिनिधि सभा सदस्य निर्वाचन तथा प्रदेश सभा सदस्य निर्वाचनका लागि उम्मेदवारी दर्ता भई सकेपछि प्रदेश सरकारले करका दरहरूमा हेरफेर गरेको भन्ने सूचना प्राप्त भएका विषयमा आयोगको ध्यानाकर्षण भएको जनाएको हो। निर्वाचन आचारसंहिता, २०७९ को दफा ५ मा नेपाल सरकार, प्रदेश सरकार, मन्त्री र स्थानीय कार्यपालिका तथा सोका पदाधिकारीले पालना गर्नुपर्ने आचरण अन्तर्गत खण्ड (ख) मा 'वार्षिक बजेट तथा कार्यक्रममा स्वीकृत भएका बाहेकका अन्य कार्यक्रम गर्न वा नयाँ नीति, योजना वा कार्यक्रमको घोषणा गर्न, स्वीकृत गर्न वा सञ्चालन गर्न नहुने' भन्ने व्यवस्था छ। गण्डकी प्रदेश सरकारको असोज २७ गतेको प्रदेश राजपत्र (संख्या ०५) मा त्यस सरकारले विभिन्न करका दरहरूमा छुट दिने गरी सूचना प्रकाशन गरेको विषय आर्थिक मामिला तथा योजना मन्त्रालयको वेबसाइट समेतमा प्रकाशन भएको हुँदा स्पष्टीकरण पत्र प्राप्त भएको समयले २४ घण्टाभित्र आयोगमा प्राप्त हुने गरी स्पष्टीकरण पेस गर्न आयोगले निर्देशन दिएको हो।"
बहुमत ल्याउन पार्टी मिलाएर गठबन्धन बनायौँ : प्रधानमन्त्री देउवा,"कास्की: प्रधानमन्त्री एवं नेपाली कांग्रेसका सभापति शेरबहादुर देउवाले गठबन्धन राष्ट्रिय आवश्यकता भएको बताएका छन् । पाँच दलीय गठबन्धन गण्डकी प्रदेश समितिद्वारा पोखरामा आयोजित प्रदेशस्तरीय कार्यकर्ता भेलाको आज पोखरामा उद्घाटन गर्दै देउवाले संविधानको रक्षा, स्थिरता र समृद्धिका लागि गठबन्धन भएको बताए । यो चुनावले संविधानको रक्षा, स्थिरतासँगै समावेशीतालाई अघि बढाउँदै राष्ट्रिय एकता स्थापित गर्ने बताउँदै देउवाले भने, 'सबैको समावेशीता नै राष्ट्रिय एकता हुन्छ, राष्ट्रिय एकताबाट नै देश बलियो हुन्छ । यो सबैको प्रतिनिधित्व हुने व्यवस्था हो ।'"
केपी ओली कहिल्यै सुध्रिदैनन् : माधवकुमार नेपाल,काठमाडौं : नेकपा एकीकृत समाजवादीका अध्यक्ष माधवकुमार नेपालले एमाले अध्यक्ष केपी शर्मा ओली कहिल्यै नसुध्रिने बताएका छन्। शुक्रबार बुटवलमा आयोजना गरिएको पाँच दलीय गठबन्धनको लुम्बिनी प्रदेशस्तरीय संयुक्त प्रशिक्षण भेलामा बोल्दै नेपालले केपी ओली नसुध्रिने नेता भएको बताएका हुन्। नेता नेपालले गठबन्धनले देशलाई निकै ठूलो संकटबाट बचाएको बताए।
निर्वाचन हुन अब एक महिना बाँकी,काठमाडौं: प्रतिनिधिसभा र प्रदेशसभा सदस्य निर्वाचनको मिति आउन ठीक एक महिना बाँकी छ । निर्वाचनको तयारीका लागि निर्वाचन आयोग र नेपाल सरकार तथा सम्बन्धित पक्षले आवश्यक कार्य गरिरहेका छन् । नेपालको संविधानले प्रतिनिधिसभा सदस्य दुई सय ७५ मध्ये एक सय ६५ र प्रदेशसभा सदस्य पाँच सय ५० मध्ये तीन सय ३० स्थान (कूल सदस्य सङ्ख्याको ६० प्रतिशत) हुन आउने सदस्यका लागि यो समानुपातिक निर्वाचन प्रणालीबाट निर्वाचन हुने व्यवस्था गरेको छ । अन्य सदस्य पहिलो निर्वाचित हुने प्रणाली (प्रत्यक्ष)बाट हुन्छ । आयोगले प्रत्यक्षतर्फ उम्मेदवारको मनोनयनपत्र दर्ताको अन्तिम विवरण प्रकाशन गरिसकेको छ भने समानुपातिकतर्फ कात्तिक ८ गते बन्दसूचीबाट उम्मेदवारको नाम हटेको सूचना प्रकाशन गर्ने र कात्तिक ९ गते उम्मेदवारको बन्दसूची अन्तिमरुपमा प्रकाशन गर्ने कार्यक्रम तय गरेको छ । आगामी मङ्सिर ४ गते हुने मतदानका लागि मतदाता नामावलीमा नाम दर्ता भई विसं २०७९ मङ्सिर ३ गतेसम्ममा १८ वर्ष उमेर पूरा हुने तथा आयोगको अन्तिम मतदाता नामावलीमा नाम समावेश भएका नेपाली नागरिक मतदान गर्न योग्य हुनेछन् । निर्वाचनका लागि एक करोड ७९ लाख ८८ हजार पाँच सय ७० मतदाता रहेका छन् । यसमा ८८ लाख ४७ हजार पाँच सय ७९ महिला र ९१ लाख ४० हजार आठ सय छ पुरुष तथा एक सय ८५ जना अन्य रहेका छन् । देशभर कूल १० हजार आठ सय ९१ र २२ हजार दुई सय २६ मतदानस्थल तोकिएको छ ।
धनकुटाको चुनावी कमाण्डर बन्दै पूर्व राज्यमन्त्री खनाल पार्टी जिम्मेवारीमा फर्किइन्,"धनकुटा : नेकपा माओवादी केन्द्रको केन्द्रीय सदस्य तथा पूर्व शिक्षा राज्यमन्त्री धनमाया विक खनाल पार्टीको जिम्मेवारीमा पुनः फर्किएकी छिन्। उनी धनकुटा जिल्लाको चुनावी कमाण्डर बन्दै पार्टी जिम्मेवारीमा फर्किएकी हुन्। नेकपा माओवादी केन्द्रको केन्द्रीय समितिले धनकुटाको पार्टी जिम्मेवारीसँगै चुनावी कमाण्डर तोकेको उनले बताइन्। आफूसँगै धनकुटाबाट प्रदेश समिति सदस्य बनेका केही नेताहरू पनि पार्टीको जिम्मेवारीमा फर्किएको उनको भनाइ छ। गत असोज ९ गते पत्रकार सम्मेलन गरी तत्कालीन माओवादी केन्द्रका पोलिटब्युरो सदस्य तथा धनकुटा जिल्ला इञ्चार्ज रहेका हेमराज भण्डारीले नेकपा माओवादीको अस्तित्व सकिँदै गइरहेको र त्यहाँ बस्नुको औचित्य नभएकाले स्वतन्त्र नागरिक भएर बस्ने भन्दै पार्टी परित्यागको घोषणा गरेका थिए। उनको घोषणामा ऐक्यवद्धता जनाउँदै पत्रकार सम्मेलनमार्फत माओवादीका केही केन्द्रीय तथा प्रदेश कमिटी सदस्यसहित जिल्ला समन्वय समितिका सदस्यहरूले पार्टीको जिम्मेवारीबाट अलग रहँदै सामूहिक राजीनामाको घोषणा गरेका थिए। 'हामीहरू पार्टीबाट अलग रहँदा जिल्लामा पार्टीको धेरै नै लथालिंग भयो', उनले भनिन् 'हामीले नै लडेर ल्याएको पार्टी हो। बाहिर बसेर हेरिरहन सकिनँ त्यसैले पार्टीको जिम्मेवारीमा फर्किएको हुँ।' उनका अनुसार अरू प्रदेश कमिटीका अन्य केही साथीहरू पनि पार्टी जिम्मेवारी फर्किएका छन्। उनले त्यतिवेला माओवादी छाडेकोभन्दा पनि पदीय जिम्मेवारीमा नरहने भनेको बताइन्। 'प्रेस वक्तव्यमा त्यही कुरा उल्लेख छ। केहि समयका लागि जुनजुन जिम्मेवारीमा थियौं। त्यो जिम्मेवारीमा नबस्ने। हामी पार्टीको सदस्य मात्रै रहने भनी त्यहाँ उल्लेख भएको छ,' उनले भनिन्। उनी २०७३ सालमा गठन भएको सरकारमा पूर्वराज्यमन्त्रीको जिम्मेवारीमा थिइन्। गठबन्धनका उम्मेदवारलाई विजयी गराउन सक्रिय हुने उनले बताइन्। सत्तारूढ गठबन्धनबाट धनकुटा जिल्लाको प्रतिनिधि सभा सदस्यमा नेपाली कांग्रेसका केन्द्रीय कार्य सम्पादन समिति सदस्य पूर्वमन्त्री सुनिलबहादुर थापा उम्मेदवार छन्। त्यस्तै धनकुटा प्रदेश सभा 'क' मा एकीकृत समावादीका जिल्ला अध्यक्ष अर्जुन राई र प्रदेश सभा 'ख' मा नेकपा माओवादी केन्द्र प्रदेश नं १ समिति सदस्य निवर्तमान प्रदेश सभा सांसद कुशुमकुमारी श्रेष्ठ उम्मेदवारी छन्। त्यस्तै माओवादी परित्याग गरेका हेमराज भण्डारी प्रतिनिधि सभा सदस्यमा स्वतन्त्र उम्मेदवार वनेका छन्। यता गठबन्धनबाट धनकुटा प्रदेशसभा 'ख' तर्फ उम्मेदवार वनेकी माओवादी नेतृ कुशुमकुमारी श्रेष्ठले माओवादी केन्द्रीय कार्यालयको सर्कुलर अनुसार चुनावी कमाण्डर तथा पार्टी इन्चार्जमा धनमाया विक खनाललाई चयन गरिएको उनले बताइन्। उनका अनुसार निर्वाचन क्षेत्र नं १ परिचालन समितिका संयोजकमा माओवादी केन्द्र प्रदेश कमिटी सदस्य भूमिराज देवान आधुनिक र उपसंयोजकमा धनकुटा नगर सचिव खगेन्द्र विष्टलाई तोकिएको छ। त्यस्तै क्षेत्र नं २ को परिचालन समितिका संयोजकमा नगेन्द्र गहतराज, उपप्रमुखमा ओम निरौलालाई जिम्मेवारी तोकेको छ। त्यस्तै समानुपातिकतर्फ संयोजन गर्ने जिम्मा तिलनप्रसाद राई, त्यसको सदस्यहरूमा विष्णुमाया कन्दङ्वा र स्मीता निरौलालाई तोकेको उनको भनाइ छ। उनका अनुसार उक्त जिम्मेवारी कार्तिक ३ गतेदेखि लागू हुनेगरी तोकिएको छ।"
फलेवासका प्रमुख र कुश्माकी उपप्रमुखसँग आयोगद्वारा २४ घण्टे स्पष्टीकरण माग,"कुश्मा : निर्वाचन आचारसंहिताविपरीत चुनावी कार्यक्रममा सहभागी भएको भन्दै पर्वत जिल्लाको फलेवास नगरपालिकाका प्रमुख गंगाधर तिवारी र कुश्मा नगरपालिकाकी उपप्रमुख स्वस्थानी रिजालसँग निर्वाचन आयोगले स्पष्टीकरण माग गरेको छ। फलेवास नगरपालिकाका प्रमुख तिवारी फलेवास नगरपालिका१ कार्कीनेटामा चुनाव प्रचारप्रसारमा सहभागी भएको दृश्य टेलिभिजनबाट प्रसारण भएको भन्दै दृश्य सहितको उजुरी आएकाले त्यसबारे २४ घण्टाभित्र स्पष्टीकरण माग गरिएको कार्यालयले जनाएको छ। जिल्ला निर्वाचन अधिकारी लक्षु शर्माका अनुसार आचारसंहिता अनुगमन अधिकृत तथा जिल्ला आचारसंहिता अनुगमन समितिमा उजुरी आएपछि आचारसंहिताको उल्लंघन भए नभएको वा नभएको भए त्यसको पुष्टि गर्ने आधारसहित स्पष्टीकरण दिन भनिएको छ। यता कुश्मा नगरपालिकाकी उपप्रमुख रिजालले उक्त व्यवस्थाको उल्लंघन हुने गरी स्थानीय तहका मतदाताहरूलाई प्रभावित पार्ने गरी सहरी स्वास्थ्य क्लिनिकमा मेडिकल सामग्रीहरू वितरण गरेको भन्ने उजुरी परेको छ। आचारसंहिताको दफा ४ (क) र दफा ५ (ख) को प्रतिकूल हुने गरी काम गरेकाले त्यसको स्पष्टीकरण २४ घण्टाभित्रमा दिन भनिएको जिल्ला निर्वाचन कार्यालयले बताएको छ। निर्वाचन कार्यालयले आचारसंहिताको उल्लंघन नगर्न अनुरोध गर्दै उल्लंघन गरेको पाइएमा कारबाही प्रक्रिया अगाडि बढाउने बताएको छ। जिल्ला आचारसंहिता अनुगमन समिति पर्वतले यस अगाडि फलेवास नगरपालिकास्थित बाल प्राथमिक विद्यालय, मुडिकुवाका प्रधानाध्यापक छविलाल तिवारीलाई पनि स्पष्टीकरण सोधेको थियो।"
मधेसमा १५ सय बढी स्वतन्त्र उम्मेदवार,"जनकपुरधाम : आगामी मङ्सिर ४ गते हुने प्रतिनिधिसभा र प्रदेशसभा सदस्य निर्वाचनका लागि मधेस प्रदेशमा राजनीतिक पार्टीभन्दा स्वतन्त्र उम्मेदवार बढी छन् । मधेस प्रदेशका आठ जिल्लामा प्रतिनिधिसभा र प्रदेशसभा सदस्यका लागि एक हजार पाँच सय ९८ उम्मेदवार चुनावी प्रतिस्पर्धामा उत्रिदा करिब ५२ प्रतिशत अर्थात् आठसय ४९ उम्मेदवार स्वतन्त्र नै छन् । आठवटै जिल्लामा चारचार वटा प्रतिनिधिसभा निर्वाचन क्षेत्र गरी ३२ वटा र प्रदेशसभातर्फ आठआठ वटा निर्वाचन क्षेत्र गरी ६४ वटा निर्वाचन क्षेत्र छन् । प्रतिनिधिसभातर्फको ३२ सिटका लागि प्रदेशमा विभिन्न दलका दुई सय ९३ र दुई सय ९७ स्वतन्त्र गरी पाँच सय ९० उम्मेदवार चुनावी प्रतिस्पर्धामा रहेको निर्वाचन आयोगले जनाएको छ । प्रदेशसभातर्फको ६४ सिटका लागि एक हजार आठ उम्मेदवारले उम्मेदवारी दर्ता गराएका छन् । तीमध्ये विभिन्न दलबाट चार सय ५६ र स्वतन्त्र पाँच सय ५२ उम्मेदवार छन् । प्रतिनिधिसभातर्फ सबैभन्दा बढी धनुषामा ६६ स्वतन्त्र उम्मेदवार छन् भने प्रदेशभातर्फभन्दा बढी महोत्तरीमा एक सय दुईले स्वतन्त्र उम्मेदवारको रुपमा उम्मेदवारी दर्ता गराएका छन् । सबैभन्दा कम प्रतिनिधिसभातर्फ पर्सामा २३ र प्रदेशसभातर्फ सप्तरीमा ३७ जनाले स्वतन्त्र उम्मेदवारी दिएका छन् । धनुषामा प्रतिनिधिसभाका लागि विभिन्न दलबाट ३७ र ६६ स्वतन्त्र गरी एक सय तीन जना चुनावी प्रतिस्पर्धामा रहेको मुख्य निर्वाचन अधिकृत ब्रजेश प्याकुरेलले जानकारी दिनुभयो । धनुषामा विभिन्न दलबाट १० पूर्वमन्त्री प्रतिनिधिसभा सदस्यका लागि चुनावी मैदानमा उत्रेका छन् । सिरहामा प्रतिनिधिसभा सदस्यका लागि विभिन्न राजनीतिक दलबाट ३७ र स्वतन्त्र ४८ गरी ८५ उम्मेदवार चुनावी मैदानमा छन् । जनता समाजवादी पार्टी (जसपा)का अध्यक्ष उपेन्द्र यादव, जनमत पार्टीका अध्यक्ष डा सिके राउतलगायत नेता उम्मेदवार रहेका कारण बढी चर्चामा रहेको सप्तरीमा प्रतिनिधिसभा सदस्यका विभिन्न दलबाट ४३ र स्वतन्त्र २६ गरी ६९ उम्मेदवार चुनावी प्रतिस्पर्धामा छन् । महोत्तरीमा प्रतिनिधिसभातर्फ विभिन्न दलका ३४ र स्वतन्त्र ३३ गरी ६७ उम्मेदवार छन् । प्रतिनिधिसभातर्फ नै सर्लाहीमा दलका ३४ र स्वतन्त्र ३५ गरी ६९ उम्मेदवार चुनावी प्रचार अभियानमा छन् । पूर्वप्रधानमन्त्री तथा नेकपा एकीकृत समाजवादी पार्टीका अध्यक्ष माधवकुमार नेपालसमेत उम्मेदवार रहनुभएको रौतहट जिल्लामा प्रतिनिधिसभाका लागि विभिन्न दलका ३१ र स्वतन्त्र ३६ गरी ६७ उम्मेदवार प्रतिस्पर्धामा रहेको मुख्य निर्वाचन अधिकृतको कार्यालयले जनाएको छ । सबैभन्दा बढी दुई वटा उपमहानगरपालिका रहेको बारा जिल्लामा प्रतिनिधिसभा सदस्यका लागि विभिन्न दलका ४७ र ३० स्वतन्त्र गरी ७७ चुनावी प्रतिस्पर्धामा उत्रिदा छिमेकी जिल्ला पर्सामा प्रतिनिधिसभाका लागि विभिन्न दलका ३० र २३ स्वतन्त्र गरी ५३ उम्मेदवार चुनावी परिणाम आफ्नो पक्षमा पार्ने दाउमा छन् । प्रदेशसभा सदस्यका लागि पनि मधेस प्रदेशमा उल्लेख्य सङ्ख्यामा स्वतन्त्र उम्मेदवारी दर्ता भएको छ । प्रदेशको राजधानीसमेत रहेको धनुषामा प्रदेशसभाका लागि विभिन्न दलबाट ६१ र स्वतन्त्र ७७ गरी एक सय ३८ उम्मेदवार चुनावी मैदानमा उत्रिएको मुख्य निर्वाचन अधिकृत प्याकुरेलले बताए । सिरहामा प्रतिनिधिसभामा जस्तै प्रदेशसभाका लागि पनि दलको भन्दा दोब्बर सङ्ख्यामा स्वतन्त्रको उम्मेदवारी परेको छ । सिरहामा प्रदेशसभाका लागि विभिन्न दलबाट ४८ र ७१ जनाले स्वतन्त्र उम्मेदवारी दर्ता गराएका छन् । सप्तरीमा प्रदेशसभा सदस्यका लागि विभिन्न दलबाट ७० र स्वतन्त्र ३७ गरी एक सय सात उम्मेदवार चुनावी प्रतिस्पर्धामा देखिएका छन् । महोत्तरीमा प्रदेशसभा सदस्यका लागि दलबाट ६० र स्वतन्त्रबाट एक सय दुई गरी एक सय ६२ उम्मेदवार छन् भने सर्लाहीमा प्रदेशसभाका लागि दलबाट ५९ र ७४ स्वतन्त्र गरी एक सय ३३ उम्मेदवार चुनावी महाभियानमा होमिएका छन् । रौतहटमा प्रदेशसभा सदस्यका लागि दलबाट ४९ र ८६ स्वतन्त्र गरी एक सय ३५, बारामा दलबाट ६२ र स्वतन्त्र ४४ गरी एक सय छ तथा पर्सामा विभिन्न दलका ४७ र ६१ स्वतन्त्र गरी एक सय आठ उम्मेदवार चुनावी प्रतिस्पर्धामा छन् । गत वैशाखमा सम्पन्न स्थानीय तहको निर्वाचनमा कतिपय स्थानीय तहमा स्वतन्त्र उम्मेदवारले विजयी हासिल गर्नु र राजनीति दल गठबन्धन गरी निर्वाचनमा जाँदा आकाङ्क्षीले पार्टीबाट उम्मेदवार बन्न नपाएकाले राजनीतिक दलका भन्दा स्वतन्त्र उम्मेदवारको सङ्ख्या बढेको विश्लेषक तथा अधिवक्ता देवनारायण यादवको भनाइ थियो । 'पहिला पहिलाको निर्वाचनमा अहिलेको जस्तो राजनीतिक गठबन्धन हुने गरेको थिएन्,' उनले भने, 'त्यसैले धेरै राजनीति दलहरु छुट्टाछुटै चुनावी प्रतिस्पर्धामा जान्थे, धेरै राजनीतिक दलबाटै उम्मेदवार हुन्थ्यो, तर अहिले गठबन्धनका कारण थेरैले दलबाट उम्मेदवार बन्न पायो, त्यसैको परिणाम अहिले स्वतन्त्र उम्मेदवार धेरै देखिएको हो।' यसैगरी गत वैशाखमा भएको स्थानीय तहको निर्वाचनमा केही स्थानीय तहमा स्वतन्त्र उम्मेदवारले जित हासिल गरेकाले पनि स्वतन्त्र उम्मेदवारी दने क्रम बढेको अधिवक्ता यादवले बताए । स्वतन्त्र उम्मेदवारी दिएकाले भने राजनीतिक पार्टीले जनताको भावनामाथि खेलवाड गरेकाले आफूहरुले स्वतन्त्ररुपमा उम्मेदवारी दिएको जिकिर गरेका छन् । सिरहा क्षेत्र नम्बर २ का स्वतन्त्र उम्मेदवार देवकुमार यादवले राजनितिक दलबाट निर्वाचित भएका नेताले जनताको भावनाविपरीत दलीय दबाबमा परी जनताको हितमा काम नगरेकाले आफूले स्वतन्त्र उम्मेदवारी दिएको बताए । प्रतिनिधिसभा र प्रदेशसभा निर्वाचनका लागि यस प्रदेशमा १३ लाख ३२ हजार छ सय ४० महिला, १५ लाख ७७ हजार ३१७ पुरुष र ६६ अन्य गरी २९ लाख १० हजार २३ मतदाता छन् । आगामी मङ्सिर ३ गतेसम्म १८ वर्ष उमेर पुगेका मतदाताले मतदान गर्न पाउने व्यवस्थाभएअनुसार मधेस प्रदेशमा २९ लाख १० हजार २३ मतदाता रहेको आयोगका उपसचिव एवं सहायकप्रवक्ता सूर्यप्रसाद अर्यालले जानकारी दिए । तीमध्ये सबैभन्दा बढी बारामा एक लाख ९१ हजार चार सय ९० महिला, दुई लाख ३१ हजार आठ सय २६ पुरुष र ११ अन्य गरी चार लाख २३ हजार तीन सय २७ मतदाता छन् भने सबैभन्दा कम महोत्तरीमा एक लाख ५४ हजार सात सय ८७ महिला, एक लाख ८१ हजार तीन सय सात पुरुष र एक अन्य गरी तीन लाख ३६ हजार ९५ मतदाता छन् । यसैगरी सप्तरीमा दुई लाख एक हजार ७१ महिला, दुई लाख १७ हजार दुई सय ८२ पुरुष र २१ अन्य गरी चार लाख १८ हजार तीन सय ७४, सर्लाहीमा एक लाख ८७ हजार आठ सय ३७ महिला, दुई लाख २५ हजार तीन सय २९ पुरुष र आठ अन्य गरी चार लाख १३ हजार एक सय ७४ मतदाता रहेको निर्वाचन आयोगले जनाएको छ । धनुषामा एक लाख ९३ हजार एक सय चार महिला, दुई लाख १६ हजार आठ सय ७५ पुरुष र छ अन्य गरी चार लाख नौ हजार नौ सय ८५, रौतहटमा एक लाख ८५ हजार ४६ महिला, २ लाख २२ हजार नौ सय ४५ पुरुष र एक अन्य गरी चार लाख सात हजार नौ सय ९२ मतदाता छन् । सिरहामा एक लाख ६९ हजार सात सय ७२ महिला, एक लाख ९४ हजार तीन सय ४३ पुरुष र दुई अन्य गरी कूल तीन लाख ६४ हजार एक सय १७ तथा पर्सामा एक लाख ५१ हजार आठ सय महिला, एक लाख ९४ हजार नौ सय चार पुरुष र १६ अन्य गरी तीन लाख ४५ हजार नौ सय २८ मतदाता छन् ।"
चुनावी सुरक्षा तयारी तीव्र,"काठमाडौं : सरकारले आगामी मंसिर ४ गते हुने प्रतिनिधिसभा तथा प्रदेशसभाको निर्वाचनका लागि सुरक्षा तयारी तीव्र पारेको छ। यसका लागि गाउँदेखि सहरसम्मका हरेक निर्वाचन स्थल र क्षेत्रमा भयरहित वातावरणमा मतदान सम्पन्न गराउन ४ वटै सुरक्षा निकायलाई निर्देशन दिएको छ। गृह मन्त्रालयले निर्वाचन लक्षित एकीकृत सुरक्षा योजना बनाएर कार्यान्यवनमा लैजान देशभरका जिल्ला प्रशाशन कार्यालयमा पत्राचारसमते गरिसकेको छ। सरकारले सीमा नाकामा कडाइ गर्नाका साथै सहर, बजार र गाउँगाउँमा पनि सिभिल तथा बर्दीमै सुरक्षाकर्मी खटाएको छ। १ लाख १५ हजार म्यादी प्रहरी निर्वाचन सुरक्षालाई लक्षित गर्दे यसपटक १ लाख १५ हजार म्यादी प्रहरी छनौट गरिएको नेपाल प्रहरीका प्रवक्ता डीआईजी टेकप्रसाद राईले बताएका छन्। प्रहरी प्रधान कार्यालयले ४० दिनको कार्यविधि तोकेर म्यादी प्रहरी छनौट गरेको हो। उनीहरूको कात्तिक ८ तालिम सकिएपछि ९ गतेदेखि नै फिल्डमा खटिने भएका छन्। निर्वाचन सुरक्षामा खटिने म्यादी प्रहरीले तलव, भत्ता, रासन, पोशाकसहित एकमुष्ट ५० हजार १६० रुपैयाँ प्राप्त गर्नेछन्। ७५ हजार नेपाली सेना निर्वाचन सुरक्षाका लागि ७५ हजार नेपाली सेना परिचालन हुने भएका छन्। राष्टपतिबाट निर्देशन भएअनुसार ७७ वटै जिल्लामा खटिने स्टान्डबाई र रिर्जव फौज तयारी अवस्थामा रहेको नेपाली सेनाका प्रवक्ता नारायण सिलवालले बताए। मतपत्र छपाइ, ढुवानी र सुरक्षा तथा बाह्य सुरक्षालगायत विमानस्थल, कारागारको पनि सुरक्षा जिम्मा नेपाली सेनाको छ। ७५ वटै जिल्लामा बम डिस्पोजल टोली खटिनेछ। चुनावको मिति एक महिनाअघिबाट अप्रेसन बेस कार्यक्रम छ। चुनावको दिन जुनसुकै मतदान स्थलमा पनि आवश्यक परेको खण्डमा ३० मिनेटमा नै सेना पुग्नेगरी तयारी छ, प्रवक्ता सिलवाल भन्छन्, पैदल, गाडी तथा हवाई माध्यम प्रयोग गरी। ३० मिनेटमा सेना पुग्न सक्नेछ। निर्वाचन सुरक्षाको सम्पूर्ण तयारीका लागि सरकारले सेनालाई ९६ करोड बजेट प्रदान गर्ने निर्णय गरेको छ। सेनाले ३ अर्ब २४ करोड बजेटको माग गरेको थियो। बजेट निकासाको प्रक्रियामा छ। सेनाले बाहिरी सुरक्षा र अति संवेदनशील तथा संवेदनशील जिल्लाका मतदानस्थलको सुरक्षा गर्नेछ। विष्फोटक पदार्थ निस्क्रिय पार्ने, सुरक्षा समितिको निर्णयबमोजिम आवश्यक फौज परिचालन गर्नेलगायतको जिम्मेवारीसमेत पाएको छ। त्यस्तै, सेनाले निर्वाचन सुरक्षाका लागि उपत्यकाबाहिर रहेका सबै कमान्ड हेडक्वाटरमा निर्वाचन हुनु १० दिनअघिबाट इटहरी, पोखरा र सुर्खेतमा हेलिकप्टर राख्ने तयारी गरेको छ। ३५ हजार सशस्त्र प्रहरी बल म्यादी, सेना खटाए जस्तै सरकारले निर्वाचनमा ३५ हजार सशस्त्र प्रहरी परिचालन गर्ने भएको छ। यसका लागि ७० करोड रुपैयाँसमेत स्वीकृत गरेको र केही रकम आउने पाइपलाइनमा रहेको प्रवक्ता थापाले बताए। निर्वाचन अधिकृत र मुख्य निर्वाचन अधिकृतको सुरक्षाको सम्पूर्ण जिम्मेवारी सशस्त्र प्रहरीलाई छ। जिल्ला निर्वाचन सुरक्षा कार्यालयको सुरक्षाको जिम्मा पनि सशस्त्र प्रहरीले लिने भएको छ। सरकारले सशस्त्र प्रहरीलाई विशेषगरी सीमा सुरक्षामा कडाइ गर्नुका साथै सिमानाकाबाट हातहतियार तथा बम, बारुद भित्रन सक्ने सम्भावनालाई ध्यान राख्न परिचालन गरेको छ। प्रवक्ता थापा भन्छन्, निर्वाचन सुरक्षाका लागि आवश्यक तालिम पनि सम्पन्न भइसकेको छ। हामी तयारी अवस्थामा छौं। चाडपर्व पनि चलिरहेको र नजिकै तिहार आएकाले पनि विशेष निगरानी बढाएको छ। स्थानीय निर्वाचनको तुलनामा सुरक्षाका दृष्टीले केही चुनौती रहेको थापाको भनाइ छ। गृहमन्त्रीको अध्यक्षता रहने केन्द्रीय सुरक्षा समितिले सुरक्षा निकायहरूबीच समन्वय गर्नेछ। समितिमा गृह सचिव, रक्षा सचिव, सुरक्षा निकायका प्रमुख र गृह मन्त्रालयका शान्ति सुरक्षा हेर्ने सहसचिव सदस्य सचिव छन्। समितिले सुरक्षा अवस्थाको विश्लेषण गरी सोहीअनुरूप शान्ति, सुरक्षा कायम गर्न निर्देशन दिनेछ। गृह सचिवको संयोजकत्वमा स्थानीय निर्वाचनको सुरक्षालाई मध्यनजर गर्दै केन्द्रीय कमान्ड पोस्ट रहने छ। कमान्ड पोस्टमा सेनाका बलाधिकृत रथी, नेपाल प्रहरी, सशस्त्र प्रहरी बल र राष्ट्रिय अनुसन्धान विभागका प्रमुख सदस्य रहने छन्। केन्द्रीय कमान्ड पोस्टले सुरक्षा निकायले कार्यान्वयन गरेका समग्र सुरक्षा अवस्थाको मूल्यांकन गर्नेछ। त्यस्तै, गृह मन्त्रालय शान्ति सुरक्षा महाशाखा प्रमुखको संयोजकत्वमा केन्द्रीय सुरक्षा निर्वाचन सेल रहनेछ। जसको सदस्यहरूमा सेनाका सहायक रथी वा महासेनानी, नेपाल प्रहरी, सशस्त्र प्रहरी र राष्ट्रिय अनुसन्धान विभागका प्रथम श्रेणीका सुरक्षा अधिकारीहरू सदस्य रहने छन्। निर्वाचन सेल २४ सै घण्टा परिचालन हुनेछ। ७१ हजार ६९३ नेपाल प्रहरी परिचालन नेपाल प्रहरीका प्रवक्ता टेकप्रसाद राईका अनुसार निर्वाचन सुरक्षाका लागि ७१ हजार ६९३ नेपाल प्रहरी परिचालन हुनेछन्। निर्वाचन सुरक्षामा खटिने र सम्पूर्ण तयारीका लागि सरकारले प्रहरीलाई ५ अर्ब ९० लाख ९० हजार १६० बजेट स्वीकृत गरेको छ। राई भन्छन्, उम्मेदवारबीच हेट स्पिच, चुनाव प्रचार तथा क्याम्पियनका क्रममा झडप हुने सम्भावना छ। पोस्टर टाँस्ने क्रममा मतदाताबीच झगडा पर्न सक्ने हुन्छ। सादा पोसाकमा पनि प्रहरी खट्नेछन्। २९३० मतदान केन्द्र अतिसंवेदनशील चुनौतीपूर्ण भएका क्षेत्रलाई संवेदनशील, अतिसंवेदनशील र सामान्य गरी छुट्याइएको छ। प्रवक्ता राईका अनुसार २९३० मतदान केन्द्रलाई सरकारले अतिसंवेदनशील स्थानका रूपमा हेरेको छ। २४३८ मतदान केन्द्र संंवेदनशील स्थलका रूपमा छुट्ट्याएको छ। मतदान स्थलको अवस्था हेरिकन सुरक्षा व्यवस्था तयारी गरिएको छ। विद्यमान सुरक्षा अवस्था मुलुकको शान्ति सुरक्षाको पछिल्लो अवस्था सामान्य भए पनि निर्वाचनका समयमा केही सुरक्षा चुनौती हुने सरकारले विश्लेषण गरेको छ। चुनौती रहे पनि गृह मन्त्रालयका प्रवक्ता फणीन्द्रमणि पोखरेलले यो चुनाव शान्तिपूर्ण रूपमा सम्पन्न हुने विश्वास व्यक्त गरे। उनले भने, यसका अलावा पनि यसपटक एकै दलमा भएका उम्मेदवार पनि फरक दलमा उम्मेदवार भएको हुँदा असहयोग तथा जिताउने र हराउने क्रममा झडपलगायतका कार्य हुन सक्छन्। अहिलेसम्म निर्वाचन बहिष्कार गर्ने, निर्वाचनविरुद्धमा लाग्ने समूह खुलेआम नदेखिएको हुँदा निर्वाचन शान्तिपूर्ण हुनेमा विश्वास गरिएको छ। उनका अनुसार यस्ता गतिविधिमा गतिविधिमा संलग्न व्यक्ति, समूह, संगठनका गतिविधिहरूलाई निस्तेज र निष्प्रभावी बनाउन सुरक्षा निकायलाई निर्देशन दिएको छ। निर्वाचन आयोगका सूचना अधिकारी सूर्यप्रसाद अर्यालका अनुसार पहिलेका निर्वाचनभन्दा अहिले सुरक्षा थ्रेट कम देखिएको छ।"
"पहिले एकै पार्टी, अहिले प्रतिस्पर्धी","जनकपुरधाम : आसन्न प्रतिनिधिसभा निर्वाचन सर्लाही२ मा लोकतान्त्रिक समाजवादी पार्टीका वरिष्ठ नेता राजेन्द्र महतो र नेपाल समाजवादी पार्टीका नेता महेन्द्र राय यादवबीच चुनावी प्रतिस्पर्धा हुँदैछ। कुनै समय एउटै पार्टी र एउटै दलमा आबद्ध रहेका दुई हस्ती अहिले एउटै मैदानबाट छुट्टाछुट्टै दलको झण्डामुनि चुनावी मैदानमा प्रतिस्पर्धी छन्। मधेसको राजधानी जनकपुरधामबाट निर्वाचित लोसपा नेता महतो गठबन्धनका उम्मेदवार यादवसँग कम्मर कसेर लागेका छन्। महतो निर्वाचित धनुषाको क्षेत्र ३ मा आन्तरिक सहमतिअनुसार जनकपुर छोडेर गृह जिल्ला जाने र उनको स्थानमा जूली महतोलाई सघाउने वाचाअनुरूप महतोले धनुषाबाट पछि हटेर सर्लाही गृहजिल्ला रोजाइमा परेको विश्लेषण छ। महतो र यादवबीचको चुनावी भिडन्तलाई मधेसको राजनीतिमा देखिएको फुटपछिको शक्ति प्रदर्शनका रूपमा हेरिएको छ। २०७४ को निर्वाचनमा एमाले सचिव रघुवीर महासेठको सहयोगले निर्वाचित महतो यसवर्ष जुलीलाई धनुषा छाडेर महतो पुरानो क्षेत्रमा फर्किई यादवसँग प्रतिस्पर्धा गर्दैछन्। महतोले २०७४ को निर्वाचनमा कांग्रेसका विमलेन्द्र निधिलाई पराजित गरेका थिए। महतोले ३० हजार ७४२ मत ल्याउँदा निधिले २७ हजार ८२८ मत पाएका थिए। सर्लाहीमा तत्कालीन नेपाल सद्भावना पार्टी अध्यक्षको हैसियतमा निर्वाचन लडेका महतोको मुख्य बाधक कांग्रेसका उम्मेदवार बन्दै आएको थियो। अहिले गठबन्धनको तर्फबाट उम्मेदवार बनेको यादवलाई कांग्रेसले नै समर्थन गरेपछि महतोलाई जित निकाल्न सहज भने छैन। तर, असहजलाई चूनौती दिँदै निधिलाई समेत मात दिएका महतो निर्वाचनको संघर्षको मैदानका रूपमा हेर्नुपर्ने तर्क छ। २०४८ र २०५१ सालमा पराजित महतो २०५६ को निर्वाचनमा विजयी भएका थिए। २०६४ सालको पहिलो संविधानसभाको चुनावमा सर्लाही४ बाट विजयी उनी २०७० मा तत्कालीन तराई, मधेस सद्भावना पार्टीका अध्यक्ष महेन्द्र राय यादवसँग पराजित भएका थिए। यादवले ११ हजार ५३४ मत पाउँदा महतोले ८ हजार ७९० मत पाएका थिए। उनै यादव र महतोको फेरि प्रतिस्पर्धा हुँुदैछ। मधेसमा चिरपरिचित प्रतिद्वन्द्वीको राजनीतिक इतिहास हेर्दा यादव राजनीतिकका चतुर खेलाडी हुन् भने महतो असम्भवलाई सम्भवमा ढाल्न कुनै पनि प्रयत्न गर्न पछि नहट्ने संघर्षशील नेताका रूपमा परिचित रहेको राजनीतिक विश्लेषक नित्यानन्द मण्डल बताउँछन्। नेपाल सद्भावनाबाट २०४८ मा पहिलोपटक उम्मेदवारी दिएका महतो र एमालेबाट आफ्नो संसदीय यात्रा सुरु गरेका यादव हुन्। सर्लाही२ मा २०४८ र २०५१ मा कांग्रेसकी मीना पाण्डेले महतोलाई पराजित गरेको थियो। २०५६ को निर्वाचनमा महतोले राप्रपाका सूर्यबहादुर थापालाई पराजित गरेका थिए। २०६४ सालको पहिलो संविधानसभाको निर्वाचनमा चुरेभावर राष्ट्रिय एकता पार्टीका मोहम्मद रिजवान अन्सारीलाई पराजित गर्दै महतो विजयी भएका थिए। दोस्रो संविधानसभाको निर्वाचनमा कांग्रेसका रामचन्द्र चौधरी विजयी भएका थिए। उनले एमालेको सुरेन्द्रकुमार लामालाई पराजित गरेका थिए। राजनीतिका चतुर खेलाडी यादवलाई जसपा छाडेपछि चुनाव जित्न कठिन हुने आँकलनबीच माओवादी केन्द्रको चुनाव चिह्नबाट गठबन्धनको उम्मेदवार बन्दा सशक्त भएका छन्। महतो आपू जित्नेमा ढुक्क छन्। उनी भन्छन्, आफू जित्नेमा कुनै शंका छैन सबै हिसाब गरेरै डिटरमाइन्ड भएर सर्लाही आएको हुँ। जोखिमको हिसाब गरेरै आएको छु। मंसिर ४ मेरो जित सुनिश्चित हुनेमा म विश्वस्त छु।"
आयोगको अबको निर्णयले भूकम्प ल्याउँछ : प्रमुख आयुक्त थपलिया,"विराटनगर : प्रमुख निर्वाचन आयुक्त दिनेशकुमार थपलियाले आचार संहिताको कार्यान्वयन र पालनाका सन्दर्भमा निर्वाचन आयोगबाट अब हुन लागेको निर्णयले भूकम्प ल्याउने बताएका छन् । निर्वाचन सम्बन्धी कानूनलाई टेकेर आयोगले ५७ दिनभित्रमा एउटा निर्णय गर्दै छ । त्यो निर्णयले भूकम्प नै ल्याउन सक्छ, उनले भने । आचार संहिता उल्लंघनलाई टुलुटुलु हेरर बस्न नसकिने र पालनामा आयोग कडा रूपमा प्रस्तुत हुने थापलियाको भनाइ छ । प्रदेश १ को राजधानी विराटनगरमा शुक्रबार आयोजित प्रदेश स्तरीय सञ्चार माध्यम सम्बन्धी अभिमुखीकरणलाई सम्बोधन गर्ने क्रममा राजनीतिक दलप्रति लक्षित गर्दै उनले आफैँले बनाएको कानून उल्लंघन गर्ने अधिकार कसैलाई पनि नभएको स्पष्ट पारेका छन् । आफैँले दस्तखत गरेर बनाएको कानून उल्लंघन गर्न नहिचकिचाउने परिपाटी छ । एउटा स्पष्टीकरण सोध्दा कोकोहोलो मच्चाउने प्रवृति छ, उनले भने, यस्तो प्रवृति आयोगका लागि चुनौती हो । यसरी स्वच्छ रूपमा निर्वाचन हुन सक्दैन कि भन्ने चिन्ताले हामी अप्ठेरो अवस्थामा छौँ । आचार संहिता पालनाका विषयमा निर्वाचन आयोगले कानूनबाहेक अरु कसैलाई पनि नचिन्ने उनले बताए । उल्लंघन गर्नेलाई स्पष्टीकरण सोध्नु कारबाही नभएको र प्रक्रियाको सुरुवात मात्रै भएको थपलिया बताउँछन् । स्पष्टीकरण सोध्नु भनेको माकुराको जालोमा झिँगो पस्नु हो । निस्कन सक्यो भनेर बाँच्छ, थपलियाले भने, हैन भने सकिन्छ । स्पष्टीकरण मात्रै सोधेकाले अहिले नै आयोगले कसैलाई कारबाही गरिसकेको छैन । उनको भनाइ नेकपा (एकीकृत समाजवादी)का अध्यक्ष माधवकुमार नेपालप्रति लक्षित रहेको हो । आचार संहिताको उल्लंघन गरेर चुनावी प्रचार गरेको भन्दै नेपाललाई कारबाहीका लागि आयोगले रौतहट प्रहरीलाई लिखित निर्देशन दिएको छ । त्यो विषयमा अनेक टिकाटिप्पणी हुन थालेपछि आचार संहिता उल्लंघनलाई टुलुटुलु हेरेर बस्न नसकिने भन्दै प्रमुख निर्वाचन आयुक्त थपलियाबाट कडा प्रतिक्रिया आएको छ । एउटा स्पष्टीकरणले कोकोहोलो मच्चिएको छ । तरंग ल्याएको छ, उनले भने, कानून र नियम मानेर तथा पद्धतिमा बसेर अबको केही दिनभित्रमा आयोगले गर्ने निर्णयले त भूकम्प नै ल्याउँछ । आयोगले कानूनबाहेक कसैलाई पनि चिन्दैन । दलहरुले नै बनाएको कानूनलाई कार्यान्वयनमा ल्याएको बताउँदै उनले कानूनको कार्यान्वयनका लागि आयोगले कसैलाई पनि सोध्न आवश्यक नरहेको उल्लेख गरे । कसैलाई कारबाही गर्नु पर्दा आयोग खुसी हुँदैन, थपलिया भन्छन्, तर के गर्नु कानून नै मिचेपछि बाध्य हुनुपर्छ । सामाजिक सञ्जालको दुरुपयोग गर्दै मिथ्या र भ्रामक सूचना दिने तथा सामाजिक विखण्डन ल्याउने खालका प्रयास भइरहेको भन्दै थपलियाले चिन्ता व्यक्त गरे । सबैका लागि सामाजिक सञ्जालको प्रयोग अपरिहार्य भइसकेको छ, उनले भने, तर दुरुपयोग भएपछि कडाइ गर्नुपर्ने अवस्था आयो । सञ्चार माध्यमले महिला उम्मेदवारलाई सम्मान गर्न नसकेको र होच्याइरहेको थपलियाले बताए । पहुँच र पैसाका भरमा निर्वाचन प्रभावित हुन नहुने धारणा उनको छ । पैसा र पहुँचका भरमा कसैले पनि चुनाव जित्न हुँदैन । निर्वाचन सिद्धान्त, निष्ठा र इमान्दारीताले जित्नुपर्छ, उनले भने, राष्ट्रिय एकतालाई मद्धत, संघीय लोकतान्त्रिक प्रणालीलाई सुदृढ र नागरिकको अधिकारलाई रक्षा गर्ने सबैभन्दा मजवुत माध्यम निर्वाचन हो । इतिहासमा दर्ज हुने गरी स्वच्छ, स्वतन्त्र, निष्पक्ष र शान्तिपूर्ण हिसाबमा निर्वाचन सम्पन्न हुनुपर्छ । निर्वाचनको स्वच्छताले मात्रै लोकतन्त्र सबल हुने हुँदा नागरिकमा निर्वाचनप्रतिको अपनत्व र स्वामित्व ग्रहण गर्ने वातावरण बन्नुपर्नेमा उनको जोड छ । निर्वाचनप्रति मतदाताको आकर्षण बढाउनुपर्छ । हरेक नागरिकलाई छान्ने र छानिन पाउने अधिकार छ, थपलियाले भने, मुलुकमा राजनीतिक दलबाटै शासन खोज्नुपर्ने संवैधानिक व्यवस्था छ । तर कसलाई चुन्ने भन्ने विषयमा नागरिकको मत निर्णायक हुन्छ । उनले राजनीतिक दलका घोषणापत्रका बारेमा पनि बहस चलाइदिन सञ्चार माध्यमलाई आग्रह गरेका छन् । प्रमुख निर्वाचन आयुक्त थपलियाले साथमा मतदाता परिचय पत्र नभएका, तर निर्वाचन आयोगको सूचीमा नाम समावेस भएकाले समेत मतदान गर्न पाउने बताए । नागरिकता, धनीपूर्जा, राष्ट्रिय परिचय पत्र वा आधिकारिक निकायबाट जारी भएका फोटोसहितको परिचयपत्रका आधारमा मतदान गर्न पाउने व्यवस्था आयोगले गरेको जानकारी उनले दिए । मोरङका प्रमुख जिल्ला अधिकारी काशीराज दाहालले शान्तिपूर्ण हिसाबले निर्वाचन सम्पन्न गर्न केन्द्रीय सुरक्षा योजना अनुसार नै जिल्लास्तरीय सुरक्षा योजना बनाएर लागू गरिएको जानकारी दिए । निर्वाचन अधिकृतको कार्यालय, राजनीतिक दलका कार्यक्रम, निर्वाचनमा खटिने कर्मचारी र मतदाताको सुरक्षालाई पहिलो प्राथमिकतामा राखिएको दाहालले बताए ।"
दलहरूको उपेक्षामा महिला,"संविधानले हरेक क्षेत्रमा कम्तीमा ३३ प्रतिशत महिलाको प्रतिनिधित्व हुनुपर्ने व्यवस्था गरेको छ। तर, संविधान निर्माणपछि भएका विभिन्न निर्वाचनमा यो व्यवस्था कार्यान्वयनमा देखिएको छैन। दलहरूले आगामी प्रतिनिधि र प्रदेशसभाको निर्वाचनमा प्रत्यक्षतर्फ अत्यन्तै न्यून संख्यामा महिलालाई उम्मेदवारमा समेटेका छन्। प्रदेश १ मा ठूला भनिएका एमाले, कांग्रेस र माओवादीबाटै महिला उम्मेदवार नगन्य छन्। झापा ३ मा कांग्रेस नेता कृष्णप्रसाद सिटौला तथा एमालेराप्रपा गठबन्धनबाट राप्रपाका अध्यक्ष राजेन्द्रप्रसाद लिङदेन चुनावी प्रतिस्पर्धामा छन्। तर, सिटौला र लिङदेनको क्षेत्रबाट प्रतिनिधिसभा र प्रदेशसभा सदस्यमा महिलाको उम्मेदवारी छैन। झापाका ५ वटै निर्वाचन क्षेत्रमा प्रतिनिधि तथा प्रदेशसभा सदस्यतर्फ १ सय ९२ जनाको उम्मेदवारी परेको छ। त्यसमध्ये महिला उम्मेदवारको उपस्थिति न्यून छ। प्रतिनिधिसभातर्फ ८ जना र प्रदेशसभातर्फ ११ जना महिलाले मात्र उम्मेदवारी दिएका छन्। जसमध्ये एमाले, कांग्रेस र माओवादीले संघ र प्रदेशमा महिला उठाएनन्। राप्रपाले क्षेत्र नं १ मा प्रदेशतर्फ सविना बजगाईंलाई उम्मेदवार बनाएको छ। मोरङमा प्रतिनिधिसभामा १ सय ५ र प्रदेशसभामा १ सय १० जनाको उम्मेदवारी परेको छ। यहाँ पनि उम्मेदवारी दिनेमध्ये महिलाको संख्या निकै कम छ। प्रतिनिधिसभातर्फ ६ वटा निर्वाचन क्षेत्र रहेको मोरङमा प्रदेशसभा सदस्यका लागि १२ वटा क्षेत्र छन्। प्रतिनिधिसभातर्फ १२ जना महिला उम्मेदवार छन्। सत्ता गठबन्धन दल कांग्रेस र एमालेबाट २२ जना र राप्रपाबाट मोरङ क्षेत्र नं ३ मा अभिनेत्री रेखा थापा चुनावी प्रतिस्पर्धामा छन्। प्रदेशसभातर्फ सत्ता गठबन्धन दल माओवादी केन्द्र र नेकपा (एकीकृत समाजवादी) तथा एमालेबाट २२ तथा एमालेसँगको गठबन्धनबाट राप्रपाकी एक जना महिला उम्मेदवार चुनावी मैदानमा छन्। कांग्रेसबाट मोरङ२ मा सुजाता कोइरालाले एमालेका जिल्ला सभापति ऋषिकेश पोखरेल सँग चुनाव लड्दैछिन् । एक मात्र प्रतिनिधिसभा क्षेत्र रहेको तेह्रथुममा पूर्वराज्यमन्त्री सीता गुरुङ अर्का एमालेका केन्द्रीय निर्वाचन आयोगका अध्यक्ष तथा निवर्तमान सांसद डा विजय सुब्बासँग प्रतिस्पर्धामा उत्रेका छन्। उदयपुरमा ६२ जना उम्मेदवार छन्। ५८ पुरुष र ४ जना महिलाको उम्मेदवारी परेको छ। क्षेत्र नम्बर १ मा एमालेले पोलिटब्युरो सदस्य मन्जुकुमारी चौधरीलाई प्रतिनिधिसभा सदस्यको उम्मेदवार बनाएको हो। क्षेत्र नम्बर १ बाट १६ जनाले उम्मेदवारी दिएकोमा चौधरी एक्ली महिला उमेदवार हुन्। धनकुटामा सत्तारुढ गठबन्धनको तर्फबाट माओवादी नेतृ कुसुमकुमारी श्रेष्ठको उम्मेदवारी परेको छ। धनकुटा २ बाट प्रदेशसभा सदस्यका लागि उनले उम्मेदवारी दिएकी हुन्। उम्मेदवारी दिएका १८ जनामध्ये श्रेष्ठ एक्ली महिला उम्मेदवार हुन्। इलाममा प्रतिनिधिसभा सदस्यका लागि २५ जना उम्मेदवार छन्। तर, महिला उम्मेदवार शून्य छन्। ठूला दलमध्ये एमालेले प्रदेशतर्फ १ क मा शोभा पराजुलीलाई उम्मेदवार बनाएको छ। प्रदेशसभा क र ख मा गरेर महिला उम्मेदवार जम्मा ५ जना छन्। पाँचथरमा ३३ जनाको उम्मेदवारी परेको छ। प्रतिनिधिसभाका लागि १५ र प्रदेशसभा सदस्यका लागि १८ जनाको उम्मेदवारी परेको छ। ठूला दलबाट महिला उम्मेदवार छैनन्। भोजपुरमा संघ र प्रदेशबाट नै दलबाट महिला उम्मेदवार शून्य छन्। प्रतिनिधिसभामा एकमात्र निर्वाचन क्षेत्र रहेको ताप्लेजुङमा महिला उम्मेदवारी शून्य रहेको छ। यहाँ नेकपा एमालेबाट केन्द्रीय सचिवसमेत रहेका योगेश भट्टराई र सत्ता गठबन्धनको तर्फबाट माओवादी केन्द्रका खेलप्रसाद बुढाक्षेत्री चुनावी मैदानमा छन्। देशका केही स्थानमा नेकपा एमालेसँग तालमेल गरेको जनता समाजवादी पार्टीले यहाँ चन्द्र मादेनलाई प्रतिनिधिसभाको उम्मेदवार बनाएको छ। ताप्लेजुङमा प्रतिनिधिसभाका लागि ११ जनाले उम्मेदवारी दिएका छन्। सुनसरीमा संघमा नेकपा एमालेले भगवती चौधरीलाई उठाएको छ। प्रदेशतर्फ माओवादी केन्द्रले सरस्वती पोखरेललाई टिकट दिएको छ। त्यसैगरी खोटाङ र सोलुुखुम्बुमा संघ र प्रदेशमा तीन ठूला दलले महिला उठाएनन्। शंखुवासभामा प्रमुख तीन दलले संघ र प्रदेशमा कुनै महिला नउठाए पनि नेकपा एसले प्रदेशमा सरिता थापालाई अगाडि सारेको छ। दलले नपत्याएपछि स्वतन्त्र उम्मेदवारी मधेस प्रदेशमा प्रतिनिधिसभाअन्तर्गतको प्रत्यक्षतर्फ ३२ निर्वाचन क्षेत्रमा कुल उम्मेदवार ५ सय ९० छन्। जसमध्ये महिला ३० जनाले मात्रै उम्मेदवारी दिएका छन्। उम्मेदवारी दिएका महिलाहरूमध्ये पनि ११ जना स्वतन्त्रनै छन्। प्रमुख पार्टीहरूले महिला उम्मेदवारलाई नपत्याएपछि यस अघिका निर्वाचनमा दलबाटै टिकट पाएकाहरू पनि अहिले स्वतन्त्र उम्मेदवार बन्दै चुनावी प्रतिस्पर्धामा उत्रिएका हुन्। एमालेले भेटेन महिला बागमती प्रदेशमा प्रमुख राजनीतिक दलहरूले प्रतिनिधि र प्रदेशसभा निर्वाचनमा महिला नेतृत्वलाई उपेक्षा गरेको छ। नेकपा एमालेले एक जना पनि महिला उम्मेदवार उठाउन सकेन। नेपाली कांग्रेसले एक जना र ठूला दलहरूमा सबैभन्दा धेरै नेकपा माओवादी केन्द्रले पाँच जना महिला उम्मेदवार उठाएको छ। नेकपा एकीकृत समाजवादीमा पनि महिला उम्मेदवारको संख्या शून्य छ। प्रदेशसभातर्फ नेकपा एमालेले एक, कांग्रेसले चार, माओवादी केन्द्रले दुई, नेकपा एकीकृत समाजवादीले एक र राप्रपाले तीन जना उम्मेदवार उठाएको छ। स्थापित राजनीतिक दलहरूमध्ये सबैभन्दा धेरै नेपाल मजदुर किसान पार्टीले प्रतिनिधिसभामा चार र प्रदेशसभामा १४ जना महिला उम्मेदवार उठाएको छ। ३३ संघीय र ६६ प्रदेशसभा निर्वाचन क्षेत्र रहेको बागमतीमा स्वतन्त्र उम्मेदवारी दिने भने धेरै छन्। २८ जना महिलाले संघ र ३६ जनाले प्रदेशमा स्वतन्त्र उम्मेदवारी दिएका छन्। अन्य १३ राजनीतिक राजनीतिक दलबाट २० जनाले प्रतिनिधिसभा र ११ जनाले प्रदेशसभामा उम्मेदवारी दिएका छन्। १३ जिल्लामध्ये दोलखामा महिला उम्मेदवारको संख्या शून्य छ। रामेछाप, सिन्धुली, धादिङ र काभ्रेमा प्रमुख राजनीतिक दलहरूले महिला उम्मेदवार उठाउन सकेनन्। निर्वाचन आयोगको अन्तिम उम्मेदवारको नामावलीअनुसार बागमती प्रदेशमा प्रतिनिधिसभामा ७३ र प्रदेशसभामा ७८ जना महिला उम्मेदवार छन्। जसमध्ये नेकपा एमालेले चितवन ३(ख)मा सरस्वती विष्टलाई उठाएको छ। नेपाली कांग्रेसले, सिन्धुपाल्चोक १(क) मनिष खड्कालाई उठाएको छ। माओवादी केन्द्रले नुवाकोट १(क)बाट राधिका तामाङ र मकवानपुर २(क)बाट कुमारी मोक्तानलाई उम्मेदवार बनाएको छ। ठूला दलबाट संघमा ३ मात्रै नेकपा एमालेकी सचिव पद्मा अर्याल आउँदो प्रतिनिधिसभा निर्वाचनमा स्याङ्जा २ बाट उम्मेदवार बनेकी छन्। उनले नेपाली कांग्रेसका उपसभापति धनराज गुरुङसँग प्रतिस्पर्धा गर्नुपर्ने छ। ०७४ सालको निर्वाचनमा पनि उनले कांग्रेसकै उपसभापति गोपालमान श्रेष्ठसँग प्रतिस्पर्धा गरेकी थिइन्। त्यसबेला प्रभावशाली नेता श्रेष्ठलाई हराएकी अर्यालले दोहोर्याएर प्रत्यक्ष निर्वाचन लड्ने अवसर पाएकी हुन्। २०७६ सालमा कास्की २ मा भएको उपनिर्वाचनमा प्रत्यक्ष उम्मेदवार बनेर विजयी भएकी एमाले नेतृ विद्या भट्टराई पनि यसपालि दोहोरिने उम्मेदवार भएकी छन्। गण्डकी प्रदेशका ११ जिल्लामा प्रतिनिधिसभाका लागि १८ निर्वाचन क्षेत्र छन्। तिनमा ठूला पार्टीहरूबाट प्रत्यक्ष निर्वाचनमा होमिने मौका पाउने अर्की उम्मेदवार बागलुङ २ मा एमालेबाटै मञ्जु शर्मा चालिसे छिन्। त्यसबाहेक कांग्रेस र माओवादीबाट कुनै पनि क्षेत्रमा महिला उम्मेदवारी छैन। बागलुङकी शर्माको प्रतिस्पर्धा माओवादीका केन्द्रीय नेता देवेन्द्र पौडेलसँग हुँदैछ। प्रदेशसभामा समेत गरी ठूला पार्टीबाट गण्डकीमा महिला ८ जना छन्। माओवादीले स्याङ्जा १ (क)मा अमृता थापामगरलाई प्रत्यक्षतर्फको उम्मेदवार बनाएको छ। संविधानसभा सदस्य हुँदा उनी समानुपातिक सूचीमा परेकी थिइन्। नवलपुर २ (क) मा पद्मा जिसी श्रेष्ठ एमालेबाट प्रत्यक्ष उम्मेदवार छिन्। गण्डकी प्रदेशसभा सदस्यका लागि उनको उम्मेदवारी हो। स्याङ्जा १ (क) मा माओवादीकी अमृता थापासँगको प्रतिस्पर्धामा एमालेबाट पनि उम्मेदवार महिला छिन्। यसअघि जिल्ला समन्वय समिति प्रमुख भएकी सीता सुन्दासलाई एमालेले त्यहाँ उम्मेदवार बनाएको छ। नेकपा एकीकृत समाजवादी (एस) स्याङ्जा १ (ख) मा उम्मेदवारी दिएकी शर्मिलादेवी पौडेलले भने उम्मेदवारी फिर्ता लिनुपर्यो। आसन्न निर्वाचनमा सानाठूला पार्टीबाट गरी गण्डकीमा प्रत्यक्षतर्फ ३३ जना महिलामात्रै उम्मेदवार छन्। १८ प्रतिनिधिसभा तथा ३६ प्रदेशसभा निर्वाचन क्षेत्रमा २ सय १७ जना उम्मेदवार छन्। कास्की २ (ख) मा नेकपा एमालेले मीना गुरुङलाई उम्मेदवार बनाएको छ। यसअघि उनी समानुपातिक सूचीमा परी गण्डकी प्रदेशसभा सदस्य भएकी थिइन्। यसपालि उनको प्रतिस्पर्धा कांग्रेस नेता तथा गण्डकी प्रदेशका कानुनमन्त्री बिन्दुकुमार थापासँग हुँदैछ। अवसर पाउँदा महिलाहरू प्रत्यक्ष निर्वाचन लड्न सक्ने मीना बताउँछिन्। ठूला दलबाट ४४ जना महिला लुम्बिनी प्रदेशबाट प्रमुख राजनीतिक दलबाट प्रतिनिधिसभाका लागि ४ जना महिला मात्रै उम्मेदवार छन्। २६ निर्वाचन क्षेत्रमा एमाले, कांग्रेस, माओवादीले ३८ पुरुष उम्मेदवार उठाएका छन्। एमालेबाट २३ उम्मेदवारमध्ये २ जना महिला उम्मेदवार छन्। कांग्रेस र माओवादीबाट एकएक जना महिलाले प्रतिनिधिसभामा प्रत्यक्षतर्फ उठ्ने मौका पाएका छन्। एमालेबाट शान्ता चौधरी र कोमल वली, कांग्रेसबाट पुष्पा भुसाल, माओवादी केन्द्रबाट रेखा शर्मा प्रतिनिधिसभाका लागि उम्मेदवार छन्। यी सबैका प्रतिस्पर्धी पुरुष उम्मेदवार छन्। प्रदेशसभाका लागि प्रमुख दलबाट जम्मा चार महिला मात्रै प्रत्यक्षतर्फको चुनावमा भिडेका छन्। एमालेबाट रुकुम पूर्व (ख) मा भावना बुढाथोकी र बर्दिया २(ख)मा कृष्णी थारु चुनावी मैदानमा छन्। माओवादी केन्द्रबाट बाके १ (क)मा कृष्ण केसी र बर्दिया १(ख)मा अन्जु दहित उम्मेदवार छन्। कांग्रेसले प्रत्यक्षमा कुनै पनि महिलालाई अवसर दिएको छैन। नेकपा एसले भने गुल्मी २ मा रामकुमारी झाँक्रीलाई उठाएको छ । एकमात्र महिला प्रतिस्पर्धामा कर्णालीमा ठूला दलबाट एकजना मात्र महिला उम्मेदवार प्रतिस्पर्धामा छन्। प्रमुख दलहरू नेकपा एमाले, नेपाली कांग्रेस, नेकपा माओवादी केन्द्र र एकीकृत समाजवादीले प्रतिनिधिसभा र प्रदेशसभाका लागि आफ्ना उम्मेदवार प्रतिस्र्पाधामा उतारेका छन्। तर, प्रत्यक्षतर्फ ती दलबाट एकजना मात्र महिला उम्मेदवार छन्। प्रतिनिधिसभाका लागि १२ र प्रदेशसभाका लागि २४ वटा निर्वाचन क्षेत्र छन्। १० वटा जिल्लाका ३६ वटा निर्वाचन क्षेत्रमा प्रमुख दलहरूको उम्मेदवारीमा पुरुषहरूकै दबदबा देखिएको छ। प्रमुख दलमध्ये माओवादीले मात्र एक सिटमा महिला उम्मेदवार बनाएको छ। माओवादीको तर्फबाट जुम्लामा प्रतिनिधिसभाको सदस्यका लागि गोमा गौतम (कुँवर) प्रतिस्पर्धामा छिन्। तर, एमाले, कांग्रेस र एकीकृत समाजवादीले भने महिला उम्मेदवार नै बनाएका छैनन्। प्रतिनिधिसभाको सदस्यका लागि कांग्रेस उपसभापति पूर्णबहादुर खड्का सुर्खेत १ बाट प्रतिस्पर्धा गर्दैछन्। यस्तै अर्थमन्त्रीसमेत रहेका माओवादी नेता जनार्दन शर्मा रुकुमपश्चिमबाट, माओवादीका उपमहासचिव शक्तिबहादुर बस्नेत जाजरकोटबाट, एकीकृत समाजवादीका उपमहासचिव प्रकाश ज्वाला सल्यानबाट, पूर्वमन्त्री एवं कांग्रेस नेता हृदयराम थानी, २ बाट पूर्वमन्त्री धनबहादुर बुढा डोल्पाबाट र कर्णाली प्रदेशका पूर्वमन्त्रीसमेत एमाले नेता दल रावल हुम्लाबाट उम्मेदवार बनेका छन्। यस्तै कर्णालीका पूर्वमुख्यमन्त्रीसमेत रहेका माओवादी नेता महेन्द्रबहादुर शाही कालिकोटबाट र प्रदेशका पूर्वमन्त्री एवं एकीकृत समाजवादीका नेता अम्मरबहादुर थापा दैलेख १ बाट उम्मेदवार बनेका छन्। ठूला दलबाट अधिकांश पुरुष उम्मेदवार बन्दा राप्रपाले भने दैलेख १ बाट महामन्त्री कुन्तीकुमारी शाहीलाई उम्मेदवार बनाएको छ। प्रत्यक्षतर्फ महिलालाई अवसर नदिएका दलहरूले महिलालाई समानुपातिकतर्फ उम्मेदवार बनाएको दाबी गरेका छन्। ठूला दलको कन्जुस्याइँ सुदूरपश्चिममा ठूला दलहरूले प्रत्यक्षतर्फ महिला उमेदवार बनाउन कन्जुस्याइँ गरेका छन्। प्रतिनिधिसभाका १६ र प्रदेशसभाका लागि ३२ सिट हुन्। तर, ठूला पार्टीले नगन्य महिलालाई मात्र उम्मेदवार बनाएको छ। कांग्रेसले संघ र प्रदेशतर्फ एक जना महिलालाई पनि प्रत्यक्षमा उम्मेदवार बनाएको छैन। गठबन्धनमा उसलाई प्रत्यक्षतर्फ संघमा ९ र प्रदेशमा २० जनालाई भाग परेको थियो। महिलाले प्रत्यक्ष जित्दैनन् भनेर हेला गरिएको हो, ठूला सबै दलमा यो समस्या छ। महिला पनि पुरुष सरह चुनाव लड्न सक्छन्, जित्न सक्छन्। तर, समानुपातिकमा राख्ने परम्परा नै बस्यो, नेकपा एकीकृत समाजवादीकी केन्द्रीय सदस्य पूर्णा जोशीले भनिन्। नेकपा एमालेले पनि सुदूरपश्चिममा १५ सिट प्रतिनिधिसभा र ३१ सिट प्रदेशसभामा उम्मेदवारी दिएको छ। उसले अरू ठूला दलभन्दा बढी प्रतिनिधिसभामा २ जनालाई उम्मेदवार बनाएको छ। कञ्चनपुर ३ मा पार्टीकी पोलिटब्युरो सदस्य निरु देबी पाल र डोटीमा अर्की पोलिटब्युरो सदस्य गौरी ओलीलाई प्रतिनिधिसभाका लागि प्रत्यक्ष उठाएको छ। प्रदेशसभाका ३२ सिटमध्ये ३१ सिटमा उम्मेदवारी दिएको एमालेले एक जना महिलालाई मात्रै प्रत्यक्षतर्फ उम्मेदवारी दिएको छ। उसले कैलालीको ४ (क) बाट कमलाकुमारी ओलीलाई प्रत्यक्षतर्फ टिकट दिएका हो। नेकपा माओवादी केन्द्रले संघमा प्रचण्डकी बुहारी बीना मगरलाई कञ्चनपुर १ बाट उम्मेदवार बनाएको छ। गठबन्धनमा प्रदेशसभाका १३ सिट भाग परेको माओवादीले एक जना महिलालाई पनि प्रत्यक्षमा टिकट दिएन। संघमा ३ र प्रदेशमा ५ सिट पाएको नेकपा एकीकृत समाजवादीले भने एकजना महिलालाई पनि प्रत्यक्षतर्फ टिकट दिएन। सुदूरपश्चिममा ठूला दलभन्दा पनि साना दलहरूले महिलालाई उम्मेदवार बनाएका छन्। नेपाल मजदुर किसान पार्टीले सुदूरपश्चिममा तीन महिलालाई प्रतिनिधिसभा र ४ जनालाई प्रदेशसभामा उम्मेदवार बनाएको छ। रेशम चौधरीको पार्टी नागरिक उन्मुक्ति पार्टीले अध्यक्ष तथा चौधरीकी पत्नी रञ्जिता श्रेष्ठ चौधरीलाई कैलाली १ बाट उमेदवार बनाएको छ। प्रत्यक्षतर्फ टिकट पाएकाहरू नेताको निकटका देखिएका छन्। बीना प्रचण्डकी बुहारी हुन्। नीरुदेवी पाल ओली निकट मानिन्छिन्। रञ्जिता आफैं पार्टी अध्यक्ष अथवा रेशमको श्रीमती भएकाले टिकट पाएको बताइन्छ। नेताको निकट भए मात्र महिलाले टिकट पाउँछन्, महिलालाई यत्ती अन्डर स्टिमेट गर्नु राम्रो होइन, महिला अधिकारकर्मी सावित्रा घिमिरेले भनिन्। उपत्यका महिला उम्मेदवार प्रत्यक्षतर्फ काठमाडौं उपत्यकाका तीन जिल्लामा प्रतिनिधिसभामा १५ र प्रदेशसभातर्फ ३० निर्वाचन क्षेत्र छन्। उपत्यकाभित्र प्रमुख राजनीतिकमध्ये माओवादी केन्द्रले यो पटक महिलालाई प्राथमिकतामा राखेको छ। देशभर ८ जना महिला उम्मेदवारी दिएको माओवादीले काठमाडौं उपत्यकामा संघतर्फ मात्रै ५ जना महिला उम्मेदवार उठाएको छ। काठमाडौं २ मा अनसरी घर्तीमगर, ७ मा मनुषी भट्टराई यमी, ९ मा कल्पना धमला र १० मा अन्जना विसुंखेलाई उम्मेदवार बनाएको छ। ललितपुर ३ बाट पम्फा भुसाल उम्मेदवार बनेकी छन्। काठमाडौं ५ बाट स्वतन्त्र उम्मेदवार रन्जु दर्शना छन्। काठमाडौं १० (ख)बाट एकीकृत समाजवादीले रमा आलेमगरलाई उम्मेदवार बनाएको छ। कांग्रेस, एमाले काठमाडौं उपत्यकाको संघमा महिला उम्मेदवारी नै दिएका छैनन्। प्रदेशमा कांग्रेसले तीन जना महिलालाई उम्मेदवार बनाएको छ। काठमाडौं ६ (१) बाट हरिप्रभा खड्गी, ९(क)बाट नानुमैया बास्तोला र ललितपुर २(क)बाट रिसा श्रेष्ठ उम्मेदवार छन्। सुरेन्द्र काफ्लेकाठमाडौं मनिका झाजनकपुरधाम कृष्ण सारु मगरहेटौंडाकेशवशरण लामिछानेपोखरा लक्ष्मण पोखरेलबुटवलललितबहादुर बुढासुर्खेत शिवराज भट्टधनगढीप्रदेश १ ब्युरोविराटनगर"
सत्ता गठबन्धनबाट रुपन्देही२ का प्रतिनिधिसभा उम्मेदवार राजु गुरूङको मुद्दामा सुनुवाइ जारी,काठमाडौंः रूपन्देही क्षेत्र नम्बर २ का सत्ता गठबन्धनबाट प्रतिनिधि सभा सदस्य उम्मेदवार नेकपा (एकीकृत समाजवादी) का राजु गुरूङको मुद्दामा सर्वोच्च अदालतमा सुनुवाइ भइरहेको छ । न्यायाधीशद्वय ईश्वरप्रसाद खतिवडा र कुमार रेग्मीको संयुक्त इजलासमा पेशी तोकिएको थियो । मुख्य निर्वाचन अधिकृतको कार्यालय रुपन्देहीले गुरुङको उम्मेदवारी खारेजीको निर्णय गरेपछि उनले सर्वोच्च अदालतमा रीट दायर गरेका थिए । बैंकिङ कसुरमा कालोसूचीमा परेको भन्दै निर्वाचन अधिकृत कार्यालयले गुरूङको मनोनयन खारेज गर्ने निर्णय गरेको थियो ।
भक्तपुरमा जिल्लाव्यापी देउसी भैलो,"भक्तपुर : भक्तपुरमा शुक्रबार देउसी भैलो प्रतियोगिता भएको छ। शुभ दीपावली २०७९, नेपाल सम्वत् ११४३ र छठ पर्वको उपलक्ष्यमा इष्ट पोइन्ट एकेडेमी स्कुल कमलविनायक भक्तपुरको आयोजनामा प्रतियोगिता भएको हो। प्रतियोगिताको भक्तपुर नगरपालिकाका प्रमुख सुनिल प्रजापतिले विद्यालय प्राग्रणमा दीप प्रज्ज्वलन गरी उद्घाटन गरेका थिए। प्रतियोगितामा भक्तपुर जिल्लास्थित इष्ट पोइन्ट एकेडेमी, सीभीएम सेकेण्डरी स्कूल, एडभान्स एकेडेमी स्कूल, सनसाइन नेशनल स्कूल, क्रियटिभ लनर्स सेकेण्डरी स्कूल, महेन्द्र विद्याश्रम, एभरेष्ट इंगलिश स्कूल, विनायक शिक्षा निकेतन र सूर्योदय सेकेण्डरी स्कूलका १० वटा टिमले देउसी भैलो कार्यक्रममा सहभागिता जनाएका थिए। कार्यक्रममा नगर प्रमुख प्रजापतिले भनपाले नगरभित्रका ९२ वटै विद्यालयहरूमा कक्षा १ देखि ८ सम्म स्थानीय पाठ्यक्रम लागू गरी विद्यार्थीहरूलाई कला,संस्कृति र सम्पदा सम्बन्धी ज्ञान दिन खोजिरहेको बताए। भक्तपुर नपाले नगरक्षेत्रमा विद्यालयहरूमा सांस्कृतिक गुरुहरूलाई पठाई विद्यार्थीहरूलाई अध्ययन अध्यापन सँगसँगै सांस्कृतिक गतिविधिमा अगाडि बढाउन खोजिरहेको बताउँदै इष्ट पोइन्ट एकेडेमीले निरन्तर रूपमा देउसी भैलो प्रतियोगिता सञ्चालन गरी देशको सांस्कृतिक पहिचान बचाउन गरेको प्रयत्नको लागि आभार व्यक्त गरे। कार्यक्रममा विशेष अतिथि सप्तरी जिल्लाका न्यायाधीश लालकाजी श्रेष्ठले नेपाल विभिन्न जातजाति र धर्म संस्कृति मान्ने थलो भएको हुँदा धार्मिक सहिष्णुता र एक आपसमा सद्भाव रहीआएको चर्चा गरे। विद्यालयका संस्थापक प्रिन्सिपल रमेशचन्द्र श्रेष्ठले विद्यालयहरूबीचको अन्तरसम्बन्ध कायम गर्न र विद्यार्थीहरूमा अन्तरनिहित प्रतिभा प्रस्फुटनका लागि विद्यालयले कोभिडको संक्रमणकालीन अवस्थाको तीन वर्ष बाहेक उपत्यकामै पहिलोपल्ट २०६५ सालदेखि देउसी भैलो कार्यक्रम आयोजना गर्दै आएको जनाए।"
कोरला नाकामा आन्तरिक पर्यटकको लर्को,"जोमसोम : चीनको स्वशासित क्षेत्र तिब्बतसँग सीमाना जोडिएको मुस्ताङको उत्तरी कोरला नाका अवलोकन गर्न आन्तरिक पर्यटकको लर्को लाग्ने गरेको छ। भारतीय नाकाबन्दीपछि एकाएक चर्चामा आएको मुस्ताङको उत्तरी कोरला नाका पछिल्लो समय आन्तरिक पर्यटकका लागि पर्यटकीय स्थल बनेको हो। समुन्द्री सतहदेखि झन्डै ४५ सय मिटर अग्लो उचाइमा अवस्थित उत्तरी कोरला नाका लोमान्थाङबाट करिब २० किमी उत्तरमा पर्छ। तिब्बतको खुल्ला पठार भूगोल जस्तै नेपालतर्फ पनि उस्तै खुल्ला पठार मरुभूमि छ। भारतीय नाकाबन्दीपछि सरकारले उत्तरतर्फका नाकाबाट व्यापारिक मार्ग विस्तार गर्न पहल थालेको थियो। सोही अवधारणा अनुसार सरकारले २०७४ सालदेखि बेनीजोमसोमकोरला सडक आयोजना सुरु गरेको थियो। बेनीजोमसोम ७६ किमी र जोमसोमकोरला ११० किमी दूरी तय गरेपछि मुस्ताङको उत्तरी कोरला नाका पुग्न सकिन्छ। राष्ट्रिय गौरवको सडकमार्ग अन्तर्गत जोमसोम कोरला सडकको सातवटा प्याकेज मध्ये ६ प्याकेज निर्माण भइसकेको छ भने चराङछोसेर २५ किमी सडक अन्तिम चरणमा छ। पछिल्लो समय सडक सहज भएसँगै नेपाली पर्यटकको रोजाइ उपल्लो मुस्ताङ र कोरला नाका बन्न पुगेको हो। उपल्लो मुस्ताङ र उत्तरी कोरला नाका अवलोकन गर्न यतिबेला दिनहुँ १५० देखि २०० सम्म आन्तरिक पर्यटक उपल्लो मुस्ताङ आउने गरेको लोमान्थाङस्थित होटल हिमालयनका सञ्चालक गोम्बो गुरुङले जानकारी दिए। उनले दसैं तिहार र छठ पर्वको बिदामा नेपाली पर्यटक उपल्लो मुस्ताङ र कोरला नाका हेर्न आउने गरेको बताए। उपल्लो मुस्ताङको पृथक भूगोल, प्राचिन कलासंस्कृति, मुस्ताङी राजाको ऐतिहासिक दरबार, विश्वकै पहिलो र पुरानो दावी गरिएको लोघेकर१ मराङको घर गुम्बा, छोसेर गुफा ,पर्खालले घेरिएको लोमान्थाङ र पुरातात्विक तथा जैविक विविधिता मनोरम प्राकृतिक भुगोल, उपल्लो मुस्ताङको मौलिक कलासंस्कृति उपल्लो मुस्ताङको महत्वपूर्ण विशेषता भित्र पर्दछ। विश्व सम्पदा सूचीमा सूचीकृत उपल्लो मुस्ताङमा पर्यटकीय दृष्ट्रिकोणले मात्र नभई विभिन्न खोज अनुसन्धान लगायतको अवलोकन केन्द्र बनेको छ। दसैं अघिको अविरल वर्षाले निर्धारित तालिका अनुसार मुस्ताङ आउन नसकेका कतिपय आन्तरिक पर्यटक अहिले मोटरसाइकल चढेर आइरहेका छने भने कतिपय पर्यटक सवारी साधन लिएर मुस्ताङ आउने गर्छन्। मुक्तिनाथको दर्शन गरी उत्तरी कोरला नाका अवलोकन गर्न आन्तरिक पर्यटक माथि उक्लिन्छन्। दसैंतिहार बिदाको अवसर मिलाएर काठमाडौंदेखि मोटरसाइकल चढेर मुस्ताङ आएका पर्यटक दिपेश रिजालले मुस्ताङको कोरला नाका पुगेर फर्किदा स्वर्ग नै पुगेको अनुभूति भएको सुनाए। यसअघि हिमाल र यहाँका जस्तो भौगोलिक दृष्य कही नदेखेको उल्लेख गर्दै मुस्ताङ आएका रिजालले मुक्तिनाथको दर्शन र कोरला नाका हेरी आफ्नो टोली मार्फा फर्किएको बताए। मुस्ताङमा बर्सेनि पाँच लाख बढी आन्तरिक पर्यटक आउने गरेका छन्। यद्यपी मुस्ताङमा विदेशी पर्यटकको मात्र तथ्यांक राखिने भएकाले आन्तरिक पर्यटकको एकिन तथ्यांक संकलन हुँदैन। सदियौं वर्ष पहिले पहाड नै खोपेर बनाइएको छोसेर गुफाको बेग्लै इतिहास छ। लोमान्थाङकोरला सडकदेखि पूर्वतर्फ छोसेर गुफा अवस्थित छ। गुरु पद्यसम्भवदेखि तिब्बती खम्पा बिद्रोहीहरूको इतिहाँसले समेत जोडिएको उपल्लो मुस्ताङमा बिष्ट, गुरुङ र ल्होवा समुदायका मानिसको बसोबास छ। पछिल्लो समय जोमसोमकोरला सडक सहज भएसँगै अहिले त्यहाँ यात्रुवाहक बस, ट्रक, जीप, ट्याक्सी र मोटरसाइकल सहज पुग्न सक्छन्। सडक सहज भएसँगै नेपाली पर्यटकहरू उपल्लो मुस्ताङ घुम्न जाने क्रम बढेको हो।"
तराईमा बढ्यो महँगी,"काठमाडौं: तराईमधेसमा मूल्यवृद्धि अपेक्षित अङ्कभन्दा माथि रहेको पाइएको छ । केन्द्रीय बैंकले आज सार्वजनिक गरेको चालू आवको पहिलो दोस्रो महिनाको अन्त्यसम्ममा तराईमा उपभोक्ता मुद्रास्फीति नौ दशमलव ३३ प्रतिशत बराबर छ। केन्द्रीय बैंकका अनुसार २०७८ भदौमा तराईको उपभोक्ता मुद्रास्फीति तीन दशमलव ६५ प्रतिशत बराबर थियो । गत भदौ महिनामा काठमाडौँ उपत्यकामा सात दशमलव ६२ प्रतिशत पहाडमा आठ दशमलव ८२ प्रतिशत र हिमालमा छ दशमलव ६८ प्रतिशत मुद्रास्फीति छ। बैंकका अनुसार २०७८ भदौ महिनामा काठमाडौँ उपत्यकामा तीन दशमलव २३ प्रतिशत, पहाडमा तीन दशमलव ९६ प्रतिशत र हिमाली क्षेत्रमा तीन दशमलव ५१ प्रतिशत बराबरको मुद्रास्फीति थियो । यस्तै भदौ महिनामा वार्षिक बिन्दुगत उपभोक्ता मुद्रास्फीति आठ दशमलव ६४ प्रतिशत छ। अघिल्लो वर्षको सोही महिनामा यस्तो मुद्रास्फीति तीन दशमलव ४९ प्रतिशत थियो । समीक्षा महिनामा खाद्य तथा पेयपदार्थ समूहको मुद्रास्फीति आठ दशमलव १७ प्रतिशत र गैरखाद्य तथा सेवा समूहको मुद्रास्फीति नौ दशमलव शून्य दुई प्रतिशत छ। विसं २०७८ भदौको तुलनामा २०७९ भदौमा खाद्य तथा पेयपदार्थ समूहअन्तर्गत फलफूल, घ्यू तथा तेल, रेष्टुरेन्ट तथा होटल, मदिराजन्य पेयपदार्थ र तरकारी उपसमूहको मूल्यवृद्धि क्रमशः १७ दशमलव २९ प्रतिशत, १४ दशमलव ५३ प्रतिशत, १२ दशमलव ३० प्रतिशत, १० दशमलव २४ प्रतिशत र नौ दशमलव ९४ प्रतिशत छ। समीक्षा महिनामा गैरखाद्य तथा सेवा समूहअन्तर्गत यातायात, स्वास्थ्य, फर्निसिङ तथा घरायसी उपकरण, शिक्षा र घरायसी उपयोगका वस्तु उपसमूहको मुद्रास्फीति क्रमशः २३ दशमलव ४१ प्रतिशत, १० दशमलव ५४ प्रतिशत, नौ दशमलव २५ प्रतिशत, आठ दशमलव ११ प्रतिशत र सात दशमलव ६९ प्रतिशत छ।"
फोहोरको थुप्रोभित्र ८९ थान सुनका गहना फेला,ताप्लेजुङ : ताप्लेजुङमा फोहोरको थुप्रोभित्र लुकाएको अवस्थामा ८९ थान सुनका गहना प्रहरीले फेला पारेका छन्। जङ्गलमा फालिएको फोहोर थुप्रोभित्र बोरामा प्याक गरी लुकाइएको अवस्थामा सुक्रबार प्रहरीले फेला पारेको हो। गत असोज १७ गते ताप्लेजुङको फुङलिङस्थित कञ्चन मनी ट्रान्सफरमा भएको लुटपाटपछि हराइरहेको सुनका गरगहनामध्ये थप ८९ थान सुनका गहना फेला परेको जिल्ला प्रहरी कार्यालय ताप्लेजुङले जनाएको छ। सुनका गहना फुङलिङ४ स्थित एक झाडी जङ्गलमा फोहोर थुप्रोभित्र बोरामा प्याक गरी लुकाइएको अवस्थामा फेला पारेको जिल्ला प्रहरी कार्यालय ताप्लेजुङका प्रमुख (डिएसपी) कैलाश राईले बताए। फेला परेको सुनको परिणाम निकाल्न बाँकी रहेको जिल्ला प्रहरी कार्यालय ताप्लेजुङले जनाएको छ। यसअघि चार लुटेरा प्रहरीले नियन्त्रणमा लिँदा लुटेराका साथबाट १४३ तोला सुनका गरहगना र नगद छ लाख १३ हजार तीन सय ४० प्रहरीले बरामद गरिएको थियो। कञ्चन मनी ट्रान्सर्फर सञ्चालक अम्बरकुमार श्रेष्ठले तीन सय ४८ तोला सुन र नगद ११ लाख ६३ हजार दुई सय ५० लुटपाट भएको जाहेरी प्रहरीलाई दिएका छन्।
श्रीमतीको हत्या गरेको आरोपमा पक्राउ,"काठमाडौं : आफ्नै श्रीमती ४० वर्षीया ताल कुमारी कुमालको हत्या गरेको आरोपमा मुसिकोट नगरपालिका७, बसेरी बस्ने ४२ वर्षीय सुर्य कुमाललाई बिहीबार दिउँसो प्रहरीले पक्राउ गरेको छ। श्रीमानको कुटपिटबाट गम्भीर घाइते भएकी उनको लुम्बिनी वामी हस्पिटलमा उपचारका क्रममा मृत्यु भएको हो। घटनापश्चात् जिल्ला प्रहरी कार्यालय गुल्मी र प्रहरी चौकी वामीबाट खटिएको प्रहरीले सुर्य कुमारलाई पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको छ।"
तिहारमा रातको नौ बजेसम्म मात्र देउसीभैलो खेल्न प्रहरीको अनुरोध,"काठमाडौं : सुख, शान्ति, समृद्धि र आपसी सद्भावका साथ मनाइने तिहारको समयमा रातको ९ बजेसम्म मात्र देउसीभैलो खेल्न प्रहरीले अनुरोध गरेको छ। जिल्ला प्रहरी परिसर काठमाडौँले आज विज्ञप्ति जारी गरी आफ्नो चिनजान भएको स्थानमा मर्यादित एवं सभ्य तवरले रातको नौ बजेसम्म देउसीभैलो खेल्न अनुरोध गरेको हो। परिसर काठमाडौँका प्रवक्ता एवं प्रहरी उपरीक्षक दिनेशराज मैनालीले हर्षोल्लासका साथ मनाइने तिहार पर्वमा अवाञ्छित गतिविधि देखिएमा तत्कालै प्रहरीलाई खबर गर्न आग्रह गरे। परिसरले आफ्नो टोल छरछिमेकमा जुवातास खेलेमा वा पटाका पड्काए तत्काल प्रहरीलाई खबर गर्न आग्रह गरेको छ। मुलुकी अपराध संहिता, २०७४ को विष्फोटक पदार्थ (पटाका) सम्बन्धी कसुरमा तीन वर्षसम्म कैद र रु ३० हजारसम्म जरिवना हुनसक्ने व्यवस्था रहेको छ। मादक पदार्थ सेवन गरेर सवारीसाधन नचलाउन, सार्वजनिक स्थानमा मद्यपान, धुम्रपान नगर्न, नगद बहुमूल्य सामान, गरगहना लकरमा राख्न, विद्युतीय माध्यमबाट मात्र आर्थिक कारोबार गर्नसमेत प्रहरीले काठमाडौँवासीलाई आग्रह गरेको छ। छतमा चढेर यात्रा नगर्न, सडकको दायाँबाया जथाभावी पार्किङ नगर्न, ट्राफिक नियमको पालना गर्न प्रहरीले अनुरोध गरेको छ। यात्रा गर्ने क्रममा अपरिचित व्यक्तिले दिएको खानेकुरा नखान, नचिनेको व्यक्तिले घरको ढोका ढकढक्याएमा नखोल्न, आफ्नो घर, छरछिमेक र टोलमा सिसी क्यामेरा जडान गर्न, लामो समय घरबाहिर जानुपरेमा विश्वासिलो छिमेकी र आफन्तलाई जानकारी गराउन प्रहरीले अनुरोध गरेको छ। तिहार तथा छठ पर्वका लागि गाउँ जान लागेको तस्बिर तथा जानकारी सामाजिक सञ्जालमा पोष्ट नगर्न प्रहरीले आग्रह गरेको छ।"
तिहार लक्षित पसलहरूको अनुगमन : फोहोर भएको प्रेसर कुकर र टपेस जफत,"भक्तपुर : भक्तपुर नगरपालिका अनुगमन समितिका संयोजक राजकृष्ण गोराको संयोजकत्वमा तिहारलाई लक्षित गरेर मिठाई र फलफूल पसलको शुक्रबार अनुगमन गरिएको छ। अनुगमनमा मिठाई पसलको भान्छा र भाँडाकुडा फोहर भएको र तराजु नवीकरण नभएको धेरै भेटिएकाले पाँचवटा जफत गरेको म्याद नाघेको सामानहरू हजार रुपैयाँको जफत गरी नष्ट गरेको संयोजक गोराले बताए। न्यू दोलखा मिठाई भण्डार नवीकरण गर्न, तराजु नवीकरण गर्ने, प्याकेजिङ्ग सामानमा खाद्य विभागबाट अनुज्ञापत्र लिई लेवल राखेर मात्र बिक्री वितरण गर्ने, खानेकुरा र मिठाई झिंगा नभन्किने गरी र धुलो नपस्ने गरी जालीले छोप्ने, भान्छा र पकाउने भाँडाकुडा फोहर भएकाले प्रेसर कुकर र टपेस जफत गरिएको छ। यस मिठाई भण्डारणका सञ्चालकलाई तीन दिनभित्र नगरपालिका कार्यालयमा उपस्थित हुन निर्देशन दिएको वडानिरीक्षक रामकृष्ण प्रजापतिले बताए। लक्ष्मी स्वीट्स एण्ड प्यालेसमा प्याकेजिङ्ग सामानमा खाद्य विभागबाट अनुज्ञापत्र लिई लेवल राखी मात्र बिक्री वितरण गर्ने, भान्छा सफा गर्न, फ्रिजमा सम्पूर्ण सामान मिसाएर नराख्न निर्देशन दिएको छ। नवदुर्गा एण्ड चाट हाउस (मिठाई) प्याकेजिङ्ग सामानमा खाद्य विभागबाट अनुज्ञापत्र लिई लेवल राखी मात्र बिक्री वितरण गर्ने, भान्छा सरसफाई गर्न, मिठाईमा खाद्य रंग ५ केजी मैदामा १ ग्राममात्र राख्न निर्देशन दियो। ख्वप फलफूल तथा जुस पसल दर्ता नभएकाले त्यहीं दर्ता गराएर म्याद नाघेको सामानहरू क्रिमिया विस्कुट ७ पाकेट जफत गरी नष्ट गरियो। नापतौल विभागमा तराजु नवीकरण नगरेकाले जफत गरिएको छ भने तीन दिनभित्र कार्यालयमा उपस्थित हुन निर्देशन दियो। श्री न्यू ब्रम्हायणी फ्रुट्स एण्ड जुस सेन्टर तीन दिन भित्र दर्ता गर्न, तराजु नवीकरण नभएकाले १ थान जफत गरी तीन दिन भित्र कार्यालयमा उपस्थित हुन निर्देशन दियो। श्री ब्रम्हायणी फ्रुट्स एण्ड जुस सेन्टर तराजु नवीकरण नभएकाले १ थान जफत गरी तीन दिन भित्र कार्यालयमा उपस्थित हुन निर्देशन दियो। चाँगु नारायण फ्रुटस् एण्ड फ्रेस जुस पसल नवीकरण गर्न, म्याद नाघेको चोकोपाई ४ पाकेट, फाण्टा ३ वटा जफत गरी नष्ट गरियो। रामकेशरी प्रजापतिको चिया तथा मिठाई पसल तराजु नवीकरण गर्ने, प्याकेजिङ्ग सामानमा खाद्य विभागबाट अनुज्ञापत्र लिई लेवल राखी मात्र बिक्री वितरण गर्ने, खानेकुरा र मिठाई झिंगा नभन्किने गरी र धुलो नपस्ने गरी जालीले छोप्ने, भान्छा र पकाउने भाँडाकुडा फोहर भएकाले सफा गर्न, मिठाईमा ५ केजी मैदामा १ ग्राममात्र खाद्य रंग प्रयोग गर्न निर्देशन दिएको उनले बताए।"
पुष्प मेलामा गोदावरी र सुनाखरीको क्रेज,"ललितपुर : जावलाखेलको फुटबल मैदानमा १५औं गोदावरी फूलको प्रतियोगितात्मक प्रदर्शनी भइरहेको छ। बिहीबारदेखि सुरु भएको उक्त मेलामा गोदावरी फूलका विभिन्न जातका साथै अन्य फूल तथा फलफलुका बिरुवाहरू राखिएका छन्। मेलामा सहभागीले गोदावरी फूलका साथै सुनाखरीका विभिन्न जातका बिरुवा र इनडोर बिरुवामा विशेष चासो देखाएको पाइएको छ। टिस्यु कल्चर प्रविधिबाट प्रयोगशालामा उमारेर नर्सरीसम्म ल्याइएको सुनाखरीका बिरुवालाई मेलामा राखिएको माइतीघरस्थित अन्नपूर्ण रिसर्च सेन्टरकी अनुसन्धान निर्देशक प्राडाविजया पन्तले बताइन् संसारमा सबैभन्दा महंगो सौन्दर्य प्रशाधनको सामग्री बनाउने जापानी चेरी ब्लोशमको बिरुवा पनि आफूहरूले प्रयोगशालामै उमार्न सफल भएको नेपाल विज्ञान तथा प्रविधि प्रतिष्ठानकी प्राज्ञसमेत रहेकी पन्तले सुनाइन्। उक्त बिरुवालाई पनि प्रदर्शनीमा राखिएको छ। सुनाखरी भनेर जसले बुझेका छन् उनीहरू यही मेलामा पाइन्छ भनेर खोज्दै आफ्नो स्टलसम्म आइपुगेका सेन्टरकी अनुसन्धना अधिकृत सबरी राजबाहकले बताइन्। उनले भनिन्, 'यिनीहरू अरू जस्तो फूलेका बिरुवा होइनन्। अहिले हुर्कँदै गरेका साना बिरुवा छन्। तर पनि यसको महत्व बुझेर यसलाई हुर्काएर फूलाउँछु भन्दै खोज्दै आउने धेरै हुनुहुन्छ।' सुनाखरीले सौन्दर्य बढाउने मात्र नभई विभिन्न रोगका लागि औषधीय गुणले पनि भरिपूर्ण हुने हुँदा मानिसले यसलाई खोजी खोजी लगाउन थालेका डा पन्तको अनुभव छ। पुष्प व्यवसायी रामकुमार बस्नेतले पोहोरको तुलनामा यसपाली मेलामा त्यति भिडभाड नभएको बताए। माइ नर्सरीबाट स्टल राखेका उनले आफ्नो स्टलमा २०२५ थरिका फूलका बिरुवा राखेका छन्। सयौं स्टल रहेका मेलामा वन तथा वातावरण मन्त्रालयको वनस्पति विभाग अन्तर्गतको राष्ट्रिय वनस्पति उद्यानको स्टल पनि रहेको थियो। स्टलमा बिक्री गर्न नभई प्रदर्शनीका लागि मात्र विभिन्न फूलका प्रजातिहरू राखिएका थिए। प्रदर्शनीमा आएर सुनाखरी, गोदावरीलगायतका विभिन्न फूलका बिरुवाहरूसमेत किनेकी वनस्पति विभागकी महानिर्देशक डा राधा वाग्लेले पुष्पा मेला आफूलाई निकै राम्रो लागेको प्रतिक्रिया दिइन्। फ्लोरिकल्चर एशोसियसन नेपालले आयोजना गरेको प्रदर्शनी आइतबारसम्म चल्नेछ। प्रदर्शनीमा जम्मा ५५ वटा स्टल रहेकामा ४९ वटा व्यावसायिक स्टल, चारवटा सूचनामूलक र दुइटा प्रतिस्पर्धात्मक स्टल रहेको आयोजक संस्थाका अध्यक्ष मिनबहादुर तामाङले बताए। मानिसप्रति फूलको रुचि बढ्दै गएकाले प्रत्येक वर्ष १० देखि १५ प्रतिशतसम्म माग बढेको उनको भनाइ छ। तामाङका अनुसार प्रदर्शनीको पहिलो दिन बिहीबार करिब साडे आठ हजारले मेला अवलोकन गरेका र करिब साढे १५ लाख रुपैयाँ बराबरको फूल बिक्री भएको छ।"
लजको कोठाभित्र गोप्य रूपमा भिडियो रेकर्ड गर्ने व्यक्ति पक्राउ,"काठमाडौं : लजको कोठाभित्र गोप्य रूपमा भिडियो रेकर्ड गर्ने व्यक्ति पक्राउ परेका छन्। पक्राउ पर्नेमा काठमाडौंको चन्द्रागिरी१५ घर भई हाल बाँसबारीस्थित बाँसबारी रेष्ट्रो एण्ड क्याफेको म्यानेजर पदमा कार्यरत ४२ वर्षीय मुकेश माली रहेका छन्। काठमाडौं महानगरपालिका३, बाँसबारीस्थित रेष्ट्रो क्याफे एण्ड लजमा बस्न आउने पाहुनाहरुको गोप्य रूपमा अश्लील भिडियो रेकर्ड गर्ने गरेको आरोपमा उनलाई पक्राउ गरिएको हो। तत्कालै प्रहरी वृत्त महाराजगञ्जबाट प्रहरी अधिकृत सहितको टोली उक्त लजमा पुगी उनको साथमा रहेको मोबाइल फोन नियन्त्रणमा लिई चेक जाँच गर्दा मोबाइल फोनमा गेष्ट हाउसमा बस्ने गरेका विभिन्न व्यक्तिहरूका रेकर्डेड भिडियो फेला परेको छ। उनको साथबाट आइफोन १२ प्रो म्याक्स बराबद गरिएको छ। मुलुकी अपराध संहिता २०७४ को परिच्छेद५ को 'सार्वजनिक हित, स्वास्थ्य, सुरक्षा, सुविधा र नैतिकता विरुद्धका कसूर' अन्तर्गत दफा ११८ 'अभद्र व्यवहार गर्न नहुने' मुद्दामा जिल्ला प्रशासन कार्यालय काठमाडौंबाट पाँच दिनको म्याद गरी प्रहरी वृत्त महाराजगञ्जबाट थप अनुसन्धान भई रहेको छ।"
तिहार विशेष रमाइलो मेला सुरु,"भक्तपुर : भक्तपुरको आदर्शमा शुक्रबारदेखि तिहार विशेष रमाइलो मेला सुरु भएको छ। आदर्शको सूर्यविनायक हरित कृषि तथा थोक बजारभित्र सस्तो बजारको शुभारम्भ एवं सूर्यविनायक हरित कृषि तिहार विशेष रमाइलो मेला २०७९ सुरु भएको हो। सूर्यविनायक हरित कृषि तथा थोक बजारको आयोजनामा मेला सुरु भएको हो। मेला कार्तिक ९ गतेसम्म चल्ने छ। मेलाका क्रममा दैनिक विभिन्न राष्टिय कलाकारहरूबाट गीत, संगीत, नृत्यमार्फत मनोरञ्जन गराउने कार्यक्रम रहेको जनाइएको छ। प्रत्येक दिन बिहान साढे ११ बजेदेखि राति साढे सात बजेसम्म मनोरञ्जनात्मक कार्यक्रम हुने जनाइएको छ। यस क्रममा गीत संगीतबाट मनोरञ्जन लिन सकिने र सस्तो बजारबाट आफूलाई आवश्यक सामानहरू खरिद गर्न सकिने छ। साथै तरकारी बजारबाट थोक मूल्यमा तरकारी पनि खरिद गरेर लान सकिने जनाइएको छ। मेलामा सहभागी हुन प्रतिव्यक्ति ५० रुपैयाँ टिकट दर रहेको छ। साथै विद्यार्थीका लागि प्रतिव्यक्ति ३० रुपैयाँ प्रवेश शुल्क राखिएको छ। मेलामा वृद्धवृद्धा, अपांग, पत्रकार आदिका लागि निःशुल्क प्रवेशको व्यवस्था गरिएको जनाइएको छ।"
निर्वाचनको सुरक्षाका विषयमा सुरक्षा निकायका प्रमुखहरूसँग छलफल,"काठमाडौं : आगामी मंसिर ४ गते हुने प्रतिनिधि सभा तथा प्रदेश सभा निर्वाचनका लागि शान्ति सुरक्षाको तयारीका बारेमा आज राष्ट्रिय मानव अधिकार आयोगले सुरक्षा निकायका प्रमुख तथा प्रतिनिधिहरूसँग छलफल गरेको छ। छलफलमा राष्ट्रिय मानव अधिकार आयोगका कार्यवाहक अध्यक्ष डा सूर्य ढुङ्गेलले निर्वाचनलाई स्वतन्त्र, निष्पक्ष र भयरहित वातावरणमा सम्पन्न गर्न सुरक्षा निकायको भूमिका महत्वपूर्ण हुने बताउँदै सुरक्षा व्यवस्थामा आपसी सहकार्य र समन्वय हुनुपर्नेमा जोड दिए। सुरक्षा निकायका प्रमुख तथा प्रतिनिधिहरूले शान्तिसुरक्षाको वर्तमान अवस्था, विगतको निर्वाचनको सुरक्षा अनुभव, आगामी निर्वाचनमा आउनसक्ने सुरक्षा चुनौती र भइरहेको सुरक्षा तयारीका बारेमा जानकारी गराएका छन्। छलफलमा आयोगका कार्यवाहक अध्यक्षका साथै नेपाल प्रहरीका प्रहरी महानिरीक्षक धिरजप्रताप सिंह, राष्ट्रिय अनुसन्धान विभागका मुख्य अनुसन्धान निर्देशक हुतराज थापा, सशस्त्र प्रहरी बलका प्रहरी वरिष्ठ उपरीक्षक युवराज अर्याल एवम् सुरक्षा निकायका अधिकृत तथा आयोगका कर्मचारीहरू सहभागी भएका थिए।"
"कपिलवस्तुमा सशस्त्र प्रहरी सवार ट्रक दुर्घटना : २ जनाको मृत्यु, आधा दर्जन घाइते","कपिलवस्तु : कपिलवस्तुमा सशस्त्र प्रहरी सवार ट्रक दुर्घटना हुँदा दुई जनाको मृत्यु भएको छ। शुक्रबार साँझ जिल्लाको बाणगंगा नगरपालिका३, सिउटीमा भएको सशस्त्र प्रहरीको ट्रक दुर्घटनामा साइकलमा सवार यात्रुसहित एक जना सशस्त्र प्रहरीको मृत्यु भएको हो। चार नम्बरबाट तौलिहवातर्फ जाँदै गरेको सशस्त्र प्रहरीको ट्रक अनियन्त्रित हुँदा साइकलमा सवार यात्रीलाई ठक्कर दिँदै दुर्घटनामा परेको प्रत्यक्षदर्शीले बताएका छन्। मृत्यु हुनेमा सवारी चालक सशस्त्र प्रहरी रमेश चौधरी रहेको प्रहरीले जनाएको छ। यस्तै स्थानीय अमर तङनामीको पनि निधन भएको प्रहरीको भनाइ छ। दुर्घटनामा आधा दर्जन बढी घाइते भएका छन्। तीन जनाको अवस्था गम्भीर भएकाले थप उपचारका लागि बुटवल रिफर गरिएको छ। थप चार जनाको सामुदायिक अस्पताल चारनम्बरमा उपचार भइरहेको छ।"
बायो इनर्जीले निम्त्याउँदै वन विनास,"काठमाडौं : वन श्रोतमा आधारित बायोमासलाई इन्धनका रूपमा परिणत गर्दा यसले जलवायुमा नकारात्मक असर पार्नुका साथै वन विनास, जैविक विविधता नष्ट गर्ने र वनमा आश्रित समुदायको वन अधिकारसमेत कुण्ठित पार्ने विज्ञले औंल्याएका छन्। अन्तर्राष्ट्रिय वायोमास एक्सन दिवसका अवसरमा शुक्रबार आयोजित कार्यक्रममा एक अध्ययन प्रतिवेदन सार्वजनिक गर्दै राष्ट्रिय जनवकालत मञ्च, नेपाल (नाफान)का पूर्व अध्यक्ष एवं वातावरणविद् भोला भट्टराईले उक्त कुरा बताएका हुन्। नाफान, ग्लोबल फरेष्ट कोयलिसन, इन्भायरोमेन्टल पेपर नेटवर्क र विपद् पत्रकारिता सञ्जाल (डिजेएन)को संयुक्त आयोजनामा भएको कार्यक्रममा भट्टराईले 'नेपालमा वन श्रोतमा आधारित वायो इनर्जी उत्पादनको औद्योगीकरण र महिला तथा वनमा निर्भर समुदायमा परेको प्रभाव' विषयक कार्यपत्र प्रस्तुत गरे। अध्ययनकर्ता भट्टराईले नेपालमा वायोमास इनर्जी रणनीति (२०१७) लागू गरिएको तथा रणनीतिले ठूलो मात्रामा बायोमास इनर्जी उत्पादनका लागि बाटो खोलेको उल्लेख गरे। उनले यही रणनीतिकै आधारमा बायोमास इनर्जीसम्बन्धी उद्योगहरू समेत धमाधम स्थापना भई बायोव्रिकेट, गुईंठा, पेलेट उत्पादन गरी बजारमा बिक्री हुन थालेको जानकारी गराए। अध्ययन प्रतिवेदनअनुसार नेपालको ग्रामीण क्षेत्रमा अझै पनि ७७ प्रतिशत इन्धनका रूपमा दाउरा, गुइँठालगायत कृषि क्षेत्रबाट फालिएका वस्तुहरू बाल्ने प्रचलन कायमै छ। वायुफ्यूल वाच र ग्लोबल फरेष्ट कोलिसनको अध्ययनअनुसार वन उपजमा आधारित इनर्जी उत्पादनका लागि ठूलो ठाउँ चाहिने र यसले प्रत्यक्ष रूपमा वनमा आश्रित समुदाय र जलवायु परिवर्तन न्यूनीकरणमा नकारात्मक असर पार्ने देखिन्छ। बीबीसीको एक प्रतिवेदनअनुसार पनि औद्योगिक स्तरमा उत्पादित पेलेटले क्यानडाको वन क्षेत्रको व्यापक विनाश गरेको छ। नेपालमा करीब १० वटा बायोमास इनर्जी कम्पनीहरूले वन श्रोतमा आधारित उर्जा (वायो विक्रेट, पेलेट आदि) उत्पादन गरी बजारीकरण गरिरहेका छन्। यीमध्ये केहीले औधोगिक स्तरमा पेलेट उत्पादन लक्ष्य लिई सरकारसँग वनमा रहेको वायोमास संकलन र प्रयोगको सम्झौता गरी उत्पादन सुरु गरेका छन्। यद्यपि अध्येता भट्टराईका अनुसार यो प्रकृया भविष्यमा नेपालका लागि जोखिमपूर्ण छ। प्रतिवेदनअनुसार बायोमासको संकलन कार्यले वनविनाश तीब्र रूपमा बढ्ने देखिन्छ। बायोमास अर्थात् वनमा रहेका घाँस, पात, पतिंगर, बुट्यान, हाँगाबिंगाको साथमा वनका बिरुवा र रुख समेत काटिन थालेका छन्। बायो इनर्जी कम्पनीसँग सम्झौता भएपछि स्थानीय बासिन्दाले वन पैदावार उपभोग गर्न नपाउने जोखिम बढ्दै गएको छ। भट्टराई भने, 'वन क्षेत्र सामुदायिक अर्थात साझा संस्कृति हो। यदि वनमाथि नाफामूलक कम्पनीलाई यो अधिकार दिइयो भने वन माथिको सामुदायिक अधिकार कुण्ठित हुन्छ।' 'हाम्रो भविष्य धुवाँमा नउडाऔं' भन्ने नारासहित विश्वव्यापी रूपमा यस दिवस मनाइएको जानकारी दिँदै विपद् पत्रकारिता सञ्जालकी अध्यक्ष अमिका राजथलाले आगामी नोभेम्बरमा हुने संयुक्त राष्ट्र संघीय कोप सम्मेलनमा नीति निर्माण तथा दवाव सिर्जना गर्न अध्ययनले सहयोग गर्ने बताइन्। वन, वातावरण विज्ञ तथा नाफानका कार्यकारी सदस्य योगेन्द्र विजय दाहालले वन तथा वातावरणको संरक्षणका लागि सबैलाई सक्रिय सहभागिता जनाउन आग्रह गरे।"
बन्दीपुरमा चितुवाको आक्रमणबाट बालिकाको मृत्यु,"तनहुँ : तनहुँको बन्दीपुर गाउँपालिका३ सिस्नेघारीमा चितुवाको आक्रमणबाट शुक्रबार बिहान एक बालिकाको मृत्यु भएको छ। आक्रमणबाट ११ वर्षीया बीना चेपाङको मृत्यु भएको बन्दीपुर गाउँपालिकाका प्रवक्ता शिवकुमार श्रेष्ठले जानकारी दिए। घरबाट सानीआमाको घर जाँदै गर्दा सालघारीमा चितुवाको आक्रमणबाट ती बालिकाको मृत्यु भएको हो। शुक्रबार बिहान ६:३० बजेको समयमा चितुवाले आक्रमण गरेको प्रवक्ता श्रेष्ठले बताए। चितुवाले बालिकाको घाँटीमा आक्रमण गरेको थियो। 'घरदेखि सानीआमाको घरको दूरी दुई सय मिटर छ, बाटोमा सालघारी पर्छ, सानीआमाको घर आउनुभन्दा ५० मिटर वर चितुवाले आक्रमण गरेछ', उनले भने। बालिका सोही वडाको जनता प्राविमा कक्षा ५ मा अध्ययनरत थिइन्। पछिल्लो समय बन्दीपुरमा चितुवाको आक्रमण बढेको छ। गत असारमा बन्दीपुर गाउँपालिका१ र ४ मा चितुवाको आक्रमणबाट एक जना बालकको मृत्यु भएको थियो भने दुई जना घाइते भएका थिए। चितुवाको आक्रमणबाट बन्दीपुर१ का पाँच वर्षीय बालक सुप्रिम बगाले मगरको मृत्यु भएको थियो। बन्दीपुर गाउँपालिका४ की आठ वर्षीया रियाना थापा र बन्दीपुर गाउँपालिका१ बाघदलेका ३५ वर्षीय भीमलाल गरञ्जा चितुवाको आक्रमणबाट घाइते भएका थिए। पछिल्लो केही वर्षयता तनहुँमा चितुवाको आक्रमणबाट मानिस घाइते तथा मृत्यु हुने क्रम बढेको छ। चितुवाको आक्रमणबाट पछिल्लो पाँच वर्षको अवधिमा १२ बालबालिकाले ज्यान गुमाएका छन्। चितुवाको आक्रमणबाट ज्यान गुमाउनेमा १२ वर्षभन्दा कम उमेरका बालबालिका छन्। रासस"
चुनावी सुरक्षा तयारी तीव्र,"काठमाडौं : सरकारले आगामी मंसिर ४ गते हुने प्रतिनिधिसभा तथा प्रदेशसभाको निर्वाचनका लागि सुरक्षा तयारी तीव्र पारेको छ। यसका लागि गाउँदेखि सहरसम्मका हरेक निर्वाचन स्थल र क्षेत्रमा भयरहित वातावरणमा मतदान सम्पन्न गराउन ४ वटै सुरक्षा निकायलाई निर्देशन दिएको छ। गृह मन्त्रालयले निर्वाचन लक्षित एकीकृत सुरक्षा योजना बनाएर कार्यान्यवनमा लैजान देशभरका जिल्ला प्रशाशन कार्यालयमा पत्राचारसमते गरिसकेको छ। सरकारले सीमा नाकामा कडाइ गर्नाका साथै सहर, बजार र गाउँगाउँमा पनि सिभिल तथा बर्दीमै सुरक्षाकर्मी खटाएको छ। १ लाख १५ हजार म्यादी प्रहरी निर्वाचन सुरक्षालाई लक्षित गर्दे यसपटक १ लाख १५ हजार म्यादी प्रहरी छनौट गरिएको नेपाल प्रहरीका प्रवक्ता डीआईजी टेकप्रसाद राईले बताएका छन्। प्रहरी प्रधान कार्यालयले ४० दिनको कार्यविधि तोकेर म्यादी प्रहरी छनौट गरेको हो। उनीहरूको कात्तिक ८ तालिम सकिएपछि ९ गतेदेखि नै फिल्डमा खटिने भएका छन्। निर्वाचन सुरक्षामा खटिने म्यादी प्रहरीले तलव, भत्ता, रासन, पोशाकसहित एकमुष्ट ५० हजार १६० रुपैयाँ प्राप्त गर्नेछन्। ७५ हजार नेपाली सेना निर्वाचन सुरक्षाका लागि ७५ हजार नेपाली सेना परिचालन हुने भएका छन्। राष्टपतिबाट निर्देशन भएअनुसार ७७ वटै जिल्लामा खटिने स्टान्डबाई र रिर्जव फौज तयारी अवस्थामा रहेको नेपाली सेनाका प्रवक्ता नारायण सिलवालले बताए। मतपत्र छपाइ, ढुवानी र सुरक्षा तथा बाह्य सुरक्षालगायत विमानस्थल, कारागारको पनि सुरक्षा जिम्मा नेपाली सेनाको छ। ७५ वटै जिल्लामा बम डिस्पोजल टोली खटिनेछ। चुनावको मिति एक महिनाअघिबाट अप्रेसन बेस कार्यक्रम छ। चुनावको दिन जुनसुकै मतदान स्थलमा पनि आवश्यक परेको खण्डमा ३० मिनेटमा नै सेना पुग्नेगरी तयारी छ, प्रवक्ता सिलवाल भन्छन्, पैदल, गाडी तथा हवाई माध्यम प्रयोग गरी। ३० मिनेटमा सेना पुग्न सक्नेछ। निर्वाचन सुरक्षाको सम्पूर्ण तयारीका लागि सरकारले सेनालाई ९६ करोड बजेट प्रदान गर्ने निर्णय गरेको छ। सेनाले ३ अर्ब २४ करोड बजेटको माग गरेको थियो। बजेट निकासाको प्रक्रियामा छ। सेनाले बाहिरी सुरक्षा र अति संवेदनशील तथा संवेदनशील जिल्लाका मतदानस्थलको सुरक्षा गर्नेछ। विष्फोटक पदार्थ निस्क्रिय पार्ने, सुरक्षा समितिको निर्णयबमोजिम आवश्यक फौज परिचालन गर्नेलगायतको जिम्मेवारीसमेत पाएको छ। त्यस्तै, सेनाले निर्वाचन सुरक्षाका लागि उपत्यकाबाहिर रहेका सबै कमान्ड हेडक्वाटरमा निर्वाचन हुनु १० दिनअघिबाट इटहरी, पोखरा र सुर्खेतमा हेलिकप्टर राख्ने तयारी गरेको छ। ३५ हजार सशस्त्र प्रहरी बल म्यादी, सेना खटाए जस्तै सरकारले निर्वाचनमा ३५ हजार सशस्त्र प्रहरी परिचालन गर्ने भएको छ। यसका लागि ७० करोड रुपैयाँसमेत स्वीकृत गरेको र केही रकम आउने पाइपलाइनमा रहेको प्रवक्ता थापाले बताए। निर्वाचन अधिकृत र मुख्य निर्वाचन अधिकृतको सुरक्षाको सम्पूर्ण जिम्मेवारी सशस्त्र प्रहरीलाई छ। जिल्ला निर्वाचन सुरक्षा कार्यालयको सुरक्षाको जिम्मा पनि सशस्त्र प्रहरीले लिने भएको छ। सरकारले सशस्त्र प्रहरीलाई विशेषगरी सीमा सुरक्षामा कडाइ गर्नुका साथै सिमानाकाबाट हातहतियार तथा बम, बारुद भित्रन सक्ने सम्भावनालाई ध्यान राख्न परिचालन गरेको छ। प्रवक्ता थापा भन्छन्, निर्वाचन सुरक्षाका लागि आवश्यक तालिम पनि सम्पन्न भइसकेको छ। हामी तयारी अवस्थामा छौं। चाडपर्व पनि चलिरहेको र नजिकै तिहार आएकाले पनि विशेष निगरानी बढाएको छ। स्थानीय निर्वाचनको तुलनामा सुरक्षाका दृष्टीले केही चुनौती रहेको थापाको भनाइ छ। गृहमन्त्रीको अध्यक्षता रहने केन्द्रीय सुरक्षा समितिले सुरक्षा निकायहरूबीच समन्वय गर्नेछ। समितिमा गृह सचिव, रक्षा सचिव, सुरक्षा निकायका प्रमुख र गृह मन्त्रालयका शान्ति सुरक्षा हेर्ने सहसचिव सदस्य सचिव छन्। समितिले सुरक्षा अवस्थाको विश्लेषण गरी सोहीअनुरूप शान्ति, सुरक्षा कायम गर्न निर्देशन दिनेछ। गृह सचिवको संयोजकत्वमा स्थानीय निर्वाचनको सुरक्षालाई मध्यनजर गर्दै केन्द्रीय कमान्ड पोस्ट रहने छ। कमान्ड पोस्टमा सेनाका बलाधिकृत रथी, नेपाल प्रहरी, सशस्त्र प्रहरी बल र राष्ट्रिय अनुसन्धान विभागका प्रमुख सदस्य रहने छन्। केन्द्रीय कमान्ड पोस्टले सुरक्षा निकायले कार्यान्वयन गरेका समग्र सुरक्षा अवस्थाको मूल्यांकन गर्नेछ। त्यस्तै, गृह मन्त्रालय शान्ति सुरक्षा महाशाखा प्रमुखको संयोजकत्वमा केन्द्रीय सुरक्षा निर्वाचन सेल रहनेछ। जसको सदस्यहरूमा सेनाका सहायक रथी वा महासेनानी, नेपाल प्रहरी, सशस्त्र प्रहरी र राष्ट्रिय अनुसन्धान विभागका प्रथम श्रेणीका सुरक्षा अधिकारीहरू सदस्य रहने छन्। निर्वाचन सेल २४ सै घण्टा परिचालन हुनेछ। ७१ हजार ६९३ नेपाल प्रहरी परिचालन नेपाल प्रहरीका प्रवक्ता टेकप्रसाद राईका अनुसार निर्वाचन सुरक्षाका लागि ७१ हजार ६९३ नेपाल प्रहरी परिचालन हुनेछन्। निर्वाचन सुरक्षामा खटिने र सम्पूर्ण तयारीका लागि सरकारले प्रहरीलाई ५ अर्ब ९० लाख ९० हजार १६० बजेट स्वीकृत गरेको छ। राई भन्छन्, उम्मेदवारबीच हेट स्पिच, चुनाव प्रचार तथा क्याम्पियनका क्रममा झडप हुने सम्भावना छ। पोस्टर टाँस्ने क्रममा मतदाताबीच झगडा पर्न सक्ने हुन्छ। सादा पोसाकमा पनि प्रहरी खट्नेछन्। २९३० मतदान केन्द्र अतिसंवेदनशील चुनौतीपूर्ण भएका क्षेत्रलाई संवेदनशील, अतिसंवेदनशील र सामान्य गरी छुट्याइएको छ। प्रवक्ता राईका अनुसार २९३० मतदान केन्द्रलाई सरकारले अतिसंवेदनशील स्थानका रूपमा हेरेको छ। २४३८ मतदान केन्द्र संंवेदनशील स्थलका रूपमा छुट्ट्याएको छ। मतदान स्थलको अवस्था हेरिकन सुरक्षा व्यवस्था तयारी गरिएको छ। विद्यमान सुरक्षा अवस्था मुलुकको शान्ति सुरक्षाको पछिल्लो अवस्था सामान्य भए पनि निर्वाचनका समयमा केही सुरक्षा चुनौती हुने सरकारले विश्लेषण गरेको छ। चुनौती रहे पनि गृह मन्त्रालयका प्रवक्ता फणीन्द्रमणि पोखरेलले यो चुनाव शान्तिपूर्ण रूपमा सम्पन्न हुने विश्वास व्यक्त गरे। उनले भने, यसका अलावा पनि यसपटक एकै दलमा भएका उम्मेदवार पनि फरक दलमा उम्मेदवार भएको हुँदा असहयोग तथा जिताउने र हराउने क्रममा झडपलगायतका कार्य हुन सक्छन्। अहिलेसम्म निर्वाचन बहिष्कार गर्ने, निर्वाचनविरुद्धमा लाग्ने समूह खुलेआम नदेखिएको हुँदा निर्वाचन शान्तिपूर्ण हुनेमा विश्वास गरिएको छ। उनका अनुसार यस्ता गतिविधिमा गतिविधिमा संलग्न व्यक्ति, समूह, संगठनका गतिविधिहरूलाई निस्तेज र निष्प्रभावी बनाउन सुरक्षा निकायलाई निर्देशन दिएको छ। निर्वाचन आयोगका सूचना अधिकारी सूर्यप्रसाद अर्यालका अनुसार पहिलेका निर्वाचनभन्दा अहिले सुरक्षा थ्रेट कम देखिएको छ।"
"खुम्बु क्षेत्रमा पर्यटक बढे, एकै महिना १२ हजार भित्रिए","सोलुखुम्बु : विश्वको सर्वोच्च शिखर सगरमाथा क्षेत्र स्वदेशी तथा विदेशी पर्यटकले खचाखच हुन थालेको छ । पछिल्लो एक महिना असोजमा मात्रै १२ हजार ४ सय ५१ जना पर्यटक खुम्बु पुगेको सगरमाथा राष्ट्रिय निकुञ्जको तथ्यांक छ । सगरमाथा क्षेत्रमा प्रवेश गर्ने पर्यटकको जोरसल्ले प्रवेशद्वारमा अनिवार्य दर्ता गर्ने व्यवस्था छ । सगरमाथा लगायतका हिमाली दृश्यको अवलोकन गर्ने पर्यटकको संख्या बढेसँगै यस क्षेत्रका व्यवसायी उत्साहित छन् । यतिबेला जिल्लाको खुम्बु क्षेत्र पुग्ने पर्यटक दिनप्रतिदिन बढिरहेका छन् । ट्रेकिङको सिजन शुरु भएसँगै पर्यटन व्यवसायी पनि लुक्ला पुगेका छन् । पर्यटन मार्गमा पर्ने लुक्ला, जोरसल्ले, फाक्दिङ, नाम्चे, खुम्जुङ, तेङ्बोचेलगायत ठाउँका होटल व्यवसायी पर्यटकको स्वागतमा व्यस्त छन् । नाम्चेका होटल व्यवसायी लामाकाजी शेर्पाका अनु्सार होटल व्यवसायी व्यवसायमा निक्कै व्यस्त छन् भने सो क्षेत्रको बाटो, चौतारा तथा होटल लज पर्यटकले नै भरिभराउ बनेका छन् । दशैँको बेला खराब मौसमका कारण उडान नहुँदा पर्यटक आउन सकेका थिएनन् । मौसममा सुधार भएसँगै पर्यटकको लर्को लाग्न थालेको हो । लुक्लामा अहिले दैनिक ३२ वटा भन्दा बढी उडान हुने गरेको छ । उडानसँगै व्यस्ता बढेको नागरिक उड्ययन प्राधिकरण लुक्लाका प्रमुख द्वारीका अछामीले बताए । खुम्बुमा वर्षको दुई पटक वैशाख, जेठ, असार र असोज कात्तिक, मंसिरलाई मुख्य पर्यटकीय सिजन मानिन्छ । जोरसल्ले चेकपोष्टका कर्मचारीमा पनि व्यस्तता बढेको सगरमाथा राष्ट्रिय निकुञ्जका प्रमुख संरक्षण अधिकृत भूमिराज उपाध्यायको भनाइ छ । उनले भने, व्यस्तताको त कुरै नगरौँ न, टूरिष्टहरू धमाधम खुम्बु भित्रिदै छन् निकुञ्जका चेकपोष्टका कर्मचारीमा पनि अत्यन्त व्यस्तता बढेको छ । कुनै दिन त उनीहरूलाई खान फुर्सद समेत नभई इन्ट्रि गर्नमा जुटेका छन् । लामो समय कोरोना कहरको चपेटामा परेको खुम्बुको पर्यटन व्यवसाय विस्तारै लयमा फर्किएसँगै होटल सञ्चालक तथा पर्यटन व्यवसायी उत्साही छन् । मौसममा सुधार भएकाले पर्यटकहरू पनि मनमोहक दृष्य अवलोकनमा रमाईरहेका छन् ।"
गोली प्रहारको आरोपमा ४ पक्राउ,"मलंगवा : सर्लाहीको बागमती नगरपालिका१ मिलनचोकस्थित सगुन बचत तथा ऋण सहकारी संस्था हरिवनको सेवा केन्द्रका प्रमुख साजन कार्कीमाथि गोली प्रहार गरेको आरोपमा प्रहरीले ४ जनालाई पक्राउ गरेको छ। पक्राउ पर्नेमा ३ जना भारतीय र १ जना नेपाली नागरिक छन्। जिल्ला प्रहरी कार्यालय सर्लाहीले बिहीबार पत्रकार सम्मेलन गरेर उनीहरू सार्वजनिक गरेको हो। पक्राउ पर्नेमा भारतका बिहार राज्य जिल्ला शिवहर थाना छप्रा ग्रामपञ्चायत तरयानी छप्रा८ बस्ने भूषण सिंहका १९ वर्षीय छोरा रेहान भन्ने आलोक सिंह, जिल्ला बैशाली थाना उद्योगी क्षेत्र ग्रामपञ्चायत सुलतानपुर१० बस्ने अरबिन्दकुमार यादवका १९ वर्षीय छोरा सौरभकुमार यादव, जिल्ला मोतिहारी थाना सिगारगन्ज ग्रामपञ्चायत हराज१२ निवासी अरुण सिंहको १९ वर्षीय छोरा गुलसनकुमार सिंह छन्। त्यस्तै, सर्लाही धनकौल गापा१ निवासी सोनफी सहनीको ३२ वर्षीय छोरा डीजे भन्ने धीरेन्द्र सहनी छन्। बुधबार बिहान साढे १० बजेतिर ३ जना सेवा केन्द्रको कार्यालयभित्र पसेर प्रमुख कार्कीलाई पैसा दिन भन्दै धम्क्याएपछि कार्कीले प्रतिकार गरेका थिए। प्रतिकार गर्ने बितिकै उनीहरूले कार्कीमाथि गोली प्रहार गरेका थिए। गोली कार्कीको तिघ्रा, कुम, ढाड र कोखामा गोली लागेको प्रहरीले जनाएको छ। गोली प्रहार गरेपछि ३ जना भारतीय नम्बर प्लेटको एउटै मोटरसाइकलमा चढेर दक्षिणतर्फ भागेका थिए । कार्कीको शरीरका विभिन्न ३ ठाउँमा गोली लागेको प्रहरीले जनाएको छ। लालबन्दी नपा२, जुटपानी निवासी ३० वर्षीय कार्कीको हरिवनस्थित सरस्वती अस्पतालमा प्राथमिक उपचारपछि अहिले ललितपुरको मेडिसिटी अस्पतालमा उपचार भइरहेको छ। ३ जना भारतीय नागरिकलाई बुधबार मध्यरात बलरा नगपालिका३ लक्ष्मीपुरबाट पक्राउ गरेको प्रहरीले जनाएको छ। धीलाई भने धनकौल१ बाट पक्राउ गरेको छ। प्रहरी देखेपछि सहनी नहरमा हाम फालेर भाग्न खोजेका थिए। उनलाई पक्राउ गर्न प्रहरीले गोलीसमेत चलाएको थियो। देब्रे खुट्टाको घुँडामुनि लागेपछि उनी पक्राउ परे। घाइते सहनीको प्रादेशिक अस्पताल मलंगवामा उपचार भइरहेको छ। पत्रकार सम्मेलनमा बोल्दै जिल्ला प्रहरी कार्यालय सर्लाहीका प्रहरी उपरीक्षक प्रवीन पोखरेलले लुटेराहरू एक दिनअघि पनि सहकारीमा आएर रेकिङ गरेको थियो। मंगलबार कार्यालयमा पुगेर सबै वस्तुस्थिति थाहा पाएपछि भोलिपल्ट (बुधबार) आएर सहकारी लुट्ने प्रयास गरेका थिए। कर्मचारी कार्की मार्सल आटका खेलाडी भएका कारण लुटेरहरूसँग प्रतिकार गर्न सकेका थिए। समान्य व्यक्ति भएको भए ३३ जनासँग प्रतिकार गर्न सक्दैन्थ्यो। सीसीटीभी फुटेज हेर्दा कार्की र लुटेराहरूसँग खुब घम्साघम्सी भएको देखिन्छ। पक्राउ परेकाविरुद्ध ज्यान मार्ने उद्योगमा मुद्दा चलाउने प्रहरी उपरीक्षक पोखरेलले बताए।"
ट्याक्टर दुर्घटना हुँदा चालकको मृत्यु,"उदयपुर : उदयपुरको त्रियुगा नगरपालिका१५, दहरमा ट्याक्टर दुर्घटना हुँदा चालकको मृत्यु भएको छ। मृत्यु हुनेमा उदयपुरको त्रियुगा नगरपालिका१३, असारीका २२ वर्षीय विकाश राई रहेका छन्। दुर्घटनामा परी गम्भीर घाइते भएका राईको उपचारका क्रममा आज शुक्रबार बिहान पौने ११ बजे जिल्ला अस्पताल उदयपुरमा मृत्यु भएको हो। प्रदेश २०१००१ त १०३३ नम्बरको ट्याक्टर बिहान साढे ९ बजे अनियन्त्रित भई दुर्घटना भएको जिल्ला प्रहरी कार्यालय उदयपुरले जानकारी दिएको छ।"
भ्रष्टाचार मुद्दामा किन बढ्यो सफाइ ?,"काठमाडौं : विसं २०७९ वैशाख ८ गते प्रतिवादी मागैन महतो र रामनारायण पोदारलाई घुस रिसवत मुद्दामा विशेष अदालतले सफाइ दियो। घुस माग्ने महतो र ११ हजार घुससहित रंगेहात पक्राउ परेका पोदारलाई अख्तियारले प्रमाणसहित मुद्दा दायर गरेको थियो। तर विशेषले आरोप दाबी शंकारहित तवरबाट पुष्टि गर्नुपर्ने दायित्व वादी पक्षमा रहने, शंकाको सुविधा अभियुक्तले पाउने भन्दै सफाइ दिएको थियो। घुस लिई झुटा कागजातका आधारमा विदेशी सवारी चालक अनुमतिपत्रको नेपालीकरण भन्दै सुन्दर भट्टराई, यामलाल ढकाल, यादव पौडेल र राजु सेढाईविरुद्ध अख्तियारले मुद्दा दायर गरेको थियो। तर विशेषले अदालतले २०७८ चैत २२ गते उनीहरूले घुस लिएको यकिन र वस्तुनिष्ट तवरबाट पुष्टि हुन नसकेको भन्दै सफाइ दिएको थियो। यो मुद्दामा अख्तियारले सर्वोच्चमा पुनरावेदन गरेको छ। यातायातका कर्मचारीले झुटा कागजातका आधारमा विदेशी सवारी चालक अनुमतिपत्रलाई नेपालीकरण गरी भ्रष्टाचार गरेको भन्ने तथ्य स्थापित भएको भनी कसुर ठहर गरी सकेको, ५ लाख ४ हजार घुस लिनुखानु भनेको सप्रमाण पुष्टि भएको तथा उजुरकर्ता र मौकामा कागज गर्ने व्यक्तिले अदालतमा आरोप मागदाबी व्यहोरालाई समर्थन हुने गरी बकपत्र गरेकोलगायतका प्रमाणसमेत पेस गरेको छ। प्रतिवादी नवीनकुमार साह र वीरेन्द्रकुमार साहविरुद्ध घुस लिई भ्रष्टाचारका गरेको मुद्दामा १५ लाख ९६ हजार बिगो कायम गरी अख्तियारले मुद्दा दायर गरेको थियो। २०७९ जेठ ६ मा अख्तियारको यो मुद्दामा विशेषले साहद्वयले कसुर इन्कार गरेको, अडियो संवाद र स्क्रिप्ट राइटिङ कानुनसम्मत तवरबाट तयार भएको नदेखिएको, बरामद भएको रकम राज्यकोषको भई उजुरकर्तालाई उपलब्ध गराएको लगायत विषय देखाउँदै सफाइ दिएको छ। विशेषको सफाइविरुद्ध अख्तियारले थप प्रमाणसहित पुनरावेदन गरेको छ। विशेषले २०७८ चैत ११ गते फैसला गरेको प्रश्नपत्र गोपनीयता भंग गरी भ्रष्टाचार मुद्दामा दिएको सफाइविरुद्ध पनि अख्तियारले सर्वोच्चमा पुनरावेदन गरेको छ। विशेषले भक्तबहादुर शाही र घनश्याम भण्डारीलाई आरोपत्रको मागदाबीबमोजिम कसुर ठहर गरेको थियो। तर, टेकबहादुर भण्डारी र दलबहादुर विश्वकर्मालाई सफाइ दिएको थियो। प्रमाणको अभाव भएको, दलबहादुर परीक्षार्थीसम्म रहेको, प्रश्नपत्रको गोपनीयता कायम गर्ने जिम्मेवारी नरहेको भन्दै सफाइ दिएको छ। तर अख्तियारले प्रश्नपत्रको गोपनीयता भंग गर्न टेकबहादुर र दलबहादुरको हात रहेको भन्दै पुनरावेदन गरेको छ। अख्तियारका अनुसार सफाइ पाएका टेकबहादुरको निर्देशनमा वार्ड सदस्यले सम्पूर्ण कार्य गरेको, उनकै मोबाइलबाट वार्ड सदस्यपदपूर्ति समितिका संयोजक भक्तबहादुर शाहीसँग फोन सम्पर्क गरी सरसल्लाह गरिएकोे छ। २०७९ वैशाख २ मा गलत प्रतिवेदन र झुटा बिल भर्पाईका आधारमा गैरकानुनी लाभ लिई भ्रष्टाचार मुद्दाका थमन योगी, तरुणबहादुर विष्ट, घनश्याम शर्मा, डम्बरबहादुर कामी, कर्णबहादुर विक र अनिता विकलाई सफाइ दिएको छ। बाटो निर्माणका सम्बन्धमा कुनै उजुरी परेको नदेखिएको, तर यसै निर्माणका विषयमा आरोपपत्र दायर गरिएको, अख्तियारवाट खटाइएका प्राविधिकले स्थानीय समेतलाई सोधपुछ गरी प्रतिवेदन दिएको भनी बकपत्र गरेको जस्ता कारण देखाउँदै सफाइ दिएको छ। यो मुद्दामा पनि अख्तियारले सर्वोच्चमा पुनरावेदन गरेको छ। विशेषले २०७९ वैशाख १४ मा फैसला गरेको धु्रव महतो ननियाको घुस मुद्दामा पनि अख्तियार पुनरावेदनमा गएको छ। प्रतिवादीबाट बरामद भएको नगदसहितको खानतलासी मुचुल्का, उजुरकर्ताले पेस गरेको सीडी, प्रतिवादीको हात धुँदा पानीको रंग परिवर्तन भएको मुचुल्का र पानीमा रहेको केमिकल फेनोल्फथालिन परीक्षण प्रतिवेदनलाई प्रमाणका रूपमा ग्रहण गर्न मिल्ने देखिन नआएको कारण सफाइ दिएको छ। उता अख्तियारले भने महतो नुनियाले अधिकार प्राप्त अधिकारीसमक्ष गरेको बयानमा प्रतिवादी रामप्रकाश सतराले बचावको लागि गुहार गर्नु भएको हुनाले म भावुक भएर अदालतमा बकपत्र गर्दा पहिले गरेको बयान कागजलाई प्रतिकूल हुन गएको हो, भनी खुलाएको भन्दै पुनरावेदन गरेको छ। यस्तै हालै अख्तियारले विशेष अदालतबाट फैसला भएका घुसरिसवतसम्बन्धी ८, प्रश्नपत्रको गोपनीयता भंग १ र गलत प्रतिवेदन तथा झुट्टा बिल भरपाई १ गरी जम्मा १० वटा मुद्दाविरुद्ध एकै दिन अख्तियारले सर्वोच्च्चमा पुनरावेदन दर्ता गरेको प्रवक्ता श्यामप्रसाद भण्डारीले जानकारी दिए। उनका अनुसार १ सय २२ मुद्दाको सर्वोच्चमा पुनरावेदन गरेको छ। पछिल्लो समयमा अख्तियारले दायर गरेको मुद्दामा ठूलो असफलता हात परेको छ। विशेष अदालतमा नयाँ नेतृत्व आएपछि धमाधम अख्तियारले दायर गरेको मुद्दामा सफाइ दिइएको छ। प्रवक्ता भण्डारी पनि सफलता दर कम भएपछि मुद्दा दायर गर्दा पेस गरेको प्रमाणका आधारमा सर्वोच्चमा पुनरावेदन गरिएको बताउँछन्। विशेषका पछिल्ला फैसलाले आयोग अनुसन्धान कमजोर भयो भन्ने बाहिर आयो, उनी भन्छन्, तर सफलता दर कम भयो। त्यस्तैले चित्त नबुझेर सर्वोच्चमा पुनरावेदन गरेका छौं। २०७८७९ मा अदालतबाट प्राप्त १ सय ४८ फैसलामध्ये ५८ मुद्दामा भ्रष्टाचार कसुर कायम भएको छ। विशेष अदालतबाट फैसलाको पूर्णपाठ प्राप्त भएको ५० दिनभित्र अख्तियारले सर्वोच्चमा पुनरावेदन गर्ने वा नगर्ने निर्णय गर्नुपर्छ। सुशासनविद् पदमिनी प्रधानाङ्ग न्यायालय स्वच्छ, निष्पक्ष नभएसम्म यस्तै हुने बताउछिन् । अख्तियारले जति प्रमाणसहित मुद्दा हाले पनि, न्यायालय नसुध्रिएसम्म यस्तै हुने हो, उनले भनिन् । न्यायाधीश नियुक्तिदेखिनै न्यायालयको सुधार हुन आवश्यक रहेको उनको भनाइ छ। ट्रान्सपरेन्सी इन्टरनेसनल नेपालका अध्यक्षसमेत रहेकी प्रधानाङ्ग अख्तियारले धेरै मुद्दा देखाउन कमजोर प्रमाणका आधार मुद्दा हाल्न भने नहुने सुझाव दिएकी छन्। उनले स्टिङ अपरेसन, अनुचित कार्यलगायत हुनै पर्ने जिकिर पनि गरिन्।"
बाँस झ्याङमा भेटियो १५ किलो गाँजा,विराटनगर : मोरङको जहदा गाउँपालिका२ भाथीगछस्थित बाँस झ्याङमा लुकाएर राखेको अवस्थामा प्रहरीले शुक्रबार बिहान १५ किलो गाँजा बरामद गरेको छ । इलाका प्रहरी कार्यालय रानीका प्रहरी निरीक्षक महेन्द्र दर्नाल नेतृत्वको टोलीले बिहान ५:३० बजेतिर लागूऔषध गाँजा बरामद गरेको हो । विशेष सूचनाका आधारमा गाँजा बरामद गर्न प्रहरी पुगेको थियो । गाँजा कसले लुकाएको हो भन्ने यकिन भइसकेको छैन । भारततिर निर्यात गर्नका लागि लुकाएर राखेको हुनसक्ने प्रहरीको अनुमान छ । मोरङ प्रहरीका प्रवक्ता डीएसपी दीपक श्रेष्ठले गाँजा लुकाउने व्यक्तिको खोजी तीव्र पारेर अनुसन्धान सुरु गरिएको जानकारी दिए ।
मोरङ कारागारका कैदीको मृत्यु,विराटनगर : विराटनगरस्थित जिल्ला कारागार मोरङमा कैद सजाय भुक्तान गरिरहेका एक जनाको मृत्यु भएको छ। जबरजस्ती करणी मुद्दाका कैदी मोरङको केराबारी गाउँपालिका१ का ५० वर्षीय डिकबहादुर विकको मृत्यु भएको निमित्त जेलर तुलसीराम भगतले जानकारी दिए। उनका अनुसार मुटु तथा पेटको समस्या देखिएपछि नोबेल शिक्षण अस्पतालमा उपचारका लागि भर्ना गरिएको थियो। उपचारकै क्रममा बिहीबार साँझ ५ बजेतिर मृत्यु भएको भगतले जानकारी दिए। उच्च रक्तचापको पुरानै समस्या रहेका विकलाई कोसी अस्पताल भर्ना गरिएको थियो। थप उपचारका लागि कोसीले नोबेल रेफर गरेको हो। जबरजस्ती करणी मुद्दामा विकलाई जिल्ला अदालत मोरङले २०७४ चैत ८ गते १० वर्ष कैद सजायको फैसला गरेको थियो। विकले २०८३ साल पुस २ गते सजाय भुक्तान गरिसक्ने थिए। शव परिवारलाई जिम्मा लगाएर पठाइएको कारागारले जनाएको छ। मोरङ कारागारमा हाल १ हजार ७४ जना कैदी बन्दी रहेका छन्।
पोलियो उन्मूलन हिरो,सुर्खेत : कर्णालीमा पोलियो रोग उम्मूलनमा महत्त्वपूर्ण योगदान गर्ने दुई जनालाई सम्मान गरिएको छ। पोलियो रोग उन्मूलनका लागि जनचेतना फैलाएको र प्रभावकारी रूपमा खोप अभियान सञ्चालन गरेको भन्दै उनीहरूलाई सम्मान गरिएको हो। कर्णाली प्रदेश स्वास्थ्य सेवा निर्देशनालयका निर्देशक डा रवीन खड्का र जिल्ला स्वास्थ्य सेवा कार्यालयका सेवानिवृत्त खोप सुपरभाइजर जितलाल ढकाललाई कर्णालीमा पोलियो उन्मूलनमा सघाएबापत कर्णालीका पोलियो उन्मूलन हिरोको रूपमा सम्मान गरिएको छ। विश्व पोलियो दिवसको अवसर पारेर बिहीबार डा खड्का र ढकाललाई सो सम्मान गरिएको हो। नेपालमा पोलियो नियन्त्रण र निवारण सुरु गरेदेखि नै कर्णालीका विभिन्न जिल्लामा पोलियो उन्मूलनमा महत्त्वपूर्ण काम गरेका जितलाल ढकाल र कर्णालीका ८ वटा जिल्लालाई पूर्ण खोपयुक्त जिल्ला बनाएर पोलियो उन्मूलनमा उल्लेख्य योगदान दिएका स्वास्थ्य निर्देशक डा खड्कालाई हिरोको रूपमा सम्मान गरिएको हो। वीरेन्द्रनगर नगरपालिका७ का वडाअध्यक्ष ध्रुवकुमार चपाईंले उनीहरूलाई सम्मान गरेका थिए। सो अवसरमा वडाअध्यक्ष चपाईंले सबैको योगदानले कर्णालीमा पोलियो उन्मूलनमा सहयोग पुगेको बताउँदै सम्मानित भएका डा खड्का र ढकाललाई बधाई दिए। सामाजिक विकास मन्त्रालयका लक्ष्मीनारायण तिवारी र पत्रकार महासंघ सुर्खेतका अध्यक्ष ललित बसेलले पोलियो उन्मूलन भए पनि नेपालका सीमा नाकाका जिल्लाहरूमा जोखिम कायमै रहेको बताए।
छानिए १७ नवउद्यमी,"विराटनगर : उद्योग संगठन मोरङको स्टार्टअप एन्ड इनोभेसन कार्यक्रमका लागि १७ जना नवउद्यमी छानिएका छन्। उद्योग संगठनले नयाँ व्यावसायिक सोच भएका युवामा उत्प्रेरकको भूमिका निर्वाह गर्ने उद्देश्यले गत वर्षदेखि कार्यक्रम सञ्चालन गरिरहेकोे छ। सो अन्तर्गत दोस्रो ब्याचमा ६ महिला र ११ पुरुष गरी छानेको हो। छनोट भएका स्टार्टअपलाई असोज २७ देखि ३० गतेसम्म सञ्चालन भएको चारदिने बुट क्याम्पमा बिजिनेस हेल्थ चेकअप गरी मेन्टर तथा बिजिनेस कोचसँग म्याच मेकिङ गराइएको थियो। नवउद्यमीलाई सघाउन १८ जना मेन्टर, ५ जना बिजिनेस कोच र ६ जना स्टार्टअप फेलोसमेत चयन गरिएको छ। व्यावसायिक योजना तयारी, प्राविधिक विषयमा मेन्टरसिप, कोचिङ तथा परामर्श र नेटवर्क विस्तारलगायत १२ महिने व्यावसायिक सेवा उपलब्ध गराउने संगठनको स्टार्टअप एन्ड इनोभेसन समितिका संयोजक सुरेन्द्र गोल्छाले बताए। नवउद्यमीले बिजिनेस क्यानभास मोडेल, बिजिनेस हेल्थ चेकअप, उपभोक्तासँग साक्षात्कार र लगानीमा समेत सहजीकरणलगायतका सुविधा पाउने उनले जानकारी दिए। कार्यक्रम कार्यान्वयनका लागि प्रदेशको उद्योग, श्रम तथा रोजगार मन्त्रालय, विराटनगर महानगर, स्विस कन्ट्याक्ट, आसामान नेपाल, पूर्वाञ्चल विश्वविद्यालय, अन्तरप्रेरणा प्रालि, नबिल बैंक र नेपाल युवा उद्यमी मञ्चलगायतका संस्थासँग सहकार्य गरेको छ।"
गम्भीर भएन प्रदेश सरकार,"विराटनगर : प्रदेश १ को इलाम चिया उत्पादनका लागि उपयुक्त मानिन्छ। जिल्लाको ८ प्रतिशत भूभागमा व्यावसायिक चियाखेती हुने गरेको छ। न्यानो तथा ओसिलो हावापानी, प्रशस्त वर्षा र घाम चिया खेतीका निम्ति उपयुक्त मानिन्छ। तर, बढ्दो तापक्रम र अनियमित वर्षाका कारण पछिल्लो समय इलामको चिया उत्पादन घट्दै गएको छ। विगत केही वर्षदेखि बेमौसमी वर्षा र बढ्दो तापमानका कारण उत्पादन खस्किँदै गएको स्थानीय कृषक बताउँछन्। उत्पादकत्व विगतका वर्षहरूको तुलनामा क्रमिक रूपमा खस्कँदो छ, स्थानीय कृषक धरणीप्रसाद घिमिरे भन्छन्, मौसमी अनुकुलताको अभावमा चियाबालीमा चिस्यानको कमी भएको छ। बेमौसमी वर्षा र लामो समयसम्मको खडेरीका कारण जिल्लाको ८५ प्रतिशत चियाखेती प्रभावित बनेको छ। आवश्यक आद्रताको अभाव र बढ्दो तापक्रमका कारण चियाको बोटमा विभिन्न प्रकारका किरा र रोगको प्रकोपसमेत बढेको स्थानीय बताउँछन्। किरा र रोगका कारण उत्पादकत्वमा ह्रास आएर खेती नै सखाप हुने जोखिम उच्च हुँदै गएको उनीहरूको भनाइ छ। लार्भा, रातो सुलसुले र रातो थ्रिप्स जस्ता किराको प्रकोपका कारण इलामको चियाखेती पहिलेजस्तो नरहेको चिया विज्ञ आरसी नेपाली बताउँछन्। उनी भन्छन्, किराले बिरुवाको पात खान्छन्। ठाउँठाउँमा प्वाल पार्छन्। यसले उत्पादकत्व घटनुका साथै चियाखेती ठूलो चुनौती थपेको छ। चियाखेतीलाई न्यानो तथा ओसिलो हावापानी, प्रशस्त वर्षा र लामो समयसम्म घाम लाग्ने ठाउँ उपयुक्त मानिन्छ। यसका लागि १२५ देखि ३० डिग्री सेल्सियस तापक्रम राम्रो मानिन्छ। त्यसरी नै चिस्यानयुक्त माटोको अम्लीयता ४५५५ सम्म भएमाचियाखेती फस्टाउँछ। तर, जलवायु परिवर्तनका कारण पछिल्लो समय चियाखेतीका लागि इलामको मौसम प्रतिकूल बन्दै गएको छ। असारसाउनमा वर्षा नहुने अथवा न्यून वर्षा हुने र असोजकात्तिकमा अत्याधिक वर्षा हुने समस्या पछिल्लो समय देखापर्दै गएको चिया विज्ञ नेपालले बताए। यसले चियाको गुणस्तरमा समेत ह्रास आएको जानकारी दिए। इलामको चियामा अब पहिले जस्तो स्वाद पाईंदैन्। गुणस्तरपनि खस्किँदै गएको छ,उनले भने। चियाखेतीका लागि चाहिने वार्षिक वर्षा न्यूनतम १ हजार २७० मिलिलिटर हो। तर, विगतका केही वर्षदेखि इलाममा वर्षा पनि औसमभन्दा कम हुन थालेको छ। वर्षाको मात्रा स्थानीय वातावरण र चियाखेती हुने क्षेत्रको सूक्ष्म जलवायुले निर्धारण गरे पनि सन् २००५ यता इलाममा वर्षाको मात्रा औसतभन्दा न्यून हुँदै गएको विभिन्न तथ्यांकले देखाएको छ। सोलुखुम्बुमा फल्नै छाड्यो स्याउ सोलुखुम्बु, ओखलढुंगा र खोटाङका कृषकहरूलाई कृषि क्षेत्रमा सहयोग पुर्याउन फाप्लुमा बागवानी केन्द्र स्थापना गरिएको छ। केन्द्रमा केही वर्षअघिसम्म लटरम्म स्याउ फल्थ्यो। तर, विगतका केही वर्षयता सोलुखुम्बुमा स्याउ उत्पादन क्रमशः घट्दै गएको छ। सल्लेरी, टाक्सिन्दु, गार्मा, तामाखानी, चौरी खर्क, बेनी, तिङ्ला, गोली, भकान्जे र छेस्कामलगायतका क्षेत्रमा स्याउको उत्पादनमा ठूलो ह्रास आएको स्थानीय कृषकहरू बताएका छन्। फूल फुल्ने समयमा बादल लाग्ने, बेमौसमी वर्षा हुने र स्याउको परागसेचन नै नहुनेलगायतका समस्याका कारण स्याउ उत्पादन घट्दै गएको उनीहरूको भनाइ छ। स्थानीय कृषक नवीन श्रेष्ठ भन्छन्, सोलुमा विगत ९ दशकभन्दा बढी समयदेखि स्याउ उत्पादन हुँदै आएको छ। ४५ वर्षअघि यहाँ स्याउको व्यावसायिक खेती सुरु भएको थियो। तर, हाल उत्पादनमा ९० प्रतिशतसम्म ह्रास आएको छ। पछिल्लो समय सोलुखुम्बुमा स्याउ फल्नै छाडेको केन्द्रका वरिष्ठ अधिकृत चन्द्रमान श्रेष्ठ बताउँछन्। जलवायु परिवर्तनका कारण फ्याट्टफुट्ट रूपमा फल्ने गरेको स्याउ पनि फल्न छोडेको उनको भनाइ छ। पहिले हिउँ पथ्र्यो, तापक्रम अनुकूल हुन्थ्यो। तर, अहिले ठीक उल्टो भइरहेको छ, उनले भने, चिसोमा अति चिसो र गर्मीमा अति गर्मी हुन थालेको छ। अस्वभाविक वर्षासमेत हुन थालेको छ। यस किसिमको हावापानी स्याउ खेतीका निम्ति ठीक होइन। स्याउका लागि उच्च हिउँ पर्ने स्थान, कम आद्रता, पानी कम पर्ने र घाम लाग्ने क्षेत्रलाई उपयुक्त मानिन्छ। तर, जलवायु परिवर्तका कारण मौसम प्रतिकुल बन्दै गएपछि स्याउ उत्पादन घट्नुका साथै यहाँका डेढ सय बढी किसान समस्यामा परेका छन्। सोलुखुम्बुमा २१३ हेक्टर क्षेत्रफलमा स्याउखेती हुने गरेको छ। बागवानी केन्द्रको १७५ हेक्टर जग्गामध्ये ८ हेक्टरमा स्याउको बगैंचा छ। तर, उत्पादनमा ह्रास आएपछि हाल कृषकहरूले यसको विकल्पमा किवी खेती सुरु गरेका छन्। पुराना जातका स्याउ लोप हुन थालेपछि सोलुखुम्बुमा नयाँ उच्च घनत्व स्याउ खेती पनि सुरु गरिएको छ। नेपालमा मनाङबाट सुरु भएको यो प्रविधि २०७३७४ सालबाट सोलुखुम्बुमा पनि भिœयाइएको हो। छिटो उत्पादन हुने भएकाले यसलाई व्यावसायिक रूप दिने तयारी रहेको केन्द्रले जनाएको छ। केन्द्रका अनुुसार गोल्डेन डेलिसियस र फुजी जातको स्याउको बिरुवा इटालीबाट आयात गरिएको हो। मनसुन बे्रकका कारण अत्याधिक गर्मी मनसुन बे्रकका कारण असार दोस्रो सातायता पानी नपरेपछि अत्याधिक गर्मीका कारण प्रदेश १ को मोरङ, सुनसरी, झापा र उदयपुरलगायतका जिल्लाका आमसर्वसाधारणको जनजीवन प्रभावित बनेको थियो। वायुमण्डलीय तापक्रममा वृद्धिसँगै हावासमेत नचलेपछि यसले जनजीवन अस्तव्यस्त बनाएको थियो। तुलनात्मक रूपमा गर्मी बढ्दा यसले शरीरमा घमौरा आउने, लु लाग्ने र मान्छे बेहोस हुनेलगायतका समस्याहरू देखिएको थियो। अत्याधिक गर्मीका कारण अस्पतालहरूमा समेत विभिन्न समस्या लिएर आउने बिरामीहरूको चाप बढेको थियो। अस्पतालहरूमा विशेषगरी सर्पदंश, ज्वरो, रुघाखोकी, झाडापखाला, प्रेसर र छाला रोगका बिरामीहरूको चाप बढेको थियो। जल तथा मौसम विज्ञान फिल्ड कार्यालय विराटनगरका अनुसार असार अन्तिम २ सातायता प्रदेश १ मा गर्मी बढेको थियो। गतवर्ष असारमा अत्याधिक गर्मी भए पनि नियमित पानी परेको थियो। तर, जलवायु परिवर्तनको प्रभावस्वरूप मनसुन ब्रेकका कारण यसपटक पानीसमेत नपरेपछि गर्मीको प्रभाव बढी देखिएको थियो। बेमौसमी वर्षाले धानबालीमा असर यसपटक मौसमअनुसार नियमित वर्षा नहुँदा स्वास्थ्य समस्याका साथै किसान मर्कामा परेका छन्। पानीको अभावमा प्रदेश १ को धान रोपाइँ प्रभावित बनेको छ। पर्याप्त मात्रामा वर्षा नहुँदा रोपाइँ सम्पन्न भइसकेका धानमा समेत क्षति पुगेको छ। प्रदेश १ मा कुल ८ लाख २६ हजार ६४६ हेक्टर खेतीयोग्य जमिन छ। जसमा ३ लाख ४० हजार ८२९ हेक्टर क्षेत्रफलमा धान रोपाइँ हुन्छ। यसपटक धान रोपाइँका लागि कुल खेतीयोग्य जमिनमध्ये २ लाख ३१ हजार ४८ हेक्टर अर्थात् ६७७९ प्रतिशतमा रोपाइँ भएको छ। गतवर्ष यस अवधिमा ८०१२ प्रतिशतमा रोपाइँ सम्पन्न भएको थियो। तर, यसपटक मसान्त लागेसँगै मनसुन निष्क्रिय बनेपछि गतवर्षको तुलनामा १२३२ प्रतिशत कम रोपाइँ भएको प्रदेश १ सरकारको कृषि विकास निर्देशनालयले जनाएको छ। निर्देशनालयका प्रमुख प्रकाशकुमार डाँगीका अनुसार असार मसान्तदेखि सुरु भएको मनसुन बे्रकका कारण रोपाइँ प्रभावित हुनुका साथै रोपाइँ सम्पन्न भइसकेको बालीसमेत क्षति पुगेको छ। पानीको अभावमा रोपाइँ सम्पन्न भइसकेका धानबालीहरू सुक्दै गएको उनले बताए। खेतमा धाँजा फाटेको छ। असोजको सुरुआतसँगै मनसुन सक्रिय भए पनि यसले बालीनालीलाई नकारात्मक असर पुर्याइरहेको बताइएको छ। हाल भइरहेको बेमौसमी वर्र्षाका कारण धानबालीको गुणस्तरमा ह्रास आउने अनुमान गरिएको छ। प्रदेश १ मा यसपटक उच्च पहाडका ५२६९, मध्यपहाडका ६२८३ र तराईका ७१४० प्रतिशत क्षेत्रफलमा रोपाइँ सम्पन्न भएको छ। जसमा उच्च पहाडका ताप्लेजुङमा ६०, संखुवासभामा ४५ र सोलुखुम्बुमा ८०६० प्रतिशतमा रोपाइँ सम्पन्न भएको निर्देशनालयले जनाएको छ। निर्देशनालयका अनुसार यसपटक मध्य पहाडका पाँचथरमा ४०, इलाममा ५९, भोजपुरमा ७०, तेह्र्रथुममा ७५, धनकुटामा ३९, उदयपुरमा ६३१३, ओखलढुंगामा ८६८८ र खोटाङमा ७० प्रतिशत क्षेत्रफलमा रोपाइँ सम्पन्न भएको छ। यसबाहेक तराईका झापा, मोरङ र सुनसरीमा क्रमशः ७२, ७५ र ६५ प्रतिशत क्षेत्रफलमा रोपाइँ भएको जनाइएको छ। राज्य असंवेदनशील राज्यकोे असंवेदनशीलताका कारण प्रदेश १ मा जलवायुजन्य संकटको जोखिम उच्च हुँदै गएको वातावरण विज्ञहरूले बताएका छन्। राज्यका नियामक निकायहरू गम्भीर नहुँदा प्रदेशमा प्रिमनसुन, पोस्टमनसुन, माटोको उर्वराशक्तिमा ह्रास र बाढीपहिरोको समस्यालगायतका जोखिम बढ्दै गएको उनीहरूको भनाइ छ। जलवायु परिवर्तनकै प्रभावस्वरूप तराईमा शीतलहर पनि घट्दै गएको विराटनगरस्थित स्नातकोत्तर क्याम्पसका उपप्राध्यापक तथा वातावरण क्षेत्रका जानकार रामचन्द्र अधिकारी बताउँछन्। मानवीय गतिविधिले वातावरण र पर्यावरणीय पक्षको ख्याल नगर्दा पानीको मुहान सुक्ने, अत्याधिक तापक्रमका कारण फूलहरू ढिलो फुल्ने, समयमा वर्षा नहुने र इनार तथा पोखरी सुक्नेलगायतका समस्या देखापर्न थालेको छ, उनी भन्छन्, असोजकात्तिकमा वर्षा हुनु र वैशाखसम्म जाडो हुनुलगायतका समस्या पनि जलवायु परिवर्तनकै कारण हुने गरेको छ। दुई वर्षअघि आएको बाढीका कारणबाट प्रदेश १ को मोरङ, सुनसरी र झापामा ७ हजार ४९२ हेक्टर क्षेत्रफलमा लगाइएको करिब ८ करोड मूल्य बराबरको २८ हजार ४ सय टन धानबाली नष्ट भएको थियो। जलवायु परिवर्तनका कारण यी यस्ता घटना बारम्बार हुने गरेको वातावरण विज्ञहरूले बताएका छन्। राज्य र सर्वसाधारण स्वयं संवेदनशील नभए नेपालमा मनसुन नै नहुने आशंकासमेत गरिएको विज्ञहरूको भनाइ छ। यसको समाधानका निम्ति ग्रीन हाउस ग्यासको उत्पादन न्यूनीकरण, वृक्षरोपण र सिमसार क्षेत्रको संरक्षणलगायतका उपाय अपनाउन सकिने अधिकारी बताउँछन्। हरितगृह ग्यास उत्पादन उद्योगबाटै नियन्त्रण गर्नुपर्ने उनको सुझाव छ। मुलुक संघीय संरचनामा रुपान्तरण भइसके पनि कार्यपद्धति भने परम्परागत नै हुँदा जलवायुजन्य जोखिम न्यूनीकरणको सवालमा हालसम्म कुनै ठोस प्रयास हुन सकेको छैन। विकासका नाममा वनजंगल मास्ने र पर्यावरणीय पक्षको ख्याल नगरी विकासका योजनाअघि बढाउने क्रियाकलापले पछिल्लो समय जोखिम झन् उच्च हुँदै गएको छ। वृक्षरोपण फेसन जस्तै भएको छ। सिमसार संरक्षण पर्यटनको पक्षबाट भएको छ। फोहोरमैला व्यवस्थापन पनि अस्तव्यस्त छ। विराटनगरको फोहोरमैला व्यवस्थापनको कुरा गर्दै अधिकारी भन्छन्, प्रदेशको राजधानी जस्तो ठाउँमा पनि खोला किनारमा फोहोर थुपारिन्छ। त्यसले त्यस क्षेत्रको हावा, पानी र माटोमा नकारात्मक असर पुर्याइरहेको छ। फोहोरमैलाबाट निस्कने फोहोरको रस (लिचेड) खोलाको पानी गएर मिसिँदा यसले जलचर अन्य जीवजन्तुलाई समेत असर पुर्याएको छ। यसको समुन्द्रसम्मकै जीवहरूलाई ठूलो असर गरेको छ। जोखिम नियन्त्रणमा सरकारको प्रयास जलवायु परिवर्तनको प्रभाव र जोखिम मूल्यांकनका साथै यसको न्यूनीकरणमा सरकारले राष्ट्रिय अनुकूलन योजना (२०२१२०५०) बनाएर पछिल्लो समय सरकारले यसको कार्यन्वयनमा विशेष जोड दिएको छ। वृक्षरोपणमा विशेष जोड, चुरेक्षेत्र संरक्षण कार्यक्रम र सार्वजनिक जग्गामा वन विस्तारलगायतका योजना सरकारले अघि सारेको जनाएको छ। प्रदेश १ मा जलवायु परिवर्तनको विषयलाई आन्तरिकीकरण गर्न प्रदेश जलवायु समन्वय समितिसमेत गठन गरिएको छ। वन, वातावरण तथा भूसंरक्षण मन्त्रालयका सचिवको संयोजकत्वमा गठित १८ सदस्यीय समितिले संघीय सरकारको सहयोगमा एक्सन प्लान पनि बनाएको छ। एक्सन प्लानमा गल्छी तथा पहिरो नियन्त्रण, जनतालाई बहुपयोगी विरुवा वितरण र बृहत् रूपमा वृक्षरोपणलगायतका विषयवस्तुहरू समेटिएका छन्। समितिको जिम्मेवारी सुझाव दिने र नीति निर्माणमा आवश्यक सहयोग गर्ने भएकाले सोहीबमोजिम कार्यसम्पादन भइरहेको मन्त्रालयका जलवायु परिवर्तन तथा वातावरण महाशाखा प्रमुख विनोद खतिवडाले बताए। तर, यतिले मात्र जोखिम न्यूनीकरण नहुने तर्क पनि वातावरण विज्ञहरूले गर्दै आएका छन्। जलवायुजन्य संकटबाट जोगिन भौतिक विकास र प्राकृतिक वातावरणबीचको अन्तरसम्बन्धलाई बुझ्नुपर्ने उनीहरूको भनाइ छ। जलवायु परिवर्तनका असरस्वरूप मनसुन नै नहुने तथा खाद्य संकट नै निम्तिने जोखिम बढिरहेकोले प्रदेश तथा स्थानीय सरकारका योजना पनि जलवायु अनुकूलनका लागि स्पष्ट योजना र बजेट ल्याउन आवश्यक रहेको उनीहरूले सुझाएका छन्। टुक्रे र औचित्यहीन कार्यक्रमको बजेट जलवायुजन्य संकट न्यूनीकरणमा खर्चिनुपर्ने उनीहरूले औंल्याएका छन्। जलवायु परिवर्तनका प्रत्यक्ष एवं परोक्ष असरलाई समाधान गर्न आवश्यक तथ्य तथा प्रमाण सही ढंगबाट विश्लेषण हुनु आवश्यक रहेको वातावरणका जानकार अधिकारी बताउँछन्। स्थानीयस्तरमा जलवायु परिवर्तनका असरबारे अध्ययनको कमीका कारण पनि यसको जोखिम बढ्दै गएको उनको अनुभव छ। त्यसैले जलवायु परिवर्तनको वातावरणीय, सामाजिक र आर्थिक क्षेत्रमा परेको प्रभावको जनस्तरसम्म पुर्याउन पहल गर्नुपर्ने उनको सुझाव छ।"
