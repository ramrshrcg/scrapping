शीर्षक,विवरण
मंसिर ४ मा कैदीले पनि मतदान गर्ने पाउने,"काठमाडौं : प्रतिनिधिसभा सदस्यको समानुपातिक निर्वाचन प्रणालीतर्फ कारागारमा रहेको थुनुवा तथा कैदीले पनि मतदान गर्न पाउने भएको छ। त्यसका लागि बिहीबारबाट निर्वाचन आयोगले अस्थायी मतदाता नामावली संकलन थालेको छ। सर्वोच्च अदालतले मतदाता नामावली ऐन, २०७३ मा भएको व्यवस्था बमोजिम अस्थायी मतदाता नामावली तयार गरी मताधिकार प्रयोग गर्न पाउने आवश्यक व्यवस्था मिलाउन निर्वाचन आयोगको नाममा विभिन्न समयमा आदेश दिएको थियो। ऐनका अनुसार सरकारी कर्मचारी, ब्यारेकमा रहेका नेपाली सेना, नेपाल प्रहरी, सशस्त्र प्रहरी, कारागारमा रहेका थुनुवाकैदी निर्वाचन कार्यमा खटिएका कर्मचारी, सरकारबाट स्वीकृत लिई सञ्चालन भएको वृद्धाश्रममा बसेका व्यक्तिले पनि प्रतिनिधिसभा सदस्य तर्फको समानुपातिक निर्वाचनमा मतदान गर्न पाउने उल्लेख छ। त्यसका लागि आयोगले अस्थायी मतदाता नामावली संकलन गरी मतदान गर्न पाउने व्यवस्था गर्न लागेको आयोगका प्रवक्ता शालिग्राम शर्मा पौडेलले बताए। अस्थायी मतदाता नामावलीमा समावेश गरिएका मतदाताले प्रतिनिधि सभा तर्फको समानुपातिक निर्वाचन प्रणालीतर्फमात्र मतदान गर्न पाउने व्यवस्था छ, प्रवक्ता पौडेलले भने, यसरी अस्थायी मतदाता नामावलीमा नाम समावेश हुन आयोगबाट स्वीकृत अन्तिम मतदाता नामावलीमा नाम समावेश भएको हुनुपर्नेछ। यस्ता मतदाताले प्रदेश सभा तर्फको समानुपातिक निर्वाचन प्रणाली तर्फ भने मतदान गर्न नपाउने उनले बताए। ऐनमा सरकारी कर्मचारी, ब्यारेकमा रहेका नेपाली सेना, नेपाल प्रहरी, सशस्त्र प्रहरी, कारागारमा रहेका थुनुवाकैदी निर्वाचन कार्यमा खटिएका कर्मचारी र सुरक्षाकर्मी सरकारबाट स्वीकृत लिई सञ्चालन भएको बृद्धाश्रममा बसेका व्यक्तिको अस्थायी मतदाता नामावली संकलन गरी मतदान गर्न पाउने व्यवस्था छ। आयोगले सार्वजनिक गरेको तालिका अनुसार असोज ८ गतेदेखि २६ गतेसम्म अस्थायी मतदात नामावलीमा नाम समावेश गर्न (प्रदेशजिल्ला निर्वाचन अधिकारी) को सम्बन्धित कार्यलय प्रमुखले प्रमाणित गरी प्रमुख दर्ता अधिकारीको कार्यालयमा पठाउनु पर्नेछ। कात्तिक १ गते प्राप्त अस्थायी मतदाताको विवरण रुजु गरी नामावली प्रकाशन, कात्तिक २ देखि ३ गते अस्थायी मतदाता नामावलीमा नाम छुट भएका वा प्रकाशित विवरणमा त्रुटि भएका व्यक्तिले त्रुटि सच्याउन निवेदन दिन सकिने छ। त्यसैगरि कात्तिक ४ गते प्राप्त निवेदन उपर जाँचबुझ गरी संशोधित मतदाता नामावली प्रकाशन गर्ने, कात्तिक ५ देखि ६ गतेसम्म संशोधित अस्थायी मतदाता नामावलीमा नाम समावेश भएका व्यक्तिको सम्बन्धमा दाबी विरोधका लागि निवेदन पेश गर्न दिने समयवधि तोकिएको छ। दाबी विरोधको निवेदन उपर कात्तिक ७ देखि ११ गतेसम्म जाँचबुझ गरी निर्णय गरिने छ। त्यसैगरी कात्तिक १२ देखि १३ गतेसम्म अन्तिम अस्थायी मतदाता नामावली तयार गरिने छ। कात्तिक १४ गते अन्तिम अस्थायी मतदाता नामावली प्रकाशन गरिने आयोगका प्रवक्ता पौडेलले बताए। संकलित अस्थायी मतदाता नामावली तथा निर्धारित मापदण्डका आधारमा अस्थायी मतदान केन्द्रको सिफारिस जिल्ला तहमा रहेको अस्थायी मतदाता नामावली संकलन तथा व्यवस्थापन समितिले गर्नेछ। यो नयाँ व्यवस्थाले प्रतिनिधिसभा सदस्य समानुपातिक निर्वाचन तर्फको मतदानमा उल्लेख्य वृद्धि हुने आयोगले अपेक्षा गरेको छ।"
अख्तियारमा एक वर्षमा २४ हजार ३ सय बढी उजुरी,"काठमाडौं : अख्तियार दुरुपयोग अनुसन्धानले आयोगले अघिल्लो आर्थिक वर्षमा ७० दलमलव ६ प्रतिशत उजुरी फछर्यौट भएको जनाएको छ। अखितयारले बुधबार वार्षिक प्रगति प्रतिवेदन सार्वजनिक गर्दै २४ हजार ३ सय ३१ कूल उजुरीमध्ये १७ हजार १ सय ६९ अर्थात ७० दलमलव ६ प्रतिशत उजुरी फछर्यौट भएको जनाएको हो। जसअनुसार प्रारम्भिक छानबिनबाट तामेली ५ हजार ३ सय २, सुझावसहित तामेली ४ सय ७४, विस्तृत अनुस्न्धान गर्ने निर्णय भएको ८ सय २३ र अन्य आवश्यक कारबाही भएको उजुरीको संख्या १० हजार ५ सय ७० रहेको अख्तियारले जनाएको छ। अख्तियारका अनुसार भ्रष्टचारसम्बन्धी सबैभन्दा बी उजुरी मधेस प्रदेशमा रहेको छ भने सबैभन्दा कम गण्डकी प्रदेशमा रहेको अख्तियारका प्रवक्ता श्याम प्रसाद भण्डारीले जानकारी दिए। त्यस्तै सबैभन्दा बढी मुद्दा सार्वजनिक सम्पत्तिको हानिनोक्सानी सम्बन्धी रहेको अख्तियारले जनाएको छ। अख्तियारले बुधबार नै वार्षिक प्रतिवेदन राष्ट्रपतिसमक्ष पेस गरेको छ।"
अवैधरुपमा ल्याउँदै गरेको सुनसहित तीन जना पक्राउ,"काठमाडौं : त्रिभुवन अन्तर्राष्ट्रिय विमानस्थलबाट अवैध रुपमा ल्याउँदै गरेको सुनसहित प्रहरीले तीन जनालाई पक्राउ गरेको छ। विमानस्थलका अनुसार पक्राउ पर्नेमा मोरङ सुन्दर हरैचा नगरपालिका९ घर भएका २४ वर्षीय हिमाल पौडेल, सुर्खेत वीरेन्द्रनगर नगरपालिका१ घर भएका १९ वर्षीय कवीन्द्र विश्वकर्मा र कालीकोट पलाता गाउँपालिका७ घर भएका २५ वर्षीय जीवराज बम रहेका छन्। हिमालय एयरलाइन्सको उडानबाट आज दिउँसो दुबईदेखि काठमाडौँ आएका उनीहरुलाई विमानस्थलको अन्तर्राष्ट्रिय आगमन टनेल गेटमा प्रहरीले जाँच गर्ने क्रममा अवैध सुनसहित पक्राउ गरेको हो। पक्राउ परेकाहरुबाट भन्सार छली ल्याएको एकएक थान सुनको सिक्री र एकएक थान औँठी गरी करिब एक सय ग्राम सुन फेला परेको त्रिभुवन अन्तर्राष्ट्रिय विमानस्थल भन्सार कार्यालयका सूचना अधिकारी मधुकुमार पौडेलले जानकारी दिए।"
खोला तर्ने क्रममा दुई जनाको बगेर मुत्यु,"दैलेख : दैलेखमा खोला तर्ने क्रममा बगेर दुई जना पुरुषको मृत्यु भएको छ। मृत्यु हुनेमा भैरबी गाउँपालिका२ का ४३ वर्षीय बीरबहादुर थापा र महाबु गाउँपालिका३ का कृष्णबहादुर बुढा रहेको जिल्ला प्रहरी कार्यालय दैलेखका प्रहरी नायब उपरीक्षक (डिएसपी) भुवनेश्वरप्रसाद साहले जानकारी दिए। उनका अनुसार मृतक थापा र बुढा नाताले सम्धी हुन्। बीरबहादुरले सम्धी कृष्णबहादुरलाई घर पुर्याउन जाँदा भैरबी गाउँपालिका२ ढाडेमेली भन्ने ठाउँमा खोला तर्ने क्रममा दुवैलाई खोलाले बगाएको प्रहरीले प्रारम्भिक अनुसन्धानबाट खुलेको छ। मृतक दुवैको शव भैरबी गाउँपालिका१ भीरखेत खोली बजारस्थित छामघाट खोलाको पुल नजिकै खोलामा भेटिएको डीएसपी शाहले बताए। दुवै जनाको शव खोलामा थियो, खोलाबाट शव निकालेर पोस्ट मार्टमका लागि दैलेख जिल्ला अस्पतालमा ल्याईएको छ, डीएसपी शाहले भने।"
नेपालमै एलजी टिभीको एसेम्ब्ली प्लान्ट सुरु,"काठमाडौं : सीजी इलेक्ट्रोनिक्स (चौधरी गुप)ले एलजीको टिभी एसेम्बली प्लान्ट सुरु गरेको छ। एलजी इलेक्ट्रोनिक्स सिंगापुरका एमडी सुङ्घो चुनले नेपाल भ्रमण गरी चौधरी ग्रुपसँगको सहकार्यमा काठमाडौंको सतुङ्गलमा उद्घाटन गरे। एलजी इलेक्ट्रोनिक्सका प्राविधिक विज्ञको टोलीले नेपाली ईन्जिनियरिङ् टोलीलाई निरन्तर रूपमा सुपरीवेक्षण र सहयोग गर्दै आएको छ। जसले गर्दा नेपालमा एसेम्बल गरिएका उत्पादनको गुणस्तरीय मापदण्ड अनुसार मिल्छ। विश्वभर गुणस्तरीय उत्पादन र सेवाका लागि पहिले नै प्रसिद्ध भएको एलजीका उत्पादन नेपालमा पनि व्यापक रूपमा रुचाइएको उनले बताए। चौधरी समूहसँगको हाम्रो विगतको अनुभवले हामीलाई सेवा विस्तार गर्न यो सहकार्य गर्न प्रोत्साहित गरेको छ जसले गर्दा हाम्रा सेवा अझ धेरै नेपालीमाझ पुग्ने छ, उनले भने। नयाँ एसेम्बली प्लान्टले एलजीका उत्पादनलाई बजारका लागि किफायती बनाउनका लागि थप बाटो खोल्ने छ। एलजीका घरेलु उपकरण तथा मनोरन्जनका उपकरण नेपालबाट एसेम्बल र उत्पादन सुरु हुनेछ। जसले नेपाली ग्राहकलाई एलजीका उत्पादनको लागत घटाउन मद्दत गर्नेछ। हामी ३५ वर्षदेखि एलजी जस्तो विश्वस्तरीय ब्रान्डको एक हिस्सा हुन पाउँदा निकै उत्साहित छौं । एलजी र चौधरी ग्रुपबीचको दीर्घकालीन सहकार्यको घोषणाले नेपालमा थप बैदेशिक लगानी ल्याउन निश्चित रूपमा मद्दत गर्नेछ, उनले भने। यसले नेपालमा रोजगारीका नयाँ अवसर सिर्जना गर्न मद्दत गर्नेछ। नेपाली ग्राहकले गुणस्तरीय सेवा सहितका महंगा घरेलु उपकरण सुपथ मुल्यमा प्राप्त गर्न पाउने चौधरी समूहका प्रबन्ध निर्देशक निर्वाण चौधरीले बताए। चुनले मिन भवनमा रहेको एलजीको शोरुमको पनि भ्रमण गरे। राम्रो अनुभव प्रदान गर्न निकट भविष्यमा त्यस्ता शोरुम नेपालभर विस्तार गर्ने सुनिश्चितता गरे। एलजीका यस्ता शोरुम देशभर ८ वटा छन्। साथै चुनले नेपालमा टिभी प्यानल निर्माण इकाई स्थापना गर्ने सोच ब्यक्त गरे । सम्भाव्यताका लागि नवलपरासीको देवचुलीस्थित सीजी इन्डस्ट्रियल पार्कको पनि भ्रमण गरे। उनले नवलपरासीको देवचुलीमा रहेको शान्ति सिर्जना आधारभूत विद्यालयमा एलजी इलेक्ट्रोनिक्ससँगको सहकार्यमा चौधरी फाउन्डेसनले स्थापना गरेको डिजिटल क्लास रुम (डिजिटल स्कूल) को पनि भ्रमण गरे।"
गठबन्धन र कानुनविद्बीच छलफल : राष्ट्रपतिको कदमविरुद्ध कानुनी बाटो खोज्न सुझाव,"काठमाडौं : राष्ट्रपति विद्यादेवी भण्डारीले नागरिकता विधेयक प्रमाणीकरण नगरेर संवैधानिक व्यवस्था उल्लंघन गरेपछि सत्ता गठबन्धनले कानुनविद्सँग छलफल गरेको छ। बुधबार प्रधानमन्त्री निवास बालुवाटारमा भएको छलफलका क्रममा कानुनविद्हरुले राष्ट्रपतिको कदम असंवैधानिक भएको भन्दै कानुनी बाटो खोज्न सुझाव दिएका छन्। त्यस्तै उनीहरुले संविधानले दिएको भूमिका राष्ट्रपतिले प्रभावकारी रुपमा खेल्न नसकेको समेत बताएका छन्। छलफलपछि अखिल नेपाल कानुन व्यवसायी संघको अध्यक्ष एवं अधिवक्ता पदम रोकाले दोस्रो पटक पारित गरेर विधेयक पारित गरेर पठाएपछि रोक्ने अधिकार राष्ट्रपतिमा नरहेको बताए। उनले संवैधानिक व्यवस्था भन्दा बाहिर राष्ट्रपति जान नमिल्ने भए पनि अहिले राष्ट्रपतिबाट नै संवैधानिक व्यवस्था उलंघन भएको बताएको उल्लेख गरे। त्यस्तै छलफल पछि सञ्चारमन्त्री ज्ञानेन्द्र बहादुर कार्कीले संवैधानिक, कानुनी परार्शका लागि कानुनविद्हरुसँग छलफल गरेको र राष्ट्रपतिले असंवैधानिक काम गरेको सुझाव आएको बताए। कानुनविद्हरुको सुझाव गठबन्धनमा पुनः छलफल हुने र आवश्यक निष्कर्षमा पुगिने उनले बताए। राष्ट्रपति भण्डारीले संघीय संसदका दुबै सदनबाट दोस्रोपटक पारित गरेर पठाएको नागरिकता विधेयक प्रमाणीकरण नगरेपछि गठबन्धनले यस वषयमा कानुनी राय लिएको हो।"
कपनमा भीषण आगलागी,काठमाडौं : काठमाडौंको कपनमा भीषण आगलागी भएको छ। प्रहरीका अनुसार कपनको राम मन्दिर नजिकै एक तीन तले घरमा आगलागी भएको हो। काठमाडौं उपत्यकाका तीन वटै जिल्लाका दमकलहरु त्यहाँ पुगेको प्रहरीले जनाएको छ। प्रहरीले आगलागी नियन्त्रण गर्ने प्रयास भइरहेको बताएको छ।
राष्ट्रपति भण्डारीको जनकपुरमा पुत्ला दहन,जनकपुरधाम : जनकपुरधाममा मधेस केन्द्रित दलहरुले राष्ट्रपति विद्यादेवी भण्डारीको पुत्ला दहन गरेको छ। प्रतिनिधिसभा र राष्ट्रियसभा दुवै सदनबाट दोस्रोपटक प्रमाणीकरणका लागि राष्ट्रपतिसमक्ष पुर्याइएको नागरिकता विधेयक राष्ट्रपति भण्डारीले प्रमाणिकरण नगरेपछि पुत्ला दहन गरेको हो। बृषेश चन्द्रलाल नेतृत्वको तराई मधेस लोकतान्त्रिक पार्टीले राष्ट्रपति भण्डारीले नागरिकता विधेयक प्रमाणीकरण नगरेको भन्दै बुधबार स्थानीय जनकचोकमा उनको पुत्ला दहन गरेका हुन्। तमलोपाकी नेतृ विभा ठाकुरले संविधानको घोर उल्लंघन र आफ्नै देशको जनताविरुद्ध षड्यन्त्र गर्ने व्यक्ति कुनै पनि दृष्टिले राष्ट्रपति पदको निमित्त एक क्षणको लागि पनि योग्य हुन नसक्ने बताउँदै पुत्ला दहन गरेकी हुन्। त्यस्तै लोकतान्त्रिक समाजवादी पार्टी नेपालले जनकपुरधाममा चक्काजाम गरेको छ। नागरिकता विधेयक प्रमाणीकरण नगरेको भन्दै राष्ट्रपति भण्डारीको विरोधमा लोसपाले स्थानीय पिडारी चोकमा चक्काजाम गरेको हो। लोकतान्त्रिक युवा संघका जिल्ला अध्यक्ष प्रशान्त झाले राष्ट्रपतिले संविधानलाई अवज्ञा गरेकाले आफूहरू बाध्य भएर आन्दोलनमा आएको बताए। त्यस्तै जनता समाजवादी पार्टीले समेत जनकचोकमा राष्ट्रपति भण्डारीको पुत्ला दहन गरेको छ। यसअघि बुधबार बिहान सिरहामा जनमत पार्टीले राष्ट्रपति भण्डारीविरुद्ध प्रदर्शन गरेका थिए।
मुख्य निर्वाचन अधिकृत र निर्वाचन अधिकृत नियुक्त,काठमाडौं : मंसिर ४ मा हुने प्रतिनिधिसभा र प्रदेशसभाको निर्वाचनका लागि निर्वाचन आयोगले मुख्य निर्वाचन अधिकृत तथा निर्वाचन अधिकृत नियुक्ति गरेको छ। न्यायपरिषद्को सिफारिसमा मुख्यनिर्वाचन अधिकृत र निर्वाचन अधिकृतलाई नियुक्त गरिएको आयोगका प्रवक्ता पौडेलले बताए। ७७ जिल्लाका जिल्ला न्यायाधीशलाई सोही जिल्लाको मुख्य निर्वाचन अधिकृक्तमा न्युक्त गरेको छ। न्यया सेवा आयोगको सिफारिसमा निर्वाचन अधिकृतको नियुक्त गरिएको छ।
काठमाडौं महानगरद्वारा बाह्य विज्ञापनमा रोक,काठमाडौं : राजधानी सहरलाई कुरुप पार्ने गरी बाह्य विज्ञापन निषेध गरिएको काठमाडौं महानगरपालिकाले जनाएको छ। महानगरपालिकाले आज सूचना जारी गरी अनुमति नलिई वा विज्ञापन गर्न अनुमति लिएको अवधि समाप्त भएपछि समेत निरन्तर होर्डिङ बोर्डडिजिटल बोर्डअन्य माध्यमसमेतबाट बाह्य विज्ञापन गरिरहेको देखिएको जनाएको छ। यस्ता विज्ञापन आजैदेखि हटाउन महानगरपालिकाले सरोकार भएका सबैसँग आग्रह गरेको छ। उच्च अदालत पाटनले गत भदौ ३० गते दिएको आदेशअनुसार पनि यस्ता विज्ञापनमाथि रोक लगाइएको सूचनामा उल्लेख छ। सूचना उल्लंघन गरी बाह्य विज्ञापन जारी राखेमा महानगर प्रहरीले प्रचारप्रसार बन्द गर्ने महानगरपालिकाका प्रवक्ता नवीन मानन्धरले जानकारी दिए। रासस
युरोपेली संसदका प्रतिनिधिमण्डल नेपालमा,"काठमाडौं : राजनीतिक र युवा नेताहरूसँग संघीय लोकतन्त्र, जलवायु समस्या, लैङ्गिक र सामाजिक समावेशीकरणबारे छलफल गर्न युरोपेली संसदका सदस्यहरू दुई दिने भ्रमणमा भोलि नेपाल आउँदैछन्। युरोपेली संसद् (इपी)को एक प्रतिनिधिमण्डल सेप्टेम्बर २२ मा दुई दिने भ्रमणका लागि काठमाडौं आइपुगेको छ। यो भ्रमणले नेपाल र ईयूबीचको सम्बन्धलाई थप सुदृढ बनाउन र आगामी दिनमा सहयोगलाई थप मजबुत बनाउने उपाय खोज्न मद्दत गर्नेछ। इपी प्रतिनिधिमण्डलको नेतृत्व सुश्री एभलिन रेगनर (अस्ट्रिया), युरोपेली संसदकी उपाध्यक्ष सुश्री उल्रिक मुलर (जर्मनी), टोमास जेडेचोभस्का (चेचिया) र म्याक्सिमिलियन क्राह (जर्मनी) ले गर्नेछन्। इपी प्रतिनिधिमण्डलले २०७२ सालमा संघीय संविधान जारी भएयताको ६ वर्षको सङ्घीय लोकतन्त्रको स्थापना र कार्यशैलीबारे जानकारी गराउन प्रमुख राजनीतिक दलका प्रतिनिधिसँग धेरै भेटघाट गर्नेछ। नेपाली कांग्रेसका महासचिव गगनकुमार थापा, नेपाल कम्युनिष्ट पार्टी (संयुक्त माक्र्सवादीलेनिनवादी) का उपमहासचिव प्रदीपकुमार ज्ञवाली, नेपाल कम्युनिष्ट पार्टी (माओवादी केन्द्र) का अध्यक्ष पुष्पकमल दाहाल सँग भेट्ने तय भएको छ। इपी सदस्यहरूले महिला राजनीतिज्ञहरू, नागरिक समाजका नेताहरू र पत्रकारहरूसँग जलवायु परिवर्तन, लैङ्गिक र सामाजिक समावेशीकरण सम्बन्धी मुद्दाहरूमा छलफल गर्नका लागि भेट्नेछन्। ईपी प्रतिनिधिमण्डलले परराष्ट्रमन्त्री डा नारायण खड्का, उद्योग, वाणिज्य तथा आपूर्तिमन्त्री दिलीन्द्रप्रसाद बडू र प्रमुख निर्वाचन आयुक्त दिनेशकुमार थपलियासँग पनि छुट्टाछुट्टै भेट गर्नेछ। अन्तिम तर कम से कम, इपी सदस्यहरूले सेप्टेम्बर २२ मा विश्व कार मुक्त दिवस मनाउन साइकल सवारीमा भाग लिनेछन्। राइड पाटनको ऐतिहासिक नागबहालमा हुनेछ र जहाँ उनीहरूले लैङ्गिक, सामाजिक समावेशीकरण र जलवायु परिवर्तनका विषयमा युवा आवाज बोर्डका सदस्यहरूसँगको छलफलमा पनि भाग लिनेछन्। युथ साउन्डिङ बोर्डमा युथ इनोभेसन ल्याब, अक्सफाम नेपाल र हेल्भेटास नेपालका साथै नेपाल सँग काम गर्ने विकास साझेदारहरू समावेश छन्। यो युवाहरूका लागि परामर्श गर्ने ठाउँ हो जसले कसरी आफ्नो विकास सहयोगमा युवाहरूलाई संलग्न गर्छ भन्नेमा वास्तविक, आधारभूत र दीर्घकालीन परिवर्तनहरू सिर्जना गर्ने लक्ष्य राख्छ।"
राष्ट्रपतिको कदमले संविधानमाथिको खतरा बढ्यो : पूर्व राष्ट्रपति यादव,"जनकपुरधाम : पूर्व राष्ट्रपति डा रामवरण यादवले राष्ट्रपति विद्यादेवी भण्डारीको कदमले देश र संविधानमाथि खतरा बढेको बताएका छन्। उनले विभिन्न आन्दोलनबाट प्राप्त उपलब्धि तथा नेपालको लोकतन्त्रमा कालो बादल छाएको बताए। जनकपुरस्थित सरस्वती माध्यमिक विद्यालयको भवनको पुनःनिर्माणको भूमीपूजा गर्दै पूर्व राष्ट्रपति यादवले उनले प्रतिगमनको अवस्था पुनः दोहोरिनसक्ने भएकाले जनतालाई सचेत रहन आग्रह गरे। उनले भने, दुईदुई पटक सदनबाट पास भएको नागरिकता विधेयकलाई राष्ट्रपतिज्युले प्रमाणीकरण गर्नुपर्थ्यो। राष्ट्रपति संस्थाको मर्यादा, गरिमा, कर्तव्य बुझेर काम गर्नुपर्ने थियो। तर आज उहाँले संविधान उल्लंघनको काम गर्नुभएको छ। यसले लोकतन्त्रमा कालो बादल छाएको छ। दुईदुई पटक संसद विघटनपछि अदालत, पाँच दलीय गठबन्धन, नागरिक समाज, मिडिया र हरेक नेपालीको प्रयासले संविधान ट्र्याकमा आएको बताउँदै उनले एकपटक फेरि संविधानको उल्लंघन भएकाले सबै नेपाली सजग रहन आग्रह गरे। संघीय आयोजना कार्यान्वयन इकाई जनकपुरले धुलिखेलस्थित गणपति बाबा निर्माण सेवा प्रालिसँग १० करोड रुपैयाँमा ठेक्का सम्झौता गरी पुरानो मौलिक वास्तुकलामा आधारित भई आधुनिक निर्माण सामग्री प्रयोग गरी सरस्वती मावि विद्यालय भवन बनाउन लागेको हो। थप दुई तल्ले आरसीसी भवन, ९ वटा कक्षाकोठा, प्रत्येक तल्लामा महिलापुरुष शौचालय, विद्यालय परिसर सुधार लगायतका कामहरु गराउन लागेको हो। २०७९ असोज २ गते सम्झौता कार्यादेश भई भवनलगायतका अन्य निर्माण कामहरू २०८० मंसिर ३० गतेसम्म अर्थात् १५ महिनामा सम्पन्न गरिने छ। शिलान्यास कार्यक्रममा सहरी विकासमन्त्री मेटमणि चौधरी, मन्त्रालयका सचिव डा रमेश सिंह, जनकपुरधाम उपमहानगरपालिकाका नगर प्रमुख मनोज साह, उपप्रमुख किशोरी साह, बृहत्तर जनकपुरधाम क्षेत्र विकास परिषद्का अध्यक्ष शितल साह, वडाध्यक्ष परमेश्वर साह लगायतकाहरुको सहभागिता थियो।"
पूर्व सांसद सञ्जय साह (टक्ला)लाई दोब्बर जन्मकैद,"जनकपुरधाम : तत्कालीन संविधानसभा सदस्य सञ्जय साहलाई दोब्बर जन्मकैदको फैसला सुनाइएको छ। जनकपुरधामको सञ्चार उद्यमी अरुण सिंघानिया हत्या काण्ड र पाँच जनाको मृत्यु हुनेगरी गराइएको जनकपुर रामानन्द चोक बम काण्डको मुद्दामा उनलाई जन्मकैदको फैसला सुनाइएको हो। सञ्चार उद्यमी सिंघानियाको मुद्दामा उच्च अदालत जनकपुरले जिल्ला अदालत धनुषाकै फैसला सदर गरेको छ। बुधबार न्यायाधीशद्वय प्रमोदकुमार श्रेष्ठ वैद्य र डालकुमार खड्काको संयुक्त इजलासले जिल्ला अदालतको आदेशलाई निरन्तरता दिएको अदालतका रजिष्टार खड्गराज अधिकारीले जानकारी दिए। ०७६ असार १७ गते जिल्ला अदालत धनुषाले आरोपित पूर्वमन्त्री सञ्जय साहलाई जन्मकैद फैसला सुनाएको थियो। जिल्ला अदालतले सञ्जय र मनक लामालाई जन्मकैदको फैसला सुनाएको थियो। त्यस्तै रामविनोद यादवलाई तीन वर्ष, एकलाल सहनी, चन्द्रदीप यादव र पवन लामालाई १० वर्ष कैद सजाय फैसला सुनाएको थियो। सोही फैसलालाई उच्च अदालतले सदर गरेको हो। जाहेरीवालाको तर्फबाट सरकारी वकिल कार्यलयबाट सहन्यायाधीवक्ता यदुनाथ शर्मा, विपिन कुमार झा, हेमबहादुर कार्की र राजलाल यादवले बहस गरेका थिए। प्रतिवादीको तर्फबाट श्याम मिश्र, सुरेन्द्र महतो, प्रकाश कुमार घिमिरे, ओमप्रकाश सिंह र धर्मेन्द्र शर्माले बहस गरेका थिए। २०६६ साल फागुन १७ गते होलीका दिन सिंघानियाको गोली हानी हत्या भएको थियो। बम काण्डमा पनि जन्मकैद यसअघि जनकपुरधामको रामानन्द चोकमा १० वर्षअघि भएको बमकाण्डमा पूर्वराज्यमन्त्री संजय टकला भनिने संजय कुमार साहलाई जन्मकैद सजाय सुनाएको थियो। रामानन्द चोकमा २०६९ साल बैशाख १८ गते भएको शक्तिशाही बम विष्फोट काण्डमा हत्या तथा हत्या प्रयासमा दर्ता गरिएको मुद्दाको फैसला सुनाउदै धनुषा जिल्ला अदालतले साहलाई जन्मकैदको फैसला सुनाएको थियो। हत्या मुद्दामा साहसँगै तत्कालीन भूमिगत समूहका नाइकेहरु अर्जुन सिंह भनिने मुकेश चौधरी र राजन मुक्ति भनिने रंजित झा, जयप्रकाश चौधरी, सुरेश कुमार कर्ण, मुकेश कुमार कर्ण र रिपेन्द्र झालाई जन्मकैद सजाय गरिएको छ । उनीहरु सबैमाथि माथि ज्यान मार्ने उद्योग अन्तर्गत जनही १२ बर्षको सजाय कैद ठहर गरेको थियो। त्यसैगरी अन्य प्रतिवादी ओम प्रकाश यादवलाई हत्या अभियोगमा १० वर्ष र हत्या प्रयासमा ५ वर्ष कैद गरी १५ वर्ष सजाय गरिएको थियो। २०६९ साल बैशाख १८ गते गराईएको शक्तिशाली बमकाण्डमा परेर रन्जु झा, दिपेन्द्र दास कथबनिया, सुरेश उपाध्याय, विमल शरण गरी ५ जनाको मृत्यु भएको थियो भने ३२ जना घाइते भएका थिए। भूमिगत समूहमा सक्रिय रहेका मुकेश चौधरीले बम विस्फोट गराउनबारे तत्कालीन सांसद सञ्जयसँग भएको कुराकानीको टेप सार्वजनिक गरेपछि घटनामा उनको संलग्नता भएको खुलेको थियो। घटनाका नाइके भनिएका मुकेश चौधरी पक्राउ परेपछि तत्कालीन सांसद साहको समेत पोल खुलेको थियो। चौधरी लगत्तै पक्राउ परेका ओमप्रकाश यादवले पनि जीवनाथ चौधरीको हत्याका लागि रामानन्द चोकमा संजयले विस्फोट गराउन लगाएको बयान दिएका थिए। तर पछि उच्च अदालतले जन्मकैदको फैसला उल्टाउँदै ७ वर्ष कैदको सजाय सुनाएको थियो। को हुन साह ? २०६४ सालको संविधानसभामा तत्कालीन मधेसी जनअधिकार फोरम नेपाल र दोस्रो संविधानसभाको निर्वाचनमा सद्भावना पार्टीबाट जनकपुरबाट प्रत्यक्ष चुनाव जितेका थिए। पहिलोपटक चुनाव जितेपछि विजय गच्छदार भौतिक पूर्वाधार मन्त्री हुँदा उनी भौतिक पूर्वाधार विकास राज्यमन्त्रीसमेत भएका थिए। दोस्रो पटक चुनाव जितेको केही दिनमै उनीविरुद्ध सञ्चार उद्यमी अरुण कुमार सिंघानियाको हत्या आरोप र जनकपुर बम काण्डको अभियुक्त बनाइएको थियो। साहलाई प्रतिवादी बनाइएपछि उनी सांसद पदमा बहाल रहेकै बेला भारतको दिल्ली फरार भएका थिए। साह पक्राउ परेपछि उनलाई तत्कालीन सभामुख सुवासचन्द्र नेम्वाङले सभासद पदबाट निलम्बन गरेका थिए। फोरमबाट पहिलोपटक सांसद बनेपनि फोरम विभाजित हुँदा उनी विजय गच्छदारले नेतृत्व गरेको फोरम लोकतान्त्रिकमा आबद्ध भए। पछि गच्छदारको पार्टी पनि छोडेर उनले आफ्नै नेतृत्वमा मधेसी क्रान्ति फोरम गठन गरेका थिए। अन्त्यमा उनी राजेन्द्र महतोले नेतृत्व गरेको सदभावना पार्टीमा आवद्ध भएका थिए। केन्द्रीय सहसंयोजक बनेर उनले दोश्रो संविधानसभामा धनुषा निर्वाचन क्षेत्र नं ३ बाट टिकट पाएका थिए। २०७० सालमा भएको प्रतिनिधि सभाको चुनावमा साहले जेलबाटै नेपाली कांग्रेसका उम्मेदवार बिमलेन्द्र निधिलाई समर्थन गरेका थिए भने राजेन्द्र महतोलाई हराउन भन्दै आफ्ना समर्थकहरुलाई परिचालित गरेका थिए।"
राष्ट्रपतिको कदमविरुद्ध गठबन्धन निकट विद्यार्थी संगठनले आन्दोलन गर्ने,"काठमाडौं : सत्ता गठबन्धन निकट विद्यार्थी संगठनहरुले नागरिकता विधेयक प्रमाणीकरण नगर्ने राष्ट्रपतिको कदमविरुद्ध आन्दोलन गर्ने घोषणा गरेका छन्। बुधबार काठमाडौंमा पत्रकार सम्मेलन गर्दै नागरिकता विधेयक प्रमाणीकरण नगरेर राष्ट्रपतिले संविधान उलंघन गरेको भन्दै विद्यार्थी संगठनले आन्दोलनको घोषणा गरेका हुन्। पहिलो चरणको आन्दोलनअन्तर्गत बिहीबार सबै जिल्लामा संयुक्त विरोध प्रदर्शन गर्ने, कार्टुन प्रदर्शनी गर्ने र सडक बहस गर्ने लगाएतका रहेका छन्। उनीहरुले राष्ट्रपति दलीय स्वार्थ र इसाराबाट परिचालित भएर संविधान उलंघनमा लागेको विद्यार्थीहरुले आरोप लगाएका छन्। पत्रकार सम्मेलनमा नेविसंघका अध्यक्ष दुजाङ शेर्पाले नागरिकता विधेयक प्रमाणीकरण नगरेर राष्ट्रपतिले दलिय व्यवहार देखाएको आरोप लगाए। पत्रकार सम्मेलनपछि संयुक्त विद्यार्थी संगठनले काठमाडौंको आर आर क्याम्पस अगाडि राष्ट्रपतिको पुत्ला दहन गरेका थिए।"
कपनमा आगलागी हुँदा तीन जनाको मृत्यु,"काठमाडौं : कपनको राम मन्दिर नजिकै भएको आगलागीमा तीन जनाको मृत्यु भएको छ। जिल्ला प्रहरी परिसर काठमाडौंका प्रमुख एसएसपी भरतबहादुर बोहोराले ट्रेकिङसम्बन्धी काम गर्ने कार्यालयमा आगलागी भएको जानकारी दिएका छन्। भूइँतलामा अक्सिजन सिलिण्डर पड्कियर आगलागी भएको हो। बेलुकी पौने ७ बजेतिर ठूलो आवाजसँगै आगो लागेको प्रत्यक्षदर्शीको भनाइ छ। बोहोराका अनुसार मृतकको पहिचान खुलेको छैन। आगलागी नियन्त्रणमा लिन काठमाडौं, ललितपुर र भक्तपुरको दमकल प्रयोग गरिएको उनले बताए।"
सरोकारवालाहरूले भने निशुल्क शिक्षा भ्रममात्र,"काठमाडौं : संविधान र कानुनले विद्यालय तहको शिक्षा निःशुल्क हुने व्यवस्था गरे पनि व्यवहारमा कार्यान्वयन नभएको सरोकारवालाहरुले गुनासो गरेका छन्। संविधानले नै आधारभूत तहका शिक्षा निःशुल्क र अनिवार्य तथा माध्यमिक तहको शिक्षा निःशुल्क हुने सुनिश्चित गरेको छ। तर, हालसम्म यसको कार्यान्वयन नभएको र निःशुल्क शिक्षा व्यवहारमा भ्रममात्र सावित भएकोमा सरोकारवालाहरुको जोड थियो। बुधबार राजधानीमा आयोजित निशुल्क शिक्षा खोइ विषयक अन्तर्क्रियामा बोल्दै शिक्षाविद् डा विष्णु कार्कीले निःशुल्क शिक्षा सम्भव नै नभएको ठोकुवा गर्दै निःशुल्कका नाममा झुटको खेती भइरहेको आरोप लगाए। उनले विभिन्न राजनीतिक स्वार्थको लागि पटकपटक निःशुल्क शिक्षाको भ्रमको खेती भएको बताए। पहिले निःशुल्क शिक्षा भनेर पाठ्यपुस्तकमा सीमित गरियो, तर हालसम्म पनि समयमा किताब नपुग्ने समस्या भइरहेको छ। पछि फेरि अर्को चुनाव आउँदा निःशुल्क शिक्षाका नाममा शिक्षकको निःशुल्क व्यवस्थापन भनियो, तर यसमा पनि विद्यालयहरुलाई शिक्षकको दरबन्दी पुग्दैन र सधैं दरबन्दीको नाममा विद्यालयहरुले शुल्क लिइरहेका छन्,' उनले भने। शिक्षामा विगत ४७ वर्षदेखिका रिर्पोटहरु केलाउँदा प्रति एक विद्यार्थीहरुमा आर्थिक भार निक्कै थपिएको छ। शिक्षाविद् कार्कीका अनुसार १९७५ मा प्रति विद्यार्थी ५० रुपैयाँ शुल्क थियो भने १९९५ मा ९७५ रुपैयाँ, २०१५ मा १५ हजार र हालसम्म प्रति विद्यार्थी २५ हजार रुपैयाँ शुल्क खर्च भइरहेको छ। शिक्षाविद् प्राडा विनय कुसियत सरकारले शिक्षामा बजेट २५ गुणाले बढाउनुपर्ने बताए। उनले सरकारले अन्य भौतिक गतिविधिहरुमा लगानी गरे पनि गणस्तरीय र समतामूलक शिक्षाका लागि लगानी नगरेको दाबी गरे। त्यस्तै शिक्षा, विज्ञान तथा प्रविधि मन्त्रालयका प्रवक्ता दिपक शर्माले संविधानले व्यवस्था गरेको बाहेक कुनै पनि शीर्षकमा शुल्क लिन नपाइने बताए। निःशुल्क शिक्षा नियमावली २०७७ को प्रावधानअनुसार निःशुल्क भन्नाले विद्यार्थीलाई भर्ना हुन आएबापत, शिक्षा दिएबापत, परीक्षा लिएबापत र पाठ्यपुस्तकको नाममा विद्यालयले शुल्क लिन पाइन्नँ, उनले भने। उनले कानूनले निषेधित गरेका विषय बाहेकमा शुल्क लिन नपाइने भएपनि विद्यालयले दिएका अतिरिक्त सेवाहरुमा सहयोगका रुपमा पैसा लिन पाइने बताए। विद्यालयलाई अन्य समाजसेवी, चन्दा दाताहरुले तथा अभिभावकहरुले दिने सहयोगलाई शुल्क भन्न मिल्दैन, तर स्थानीय सरकारले बनाएको कार्यविधिअनुसार मात्र सहयोग लिन पाइन्छ,' शर्माले भने।"
तानसेनमा १ हजार ८१५ घरपरिवारलाई निशुल्क विद्युत,"तानसेन : तानसेन नगरपालिका पाल्पाले २० युनिट सम्म विद्युत खपत गर्ने उपभोक्तालाई विद्युत महशुल निशुल्क बनाएको छ। तानसेन नगरपालिकाले ११ औ नगरसभा बाट नगरपालिका भित्रका २० युनिट सम्म विधुत उपभोग गर्ने उपभोक्ता लाई विधुत महशुल निशुल्क गर्ने निति तथा कार्यक्रम पारित गरेको थियो। नगरसभाले गरेको निर्यण लाई कार्यविधी बनाई सम्झौता पत्रमा नगरपालिकाका प्रमुख प्रमुख प्रशासकीय अधिकृत जिवन ज्ञवाली र नेपाल विधुत प्राधिकरण पाल्पा वितरण शाखाका प्रमुख विवेक अधिकारीले हस्ताक्षर गरी कार्यान्वयनमा आएको हो। विधुत महशुल निशुल्क गर्ने सम्झौतापत्र तानसेन नगरपालिका निमित्त कार्यवाहक नगर प्रमुख प्रतिक्षा सिंजाली र नेपाल विधुत प्राधिकरण पाल्पाका प्रमुख विवेक अधिकारी विच आदान प्रदान भएको छ । यो सम्झौता २०८० साल अषाढ मसान्त सम्म लागू हुनेछ। तानसेन नगरपालिकाले १४ वटै वडाका १ हजार ८ सय १५ जना उपभोक्तालाई २० युनिट सम्मको विधुत महशुल निशुल्क गरेको छ । विधुत प्राधिकरणले २० युनिट सम्म विधुत खपत गर्ने उपभोक्ता लाई न्युनत मासिक ३० रुपैया लिदै आएको तानसेन नगरपालिकाले रु ३० रुपैया समेत तिरिदिने व्यबस्था गरेको हो। तानसेन नगरपालिकाले बार्षिक रुपमा एक जना उपभोक्ता बराबरको ३ सय ६० रुपैया का दरले एकमुष्ट रुपमा विधुत प्राधिकरण पाल्पा लाई १ हजार ८ सय १५ जनाको ६ लाख ५३ हजार ४ सय रुपैया अग्रिम रुपमा भुक्तानी गरेको छ। तानसेन नगरपालिकाका कार्यवाहक नगर प्रमुख प्रतिक्षा सिंजालीले तानसेन नगरपालिका भित्र रहेका अति गरिव विपन्न परिवारको लागी विधुत महशुलमा पूर्ण निशुल्क गरिएको बताइन्। कार्यक्रममा नगर प्रवक्ता यादव सिंह कार्कीले सबै वडा बाट कोही पनि २० युनिट सम्म विधुत महशुल खपत गर्ने उपभोक्ताहरु नछुटुन भनी वडा वडामा अभियान नै चलाएको, छुटेका भएका आगामी बर्ष बाट समेट्ने बताए। कार्यक्रममा नेपाल विधुत प्राधिकरण पाल्पा शाखाका प्रमुख विवेक अधिकारीले पाल्पामा ३८ हजार ग्राहक रहेकोमा २५ हजार ग्राहक २० युनिट भन्दा कम खपत गर्ने उपभोक्ता रहेको बताए। आगामी दिनमा ग्राहकहरु लाई सजिलो बनाउन, जिल्लाको ३ स्थान, तानसेन, आर्यभञ्ज्याङ र हार्थोकमा विल भुक्तानी शाखा संचालनको तयारीमा रहेको शाखा प्रमुख अधिकारीले बताए।"
खुकुरी प्रहारबाट एक भुटानी शरणार्थीको मृत्यु,झापा : खुकुरी प्रहारबाट एक भुटानी शरणार्थीको मृत्यु भएको छ। खुकुरी प्रहारबाट दमकस्थित बेलडाँगी भुटानी शरणार्थी शिविरमा बसोबास गर्दै आएका एलबी गुरुङ नामले चिनिने ४६ वर्षीय लालबहादुर गुरुङको मृत्यु भएको इलाका प्रहरी कार्यालय दमकले जनाएको छ। झापा र इलामको सीमा नजिक पर्ने रतुवा खोलाको पुलमा बुधवार अपराह्न साढे ४ बजे गुरुङमाथि खुकुरी प्रहार गरिएको थियो। गुरुङको खुट्टा र हातमा गहिरो चोट लागेको थियो। त्यसपछि घटनास्थल पुगेका प्रहरीले उनलाई उद्धार गरी उपचारका लागि लाइफलाइन अस्पताल पुर्याएका थिए। त्यहाँ उपचार सम्भव नभएपछि थप उपचारका लागि बिर्तामोडस्थित बीएण्डसी अस्पताल लगिएको र उनको सोही अस्पतालमा उपचारको क्रममा मृत्यु भएको हो। प्रहरी स्रोतका अनुसार गुरुङ आज चुलाचुली क्षेत्रका युवाहरूसँग झगडा गर्न त्यसतर्फ गएका थिए। झगडा गर्ने क्रममा चुलाचुलीका एक दर्जन बढी युवाहरूले उनलाई घेरेर खुकुरी प्रहारसँगै आक्रमण गरेको जनाइएको छ। यसअघि गुरुङ विभिन्न अपराधको घटनामा संलग्न भई पटकपटक जेल सजाय भोगिसकेका थिए। केही समयअघि मात्र उनी जेलबाट छुटेर आएर शरणार्थी शिविरमा बस्दै आएका थिए।
ओबिसीलाई पनि आरक्षण चाहिन्छ : अर्थमन्त्री साह,"वीरगन्ज : मधेस प्रदेश सरकारका अर्थमन्त्री शैलेन्द्र प्रसाद साह तेलीले देशका सात वटै प्रदेश मध्ये मधेस प्रदेश ,अझै पनि सबै भन्दा पछाडि परेको बताएका छन्। वीरगन्जमा बुधबार देखि सुरु तेली कल्याण समाजको तेस्रो केन्द्रीय महाधिवेशनको उद्घाटन समारोहलाई सम्बोधन गर्दै मन्त्री साहले विकासको हरेक सुचांकमा मधेस प्रदेश पछाडि परेको बताए। उनले भने,शिक्षा, स्वास्थ्य , भौतिक पुर्वाधार लगायत सबै क्षेत्रमा मधेस पछाडि परेको छ। त्यसैले शिक्षामा सबै भन्दा पहिले फड्को मार्नु पर्छ। मन्त्री साहले शिक्षा बेगर विकास सम्भव नभएकाले सबै भन्दा बढि शिक्षामा जोड दिनु पर्ने बताए। उनले तेली जातिको सशक्तिकरणका लागि पनि पहिलो आवश्यकता शिक्षा नै भएको बताए। तेली लगायतका बैश्य जातिहरुको विकासका लागि भारतमा ओबीसीको जस्तै नेपालमा पनि हरेक क्षेत्रमा आरक्षणको व्यवस्था हुनु पर्नेमा जोड दिए। ओबिसीको राजनीतिक पहुच अब सिंहदरबार सम्म पुरयाउनका लागि तेली कल्याण समाजले भूमिका खेल्नुपर्ने पनि उनले बताए। वीरगन्जमा आयोजित महाधिवेशनमा तेली जातिको विशाल सहभागीताले देशभरमा तेली जाति एकजुट छन् भन्ने सन्देश दिएको पनि उनले बताए। उनले भने,तेली जातिलाई राष्ट्रिय पहिचान दिलाउन यो महाधिवेशन सफल भएको छ। अब हाम्रो जातिको पहुँच र सहभागीता मधेस सरकारमा मात्र नभइ सिंहदरबारमा पनि पुर्याउनुपर्छ।"
क्षमताभन्दा तेब्बर बालक राखिएको जयेन्द्र बाल सुधार गृहमा ३ तले नयाँ भवन,"आसमानपुर : जयेन्दु बाल सुधार गृहको नवनिर्मित तीन तले भवनको उद्घाटन गरिएको छ । बाँकेको डुडुवा गाउँपालिका६ आसमानपुरमा ७० जनाको क्षमता रहेको बाल सुधार गृहमा २११ जनालाई राखिएको थियो । महिला बालबालिका तथा जेष्ठ नागरिक मन्त्री उमा रेग्मीले बुधबार बाल सुधार गृहको तीन तले भवनको उद्घाटन गरेकी हुन् । दुई करोड एक लाख रुपैयाँमा निर्माण गरिएको २१९४० वर्गमिटरमा बनेको यो भवनमा ठूल्ठूला हलसहित १० वटा रहेका छन् । जहाँ पुस्तकालय, स्टडी रुम, किचन, डाइनिङ, स्टोर, काउन्सिलिङ रुम हरेक तलामा स्नान कक्षसहितको शौचालय रहेका छन् । बाल सुधार गृह प्रमुख बिमला काउचा मगरले नयाँ भवनमा चाँडै नै १८ वर्षभन्दा माथिका किशोरहरुलाई राखिने बताइन् । अहिले बालक र किशोरलाई सँगै राखिएको छ । कार्यक्रममा मन्त्री रेग्मीले बाल सुधार गृहका लागि आवश्यक पर्ने बजेट र थप पूर्वाधार निर्माणका लागि बजेट विनियोजन गर्ने प्रतिबद्धता जनाइन् । बाल सुधार गृहका लागि जग्गा उपलब्ध गराउन पहल गर्ने मन्त्रालयका पूर्वमन्त्री सर्वदेव ओझाले पनि बाल सुधार गृहका लागि राज्यले सधैं सहयोगी भावना हुनुपर्नेमा जोड दिएका थिए । बाल सुधार गृहको समस्या र जग्गादाता जयकेश सिंहले आफ्नो संघर्षमय विगतबारे सुन्दा निकै भावुक हुँदै आँसु झारेका महिला तथा बालबालिका विभागका महानिर्देशक कृष्णप्रसाद पराजुलीले बाल सुधार गृहलाई मापदण्ड अनुसार नै सञ्चालन गर्ने प्रतिबद्धता जनाएका थिए । कार्यक्रममा जिल्ला समन्वय समिति बाँकेका प्रमुख ज्ञानेन्द्र चौधरी, राष्ट्रिय बाल अधिकार परिषद्का सदस्य सचिव इन्द्रादेवी ढकाल, बाँकेका प्रमुख जिल्ला अधिकारी सूर्यबहादुर खत्री, युसेप नेपालका उप निर्देशक केशव सुवाल, जग्गादाता जयकेश सिंह, अधिवक्ता वसन्त गौतम, नेपाली कांग्रेस बाँकेका सचिव सुधांशु कोइरालालगायतले बाल सुधार गृहको सुधारका लागि धारणा राखेका थिए । जग्गादाता सिंह र ठेकेदारलाई सम्मान कार्यक्रममा जयेन्दु बाल सुधार गृहको जग्गादाता र भवन निर्माण गर्ने ठेकेदार कम्पनीलाई सम्मान गरिएको थियो । नेपालगन्ज उपमहानगरपालिका९ का जयकेश सिंह र उनकी पत्नी इन्दु सिंहलाई मन्त्री रेग्मीले दोसल्ला र कदर पत्रले सम्मान गरेकी हुन् । सिंंहले स्वमातापिता तप्तबहादुर सिंह र हेमरानी सिंहको नाममा रहेको चार बिघा दुई कठ्ठा जग्गा बाल सुधार गृहलाई दान गरेका थिए । सिंहले सरकार भन्दा ठूलो ट्रष्टि आफ्ना लागि अर्को नभएको र हजारौं हजार छोराहरुको भविष्यका लागि जग्गा दान दिएको बताए । सोही अवसरमा बाल सुधार गृहको नयाँ भवन निर्माण गर्ने ठेकेदार कम्पनी यादव कन्ट्रक्सनका सीताराम गोडियालाई पनि सम्मान गरिएको थियो । यो कम्पनीले लक्ष्यभन्दा ६ महिना पहिले नै भवन निर्माण गरेर हस्तान्तरण गरेको छ । ५५० पुस्तक र ९ थान दराज सहयोग बाल सुधार गृहकोे पुस्तकालयका लागि प्रकाशन गृह, बैंक तथा वित्तीय संस्था लगायतले ५५० वटा पुस्तक र ९ वटा पुस्तक राख्ने दराज सहयोग गरेका छन् । बाँकेका प्रमुख जिल्ला अधिकारी सूर्यबहादुर खत्री, मदन पुरस्कार गुठी र जिल्ला हुलाक कार्यालय बाँकेका प्रमुख गोविन्दप्रसाद पाण्डेको पहलमा एकएक सय गरी तीन सय पुस्तक हस्तान्तरण गरेका थिए । त्यस्तै सेन्चुरी कमर्सियल बैंकले ५० पुस्तक र ७ थान दराज र माछापुच्छे बैंकले ५० पुस्तक र २ थान दराज सहयोग गरेका थिए । माछापुच्छे पुस्तक भण्डार, काठमाडौंको नीमा पुस्तक पब्लिकेशन र एभरेष्ट पुस्तक भण्डारले ५०५० वटा पुस्तक उपलब्ध गराएका थिए ।"
घरको दुई तालाबाट खसेर मजदुरको मृत्यु,विराटनगर : विराटनगर महानगरपालिका७ मा निर्माणाधीन घरबाट खसेर घाइते भएका एकजना मजदुरको उपचारका क्रममा मृत्यु भएको छ । मुकेश पोठारीको निर्माणाधीन घरको दुई तलामाथिबाट खसेर घाइते भएका मोरङको जहदा गाउँपालिका४ का ४० वर्षीय अशोक पञ्जियारको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार काठको काम गर्ने क्रममा गत सोमबार निर्माणाधीन घरको माथिबाट खसेर पञ्जियार घाइते भएका थिए । विराटनगरको विराट नर्सिङ होम एवं विराटनगर अस्पतालमा उपचारका क्रममा बुधबार बिहान ११ बजेतिर मृत्यु भएको प्रहरीले जनाएको छ । कोसी अस्पतालमा पोस्टमार्टम गरेर अन्त्येष्टिका लागि शव परिवारलाई जिम्मा लगाइएको छ । प्रहरीले घटनाको अनुसन्धान भइरहेको जनाएको छ ।
"थप ८१ जनामा कोरोना पुष्टि, १७५ संक्रमणमुक्त",काठमाडौं : थप ८१ जनामा कोरोना भाइरस संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा परीक्षण गराइएका ३४४७ नमूनामध्ये ८१ नमूनाको रिपोर्ट पोजिटिभ आएको हो। १०९७ नमूनाको पीसीआर र २३५० नमूनाको एन्टिजेन विधिबाट परीक्षण भएको थियो। जसमध्ये पीसीआरबाट ३९ र एन्टिजेन विधिबाट ४२ गरी कूल ८१ जनामा संक्रमण देखिएको हो। मन्त्रालयका अनुसार बुधबार थप १७५ जना कोरोनामुक्त भएका छन्। आज कोरोनाबाट मृत्यु हुनेको संख्या शून्य छ। हाल कोरोना सक्रिय संक्रमितको संख्या १४८३ रहेको मन्त्रालयले जनाएको छ।
डाक्टर केसी आफ्नै खर्चमा काठमाडौं आउँदै,"काठमाडौंः धनगढीमा अनसनरत चिकित्सा शिक्षा अभियन्ता डागोविन्द केसी आफ्नै खर्चमा काठमाडौं आउने भएका छन् । सरकारले नेपाली सेनाको हेलिकोप्टरमा उद्दार गर्न खोज्दा अस्वीकार गरेका डा केसी बुधबार आफ्नै खर्चमा काठमाडौं आउन लागेका हुन् । डा केसी आफ्नै खर्चमा बुधबार धनगढीबाट काठमाडौं आउने उनका सहयोगी डा प्रीतम सुवेदीले जानकारी दिए । काठमाडौं आएपछि त्रिवि शिक्षण अस्पतालमा उपचार गर्ने तयारी छ । डाक्टर केसीको स्वास्थ्य अवस्था नाजुक बन्दै गएको छ । भदौ २६ गते धनगढीको कृष्णमन्दिरमा सत्याग्रहमा बसेका डाक्टर केसीलाई तीन दिनमै स्वास्थ्य अवस्थामा समस्या आएपछि, सेती प्रादेशीक अस्पताल भर्ना गरिएको थियो । डाकेसीका माग सम्बोधन गर्न सरकारले वार्ता टोली गठन गरेर संवाद थालिसकेको छ । यद्यपी अहिलेसम्म माग सम्बोधनका विषयमा ठोस निर्णय भएको छैन । देशभरका सरकारी अस्पतालमा शैया अनुसारको दरबन्दी व्यवस्था गर्नुपर्ने; जनसंख्या वृद्धि अनुसार अस्पताल, स्वास्थ्य संस्थाको स्तरवृद्धि गर्नुपर्ने, सरकारी अस्पतालमा टिकट, ल्याब, एक्सरेलगायत आधारभूत स्वास्थ्य सेवा निःशुल्क हुनुपर्ने; सरकारले तोकेको सूचीअनुसार सबै निःशुल्क औषधिहरू उपलब्ध गराउनुपर्ने, मापदण्डविपरीत खुलेका निजी अस्पताल बन्द गराउनुपर्ने लगायतका माग राख्दै डा केसी अनसनरत छन् ।"
"पहिला केपी ओलीले संविधान उल्लंघन गरे, अहिले राष्ट्रपतिले : झलनाथ खनाल","काठमाडौं : नेकपा एकीकृत समाजवादीका सम्मानित नेता झलनाथ खनालले राष्ट्रपति विद्यादेवी भण्डारीले नागरिकता विधेयक रोक्नै नमिल्ने बताएका छन्। बुधबार राजधानीमा आयवजित कार्यक्रममा उनले राष्ट्रपतिसँग त्यस्तो अधिकारै नभएको बताए। 'राष्ट्रपतिसँग असीमित अधिकार छैनन्। संवैधानिक राष्ट्रपतिले संसदले पठाएको विधेयक प्रमाणीकरण गर्नेबाहेक अरु अधिकार हुँदैन। यो नेपालमामात्रै होइन, संसारकै चलन हो,' उनले भने। उनले जतिसुकै विवाद भए पनि संसदबाट बहुमतका साथ पास भएको विधेयक प्रमाणीकरण नगरेर राष्ट्रपतिले गल्ती गरेको बताए। 'नागरिकता विधेयकमा विवाद होला। मेरै पनि फरक मत छ। कतिपय कुरा मलाई पनि चित्त बुझेको छैन। तर संसदले पारित गरेको कुरामा राष्ट्रपतिले व्यक्तिगतरुपमा भिन्न मत राख्न सक्नुहुन्छ। राष्ट्रपतिको हैसियतले होइन,' उनले भने। उनले राष्ट्रपति भण्डारीले संविधानको उल्लंघन गरेको आरोप लगाए। 'राष्ट्रपतिले कि ठाउँ छोड्नुपर्छ कि प्रमाणीकरण गर्नुपर्छ। संवैधानिक राष्ट्रपतिको अरु अधिकार हुँदैन,' उनले भने। उनले पहिले केपी ओलीले संविधानको उल्लंघन गरेको र अहिले आएर राष्ट्रपति पनिले पनि संविधानको उल्लंघन गरेको बताए। 'यो त संविधानमाथिको चुनौती हो। संसदीय प्रणालीमाथिकै चुनौती हो। जनताको जनादेशमाथिको चुनौती हो,' उनले भने। उनले यो कदमले आजकै दिनदेखि समस्या सुरु गर्ने बताए।"
आफ्नै खर्चमा काठमाडौं उडे डाक्टर केसी (तस्बिरसहित),"धनगढी : कैलालीको गेटामा मेडिकल कलेज सञ्चालनसहितका माग राख्दै १० दिनदेखि सत्याग्रहमा बसेका डाक्टर गोविन्द केसी आफ्नै खर्चमा काठमाडौं गएका छन् । श्री एयरलाइन्सको पौने ५ बजेको जहाजमा आफ्ना २ जना सहयोगी चितित्सक र भाइसँगै डाक्टर केसी काठमाडौं गएका हुन् । सेती अञ्चल अस्पतालबाट एम्बुलेन्समा उनलाई धनगढी विमानस्थल लगिएको र त्यहाँबाट श्रीएयरको जहाजबाट काठमाडौं लगिएको हो । डाक्टर केसीसँगै सेती प्रादेशीक अस्पालका डाक्टर द्वय अमृत जैशी र डाक्टर मिथलेस यादव पनि काठमाडौं गएका छन् । दुबैजना डाक्टर केसीको उपचारमा संलग्न थिए । उनीहरुसँगै डाक्टर केसीका भाइ केशव केसी पनि काठमाडौं फर्किएका हुन् । डाक्टर केसीले धनगढीमा अनसन बसेको थाहा पाएपछि उनी ६ दिनअघि मात्रै धनगढी आएका हुन् । डाकटर केसीको उपचारमा खटिएका सेती प्रादेशीक अस्पतालका डाक्टर शेरबहादुर कमरले उनको शरीरमा पोषण तत्व र पानीको अभाव भएको, पेटमा अल्सर भएर आन्तरिक रक्तश्राव भएको, मुटुको धडकन कम हुँदै गएको, रगतमा हेमोग्लोबिन कम भएको, पिसाबमा किटेन बढी देखिएको जस्ता समस्या आएकाले काठमाडौं रेफर गरिएको बताए । हिजो (मंगलबार) सम्म काठमाडौं जान मान्नु भएको थिएन, आज उहाँको स्वास्थ्यमा झन् समस्या देखियो, हामीले पनि उहाँलाई विशिष्टकृत सेवा भएको अस्पतालमा जानका लागि कन्भेन्सगर् यौं, बल्ल मान्नु भयो,' डाक्टर कमरले भने । डाक्टर केसी, आफ्नै खर्चमा काठमाडौं गएका हुन् । मंगलबार प्रदेश सरकार र संघ सरकारको काठमाडौं जानुपर्ने प्रस्ताव डाक्टर केसीले नकारी दिएका थिए । मंगलबार बिहान प्रदेशका सामाजिक विकासमन्त्री गोविन्द बोहरा आफै डाक्टर केसी भेटन सेती प्रादेशीक अस्पताल पुगेका थिए । उनले, स्वास्थ्यमा जटिलता आएकाले काठमाडौं जान आग्रह गरेपनि डाक्टर केसीले मानेन्। मंगलबार नै दिउसो २ बजेतिर गृहमन्त्रालयले नेपाली सेनाको स्काई ट्रक जहाज डाक्टर केसीका लागि धनगढी ठाएको थियो । तर डाक्टर केसीले त्यसलाई पनि नकारी दिएका थिए । उनले, काठमाडौं गएपनि राज्यको रकम खर्च नगर्ने र आफै जाने अडान राखेपछि सेनाको स्काईट्रक मंगलबार अपरान्ह काठमाडौं गएका थियो । डाक्टर केसी भाद्र २७ गते धनगढीको कृष्णमन्दिरमा सत्याग्रहमा बसेका थिए । तीन दिनमै स्वास्थ्य अवस्थामा समस्या आएपछि, उनलाई सेती प्रादेशीक अस्पतालमा भर्ना गरिएको थियो । डाक्टर केसीको उपचारमा सेती प्रादेशीक अस्पतालका बरिष्ठ फिजिसियन डाक्टर शेरबहादुर कमर, डाक्टर अमृत जैशी, डाक्टर मिथिलेससहितको चिकित्सकको टोली चौबिसै घण्टा खटिएको थियो ।"
मोरङ कारागारका कैदीको मृत्यु,"विराटनगर : विराटनगरको हाटखोलास्थित जिल्ला कारागार मोरङका एकजना कैदीको मृत्यु भएको छ । लागुऔषध मुद्दामा दोषी ठहर भएर कैद सजाय भुक्तान गरिरहेका धनकुटाको शहीदभूमि गाउँपालिका२ का ४९ वर्षीय कूलबहादुर सार्कीको मृत्यु भएको कारागारका निमित्त जेलर तुलसीराम भगतले जानकारी दिए । उनका अनुसार दुवै खुट्टा सुनिने, ज्वरो आउने र मटुको धड्कन बढ्नेलगयातका समस्या देखिएपछि सार्कीलाई उपचारका लागि मंगलबार कोसी अस्पताल अस्पताल भर्ना गरिएको थियो । उपचारकै क्रममा बुधबार बिहान १०:३० बजेतिर मृत्यु भएको भगतले बताए । त्यसअघि पनि उनलाई उपचारका लागि अस्पताल लगिएको थियो । स्वास्थ्यमा सुधार भएसँगै डिस्चार्ज गरेर कारागार फर्काइएका उनलाई पुनः बिरामी परेपछि अस्पताल भर्ना गरिएको भगतको भनाइ छ । सार्कीमा स्वास्थ्य सम्बन्धी पुरानै समस्या थियो । नियमित चेकजाँच र उपचार गराउँदै आएका थियौं,' उनले भने, उपचारका क्रममा मृत्यु भएपछि शव अस्पतालमै राखिएको छ । परिवारका सदस्य र आफन्तलाई घटनाको जानकारी गराइसकिएको छ । परिवारका सदस्य सम्पर्कमा आइसकेपछि शव जिम्मा लगाउने प्रक्रिया अघि बढ्ने भगतले बताए । उनका अनुसार शवको पोस्टमार्टम गर्ने कि नगर्ने भन्ने कुरा परिवारको निर्णयमा भर पर्नेछ । गाँजासँग जोडिएको लागुऔषध मुद्दामा सार्कीलाई जिल्ला अदालत मोरङले २०७६ साल भदौ ८ गते १ वर्ष ६ महिना कैद र २० हजार रूपैयाँ जरिवानाको फैसला गरेको थियो । फैसलाका बखत फरार रहेका उनलाई २ वर्षपछि अर्थात २०७८ फागुन १५ गते प्रहरीले पक्राउ गरेको हो । पक्राउ गरेर प्रहरीले बुझाएपछि अदालतले सार्कीलाई कैद सजाय भुक्तानका लागि कारागार चलान गरेको थियो । निमित्त जेलर भगतका अनुसार उनले २०७८ फागुन २६ गतेदेखि कैद भुक्तान गरिरहेको कारागारको रेकर्डमा देखिन्छ । जरिवाना बुझाउँदा २०८० असार ४ गते सजाय भुक्तान गरेर उनी छुट्ने थिए । जरिवाना नबुझाउँदा भने भदौ ११ गतेसम्म कारागारमै बस्नुपर्ने हुन्थ्यो ।"
राष्ट्रपतिसमक्ष अख्तियार दुरुपयोग अनुसन्धान आयोगको प्रतिवेदन पेश,काठमाडौं : राष्ट्रपति विद्यादेवी भण्डारीसमक्ष अख्तियार दुरुपयोग अनुसन्धान आयोगले २०७८७९ को वार्षिक प्रतिवेदन पेश गरेको छ। राष्ट्रपति भवन शीतल निवासमा बुधबार आयोजित कार्यक्रममा आयोगका प्रमुख आयुक्त प्रेमकुमार राईले नेपालको संविधानको धारा २९४ बमोजिम उक्त प्रतिवेदन पेश गरेका हुन्।
आलम परिवारको आक्रोश हाम्रो न्याय किन खोसियो?,"सिमरा : नेकपा एमालेका महमुद आलमको हत्या अभियोगमा आजिवन काराबा सजाय भोगिरहेका रामचन्द्र प्यासी जेलमुक्त भएपछि पीडित परिवार आक्रोशित बनेका छन्। सरकारको सिफारिसमा राष्ट्रपतिले कैद मिनाहा गरेसँगै प्यासी सोमबार जेलमुक्त भएका हुन्। हत्याको मुख्य योजनाकारको रुपमा रहेका प्यासी जेलमुक्त भएपछि आलमका परिवार र स्थानीय भने आक्रोशित बनेका छन्। न्यायलयबाट प्राप्त न्याय खोसेर सरकारले पीडितलाई थप पीडा दिएको परिवारको भनाइ छ। प्यासीलाई जेलमुक्त गराएकोमा असन्तुष्टि जनाउँदै आलमका परिवार र स्थानीयले विरोध प्रदर्शन गरेका छन्। परवानीपुरमा आयोजित विरोध प्रर्दशनमा परिवार र स्थानीयले पीडकलाई संरक्षण गरेर पीडितको न्याय खोजिएको भन्दै आक्रोश पोखेका थिए। 'पहिला हाम्रो परिवारको खुसी खोसियो। अहिले हामीले पाएको न्याय खोसियो,' आलम परिवारका एक सदस्यले भने, 'अपराधीलाई मुक्त गरेर सरकारले पीडितको न्याय खोसेको छ।' नेकपा एमालेको मुस्लिम ईत्तेहाद संगठनका केन्द्रीय अध्यक्ष समेत रहेका आलमको २०७० साल असोज १८ गते हत्या हत्या भएको थियो। बारा क्षेत्र नं ४ बाट प्रतिनिधिसभा सदस्यका लागि उम्मेदवारी दर्ता गराएको २४ घण्टा नबित्दै आलममाथि परवानीपुरमा गोली प्रहार भएको थियो। चुनावी अभियानमा हिँडिरहेका बेला आलमलाई मोटरसाइकलमा आएका ब्यक्तिले आलमलाई गोली प्रहार गरेका थिए। गोली प्रहारबाट घाइते आलमको असोज २४ गते उपचारका क्रममा काण्ठमाडौंमा निधन भएको थियो। आलमको निधन भएपछि एमालेले उनकी पत्नी नेजमा आलमलाई टिएको दिएको थियो। नेजमा उक्त निर्वाचनमा निर्वाचित भएकी थिइन्। आलम हत्याका मुख्य योजनाकार प्यासी थिए। नेकपा एमालेबाट २०६४ सालको संविधानसभा निर्वाचनपछि समानुपातिक सभासद रहेका प्यासीले २०७० सालको निर्वाचनमा टिकट नपाएपछि आलमको हत्या योजना बुनेका हुन्। एमालेले आलमलाई टिकट दिएपछि प्यासीले उम्मेदवारी दर्ताको गराएको भोलिपल्टै मतियार प्रयोग गरेर आलममाथि गोली प्रहार गर्न लगाएका थिए। आलमको हत्यालगत्तै अनुसन्धान थालेको नेपाल प्रहरीको केन्द्रीय अनुसन्धान व्युरोले प्यासीलाई २०७० कात्तिक ९ गते सिमराबाट पक्राउ गरेको थियो। उनकै योजनामा अन्य मनोज पाण्डे, विपिन यादव, अतिक खान र राजु श्रीवास्तव भन्ने व्यक्तिले आलममाथि गोली प्रहार गरेका हुन्। प्यासी जेलमुक्त भए पनि अन्य भने सजाय भुक्तान गरिरहेका छन्। उच्च अदालतले प्यासी र मोटरसाइकल चालक पाण्डेलाई आजीवन कारावास र अन्यलाई १० वर्षको कैद फैसला सुनाएको थियो।"
संविधानको दायराभन्दा बाहिर जाने छुट कसैलाई पनि छैन : उपराष्ट्रपति,"काठमाडौंः उपराष्ट्रपति नन्दबहादुर पुन 'पासाङ' ले संविधानको पालन र संरक्षणको जिम्मेवारीमा रहेकालाई संविधानको दायराभन्दा बाहिर जाने छुट नभएको बताएका छन् । दुवै सदनबाट पारित भइ नागरिकता विधेयक प्रमाणीकरणका लागि राष्ट्रपति विद्यादेवी भण्डारीसमक्ष पुगेको थियो। तर राष्ट्रपति भण्डारी विधेयक प्रमाणीकरण नगरी छलफलमा जुटेकी छन्। उपराष्ट्रपति पुनले बुधबार वक्तव्य जारी गर्दै कसैलाई पनि संविधानको दायराभन्दा बाहिर जाने छुट नभएको बताएका हुन् । संघीय संसदको दुवै सदनबाट पारित भइ राष्ट्रपति भण्डारीसमक्ष पुगेको विधेयक प्रमाणीकरण नभएपछि उपराष्ट्रपतिले वक्तव्य जारी गरेका हुन् । वक्तव्यमा भनिएको छ, 'संविधानको पालना गर्नु प्रत्येक व्यक्तिको कर्तव्य हो । संविधान बमोजिम सबैबाट आआफ्नो कर्तव्य पालना गर्नुका साथै संविधानको पालन र संरक्षण हुनुपर्दछ । पछिल्ला दिनमा विकसित घटनाक्रमले संविधानको प्रमुख पालक र संरक्षकबाट नै सचेततापूर्वक संविधानको पालन र संरक्षण हुन नसकेको भनी बृहत् जनआवाज उठिरहेका छन् । यो आवाज उठ्ने परिस्थितिको सिर्जना हुनु ज्यादै दुःखद पक्ष हो । संविधान दिवसमा गरेको प्रतिबद्धतालाई स्मरण गर्दै संविधानको पालन र संरक्षणका लागि सबै पक्षको भूमिका रहने बताए ।"
रुसी दुतावासअगाडि धर्ना : युक्रेनमा आक्रमण रोक्न आग्रह,"काठमाडौं : मानव अधिकार तथा शान्ति समाजले ४१ औँ अन्तर्राष्ट्रिय शान्ति दिवस (२१ सेप्टेम्बर)का अवसरमा असोज ५ गते रुसी दुतावासअगाडि धर्ना दिएका छन्। उनीहरुले रुसलाई युक्रेनमाथिको आक्रमण तत्काल रोक्न र युक्रेनको सार्वभौमसत्ताको सम्मान गर्न आग्रह गरेका छन्। काठमाडौंस्थित रुसी राजदुतावास अगाडि आधा घण्टासम्म भएको धर्नामा शान्तिवादीहरुले 'रुस : युक्रेनको सार्वभौमसत्ताको सम्मान गर', 'रुस : युक्रेनबाट तत्काल सैनिक फिर्ता गरि युद्ध अन्त्य गर', 'रुस : युद्ध रोक', 'शान्ति प्रवद्र्धन गर', 'रुस : युक्रेनमाथि आक्रमण बन्द गर', 'शान्ति दिवसको सन्देश : युद्ध निषेध' आदि शान्ति विशेष सन्देश लेखिएका प्लेकार्डहरु प्रदर्शन गरेका थिए । धर्नापश्चात् रुसी राष्ट्रपति भ्लादिमिर पुटीनलाई शान्ति समाजका तर्फबाट लेखिएको पत्र रुसी राजदुतासबासका अधिकारीलाई हस्तान्तरण गरिएको थियो । पत्रमा रुसलाई युक्रेनबाट तत्काल सेना फिर्ता गरी युद्ध रोक्न र शान्ति प्रवर्द्धन गर्नका लागि अभिभावकीय भूमिका निर्वाह गर्न आग्रह गरिएको छ । यसैगरी अन्तर्राष्ट्रिय शान्ति दिवसका अवसरमा युक्रेनको सार्वभौमसत्ताको सम्मान गर्न र तत्काल युद्ध रोक्न रुसलाई आग्रह गर्दै असोज ५ गते शान्ति समाजका चितवन, दाङ, सुर्खेत, बाँके, नवलपुर, तेह्रथुम, रुपन्देहीसहित एक दर्जन शाखाहरुले धर्ना तथा प्रदर्शन गरेका छन् । संयुक्त राष्ट्रसंघ महासभाले सन् १९८१ मा घोषणा गरी १९८२ देखि अन्तर्राष्ट्रिय शान्ति दिवस मनाउन थालिएको हो । अहिंसा र युद्धविराम मार्फत शान्तिको आदर्शलाई सुदृढ गर्नका लागि समर्पित दिनका रुपमा विश्वभरी शान्ति दिवस मनाउने गरिन्छ ।"
"पहिरो पन्छाउँदै, बाटो खुलाउँदै चुमबासी","गोरखा : चुमनुब्री ६ लोक्पामा डेढ महिनादेखि अवरुद्ध बाटो स्थानीयबासीले खुलाउन थालेका छन् । मनसुन पातलिँदै जान थालेपछि डुयुखोला र सर्दीखोला बीचको आठसय मिटर फराकिलो पहिरो गाउँले मिलेर पन्छाउन सुरु गरेको वडाअध्यक्ष सरोज लामाले जानकारी दिए । मंगलबारदेखि स्थानीयबासी मिलेर पहिरो फाल्दै बाटो खुलाउन सुरु गरिएको छ,' लामाले भने, 'बाटो अवरुद्ध हुँदा डेढ महिनादेखि खाद्यान्न ढुवानी गर्न पनि पाइएको छैन । स्थानीयबासी पनि आवतजावत गर्न पाएका छैनन् । चुमभ्याली जाने पर्यटकहरु पनि हिँड्न पाएका छैनन् । त्यसैले गाउँलेहरु मिलेर बाटो खुलाउन सुरु गरिएको हो । पहिरो पन्छ्याएर बाटो खुलाएबापत लाग्ने खर्च गाउँपालिकाको विपत व्यवस्थापन कोषबाट व्यवस्थापन हुने उनले बताए । यहाँ पहिलो पटक गत वर्षको असारमा पहिरो गएको थियो । सोही ठाउँमा गत असारमा फेरि पहिरो थपिएको हो । पहिरो पन्छाउन अझै दुई दिन लाग्ने स्थानीय सेराप गुरुङले बताए । मंगलबारबाट पहिरो पन्छाउन सुरु गरिएको हो,' उनले भने, 'अलिअलि पन्छ्याएर मान्छे र खच्चड हिँड्न मिल्ने बनाइएको छ । एकदिनमा ५० मिटर जति पन्छ्याउन सकिन्छ । आठसय मिटर पहिरो पन्छाउन अझै दुईतीनदिन लाग्न सक्छ । माथिबाट पहिरो झरिरहने र सिँधै तल स्यार खोलामा पुग्ने हुँदा काम गर्न ज्यादै जोखिम रहेको उनको भनाइ छ । दैनिक उपभोग्य वस्तु, सरकारी तथा गैरसरकारी संस्थाका योजनाका सामान ढुवानी गर्न पनि बाटो खुलाउन अपरिहार्य भएको उनले बताए । पहिरो पन्छ्याउने काम ज्यादै जोखिमपूर्ण रहेको सेरापको भनाइ छ । डाँडामा एकजना हेरालु राखेका छौँ । काम गर्दैगर्दा पहिरो झर्यो भने हेरालुले सिठ्ठी बजाउँछ अनि हामी भाग्छौँ,' उनले भने, 'भागेको भागै गर्नुपर्छ । ज्यान खुकुरीको धारमा राखेर काम गरिरहेका छौँ ।"
"राष्ट्रपति विधि र पद्धतिभन्दा बाहिर जानुभयो, राजीनामा दिनैपर्छ : उपेन्द्र यादव","हेटौंडा : जनता समाजवादी पार्टी (जसपा) नेपालका अध्यक्ष उपेन्द्र यादवले राष्ट्रपति विद्यादेवि भण्डारी गैरसंवैधानिक रुपमा अघि बढिरहेको टिप्पणी गरेका छन् । बागमती प्रदेशको राजधानी हेटौंडामा आयोजित एक समारोहलाई सम्बोधन गर्दै अध्यक्ष यादवले संसदको दुवै सदनबाट दोस्रोपटक स्वीकृत भइ पठाइएको नागरिकता विधेयक प्रमाणीकरण गर्न अस्वीकार गरेर राष्ट्रपति भण्डारीले संविधानको धज्जी उडाएको बताए । विधेयकलाई फेरबदल गर्ने अधिकार केवल संसदको हो । राष्ट्रपतिले पुर्नविचारको लागि संसदमा पठाउन पाउने अधिकार मात्रै संविधानले सुरक्षित गरेको छ । दोस्रोपटक पुनः दुवै सदनबाट स्वीकृत भइसकेको विधेयक प्रमाणीकरण नगरेर, उहाँले संविधान उल्लंघन गर्नुभयो, 'यादवले भने । राष्ट्रपतिको कदमले मुलुकमा दुरगामी असर पर्ने उनले बताए । यसैगरी राष्ट्रपति अघि बढ्ने हो भने, भोलि आफूलाई मन नपरेको प्रधानमन्त्री भयो, म सपथ गराउँदिन भन्नुहोला, त्यसकारण यो उहाँको अराजकता हो । यादवले भने, 'राष्ट्रपति र सरकारबीचको टकरावले मुलुकको शान्ति प्रक्रियामासमेत खलल पुर्याउँछ।' उनले राष्ट्रपति भण्डारीले नेकपा एमालेको सामान्य कार्यकर्ताभन्दा माथि उठेर देश र जनताको लागि सोच्न नसकेको आरोप लगाए । उहाँ विधि र पद्धतीभन्दा बाहिर जानुभयो । उहाँले घुँडा टेक्नैपर्छ । या, राजीनामा दिनुपर्छ ,' यादवले भने । उनले आफ्नो पार्टी समाजवादी लोकतन्त्र स्थापनाको लागि अघि बढेको बताए । समानता, स्वतन्त्रता र सम्पन्नतासहितको विभेदरहित सुन्दर र समृद्ध नेपाल निर्माण गर्ने एजेण्डा बोकेर आफ्नो दल निर्वाचनमा जाने उनले बताए । यादवले हेटौंडामा २५ मिटर सडक विस्तार गर्नुपर्ने आवश्यकता देखिएको भन्दै सरकारको ध्यानाकर्षण गराए । सडक क्षेत्रका घरधनीहरुको पहिचान गरी उचित मुआब्जा दिएर विस्तार कार्य तुरुन्तै प्रारम्भ गर्नुपर्ने उनको भनाइ छ ।"
राष्ट्रपतिको कदमविरुद्ध अदालत जाने तयारीमा छौं : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले राष्ट्रपति विद्यादेवी भण्डारीको कदमविरुद्ध अदालत जाने बताएका छन्। राष्ट्रपति भण्डारीले मंगलबारसम्म नागरिकता विधेयक प्रमाणीकरण नगरेपछि संविधानविपरीत काम गरेको भन्दै प्रचण्डले अदालत जान लागेको बताए। 'संविधानको अन्तिम ब्याख्या गर्ने अधिकार अदालतलाई छ। त्यो संविधानले नै परिभाषित पनि गरेको छ। अदालत जाने भनेरै हामीले अधिवक्ताहरुसँग छलफल पनि गर्दैछौं,' प्रचण्डले भने। उनले राष्ट्रपति भण्डारीले संविधान मिचेको आरोपसमेत लगाए। 'राष्ट्रपतिसँग प्रमाणीकरण नगर्ने कुनै छुट थिएन। तर संविधान मिचेर उहाँले नागरिकता विधेयक प्रमाणीकरण नगर्ने काम गर्नुभयो। यस विषयमा गठबन्धनका नेताहरुबीच गम्भीर छलफल भयो र संयुक्त वक्तव्य पनि जारी भयो,' उनले भने। उनले राष्ट्रपतिको कदम संविधानको विरुद्ध, लोकतन्त्रको विरुद्ध भएकाले त्यसका विरुद्धमा सडकमा प्रदर्शनसमेत सुरु भइसकेको बताए।"
"सेयर बजारमा दोहोरो अंकको सुधार, कारोबार रकम ७२ करोडमा झर्यो",काठमाडौं : सेयर बजारमा दोहोरो अंकको सुधार आएको छ। अघिल्लो कारोबार दिन मंगलबार ३८ अंकको गिरावट आएको बजारमा आज ११२२ अंकले वृद्धि भएर १८४८८२ विन्दुमा पुगेको छ। नेप्से दोहोरो अंकले बढे पनि कारोबार रकम भने घटेको छ। आज ७२ करोड १२ लाख ५९ हजार रुपैयाँ बराबरको मात्रै सेयर कारोबार भयो। मंगलबार १ अर्ब २२ लाख ९६ हजार बराबरको सेयर कारोबार भएको थियो। आज कारोबारमा आएका १३ समूहमध्ये १२ को सूचक बढ्यो भने एकको मात्र घटेको हो। म्युचुअल फण्ड समूहको सूचक ०४४ प्रतिशतले ओरालो लागेको छ। फाइनान्स समूहको सूचक सर्वाधिक १७९ प्रतिशतले बढेको छ। आज सामलिङ पावर कम्पनीको सेयर मूल्यमा सकारात्मक सर्किट लाग्यो।
राष्ट्रपतिको कदमबारे छलफल गर्न प्रधानमन्त्रीले बोलाए बालुवाटारमा कानुनविद्,काठमाडौंः राष्ट्रपति विद्यादेवी भण्डारीले नागरिकता विधेयक प्रमाणीकरण नगरेपछि आवश्यक परामर्शका लागि प्रधानमन्त्री शेरबहादुर देउवाले कानुनविद्हरुलाई बालुवाटार बोलाएका छन् । थप रणनीति बनाउन प्रधानमन्त्री देउवाले कानुनविदहरुलाई बोलाएका हुन् । प्रधानमन्त्रीका प्रेस संयोजक गोबिन्द परियारले अपरान्ह ४ बजे बैठक बोलाएको अन्नपूर्णलाई जानकारी दिए । बैठकमा २०२५ जना कानुनविद्लाई बोलाइएको छ । यसअघि बसेको सत्ता गठबन्धनको बैठकले राष्ट्रपतिको कदम असंवैधानिक र संविधानमाथिको अपमान भएको निष्कर्ष निकालेको थियो । नागरिकता विधेयकमा राष्ट्रपति भण्डारीले चालेको कदमविरुद्ध विरोध सुरु भएको छ।
आज संविधानको पालना नगर्ने राष्ट्रपतिले भोलि जे पनि गर्न सक्छिन् : माधव नेपाल,"काठमाडौं : नेकपा एकीकृत समाजवादी पार्टीका अध्यक्ष माधव कुमार नेपालले राष्ट्रपति विद्यादेवी भण्डारीले नागरिकता विधेयक प्रमाणीकरण नगरेर गल्ती गरेको बताएका छन्। 'बालुवाटार बैठकले पनि राष्ट्रपतिको कदमलाई घोर निन्दा गर्ने निर्णय गरेको छ। जनतालाई सजग हुन आह्वान गरिएको छ। तर ठीक उल्टो केपी ओलीका मान्छेले राष्ट्रपतिको समर्थमा जुलुस निकाल्दैछन् रे,' काठमाडौंमा आयोजित कार्यक्रममा उनले भने। उनले केपी ओली दक्षिणपन्थी भासमा भासिएको आरोप लगाए। त्यसलै यो कदमको भर्त्सना गर्नुपर्ने उनको भनाइ छ। 'अहिले हामीले विरोध गरेन भने, भर्त्सना गरेन भने भोलि जे पनि हुनसक्छ। भोलि अरु कुरामा पनि राष्ट्रपति मनपरी चल्न सक्नुहुन्छ। तब के गर्ने?,' उनको प्रश्न थियो। उनले प्रत्यक्ष कार्यकारी राष्ट्रपति त्यही भएर सही नभएको बताए। 'साथीहरुले प्रत्यक्ष कार्यकारी राष्ट्रपतिको कुरा गर्नुहुन्छ। आज त्यस्तो भएको के हुन्थ्यो? संसदबाट प्रधानमन्त्री हुँदा त यस्तो छ। राष्ट्रपतिलाई सर्वाधिकार दिएको भए खान बस्न दिँदैनथ्यो होला। विद्या भण्डारीसँग सबै अधिकार भइदिएको भए के हुन्थ्यो होला?,' उनको प्रश्न थियो। उनले दुई दुई पटक संसद विघटन हुँदा पनि देशका सबै निकायले साथ दिँदा संसद पुनःस्थापना भएको स्मरण गराउँदै राष्ट्रपति कदमविरुद्ध लाग्न सबै नेपालीलाई आग्रह गरे। उनले यस्ता कदमविरुद्ध नउभिए भोलि जे पनि हुनसक्ने आँकलन गरे। उनले राष्ट्रपति विद्यादेवी भण्डारीसमक्ष बहुमतिसहितको सांसद प्रस्तुत हुँदा पनि प्रधानमन्त्री केपी ओलीलाई बनाएको आरोप लगाए। 'एकपटक हामी प्रधानमन्त्रीका लागि हस्ताक्षरसहित राष्ट्रपति कहाँ ९ बजे पुगेका थियौं। १० बजे भेट्यौं। त्यसपछि साढे ११ बजे केपी ओलीलाई बोलाएर राष्ट्रपतिले १२ बजे प्रधानमन्त्री घोषणा गर्यो। बहुमत केपी ओलीसँग छ भनेर घोषणा गरिदियो। बहुमतको कागज हामीले देखायौं। त्यो स्वीकार गरिएन। अनि केपी ओलीको बहुमत छ भनेर प्रधानमन्त्री घोषणा गरिदिए,' उनले भने। राष्ट्रपतिले त्यही बेलादेखि संविधान मिच्ने काम गरेको नेपालको भनाइ छ।"
राष्ट्रपतिको कदमविरुद्ध जसपाको प्रदर्शन,"वीरगन्ज : राष्ट्रपतिले नागरिकता विधेयक प्रमाणीकरण नगरेको विरोधमा जनता समाजवादी पार्टी (जसपा) सडक आन्दोलनमा उत्रिएको छ। जसपाले बुधबार वीरगन्जमा सडकमै टायर बालेर नाराबाजी गर्दै प्रदर्शन गरेको हो। जसपाका युवा विधार्थीहरुले वीरगन्जको आदर्शनगर चोकमा टायर बालेर नाराबाजी गर्दै राष्ट्रपति विद्यादेवी भण्डारीको राजीनामा पनि मागेका छन्। मंगलबार मध्यरात १२ बजेसम्मको समयसीमा रहेको नागरिकता विधेयक राष्ट्रपति भण्डारीले दोस्रोपटक प्रमाणीकरण गर्न अस्वीकार गरेकी हुन्। संसदको दुवै सदनबाट दोश्रोपटक पास भइ राष्ट्रपतिकोमा पठाइएको नागरिकता विधेयक राष्ट्रपतिबाट प्रमाणीकरण गर्नु पर्ने अन्तिम समय मंगलबार राति १२ बजेसम्म थियो। तर राष्ट्रपति भण्डारीले उक्त विधेयक प्रमाणीकरण नगरेपछि उनले संविधानको उल्लंघन गरेको भन्दै चर्को आलोचना भइरहेको छ। त्यसैक्रममा बुधबार वीरगन्जमा जसपाका युवा विधार्थी नेताहरुले राष्ट्रपति भण्डारीको विरोधमा सडकमै टायर बालेर प्रदर्शन गरेका हुन्। प्रदर्शनका क्रममा उनीहरुले राष्ट्रपति भण्डारी मुर्दावाद, राष्ट्रपति भण्डारी राजीनामा देऊ, शीतल निवास खाली गर, लाखौं युवालाई नागरिकताविहीन बनाउन पाइँदैन लगायतका नारा लगाएका थिए। विरोध प्रदर्शनमा सहभागी जसपाका जिल्ला सचिव तबरेज अहमदले संविधानको रक्षक राष्ट्रपतिले नै संविधानको ठाडो उल्लंघन गरेकाले उनको राजीनामाको माग गर्दै प्रदर्शन गरिएको बताए। उनले कुनै पनि विधेयक दुवै सदनबाट पारित गरी दोश्रो पटक राष्ट्रपतिकोमा पठाएपछि राष्ट्रपतिले १५ दिन भित्रमा प्रमाणीकरण गर्नु पर्ने प्रावधान संविधानमै उल्लेख रहेको बताए। तर राष्ट्रपति भण्डारीले एमाले पार्टीको कार्यकर्ता बनेर नागरिकता विधेयक प्रमाणीकरण नगरेको आरोप उनको छ। अहमदले भने, राष्ट्रपतिले तत्कालै राजीनामा दिइनन् भने हामी अझ सशक्त आन्दोलनका साथ सडक उत्रिन्छौं, राष्ट्रपति भण्डारीलाई घुँडा टेकाएरै छाड्छौं।' प्रदर्शनमा सहभागी जसपा निकट समाजवादी विधार्थी युनियन पर्साका अध्यक्ष एजाजबाबु राँकीले नागरिकता विधेयक प्रमाणीकर नगर्ने राष्ट्रपति भण्डारीको कदम संविधान माथिकै प्रहार भएको बताए। उनले भने, संविधान नै नमान्ने राष्ट्रपति यो देशलाई चाहिएको छैन, त्यसैले राष्ट्रपतिले छिट्टै राजीनामा दिनु पर्छ होइन भने हामी देशभर आन्दोलनको आँधी ल्याउँछौं।' राँकीकै नेतृत्वमा भएको प्रदर्शनमा जसपाकी नेतृ एंव प्रदेशसभा सदस्यहरु करिमा बेगम र भीमा यादव, जसपाका नगर अध्यक्ष इश्वरचन्द्र यादव, जिल्ला समन्वय समिति पर्साका पूर्वप्रमुख नेक महम्मद अन्सारी, युवा नेता मुकेश द्विवेदी लगायतको सहभागिता थियो।"
राष्ट्रपतिलाई विवादमा नतान्न गठबन्धनलाई युवा संघको चेतावनी,"काठमाडौं : नेकपा एमालेको भातृ संगठन राष्ट्रिय युवा संघ, नेपालले मुलुक बचाउने काम राष्ट्रपति विद्यादेवी भण्डारीबाट भएको भन्दै समर्थनमा र्याली निकालेका छन् । साथै युवा संघले राष्ट्रपतिलाई विवादमा तान्ने काम नगर्न गठबन्धनलाई चेतावनी समेत दिएको छ । बुधबार काठमाडौंको नयाँ बानेश्वरमा युवा संघले नागरिकता विधेयक राष्ट्रघाती भएकाले राष्ट्रपतिले प्रमाणीकरण नगरेर मुलुकको हितमा काम गरेको भन्दै र्याली निकालेका हुन् । काठमाडौंको बबरमहलबाट सुरु भएको र्याली बानेश्वर पुगेर कोणसभामा परिणत भएको थियो । कोणसभामा एमाले नेता महेश बस्नेतले राष्ट्रपतिले अहिले देशको हितमा काम गरेपनि गठबन्धनबाट आक्रमण र अपमान गर्न खोजिएको बताए। उनले राष्ट्रको हितमा काम गर्दा विरोध भए कुनै फरक नपर्ने बताए। त्यस्तै युवा संघका अध्यक्ष किरण पौडेलले राष्ट्रियताका सवालमा अझै क्रुर शसक्त भएर अघि बढ्न सुझाव दिए। नागरिकता विधेयक प्रमाणीकरण नगर्ने राष्ट्रपतिको कदमको एमालेले समर्थन गरेको छ ।"
अप्राकृतिक मैथुन मुद्दामा गैसस अध्यक्ष कारागार चलान,"विराटनगर : गैर सरकारी संस्था महासंघ (गैसस) मोरङका अध्यक्ष राजेन्द्र ढकाल अप्राकृतिक मैथुन मुद्दामा कारागार चलान भएका छन्। जिल्ला अदालत मोरङले बुधबार पुर्पक्षका लागि थुनामा राख्न आदेश दिएपछि ढकाललाई मोरङ जिल्ला कारागार चलान गरिएको छ। अदालतका सूचना अधिकारी हेमबहादुर बुढाथोकीका अनुसार न्यायाधीश गायत्रीप्रसाद रेग्मीको इजलासले उनलाई थुनामा राख्न आदेश दिएको हो। पछि ठहरेबमोजिम हुने गरी तत्काल प्राप्त प्रमाणका आधारमा निज प्रतिवादीलाई थुनामा राखेर मुद्दाको पुर्पक्ष गर्नु, आदेशमा भनिएको छ। जिल्ला सरकारी वकिल कार्यालय मोरङले ढकालविरुद्ध मंगलबार अदालतमा अप्राकृतिक मैथान मुद्दा दर्ता गरेको थियो। वादी नेपाल सरकार र प्रतिवादी ढकाल पक्षका कानुन व्यवसायीबीचको थुनछेक बहस सकिएपछि मुद्दामा अदालतले आदेश दिएको सूचना अधिकारी बुढाथोकीले बताए। विराटनगर महानगरपालिका१२ मा अभिभावकसँग बस्दै आएका १२ वर्षीय बालकलाई अप्राकृतिक मैथुन गरेको आरोप ढकालमाथि छ। उनीविरुद्ध प्रहरीमा किटानी जाहेरी पर्यो। जाहेरी परेपछि प्रहरीले गत भदौ १६ गते पक्राउ गरेर ढकाललाई अनुसन्धानको दायरामा ल्याएको थियो। प्रहरीले अनुसन्धान सकेर मिसिल बुझाएपछि सरकारी वकिल कार्यालयले अभियोगपत्र तयार पार्दै ढकाललाई प्रतिवादी बनाएर अदालतमा मुद्दा दायर गरेको हो। ५० वर्षीय ढकाल एजुकेसन हेल्पलाइन नामक संस्थाका अध्यक्ष पनि हुन्।"
ललितपुरको कवाडी गोदाममा आगलागी : तीनजना घाइते,"ललितपुर : ललितपुरको बागडोलमा रहेको एक कवाडी गोदाममा आगलागी हुँदा तीनजना घाइते भएका छन्। घाइते हुनेमा शिव नारायण पोदार, राम आशिष साह र गणेश गुरुङ्ग रहेको ललितपुर प्रहरी प्रवक्ता एसपी सुधिर राज शाहीले जानकारी दिए। प्रहरी प्रवक्ता एसपी शाहीका अनुसार पोदार र गुरुङ गम्भीर घाइते भएका छन्। प्रकाश खत्रीको जग्गामा भाडामा रहेको बच्चा साहको कागजको कवाडी गोदाममा करेन्ट सइ भइ आगलागी भएको प्रहरीले जनाएको छ । आगलागीको सूचना प्राप्त भएपछि सेना, प्रहरी, शसस्त्र प्रहरी र उपत्यकाका ४ वटा दमकलको सहयोगले २ घण्टापछि आगो नियन्त्रणमा आएको थियो। आगलागीबाट क्षतिको विवरण आउन बाँकी रहेको प्रहरीले जनाएको छ ।"
"सत्ता गठबन्धनको बैठक बालुवाटारमा, राष्ट्रपतिको कदमबारे छलफल",काठमाडौं : सत्तारुढ गठबन्धनको बैठक प्रधानमन्त्री निवास बालुवाटारमा बसेको छ। राष्ट्रपति विद्यादेवी भण्डारीले प्रतिनिधि सभाबाट दोस्रो पटक पेश भएको नागरिकता विधेयक समय सीमाभित्र प्रमाणीकरण नगरेपछि गठबन्धन दलका शीर्ष नेताहरु छलफलमा जुटेका हुन्। गठबन्धनको बैठक राष्ट्रपति भण्डारीको भूमिकाप्रति केन्द्रित भएको हो। बैठकमा राष्ट्रपतिले विधेयक प्रमाणीकरण नगरेपछि विकल्पको बारेमा छलफल भइरहेको एक नेताले बताए। गठबन्धनले विज्ञप्ति निकाल्नेसमेत तयारी गरेको बालुवाटार स्रोतले जनाएको छ। नेपाल नागरिकता ऐन २०६३ लाई संशोधन गर्न बनेको विधेयक मंगलबार रातिसम्म प्रमाणीकरण भएन। राष्ट्रपति विद्यादेवी भण्डारीले पुनर्विचार हुन आवश्यक देखिएको भनी फिर्ता पठाएको विधेयक संघीय संसद्ले हुबहु पारित गरी पठाएपछि प्रमाणीकरण गर्न अस्वीकार गरेकी हुन्। तत्कालीन राजा वीरेन्द्र शाहले पनि २०५७ सालमा यस्तै विधेयकमा सर्वोच्च अदालतमा राय माग गरेका थिए। राष्टियतामा गम्भीर खतरा पैदा हुने भएकाले वीरेन्द्रले पनि विधेयक प्रमाणीकरण गर्न अस्वीकार गरेका थिए। अहिलेको संविधानमा सर्वोच्चमा राय लिने प्रावधान नभएकाले राष्ट्रपतिले संसद्मै फिर्ता पठाएकी थिइन्। संविधानको धारा ११३ (४) मा राष्ट्रपतिले सन्देशसहित फिर्ता गरेको विधेयकमाथि दुवै सदनले पुनर्विचार गरी प्रस्तुत रूपमा वा संशोधनसहित पारित गरी पुनः पेस गरे १५ दिनभित्र प्रमाणीकरण गर्नुपर्ने व्यवस्था छ। तर प्रतिनिधिसभाको कार्यकाल समाप्त भएकाले विधेयक निस्क्रिय भएकाले राष्ट्रपतिले प्रमाणित नगरेको हुनसक्ने संविधानविद्ले बताएका छन्। सर्वोच्च अदालतमा यससम्बन्धी मुद्दा परी विचाराधीन रहेका कारण राष्ट्रपति भण्डारीले प्रमाणीकरण नगरेको स्रोत बताउँछ। आजको बैठकमा मंसिर ४ गते हुने प्रतिनिधि सभा तथा प्रदेश सभाको निर्वाचनका लागि सिट बाँडफाँटबारे पनि थप छलफल हुनेछ। नागरिकता विधेयक प्रमाणीकरण गर्न राष्ट्रपतिद्वारा अस्विकार नागरिकता विधेयक प्रकरण : रणनीति बनाउँदै गठबन्धन के हुन्छ अब नागरिकता विधेयक ? राष्ट्रपतिको निर्णय राष्ट्रहित अनुकुल छ : थापा प्रतिनिधिसभाको कार्यकाल समाप्त भएकाले नागरिकता विधेयक निस्क्रिय भयो : संविधानविद्
नेपाललाई जापानको १६ अर्ब सहयोग,"काठमाडौं : नेपालको पूर्वी तराईस्थित चन्द्र नहर सिँचाइ प्रणालीको पुनःस्थापना सुधार आयोजना कार्यान्वयन गर्न जापान सरकारले करिब दुई अर्ब अनुदान सहयोग प्रदान गरेको छ । यसैगरी काठमाडौँ र पोखराको सहरी प्रसारण तथा वितरण प्रणाली सुधार आयोजना कार्यान्वयन गर्न जापानले १४ अर्ब २० करोड ऋण सहयोग प्रदान गरेको छ । वार्षिक शून्य दशमलव शून्य एक प्रतिशत व्याजदर रहेको सो सहुलियतपूर्ण ऋणको भुक्तानी अवधि ३० वर्ष र थप १० वर्ष ग्रेस अवधि हुनेछ । नेपालतर्फबाट अर्थसचिव कष्णहरि पुष्कर र सहसचिव ईश्वरीप्रसाद अर्याल तथा जापानकोतर्फबाट यहाँस्थित राजदूत किकुता युताका र जाइका नेपालका प्रमुख प्रतिनिधि ओकुबो अकिमित्सुले आज अर्थ मन्त्रालयमा अनुदान तथा ऋण सहयोगसम्बन्धी सम्झौतापत्रमा हस्ताक्षर गरेका हुन्। कार्यक्रममा अर्थसचिव पुष्करले सम्झौताबमोजिमका आयोजना कार्यान्वयनबाट नेपालको सिँचाइ सुविधाको सुधार गर्न तथा विद्युत् आपूर्तिको विश्वसनियता बढाउन तथा प्रसारण चुहावट न्यूनीकरण गर्न महत्वपूर्ण योगदान पुग्ने बताए। नेपालको सामाजिकआर्थिक एवं मानवसंशाधन विकासमा जापान सरकारबाट प्राप्त निरन्तर सहयोगको प्रशंसा गर्दै उनले दुई देशबीचको लामो र सुमधुर सम्बन्ध तथा विकास साझेदारी अझ नयाँ उचाइमा पुग्ने विश्वास व्यक्त गरे। नेपालका लागि जापानी राजदूत युताकाले उपलब्ध सहयोगबाट नेपालको कृषि क्षेत्रको उत्पादकत्व वृद्धि गर्न र सहरी क्षेत्रको विद्युत् व्यवस्थापनमा सहयोग धारणा व्यक्त गरे। नेपाल र जापानबीचको सम्बन्ध सदियौँदेखि सुमधुर एवं घनिष्ट रहेको चर्चा गर्दै राजदूत युताकाले शिक्षा, स्वास्थ्य, जलविद्युतलगायतका क्षेत्रमा गरिएको सहयोगबाट नेपाली जनताको जीवनस्तर सुधार हुने अपेक्षा व्यक्त गरे। जाइका नेपालका प्रमुख अकिमित्सुले नेपालको कृषि, स्वास्थ्य, शिक्षा, पर्यटन, ऊर्जालगायतका क्षेत्रमा आर्थिक तथा प्राविधिक सहयोग प्रदान गरी नेपाली जनताको आर्थिक तथा सामाजिक जीवनस्तर उकास्न सक्दो सहयोग गर्ने प्रतिबद्धता व्यक्त गरे। रासस"
सत्ता गठबन्धनले भन्यो  राष्ट्रपतिको कदम संवैधानिक व्यवस्थामाथि प्रहार,"काठमाडौंः सत्ता गठबन्धनले नागरिकता विधेयमाथि राष्ट्रपति विद्यादेवी भण्डारीको कदम संवैधानिक व्यवस्थामाथि प्रहार भएको निष्कर्ष निकालेको छ । बुधबार सत्ता गठबन्धन दलले संयुक्त वक्तव्य जारी गर्दै राष्ट्रपतिले संविधानको पालना र संरक्षण गर्नुपर्नेमा उल्टै संवैधानिक व्यवस्थामाथि नै प्रहार गरेको बताएको हो । वक्तव्यमा भनिएको छ, प्रतिनिधि सभा र राष्ट्रिय सभाबाट पुनः पारित भई प्रमाणिकरणका लागि सम्माननीय राष्ट्रपतिसमक्ष पेश भएको नागरिकता विधेयक संविधानले सुनिश्चित गरेको १५ दिनको समयसिमाभित्र प्रमाणिकरण नगरेर राष्ट्रपतिले संविधानको पालना र संरक्षण गर्नु पर्ने कर्तव्यको संवैधानिक व्यवस्था माथिनै प्रहार गरेको ठहर गर्दछ । राष्ट्रपतिको यो गैरसंवैधानिक कदमबाट जनताले निर्वाचित गरेको संघीय संसदको घोर अपमान र अवमूल्यन भएको छ । राष्ट्रपतिको यो कदमबाट नागरिकता प्राप्त गरिसकेका नेपाली आमाबाबुका सन्तानले नेपाली नागरिकता प्राप्त गर्ने संवैधानिक हकबाट बञ्चित भएको विज्ञप्तिमा उल्लेख छ । संविधान सभाबाट निर्मित संविधानले व्यवस्था गरेको जनतामा निहित सार्वभौमसत्ता, संवैधानिक सर्वोच्चता र लोकतान्त्रिक शासन व्यवस्थाका आधारभुत मुल्य मान्यतामा गम्भीर प्रहार भएको यो बैठक ठहर गर्दछ । राष्ट्रपतिको यो कदमका विरुद्ध सचेत रहन संघीय लोकतान्त्रिक गणतन्त्रात्मक संवैधानिक व्यवस्थाका पक्षधर सबै राजनीतिक दल, नागरिक समाज, बौद्धिक समुदाय, संचार जगत लगायत सम्पूर्ण नेपाली दिदीबहिनी तथा दाजुभाइहरुमा यो बैठक आह्वान गर्दछ,' विज्ञप्तिमा भनिएको छ। विज्ञप्तिमा प्रधानमन्त्री समेत रहेका नेपाली कांग्रेस सभापति शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल' प्रचण्ड', नेकपा एकीकृत समाजवादीका अध्यक्ष माधवकुमार नेपाल, जनता समाजवादी पार्टीका अध्यक्ष उपेन्द्र यादवको हस्ताक्षर छ ।"
डेंगुबाट बागमती प्रदेशमा ११ जनाको मृत्यु,"हेटौँडा : बागमती प्रदेशमा डेंगु संक्रमणबाट ११ जनाको मृत्यु भएको छ। स्वास्थ्य निर्देशनालय बागमती प्रदेशको तथ्याङ्क अनुसार उक्त संक्रमणका कारण मकवानपुरसहित अन्य ६ जिल्लामा गरी ११ जनाको मृत्यु भएको हो। स्वास्थ्य निर्देशनालय बागमती प्रदेशका प्रमुख महेश्वर श्रेष्ठले डेंगुबाट काठमाडौँमा चार, ललितपुरमा दुई , सिन्धुपाल्चोकमा दुई, मकवानपुरका एक , सिन्धुलीमा एक जना र धादिङमा एक जनाको मृत्यु भएको जानकारी दिए। यसैगरी प्रदेशमा हालसम्म १३ हजार तीन सय ७५ जना डेंगुका बिरामी फेला परेको छ। ती सबैभन्दा धेरै ललितपुर जिल्लामा चार हजार आठ सय ७८ मा डेंगुका बिरामी फेला परेका छन्। यसैगरी, काठमाडौंमा चार हजार छ सय ७४, मकवानपुरमा एक हजार आउ सय १०, भक्तपुरमा सात सय १३, चितवनमा चार सय २९ र धादिङमा तीन सय ९९ जना डेंगुको बिरामी फेला परेको स्वास्थ्य निर्देशनालयले जनाएको छ।"
भारतीय हास्य कलाकार राजु श्रीवास्तवको निधन,"नयाँ दिल्ली : भारतका चर्चित हास्य कलाकार राजु श्रीवास्तवको निधन भएको छ । हृदयघातको कारण उनी अगस्त १० मा दिल्लीको एम्स अस्पतालमा भर्ना भएका थिए। अगस्ट १० मा होटलको जिममा कसरत गर्दैगर्दा बेहोस भएपछि उनलाई हस्पिटल भर्ना गरिएको थियो । उनी सो होटलमा चार दिन बसेका थिए । कवि रमेश श्रीवास्तव उर्फ बलई काकाको घरमा सन् १९६३ मा कानपुरमा जन्मेका राजु श्रीवास्तवलाई बाल्यकालदेखि नै फिल्म स्टारहरूको नक्कल गर्ने सोख थियो। कमेडीको दुनियाँमा अमिताभ बच्चनको नक्कल उनले सबैभन्दा धेरै गरेका छन्। उनका भतिजा अशोक श्रीवास्तवले भने, 'उनी दैनिक व्यायाम गरिरहेका थिए। त्यही क्रममा उनी ट्रेड मिलबाट एक्कासी खसे । उनलाई हृदयघात भएको थियो र त्यसपछि उनलाई एम्स अस्पतालमा भर्ना गरिएको थियो।' उनको परिवारमा श्रीमती शिखा र दुई छोराछोरी छन् । राजु श्रीवास्तव ८० को दशकमा अभिनय संसारमा प्रवेश गरेका थिए । उनले सबैभन्दा बढी चर्चा सानो पर्दाबाट कमाएका छन् । २००५ मा 'द ग्रेट इन्डियन लाफ्टर च्यालेन्ज' मा भाग लिएपछि, उनले हिन्दी भाषी दर्शकहरूमाझ पहिचान पाउन थाले। गजोधर भैयाको भूमिकामा उनी निकै चर्चित भए । राजु श्रीवास्तवले यस क्यारेक्टरमार्फत आम भारतीयको जीवनसँग सम्बन्धित पक्षहरू उठाएका थिए, जसमा सबै हाँस्न बाध्य हुन्थे। राजु श्रीवास्तवले फिल्ममा पनि काम गरेका थिए । उनी मैने प्यार किया, बाजीगर र आमदानी अठन्नी खर्खा रुपैया जस्ता चलचित्रमा पनि ससाना भूमिकामा देखा परेका थिए । उनी उत्तर प्रदेश फिल्म विकास परिषद्का अध्यक्ष थिए। उत्तर प्रदेशको कानपुर निवासी राजु श्रीवास्तवले पछिल्लो दशकमा राजनीतिमा पनि हात हालेका थिए । केही समय समाजवादी पार्टीसँग आवद्ध भएपछि उनी २०१४ मा भारतीय जनता पार्टीमा प्रवेश गरेका थिए । उनले युट्युब, टिभी, सीडी र डीभिडी नभएको जमानामा कमेडी गर्न सुरु गरेक थिए। उनको पहिलो कमेडी स्केच 'हसना मना है' पनि अडियो क्यासेटको रूपमा निकालेका थिए। राजु श्रीवास्तवले आफ्नो एक अन्तर्वार्तामा उक्त कुरा उल्लेख गर्दै भनेका थिए, 'सन् १९८० को दशकको कुरा हो, त्यतिबेला त्यति धेरै च्यानल थिएनन्, दूरदर्शन मात्र थियो । म त्यो समयको मान्छे हुँ । त्यसबेला डीभिडी, सीडी केही थिएन। पेन ड्राइभ पनि थिएन, गरिब जनता त्यसबेला हाम्रा अडियो क्यासेटहरू रिलिज हुन्थ्यो, जो बीचबीचमा अड्किन्थ्यो। त्यसमा पेन्सिल हालेर मिलाउनुपर्थ्यो। सो समयमा हाम्रो क्यासेट टीसिरिजमा आएको थियो।' बीबीसी"
राष्ट्रपतिको कदमप्रति समर्थन जनाउँदै प्रदर्शन,"काठमाडौं : नेकपा एमाले निकट अनेरास्ववियुले नागरिकता विधेयक प्रमाणीकरण नगर्ने राष्ट्रपतिको कदमप्रति समर्थन जनाउँदै प्रदर्शन गरेको छ । बुधबार काठमाडौंको घण्टारघरस्थित त्रिचन्द क्याम्पस अगाडि उनीहरुले नागरिकता विधेयक राष्ट्रघाती भएकाले राष्ट्रपतिले प्रमाणीकरण गरेर उचित कदम चालेको भन्दै समर्थन गरेका हुन् । प्रदर्शनमा सहभागी विद्यार्थीहरुले सम्मानीय राष्ट्रपतिलाई हाम्रो सम्मान छ, राष्ट्रपतिको कदमलाई जनताले सम्मान गरि रहनेछन्, नागरिकता बेच्न पाइदैन लगायतका प्लेकार्ड प्रदर्शन गरेका थिए भने नागरिकता विधेयक समेत जलाएका थिए ।"
"सन् २०६० सम्ममा मोटोपन गम्भीर समस्या बन्ने, कुन देशमा पर्छ धेरै असर?","विश्व स्वास्थ्य संगठनका अनुसार हाल विश्वभर १९ बिलियन भन्दा बढी मानिस मोटोपन र अधिक तौलको समस्याबाट ग्रसित छन्। समाचार एजेन्सी एएफपीका अनुसार यी समस्याहरु बढ्दै गएको संकेत देखिएको छ । बीएमजे ग्लोबल हेल्थ जर्नलमा प्रकाशित नयाँ अध्ययनले सन् २०६० सम्ममा यस समस्याले विश्व अर्थतन्त्रमा ठूलो प्रभाव पार्ने र कुल गार्हस्थ्य उत्पादनमा तीन प्रतिशत कमी हुने देखाएको छ । यसको सबैभन्दा धेरै असर चीन, अमेरिका र भारतमा देखिनेछ । सबैभन्दा कम प्रभावित त्रिनिदाद, टोबागो र संयुक्त अरब इमिरेट्स हुने अध्ययले देखाएको छ। बीबीसी"
काठमाडौंको न्युप्लाजास्थित बिजुलीको पोलमा आगलागी,काठमाडौं : काठमाडौंको पुतलीसडकस्थित न्यूप्लाजा अगाडि बिजुलीको पोलमा आगलागी भएको छ । पोलमा बेरिएका तारको गुजुल्टोबाट आगो सल्किएको जनाइएको छ। दमकल प्रयोग गरी आगो निभाइएको छ । बिजुलीका पोलमा अव्यवस्थित तरिकाले राखिएका तारमा सट भएर आगलागी भएको हुनसक्ने प्रहरीले बताएको छ।
डेङ्गुबाट बागमती प्रदेशमा एघार जनाको मृत्यु,"काठमाडौं : बागमती प्रदेशमा डेङ्गु सङ्क्रमणबाट ११ जनाको मृत्यु भएको छ। स्वास्थ्य निर्देशनालय बागमती प्रदेशको तथ्याङ्क अनुसार उक्त सङ्क्रमणका कारण मकवानपुरसहित अन्य छ जिल्लामा गरी ११ जनाको मृत्यु भएको हो। स्वास्थ्य निर्देशनालय बागमती प्रदेशका प्रमुख महेश्वर श्रेष्ठले डेङ्गुबाट काठमाडौंमा चार, ललितपुरमा दुई , सिन्धुपाल्चोकमा दुई, मकवानपुरका एक, सिन्धुलीमा एक जना र धादिङमा एक जनाको मृत्यु भएको जानकारी दिए। यसैगरी प्रदेशमा हालसम्म १३ हजार तीन सय ७५ जना डेङ्गुका बिरामी फेला परेको छ। ती सबैभन्दा धेरै ललितपुर जिल्लामा चार हजार आठ सय ७८ मा डेङ्गुका बिरामी फेला परेका छन्। यसैगरी, काठमाडौँमा चार हजार छ सय ७४, मकवानपुरमा एक हजार आठ सय १०, भक्तपुरमा सात सय १३, चितवनमा चार सय २९ र धादिङमा तीन सय ९९ जना डेङ्गुको बिरामी फेला परेको स्वास्थ्य निर्देशनालयले जनाएको छ। रासस"
राष्ट्रपतिले नागरिकता विधेयक प्रमाणित नगर्नु संविधानको उलङ्घन हो : उपमहासचिव पुन,"काठमाडौं : नेकपा माओवादी केन्द्रका उपमहासचिव वर्षमान पुनले राष्ट्रपति विद्यादेवी भण्डारीले नागरिकता विधेयक प्रमाणित नगर्नु संविधानको उलङ्घन भएको टिप्पणी गरेका छन् । राष्ट्रपति भण्डारीले पुनर्विचार हुन आवश्यक देखिएकोभनी फिर्ता पठाएको विधेयक संघीय संसद्ले हुबहु पारित गरी पठाएपछि प्रमाणीकरण गर्न अस्वीकार गरेपछि उनले यस्तो बताएका हुन्। आफ्ना नागरिकलाई राज्यविहीन बनाउने अमानवीय कार्य भएको उनको भनाई छ। बुधबार फेसबुकमा पुनले भनेका छन्, सार्वभौम जनताको प्रतिनिधि संस्था संघीय संसदले नेपाली नागरिकका सन्तानलाई नागरिकता दिने गरी पास गरेको नागरिकता विधेयक प्रमाणित नगर्नु एकातिर, संविधानको घोर उल्लङ्घन हो भने अर्कोतिर आफ्ना नागरिकलाई राज्यविहिन बनाउने आमनवीय कार्य हो। उनले यस्तो कार्य निर्वाचन बिथोल्ने षड्यन्त्रको अंग पनि भएको बताए। राष्ट्रपतिको कदमबारेमा बालुवाटारमा जारी सत्ता गठबन्धनको बैठकमा छलफल भइरहेको छ। संविधानको धारा ११३ (४) मा राष्ट्रपतिले सन्देशसहित फिर्ता गरेको विधेयकमाथि दुवै सदनले पुनर्विचार गरी प्रस्तुत रूपमा वा संशोधनसहित पारित गरी पुनः पेस गरे १५ दिनभित्र प्रमाणीकरण गर्नुपर्ने व्यवस्था छ। सर्वोच्च अदालतमा यससम्बन्धी मुद्दा परी विचाराधीन रहेका कारण राष्ट्रपति भण्डारीले प्रमाणीकरण नगरेको स्रोत बताउँछ। नागरिकता मामिलालाई राजनीतिको हतियार बनाइएको र राष्ट्रपतिले पुनर्विचारका लागि पठाएको सन्देशलाई सत्ता गठबन्धनले उपेक्षा गरेको राष्ट्रपति कार्यालय स्रोतको भनाइ छ। १६ साउनमा राष्ट्रपति कार्यालयमा पुगेको उक्त विधेयकलाई राष्ट्रपति भण्डारीले १५ बुँदे सुझाबसहित २९ साउनमा फिर्ता पठाएकी थिइन्। जानकारी, विमर्श र अध्ययनका लागि प्रतिनिधिसभामा फिर्ता पठाइएको सन्देशमा मूलतः प्रादेशिक पहिचान, नागरिकता प्राप्त गरेको व्यक्तिहरूका अनागरिक सन्तान, बाबुको पहिचान र सहयोगको अभावमा राष्ट्रियता निर्धारणमा समस्या र अंगीकृत नागरिकतालगायत विषय समेटिएको थियो। नागरिकता विधेयक प्रमाणीकरण गर्न राष्ट्रपतिद्वारा अस्विकार के हुन्छ अब नागरिकता विधेयक ? राष्ट्रपतिको निर्णय राष्ट्रहित अनुकुल छ : थापा रामचन्द्र पौडेलको टिप्पणी : संवैधानिक निकायबाटै व्यवस्थामाथि प्रहार भयो प्रतिनिधिसभाको कार्यकाल समाप्त भएकाले नागरिकता विधेयक निस्क्रिय भयो : संविधानविद्"
प्रतिनिधिसभाको कार्यकाल समाप्त भएकाले नागरिकता विधेयक निस्क्रिय भयो : संविधानविद्,"काठमाडौं : नेपाल नागरिकता ऐन २०६३ लाई संशोधन गर्न बनेको विधेयक प्रमाणीकरण नभएपछि पक्ष विपक्षमा बहस सुरु भएको छ। राष्ट्रपति विद्यादेवी भण्डारीले संघीय संसद्ले पुनर्विचार गर्न आवश्यक भएको भन्दै नागरिकता विधेयक १५ बुँदे सुझावसहित फिर्ता पठाएपनि संसदमा दफावार छलफल नगरी संघीय संसद्ले हुबहु पारित गरी पठाएपछि प्रमाणीकरण गर्न अस्वीकार गरेकी हुन्। विधेयकमाथि संशोधन हाल्दै एमालेका कतिपय सांसदले वैवाहिक अंगीकृत नागरिकता ७ वर्षपछि मात्रै जारी हुनसक्ने व्यवस्था गर्न माग गरेका थिए। अघिल्लो सरकारले दर्ता गरेको विधेयक फिर्ता लिई सरकारले असार २४ गते नागरिकता ऐनमा संशोधन विधेयक दर्ता गरेको थियो। विषयगत समितिमा पनि नपठाई दुई हप्तामै फास्ट ट्र्याकबाट विधेयक पारित गरियो। विषयगत समितिमा विधेयक पठाइ छलफल गर्नुपर्ने र वैवाहिक अंगीकृत नागरिकतामा समयसीमा राख्नुपर्ने विपक्षी एमालेको मागलाई सरकारले अस्वीकार गर्यो। सत्तापक्षको बहुमतबाट विधेयक पारित गरियो। तत्कालीन राजा वीरेन्द्र शाहले पनि २०५७ सालमा यस्तैे विधेयकमा सर्वोच्च अदालतमा राय माग गरेका थिए। राष्टियतामा गम्भीर खतरा पैदा हुने भएकाले वीरेन्द्रले पनि विधेयक प्रमाणीकरण गर्न अस्वीकार गरेका थिए। अहिलेको संविधानमा सर्वोच्चमा राय लिने प्रावधान नभएकाले राष्ट्रपतिले संसद्मै फिर्ता पठाएकी हुन्। संविधानको धारा ११३ (४) मा राष्ट्रपतिले सन्देशसहित फिर्ता गरेको विधेयकमाथि दुवै सदनले पुनर्विचार गरी प्रस्तुत रूपमा वा संशोधनसहित पारित गरी पुनः पेस गरे १५ दिनभित्र प्रमाणीकरण गर्नुपर्ने व्यवस्था छ। सर्वोच्च अदालतमा यससम्बन्धी मुद्दा परी विचाराधीन रहेका कारण राष्ट्रपति भण्डारीले प्रमाणीकरण नगरेको स्रोत बताउँछ। संविधानविद् डा भीमार्जुन आचार्य प्रतिनिधिसभाको कार्यकाल समाप्त भएकाले संविधानको धारा १११ (१०) अनुसार यो विधेयक निस्क्रिय भएको बताउँछन्। संसद्को कार्यकाल अन्त्य भएपछि त्यहाँ रहेका विधेयक निस्क्रिय हुने संवैधानिक व्यवस्था छ। यस हिसाबले असोज १ गतेदेखि विधेयक निस्क्रिय भएको मान्नुपर्छ, संविधानविद् डा आचार्य भन्छन्, निस्क्रिय भएको विधेयकलाई प्रमाणीकरण कसरी गर्ने भन्ने कुरा राष्ट्रपतिको हुन सक्छ। प्रमाणीकरण गर्दा पनि निस्क्रिय भएको विधेयकलाई किन भन्ने प्रश्न आउने उनको तर्क छ। भन्छन्, प्रमाणीकरण नगर्दा विरोधीहरूबाट आलोचना भइहाल्छ। कि त असोज १ गतेभन्दा पहिले नै प्रमाणीकरण गरेको भए हुन्थ्यो। १ गतेभन्दा पहिला प्रमाणीकरण नगरेको हुनाले विधेयक निस्क्रिय भयो। सरकारले असोज १ गतेबाट संसद अधिवेशन अन्त्य गर्न राष्ट्रपतिलाई सिफारिस गरेपछि भण्डारीले शनिबार मध्यरातदेखि संसदको ११ औँ अधिवेशन अन्त्य गर्न गरेकी थिइन्। संविधानविद् डा विपिन अधिकारी पनि यो विधेयक निस्क्रिय हुने बताउँछन्। १५ दिनभित्र प्रमाणीकरण गरिएन भने नागरिकता विधेयक निस्क्रिय हुन्छ। यसलाई अर्को प्रतिनिधिसभाले हेर्ने भन्ने पनि हुँदैन, संविधानविद् डा अधिकारी भन्छन्, संसद्को अन्त्यसँगै त्यहाँ भएका सबै विधेयक अन्त्य भएको मान्नुपर्छ। प्रमाणीकरण नभएकाले नागरिकता विधेयक पनि निस्क्रिय भयो। नयाँ प्रतिनिधिसभा आएपछि बन्ने नयाँ सरकारले नागरिकता विधेयकलाई नयाँ किसिमले उठाउनुपर्ने उनी बताउँछन्। राष्ट्रपतिद्वारा नागरिकता विधेयक फिर्ता नागरिकता विधेयक फिर्ता, मिलाउन १५ बुँदे सुझाव यस्तो छ नागरिकता विधेयक पुनर्विचार गर्न राष्ट्रपतिले संसद् सचिवालयमा पठाएको पत्र के हुन्छ अब नागरिकता विधेयक ? प्रतिनिधिसभालाई सुझाव दिने क्रममा राष्ट्रपतिले भनेकी छन्, विधेयकका रूपमा प्रस्तुत र अध्यादेशका रूपमा जारी ती व्यवस्थाले पनि नागरिकता प्राप्तिका बारेमा उठेका केही गम्भीर सवालहरूलाई सम्बोधन गर्न बाँकी नै राखेको देखिन्छ। विक्रम सम्वत् २०७५ सालमा प्रस्तुत भएको नागरिकता विधेयक उपर प्रतिनिधिसभामा राज्य व्यवस्था तथा सुशासन समितिले सहमति जुटाएको भनिएको प्रतिवेदनलाई सम्मानित सदनमा छलफल गरी सार्वभौम जनताका सामुन्ने राखिदिनु उपयुक्त हुन्छ। कानुनको समयानुकूल सुधार र संशोधन नियमित चलिरहने प्रक्रिया नै भए तापनि कानुनप्रति सार्वभौम जनताको अपनत्व फराकिलो बनाउन जनताकै समक्ष त्यस्ता हरेक सुधार एवं संशोधनको औचित्य सावित हुन आवश्यक भएको उनको भनाई छ। सुझावमा भनिएको छ, संविधानसभाबाट नयाँ संविधान जारी भएको अवस्था समेतलाई विचार गर्दै विक्रम सम्वत् २०७५ सालमा प्रतिनिधिसभाले नेपाल नागरिकता ऐन, २०६३ लाई संशोधन गर्न बनेको विधेयक दर्ता गरी राज्य व्यवस्था तथा सुशासन समितिबाट प्रतिवेदनसमेत सार्वजनिक भएको तथ्य सबैको जानकारीमा छ। सन्देशमा नेपालमा प्रादेशिक पहिचान सहितको एकल संघीय नागरिकताको व्यवस्था गरिएकोमा प्रमाणीकरणका लागि विधेयकको कुनै पनि प्रावधानले प्रादेशिक पहिचानलाई सम्बोधन नगरेको उल्लेख थियो। सन्देश भनिएको छ, नेपालको संविधानको धारा १० (२) बाट नेपालमा प्रादेशिक पहिचान सहितको एकल संघीय नागरिकताको व्यवस्था गरिएकोमा प्रमाणीकरणका लागि प्रस्तुत विधेयकको कुनै पनि प्रावधानले प्रादेशिक पहिचानलाई सम्बोधन गरेको देखिँदैन। संविधानको धारा ११ को उपधारा (६), (७), (८) अन्तर्गत सबै प्रकारका अंगीकृत नागरिकता प्राप्त गर्न, सोही धाराको उपधारा (९) बमोजिम सम्मानार्थ नागरिकता प्राप्त गर्न तथा धारा १३, १४ र १५ बमोजिम नागरिकताका प्रावधान सक्रिय हुन संघीय कानुन आवश्यक पर्ने व्यहोरा तत्तत् धारा र उपधाराहरूमा उल्लिखित देखिन्छ। राष्ट्रपतिले संविधानको धारा ११ सहितका अंगीकृत नागरिकताको सवालमा विश्वका विभिन्न मुलुकको व्यवस्था तथा असल अभ्यासको अध्ययन र अवलोकन गरी जनताका प्रतिनिधिहरूको यथेष्ट ध्यानाकर्षण हुनु आवश्यक देखिएको उल्लेख गरेकी थिइन्। हाल अवलम्बन गरिंदै आएको अंगीकृत नागरिकता प्रणाली नै हाम्रो असल अभ्यास र यथार्थ हो भने यसका बारेमा सोही अनुरूपको साझा धारणा निर्माण गरी नागरिकताको सन्दर्भमा बारम्बार उठ्ने बहसलाई स्थायी रूपमा समाधान गर्न दृष्टि पुग्नुपर्ने उल्लेख छ। राष्ट्रपतिको सन्देशमा भनिएको छ, प्रजननबारे आमाको गोपनियतालाई आफ्नै सन्तानले नागरिकता प्राप्त गर्ने क्रममा सन्तान र राज्यका निकायसामु बाबुका बारेमा स्वघोषणाबाट अभिलेखीकरण गरिँदा महिलामाथि लामो समयदेखि हुँदै आएका सबै प्रकारका विभेद अन्त्य गर्न हामीले गरेका संघर्षहरू निस्फल भएर जाने त होइनन् ? भन्ने प्रश्नले हामी सबैलाई घच्घच्याउन आवश्यक छ। तसर्थ, नियमावलीमा छोड्न लागिएको स्वघोषणासम्बन्धी व्यवस्थालाई ऐनबाट नै आमा र सन्तान दुवैप्रति सम्मान र न्याय हुने गरी पुनर्विचार हुन सम्मानित सदनको ध्यानाकर्षण हुनु आवश्यक देखिन्छ। राष्ट्रपतिद्वारा नागरिकता विधेयक फिर्ता नागरिकता विधेयक फिर्ता, मिलाउन १५ बुँदे सुझाव यस्तो छ नागरिकता विधेयक पुनर्विचार गर्न राष्ट्रपतिले संसद् सचिवालयमा पठाएको पत्र के हुन्छ अब नागरिकता विधेयक ?"
देउवाले गरे ४१ जना कांग्रेस घोषणापत्र तयारी समितिमा मनोनयन,काठमाडौं : नेपाली कांग्रेस सभापति शेरबहादुर देउवाले प्रतिनिधिसभा तथा प्रदेशसभा निर्वाचन २०७९ घोषणापत्र तयारी समितिमा ४१ जनालाई मनोनयन गरेका छन्। पार्टी महामन्त्री विश्वप्रकाश शर्माको संयोजकत्वमा गठन भएको निर्वाचन घोषणा तयारी समितिमा सभापति देउवाले ४१ जनालाई मनोनयन गरेका हुन्। कांग्रेस मुख्य सचिव कृष्णप्रसाद पौडेलले बुधबार एक विज्ञप्ति जारी सभापति देउवाले मनोनित गरेका निर्वाचन घोषणा तयारी समिति सदस्यहरुको नाम सार्वजनिक गरेका छन्। १ सदस्य सहमहामन्त्री श्री फरमूल्लाह मंसुर २ सदस्य सहमहामन्त्री श्री महालक्ष्मी उपाध्याय डिना ३ सदस्य सहमहामन्त्री श्री भीष्मराज आङ्देम्बे ४ सदस्य सहमहामन्त्री श्री महेन्द्र यादव ५ सदस्य सहमहामन्त्री श्री बद्रीप्रसाद पाण्डे ६ सदस्य सहमहामन्त्री श्री जीवन परियार ७ सदस्य केन्द्रीय सदस्य श्री मीनबहादुर विश्वकर्मा ८ सदस्य केन्द्रीय सदस्य श्री किरण यादव ९ सदस्य केन्द्रीय सदस्य श्री योगेन्द्र चौधरी १० सदस्य केन्द्रीय सदस्य श्री रंगमती शाही ११ सदस्य केन्द्रीय सदस्य प्रा।डा। गोविन्दराज पोख्रेल १२ सदस्य केन्द्रीय सदस्य श्री सुशीला भट्ट मिश्र १३ सदस्य केन्द्रीय सदस्य श्री नानु बाँस्तोला १४ सदस्य श्री अनुराधा कोइराला १५ सदस्य श्री मनोहरनारायण श्रेष्ठ १६ सदस्य श्री किरण गिरि १७ सदस्य डा बिष्णु विभु घिमिरे १८ सदस्य श्री श्रवण मुकारूङ १९ सदस्य डा स्वर्णीम वाग्ले २० सदस्य डा सुरेश आचार्य २१ सदस्य श्री गेजा शर्मा वाग्ले २२ सदस्य श्री मदन कट्टेल २३ सदस्य श्री प्रमोदहरी गुरागाईं २४ सदस्य डाअञ्जनी झा २५ सदस्य ई अभिमन्युलाल सिंह २६ सदस्य डा ई हरि दर्लामी मगर २७ सदस्य अधिवक्ता डा। रुद्र शर्मा २८ सदस्य डा सञ्जय महतो थारु २९ सदस्य श्री भोजराज श्रेष्ठ ३० सदस्य श्री प्रताप पौडेल ३१ सदस्य डा बुद्धिमान श्रेष्ठ ३२ सदस्य श्री शंकर तिवारी ३३ सदस्य डा कृष्ण पौडेल ३४ सदस्य श्री दिपेश घिमिरे ३५ सदस्य श्री प्रकाश लामिछाने ३६ सदस्य डा प्रीति मण्डल ३७ सदस्य श्री मीन भाम ३८ सदस्य श्री विनोद दास ३९ सदस्य श्री सुमित खरेल ४० सदस्य श्री विकल राई ४१ सदस्य सचिव डा प्रदीप पराजुली
खरिदारविरुद्ध २० लाखको भ्रष्टाचार मुद्दा,काठमाडौं : अख्तियार दुरुपयोग अनुसन्धान आयोगले खरिदार राजेन्द्र बहादुर भण्डारीविरुद्ध भ्रष्टाचार मुद्दा दायर गरेको छ। जुम्ला चन्दननाथ नगरपालिका पञ्जिकरण शाखा प्रमुख खरिदार भण्डारीले सामाजिक सुरक्षा भत्तासमेतको रकम हिनामिना गरेको आरोपमा बुधबार विशेष अदालतमा भ्रष्टाचार मुद्दा दायर गरेको आयोगका प्रवक्ता श्यामप्रसाद भण्डारीले जानकारी दिए। सामाजिक सुरक्षा भत्तासमेतको रकम हिनामिना गरेको उजुरीका आधारमा अनुसन्धान गर्दा भण्डारीले २० लाख अठहत्तर हजार ६ सय रुपैयाँ भ्रष्टाचार गरेको पाइएको आयोगले जनाएको छ। अख्तियारका अनुसार भण्डारीले सो रकम बैंकमार्फत लाभग्राहीको खातामा जम्मा नगरी आफ्नो र आफ्नो नाबालक छोराको खातामा जम्मा गरेको पाइएको हो। भण्डारीले आ व २०७४।०७५ देखि आ व २०७६।०७७ सम्म सामाजिक सुरक्षा भत्तामा हिनामिना गरेको पाइएको अख्तियारले जनाएको छ।
रुसी दुतावासअगाडि धर्ना : युक्रेनमा आक्रमण रोक्न आग्रह,"काठमाडौं : मानव अधिकार तथा शान्ति समाजले ४१ औँ अन्तर्राष्ट्रिय शान्ति दिवस (२१ सेप्टेम्बर)का अवसरमा असोज ५ गते रुसी दुतावासअगाडि धर्ना दिएका छन्। उनीहरुले रुसलाई युक्रेनमाथिको आक्रमण तत्काल रोक्न र युक्रेनको सार्वभौमसत्ताको सम्मान गर्न आग्रह गरेका छन्। काठमाडौंस्थित रुसी राजदुतावास अगाडि आधा घण्टासम्म भएको धर्नामा शान्तिवादीहरुले 'रुस : युक्रेनको सार्वभौमसत्ताको सम्मान गर', 'रुस : युक्रेनबाट तत्काल सैनिक फिर्ता गरि युद्ध अन्त्य गर', 'रुस : युद्ध रोक', 'शान्ति प्रवद्र्धन गर', 'रुस : युक्रेनमाथि आक्रमण बन्द गर', 'शान्ति दिवसको सन्देश : युद्ध निषेध' आदि शान्ति विशेष सन्देश लेखिएका प्लेकार्डहरु प्रदर्शन गरेका थिए । धर्नापश्चात् रुसी राष्ट्रपति भ्लादिमिर पुटीनलाई शान्ति समाजका तर्फबाट लेखिएको पत्र रुसी राजदुतासबासका अधिकारीलाई हस्तान्तरण गरिएको थियो । पत्रमा रुसलाई युक्रेनबाट तत्काल सेना फिर्ता गरी युद्ध रोक्न र शान्ति प्रवर्द्धन गर्नका लागि अभिभावकीय भूमिका निर्वाह गर्न आग्रह गरिएको छ । यसैगरी अन्तर्राष्ट्रिय शान्ति दिवसका अवसरमा युक्रेनको सार्वभौमसत्ताको सम्मान गर्न र तत्काल युद्ध रोक्न रुसलाई आग्रह गर्दै असोज ५ गते शान्ति समाजका चितवन, दाङ, सुर्खेत, बाँके, नवलपुर, तेह्रथुम, रुपन्देहीसहित एक दर्जन शाखाहरुले धर्ना तथा प्रदर्शन गरेका छन् । संयुक्त राष्ट्रसंघ महासभाले सन् १९८१ मा घोषणा गरी १९८२ देखि अन्तर्राष्ट्रिय शान्ति दिवस मनाउन थालिएको हो । अहिंसा र युद्धविराम मार्फत शान्तिको आदर्शलाई सुदृढ गर्नका लागि समर्पित दिनका रुपमा विश्वभरी शान्ति दिवस मनाउने गरिन्छ ।"
"नागरिकता विधेयकमा राष्ट्रपतिको कदम संविधानमाथि अपमान भएको सत्तागठबन्धनको ठहर, वक्तव्य निकाल्दै","काठमाडौं : सत्तागठबन्धनले राष्ट्रपति विद्यादेवी भण्डारीले नागरिकता विधेयक प्रमाणीकरण नगरेर असंवैधानिक कदम चालेको निष्कर्श निकालेको छ । प्रधानमन्त्री निवास बालुवाटारमा जारी बैठकले संघीय संसदमा दोस्रो पटक पेश भएर पारित विधेयक राष्ट्रपतिबाट प्रमाणीकरण नहुनु असंवैधानिक भएको निष्कर्ष गठबन्धन बैठकले निकालेको हो । राष्ट्रपति भण्डारीले प्रतिनिधि सभाबाट दोस्रो पटक पेश भएको नागरिकता विधेयक समय सीमाभित्र प्रमाणीकरण नगरेपछि गठबन्धन दलका शीर्ष नेताहरु छलफलमा जुटेका हुन् । गठबन्धनको बैठक राष्ट्रपति भण्डारीको भूमिकाप्रति केन्द्रित । बैठकमा राष्ट्रपतिले विधेयक प्रमाणीकरण नगरेपछि विकल्पको बारेमा छलफल भइरहेको एक नेताले अन्नपूर्णलाई बताए। विज्ञप्ति निकाल्ने तयारी गरेको कांग्रेस नेता रामचन्द्र पौडेलले जानकारी दिए । नेपाल नागरिकता ऐन २०६३ लाई संशोधन गर्न बनेको विधेयक मंगलबार रातिसम्म प्रमाणीकरण हुनुपर्ने थियो। तर, भएन। पुनर्विचार हुन आवश्यक देखिएकोभनी फिर्ता पठाएको विधेयक संघीय संसद्ले हुबहु पारित गरी पठाएपछि राष्ट्रपति भण्डारीले सो विधेयक प्रमाणीकरण गर्न अस्वीकार गरेकी हुन् । संविधानको धारा ११३ (४) मा राष्ट्रपतिले सन्देशसहित फिर्ता गरेको विधेयकमाथि दुवै सदनले पुनर्विचार गरी प्रस्तुत रूपमा वा संशोधनसहित पारित गरी पुनः पेस गरे १५ दिनभित्र प्रमाणीकरण गर्नुपर्ने व्यवस्था छ। तर, प्रतिनिधिसभाको कार्यकाल समाप्त भएसँगै विधेयक निस्क्रिय भएकाले राष्ट्रपतिले प्रमाणित नगरेको हुनसक्ने संविधानविद्ले बताएका छन्। आजको बैठकमा मंसिर ४ गते हुने प्रतिनिधि सभा तथा प्रदेश सभाको निर्वाचनका लागि सिट बाँडफाँटबारे पनि थप छलफल हुनेछ ।"
डेंगु नियन्त्रणमा सरकारी संयन्त्र असफल : एमाले,"काठमाडौं : नेकपा एमालेले डेंगु नियन्त्रणमा सरकारी संयन्त्र असफल भएको जनाएको छ। एमाले सचिव एवम् स्वास्थ्य जनसंख्या विभागका प्रमुख योगेश भट्टराईले बुधबार एक विज्ञप्ति जारी गर्दै देशव्यापी रुपमा फैलिएको डेंगु रोगको कारण उत्पन्न स्वास्थ्य प्रकोपको बारेमा ध्यानाकर्षण गराएका हुन्। उनले डेंगु नियन्त्रणमा सरकार चुकेको उल्लेख गरेका छन्। जारी विज्ञप्तिमा भनिएको छ, राजधानी काठमाडौंमा डेंगु आम मानिसमा फैलिएको छ। आम जनसमुदायमा सन्त्रासको अवस्था सिर्जना भएको छ। यो रोगको फैलावटको तुलनामा सतर्कता, नियन्त्रण र उपचारमा सरकारसँग जुन तहको योजना, कार्यक्रम र सक्रियता हुनुपथ्र्यो त्यसमा सरकार चुकेको छ। सरकारी संयन्त्र असफल भएको छ। साउन महिनामा नै व्यवस्थापिका संसदमा एमालेका सांसदले ठोस योजना र कार्यक्रमसहित डेंगु रोगको नियन्त्रण र उपचारमा सरकारको गम्भीर ध्यानाकर्षण गरिएको स्मरण गराएका छन्। भट्टराईले स्वास्थ्य संस्थामा बिरामीहरुका लागि बेड नभएको, स्वास्थ्यकर्मी समेत संक्रमित भएकाले उपचारमा समस्या भएको उल्लेख गरेका छन्। जारी विज्ञप्तिमा भनिएको छ, स्वास्थ्य संस्थामा विरामीहरुका लागि बेड छैन। हजारौंको संख्यामा बिरामीहरु स्वास्थ्य परिक्षणको अभावका कारण घरमै छटपटाउन बाध्य छन्। स्वास्थ्यकर्मीहरु समेत संक्रमित भएका कारण बिरामीको उपचारमा समस्या उत्पन्न भएको छ। सिटामोल लगायत अतिआवश्यक औषधीको अभाव भएको छ। फेरि पनि सरकार परिणामहीन भएको छ। डेंगुबाट बागमती प्रदेशमा ११ जनाको मृत्यु एमालेले तिनै तहका सरकारबीच समन्वयात्मक परिचालन गर्न र सिटामोल लगायतका औषधीको सहज उपलब्धताका लागि राज्यसँग माग गरेको छ। हाम्रो पार्टी डेंगु रोगको मुल स्रोत लामखुट्टे नियन्त्रणका लागि समुदायस्तरको परिचालन गर्न, विरामीको पहिचान र परिक्षणलाई व्यापक र सहज बनाउन, अस्पतालको सेवा विस्तार गर्न, जनशक्ति र बजेट थप गर्न, तिनै तहका सरकारलगायत विभिन्न सरकारीगैरसरकारी निकायका बीचमा समन्वयात्मक परिचालन गर्न, सिटामोल लगायतका औषधीको सहज उपलब्धताका लागि राज्यसँग माग गर्दछ। भट्टराईले जारी गरेको विज्ञप्तिमा भनिएको छ, हाम्रो पार्टीका तहगत कमिटी तथा जनसंगठन र पार्टी सदस्यहरुलाई समेत डेंगु रोग नियन्त्रणमा योगदान गर्न आह्वान गर्दछ। एमालेले स्वास्थ्य संस्थामा नआई घरमै रहेका बिरामीहरुको संख्या धेरै रहेको जनाएको छ। विज्ञप्तिमा भनिएको छ, २०७९ साउनदेखि देखापरेको डेंगु रोगबाट पछिल्लो तथ्यांकअनुसार १७ हजार ५९४ जना प्रभावित भएका छन् भने स्वास्थ्य संस्थामा नआई घरमै रहेका बिरामीहरुको संख्या योभन्दा निक्कै धेरै रहेको छ। डेंगुबाट मृत्यु हुनेको संख्या २१ पुगेको छ भने देशका ७५ जिल्लामा यो रोगका लक्षण फैलिएको छ।"
ललितपुरको धोविघाटस्थित कवाडी गोदाममा आगलागी,"काठमाडौंः ललितपुरको धोविघाटस्थित कवाडी गोदाममा आगलागी भएको छ । ललितपुर महानगर वडा नम्बर ३ धोविघाटस्थित कवाडी सामग्री राखिएको गोदाममा आगलागी भएको प्रहरीले जनाएको छ। आगलागीको कारण र क्षतिको विस्तृत विवरण आइसकेको छैन । आगो नियन्त्रणमा आइसकेको छ। प्रहरी, दमकल र स्थानीय आगलागी नियन्त्रणमा जुटेका थिए। आजै केहीबेर अघि काठमाडौंको पुतलीसडकस्थित न्युप्लाजा अगाडि बिजुलीको पोलमा आगलागी भएको थियो।"
मेची नदीले बगाएको पुरुष चार दिनपछि मृत भेटिए,झापा : मेची नदीले बगाएको पुरुष चार दिनपछि मृत अवस्थामा फेला परेको छ। मृत्यु हुनेमा भद्रपुर नगरपालिका ५ स्थित बसपार्क निवासी अन्दाजी ६० वर्षीय लक्ष्मण मण्डल रहेको प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार मण्डल भद्रपुर५ स्थित मेची नदी किनारमा निर्माणाधीन शव दाह गृह पुगेका थिए। पानी परिरहेको बेला छाता लिएर पुगेका उनले छाता शव दाह गृहको भवनमा राखेर नदी किनारमा पानी हेर्न गएका थिए। सोही क्रममा उनी चिप्लिएर नदीमा डुबेर बेपत्ता भएका थिए। बेपत्ता भएका मण्डलको शव घटनास्थलदेखि १७ किलोमिटर दक्षिण कचनकवल गाउँपालिका ५ स्थित पाठामारीमा मंगलबार साँझ ७ बजे फेला परेको हो। स्थानीयले माछा मार्ने क्रममा उनको शव देखेपछि प्रहरीलाई खबर गरेका थिए। प्रहरीले शवको कानुनी प्रक्रिया पूरा गरी आफन्तजनलाई जिम्मा लगाइसकेको छ।
भ्रमण खर्च नदिएको झोकमा विद्यार्थीले गरे नगरपालिकामा तोडफोड,"सिमराः भ्रमण खर्च नदिएको भन्दै विद्यार्थीको समूहले बाराको सिम्रौनगढ नगरपालिकाको कार्यालयमा तोडफोड गरेका छन् । भ्रमण खर्च माग्न कार्यालय पुगेका विद्यार्थीको समूहले नगरपालिका तोडफोड गरेका हुन् । तोडफोडबाट नगरपालिकामा लाखौंको क्षति पुगेको छ । विद्यार्थीले कार्यालयको विभिन्न शाखामा रहेको कम्प्युटर, फर्निचर, झ्याल, ढोका, सिसा, गाडी, एसीलगायतका सामान तोडफोड गरेका छन् । कंकाली, खजानी, कचोर्वा माध्यमिक विद्यालयका विद्यार्थी नगर प्रमुख किशोरी साहलाई भेटन कार्यालय पुगेका थिए । प्रमुख साहले हाल डेंगुको प्रकोप रहेको र केही समयपछि भ्रमणमा जान अनुरोध गरेपछि विद्यार्थीले तोडफोड गर्न थालेको कार्यालयका कर्मचारीले बताएका छन् । नगर प्रमुख साहले डेंगुको प्रकोप कम भएपछि भ्रमण खर्च उपलब्ध गराउने बताएका थिए । तर तत्काल भ्रमण खर्च पाउनुपर्ने भन्दै विद्यार्थीले कार्यालयमा तोडफोड गरेका हुन् । कार्यालय तोडफोड भएको सूचना पाएपछि नेपाल प्रहरी र सशस्त्र प्रहरी बल घटनास्थल पुगेको थियो । प्रहरीले तोडफोडमा उत्रिएका विद्यार्थीलाई तितरवितर पार्न लाठीचार्ज गर्नुपरेको थियो । घटनापछि बाराका प्रमुख जिल्ला अधिकारी कृष्णबहादुर कटुवाल, बाराका प्रहरी उपरीक्षक होबिन्द्र बोगटीले कार्यालयको तोडफोडको विषयमा जानकारी लिएका थिए । प्रहरी उपरीक्षक बोगटीले घटनाको अनुसन्धान थालिएको बताए । कार्यालयको अधिकांश शाखाका कम्प्युटर तोडफोड भएपछि सेवा समेत ठप्प भएको छ ।"
कर्णालीका विकास आयोजना अब जलवायुमैत्री,"सुर्खेत : कर्णालीमा सञ्चालन हुने विकास आयोजनाहरू अब जलवायुमैत्री हुने भएका छन्। विकास आयोजनाहरू सञ्चालन गर्दा वातावरणमैत्री र जलवायु अनुकूल बनाउने प्रदेश सरकारले प्रतिबद्धता जनाएको हो। यसका लागि आवश्यक नीति बनाउने तयारी भइरहेको आर्थिक मामिला तथा योजनामन्त्री कृष्णा शाहको भनाइ छ। अन्नपूर्ण मिडिया नेटवर्कको आयोजनामा मंगलबार वीरेन्द्रनगरमा सम्पन्न जलवायु अनुकुलन नेपाल निर्माणका लागि कर्णाली प्रदेश स्तरीय सम्मेलनलाई सम्बोधन गर्दै मन्त्री शाहले कर्णालीमा सञ्चालन हुने विकास आयोजनाहरू अब वातावरण संरक्षण र जलवायु परिवर्तनलाई अनुकूलन बनाउने गरी सञ्चालन हुने बताइन्। उनले भनिन्, कर्णालीमा जलवायु परिवर्तनको असर धेरै छ। मौसम, उत्पादन र मानवीय आनीबानीमा समेत परिवर्तन आएको छ। त्यसका लागि प्रदेश सरकारले अब जलवायुमैत्री विकास गर्छ। योजना निर्माण गर्दा नै जलवायुमैत्री योजना बनाउने छौं। यस्तै, कार्यक्रममा कर्णाली प्रदेशसभाका निवर्तमान सदस्य मीनासिंह रखालले प्रदेश सरकारले ल्याएको वातावरण संरक्षण विधेयकमा आफूहरूले जलवायु परिवर्तनको समस्या र अनुकूलनका लागि आवश्यक सुझाव दिएको बताइन्। उनले भनिन्, प्रदेश सरकारले वातावरण संरक्षणका लागि आवश्यक विधेयक नै पारित गरेको छ। अब त्यसको पूर्ण कार्यन्वयनमा जोड दिनुपर्छ। राजनीतिक दलहरूले पनि अब आफ्ना घोषणापत्रमा जलवायु परिवर्तनको सवाललाई पनि प्राथमिकता दिनुपर्ने उनको भनाइ छ। वीरेन्द्रनगर नगरपालिका प्रमुख मोहनमाया ढकालले जलवायु परिवर्तनको मुद्दामा स्थानीय सरकार सचेत रहेको बताइन्। उनले भनिन्, हामीले नगरमा विपद्सम्बन्धी ऐन बनाएका छौं। वातावरणमैत्री विकासमा पनि प्रतिबद्ध छौं। उनले स्थानीय सरकार वन संरक्षण गर्दै विनास ननिम्त्याउने गरी विकास आयोजना सञ्चालन गर्ने प्रतिबद्धता जनाइन्। कार्यक्रममा अन्नपूर्ण पोष्ट दैनिकका संघीय ब्यूरो प्रमुख रामकला खड्काले अन्नपूर्ण मिडिया नेटवर्कले जलवायु परिवर्तनको सवालमा अभियान सञ्चालन गरिरहेको बताइन्। मिडियाले पनि जलवायु परिवर्तनको न्यूनीकरण र वातावरणमैत्री विकासका लागि तीनै तहका सरकारलाई सचेत र खबरदारी गर्न सक्ने उनको भनाइ छ। कार्यक्रममा उद्योग, पर्यटन, वन तथा वातावरण मन्त्रालयअन्तर्गतको जलवायु परिवर्तन शाखाका अधिकृत रोजिना श्रेष्ठले मन्त्रालयमार्फत प्रदेश वातावरण संरक्षण नीति निर्माण गरी कार्यान्वयनमा ल्याएको जानकारी दिइन्। कर्णालीका १० वटै जिल्लामा जलवायु परिवर्तन अनुकूलनका कार्यक्रमहरू डिभिजन वन तथा अन्य निकायहरूमार्फत सञ्चालन भइरहेको उनको भनाइ छ। त्यस्तै, राष्ट्रिय मानवअधिकार आयोग सुर्खेत कार्यालयका प्रमुख मानबहादुर कार्की, भूमि आयोगका अध्यक्ष श्रीधर पौड्याल र वातावरण अभियन्ताहरूले कर्णालीमा जलवायु परिवर्तनको असर देखिन थालेको र यसको जोखिम बढेको भन्दै तीनै तहका सरकारले यसमा मिलेर काम गर्नुपर्ने सुझाव दिए। कार्यक्रममा महिला अधिकारकर्मी पवित्रा शाहीले विकासको नाममा बढ्दो डोजर आतंक, खोला र नदीमा भइरहेको दोहन र मुहान संरक्षणका अभियान अनिवार्य भइसकेको बताइन्। यस्तै सरोकारवालाले जलवायु परिवर्तनको मुद्दामा तीनवटै सरकारहरू जिम्मेवार बन्नुपर्ने, जलवायु परिवर्तनको विषयलाई स्थानीय पाठ्यक्रममा पनि समावेश गर्नुपर्ने, नागरिकलाई सचेत बनाउनुपर्ने, वृक्षरोपण कार्यक्रम सञ्चालन गर्नुपर्ने, सिमान्तकृत समुदायलाई आयआर्जनमा जोड्नुपर्ने र जलवायु परिवर्तनसम्बन्धी नीति तथा योजनाहरू कार्यान्वयन गर्नुपर्ने सुझाव दिएका छन्। अन्नपूर्ण मिडिया नेटवर्कले जलवायु अनुकूलन नेपाल निर्माणका लागि सातै प्रदेशमा सम्मेलन गर्दै आएको छ।"
रामचन्द्र पौडेलको टिप्पणी : संवैधानिक निकायबाटै व्यवस्थामाथि प्रहार भयो,"काठमाडौं : नेपाली कांग्रेसका वरिष्ठ नेता रामचन्द्र पौडेलले संवैधानिक निकायबाटै व्यवस्थामाथि प्रहार भएको टिप्पणी गरेका छन्। राष्ट्रपति विद्यादेवी भण्डारीले पुनर्विचार हुन आवश्यक देखिएकोभनी फिर्ता पठाएको विधेयक संघीय संसद्ले हुबहु पारित गरी पठाएपनि प्रमाणीकरण गर्न अस्वीकार गरेपछि पौडेलले यस्तो बताएका हुन्। संविधानको मर्म र भावनामा चोट पुग्ने काम संवैधानिक निकायबाट हुनुले व्यवस्थामाथिको प्रहार भएको उनले बताए। बारम्बार संविधानको मर्म र भावनामा चोट पुग्ने काम संबैधानिक निकायबाट हुनुले व्यवस्था माथिको प्रहार हो। म यसको भर्त्सना गर्दछु । पौडेलले जननिर्वाचित सभाबाट अनुमोदनसहित प्रस्तावित विधेयकको संवैधानिक अधिकार प्रयोग गर्नुपर्नेमा राष्ट्रपतिबाट प्रणालीनै खतरामा पार्ने काम भएको धारणा राखेका छन्। संविधानको धारा ११३ (४) मा राष्ट्रपतिले सन्देशसहित फिर्ता गरेको विधेयकमाथि दुवै सदनले पुनर्विचार गरी प्रस्तुत रूपमा वा संशोधनसहित पारित गरी पुनः पेस गरे १५ दिनभित्र प्रमाणीकरण गर्नुपर्ने व्यवस्था छ। सर्वोच्च अदालतमा यससम्बन्धी मुद्दा परी विचाराधीन रहेका कारण राष्ट्रपति भण्डारीले प्रमाणीकरण नगरेको स्रोत बताउँछ। नागरिकता मामिलालाई राजनीतिको हतियार बनाइएको र राष्ट्रपतिले पुनर्विचारका लागि पठाएको सन्देशलाई सत्ता गठबन्धनले उपेक्षा गरेको राष्ट्रपति कार्यालय स्रोतको भनाइ छ। १६ साउनमा राष्ट्रपति कार्यालयमा पुगेको उक्त विधेयकलाई राष्ट्रपति भण्डारीले १५ बुँदे सुझाबसहित २९ साउनमा फिर्ता पठाएकी थिइन्। जानकारी, विमर्श र अध्ययनका लागि प्रतिनिधिसभामा फिर्ता पठाइएको सन्देशमा मूलतः प्रादेशिक पहिचान, नागरिकता प्राप्त गरेको व्यक्तिहरूका अनागरिक सन्तान, बाबुको पहिचान र सहयोगको अभावमा राष्ट्रियता निर्धारणमा समस्या र अंगीकृत नागरिकतालगायत विषय समेटिएको थियो। नागरिकता विधेयक प्रमाणीकरण गर्न राष्ट्रपतिद्वारा अस्विकार के हुन्छ अब नागरिकता विधेयक ? राष्ट्रपतिको निर्णय राष्ट्रहित अनुकुल छ : थापा"
एक महिनामै साढे २ अर्बको विद्युत् निर्यात,"काठमाडौं : नेपाल विद्युत् प्राधिकरणले भदौमा २ अर्ब ४२ करोड रुपैयाँको विद्युत् भारत निर्यात गरेको छ। २४ करोड ६५ लाख २९ हजार युनिट विद्युत् निर्यात गरी २ अर्ब ४१ करोड ६७ लाख रुपैयाँ आर्जन गरेको प्राधिकरणले जनाएको छ। देशभित्र खपत गरी अतिरिक्त भएको वर्षायामको विद्युत् गत १९ जेठबाट इन्डियन इनर्जी एक्सचेन्ज लिमिटेड (आइएक्स)को डेअहेड बजारमा प्रतिस्पर्धामार्फत बिक्री सुरु भएको थियो। सुरुमा २ वटा विद्युत्गृहको ३९ मेगावाट विद्युत्लाई स्रोत मानी दैनिक रुपमा आइएक्समा बिक्री गरिएको थियो। त्यसपछि दैनिक ६ वटा जलविद्युत्गृहबाट उत्पादित विद्युत्लाई स्रोत मानी दैनिक ३६४ मेगावाट भारतीय बजारमा बिक्री हुँदै आएको छ। प्राधिकरणले जेठ, असार, साउन र भदौसम्ममा ७८ करोड ७८ हजार युनिट विद्युत् बेचेर ७ अर्ब १९ करोड ८६ लाख रुपैयाँ आर्जन गरेको छ। भारतसँगको विद्युत् व्यापार भारतीय रुपैयाँ (भारु)मा हुने भएकोले ४ महिनाको अवधिमा विद्युत् बिक्रीबाट ४ अर्ब ४९ करोड ९१ लाख भारु नेपाल भित्रिएको छ। थप सय मेगावाट निर्यात प्रस्ताव प्राधिकरणले वर्षायामको थप १००९ मेगावाट विद्युत्समेत बिक्रीको प्रस्ताव गरेको छ। केही दिनअघि ४ जलविद्युत्गृहबाट उत्पादित विद्युत्लाई स्रोत मानी आइएक्समा प्रतिस्पर्धाबाट बिक्रीका लागि भारत सरकारको विद्युत् मन्त्रालय अन्तर्गतको केन्द्रीय विद्युत् प्राधिकरणमा प्रस्ताव पेश गरेको हो। यसअघि प्राधिकरणले ४ जलविद्युत् आयोजनाबाट उत्पादित १११ मेगावाट विद्युत् निर्यात अनुमतिका लागि प्रस्ताव पेश गरेको थियो। थप ४ जलविद्युत् आयोजनाको प्रस्तावसँगै प्राधिकरणले ८ जलविद्युत् आयोजनाबाट उत्पादित २१२७ मेगावाट विद्युत् निर्यातका लागि प्रस्ताव पेश गरेको हो।"
सन्दर्भ ब्याजदरले सहकारीलाई सकस,"काठमाडौं : आकर्षक ब्याज पाउन थालेपछि बचतकर्ताले सहकारीको रकम झिकेर बैंक तथा वित्तीय संस्थामा राख्न थालेका छन्। बैंक तथा वित्तीय संस्थाले ब्याजदर बढाएसँगै त्यसको प्रत्यक्ष असर सहकारीलाई परेको हो। राष्ट्रिय सहकारी बैंकका प्रमुख कार्यकारी अधिकृत बद्रीकुमार गुरागाईंले परिस्थिति जटिल भएकाले सन्दर्भ ब्याजदर पूर्णरुपमा कार्यान्वयन नगर्दा पनि फरक नपर्ने बताए। सम्पत्ति सुद्धिकरणलगायतका विषयमा कानुन पालना गर्नुहोस्। अहिले सन्दर्भ ब्याजदर मिचेर कारबाही भोगेपनि फरक पर्दैन, उनले भने। कर्जामा लगाइएको अधिकतम सीमा (सन्दर्भ ब्याजदर)ले सहकारीलाई सकस परेको हो। नेपाल बैंकर्स संघले असोज १ देखि ब्याजदरमा भद्र सहमति तोडेको छ। यससँगै बैंकले निक्षेपमा १२१३ प्रतिशतसम्म ब्याज दिन थालेका छन्। बैंकले रेमिट्यान्स मुद्धतिमा १५ प्रतिशतसम्म ब्याज दिन सुरु गरेका छन्। सहकारीले भने ऋण प्रवाह गर्दा १६ प्रतिशत भन्दा बढी ब्याज लिन पाउँदैनन्। बैंक तथा वित्तीय संस्थाले मनलाग्दी ब्याजदर बढाएसँगै त्यसको प्रत्यक्ष असर सहकारीमा परेको हो। १५१६ प्रतिशतमा निक्षेप लिएर १६ प्रतिशतमा ऋण दिन नसकिने काठमाडौं जिल्ला सहकारी संघका अध्यक्ष ज्ञानबहादुर तामाङले बताए। बैंकले ब्याज बढाउँदा पनि ब्याजदर निर्धारण समितिको बैठक बस्न नसक्नु दुःखद भएको उनले बताए। सहकारीले मनपरी ब्याज लिएर सदस्यको शोषण गर्न थालेपछि सरकारले सहकारी ऐन २०७४ मै सन्दर्भ ब्याजदरको व्यवस्था गरेको थियो। नेपाल बचत तथा ऋण केन्द्रीय सहकारी संघ (नेफ्स्कून) का अध्यक्ष परितोष पौड्यालले तत्काल सन्दर्भ ब्याजदर पुनरावलोकन नभए यसको अवज्ञा गर्ने चेतावनी दिए। सन्दर्भ ब्याजदर १८ देखि २० प्रतिशत बनाउनुको विकल्प छैन, पौड्याल भन्छन्, समय अनुसार ब्याजदर निर्धारण नभए अवज्ञा हुन्छ। तरलता अभावका कारण सहकारी मात्र नभई बैंक तथा वित्तीय संस्थाले ऋण प्रवाह गर्न सकेका छैनन्। निक्षेप तान्न बैंकले आकर्षक प्याकेज लिइरहेका छन्। यसले सहकारीको निक्षेप बाहिरिने जोखिम बढेको भन्दै सहकारीकर्मी चिन्तित छन्। राष्ट्रिय सहकारी महासंघका सञ्चालक टेकप्रसाद चौलागाईले क्यापिङले सहकारीको निक्षेप बाहिरिने खतरा बढेको बताए। सहकारीकर्मीले २०७६ साउनमा सन्दर्भ ब्याजदरको विरोध गरेका थिए। संघका पूर्वअध्यक्ष समेत रहेका चौलागाईले ऐनमा उक्त व्यवस्था राख्नु त्रुटि भएको बताउँछन्। निवर्तमान सांसद घनश्याम खतिवडा सन्दर्भ ब्याजदर ऐनमा राखेर त्रुटि भएको बताउँछन्। संसदको म्याद सकिएकाले पुसपछि मात्रै ऐन संशोधन गरेर उक्त प्रावधान सच्याउनुपर्छ उनले भने। सरकारले फागुन १३ मा सन्दर्भ ब्याजदर १६ प्रतिशत कायम गर्दै चारचार महिनामा पुनरावलोकन निर्णय गरेको थियो। तर, ६ महिना बितिसक्दा पनि सन्दर्भ ब्याजदरको बैठक कहिले बस्ने अझै अन्योल छ।"
देश बनाउन युवा नेतृत्व,"समाजशास्त्रको दृष्टिकोणबाट हेर्दा मानिसमा मुख्यतयाः दुई प्रकारका गुण हुन्छन्। एक सिर्जनशीलता, अर्को निष्ठा। हरेक व्यक्तिमा कुनै न कुनै सीप हुन्छ। ज्ञान हुन्छ। तनमन हुन्छ। विश्व परिचित विकासका विज्ञ लुवा रहिलका अनुसार व्यक्तिगत विकास यस्तो विकास हो त्यो जहाँ, जतिबेला र जुनसुकै स्थानमा आवश्यक हुन्छ। उहाँको यो भनाइ मानवताको निम्ति अपरिहार्य छ। सिर्जनशीलतालाई आत्मसात गर्ने व्यक्तिले केही न केही गर्ने गर्छ। केही आफ्ना लागि, केही समाजको लागि गर्छन्। यदि उसले सिर्जनशीलतालाई आत्मसात गर्न सकेन भने प्रगतिको बाटोबाट सधैंका लागि टाढा रहन्छ। वरिष्ठ मनोविज्ञ जोन आरएन्डोसनकानुसार मनोविज्ञान बुझ्नका लागि समाज बुभ्न जरुरी हुन्छ। जो त्यसमा गहिरिएर अध्ययन गर्छ, घुलमेल हुन्छ, त्यसले मात्र समाजको अन्तर रूपको छतछाया बुझेको हुन्छ। अतः समाजको ऐना यसैको उज्ज्वल ध्वनि र नक्षेत्र हो, भनी दाबी गरेका छन्। त्यसैले युवालाई सिर्जनशीलतासँग यसरी जोड्न सकिन्छ। विश्व हाकेका युवाको इतिहास विश्वको सबैभन्दा कान्छो राष्ट्रप्रमुख अस्ट्रियाका चान्सलर ३१ वर्षका छन्। आफ्नो देशमा उनले चामत्कारिक विकास गरेका छन्। युगान्डाकी प्रोस्कोभिया ओरोमाइट १९ वर्षकी हुँदा संसद् निर्वाचित भइन्। उनी संसारकै कान्छी सांसद बनिन्। ब्रिटिस स्कटमूलकी म्हाहारी ब्ल्याकले २० वर्षमै सांसद पद हात पारिन्। त्यस्तै, फ्रान्समा ३९ वर्षका युवा नेता इबम्यानुएल म्याक्रोन राष्ट्रपति बने। फिनल्यान्डमा सनाना मरिन ३४ वर्षको उमेरमा प्रधानमन्त्री निर्वाचित भइन्। यस्ता युवाहरूले देश हाकिराखेका छन्। नेपालमा जंगबहादुर राणा २९ वर्षको उमेरमा मुलुकको प्रधानमन्त्री भए। र, राज्यसत्ताको बागडोर सम्हाले। त्यसको मुख्य कारण थियोे, उनको जोश र देशप्रतिको बफादारिता। बीपी कोइराला ४५ वर्षको उमेरमा प्रधानमन्त्री भए। त्यसपछि मुलुकमा युवाशति राज्यको नेतृत्वदायी भूमिकामा आउन सकेको छैन्। मुलुकको वर्तमान परिवेश हेर्ने ठीक उल्टो जस्तो देखिन्छ। एउटा उखान छ। 'युवा जति खाडीमा, बुढा जति राडीमा' वृद्धा जतिले नै राज्यको बागडोर सम्हाली रहेका छन्। त्यसैले विश्वका नमुनालाई आधार मानी नेपालमा युवालाई राज्यको बागडोर तिर प्रेरित गर्दा उपयुक्त होला कि ! विश्वमा युवा नेतृत्व जुन देशले युवालाई आफ्नो मुलुकको विकासमा उपयोग गर्छ। त्यस देशले आर्थिक र सामाजिक विकासमा फड्को मार्छ। उदाहरणका रूपमा क्यानडा, डेनमार्क, नर्वे, फिनल्यान्ड, न्युजिल्यान्डलाइ लिन सकिन्छ। यी देशले युवाहरूलाई विकासका गतिविधिमा सहभागी गराई समृद्धिको शिखर चुमेका छन। ती देशलाई उन्नतिको शिखरमा डोर्याउन युवाको योगदान छ। श्रम र पसिना बगेको छ। युवाको उपस्थितिले राजनीतिक स्थितिमात्र होइन सामाजिक पुरातनवादी मनोवृत्तिमा पनि परिवर्तन गर्न सक्छन्। युवाहरूलाई सोही तरिकाबाट जिम्मेवारी र प्रोत्साहन गर्दा नेतृत्व गर्ने तत्परता, क्रियाशीलता र सहभागिताले देशको मुहार फेरिनमा नयाँ आयाम दिन सक्छ। सामाजिक, रूपान्तरण र समतामूलक समाज निर्माणका लागि युवाको ऊर्जालाई जोड्नै पर्छ। माथिका तथ्यलाई हेर्दा, यो मुलुकको हित र समृद्धिका लागि राज्यको नीति निर्माण र नेतृत्व तहमा ऊर्जा भएका, ज्ञान र सीप भएका युवाको समान अनि अर्थपूर्ण सहभागिता आवश्यक छ। कर्म र भक्ति गर्ने दुवै थरीका मानिसहरू हाम्रो समाजमा छन्। जहाँ बहुभाषिक, बहु सांस्कृतिक र बहुजातीय विविधतायुक्त छ। समाजले भएको विविधतायुत ज्ञान, फरक भाषा, धर्म, कला, संस्कृति, परम्परा तथा रीतिरिवाजलाई जोगाउन सबैको एकताबद्ध प्रयास आवश्यक छ। अनि, मात्र राज्यको समग्र मुहार फेरिन सक्छ। कार्ययोजना बनाई युवालाई ध्यानमा जोडौं। भएको ज्ञानलाई ऊर्जामा मोडौं। आधुनिक प्रविधिलाई मौलिक र स्थानीय ज्ञानसँग जोड्दै आवश्यकताअनुसार उनीहरूको सहभागिता बढाउँ। युवाको उपस्थितिले राजनीतिक स्थितिमात्र होइन सामाजिक पुरातनवादी मनोवृत्तिामा पनि परिवर्तन गर्न सक्छन्। युवा देशको परिवर्तनशील शक्ति हो। आधुनिक विज्ञानको प्रयोग गर्न सक्ने। र, चमत्कार गर्न सक्ने। उपयोग गर्ने तागत भएको चेतनशील प्राणी हो। तर, विडम्बना के हो भने, यिनीहरूको जोस, शक्ति, सोचलाई कहाँ, कसरी, के गरी प्रयोग गर्न सकिन्छ, भन्ने भेउ नपाउँदाको समस्या हो यो। विश्व चर्चित भारतीय नागरिक अंकिता कवात्राले युवा नै देशको मेरुदण्ड हो। यस्ले शरीर चलाएमान हुनमा गह(नभूमिका खेलेजस्तै राज्य सञ्चालनमा पनि युवाको भूमिका आवश्यक छ भनेकी छिन्। राज्यले यस्तो योजना बनाओहोस्, शक्ति कहाँ छ ? सीप कहाँ छ ? ती सीप र शक्तिलाई कसरी समावेश गर्न सकिन्छ ? र, कसरी सबैलाई सीपअनुसारको हैसियात दिन सकिन्छ। त्यसको एकिन गरी ठोस योजना बनाई ध्यान देहोस्। सही या गलत पहिल्यै छुट्यायौं। सही गोरेटोको खोजीमा लाग्न पे्ररित गरौं। यसले एकातर्फ आत्मसम्मान मिल्ने छ भने अर्काेतर्फ समाजका लागि केही न केही गरौं भन्ने भावनाको विकास हुनेछ। अब्राहम लिंकनले एउटा युवा प्रेरित भाषणमा भनेका थिए, गोलीभन्दा बोली धेरै बलियो हुन्छ। त्यसैले बोलीबाट कुनै पनि मार्ग बनाउनका लागि युवा जमातलाई जोडिनु राज्यको लागि उपयुक्त बाटो बन्न सक्छ। मानिस मात्र त्यो प्राणी हो, जुन धर्तीमा नयाँ कुराको खोजीमा हुन्छ। र, सधंैका लागि रहन्छ। त्यसैले धर्तीमा अनेकै प्रकारका चमत्कार गरिरहन्छ। खोजमा लाग्न अल्छी नमानौं। तथ्यलाई आधार मानी सोचमा परिवर्तन गरौं। ठोस योजनालाई उत्पादनसँग परिमार्जन गरी अगाडि बढौं। ज्यामितीको दृष्टिकोणकोबाट हेर्दा हरेक सीधा रेखाको दुई बिन्दुको एक कोण बन्दछ। त्यसमा विभिन्न कोण, आकार प्रकार भए तापनि यस्ले अन्त्यमा दिने भनेको एक कोण हो। त्यसैले सिर्जनशीलताको लागि एक लाइनको रेखा कोर्नुपर्ने हुन्छ। र, आत्मविश्वासको साथ लाग्नु पर्ने हुन्छ। त्यसले आत्मबल बढाउँछ। त्यसका निम्ति निष्ठावान हुन आवश्यक छ। भविष्यका लागि मार्ग निर्देशित हुन जरुरी छ। विश्व विख्यात रासायन र जीवशास्त्री लुइस पास्टरले रासायन र जीवको अस्तित्वलाई बचाइ राख्न यिनीहरूकको फियुजनलाई विभेकपूर्ण ढंगबाट समिश्रण गरी लैजान सकेमा मात्र सही परिणाम निकाल्न सकिन्छ। नत्र भने यसले पृथ्वीको आकार प्रकारलाई नै ध्वस्त पार्न सक्दछ भनी उल्लेख गरेका छन्। अतः दृष्टिमा एक कोण बनाएपछि सफलता र सिर्जनशीलता सजिलै हात पर्न सक्छ। कमिलाको ताँतीबाट तिनवटा कुरा सिक्न सक्छौं। पूर्वसोच, एकता र परिश्रम। त्यस्तै युवामा जोश, सिर्जनशीलता र शक्ति हुन्छ । कमिलाको जस्तै गर्न सकिराखेका छैनौ कि ? सोचौं अनि निरन्तर रूपमा लागौं। भविष्यका लागि योजना बनाउ। त्यो मेरो हातमा छ। साथमा छ, भन्ने भावनाबाट मुखरित हुन आवश्यक छ। सत्य पहिल्यै कामको योजना बनाउ। यसमा सफल भएका व्यक्तिहरूको बाटो पहिल्याऔं। को कहाँ जन्मियो ? के परिवारमा जन्मियो भन्ने कुराले खासै ठूलो अर्थ राख्दैन। अर्थ त्यो कुराले राख्छ। तपाईंले रोज्ने बाटो घुमाउरो छ। अप्ठेरो छ। त्योसँग सामना गर्न सिक्नुहोस्। लागि रहनुहोस उद्देश्य पूरा गर्नका लागि। थोमस एल्बाएडिसनले हावा बिना बत्ती बाल्नका लागि २५ वर्ष लगानी गरे। लागे ९ सय ९९ चोटीसम्म सफल भएनन्। तर, हजार चोटीमा हावा बिना बत्ती बाल्न सफल भए। त्यसैले धर्यता र निरन्तरता सिर्जनशीलता र सफलताका लागि कडी हुन्। समयको सदुपयोग र सिर्जनशीलता मौरीको घार हामी सबैले देखेकै छौं। नियालेर हेर्यौ भने जीवनपयोगी धेरै कुरा सिक्न सक्छौं। जुन, समयको सदुपयोग गरी चाका निर्माणमा ध्यान दिएको हुन्छ। रानी मौरीलाई चाहिने स्थान, चाकाको फेरा, मह बस्ने स्थान, शत्रुले आक्रमण गर्दा कसरी सुरक्षति हुने। र, प्रकृति प्रकोपबाट कसरी बच्ने उपाय आदि। त्यसैले मानिसको उमेर र समय कहिले पनि पर्खंदैन। हामी त्यसका उपयोगी र समर्थक दुवै हौं। सही कामका लागि सही तवरबाट लाग्न सिकौं। हामीले समाजिक परिवेशको तवरबाट निहाल्यौं भने समाजमा तीन प्रकारका मानिसहरू हुन्छन्। सज्जन, मूर्ख र क्रियाशील। यसको समिश्रणबाट नै समाज बनेको हुन्छ। त्यसैलाई हामी कुन राम्रो ? कुनमा के फरक छ ? कसरी फरकपन आउन सक्दछ ? विचार गरी पुर्खाले छोडेको ज्ञानलाई आत्मसात गरी आफ्नो भविष्य निमार्णका लागि ध्यान दिउँ। पे्रन्च समाजशास्त्री अग्रष्टी क्रम्ट्रीले प्रत्यक्षवादको सिद्धान्त नै समाजबाट सिक्ने उच्चस्तरको शिक्षा हो भनी परिभाषा दिएका छन्। सिक्नका लागि समाजलाई सम्मान दिनुपर्छ। अनि, समाजले पनि दिन्छ। त्यसले प्रत्यक्षवाद र भावनाको कदर हुन्छ, भनेका छन्। हाम्रा पुर्खाहरू अनुभवका पोका र सदुपयोगका भोका हुन्छन्। उनीहरूबाट सिक्नु भविष्यको बाटो बनाउनु हो। त्यसलै सिक्नमा कन्जुस्याइँ नगरौं। किस्ष्टोपर ओवड नोलन सिनेमा निर्देशन र कथा लेख्छन्। कथाको परिवेश, शब्द चयन, लेखनको शैली र प्रस्तुत गर्ने र गराउन तरिका अरूको भन्दा उनको निकै भिन्न हुन्छ। त्यसै कारण उनले अमेरिकामा स्थापना भएको सबैभन्दा ठूलो राशिको पुरस्कार पाए। उनको त्यो सिर्जनशीलताबाट सिगो युवा पिँढीले निकै गुण सिके। त्यसैले हामीले गर्ने सिर्जनशीलता र फरकपनलाई कसरी आत्मसात गरी अघि बढ्न सकिन्छ भन्ने तवरबाट पनि सोच्न आवश्यक छ। बिना सिर्जनशीलाताले जीवन सजिलो हुँदैन। नत कुनै परिवर्तन गर्नमा भूमिका खेल्न सक्छ। त्यसले उत्पादनमा ह्रास आउँछ। त्यो हुन नदिनका लागि लाग्नुपर्ने स्थानमा लागौं। जुट्नु पर्ने स्थानमा जुटौं। कसरी सिगो समाजलाई माथि उठाउन सकिन्छ, भन्ने सोचका साथ एक आपसमा सहयोग आदानप्रदान गरौं। आफ्नो तह र तप्काबाट युवालाई सिर्जनशीलतामा लाग्न उत्प्रेरित गरौं।"
"म्यान्माको विद्यालयमा सैन्य आक्रमण, १३ मारिए",बैंकक (एपी) : उत्तरमध्य म्यान्मास्थित एक विद्यालय र गाउँमा सेनाले हेलिकप्टरबाट आक्रमण गर्दा सात बालबालिकासहित १३ जना मारिएका छन्। एक जना विद्यालय प्रशासक र अर्का एक सहायताकर्मीले यो जानकारी दिएका हुन्। म्यान्मामा प्रजातन्त्रसमर्थक विद्रोही र उनीहरूलाई सहयोग गर्नेहरूमाथि सैनिक सरकारले आक्रमण गर्दा निर्दोष सर्वसाधारण मारिने गरेका छन्। सागिङ क्षेत्रको ताबायिनमा गत शुक्रबार ती बालबालिका मारिएका हुन्। प्रजातन्त्रवादी नेत्री आङ सान सुचीलाई अपदस्थ गरी सेनाले सत्ता कब्जा गरेपछि भएको बालबालिकाको यो हताहती सबैभन्दा ठूलो हो । सेनाले शासन कब्जा गरेपछि जनस्तरमा देशव्यापी रूपमा अहिंसात्मक विरोध प्रारम्भ भएपछि सैनिक र प्रहरीले घातक कारबाही थाल्दा सहर र गाउँमा सशस्त्र प्रतिरोध जारी छ । राष्ट्रसंघीय बालकोषको पछिल्लो प्रतिवेदनअनुसार सागिङमा सेनाले भीषण कारबाही गरेको छ । जहाँ कैयौं गाउँ जलाइएका थिए । सैनिक कारबाहीका कारण त्यहाँबाट झन्डै ५ लाख सर्वसाधारण विस्थापित भएका छन्।
जोखिम बाँडफाँटमा पुनर्बिमा,"बिमा कम्पनीहरूले गरेको बिमाको जोखिम सबै आफैंले धारण गर्न सक्दैनन्। यसका लागि कम्पनीहरूले आफूले जोखिम व्यहोर्ने क्षमताअनुसार धारण गरेर बाँकी रहेको जोखिम अर्को कम्पनीलाई हस्तान्तरण गर्छन। यही प्रक्रियालाई पुनर्बिमा भनिन्छ। वास्तवमा यो बिमा व्यवसाय जोखिमहरूलाई व्यवस्थापन गरी आर्थिक भार वितरण गर्ने प्रणाली पनि हो। अर्थात् बिमाको पनि बिमा गर्ने कार्य पुनर्बिमा हो। पुनर्बिमा नहुने हो भने कुनै पनि बिमा कम्पनीको व्यवसाय सम्भव छैन। अझ भन्नुपर्दा पुनर्बिमाबाहेक बिमाको अस्तित्व सम्भव छैन। यसकारण बिमा व्यवसायमा बिमा कम्पनीको जति महत्व छ, त्यति नै महत्व पुनर्बिमा कम्पनीको पनि हुन्छ। मूल बिमा कम्पनी र पुनर्बिमा कम्पनीबीच हुने करारलाई पुनर्बिमा करार भनिन्छ। बिमा गराउने बिमकलाई मूल कम्पनी भनिन्छ भने पुनर्बिमा गर्ने कम्पनीलाई पुनर्बिमक वा रिइन्स्योरेन्स भनिन्छ। पुनर्बिमा गर्ने कार्य बिमा कम्पनीबीच पनि हुनसक्छ। हाल नेपाली बिमा कम्पनीहरूले नेपालको पुनर्बिमा कम्पनी तथा विश्वका विभिन्न पुनर्बिमा कम्पनीसँग पुनर्बिमा गराइरहेका छन्। लाखौकरोडौंंको बिमा गर्ने कम्पनीले भैपरी आउदा कसरी व्यहोर्न सक्छ भन्ने आम सर्वसाधारणको जिज्ञासा रहने गर्छ। खासमा बिमा कम्पनीले धेरै जोखिम लिने गर्छन्। यो जोखिमअनुसार भोलिका दिनमा क्षति भइहाले तिर्न सक्छ कि सक्दैन भनेर शंका, उपशंका पनि केहीले गर्छन्। तर, हरेक बिमा कम्पनीले अन्य कम्पनीसँग जोखिम भार वितरण गर्न पुनर्बिमा गर्छन्। यदि कसैले बिर्सिएर वा खराब नियत राखेर पुनर्बिमा गरेका छैनन् भने धेरै जोखिम हुन्छ। यद्यपि यसलाई नियमनकारी निकाय बिमा समितिले अनिवार्य गरेको छ। यसो गरेपछि अनिवार्य रूपमा बिमाको बिमा गर्नैपर्ने हुन्छ। यो अनिवार्य शर्त पनि हो। यसलाई नियामकले पनि सचेत बनाइरहेको हुन्छ। कम्पनीले कस्ता खालेसँग पुनर्बिमा गरिरहेको छ, पुनर्बिमा गर्ने कम्पनी बलियो छ कि छैन, भोलि समस्या परेको बेला तिर्न सक्छ कि सक्दैन भनेर बिमा समितिले पहिल्यै प्रपोजल मागेको हुन्छ। बिमा कम्पनीहरू विभिन्न श्रेणीका हुन्छन्। विश्व विख्यात कम्पनीले बिमा कम्पनीको रेटिङ (स्तर निर्धारण) गरेको हुन्छ। राम्रो, थेग्न सक्ने खालको पुनर्बिमा कम्पनीसँग मात्रै पुनर्बिमा गर्न बिमा समितिले निर्देशन दिने गरेको छ। नेपालको प्रचलन भने असारको पहिलो साताभित्रमा कम्पनीहरूले पुनर्बिमा सम्बन्धी नीति अर्थात् प्रपोजल दिनुपर्ने हुन्छ। सो नीति सही छ वा छैन भनेर नियामकले हेर्छ। जुन पुनर्बिमा कम्पनी सँग गर्न खोजिएको छ, ती कम्पनी कतिको भरपर्दो छ, भोलि क्षति हुँदा व्यहोर्न सक्छन् कि सक्दैनन् भनेर सबै हेरेर बिमा समितिले स्वीकृति दिन्छ। नेपालको हकमा हालसम्म दुइटा पुनर्बिमा कम्पनी छन्। नेपाल रिइन्स्योरेन्स कम्पनी र हिमालयन हिमालयन रि इन्स्योरेन्स कम्पनी हुन्। हिमालयन रिइन्स्योरेन्स भर्खरै १ वर्ष पुगेको छ। यसको पुँजी ७ अर्ब रुपैयाँको छ। यसले पनि क्रमशः व्यवसाय गरिरहेको छ। तर, ८ वर्ष पुरानो नेपाल रिइन्स्योरेन्सको पुँजी करिब १२ अर्ब रुपैयाँको छ। यिनीहरूले नेपालभित्रको मात्रै बिमा गर्दैनन्। नेपाल बाहिरको पनि बिमा गर्न थालेका छन्। नेपाल पुनर्बिमा कम्पनीले मात्रै ३० वटाभन्दा बढी देशहरूबाट पुनर्बिमा गरेको छ। यो कम्पनी सञ्चालनमा आएको करिब ८ वर्ष (स्थापना सन् २०१४) भएको हो। नेपाल सरकारको ४४ प्रतिशत सेयर स्वामित्व, निर्माण कम्पनीहरूको ४० प्रतिशत र सर्वसाधारणको १६ प्रतिशत सेयर लगानीमा स्थापना भएको हो। नेपाल सरकारको पनि लगानी भएकाले यसको प्रतिष्ठा राम्रो छ। कुनै निर्जीवन कम्पनीको पुँजी १ अर्ब छ। तर, कहिलेकाहीँं २३ अर्बको क्षति व्यहोर्नु पर्ने हुन सक्छ। यो क्षति कसी व्यहोर्न सक्छ भनेर सर्वसाधारणलाई एक किसिमको डर वा जिज्ञासा हुनसक्छ। तर, पुनर्बिमा कम्पनीले ठूलो क्षति आफूले जिम्मा लिएको हुन्छ। यसले गर्दा पुनर्बिमा कम्पनीले नै बिमा कम्पनीहरूको क्षति वहन गरेको हुनाले सर्वसाधारणहरूले आत्तिनुपर्ने अवस्था छैन। तर, कतिपय अवस्थामा पुनर्बिमा गरेको छैन भने त्यसको सबै भार बिमा कम्पनीलाई पर्छ। यसर्थ कुन बिमाको पुनर्बिमा भएको छ र कुनको भएको छैन भन्नेबारे आम सर्वसाधारणलाई थाहा हँुदैन। भोलि क्षति भएको बेला क्षतिपूर्ति पाउँछन् भनेर सर्वसाधारण आस्वस्थ भएका हुन्छन्। यो सबै हेर्ने काम नियमनकारी निकायको हो। सबै बिमाको पुनर्बिमा भए, नभएको वा जोखिम हस्तान्तरण गरेका छौं कि छैनौं भनेर समय समयमा प्रतिवेदन लिने काम बिमा समितिको हो। यसले गर्दै पनि आएको छ। नियामक नीकायप्रति आम सर्वसाधारणदेखि नीति निर्मातासम्म ढुक्क हुन्छन्। यसर्थ बिमा दाबीको आधार र भरोसा पुनर्बिमा हो। पुनर्बिमाको चेन जीवन र निर्जीवन बिमाको पुनर्बिमा गरिन्छ। निर्जीवन बिमा क्षति भएमा मात्रै दाबी भुक्तानी गर्नुपर्छ। तर, क्षति भएन भने सो बापतको रकम फिर्ता हँुदैन। कम्पनी आफैंले राख्छ। तर, जीवन बिमामा एउटै पोलिसी (बिमालेख)मा २ वटा पाटो हुन्छ। यसमा बिमितको मृत्यु भै हालेमा फिर्ता गर्नुपर्छ। अर्को केही नभए बिमा परिपक्व भएपछि (म्याच्युरिटी) साँवा, ब्याज र बोनससहित फिर्ता गरिन्छ। यसभित्र जोखिम संरक्षण र बचत दुई पाटो हुन्छन। जीवन बिमा कम्पनीले बचतबापतको प्रिमियम आफैं राख्छ। यसबाहेक जोखिम पाटोको प्रिमियममात्रै अन्य कम्पनीसँग बाँड्छ। अलिकति जोखिमबापतको प्रिमियम आफू राख्छ र धेरै रिइन्स्योरेन्स कम्पनीमा पठाउँछ। यसथै कुनै बिमितले २० वर्षको बिमा गरेको छ , यसअवधिभर उ बाँचिरहेको छ भने प्रत्येक वर्षको प्रिमियम तिरिरहेको हुन्छ। सोही प्रिमियम जम्म भइरहेमा बैंकबाट ब्याज लिएर थपथाप गरेर तिर्ने गर्छन्। संकलित प्रिमियमलाई कम्पनीले निक्षेप लगायतमा लगानी गरिरहेका हुन्छन्। यसो हुँदा कम्पनीलाई घाटा हुँदैन, नाफै हुन्छ। जस्तै ः कसैले २० वर्षमा २० लाख रुपैयाँ बुझाएको छ भने यसको ब्याज पनि टन्नै आउँछ। सबै गरेर ३० लाख आउँछ भने कम्पनीले २९ लाख रुपैयाँ दिएर बाँकी १ लाखबाट कम्पनीले व्यवसाय वृद्धि गर्छ। यसर्थ अधिकांश जीवन बिमाको पुनर्बिमा गर्नुपर्दैन तर जोखिम संरक्षणको भने गर्ने गर्छन्। कसैले सोही रकम बराबरको बिमा गरेको छ तर एउटा किस्ता तिर्नासाथ बिमितको मृत्यु भएमा कम्पनीलाई पूरै पैसा तिर्नुपर्ने जोखिम हुन्छ। यस्तो जोखिमको मात्रै कम्पनीहरूले पुनर्बिमामा पठाउँछन्। यसपछि पुनर्बिमा कम्पनीले क्षतिबापतको रकम दिन्छ। रिइन्स्योरेन्समार्फत नेपालको कम्पनीको पैसा पनि बाहिर पठाउने गरेको छ। साथै विदेशीबाट आएको प्रिमियममा पनि अलिकती राखेर अरू बाहिर नै फेरि रिइन्स्योरेन्स गर्ने गरेको छ। विश्वको नाम चलेको ह्याण्ड ओभर भन्ने पुनर्बिमा कम्पनी छ। यो र यससँगै क वर्गका पुनर्बिमा कम्पनीमा मात्रै नेपाल रिइन्स्योरेन्सले पार्टनर बनाएर काम गरेको कम्पनीका अध्यक्ष डा रवीन्द्र घिमिरे जानकारी दिन्छन्। प्रायः एउटै बिमालेखको जोखिम ७८ ठाउँमा बाँडेर पुनर्बिमा गरिन्छ। यो पुनर्बिमाको चेन हो। अहिले कृषि बिमामा पनि यस्तै गरेको उनले बताए। नेपाल पुनर्बिमाले मात्रै ३० भन्दा बढी मुलुकबाट पुनर्बिमा ल्याउँदा राम्रै हिसाबले विदेशी मुद्रा भित्रिएको छ। भर्खरै मात्र ३६ लाख डलरको लगानी गरेको। सो लगानी बराबरको रकम अहिले कम्पनीसँग छ। यद्यपि जोखिम पनि सोही हिसाबको हुने गर्छ। पुनर्बिमा गरेकाको वीदेशमा क्षती भैहाले दाबी भुक्तानी गर्ने दायीत्व भने हुन्छ। अहिले नेपाल रिइन्स्योरेन्स कम्पनीले पुनर्बिमा प्रयोजनमा लगानी पनि भिœयाइरहेको र क्षति भएको खण्डमा भुक्तानी पनि दिइरहेको बताएको छ। जीवन बिमा कम्पनीको भन्दा निर्जीवन बिमा कम्पनीको पुनर्बिमा अधिक छ। अधिकांश जीवन बिमा कम्पनीहरू आफैंले बढी क्षति व्यहोर्ने भएकाले पुनर्बिमामा कमै जान्छन। तर नीर्जिवन बिमा बढी भएको नेपाल रिईन्स्योरेन्स कम्पनीको तथ्यांकमा देखिन्छ। नेपाल रिइन्स्योरेन्स कम्पनीको आर्थिक वर्ष २०७७७८ अनुसार स्वदेशी ८० प्रतिशत र विदेशी २० प्रतिशत छ। सो अवधिसम्म कम्पनीको कुल ८ अर्ब ५५ करोड प्रिमियमबापत शुल्क आर्जन भएको छ। स्वदेशीको ८० प्रतिशतभित्र पनि ७० प्रतिशत निीर्जवन र १० मात्रै जीवन बिमाको हिस्सा रहेको छ। कम्पनीले भारतबाट बिमा ल्याएको धेरै भए पनि अन्य मुलुकबाट भने ४ वर्ष मात्रै भएको छ। अहिले लाखौं व्यक्तिको कोरोना बिमाको भुक्तानी नभएकाले बिमामा केही प्रभाव परेको बिमकहरूको गुनासो छ। यद्यपि यसको पुनर्बिमा विदेशी कम्पनीले स्विकार गरेका थिएनन्। तर, नेपालको पुनर्बिमा कम्पनीले एक अर्ब रुपैयाँसम्मको पुनर्बिमा व्यहोर्ने भनेर स्विकार गरेको थियो। साथै नेपाल रिइन्स्योरेन्सले सो रकम भुक्तानी पनि गरिसकेको छ। पुनर्बिमाको काम पुनर्बिमा गर्ने हो। तर, विदेशीले यसलाई अस्विकार गरेका थिए। भियतनामको कुनै बिमा कम्पनीले नेपाल इन्स्योरेन्स कम्पनीलाई कुनै ठूलो जलविद्युत् परियोजनाको पुनर्बिमा गर्दिन भनियो भने यसलाई आँखा चिम्लिएर गर्दैनन्। यसमा जोखिम कति छ भनेर हेरिन्छ। विगतमा दाबी परेको छ कि छैन भनेर इतिहास हेरिन्छ। यसका जोखिमका फ्याक्टरहरू हेर्छ। जोखिमको बिमा गर्ने हो तर शतप्रतिशत जोखिम हुने ग्यारेन्टी देखिन्छ भने त्यस्तोको पुनर्बिमा गर्दैनन्। हो, यस्ते कारणले नेपालको कोभिड इन्स्योरेन्सलाई पनि विदेशी पुनर्बिमा कम्पनीले रिजेक्ट गरेका थिए। दिन मानका थिएनन्। नमान्नुको कारण यसको पोलीसी हो। यसमा कोभिड जाँच गरेपछि पोजेटिभ देख्नेबित्तिकै १ लाख रुपैयाँ दिने भन्ने थियो। जस्तोसुकैको पनि कोभिड पोजेटिभ देखिने ट्रेन नै चलेको थियो। बिमितबाट ६ सय रुपैयाँ प्रिमियम लिएर कोभिड लाग्नासाथ १ पैसा दिइहाल्नु पर्नेबित्तिकै कम्पनीहरू टाट पल्टने स्थिती आउन सक्थ्यो। यद्यपि पुनर्बिमा कम्पनीमा ठूलाठूला विद्वान्हरू हुन्छन। उनीहरूले जोखिमलाई सूक्ष्म रूपमा विश्लेषण गरिरहेका हुन्छन्। कोभिड बिमा ल्याउँदा पनि उनीहरूले यो पोलिसिनै ठीक नभएको तर्क गरेका थिए। यसलाई उनीहरूले बिमा पोलीसी मानेका थिएनन। यसलाई पोलीसीकै रुपमा नहेरेकाले बिदेश पुनर्बिमा कम्पनीले पुनर्बिमा गरेका थिएनन। उनीहरूले यसोभन्दै नगरेपछि अहिले भुक्तानी गर्न नसक्ने अवस्था आएको हो। पुनर्बिमाका फाइदा पुनर्बिमाका ४ फाइदा हुन्छन्। बिमा कम्पनीहरूले थोरै पुँजी लगानी गरेर व्यवसाय गर्छन् र असिमित जोखिम धारण गर्छन्। यो पुनर्बिमाको कारणले हो। दोस्रो, जतिसुकै क्षति भए पनि बिमा कम्पनीको नाफामा त्यत्ति धेरै उतारचढाव आउँदैन। कुनै वर्ष क्षति कम हुनसक्छ। कुनै वर्ष क्षति बढी हुनसक्छ। क्षति कम भएको वर्ष बढी नाफा र क्षति बढी भएको वर्ष कम नाफा होला भन्ने हुँदैन। जस्तो भए पनि यस्ता कम्पनीको नाफा स्थिर हुन्छ। स्थिर नाफा हुनुको कारण पुनर्बिमा गरेकोले हो। तेस्रो, पुनर्बिमाका कारण बिमा कम्पनीलाई वित्तीय स्थायित्व कायम हुन्छ। बिमा कम्पनीले धेरै क्षति तिर्नुपर्यो भने पनि वित्तीय प्रणाली धराशायी हँुदैन। यसले विपद् सहने क्षमता राख्छ। चौथो, ठूलाठूला विपद्हरू आउँछन्। दैवीप्रकोपको पनि बिमा गर्ने चलन छ। यसो हुँदा राज्यको भार कम हुन जान्छ। राज्यले आफ्नो कोषबाट धेरै पैसा दिनुपर्ने अवस्था बिमाले कम गर्छ। यसर्थ, पुनर्बिमाका कारण राज्यलाई एक प्रकारको आनन्द पनि हुन्छ। यसबाहेक पुनर्बिमाका अन्य फाइदा पनि छन्। कुनै बिमा कम्पनीको जनशक्ति राम्रो छैन, गणना गर्न जान्दैन, कती जोखिम आफू राख्ने र कति बाहिर पठाउने भन्ने प्राविधिक क्षमता छैन भने यसको सहयोग गर्ने काम पुनः पुनर्बिमाले गर्छ। यसले प्राविधिक सपोर्ट दिन्छ। जुन बजारबाट व्यवसाय लिएको हुन्छ, त्यसलाई अहिले नेपाल रिइन्स्योरेन्सले ३९ वटै कम्पनीका सीईओहरू, मेनेजरलगायतका कर्मचारीहरूलाई तालिम दिने, उत्प्रेरणा दिने काम गरिरहेको छ। आर्थिक, प्राविधिक, क्षमता अभिवृद्धि लगायको काम गर्दै आएको छ। यसर्थ समग्रमा बिमा बजारमा पुनर्बिमाको भूमिका अहम हुने गरेको छ।"
आज अन्तर्राष्ट्रिय शान्ति दिवस : नेपालमा विभिन्न कार्यक्रम गरी मनाइँदै,काठमाडौं : प्रत्येक वर्ष सेप्टेम्बर २१ तारिखका दिन मनाइने अन्तर्राष्ट्रिय शान्ति दिवस बुधबार नेपालमा पनि विभिन्न कार्यक्रम आयोजना गरी मनाइँदै छ। सन् २००२ मा संयुक्त राष्ट्रसङ्घ महासभाले सेप्टेम्बर २१ लाई स्थायीरूपमा अन्तर्राष्ट्रिय शान्ति दिवसका रूपमा मनाउने घोषणा गरेको थियो। नेपालमा पनि सन् २००२ देखि नै विविध कार्यक्रम आयोजना गरी यो दिवस मनाउने गरिन्छ। सन् २००२ अघि सन् १९८१ मा संयुक्त राष्ट्रसङ्घ महासभा सुरु भएको दिन पारेर राष्ट्रसङ्घद्वारा प्रस्ताव पारित गरी राष्ट्रसङ्घ महासभा सुरु हुने सेप्टेम्बर महिनाको तेस्रो मङ्गलबारका दिन शान्ति दिवस मनाउने निर्णयअनुरुप सन् १९८२ को सेप्टेम्बरमा पहिलो शान्ति दिवस मनाइएको थियो। यस अवसरमा आज मानवअधिकार तथा शान्ति समाजलगायत संस्थाले विभिन्न कार्यक्रम गरी विश्व शान्तिका लागि माग गर्ने भएका छन्। विश्व शान्तिका लागि व्यक्तिदेखि शान्तिको सुरुआत हुनुपर्ने र त्यसको वातावरण प्रत्येक देशले बनाउनुपर्ने माग गरिँदै आएको छ। रासस
नागरिकता विधेयक प्रकरण : रणनीति बनाउँदै गठबन्धन,"काठमाडौं : राष्ट्रपति विद्यादेवी भण्डारीले नागरिकता विधेयक प्रमाणीकरण नगरेको विषयमा सत्ता गठबन्धनमा छलफल चलेको छ। गठबन्धनको मंगलबारको बैठक विधेयकमा राष्ट्रपति भण्डारीको भूमिकाप्रति केन्द्रित भएको हो। राष्ट्रपतिले विधेयक प्रमाणीकरण नगरेको विषयमा बुधबार फेरि छलफल हुने सञ्चार तथा सूचना प्रविधिमन्त्री ज्ञानेन्द्रबहादुर कार्कीले बताए। राष्ट्रपतिले संविधानतः प्रमाणीकरण गर्नुपर्छ र गर्नुहुनेछ भन्ने विश्वासकै विषयमा छलफल भएको छ, मन्त्री कार्कीले भनेका थिए, राष्ट्रपति संविधानविपरीत जानुहुन्न भन्ने विश्वास छ। बैठकमा माओवादी अध्यक्ष पुष्पकमल दाहालले राष्ट्रपतिले विधेयक प्रमाणीकरण नगर्दाको विकल्पमा पनि छलफल गर्नुपर्ने विचार राखेको एक नेताले बताए। ती नेताले भनेका थिए, प्रमाणीकरण हुँदैन भन्ने लागेको छैन। यदि भएन भने आज फरक छलफलमा जाऔंला भन्नेसम्मको चर्चा बैठकमा भएको छ। राष्ट्रपतिले विधेयक प्रमाणीकरण नगरे के गर्ने भन्ने प्रश्नमा कांग्रेस नेता रामचन्द्र पौडेलले भने, जहाँसम्म राष्ट्रपतिले प्रमाणीकरण गर्नुहुनेछ भन्ने विश्वास छ। जसपा अध्यक्ष उपेन्द्र यादवले सम्मानित संसद्ले दोहोर्याएर पारित गरिसकेको विधेयकलाई राष्ट्रपतिले प्रमाणीकरण गर्नुको विकल्प नभएको बताएका थिए। संघीय संसद्का दुवै सदनले पुनः पारित गरेर पठाएको नागरिकतासम्बन्धी विधेयकले स्वतः ऐनको रूप लिन्छ, अध्यक्ष यादवले भने, त्यस्तो विधेयकलाई राष्ट्रपतिले रोक्न मिल्दैन। विधेयक राष्ट्रपतिबाट प्रमाणीकरण नभए मुलुकको संघीय लोकतान्त्रिक गणतन्त्र नै धरापमा पर्ने दाबी उनले गरे। संसद्ले पारित गरिसकेपछि तिनलाई प्रमाणीकरणबाट रोक्न मिल्दैन। संसद्ले पारित गर्दै जाने तर प्रमाणीकरण नहुने हो भने लोकतन्त्र र संघीय व्यवस्थाको के हालत हुन्छ ? अझै विश्वास छ राष्ट्रपतिले प्रमाणीकरण गर्नुहुन्छ, उनले भनेका थिए। कांग्रेस नेता विमलेन्द्र निधिले संसद्ले दोहोर्याएर पारित गरी पठाएको विधेयक प्रमाणीकरण गरी संविधानसम्मत काम गर्न राष्ट्रपतिको ध्यानाकर्षण गराएका थिए। संवैधानिक व्यवस्थाअनुसार प्रमाणीकरण गर्नै पर्ने सीमा पुगेको दिन मंगलबार नेता निधिले टीट गर्दै ध्यानाकर्षण गराएका हुन्। संसद्ले दोहोर्याएर पारित गरी पठाएको नागरिकता विधेयक सम्माननीय राष्ट्रपतिज्यूले प्रमाणित गरी दिनुहुन हार्दिक अनुरोध गर्दछु, मंगलबार टीट गर्दै निधिले भनेका थिए, देशको दीर्घकालीन सुरक्षा, हित, मानव एवं नागरिक अधिकारको सम्मानका साथै राष्ट्रपतिबाट यही नै संविधान सम्मत कार्यसम्पादन हुनेछ।"
संसदीय दर्पणको मैलो दृश्य,"२०७२ सालमा लिखित नेपालको संविधानको कार्यान्वयनको महत्वपूर्ण कडी २०७४ सालका स्थानीय, प्रदेशसभा, प्रतिनिधिसभा निर्वाचन थिए। त्यो वर्ष मंसिरमा २ चरणमा भएको चुनावबाट निर्वाचित जनप्रतिनिधिको प्रतिनिधिसभा कार्यकाल फागुन २१ मा सुरु भएको थियो। जसको अन्त्य असोज १ गतेबाट भयो। चानुचुन ५ वर्ष संसद् चल्यो। यो ५ वर्षको सबैभन्दा महत्वपूर्ण घटनाक्रम प्रधानमन्त्रीले २२ पटक गरेको विघटन नै हो। पूरै ५ वर्ष संसद् चल्ने कि संसदीय राजनीतिमा जस्तो विघटनको विशेषाधिकार प्रधानमन्त्रीमा हुने भन्ने रडाँकोले सिंगो देश अलमलमा पर्यो। विकास र समृद्धिको बहसमात्रै होइन यात्रा नै रोकियो। हाला कि संविधानको अन्तिम व्याख्याता सर्वाेच्च अदालतले विघटन बदर गर्यो र संसद् झन्डै ५ वर्षै चल्न पायो। तर, यो ५ वर्षको उपलब्धि के भयो ? समीक्षा जरुरी छ। संविधान बनेपछि भएको चुनावबाट मुलुकले राजनीतिक स्थिरताको अपेक्षा थियो। यो ५ वर्षमा सबैभन्दा नराम्ररी तुषारापात भएको सपना त्यही भयो। मुलुक राजनीतिक अस्थिरताले गिजोलियो। झन्डै २३ बहुमत प्राप्त नेपाल कम्युनिस्ट पार्टी (नेकपा)को सरकार टिक्न सकेन। एक बनेका पार्टी एमाले र माओवादी फेरि टुक्रिए अनि छिन्नभिन्न भयो स्थिरता र गतिशीलताको स्वप्न। सरकारमात्रै नभई सभामुख २ पटक फेरिए। उपसभामुख ३ वर्ष रिक्त रह्यो। संसदीय समितिलेहरूले पूर्णता पाएनन्। दलहरूको ध्यान देश निर्माणमा पटक्कै गएन। केवल कुर्सीको कुस्तीमा सीमिति रह्यो। गर्न नहुने र नहुने सबैथरी हर्कत गरेर कसैलाई कुर्चीबाट खसाल्ने र कसैलाई चढाउने खेल मैदान बन्यो संसद्। नयाँ संविधानबमोजिम आवश्यक थुप्रै कानुन बनाउन पनि संसद् चुक्यो। जस्तो कि ६३ सालको विस्तृत शान्ति सम्झौताको भावना र मर्मअनुसार शान्ति प्रक्रिया टुंग्याउन आवश्यक संक्रमणकालीन न्यायसम्बन्धी कानुनहरू बन्न सकेनन्। त्यसको मतलब त्यो सशस्त्र १० वर्षे संघर्षको व्यावहारिक र कानुनी मैझारो थाती रह्यो। न त प्रहरी वा निजामतीसम्बन्धी कानुन नै सरकारहरूले ल्याउन सके। संविधानको परिपालनाभन्दा पनि आफू अनुकूलको व्याख्या मात्रै नभई स्वार्थपूर्ण कानुन ल्याउनचाहिँ केपी ओली र शेरबहादुर देउवा दुवै नेतृत्व सरकारको अघोषित प्रतिस्पर्धा नै देखियो। दल विभाजनसम्बन्धी कानुनको अध्यादेश जारी गर्ने प्रतिस्पर्धा उनीहरूले गरे, जुन अध्यादेशका लागि राखिएको संवैधानिक व्यवस्थाको चरम दुरुपयोगबाहेक केही थिएन। संसद् भनेको नीति निर्माता हो। जनप्रतिनिधिको मुख्य काम नीति बनाउने हो। तर, सरकार बनाउने र भत्काउने बाहेकमा उनीहरूले ध्यान दिएनन्। संसद्को ५ वर्षे उपलब्धि जनताको जीवनस्तरमा खोज्ने हो भने निराशा फेला पर्छ। अर्थतन्त्र जर्जर भयो। सरकार संवेदनशील भएन। अर्थमन्त्री जनार्दन शर्माले व्यापारीका भित्रियामार्फत करका दर हेरफेर गर्न लगाए। राज्य ढुकुटीको डाडुपन्यू नै व्यापारीलाई सुम्पिएको खुलासा हुँदा, त्यसको प्रमाण भेटिने सीसीटीभी फुटेज मेटाइ दिए। नैतिकताको कुनै पर्वाह नगरी फेरि त्यही पदमा उनलाई आसीन गराइयो। लोकतान्त्रिक सरकारले जनताको विश्वास गुमाउने गरी त्यसो गर्नुलाई आफूलाई महान् ठान्यो। फेरि पनि जनतालाई रैती ठान्ने अलोतान्त्रिक चरित्र भएको शासक जनताले व्यहोर्न बाध्य भए। यसरी संसद्को दर्पणको देशको मुहारमा थुप्रै कमीकमजोरी र खोट देखिए। फेरि मंसिरमा चुनाव हुँदैछ। त्यसका लागि शीर्ष दलका शीर्ष नेताहरू समानुपातिक प्रणालीको जस्केलाबाट संसद् छिर्ने प्रयास गर्दैछन्। जनतामा गएर सिधै निर्वाचित हुने हिम्मत नभएका र सीमान्तकृत वर्ग समुदायको भाग खोस्ने गरी जस्केलाबाट संसद् जाने नेताले जनहितमा काम गर्लान् भन्ने अपेक्षा गर्नै सकिन्न। भर्खरै निवर्तमान बनेको संसद्को दर्पणमा देखिएका खोटहरू फेरि नहोरिउन्। इतिहासको शिक्षा सबैलाई होस्। किनभने इतिहासमा संसदीय दर्पणको चित्र मैलो देखियो।"
के हुन्छ अब नागरिकता विधेयक ?,"काठमाडौं : नेपाल नागरिकता ऐन २०६३ लाई संशोधन गर्न बनेको विधेयक अन्ततः रोकिएको छ। राष्ट्रपति विद्यादेवी भण्डारीले पुनर्विचार हुन आवश्यक देखिएको भनी फिर्ता पठाएको विधेयक संघीय संसद्ले हुबहु पारित गरी पठाएपछि प्रमाणीकरण गर्न अस्वीकार गरेकी हुन्। संविधानको धारा ११३ (४) मा राष्ट्रपतिले सन्देशसहित फिर्ता गरेको विधेयकमाथि दुवै सदनले पुनर्विचार गरी प्रस्तुत रूपमा वा संशोधनसहित पारित गरी पुनः पेस गरे १५ दिनभित्र प्रमाणीकरण गर्नुपर्ने व्यवस्था छ। सर्वोच्च अदालतमा यससम्बन्धी मुद्दा परी विचाराधीन रहेका कारण राष्ट्रपति भण्डारीले प्रमाणीकरण नगरेको स्रोत बताउँछ। नागरिकता मामिलालाई राजनीतिको हतियार बनाइएको र राष्ट्रपतिले पुनर्विचारका लागि पठाएको सन्देशलाई सत्ता गठबन्धनले उपेक्षा गरेको राष्ट्रपति कार्यालय स्रोतको भनाइ छ। संविधानविद् डा भीमार्जुन आचार्य प्रतिनिधिसभाको कार्यकाल समाप्त भएकाले संविधानको धारा १११ (१०) अनुसार यो विधेयक निस्क्रिय भएको बताउँछन्। संसद्को कार्यकाल अन्त्य भएपछि त्यहाँ रहेका विधेयक निस्क्रिय हुने संवैधानिक व्यवस्था छ। यस हिसाबले असोज १ गतेदेखि विधेयक निस्क्रिय भएको मान्नुपर्छ, संविधानविद् डा आचार्य भन्छन्, निस्क्रिय भएको विधेयकलाई प्रमाणीकरण कसरी गर्ने भन्ने कुरा राष्ट्रपतिको हुन सक्छ। प्रमाणीकरण गर्दा पनि निस्क्रिय भएको विधेयकलाई किन भन्ने प्रश्न आउने उनको तर्क छ। भन्छन्, प्रमाणीकरण नगर्दा विरोधीहरूबाट आलोचना भइहाल्छ। कि त असोज १ गतेभन्दा पहिले नै प्रमाणीकरण गरेको भए हुन्थ्यो। १ गतेभन्दा पहिला प्रमाणीकरण नगरेको हुनाले विधेयक निस्क्रिय भयो। संविधानविद् डा विपिन अधिकारी पनि यो विधेयक निस्क्रिय हुने बताउँछन्। १५ दिनभित्र प्रमाणीकरण गरिएन भने नागरिकता विधेयक निस्क्रिय हुन्छ। यसलाई अर्को प्रतिनिधिसभाले हेर्ने भन्ने पनि हुँदैन, संविधानविद् डा अधिकारी भन्छन्, संसद्को अन्त्यसँगै त्यहाँ भएका सबै विधेयक अन्त्य भएको मान्नुपर्छ। प्रमाणीकरण नभएकाले नागरिकता विधेयक पनि निस्क्रिय भयो। नयाँ प्रतिनिधिसभा आएपछि बन्ने नयाँ सरकारले नागरिकता विधेयकलाई नयाँ किसिमले उठाउनुपर्ने उनी बताउँछन्। पूर्वप्रधानन्यायाधीश अनुपराज शर्मा भने नागरिकता विधेयक निस्क्रिय नहुने बताउँछन्। विधेयक जस्तोसुकै आओस्। संसद्ले पारित गरिसकेको छ, पूर्वप्रधानन्यायाधीश शर्मा भन्छन्, दुवै सदनबाट पारित भएकाले संसद् नरहे पनि विधेयक निस्क्रिय भएको मान्न मिल्दैन। सर्वोच्च अदालतका पूर्वन्यायाधीश बलराम केसी प्रतिनिधिसभा अन्त्य भए पनि विधेयक निस्क्रिय नभएको तर्क गर्छन्। काँचो विधेयक मात्र निस्क्रिय हुन्छ। सरकारले पेस गरेको विधेयक अगाडि बढ्न सकेन भने काँचो विधेयक मानिन्छ। यो त संसद्ले प्रक्रिया पूरा गरी प्रतिनिधिसभा र राष्ट्रियसभा दुवैले पास गरेको विधेयक हो, पूर्वन्यायाधीश केसी भन्छन्, नागरिकता विधेयक काँचो नभई परिपक्व भएको विधेयक हो। निस्क्रिय भएको भन्न मिल्दैन। संविधानको धारा १११ मा विधेयक पारित गर्ने विधिको व्यवस्था गरिएको छ। कुनै विधेयक विचाराधीन रहेको अवस्थामा सदनको अधिवेशनको अन्त्य भए पनि त्यस्तो विधेयकमाथि आगामी अधिवेशनमा कारबाही हुन सक्नेछ, उपधारा १० मा लेखिएको छ, तर, कुनै विधेयक प्रतिनिधिसभामा प्रस्तुत भई विचाराधीन रहेको वा प्रतिनिधिसभामा पारित भई राष्ट्रियसभामा विचाराधीन रहेको अवस्थामा प्रतिनिधिसभा विघटन भएमा वा त्यसको कार्यकाल समाप्त भएमा त्यस्तो विधेयक निस्क्रिय हुनेछ। डा आचार्यका अनुसार राष्ट्रपति भण्डारीले प्रमाणीकरण नगरेको अवस्थामा कुनै संवैधानिक संकट निम्तिँदैन। के गर्ने भन्ने कुरा राष्ट्रपतिको स्वविवेकले निर्णय गर्ने कुरा हो। त्यसैले प्रमाणीकरण नहुँदा कुनै संवैधानिक संकट आउँदैन, उनी भन्छन्। डा अधिकारी पनि विधेयक प्रमाणीकरण नभएको अवस्थामा संवैधानिक संकट ननिम्तने बताउँछन्। पूर्वप्रधानन्यायाधीश शर्मा भने राष्ट्रपतिले संविधानको पालना नगरेको मानिने तर्क गर्छन्। पूर्वन्यायाधीश केसीका अनुसार दुवै सदनले पारित गरेर पठाएको विधेयक पुनर्विचारका लागि फिर्ता पठाउने संवैधानिक अधिकार राष्ट्रपतिलाई छ। पुनर्विचार गर्न पठाएको विधेयक जस्ताको तस्तै पारित भएर आएको छ भने पनि प्रमाणीकरण गर्नुपर्छ। प्रमाणीकरणको विषयलाई अपमान ठान्नु हुँदैन, पूर्वन्यायाधीश केसी भन्छन्, समयसीमाभित्र प्रमाणीकरण नगरेर राष्ट्रपतिले संविधानको गम्भीर उल्लंघन गर्नुभयो। प्रमाणीकरण नगरेकाले राष्ट्रपति पदमा बसिरहन नसुहाउने उनको तर्क छ। भन्छन्, संविधानको संरक्षकबाट संविधानको उल्लंघन हुनु शोभनीय होइन। परमादेशका लागि सर्वोच्चमा रिट निवेदन लिएर जान सकिन्छ। संसद् भएको भए त राष्ट्रपतिमाथि महाभियोग लगाउनुपर्ने विषय हो। उनका अनुसार प्रमाणीकरण नगर्दा राष्ट्रिय एवं अन्तर्राष्ट्रिय क्षेत्रमा नकारात्मक सन्देश जान्छ। नेपालको राजनीतिप्रति अन्तर्राष्ट्रिय समुदायको घृणाभाव जागृत हुन्छ। अन्तर्राष्ट्रिय समुदायको हेराई पनि विकृत राजनीतिले ग्रस्तका मुलुकका रूपमा नेपाल परिचित हुने उनको भनाइ छ। डा आचार्यका अनुसार प्राविधिक रूपमा विधेयक निस्क्रिय भइसकेको विधेयकलाई कसरी प्रमाणित गर्ने भन्ने प्रश्न आएको हुन सक्ने बताउँछन्। राष्ट्रपतिलाई प्रश्न गर्ने ठाउँ छैन, उनी भन्छन्, निस्क्रिय भएको विधेयकलाई प्रमाणीकरण कसरी गर्ने भन्ने कुरा राष्ट्रपतिको हुन सक्छ। संविधानको धारा ८१ मा प्रधानमन्त्रीले संघीय संसद्मा पेस गरिने विधेयक नेपालको समसामयिक परिस्थिति र वैदेशिक सम्बन्ध जस्ता विषयमा प्रधानमन्त्रीले राष्ट्रपतिलाई जानकारी गराउनुपर्ने बाध्यात्मक संवैधानिक व्यवस्था छ। १६ साउनमा राष्ट्रपति कार्यालयमा पुगेको उक्त विधेयकलाई राष्ट्रपति भण्डारीले १५ बुँदे सुझाबसहित २९ साउनमा फिर्ता पठाएकी थिइन्। जानकारी, विमर्श र अध्ययनका लागि प्रतिनिधिसभामा फिर्ता पठाइएको सन्देशमा मूलतः प्रादेशिक पहिचान, नागरिकता प्राप्त गरेको व्यक्तिहरूका अनागरिक सन्तान, बाबुको पहिचान र सहयोगको अभावमा राष्ट्रियता निर्धारणमा समस्या र अंगीकृत नागरिकतालगायत विषय समेटिएको थियो। उक्त सन्देशसहित पठाएको विधेयक प्रतिनिधिसभा र राष्ट्रियसभाको विधायन समितिमा सामान्य छलफल भएको थियो। संविधानको धारा ११३ ले राष्ट्रपतिलाई कानुन निर्माण प्रक्रियामा भूमिका दिएको छ। पहिलो, संघीय संसद्को दुवै सदनबाट पारित भएर आएको विधेयक प्रमाणीकरण गर्ने, दोस्रो, सुझावसहित फिर्ता पठाउने, तेस्रो, यसरी फिर्ता पठाएको विधेयक वा संशोधन विधेयक संशोधनसहित वा जस्ताको तस्तै आएमा १५ दिनभित्र प्रमाणीकरण गर्ने। यसमा उपधारा ५ ले राष्ट्रपतिलाई अलिक बलियो बनाएको देखिन्छ। त्यो भनेको राष्ट्रपतिले प्रमाणीकरण नगरेसम्म कुनै विधेयकले कानुनको रूप धारण गर्दैन। यो विधेयक गत साउन १५ गते पहिलो पटक प्रमाणीकरणका लागि राष्ट्रपतिकहाँ पठाइएको थियो। त्यस विधेयक सन्देशसहित फिर्ता पठाउनु अघिल्लो साँझ राष्ट्रपति भण्डारीले प्रधानमन्त्री शेरबहादुर देउवा, कानुनमन्त्री गोविन्दप्रसाद कोइराला, महान्यायाधिवक्ता खम्मबहादुर खातीसँग शीतल निवासमा भेटवार्ता गरेकी थिइन्। भोलिपल्ट साउन २९ गते उनले १५ बुँदे सन्देशसहित पुनर्विचारका लागि विधेयक संसद्मा फिर्ता पठाएकी थिइन्। त्यसपछि सत्ता गठबन्धनमा रहेका दलहरू आक्रोशित भएका थिए। साउन २९ गते प्रतिनिधिसभा बैठकमा विधेयक फिर्ताको सन्देशसहित पत्र पेश भएको थियो। साउन ३१ गते सत्ता गठबन्धन बैठकद्वारा संसदीय प्रक्रिया पूरा गरी प्रमाणीकरणका लागि पुनः राष्ट्रपति समक्ष पठाउने निर्णय भएको थियो। गत भदौ २ गते प्रतिनिधिसभाबाट संशोधन बिना जस्ताको तस्तै विधेयक पारित भएको थियो। त्यसलगत्तै राष्ट्रपतिले प्रमुख राजनीतिक दलका शीर्ष नेताहरूसँग भेटवार्ता तीव्र पारेकी थिइन्। उनले भदौ १३ गते प्रधानमन्त्री देउवा, कांग्रेस महामन्त्री गगन थापालगायत कांग्रेस शीर्ष नेतासँग शीतल निवासमा भेटघाट गरेकी थिइन्। भदौ १३ गते नै प्रतिपक्षी एमाले वरिष्ठ उपाध्यक्ष ईश्वर पोखरेल, उपाध्यक्ष सुवास नेम्बाङ, रामबहादुर थापा, महासचिव शंकर पोखरेलसँग शीतल निवासमा भेटघाट भएको थियो। भदौ १७ गते राष्ट्रिय सभाबाट समेत विधेयक पारित गरेपछि राष्ट्रपतिमाथि प्रमाणीकरण गर्नुपर्ने बाध्यता सिर्जना भएको थियो। संसद्को कार्यकाल अन्त्य भएसँगै त्यहाँ रहेका विधेयक निस्क्रिय हुने संविधानमा उल्लेख छ। राष्ट्रपतिलाई प्रश्न गर्ने ठाउँ छैन। निस्क्रिय भएको विधेयकलाई प्रमाणकीकरण कसरी गर्ने भन्ने कुरा राष्ट्रपतिको हुन सक्छ। डा भीमार्जुन आचार्य, संविधानविद १५ दिनभित्र प्रमाणीकरण नभएकाले नागरिकता विधेयक निस्क्रिय हुन्छ। यसलाई अर्को प्रतिनिधिसभाले हेर्ने भन्ने पनि हुँदैन। राष्ट्रपतिबाट प्रमाणीकरण नहुँदा कुनै संवैधानिक संकट निम्तिँदैन। डा विपिन अधिकारी, संविधानविद् दुवै सदनबाट पारित भएको हो। संसद नरहे पनि विधेयक निस्क्रिय भएको मान्न मिल्दैन। अनुपराज शर्मा, पूर्वप्रधानन्यायाधीश सरकारले पेस गरेको विधेयक अगाडि बढ्न सकेन भने काँचो विधेयक मानिन्छ। यो त संसद्ले प्रक्रिया पूरा गरी प्रतिनिधिसभा र राष्ट्रियसभा दुवैले पास गरेको विधेयक हो। नागरिकता विधेयक काँचो नभई परिपक्व भएको विधेयक हो। निस्क्रिय भएको भन्न मिल्दैन। बलराम केसी, पूर्वन्यायाधीश नागरिकता विधेयक फिर्ता, मिलाउन १५ बुँदे सुझाव नागरिकता विधेयकमा राष्ट्रपतिद्वारा राष्ट्रिय सहमतिको खोजी नागरिकता विधेयक अस्थायी मात्रै नागरिकता विधेयक प्रमाणीकरण गर्न राष्ट्रपतिद्वारा अस्विकार नागरिकता विधेयक प्रकरण : रणनीति बनाउँदै गठबन्धन"
सोह्रश्राद्धको सारतत्व,"सोह्रश्राद्ध सुरु भइसकेको छ,। आश्विन कृष्णपक्ष पूरै १५ दिन पितृपक्ष हो। यसलाई सोह श्राद्ध भनिन्छ। पूर्णिमा समेतको गिन्तीले यो १६ दिनको भए पनि वास्तवमा १६ रै दिन भने पूरा हुन्न। चतुर्दशीका दिन शस्त्राश्त्रले हताहत भई मरेकाका लागि मात्र गरिन्छ। सामान्यः दिनहरूमा यो लगभग १३१४ दिनको हुन्छ र एकदिन मघायुक्ततिथि पर्नाले छोराहरू हुनेले पितृपक्ष भए पनि त्यो दिन पिण्डदान गर्दैनन्। मघायां पिण्ड दानेन ज्येष्ठ पुत्रो हनिष्यति। मघामा पिण्डदान गर्नाले जेठो छोरोलाई हानी हुन पुग्छ। यसपालि मघा त्रयोदशीमा परेको छ, यही असोज ७ गते। छोरा हुनेले मघातिथिको साटो अन्यतिथि खोजी सोह्र श्राद्ध गर्छन् वा औंसी, एकादशीमा गर्छन् वा सिदा तर्पणबाटै बिसर्जन गर्छन् पितृहरूलाई। श्राद्धको परिचय गर्नुपर्दा मूलतः श्राद्ध भनेको श्रद्धा नै हो। आफ्ना दिवंगत पितृहरूको उद्धार, उनीहरूप्रतिको समर्पणभाव र उनीहरूप्रतिको दयाभाव हो। आफ्ना पिता, माता र पुर्खाबिना यस धर्तीमा उदय असंभव भएको र उनीहरूकै प्रेरणा पाएर, उनीहरूकै लालन, पालन, उचित शिक्षाको प्रबन्ध भएरै सन्ततिहरू अघि बढेका हुन्छन्। विशेषज्ञ सेवा पाएर डाक्टर, वकिल, इन्जिनियर, पत्रकार, लेखक, साहित्यकार, प्रशासक, नेता र उच्च वर्गदेखि सारा मानवजीवन सञ्चालन भइरहेको हुन्छ। इतिहास र पूर्वजको संस्मरण बिना आजको सुरु र भविष्यको समुन्नत सुखको कल्पना निरर्थक हुन्छ। दिवंगत पितृहरूले जीवमा ८४ लाखमध्ये कुनै न कुनै प्राणीमा उनीहरूले देह धारण गरेका हुन्छन् र तत्तत् योनिका खाना स्वरूप आआफ्ना दिवंगत पितृहरू तृप्त हुन्छन् र देवत्वमा प्राप्त गरेका पितृहरूले पनि आप्नो सन्ततिबाट केही आशा गरेका हुन्छन्। त्यसैले समय र स्थान विशेष परिवर्तन र वातावरण अनुकूल नभएकै कारण देखाई पुत्रहरूले पितृप्रति गरिने कर्म लोप गर्न मिल्दैन। आफ्नो गच्छेअनुसार पितृदेवताको उपासना गर्नै पर्ने हुन्छ। यसपालि धेरै श्राद्ध गोकर्णमा, आर्यघाट क्षेत्रमा भएको दखियो, जसको आफ्नो स्वामित्वको निबास हुँदैन, उनीहरू तीर्थमा श्राद्ध गर्ने गर्छन्, तर गोकर्णमा हरेकपल्ट पैसा उठाउने गरेको देख्दा नरमाइलो लाग्यो त्यो पनि रकम तोकेरै। सम्बन्धित समितिसँग यसरी धेरै पैसा त उठाउन भएन निभन्दा अस्ति मात्रै ४ लाखको बिनुलीको पैसा तिरेको, अनि कसरी नउठाउनु भन्ने जवाफ पाइयो। संस्कति मन्त्रालय, गोकर्णेश्वर नगरपालिका, सम्बन्धित वडा कार्यालयको ध्यानाकर्षण होस् पार्किङ भन्दै अचाक्ली पैसा असुल्ने, शौचालय भन्दै, ठाउँको चार्ज भन्दै, सफाइ भन्दै मोटो रकम असुलेको देख्दा यजमानहरूको रोइलो नै देखियो। सबैसँग मनग्ये पैसा हुँदैन, तीर्थको मोह पनि घट्छ यसो हुँदा। अर्को कुरा ब्राह्मणहरूको लर्को, झोला समात्न जाने, यजमानले आपूले पुरोहित छान्न नपाउने सिष्टम देखियो त्यहाँ, दर्जनौं बाह्मणहरू बाटैमा समात्न आउने गरेको देखियो। गोत्र, थर, योग्यता, चारित्र, ठीक बेठीक आपूले छान्न पाउने अधिकार यजमानलाई हुन नसकेको अवस्था देखियो। सामाजिक संस्था त्यो पनि मन्दिरमा यस्तो विषम परिवेश राम्रो भएन, व्यपारमा वा अन्य काममा बिचौलिया भएभैं, धर्म, संस्कृतिमा पनि उही रोग देख्दा मन कुँडिएको छ। श्राद्धको विधि के हो भने अघिल्लोदिन एकभक्तिमा बसेर, श्राद्धको दिन सर्वप्रथम तर्पणको आरम्भ गरिन्छ। पु नामक नरकबाट तार्नेको नाम पुत्र भएकाले भावी र बिगतका पिँढीहरूका लागि छोराको कर्तव्य किंचित् बढी तोकिएको छ। लालना, पालना र कर्मको खातिर बावुले, आमाले गरेको अथक प्रयास र सो ऋणबाट चुक्ता हुने गतिलो साधन भनेको वर्षभरि मरेका पितृहरूका नाममा गरिने तर्पण नै हो। शास्त्रीय प्रमाण खासगरी ब्रह्मपुराण, नारदपुराण, भविष्यपुराण, हेमाद्री, मनुस्मृति याज्ञबल्क्य आदि र अन्य संहितालाई आधार बनाएर तर्पणको क्रममा हरेक बिहान तर्पण संभव नदेखिँदा हिजोआज श्राद्धकै दिन अघि वा पछाडि गर्ने चलन चलेको छ। जौ, तिल र कुशले प्रतिज्ञा गरी जलदान गर्ने काम नै तर्पण हो। यसमा सर्वप्रथम ब्रह्मादि ३ देवताहरूलाई जनै सव्यले जलदान गरिन्छ। पूर्व फर्केर प्रजापति, देवताहरू, ऋषिहरू, गन्धर्वहरू, देवी, अप्सरा, नागहरू, यक्षहरू, पिशाच, भूत, पशु, मनुष्य, वनस्पति, औषधि, अत्रि, मरिची, अत्रि आदि ऋषिहरू, भृगु, बशिष्ठ आदिलाई तिल कुशले जलदान गरिन्छ। त्यसपछि जनैलाई माला लगाएर दुईदुईपटक सात मनुष्यहरूलाइर्, पितृहरूलाई जलदान गरिन्छ। पछि अपसव्य भएर खगौतोबाट मोटक, तिलसहित दिव्य पितृहरूलाई तर्पण गरिन्छ। त्यसपछि आफ्ना पिता पुर्खा, मावली, बन्धुबान्धवलगायत दिवंगत सबै पितृहरूलाई तर्पणदान गरिन्छ। सन्तति नभएर पिण्ड पानी नपाउनेहरूका लागि पछाडि छुट्टै तर्पण गरिन्छ, जनैलाई जलमा चोपेर। पिशाचहरूले खान पाउने जल भनेको स्नान गर्दा लगाएको कपडा निचोरेको जल भन्ने पनि आहान छ। जनै निचरेर दिनु भनेको संकेत त्यही हो। पछि सूर्यलाई अध्र्य दिई दशै दिशा नमस्कारपश्चात् तर्पणको विधि पूरा हुन्छ। यो काम पनि पवित्र नदीमा गर्नु बेस हुनाले धेरैले गोकर्ण, उत्तर गयालाई रोज्ने गरेका छन्, किन्चित् सफा भएर पनि हो। हाम्रो ३६५ दिनको एक वर्ष हुन्छ भने पितृहरूको हाम्रो हुने १ वर्ष उनीहरूको एकदिन हो। त्यसैले दिनदिनै पुत्रसन्ततिबाट उनीहरूको आत्मा तृप्त हुने विश्वासअनुरूप हरेक वर्ष दिवंगत भएको तिथि पारेर निष्ठापूर्वक एउटा उद्देश्य लिएर गरिने श्राद्ध एकोद्विष्ट श्राद्ध हो। पितृपक्षमा एकोद्विष्ट पर्न गए एकापार्वणको रूपमा श्राद्ध गरिन्छ भने देवब्राह्मण र पितृब्राह्मण स्थापना गरी एकोद्विष्ट श्राद्ध एकापार्वणको विधिले सम्पन्न गर्नुपर्ने हुन्छ। देवताहरू खुसी हुन्छन्, भक्तिभावले आँसुभाव, समर्पणभानवाट देवता खुसी पार्ने माध्यम हो। भजन किर्तन, पुकार आदिमा शब्दको ख्याल नगर्दा पनि हुन्छ। यतिबेला जसले जसरी जान्दछ, शक्तछ उसैगरी पुकार गर्दा हुन्छ भने पितृभावमा यति सजिलो छैन। वाक्य शुद्धि हुनुपर्छ, वचन, बिभक्ति, कारक, पुरुष, सबै मिल्नुपर्छ। पितृहरूले आपूले दिएको वस्तु प्राप्त गर्न वाक्य शुद्धि हुनु जरुरी हुन्छ, अन्यथा कर्म निष्फल हुन्छ। एउटै पितृको उद्देश्यमा एकोद्विष्ट हुन्छ भने यसको समय पनि निर्धारण गरिएको छ। एकोद्विष्ट श्राद्ध मध्याह्न कालमा गर्नुपर्ने हुन्छ भने महालय भनौं १६ श्राद्ध अपराह्नकालीन हुन्छ। तीर्थमा गरिने श्राद्धलाई तीर्थ श्राद्ध भनिन्छ। गृहस्थीहरूका लागि तीर्थ श्राद्ध एकदमै जरुरी छ। औंसी वा पावनतिथि पारेर सन्ततिले पितृउद्धारहेतु गंगा, यमुना, सरस्वतीको संगम, त्रिवेणीधाम, अयोध्या, मथुरा, काशी, अवन्तिका, पुरी, द्वारावती, गोदावरी जहाँ तीर्थस्थलहरू छन् गंगोत्तरी, यमुनोत्तरी, गया, पुनपुन, हरिद्वार, ऋषिकेश, बदरीकाधाम, केदारखण्ड, बिभिन्न घाटहरू, गोकर्ण, उत्तरगया, आर्यघाट, वाराहक्षेत्र, कागवेनीक्षेत्र, देवघाटलगायत आफ्नो शक्ति र क्षमताअनुसार पितृउद्धारहेतु तीर्थ श्राद्ध गर्नुपर्ने हुन्छ, त्यसैले पनि तीर्थहरूको महत्व बढी भएको हो। तीर्थमा जौको पिण्ड दिने र श्राद्धको बिधान पनि फरक हुन्छ। गया वा तीर्थ श्राद्ध नगरेसम्म पितृ तृप्त नहुने कुरा गरुडपुराणमा एवं पद्मपुराणमा उल्लेख गरिएको छ। दिवंगत सबै पितृहरूको उद्देश्य राखेर पिण्डदान गर्ने पर्व सोह्र श्राद्ध हो। सूर्य कन्याराशिमा प्रवेश गर्दा यो पर्व हुन्छ भने कन्याराशिमा सूर्य सरेको वखत दिवंगत पितृहरूलाई पिण्डदान नगर्ने पुत्रहरू पापी हुन्, कृतध्न हुन् भनेर बताइएको छ। गृहस्थी भएर आश्विनको पितृपक्षमा श्राद्ध नगर्नेका लागि उसका धन र सम्पत्ति, बैभव एवं उसका सन्तति निरर्थक हुन्छन्, पितृहरूको श्वासप्रस्वास रोकेर उनीहरूलाई हुने पीडाले परिवारको भरण पोषणमात्र खोज्नु राम्रो हँुदैन। यो १५ दिनको पक्षभित्र जहिले श्राद्ध गरे पनि हुन्छ किन्तु वावुको या नसके वाजेको तिथिमा लिइनु राम्रो मानिन्छ। सुतक, जुठो वा असर्धो समय परे एकादशी या औंंसीमा गरिनुपर्छ। रोकिएकाले नगर्ने भन्ने होइन, यो १५ दिन नै रोकिएमा लक्ष्मीपूजाको औंसीमा गर्ने गरेको पनि पाइन्छ। यसमा खासगरी स्वाहा स्वधा दुवैको आवाहन गरिन्छ। देवऋषिहरू, पितृऋषिहरू स्थापना गरी स्वाहा र स्वधा मन्त्रले पूजा गरिन्छ। एकातिर जनै सव्य गरेर सांँहिली औंलाले पूजा गरिन्छ भने अर्कोतिर अपसव्य, चोरी औंलाले पूजा गरिन्छ। दिवंगत सबैजसोका लागि पिण्ड दिइन्छ। कसैले १६ वटा पिण्ड पुर्याउँछन् भने कसैको सोभन्दा बढी हुन्छ भने कसैले ६ वटा मात्र दिने गरेको पनि देखिन्छ, यो चलनको कुरा हो।"
कञ्चनपुरमा बच्चा चोर्न खोजेको आरोपमा चारजना पक्राउ,"कञ्चनपुर : कञ्चनपुरमा बच्चा चोर्न खोजेको आरोपमा प्रहरीले चारजनालाई पक्राउ गरेको छ। शुक्लाफाँटा नगरपालिका८ मा बच्चा चोर्न लागेको आरोपमा उनीहरुलाई पक्राउ गरिएको हो। जिल्ला प्रहरी कार्यालयका प्रहरी नायव उपरीक्षक चक्रबहादुर शाहका अनुसार पक्राउ पर्नेमा रौतहट घर भइ कैलालीको अत्तरिया बस्दै आएका २८ वर्षीय अनिलकुमार साह, भारतको बिहारका ३३ वर्षीय पिन्टु साह, २५ वर्षीय राजकिशोर साह र २७ वर्षीय विकासकुमार साह रहेका छन्। 'बच्चा चोर्न लागेको भन्दै गाउँलेले चारै जनालाई घेरा हालेका रहेछन्, हामीलाई खबर गरेपछि नियन्त्रणमा लिएका हौँ', उनले भने। पक्राउ परेकाहरुमाथि प्रहरीले अनुसन्धान अघि बढाएको छ। शुक्लाफाँटा८ का छ वर्षीय बालकलाई मिठाई दिएर ललाइफकाई जङ्गलतर्फ लैजान खोज्दा चारैजनालाई घेरा हाली नियन्त्रणमा लिएको स्थानीयले बताएका छन्। रासस"
म मान्छे बन्छु !,"मेरो छोरोको स्कुले सुरुवाती दिनमा मैले एकदिन उसलाई सोधेँ, बाबु तिमी ठूलो भएर के बन्छौं ? उसले फ्याट्ट भन्यो पाइलट। उ बेला हाम्रो घर विराटनगरको एयरपोर्ट छेउमा थियो। छोटोछोटो समयको फरकमा घरको छत माथिबाट प्लेनहरू उडिरहन्थे। प्रायः हजुरबुवाको काखमै लुटपुटिरहने उ हजुरबुवासँग तिप्लेनका बारेमा अनेक जिज्ञासा राख्थ्यो। बुवाले पनि कति झर्काे नमानी आफूलाई थाहा भएसम्म प्लेन कसले उडाउँछ, त्यहाँभित्र के हुन्छ सबै बताउनु हुन्थ्यो। उसले मनमा सोच्थ्यो होला म पनि ठूलो भएर यसरी नै प्लेन उडाउँछु। अनि उसले त्यही कुरा मलाई सुनायो। तर, त्यो कुरा मलाई मात्र सुनाएको होइन रहेछ। एकदिन स्कुल जाँदा थाहा पाए स्कुलमा पनि उसले सबैलाई पाइलट बन्छु भनेको रहेछ। स्कुलमा सबैले उसलाई पाइलट भनेर जिस्काउँदा रहेछन्। साथीले मात्र हैन पाले दाइले समेत उ पाइलट आयो भनेको सुन्दा उ दंग परेको देखिन्थ्यो। त्यसको एक वर्षपछि उ फेरि पाइलटबाट डाक्टर हुने भयो। यसको कारण थियो उ सानामा निक्कै बिरामी हुन्थ्यो महिनामा एकपटक डाक्टरकहाँ पुर्याउनुपर्ने हुन्थ्यो। उ डाक्टरबारे अनेक प्रश्न गरिरहन्थ्यो। अनि म पनि डाक्टर नै बन्छु भन्ने उसमा रहर पलायो। यस्तै समय बित्दै जाँदा उ कहिले हिरो, कहिले ड्राइभर त कहिले पसले हुने भयो। तर, एकदिन उसले नसोचेको कुरा भन्यो मामु म मान्छे बन्छु। म छक्क परे साथै झसंग पनि भए अनि सोधे मान्छे बन्छौं ? कसले भन्यो तिमीलाई मान्छे बन्(नुपर्छ भनेर ? उसले भन्यो मिसले ! मिसले भन्नु भएको पहिले मान्छे बन्नुपर्छ रे अनिपो पाइलट, डाक्टर, ड्राइभर अनि जेजे बन्न मन लाग्छ त्यहीत्यही बन्न पाइन्छ। यो गम्भीर कुरो हाम्रो बाबुले कति के बुभ्यो त्यो मलाई थाहा थिएन। तर, तिमी प्रतिमैले उच्च सम्मान व्यक्तः गरे। हामी बाबुआमाले पनि कहिल्यै आप्ला छोराछोरीलाई मान्छे बन्नुपर्छ भनेको सुनेकि छैन मैले अभिभावकले चाहेको हुन्छ आफ्नो सन्तान डाक्टर, पाइलट, इन्जिनियर वा उच्चपदमा रहोस्। कक्षा कोठामै पनि शिक्षकले विद्यार्थीलाई हात उठाएर सोध्दा अधिकांशको उत्तर हुन्छ डाक्टर या पाइलट। कसैले भन्दैन म मान्छे बन्छु। तिम्रो त्यति कुराले मेरो दिमागलाई साँच्चै हल्लाइ दिएको थियो। त्यसपछि बाबुले पनि कहिल्यै यो बन्छु त्यो बन्छु भनेन्। कसैले सोध्यो के बन्छौ भने उ भन्थ्यो म मान्छे बन्छु। अर्थपूर्ण लैंगिक समानताले महिला सशक्तीकरणमा जोड दिन्छ। समाज विकासका लागि लैंगिक समानता अपरिहार्य अवयव हो। केही दिन अगाडि मेरो घरमा एकजना पाहुना आउनुभयो आफ्नी छोरीसहित। अहिले १२ पढ्दै गरेकी ती छोरी डाक्टर पढ्ने लक्ष्य लिएर अगाडि बढेकी छिन् भनेर उनै पाहुनाबाट थाहा पाए। कुरा गरेरै बसिरहेका बेला ती छोरीले भनिन्, मामु म इन्जिनियरिङ पढांै कि क्या हो ? मलाई त अलिलि डर पनि लागि रहेछ। डाक्टर पढ्न सक्ने हो कि हैन ? उनले शंका व्यक्त गरिन्। ती पाहुनाले भनिन् बाबालाई सोध न त। अनि तुरुन्तै देश बाहिर भएका आफ्ना बुवालाई तिनले फोन लगाइन्। म चुपचाप उनीहरूलाई हेरिहेकी छु छेउ मै बसेर। भिडियो कलमा उताबाट उनका बाबुले भने, हैन छोरीलाई डाक्टर नै बनाउने हो। इन्जिनियरका लागि त भाइ छँदै छ नि ! तिनानीले अनुहार अध्यारो लगाउँदै हस् भनेर फोन राखिन। मलाई भने केही वर्ष अगाडि चलेको हिन्दी चलचित्र थ्री इडियट्सको याद आयो। त्यसमा एउटा डाइलग छ, जन्मिनेबित्तिकै बाबुआमाले छाप लगाइदिन्छन् रे छोरा जन्मिए इन्जिनियर छोरी जन्मिए डाक्टर। कसैले बनाएर कोही कसरी केही बन्ने ? अरूले जबर्जस्ती बनाइदिएको भविष्य कस्तो होला ? आपूले सक्दै नसक्ने विषयअरुको आडम्बरका लागि कनिकुथी पढिरहँदा उसको सोचाइ कस्तो होला ? यिनै कारण हैन मान्छे डिप्रेसनमा जाने ? अनि कसरी मान्छे बन्न सक्ला उ ? मलाई लाग्छ मानिसले कुनै पनि काम गर्दा खुसीपूर्वक इन्जोयका साथ गरोस् अनि मात्र त्यो मान्छेले गरेको कार्य सफल हुन्छ। जबर्जस्ती गर्नु परेको कुनै कामले पनि सफलता दिँदैन। कथंकदाचित दिइहाले पनि गर्ने मान्छेलाई कहिलै सन्तुष्टि मिल्दैन। अस्ति भर्खरै मैले युट्युबमा एउटा अन्तर्वार्ता हेरेकी थिए। एक जनाले बढो दुःखका साथ भनी रहेका थिए। उनको एउटा साथीको छोराले यो पटकको एसईईमा झन्डै चार जीपीए ल्याएछ। त्यो साथी सधंै अगाडि पनि आप्नो छोरो पढ्नमा निक्कै तगडा भनेर छोराको निक्कै प्रशंसा गर्थे रे ! एकदिन ती व्यक्तिलाई उनको घर जाने अवसर मिलेछ। घर पुग्दा पढ्न जान्ने भनेको त्यो बाबु मोबाइलमा गेम खेलेर बसिरहेको रहेछ। उसले आफ्नो बाबुसँगै आएको उनलाई नमस्कार गर्नु त परै जाओस् फर्केर मुखमा पनि हेरेनछ। त्यति मात्र कहाँ हो र ? बाबुको पानी ल्याउने आग्रहलाई पूरै इन्कार गर्दै भनेछ, ह्या म गेम खेल्दैछु आफंै ल्याउनुस् न। यति भनी सक्दा ती मानिस पूरै दिक्दार देखिएका थिए। उनी मात्र किन ? म अनि यो सुन्ने मान्छे सबैलाईे दिक्कै लाग्छ। किताबमा भएकोे सबै ज्ञान हासिल गरेर, उच्च स्थानमा आसिन भएर र डिग्री लिएर मात्र कोही मान्छे कसरी मान्छे बन्न सक्ला ? आपूभन्दा ठूलोलाई इज्जत गर्न नसक्नेले जति नै ठूलो मानपदवी पाए पनि उ कहिल्यै मान्छे बन्न सक्दैन। उ बन्छ त केवल एउटा मेसिन बस्। हाम्रा नानी बाबुहरूलाई मान्छे बनाउने कि मेसिन त्यो हामै्र हातमा छ। यी माथिका दुई उदाहरणहरू यसमा कमजोरी अभिभावककै देखिन्छ। नानीबाबुहरूको पढाइ कस्तो छ के छ ? त्यो बुभ्दै नबुझी हामी उनीहरूलाई भन्न थाल्छांै तिमी यो बन्नुपर्छ। अनि उसमा त्यही छाप बसिरहेको हुन्छ मैले त त्यही बन्नुपर्छ। पछि ठूला हुँदै गएपछि यही कारण कन्प्युज हुन्छन् अनि उनीहरू आफ्नो निर्णय लिन डराउँछन् जस्तै ती नानीले आफ्नो बुवाको कुरा काट्न सकिनन्। भलै उनेको मनमा अरू केही होस्। दोस्रो उदाहरण कति अव्यावहारिक लाग्छ। हाम्रा नानी बाबुहरूलाई यतिको व्यावहारिक ज्ञान त हामीले सानैदेखि सिकाउनु पर्ने हैन र ? हामी बानी बिगारी दिन्छौं कि कोही पाहुना आएको छ भने उ भित्र पढिरहेको छ किन डिक्टर्ब गर्ने ? अनि हामी पाहुनासँग भेट्न मेत बोलाउँदै नौ। एक कप चियासम्म पकाउन लाउँदैनौ। भन्छौं, उ पढेर लखतरान छ। हाम्रो पो के नै काम छ र ?आफैं पकाउँदा भै हाल्छ नि ! यी सानातिना कुराबाट हामीले पत्तै नपाइकनहाम्रानानीबाबुहरूको बानी बिग्री सकेको हुन्छ अन्जान मै। हामीले नानी बाबुहरूलाई यति चै भनौं न। किताबमा मात्र होइन व्यावहारिकतामा कहीँ नपाएको ज्ञान पाइन्छ। डिग्री लिन सक्ने क्षमता मात्र हैन मान्छे बन्ने क्षमता राख्न सक्नुपर्छ तिमीले।"
मोहम्मद दर्जी गोलीकाण्ड : अझै भेटिएनन् सुटर,"काठमाडौं : कागेश्वरी मनहरा नपा८ गोठाटारको कृष्णमन्दिर छेउमा रहेको एभेन्जर इन्टरप्राइजेज नामक गार्मेन्टमा विभिन्न स्कुल कलेजका ट्र्याकसुट तथा लत्ताकपडा बन्थ्यो। यसका सञ्चालक थिए, ५५ वर्षीय मोहम्मद दर्जी। जो अपरिचित व्यक्तिको गोली प्रहारबाट सोमबार राति मारिए। सर्लाहीका दर्जी मोहम्मद नामबाट व्यापारीमाझ चिनिएका थिए। उनले गोठाटारमा एक घरको फ्ल्याट भाडामा लियर ३ वर्षदेखि गार्मेन्ट उद्योग चलाउँदै आएका थिए। उनी बसेको घर अगाडि नै उनीमाथि सोमबार साँझ अपरिचित व्यक्तिबाट गोली प्रहार भयो। उपचारका लागि शिक्षण अस्पताल पुर्याइएका दर्जी फर्किएनन्। घटना लगत्तै घटनास्थलमा प्रहरी पुगे पनि हालसम्म गोली प्रहार गरी फरार भएका व्यक्तिको पहिचान हुन सकेको छैन। जिल्ला प्रहरी परिसर काठमाडौंका प्रवक्ता दिनेशराज मैनालीका अनुसार गोली चलाउनेको खोजी भइरहेको छ। प्रहरीका अनुसार उनलाई गोली हान्नेहरू नजिकैको होटलमा ३ दिनदेखि बसेको प्रारम्भिक अनुसन्धानमा देखिएको छ। ३ जना सुटरहरू घटनास्थल छेउको कोसीपारि गेष्ट हाउसमा बसेका थिए। तीमध्ये एक जनाले होटलमा कोठा लिएका थिए। स्रोतका अनुसार ती व्यक्ति भेट्न घटनामा संलग्न अन्य दुई जना नियमित जसो आउने गरेका थिए। दर्जीलाइ हत्या गर्न एक महिनादेखि नै योजना बनेको र योजनाअनुसार आरोपित समूहले दर्जीलाई पछ्याइरहेको प्रहरीको अनुमान छ। प्रहरीका अनुसार २०६४ असारमा अनामनगरस्थित धोबीखोलामा बारा घर भएका बलराम पटुवाको गोली हानी हत्या भएको थियो। पटुवा भारतीय नक्कली नोट कारोबारी थिए। पटुवाको हत्या आरोपमा प्रक्राउ परेका दर्जीले जन्मकैदको सजाय पाएका थिए। ९ वर्ष जेलपछि २०७३ सालको गणतन्त्र दिवसमा उनले राष्ट्रपतिबाट कैद छुट पाएर कैदमुक्त भएका थिए। लेनदेनका कारण केही व्यक्तिले धम्की दिएकाले आफू असुरक्षित भएको भन्दै मोहम्मदले केही दिनअघि प्रहरी बिट जम्बु डाँडामा निवेदन दिएका थिए। त्यो निवेदनबारे बिटले प्रहरी वृत्त बौद्धलाई जानकारी पनि गराएको थियो। तर, प्रहरीले दर्जीलाई कुनै सुरक्षा प्रदान गरेको देखिँदैन। उनले सुरक्षाको माग गर्दै प्रहरीमा जानकारी गराए पनि प्रहरीले बेवास्ता गर्नुमा उनको आपराधिक छवि भएको हुन सक्ने प्रहरी अधिकारी बताउँछन्। ३ सुटर घटनास्थल छेउको कोसीपारि गेष्ट हाउसमा बसेका ५ सदस्यीय अनुसन्धान समिति गठन मोहम्मद सोमबार अपराह्न गार्मेन्टका लागि प्लास्टिक (झोला) लिन काठमाडौंको जोरपाटी गएका थिए। कपडा लिन आएका ग्राहकलांई सामान दिन (झोला) नपुगेपछि उनकै बा ६ च ५१५२ नम्बरको कारमा निस्किएका थिए। उनी गार्मेन्ट भएको घर पुग्दा साढे ६ बजिसकेको थियो। दर्जी कारबाट निस्कदै गर्दा एक्कासि झिल्कोसहित केही पड्िकएको आवाज आयो। माथि रातो कपडा र तल जिन्स लगाएको युवकले पेस्तोल ताकेर लखेटिरहेका थिए। ती युवकले दर्जीलाई गाडी वरपर लखेटीलखेटी गोली हानेका थिए। प्रहरीका अनुसार दर्जीलाई टाउकोमा २ राउन्ड र तिघ्रामा १ राउण्ड गोली हानिएको थियो। उनी घर पुग्नुअघि नै उनको घर अगाडि पल्सर मोटरसाइकलमा केही युवाले कुरेर बसेका थिए। त्यहाँ मोहम्मद श्रीमती, २ छोरी र १ छोराका साथ बस्दै आएका थिए। प्रहरीले घटनास्थलमा एउटा मेड इन यूएस लेखेको पेस्तोल पनि बरामद गरेको छ। घटनाको अनुसन्धानमा उपत्यका अपराध अनुसन्धान कार्यालय र जिल्ला प्रहरी परिसर काठमाडौंको टोली, र प्रहरीको विशेष ब्युरो खटिएको छ । प्रहरीले दर्जीको घटनापछि उनको पृष्ठभूमिलाई केलाएर अनुसन्धान थालेको छ। घटनाको छानबिनका लागि समिति गठन गरिएको छ। काठमाडौं उपत्यका अपराध अनुसन्धान कार्यालयका प्रमुख प्रहरी वरिष्ठ उपरीक्षक (एसएसपी) जनक भट्टराईको नेतृत्वमा मंगलबार पाँच सदस्यीय समिति गठन भएको छ।"
बलात्कार मुद्दामा अदालतको हेलचक्र्याईं,"जनकपुरधाम : जबरजस्ती करणीका मुद्दाहरूलाई अदालतमै अलमल पारिन थालिएपछि पीडितले न्याय पाउन निकै सकस भएको छ। जबरजस्ती करणीका मुद्दाहरूको सुनवाई फास्ट ट्र्याकबाट टुंगो लगाउने सर्वोच्चकै नजिर तथा कानुनी व्यवस्था भए पनि जिल्ला अदालत धनुषामा यस्ता मुद्दाहरूसमेत विचाराधीन राखिएपछि पीडितको पीडा झनै बढ्दै गएको छ। धनुषाको क्षिरेश्वरनाथ नगरपालिकाकी नाबालिक दिदीबहिनीलाई बेहोस बनाएर जबरजस्ती करणी गरिएको मुद्दामा फैसला सुनाउन जिल्ला अदालत धनुषालाई साढे तीन वर्षभन्दा बढी समय लाग्यो। सामाजिक दबाब र भयत्रासका कारण जनकपुर छाडेका पीडितको परिवारले मुद्दा लड्न र न्याय पाउनकै लागि लाखौं रुपैयाँ ऋण झिक्नुपर्यो। घटना भएपछि गाउँमा बस्न नसकेर दुवै छोरी र श्रीमतीलाई सँगै लिएर काठमाडौं बस्दै आएका पीडितका बुवाले मजदुरी गरी जेनतेन पैसा कमाएर मुद्दाको तारिख लिन पछिल्लो ३ वर्षदेखि काठमाडौं जनकपुर ओहोरदोहोर गर्नुपर्यो। आफ्नो दुईटै छोरीको जीवनै नाश गरेका पीडितलाई सजाय दिलाउन यति धेरै कष्ट र समस्या भएको छ,जसको कुनै वर्णन नै छैन, पीडितका बुवाले अन्नपूर्णकर्मीसँग टेलिफोनमा कुरा गर्दै दुःखेसो पोखे, महिनामहिनामा अदालत धाउँदाधाउँदा कहिलेकाहीँ मुद्दाबाट पछाडि हट्ने सोचसमेत बनाइसकेको थिएँ। आर्थिक अभाव र पारिवारिक समस्याले यति धेरै चुनौती खडा गरेको थियो कि आत्महत्या गर्ने सोचसमेत बनाएँ। तर, म मरे भने मेरी पीडित छोरी र परिवारकै नाश हुने हुनाले यो पाप नगरी न्यायको लागि लडिरहेको छु। जबरजस्ती करणीको मुद्दामा ३१ पटक पेसी चढेपछि बल्लतल्ल फैसला आयो। जिल्ला अदालत धनुषाले दुई दिदीबहिनीलाई जबरजस्ती करणी गरेको अभियोगमा पीडक राजकुमार साहलाई १२ वर्ष कैद र पाँच लाख रुपैयाँ क्षतिपूर्तिको आदेश दियो। जिल्ला अदालत धनुषामा २०७६ यताका जबरजस्ती करणीकै ९२ वटा मुद्दा हालसम्म विचाराधीन छन्। न्यायाधीशहरूमाथि मुद्दाको चाप निकै बढीरहेकोले फैसला आउन ढिला हुने गरेको धनुषा जिल्ला अदालत जनकपुरधामका श्रेष्तेदार विकास बस्नेत बताउँछन्। एक जना न्यायाधीश माथि १ हजार १ सय मुद्दा पर्न आउँछ। तर, पनि जघन्य अपराध र जबरजस्ती करणीका मुद्दाहरूलाई निरन्तर पेसीमा लिएर जाने गरेका छौं, श्रेष्तेदार बस्नेत भन्छन्, पुराना मुद्दाहरूलाई विशेष ग्राहयता दिएर पेसीमा लैजान हामीले अभियान फाँट नै गठन गरेका छौं । त्यहाँबाट विशेष महŒवका साथ यी मुद्दाहरूलाई अब अघि बढाउने छौं। मधेस प्रदेश प्रहरी कार्यालयको तथ्यांकअनुसार यस प्रदेशका ८ जिल्लामा पछिल्लो ३ वर्षमा जबरजस्ती करणीका ७ सय ३४ वटा मुद्दा दर्ता भएका छन् भने जबरजस्ती करणी उद्योगका २ सय १७ वटा मुद्दा दर्ता भएका छन्। तथ्यांकको विश्लेषण गर्दा २०७७७८ मा ३७६, २०७८७९ मा ९४ वटा र चालू आर्थिक वर्षको भाद्र महिनासम्ममा ६९ वटा मुद्दा दर्ता भएका छन्। जबरजस्ती करणीका मुद्दाहरूमध्ये अधिकांशमा पीडक आफ्नै चिनजानको, परिवारभित्रको वा छिमेकीहरू रहेका छन्। जबरजस्ती करणीका अधिकांश घटनाहरूमा पहिलो चरणमा सामाजिक रूपमै घटना लुकाउने, पीडक परिवारलाई डर त्रास देखाएर चुप लगाउने गरिएको पाइन्छ, अधिवक्ता रेखा झा भन्छिन्, एक त यस्ता घटनाहरूमा हिम्मत गरेर प्रहरीसम्म आउने पीडितकै संख्या नै कम छ। माथिबाट जो न्यायका लागि अदालतसम्म जेनतेन पुग्छन् तिनले समयमा न्याय नपाउनु अर्को अन्याय हो। सामाजिक प्रतिष्ठा जाने डरले प्रहरीबाटै र सरकारी वकिलाबाट मुद्दाको मिशिल नै कमजोर बनाएर अदालतमा पेस गरिने हुनाले न्याय पाउन अड्चन आउने गरेको पीडितहरूको आरोप छ।"
राष्ट्रपतिले चिनियाँ कार्यक्रमलाई सम्बोधन गर्ने,"काठमाडौं : राष्ट्रपति विद्यादेवी भण्डारी चाइनिज पिपुल्स एसोसिएसन फर पिस एन्ड डिसआर्ममेन्टले बुधबार आयोजना गर्ने भर्चुअल कार्यक्रमलाई सम्बोधन गर्ने भएकी छन् । त्यसका लागि भिडियो सम्बोधन रेकर्ड गरेर मंगलबारै पठाइएको छ । उक्त संस्थाले नेपाल सरकारमार्फत राष्ट्रपतिलाई सम्बोधनका लागि गरेको अनुरोधबारे सरकारले बेलामा निर्णय लिएको थिएन । राष्ट्रपतिका जनसम्र्क सल्लाहकार टीका ढकालका अनुसार परराष्ट्रले मंगलबार सम्बोधनका लागि राष्ट्रपतिलाई लेखेर पठाएको थियो । परराष्ट्रले लेखेर पठाएको सम्बोधन राष्ट्रपतिले रेकर्ड गरेर पठाउनुभएको हो, ढकालले भने ।"
राष्ट्रपतिको निर्णय राष्ट्रहित अनुकुल छ : थापा,"काठमाडौं : राप्रपा नेपालका अध्यक्ष कमल थापाले राष्ट्रपतिको निर्णय राष्ट्रहित अनुकुल भएको टिप्पणी गरेका छन्। राष्ट्रपति विद्यादेवी भण्डारीले पुनर्विचार हुन आवश्यक देखिएको भनी फिर्ता पठाएको विधेयक संघीय संसद्ले हुबहु पारित गरी पठाएपछि प्रमाणीकरण गर्न अस्वीकार गरेपछि उनले यस्तो बताएका हुन्। संविधानअनुकूल संशोधन नगरिएको नागरिकता विधेयक प्रमाणीकरण नगर्ने राष्ट्रपतिको निर्णय स्वभाविक भएको उनको भनाई छ। प्रादेशिक पहिचानसहितको नागरिकता, महिलाहरूको लैंगिक हकको कार्यान्वयन, वैवाहिक अंगीकृत नागरिकता सम्बन्धमा संविधानअनुकूल संशोधन नगरिएको नागरिकता विधेयक प्रमाणीकरण नगर्ने राष्ट्रपतिको निर्णय स्वभाविक छ। थापाले बुधबार बिहान भने, राष्ट्रपतिको निर्णय राष्ट्रहित अनुकुल छ। संविधान संरक्षकको जिम्मेवारी निर्वाह भएको छ। थापाले राजनीतिक स्वार्थ परिपूर्तिका लागि संविधान र राष्ट्रहितलाई तिलांजलि दिने सरकारको प्रयास असफल भएको प्रतिक्रिया दिए। उनले राष्ट्रपति भण्डारीको यो निर्णय ईतिहासले सदैव प्रशंसा गर्ने बताए। राजनीतिकरुपमा विवादमा पर्ला, तर राष्ट्रपति विद्या भण्डारीको यो निर्णय ईतिहासले सदैव प्रशंसा गर्नेछ। थापाले भने, राजा वीरेन्द्रले समेत राष्ट्रहित विपरितको नागरिकता विधेयकमा लालमोहर लगाउन अस्वीकार गरेको सर्वविदितै छ। संविधानको धारा ११३ (४) मा राष्ट्रपतिले सन्देशसहित फिर्ता गरेको विधेयकमाथि दुवै सदनले पुनर्विचार गरी प्रस्तुत रूपमा वा संशोधनसहित पारित गरी पुनः पेस गरे १५ दिनभित्र प्रमाणीकरण गर्नुपर्ने व्यवस्था छ। सर्वोच्च अदालतमा यससम्बन्धी मुद्दा परी विचाराधीन रहेका कारण राष्ट्रपति भण्डारीले प्रमाणीकरण नगरेको स्रोत बताउँछ। नागरिकता मामिलालाई राजनीतिको हतियार बनाइएको र राष्ट्रपतिले पुनर्विचारका लागि पठाएको सन्देशलाई सत्ता गठबन्धनले उपेक्षा गरेको राष्ट्रपति कार्यालय स्रोतको भनाइ छ। १६ साउनमा राष्ट्रपति कार्यालयमा पुगेको उक्त विधेयकलाई राष्ट्रपति भण्डारीले १५ बुँदे सुझाबसहित २९ साउनमा फिर्ता पठाएकी थिइन्। जानकारी, विमर्श र अध्ययनका लागि प्रतिनिधिसभामा फिर्ता पठाइएको सन्देशमा मूलतः प्रादेशिक पहिचान, नागरिकता प्राप्त गरेको व्यक्तिहरूका अनागरिक सन्तान, बाबुको पहिचान र सहयोगको अभावमा राष्ट्रियता निर्धारणमा समस्या र अंगीकृत नागरिकतालगायत विषय समेटिएको थियो।"
संसदीय दर्पणको मैलो दृश्य,"२०७२ सालमा लिखित नेपालको संविधानको कार्यान्वयनको महत्वपूर्ण कडी २०७४ सालका स्थानीय, प्रदेशसभा, प्रतिनिधिसभा निर्वाचन थिए। त्यो वर्ष मंसिरमा २ चरणमा भएको चुनावबाट निर्वाचित जनप्रतिनिधिको प्रतिनिधिसभा कार्यकाल फागुन २१ मा सुरु भएको थियो। जसको अन्त्य असोज १ गतेबाट भयो। चानुचुन ५ वर्ष संसद् चल्यो। यो ५ वर्षको सबैभन्दा महत्वपूर्ण घटनाक्रम प्रधानमन्त्रीले २२ पटक गरेको विघटन नै हो। पूरै ५ वर्ष संसद् चल्ने कि संसदीय राजनीतिमा जस्तो विघटनको विशेषाधिकार प्रधानमन्त्रीमा हुने भन्ने रडाँकोले सिंगो देश अलमलमा पर्यो। विकास र समृद्धिको बहसमात्रै होइन यात्रा नै रोकियो। हाला कि संविधानको अन्तिम व्याख्याता सर्वाेच्च अदालतले विघटन बदर गर्यो र संसद् झन्डै ५ वर्षै चल्न पायो। तर, यो ५ वर्षको उपलब्धि के भयो ? समीक्षा जरुरी छ। संविधान बनेपछि भएको चुनावबाट मुलुकले राजनीतिक स्थिरताको अपेक्षा थियो। यो ५ वर्षमा सबैभन्दा नराम्ररी तुषारापात भएको सपना त्यही भयो। मुलुक राजनीतिक अस्थिरताले गिजोलियो। झन्डै २३ बहुमत प्राप्त नेपाल कम्युनिस्ट पार्टी (नेकपा)को सरकार टिक्न सकेन। एक बनेका पार्टी एमाले र माओवादी फेरि टुक्रिए अनि छिन्नभिन्न भयो स्थिरता र गतिशीलताको स्वप्न। सरकारमात्रै नभई सभामुख २ पटक फेरिए। उपसभामुख ३ वर्ष रिक्त रह्यो। संसदीय समितिलेहरूले पूर्णता पाएनन्। दलहरूको ध्यान देश निर्माणमा पटक्कै गएन। केवल कुर्सीको कुस्तीमा सीमिति रह्यो। गर्न नहुने र नहुने सबैथरी हर्कत गरेर कसैलाई कुर्चीबाट खसाल्ने र कसैलाई चढाउने खेल मैदान बन्यो संसद्। नयाँ संविधानबमोजिम आवश्यक थुप्रै कानुन बनाउन पनि संसद् चुक्यो। जस्तो कि ६३ सालको विस्तृत शान्ति सम्झौताको भावना र मर्मअनुसार शान्ति प्रक्रिया टुंग्याउन आवश्यक संक्रमणकालीन न्यायसम्बन्धी कानुनहरू बन्न सकेनन्। त्यसको मतलब त्यो सशस्त्र १० वर्षे संघर्षको व्यावहारिक र कानुनी मैझारो थाती रह्यो। न त प्रहरी वा निजामतीसम्बन्धी कानुन नै सरकारहरूले ल्याउन सके। संविधानको परिपालनाभन्दा पनि आफू अनुकूलको व्याख्या मात्रै नभई स्वार्थपूर्ण कानुन ल्याउनचाहिँ केपी ओली र शेरबहादुर देउवा दुवै नेतृत्व सरकारको अघोषित प्रतिस्पर्धा नै देखियो। दल विभाजनसम्बन्धी कानुनको अध्यादेश जारी गर्ने प्रतिस्पर्धा उनीहरूले गरे, जुन अध्यादेशका लागि राखिएको संवैधानिक व्यवस्थाको चरम दुरुपयोगबाहेक केही थिएन। संसद् भनेको नीति निर्माता हो। जनप्रतिनिधिको मुख्य काम नीति बनाउने हो। तर, सरकार बनाउने र भत्काउने बाहेकमा उनीहरूले ध्यान दिएनन्। संसद्को ५ वर्षे उपलब्धि जनताको जीवनस्तरमा खोज्ने हो भने निराशा फेला पर्छ। अर्थतन्त्र जर्जर भयो। सरकार संवेदनशील भएन। अर्थमन्त्री जनार्दन शर्माले व्यापारीका भित्रियामार्फत करका दर हेरफेर गर्न लगाए। राज्य ढुकुटीको डाडुपन्यू नै व्यापारीलाई सुम्पिएको खुलासा हुँदा, त्यसको प्रमाण भेटिने सीसीटीभी फुटेज मेटाइ दिए। नैतिकताको कुनै पर्वाह नगरी फेरि त्यही पदमा उनलाई आसीन गराइयो। लोकतान्त्रिक सरकारले जनताको विश्वास गुमाउने गरी त्यसो गर्नुलाई आफूलाई महान् ठान्यो। फेरि पनि जनतालाई रैती ठान्ने अलोतान्त्रिक चरित्र भएको शासक जनताले व्यहोर्न बाध्य भए। यसरी संसद्को दर्पणको देशको मुहारमा थुप्रै कमीकमजोरी र खोट देखिए। फेरि मंसिरमा चुनाव हुँदैछ। त्यसका लागि शीर्ष दलका शीर्ष नेताहरू समानुपातिक प्रणालीको जस्केलाबाट संसद् छिर्ने प्रयास गर्दैछन्। जनतामा गएर सिधै निर्वाचित हुने हिम्मत नभएका र सीमान्तकृत वर्ग समुदायको भाग खोस्ने गरी जस्केलाबाट संसद् जाने नेताले जनहितमा काम गर्लान् भन्ने अपेक्षा गर्नै सकिन्न। भर्खरै निवर्तमान बनेको संसद्को दर्पणमा देखिएका खोटहरू फेरि नहोरिउन्। इतिहासको शिक्षा सबैलाई होस्। किनभने इतिहासमा संसदीय दर्पणको चित्र मैलो देखियो।"
के हुन्छ अब नागरिकता विधेयक ?,"काठमाडौं : नेपाल नागरिकता ऐन २०६३ लाई संशोधन गर्न बनेको विधेयक अन्ततः रोकिएको छ। राष्ट्रपति विद्यादेवी भण्डारीले पुनर्विचार हुन आवश्यक देखिएको भनी फिर्ता पठाएको विधेयक संघीय संसद्ले हुबहु पारित गरी पठाएपछि प्रमाणीकरण गर्न अस्वीकार गरेकी हुन्। संविधानको धारा ११३ (४) मा राष्ट्रपतिले सन्देशसहित फिर्ता गरेको विधेयकमाथि दुवै सदनले पुनर्विचार गरी प्रस्तुत रूपमा वा संशोधनसहित पारित गरी पुनः पेस गरे १५ दिनभित्र प्रमाणीकरण गर्नुपर्ने व्यवस्था छ। सर्वोच्च अदालतमा यससम्बन्धी मुद्दा परी विचाराधीन रहेका कारण राष्ट्रपति भण्डारीले प्रमाणीकरण नगरेको स्रोत बताउँछ। नागरिकता मामिलालाई राजनीतिको हतियार बनाइएको र राष्ट्रपतिले पुनर्विचारका लागि पठाएको सन्देशलाई सत्ता गठबन्धनले उपेक्षा गरेको राष्ट्रपति कार्यालय स्रोतको भनाइ छ। संविधानविद् डा भीमार्जुन आचार्य प्रतिनिधिसभाको कार्यकाल समाप्त भएकाले संविधानको धारा १११ (१०) अनुसार यो विधेयक निस्क्रिय भएको बताउँछन्। संसद्को कार्यकाल अन्त्य भएपछि त्यहाँ रहेका विधेयक निस्क्रिय हुने संवैधानिक व्यवस्था छ। यस हिसाबले असोज १ गतेदेखि विधेयक निस्क्रिय भएको मान्नुपर्छ, संविधानविद् डा आचार्य भन्छन्, निस्क्रिय भएको विधेयकलाई प्रमाणीकरण कसरी गर्ने भन्ने कुरा राष्ट्रपतिको हुन सक्छ। प्रमाणीकरण गर्दा पनि निस्क्रिय भएको विधेयकलाई किन भन्ने प्रश्न आउने उनको तर्क छ। भन्छन्, प्रमाणीकरण नगर्दा विरोधीहरूबाट आलोचना भइहाल्छ। कि त असोज १ गतेभन्दा पहिले नै प्रमाणीकरण गरेको भए हुन्थ्यो। १ गतेभन्दा पहिला प्रमाणीकरण नगरेको हुनाले विधेयक निस्क्रिय भयो। संविधानविद् डा विपिन अधिकारी पनि यो विधेयक निस्क्रिय हुने बताउँछन्। १५ दिनभित्र प्रमाणीकरण गरिएन भने नागरिकता विधेयक निस्क्रिय हुन्छ। यसलाई अर्को प्रतिनिधिसभाले हेर्ने भन्ने पनि हुँदैन, संविधानविद् डा अधिकारी भन्छन्, संसद्को अन्त्यसँगै त्यहाँ भएका सबै विधेयक अन्त्य भएको मान्नुपर्छ। प्रमाणीकरण नभएकाले नागरिकता विधेयक पनि निस्क्रिय भयो। नयाँ प्रतिनिधिसभा आएपछि बन्ने नयाँ सरकारले नागरिकता विधेयकलाई नयाँ किसिमले उठाउनुपर्ने उनी बताउँछन्। पूर्वप्रधानन्यायाधीश अनुपराज शर्मा भने नागरिकता विधेयक निस्क्रिय नहुने बताउँछन्। विधेयक जस्तोसुकै आओस्। संसद्ले पारित गरिसकेको छ, पूर्वप्रधानन्यायाधीश शर्मा भन्छन्, दुवै सदनबाट पारित भएकाले संसद् नरहे पनि विधेयक निस्क्रिय भएको मान्न मिल्दैन। सर्वोच्च अदालतका पूर्वन्यायाधीश बलराम केसी प्रतिनिधिसभा अन्त्य भए पनि विधेयक निस्क्रिय नभएको तर्क गर्छन्। काँचो विधेयक मात्र निस्क्रिय हुन्छ। सरकारले पेस गरेको विधेयक अगाडि बढ्न सकेन भने काँचो विधेयक मानिन्छ। यो त संसद्ले प्रक्रिया पूरा गरी प्रतिनिधिसभा र राष्ट्रियसभा दुवैले पास गरेको विधेयक हो, पूर्वन्यायाधीश केसी भन्छन्, नागरिकता विधेयक काँचो नभई परिपक्व भएको विधेयक हो। निस्क्रिय भएको भन्न मिल्दैन। संविधानको धारा १११ मा विधेयक पारित गर्ने विधिको व्यवस्था गरिएको छ। कुनै विधेयक विचाराधीन रहेको अवस्थामा सदनको अधिवेशनको अन्त्य भए पनि त्यस्तो विधेयकमाथि आगामी अधिवेशनमा कारबाही हुन सक्नेछ, उपधारा १० मा लेखिएको छ, तर, कुनै विधेयक प्रतिनिधिसभामा प्रस्तुत भई विचाराधीन रहेको वा प्रतिनिधिसभामा पारित भई राष्ट्रियसभामा विचाराधीन रहेको अवस्थामा प्रतिनिधिसभा विघटन भएमा वा त्यसको कार्यकाल समाप्त भएमा त्यस्तो विधेयक निस्क्रिय हुनेछ। डा आचार्यका अनुसार राष्ट्रपति भण्डारीले प्रमाणीकरण नगरेको अवस्थामा कुनै संवैधानिक संकट निम्तिँदैन। के गर्ने भन्ने कुरा राष्ट्रपतिको स्वविवेकले निर्णय गर्ने कुरा हो। त्यसैले प्रमाणीकरण नहुँदा कुनै संवैधानिक संकट आउँदैन, उनी भन्छन्। डा अधिकारी पनि विधेयक प्रमाणीकरण नभएको अवस्थामा संवैधानिक संकट ननिम्तने बताउँछन्। पूर्वप्रधानन्यायाधीश शर्मा भने राष्ट्रपतिले संविधानको पालना नगरेको मानिने तर्क गर्छन्। पूर्वन्यायाधीश केसीका अनुसार दुवै सदनले पारित गरेर पठाएको विधेयक पुनर्विचारका लागि फिर्ता पठाउने संवैधानिक अधिकार राष्ट्रपतिलाई छ। पुनर्विचार गर्न पठाएको विधेयक जस्ताको तस्तै पारित भएर आएको छ भने पनि प्रमाणीकरण गर्नुपर्छ। प्रमाणीकरणको विषयलाई अपमान ठान्नु हुँदैन, पूर्वन्यायाधीश केसी भन्छन्, समयसीमाभित्र प्रमाणीकरण नगरेर राष्ट्रपतिले संविधानको गम्भीर उल्लंघन गर्नुभयो। प्रमाणीकरण नगरेकाले राष्ट्रपति पदमा बसिरहन नसुहाउने उनको तर्क छ। भन्छन्, संविधानको संरक्षकबाट संविधानको उल्लंघन हुनु शोभनीय होइन। परमादेशका लागि सर्वोच्चमा रिट निवेदन लिएर जान सकिन्छ। संसद् भएको भए त राष्ट्रपतिमाथि महाभियोग लगाउनुपर्ने विषय हो। उनका अनुसार प्रमाणीकरण नगर्दा राष्ट्रिय एवं अन्तर्राष्ट्रिय क्षेत्रमा नकारात्मक सन्देश जान्छ। नेपालको राजनीतिप्रति अन्तर्राष्ट्रिय समुदायको घृणाभाव जागृत हुन्छ। अन्तर्राष्ट्रिय समुदायको हेराई पनि विकृत राजनीतिले ग्रस्तका मुलुकका रूपमा नेपाल परिचित हुने उनको भनाइ छ। डा आचार्यका अनुसार प्राविधिक रूपमा विधेयक निस्क्रिय भइसकेको विधेयकलाई कसरी प्रमाणित गर्ने भन्ने प्रश्न आएको हुन सक्ने बताउँछन्। राष्ट्रपतिलाई प्रश्न गर्ने ठाउँ छैन, उनी भन्छन्, निस्क्रिय भएको विधेयकलाई प्रमाणीकरण कसरी गर्ने भन्ने कुरा राष्ट्रपतिको हुन सक्छ। संविधानको धारा ८१ मा प्रधानमन्त्रीले संघीय संसद्मा पेस गरिने विधेयक नेपालको समसामयिक परिस्थिति र वैदेशिक सम्बन्ध जस्ता विषयमा प्रधानमन्त्रीले राष्ट्रपतिलाई जानकारी गराउनुपर्ने बाध्यात्मक संवैधानिक व्यवस्था छ। १६ साउनमा राष्ट्रपति कार्यालयमा पुगेको उक्त विधेयकलाई राष्ट्रपति भण्डारीले १५ बुँदे सुझाबसहित २९ साउनमा फिर्ता पठाएकी थिइन्। जानकारी, विमर्श र अध्ययनका लागि प्रतिनिधिसभामा फिर्ता पठाइएको सन्देशमा मूलतः प्रादेशिक पहिचान, नागरिकता प्राप्त गरेको व्यक्तिहरूका अनागरिक सन्तान, बाबुको पहिचान र सहयोगको अभावमा राष्ट्रियता निर्धारणमा समस्या र अंगीकृत नागरिकतालगायत विषय समेटिएको थियो। उक्त सन्देशसहित पठाएको विधेयक प्रतिनिधिसभा र राष्ट्रियसभाको विधायन समितिमा सामान्य छलफल भएको थियो। संविधानको धारा ११३ ले राष्ट्रपतिलाई कानुन निर्माण प्रक्रियामा भूमिका दिएको छ। पहिलो, संघीय संसद्को दुवै सदनबाट पारित भएर आएको विधेयक प्रमाणीकरण गर्ने, दोस्रो, सुझावसहित फिर्ता पठाउने, तेस्रो, यसरी फिर्ता पठाएको विधेयक वा संशोधन विधेयक संशोधनसहित वा जस्ताको तस्तै आएमा १५ दिनभित्र प्रमाणीकरण गर्ने। यसमा उपधारा ५ ले राष्ट्रपतिलाई अलिक बलियो बनाएको देखिन्छ। त्यो भनेको राष्ट्रपतिले प्रमाणीकरण नगरेसम्म कुनै विधेयकले कानुनको रूप धारण गर्दैन। यो विधेयक गत साउन १५ गते पहिलो पटक प्रमाणीकरणका लागि राष्ट्रपतिकहाँ पठाइएको थियो। त्यस विधेयक सन्देशसहित फिर्ता पठाउनु अघिल्लो साँझ राष्ट्रपति भण्डारीले प्रधानमन्त्री शेरबहादुर देउवा, कानुनमन्त्री गोविन्दप्रसाद कोइराला, महान्यायाधिवक्ता खम्मबहादुर खातीसँग शीतल निवासमा भेटवार्ता गरेकी थिइन्। भोलिपल्ट साउन २९ गते उनले १५ बुँदे सन्देशसहित पुनर्विचारका लागि विधेयक संसद्मा फिर्ता पठाएकी थिइन्। त्यसपछि सत्ता गठबन्धनमा रहेका दलहरू आक्रोशित भएका थिए। साउन २९ गते प्रतिनिधिसभा बैठकमा विधेयक फिर्ताको सन्देशसहित पत्र पेश भएको थियो। साउन ३१ गते सत्ता गठबन्धन बैठकद्वारा संसदीय प्रक्रिया पूरा गरी प्रमाणीकरणका लागि पुनः राष्ट्रपति समक्ष पठाउने निर्णय भएको थियो। गत भदौ २ गते प्रतिनिधिसभाबाट संशोधन बिना जस्ताको तस्तै विधेयक पारित भएको थियो। त्यसलगत्तै राष्ट्रपतिले प्रमुख राजनीतिक दलका शीर्ष नेताहरूसँग भेटवार्ता तीव्र पारेकी थिइन्। उनले भदौ १३ गते प्रधानमन्त्री देउवा, कांग्रेस महामन्त्री गगन थापालगायत कांग्रेस शीर्ष नेतासँग शीतल निवासमा भेटघाट गरेकी थिइन्। भदौ १३ गते नै प्रतिपक्षी एमाले वरिष्ठ उपाध्यक्ष ईश्वर पोखरेल, उपाध्यक्ष सुवास नेम्बाङ, रामबहादुर थापा, महासचिव शंकर पोखरेलसँग शीतल निवासमा भेटघाट भएको थियो। भदौ १७ गते राष्ट्रिय सभाबाट समेत विधेयक पारित गरेपछि राष्ट्रपतिमाथि प्रमाणीकरण गर्नुपर्ने बाध्यता सिर्जना भएको थियो। संसद्को कार्यकाल अन्त्य भएसँगै त्यहाँ रहेका विधेयक निस्क्रिय हुने संविधानमा उल्लेख छ। राष्ट्रपतिलाई प्रश्न गर्ने ठाउँ छैन। निस्क्रिय भएको विधेयकलाई प्रमाणकीकरण कसरी गर्ने भन्ने कुरा राष्ट्रपतिको हुन सक्छ।डा भीमार्जुन आचार्य, संविधानविद १५ दिनभित्र प्रमाणीकरण नभएकाले नागरिकता विधेयक निस्क्रिय हुन्छ। यसलाई अर्को प्रतिनिधिसभाले हेर्ने भन्ने पनि हुँदैन। राष्ट्रपतिबाट प्रमाणीकरण नहुँदा कुनै संवैधानिक संकट निम्तिँदैन। डा विपिन अधिकारी, संविधानविद् दुवै सदनबाट पारित भएको हो। संसद नरहे पनि विधेयक निस्क्रिय भएको मान्न मिल्दैन।अनुपराज शर्मा, पूर्वप्रधानन्यायाधीश सरकारले पेस गरेको विधेयक अगाडि बढ्न सकेन भने काँचो विधेयक मानिन्छ। यो त संसद्ले प्रक्रिया पूरा गरी प्रतिनिधिसभा र राष्ट्रियसभा दुवैले पास गरेको विधेयक हो। नागरिकता विधेयक काँचो नभई परिपक्व भएको विधेयक हो। निस्क्रिय भएको भन्न मिल्दैन।बलराम केसी, पूर्वन्यायाधीश"
मोहम्मद दर्जी गोलीकाण्ड : अझै भेटिएनन् सुटर,"काठमाडौं : कागेश्वरी मनहरा नपा८ गोठाटारको कृष्णमन्दिर छेउमा रहेको एभेन्जर इन्टरप्राइजेज नामक गार्मेन्टमा विभिन्न स्कुल कलेजका ट्र्याकसुट तथा लत्ताकपडा बन्थ्यो। यसका सञ्चालक थिए, ५५ वर्षीय मोहम्मद दर्जी। जो अपरिचित व्यक्तिको गोली प्रहारबाट सोमबार राति मारिए। सर्लाहीका दर्जी मोहम्मद नामबाट व्यापारीमाझ चिनिएका थिए। उनले गोठाटारमा एक घरको फ्ल्याट भाडामा लियर ३ वर्षदेखि गार्मेन्ट उद्योग चलाउँदै आएका थिए। उनी बसेको घर अगाडि नै उनीमाथि सोमबार साँझ अपरिचित व्यक्तिबाट गोली प्रहार भयो। उपचारका लागि शिक्षण अस्पताल पुर्याइएका दर्जी फर्किएनन्। घटना लगत्तै घटनास्थलमा प्रहरी पुगे पनि हालसम्म गोली प्रहार गरी फरार भएका व्यक्तिको पहिचान हुन सकेको छैन। जिल्ला प्रहरी परिसर काठमाडौंका प्रवक्ता दिनेशराज मैनालीका अनुसार गोली चलाउनेको खोजी भइरहेको छ। प्रहरीका अनुसार उनलाई गोली हान्नेहरू नजिकैको होटलमा ३ दिनदेखि बसेको प्रारम्भिक अनुसन्धानमा देखिएको छ। ३ जना सुटरहरू घटनास्थल छेउको कोसीपारि गेष्ट हाउसमा बसेका थिए। तीमध्ये एक जनाले होटलमा कोठा लिएका थिए। स्रोतका अनुसार ती व्यक्ति भेट्न घटनामा संलग्न अन्य दुई जना नियमित जसो आउने गरेका थिए। दर्जीलाइ हत्या गर्न एक महिनादेखि नै योजना बनेको र योजनाअनुसार आरोपित समूहले दर्जीलाई पछ्याइरहेको प्रहरीको अनुमान छ। प्रहरीका अनुसार २०६४ असारमा अनामनगरस्थित धोबीखोलामा बारा घर भएका बलराम पटुवाको गोली हानी हत्या भएको थियो। पटुवा भारतीय नक्कली नोट कारोबारी थिए। पटुवाको हत्या आरोपमा प्रक्राउ परेका दर्जीले जन्मकैदको सजाय पाएका थिए। ९ वर्ष जेलपछि २०७३ सालको गणतन्त्र दिवसमा उनले राष्ट्रपतिबाट कैद छुट पाएर कैदमुक्त भएका थिए। लेनदेनका कारण केही व्यक्तिले धम्की दिएकाले आफू असुरक्षित भएको भन्दै मोहम्मदले केही दिनअघि प्रहरी बिट जम्बु डाँडामा निवेदन दिएका थिए। त्यो निवेदनबारे बिटले प्रहरी वृत्त बौद्धलाई जानकारी पनि गराएको थियो। तर, प्रहरीले दर्जीलाई कुनै सुरक्षा प्रदान गरेको देखिँदैन। उनले सुरक्षाको माग गर्दै प्रहरीमा जानकारी गराए पनि प्रहरीले बेवास्ता गर्नुमा उनको आपराधिक छवि भएको हुन सक्ने प्रहरी अधिकारी बताउँछन्। मोहम्मद सोमबार अपराह्न गार्मेन्टका लागि प्लास्टिक (झोला) लिन काठमाडौंको जोरपाटी गएका थिए। कपडा लिन आएका ग्राहकलांई सामान दिन (झोला) नपुगेपछि उनकै बा ६ च ५१५२ नम्बरको कारमा निस्किएका थिए। उनी गार्मेन्ट भएको घर पुग्दा साढे ६ बजिसकेको थियो। दर्जी कारबाट निस्कदै गर्दा एक्कासि झिल्कोसहित केही पड्िकएको आवाज आयो। माथि रातो कपडा र तल जिन्स लगाएको युवकले पेस्तोल ताकेर लखेटिरहेका थिए। ती युवकले दर्जीलाई गाडी वरपर लखेटीलखेटी गोली हानेका थिए। प्रहरीका अनुसार दर्जीलाई टाउकोमा २ राउन्ड र तिघ्रामा १ राउण्ड गोली हानिएको थियो। उनी घर पुग्नुअघि नै उनको घर अगाडि पल्सर मोटरसाइकलमा केही युवाले कुरेर बसेका थिए। त्यहाँ मोहम्मद श्रीमती, २ छोरी र १ छोराका साथ बस्दै आएका थिए। प्रहरीले घटनास्थलमा एउटा मेड इन यूएस लेखेको पेस्तोल पनि बरामद गरेको छ। घटनाको अनुसन्धानमा उपत्यका अपराध अनुसन्धान कार्यालय र जिल्ला प्रहरी परिसर काठमाडौंको टोली, र प्रहरीको विशेष ब्युरो खटिएको छ । प्रहरीले दर्जीको घटनापछि उनको पृष्ठभूमिलाई केलाएर अनुसन्धान थालेको छ। घटनाको छानबिनका लागि समिति गठन गरिएको छ। काठमाडौं उपत्यका अपराध अनुसन्धान कार्यालयका प्रमुख प्रहरी वरिष्ठ उपरीक्षक (एसएसपी) जनक भट्टराईको नेतृत्वमा मंगलबार पाँच सदस्यीय समिति गठन भएको छ।"
सन्दर्भ ब्याजदरले सहकारीलाई सकस,"काठमाडौं : आकर्षक ब्याज पाउन थालेपछि बचतकर्ताले सहकारीको रकम झिकेर बैंक तथा वित्तीय संस्थामा राख्न थालेका छन्। बैंक तथा वित्तीय संस्थाले ब्याजदर बढाएसँगै त्यसको प्रत्यक्ष असर सहकारीलाई परेको हो। राष्ट्रिय सहकारी बैंकका प्रमुख कार्यकारी अधिकृत बद्रीकुमार गुरागाईंले परिस्थिति जटिल भएकाले सन्दर्भ ब्याजदर पूर्णरुपमा कार्यान्वयन नगर्दा पनि फरक नपर्ने बताए। सम्पत्ति सुद्धिकरणलगायतका विषयमा कानुन पालना गर्नुहोस्। अहिले सन्दर्भ ब्याजदर मिचेर कारबाही भोगेपनि फरक पर्दैन, उनले भने। कर्जामा लगाइएको अधिकतम सीमा (सन्दर्भ ब्याजदर)ले सहकारीलाई सकस परेको हो। नेपाल बैंकर्स संघले असोज १ देखि ब्याजदरमा भद्र सहमति तोडेको छ। यससँगै बैंकले निक्षेपमा १२१३ प्रतिशतसम्म ब्याज दिन थालेका छन्। बैंकले रेमिट्यान्स मुद्धतिमा १५ प्रतिशतसम्म ब्याज दिन सुरु गरेका छन्। सहकारीले भने ऋण प्रवाह गर्दा १६ प्रतिशत भन्दा बढी ब्याज लिन पाउँदैनन्। बैंक तथा वित्तीय संस्थाले मनलाग्दी ब्याजदर बढाएसँगै त्यसको प्रत्यक्ष असर सहकारीमा परेको हो। १५१६ प्रतिशतमा निक्षेप लिएर १६ प्रतिशतमा ऋण दिन नसकिने काठमाडौं जिल्ला सहकारी संघका अध्यक्ष ज्ञानबहादुर तामाङले बताए। बैंकले ब्याज बढाउँदा पनि ब्याजदर निर्धारण समितिको बैठक बस्न नसक्नु दुःखद भएको उनले बताए। सहकारीले मनपरी ब्याज लिएर सदस्यको शोषण गर्न थालेपछि सरकारले सहकारी ऐन २०७४ मै सन्दर्भ ब्याजदरको व्यवस्था गरेको थियो। नेपाल बचत तथा ऋण केन्द्रीय सहकारी संघ (नेफ्स्कून) का अध्यक्ष परितोष पौड्यालले तत्काल सन्दर्भ ब्याजदर पुनरावलोकन नभए यसको अवज्ञा गर्ने चेतावनी दिए। सन्दर्भ ब्याजदर १८ देखि २० प्रतिशत बनाउनुको विकल्प छैन, पौड्याल भन्छन्, समय अनुसार ब्याजदर निर्धारण नभए अवज्ञा हुन्छ। तरलता अभावका कारण सहकारी मात्र नभई बैंक तथा वित्तीय संस्थाले ऋण प्रवाह गर्न सकेका छैनन्। निक्षेप तान्न बैंकले आकर्षक प्याकेज लिइरहेका छन्। यसले सहकारीको निक्षेप बाहिरिने जोखिम बढेको भन्दै सहकारीकर्मी चिन्तित छन्। राष्ट्रिय सहकारी महासंघका सञ्चालक टेकप्रसाद चौलागाईले क्यापिङले सहकारीको निक्षेप बाहिरिने खतरा बढेको बताए। सहकारीकर्मीले २०७६ साउनमा सन्दर्भ ब्याजदरको विरोध गरेका थिए। संघका पूर्वअध्यक्ष समेत रहेका चौलागाईले ऐनमा उक्त व्यवस्था राख्नु त्रुटि भएको बताउँछन्। निवर्तमान सांसद घनश्याम खतिवडा सन्दर्भ ब्याजदर ऐनमा राखेर त्रुटि भएको बताउँछन्। संसदको म्याद सकिएकाले पुसपछि मात्रै ऐन संशोधन गरेर उक्त प्रावधान सच्याउनुपर्छ उनले भने। सरकारले फागुन १३ मा सन्दर्भ ब्याजदर १६ प्रतिशत कायम गर्दै चारचार महिनामा पुनरावलोकन निर्णय गरेको थियो। तर, ६ महिना बितिसक्दा पनि सन्दर्भ ब्याजदरको बैठक कहिले बस्ने अझै अन्योल छ।"
एक महिनामै साढे २ अर्बको विद्युत् निर्यात,"काठमाडौं : नेपाल विद्युत् प्राधिकरणले भदौमा २ अर्ब ४२ करोड रुपैयाँको विद्युत् भारत निर्यात गरेको छ। २४ करोड ६५ लाख २९ हजार युनिट विद्युत् निर्यात गरी २ अर्ब ४१ करोड ६७ लाख रुपैयाँ आर्जन गरेको प्राधिकरणले जनाएको छ। देशभित्र खपत गरी अतिरिक्त भएको वर्षायामको विद्युत् गत १९ जेठबाट इन्डियन इनर्जी एक्सचेन्ज लिमिटेड (आइएक्स)को डेअहेड बजारमा प्रतिस्पर्धामार्फत बिक्री सुरु भएको थियो। सुरुमा २ वटा विद्युत्गृहको ३९ मेगावाट विद्युत्लाई स्रोत मानी दैनिक रुपमा आइएक्समा बिक्री गरिएको थियो। त्यसपछि दैनिक ६ वटा जलविद्युत्गृहबाट उत्पादित विद्युत्लाई स्रोत मानी दैनिक ३६४ मेगावाट भारतीय बजारमा बिक्री हुँदै आएको छ। प्राधिकरणले जेठ, असार, साउन र भदौसम्ममा ७८ करोड ७८ हजार युनिट विद्युत् बेचेर ७ अर्ब १९ करोड ८६ लाख रुपैयाँ आर्जन गरेको छ। भारतसँगको विद्युत् व्यापार भारतीय रुपैयाँ (भारु)मा हुने भएकोले ४ महिनाको अवधिमा विद्युत् बिक्रीबाट ४ अर्ब ४९ करोड ९१ लाख भारु नेपाल भित्रिएको छ। थप सय मेगावाट निर्यात प्रस्ताव प्राधिकरणले वर्षायामको थप १००९ मेगावाट विद्युत्समेत बिक्रीको प्रस्ताव गरेको छ। केही दिनअघि ४ जलविद्युत्गृहबाट उत्पादित विद्युत्लाई स्रोत मानी आइएक्समा प्रतिस्पर्धाबाट बिक्रीका लागि भारत सरकारको विद्युत् मन्त्रालय अन्तर्गतको केन्द्रीय विद्युत् प्राधिकरणमा प्रस्ताव पेश गरेको हो। यसअघि प्राधिकरणले ४ जलविद्युत् आयोजनाबाट उत्पादित १११ मेगावाट विद्युत् निर्यात अनुमतिका लागि प्रस्ताव पेश गरेको थियो। थप ४ जलविद्युत् आयोजनाको प्रस्तावसँगै प्राधिकरणले ८ जलविद्युत् आयोजनाबाट उत्पादित २१२७ मेगावाट विद्युत् निर्यातका लागि प्रस्ताव पेश गरेको हो।"
युरोपेली संसदका प्रतिनिधिमण्डल नेपालमा,"काठमाडौं : राजनीतिक र युवा नेताहरूसँग संघीय लोकतन्त्र, जलवायु समस्या, लैङ्गिक र सामाजिक समावेशीकरणबारे छलफल गर्न युरोपेली संसदका सदस्यहरू दुई दिने भ्रमणमा भोलि नेपाल आउँदैछन्। युरोपेली संसद् (इपी)को एक प्रतिनिधिमण्डल सेप्टेम्बर २२ मा दुई दिने भ्रमणका लागि काठमाडौं आइपुगेको छ। यो भ्रमणले नेपाल र ईयूबीचको सम्बन्धलाई थप सुदृढ बनाउन र आगामी दिनमा सहयोगलाई थप मजबुत बनाउने उपाय खोज्न मद्दत गर्नेछ। इपी प्रतिनिधिमण्डलको नेतृत्व सुश्री एभलिन रेगनर (अस्ट्रिया), युरोपेली संसदकी उपाध्यक्ष सुश्री उल्रिक मुलर (जर्मनी), टोमास जेडेचोभस्का (चेचिया) र म्याक्सिमिलियन क्राह (जर्मनी) ले गर्नेछन्। इपी प्रतिनिधिमण्डलले २०७२ सालमा संघीय संविधान जारी भएयताको ६ वर्षको सङ्घीय लोकतन्त्रको स्थापना र कार्यशैलीबारे जानकारी गराउन प्रमुख राजनीतिक दलका प्रतिनिधिसँग धेरै भेटघाट गर्नेछ। नेपाली कांग्रेसका महासचिव गगनकुमार थापा, नेपाल कम्युनिष्ट पार्टी (संयुक्त माक्र्सवादीलेनिनवादी) का उपमहासचिव प्रदीपकुमार ज्ञवाली, नेपाल कम्युनिष्ट पार्टी (माओवादी केन्द्र) का अध्यक्ष पुष्पकमल दाहाल सँग भेट्ने तय भएको छ। इपी सदस्यहरूले महिला राजनीतिज्ञहरू, नागरिक समाजका नेताहरू र पत्रकारहरूसँग जलवायु परिवर्तन, लैङ्गिक र सामाजिक समावेशीकरण सम्बन्धी मुद्दाहरूमा छलफल गर्नका लागि भेट्नेछन्। ईपी प्रतिनिधिमण्डलले परराष्ट्रमन्त्री डा नारायण खड्का, उद्योग, वाणिज्य तथा आपूर्तिमन्त्री दिलीन्द्रप्रसाद बडू र प्रमुख निर्वाचन आयुक्त दिनेशकुमार थपलियासँग पनि छुट्टाछुट्टै भेट गर्नेछ। अन्तिम तर कम से कम, इपी सदस्यहरूले सेप्टेम्बर २२ मा विश्व कार मुक्त दिवस मनाउन साइकल सवारीमा भाग लिनेछन्। राइड पाटनको ऐतिहासिक नागबहालमा हुनेछ र जहाँ उनीहरूले लैङ्गिक, सामाजिक समावेशीकरण र जलवायु परिवर्तनका विषयमा युवा आवाज बोर्डका सदस्यहरूसँगको छलफलमा पनि भाग लिनेछन्। युथ साउन्डिङ बोर्डमा युथ इनोभेसन ल्याब, अक्सफाम नेपाल र हेल्भेटास नेपालका साथै नेपाल सँग काम गर्ने विकास साझेदारहरू समावेश छन्। यो युवाहरूका लागि परामर्श गर्ने ठाउँ हो जसले कसरी आफ्नो विकास सहयोगमा युवाहरूलाई संलग्न गर्छ भन्नेमा वास्तविक, आधारभूत र दीर्घकालीन परिवर्तनहरू सिर्जना गर्ने लक्ष्य राख्छ।"
काठमाडौंको न्युप्लाजास्थित बिजुलीको पोलमा आगलागी,काठमाडौं : काठमाडौंको पुतलीसडकस्थित न्यूप्लाजा अगाडि बिजुलीको पोलमा आगलागी भएको छ । पोलमा बेरिएका तारको गुजुल्टोबाट आगो सल्किएको जनाइएको छ। दमकल प्रयोग गरी आगो निभाइएको छ । बिजुलीका पोलमा अव्यवस्थित तरिकाले राखिएका तारमा सट भएर आगलागी भएको हुनसक्ने प्रहरीले बताएको छ।
"पहिला केपी ओलीले संविधान उल्लंघन गरे, अहिले राष्ट्रपतिले : झलनाथ खनाल","काठमाडौं : नेकपा एकीकृत समाजवादीका सम्मानित नेता झलनाथ खनालले राष्ट्रपति विद्यादेवी भण्डारीले नागरिकता विधेयक रोक्नै नमिल्ने बताएका छन्। बुधबार राजधानीमा आयवजित कार्यक्रममा उनले राष्ट्रपतिसँग त्यस्तो अधिकारै नभएको बताए। 'राष्ट्रपतिसँग असीमित अधिकार छैनन्। संवैधानिक राष्ट्रपतिले संसदले पठाएको विधेयक प्रमाणीकरण गर्नेबाहेक अरु अधिकार हुँदैन। यो नेपालमामात्रै होइन, संसारकै चलन हो,' उनले भने। उनले जतिसुकै विवाद भए पनि संसदबाट बहुमतका साथ पास भएको विधेयक प्रमाणीकरण नगरेर राष्ट्रपतिले गल्ती गरेको बताए। 'नागरिकता विधेयकमा विवाद होला। मेरै पनि फरक मत छ। कतिपय कुरा मलाई पनि चित्त बुझेको छैन। तर संसदले पारित गरेको कुरामा राष्ट्रपतिले व्यक्तिगतरुपमा भिन्न मत राख्न सक्नुहुन्छ। राष्ट्रपतिको हैसियतले होइन,' उनले भने। उनले राष्ट्रपति भण्डारीले संविधानको उल्लंघन गरेको आरोप लगाए। 'राष्ट्रपतिले कि ठाउँ छोड्नुपर्छ कि प्रमाणीकरण गर्नुपर्छ। संवैधानिक राष्ट्रपतिको अरु अधिकार हुँदैन,' उनले भने। उनले पहिले केपी ओलीले संविधानको उल्लंघन गरेको र अहिले आएर राष्ट्रपति पनिले पनि संविधानको उल्लंघन गरेको बताए। 'यो त संविधानमाथिको चुनौती हो। संसदीय प्रणालीमाथिकै चुनौती हो। जनताको जनादेशमाथिको चुनौती हो,' उनले भने। उनले यो कदमले आजकै दिनदेखि समस्या सुरु गर्ने बताए।"
देउवाले गरे ४१ जना कांग्रेस घोषणापत्र तयारी समितिमा मनोनयन,काठमाडौं : नेपाली कांग्रेस सभापति शेरबहादुर देउवाले प्रतिनिधिसभा तथा प्रदेशसभा निर्वाचन २०७९ घोषणापत्र तयारी समितिमा ४१ जनालाई मनोनयन गरेका छन्। पार्टी महामन्त्री विश्वप्रकाश शर्माको संयोजकत्वमा गठन भएको निर्वाचन घोषणा तयारी समितिमा सभापति देउवाले ४१ जनालाई मनोनयन गरेका हुन्। कांग्रेस मुख्य सचिव कृष्णप्रसाद पौडेलले बुधबार एक विज्ञप्ति जारी सभापति देउवाले मनोनित गरेका निर्वाचन घोषणा तयारी समिति सदस्यहरुको नाम सार्वजनिक गरेका छन्। १ सदस्य सहमहामन्त्री श्री फरमूल्लाह मंसुर२ सदस्य सहमहामन्त्री श्री महालक्ष्मी उपाध्याय डिना३ सदस्य सहमहामन्त्री श्री भीष्मराज आङ्देम्बे ४ सदस्य सहमहामन्त्री श्री महेन्द्र यादव५ सदस्य सहमहामन्त्री श्री बद्रीप्रसाद पाण्डे६ सदस्य सहमहामन्त्री श्री जीवन परियार७ सदस्य केन्द्रीय सदस्य श्री मीनबहादुर विश्वकर्मा८ सदस्य केन्द्रीय सदस्य श्री किरण यादव९ सदस्य केन्द्रीय सदस्य श्री योगेन्द्र चौधरी१० सदस्य केन्द्रीय सदस्य श्री रंगमती शाही११ सदस्य केन्द्रीय सदस्य प्रा।डा। गोविन्दराज पोख्रेल१२ सदस्य केन्द्रीय सदस्य श्री सुशीला भट्ट मिश्र१३ सदस्य केन्द्रीय सदस्य श्री नानु बाँस्तोला१४ सदस्य श्री अनुराधा कोइराला१५ सदस्य श्री मनोहरनारायण श्रेष्ठ१६ सदस्य श्री किरण गिरि१७ सदस्य डा बिष्णु विभु घिमिरे१८ सदस्य श्री श्रवण मुकारूङ१९ सदस्य डा स्वर्णीम वाग्ले२० सदस्य डा सुरेश आचार्य२१ सदस्य श्री गेजा शर्मा वाग्ले२२ सदस्य श्री मदन कट्टेल२३ सदस्य श्री प्रमोदहरी गुरागाईं२४ सदस्य डाअञ्जनी झा२५ सदस्य ई अभिमन्युलाल सिंह२६ सदस्य डा ई हरि दर्लामी मगर२७ सदस्य अधिवक्ता डा। रुद्र शर्मा२८ सदस्य डा सञ्जय महतो थारु२९ सदस्य श्री भोजराज श्रेष्ठ३० सदस्य श्री प्रताप पौडेल३१ सदस्य डा बुद्धिमान श्रेष्ठ३२ सदस्य श्री शंकर तिवारी३३ सदस्य डा कृष्ण पौडेल३४ सदस्य श्री दिपेश घिमिरे३५ सदस्य श्री प्रकाश लामिछाने३६ सदस्य डा प्रीति मण्डल३७ सदस्य श्री मीन भाम३८ सदस्य श्री विनोद दास३९ सदस्य श्री सुमित खरेल४० सदस्य श्री विकल राई४१ सदस्य सचिव डा प्रदीप पराजुली
पूर्व सांसद सञ्जय साह (टक्ला)लाई दोब्बर जन्मकैद,"जनकपुरधाम : तत्कालीन संविधानसभा सदस्य सञ्जय साहलाई दोब्बर जन्मकैदको फैसला सुनाइएको छ। जनकपुरधामको सञ्चार उद्यमी अरुण सिंघानिया हत्या काण्ड र पाँच जनाको मृत्यु हुनेगरी गराइएको जनकपुर रामानन्द चोक बम काण्डको मुद्दामा उनलाई जन्मकैदको फैसला सुनाइएको हो। सञ्चार उद्यमी सिंघानियाको मुद्दामा उच्च अदालत जनकपुरले जिल्ला अदालत धनुषाकै फैसला सदर गरेको छ। बुधबार न्यायाधीशद्वय प्रमोदकुमार श्रेष्ठ वैद्य र डालकुमार खड्काको संयुक्त इजलासले जिल्ला अदालतको आदेशलाई निरन्तरता दिएको अदालतका रजिष्टार खड्गराज अधिकारीले जानकारी दिए। ०७६ असार १७ गते जिल्ला अदालत धनुषाले आरोपित पूर्वमन्त्री सञ्जय साहलाई जन्मकैद फैसला सुनाएको थियो। जिल्ला अदालतले सञ्जय र मनक लामालाई जन्मकैदको फैसला सुनाएको थियो। त्यस्तै रामविनोद यादवलाई तीन वर्ष, एकलाल सहनी, चन्द्रदीप यादव र पवन लामालाई १० वर्ष कैद सजाय फैसला सुनाएको थियो। सोही फैसलालाई उच्च अदालतले सदर गरेको हो। जाहेरीवालाको तर्फबाट सरकारी वकिल कार्यलयबाट सहन्यायाधीवक्ता यदुनाथ शर्मा, विपिन कुमार झा, हेमबहादुर कार्की र राजलाल यादवले बहस गरेका थिए। प्रतिवादीको तर्फबाट श्याम मिश्र, सुरेन्द्र महतो, प्रकाश कुमार घिमिरे, ओमप्रकाश सिंह र धर्मेन्द्र शर्माले बहस गरेका थिए। २०६६ साल फागुन १७ गते होलीका दिन सिंघानियाको गोली हानी हत्या भएको थियो। बम काण्डमा पनि जन्मकैदयसअघि जनकपुरधामको रामानन्द चोकमा १० वर्षअघि भएको बमकाण्डमा पूर्वराज्यमन्त्री संजय टकला भनिने संजय कुमार साहलाई जन्मकैद सजाय सुनाएको थियो। रामानन्द चोकमा २०६९ साल बैशाख १८ गते भएको शक्तिशाही बम विष्फोट काण्डमा हत्या तथा हत्या प्रयासमा दर्ता गरिएको मुद्दाको फैसला सुनाउदै धनुषा जिल्ला अदालतले साहलाई जन्मकैदको फैसला सुनाएको थियो। हत्या मुद्दामा साहसँगै तत्कालीन भूमिगत समूहका नाइकेहरु अर्जुन सिंह भनिने मुकेश चौधरी र राजन मुक्ति भनिने रंजित झा, जयप्रकाश चौधरी, सुरेश कुमार कर्ण, मुकेश कुमार कर्ण र रिपेन्द्र झालाई जन्मकैद सजाय गरिएको छ । उनीहरु सबैमाथि माथि ज्यान मार्ने उद्योग अन्तर्गत जनही १२ बर्षको सजाय कैद ठहर गरेको थियो। त्यसैगरी अन्य प्रतिवादी ओम प्रकाश यादवलाई हत्या अभियोगमा १० वर्ष र हत्या प्रयासमा ५ वर्ष कैद गरी १५ वर्ष सजाय गरिएको थियो। २०६९ साल बैशाख १८ गते गराईएको शक्तिशाली बमकाण्डमा परेर रन्जु झा, दिपेन्द्र दास कथबनिया, सुरेश उपाध्याय, विमल शरण गरी ५ जनाको मृत्यु भएको थियो भने ३२ जना घाइते भएका थिए। भूमिगत समूहमा सक्रिय रहेका मुकेश चौधरीले बम विस्फोट गराउनबारे तत्कालीन सांसद सञ्जयसँग भएको कुराकानीको टेप सार्वजनिक गरेपछि घटनामा उनको संलग्नता भएको खुलेको थियो। घटनाका नाइके भनिएका मुकेश चौधरी पक्राउ परेपछि तत्कालीन सांसद साहको समेत पोल खुलेको थियो। चौधरी लगत्तै पक्राउ परेका ओमप्रकाश यादवले पनि जीवनाथ चौधरीको हत्याका लागि रामानन्द चोकमा संजयले विस्फोट गराउन लगाएको बयान दिएका थिए। तर पछि उच्च अदालतले जन्मकैदको फैसला उल्टाउँदै ७ वर्ष कैदको सजाय सुनाएको थियो। को हुन साह ?२०६४ सालको संविधानसभामा तत्कालीन मधेसी जनअधिकार फोरम नेपाल र दोस्रो संविधानसभाको निर्वाचनमा सद्भावना पार्टीबाट जनकपुरबाट प्रत्यक्ष चुनाव जितेका थिए। पहिलोपटक चुनाव जितेपछि विजय गच्छदार भौतिक पूर्वाधार मन्त्री हुँदा उनी भौतिक पूर्वाधार विकास राज्यमन्त्रीसमेत भएका थिए। दोस्रो पटक चुनाव जितेको केही दिनमै उनीविरुद्ध सञ्चार उद्यमी अरुण कुमार सिंघानियाको हत्या आरोप र जनकपुर बम काण्डको अभियुक्त बनाइएको थियो। साहलाई प्रतिवादी बनाइएपछि उनी सांसद पदमा बहाल रहेकै बेला भारतको दिल्ली फरार भएका थिए। साह पक्राउ परेपछि उनलाई तत्कालीन सभामुख सुवासचन्द्र नेम्वाङले सभासद पदबाट निलम्बन गरेका थिए। फोरमबाट पहिलोपटक सांसद बनेपनि फोरम विभाजित हुँदा उनी विजय गच्छदारले नेतृत्व गरेको फोरम लोकतान्त्रिकमा आबद्ध भए। पछि गच्छदारको पार्टी पनि छोडेर उनले आफ्नै नेतृत्वमा मधेसी क्रान्ति फोरम गठन गरेका थिए। अन्त्यमा उनी राजेन्द्र महतोले नेतृत्व गरेको सदभावना पार्टीमा आवद्ध भएका थिए। केन्द्रीय सहसंयोजक बनेर उनले दोश्रो संविधानसभामा धनुषा निर्वाचन क्षेत्र नं ३ बाट टिकट पाएका थिए। २०७० सालमा भएको प्रतिनिधि सभाको चुनावमा साहले जेलबाटै नेपाली कांग्रेसका उम्मेदवार बिमलेन्द्र निधिलाई समर्थन गरेका थिए भने राजेन्द्र महतोलाई हराउन भन्दै आफ्ना समर्थकहरुलाई परिचालित गरेका थिए।"
राष्ट्रपतिसमक्ष अख्तियार दुरुपयोग अनुसन्धान आयोगको प्रतिवेदन पेश,काठमाडौं : राष्ट्रपति विद्यादेवी भण्डारीसमक्ष अख्तियार दुरुपयोग अनुसन्धान आयोगले २०७८७९ को वार्षिक प्रतिवेदन पेश गरेको छ। राष्ट्रपति भवन शीतल निवासमा बुधबार आयोजित कार्यक्रममा आयोगका प्रमुख आयुक्त प्रेमकुमार राईले नेपालको संविधानको धारा २९४ बमोजिम उक्त प्रतिवेदन पेश गरेका हुन्।
राष्ट्रपतिको कदमबारे छलफल गर्न प्रधानमन्त्रीले बोलाए बालुवाटारमा कानुनविद्,काठमाडौंः राष्ट्रपति विद्यादेवी भण्डारीले नागरिकता विधेयक प्रमाणीकरण नगरेपछि आवश्यक परामर्शका लागि प्रधानमन्त्री शेरबहादुर देउवाले कानुनविद्हरुलाई बालुवाटार बोलाएका छन् । थप रणनीति बनाउन प्रधानमन्त्री देउवाले कानुनविदहरुलाई बोलाएका हुन् । प्रधानमन्त्रीका प्रेस संयोजक गोबिन्द परियारले अपरान्ह ४ बजे बैठक बोलाएको अन्नपूर्णलाई जानकारी दिए । बैठकमा २०२५ जना कानुनविद्लाई बोलाइएको छ । यसअघि बसेको सत्ता गठबन्धनको बैठकले राष्ट्रपतिको कदम असंवैधानिक र संविधानमाथिको अपमान भएको निष्कर्ष निकालेको थियो । नागरिकता विधेयकमा राष्ट्रपति भण्डारीले चालेको कदमविरुद्ध विरोध सुरु भएको छ।
मंसिर ४ मा कैदीले पनि मतदान गर्ने पाउने,"काठमाडौं : प्रतिनिधिसभा सदस्यको समानुपातिक निर्वाचन प्रणालीतर्फ कारागारमा रहेको थुनुवा तथा कैदीले पनि मतदान गर्न पाउने भएको छ। त्यसका लागि बिहीबारबाट निर्वाचन आयोगले अस्थायी मतदाता नामावली संकलन थालेको छ। सर्वोच्च अदालतले मतदाता नामावली ऐन, २०७३ मा भएको व्यवस्था बमोजिम अस्थायी मतदाता नामावली तयार गरी मताधिकार प्रयोग गर्न पाउने आवश्यक व्यवस्था मिलाउन निर्वाचन आयोगको नाममा विभिन्न समयमा आदेश दिएको थियो। ऐनका अनुसार सरकारी कर्मचारी, ब्यारेकमा रहेका नेपाली सेना, नेपाल प्रहरी, सशस्त्र प्रहरी, कारागारमा रहेका थुनुवाकैदी निर्वाचन कार्यमा खटिएका कर्मचारी, सरकारबाट स्वीकृत लिई सञ्चालन भएको वृद्धाश्रममा बसेका व्यक्तिले पनि प्रतिनिधिसभा सदस्य तर्फको समानुपातिक निर्वाचनमा मतदान गर्न पाउने उल्लेख छ। त्यसका लागि आयोगले अस्थायी मतदाता नामावली संकलन गरी मतदान गर्न पाउने व्यवस्था गर्न लागेको आयोगका प्रवक्ता शालिग्राम शर्मा पौडेलले बताए। अस्थायी मतदाता नामावलीमा समावेश गरिएका मतदाताले प्रतिनिधि सभा तर्फको समानुपातिक निर्वाचन प्रणालीतर्फमात्र मतदान गर्न पाउने व्यवस्था छ, प्रवक्ता पौडेलले भने, यसरी अस्थायी मतदाता नामावलीमा नाम समावेश हुन आयोगबाट स्वीकृत अन्तिम मतदाता नामावलीमा नाम समावेश भएको हुनुपर्नेछ। यस्ता मतदाताले प्रदेश सभा तर्फको समानुपातिक निर्वाचन प्रणाली तर्फ भने मतदान गर्न नपाउने उनले बताए। ऐनमा सरकारी कर्मचारी, ब्यारेकमा रहेका नेपाली सेना, नेपाल प्रहरी, सशस्त्र प्रहरी, कारागारमा रहेका थुनुवाकैदी निर्वाचन कार्यमा खटिएका कर्मचारी र सुरक्षाकर्मी सरकारबाट स्वीकृत लिई सञ्चालन भएको बृद्धाश्रममा बसेका व्यक्तिको अस्थायी मतदाता नामावली संकलन गरी मतदान गर्न पाउने व्यवस्था छ। आयोगले सार्वजनिक गरेको तालिका अनुसार असोज ८ गतेदेखि २६ गतेसम्म अस्थायी मतदात नामावलीमा नाम समावेश गर्न (प्रदेशजिल्ला निर्वाचन अधिकारी) को सम्बन्धित कार्यलय प्रमुखले प्रमाणित गरी प्रमुख दर्ता अधिकारीको कार्यालयमा पठाउनु पर्नेछ। कात्तिक १ गते प्राप्त अस्थायी मतदाताको विवरण रुजु गरी नामावली प्रकाशन, कात्तिक २ देखि ३ गते अस्थायी मतदाता नामावलीमा नाम छुट भएका वा प्रकाशित विवरणमा त्रुटि भएका व्यक्तिले त्रुटि सच्याउन निवेदन दिन सकिने छ। त्यसैगरि कात्तिक ४ गते प्राप्त निवेदन उपर जाँचबुझ गरी संशोधित मतदाता नामावली प्रकाशन गर्ने, कात्तिक ५ देखि ६ गतेसम्म संशोधित अस्थायी मतदाता नामावलीमा नाम समावेश भएका व्यक्तिको सम्बन्धमा दाबी विरोधका लागि निवेदन पेश गर्न दिने समयवधि तोकिएको छ। दाबी विरोधको निवेदन उपर कात्तिक ७ देखि ११ गतेसम्म जाँचबुझ गरी निर्णय गरिने छ। त्यसैगरी कात्तिक १२ देखि १३ गतेसम्म अन्तिम अस्थायी मतदाता नामावली तयार गरिने छ। कात्तिक १४ गते अन्तिम अस्थायी मतदाता नामावली प्रकाशन गरिने आयोगका प्रवक्ता पौडेलले बताए। संकलित अस्थायी मतदाता नामावली तथा निर्धारित मापदण्डका आधारमा अस्थायी मतदान केन्द्रको सिफारिस जिल्ला तहमा रहेको अस्थायी मतदाता नामावली संकलन तथा व्यवस्थापन समितिले गर्नेछ। यो नयाँ व्यवस्थाले प्रतिनिधिसभा सदस्य समानुपातिक निर्वाचन तर्फको मतदानमा उल्लेख्य वृद्धि हुने आयोगले अपेक्षा गरेको छ।"
राष्ट्रपतिको कदमविरुद्ध गठबन्धन निकट विद्यार्थी संगठनले आन्दोलन गर्ने,"काठमाडौं : सत्ता गठबन्धन निकट विद्यार्थी संगठनहरुले नागरिकता विधेयक प्रमाणीकरण नगर्ने राष्ट्रपतिको कदमविरुद्ध आन्दोलन गर्ने घोषणा गरेका छन्। बुधबार काठमाडौंमा पत्रकार सम्मेलन गर्दै नागरिकता विधेयक प्रमाणीकरण नगरेर राष्ट्रपतिले संविधान उलंघन गरेको भन्दै विद्यार्थी संगठनले आन्दोलनको घोषणा गरेका हुन्। पहिलो चरणको आन्दोलनअन्तर्गत बिहीबार सबै जिल्लामा संयुक्त विरोध प्रदर्शन गर्ने, कार्टुन प्रदर्शनी गर्ने र सडक बहस गर्ने लगाएतका रहेका छन्। उनीहरुले राष्ट्रपति दलीय स्वार्थ र इसाराबाट परिचालित भएर संविधान उलंघनमा लागेको विद्यार्थीहरुले आरोप लगाएका छन्। पत्रकार सम्मेलनमा नेविसंघका अध्यक्ष दुजाङ शेर्पाले नागरिकता विधेयक प्रमाणीकरण नगरेर राष्ट्रपतिले दलिय व्यवहार देखाएको आरोप लगाए। पत्रकार सम्मेलनपछि संयुक्त विद्यार्थी संगठनले काठमाडौंको आर आर क्याम्पस अगाडि राष्ट्रपतिको पुत्ला दहन गरेका थिए।"
आफ्नै खर्चमा काठमाडौं उडे डाक्टर केसी (तस्बिरसहित),"धनगढी : कैलालीको गेटामा मेडिकल कलेज सञ्चालनसहितका माग राख्दै १० दिनदेखि सत्याग्रहमा बसेका डाक्टर गोविन्द केसी आफ्नै खर्चमा काठमाडौं गएका छन् । श्री एयरलाइन्सको पौने ५ बजेको जहाजमा आफ्ना २ जना सहयोगी चितित्सक र भाइसँगै डाक्टर केसी काठमाडौं गएका हुन् । सेती अञ्चल अस्पतालबाट एम्बुलेन्समा उनलाई धनगढी विमानस्थल लगिएको र त्यहाँबाट श्रीएयरको जहाजबाट काठमाडौं लगिएको हो । डाक्टर केसीसँगै सेती प्रादेशीक अस्पालका डाक्टर द्वय अमृत जैशी र डाक्टर मिथलेस यादव पनि काठमाडौं गएका छन् । दुबैजना डाक्टर केसीको उपचारमा संलग्न थिए । उनीहरुसँगै डाक्टर केसीका भाइ केशव केसी पनि काठमाडौं फर्किएका हुन् । डाक्टर केसीले धनगढीमा अनसन बसेको थाहा पाएपछि उनी ६ दिनअघि मात्रै धनगढी आएका हुन् । डाकटर केसीको उपचारमा खटिएका सेती प्रादेशीक अस्पतालका डाक्टर शेरबहादुर कमरले उनको शरीरमा पोषण तत्व र पानीको अभाव भएको, पेटमा अल्सर भएर आन्तरिक रक्तश्राव भएको, मुटुको धडकन कम हुँदै गएको, रगतमा हेमोग्लोबिन कम भएको, पिसाबमा किटेन बढी देखिएको जस्ता समस्या आएकाले काठमाडौं रेफर गरिएको बताए । हिजो (मंगलबार) सम्म काठमाडौं जान मान्नु भएको थिएन, आज उहाँको स्वास्थ्यमा झन् समस्या देखियो, हामीले पनि उहाँलाई विशिष्टकृत सेवा भएको अस्पतालमा जानका लागि कन्भेन्सगर् यौं, बल्ल मान्नु भयो,' डाक्टर कमरले भने । डाक्टर केसी, आफ्नै खर्चमा काठमाडौं गएका हुन् । मंगलबार प्रदेश सरकार र संघ सरकारको काठमाडौं जानुपर्ने प्रस्ताव डाक्टर केसीले नकारी दिएका थिए । मंगलबार बिहान प्रदेशका सामाजिक विकासमन्त्री गोविन्द बोहरा आफै डाक्टर केसी भेटन सेती प्रादेशीक अस्पताल पुगेका थिए । उनले, स्वास्थ्यमा जटिलता आएकाले काठमाडौं जान आग्रह गरेपनि डाक्टर केसीले मानेन्। मंगलबार नै दिउसो २ बजेतिर गृहमन्त्रालयले नेपाली सेनाको स्काई ट्रक जहाज डाक्टर केसीका लागि धनगढी ठाएको थियो । तर डाक्टर केसीले त्यसलाई पनि नकारी दिएका थिए । उनले, काठमाडौं गएपनि राज्यको रकम खर्च नगर्ने र आफै जाने अडान राखेपछि सेनाको स्काईट्रक मंगलबार अपरान्ह काठमाडौं गएका थियो । डाक्टर केसी भाद्र २७ गते धनगढीको कृष्णमन्दिरमा सत्याग्रहमा बसेका थिए । तीन दिनमै स्वास्थ्य अवस्थामा समस्या आएपछि, उनलाई सेती प्रादेशीक अस्पतालमा भर्ना गरिएको थियो । डाक्टर केसीको उपचारमा सेती प्रादेशीक अस्पतालका बरिष्ठ फिजिसियन डाक्टर शेरबहादुर कमर, डाक्टर अमृत जैशी, डाक्टर मिथिलेससहितको चिकित्सकको टोली चौबिसै घण्टा खटिएको थियो ।"
आज संविधानको पालना नगर्ने राष्ट्रपतिले भोलि जे पनि गर्न सक्छिन् : माधव नेपाल,"काठमाडौं : नेकपा एकीकृत समाजवादी पार्टीका अध्यक्ष माधव कुमार नेपालले राष्ट्रपति विद्यादेवी भण्डारीले नागरिकता विधेयक प्रमाणीकरण नगरेर गल्ती गरेको बताएका छन्। 'बालुवाटार बैठकले पनि राष्ट्रपतिको कदमलाई घोर निन्दा गर्ने निर्णय गरेको छ। जनतालाई सजग हुन आह्वान गरिएको छ। तर ठीक उल्टो केपी ओलीका मान्छेले राष्ट्रपतिको समर्थमा जुलुस निकाल्दैछन् रे,' काठमाडौंमा आयोजित कार्यक्रममा उनले भने। उनले केपी ओली दक्षिणपन्थी भासमा भासिएको आरोप लगाए। त्यसलै यो कदमको भर्त्सना गर्नुपर्ने उनको भनाइ छ। 'अहिले हामीले विरोध गरेन भने, भर्त्सना गरेन भने भोलि जे पनि हुनसक्छ। भोलि अरु कुरामा पनि राष्ट्रपति मनपरी चल्न सक्नुहुन्छ। तब के गर्ने?,' उनको प्रश्न थियो। उनले प्रत्यक्ष कार्यकारी राष्ट्रपति त्यही भएर सही नभएको बताए। 'साथीहरुले प्रत्यक्ष कार्यकारी राष्ट्रपतिको कुरा गर्नुहुन्छ। आज त्यस्तो भएको के हुन्थ्यो? संसदबाट प्रधानमन्त्री हुँदा त यस्तो छ। राष्ट्रपतिलाई सर्वाधिकार दिएको भए खान बस्न दिँदैनथ्यो होला। विद्या भण्डारीसँग सबै अधिकार भइदिएको भए के हुन्थ्यो होला?,' उनको प्रश्न थियो। उनले दुई दुई पटक संसद विघटन हुँदा पनि देशका सबै निकायले साथ दिँदा संसद पुनःस्थापना भएको स्मरण गराउँदै राष्ट्रपति कदमविरुद्ध लाग्न सबै नेपालीलाई आग्रह गरे। उनले यस्ता कदमविरुद्ध नउभिए भोलि जे पनि हुनसक्ने आँकलन गरे। उनले राष्ट्रपति विद्यादेवी भण्डारीसमक्ष बहुमतिसहितको सांसद प्रस्तुत हुँदा पनि प्रधानमन्त्री केपी ओलीलाई बनाएको आरोप लगाए। 'एकपटक हामी प्रधानमन्त्रीका लागि हस्ताक्षरसहित राष्ट्रपति कहाँ ९ बजे पुगेका थियौं। १० बजे भेट्यौं। त्यसपछि साढे ११ बजे केपी ओलीलाई बोलाएर राष्ट्रपतिले १२ बजे प्रधानमन्त्री घोषणा गर्यो। बहुमत केपी ओलीसँग छ भनेर घोषणा गरिदियो। बहुमतको कागज हामीले देखायौं। त्यो स्वीकार गरिएन। अनि केपी ओलीको बहुमत छ भनेर प्रधानमन्त्री घोषणा गरिदिए,' उनले भने। राष्ट्रपतिले त्यही बेलादेखि संविधान मिच्ने काम गरेको नेपालको भनाइ छ।"
राष्ट्रपतिलाई विवादमा नतान्न गठबन्धनलाई युवा संघको चेतावनी,"काठमाडौं : नेकपा एमालेको भातृ संगठन राष्ट्रिय युवा संघ, नेपालले मुलुक बचाउने काम राष्ट्रपति विद्यादेवी भण्डारीबाट भएको भन्दै समर्थनमा र्याली निकालेका छन् । साथै युवा संघले राष्ट्रपतिलाई विवादमा तान्ने काम नगर्न गठबन्धनलाई चेतावनी समेत दिएको छ । बुधबार काठमाडौंको नयाँ बानेश्वरमा युवा संघले नागरिकता विधेयक राष्ट्रघाती भएकाले राष्ट्रपतिले प्रमाणीकरण नगरेर मुलुकको हितमा काम गरेको भन्दै र्याली निकालेका हुन् । काठमाडौंको बबरमहलबाट सुरु भएको र्याली बानेश्वर पुगेर कोणसभामा परिणत भएको थियो । कोणसभामा एमाले नेता महेश बस्नेतले राष्ट्रपतिले अहिले देशको हितमा काम गरेपनि गठबन्धनबाट आक्रमण र अपमान गर्न खोजिएको बताए। उनले राष्ट्रको हितमा काम गर्दा विरोध भए कुनै फरक नपर्ने बताए। त्यस्तै युवा संघका अध्यक्ष किरण पौडेलले राष्ट्रियताका सवालमा अझै क्रुर शसक्त भएर अघि बढ्न सुझाव दिए। नागरिकता विधेयक प्रमाणीकरण नगर्ने राष्ट्रपतिको कदमको एमालेले समर्थन गरेको छ ।"
राष्ट्रपतिको कदमप्रति समर्थन जनाउँदै प्रदर्शन,"काठमाडौं : नेकपा एमाले निकट अनेरास्ववियुले नागरिकता विधेयक प्रमाणीकरण नगर्ने राष्ट्रपतिको कदमप्रति समर्थन जनाउँदै प्रदर्शन गरेको छ । बुधबार काठमाडौंको घण्टारघरस्थित त्रिचन्द क्याम्पस अगाडि उनीहरुले नागरिकता विधेयक राष्ट्रघाती भएकाले राष्ट्रपतिले प्रमाणीकरण गरेर उचित कदम चालेको भन्दै समर्थन गरेका हुन् । प्रदर्शनमा सहभागी विद्यार्थीहरुले सम्मानीय राष्ट्रपतिलाई हाम्रो सम्मान छ, राष्ट्रपतिको कदमलाई जनताले सम्मान गरि रहनेछन्, नागरिकता बेच्न पाइदैन लगायतका प्लेकार्ड प्रदर्शन गरेका थिए भने नागरिकता विधेयक समेत जलाएका थिए ।"
"राष्ट्रपति विधि र पद्धतिभन्दा बाहिर जानुभयो, राजीनामा दिनैपर्छ : उपेन्द्र यादव","हेटौंडा : जनता समाजवादी पार्टी (जसपा) नेपालका अध्यक्ष उपेन्द्र यादवले राष्ट्रपति विद्यादेवि भण्डारी गैरसंवैधानिक रुपमा अघि बढिरहेको टिप्पणी गरेका छन् । बागमती प्रदेशको राजधानी हेटौंडामा आयोजित एक समारोहलाई सम्बोधन गर्दै अध्यक्ष यादवले संसदको दुवै सदनबाट दोस्रोपटक स्वीकृत भइ पठाइएको नागरिकता विधेयक प्रमाणीकरण गर्न अस्वीकार गरेर राष्ट्रपति भण्डारीले संविधानको धज्जी उडाएको बताए । विधेयकलाई फेरबदल गर्ने अधिकार केवल संसदको हो । राष्ट्रपतिले पुर्नविचारको लागि संसदमा पठाउन पाउने अधिकार मात्रै संविधानले सुरक्षित गरेको छ । दोस्रोपटक पुनः दुवै सदनबाट स्वीकृत भइसकेको विधेयक प्रमाणीकरण नगरेर, उहाँले संविधान उल्लंघन गर्नुभयो, 'यादवले भने । राष्ट्रपतिको कदमले मुलुकमा दुरगामी असर पर्ने उनले बताए । यसैगरी राष्ट्रपति अघि बढ्ने हो भने, भोलि आफूलाई मन नपरेको प्रधानमन्त्री भयो, म सपथ गराउँदिन भन्नुहोला, त्यसकारण यो उहाँको अराजकता हो । यादवले भने, 'राष्ट्रपति र सरकारबीचको टकरावले मुलुकको शान्ति प्रक्रियामासमेत खलल पुर्याउँछ।' उनले राष्ट्रपति भण्डारीले नेकपा एमालेको सामान्य कार्यकर्ताभन्दा माथि उठेर देश र जनताको लागि सोच्न नसकेको आरोप लगाए । उहाँ विधि र पद्धतीभन्दा बाहिर जानुभयो । उहाँले घुँडा टेक्नैपर्छ । या, राजीनामा दिनुपर्छ ,' यादवले भने । उनले आफ्नो पार्टी समाजवादी लोकतन्त्र स्थापनाको लागि अघि बढेको बताए । समानता, स्वतन्त्रता र सम्पन्नतासहितको विभेदरहित सुन्दर र समृद्ध नेपाल निर्माण गर्ने एजेण्डा बोकेर आफ्नो दल निर्वाचनमा जाने उनले बताए । यादवले हेटौंडामा २५ मिटर सडक विस्तार गर्नुपर्ने आवश्यकता देखिएको भन्दै सरकारको ध्यानाकर्षण गराए । सडक क्षेत्रका घरधनीहरुको पहिचान गरी उचित मुआब्जा दिएर विस्तार कार्य तुरुन्तै प्रारम्भ गर्नुपर्ने उनको भनाइ छ ।"
मुख्य निर्वाचन अधिकृत र निर्वाचन अधिकृत नियुक्त,काठमाडौं : मंसिर ४ मा हुने प्रतिनिधिसभा र प्रदेशसभाको निर्वाचनका लागि निर्वाचन आयोगले मुख्य निर्वाचन अधिकृत तथा निर्वाचन अधिकृत नियुक्ति गरेको छ। न्यायपरिषद्को सिफारिसमा मुख्यनिर्वाचन अधिकृत र निर्वाचन अधिकृतलाई नियुक्त गरिएको आयोगका प्रवक्ता पौडेलले बताए। ७७ जिल्लाका जिल्ला न्यायाधीशलाई सोही जिल्लाको मुख्य निर्वाचन अधिकृक्तमा न्युक्त गरेको छ। न्यया सेवा आयोगको सिफारिसमा निर्वाचन अधिकृतको नियुक्त गरिएको छ।
संविधानको दायराभन्दा बाहिर जाने छुट कसैलाई पनि छैन : उपराष्ट्रपति,"काठमाडौंः उपराष्ट्रपति नन्दबहादुर पुन 'पासाङ' ले संविधानको पालन र संरक्षणको जिम्मेवारीमा रहेकालाई संविधानको दायराभन्दा बाहिर जाने छुट नभएको बताएका छन् । दुवै सदनबाट पारित भइ नागरिकता विधेयक प्रमाणीकरणका लागि राष्ट्रपति विद्यादेवी भण्डारीसमक्ष पुगेको थियो। तर राष्ट्रपति भण्डारी विधेयक प्रमाणीकरण नगरी छलफलमा जुटेकी छन्। उपराष्ट्रपति पुनले बुधबार वक्तव्य जारी गर्दै कसैलाई पनि संविधानको दायराभन्दा बाहिर जाने छुट नभएको बताएका हुन् । संघीय संसदको दुवै सदनबाट पारित भइ राष्ट्रपति भण्डारीसमक्ष पुगेको विधेयक प्रमाणीकरण नभएपछि उपराष्ट्रपतिले वक्तव्य जारी गरेका हुन् । वक्तव्यमा भनिएको छ, 'संविधानको पालना गर्नु प्रत्येक व्यक्तिको कर्तव्य हो । संविधान बमोजिम सबैबाट आआफ्नो कर्तव्य पालना गर्नुका साथै संविधानको पालन र संरक्षण हुनुपर्दछ । पछिल्ला दिनमा विकसित घटनाक्रमले संविधानको प्रमुख पालक र संरक्षकबाट नै सचेततापूर्वक संविधानको पालन र संरक्षण हुन नसकेको भनी बृहत् जनआवाज उठिरहेका छन् । यो आवाज उठ्ने परिस्थितिको सिर्जना हुनु ज्यादै दुःखद पक्ष हो । संविधान दिवसमा गरेको प्रतिबद्धतालाई स्मरण गर्दै संविधानको पालन र संरक्षणका लागि सबै पक्षको भूमिका रहने बताए ।"
गठबन्धन र कानुनविद्बीच छलफल : राष्ट्रपतिको कदमविरुद्ध कानुनी बाटो खोज्न सुझाव,"काठमाडौं : राष्ट्रपति विद्यादेवी भण्डारीले नागरिकता विधेयक प्रमाणीकरण नगरेर संवैधानिक व्यवस्था उल्लंघन गरेपछि सत्ता गठबन्धनले कानुनविद्सँग छलफल गरेको छ। बुधबार प्रधानमन्त्री निवास बालुवाटारमा भएको छलफलका क्रममा कानुनविद्हरुले राष्ट्रपतिको कदम असंवैधानिक भएको भन्दै कानुनी बाटो खोज्न सुझाव दिएका छन्। त्यस्तै उनीहरुले संविधानले दिएको भूमिका राष्ट्रपतिले प्रभावकारी रुपमा खेल्न नसकेको समेत बताएका छन्। छलफलपछि अखिल नेपाल कानुन व्यवसायी संघको अध्यक्ष एवं अधिवक्ता पदम रोकाले दोस्रो पटक पारित गरेर विधेयक पारित गरेर पठाएपछि रोक्ने अधिकार राष्ट्रपतिमा नरहेको बताए। उनले संवैधानिक व्यवस्था भन्दा बाहिर राष्ट्रपति जान नमिल्ने भए पनि अहिले राष्ट्रपतिबाट नै संवैधानिक व्यवस्था उलंघन भएको बताएको उल्लेख गरे। त्यस्तै छलफल पछि सञ्चारमन्त्री ज्ञानेन्द्र बहादुर कार्कीले संवैधानिक, कानुनी परार्शका लागि कानुनविद्हरुसँग छलफल गरेको र राष्ट्रपतिले असंवैधानिक काम गरेको सुझाव आएको बताए। कानुनविद्हरुको सुझाव गठबन्धनमा पुनः छलफल हुने र आवश्यक निष्कर्षमा पुगिने उनले बताए। राष्ट्रपति भण्डारीले संघीय संसदका दुबै सदनबाट दोस्रोपटक पारित गरेर पठाएको नागरिकता विधेयक प्रमाणीकरण नगरेपछि गठबन्धनले यस वषयमा कानुनी राय लिएको हो।"
सत्ता गठबन्धनले भन्यो  राष्ट्रपतिको कदम संवैधानिक व्यवस्थामाथि प्रहार,"काठमाडौंः सत्ता गठबन्धनले नागरिकता विधेयमाथि राष्ट्रपति विद्यादेवी भण्डारीको कदम संवैधानिक व्यवस्थामाथि प्रहार भएको निष्कर्ष निकालेको छ । बुधबार सत्ता गठबन्धन दलले संयुक्त वक्तव्य जारी गर्दै राष्ट्रपतिले संविधानको पालना र संरक्षण गर्नुपर्नेमा उल्टै संवैधानिक व्यवस्थामाथि नै प्रहार गरेको बताएको हो । वक्तव्यमा भनिएको छ, प्रतिनिधि सभा र राष्ट्रिय सभाबाट पुनः पारित भई प्रमाणिकरणका लागि सम्माननीय राष्ट्रपतिसमक्ष पेश भएको नागरिकता विधेयक संविधानले सुनिश्चित गरेको १५ दिनको समयसिमाभित्र प्रमाणिकरण नगरेर राष्ट्रपतिले संविधानको पालना र संरक्षण गर्नु पर्ने कर्तव्यको संवैधानिक व्यवस्था माथिनै प्रहार गरेको ठहर गर्दछ । राष्ट्रपतिको यो गैरसंवैधानिक कदमबाट जनताले निर्वाचित गरेको संघीय संसदको घोर अपमान र अवमूल्यन भएको छ । राष्ट्रपतिको यो कदमबाट नागरिकता प्राप्त गरिसकेका नेपाली आमाबाबुका सन्तानले नेपाली नागरिकता प्राप्त गर्ने संवैधानिक हकबाट बञ्चित भएको विज्ञप्तिमा उल्लेख छ । संविधान सभाबाट निर्मित संविधानले व्यवस्था गरेको जनतामा निहित सार्वभौमसत्ता, संवैधानिक सर्वोच्चता र लोकतान्त्रिक शासन व्यवस्थाका आधारभुत मुल्य मान्यतामा गम्भीर प्रहार भएको यो बैठक ठहर गर्दछ । राष्ट्रपतिको यो कदमका विरुद्ध सचेत रहन संघीय लोकतान्त्रिक गणतन्त्रात्मक संवैधानिक व्यवस्थाका पक्षधर सबै राजनीतिक दल, नागरिक समाज, बौद्धिक समुदाय, संचार जगत लगायत सम्पूर्ण नेपाली दिदीबहिनी तथा दाजुभाइहरुमा यो बैठक आह्वान गर्दछ,' विज्ञप्तिमा भनिएको छ। विज्ञप्तिमा प्रधानमन्त्री समेत रहेका नेपाली कांग्रेस सभापति शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल' प्रचण्ड', नेकपा एकीकृत समाजवादीका अध्यक्ष माधवकुमार नेपाल, जनता समाजवादी पार्टीका अध्यक्ष उपेन्द्र यादवको हस्ताक्षर छ ।"
डाक्टर केसी आफ्नै खर्चमा काठमाडौं आउँदै,"काठमाडौंः धनगढीमा अनसनरत चिकित्सा शिक्षा अभियन्ता डागोविन्द केसी आफ्नै खर्चमा काठमाडौं आउने भएका छन् । सरकारले नेपाली सेनाको हेलिकोप्टरमा उद्दार गर्न खोज्दा अस्वीकार गरेका डा केसी बुधबार आफ्नै खर्चमा काठमाडौं आउन लागेका हुन् । डा केसी आफ्नै खर्चमा बुधबार धनगढीबाट काठमाडौं आउने उनका सहयोगी डा प्रीतम सुवेदीले जानकारी दिए । काठमाडौं आएपछि त्रिवि शिक्षण अस्पतालमा उपचार गर्ने तयारी छ । डाक्टर केसीको स्वास्थ्य अवस्था नाजुक बन्दै गएको छ । भदौ २६ गते धनगढीको कृष्णमन्दिरमा सत्याग्रहमा बसेका डाक्टर केसीलाई तीन दिनमै स्वास्थ्य अवस्थामा समस्या आएपछि, सेती प्रादेशीक अस्पताल भर्ना गरिएको थियो । डाकेसीका माग सम्बोधन गर्न सरकारले वार्ता टोली गठन गरेर संवाद थालिसकेको छ । यद्यपी अहिलेसम्म माग सम्बोधनका विषयमा ठोस निर्णय भएको छैन । देशभरका सरकारी अस्पतालमा शैया अनुसारको दरबन्दी व्यवस्था गर्नुपर्ने; जनसंख्या वृद्धि अनुसार अस्पताल, स्वास्थ्य संस्थाको स्तरवृद्धि गर्नुपर्ने, सरकारी अस्पतालमा टिकट, ल्याब, एक्सरेलगायत आधारभूत स्वास्थ्य सेवा निःशुल्क हुनुपर्ने; सरकारले तोकेको सूचीअनुसार सबै निःशुल्क औषधिहरू उपलब्ध गराउनुपर्ने, मापदण्डविपरीत खुलेका निजी अस्पताल बन्द गराउनुपर्ने लगायतका माग राख्दै डा केसी अनसनरत छन् ।"
राष्ट्रपतिको कदमले संविधानमाथिको खतरा बढ्यो : पूर्व राष्ट्रपति यादव,"जनकपुरधाम : पूर्व राष्ट्रपति डा रामवरण यादवले राष्ट्रपति विद्यादेवी भण्डारीको कदमले देश र संविधानमाथि खतरा बढेको बताएका छन्। उनले विभिन्न आन्दोलनबाट प्राप्त उपलब्धि तथा नेपालको लोकतन्त्रमा कालो बादल छाएको बताए। जनकपुरस्थित सरस्वती माध्यमिक विद्यालयको भवनको पुनःनिर्माणको भूमीपूजा गर्दै पूर्व राष्ट्रपति यादवले उनले प्रतिगमनको अवस्था पुनः दोहोरिनसक्ने भएकाले जनतालाई सचेत रहन आग्रह गरे। उनले भने, दुईदुई पटक सदनबाट पास भएको नागरिकता विधेयकलाई राष्ट्रपतिज्युले प्रमाणीकरण गर्नुपर्थ्यो। राष्ट्रपति संस्थाको मर्यादा, गरिमा, कर्तव्य बुझेर काम गर्नुपर्ने थियो। तर आज उहाँले संविधान उल्लंघनको काम गर्नुभएको छ। यसले लोकतन्त्रमा कालो बादल छाएको छ। दुईदुई पटक संसद विघटनपछि अदालत, पाँच दलीय गठबन्धन, नागरिक समाज, मिडिया र हरेक नेपालीको प्रयासले संविधान ट्र्याकमा आएको बताउँदै उनले एकपटक फेरि संविधानको उल्लंघन भएकाले सबै नेपाली सजग रहन आग्रह गरे। संघीय आयोजना कार्यान्वयन इकाई जनकपुरले धुलिखेलस्थित गणपति बाबा निर्माण सेवा प्रालिसँग १० करोड रुपैयाँमा ठेक्का सम्झौता गरी पुरानो मौलिक वास्तुकलामा आधारित भई आधुनिक निर्माण सामग्री प्रयोग गरी सरस्वती मावि विद्यालय भवन बनाउन लागेको हो। थप दुई तल्ले आरसीसी भवन, ९ वटा कक्षाकोठा, प्रत्येक तल्लामा महिलापुरुष शौचालय, विद्यालय परिसर सुधार लगायतका कामहरु गराउन लागेको हो। २०७९ असोज २ गते सम्झौता कार्यादेश भई भवनलगायतका अन्य निर्माण कामहरू २०८० मंसिर ३० गतेसम्म अर्थात् १५ महिनामा सम्पन्न गरिने छ। शिलान्यास कार्यक्रममा सहरी विकासमन्त्री मेटमणि चौधरी, मन्त्रालयका सचिव डा रमेश सिंह, जनकपुरधाम उपमहानगरपालिकाका नगर प्रमुख मनोज साह, उपप्रमुख किशोरी साह, बृहत्तर जनकपुरधाम क्षेत्र विकास परिषद्का अध्यक्ष शितल साह, वडाध्यक्ष परमेश्वर साह लगायतकाहरुको सहभागिता थियो।"
राष्ट्रपतिको कदमविरुद्ध अदालत जाने तयारीमा छौं : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले राष्ट्रपति विद्यादेवी भण्डारीको कदमविरुद्ध अदालत जाने बताएका छन्। राष्ट्रपति भण्डारीले मंगलबारसम्म नागरिकता विधेयक प्रमाणीकरण नगरेपछि संविधानविपरीत काम गरेको भन्दै प्रचण्डले अदालत जान लागेको बताए। 'संविधानको अन्तिम ब्याख्या गर्ने अधिकार अदालतलाई छ। त्यो संविधानले नै परिभाषित पनि गरेको छ। अदालत जाने भनेरै हामीले अधिवक्ताहरुसँग छलफल पनि गर्दैछौं,' प्रचण्डले भने। उनले राष्ट्रपति भण्डारीले संविधान मिचेको आरोपसमेत लगाए। 'राष्ट्रपतिसँग प्रमाणीकरण नगर्ने कुनै छुट थिएन। तर संविधान मिचेर उहाँले नागरिकता विधेयक प्रमाणीकरण नगर्ने काम गर्नुभयो। यस विषयमा गठबन्धनका नेताहरुबीच गम्भीर छलफल भयो र संयुक्त वक्तव्य पनि जारी भयो,' उनले भने। उनले राष्ट्रपतिको कदम संविधानको विरुद्ध, लोकतन्त्रको विरुद्ध भएकाले त्यसका विरुद्धमा सडकमा प्रदर्शनसमेत सुरु भइसकेको बताए।"
राष्ट्रपतिले नागरिकता विधेयक प्रमाणित नगर्नु संविधानको उलङ्घन हो : उपमहासचिव पुन,"काठमाडौं : नेकपा माओवादी केन्द्रका उपमहासचिव वर्षमान पुनले राष्ट्रपति विद्यादेवी भण्डारीले नागरिकता विधेयक प्रमाणित नगर्नु संविधानको उलङ्घन भएको टिप्पणी गरेका छन् । राष्ट्रपति भण्डारीले पुनर्विचार हुन आवश्यक देखिएकोभनी फिर्ता पठाएको विधेयक संघीय संसद्ले हुबहु पारित गरी पठाएपछि प्रमाणीकरण गर्न अस्वीकार गरेपछि उनले यस्तो बताएका हुन्। आफ्ना नागरिकलाई राज्यविहीन बनाउने अमानवीय कार्य भएको उनको भनाई छ। बुधबार फेसबुकमा पुनले भनेका छन्, सार्वभौम जनताको प्रतिनिधि संस्था संघीय संसदले नेपाली नागरिकका सन्तानलाई नागरिकता दिने गरी पास गरेको नागरिकता विधेयक प्रमाणित नगर्नु एकातिर, संविधानको घोर उल्लङ्घन हो भने अर्कोतिर आफ्ना नागरिकलाई राज्यविहिन बनाउने आमनवीय कार्य हो। उनले यस्तो कार्य निर्वाचन बिथोल्ने षड्यन्त्रको अंग पनि भएको बताए। राष्ट्रपतिको कदमबारेमा बालुवाटारमा जारी सत्ता गठबन्धनको बैठकमा छलफल भइरहेको छ। संविधानको धारा ११३ (४) मा राष्ट्रपतिले सन्देशसहित फिर्ता गरेको विधेयकमाथि दुवै सदनले पुनर्विचार गरी प्रस्तुत रूपमा वा संशोधनसहित पारित गरी पुनः पेस गरे १५ दिनभित्र प्रमाणीकरण गर्नुपर्ने व्यवस्था छ। सर्वोच्च अदालतमा यससम्बन्धी मुद्दा परी विचाराधीन रहेका कारण राष्ट्रपति भण्डारीले प्रमाणीकरण नगरेको स्रोत बताउँछ। नागरिकता मामिलालाई राजनीतिको हतियार बनाइएको र राष्ट्रपतिले पुनर्विचारका लागि पठाएको सन्देशलाई सत्ता गठबन्धनले उपेक्षा गरेको राष्ट्रपति कार्यालय स्रोतको भनाइ छ। १६ साउनमा राष्ट्रपति कार्यालयमा पुगेको उक्त विधेयकलाई राष्ट्रपति भण्डारीले १५ बुँदे सुझाबसहित २९ साउनमा फिर्ता पठाएकी थिइन्। जानकारी, विमर्श र अध्ययनका लागि प्रतिनिधिसभामा फिर्ता पठाइएको सन्देशमा मूलतः प्रादेशिक पहिचान, नागरिकता प्राप्त गरेको व्यक्तिहरूका अनागरिक सन्तान, बाबुको पहिचान र सहयोगको अभावमा राष्ट्रियता निर्धारणमा समस्या र अंगीकृत नागरिकतालगायत विषय समेटिएको थियो।"
रामचन्द्र पौडेलको टिप्पणी : संवैधानिक निकायबाटै व्यवस्थामाथि प्रहार भयो,"काठमाडौं : नेपाली कांग्रेसका वरिष्ठ नेता रामचन्द्र पौडेलले संवैधानिक निकायबाटै व्यवस्थामाथि प्रहार भएको टिप्पणी गरेका छन्। राष्ट्रपति विद्यादेवी भण्डारीले पुनर्विचार हुन आवश्यक देखिएकोभनी फिर्ता पठाएको विधेयक संघीय संसद्ले हुबहु पारित गरी पठाएपनि प्रमाणीकरण गर्न अस्वीकार गरेपछि पौडेलले यस्तो बताएका हुन्। संविधानको मर्म र भावनामा चोट पुग्ने काम संवैधानिक निकायबाट हुनुले व्यवस्थामाथिको प्रहार भएको उनले बताए। बारम्बार संविधानको मर्म र भावनामा चोट पुग्ने काम संबैधानिक निकायबाट हुनुले व्यवस्था माथिको प्रहार हो। म यसको भर्त्सना गर्दछु । संविधानको धारा ११३ (४) मा राष्ट्रपतिले सन्देशसहित फिर्ता गरेको विधेयकमाथि दुवै सदनले पुनर्विचार गरी प्रस्तुत रूपमा वा संशोधनसहित पारित गरी पुनः पेस गरे १५ दिनभित्र प्रमाणीकरण गर्नुपर्ने व्यवस्था छ। सर्वोच्च अदालतमा यससम्बन्धी मुद्दा परी विचाराधीन रहेका कारण राष्ट्रपति भण्डारीले प्रमाणीकरण नगरेको स्रोत बताउँछ। नागरिकता मामिलालाई राजनीतिको हतियार बनाइएको र राष्ट्रपतिले पुनर्विचारका लागि पठाएको सन्देशलाई सत्ता गठबन्धनले उपेक्षा गरेको राष्ट्रपति कार्यालय स्रोतको भनाइ छ। १६ साउनमा राष्ट्रपति कार्यालयमा पुगेको उक्त विधेयकलाई राष्ट्रपति भण्डारीले १५ बुँदे सुझाबसहित २९ साउनमा फिर्ता पठाएकी थिइन्। जानकारी, विमर्श र अध्ययनका लागि प्रतिनिधिसभामा फिर्ता पठाइएको सन्देशमा मूलतः प्रादेशिक पहिचान, नागरिकता प्राप्त गरेको व्यक्तिहरूका अनागरिक सन्तान, बाबुको पहिचान र सहयोगको अभावमा राष्ट्रियता निर्धारणमा समस्या र अंगीकृत नागरिकतालगायत विषय समेटिएको थियो।"
नागरिकता विधेयक प्रकरण : रणनीति बनाउँदै गठबन्धन,"काठमाडौं : राष्ट्रपति विद्यादेवी भण्डारीले नागरिकता विधेयक प्रमाणीकरण नगरेको विषयमा सत्ता गठबन्धनमा छलफल चलेको छ। गठबन्धनको मंगलबारको बैठक विधेयकमा राष्ट्रपति भण्डारीको भूमिकाप्रति केन्द्रित भएको हो। राष्ट्रपतिले विधेयक प्रमाणीकरण नगरेको विषयमा बुधबार फेरि छलफल हुने सञ्चार तथा सूचना प्रविधिमन्त्री ज्ञानेन्द्रबहादुर कार्कीले बताए। राष्ट्रपतिले संविधानतः प्रमाणीकरण गर्नुपर्छ र गर्नुहुनेछ भन्ने विश्वासकै विषयमा छलफल भएको छ, मन्त्री कार्कीले भनेका थिए, राष्ट्रपति संविधानविपरीत जानुहुन्न भन्ने विश्वास छ। बैठकमा माओवादी अध्यक्ष पुष्पकमल दाहालले राष्ट्रपतिले विधेयक प्रमाणीकरण नगर्दाको विकल्पमा पनि छलफल गर्नुपर्ने विचार राखेको एक नेताले बताए। ती नेताले भनेका थिए, प्रमाणीकरण हुँदैन भन्ने लागेको छैन। यदि भएन भने आज फरक छलफलमा जाऔंला भन्नेसम्मको चर्चा बैठकमा भएको छ। राष्ट्रपतिले विधेयक प्रमाणीकरण नगरे के गर्ने भन्ने प्रश्नमा कांग्रेस नेता रामचन्द्र पौडेलले भने, जहाँसम्म राष्ट्रपतिले प्रमाणीकरण गर्नुहुनेछ भन्ने विश्वास छ। जसपा अध्यक्ष उपेन्द्र यादवले सम्मानित संसद्ले दोहोर्याएर पारित गरिसकेको विधेयकलाई राष्ट्रपतिले प्रमाणीकरण गर्नुको विकल्प नभएको बताएका थिए। संघीय संसद्का दुवै सदनले पुनः पारित गरेर पठाएको नागरिकतासम्बन्धी विधेयकले स्वतः ऐनको रूप लिन्छ, अध्यक्ष यादवले भने, त्यस्तो विधेयकलाई राष्ट्रपतिले रोक्न मिल्दैन। विधेयक राष्ट्रपतिबाट प्रमाणीकरण नभए मुलुकको संघीय लोकतान्त्रिक गणतन्त्र नै धरापमा पर्ने दाबी उनले गरे। संसद्ले पारित गरिसकेपछि तिनलाई प्रमाणीकरणबाट रोक्न मिल्दैन। संसद्ले पारित गर्दै जाने तर प्रमाणीकरण नहुने हो भने लोकतन्त्र र संघीय व्यवस्थाको के हालत हुन्छ ? अझै विश्वास छ राष्ट्रपतिले प्रमाणीकरण गर्नुहुन्छ, उनले भनेका थिए। कांग्रेस नेता विमलेन्द्र निधिले संसद्ले दोहोर्याएर पारित गरी पठाएको विधेयक प्रमाणीकरण गरी संविधानसम्मत काम गर्न राष्ट्रपतिको ध्यानाकर्षण गराएका थिए। संवैधानिक व्यवस्थाअनुसार प्रमाणीकरण गर्नै पर्ने सीमा पुगेको दिन मंगलबार नेता निधिले टीट गर्दै ध्यानाकर्षण गराएका हुन्। संसद्ले दोहोर्याएर पारित गरी पठाएको नागरिकता विधेयक सम्माननीय राष्ट्रपतिज्यूले प्रमाणित गरी दिनुहुन हार्दिक अनुरोध गर्दछु, मंगलबार टीट गर्दै निधिले भनेका थिए, देशको दीर्घकालीन सुरक्षा, हित, मानव एवं नागरिक अधिकारको सम्मानका साथै राष्ट्रपतिबाट यही नै संविधान सम्मत कार्यसम्पादन हुनेछ।"
प्रतिनिधिसभाको कार्यकाल समाप्त भएकाले नागरिकता विधेयक निस्क्रिय भयो : संविधानविद्,"काठमाडौं : नेपाल नागरिकता ऐन २०६३ लाई संशोधन गर्न बनेको विधेयक प्रमाणीकरण नभएपछि पक्ष विपक्षमा बहस सुरु भएको छ। राष्ट्रपति विद्यादेवी भण्डारीले संघीय संसद्ले पुनर्विचार गर्न आवश्यक भएको भन्दै नागरिकता विधेयक १५ बुँदे सुझावसहित फिर्ता पठाएपनि संसदमा दफावार छलफल नगरी संघीय संसद्ले हुबहु पारित गरी पठाएपछि प्रमाणीकरण गर्न अस्वीकार गरेकी हुन्। विधेयकमाथि संशोधन हाल्दै एमालेका कतिपय सांसदले वैवाहिक अंगीकृत नागरिकता ७ वर्षपछि मात्रै जारी हुनसक्ने व्यवस्था गर्न माग गरेका थिए। अघिल्लो सरकारले दर्ता गरेको विधेयक फिर्ता लिई सरकारले असार २४ गते नागरिकता ऐनमा संशोधन विधेयक दर्ता गरेको थियो। विषयगत समितिमा पनि नपठाई दुई हप्तामै फास्ट ट्र्याकबाट विधेयक पारित गरियो। विषयगत समितिमा विधेयक पठाइ छलफल गर्नुपर्ने र वैवाहिक अंगीकृत नागरिकतामा समयसीमा राख्नुपर्ने विपक्षी एमालेको मागलाई सरकारले अस्वीकार गर्यो। सत्तापक्षको बहुमतबाट विधेयक पारित गरियो। तत्कालीन राजा वीरेन्द्र शाहले पनि २०५७ सालमा यस्तैे विधेयकमा सर्वोच्च अदालतमा राय माग गरेका थिए। राष्टियतामा गम्भीर खतरा पैदा हुने भएकाले वीरेन्द्रले पनि विधेयक प्रमाणीकरण गर्न अस्वीकार गरेका थिए। अहिलेको संविधानमा सर्वोच्चमा राय लिने प्रावधान नभएकाले राष्ट्रपतिले संसद्मै फिर्ता पठाएकी हुन्। संविधानको धारा ११३ (४) मा राष्ट्रपतिले सन्देशसहित फिर्ता गरेको विधेयकमाथि दुवै सदनले पुनर्विचार गरी प्रस्तुत रूपमा वा संशोधनसहित पारित गरी पुनः पेस गरे १५ दिनभित्र प्रमाणीकरण गर्नुपर्ने व्यवस्था छ। सर्वोच्च अदालतमा यससम्बन्धी मुद्दा परी विचाराधीन रहेका कारण राष्ट्रपति भण्डारीले प्रमाणीकरण नगरेको स्रोत बताउँछ। संविधानविद् डा भीमार्जुन आचार्य प्रतिनिधिसभाको कार्यकाल समाप्त भएकाले संविधानको धारा १११ (१०) अनुसार यो विधेयक निस्क्रिय भएको बताउँछन्। संसद्को कार्यकाल अन्त्य भएपछि त्यहाँ रहेका विधेयक निस्क्रिय हुने संवैधानिक व्यवस्था छ। यस हिसाबले असोज १ गतेदेखि विधेयक निस्क्रिय भएको मान्नुपर्छ, संविधानविद् डा आचार्य भन्छन्, निस्क्रिय भएको विधेयकलाई प्रमाणीकरण कसरी गर्ने भन्ने कुरा राष्ट्रपतिको हुन सक्छ। प्रमाणीकरण गर्दा पनि निस्क्रिय भएको विधेयकलाई किन भन्ने प्रश्न आउने उनको तर्क छ। भन्छन्, प्रमाणीकरण नगर्दा विरोधीहरूबाट आलोचना भइहाल्छ। कि त असोज १ गतेभन्दा पहिले नै प्रमाणीकरण गरेको भए हुन्थ्यो। १ गतेभन्दा पहिला प्रमाणीकरण नगरेको हुनाले विधेयक निस्क्रिय भयो। सरकारले असोज १ गतेबाट संसद अधिवेशन अन्त्य गर्न राष्ट्रपतिलाई सिफारिस गरेपछि भण्डारीले शनिबार मध्यरातदेखि संसदको ११ औँ अधिवेशन अन्त्य गर्न गरेकी थिइन्। संविधानविद् डा विपिन अधिकारी पनि यो विधेयक निस्क्रिय हुने बताउँछन्। १५ दिनभित्र प्रमाणीकरण गरिएन भने नागरिकता विधेयक निस्क्रिय हुन्छ। यसलाई अर्को प्रतिनिधिसभाले हेर्ने भन्ने पनि हुँदैन, संविधानविद् डा अधिकारी भन्छन्, संसद्को अन्त्यसँगै त्यहाँ भएका सबै विधेयक अन्त्य भएको मान्नुपर्छ। प्रमाणीकरण नभएकाले नागरिकता विधेयक पनि निस्क्रिय भयो। नयाँ प्रतिनिधिसभा आएपछि बन्ने नयाँ सरकारले नागरिकता विधेयकलाई नयाँ किसिमले उठाउनुपर्ने उनी बताउँछन्। प्रतिनिधिसभालाई सुझाव दिने क्रममा राष्ट्रपतिले भनेकी छन्, विधेयकका रूपमा प्रस्तुत र अध्यादेशका रूपमा जारी ती व्यवस्थाले पनि नागरिकता प्राप्तिका बारेमा उठेका केही गम्भीर सवालहरूलाई सम्बोधन गर्न बाँकी नै राखेको देखिन्छ। विक्रम सम्वत् २०७५ सालमा प्रस्तुत भएको नागरिकता विधेयक उपर प्रतिनिधिसभामा राज्य व्यवस्था तथा सुशासन समितिले सहमति जुटाएको भनिएको प्रतिवेदनलाई सम्मानित सदनमा छलफल गरी सार्वभौम जनताका सामुन्ने राखिदिनु उपयुक्त हुन्छ। कानुनको समयानुकूल सुधार र संशोधन नियमित चलिरहने प्रक्रिया नै भए तापनि कानुनप्रति सार्वभौम जनताको अपनत्व फराकिलो बनाउन जनताकै समक्ष त्यस्ता हरेक सुधार एवं संशोधनको औचित्य सावित हुन आवश्यक भएको उनको भनाई छ। सुझावमा भनिएको छ, संविधानसभाबाट नयाँ संविधान जारी भएको अवस्था समेतलाई विचार गर्दै विक्रम सम्वत् २०७५ सालमा प्रतिनिधिसभाले नेपाल नागरिकता ऐन, २०६३ लाई संशोधन गर्न बनेको विधेयक दर्ता गरी राज्य व्यवस्था तथा सुशासन समितिबाट प्रतिवेदनसमेत सार्वजनिक भएको तथ्य सबैको जानकारीमा छ। सन्देशमा नेपालमा प्रादेशिक पहिचान सहितको एकल संघीय नागरिकताको व्यवस्था गरिएकोमा प्रमाणीकरणका लागि विधेयकको कुनै पनि प्रावधानले प्रादेशिक पहिचानलाई सम्बोधन नगरेको उल्लेख थियो। सन्देश भनिएको छ, नेपालको संविधानको धारा १० (२) बाट नेपालमा प्रादेशिक पहिचान सहितको एकल संघीय नागरिकताको व्यवस्था गरिएकोमा प्रमाणीकरणका लागि प्रस्तुत विधेयकको कुनै पनि प्रावधानले प्रादेशिक पहिचानलाई सम्बोधन गरेको देखिँदैन। संविधानको धारा ११ को उपधारा (६), (७), (८) अन्तर्गत सबै प्रकारका अंगीकृत नागरिकता प्राप्त गर्न, सोही धाराको उपधारा (९) बमोजिम सम्मानार्थ नागरिकता प्राप्त गर्न तथा धारा १३, १४ र १५ बमोजिम नागरिकताका प्रावधान सक्रिय हुन संघीय कानुन आवश्यक पर्ने व्यहोरा तत्तत् धारा र उपधाराहरूमा उल्लिखित देखिन्छ। राष्ट्रपतिले संविधानको धारा ११ सहितका अंगीकृत नागरिकताको सवालमा विश्वका विभिन्न मुलुकको व्यवस्था तथा असल अभ्यासको अध्ययन र अवलोकन गरी जनताका प्रतिनिधिहरूको यथेष्ट ध्यानाकर्षण हुनु आवश्यक देखिएको उल्लेख गरेकी थिइन्। हाल अवलम्बन गरिंदै आएको अंगीकृत नागरिकता प्रणाली नै हाम्रो असल अभ्यास र यथार्थ हो भने यसका बारेमा सोही अनुरूपको साझा धारणा निर्माण गरी नागरिकताको सन्दर्भमा बारम्बार उठ्ने बहसलाई स्थायी रूपमा समाधान गर्न दृष्टि पुग्नुपर्ने उल्लेख छ। राष्ट्रपतिको सन्देशमा भनिएको छ, प्रजननबारे आमाको गोपनियतालाई आफ्नै सन्तानले नागरिकता प्राप्त गर्ने क्रममा सन्तान र राज्यका निकायसामु बाबुका बारेमा स्वघोषणाबाट अभिलेखीकरण गरिँदा महिलामाथि लामो समयदेखि हुँदै आएका सबै प्रकारका विभेद अन्त्य गर्न हामीले गरेका संघर्षहरू निस्फल भएर जाने त होइनन् ? भन्ने प्रश्नले हामी सबैलाई घच्घच्याउन आवश्यक छ। तसर्थ, नियमावलीमा छोड्न लागिएको स्वघोषणासम्बन्धी व्यवस्थालाई ऐनबाट नै आमा र सन्तान दुवैप्रति सम्मान र न्याय हुने गरी पुनर्विचार हुन सम्मानित सदनको ध्यानाकर्षण हुनु आवश्यक देखिन्छ।"
"नागरिकता विधेयकमा राष्ट्रपतिको कदम संविधानमाथि अपमान भएको सत्तागठबन्धनको ठहर, वक्तव्य निकाल्दै","काठमाडौं : सत्तागठबन्धनले राष्ट्रपति विद्यादेवी भण्डारीले नागरिकता विधेयक प्रमाणीकरण नगरेर असंवैधानिक कदम चालेको निष्कर्श निकालेको छ । प्रधानमन्त्री निवास बालुवाटारमा जारी बैठकले संघीय संसदमा दोस्रो पटक पेश भएर पारित विधेयक राष्ट्रपतिबाट प्रमाणीकरण नहुनु असंवैधानिक भएको निष्कर्ष गठबन्धन बैठकले निकालेको हो । राष्ट्रपति भण्डारीले प्रतिनिधि सभाबाट दोस्रो पटक पेश भएको नागरिकता विधेयक समय सीमाभित्र प्रमाणीकरण नगरेपछि गठबन्धन दलका शीर्ष नेताहरु छलफलमा जुटेका हुन् । गठबन्धनको बैठक राष्ट्रपति भण्डारीको भूमिकाप्रति केन्द्रित । बैठकमा राष्ट्रपतिले विधेयक प्रमाणीकरण नगरेपछि विकल्पको बारेमा छलफल भइरहेको एक नेताले अन्नपूर्णलाई बताए। विज्ञप्ति निकाल्ने तयारी गरेको कांग्रेस नेता रामचन्द्र पौडेलले जानकारी दिए । नेपाल नागरिकता ऐन २०६३ लाई संशोधन गर्न बनेको विधेयक मंगलबार रातिसम्म प्रमाणीकरण हुनुपर्ने थियो। तर, भएन। पुनर्विचार हुन आवश्यक देखिएकोभनी फिर्ता पठाएको विधेयक संघीय संसद्ले हुबहु पारित गरी पठाएपछि राष्ट्रपति भण्डारीले सो विधेयक प्रमाणीकरण गर्न अस्वीकार गरेकी हुन् । संविधानको धारा ११३ (४) मा राष्ट्रपतिले सन्देशसहित फिर्ता गरेको विधेयकमाथि दुवै सदनले पुनर्विचार गरी प्रस्तुत रूपमा वा संशोधनसहित पारित गरी पुनः पेस गरे १५ दिनभित्र प्रमाणीकरण गर्नुपर्ने व्यवस्था छ। तर, प्रतिनिधिसभाको कार्यकाल समाप्त भएसँगै विधेयक निस्क्रिय भएकाले राष्ट्रपतिले प्रमाणित नगरेको हुनसक्ने संविधानविद्ले बताएका छन्। आजको बैठकमा मंसिर ४ गते हुने प्रतिनिधि सभा तथा प्रदेश सभाको निर्वाचनका लागि सिट बाँडफाँटबारे पनि थप छलफल हुनेछ ।"
कर्णालीका विकास आयोजना अब जलवायुमैत्री,"सुर्खेत : कर्णालीमा सञ्चालन हुने विकास आयोजनाहरू अब जलवायुमैत्री हुने भएका छन्। विकास आयोजनाहरू सञ्चालन गर्दा वातावरणमैत्री र जलवायु अनुकूल बनाउने प्रदेश सरकारले प्रतिबद्धता जनाएको हो। यसका लागि आवश्यक नीति बनाउने तयारी भइरहेको आर्थिक मामिला तथा योजनामन्त्री कृष्णा शाहको भनाइ छ। अन्नपूर्ण मिडिया नेटवर्कको आयोजनामा मंगलबार वीरेन्द्रनगरमा सम्पन्न जलवायु अनुकुलन नेपाल निर्माणका लागि कर्णाली प्रदेश स्तरीय सम्मेलनलाई सम्बोधन गर्दै मन्त्री शाहले कर्णालीमा सञ्चालन हुने विकास आयोजनाहरू अब वातावरण संरक्षण र जलवायु परिवर्तनलाई अनुकूलन बनाउने गरी सञ्चालन हुने बताइन्। उनले भनिन्, कर्णालीमा जलवायु परिवर्तनको असर धेरै छ। मौसम, उत्पादन र मानवीय आनीबानीमा समेत परिवर्तन आएको छ। त्यसका लागि प्रदेश सरकारले अब जलवायुमैत्री विकास गर्छ। योजना निर्माण गर्दा नै जलवायुमैत्री योजना बनाउने छौं। यस्तै, कार्यक्रममा कर्णाली प्रदेशसभाका निवर्तमान सदस्य मीनासिंह रखालले प्रदेश सरकारले ल्याएको वातावरण संरक्षण विधेयकमा आफूहरूले जलवायु परिवर्तनको समस्या र अनुकूलनका लागि आवश्यक सुझाव दिएको बताइन्। उनले भनिन्, प्रदेश सरकारले वातावरण संरक्षणका लागि आवश्यक विधेयक नै पारित गरेको छ। अब त्यसको पूर्ण कार्यन्वयनमा जोड दिनुपर्छ। राजनीतिक दलहरूले पनि अब आफ्ना घोषणापत्रमा जलवायु परिवर्तनको सवाललाई पनि प्राथमिकता दिनुपर्ने उनको भनाइ छ। वीरेन्द्रनगर नगरपालिका प्रमुख मोहनमाया ढकालले जलवायु परिवर्तनको मुद्दामा स्थानीय सरकार सचेत रहेको बताइन्। उनले भनिन्, हामीले नगरमा विपद्सम्बन्धी ऐन बनाएका छौं। वातावरणमैत्री विकासमा पनि प्रतिबद्ध छौं। उनले स्थानीय सरकार वन संरक्षण गर्दै विनास ननिम्त्याउने गरी विकास आयोजना सञ्चालन गर्ने प्रतिबद्धता जनाइन्। कार्यक्रममा अन्नपूर्ण पोष्ट दैनिकका संघीय ब्यूरो प्रमुख रामकला खड्काले अन्नपूर्ण मिडिया नेटवर्कले जलवायु परिवर्तनको सवालमा अभियान सञ्चालन गरिरहेको बताइन्। मिडियाले पनि जलवायु परिवर्तनको न्यूनीकरण र वातावरणमैत्री विकासका लागि तीनै तहका सरकारलाई सचेत र खबरदारी गर्न सक्ने उनको भनाइ छ। कार्यक्रममा उद्योग, पर्यटन, वन तथा वातावरण मन्त्रालयअन्तर्गतको जलवायु परिवर्तन शाखाका अधिकृत रोजिना श्रेष्ठले मन्त्रालयमार्फत प्रदेश वातावरण संरक्षण नीति निर्माण गरी कार्यान्वयनमा ल्याएको जानकारी दिइन्। कर्णालीका १० वटै जिल्लामा जलवायु परिवर्तन अनुकूलनका कार्यक्रमहरू डिभिजन वन तथा अन्य निकायहरूमार्फत सञ्चालन भइरहेको उनको भनाइ छ। त्यस्तै, राष्ट्रिय मानवअधिकार आयोग सुर्खेत कार्यालयका प्रमुख मानबहादुर कार्की, भूमि आयोगका अध्यक्ष श्रीधर पौड्याल र वातावरण अभियन्ताहरूले कर्णालीमा जलवायु परिवर्तनको असर देखिन थालेको र यसको जोखिम बढेको भन्दै तीनै तहका सरकारले यसमा मिलेर काम गर्नुपर्ने सुझाव दिए। कार्यक्रममा महिला अधिकारकर्मी पवित्रा शाहीले विकासको नाममा बढ्दो डोजर आतंक, खोला र नदीमा भइरहेको दोहन र मुहान संरक्षणका अभियान अनिवार्य भइसकेको बताइन्। यस्तै सरोकारवालाले जलवायु परिवर्तनको मुद्दामा तीनवटै सरकारहरू जिम्मेवार बन्नुपर्ने, जलवायु परिवर्तनको विषयलाई स्थानीय पाठ्यक्रममा पनि समावेश गर्नुपर्ने, नागरिकलाई सचेत बनाउनुपर्ने, वृक्षरोपण कार्यक्रम सञ्चालन गर्नुपर्ने, सिमान्तकृत समुदायलाई आयआर्जनमा जोड्नुपर्ने र जलवायु परिवर्तनसम्बन्धी नीति तथा योजनाहरू कार्यान्वयन गर्नुपर्ने सुझाव दिएका छन्। अन्नपूर्ण मिडिया नेटवर्कले जलवायु अनुकूलन नेपाल निर्माणका लागि सातै प्रदेशमा सम्मेलन गर्दै आएको छ।"
के हुन्छ अब नागरिकता विधेयक ?,"काठमाडौं : नेपाल नागरिकता ऐन २०६३ लाई संशोधन गर्न बनेको विधेयक अन्ततः रोकिएको छ। राष्ट्रपति विद्यादेवी भण्डारीले पुनर्विचार हुन आवश्यक देखिएको भनी फिर्ता पठाएको विधेयक संघीय संसद्ले हुबहु पारित गरी पठाएपछि प्रमाणीकरण गर्न अस्वीकार गरेकी हुन्। संविधानको धारा ११३ (४) मा राष्ट्रपतिले सन्देशसहित फिर्ता गरेको विधेयकमाथि दुवै सदनले पुनर्विचार गरी प्रस्तुत रूपमा वा संशोधनसहित पारित गरी पुनः पेस गरे १५ दिनभित्र प्रमाणीकरण गर्नुपर्ने व्यवस्था छ। सर्वोच्च अदालतमा यससम्बन्धी मुद्दा परी विचाराधीन रहेका कारण राष्ट्रपति भण्डारीले प्रमाणीकरण नगरेको स्रोत बताउँछ। नागरिकता मामिलालाई राजनीतिको हतियार बनाइएको र राष्ट्रपतिले पुनर्विचारका लागि पठाएको सन्देशलाई सत्ता गठबन्धनले उपेक्षा गरेको राष्ट्रपति कार्यालय स्रोतको भनाइ छ। संविधानविद् डा भीमार्जुन आचार्य प्रतिनिधिसभाको कार्यकाल समाप्त भएकाले संविधानको धारा १११ (१०) अनुसार यो विधेयक निस्क्रिय भएको बताउँछन्। संसद्को कार्यकाल अन्त्य भएपछि त्यहाँ रहेका विधेयक निस्क्रिय हुने संवैधानिक व्यवस्था छ। यस हिसाबले असोज १ गतेदेखि विधेयक निस्क्रिय भएको मान्नुपर्छ, संविधानविद् डा आचार्य भन्छन्, निस्क्रिय भएको विधेयकलाई प्रमाणीकरण कसरी गर्ने भन्ने कुरा राष्ट्रपतिको हुन सक्छ। प्रमाणीकरण गर्दा पनि निस्क्रिय भएको विधेयकलाई किन भन्ने प्रश्न आउने उनको तर्क छ। भन्छन्, प्रमाणीकरण नगर्दा विरोधीहरूबाट आलोचना भइहाल्छ। कि त असोज १ गतेभन्दा पहिले नै प्रमाणीकरण गरेको भए हुन्थ्यो। १ गतेभन्दा पहिला प्रमाणीकरण नगरेको हुनाले विधेयक निस्क्रिय भयो। संविधानविद् डा विपिन अधिकारी पनि यो विधेयक निस्क्रिय हुने बताउँछन्। १५ दिनभित्र प्रमाणीकरण गरिएन भने नागरिकता विधेयक निस्क्रिय हुन्छ। यसलाई अर्को प्रतिनिधिसभाले हेर्ने भन्ने पनि हुँदैन, संविधानविद् डा अधिकारी भन्छन्, संसद्को अन्त्यसँगै त्यहाँ भएका सबै विधेयक अन्त्य भएको मान्नुपर्छ। प्रमाणीकरण नभएकाले नागरिकता विधेयक पनि निस्क्रिय भयो। नयाँ प्रतिनिधिसभा आएपछि बन्ने नयाँ सरकारले नागरिकता विधेयकलाई नयाँ किसिमले उठाउनुपर्ने उनी बताउँछन्। पूर्वप्रधानन्यायाधीश अनुपराज शर्मा भने नागरिकता विधेयक निस्क्रिय नहुने बताउँछन्। विधेयक जस्तोसुकै आओस्। संसद्ले पारित गरिसकेको छ, पूर्वप्रधानन्यायाधीश शर्मा भन्छन्, दुवै सदनबाट पारित भएकाले संसद् नरहे पनि विधेयक निस्क्रिय भएको मान्न मिल्दैन। सर्वोच्च अदालतका पूर्वन्यायाधीश बलराम केसी प्रतिनिधिसभा अन्त्य भए पनि विधेयक निस्क्रिय नभएको तर्क गर्छन्। काँचो विधेयक मात्र निस्क्रिय हुन्छ। सरकारले पेस गरेको विधेयक अगाडि बढ्न सकेन भने काँचो विधेयक मानिन्छ। यो त संसद्ले प्रक्रिया पूरा गरी प्रतिनिधिसभा र राष्ट्रियसभा दुवैले पास गरेको विधेयक हो, पूर्वन्यायाधीश केसी भन्छन्, नागरिकता विधेयक काँचो नभई परिपक्व भएको विधेयक हो। निस्क्रिय भएको भन्न मिल्दैन। संविधानको धारा १११ मा विधेयक पारित गर्ने विधिको व्यवस्था गरिएको छ। कुनै विधेयक विचाराधीन रहेको अवस्थामा सदनको अधिवेशनको अन्त्य भए पनि त्यस्तो विधेयकमाथि आगामी अधिवेशनमा कारबाही हुन सक्नेछ, उपधारा १० मा लेखिएको छ, तर, कुनै विधेयक प्रतिनिधिसभामा प्रस्तुत भई विचाराधीन रहेको वा प्रतिनिधिसभामा पारित भई राष्ट्रियसभामा विचाराधीन रहेको अवस्थामा प्रतिनिधिसभा विघटन भएमा वा त्यसको कार्यकाल समाप्त भएमा त्यस्तो विधेयक निस्क्रिय हुनेछ। डा आचार्यका अनुसार राष्ट्रपति भण्डारीले प्रमाणीकरण नगरेको अवस्थामा कुनै संवैधानिक संकट निम्तिँदैन। के गर्ने भन्ने कुरा राष्ट्रपतिको स्वविवेकले निर्णय गर्ने कुरा हो। त्यसैले प्रमाणीकरण नहुँदा कुनै संवैधानिक संकट आउँदैन, उनी भन्छन्। डा अधिकारी पनि विधेयक प्रमाणीकरण नभएको अवस्थामा संवैधानिक संकट ननिम्तने बताउँछन्। पूर्वप्रधानन्यायाधीश शर्मा भने राष्ट्रपतिले संविधानको पालना नगरेको मानिने तर्क गर्छन्। पूर्वन्यायाधीश केसीका अनुसार दुवै सदनले पारित गरेर पठाएको विधेयक पुनर्विचारका लागि फिर्ता पठाउने संवैधानिक अधिकार राष्ट्रपतिलाई छ। पुनर्विचार गर्न पठाएको विधेयक जस्ताको तस्तै पारित भएर आएको छ भने पनि प्रमाणीकरण गर्नुपर्छ। प्रमाणीकरणको विषयलाई अपमान ठान्नु हुँदैन, पूर्वन्यायाधीश केसी भन्छन्, समयसीमाभित्र प्रमाणीकरण नगरेर राष्ट्रपतिले संविधानको गम्भीर उल्लंघन गर्नुभयो। प्रमाणीकरण नगरेकाले राष्ट्रपति पदमा बसिरहन नसुहाउने उनको तर्क छ। भन्छन्, संविधानको संरक्षकबाट संविधानको उल्लंघन हुनु शोभनीय होइन। परमादेशका लागि सर्वोच्चमा रिट निवेदन लिएर जान सकिन्छ। संसद् भएको भए त राष्ट्रपतिमाथि महाभियोग लगाउनुपर्ने विषय हो। उनका अनुसार प्रमाणीकरण नगर्दा राष्ट्रिय एवं अन्तर्राष्ट्रिय क्षेत्रमा नकारात्मक सन्देश जान्छ। नेपालको राजनीतिप्रति अन्तर्राष्ट्रिय समुदायको घृणाभाव जागृत हुन्छ। अन्तर्राष्ट्रिय समुदायको हेराई पनि विकृत राजनीतिले ग्रस्तका मुलुकका रूपमा नेपाल परिचित हुने उनको भनाइ छ। डा आचार्यका अनुसार प्राविधिक रूपमा विधेयक निस्क्रिय भइसकेको विधेयकलाई कसरी प्रमाणित गर्ने भन्ने प्रश्न आएको हुन सक्ने बताउँछन्। राष्ट्रपतिलाई प्रश्न गर्ने ठाउँ छैन, उनी भन्छन्, निस्क्रिय भएको विधेयकलाई प्रमाणीकरण कसरी गर्ने भन्ने कुरा राष्ट्रपतिको हुन सक्छ। संविधानको धारा ८१ मा प्रधानमन्त्रीले संघीय संसद्मा पेस गरिने विधेयक नेपालको समसामयिक परिस्थिति र वैदेशिक सम्बन्ध जस्ता विषयमा प्रधानमन्त्रीले राष्ट्रपतिलाई जानकारी गराउनुपर्ने बाध्यात्मक संवैधानिक व्यवस्था छ। १६ साउनमा राष्ट्रपति कार्यालयमा पुगेको उक्त विधेयकलाई राष्ट्रपति भण्डारीले १५ बुँदे सुझाबसहित २९ साउनमा फिर्ता पठाएकी थिइन्। जानकारी, विमर्श र अध्ययनका लागि प्रतिनिधिसभामा फिर्ता पठाइएको सन्देशमा मूलतः प्रादेशिक पहिचान, नागरिकता प्राप्त गरेको व्यक्तिहरूका अनागरिक सन्तान, बाबुको पहिचान र सहयोगको अभावमा राष्ट्रियता निर्धारणमा समस्या र अंगीकृत नागरिकतालगायत विषय समेटिएको थियो। उक्त सन्देशसहित पठाएको विधेयक प्रतिनिधिसभा र राष्ट्रियसभाको विधायन समितिमा सामान्य छलफल भएको थियो। संविधानको धारा ११३ ले राष्ट्रपतिलाई कानुन निर्माण प्रक्रियामा भूमिका दिएको छ। पहिलो, संघीय संसद्को दुवै सदनबाट पारित भएर आएको विधेयक प्रमाणीकरण गर्ने, दोस्रो, सुझावसहित फिर्ता पठाउने, तेस्रो, यसरी फिर्ता पठाएको विधेयक वा संशोधन विधेयक संशोधनसहित वा जस्ताको तस्तै आएमा १५ दिनभित्र प्रमाणीकरण गर्ने। यसमा उपधारा ५ ले राष्ट्रपतिलाई अलिक बलियो बनाएको देखिन्छ। त्यो भनेको राष्ट्रपतिले प्रमाणीकरण नगरेसम्म कुनै विधेयकले कानुनको रूप धारण गर्दैन। यो विधेयक गत साउन १५ गते पहिलो पटक प्रमाणीकरणका लागि राष्ट्रपतिकहाँ पठाइएको थियो। त्यस विधेयक सन्देशसहित फिर्ता पठाउनु अघिल्लो साँझ राष्ट्रपति भण्डारीले प्रधानमन्त्री शेरबहादुर देउवा, कानुनमन्त्री गोविन्दप्रसाद कोइराला, महान्यायाधिवक्ता खम्मबहादुर खातीसँग शीतल निवासमा भेटवार्ता गरेकी थिइन्। भोलिपल्ट साउन २९ गते उनले १५ बुँदे सन्देशसहित पुनर्विचारका लागि विधेयक संसद्मा फिर्ता पठाएकी थिइन्। त्यसपछि सत्ता गठबन्धनमा रहेका दलहरू आक्रोशित भएका थिए। साउन २९ गते प्रतिनिधिसभा बैठकमा विधेयक फिर्ताको सन्देशसहित पत्र पेश भएको थियो। साउन ३१ गते सत्ता गठबन्धन बैठकद्वारा संसदीय प्रक्रिया पूरा गरी प्रमाणीकरणका लागि पुनः राष्ट्रपति समक्ष पठाउने निर्णय भएको थियो। गत भदौ २ गते प्रतिनिधिसभाबाट संशोधन बिना जस्ताको तस्तै विधेयक पारित भएको थियो। त्यसलगत्तै राष्ट्रपतिले प्रमुख राजनीतिक दलका शीर्ष नेताहरूसँग भेटवार्ता तीव्र पारेकी थिइन्। उनले भदौ १३ गते प्रधानमन्त्री देउवा, कांग्रेस महामन्त्री गगन थापालगायत कांग्रेस शीर्ष नेतासँग शीतल निवासमा भेटघाट गरेकी थिइन्। भदौ १३ गते नै प्रतिपक्षी एमाले वरिष्ठ उपाध्यक्ष ईश्वर पोखरेल, उपाध्यक्ष सुवास नेम्बाङ, रामबहादुर थापा, महासचिव शंकर पोखरेलसँग शीतल निवासमा भेटघाट भएको थियो। भदौ १७ गते राष्ट्रिय सभाबाट समेत विधेयक पारित गरेपछि राष्ट्रपतिमाथि प्रमाणीकरण गर्नुपर्ने बाध्यता सिर्जना भएको थियो। संसद्को कार्यकाल अन्त्य भएसँगै त्यहाँ रहेका विधेयक निस्क्रिय हुने संविधानमा उल्लेख छ। राष्ट्रपतिलाई प्रश्न गर्ने ठाउँ छैन। निस्क्रिय भएको विधेयकलाई प्रमाणकीकरण कसरी गर्ने भन्ने कुरा राष्ट्रपतिको हुन सक्छ।डा भीमार्जुन आचार्य, संविधानविद १५ दिनभित्र प्रमाणीकरण नभएकाले नागरिकता विधेयक निस्क्रिय हुन्छ। यसलाई अर्को प्रतिनिधिसभाले हेर्ने भन्ने पनि हुँदैन। राष्ट्रपतिबाट प्रमाणीकरण नहुँदा कुनै संवैधानिक संकट निम्तिँदैन। डा विपिन अधिकारी, संविधानविद् दुवै सदनबाट पारित भएको हो। संसद नरहे पनि विधेयक निस्क्रिय भएको मान्न मिल्दैन।अनुपराज शर्मा, पूर्वप्रधानन्यायाधीश सरकारले पेस गरेको विधेयक अगाडि बढ्न सकेन भने काँचो विधेयक मानिन्छ। यो त संसद्ले प्रक्रिया पूरा गरी प्रतिनिधिसभा र राष्ट्रियसभा दुवैले पास गरेको विधेयक हो। नागरिकता विधेयक काँचो नभई परिपक्व भएको विधेयक हो। निस्क्रिय भएको भन्न मिल्दैन।बलराम केसी, पूर्वन्यायाधीश"
"सत्ता गठबन्धनको बैठक बालुवाटारमा, राष्ट्रपतिको कदमबारे छलफल",काठमाडौं : सत्तारुढ गठबन्धनको बैठक प्रधानमन्त्री निवास बालुवाटारमा बसेको छ। राष्ट्रपति विद्यादेवी भण्डारीले प्रतिनिधि सभाबाट दोस्रो पटक पेश भएको नागरिकता विधेयक समय सीमाभित्र प्रमाणीकरण नगरेपछि गठबन्धन दलका शीर्ष नेताहरु छलफलमा जुटेका हुन्। गठबन्धनको बैठक राष्ट्रपति भण्डारीको भूमिकाप्रति केन्द्रित भएको हो। बैठकमा राष्ट्रपतिले विधेयक प्रमाणीकरण नगरेपछि विकल्पको बारेमा छलफल भइरहेको एक नेताले बताए। गठबन्धनले विज्ञप्ति निकाल्नेसमेत तयारी गरेको बालुवाटार स्रोतले जनाएको छ। नेपाल नागरिकता ऐन २०६३ लाई संशोधन गर्न बनेको विधेयक मंगलबार रातिसम्म प्रमाणीकरण भएन। राष्ट्रपति विद्यादेवी भण्डारीले पुनर्विचार हुन आवश्यक देखिएको भनी फिर्ता पठाएको विधेयक संघीय संसद्ले हुबहु पारित गरी पठाएपछि प्रमाणीकरण गर्न अस्वीकार गरेकी हुन्। तत्कालीन राजा वीरेन्द्र शाहले पनि २०५७ सालमा यस्तै विधेयकमा सर्वोच्च अदालतमा राय माग गरेका थिए। राष्टियतामा गम्भीर खतरा पैदा हुने भएकाले वीरेन्द्रले पनि विधेयक प्रमाणीकरण गर्न अस्वीकार गरेका थिए। अहिलेको संविधानमा सर्वोच्चमा राय लिने प्रावधान नभएकाले राष्ट्रपतिले संसद्मै फिर्ता पठाएकी थिइन्। संविधानको धारा ११३ (४) मा राष्ट्रपतिले सन्देशसहित फिर्ता गरेको विधेयकमाथि दुवै सदनले पुनर्विचार गरी प्रस्तुत रूपमा वा संशोधनसहित पारित गरी पुनः पेस गरे १५ दिनभित्र प्रमाणीकरण गर्नुपर्ने व्यवस्था छ। तर प्रतिनिधिसभाको कार्यकाल समाप्त भएकाले विधेयक निस्क्रिय भएकाले राष्ट्रपतिले प्रमाणित नगरेको हुनसक्ने संविधानविद्ले बताएका छन्। सर्वोच्च अदालतमा यससम्बन्धी मुद्दा परी विचाराधीन रहेका कारण राष्ट्रपति भण्डारीले प्रमाणीकरण नगरेको स्रोत बताउँछ। आजको बैठकमा मंसिर ४ गते हुने प्रतिनिधि सभा तथा प्रदेश सभाको निर्वाचनका लागि सिट बाँडफाँटबारे पनि थप छलफल हुनेछ।
राष्ट्रपतिले चिनियाँ कार्यक्रमलाई सम्बोधन गर्ने,"काठमाडौं : राष्ट्रपति विद्यादेवी भण्डारी चाइनिज पिपुल्स एसोसिएसन फर पिस एन्ड डिसआर्ममेन्टले बुधबार आयोजना गर्ने भर्चुअल कार्यक्रमलाई सम्बोधन गर्ने भएकी छन् । त्यसका लागि भिडियो सम्बोधन रेकर्ड गरेर मंगलबारै पठाइएको छ । उक्त संस्थाले नेपाल सरकारमार्फत राष्ट्रपतिलाई सम्बोधनका लागि गरेको अनुरोधबारे सरकारले बेलामा निर्णय लिएको थिएन । राष्ट्रपतिका जनसम्र्क सल्लाहकार टीका ढकालका अनुसार परराष्ट्रले मंगलबार सम्बोधनका लागि राष्ट्रपतिलाई लेखेर पठाएको थियो । परराष्ट्रले लेखेर पठाएको सम्बोधन राष्ट्रपतिले रेकर्ड गरेर पठाउनुभएको हो, ढकालले भने ।"
राष्ट्रपतिको निर्णय राष्ट्रहित अनुकुल छ : थापा,"काठमाडौं : राप्रपा नेपालका अध्यक्ष कमल थापाले राष्ट्रपतिको निर्णय राष्ट्रहित अनुकुल भएको टिप्पणी गरेका छन्। राष्ट्रपति विद्यादेवी भण्डारीले पुनर्विचार हुन आवश्यक देखिएको भनी फिर्ता पठाएको विधेयक संघीय संसद्ले हुबहु पारित गरी पठाएपछि प्रमाणीकरण गर्न अस्वीकार गरेपछि उनले यस्तो बताएका हुन्। संविधानअनुकूल संशोधन नगरिएको नागरिकता विधेयक प्रमाणीकरण नगर्ने राष्ट्रपतिको निर्णय स्वभाविक भएको उनको भनाई छ। प्रादेशिक पहिचानसहितको नागरिकता, महिलाहरूको लैंगिक हकको कार्यान्वयन, वैवाहिक अंगीकृत नागरिकता सम्बन्धमा संविधानअनुकूल संशोधन नगरिएको नागरिकता विधेयक प्रमाणीकरण नगर्ने राष्ट्रपतिको निर्णय स्वभाविक छ। थापाले बुधबार बिहान भने, राष्ट्रपतिको निर्णय राष्ट्रहित अनुकुल छ। संविधान संरक्षकको जिम्मेवारी निर्वाह भएको छ। थापाले राजनीतिक स्वार्थ परिपूर्तिका लागि संविधान र राष्ट्रहितलाई तिलांजलि दिने सरकारको प्रयास असफल भएको प्रतिक्रिया दिए। उनले राष्ट्रपति भण्डारीको यो निर्णय ईतिहासले सदैव प्रशंसा गर्ने बताए। राजनीतिकरुपमा विवादमा पर्ला, तर राष्ट्रपति विद्या भण्डारीको यो निर्णय ईतिहासले सदैव प्रशंसा गर्नेछ। थापाले भने, राजा वीरेन्द्रले समेत राष्ट्रहित विपरितको नागरिकता विधेयकमा लालमोहर लगाउन अस्वीकार गरेको सर्वविदितै छ। संविधानको धारा ११३ (४) मा राष्ट्रपतिले सन्देशसहित फिर्ता गरेको विधेयकमाथि दुवै सदनले पुनर्विचार गरी प्रस्तुत रूपमा वा संशोधनसहित पारित गरी पुनः पेस गरे १५ दिनभित्र प्रमाणीकरण गर्नुपर्ने व्यवस्था छ। सर्वोच्च अदालतमा यससम्बन्धी मुद्दा परी विचाराधीन रहेका कारण राष्ट्रपति भण्डारीले प्रमाणीकरण नगरेको स्रोत बताउँछ। नागरिकता मामिलालाई राजनीतिको हतियार बनाइएको र राष्ट्रपतिले पुनर्विचारका लागि पठाएको सन्देशलाई सत्ता गठबन्धनले उपेक्षा गरेको राष्ट्रपति कार्यालय स्रोतको भनाइ छ। १६ साउनमा राष्ट्रपति कार्यालयमा पुगेको उक्त विधेयकलाई राष्ट्रपति भण्डारीले १५ बुँदे सुझाबसहित २९ साउनमा फिर्ता पठाएकी थिइन्। जानकारी, विमर्श र अध्ययनका लागि प्रतिनिधिसभामा फिर्ता पठाइएको सन्देशमा मूलतः प्रादेशिक पहिचान, नागरिकता प्राप्त गरेको व्यक्तिहरूका अनागरिक सन्तान, बाबुको पहिचान र सहयोगको अभावमा राष्ट्रियता निर्धारणमा समस्या र अंगीकृत नागरिकतालगायत विषय समेटिएको थियो।"
खुकुरी प्रहारबाट एक भुटानी शरणार्थीको मृत्यु,झापा : खुकुरी प्रहारबाट एक भुटानी शरणार्थीको मृत्यु भएको छ। खुकुरी प्रहारबाट दमकस्थित बेलडाँगी भुटानी शरणार्थी शिविरमा बसोबास गर्दै आएका एलबी गुरुङ नामले चिनिने ४६ वर्षीय लालबहादुर गुरुङको मृत्यु भएको इलाका प्रहरी कार्यालय दमकले जनाएको छ। झापा र इलामको सीमा नजिक पर्ने रतुवा खोलाको पुलमा बुधवार अपराह्न साढे ४ बजे गुरुङमाथि खुकुरी प्रहार गरिएको थियो। गुरुङको खुट्टा र हातमा गहिरो चोट लागेको थियो। त्यसपछि घटनास्थल पुगेका प्रहरीले उनलाई उद्धार गरी उपचारका लागि लाइफलाइन अस्पताल पुर्याएका थिए। त्यहाँ उपचार सम्भव नभएपछि थप उपचारका लागि बिर्तामोडस्थित बीएण्डसी अस्पताल लगिएको र उनको सोही अस्पतालमा उपचारको क्रममा मृत्यु भएको हो। प्रहरी स्रोतका अनुसार गुरुङ आज चुलाचुली क्षेत्रका युवाहरूसँग झगडा गर्न त्यसतर्फ गएका थिए। झगडा गर्ने क्रममा चुलाचुलीका एक दर्जन बढी युवाहरूले उनलाई घेरेर खुकुरी प्रहारसँगै आक्रमण गरेको जनाइएको छ। यसअघि गुरुङ विभिन्न अपराधको घटनामा संलग्न भई पटकपटक जेल सजाय भोगिसकेका थिए। केही समयअघि मात्र उनी जेलबाट छुटेर आएर शरणार्थी शिविरमा बस्दै आएका थिए।
कपनमा भीषण आगलागी,काठमाडौं : काठमाडौंको कपनमा भीषण आगलागी भएको छ। प्रहरीका अनुसार कपनको राम मन्दिर नजिकै एक तीन तले घरमा आगलागी भएको हो। काठमाडौं उपत्यकाका तीन वटै जिल्लाका दमकलहरु त्यहाँ पुगेको प्रहरीले जनाएको छ। प्रहरीले आगलागी नियन्त्रण गर्ने प्रयास भइरहेको बताएको छ।
कपनमा आगलागी हुँदा तीन जनाको मृत्यु,"काठमाडौं : कपनको राम मन्दिर नजिकै भएको आगलागीमा तीन जनाको मृत्यु भएको छ। जिल्ला प्रहरी परिसर काठमाडौंका प्रमुख एसएसपी भरतबहादुर बोहोराले ट्रेकिङसम्बन्धी काम गर्ने कार्यालयमा आगलागी भएको जानकारी दिएका छन्। भूइँतलामा अक्सिजन सिलिण्डर पड्कियर आगलागी भएको हो। बेलुकी पौने ७ बजेतिर ठूलो आवाजसँगै आगो लागेको प्रत्यक्षदर्शीको भनाइ छ। बोहोराका अनुसार मृतकको पहिचान खुलेको छैन। आगलागी नियन्त्रणमा लिन काठमाडौं, ललितपुर र भक्तपुरको दमकल प्रयोग गरिएको उनले बताए।"
क्षमताभन्दा तेब्बर बालक राखिएको जयेन्द्र बाल सुधार गृहमा ३ तले नयाँ भवन,"आसमानपुर : जयेन्दु बाल सुधार गृहको नवनिर्मित तीन तले भवनको उद्घाटन गरिएको छ । बाँकेको डुडुवा गाउँपालिका६ आसमानपुरमा ७० जनाको क्षमता रहेको बाल सुधार गृहमा २११ जनालाई राखिएको थियो । महिला बालबालिका तथा जेष्ठ नागरिक मन्त्री उमा रेग्मीले बुधबार बाल सुधार गृहको तीन तले भवनको उद्घाटन गरेकी हुन् । दुई करोड एक लाख रुपैयाँमा निर्माण गरिएको २१९४० वर्गमिटरमा बनेको यो भवनमा ठूल्ठूला हलसहित १० वटा रहेका छन् । जहाँ पुस्तकालय, स्टडी रुम, किचन, डाइनिङ, स्टोर, काउन्सिलिङ रुम हरेक तलामा स्नान कक्षसहितको शौचालय रहेका छन् । बाल सुधार गृह प्रमुख बिमला काउचा मगरले नयाँ भवनमा चाँडै नै १८ वर्षभन्दा माथिका किशोरहरुलाई राखिने बताइन् । अहिले बालक र किशोरलाई सँगै राखिएको छ । कार्यक्रममा मन्त्री रेग्मीले बाल सुधार गृहका लागि आवश्यक पर्ने बजेट र थप पूर्वाधार निर्माणका लागि बजेट विनियोजन गर्ने प्रतिबद्धता जनाइन् । बाल सुधार गृहका लागि जग्गा उपलब्ध गराउन पहल गर्ने मन्त्रालयका पूर्वमन्त्री सर्वदेव ओझाले पनि बाल सुधार गृहका लागि राज्यले सधैं सहयोगी भावना हुनुपर्नेमा जोड दिएका थिए । बाल सुधार गृहको समस्या र जग्गादाता जयकेश सिंहले आफ्नो संघर्षमय विगतबारे सुन्दा निकै भावुक हुँदै आँसु झारेका महिला तथा बालबालिका विभागका महानिर्देशक कृष्णप्रसाद पराजुलीले बाल सुधार गृहलाई मापदण्ड अनुसार नै सञ्चालन गर्ने प्रतिबद्धता जनाएका थिए । कार्यक्रममा जिल्ला समन्वय समिति बाँकेका प्रमुख ज्ञानेन्द्र चौधरी, राष्ट्रिय बाल अधिकार परिषद्का सदस्य सचिव इन्द्रादेवी ढकाल, बाँकेका प्रमुख जिल्ला अधिकारी सूर्यबहादुर खत्री, युसेप नेपालका उप निर्देशक केशव सुवाल, जग्गादाता जयकेश सिंह, अधिवक्ता वसन्त गौतम, नेपाली कांग्रेस बाँकेका सचिव सुधांशु कोइरालालगायतले बाल सुधार गृहको सुधारका लागि धारणा राखेका थिए । जग्गादाता सिंह र ठेकेदारलाई सम्मान कार्यक्रममा जयेन्दु बाल सुधार गृहको जग्गादाता र भवन निर्माण गर्ने ठेकेदार कम्पनीलाई सम्मान गरिएको थियो । नेपालगन्ज उपमहानगरपालिका९ का जयकेश सिंह र उनकी पत्नी इन्दु सिंहलाई मन्त्री रेग्मीले दोसल्ला र कदर पत्रले सम्मान गरेकी हुन् । सिंंहले स्वमातापिता तप्तबहादुर सिंह र हेमरानी सिंहको नाममा रहेको चार बिघा दुई कठ्ठा जग्गा बाल सुधार गृहलाई दान गरेका थिए । सिंहले सरकार भन्दा ठूलो ट्रष्टि आफ्ना लागि अर्को नभएको र हजारौं हजार छोराहरुको भविष्यका लागि जग्गा दान दिएको बताए । सोही अवसरमा बाल सुधार गृहको नयाँ भवन निर्माण गर्ने ठेकेदार कम्पनी यादव कन्ट्रक्सनका सीताराम गोडियालाई पनि सम्मान गरिएको थियो । यो कम्पनीले लक्ष्यभन्दा ६ महिना पहिले नै भवन निर्माण गरेर हस्तान्तरण गरेको छ । ५५० पुस्तक र ९ थान दराज सहयोग बाल सुधार गृहकोे पुस्तकालयका लागि प्रकाशन गृह, बैंक तथा वित्तीय संस्था लगायतले ५५० वटा पुस्तक र ९ वटा पुस्तक राख्ने दराज सहयोग गरेका छन् । बाँकेका प्रमुख जिल्ला अधिकारी सूर्यबहादुर खत्री, मदन पुरस्कार गुठी र जिल्ला हुलाक कार्यालय बाँकेका प्रमुख गोविन्दप्रसाद पाण्डेको पहलमा एकएक सय गरी तीन सय पुस्तक हस्तान्तरण गरेका थिए । त्यस्तै सेन्चुरी कमर्सियल बैंकले ५० पुस्तक र ७ थान दराज र माछापुच्छे बैंकले ५० पुस्तक र २ थान दराज सहयोग गरेका थिए । माछापुच्छे पुस्तक भण्डार, काठमाडौंको नीमा पुस्तक पब्लिकेशन र एभरेष्ट पुस्तक भण्डारले ५०५० वटा पुस्तक उपलब्ध गराएका थिए ।"
अवैधरुपमा ल्याउँदै गरेको सुनसहित तीन जना पक्राउ,"काठमाडौं : त्रिभुवन अन्तर्राष्ट्रिय विमानस्थलबाट अवैध रुपमा ल्याउँदै गरेको सुनसहित प्रहरीले तीन जनालाई पक्राउ गरेको छ। विमानस्थलका अनुसार पक्राउ पर्नेमा मोरङ सुन्दर हरैचा नगरपालिका९ घर भएका २४ वर्षीय हिमाल पौडेल, सुर्खेत वीरेन्द्रनगर नगरपालिका१ घर भएका १९ वर्षीय कवीन्द्र विश्वकर्मा र कालीकोट पलाता गाउँपालिका७ घर भएका २५ वर्षीय जीवराज बम रहेका छन्। हिमालय एयरलाइन्सको उडानबाट आज दिउँसो दुबईदेखि काठमाडौँ आएका उनीहरुलाई विमानस्थलको अन्तर्राष्ट्रिय आगमन टनेल गेटमा प्रहरीले जाँच गर्ने क्रममा अवैध सुनसहित पक्राउ गरेको हो। पक्राउ परेकाहरुबाट भन्सार छली ल्याएको एकएक थान सुनको सिक्री र एकएक थान औँठी गरी करिब एक सय ग्राम सुन फेला परेको त्रिभुवन अन्तर्राष्ट्रिय विमानस्थल भन्सार कार्यालयका सूचना अधिकारी मधुकुमार पौडेलले जानकारी दिए।"
खोला तर्ने क्रममा दुई जनाको बगेर मुत्यु,"दैलेख : दैलेखमा खोला तर्ने क्रममा बगेर दुई जना पुरुषको मृत्यु भएको छ। मृत्यु हुनेमा भैरबी गाउँपालिका२ का ४३ वर्षीय बीरबहादुर थापा र महाबु गाउँपालिका३ का कृष्णबहादुर बुढा रहेको जिल्ला प्रहरी कार्यालय दैलेखका प्रहरी नायब उपरीक्षक (डिएसपी) भुवनेश्वरप्रसाद साहले जानकारी दिए। उनका अनुसार मृतक थापा र बुढा नाताले सम्धी हुन्। बीरबहादुरले सम्धी कृष्णबहादुरलाई घर पुर्याउन जाँदा भैरबी गाउँपालिका२ ढाडेमेली भन्ने ठाउँमा खोला तर्ने क्रममा दुवैलाई खोलाले बगाएको प्रहरीले प्रारम्भिक अनुसन्धानबाट खुलेको छ। मृतक दुवैको शव भैरबी गाउँपालिका१ भीरखेत खोली बजारस्थित छामघाट खोलाको पुल नजिकै खोलामा भेटिएको डीएसपी शाहले बताए। दुवै जनाको शव खोलामा थियो, खोलाबाट शव निकालेर पोस्ट मार्टमका लागि दैलेख जिल्ला अस्पतालमा ल्याईएको छ, डीएसपी शाहले भने।"
राष्ट्रपति भण्डारीको जनकपुरमा पुत्ला दहन,जनकपुरधाम : जनकपुरधाममा मधेस केन्द्रित दलहरुले राष्ट्रपति विद्यादेवी भण्डारीको पुत्ला दहन गरेको छ। प्रतिनिधिसभा र राष्ट्रियसभा दुवै सदनबाट दोस्रोपटक प्रमाणीकरणका लागि राष्ट्रपतिसमक्ष पुर्याइएको नागरिकता विधेयक राष्ट्रपति भण्डारीले प्रमाणिकरण नगरेपछि पुत्ला दहन गरेको हो। बृषेश चन्द्रलाल नेतृत्वको तराई मधेस लोकतान्त्रिक पार्टीले राष्ट्रपति भण्डारीले नागरिकता विधेयक प्रमाणीकरण नगरेको भन्दै बुधबार स्थानीय जनकचोकमा उनको पुत्ला दहन गरेका हुन्। तमलोपाकी नेतृ विभा ठाकुरले संविधानको घोर उल्लंघन र आफ्नै देशको जनताविरुद्ध षड्यन्त्र गर्ने व्यक्ति कुनै पनि दृष्टिले राष्ट्रपति पदको निमित्त एक क्षणको लागि पनि योग्य हुन नसक्ने बताउँदै पुत्ला दहन गरेकी हुन्। त्यस्तै लोकतान्त्रिक समाजवादी पार्टी नेपालले जनकपुरधाममा चक्काजाम गरेको छ। नागरिकता विधेयक प्रमाणीकरण नगरेको भन्दै राष्ट्रपति भण्डारीको विरोधमा लोसपाले स्थानीय पिडारी चोकमा चक्काजाम गरेको हो। लोकतान्त्रिक युवा संघका जिल्ला अध्यक्ष प्रशान्त झाले राष्ट्रपतिले संविधानलाई अवज्ञा गरेकाले आफूहरू बाध्य भएर आन्दोलनमा आएको बताए। त्यस्तै जनता समाजवादी पार्टीले समेत जनकचोकमा राष्ट्रपति भण्डारीको पुत्ला दहन गरेको छ। यसअघि बुधबार बिहान सिरहामा जनमत पार्टीले राष्ट्रपति भण्डारीविरुद्ध प्रदर्शन गरेका थिए।
"पहिरो पन्छाउँदै, बाटो खुलाउँदै चुमबासी","गोरखा : चुमनुब्री ६ लोक्पामा डेढ महिनादेखि अवरुद्ध बाटो स्थानीयबासीले खुलाउन थालेका छन् । मनसुन पातलिँदै जान थालेपछि डुयुखोला र सर्दीखोला बीचको आठसय मिटर फराकिलो पहिरो गाउँले मिलेर पन्छाउन सुरु गरेको वडाअध्यक्ष सरोज लामाले जानकारी दिए । मंगलबारदेखि स्थानीयबासी मिलेर पहिरो फाल्दै बाटो खुलाउन सुरु गरिएको छ,' लामाले भने, 'बाटो अवरुद्ध हुँदा डेढ महिनादेखि खाद्यान्न ढुवानी गर्न पनि पाइएको छैन । स्थानीयबासी पनि आवतजावत गर्न पाएका छैनन् । चुमभ्याली जाने पर्यटकहरु पनि हिँड्न पाएका छैनन् । त्यसैले गाउँलेहरु मिलेर बाटो खुलाउन सुरु गरिएको हो । पहिरो पन्छ्याएर बाटो खुलाएबापत लाग्ने खर्च गाउँपालिकाको विपत व्यवस्थापन कोषबाट व्यवस्थापन हुने उनले बताए । यहाँ पहिलो पटक गत वर्षको असारमा पहिरो गएको थियो । सोही ठाउँमा गत असारमा फेरि पहिरो थपिएको हो । पहिरो पन्छाउन अझै दुई दिन लाग्ने स्थानीय सेराप गुरुङले बताए । मंगलबारबाट पहिरो पन्छाउन सुरु गरिएको हो,' उनले भने, 'अलिअलि पन्छ्याएर मान्छे र खच्चड हिँड्न मिल्ने बनाइएको छ । एकदिनमा ५० मिटर जति पन्छ्याउन सकिन्छ । आठसय मिटर पहिरो पन्छाउन अझै दुईतीनदिन लाग्न सक्छ । माथिबाट पहिरो झरिरहने र सिँधै तल स्यार खोलामा पुग्ने हुँदा काम गर्न ज्यादै जोखिम रहेको उनको भनाइ छ । दैनिक उपभोग्य वस्तु, सरकारी तथा गैरसरकारी संस्थाका योजनाका सामान ढुवानी गर्न पनि बाटो खुलाउन अपरिहार्य भएको उनले बताए । पहिरो पन्छ्याउने काम ज्यादै जोखिमपूर्ण रहेको सेरापको भनाइ छ । डाँडामा एकजना हेरालु राखेका छौँ । काम गर्दैगर्दा पहिरो झर्यो भने हेरालुले सिठ्ठी बजाउँछ अनि हामी भाग्छौँ,' उनले भने, 'भागेको भागै गर्नुपर्छ । ज्यान खुकुरीको धारमा राखेर काम गरिरहेका छौँ ।"
डेंगुबाट बागमती प्रदेशमा ११ जनाको मृत्यु,"हेटौँडा : बागमती प्रदेशमा डेंगु संक्रमणबाट ११ जनाको मृत्यु भएको छ। स्वास्थ्य निर्देशनालय बागमती प्रदेशको तथ्याङ्क अनुसार उक्त संक्रमणका कारण मकवानपुरसहित अन्य ६ जिल्लामा गरी ११ जनाको मृत्यु भएको हो। स्वास्थ्य निर्देशनालय बागमती प्रदेशका प्रमुख महेश्वर श्रेष्ठले डेंगुबाट काठमाडौँमा चार, ललितपुरमा दुई , सिन्धुपाल्चोकमा दुई, मकवानपुरका एक , सिन्धुलीमा एक जना र धादिङमा एक जनाको मृत्यु भएको जानकारी दिए। यसैगरी प्रदेशमा हालसम्म १३ हजार तीन सय ७५ जना डेंगुका बिरामी फेला परेको छ। ती सबैभन्दा धेरै ललितपुर जिल्लामा चार हजार आठ सय ७८ मा डेंगुका बिरामी फेला परेका छन्। यसैगरी, काठमाडौंमा चार हजार छ सय ७४, मकवानपुरमा एक हजार आउ सय १०, भक्तपुरमा सात सय १३, चितवनमा चार सय २९ र धादिङमा तीन सय ९९ जना डेंगुको बिरामी फेला परेको स्वास्थ्य निर्देशनालयले जनाएको छ।"
"सन् २०६० सम्ममा मोटोपन गम्भीर समस्या बन्ने, कुन देशमा पर्छ धेरै असर?","विश्व स्वास्थ्य संगठनका अनुसार हाल विश्वभर १९ बिलियन भन्दा बढी मानिस मोटोपन र अधिक तौलको समस्याबाट ग्रसित छन्। समाचार एजेन्सी एएफपीका अनुसार यी समस्याहरु बढ्दै गएको संकेत देखिएको छ । बीएमजे ग्लोबल हेल्थ जर्नलमा प्रकाशित नयाँ अध्ययनले सन् २०६० सम्ममा यस समस्याले विश्व अर्थतन्त्रमा ठूलो प्रभाव पार्ने र कुल गार्हस्थ्य उत्पादनमा तीन प्रतिशत कमी हुने देखाएको छ । यसको सबैभन्दा धेरै असर चीन, अमेरिका र भारतमा देखिनेछ । सबैभन्दा कम प्रभावित त्रिनिदाद, टोबागो र संयुक्त अरब इमिरेट्स हुने अध्ययले देखाएको छ। बीबीसी"
अप्राकृतिक मैथुन मुद्दामा गैसस अध्यक्ष कारागार चलान,"विराटनगर : गैर सरकारी संस्था महासंघ (गैसस) मोरङका अध्यक्ष राजेन्द्र ढकाल अप्राकृतिक मैथुन मुद्दामा कारागार चलान भएका छन्। जिल्ला अदालत मोरङले बुधबार पुर्पक्षका लागि थुनामा राख्न आदेश दिएपछि ढकाललाई मोरङ जिल्ला कारागार चलान गरिएको छ। अदालतका सूचना अधिकारी हेमबहादुर बुढाथोकीका अनुसार न्यायाधीश गायत्रीप्रसाद रेग्मीको इजलासले उनलाई थुनामा राख्न आदेश दिएको हो। पछि ठहरेबमोजिम हुने गरी तत्काल प्राप्त प्रमाणका आधारमा निज प्रतिवादीलाई थुनामा राखेर मुद्दाको पुर्पक्ष गर्नु, आदेशमा भनिएको छ। जिल्ला सरकारी वकिल कार्यालय मोरङले ढकालविरुद्ध मंगलबार अदालतमा अप्राकृतिक मैथान मुद्दा दर्ता गरेको थियो। वादी नेपाल सरकार र प्रतिवादी ढकाल पक्षका कानुन व्यवसायीबीचको थुनछेक बहस सकिएपछि मुद्दामा अदालतले आदेश दिएको सूचना अधिकारी बुढाथोकीले बताए। विराटनगर महानगरपालिका१२ मा अभिभावकसँग बस्दै आएका १२ वर्षीय बालकलाई अप्राकृतिक मैथुन गरेको आरोप ढकालमाथि छ। उनीविरुद्ध प्रहरीमा किटानी जाहेरी पर्यो। जाहेरी परेपछि प्रहरीले गत भदौ १६ गते पक्राउ गरेर ढकाललाई अनुसन्धानको दायरामा ल्याएको थियो। प्रहरीले अनुसन्धान सकेर मिसिल बुझाएपछि सरकारी वकिल कार्यालयले अभियोगपत्र तयार पार्दै ढकाललाई प्रतिवादी बनाएर अदालतमा मुद्दा दायर गरेको हो। ५० वर्षीय ढकाल एजुकेसन हेल्पलाइन नामक संस्थाका अध्यक्ष पनि हुन्।"
"सेयर बजारमा दोहोरो अंकको सुधार, कारोबार रकम ७२ करोडमा झर्यो",काठमाडौं : सेयर बजारमा दोहोरो अंकको सुधार आएको छ। अघिल्लो कारोबार दिन मंगलबार ३८ अंकको गिरावट आएको बजारमा आज ११२२ अंकले वृद्धि भएर १८४८८२ विन्दुमा पुगेको छ। नेप्से दोहोरो अंकले बढे पनि कारोबार रकम भने घटेको छ। आज ७२ करोड १२ लाख ५९ हजार रुपैयाँ बराबरको मात्रै सेयर कारोबार भयो। मंगलबार १ अर्ब २२ लाख ९६ हजार बराबरको सेयर कारोबार भएको थियो। आज कारोबारमा आएका १३ समूहमध्ये १२ को सूचक बढ्यो भने एकको मात्र घटेको हो। म्युचुअल फण्ड समूहको सूचक ०४४ प्रतिशतले ओरालो लागेको छ। फाइनान्स समूहको सूचक सर्वाधिक १७९ प्रतिशतले बढेको छ। आज सामलिङ पावर कम्पनीको सेयर मूल्यमा सकारात्मक सर्किट लाग्यो।
घरको दुई तालाबाट खसेर मजदुरको मृत्यु,विराटनगर : विराटनगर महानगरपालिका७ मा निर्माणाधीन घरबाट खसेर घाइते भएका एकजना मजदुरको उपचारका क्रममा मृत्यु भएको छ । मुकेश पोठारीको निर्माणाधीन घरको दुई तलामाथिबाट खसेर घाइते भएका मोरङको जहदा गाउँपालिका४ का ४० वर्षीय अशोक पञ्जियारको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार काठको काम गर्ने क्रममा गत सोमबार निर्माणाधीन घरको माथिबाट खसेर पञ्जियार घाइते भएका थिए । विराटनगरको विराट नर्सिङ होम एवं विराटनगर अस्पतालमा उपचारका क्रममा बुधबार बिहान ११ बजेतिर मृत्यु भएको प्रहरीले जनाएको छ । कोसी अस्पतालमा पोस्टमार्टम गरेर अन्त्येष्टिका लागि शव परिवारलाई जिम्मा लगाइएको छ । प्रहरीले घटनाको अनुसन्धान भइरहेको जनाएको छ ।
सरोकारवालाहरूले भने निशुल्क शिक्षा भ्रममात्र,"काठमाडौं : संविधान र कानुनले विद्यालय तहको शिक्षा निःशुल्क हुने व्यवस्था गरे पनि व्यवहारमा कार्यान्वयन नभएको सरोकारवालाहरुले गुनासो गरेका छन्। संविधानले नै आधारभूत तहका शिक्षा निःशुल्क र अनिवार्य तथा माध्यमिक तहको शिक्षा निःशुल्क हुने सुनिश्चित गरेको छ। तर, हालसम्म यसको कार्यान्वयन नभएको र निःशुल्क शिक्षा व्यवहारमा भ्रममात्र सावित भएकोमा सरोकारवालाहरुको जोड थियो। बुधबार राजधानीमा आयोजित निशुल्क शिक्षा खोइ विषयक अन्तर्क्रियामा बोल्दै शिक्षाविद् डा विष्णु कार्कीले निःशुल्क शिक्षा सम्भव नै नभएको ठोकुवा गर्दै निःशुल्कका नाममा झुटको खेती भइरहेको आरोप लगाए। उनले विभिन्न राजनीतिक स्वार्थको लागि पटकपटक निःशुल्क शिक्षाको भ्रमको खेती भएको बताए। पहिले निःशुल्क शिक्षा भनेर पाठ्यपुस्तकमा सीमित गरियो, तर हालसम्म पनि समयमा किताब नपुग्ने समस्या भइरहेको छ। पछि फेरि अर्को चुनाव आउँदा निःशुल्क शिक्षाका नाममा शिक्षकको निःशुल्क व्यवस्थापन भनियो, तर यसमा पनि विद्यालयहरुलाई शिक्षकको दरबन्दी पुग्दैन र सधैं दरबन्दीको नाममा विद्यालयहरुले शुल्क लिइरहेका छन्,' उनले भने। शिक्षामा विगत ४७ वर्षदेखिका रिर्पोटहरु केलाउँदा प्रति एक विद्यार्थीहरुमा आर्थिक भार निक्कै थपिएको छ। शिक्षाविद् कार्कीका अनुसार १९७५ मा प्रति विद्यार्थी ५० रुपैयाँ शुल्क थियो भने १९९५ मा ९७५ रुपैयाँ, २०१५ मा १५ हजार र हालसम्म प्रति विद्यार्थी २५ हजार रुपैयाँ शुल्क खर्च भइरहेको छ। शिक्षाविद् प्राडा विनय कुसियत सरकारले शिक्षामा बजेट २५ गुणाले बढाउनुपर्ने बताए। उनले सरकारले अन्य भौतिक गतिविधिहरुमा लगानी गरे पनि गणस्तरीय र समतामूलक शिक्षाका लागि लगानी नगरेको दाबी गरे। त्यस्तै शिक्षा, विज्ञान तथा प्रविधि मन्त्रालयका प्रवक्ता दिपक शर्माले संविधानले व्यवस्था गरेको बाहेक कुनै पनि शीर्षकमा शुल्क लिन नपाइने बताए। निःशुल्क शिक्षा नियमावली २०७७ को प्रावधानअनुसार निःशुल्क भन्नाले विद्यार्थीलाई भर्ना हुन आएबापत, शिक्षा दिएबापत, परीक्षा लिएबापत र पाठ्यपुस्तकको नाममा विद्यालयले शुल्क लिन पाइन्नँ, उनले भने। उनले कानूनले निषेधित गरेका विषय बाहेकमा शुल्क लिन नपाइने भएपनि विद्यालयले दिएका अतिरिक्त सेवाहरुमा सहयोगका रुपमा पैसा लिन पाइने बताए। विद्यालयलाई अन्य समाजसेवी, चन्दा दाताहरुले तथा अभिभावकहरुले दिने सहयोगलाई शुल्क भन्न मिल्दैन, तर स्थानीय सरकारले बनाएको कार्यविधिअनुसार मात्र सहयोग लिन पाइन्छ,' शर्माले भने।"
ललितपुरको कवाडी गोदाममा आगलागी : तीनजना घाइते,"ललितपुर : ललितपुरको बागडोलमा रहेको एक कवाडी गोदाममा आगलागी हुँदा तीनजना घाइते भएका छन्। घाइते हुनेमा शिव नारायण पोदार, राम आशिष साह र गणेश गुरुङ्ग रहेको ललितपुर प्रहरी प्रवक्ता एसपी सुधिर राज शाहीले जानकारी दिए। प्रहरी प्रवक्ता एसपी शाहीका अनुसार पोदार र गुरुङ गम्भीर घाइते भएका छन्। प्रकाश खत्रीको जग्गामा भाडामा रहेको बच्चा साहको कागजको कवाडी गोदाममा करेन्ट सइ भइ आगलागी भएको प्रहरीले जनाएको छ । आगलागीको सूचना प्राप्त भएपछि सेना, प्रहरी, शसस्त्र प्रहरी र उपत्यकाका ४ वटा दमकलको सहयोगले २ घण्टापछि आगो नियन्त्रणमा आएको थियो। आगलागीबाट क्षतिको विवरण आउन बाँकी रहेको प्रहरीले जनाएको छ ।"
खरिदारविरुद्ध २० लाखको भ्रष्टाचार मुद्दा,काठमाडौं : अख्तियार दुरुपयोग अनुसन्धान आयोगले खरिदार राजेन्द्र बहादुर भण्डारीविरुद्ध भ्रष्टाचार मुद्दा दायर गरेको छ। जुम्ला चन्दननाथ नगरपालिका पञ्जिकरण शाखा प्रमुख खरिदार भण्डारीले सामाजिक सुरक्षा भत्तासमेतको रकम हिनामिना गरेको आरोपमा बुधबार विशेष अदालतमा भ्रष्टाचार मुद्दा दायर गरेको आयोगका प्रवक्ता श्यामप्रसाद भण्डारीले जानकारी दिए। सामाजिक सुरक्षा भत्तासमेतको रकम हिनामिना गरेको उजुरीका आधारमा अनुसन्धान गर्दा भण्डारीले २० लाख अठहत्तर हजार ६ सय रुपैयाँ भ्रष्टाचार गरेको पाइएको आयोगले जनाएको छ। अख्तियारका अनुसार भण्डारीले सो रकम बैंकमार्फत लाभग्राहीको खातामा जम्मा नगरी आफ्नो र आफ्नो नाबालक छोराको खातामा जम्मा गरेको पाइएको हो। भण्डारीले आ व २०७४।०७५ देखि आ व २०७६।०७७ सम्म सामाजिक सुरक्षा भत्तामा हिनामिना गरेको पाइएको अख्तियारले जनाएको छ।
रुसी दुतावासअगाडि धर्ना : युक्रेनमा आक्रमण रोक्न आग्रह,"काठमाडौं : मानव अधिकार तथा शान्ति समाजले ४१ औँ अन्तर्राष्ट्रिय शान्ति दिवस (२१ सेप्टेम्बर)का अवसरमा असोज ५ गते रुसी दुतावासअगाडि धर्ना दिएका छन्। उनीहरुले रुसलाई युक्रेनमाथिको आक्रमण तत्काल रोक्न र युक्रेनको सार्वभौमसत्ताको सम्मान गर्न आग्रह गरेका छन्। काठमाडौंस्थित रुसी राजदुतावास अगाडि आधा घण्टासम्म भएको धर्नामा शान्तिवादीहरुले 'रुस : युक्रेनको सार्वभौमसत्ताको सम्मान गर', 'रुस : युक्रेनबाट तत्काल सैनिक फिर्ता गरि युद्ध अन्त्य गर', 'रुस : युद्ध रोक', 'शान्ति प्रवद्र्धन गर', 'रुस : युक्रेनमाथि आक्रमण बन्द गर', 'शान्ति दिवसको सन्देश : युद्ध निषेध' आदि शान्ति विशेष सन्देश लेखिएका प्लेकार्डहरु प्रदर्शन गरेका थिए । धर्नापश्चात् रुसी राष्ट्रपति भ्लादिमिर पुटीनलाई शान्ति समाजका तर्फबाट लेखिएको पत्र रुसी राजदुतासबासका अधिकारीलाई हस्तान्तरण गरिएको थियो । पत्रमा रुसलाई युक्रेनबाट तत्काल सेना फिर्ता गरी युद्ध रोक्न र शान्ति प्रवर्द्धन गर्नका लागि अभिभावकीय भूमिका निर्वाह गर्न आग्रह गरिएको छ । यसैगरी अन्तर्राष्ट्रिय शान्ति दिवसका अवसरमा युक्रेनको सार्वभौमसत्ताको सम्मान गर्न र तत्काल युद्ध रोक्न रुसलाई आग्रह गर्दै असोज ५ गते शान्ति समाजका चितवन, दाङ, सुर्खेत, बाँके, नवलपुर, तेह्रथुम, रुपन्देहीसहित एक दर्जन शाखाहरुले धर्ना तथा प्रदर्शन गरेका छन् । संयुक्त राष्ट्रसंघ महासभाले सन् १९८१ मा घोषणा गरी १९८२ देखि अन्तर्राष्ट्रिय शान्ति दिवस मनाउन थालिएको हो । अहिंसा र युद्धविराम मार्फत शान्तिको आदर्शलाई सुदृढ गर्नका लागि समर्पित दिनका रुपमा विश्वभरी शान्ति दिवस मनाउने गरिन्छ ।"
राष्ट्रपतिको कदमविरुद्ध जसपाको प्रदर्शन,"वीरगन्ज : राष्ट्रपतिले नागरिकता विधेयक प्रमाणीकरण नगरेको विरोधमा जनता समाजवादी पार्टी (जसपा) सडक आन्दोलनमा उत्रिएको छ। जसपाले बुधबार वीरगन्जमा सडकमै टायर बालेर नाराबाजी गर्दै प्रदर्शन गरेको हो। जसपाका युवा विधार्थीहरुले वीरगन्जको आदर्शनगर चोकमा टायर बालेर नाराबाजी गर्दै राष्ट्रपति विद्यादेवी भण्डारीको राजीनामा पनि मागेका छन्। मंगलबार मध्यरात १२ बजेसम्मको समयसीमा रहेको नागरिकता विधेयक राष्ट्रपति भण्डारीले दोस्रोपटक प्रमाणीकरण गर्न अस्वीकार गरेकी हुन्। संसदको दुवै सदनबाट दोश्रोपटक पास भइ राष्ट्रपतिकोमा पठाइएको नागरिकता विधेयक राष्ट्रपतिबाट प्रमाणीकरण गर्नु पर्ने अन्तिम समय मंगलबार राति १२ बजेसम्म थियो। तर राष्ट्रपति भण्डारीले उक्त विधेयक प्रमाणीकरण नगरेपछि उनले संविधानको उल्लंघन गरेको भन्दै चर्को आलोचना भइरहेको छ। त्यसैक्रममा बुधबार वीरगन्जमा जसपाका युवा विधार्थी नेताहरुले राष्ट्रपति भण्डारीको विरोधमा सडकमै टायर बालेर प्रदर्शन गरेका हुन्। प्रदर्शनका क्रममा उनीहरुले राष्ट्रपति भण्डारी मुर्दावाद, राष्ट्रपति भण्डारी राजीनामा देऊ, शीतल निवास खाली गर, लाखौं युवालाई नागरिकताविहीन बनाउन पाइँदैन लगायतका नारा लगाएका थिए। विरोध प्रदर्शनमा सहभागी जसपाका जिल्ला सचिव तबरेज अहमदले संविधानको रक्षक राष्ट्रपतिले नै संविधानको ठाडो उल्लंघन गरेकाले उनको राजीनामाको माग गर्दै प्रदर्शन गरिएको बताए। उनले कुनै पनि विधेयक दुवै सदनबाट पारित गरी दोश्रो पटक राष्ट्रपतिकोमा पठाएपछि राष्ट्रपतिले १५ दिन भित्रमा प्रमाणीकरण गर्नु पर्ने प्रावधान संविधानमै उल्लेख रहेको बताए। तर राष्ट्रपति भण्डारीले एमाले पार्टीको कार्यकर्ता बनेर नागरिकता विधेयक प्रमाणीकरण नगरेको आरोप उनको छ। अहमदले भने, राष्ट्रपतिले तत्कालै राजीनामा दिइनन् भने हामी अझ सशक्त आन्दोलनका साथ सडक उत्रिन्छौं, राष्ट्रपति भण्डारीलाई घुँडा टेकाएरै छाड्छौं।' प्रदर्शनमा सहभागी जसपा निकट समाजवादी विधार्थी युनियन पर्साका अध्यक्ष एजाजबाबु राँकीले नागरिकता विधेयक प्रमाणीकर नगर्ने राष्ट्रपति भण्डारीको कदम संविधान माथिकै प्रहार भएको बताए। उनले भने, संविधान नै नमान्ने राष्ट्रपति यो देशलाई चाहिएको छैन, त्यसैले राष्ट्रपतिले छिट्टै राजीनामा दिनु पर्छ होइन भने हामी देशभर आन्दोलनको आँधी ल्याउँछौं।' राँकीकै नेतृत्वमा भएको प्रदर्शनमा जसपाकी नेतृ एंव प्रदेशसभा सदस्यहरु करिमा बेगम र भीमा यादव, जसपाका नगर अध्यक्ष इश्वरचन्द्र यादव, जिल्ला समन्वय समिति पर्साका पूर्वप्रमुख नेक महम्मद अन्सारी, युवा नेता मुकेश द्विवेदी लगायतको सहभागिता थियो।"
अख्तियारमा एक वर्षमा २४ हजार ३ सय बढी उजुरी,"काठमाडौं : अख्तियार दुरुपयोग अनुसन्धानले आयोगले अघिल्लो आर्थिक वर्षमा ७० दलमलव ६ प्रतिशत उजुरी फछर्यौट भएको जनाएको छ। अखितयारले बुधबार वार्षिक प्रगति प्रतिवेदन सार्वजनिक गर्दै २४ हजार ३ सय ३१ कूल उजुरीमध्ये १७ हजार १ सय ६९ अर्थात ७० दलमलव ६ प्रतिशत उजुरी फछर्यौट भएको जनाएको हो। जसअनुसार प्रारम्भिक छानबिनबाट तामेली ५ हजार ३ सय २, सुझावसहित तामेली ४ सय ७४, विस्तृत अनुस्न्धान गर्ने निर्णय भएको ८ सय २३ र अन्य आवश्यक कारबाही भएको उजुरीको संख्या १० हजार ५ सय ७० रहेको अख्तियारले जनाएको छ। अख्तियारका अनुसार भ्रष्टचारसम्बन्धी सबैभन्दा बी उजुरी मधेस प्रदेशमा रहेको छ भने सबैभन्दा कम गण्डकी प्रदेशमा रहेको अख्तियारका प्रवक्ता श्याम प्रसाद भण्डारीले जानकारी दिए। त्यस्तै सबैभन्दा बढी मुद्दा सार्वजनिक सम्पत्तिको हानिनोक्सानी सम्बन्धी रहेको अख्तियारले जनाएको छ। अख्तियारले बुधबार नै वार्षिक प्रतिवेदन राष्ट्रपतिसमक्ष पेस गरेको छ।"
डेङ्गुबाट बागमती प्रदेशमा एघार जनाको मृत्यु,"काठमाडौं : बागमती प्रदेशमा डेङ्गु सङ्क्रमणबाट ११ जनाको मृत्यु भएको छ। स्वास्थ्य निर्देशनालय बागमती प्रदेशको तथ्याङ्क अनुसार उक्त सङ्क्रमणका कारण मकवानपुरसहित अन्य छ जिल्लामा गरी ११ जनाको मृत्यु भएको हो। स्वास्थ्य निर्देशनालय बागमती प्रदेशका प्रमुख महेश्वर श्रेष्ठले डेङ्गुबाट काठमाडौंमा चार, ललितपुरमा दुई , सिन्धुपाल्चोकमा दुई, मकवानपुरका एक, सिन्धुलीमा एक जना र धादिङमा एक जनाको मृत्यु भएको जानकारी दिए। यसैगरी प्रदेशमा हालसम्म १३ हजार तीन सय ७५ जना डेङ्गुका बिरामी फेला परेको छ। ती सबैभन्दा धेरै ललितपुर जिल्लामा चार हजार आठ सय ७८ मा डेङ्गुका बिरामी फेला परेका छन्। यसैगरी, काठमाडौँमा चार हजार छ सय ७४, मकवानपुरमा एक हजार आठ सय १०, भक्तपुरमा सात सय १३, चितवनमा चार सय २९ र धादिङमा तीन सय ९९ जना डेङ्गुको बिरामी फेला परेको स्वास्थ्य निर्देशनालयले जनाएको छ। रासस"
काठमाडौं महानगरद्वारा बाह्य विज्ञापनमा रोक,काठमाडौं : राजधानी सहरलाई कुरुप पार्ने गरी बाह्य विज्ञापन निषेध गरिएको काठमाडौं महानगरपालिकाले जनाएको छ। महानगरपालिकाले आज सूचना जारी गरी अनुमति नलिई वा विज्ञापन गर्न अनुमति लिएको अवधि समाप्त भएपछि समेत निरन्तर होर्डिङ बोर्डडिजिटल बोर्डअन्य माध्यमसमेतबाट बाह्य विज्ञापन गरिरहेको देखिएको जनाएको छ। यस्ता विज्ञापन आजैदेखि हटाउन महानगरपालिकाले सरोकार भएका सबैसँग आग्रह गरेको छ। उच्च अदालत पाटनले गत भदौ ३० गते दिएको आदेशअनुसार पनि यस्ता विज्ञापनमाथि रोक लगाइएको सूचनामा उल्लेख छ। सूचना उल्लंघन गरी बाह्य विज्ञापन जारी राखेमा महानगर प्रहरीले प्रचारप्रसार बन्द गर्ने महानगरपालिकाका प्रवक्ता नवीन मानन्धरले जानकारी दिए। रासस
नेपाललाई जापानको १६ अर्ब सहयोग,"काठमाडौं : नेपालको पूर्वी तराईस्थित चन्द्र नहर सिँचाइ प्रणालीको पुनःस्थापना सुधार आयोजना कार्यान्वयन गर्न जापान सरकारले करिब दुई अर्ब अनुदान सहयोग प्रदान गरेको छ । यसैगरी काठमाडौँ र पोखराको सहरी प्रसारण तथा वितरण प्रणाली सुधार आयोजना कार्यान्वयन गर्न जापानले १४ अर्ब २० करोड ऋण सहयोग प्रदान गरेको छ । वार्षिक शून्य दशमलव शून्य एक प्रतिशत व्याजदर रहेको सो सहुलियतपूर्ण ऋणको भुक्तानी अवधि ३० वर्ष र थप १० वर्ष ग्रेस अवधि हुनेछ । नेपालतर्फबाट अर्थसचिव कष्णहरि पुष्कर र सहसचिव ईश्वरीप्रसाद अर्याल तथा जापानकोतर्फबाट यहाँस्थित राजदूत किकुता युताका र जाइका नेपालका प्रमुख प्रतिनिधि ओकुबो अकिमित्सुले आज अर्थ मन्त्रालयमा अनुदान तथा ऋण सहयोगसम्बन्धी सम्झौतापत्रमा हस्ताक्षर गरेका हुन्। कार्यक्रममा अर्थसचिव पुष्करले सम्झौताबमोजिमका आयोजना कार्यान्वयनबाट नेपालको सिँचाइ सुविधाको सुधार गर्न तथा विद्युत् आपूर्तिको विश्वसनियता बढाउन तथा प्रसारण चुहावट न्यूनीकरण गर्न महत्वपूर्ण योगदान पुग्ने बताए। नेपालको सामाजिकआर्थिक एवं मानवसंशाधन विकासमा जापान सरकारबाट प्राप्त निरन्तर सहयोगको प्रशंसा गर्दै उनले दुई देशबीचको लामो र सुमधुर सम्बन्ध तथा विकास साझेदारी अझ नयाँ उचाइमा पुग्ने विश्वास व्यक्त गरे। नेपालका लागि जापानी राजदूत युताकाले उपलब्ध सहयोगबाट नेपालको कृषि क्षेत्रको उत्पादकत्व वृद्धि गर्न र सहरी क्षेत्रको विद्युत् व्यवस्थापनमा सहयोग धारणा व्यक्त गरे। नेपाल र जापानबीचको सम्बन्ध सदियौँदेखि सुमधुर एवं घनिष्ट रहेको चर्चा गर्दै राजदूत युताकाले शिक्षा, स्वास्थ्य, जलविद्युतलगायतका क्षेत्रमा गरिएको सहयोगबाट नेपाली जनताको जीवनस्तर सुधार हुने अपेक्षा व्यक्त गरे। जाइका नेपालका प्रमुख अकिमित्सुले नेपालको कृषि, स्वास्थ्य, शिक्षा, पर्यटन, ऊर्जालगायतका क्षेत्रमा आर्थिक तथा प्राविधिक सहयोग प्रदान गरी नेपाली जनताको आर्थिक तथा सामाजिक जीवनस्तर उकास्न सक्दो सहयोग गर्ने प्रतिबद्धता व्यक्त गरे। रासस"
भ्रमण खर्च नदिएको झोकमा विद्यार्थीले गरे नगरपालिकामा तोडफोड,"सिमराः भ्रमण खर्च नदिएको भन्दै विद्यार्थीको समूहले बाराको सिम्रौनगढ नगरपालिकाको कार्यालयमा तोडफोड गरेका छन् । भ्रमण खर्च माग्न कार्यालय पुगेका विद्यार्थीको समूहले नगरपालिका तोडफोड गरेका हुन् । तोडफोडबाट नगरपालिकामा लाखौंको क्षति पुगेको छ । विद्यार्थीले कार्यालयको विभिन्न शाखामा रहेको कम्प्युटर, फर्निचर, झ्याल, ढोका, सिसा, गाडी, एसीलगायतका सामान तोडफोड गरेका छन् । कंकाली, खजानी, कचोर्वा माध्यमिक विद्यालयका विद्यार्थी नगर प्रमुख किशोरी साहलाई भेटन कार्यालय पुगेका थिए । प्रमुख साहले हाल डेंगुको प्रकोप रहेको र केही समयपछि भ्रमणमा जान अनुरोध गरेपछि विद्यार्थीले तोडफोड गर्न थालेको कार्यालयका कर्मचारीले बताएका छन् । नगर प्रमुख साहले डेंगुको प्रकोप कम भएपछि भ्रमण खर्च उपलब्ध गराउने बताएका थिए । तर तत्काल भ्रमण खर्च पाउनुपर्ने भन्दै विद्यार्थीले कार्यालयमा तोडफोड गरेका हुन् । कार्यालय तोडफोड भएको सूचना पाएपछि नेपाल प्रहरी र सशस्त्र प्रहरी बल घटनास्थल पुगेको थियो । प्रहरीले तोडफोडमा उत्रिएका विद्यार्थीलाई तितरवितर पार्न लाठीचार्ज गर्नुपरेको थियो । घटनापछि बाराका प्रमुख जिल्ला अधिकारी कृष्णबहादुर कटुवाल, बाराका प्रहरी उपरीक्षक होबिन्द्र बोगटीले कार्यालयको तोडफोडको विषयमा जानकारी लिएका थिए । प्रहरी उपरीक्षक बोगटीले घटनाको अनुसन्धान थालिएको बताए । कार्यालयको अधिकांश शाखाका कम्प्युटर तोडफोड भएपछि सेवा समेत ठप्प भएको छ ।"
मेची नदीले बगाएको पुरुष चार दिनपछि मृत भेटिए,झापा : मेची नदीले बगाएको पुरुष चार दिनपछि मृत अवस्थामा फेला परेको छ। मृत्यु हुनेमा भद्रपुर नगरपालिका ५ स्थित बसपार्क निवासी अन्दाजी ६० वर्षीय लक्ष्मण मण्डल रहेको प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार मण्डल भद्रपुर५ स्थित मेची नदी किनारमा निर्माणाधीन शव दाह गृह पुगेका थिए। पानी परिरहेको बेला छाता लिएर पुगेका उनले छाता शव दाह गृहको भवनमा राखेर नदी किनारमा पानी हेर्न गएका थिए। सोही क्रममा उनी चिप्लिएर नदीमा डुबेर बेपत्ता भएका थिए। बेपत्ता भएका मण्डलको शव घटनास्थलदेखि १७ किलोमिटर दक्षिण कचनकवल गाउँपालिका ५ स्थित पाठामारीमा मंगलबार साँझ ७ बजे फेला परेको हो। स्थानीयले माछा मार्ने क्रममा उनको शव देखेपछि प्रहरीलाई खबर गरेका थिए। प्रहरीले शवको कानुनी प्रक्रिया पूरा गरी आफन्तजनलाई जिम्मा लगाइसकेको छ।
आलम परिवारको आक्रोश हाम्रो न्याय किन खोसियो?,"सिमरा : नेकपा एमालेका महमुद आलमको हत्या अभियोगमा आजिवन काराबा सजाय भोगिरहेका रामचन्द्र प्यासी जेलमुक्त भएपछि पीडित परिवार आक्रोशित बनेका छन्। सरकारको सिफारिसमा राष्ट्रपतिले कैद मिनाहा गरेसँगै प्यासी सोमबार जेलमुक्त भएका हुन्। हत्याको मुख्य योजनाकारको रुपमा रहेका प्यासी जेलमुक्त भएपछि आलमका परिवार र स्थानीय भने आक्रोशित बनेका छन्। न्यायलयबाट प्राप्त न्याय खोसेर सरकारले पीडितलाई थप पीडा दिएको परिवारको भनाइ छ। प्यासीलाई जेलमुक्त गराएकोमा असन्तुष्टि जनाउँदै आलमका परिवार र स्थानीयले विरोध प्रदर्शन गरेका छन्। परवानीपुरमा आयोजित विरोध प्रर्दशनमा परिवार र स्थानीयले पीडकलाई संरक्षण गरेर पीडितको न्याय खोजिएको भन्दै आक्रोश पोखेका थिए। 'पहिला हाम्रो परिवारको खुसी खोसियो। अहिले हामीले पाएको न्याय खोसियो,' आलम परिवारका एक सदस्यले भने, 'अपराधीलाई मुक्त गरेर सरकारले पीडितको न्याय खोसेको छ।' नेकपा एमालेको मुस्लिम ईत्तेहाद संगठनका केन्द्रीय अध्यक्ष समेत रहेका आलमको २०७० साल असोज १८ गते हत्या हत्या भएको थियो। बारा क्षेत्र नं ४ बाट प्रतिनिधिसभा सदस्यका लागि उम्मेदवारी दर्ता गराएको २४ घण्टा नबित्दै आलममाथि परवानीपुरमा गोली प्रहार भएको थियो। चुनावी अभियानमा हिँडिरहेका बेला आलमलाई मोटरसाइकलमा आएका ब्यक्तिले आलमलाई गोली प्रहार गरेका थिए। गोली प्रहारबाट घाइते आलमको असोज २४ गते उपचारका क्रममा काण्ठमाडौंमा निधन भएको थियो। आलमको निधन भएपछि एमालेले उनकी पत्नी नेजमा आलमलाई टिएको दिएको थियो। नेजमा उक्त निर्वाचनमा निर्वाचित भएकी थिइन्। आलम हत्याका मुख्य योजनाकार प्यासी थिए। नेकपा एमालेबाट २०६४ सालको संविधानसभा निर्वाचनपछि समानुपातिक सभासद रहेका प्यासीले २०७० सालको निर्वाचनमा टिकट नपाएपछि आलमको हत्या योजना बुनेका हुन्। एमालेले आलमलाई टिकट दिएपछि प्यासीले उम्मेदवारी दर्ताको गराएको भोलिपल्टै मतियार प्रयोग गरेर आलममाथि गोली प्रहार गर्न लगाएका थिए। आलमको हत्यालगत्तै अनुसन्धान थालेको नेपाल प्रहरीको केन्द्रीय अनुसन्धान व्युरोले प्यासीलाई २०७० कात्तिक ९ गते सिमराबाट पक्राउ गरेको थियो। उनकै योजनामा अन्य मनोज पाण्डे, विपिन यादव, अतिक खान र राजु श्रीवास्तव भन्ने व्यक्तिले आलममाथि गोली प्रहार गरेका हुन्। प्यासी जेलमुक्त भए पनि अन्य भने सजाय भुक्तान गरिरहेका छन्। उच्च अदालतले प्यासी र मोटरसाइकल चालक पाण्डेलाई आजीवन कारावास र अन्यलाई १० वर्षको कैद फैसला सुनाएको थियो।"
मोरङ कारागारका कैदीको मृत्यु,"विराटनगर : विराटनगरको हाटखोलास्थित जिल्ला कारागार मोरङका एकजना कैदीको मृत्यु भएको छ । लागुऔषध मुद्दामा दोषी ठहर भएर कैद सजाय भुक्तान गरिरहेका धनकुटाको शहीदभूमि गाउँपालिका२ का ४९ वर्षीय कूलबहादुर सार्कीको मृत्यु भएको कारागारका निमित्त जेलर तुलसीराम भगतले जानकारी दिए । उनका अनुसार दुवै खुट्टा सुनिने, ज्वरो आउने र मटुको धड्कन बढ्नेलगयातका समस्या देखिएपछि सार्कीलाई उपचारका लागि मंगलबार कोसी अस्पताल अस्पताल भर्ना गरिएको थियो । उपचारकै क्रममा बुधबार बिहान १०:३० बजेतिर मृत्यु भएको भगतले बताए । त्यसअघि पनि उनलाई उपचारका लागि अस्पताल लगिएको थियो । स्वास्थ्यमा सुधार भएसँगै डिस्चार्ज गरेर कारागार फर्काइएका उनलाई पुनः बिरामी परेपछि अस्पताल भर्ना गरिएको भगतको भनाइ छ । सार्कीमा स्वास्थ्य सम्बन्धी पुरानै समस्या थियो । नियमित चेकजाँच र उपचार गराउँदै आएका थियौं,' उनले भने, उपचारका क्रममा मृत्यु भएपछि शव अस्पतालमै राखिएको छ । परिवारका सदस्य र आफन्तलाई घटनाको जानकारी गराइसकिएको छ । परिवारका सदस्य सम्पर्कमा आइसकेपछि शव जिम्मा लगाउने प्रक्रिया अघि बढ्ने भगतले बताए । उनका अनुसार शवको पोस्टमार्टम गर्ने कि नगर्ने भन्ने कुरा परिवारको निर्णयमा भर पर्नेछ । गाँजासँग जोडिएको लागुऔषध मुद्दामा सार्कीलाई जिल्ला अदालत मोरङले २०७६ साल भदौ ८ गते १ वर्ष ६ महिना कैद र २० हजार रूपैयाँ जरिवानाको फैसला गरेको थियो । फैसलाका बखत फरार रहेका उनलाई २ वर्षपछि अर्थात २०७८ फागुन १५ गते प्रहरीले पक्राउ गरेको हो । पक्राउ गरेर प्रहरीले बुझाएपछि अदालतले सार्कीलाई कैद सजाय भुक्तानका लागि कारागार चलान गरेको थियो । निमित्त जेलर भगतका अनुसार उनले २०७८ फागुन २६ गतेदेखि कैद भुक्तान गरिरहेको कारागारको रेकर्डमा देखिन्छ । जरिवाना बुझाउँदा २०८० असार ४ गते सजाय भुक्तान गरेर उनी छुट्ने थिए । जरिवाना नबुझाउँदा भने भदौ ११ गतेसम्म कारागारमै बस्नुपर्ने हुन्थ्यो ।"
ललितपुरको धोविघाटस्थित कवाडी गोदाममा आगलागी,"काठमाडौंः ललितपुरको धोविघाटस्थित कवाडी गोदाममा आगलागी भएको छ । ललितपुर महानगर वडा नम्बर ३ धोविघाटस्थित कवाडी सामग्री राखिएको गोदाममा आगलागी भएको प्रहरीले जनाएको छ। आगलागीको कारण र क्षतिको विस्तृत विवरण आइसकेको छैन । आगो नियन्त्रणमा आइसकेको छ। प्रहरी, दमकल र स्थानीय आगलागी नियन्त्रणमा जुटेका थिए। आजै केहीबेर अघि काठमाडौंको पुतलीसडकस्थित न्युप्लाजा अगाडि बिजुलीको पोलमा आगलागी भएको थियो।"
