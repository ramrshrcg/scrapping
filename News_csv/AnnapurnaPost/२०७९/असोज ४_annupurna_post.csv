शीर्षक,विवरण
नागरिकता विधेयक प्रमाणीकरण गर्न राष्ट्रपतिद्वारा अस्विकार,"काठमाडौं : राष्ट्रपति विद्यादेवी भण्डारीले नागरिकता विधेयक प्रमाणीकरण गर्न अस्विकार गरेकी छन्। मंगलबार मध्यरात १२ बजेसम्मको समयसीमा रहेको नागरिकता विधेयक राष्ट्रपति भण्डारीले दोस्रोपटक प्रमाणीकरण गर्न अस्विकार गरेकी हुन्। संसदको दुवै सदनबाट पहिलोपटक पास भएको विधेयक राष्ट्रपति भण्डारीले २९ साउनमा १५ बुँदे सन्देशसहित फिर्ता पठाएकी थिइन्। उनले नागरिकता विधेयकमा आफ्नो राय प्रस्तुत गरेर फिर्ता पठाएकी थिइन्। फिर्ता आएको विधेयक पुनः संसदको दुवै सदनबाट हुबहु पास भएको थियो। सभामुख अग्निप्रसाद सापकोटाले गत २० भदौमा पुनः नागरिकता विधेयक प्रमाणीकरणका लागि राष्ट्रपति कार्यालय पेस गरेको थियो। तर मंगलबार १२ बजेभित्रको समयसीमामा राष्ट्रपति भण्डारीले प्रमाणीकरण गरिनन्। यसबीच राष्ट्रपति भण्डारीले विभिन्न पेसा व्यवसायीसँग विधेयक सम्बन्धमा छलफल गरेकी थिइन्। उनले नेपाली सेना, कानुन व्यवसायी र संसदमा रहेका सबै दलका शीर्ष नेताहरुसँग नागरिकता विधेयक सम्बन्धमा सम्बाद गरेकी थिइन्। प्रधानमन्त्री शेरबहादुर देउवाले राष्ट्रपति भण्डारीलाई भेटेरै नागरिकता विधेयक प्रमाणीकरण गर्न आग्रह गरेका थिए। गठबन्धनका शीर्ष नेताहरूले पनि प्रमाणीकारण गर्न राष्ट्रपति कार्यालयलाई दबाब बढाएको थियो।"
"सान्जेनको आईपीओमा असोज ३० गतेसम्म आवेदन दिन सकिने, मंगलबारसम्म ३० लाख कित्ता माग","काठमाडौं : सान्जेन हाइड्रोपावर कम्पनी लिमिटेडले स्थानीयवासीका लागि निष्कासन गरेको आईपीओमा आवेदन दिने समय १५ कार्यदिन थप भएको छ। थपिएको समयसीमा अनुसार अब असोज ३० गतेसम्म आवेदन दिने सकिने छ। कम्पनीले भदौ ५ गतेदेखि १९ गतेसम्मको समयसीमा राखेर आईपीओ निष्कासन गरेको थियो। सो अवधिमा माग अनुसारको आवेदन परेन। त्यसपछि असोज ४ गतेसम्मका लागि समय थप भएको थियो। गत भदौ ५ गतेदेखि निष्कासन गरेको आईपीओमा मागअनुसारको आवेदन नपरेपछि आवेदन दिने समय थप भएको हो। कम्पनीका अनुसार मंगलबार साँझसम्म १५ हजार एक सय सात आवेदकले ३० लाख २५ हजार २५० कित्ताका लागि आवेदन दिएका छन्। आवदेकबाट ३० करोड २५ लाख २५ हजार रुपैयाँ संकलन भएको छ। यसमा बिक्री प्रबन्धकको काम नागरिक लगानी कोष र यसको सहनिष्काशन तथा बिक्री प्रबन्धकको काम सनराइज क्यापिटल तथा एनएमबी क्यापिटलले गरिरहेका छन्। विश्वव्यापी फैलिएको कोरोना भाइरस (कोभिड१९) का कारण लामो समयसम्म सेयर निष्कासन प्रक्रिया रोकिएको थियो। कम्पनीले रसुवाको आमाछोदिङ्मो५, चिलिमेमा १४८ मेगावट क्षमताको माथिल्लो सान्जेन र ४२५ मेगावटको सान्जेन जलविद्युत् आयोजना निमाण गरिरहेको छ। स्थानीयका लागि नेपालमा पहिलो पटक चिलिमे हाइड्रोपावर कम्पनीले सेयर निष्कासन गरेको थियो।"
मनाङ कारागारमा दुई कैदीबन्दी,मनाङ : मनाङ कारागारमा दुई जना कैदीबन्दी रहेका छन्। कारागारका अनुसार जबर्जस्ती करणी मुद्दाका एक र सुन चोरी पैठारी मुद्दामा एक जनाले कैद भुक्तान गरिरहेका छन्। एक जनाले चालु आर्थिक वर्षमा मात्रै जबर्जस्ती करणी मुद्दामा जेल चलान भई कैद भुक्तान गरिरहेको मनाङ जिल्ला अदालतका स्रेस्तेदार तारादत्त बडूले जानकारी दिए। उनका अनुसार एक जनाले भने १७ किलोग्राम सुन चोरी पैठारी मुद्दामा कैद भुक्तान गरिरहेका छन्। हालसम्म मनाङको कारागार शिक्षा कार्यालयको भवनमा राखिएको छ। देशकै कम कैदीबन्दी रहने मनाङमा तराई क्षेत्रमा निर्माण गरिने डिजाइनमा कारागार निर्माण गरिएको छ। करिब दुई करोड रुपैयाँको लागतमा उक्त कारागार भवन निर्माण गरिएको भए पनि शिक्षाकै भवनमा कैदीबन्दी राखिँदै आएको स्रेस्तेदार बडूले बताए। देशका विभिन्न जिल्लाका कारागारमा क्षमताभन्दा बढी कैदीबन्दी रहेका छन् तर मनाङमा करिब शून्यजस्तै हुने गरेको छ।
दसैंका लागि काठमाडौंमा तीन हजार बढी प्रहरी परिचालन हुने,"काठमाडौं : चाडपर्वको समयमा देशको सङ्घीय राजधानी काठमाडौंको सुरक्षालाई भरपर्दो बनाउनका लागि तीन हजार तीन सय ४३ प्रहरी परिचालन गरिने भएको छ। जिल्ला प्रहरी परिसर काठमाडौंले आजदेखि लागू हुने गरी चाडपर्व सुरक्षा योजना२०७९ जारी गर्दै जिल्लाको सुरक्षालाई भरपर्दो बनाउनका लागि तीन हजार तीन सय ४३ प्रहरी परिचालन गर्न लागेको जानकारी दिएको हो। जिल्ला प्रहरी परिसर काठमाडौंका प्रवक्ता, प्रहरी उपरीक्षक दिनेशराज मैनालीले चाडपर्वमा हुनसक्ने आपराधिक क्रियाकलापलाई न्युनीकरण गर्दै सुरक्षाको भरपर्दो वातावरण निर्माण गर्न चाडपर्व सुरक्षा योजना२०७९ लागू गरिएको जानकारी दिए। प्रवक्ता मैनालीले सुरक्षा निकायबीच उच्च समन्वयमार्फत् प्रभावकारी तवरले सुरक्षाकर्मी परिचालन गर्ने, घटना घटेको ठाउँमा पाँचदेखि सात मिनेटसम्म पुगी कानुनबमोजिम कारबाही गर्ने, स्रोत र साधनको यथोचित परिचालन गर्ने, अपराधको न्युनीकरण गर्ने, पीडितलाई न्याय र पीडकलाई सजाया दिलाउने सुरक्षा योजनाको प्रमुख उद्देश्य रहेको बताए। अपराध बढी घटेका स्थान र घट्न सक्ने सम्भावित स्थानलगायतमा काठमाडौं उपत्यका अपराध अनुसन्धान कार्यालयसँग समन्वय तथा सहकार्यमा सादा पोसाकमा प्रहरी परिचालन, सूचना संकलन तथा प्रहरी परिचालन गरिने भएको छ। काठमाडौं प्रहरीले जिल्ला प्रहरी परिसर काठमाडौंको फेसबुक पेज, ट्राफिक एफएम तथा सञ्चारका अन्य माध्यमबाट जनचेतनामूलक कार्यक्रम सञ्चालन गर्ने, टोलटोलमा माइकिङ गर्नुका साथै पर्चा पम्प्लेट वितरण गर्ने, स्थानीय जनसमुदाय, सुरक्षाविद् तथा पूर्वसुरक्षाकर्मीसँग निरन्तर छलफल तथा अन्तर्क्रिया गरिने भएको छ। चाडपर्वको समयमा काठमाडौंको मुख्य मुख्य चोक, व्यापारिक केन्द्र, आर्थिक कारोबार हुने स्थान, काठमाडौं प्रवेश गर्ने नाकामा सिसिटिभीबाट मनिटरिङ गर्ने, ड्रोनबाट तस्बिर लिई सुरक्षा प्रदान गर्ने, अनुसन्धानमा दक्ष कुकुरको प्रयोग गर्ने, प्रहरी एप्सको प्रयोग गरिने प्रवक्ता मैनालीले बताए। त्यस्तै काठमाडौंभित्र रहेका १४ प्रहरी वृत्तमा कार्यरत प्रहरीलाई प्रभावकारी परिचालन गरिने, १२ स्थानमा प्रहरी हेल्प डेस्क स्थापना गर्ने, १२ स्थानका टिकट काउण्टरमा प्रहरी खटाउने, २४ स्थानमा मोबाइल गस्ती गर्ने, ९१ स्थानमा पिकेटिङ, प्रहरी निरीक्षकको कमाण्डमा १४ स्थानमा क्युआरटी, २८ स्थानमा नाका सिल, कर्डन एण्ड सर्च, ३५ स्थानमा सामुदायिक प्रहरी साझेदारी कार्यक्रमअन्तर्गत् पर्चा पम्प्लेट वितरण, ४२ स्थानमा चेक प्वाइन्ट, ३८ स्थानमा सादा पोसाकमा प्रहरी परिचालन गरिने छ। त्यसैगरी १२ वटा मन्दिरमा प्रहरी परिचालन, खसी, कुखुरा किनबेच हुने बजारमा सुरक्षा, २२ स्थानमा एम्बुसिङ र निगरानी, ४६ स्थानमा सिआरबी परिचालन, छ स्थानमा अनुगमन र अतिविशिष्ट व्यक्तिको सवारी तथा कार्यक्रमको सुरक्षा व्यवस्थापन मिलाइएको प्रवक्ता मैनालीले बताए।"
बालमैत्री वडा घोषणा,"उदयपुर : उदयपुरको रौतामाई गाउँपालिका ४, पोखरीलाई बालमैत्री वडा घोषणा गरिएको छ। सरकारले तयार पारेको बालमैत्री स्थानीय शासन कार्यान्वयन निर्देशिकाले तोकेका ५१ सूचक पूरा गरेसँगै वडा नम्बर ४ लाई बालमैत्री वडा घोषणा गरिएको हो। यसअघि सोही पालिकाको केन्द्र रहेको वडा नम्बर २ भुट्टारलाई घोषणा गरिएको थियो। बालमैत्री वडाले बालअधिकार महासन्धिमा आधारित रही बालअधिकारको सवाललाई आत्मसाथ गर्ने गर्दछ। पाँच सय ३६ घरधुरी रहेको वडा नं ४ मा ३ हजार २ सय १६ जनसंख्या रहेको छ। ५१ सूचकमा गर्भवती महिला, नवजात शिशुको स्वास्थ्य जाँच, टीटी विरुद्धको खोप, दक्ष स्वास्थ्यकर्मीबाट सुत्केरी गराएको, ६ महिनासम्म अनिवार्य स्तनपान, ५ वर्षसम्मका बालबालिकालाई भिटामिन ए क्याप्सुल खाएको हुनुपर्ने व्यवस्था छ। त्यसैगरी एक वर्ष भित्रका बालबालिकालाई पूर्णखोप, सबै घरपरिवारमा आयोडिनयुक्त नुन, कमतौल, पुड्को र ख्याउटेपन हुने बालबालिकाको संख्यामा कमि हुनुपर्ने, सबै घरधुरीमा खानेपानी, शौचालय, अनिवार्य जन्मदर्ता, बालविवाह मुक्त भएको हुनु पर्दछ। त्यस्तै छाउपडी, कमलरीजस्ता सामाजिक कुप्रथाको अन्त्य, सबै बालबालिका विद्यालय गएको, सडक बालबालिका शून्य, बालसञ्जाल गठन, विद्यालय तथा स्वास्थ्य व्यवस्थापन समितिमा बालक्लवको प्रतिनिधित्व, बाल भेला भई आएका योजनाहरू समावेश भएको लगायतका कार्य हुनुपर्ने निर्देशिकामा उल्लेख छ। बालमैत्री वडा निर्माणको यात्रामा वडाले चुनौतीपूर्ण सूचक तथा मापदण्ड पूरा गर्दै बालबालिकाको अधिकारलाई स्थानीय नीति, नियम, कार्यक्रम र बजेटमा समावेश गरेको वडाध्यक्ष रवीन्द्रकुमार खत्रीले बताए। बालबालिकाको आवाज र विचारलाई बालबालिकासम्बन्धी नीति, कार्यक्रम निर्माण तथा निर्णय प्रक्रियामा महत्वपूर्ण स्थान दिइएको उनले बताए। बालमैत्री वडा घोषणा गर्दै गाउँपालिकाका अध्यक्ष वीरेन्द्रकुमार मगरले बालमैत्री घोषणा संगै बालअधिकार र बालमैत्री स्थानीय शासनलाई दिगो बनाउनुपर्ने धारणा व्यक्त गरे। उनले भने, 'हामीले बालिबालिकाको अवस्था र सूचकहरू थप राम्रो बनाउन, गुणस्तरीय बालमैत्री वातावरण निर्माणका लागि बालबालिकाको क्षेत्रमा निरन्तर लगानी गर्नेछौं।' गाउँपालिकाका उपाध्यक्ष भुपिन्द्रबहादुर थापाले बालबालिकाको समग्र वृद्धि विकासलाई प्राथमिकतामा राखेर गाउँपालिकाले योजना तर्जुमा गर्ने बताए। उनले बालमैत्री घोषणाले गाउँपालिकाको पहिचान स्थापित गरेको हुँदा आगामी दिनमा बाँकी रहेका ६ वटा वडामा समेत अभियान सञ्चालन गरिने बताए। कार्यक्रममा बोल्ने वक्ताहरूले घोषणासँगै त्यसको दिगोपना हुने गरी काम गर्न अनुरोध गरेका थिए। उनीहरूले अभियान सफल हुनु आफैंमा सुन्दर पक्ष भएपनि दिगोपनाको अभावमा पुरानै अवश्थामा फर्किने भएकाले त्यसप्रति सचेत रहन आग्रह गरे। कार्यक्रममा बालमैत्री वडा घोषणा गर्न सूचकअनुसार आर्थिक, भौतिक र सांस्कृतिक रूपमा सहयोग गर्ने वल्डभिजन इन्टरनेशनल नेपाल, हुरेण्डेक, जाल्पा एकीकृत विकास समाज, ओरेक नेपाल, विभिन्न विद्यालय, टोल विकास संस्था, स्वास्थ्य संस्था लगायतलाई सम्मान गरिएको थियो। कार्यक्रममा विद्यालयका बालबालिकाहरूले सांस्कृतिक कार्यक्रम, स्थानीय भाषा र समुदाय अनुसारका सोराठी, बालन, चण्डी नाँच तथा झाकी प्रर्दशन गरिएको थियो।"
"बझाङ कांग्रेसमा भाँडभैलो, गठबन्धनको पक्ष र विपक्षमा विज्ञप्ति नै विज्ञप्ति","बझाङ : नेपाली कांग्रेस जिल्ला कार्य समिति बझाङले सोमबार एक विज्ञप्ति प्रकाशित गर्यो। कांग्रेस जिल्ला सभापति खडक बोहराद्वारा हस्ताक्षरित त्यस विज्ञप्तिमा भनिएको थियो 'जिल्लाभरका कांग्रेसका कार्यकर्ता तथा मतदाताबाट प्राप्त सुझावलाई मध्यनजर गर्दै बझाङ कांग्रेसले माओवादीसँग गठबन्धनका साथ अगाडि बढ्ने र समाजवादीसँग मित्रवत प्रतिस्पर्धाका आधारमा निर्वाचनमा जाने व्यहोरा अवगत गराइन्छ।' त्यसको भोलिपल्ट मंगलबार प्रदेशसभा क्षेत्रीय कार्यसमिति प्रदेशसभा क्षेत्र नम्बर 'क' का सभापति पुस्कल बोहराद्वारा अर्को विज्ञप्ति जारी भयो। त्यसमा लेखिएको थियो, 'बझाङको स्थानीय मतको परिणाम आधार पनि जनताको भावना अनुसार नेपाली कांग्रेस बझाङका कार्यकर्ता, मतदाता अहिले संघीय संसदको भूगोल नेपाली कांग्रेसको पक्षमा दलीय गठबन्धन हुनुपर्ने जोडदार माग गर्दछौं।' मंगलबार नै यस्तै व्यहोराको अर्को विज्ञप्ति जारी भयो जसमा जयपृथ्वी नगर कमिटीका सभापति हिरेन्द्र छत्यालको हस्ताक्षर थियो। त्यसयता कांग्रेसका विभिन्न कार्यसमिति र भ्रातृ संगठनहरूले केन्द्रकै नियमअनुसार गठबन्धन हुनुपर्ने माग राख्दै विज्ञप्ति निकाल्न थालेका छन्। यसले कांग्रेसभित्र एकमत नभएको र स्वार्थ केन्द्रित राजनीति भइरहेको प्रष्ट देखिन थालेको जयपृथ्वी नगर कार्यसमितिका सभापति हिरेन्द्र छत्यालले बताए। यस्तै नेपाल विद्यार्थी संघ जिल्ला कार्यसमिति बझाङका अध्यक्ष दिपक भण्डारीले कांग्रेसभित्र मन मनका राजा रहेको भन्दै आक्रोश व्यक्त गरे। उनले कांग्रेसलाई आफूले पहिले नै अलग्गै लड्न सुझाव दिएको बताए। सामाजिक सञ्जालमा अहिले कांग्रेसका भिन्नभिन्न विज्ञप्ति एकै ठाउँमा राखेर अपरिपक्व निर्णय भन्दै आलोचना भइरहेको छ।"
अस्थायी मतदाता नामावली संकलन गर्दै निर्वाचन आयोग,"काठमाडौं : निर्वाचन आयोगले प्रतिनिधिसभा तथा प्रदेशसभा निर्वाचन प्रयोजनका लागि अस्थायी मतदाता नामावली संकलनको तालिका सार्वजनिक गरेको छ। मंसिर ४ मा हुने निर्वाचनका लागि समानुपातिक निर्वाचन प्रणालीअन्तर्गत हुने निर्वाचन कार्यक्रमका लागि अस्थायी मतदाता नामावली संकलन हुन लागेको आयोगले जनाएको छ। मंगलबार आयोगले सार्वजनिक गरेको अस्थायी मतदाता नामावली संकलनसम्बन्धी कार्यक्रममा असोज ६ देखि ८ गतेसम्म अस्थायी मतदाता नामावली कार्यक्रम सञ्चालन गरिनेछ। नेपाल सरकार, प्रदेश सरकार,स्थानीय तह तथा नेपाल सरकार वा प्रदेश सरकारको स्वामित्वमा वा नियन्त्रणमा रहेका संस्थामा कार्यत कर्मचारी, व्यारेकमा रहेका नेपाली सेना, नेपाल प्रहरी, सशस्त्र प्रहरी, कारागारमा रहेका थुनुवा र कैदी, निर्वाचन खटिने कर्मचारी र सुरक्षाकर्मी अस्थायी मतदाताका रुपमा सूचीकृत हुन पाउनेछन्। यसैगरी, नेपाल सरकार, प्रदेश सरकार वा स्थानीय तहले सञ्चालन गरेको वा नेपाल सरकार,प्रदेश सरकार वा स्थानीय तहको स्वीकृति लिइ सञ्चालन भएको वृद्धाश्रममा बसेका व्यक्तिहरुलाई अस्थायी मतदाता नामावलीमा सूचीकृत गरिने आयोगले जनाएको छ। आयोगका अनुसार स्थायी मतदाता नामावलीमा समावेश हुने व्यक्तिहरुको नामावली सम्बन्धित कार्यालय प्रमुखले प्रमाणित गरी प्रमुख नाम दर्ता अधिकारीको कार्यालयमा पठाउने व्यवस्था गरिएको छ । असोज ८ देखि २६ गतेसम्म सम्बन्धित निकायका प्रमुखले मतदाता नामावलीमा समावेश हुने व्यक्तिहरुको नामावली (अन्तिम मतदाता नामावलीमा समावेश हुने व्यक्ति) प्रमाणित गरी प्रमुख नाम दर्ता अधिकारीको कार्यालयमा पठाउनुपर्ने आयोगले बताएको छ। कात्तिक १ गते मतदाता विवरण रुजु गरी प्रारम्भिक अस्थायी मतदाता नामावली प्रकाशन गरिने आयोगको कार्यक्रम छ। यस्तै कात्तिक २ र ३ गते प्रारम्भिक अस्थायी नामावलीमा छुट भएका वा प्रकाशित विवरणमा त्रुटि भएका व्यक्तिले नाम समावेश गर्न तथा त्रुटि सच्याउन निवेदन दिन सक्नेछन् । आयोगका अनुसार यसरी प्राप्त निवेदन उपर जाँचबुझ गरी कात्तिक ४ गते संशोधित अस्थायी नामावली प्रकाशन गरिनेछ। कात्तिक ५ र ६ गते संशोधित अस्थायी मतदाता नामावलीमा नाम समावेश भएका व्यक्तिको सम्बन्धमा दाबी विरोधका लागि निवेदन पेस गर्ने र कात्तिक ७ देखि ११ गतेसम्म दाबी विरोधको निवेदन उपर जाँचबुझ गरी निर्णय गर्ने आयोगले जनाएको छ । कात्तिक १२ र १३ गते अन्तिम अस्थायी मतदाता नामावली तयार गर्ने र कात्तिक १४ गते अन्तिम अस्थायी मतदाता नामावली प्रकाशन गर्ने आयोगको तयारी छ।"
सुत्केरी हुन नसकेपछि उद्धार,जाजरकोट : सुत्केरी हुन नसकेपछि हेलिकोप्टरबाट उद्धार गरेर सुर्खेत लगिएको छ। सुत्केरी वेथा लागेको दुई दिनसम्म पनि सुत्केरी हुन नसकेपछि जिल्लाको कुशे गाँउपालिका९ पोरी पैक निवासी गौरी खड्कालाई मंगलबार दिउँसो नेपाली सेनाको हेलिकोप्टरबाट सुर्खेत लगिएको हो। सुत्केरी हुन नसकेपछि उनलाई स्थानीय स्वास्थ्य चौकीमा लगिएको थियो। स्वास्थ्यकर्मीले उनको अवस्था जटिल भएको भन्दै तत्काल सुविधा सम्पन्न अस्पताल लैजान सिफारिस गरेका थिए। स्वास्थ्यकर्मीको सिफारिसका आधारमा गाउँपालिका अध्यक्ष हरिचन्द्र बस्नेतको पहलमा प्रमुख जिल्ला अधिकारी रामबहादुर शाहीले राष्ट्रपति महिला उत्थान कार्यक्रमबाट नेपाली सेनाको हेलिकोप्टर झिकाएर महिलाको उद्धार गरिएको हो। उनलाई प्रदेश अस्पताल सुर्खेतमा लगिएको छ।
आरोप पुष्टि नभइ बलात्कार आरोपितको परिचय नखुलाउन माग गर्दै सर्वोच्चमा रिट,"काठमाडौं : बलात्कार र यौनजन्य कसुर मुद्दाका आरोपित व्यक्तिको बारेमा अदालतबाट फैसला हुनुअघि नै अभियुक्तको पहिचान खुलाउन नहुने भन्दै सर्वोच्च अदालतमा रिट परेको छ। अधिवक्ता किशोर पौडेल, अनुपम भट्टराई, ईश्वर देवकोटा र जगन्नाथ दुलालले सो मुद्दामा आरोप पुष्टि नभएसम्म अभियुक्तको परिचय खुलाउन नहुने भन्दै मंगलबार रिट दायर गरेका हुन्। रिटमा बलात्कारसम्बन्धी उजुरीकै आधारमा प्रहरीले नै आरोपितको नाम सार्वजनिक गरिदिने र मुद्दा अदालत पुग्नुभन्दा अगाडि नै ती व्यक्तिको सम्पूर्ण विवरण सञ्चार माध्यम र सामाजिक सञ्जालमा छरपष्ट भइ बाँच्न गाह्रो हुने भन्दै सो कार्य रोक्न माग गरिएको छ। सञ्चार माध्यम तथा सामाजिक सञ्जालमा कुनै यौनजन्य अपराधमा अनुसन्धान भइरहेका व्यक्ति उपर हुने अस्वस्थ्य टीकाटीप्पणी र निजको चरित्र हत्या गर्ने कार्य रोक लगाउन पनि आदेश माग गरिएको छ। गोपनीयता बाहिर ल्याउँदा अदालतबाट सफाइ पाए पनि समाजमा बस्न गाह्रो हुने भएकाले सामाजिक जीवनमा क्षति नहोस् भन्ने मनसायले आरोपितको नाम गोप्य राख्नुपर्ने माग रिटमा उल्लेख छ। नेपालको संविधानको धारा २८ ले कुनै पनि व्यक्तिको जीउ, आवास, सम्पत्ती,लिखित, तथ्यांक,पत्राचार र चरित्र सम्बन्धी विषयको गोपनीयता कानुन बमोजिम बाहेक अनतिक्रम्य हुनेछ' भन्ने व्यवस्था गरेअनुसार नै गोपनीयतालाई व्यवहारिक रुपमा अनुसरण गर्न आवश्यक रहेको रिटमा उल्लेख छ। रिटमा भनिएको छ,' नेपालको संविधानको धारा १ को उपधारा १ ले सबै नागरिक कानुनको दृष्टमा समान हुनेछन् भन्ने व्यवस्था गरेको छ।जसअनुसार पीडित र अभियुक्तलाई राज्य निकायले अनुसन्धान गर्ने क्रममा निजलाई भोलिको दिनमा समाजमा आत्मसम्मानका साथ जीविकोपार्जन गर्न सक्ने अवस्थाको सृजना गर्न तम तयार हुनुपर्छ।' रिटमा नेपाल सरकार, गृहमन्त्रालय,नेपाल सरकार प्रधानमन्त्री तथा मन्त्रिपरिषदको कार्यालयलाई विपक्षी बनाइएको छ।"
मकवानपुरमा एकैदिन २१९ जना डेंगुका संक्रमित थपिए,"हेटौंडा : मकवानपुरमा एकैदिन २१९ जना डेंगुका संक्रमित थपिएका छन्। जसमध्ये २०४ जना हेटौंडा उपमहानगरपालिकाका छन्। त्यस्तै मकवानपुरगढीका आठ, मनहरीका पाँच र भीमफेदीका दुई जनामा पनि संक्रमण पुष्टि भएको जिल्ला स्वास्थ्य कार्यालय मकवानपुरले जनाएको छ। यससँगै मकवानपुरमा संक्रमितको संख्या एक हजार ८२९ पुगेको छ। जसमा एक हजार ३७ पुरुष र ७९२ महिला छन्। संक्रमणबाट हेटौंडाका एक जनाले ज्यान गुमाएका छन्। मकवानपुरमा सबैभन्दा बढी संक्रमित हेटौंडा उपमहानगरपालिकाका छन् भने थाहा नगरपालिका तथा क्रमशः मकवानपुरगढी, भीमफेदी र मनहरी गाउँपालिकामा पनि संक्रमित बढ्दै गइरहेका छन्। इन्द्रसरोवर गाउँपालिकामा भने संक्रमितको संख्या शून्य रहेको छ। संक्रमित बढेसँगै हेटौंडा अस्पताल, चुरेहिल, मकवानपुर सहकारी तथा सन्चोलगायत अस्पतालहरुमा बिरामीको चाप बढेको छ। संक्रमितमध्ये अधिकांश बालबालिका र वृद्धवृद्धा रहेको स्वास्थ्यकर्मी उत्सव चौलागाईंले बताए।"
सर्पले डस्दा फेरि एक जनाको ज्यान गयो,"झापा : दक्षिणी झापाको कचनकवलमा विषालु सर्पले डसेर फेरि एक जनाको ज्यान गएको छ। कचनकवल गाउँपालिका६ बनियानीस्थित सर्पदंश उपचार केन्द्रमा भेन्टिलेटर नहुँदा सोही गाउँपालिका३ डाकुपाडा निवासी ६५ वर्षीया वृद्धा महिला कालोघात्मी राजवंशीको ज्यान गएको हो। गोमन सर्पले उनको देब्रे खुट्टामा डसेको थियो। सर्पले डसेर घाइते भएकी राजवंशीलाई छिमेकीले करिब ३ बजेर १० मिनेटमा सर्पदंश उपचार केन्द्र ल्याएका थिए। उपचार केन्द्र ल्याई पुर्याउँदासम्म उनको शरीरभरि विष फैलिसकेको थियो। उनलाई १० भाइल एन्टी स्नेक भेनम दिए पनि स्वास्थ्यमा खासै सुधार नआएपछि भेन्टिलेटर नभएकोले अन्यत्र रेर्फर गर्नु परेको केन्द्रका प्राविधिक ह्रदय साहले जानकारी दिए। 'बिरामीलाई गोमन सर्पले डसेको हो,' प्राविधिक साहले भने, 'गोमनले डसेको एक घण्टाभित्रै बिरामीलाई उपचार केन्द्रमा ल्याइसक्नुपर्ने हुन्छ, उनलाई ल्याउन ढिला गरियो।' त्यहाँबाट रेफर गरेकी राजवंशीको मेची अस्पताल भद्रपुरमा उपचारका क्रममा मृत्यु भएको हो। एकल महिला समेत रहेकी राजवंशी घरमा एकलै थिइन्। उनलाई कति बेला, कहाँ सर्पले डसेको छिमेकीलाई पनि थाहा छैन। छिमेकीहरू भन्छन्, 'उनले समयमै हामीलाई जानकारी गराउँदा ज्यान बचाउन सकिन्थ्यो।' उनका छोरा विदेशमा छन, भने बुहारी चिया बगानमा काम गर्न गएकी छिन्। उपचार केन्द्रमा भेन्टिलेटर अभाव हुँदा गत भदौ ४ गते पनि किङ कोब्रा सर्प डस्दा कचनकवल५ खुमरुभिट्टा निवासी ६५ वर्षीय नेहरुलाल टुडुको अकालमै ज्यान गएको थियो।"
न्यायालयलाई विवादमा तानियो : अध्यक्ष तिमिल्सिना,"कुश्मा : राष्ट्रिय सभाका अध्यक्ष गणेशप्रसाद तिमिल्सिनाले स्वतन्त्र न्यायालयलाई विवादमा ल्याउने काम भएको बताए। जिल्ला समन्वय समिति पर्वतको नवनिर्मित भवनको मंगलबार उद्घाटन गर्दै अध्यक्ष तिमिल्सिनाले संसदमा दर्ता भएको महाभियोग प्रस्ताव समयमै टुंगो नलगाएर सिंगो न्यायलयको गरिमा घटाउने काम भएको बताए। उनले राजनीतिक दलहरूकै कारण न्यायलय विवादमा आएको भन्दै यो लोकतन्त्रका लागि नराम्रो पक्ष भएको बताए। 'महाभियोग लागेको प्रधानन्यायधीश म निर्दोश छु भन्दै सर्वोच्चमै काममै फर्किन्छु भन्छ, सरकार अदालत आउन नदिने तयारी गर्छ, यो कस्तो खालको कानून हो', तिमिल्सिनाले भने, 'यस्तो अवस्थामा सरकारले ठोस कदम चाल्न नसक्नु असक्षमता हो।' तिमिल्सिनाले संविधानको पालनामा दलहरू जिम्मेवार बन्नुपर्ने बताए। अध्यक्ष तिमिल्सिनाले संसदको कार्यकालका विषयमा दलहरूबीचको विवादले नागरिकमा नकारात्मक सन्देश गएको बताए। उनले निर्वाचन आयोगले तोकेको समयावधिमा दलहरूले आआफ्नो तर्क गर्नु उचित नहुने भन्दै एउटै संसदका कोही सांसद कार्यकाल सकिएर निवर्तमान हुने र कोही बहालवाला हुँ भन्दै झण्डा हल्लाएर हिँडनु जायज नहुने बताए। अर्को प्रसंगमा अध्यक्ष तिमिल्सिनाले निर्वाचन स्वच्छ, स्वन्तन्त्र र निष्पक्ष हुनुपर्नेमा जोड दिए। आगामी मंसिर ४ गतेको निर्वाचन भयरहित बातावरणमा सम्पन्न गर्नुपर्ने बताउँदै निष्पक्ष र निर्भयका साथ हुने निर्वाचनवाट मात्रै लोकतन्त्रलाई संस्थात गर्न सकिने बताए। उनले निर्वाचनलाई भयरहित वातावरणमा सम्पन्न गर्नका लागि सुरक्षा निकाय र राजनीतिक दलहरू जिम्मेवार बन्नुपर्नेमा जोड दिए। उनले पैसा र बलको आधारमा नभई विकास निर्माणको खाका लिएर चुनावमा जान दलहरूलाई आग्रह गरे। 'अब ठूलो धनराशी खर्चिएर चुनावी प्रतिस्पर्धामा जान्छ भने ऊ जितेपछि पनि भ्रष्टाचार र अनियमितता बढ्छ, तिमिल्सिनाले भने, 'स्वच्छ प्रतिस्पर्धा गर्नु आवश्यक छ।' सबै दलका उम्मेदवारहरू सँगसँगै प्रचारप्रसारमा हिँड्ने, आआफ्नो एजेण्डा नागरिकसमक्ष पेश गर्ने जसको राम्रो लाग्छ उसैलाई भोट पाएर विजयी हुने वातावरण सिर्जना गर्नुपर्ने उनको भनाइ छ। उनले कर्मचारी र सुरक्षा निकायलाई पनि स्वच्छ निर्वाचनका लागि भूमिका खेल्न आग्रह गरे। गण्डकी प्रदेश सरकारका सभामुख नेत्रनाथ अधिकारीले संविधानको सफल कार्यान्वयन भएमात्र संघीयता सफल हुने बताए। संविधानमा देखिएका कमी कमजोरीहरूलाई सुधार गर्दै यसको सफल कार्यान्वयन हुनुपर्ने बताउँदै संघ र प्रदेशका अधिकारहरूलाई केन्द्रिकृत गर्न नहुनेमा जोड दिए।"
कार्यकाल सकाएर फर्किने तयारीमा रहेका राजदूत बेरीले भने नेपाललाई कहिल्यै बिर्सन सक्दिनँ,"भक्तपुर : कमलविनायकस्थित सरस्वती विद्यागृहदेखि नजिकै उत्तरतर्फको गल्लीसम्म बाँसको खम्बामा लहरै ठूलाठूला पहेँलो कपडाको झण्डा झैँ देखिने तोरणले सिंगारिएको छ। गल्ली छिर्नेबित्तिकै काठ र दाँची अप्पालगायतका पुराना इँटाले बनेको चारतले ठूलो विशाल भवन देखिन्छन्। भवनको मूल ढोकाबाट छिर्नेबित्तिकै लहरै बसेका कालीगढ हातमा छिना र हथौडा लिएर ढुङ्गामा विभिन्न देवीदेवताको मूर्ति कोर्दै गरिरहेका देखिन्छन्। आँगनका बीचमा पलेटी मारेको बुद्धको मूर्तिसँगै विशालरुपमा उभिएको एक ऋषिको ठूलो मूर्ति, वरपर भित्तामा विभिन्न देवीदेवता, ऋषिमुनि र नेपाली कला तथा संस्कृति झल्कने मूर्ति टपक्क बसेका देखिन्छन्। मूल ढोकाबाट भित्र पसेदेखि नै मूर्तिको सङ्ग्रहालयमा छिरे जस्तै अनुभूति गराउँछ यहाँको दृश्यले। भवनको प्रत्येक कुनामा विभिन्न देवीदेवताका ढुङ्गाका आकर्षक मूर्ति छन्। पाँचौँ तलासम्म काठको भर्याङ उक्लँदै जाँदा कुना र भित्तामा राखिएका ढुङ्गाका आकर्षक मूर्ति र कोठामा लहरै खोपीमा राखिएको अरु मूर्तिले नेपालको सिङ्गो सम्पदालाई यहीँ भवनले झल्काइरहेको आभास हुन्छ। मूर्ति सङ्ग्रहालयझैँ लाग्ने नेपाल भोकेसनल एकेडेमीको यो भवन प्रवेश गरेसँगै दङ्ग पर्नुभयो नेपालका लागि अमेरिकी राजदूत र्यान्डी बेरी। नेपालबाट हराएर अमेरिका पुगेका मूर्ति नेपालमै फिर्ता गर्न र नेपाली सम्पदाको संरक्षणमा महत्वपूर्ण सहयोग पुर्याएको खुसियालीमा आरपी फाउण्डेसनले आफ्नो सम्मानमा आयोजना गरेको अभिनन्दन कार्यक्रममा सहभागी भएका राजदूत बेरी ढुङ्गाका आकर्षक मूर्तिकलाको अनुपम नमूना देखेर छक्क पर्दै केहीबेर त्यहाँका दृश्यमै हराए। नेपालको सम्पदा संरक्षण एवं चोरिएका मूर्ति नेपाल फिर्ता ल्याउने अभियानका अभियन्ता तथा सम्पदाविद् रविन्द्र पुरी, अभिनन्दन एवं विदाइ कार्यक्रममा आउने विदेशी पाहुना, संस्कृतिकर्मी, पुरातत्वविद् एवं सहभागी महत्वपूर्ण व्यक्तिसमेत त्यहाँको दृश्यले निकै मोहित भए। राजदूत बेरीको कार्यकाल पूरा भएर एक सातापछि घर फिर्ने क्रममा आयोजित बिदाइ र अभिनन्दन कार्यक्रममा जब आरपी फाउण्डेसन फर कञ्जरभेसनका अध्यक्षसमेत रहेका सम्पदाविद् पुरीले रातो कपडाले छोपेर राखेको लक्ष्मीनारायणको ढुङ्गाको आकर्षक मूर्ति उपहारस्वरुप दिए तब बेरीको खुसीको सीमा नै रहेन। उनले मूर्तिसँगै उभिएर निकै तस्बिर खिचाए। पाटनको पट्को टोलस्थित नारायण मन्दिरबाट चोरी भएको लक्ष्मीनारायणको मूर्ति अमेरिकाको डल्लास म्युजियममा फेला परेपछि राजदूत बेरीसहितको विशेष पहलमा एक वर्षअघि घरफिर्ता ल्याएर गत वर्ष सोही मन्दिरमा बेरीसहितको उपस्थितिमा प्रतिस्थापन गरिएपछि निकै चर्चामा आएको थियो। आरपी फाउन्डेसनले निर्माण गरेको त्यही मूर्तिको प्रतिरुप राजदूत बेरीलाई सम्पदाविद् पुरीले उपहार दिएपछि उनी निकै दङ्ग परेका हुन्। 'हामी पनौतीमा म्युजियम अफ स्टोलन आर्टस् स्थापना गर्दैछौँ, त्यसको तयारी करिब पूरा भइसकेको छ। लक्ष्मीनारायण मूर्तिको प्रतिरुप बनाएर पनौतीको निर्माणाधीन म्युजियम अफ स्टोलन आर्टस्मा राख्ने तयारी गरिरहेका छौँ,' उनले भने, 'पाटनबाट हराएको त्यहीँ मूर्ति राजदूत बेरीसहितको सहयोगमा घरफिर्ता गर्न सफल भएपछि आज त्यही मूर्तिको प्रतिरुप उहाँलाई उपहार दिन पाउँदा हामी पनि निकै खुसी भएका छौं।' सन् ९० को दशकसम्ममा नेपालबाट हराएका सम्पदाको कुनै अत्तोपत्तो नभएका अवस्थामा पुरातत्वविद् लैनसिंह वाङ्देलको कृति स्टोलन इमेजेज अफ नेपाल (१९८९) प्रकाशन भएपछि भने नेपालबाट हराएर विदेशमा पुगेका मूर्तिका बारेमा जानकारीसहित चासो बढेको थियो। आरपी फाउन्डेशन फर कन्र्जभेसनले काभ्रेको पनौतीमा सन् २०२३ भित्र सञ्चालनमा ल्याउन लागिएको म्युजियम अफ स्टोलन आर्टस्मा नेपालबाट चोरिएका र बाङ्देलको पुस्तकमा समेटिएका ५० वटा विशिष्ट मूर्तिको प्रतिरुप निर्माण गरेर म्युजियम सञ्चालनमा ल्याउने अन्तिम कार्य भइरहेको सम्पादाविद् पुरीले बताए। म्युजियममा राख्नका लागि अहिलेसम्म ४० वटा मूर्तिको प्रतिरुप तयार भइसकेको जानकारी दिँदै उनले अबको एक वर्षमा सञ्चालनमा आउने म्युजियमले नेपालको प्रमुख सम्पदा र मूर्तिकला संरक्षणका साथै यसको महत्वलाई विश्वमाझ फैलाउन अझ टेवा पुग्ने जानकारी गराए। आफ्नो देशको सम्पत्ति घरफिर्ता ल्याउन सम्बद्ध मुलुक, कूटनीतिक नियोग, पुरातत्वसहितको निकायले राजदूत बेरीजस्तै अनुकरणीय काम गरिदिए नेपालबाट चोरिएका र हराएर विदेश पुगेका नेपाली सम्पदाको घरफिर्तीमा थप टेवा पुग्ने सम्पदाविद् पुरीको भनाइ थियो। अमेरिकी राजदूत बेरीले आफू जहाँ पुगे पनि सधै नेपाललाई आफ्नो मनभित्र राख्ने बताए। उनले भने, 'नेपाली सम्पदाको संरक्षण र सम्वद्र्धनमा अमेरिकी दूतावासमा रहेको एम्बेसेडर फन्ड फर कल्चरल प्रिजर्भेसनले धेरै काम गरेको छ, म संसारको जुनसुकै कुनामा पुगे पनि नेपाल मेरो मनमा रहनेछ।' नेपालको कला, संस्कृति र सम्पदा सदैव संरक्षण, सम्वर्द्धन भएको आफूले हेर्न चाहेको भन्दै उनले नेपालको मूर्तिकला र यहाँको सम्पदा बिर्सनै नसकिने बताए।"
डा केसीले भने 'मलाई अपहरण गरेर नलैजानुस्',"धनगढी : कैलालीको गेटामा मेडिकल कलेज सञ्चालन सहितका माग राख्दै ९ दिनदेखि सत्याग्रहमा बसेका डाक्टर गोविन्द केसीलाई काठमाडौं लैजान भनी आएको नेपाली सेनाको हेलिकप्टर फिर्ता भएको छ। डाक्टर केसीले आफूले काठमाडौं नजाने भनेपछि सेनाको हेलिकप्टर फिर्ता भएको हो। जिल्ला प्रशासन कार्यालय कैलालीले डाक्टर केसीको स्वास्थ्य अवस्थामा जटिलता आएको भन्दै गृह मन्त्रालयलाई हेलिकप्टरमार्फत काठमाडौं लगिदिन अनुरोध गरेपछि मंगलबार दिउँसो नेपाली सेनाको हेलिकप्टर डाक्टर केसीलाई लैजान धनगढी आएको थियो। 'तर डाक्टर केसीले मान्नु भएन। उहाँले काठमाडौं जान्न भन्नुभयो। जबरजस्ती गरे अपहरण गरे जस्तो हुन्छ, मलाई अपहरण गरेर नलैजानुस् भन्नुभयो' डाक्टर केसीको उपचारमा संलग्न डाक्टर अमृत जैशीले भने। 'डाक्टर केसीलाई नेपाली सेनाकै स्कटिङमा विमानस्थलसम्म लैजाने र त्यहाँबाट सेनाको हेलिकप्टरमा काठमाडौं लैजाने भनि प्रहरी नै अस्पताल आएको थियो।' डाक्टर केसीले आफूले सेती प्रादेशिक अस्पतालमै उपचाररत रहने तर काठमाडौं नजाने बताएपछि प्रहरीको टोली फर्किएको थियो। डाक्टर केसीलाई सेती प्रादेशिक अस्पतालबाट विमानस्थलसम्म लैजाने बेला धनगढीका विभिन्न चोकमा ठूलो संख्यामा प्रहरी तैनाथ गरिएका थिए। गेटा मेडिकल कलेज सञ्चालन सहितका चिकित्सा सुधारका मागहरू राख्दै डाक्टर केसी धनगढीमा सत्याग्रहमा छन्। डाक्टर केसीलाई जवरजस्ती लैजान खोजे स्थानीय सडकमा आउने सम्भावना देखेपछि सेती प्रादेशिक अस्पतालमा ठूलो संख्यामा प्रहरी परिचालन गरिएको थियो भने धनगढीका मुख्यमुख्य चोक र मुख्य बजारमा पनि प्रहरी तैनाथ गरिएको थियो। कैलालीका प्रमुख जिल्ला अधिकारी किरन थापाले डाक्टर केसीको स्वास्थ्यमा जटिलता आएको भन्दै सेती प्रादेशिक अस्पतालले रिफर गरेपछि गृह मन्त्रालयलाई हेलिकप्टर माग गरिएको बताए। 'डाक्टर केसीको जीवन रक्षाका लागि हेलिकप्टर मगाइएको हो, तर उहाँले जान मान्नु भएन, अनि सेनाको हेलिकप्टर विमानस्थलबाटै फिर्ता भयो', प्रमुख जिल्ला अधिकारी थापाले भने। यसअघि मंगलबार बिहान सुदूरपश्चिम सरकारका तर्फबाट सामाजिक विकास मन्त्री गोविन्द बोहराले पनि डाक्टर केसीलाई काठमाडौं जानका लागि आग्रह गरेका थिए। डाक्टर केसी प्रदेश सरकारको त्यो कुरा पनि नकारि दिएका थिए। भाद्र २६ गते धनगढीको कृष्ण मन्दिरमा सत्याग्रहमा बसेका डाक्टर केसीलाई तीन दिनमै स्वास्थ्य अवस्थामा समस्या आएपछि, सेती प्रादेशिक अस्पतालमा भर्ना गरिएको थियो। उनको स्वास्थ्य अवस्था दिनप्रतिदिन जटिलतातर्फ गइरहेको उपचारका संलग्न चिकित्सकहरूले जनाएका छन्। प्रदेशका सामाजिक विकास मन्त्री बोहरा, प्रदेशका स्वास्थ्य निर्देशक डाक्टर जगदिश प्रसाद जोशी सहितको टोलीले मंगलबार बिहान सेती प्रादेशिक अस्पतालमै पुगेर डाक्टर केसीलाई काठमाडौं लैजाने प्रस्ताव गरेक थिए। 'मेरा मागहरू पूरा गर्नुहोस, म काठमाडौं जान्न, नेपालको जुनसुकै अस्पतालमा पनि म मेरो उपचार गराउन स्वतन्त्र छु, म सेती मै बस्छु, मलाई सेती प्रादेशिक अस्पतालका चिकित्सकहरूले राम्रो उपचार गरिरहनु भएको छ' भन्दै डाक्टर केसीले सामाजिक विकास मन्त्रीलाई फिर्ता पठाई दिएका थिए। सामाजिक विकास मन्त्री बोहराले, प्रदेश सरकारले डाक्टर केसीका मागहरू पूरा गर्न नसक्ने भन्दै निरिहता प्रकट गरेका थिए। 'प्रदेशस्तरबाट हजुरका मागहरू पूरा गर्न सकिदैन, संघले नै गर्ने हो, तर सेती प्रादेशिक अस्पतालले रिफर गरिसकेको छ। मैले गृह मन्त्रीलाई काठमाडौं लैजानका लागि भनेको छ' सामाजिक विकास मन्त्री बोहराले भने। तर जवाफमा केसीले भने, 'मेरो बारेमा गृहमन्त्रीलाई भनेर हुन्छ ? मेरो स्वास्थ्य र मागको चिन्ता हो भने प्रधानमन्त्री र स्वास्थ्यमन्त्रीलाई पो भन्ने हो।' डाक्टर केसीको स्वास्थ्य अवस्था नाजुक बन्दै गएपछि सेती प्रादेशिक अस्पतालले उनलाई चार दिनअघि नै रेफर गरिसकेको छ। तर डाक्टर केसीले सेती प्रादेशिक अस्पताल छोडन मानिरहेका छैनन्। डाक्टर केसीको अक्सिजनको लेवल घटिरहेको, पेटमा अल्सर भएर आन्तरिक रक्तश्राव भईरहेको, तीन किलो तौल घटेको, मांसपेसीहरू खुम्चिन थालेको भन्दै सेती प्रादेशिक अस्पतालका चिकित्सकहरूले उनलाई विशिष्टकृत सेवा भएको अस्पतालमा रेफर गरिसकेका छन्। तर पनि डाक्टर केसीले मानिरहेका छैनन। उनले, गेटामा अस्पताल सञ्चालन गरी मेडिकल शिक्षाको तुरुन्तै पढाई हुनुपर्ने माग सहित चिकित्सा क्षेत्र सुधारका लागि विगतका सरकारहरूले गरेका सहमति कार्यान्वयनको माग गरेका छन्। डाक्टर केसीको उपचारमा सेती प्रादेशिक अस्पतालका बरिष्ठ फिजिसियन डाक्टर शेरबहादुर कमर, डाक्टर अमृत जैशी सहितको टोली चौबिसै घण्टा अटिएको छ। उपचारमा खटिएका डाक्टर कमरले डाक्टर केसीको स्वास्थ्य अवस्था दिनप्रतिदिन विग्ररहेको बताएका छन्। 'आजबाट सुद्ध पानी, नर्मल स्लाईन र रिंगर ल्याक्टेट मात्र प्रदान गरिउको छ। पेटको सम्भावित अल्सरका लागि पेन्टाप्राजोल ईन्जेक्सन दिईन थालिएको छ। उहाँको स्वास्थ्यमा हिजोका भन्दा थप जटिलता आएको छ। शरिरमा पोषण तत्व र पानीको अभावले जतिबेला पनि बेहोस हुने सम्भावना बढेको छ। मुट्को धडकन, स्वासप्रस्वास र रक्तचाप घटबढ भईरहेको छ' उपचारमा संलग्न वरिष्ट फिजिसियान डाक्टर शेरबहादुर कमरले भने।"
खर्च विवरण नबुझाउने बैतडीका ९७२ उम्मेदवारलाई जरिवाना,"बैतडी : बैतडीमा स्थानीय तहको निर्वाचन २०७९ मा भाग लिएका तर निर्वाचन खर्च विवरण नबुझाउने ९७२ जना उम्मेदवारलाई जरिवाना तोकिएको छ। २७ जना अध्यक्ष तथा उपाध्यक्षका उम्मेदवारसहित ९७२ जना कारवाहीमा परेका छन्। जिल्लामा नगरपालिकाका वडाध्यक्ष, दलित महिला सदस्य, महिला सदस्य र सदस्यका उम्मेदवार गरी ४४६ उम्मेदवारलाई कारवाही गरिएको छ। उनीहरूलाई जनही दुई लाखका दरले जरिवाना तोकिएको छ। गाउँपालिकाका वडाध्यक्ष, दलित महिला सदस्य, महिला सदस्य, सदस्यका उम्मेदवार गरी ४८९ उम्मेदवारहरूलाई जरिवाना तोकिएको छ। उनीहरूलाई जनही १ लाख ५० हजारका दरले जरिवाना तोकिएको हो। चार नगरपालिका र छवटा गाउँपालिका रहेको बैतडीमा २७ जना प्रमुख र उपप्रमखका उम्मेदवार तथा गाउँपालिका र नगरपालिकाका वडाध्यक्ष, वडा सदस्य गरी कूल ९७२ उम्मेदवार कारवाहीमा परेका छन्। समयमा खर्च विवरण नबुझाउने, पटक पटक सूचना प्रकाशित गर्दा पनि सम्पर्कमा नआउने, निर्वाचन खर्च विवरण नबुझाए पनि स्पष्टिकरण नदिने र चित्तबुझ्दो स्पष्टीकरण नदिएकाहरूलाई निर्वाचन आयोगले जरिवाना गरेको निर्वाचन कार्यालय बैतडीले जनाएको छ। बैतडीको डिलाशैनी गाउँपालिकाका नेकपा एमालेबाट अध्यक्षका उम्मेदवार अक्कल बहादुर राना, डिलाशैनी गाउँपालिकामा स्वतन्त्रबाट अध्यक्षका उम्मेदवार गणेश सिंह बोहरा, डिलाशैनीमै अध्यक्षका उम्मेदवार राष्ट्रिय प्रजातन्त्र पार्टीका देवीदत्त नाथ, नेकपा माओवादी केन्द्रबाट गाउँपालिका अध्यक्षका उम्मेदवार लोकेन्द्र बहादुर राना, स्वतन्त्रबाट गाउँपालिकाका उपाध्यक्षका उम्मेदवार अम्मर बोहरा, डिलाशैनीमै नेकपा एमालेबाट उपाध्यक्षका उम्मेदवार लिलावती जोशीलाई जरिवाना तोकिएको छ। दोगडाकेदार गाउँपालिकामा पनि स्वतन्त्रबाट अध्यक्षका उम्मेदवार गणेश पार्की, दोगडाकेदार गाउँपालिकामै राष्ट्रिय प्रजातन्त्र पार्टीबाट अध्यक्षका उम्मेदवार स्वर बहादुर कार्की, दोगडाकेदारमै नेकपा माओवादी केन्द्रबाट उपाध्यक्षका उम्मेदवार नमराज भट्ट, दोगडाकेदारमै राष्ट्रिय प्रजातन्त्र पार्टीबाट उपाध्यक्षका उम्मेदवार बिमला बहरालाई जरिवाना तोकिएको छ। जिल्लाको पञ्चेश्वर गाउँपालिकामा नेकपा एमालेबाट निर्वाचीत भएका गोरख बहादुर चन्द र एमालेबाटै उपाध्यक्षमा निर्वाचीत भएकी बिना भट्टले समेत निर्वाचन खर्च विवरण नबुझाएको भन्दै जरिवाना तोकिएको छ। त्यसैगरी पञ्चेश्वर गाउँपालिकामा स्वतन्त्रबाट उपाध्यक्षका उम्मेदवार धनबीर सार्कीलाई जरिवाना तोकिएको छ। त्यसैगरी जिल्लाको शिवनाथ गाउँपालिकामा राष्ट्रिय प्रजातन्त्र पार्टीबाट अध्यक्षका उम्मेदवार गोरख बहादुर चन्द, शिवनाथ गाउँपालिकामै नेकपा एमालेबाट अध्यक्षका उम्मेदवार हजारी सिंह साउँद, शिवनाथ गाउँपालिकामै राष्ट्रिय प्रजातन्त्र पार्टीबाट उपाध्यक्षका उम्मेदवार ज्योती चन्द, नेकपा एमालेबाट शिवनाथ गाउँपालिकाको उपाध्यक्षमा निर्वाचीत समेत भएकी सकुन्तला साउँदलाई पनि जरिवाना तोकिएको छ। जिल्लाको सिगास गाउँपालिकामा नेकपा एकीकृत समाजवादीका अध्यक्षका उम्मदेवार कृष्ण बहादुर साउद, सिगासकै नेकपा एमालेबाट अध्यक्षका उम्मेदवार जस्बीर सिह बोहरा, सिगासकै नेकपा माओवादी केन्द्रबाट अध्यक्षका उम्मेदवार राम सिंह साउद, सिगासमै राष्ट्रिय प्रजातन्त्र पार्टीबाट पालिका अध्यक्षका उम्मेदवार लोकराज भट्ट, सिगासमै नेकपा एकीकृत समाजवादीबाट उपाध्यक्षका उम्मेदवार भृकुटीदेवि चन्द, सिगासमै नेकपा माओवादी केन्द्रबाट उपाध्यक्षका उम्मेदवार लक्ष्मीदेवि चन्द, यसैगरी सिगास गाउँपालिकामा नेपाली कांग्रेसबाट उपाध्यक्षका उम्मेदवार सुमित्रा ऐरलाई जरिवाना तोकिएको छ। यसैगरी सुर्नया गाउँपालिकामा पनि नेपाली कांग्रेसबाट अध्यक्षका उम्मेदवार गजेन्द्र बहादुर चन्द, स्वतन्त्रबाट अध्यक्षका उम्मेदवार जीत बहादुर महरा र स्वतन्त्रबाटै सुर्नया गाउँपालिकाका उपाध्यक्षका उम्मदेवार जगदीश कुवँरलाई पनि जरिवाना तोकिएको छ। जरिवाना तोकिने अध्यक्षउपाध्यक्षमा पञ्चेश्वर गाउँपालिकाका अध्यक्ष गोरख बहादुर चन्द, पञ्चेश्वर गाउँपालिकाकै निर्वाचित उपाध्यक्ष बिना भट्ट र शिवनाथ गाउँपालिकाका निर्वाचित उपाध्यक्ष सकुन्तला साउँद बाहेक सबै पराजित उम्मेदवार हुन्।"
"हेलिप्याड निर्माण हुन नदिन समिति नै गठन, निरन्तर विरोध","भक्तपुर : भक्तपुरको नलिन्चोकमा हेलिप्याड निर्माणको सुरु भएसँगै स्थानीयले विरोध थालेका छन्। जिल्लाको सूर्यविनायक नगरपालिका१० नलिन्चोक जोरापाटी माविसँगै हेलिप्याड निर्माणका लागि डोजर माटो सम्याउने काम थालेसँगै स्थानीय विक्रम थापाको अध्यक्षतामा १५ सदस्यीय नलिञ्चोक हेलिप्याड जनसरोकार समिति गठन गरी विरोध थालेका हुन्। लामो प्रक्रियापछि सोमबारदेखि त्यहाँ डोजर पुगेर माटो सम्याउने काम भएको थियो। त्यसपछि स्थानीयले भेला गरी समिति गठन गरेर विरोध थालेका हुन्। हेलिप्याड बनाउने सरकारी योजनासँगै स्थानीयले पटकपटक विरोधमा भेला पनि गरेका थिए। तर अहिले पनि समिति नै गठन गरी उनीहरु विरोधमा उत्रेका हुन्। विरोधका लागि गठन गरिएको नलिञ्चोक हेलिप्याड जनसरोकार समितिका अध्यक्ष अधिवक्ता विक्रम थापाले यसअघि हेलिप्याड बनाउने सरकारी योजना थाहा पाएदेखि पटकपटक यसबारे स्थानीयबीच छलफल भएको सुनाए। 'सोमबारदेखि डोजर ल्याएर काम नै थालियो,' अध्यक्ष थापाले भने, 'त्यसकारण हामीले समिति नै गठन गरी विरोध जनाउन थालेका हौं।' समितिका उपाध्यक्ष राजेन्द्र खत्रीले हेलिप्याडका कारण ध्वनी प्रदूषण हुने भएकाले विरोध गर्नुपरेको जनाए। आफूहरूसँग कुनै सरोकार नै नराखी बस्तीको बीचमा हेलिप्याड निर्माण गर्न लागेकाले विरोध गर्नुपरेको उपाध्यक्ष खत्रीले बताए। गहिरो ठाउँमा रहेको र वरिपरि पहाड तथा अग्ला संरचना रहेकाले दुर्घटनाको जोखिम रहेको उनले बताए। त्रिभुवन अन्तर्राष्ट्रिय विमानस्थलको हवाई चापलाई घटाउन नागरिक उड्डयन प्राधिकरणले त्यहाँ हेलिप्याड निर्माणको काम थालेको हो। प्राधिकरणले स्वामित्वमा रहेको यहाँको ३२ रोपनी जग्गामा हवाई ग्राउण्डमा सार्ने निर्णय गर्दै हेलिप्याड निर्माण सुरु गरेको थियो। यसपछि सूर्यविनायक वडा नं ९ र १० का बासिन्दा विरोधमा उत्रिएका हुन्। 'सरकारकै नियमानुसार वातावरणीय प्रभाव मूल्याङ्कन (इआइए) गर्नुपर्थ्यो, त्यो गरेन', स्थानीय उमेश खत्रीले भने, 'यहाँ एक किलोमिटर आसपासका क्षेत्रमा नौवटा विद्यालय सञ्चालनमा छन्, त्यहाँका विद्यार्थीको पढाइमा प्रभाव पर्छ, स्थानीयवासीलाई बेवास्ता गर्दै जबर्जस्ती निर्माण गर्न खोज्नु गलत हो, हामी यो निर्णय मान्दैनौं।' प्राधिकरणले अन्तर्राष्ट्रिय विमानस्थलको ट्राफिक चाप घटाउन हेलिकोप्टर सेवालाई भक्तपुर सार्ने निर्णय गर्दै हेलिप्याड निर्माणको काम अगाडि बढाएको हो। आन्तरिक र अन्तर्राष्ट्रियतर्फका व्यावसायिक उडानले ग्राउन्ड या आकाशमा होल्ड हुनुपर्ने समस्या सुधार गर्न र मनोरञ्जनात्मक चार्टर उडानसमेत यहीँबाट गर्ने गरी प्राधिकरणले नलिञ्चोकमा हेलिप्याड निर्माण सुरु गरेको हो। प्राधिकरणले आगामी वर्षमा नै हेलिप्याड सञ्चालनमा ल्याइसक्ने गरी 'मिनी एयरपोर्ट' का रूपमा काम अगाडि बढाएको छ। हाल सञ्चालनमा रहेका १० वटा कम्पनीका ३३ वटा हेलिकोप्टर यहाँ अवतरण गर्ने गरी हेलिप्याड निर्माण प्रारम्भ गरिएको हो। १५ करोडको लागतमा एक वर्षमा हेलिप्याड निर्माण गर्ने गरी उमा एण्ड कम्पनीलाई ठेक्का परेपछि निर्माण कार्य अगाडि बढाउन शिलान्याससमेत भइसकेको छ। निर्माण सम्पन्न भएपछि हेलिप्याड स्थानान्तरण गरिने र नेपाली सेना, नेपाल वायुसेवा र हिमालय एयरलाइन्सका लागि ह्याङ्गर हब विस्तार गरिने जनाइएको छ। प्राधिकरणका अनुसार पहिलो चरणमा हेलिप्याड निर्माणका लागि १५ करोड रुपैयाँ र दोस्रो चरणमा भवनलगायतका संरचना निर्माणका लागि १५ करोड गरी प्राधिकरणले ३० करोड रुपैयाँ खर्च गर्ने भएको छ। हेलिप्याड क्षेत्रमा इन्धनका लागि एउटा स्थायी ट्याङ्की, फायर फाइटिङका लागि आवश्यक छुट्टै कक्ष, यात्रुका लागि सानो टर्मिनल भवन, हेलिकोप्टर कम्पनीका लागि कार्यालय, कन्फेक्सनरी सप, मर्मत सम्भारका लागि ह्याङ्गरलगायतका संरचना निर्माण गरिने छ। हाल त्रिभुवन अन्तर्राष्ट्रिय विमानस्थलमा सिम्रिक, एयर डाइनेष्टी, कैलाश, मुस्ताङ, मनाङ, हेली एभरेष्ट, श्री, प्रभु, अल्टिच्युड, माउन्टेन, फिस्टेललगायत कम्पनीका हेलिकोप्टर सञ्चालनमा छन्।"
मन्त्री पौडेलले सार्वजनिक गरे शिक्षाको सोचपत्र,"काठमाडौं : शिक्षा, विज्ञान तथा प्रविधि मन्त्रालयले शिक्षाको सोचपत्र२०७९ सार्वजनिक गरेको छ। मंगलबार काठमाडौंमा पत्रकार सम्मेलन गर्दै मन्त्रालयले शिक्षासम्बन्धी दीगो विकास लक्ष्यलाई समेत मध्येनजर गर्दै शिक्षामा आमूल परिवर्तन र समसामयिक सुधार गर्नका लागि तयार गरिएको सोचपत्र सार्वजनिक गरिएको हो। सोचपत्रमा शिक्षा नीतिले तोकेका १३ उद्देश्य समावेश गरिएको शिक्षामन्त्री देवेन्द्र पौडेलले जानकारी दिए। प्रारम्भिक बाल विकास, विद्यालय शिक्षा, उच्च र प्राविधिक शिक्षा, १५ वर्षमा गरिने रुपान्तरणको क्षेत्र र अपेक्षित उपलब्धि तथा सुधारका कार्यहरु सोचपत्रमा समावेश गरिएको मन्त्री पौडेलले बताए। उनले गत आर्थिक वर्षमा शिक्षा सेवा आयोगको नियमावली ११औं संशोधन भएको,दश वर्षे विद्यालय शिक्षा क्षेत्र योजना स्वीकृतलगायतका काम भएको जानकारी दिए। भूकम्पबाट क्षति भएका ७ हजार ५ सय ८३ विद्यालयमध्ये थप ६६१ विद्यालयको निर्माण कार्य सम्पन्न भइ हालसम्म कुल ७ हजार २ सय ७५ विद्यालयको पुननिर्माणको काम सम्पन्न भएको मन्त्री पौडेलले बताए। उनले करिब २७ हजार सार्वजनिक विद्यालयमध्ये १३ हजार विद्यालयहरुको भौतिक पूर्वाधारहरु तुलानात्मक रूपमा बनेको धारणा राखे। बाँकी विद्यालयको भौतिक पूर्वाधारहरु तीन वर्षभित्र निर्माण गरिने उनको भनाइ छ। उनले १० वर्षमा ११ प्रतिशत शिक्षण सिकाईमा प्रगति भएको बताए। त्यस्तै गत आर्थिक वर्षमा १ लाख १३ हजार विद्यार्थीलाई वैदेशिक अध्ययनका लागि सहमति पत्र उपलब्ध गराइएको र ९१ जना विद्यार्थीहरूलाई प्राविधिक विषयको उच्च शिक्षा अध्ययनका लागि छात्रवृति उपलव्ध गराइएको मन्त्रालयले जनाएको छ।"
"तीव्र गतिमा रहेको कार रुखमा ठोक्किँदा दुर्घटना, दुई जनाको मृत्यु, चार घाइते","झापा : झापाको शिवसताक्षीमा कार दुर्घटनामा हुँदा दुई जनाको मृत्यु भएको छ। दुर्घटनामा परी अन्य चार जना घाइते भएका छन्। घाइतेहरूको बिर्तामोडस्थित बिएण्डसी अस्पतालमा उपचार भइरहेको प्रहरी कार्यालय झापाले जनाएको छ। मृत्यु हुनेमा कार चालक सप्तरी लेगडा ५ निवासी ४४ वर्षीय बलराम यादव र इटहरी१० का ३० वर्षीया गीता चौधरी रहेको जिल्ला ट्राफिक प्रहरी कार्यालय बिर्तामोडका प्रहरी निरीक्षक अशोक कुमार जबेगुले जानकारी दिए। घाइते हुनेहरूमा मोरङ सुन्दरहरैचा नगरपालिका६ निवासी ४० वर्षीया रिता चौधरी, इटहरी८ निवासी २७ वर्षीय तेजन चौधरी, धरान१५ निवासी ३६ वर्षीय बिभिसन दास र सोही ठाउँका ३३ वर्षीय राजेश चौधरी रहेको उनले बताए। प्रहरीका अनुसार मङ्गलवार साढे ४ बजे पूर्वपश्चिम राजमार्ग अन्तर्गत शिवसताक्षी नगरपालिका १० स्थित सैनिक चोकमा पूर्वबाट पश्चिमतर्फ जाँदै गरेको बा १४ च ९१०८ नम्बरको कार आफै अनियन्त्रित भई दुर्घटनामा परेको हो। तीव्र गतिमा रहेको कार सडक किनारको बरको रुखमा गएर ठोक्किएको थियो। रुखमा ठोक्किँदा कारको अगाडिको भाग क्षतिग्रस्त भएको छ। चालकसहित कारमा ६ जना सवार थिए।"
क्षेत्रले सिफारिस गरेको नाम जिल्ला समितिले उल्टाएपछि असन्तुष्ट,"काठमाडौं : नेपाली कांग्रेस सर्लाहीको क्षेत्रले सिफारिस गरेको उम्मेदवारीलाई जिल्ला समितिले उल्टाइदिएको भन्दै नेता तथा कार्यकर्ताहरूले असन्तुष्टि पोखेका छन्। आगामी मंसिर ४ गते हुने निर्वाचनका लागि सिफारिस गरेको नाम हटाएको भन्दै असन्तुष्टि पोखेका हुन्। मंगलबार काठमाडौंमा पत्रकार सम्मेलन गर्दै जिल्ला कार्य समितिमा रहेका नेता तथा कार्यकर्ताहरूले पार्टीको विधानविपरीत कार्य गरेको भन्दै असन्तुष्टि पोखेका हुन्। उम्मेदवार सिफारिसमै विधानविपरीत गतिविधि भएको भन्दै निर्वाचनमा पार्टीले व्यहोर्ने क्षतिको जिम्मा नेतृत्व स्वंयमले लिनुपर्ने उनीहरूको चेतावनी छ। पार्टीका महाधिवेशन प्रतिनिधि प्रमोद बरालले विधि र विधानलाई उल्लंघन गरेर जिल्ला कार्य समितिले केन्द्रमा उम्मेदवारको नाम पठाएको भन्दै असन्तुष्टि व्यक्त गरे। जिल्ला समितिले क्षेत्रीय समिति र प्रदेश समितिले प्रस्ताव गरेको नाम हटाएर आफन्त, जुनियरहरूलाई सिफारिस गरेको उनको भनाइ छ। महाधिवेशन प्रतिनिधि शिव गुर्माछानेले धेरै पार्टीमा खेमाका बारेमा विषय उठान हुँदै आएको भन्दै आफूहरू विशुद्ध एकता, आगामी चुनावमा पार्टीलाई जिताउने र सफल गराउनका लागि विधि र विधानअनुरूप गतिविधि हुनुपर्नेमा जोड दिएको बताए। सर्लाही कांग्रेस सभापति सुरेन्द्र प्रसाद सिंहले क्षेत्रबाट सिफारिस गरेर पठाएको डा अमरेश कुमार सिंहको नाम काटेपछि त्यहाँ विवाद चुलिएको थियो।"
पूर्णसरीको हत्यामा संलग्न दुई पक्राउ,धरान : सुनसरीको धरान उपमहानगरपालिका२० कि ६४ वर्षीया पूर्णसरी राईको हत्यामा संलग्न दुई जनालाई प्रहरीले सार्वजनिक गरेको छ। गत भदौ २९ गते आफ्नै घरमा हत्या गरिएकी पूर्णसरीका हत्यामा संलग्न भएको आरोपमा पक्राउ परेका दुवैलाई जिल्ला प्रहरी कार्यालय सुनसरीले मंगलबार पत्रकार सम्मेलन सार्वजनिक गरेको हो। हत्यामा संलग्न भएका धरानमा मामली घरमा बस्दै आएका १८ वर्षीय निखिल भन्ने नकुल राई र सुनसरी भोक्राहा नरसिंह गाउँपालिका ६ का २० वर्षीय रन्जितकुमार साहलाई पक्राउ गरिएको सुनसरीका प्रहरी प्रमुख एसपी प्रभु ढकालले बताए। नकुलले हत्या गरेको र रन्जितकुमारले सुन लुकाउन सहयोग गरेको अनुसन्धानबाट खुलेको उनले बताए। लगाएको सुनका गहना लुट्ने उद्देश्यले नकुलले खुकुरी प्रहार गरी हत्या गरेको एसपी ढकालले बताए। लागूऔषध सेवन गरेर हत्या गरी फरार रहेका अभियुक्तलाई विराटनगरको रानी एरियाबाट पक्राउ गरिएको कार्यालयका डिएसपी राजकुमार राईले बताए। उनले दुवै जनाविरुद्ध कर्तव्य ज्यान मुद्दामा जिल्ला अदालत सुनसरीबाट म्याद थप गरी घटनाको अनुसन्धान सुरु गरिएको बताए।
बाल साहित्य महोत्सव सुरु,"नुवाकोट : बालबालिकाहरूको लेखन क्षमता विकासका लागि नुवाकोटको बट्टारमा बाल साहित्य महोत्सव सुरु भएको छ। नुवाकोट आदर्श बहुमुखी क्याम्पसमा सञ्चालन भएको महोत्सव दुई दिनसम्म सन्चालन हुने छ। महोत्सवको नेपाल ललितकला प्रज्ञा प्रतिष्ठानका कुलपति केके कर्माचार्यले उद्घाटन गरे। उनले साहित्य जीवनकै चिनारी भएका कारण यसको स्तरवृद्धिका लागि बालबालिका तथा अभिभावकहरू क्रियाशील हुन जरुरी रहेको बताए। कार्यक्रमका प्रमुख वक्ता शिक्षाविद् डा विद्यानाथ कोइरालाले संस्कृति, विज्ञान, प्रकृतिलगायतका विविध विषयलाई बालबालिकाको पठन, लेखन संस्कृतिसँग जोड्नुपर्नेमा जोड दिए। उनले बालसाहित्य जीवन र जगतसँग जोडिएर आएमा भविष्यका कर्णधारहरूको आत्मविस्वास बढ्ने र ज्ञानको दायरा फराकिलो हुने बताए। शिक्षाविद् कोइरालाले सकारात्मक र जीवनपयोगी परम्परागत ज्ञान, सीप, कलालाई विज्ञान र ज्ञानसँग जोडेर बालबालिकासम्म पुर्याउनुपर्ने बताए। कार्यक्रममा जिल्ला समन्वय समिति नुवाकोटका प्रमुख रजिन्द्रविक्रम सिंह ठकुरीले महोत्सवले जिल्लाभित्र पनि बालबालिकालाई सिर्जनशील बढाउन र शिक्षकहरूलाई पनि बालसाहित्य अध्ययन गर्न प्रेरित गर्ने विस्वास व्यक्त गरे। उनले बालसाहित्य बालबालिकाले मात्र नभई अभिभावक र शिक्षकहरूले समेत अध्ययन गरेमा बालबालिकालाई गर्ने व्यवहारमा परिवर्तन आउने बताए। नेपाल बाल साहित्य समाज, रुम टु रिड, रुडेक नेपालको आयोजनामा भएको बालसाहित्य महोत्सवको पहिलो दिन विभिन्न किसिमका १० वटा बालचित्र कथाका पुस्तकहरू समेत लोकार्पण गरिएको थियो। राजु पण्डितको 'गोरु जुधाई', श्याम साहको 'सामा चकेवा', इन्द्र चौधरीको 'नयाँ वनपाले', शान्ति सापकोटाको 'चरीको न्याय', विमला निरौलाको 'तीन चरी', महेश आचार्यको 'काल्टोपे र स्यालटोपे', कविता राईको 'खरानीको बादल' लगायत रहेका छन्। विद्यालय, समाज र परिवारमा पठन संस्कृतिको विकास गर्ने, शिक्षा, साहित्य, कला र विकासबारे बहस गर्ने उद्देश्यले बाल साहित्य महोत्सव आयोजना गरिएको आयोजक संस्था रुडेक नेपालका अध्यक्ष मीनकुमार केसीले जानकारी दिए। महोत्सवमा नेपालका प्रसिद्ध लेखक, कवि, चित्रकार, कलाकर्मी, शिक्षाप्रेमी र साहित्यकारहरूको सहभागिता रहेको आयोजकले जनाएको छ। सो महोत्सवमा पाँच सयभन्दा बढी व्यक्तिहरूको सहभागिता रहेको छ। महोत्सलाई जिल्ला समन्वय समिति नुवाकोट, शिक्षा विकास तथा समन्वय इकाई नुवाकोट, विदुर नगरपालिका, सुर्यगढी गाउाँपालिका, शिवपुरी गाउँपालिका, पन्चकन्या गाउँपालिका र नुवाकोट आदर्श बहुमुखी क्याम्पस लगायतले सहयोग गरेका छन्। बालबालिकाले तयार पारेका विभिन्न सामाग्रीहरूको प्रदर्शनी चर्चित साहित्यकारहरूसँग विद्यार्थीको प्रत्यक्ष भलाकुसारी लगायतका विविध कार्यक्रम रहनुका साथै महोत्सवमा एक दर्जनभन्दा बढी पुस्तक विमोचन, पुस्तक प्रदर्शनी, पढाइ लेखाइ लगायतका विविध कार्यक्रमहरू भइरहेको आयोजकले जनाएको छ।"
मुख्य निर्वाचन अधिकृत र निर्वाचन अधिकृतको कार्यालय निर्धारण हुँदै,काठमाडौं : मुख्य निर्वाचन अधिकृतको कार्यालय जिल्ला सदरमुकाम र निर्वाचन अधिकृतको कार्यालय सम्बन्धित क्षेत्रको पायक पर्ने स्थानमा राख्ने गरी निर्धारण गरेको छ। निर्वाचन आयोगले आसन्न प्रतिनिधिसभा र प्रदेशसभा सदस्यको निर्वाचनका लागि स्थान निर्धारण गरेको हो। आयोगका प्रवक्ता शालिग्राम शर्मा पौडेलले आज विज्ञप्ति जारी गरी प्रचलित कार्यविधिबमोजिम सबै जिल्लाका लागि मुख्य निर्वाचन अधिकृत र निर्वाचन अधिकृतको कार्यालयका लागि पायक पर्ने स्थानको सूची तयार भएको बताए। आयोगले मातहतका जिल्ला निर्वाचन कार्यालयमा उक्त सूची पठाएको छ।
एमाले राजा ल्याउने पक्षमा छ : मोहन बिक्रम सिंह,"सन्धिखर्क : नेकपा मसालका महामन्त्री मोहनविक्रम सिंहले एमाले राजतन्त्रको पक्षमा देखा परेको बताएका छन्। उनले देशमा लामो संघर्षपछि प्राप्त भएको लोकतान्त्रिक गणतन्त्र र धर्म निरपेक्षताको अन्त्य गरी राजतन्त्र फर्काउने बाटोमा एमाले, राजावादी र भारतीय हिन्दूवादीहरु एकजुट भएको बताए। एमाले राजा ल्याउने बाटोमा अगाडि बढेको भन्दै आगामी निर्वाचनबाट एमाले सहितका प्रतिगमनकारीलाई हराउनुपर्ने बताएका छन्। 'हिन्दू राज्यको बाटोमा एमाले हिँडेको र हिन्दू राष्ट्रका लागि हिन्दू राजा चाहिन्छ भनेर राजा फर्काउने बाटोमा एमाले छ,' उनले भने, 'त्यसैले परिवर्तन जोगाउन हामीले एमालेलाई हराउनुपर्छ।' प्रगतिशिल पत्रकार संघ अर्घाखाँचीले सन्धिखर्कमा गरेको पत्रकार भेटघाट कार्यक्रममा बोल्दै महामन्त्री सिंहले लोकतन्त्रको रक्षाका लागि पाँच दलिय गठबन्धन गर्नु परेको बताए। सत्ता गठवन्धनमा रहेका दलहरुले हैसियतभन्दा बढी माग गरेका कारण सहमति हुन नसकेको बताए। अब छिट्टै सिट बाँडफाँटको टुंगो पाँच दलीय गठबन्धनले गर्ने नेता सिंहको भनाइ छ। एमालेले भारतीय साम्राज्यवादीसँग मिलेर संसद विघटन गरेको बताए। उनले प्रतिगमनकारी र राजावदीहरू राजा फर्काउन सकिन्छ कि भनेर विभिन्न कार्यक्रमहरू गरिरहेको बताए। आजको दिनमा प्रतिगमनको खतरा १७ साल वा ५९ सालमा भन्दा पनि गम्भीर भएको बताए। देशमा प्रतिगमनको खतरा भएको समयमा देशका सबै दलहरु एकै ठाउँमा बसेर संघर्ष गरेको बताउँदै एमालेको प्रतिगमनविरुद्ध गठबन्धन गर्नुपरेको बताएका छन्। गत स्थानीय निर्वाचनमा आफूहरुले इमान्दारिता प्रस्तुत गरेको दाबी गर्दै नेता सिंहले भने, 'बरु जनमोर्चा हार्न तयार भयो तर एमालेसँग तालमेल गरेन, तर कांग्रेस माओवादीले ठाउँठाउँमा एमालेसँग तालमेल गरे।'"
सान्जेनको आईपीओमा आवेदन दिने समय १५ कार्यदिन थप,"काठमाडौं : सान्जेन हाइड्रोपावर कम्पनी लिमिटेडले स्थानीयवासीका लागि निष्कासन गरेको आईपीओमा आवेदन दिने समय १५ कार्यदिन थप भएको छ। गत भदौ ५ गतेदेखि निष्कासन गरेको आईपीओमा मागअनुसारको आवेदन नपरेपछि आवेदन दिने समय थप भएको हो। धितोपत्र बोर्डले समय थप गर्नका लागि निवेदन परेकाले १५ कार्यदिन समय थप गरेको जानकारी दिएको छ। कम्पनीले भदौ ५ गतेदेखि १९ गतेसम्मको समयसीमा राखेर आईपीओ निष्कासन गरेको थियो। सो अवधिमा माग अनुसारको आवेदन परेन। त्यसपछि असोज ४ गतेसम्मका लागि समय थप भएको थियो। यसमा बिक्री प्रबन्धकको काम नागरिक लगानी कोष र यसको सहनिष्काशन तथा बिक्री प्रबन्धकको काम सनराइज क्यापिटल तथा एनएमबी क्यापिटलले गरिरहेका छन्। विश्वव्यापी फैलिएको कोरोना भाइरस (कोभिड१९) का कारण लामो समयसम्म सेयर निष्कासन प्रक्रिया रोकिएको थियो। कम्पनीले रसुवाको आमाछोदिङ्मो५, चिलिमेमा १४८ मेगावट क्षमताको माथिल्लो सान्जेन र ४२५ मेगावटको सान्जेन जलविद्युत् आयोजना निमाण गरिरहेको छ। स्थानीयका लागि नेपालमा पहिलो पटक चिलिमे हाइड्रोपावर कम्पनीले सेयर निष्कासन गरेको थियो।"
सबै मिलेर डेंगु नियन्त्रण गरौं : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले डेंगु नियन्त्रणमा लाग्न सबै जना लाग्न आह्वान गरेका छन्। नेपाल चिकित्सक संघको दोस्रो राष्ट्रिय सम्मेलनमा सम्बोधन गर्दै प्रधानमन्त्री देउवाले सबै क्षेत्रबाट डेंगु नियन्त्रणमा लाग्नुपर्ने बताए। 'सरकारले यअसघि कोरोना महामारीको लागि आवश्यक काम कारबाही गरेको थियो। हामीसामी डेंगु देखा परेको छ। हामी सबैले मिलेर डेंगु नियन्त्रण गर्नुपर्छ,' प्रधानमन्त्री देउवाले भने।"
प्राधिकरणले चार महिनामा कमायो सात अर्ब २० करोड,"काठमाडौं : चालु आर्थिक वर्षको दोस्रो महिना अर्थात् गत भदौमा मात्रै नेपाल विद्युत् प्राधिकरणले दुई अर्ब ४२ करोड बराबरको बिजुली भारत निर्यात गरेको छ। देशभित्र खपत गरी बढी भएको २४ करोड ६५ लाख २९ हजार युनिट विद्युत् प्राधिकरणले भदौमा निर्यात गरेको हो। प्राधिकरणले देशभित्र खपत गरी अतिरिक्त भएको वर्षायामको विद्युत् गत १९ जेठदेखि इन्डियन इनर्जी एक्सचेञ्ज लिमिटेड (आइएक्स)को डेअहेड बजारमा प्रतिस्पर्धामार्फत बिक्री सुरु गरेको थियो। सुरुमा दुईवटा विद्युत्गृहको ३९ मेगावाट उत्पादित विद्युत्लाई स्रोत मानी दैनिकरूपमा 'आइएक्स'मा बिक्री गरिएको थियो। त्यसपछि गत २७ जेठदेखि दैनिक रूपमा छ वटा जलविद्युत्गृहबाट उत्पादित विद्युत्लाई स्रोत मानी दैनिक रूपमा तीन सय ६४ मेगावाट भारतीय बजारमा प्रतिस्पर्धी दरमा बिक्री हुँदै आएको छ। प्राधिकरणले जेठ, असार, साउन र भदौसम्ममा ७८ करोड ७८ हजार युनिट विद्युत् भारतीय बजारमा बिक्री गरी सात अर्ब १९ करोड ८६ लाख बराबरको रकम आर्जन गरेको छ। भारतसँगको विद्युत् व्यापार भारतीय रुपैयाँ (भारु)मा हुने भएकाले चार महिनाको अवधिमा विद्युत् बिक्रीबाट चार अर्ब ४९ करोड ९१ लाख भारु नेपाल भित्रिएको छ। भदौमा मात्र विद्युत् बिक्रीबाट एक अर्ब ५१ करोड पाँच लाख रुपैयाँ भारु आम्दानी भएको छ। हरेक महिना विद्युत् निर्यात बढ्दा यसबाट प्राप्त हुने रकमबाट (भारु)नेपालको विदेशी मुद्रा सञ्चिती र दुई मुलुकबीचको व्यापार घाटालाई कम गर्न योगदान पुगिरहेको प्राधिकरणका कार्यकारी निर्देशक कुलमान घिसिङले जानकारी दिए। 'चालु आवमा विद्युत् निर्यातबाट करिब १६ अर्ब आम्दानी गर्ने लक्ष्य राखेका छौँ, मङ्सिरको पहिलो हप्तासम्म विद्युत् निर्यात गर्न सकिन्छ भने जेठपछि फेरि निर्यात सुरु हुँदा लक्ष्य पूरा हुने अनुमान गरेका छौँ', कार्यकारी निर्देशक घिसिङले भने। अब चाडबाड पनि सुरु हुन लागेकाले उद्योग कलकारखाना बन्द हुँदा आन्तरिक खपत केही कम हुन्छ, तर हाम्रो उत्पादन भने पूर्ण क्षमतामा हुनेहुँदा करिब दुई सय मेगावाट थप विद्युत् निर्यातको सहमतिका लागि प्रस्ताव पठाएको प्राधिकरणले जनाएको छ। भारतीय पक्षबाट थप विद्युत् निर्यातका लागि छिट्टै सहमति दिनेमा विश्वस्त रहेको कार्यकारी निर्देशक घिसिङले जानकारी दिए। आइएक्समा २४ घण्टालाई १५१५ मिनेटको ९६ वटा ब्ल्कमा विभाजन गरी बजारले तय गरेको प्रतिस्पर्धी दरमा विद्युत्को कारोबार गरिन्छ। त्यसैले हरेक ब्ल्कको मूल्य फरकफरक हुने गरेको छ। प्राधिकरणले भदौमा निर्यात गरेको विद्युतको औसत दर प्रतियुनिट नौ रुपैयाँ ८० पैसा रहेको छ। चार महिनाको औसत दर प्रतियुनिट नौ रुपैयाँ २३ पैसा छ। थप १०० मेगावाट निर्यात प्रस्ताव प्राधिकरणले देशभित्र खपत गरी अतिरिक्त भएको वर्षायामको थप सय दशमलव नौ मेगावाट विद्युत इन्डियन इनर्जी एक्सचेञ्ज लिमिटेड (आइएक्स)को डेअहेड बजारमा प्रतिस्पर्धामार्फत बिक्रीको प्रस्ताव गरेको छ। प्राधिकरणले केही दिनअघि चार जलविद्युत्गृहबाट उत्पादित विद्युत्लाई स्रोत मानी आइएक्समा प्रतिस्पर्धाबाट बिक्रीका लागि भारत सरकारको विद्युत् मन्त्रालयअन्तर्गतको केन्द्रीय विद्युत् प्राधिकरणमा अनुमतिका लागि प्रस्ताव पेस गरेको हो। यसअघि प्राधिकरणले चार जलविद्युत् आयोजनाबाट उत्पादित एक सय ११ मेगावाट विद्युत् निर्यात अनुमतिका लागि प्रस्ताव पेस गरेको थियो। थप चार जलविद्युत् आयोजनाको प्रस्तावसँगै प्राधिकरणले आठ जलविद्युत् आयोजनाबाट उत्पादित दुईसय १२ दशमलव सात मेगावाट विद्युत् निर्यातका लागि प्रस्ताव पेस गरेको हो। निजी क्षेत्रले निर्माण गरेका २९०४ मेगावाटको लिखुखोला ए, २५ मेगावाटको काबेली बी१२२ मेगावाटको माईखोला, १४९ मेगावाटको हेवाखोला ए र १० मेगावाटको तल्लो मोदी१ जलविद्युत्गृहबाट उत्पादित १००९ मेगावाट विद्युत् निर्यातको प्रस्ताव गरिएको छ। यसअघि ४२ मेगावाटको मिस्त्रीखोला, २४२ मेगावाटको लिखुखोला 'ए', २३५ मेगावाटको सोलुखोला, २२१ मेगावाटको चिलिमेको विद्युत्तबाट उत्पादित एक सय ११ दशमलव आठ मेगावाट विद्युत् निर्यातको प्रस्ताव स्वीकृतिका लागि पेस गरिएको थियो। प्राधिकरणका कार्यकारी निर्देशक घिसिङले थप विद्युत् निर्यातका लागि भारत सरकारबाट छिट्टै अनुमति प्राप्त हुने विश्वास व्यक्त गरे। रासस"
त्यसपछि फर्कियो बोडेको कमलपोखरी,"बोडे : भक्तपुरको मध्यपुर थिमि नगरपालिका८ बोडेस्थित सयौं वर्ष पुरानो ऐतिहासिक कमलपोखरी व्यक्तिको नाममा गइसकेको थियो। धार्मिक, ऐतिहासिक एवं साँस्कृतिक महत्व बोकेको मध्यपुर थिमिकै सबैभन्दा ठूलो सार्वजनिक कमलपोखरी अर्थात् पलिस्वाँ पुखुः व्यक्तिले अनेक प्रपञ्च गरी आफनो नाममा नामसारी गर्न भ्याइसकेका थिए। काठमाडौं उपत्यकाका विभिन्न ठाउँका सार्वजनिक सम्पत्ति व्यक्तिको नाममा पार्ने क्रमसँंगै यहाँंको कमलपोखरी पनि व्यक्तिले हत्याउन सफल भइसकेका थिए। कमलपोखरी बिक्री भएपछि बोडेका बासिन्दाले पोखरी जोगाउन संरक्षण समिति बनाएर अभियान नै चाले। स्थानीयले गणेशमान चक्रधरको अध्यक्षतामा अभियान चल्यो। अभियानका संयोजक चक्रधरले झण्डै ४ दशक लामो निरन्तरको संघर्षपछि आफूहरू सफल भएको सुनाए। अभियानका क्रममा उनीहरूले भक्तपुर जिल्ला अदालतमा मुद्दा हालेका थिए। मुद्दामा २०७५ असार १९ गते पोखरी सार्वजनिक भएको फैसला भयो। त्यसपछि मध्यपुर थिमि नगरपालिकाले तत्कालै ७५ लाखको बजेट विनियोजन गरेर संरक्षण अभियान थाल्यो। जिल्ला अदालतको निर्णयपछि पाटन उच्च अदालतमा फेरि मुद्दा पर्यो। पेसीमा बोडेका युवा, महिला, ज्येष्ठ नागरिक, जनप्रतिनिधिदेखि स्थानीय बासिन्दाले अदालत परिसर क्षेत्रमा पोखरी सार्वजनिक रूपमा फर्काउन माग गर्दै निरन्तर धर्ना दिए। बताइएअनुसार तत्कालीन बोडे गाउँ पञ्चायत६ कित्ता नं १ को १५ रोपनी ९ आना सार्वजनिक पोखरी २०४२ असार ३१ गते पोखरीको रेखदेख गर्ने कान्छी पोडेनीको नाममा दर्ता भई २०५१ माघ २२ गते अधिकृत वारेसनामा बकसपत्र गरी मनाङ घर भइ काठमाडौं ठमेल बस्ने ग्ल्याल्पो गुरुङको नाममा पास भएको थियो। त्यसमध्ये १३ रोपनी ९ आना ग्ल्याल्पोको नाममा, १ रोपनी तेन्जी शेर्पिनीको नाममा, १ रोपनी कर्सी जद्योना गुरुङको नाममा पास गरी हाल ग्ल्याल्पोले अन्य विभिन्न व्यक्तिको नाममा जग्गा पास गरेर बिक्री गरेको पाइएको थियो। स्थानीयले गणेशमान चक्रधरको संयोजकत्वमा ऐतिहासिक कमलपोखरी संरक्षण समिति नै गठन गरी पोखरीको धनीपूर्जा खारेज गरी पोखरीलाई सार्वजनिक कायम गर्न माग गर्दै मुद्दा दायर गरेका थिए। त्यसपछि जिल्ला अदालत भक्तपुरले २०७५ असार १९ गते मंगलबार वादी कान्छा चक्रधर र प्रतिवादी सुर्जेराम श्रेष्ठसमेत भएको उक्त मुद्दामा जिल्ला न्यायाधीश मातृकाप्रसाद मरासिनीको इजलासले मध्यपुरथिमि८ बोडेस्थित कमलपोखरीलाई सार्वजनिक कायम गरी संरक्षण गर्नुपर्ने फैसला सुनाउँदै पोखरीको संरक्षण गर्न आदेश जारी गरेको थियो। जग्गा खरिद गर्ने पक्षले जिल्ला अदालतको फैसलाबिरुद्ध उच्च अदालत पाटनमा मुद्दा दर्ता गराएका थिए। अवैध रूपमा दर्ता तथा किनबेच गरी पोखरी पुरेर जग्गा टुक्र्याउन डोजर आएपछि मात्रै पोखरी बिक्री भएको स्थानीयवासीले चाल पाएका थिए। मध्यपुरथिमि नगरपालिकाले २ वर्ष लगाएर कमलपोखरी संरक्षण अभियान चलाउँदै पोखरी सफा गर्ने, पानी भर्ने, वरिपरि पर्खाल निर्माण गर्दै कलात्मक र ऐतिहासिक शैलीमा पुनः निर्माण गर्यो। पोखरीको वरिपरि बनाइएको १० फिट चौडाइको फुटपाथ र त्यसमाथि पोखरीको डिलमा इँटा छापेर खाली खुट्टाले पनि हिँड्न मिल्ने पनि बनाइयो। मध्यपुर थिमि८ का वडाध्यक्ष रमेश थापा श्रेष्ठले स्थानीय समुदायको बलले व्यक्तिको नाममा गएको पोखरी ३७ वर्षपछि पुनः सार्वजनिक गर्न आफूहरू सफल भएको सम्झे। गत असार १ गते उच्च अदालत पाटनले कमलपोखरीको मुद्दाको अन्तिम किनारा लगाउँदै उक्त पोखरी सार्वजनिक नै रहेको फैसला गर्यो । उच्च अदालत पाटनका न्यायाधीशद्वय राजेन्द्र खरेल र रमेश ढकालको संयुक्त इजलालसले भक्तपुर जिल्ला अदालतको फैसलालाई सदर गर्दै कमलपोखरी सार्वजनिक रहेको फैसला गरेको वडा अध्यक्ष श्रेष्ठले बताए।"
अमेरिकामा चौविस हजारलाई मङ्किपक्स,"वासिङटन डिसी : अमेरिकामा २४ हजार जनामा मङ्किपक्स सङ्क्रमण देखिएको छ। अमेरिकी रोग नियन्त्रण तथा रोक थाम केन्द्रले क्यालिफोर्निया, न्युयोर्क र फ्लोरिडामा उक्त रोगका बिरामी बढेका बताएको छ। केन्द्रका अनुसार क्यालिफोर्नियामा सबैभन्दा धेरै चार हजार छ सय ५६, न्युयोर्कमा तीन हजार सात सय ५५ र फ्लोरिडामा दुई हजार तीन सय ९८ जनामा मङ्किपक्स पुष्टि भएको छ। मङ्किपक्स सङ्क्रमण घातक नभए पनि धेरै बिरामीलाई दुईदेखि चार सातासम्म बिरामी बनाउँछ। विश्व स्वास्थ्य सङ्गठनका अनुसार मङ्किपक्सबाट हुने मृत्यु दर तीनदेखि छ प्रतिशतसम्म छ। अमेरिकाका स्वास्थ्य अधिकारीहरूले उक्त रोगको उपाचारका निम्ति उपलब्ध एकमात्र औषधिको अधिक प्रयोग नगर्न सुझाएका छन्।"
"सत्तागठबन्धन बैठक सकियो, अर्को बैठक ४ बजे बस्ने","काठमाडौं : सत्तागठबन्धनको बैठक दिउँसो ४ बजे फेरि बस्नेगरी सकिएको छ। आगामी मंसिर ४ मा हुने संघ तथा प्रदेशसभा निर्वाचनमा सिट बाँडफाँटको टुंगो लगाउन प्रधानमन्त्रीको सरकारी निवास बालुवाटारमा कार्यदलका सदस्यसहित गठबन्धनका शीर्ष नेताहरुको बैठक बसेको थियो। बैठक दिउँसो ४ बजे बस्नेगरी सकिएको कांग्रेस नेता रामचन्द्र पौडेलले अन्नपूर्णलाई जानकारी दिए। उनले भने,' बैठक दिउँसो ४ बजे बस्नेगरी सकिएको छ। सिट बाँडफाँटमा गठबन्धन दलहरु सहमति नजिक पुगेका छन्। अब छिट्टै टुंगो लाग्छ।' नेता पौडेलका अनुसार सिट बाँडफाँटमा सहमति जुट्न नसकेपछि दिउँसो ४ बजे बैठक फेरि बस्न लागेको हो। बैठकमा कांग्रेस सभापति शेरबहादुर देउवा, नेता रामचन्द्र पौडेल, माओवादी केन्द्रका अध्यक्ष पुष्पकमल दाहाल 'प्रचण्ड',नेकपा एकीकृत समाजवादीका अध्यक्ष माधवकुमार नेपाल,वरिष्ठ नेता झलनाथ खनाल,जनता समाजवादीका अध्यक्ष उपेन्द्र यादवलगायत नेताहरु छलफलमा सहभागी थिए। सोमबार समानुपातिकतर्फको बन्दसूची निर्वाचन आयोगमा बुझाएका सत्ता गठबन्धन दलका नेताहरु प्रत्यक्षतर्फको उम्मेदवारको टुंगो लगाउन छलफललाई तीव्र पारेका छन्। सत्ता गठबन्धनले आगामी निर्वाचनमा सिट बाँडफाँटको टुंगो लगाउन ११ सदस्यीय कार्यदल गठन गरेको छ। कार्यदलको संयोजक नेपाली कांग्रेसका नेता कृष्णप्रसाद सिटौला छन्। कार्यदललमा कांग्रेसबाट सञ्चारमन्त्री कार्कीसहित कांग्रेसका शीर्ष नेता कृष्णप्रसाद सिटौला र महामन्त्री गगन थापा, माओवादी केन्द्रबाट अर्थमन्त्री जनार्दन शर्मा र वर्षमान पुन, नेकपा एकीकृत समाजवादीबाट महासचिव बेदुराम भुसाल र उपाध्यक्ष प्रमेश हमाल, जसपाबाट रामसहाय यादव र रकम चेम्जोङ, राष्ट्रिय जनमोर्चाबाट हिमाल पुरी र आनन्द शर्मा सदस्य छन्।"
बैंकको एटीएम तोडफोड गर्न खोज्ने व्यक्ति खुकुरीसहित पक्राउ,कास्की : पोखरा महानगरपालिका६ लेकसाइड बाराही चोकस्थित एनएमबी बैंकको एटीएम फुटाउँदै गरेको अवस्थामा एकजना पक्राउ परेका छन्। धादिङ त्रिपुरा सुन्दरी गाउँपालिका५ सल्यानटार घर भएका २५ वर्षीय मनोज कुमाललाई प्रहरीले पक्राउ गरेको छ । एकजना पुरुषले एटीएम फुटाइरहेको भन्ने खबर गरेपछि वडा प्रहरी कार्यालय बैदामबाट खटिएको प्रहरीले उनलाई एटीएम फुटाउँदै गरेको अवस्थामा पक्राउ गरेको हो। उनको साथबाट १ थान खुकुरी समेत बरामद भएको प्रहरीले जनाएको छ। घटनाबारे प्रहरीले थप अनुसन्धान गरिरहेको छ ।
"सेयर बजारमा ३८ अंकको गिरावट, १३ वटै समूहको सूचक राताम्मे","काठमाडौं : सेयर बजारमा ३८ अंकको गिरावट आएको छ। नेप्से परिसूचक ३८८१ अंकले घटेर १८३७६० विन्दुमा झरेको छ। सेन्सेटिभ इन्डेक्स ७०० अंकले घटेर ३५८८७ विन्दुमा बन्द भएको छ। मंगलबार बजार ओरालो लाग्दा कारोबारमा आएका १३ वटै समूहका सूचक राताम्मे देखिएका छन्। यसदिन फाइनान्स समूहको सूचक सर्वाधिक ३८३ प्रतिशतले घटेको छ। हाइड्रो पावर, इन्भेस्टमेन्ट डेभलपमेन्ट बैंक समूहको क्रमश ३३७ , ३१९ र ३२ प्रतिशतले ओरालो लाग्यो। यस्तै ट्रेडिङ, मनु एन्ड प्रो, माइक्रो फाइनान्स समूहको सूचक २ प्रतिशत बढिले घट्यो। यसदिन कालिका पावर कम्पनीको सूचक १० प्रतिशतले ओरालो लाग्यो। यस्तै बरुण हाइड्रोपावरको ८ प्रतिशतले घट्यो। कारोबार रकमका आधारमा हिमालयन डिष्टिलरी शीर्षस्थानमा रह्यो। सो कम्पनीको ५ करोड ६५ लाख ३३ हजार ८२९ रुपैयाँमा सेयर खरिदबिक्री भयो।"
संक्रमणकालीन न्यायसम्बन्धी कानुन अध्यादेशबाट अघि बढाउने कुरा हल्ला मात्रै : कानुनमन्त्री,"काठमाडौं : कानुन, न्याय तथा संसदीय मामिलामन्त्री गोविन्दप्रसाद शर्मा कोइरालाले संक्रमणकालीन न्यायसम्बन्धी कानुन अघि बढाउन अध्यादेश ल्याउने हल्लामा सत्यता नभएको बताएका छन्। मंगलबार एड्भोकेशी फोरमले काठमाडौंमा आयोजना गरेको कार्यक्रममा मन्त्री कोइरालाले दलहरुबीच सहमति हुन नसक्दा संसदबाट संक्रमणकालीन न्यायसम्बन्धी विधेयक अघि बढ्न नसकेको भन्दै अध्यादेशबाट अघि बढाउने कुरा हल्ला मात्र भएको स्पष्ट पारे। उनले निर्वाचनपछि बन्ने सरकारले संक्रमणकालीन न्यायसम्बन्धी कानुनलाई अहिलको स्वरुपमा अघि बढाउनेमा आफू ढुक्क रहेको धारणा राखे। संक्रमणकालीन न्यायसम्बन्धी कानुन निर्माणमा केहि ढिलाइ मात्र भएकाले निराश हुनुपर्ने अवस्था नरहेको उनको भनाइ छ । उनले इतिहासको विषय भएका कारण सबै पीडितको सत्य न्याय र परिपुरणको अधिकारको सुनिश्चित गर्न सफल हुने विश्वास व्यक्त गरे। त्यस्तै मन्त्री कोइरालाले सरकारले विभिन्न मापदण्डका आधारमा द्वन्द्वपीडितको वर्गिकरण गरिएको जानकारी दिए।"
"थप ७४ जनामा कोरोना पुष्टि, सक्रिय संक्रमित १६१९",काठमाडौं : थप ७४ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट ३५१२ नमूना परीक्षण गर्दा ७४ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट १५३५ र एन्टिजेनबाट १९७७ नमूनाको परीक्षण गर्दा पीसीआरबाट ३९ र एन्टिजेनबाट ३५ नमूनाको रिपोर्ट पोजिटिभ आएको हो। मन्त्रालयका अनुसार थप १६० जना कोरोनामुक्त भएका छन्। हाल सक्रिय कोरोना संक्रमितको संख्या १६१९ पुगेको छ।
"नवलपरासीमा बढ्दो जनसंख्या, १० वर्षमा ५६ हजार ३६९ थपिए","परासी : पछिल्लो १० वर्षमा नवलपरासीमा जनसंख्या वृद्धि दर बढेको छ । यो अवधिमा जिल्लामा ५६ हजार ३६९ जनसंख्या थपिएको छ । सबैभन्दा बढी सुनवल नगरपालिकामा जनसंख्या वृद्धि बढेको देखिएको हो । लुम्बिनी प्रदेशमै सुनवल नगरपालिका जनसंख्या वृद्धि उच्च हुने पालिकामध्येमा पाँचौ स्थानमा रहेको छ । नवलपरासीका सात पालिकामध्ये भने सुनवल नगरपालिकामा जनसंख्या वृद्धिमा पहिलो देखिएको छ । जनसंख्या वृद्धिदर बढ्दै गएपनि स्थानीय तहहरुले भने त्यसको व्यवस्थापन गर्न खासै चासो देखाएको पाइएको छैन । बसाँसराइका कारण पनि जनसंख्या वृद्धि भएको पालिकाहरुले जनाएका छन् । तर बसाइसराइ गरेर कहाँबाट कतिको संख्यामा आए भन्ने यकिन तथ्यांक पालिकाहरुले दिन सकेका छैनन् । राष्ट्रिय जनगणना २०७८ को प्रारम्भिक नतिजाअनुसार सुनवलमा कुल जनसंख्या ७२ हजार ६२१ छ । त्यहाँ १० वर्षको अवधिमा १६ हजार ८३१ जना थपिएका छन् । जिल्लाका पालिकाहरुमध्ये सबैभन्दा बढी जनसंख्या रहेको बर्दघाट नगरपालिका जनसंख्या वृद्धिदरमा भने दोस्रो देखिएको छ । बर्दघाटको कुल जनसंख्या ७५ हजार १७ छ । त्यहाँ १० वर्षको अवधिमा १३ हजार ५४५ जनसंख्या थपिएको छ । तेस्रोमा रहेको रामग्राम नगरपालिकाको जनसंख्या ६४ हजार १५० छ । त्यहाँ १० वर्षको अवधिमा ७ हजार ३०५ जना थपिएका छन् । जनसंख्या वृद्धिदरको चौथो स्थानमा रहेको प्रतापपुर गाउँपालिकाको जनसंख्या ५० हजार ३२६ रहेको छ । १० वर्षमा त्यहाँ ५ हजार ८५ थपिएका छन् । पाँचौमा रहेको पाल्हीनन्दन गाउँपालिकाको जनसंख्या ४० हजार ३२५ रहेको छ । १० वर्षमा त्यहाँ ४ हजार ८९६ थपिएका छन् । त्यस्तै जिल्लाको जनसंख्या वृद्धिदरमा छैठौं स्थानमा रहेको सरावल गाउँपालिकाको जनसंख्या ४२ हजार २१७ रहेको छ । त्यहाँ १० वर्षमा ४ हजार ७९९ थपिएका छन् । सातौंमा रहेको सुस्ता गाउँपालिकाको जनसंख्या ३९ हजार ७९८ रहेको छ । १० वर्षको अवधिमा त्यहाँ ३ हजार ९०८ जना थपिएको प्रारम्भिक नजितामा उल्लेख छ । २०६८ को जनगणनाअनुसार जिल्लमा कुल जनसंख्या ३ लाख २८ हजार ८५ थियो । २०७८ सम्म आइपुग्दा जनसंख्या बढेर ३ लाख ८४ हजार ४४५ पुगेको विभागको प्रारम्भिक नतिजामा उल्लेख छ । जिल्लाको शहरी क्षेत्रमा जनसंख्या बढ्नुमा बसाई सराई प्रमुख रहेको छ । जिल्लाको नगरपालिका क्षेत्रमा बसाई सराई बढेको देखिएको हो । जनसंख्या बढ्दै गएपछि यसको व्यवस्थापनका लागि स्थानीय तहहरु चनाखो हुनुपर्ने जनसंख्या विषयका जानकार पत्रकार चेतन अधिकारीका बताउँछन् । उनअनुसार नवलपरासीका स्थानीय तहहरुमा जनसंख्या व्यवस्थापनको कुनै योजना देखिएको छैन । तराईतर्फको सघन जनसंख्यालाई समयमा नै व्यवस्थापनको उचित पहल जरुरी छ । यसका लागि संघ, प्रदेश र स्थानीय तहको संयुक्त प्रयास जरुरी छ,' अधिकारीको भनाइ छ । केन्द्रीय तथ्यांक विभागको प्रारम्भिक नतिजाअनुसार लुम्बिनी प्रदेशमा सबैभन्दा बढी जनसंख्या रुपन्देहीको तिलोत्तमा नगरपालिकामा बढेको छ । त्यहाँ १० वर्षको अवधिमा ३८५ प्रतिशतले जनसंख्या बढेको छ । त्यस्तै दोस्रोमा कोहलपुर नगरपालिका, तेस्रोमा बुटवल उपमहानगरपालिका, चौथोमा देवदह नगरपालिका छ । पहाडी क्षेत्रको जनसंख्या घट्ने र तराईको द्रुतगतिमा बढ्ने भएपछि दुवैतिर समस्या सृजना हुने विज्ञहरुले बताएका छन् । तराईमा बसाईसराई गरेर आउँदा नेपालको हिमाली र पहाडी जिल्लामा जनसंख्या क्षति हुने क्रम बढ्दै गएको तथ्यांकले देखाएको छ । २०७८ सालको जनगणनाको प्रारम्भिक नतिजाले देशका ३२ वटा हिमाली र पहाडी जिल्लाको जनसंख्या घटेको देखाएको छ । के भन्छन् पालिका प्रमुख ? सुनवल नगरपालिकाकी मेयर विमला अर्यालले कति जना बसाइसराइ गरेर आए भन्ने नगरपालिकासँग तथ्यांक नरहेको बताइन् । नगरपालिकासँग कति व्यक्तिहरु कहाँबाट आए भन्ने तथ्यांक छैन । तपाईंले सोध्नुभयो । अब तथ्यांक संकलनतर्फ लाग्छौं,' अर्यालले भनिन् । बसाइँसराइ गरेर आउने व्यक्तिहरुको खानेपानी, बिजुली, सडकलगायतका समस्या बुझेर समाधानतर्फ लाग्ने अर्यालको भनाइ छ । बर्दघाट नगरपालिकाका मेयर शम्भुलाल श्रेष्ठले जनसंख्या बढ्नुमा बसाईसराई प्रमुख भएको बताउँछन् । तर कति जनसंख्या बसाईसराई गरेर आए भन्ने तथ्यांक भने यकिन भन्न नसकिएको उनको भनाई छ । सुनवल र बर्दघाटमा स्याङ्जा, पाल्पा, गुल्मी र बाग्लुङ जिल्लाबाट बसाईसराई गरेर आएका व्यक्ति बढी छन् । बसाइँसराइको तथ्यांक वडामा होला । ठ्याक्कै कस्ता व्यक्ति आए भन्न सकिएन, 'श्रेष्ठको भनाइ छ । नयाँ आउने व्यक्ति खाली ठाउँमा नभई बस्ती नै रोजेर बस्ने भएकाले यातायातदेखि बिजुली र अन्य सुविधाको समस्या नभएको उनले बताए । नयाँ आउने व्यक्तिहरु टोल नै बनाएर बस्ने होइन । बस्तीमै जाने हो । हाम्रो नगरपालिकामा सबै खाले सुविधा पुगेकाले समस्या छैन,'उनले भने । बसाइँसराइ गरेर आउनेहरुका कारण केही वर्षपछि जनघनत्व बढेर केही समस्या हुनसक्ने उनले अनुमान गरे ।"
हेटौडामा हुने राप्रपा नेपालको बृहद् राष्ट्रिय भेला स्थगित,काठमाडौं : राष्ट्रिय प्रजातन्त्र पार्टी (राप्रपा) नेपालको असोज ७ र ८ गते हेटौडामा हुने भनिएको 'बृहद् राष्ट्रिय भेला' स्थगित भएको छ। असोज ७ र ८ गते हेटौंडामा आयोजना गर्ने तयारी गरेको बृहद् राष्ट्रिय भेला हाललाई स्थगित गरेको राप्रपा नेपालले जनाएको छ। पार्टी प्रवक्ता एवं प्रचार विभाग प्रमुख सुरेश आचार्यले हेटौडा गरिने भनिएको बृहत राष्ट्रिय भेला हाललाई स्थगित गरेको जानकारी दिए। स्थगित बृहत भेला आयोजना गरिने नयाँ मितिका विषयमा अर्को सूचना जारी गरिने राप्रपाले जनाएको छ।
भारतमा चट्याङ लागेर २१ किसानको मृत्यु,"बिहार : भारतको पूर्वी राज्य बिहारमा बितेका २४ घण्टामा वर्षाका बीच चट्याङ पर्दा २१ जनाको मृत्यु भएको छ। बिहारको राज्यको विपद् व्यवस्थापन प्राधिकरणका एक अधिकारीले मंगलबार टेलिफोनबाट सो घटनाको पुष्टि गरेका हुन् । कृषिकर्ममा व्यस्त भएका बेलामा उनीहरूको ज्यान गएको हो । बिहारका १० जिल्लामा चट्याङ लागेर सर्वसाधारणको मृत्यु भएको बताउँदै उनले पूर्णिया र अररियामा चारचार जना, सुपौलमा तीन, बाङ्का, जमुई र नवादामा दुईदुई तथा बेगुसराय, शेखपुरा, शारण र सहरसामा एकएक जनाले ज्यान गुमाएका जानकारी दिएका छन्। यसैबीच, विहारका मुख्यमन्त्री नीतिशकुमारले चट्याङ लागेर ज्यान गुमाएका प्रत्येकका परिवारका सदस्यलाई भारू चार लाख क्षतिपूर्ति प्रदान गर्ने घोषणा गरेका छन्। साथै उनले राज्यवासी सबैलाई सचेत रहन, प्रतिकूल मौसममा घरबाहिर ननिस्कन तथा विपद् व्यवस्थापन प्राधिकरणले जारी गरेका चेतावनीको पालना गर्न आग्रह गरेका छन्।"
मुस्ताङ पर्वतीय शिखर सम्मेलन सुरु,"जोमसोम : दिगो पर्वतीय समस्या समाधानका लागि मुस्ताङ शिखर सम्मेलन मंगलबारदेखि जोमसोममा सुरु भएको छ। विश्वमै चिन्ताको विषय बनेको जलवायु परिवर्तनको असर, त्यसले वातावरणीय तथा विभिन्न क्षेत्रमा पारेको प्रभाव र त्यसको न्यूनीकरण तथा दीर्घकालीन अनुकुलनसम्बन्धी निकासको मार्ग पहिल्याउँदै मुस्ताङ पर्वतीय घोषणा जारी गर्ने तयारी छ। दुई दिने सम्मेलनको प्रधानमन्त्री शेरबहादुर देउवाले भर्चुअल माध्यमबाट सम्बोधन गरे। वन तथा वातावरण मन्त्रालयले आयोजना गरेको सम्मेलनमा डीसीए, एफएओ, इसिमोड, आईयुसीएन र किर्डाक, एनटीएनसी, युकाईर्ड, युएनडीपी र डब्लुडब्लुएफले सहआयोजकको भूमिका निभाएका छन्। मुस्ताङ शिखर सम्मेलनमा बोल्दै प्रधानमन्त्री देउवाले सम्मेलनले नेपालमा मात्र नभई अन्तर्राष्ट्रिय स्तरमा महत्वपूर्ण भूमिका खेल्ने बताए। 'आगामी २७ तारिखमा कोप सम्मेलन इजिप्टमा हुँदैछ, त्यसका लागि पनि मुस्ताङ शिखर सम्मेलन फलदायी रहनेछ,' प्रम देउवाले भने। प्रधानमन्त्री देउवाले यसअघि चन्द्रागिरी हिल्समा दिगो पर्वतीय शिखर सम्मेलनको उद्घाटन गरेका थिए। मुस्ताङमा सोही कार्यक्रम अन्तर्गतको दोस्रो पटक शिखर सम्मेलन उद्घाटन गर्न पाउँदा उनले खुसी व्यक्त गरे। उनले दिगो पर्वतीय विकास वर्षअन्तर्गत शिखर सम्मेलनका लागि नेपाली जनताको तर्फबाट सयुक्त राष्ट्र संघ लगायतलाई धन्यवाद व्यक्त गरे। प्रधानमन्त्री देउवाले भने, 'हाम्रो जस्तो पर्वतीय जैविक विविधता, संस्कृति, विभिन्न क्षेत्रको आर्थिक प्रणाली, वनस्पती, वन्यजन्तु लगायतमा चुनौति र अवसरलाई प्राथमिकीकरण गर्ने अवसर शिखर सम्मेलनले प्रदान गर्नेछ।' उनले पर्वतीय हिमालहरू हिउँले भरिएको प्राकृतिक धरोहर मात्र नभई समग्र एक अर्ब जनसंख्यालाई पानी सिन्चित गर्न आधारस्तम्भ भएको उल्लेख गरे। धौलागिरी क्षेत्रमा थुप्रै समस्या र चुनौतीहरू विद्यमान रहेको उल्लेख गर्दै उनले जलवायु परिवर्तन, जैविक विविधतामा क्षति, भुक्षयीकरण, प्रदुषण, गरिबी र असमानताजस्ता समस्यालाई तुरुन्तै सम्बोधन गर्न आवश्यक रहेको उनको भनाइ छ। वन तथा वातावरण मन्त्री प्रदीप यादवले स्थानीय स्तरको समस्या समाधानको बाटो खोज्दै योजना तर्जुमा गर्नुपर्ने बताए। मन्त्री यादवले मुस्ताङ जिल्ला धार्मिक सांस्कृतिक, सामाजिक, भौगोलिक र जैविकता विविधताले महत्वपूर्ण रहेको उल्लेख गरे। मुस्ताङको प्राकृतिक सौन्दर्यताले शारीरिक इनर्जी प्राप्त भएको र यहाँबाट फर्किएपछि झनै सक्रिए भएर काममा लाग्ने ऊर्जा मिलेको बताए। 'यहाँ आउँदा मुस्ताङी जस्तै भएको अनुभूति भएको छ, मुस्ताङका लागि आफूले विशेष प्राथमिकता दिएर काम गर्नेछु, मन्त्री यादवले भने, 'यहाँ फेरि आउँदा पर्वतीय क्षेत्रको विकासका लागि सम्बन्धीत चार मन्त्रालयका प्रतिनिधि लिएर मुस्ताङ आउने छु।' गण्डकी प्रदेशका मुख्यमन्त्री कृष्णचन्द्र नेपालीले पर्वतीय अर्थतन्त्र, जैविक विविधता, पारिस्थितिक प्रणाली, पर्वतीय संस्कृति, पर्वतीय महिला र हिमाल अनि तल्लो तटीय क्षेत्रको सम्बन्धजस्ता महत्वपूर्ण विषयमा विद्यमान समस्या रहेको बताए। मुख्यमन्त्री पोखरेलले विकासोन्मुख देशहरूमा बढ्दो गरिबी, खाद्य असुरक्षा, सामाजिक वहिष्कार, वातावरणीय क्षेत्रमा ह्रास, विपद् जोखिम र आधारभूत सेवामा पहुँच स्थापित गर्नुपर्ने आवश्यकता रहेको उल्लेख गरे। सम्मेलनमा निवर्तमान संघीय सांसद प्रेमप्रसाद तुलाचन, गण्डकी प्रदेशका वन तथा वातावरण मन्त्री दिपक थापा, राष्ट्रिय योजना आयोगकी सदस्य सलोनीसिंह प्रधान, प्रधानमन्त्रीका वातावरणीय सल्लाहाकार माधव कार्की, पूर्व उपसभामुख पूर्णकुमारी सुवेदी, एफएओ प्रमुख डा केन सिभिज र वन तथा वातावरण मन्त्रालयका सहसचिव डा सिन्धु प्रसाद ढुङ्गाना लगायतले जलवायु परिवर्तनका कारण पर्वतीय क्षेत्रमा पारेको प्रभाव र त्यसको दीर्घकालीन वैज्ञानिक निकास र समाधान खोज्न आवश्यक रहेको बताएका छन्। कार्यक्रममा नेपाली सेनाका मेजर किशोर अधिकारीले पर्वतीय सरसफाईसम्बन्धी प्रस्तुतीकरण दिए। संघीय वन तथा वातावरणमन्त्री यादव र मुख्यमन्त्री कृष्णचन्द्र नेपालीले जोमसोमस्थित मोक्ष रिसोर्ट परिसरमा वृक्षारोपण गरेर सम्मेलनको उद्घाटन गरेका थिए। सम्मेलनले बुधबार मुस्ताङ पर्वतीय घोषणा जारी गर्ने छ।"
नागरिकता विधेयक प्रमाणीकरण गर्नुपर्ने मागसहित युवाहरूको धर्ना (भिडियोसहित),"काठमाडौं : नागरिकताविहीन युवाहरुले नागरिकता विधेयक प्रमाणीकरण गर्नुपर्ने भन्दै काठमाडौंको माइतीघरमा धर्ना दिएका छन्। नागरिकतासम्बन्धी कानुनअघि नबढ्दा आफूहरु नागरिकताविहीन हुन पुगेको भन्दै उनीहरुले धर्ना दिएका हुन्। उनीहरुले नागरिकता विधेयक, २०७९ शिघ्र राष्ट्रपतिद्वारा प्रमाणीकरण हुनुपर्ने एकसुत्रीय माग राखेका छन्। प्रदर्शनमा सहभागी युवाहरुले बुबाआमा दुवै नेपाली नागरिकताका सन्तान अनागरिक अहिलेसम्म?, नेपाली आमाको सन्तान अनागरिक अहिलेसम्म भन्दै प्रश्न गरेका छन्। नागरिकताविहीन संघर्ष समितिका अध्यक्ष इन्द्रजित साफीले आफ्ना मागहरु संविधानअनुरुप नै भएको बताए। अहिले आठौं चरणको आन्दोलनअन्तर्गत बुबाआमा दुवै नेपाली नागरिक भएपछि आफूहरुले पनि नागरिकता पाउनुपर्ने भन्दै धर्नामा बस्नुपरेको उनले बताए। उनले छिटोभन्दा छिटो नागरिकता विधेयक प्रमाणीकरण गर्नुपर्ने बताए। त्यस्तै पर्साका उत्तम कुमारले आफूसँग नेपाली नागरिकता हुँदा पनि आफ्नो छोराछोरीले नागरिकता पाउन नसकेको गुनासो गरे। उनले संविधानमा कुनै पनि नेपाली नागरिकको सन्तानलाई नागरिकताबाट वञ्चित गरिनेछैन भन्ने उल्लेख भए पनि प्रशासन कार्यालयले नागरिकता नदिएको बताए। यसअघि संसद्का दुवै सदनबाट पास भएको नागरिकता विधेयक अहिलेसम्म राष्ट्रपतिबाट प्रमाणीकरण भएको छैन।"
दसैंका लागि अग्रिम हवाई टिकट ८० प्रतिशत बुकिङ,"काठमाडौं : आन्तरिक हवाई उडान गर्दै आएका हवाई सेवा प्रदायक कम्पनीले दसैंका लागि मात्रै ८० प्रतिशत अग्रिम टिकट बुकिङ भएको जनाएका छन्। केही दिन पहिले आन्तरिक हवाई सेवा प्रदायक कम्पनीले दसैंका लागि हवाई टिकट बुकिङ खुला गरेसँगै अहिलेसम्म ८० प्रतिशत टिकट बुकिङ भएको जनाएका छन्। हालसम्म सबैभन्दा बढी श्री एयरलाइन्सले ८० प्रतिशत टिकट बुकिङ गरिसकेको कम्पनीका प्रवक्ता अनिल मानन्धरले जानकारी दिए। यसैगरी बुद्ध एयरको हालसम्म ४० प्रतिशत अग्रिम बुकिङ गरेको छ भने यती एयरलाइन्सले ७० प्रतिशत, गुण एयरलाइन्सले ८० प्रतिशत बुकिङ गरेको जनाएका छन्। दसैं आउन एक साता बाँकी हुँदा हवाई टिकट ८० प्रतिशत सकिएको बताइएको छ। हवाई सेवाको अग्रिम टिकट बुकिङ सँगसँगै आन्तरिक हवाई सेवा प्रदायक कम्पनीले टिकट भाडामा पनि वृद्धि गरेका छन्। विगतमा काठमाडौँधनगढी हवाई भाडा रु सात हजार पाँच सय रहेकामा अहिले अधिकतम १७ हजार कायम गरिएको छ। सबैभन्दा कम टिकटको मूल्य विराटनगरकाठमाडौँ रहेको छ। विराटनगरकाठमाडौँ एकतर्फी भाडा न्यूनतम चार हजार पाँच सय अधिकतम भाडादर १० हजार कायम गरिएको छ। अग्रिम टिकट बुकिङसँगै हवाई भाडामा पनि उकालो लागेको गुण एयरलाइन्सका प्रवक्ता प्रज्वल थापाले जानकारी दिए। उनका अनुसार काठमाडौँ फर्कनका लागि टिकाको भोलिपल्टदेखिका लागि पनि ७० प्रतिशत टिकट अग्रिम बुकिङ भइसकेको छ। रासस"
निर्वाचन खर्च विवरण नबुझाउने उदयपुरका मेयरसहित ८५९ जना उम्मेदवारलाई जरिवाना,"उदयपुर : तोकिएको समय सीमाभित्र निर्वाचनको खर्च नबुझाउने उदयपुरका ६ जना निर्वाचित प्रमुख र उपप्रमुखसहित ८ सय ५९ जना उम्मेदवारलाई निर्वाचन आयोगले जरिवाना तोकेको छ । आयोगले कटारी नगरपालिकाका मेयर राजेशचन्द्र श्रेष्ठ, उपमेयर गिता खड्का, लिम्चुङ्गबुङ्ग गाउँपालिकाका अध्यक्ष मेजरकुमार राई, उपाध्यक्ष पुष्पकुमार राई, ताप्लि गाउँपालिकाका अध्यक्ष ढुंगराज बिक र उपाध्यक्ष धनमाया मगरसहितका जनप्रतिनिधि र उम्मेदवारलाई कानुनी व्यवस्था अनुसार जरिवाना तोकेको हो । कानुनी व्यवस्था अनुसार मेयर श्रेष्ठ र उपमेयर खड्कालाई जनही ४ लाख ५० हजार, गाउँपालिकाका अध्यक्ष र उपाध्यक्षलाई जनही ३ लाख ५० हजारका दरले जरिवाना तोकेको निर्वाचन कार्यालय उदयपुरका प्रमुख खेमराज कोईरालाले जानकारी दिए । उनकाअनुसार नगरपालिकाका प्रमुख र उपप्रमुख पदका ३७ जना उम्मेदवारमध्ये २ जना निर्वाचित र ३५ जना पराजित भएकाहरुले खर्चविवरण बुझाएका छैनन् । त्यसैगरी गाउँपालिकाका अध्यक्ष र उपाध्यक्ष पदका १८ जनामध्ये ४ जना निर्वाचित र १४ जना पराजित उम्मेदवारले विवरण नबुझाएको उनले बताए । नगरपालिकाका वडाध्यक्ष र वडासदस्य गरी ५ सय ८८ जनाले विवरण बुझाएका छैनन् । उनीहरुलाई जनही २ लाख जरिवाना तोकिएको छ । गाउँपालिकाका २ सय १६ जना वडाध्यक्ष र सदस्यले उम्मेदवारले विवरण बुझाएका छैनन् । उनीहरुलाई जनही १ लाख ५० हजार जरिवाना तोकिएको प्रमुख कोइरालाले बताए । आयोगले तोकेको जरिवाना ६ महिनाभित्र नबुझाए उपदफा २ वमोजिम निर्वाचित जनप्रतिनिधिको पद स्वत खारेजी हुने र पराजितको हकमा बढिमा ६ वर्षसम्म कुनै पनि निर्वाचनमा भाग लिन रोक लगाउन वा उम्मेदवार हुन अयोग्य घोषित गर्न व्यवस्था गरेको छ । आयोगले जरिवाना तोकेपछि अधिकांश जनप्रतिनिधिमा बिहानैदेखि हलचल मच्चिएको छ । कटारी नगरपालिकाका मेयर राजेशचन्द्र श्रेष्ठले आफूले खर्च विवरण बुझाएको दावी गरे । त्यसैगरी उपमेयर खड्काले तीनपटकसम्म खर्चविवरण बुझाएको बताइन् । जरिवाना तोकेकोमा आश्र्चय चकित उनले भनिन्, दुई पटकसम्म मिलेन भन्ने खवर आयो, तेस्रो पटक ठिक छ भनेपछि निर्वाचन कार्यालयमा विवरण बुझाएर निस्किएको हुँ ।' ताप्लि गाउँपालिकाका उपाध्यक्ष धनमाया मगरले कामको चाँपले तोकिएको समयसिमा भित्र बुझाउन नभ्याएपछि आयोगले स्पष्टिकरण बुझाउने भनेपछि खर्च विवरण बुझाएको बताइन् । उनले भनिन्,' निर्वाचित हुनसाथ गाउँपालिकाको बजेटमा जुटुनु पर्ने र कतिपय विषयवस्तु नयाँ भएकाले बुझ्नु पर्ने भएकाले समयमा खर्च विवरण बुझाउन सकिन तर स्पष्टिकरणसँगै विवरण बुझाएको छु ।' थपिन्, स्पष्टिकरण सोधेपछि हामीले त्यहीँ अनुसार दिएका हौ, त्यसैले स्पष्टिकरणको सम्बोधन हुनु पर्छ ।' के छ कानुनी प्रावधान निर्वाचन सम्बन्धी व्यवस्थामा निर्वाचन सम्पन्न भएको मितिले ३० दिनभित्र निर्वाचित जनप्रतिनिधि र उम्मेदवार सबैले अनिवार्यरुपमा निर्वाचनमा भएको खर्चविवरण बुझाउनु पर्ने प्रावधान छ । विविधकारणले समयमा खर्च विवरण नबुझाएका १ सय १८ जना उम्मेदवारले जिल्ला निर्वाचन कार्यालय मार्फत निर्वाचन आयोगमा स्पष्टीकरण बुझाएका थिए । यसरी बुझाइएको खर्च विवरण आयोगले तोकेकोभन्दा बढि भए वा समयभित्र नबुझाए दफा २५ को उपदफा (१) वमोजिम त्यस्ता राजनीतिक दल र उम्मेदवारलाई निजले गरेको निर्वाचन खर्च वा आयोगद्धारा निर्धारित खर्च हदमध्ये जुन वढि हुन्छ सोही वरावरको रकम जरिवाना गर्न सक्नेछ । जरिवाना गर्नु वा उनीहरुको पद खारेजी र ६ बर्षसम्म निर्वाचनमा भाग लिन नपाउने गरी कार्वाही गर्नु पुर्व आयोगले सम्बन्धित राजनीतिक दल वा व्यक्तिलाई आफ्नो सफाई पेश गर्ने मनासिव मौका दिने प्रावधान रहेको छ । २०७९ बैसाख ३० गते सम्पन्न स्थानीय तहको निर्वाचनमा उदयपुरमा १ हजार ४ सय ३२ जनाले उम्मेदवारी दिएका थिए । निर्वाचन आचारसंहिता भन्दा बढी खर्च गरेमा वा खर्च विवरण पेश नगर्ने उम्मेद्वारलाई ५ लाख जरिवाना गर्न सकिने र ६ महिनाभित्र जरिवाना नबुझाउने उम्मेदवारलाई ६ बर्षसम्म कुनैपनि निर्वाचनमा भाग लिन रोक लगाउने वा उम्मेदवार हुन अयोग्य घोषित गर्न सक्ने व्यवस्था छ । स्थानीय तह उम्मेदवारको खर्च सीमा नगरपालिकाका प्रमुखउपप्रमुखले चार लाख ५० हजार र गाउँपालिकाका अध्यक्षउपाध्यक्षले तीन लाख ५० हजार खर्च गर्न पाउने गरी आयोगले खर्च सीमा तोकेको छ। जसअनुसार महानगरपालिकाका प्रमुख र उपप्रमुखले मतदाता नामावली खरिदका लागि एक हजार, सवारीसाधनमा एक लाख ५० हजार, सवारी इन्धनमा ४० हजार, प्रचारप्रसार सामग्रीमा एक लाख, ढुवानीमा २५ हजार, गोष्ठी तथा कार्यकर्ता परिचालनमा एक लाख ३९ हजार, छापा तथा विद्युतीय माध्यमबाट गरिने प्रचारप्रसारमा ९५ हजार, कार्यालय सञ्चालनका लागि एक लाख, प्रतिनिधि परिचालनका लागि ७५ हजार र विविध खर्चका लागि २५ हजार रुपैयाँ गरी जम्मा सात लाख ५० हजार खर्च गर्न पाउनेछन्। त्यसैगरी, महानगरपालिकाका वडाध्यक्ष तथा सदस्यले सोही शीर्षकमा क्रमशः पाँच सय, ३० हजार, १५ हजार, एक लाख, १० हजार, ७५ हजार, २० हजार, २० हजार, २५ हजार र चार हजार पाँच सय गरी कुल तीन लाख खर्च गर्न पाउनेछन् । उपमहानगरपालिका प्रमुख तथा उपप्रमुखले सोही शीर्षकमा क्रमशः एक हजार, एक लाख १० हजार, २६ हजार, ८५ हजार, १५ हजार, एक लाख, एक लाख, ४० हजार, ६० हजार र १३ हजार गरी पाँच लाख ५० हजार खर्च गर्न पाउनेछन् । उपमहानगरपालिकाका वडाध्यक्ष तथा सदस्यले सोही शीर्षकमा क्रमशः पाँच सय, २० हजार, १५ हजार, ३५ हजार, आठ हजार, ६५ हजार, १५ हजार, ६७ हजार, २० हजार, र चार हजार पाँच सय गरी दुई लाख ५० हजार खर्च गर्न पाउनेछन् । नगरपालिकाका प्रमुख र उपप्रमुखका उम्मेदवारले उल्लेखित विभिन्न १० शीर्षकमा कमशः एक हजार, ९० हजार, १९ हजार, एक लाख, दश हजार, ८० हजार, ६० हजार, ३० हजार, ५० हजार र १० हजार गरी चार लाख ५० हजार खर्च गर्न पाउनेछन्। त्यसैगरी, नगरपालिकाका वडाध्यक्ष तथा सदस्यहरूले सोही शीर्षकमा क्रमशः पाँच सय, १६ हजार, ११ हजार, ७० हजार, सात हजार, ५१ हजार, १० हजार, १२ हजार, १८ हजार र चार हजार पाँच सय गरी दुई लाख खर्च गर्न पाउनेछन् । गाउँपालिकाका प्रमुखउपप्रमुखले उल्लेखित १० शीर्षकमा क्रमशः एक हजार, ६० हजार, २० हजार, ८० हजार, ६ हजार, ८० हजार, ३० हजार, १८ हजार, ४५ हजार र १० हजार गरी तीन लाख ५० हजार खर्च गर्न पाउनेछन्। त्यसैगरी, गाउँपालिकाका वडाध्यक्ष र सदस्यले सोही शीर्षकमा क्रमशः पाँच सय, ११ हजार, पाँच हजार, ६० हजार, पाँच हजार, ३२ हजार, सात हजार, १० हजार, १६ हजार र तीन हजार पाँच सय गरी एक लाख ५० हजार खर्च गर्न पाउनेछन्।"
मलेसिया गएका झापाका युवक सम्पर्कविहीन,"झापा : वैदेशिक रोजगारीका लागि खाडी मुलुक मलेसिया गएका झापा कचनकवलका एक युवक सम्पर्कविहीन भएका छन्। साबिक बालुवाडी गाविस९ हाल कचनकवल गाउँपालिका७ निवासी वीरबहादुर थेबेका छोरा सहमान थेबे २० दिनदेखि सम्पर्कविहीन भएका हुन्। थेबे पाँच वर्षअघि मलेसिया गएका थिए। उनी सेप्टेम्बर १ मा आफ्नो तलब लिएर बेलुकी साढे ९ बजे कोठाबाट निस्किएको परिवारजनले बताएका छन्। त्यसपछि उनी एकाएक परिवारसँग सम्पर्कविहीन बनेको बताइएको छ। उनका बारेमा मलेसियास्थित नेपाली राजदूतावास र त्यहाँको प्रहरीमा जानकारी गराइएको मलेसियामै रहेका कचनकवलका दिनेश अधिकारीले जानकारी दिए। तर, प्रहरीले अहिलेसम्म उनलाई फेला पार्न नसकेको उनले जानकारी दिए। यता उनी मलेसियामा बेपत्ता भएपछि उनका परिवारजन र आफन्तजन चिन्तित बनेका छन्। उनका बुबा वीरबहादुरले छोरीको खोजी गरिदिन सरकारसँग आग्रह गरेका छन्। उनी फेला परेमा नेपालमा ९८१६०९६३९६ र मलेसियामा ०११६११७३९५२२ मा सम्पर्क गरिदिन उनका बुबाले सबैमा अपिल समेत गरेका छन्।"
तातोपानी सुख्खा बन्दरगाह अब निजी कम्पनीले सञ्चालन गर्ने,"काठमाडौं : तातोपानी सुख्खा बन्दरगाह सञ्चालन तथा व्यवस्थापनको जिम्मा निजी कम्पनीले पाएको छ। चीन सरकारको आर्थिक तथा प्राविधिक सहयोगमा सिन्धुपाल्चोकको लार्चामा निर्माण भएको बन्दरगाह आउँदो सोमबारदेखि निजी कम्पनीले सञ्चालन गर्ने छ। चिनियाँ पक्षले निर्माण सम्पन्न गरेर २०७६ असार १३ गते नेपाल इन्टरमोडल यातायात विकास समितिलाई औपचारिक रूपमा हस्तान्तरण गरेको थियो। हस्तान्तरण भएपश्चात केही समय समितिबाट सञ्चालन तथा व्यवस्थापन भयो। २०७६ पुस १६ गतेदेखि नेपाल सरकारको स्वामित्व भएको नेपाल पारवहन तथा गोदाम व्यवस्था कम्पनी लिमिटेडले सञ्चालन तथा व्यवस्थापन गर्दै आएको थियो। समितिका कार्यकारी निर्देशक आशिष गजुरेलले विराटनगरको ट्रान्स सिल्क टर्मिनल प्रालिलाई पाँच वर्षका लागि व्यवस्थापनको जिम्मेवारी प्रदान गरिएको बताए। समितिले ११ करोड ७० लाख रुपैयाँमा उक्त कम्पनीलाई व्यवस्थापनको जिम्मा दिएको हो। समिति र कम्पनीबीच २०७९ भदौ २९ गते करार सम्झौता भएको हो। कम्पनीले सुख्खा बन्दरगाह सञ्चालन तथा व्यवस्थापनको काम गर्ने र समितिले अनुगमन र नियमन गर्ने उनले बताए। उक्त बन्दरगाह निजी क्षेत्रबाट सञ्चालन तथा व्यवस्थापनका लागि टर्मिनल मेनेजमेन्ट कम्पनी छनौट गर्न समितिले अन्तर्राष्ट्रिय बोलपत्र आव्हान गरेको थियो। जसमा तीन कम्पनीले सहभागिता जनाएका थिए। कम्पनीले करार सम्झौतामा तोकिएका मापदण्डअनुसार व्यवस्थित तवरमा सञ्चालन गर्ने समितिले जनाएको छ। निजी क्षेत्रको विज्ञता प्रयोग गरी सुक्खा बन्दरगाहएकीकृत जाँच चौकीको सञ्चालन तथा व्यवस्थापन सार्वजनिकनिजी क्षेत्रको सहकार्यमा हुने गरेको छ। निजी क्षेत्रबाट सञ्चालन तथा व्यवस्थापन भएपछि बन्दरगाहमार्फत हुने व्यापार चुस्त, छिटो छरितो र किफायती हुने समितिले विस्वास लिएको छ।"
नागरिकता विधेयक प्रमाणीकरणसम्बन्धी रिट 'हेर्न नमिल्ने' मा,"काठमाडौं : नागरिकता विधेयक प्रमाणीकरण गर्न नहुने भन्दै सर्वोच्च अदालतमा परेको रिट 'हेर्न नमिल्ने' मा राखिएको छ। अधिवक्ता डा सुरेन्द्र भण्डारीले संसदको दुवै सदनबाट पारित भइ प्रमाणीकरणका लागि राष्ट्रपति विद्यादेवी भण्डारीकहाँ पुगेको नागरिकता विधेयक प्रमाणीकरण गर्नबाट रोक्न रिट दायर गरेका थिए। रिट भदौ ३० गते दर्ता भएको थियो। न्यायाधीश डामनोज शर्माको एकल इजलासमा रिट परेपनि 'हेर्न नमिल्ने' मा राखिएको छ। अधिवक्ता भण्डारीले प्रतिनिधिसभा उत्पन्न भएर प्रतिनिधिसभा र राष्ट्रियसभा दुवैबाट पारित भएको नागरिकता विधेयक संविधानको मर्मको प्रतिकूल भएको हुँदा त्यस्तो विधेयकमा पूर्णरुपमा छलफल नभइ राष्ट्रपतिबाट प्रमाणीकरण हुन हुँदैन राष्ट्रपतिले नाममा परमादेश र प्रतिषेधको आदेश माग गर्दै बिहीबार रिट दायर गरेका थिए। निवेदनमा राष्ट्रपति कार्यालयसहित प्रतिनिधि सभा,राष्ट्रियसभा,प्रधानमन्त्री तथा मन्त्रिपरिषदको कार्यालय र गृहमन्त्रीलाई विपक्षी बनाइएको छ।"
सत्याग्रहको नवौं दिन : डाक्टर केसीले लत्याए प्रदेश सरकारको आग्रह,"धनगढी : ९ दिनदेखि सत्याग्रहमा बसेका डाक्टर गोविन्द केसीले प्रदेश सरकारको काठमाडौं लैजाने प्रस्ताव अस्विकार गरेका छन्। कैलालीको गेटामा मेडिकल कलेज सञ्चालनसहितका माग राख्दै अनसनरत केसीलाई सुदूरपश्चिमका सामाजिक विकास मन्त्री गोविन्द बोहराले मंगलबार बिहान भेटेर काठमाण्डौं लैजाने प्रस्ताव गरेका थिए। भाद्र २६ गते धनगढीको कृष्णमन्दिरमा सत्याग्रहमा बसेका डाक्टर केसीलाई तीन दिनमै स्वास्थ्य अवस्थामा समस्या आएपछि, सेती प्रादेशीक अस्पतालमा भर्ना गरिएको थियो। प्रदेशका सामाजिक विकास मन्त्री बोहरा, प्रदेशका स्वास्थ्य निर्देशक डाक्टर जगदिशप्रसाद जोशीसहितको टोलीले मंगलबार बिहान सेती प्रादेशिक अस्पताल पुगेको थियो। मेरा मागहरु पूरा गर्नुहोस, म काठमाडौं जान्न, नेपालको जुनसुकै अस्पतालमा पनि म मेरो उपचार गराउन स्वतन्त्र छु, म सेती मै बस्छु, मलाई सेती प्रादेशीक अस्पतालका चिकित्सकहरुले राम्रो उपचार गरिरहनु भएकोछ डाक्टर केसीले भने। सामाजिक विकास मन्त्री बोहराले, प्रदेश सरकारले डाक्टर केसीका मागहरु पूरा गर्न नसक्ने भन्दै निरिहता प्रकट गरेका थिए। प्रदेशस्तरबाट हजुरका मागहरु पूरा गर्न सकिदैन, संघले नै गर्ने हो, तर सेती प्रादेशीक अस्पतालले रिफर गरिसकेको छ। मैले गृहमन्त्रीलाई काठमाडौं लैजानका लागि भनेको छ सामाजिक विकास मन्त्री बोहराले भने। तर जवाफमा केसीले भने, मेरो बारेमा गृहमन्त्रीलाई भनेर हुन्छ ? मेरो स्वास्थ्य र मागको चिन्ता हो भने प्रधानमन्त्री र स्वास्थ्यमन्त्रीलाई पो भन्ने हो।डाक्टर केसीको स्वास्थ्य अवस्था नाजुक बन्दै गएपछि सेती प्रादेशीक अस्पतालले उनलाई चार दिन अघि नै रेफर गरिसकेको छ। तर डाक्टर केसीले सेती प्रादेशीक अस्पताल छोडन मानिरहेका छैनन। डाक्टर केसीको अक्सिजनको लेवल घटिरहेको, पेटमा अल्सर भएर आन्तरिक रक्तश्राव भइरहेको, तीन किलो तौल घटेको, मांसपेसीहरु खुम्चिन थालेको भन्दै सेती प्रादेशीक अस्पतालका चिकित्सकहरुले उनलाई विशिष्टकृत सेवा भएको अस्पतालमा रेफर गरिसकेका छन्। उनले गेटामा अस्पताल सञ्चालन गरी मेडिकल शिक्षाको तुरुन्तै पढाई हुनुपर्ने मागसहित चिकित्सा क्षेत्र सुधारका लागि विगतका सरकारहरुले गरेका सहमति कार्यान्वयनको माग गरेका छन्। डाक्टर केसीको उपचारमा सेती प्रादेशीक अस्पतालका वरिष्ठ फिजिसियन डाक्टर शेरबहादुर कमर, डाक्टर अमृत जैशीसहितको टोली चौविसै घण्टा अटिएको छ। उपचारमा खटिएका डाक्टर कमरले डाक्टर केसीको स्वास्थ्य अवस्था दिनप्रतिदिन बिग्रिरहेको बताएका छन्। डाकटर केसीले मुखबाट केही पनि खान मानिरहेका छैनन् भने नसाबाट पनि पानी दिन नमानेको उपचारमा खटिएका चिकित्सकहरुले जनाएका छन्।"
सिट बाँडफाँट टुंग्याउन सत्तागठबन्धनका शीर्ष नेताहरु छलफलमा,"काठमाडौं : आगामी मंसिर ४ मा हुने संघ तथा प्रदेशसभा निर्वाचनमा सिट बाँडफाँटको टुंगो लगाउन सत्ता गठबन्धन दलका शीर्ष नेताहरु छलफलमा जुटेका छन्। प्रधानमन्त्रीको सरकारी निवास बालुवाटारमा कार्यदलका सदस्यसहित गठबन्धनका शीर्ष नेताहरु छलफलमा जुटेका हुन्। कांग्रेस सभापति शेरबहादुर देउवा,नेता रामचन्द्र पौडेल, माओवादी केन्द्रका अध्यक्ष पुष्पकमल दाहाल 'प्रचण्ड',नेकपा एकीकृत समाजवादीका अध्यक्ष माधवकुमार नेपाल,वरिष्ठ नेता झलनाथ खनाल,जनता समाजवादीका अध्यक्ष उपेन्द्र यादवलगायत नेताहरु छलफलमा सहभागी रहेको बालुवाटार स्रोतले जनाएको छ। सोमबार समानुपातिकतर्फको बन्दसूची निर्वाचन आयोगमा बुझाएका सत्ता गठबन्धन दलका नेताहरु प्रत्यक्षतर्फको भागबन्डा मिलाउन छलफललाई तीव्र पारेका हुन्। सत्ता गठबन्धनले आगामी निर्वाचनमा सिट बाँडफाँटको टुंगो लगाउन ११ सदस्यी कार्यदल गठन गरेको छ। कार्यदलको संयोजक नेपाली कांग्रेसका नेता कृष्णप्रसाद सिटौला छन्। कार्यदललमा कांग्रेसबाट सञ्चारमन्त्री कार्कीसहित कांग्रेसका शीर्ष नेता कृष्णप्रसाद सिटौला र महामन्त्री गगन थापा, माओवादी केन्द्रबाट अर्थमन्त्री जनार्दन शर्मा र वर्षमान पुन, नेकपा एकीकृत समाजवादीबाट महासचिव बेदुराम भुसाल र उपाध्यक्ष प्रमेश हमाल, जसपाबाट रामसहाय यादव र रकम चेम्जोङ, राष्ट्रिय जनमोर्चाबाट हिमाल पुरी र आनन्द शर्मा सदस्य छन्।"
मध्यपुर थिमिका चार विपन्न परिवारलाई आवासको व्यवस्था,"भक्तपुर : भक्तपुरको मध्यपुर थिमि नगरपालिका क्षेत्रमा बागमती प्रदेश सरकारको सहयोगमा अति विपन्न आवास कार्यक्रम अन्तर्गत चारवटा परिवारका लागि आवासको व्यवस्था भएको छ । मंगलबार एक कार्यक्रम गरी बागमती प्रदेश सांसद् डा राजेन्द्रमान श्रेष्ठले आवासको साँचो हस्तान्तरण गरेका छन् । बागमती प्रदेश सरकारबाट १७ लाख २० हजार सहयोग अनुदानमा मध्यपुर थिमि नगरपालिकाभित्र वडा नं ८ बोडेमा १, वडा नं ७ नगदेशमा १, वडा नं ६ चपाचोमा १ र वडा नं ५ ताहाननीमा १ गरी चारवटा आवास निर्माण सम्पन्न गरी साचो हस्तान्तरण गरिएको हो । कार्यक्रममा डा श्रेष्ठले बागमती प्रदेशमा विगतमा पनि मध्यपुर थिमिमा चार विपन्न परिवारलाई आवास निर्माण गरी हस्तान्तरण गरेको स्मरण गरे । यसवर्ष पनि चार परिवारलाई आवास हस्तान्तरण गर्न पाएकोमा उपभोक्ता समितिका अध्यक्षलगायत सदस्यहरु एवं स्थानीयबासीहरुलाई उनले धन्यवाद दिए । आव २०७९८० को योजनामा पनि यस कार्यक्रमलाई निरन्तरता दिन खोजेको तर विभिन्न कारणले गर्दा सफल हुन नसकेको उनले बताए । जनता जाग्यौं भने त्यसलाई निरन्तरता दिन सक्ने विश्वास उनले व्यक्त गरे । यो कार्य मानवीय सेवामा महत्वपूर्ण पुण्यको कामको रुपमा ठानी भोलिका दिनहरुमा पनि सहयोग गर्ने बचनवद्धता उनले व्यक्त गरे । उपभोक्ता समितिका अध्यक्ष रमेश प्रजापतिले मध्यपुर थिमिमा अझै पनि थुप्रै विपन्न परिवारहरु रहेको जनाए । उनीहरुका लागि आवासको अभावमा समस्या भइरहेकोले आगामी आर्थिक वर्षमा यो योजनालाई निरन्तरता दिन माग रहेको प्रजापतिले बताए ।"
कानेपोखरी बजारमा खानेपानी आयोजना,"विराटनगर : पूर्वपश्चिम लोकमार्गमा पर्ने मोरङको कानेपोखरी बजारमा खानेपानी आयोजना निर्माण सम्पन्न भएको छ । कानेपोखरी गाउँपालिका७ मा रहेको बजारमा प्रदेश १ सरकारको ३ करोड २७ लाख रूपैयाँभन्दा बढीको लागतमा आयोजनाको निर्माण गरिएको हो । एक प्रदेश निर्वाचन क्षेत्रमा एक खानेपानी आयोजना कार्यक्रमअन्तर्गत कानेपोखरी सामुदायिक खानेपानी उपभोक्ता तथा सरसफाई समितिले निर्माण गरेको हो । आयोजनाको प्रदेश १ कांग्रेस संसदीय दलका प्रमुख सचेतक सूयर्माराज राईले गत शनिबार उद्घाटन गरेका हुन् । आयोजनाको शिलान्यास राईले नै गरेका थिए । छोटो अवधिमा आयोजना निर्माण गरेर कानेपोखरी बजारमा खानेपानीको व्यवस्था गरिएको उनले बताए । मोरङमा कुनै पनि खानेपानी आयोजना यति चाँडै निर्माण सम्पन्न नभएको दाबी राईको छ । आयोजनाको निर्माण २०७५ पुस १६ गतेबाट सुरु गरिएको थियो । कानेपोखरीमा कल (ट्युबेल) र इनार सुकेर पानीको संकट हुन थालेको थियो । पानीको अभाव भएर कानेपोखरी काकाकुल बन्ने अवस्था थियो, राईले भने, सानो बस्ती भए पनि लोकमार्गसँग जोडिएको बजार भएकाले खानेपानी आयोजना निर्माण गरिएको हो । आयोजनाको पानी उपभोक्तालाई वितरणका लागि २ लाख २५ हजार लिटर क्षमताको ओभर हेड ट्यांकी निर्माण गरिएको छ । २४ घण्टा नै पानी वितरण गर्ने गरी ३ हजार मिटर खानेपानी पाइप विस्तार गरिसकिएको छ । आयोजना निर्माणका लागि सामुदायिक वनले ५ कट्ठा जमिन उपलब्ध गराएको थियो । ३ करोड २७ लाख ९५ हजार रूपैयाँको लागतमा आयोजना निर्माण भएको समितिले जनाएको छ ।"
सागरलाई स्वर्ण,"काठमाडौं : नेपालका सागर गुभाजुले अस्ट्रेलियामा भएको सनसाइन कोस्ट ओपन तेक्वान्दो च्याम्पियनसिपमा स्वर्ण पदक जितेका छन्। अस्ट्रेलियाको सनसाइन सहरमा सम्पन्न च्याम्पियनसिपमा ग्यारोगीतर्प सागरले स्वर्ण जितेका हुन्। यूएससी स्टेडियममा भएको पुरुष ७४ केजी तौल समूहको फाइनलमा सागरले अस्ट्रेलियाका जेन मेन्सफिल्डलाई पराजित गरेका हुन्। फाइनल बेस्ट अफ थ्रीमा भएको थियो। जसमा सागरले दोस्रो राउन्डमा नै फराकिलो अन्तरको स्कोर बटुल्दै नतिजा आफ्नो पक्षमा पारेका थिए। उक्त तौलसमूहमा अमेरिकाका चार्ली बिलगुुड तेस्रो स्थानमा रहे। गत महिना मात्र अध्यययनका लागि अस्टेलिया पुगेका सागर राष्ट्रिय टोलीका खेलाडीसमेत हुन्। विभागीय टोली त्रिभुवन आर्मी क्लबबाट घरेलु प्रतियोगिता खेल्दै आएका उनले इन्डोनेसियामा भएको १८औं एसियन गेम्स, चाइनमा सम्पन्न आर्मी ओलम्पिक गेम्स र कोरियामा सम्पन्न विश्व तेक्वान्दो च्याम्पियनसिपमा नेपालको चुनौती प्रस्तुत गरेका थिए। उनले कोरियाको जेजु र मुजुमा सम्पन्न जी टु गेम्समा क्रमशः तेस्रो र दोस्रो स्थान प्राप्त गरेका थिए।"
अफगानिस्तानमा टिकटक फेरि बन्द,"काबुल : अफगानिस्तानको तालिबान सरकारले देशभित्र टिकटक प्रयोगमा प्रतिवन्ध लगाएको छ। तालिबान नेतृत्वको सरकारको टेलिकम्युनिकेसन विभागका उच्च अधिकारीले टिकटकसँगै पब्ग एप्लिकेसन पनि प्रयोगमा प्रतिवन्ध लगाइएको पुष्टि गरेका हुन् । मुस्लिम समुदायले अबलम्बन गर्ने सरिया कानुन र सुरक्षा तथा सांस्कृतिक पक्षलाई हेरेर टिकटक प्रतिवन्ध लगाइएको अधिकारीहरुको भनाई छ । प्रतिवन्ध लगाउने यो निर्णय आगामी कम्तीमा तीन महिना लागु हुने बताइएको छ । अफगानिस्तानमा टिकटक प्रतिवन्ध लगाउने निर्णय यसअघि पनि भएको थियो । तालिवान नेतृत्वको सरकारले यसअघि अहिलेसम्म अनैतिक र गलत सन्देश प्रवाह गरेको भन्दै दुई करोड ३० लाख वेभसाइट बन्द गरिदिएको थियो ।तालिबान सरकारका सञ्चार मन्त्री नाजिबुल्लाह हक्वानीले भने, 'हामीले अहिलेसम्म दुई करोड ३० लाख ४० हजार वेभसाईट बन्द गरेका छौँ, एउटा बन्द गर्यो अर्को खुल्छ, यो हाम्रो लागि ठूलो चुनौती भएको छ ।'"
अन्तरिक्षमा ४३७ दिन बसेर कीर्तिमानी कायम गरेका भ्यालेरी पोल्याकोभको निधन,मस्को : रुसी अन्तरिक्ष यात्री भ्यालेरी पोल्याकोभको ८० वर्षको उमेरमा निधन भएको छ । कीर्तिमानी समय अन्तरिक्षमा बसेका उनले सन् १९९४१९९५ को बीचमा ४३७ दिन मीर अन्तरिक्ष स्टेशनमा बिताएका थिए। त्यहाँ उनले मंगल ग्रहमा लामो दूरीको यात्रा गर्नुपर्यो भने मानिसहरूले आफ्नो मानसिक स्वास्थ्य स्वस्थ राख्न सक्छन्सक्दैनन् भन्ने अध्ययन गरेका थिए। उनको १४ महिनाको परीक्षणमा अन्तरिक्षमा बस्दा उनको कार्यशैलीमा कुनै असर पुगेन। रुसी अन्तरिक्ष एजेन्सीले पोल्याकोभको उनको मृत्यु भएको घोषणा गरेको हो। उनको मृत्युको कारण भने अझै थाहा भएको छैन। अन्तरिक्ष एजेन्सी रोजकोसमोसले टेलिग्राममा लेखेको पोस्टमा पोल्याकोभको अनुसन्धानले मानव शरीर टाढा अन्तरिक्षमा पनि प्रतिकूलताहरूको सामना गर्न सक्षम छ भन्ने कुरा प्रस्तुत भएको लेखेको छ। उनको जन्म मस्कोको तुला शहरमा १९४२ मा भएको थियो। उनी पहिले एक चिकित्सक थिए र पछि अन्तरिक्ष यात्री बने। उनको पहिलो मिशन अगस्त १९८८ मा सुरु भयो। सो समय उनले आठ महिना अन्तरिक्षमा बिताए। यसपछि उनले ६ वर्षपछि सबैभन्दा लामो समयसम्म अन्तरिक्षमा बसेर कीर्तिमान कायम गरे। जुन अहिलेसम्म कायमै छ । पोल्याकोभले ८ जनवरी १९९४ देखि २२ मार्च १९९५ सम्म मीर स्पेस स्टेशनमा काम गरे। यस क्रममा उनले ७ हजारभन्दा बढी पटक पृथ्वीको परिक्रमा गरेका थिए । पछि उनले मंगल ग्रहमा बिताएको समय र त्यहाँ जान र आउन लागेको समय बराबर भएको बताएका थिए। मिर स्पेस स्टेशन सन् १९८६ मा अर्बिटमा पठाइएको थियो । पहिले सोभियत संघको नियन्त्रणमा थियो र पछि रुसको नियन्त्रणमा आयो । बीबीसी
चितवनको रत्ननगरमा डेङ्गुबाट एकजनाको मृत्यु,चितवन : पूर्वी चितवनको रत्ननगरमा डेङ्गु रोगबाट एकजनाको मृत्यु भएको छ। मृत्यु हुनेमा रत्ननगर१ का २७ वर्षीय पुरुष रहेका छन्। उनको उपचारका क्रममा पुरानो मेडिकल कलेजमा मृत्यु भएको हो। अस्पतालका फिजिसियन डा आलोक प्रधानका अनुसार डेङ्गु सङ्क्रमणका पुष्टि भएर उपचारका क्रममा उनको मृत्यु भएको हो। अध्ययनका क्रममा काठमाडौँ बस्दै आएका उनमा ज्वरोका कारण पुरानो मेडिकल कलेजमा भर्ना भएका थिए। जिल्लामा हालसम्म चार सय २९ जनामा डेङ्गुको सङक्रमण पुष्टि भएको छ। दुई हजार आठ सय ७७ जनाको नमूना परीक्षणका क्रममा उनीहरुमा डेङ्गु देखिएको हो। जिल्लामा भेटिएका डेङ्गुका बिरामीमध्ये ६२ जनाको ठेगाना नखुलेको र एक सय छ जिल्ला बाहिरका छन्।
न्यायालयको जटिल घडी,"प्रधानन्यायाधीश चोलेन्द्रशमशेर जबरामाथि लगाइएको महाभियोगको प्रस्ताव संसद्मा विचाराधीन छ। संसद्को अवधि सकिएपछि यो आगामी निर्वाचनपश्चात् आउने संसद्मा छलफल हुन् सक्ने वा नसक्ने अनिर्णित बनेको छ। आगामी निर्वाचनबाट बन्ने संसद्को गणितीय संरचनाले प्रस्ताव पारित हुन्सक्ने वा नसक्ने, प्रस्ताव स्वतः निस्क्रिय हुने वा नहुने निश्चित हुनेछ। तर, राना त्यस अवधिमा अवकाश प्राप्त गरिसकेका हुनेछन्। संसद्को महाभियोग सिफारिस समितिमा निलम्बित जबराले बयान दिँदा आफ्नो सफाइका लागि केन्द्रित हुनु पथ्र्याे। उनले आफ्नो प्रतिरक्षाभन्दा सहकर्मी न्यायाधीशहरू, कानुन व्यवसायीहरू र राजनीतिकर्मीहरू सबै गलतकर्ममा अभ्यस्त भएको दाबी गर्दै आफ्नो बयान सम्पन्न गरेका छन्। संसदीय समिति उनको बयानबाट आफ्नो ध्यान अन्यत्र केन्द्रित गर्न बाध्य भएको छ। समितिले चोलेन्द्रजीले आरोप लगाएका सबै वर्तमान र पूर्वन्यायाधीशहरू, कानुन व्यवसायीहरूलाई स्पष्ट पार्न बोलाएको थियो। पूर्वन्यायाधीशहरू र वर्तमान न्यायाधीशहरूले समितिमा उनीहरू शक्ति पृथकीकरणको सिद्धान्तलाई आधार बनाउँदै उपस्थित हुन नमिल्ने जानकारी गराएको थियो। समितिले आफ्नो अध्ययन र छानबिनलाई आधार बनाएर चोलेन्द्रर्जीको सम्पत्ति विवरणसमेत माग गरेको अवस्था छ। संसद्को अवधि असोज १ गतेबाट समाप्त भइसकेकाले प्रस्तावका बारेमा प्रतिनिधिसभाले निर्णय गर्न सक्ने अवस्था रहेन। लामो समयदेखि छानबिन र अध्ययन भइराखेको यस प्रस्तावले धेरै प्रकारका जटिलताहरूको सिर्जना गरेको छ। यिनै अस्पस्टताहरू एवं जटिलताहरू यस परिस्थितिमा उब्जिएका प्रश्नहरूको बारेमा यस आलेखलाई केन्द्रित गराउने प्रयास गरिएको छ। अपवित्र गठबन्धन र भागबन्डाका आधारमा शासनगर्ने अभ्यस्तता सबै राष्ट्रिय दलहरूमा देखिएको छ। स्वार्थ पूरा नहुने अवस्थालाई रोक्न र न्यायपालिकामाथि नियन्त्रण कायमगर्ने अभीष्टका साथ यो प्रस्ताव आएकोमा धेरै सन्देह गरिरहनुपर्ने अवस्था छैन। यस प्रकारको अभियोग पेश गर्नु पूर्व यसका बहुआयामिक प्रभावका बारेमा चिन्तन गरिनुपर्छ। विश्वका लोकतान्त्रिक देशहरूमध्ये अधिकांशले यसको व्यवस्था संविधानमा गरेका छन्। तर, प्रतिनिधिसभाको दुईतिहाइले पारित गर्नुपर्छ। अपवादका देशले मात्र सामान्य बहुमतको आधारमा पारित गर्ने व्यवस्था गरेका छन्। सर्वोच्च अदालतका प्रधानन्यायाधीशहरूलाई महाभियोग लगाउने विषय अत्यन्त संवेदनशील हुन्छ। यसबाट न्यायिक प्रक्रिया र निष्पक्षतामा प्रश्न उठ्ने स्थिति आउन सक्छ। न्यायालयमा राजनीतिक प्रभाव बढी निष्पक्ष न्याय प्राप्त हुन नसक्ने अवस्था बन्न सक्छ। न्यायिक स्वतन्त्रता र अन्तर्राष्ट्रिय मापदण्ड प्रतिकूल नजाने गरी प्रतिबद्धता आउनु जरूरी हुन्छ। यस्ता प्रस्तावबाट स्थापित लोकतन्त्रमा प्रतिकुल प्रभाव परी न्यायिक निष्पक्षतामा आँच आउने सम्भावना रहन्छ वा रहँदैन सोच्नुपर्ने हुन्छ। यस्ता प्रस्तावहरूको अन्तर्राष्ट्रिय न्यायिक आयोग (इन्टरनेसनल कमिसन अफ जुरिष्ट) वाट अवलोकन गराउने व्यवस्था छ। एसियाका थोरै देशहरूले मात्र यो व्यवस्था संविधानमा राखी अपवाद स्वरूपका घटनाहरूका रूपमा प्रस्तावआएको देखिएको छ। छानवीन निरपेक्ष रूपमा सर्वस्वीकार्य, निस्पक्ष, यस्तो छानविनको प्रक्रिया उपयुक्त हुनु जरूरी छ। छानबीन गर्दा आरोपितलाई उसको विरुद्धमा लगाइएको आरोपको वारेमा स्पष्ट लिखित जानकारी हुनुपर्छ। सुनुवाइका लागि उपस्थित हुने, प्रतिरक्षागर्न पाउने, स्वतन्त्र र निस्पक्ष ट्रीबुनलबाट छानबिन हुनुपर्ने जस्ता अधिकारहरूको सुनिश्चितता गरिनुपर्छ। भारतमा यस प्रकारको प्रस्तावको छानबिन सर्वोच्च अदालतको न्यायाधीश, अपिल अदालतको मुख्य न्यायाधीश र सम्बन्धित क्षेत्रका लब्धप्रतिष्ठित विज्ञहरू सम्मिलित त्रिबुनलबाट गराउने व्यवस्था छ। संयुक्त राज्य अमेरिकामा लामो अन्तरालमा सन् १८०५ मा एक पटक एक न्यायाधीशउपर महाभियोग लगाइएको थियो। भारतमा न्यायाधीशमा कार्य क्षमताको अभाव भएको प्रमाणित भएमा मात्र यस्तो अभियोग लाग्ने व्यवस्था छ। श्रीलंकामा प्रधानन्यायाधीशका विरुद्ध तीनपटक यस्तो प्रस्ताव राखियो। सन् २०७८ मा राखिएको एक प्रस्तावमा दुई वर्षसम्म संसद्ले छानबिन गरेको थियो। आरोपित प्रधानन्यायाधीश समाराकुनले अवकाश पाए। सन् २००१ मा प्रधानन्यायाधीश सिल्फाको विरुद्ध यस्तो प्रस्ताव राखियो। तर, यसका बारेमा निर्णय आउनु पूर्वनै तत्कालीन राष्ट्रपति कुमारातुंगाले संसद बिघटन गरिदिए। सन् २०१२ मा अर्का प्रधानन्यायाधीश सिरानी बन्दरानाइकेउपर प्रस्ताव राखियो। यसको कानुन व्यवसायीहरूले अल्पकालीन राजनीतिक स्वार्थका आधारमा प्रस्ताव गरिएकाले नयाँ प्रधानन्यायाधीशलाई अस्वीकार गर्ने अडान लिए। राष्ट्रपतिले नयाँ प्रधानन्यायाधीश नै नियुक्ति नगर्ने अडान लिए। अन्तर्राष्ट्रिय न्यायालय र संयुक्त राष्ट्र संघको मानवअधिकार आयोगले लिखित विरोध गरेका थिए। यस प्रकरणले ठुलै तहल्का मच्चिएको थियो। तसर्थ राजनीतिक स्वार्थका आधारमा न्यायाधीशउपर यस प्रकारको प्रस्ताव राख्ने बिषयलाई निरुत्साहित गरिनुपर्छ। राजनीतिक विकृति र न्यायिक प्रवृत्तिः देशको हरक्षेत्रमा विकृति मात्र देखिँदैछ। राजनीतिले देशलाई केन्द्रबिन्दुमा राखेर रास्ट्रीयता, लोकतन्त्र र सुशासनमा दृढताकासाथ अघि बढ्ने उत्साह देखाएन। सिमानाको रक्षा गर्न प्रायः असमर्थ रह्यो। राष्ट्रभन्दा दल र दलभन्दा आफ्नो समूह र आफन्तलाई मात्र प्राथमिकतामा राखी यसैलाई सिंगो देश सम्झिने दिवास्वप्न देख्न थाल्यो। नेतृत्व वर्ग स्वार्थ लोलुप सीमित झुन्डले गर्दै गएको प्रसंसावाट आत्मरतिमा मुग्ध हुँदै गयो। विवादित प्रधानन्यायाधीशका रुपमा जबराको बहिर्गमन अपमानजनक हुने निश्चित प्रायः छ। भ्रष्टाचारमा राजनीतिज्ञ हरूलाई अभयदान प्रदान गर्ने सर्वदलीय सहमति कायमगर्न पुग्यो। बालुवाटारको जग्गासम्म पनि भागबन्डा गरियो। अपवित्र गठबन्धन र भागबन्डाका आधारमा शासनगर्ने अभ्यस्तता सबै राष्ट्रिय दलहरूमा देखिएको छ। यस परिस्थिति यिनै राजनीतिज्ञ हरूले ल्याएको महाभियोगको प्रस्तावको उद्देश्यका वारेमा ठूलो अध्ययन गरिरहनु पर्ने आवश्यकता देखिँदैन। स्वार्थ पूरा नहुने अवस्थालाई रोक्न र न्यायपालिकामाथि नियन्त्रण कायमगर्ने अभीष्टका साथ यो प्रस्ताव आएकोमा धेरै सन्देह गरिरहनुपर्ने अवस्था छैन। कठघरामा उभिँदै गर्दा चोलेन्द्रले राजनीतिज्ञ हरूलाई नांगेझार पारिसकेका छन्। यसबाट पनि नेपालका राजनीतिज्ञहरूको असलियतको पर्दाफास भएको छ। यसको अर्थ चोलेन्द्रजीउपर ल्याइएको महाभियोगको प्रस्ताव बेठीक थियो भन्ने अर्थमा नलिइयोस। चोलेन्द्रले सत्तामा भागबन्डा खोजकै हुन्। यसका लागि केही आधारहरू दिन सकिन्छ। गजेन्द्र हमाल्जी उनका नजिकका नाता हुन्। राजनीतिबाट प्रायः निस्क्रिय रहेका, संसद् नरहेका उनलाई मन्त्री बनाउन जरूरी थिएन। लोकतन्त्रमा गैरसांसदलाई मन्त्री बनाउन निरुत्साहित गर्नुपर्नेमा उनलाई मन्त्री बनाउनुको पछाडि प्रधानमन्त्रीले प्रधानन्यायाधीशलाई पर्म तिरेकै हुन्। उग्र विरोध भएपश्चात् उनै चोलेन्द्रले राजीनामागराई संभवतः नेपालमा अल्पअवधि मन्त्रीबन्ने सौभाग्य गजेन्द्रजीलाई प्रदान गरेका हुन्। चोलेन्द्रजी प्रधानन्यायाधीश रहँदा तत्कालीन प्रधानमन्त्री ओलीजीले आफ्ना सरकारमा सहभागी हरूलाई भागबन्डामा सहमत बनाउन सकेका थिएनन्। अध्यादेशबाट शासन गर्ने साम्यवादी गैरलोकतान्त्रिक शासन शैलीको अवलम्बन गर्न पुगे। चोलेन्द्रजी न्यायपालिकाको प्रमुख रहँदा उक्त अध्यादेशको बैधता परीक्षण गर्ने महत्वपूर्ण जिम्मेवारी स्वभावतः उनैमा थियो। आफ्ना नजिकका केहीलाई संबैधानिक निकायहरूमा नियुक्ति दिलाउन लालायित हुँदै उनी संवैधानिक परिषद्को बैठकका सहजताका साथ उपस्थिति दिन पुग्नुभयो। उनले आमन्त्रण गरेका न्यायालयका विकृतिहरूको पराकाष्ठामा पुग्दा आफ्नै सहकर्मीहरूले बेन्चमा सहकार्य गरेनन्। नेपाल वारले उनी विरुद्द आन्दोलन प्रारम्भ गर्यो। प्रधानन्यायाधीशका रूपमा अस्वीकार गरे। यस अवस्थामा चोलेन्द्रशमशेर आफ्ना सहकर्मी र कानून व्यवसायीहरूलाई मिलाउन सक्नु भएन। यो उहाँको नेतृत्व पूर्ण असफलभएको हो। कार्य क्षमताको अभाव स्पष्ट प्रमाणित भएको हो। न्यायपालिका भित्रको सेटिङले संस्थागत स्वरूप धारण हुने जोखिमको अवस्था देखियो। जिल्ला अदालतका न्यायाधीश र कानुन व्यवसायी पोखरेलका बिचको निर्लज्ज वार्ताले न्यायपालिकाको नेतृत्वको असलियत स्पष्ट पारेको अवस्था छँदैछ। आफ्ना सहकर्मी न्यायाधीशहरू पाँच जनालाई महाभियोग दर्ता गर्न प्रधानमन्त्रीलाई अनुरोधगरेको संसदीय समितिमा बयान दिएका छन्। उनको स्वतन्त्र न्यायालयप्रतिको निष्ठा देखिएन। प्रधानन्यायाधीशलाई यस प्रकारको कुत्सित मनसायले अभिप्रेरित भएर माग राख्न किमार्थ सुहाउँदैन। पीडितहरूले न्याय अद्लतवाट प्राप्त हुने विश्वसनीय अवस्थामा आँच आउने कर्म राणाजीबाट भयो। ठूला आर्थिक चलखेल हुने मुद्दाहरूमा वहावाट भएका आदेशहरू सन्देहात्मक देखिएका छन्। सर्वोच्च अदालतको भवन निर्माणगर्दा अन्तर्राष्ट्रिय बोलपत्र आह्वान गर्नु पर्नेमा नियमविपरीत ठेक्का बन्दोबस्त गरेको स्थिति छ। प्रत्येक व्यक्तिले आफ्नो इतिहास बनाएको हुन्छ, अध्ययन गर्नुपर्छ। चोलेन्द्रर्जीको इतिहास पनि खासै स्वच्छ रहेको थिएन। रन्जन कोइराला जस्ता अपराधीलाई सजाय कमगर्ने फैसलालाई सर्वथा उचित मान्न सकिन्न। हरेक व्यक्ति र पदाधिकारीहरूको इतिहासको अध्ययन नागरिकहरूले निष्पक्षताका साथ गरिराखेका हुन्छन। चोलेन्द्रजीलाई खासै सच्चरित्रवान एवं इमान्दार न्यायमूर्तिका रूपमा कही कतैबाट उल्लेख्य रूपमा पैरवी भएको पाइएन। यस अवस्थामा उनकाविरुद्ध सबै पेसागत समूहहरू प्रष्ट रूपमा विरुद्धमा उत्रिन थाले। कानुन व्यवसायीले बेन्च बहिस्कार गरेका छन। अन्य न्यायाधीशहरू बेन्च सेयरगर्न चाहँदैनन्। जनताहरूलाई न्याय असहज बन्दै गयो। यसको केन्द्रबिन्दुमा उनै चोलेन्द्र देखिए। महाभियोगको प्रस्तावको सामना गर्नुपर्ने अवस्था उनैले बनाएका हुन्। श्रीलंकाको प्रधानन्यायाधीशविरुद्ध पेस भएको महाभियोग्मा जस्तो अन्तर्राष्ट्रिय क्षेत्रको चिन्ता चिलेन्द्रजीको पक्षमा ब्यक्त भएन। सारांसः न्यायपालिका अस्तव्यस्त बनाउने पात्रहरू चोलेन्द्रजी मात्र रहेनन्। तर, उनी पनि त्यस महत्वपूर्ण निकायका असफल पात्र पक्कै हुन्। आफ्नो व्यक्तित्व नै सहकार्य र समझदारी गर्दै समन्वय गर्न नसक्नेगरी विकास भएको देखियो। न्यायपालिकाको नेतृत्व यस्ता कार्य क्षमताको अभाव भएकालाई सुम्पिरहनु सर्वथा उचित हुँदैन। राजनीतिले समग्र लोकतान्त्रिक संस्थाहरूको विकासमा आफ्नो ध्यान केन्द्रित गर्न सकेन। सबै निकायहरूमा आफ्नो दलको पक्क कायमगर्ने अस्वस्थ प्रतिस्पर्धा मात्र गर्दै गयो। पारित हुनसक्ने अवस्था नहुँदै गर्दा पनि नेपालका प्रधानन्यायाधीशहरूविरुद्ध दुईदुई पटक यस प्रकारको प्रस्ताव दर्ता गरियो। अब यो प्रस्ताव पारित हुने वा नहुने द्विविधा छ। आगामी संसद्बाट पनि संभवतः एमालेको समर्थनको अभावमा पारित हुन सक्दैन। यो दल प्रस्तावको विरुद्धमा देखिँदै आएको छ। निर्णायक शक्ति एमाले देखिएको छ। तर, यसका लागि आगामी प्रतिनिधि भासम्म प्रतीक्षा गर्नु पर्दछ। तर यदि यस प्रतिनिधिसभामा पेस भएका विधेयकहरू सबै निस्क्रिय भएसरह यो प्रस्ताव पनि निस्क्रिय हुने संबैधानिक प्रावधान रहेको छ भने चोलेंद्रको निलम्वन अवधि समाप्त हुनेछ। उनी कार्यभार सम्हाल्न पुग्नेछन्। केही चर्चित मुद्दाहरूमा पूर्वाग्रही बनेर निर्णय लिनेछन्। यस अवस्थामा पनि उनलाई हाजिर हुन् दिइने छैन। वकिलहरू नारासहित सर्वोच्च अदालत घेर्नपुग्ने छन्। सर्वोच्च अदालतका अन्य न्यायाधीशहरूले उनलाई अस्वीकार गर्नेछन्। आफ्नो कार्य सम्पन्न उनी एक्लैले गर्नुपर्ने अवस्था आउनेछ। यसले थप द्वन्द्वको अवस्था आमन्त्रण गर्नेछ। दोस्रो हो, यो प्रस्तावलाई आउने प्रतिनिधि सभाले स्वामित्व ग्रहण गर्नेछ। यस परिस्थितिमा निर्वाचन अगाडि नै चोलेन्द्रजी अवकाश हुने छन्। अव निर्वाचित भएरआउने प्रतिनिधिसभाको संरचनामा उनको भविष्य निश्चित हुनेछ। तेस्रो पक्ष हो, उनी सर्वोच्च हाजिर हुन पाउने वा नपाउने सम्बन्धमा असाधारण अधिकार क्षेत्रको सहारालिएर वकिलहरू अदालत पुग्नेछन् र यसमा पक्ष बोपक्षमा वहस हुनेछ। निर्णय चोलेन्द्रको विपक्षमाआउने वातावरण स्वयम चोलेन्द्र बनाएका छन्। तसर्थ यसले देश र न्यायपालिकालाई कमजोर बनाउने निश्चित प्रायः छ। विवादित प्रधानन्यायाधीशका रूपमा चोलेन्द्रजीको बहिर्गमन अपमानजनक हुने निश्चित प्रायः छ।"
चट्याङ लागेर मकवानपुरका एकको मृत्यु,हेटौंडा : चट्याङ लागेर मकवानपुरका एक जनाको मृत्यु भएको छ । मृत्यु हुनेमा बकैया गाउँपालिका वडा नम्बर ११ बस्ने ५५ वर्षीय आइतसिं भोलन रहेको जिल्ला प्रहरी कार्यालय मकवानपुरका प्रहरी नायव उपरीक्षक एवम् प्रवक्ता टेकबहादुर कार्कीले जानकारी दिए । भोलनलाई सोमबार साँझ घरमै बसिरहेको अवस्थामा चट्याङ लागेको थियो । चट्याङ लागेको केही बेरमा नै भोलनको मृत्यु भएको प्रहरीले जनाएको छ । चट्याङ लागेर बकैया११ निवासी भीमबहादुर स्याङ्तानको गोठमा रहेको पशुचौपायसमेत मरेको प्रहरीको भनाई छ । स्याङ्तानको गोठमा रहेको गोरु मरेको छ भने केही घरपालुवा जनावर घाइते छन् । सोमबार साँझ मकवानपुरमा मेघ गर्जन र चट्याङले जनजीवन भावित बनाएको थियो ।
उपत्यकाका सबै नाकामा विशेष जाँच गर्दै ट्राफिक प्रहरी,"काठमाडौं : ट्राफिक प्रहरीले चाडपर्वमा लामो दूरीका सवारीसाधनलाई लक्षित गरी उपत्यकाका सबै नाकामा विशेष जाँच गर्ने भएको छ । काठमाडौं उपत्यका ट्राफिक प्रहरी कार्यालय रामशाहपथले चाडपर्वको अवसरमा सवारी साधनबाट हुनसक्ने ठगी र यात्रुलाई सहजै गन्तव्यस्थलसम्म पुग्ने वातावरण निर्माण गर्न नाकाहरूमा विशेष चेकिङको व्यवस्था गर्न लागेको हो । कार्यालयका प्रवक्ता प्रहरी वरिष्ठ उपरीक्षक राजेन्द्रप्रसाद भट्टले थानकोट, नागढुङ्गा, जगाति, फर्पिङ, बाइपास, बालाजुलगायतका स्थानमा लामो दूरीका सवारीसाधनलाई विशेष जाँचको व्यवस्था गरिएको जानकारी दिए। ट्राफिक प्रहरीले चाडपर्वका अवसरमा उपत्यकाका विभिन्न ३५ स्थानमा नियमित जाँच, मापसे जाँच, सादा पोशाकमा ट्राफिक प्रहरी परिचालन गरिने भएको छ । ट्राफिक प्रहरीले छतमा यात्रु तथा मालसामान राख्न नदिने, क्षमताभन्दा बढी यात्रु राख्न नदिने, सवारीसाधनको अवस्था जाँच गर्ने, यात्रुले अपनाउनुपर्ने सुरक्षा सावधानीबारे जानकारी गराउने भएको छ । यस्तै चालकको अवस्था जाँच गर्ने, सुरक्षा सचेतनासम्बन्धी कार्यक्रम गर्ने, सवारीसाधनमा जिङ्गल बनाएर सुनाउने, बढी भाडा लिने सवारीसाधनलाई कारबाही गर्ने, लागुपदार्थ सेवन जाँच गर्ने भएको छ । काठमाडौं उपत्यका ट्राफिक प्रहरी कार्यालय र यातायात व्यवस्था विभागले चाडपर्वलाई लक्षित गरेर राजधानीका विभिन्न १४ स्थानमा यात्रु सहायता कक्ष स्थापना गर्ने भएको छ । कार्यालयले विभागको सहकार्यमा राजधानीको नागढुङ्गा, कलङ्की, स्वयम्भू, माछापोखरी, नयाँ बसपार्क, चावहिल, गौशाला, कोटेश्वर, जगाति, सातदोबाटो, बल्खु, दक्षिणकाली, सुन्धारा र पुरानो बसपार्कमा यात्रु सहायता कक्ष राखिनेछ । कार्यालयका प्रवक्ता भट्टले यात्रु सहायता कक्षमार्फत राजधानीबाट विभिन्न गन्तव्यस्थलसम्म जान लाग्ने भाडादर र यात्रुलाई गन्तव्यस्थलसम्म सहजै जानका लागि आवश्यक समन्वय गर्ने बताए। रासस"
चुनाव लागेपछि खुल्यो ब्रोकर लाइसेन्स,"काठमाडौं : नेपाल धितोपत्र बोर्ड (सेवोन)ले एकै पटक धितोपत्र बजार सञ्चालन, वस्तुविनिमय एक्सचेञ्ज र ब्रोकर लाइसेन्सका लागि आवेदन खुलाएको छ। यी सबै खालका नयाँ कम्पनीको लाइसेन्सको आवेदन चुनावकै संघारमा खुलाइनु गलत भएको सरोकारवालाले बताएका छन्। पटकपटक आवेदन खुलाउँदै टुङ्गोमा नपुर्याएको कमोडिटी एक्सचेञ्जका लागि पनि फेरि आवेदन मागिएको छ। हालसम्म करिब ५० वटा धितोपत्र दलाल तथा धितोपत्र व्यापारी भइरहेको अवस्थामा थप ब्रोकर कम्पनीलाई अनुमतिपत्र दिने उद्देश्यले आवेदन खुलाइएको छ। यी सबै आवेदन एकै पटक चुनावको मुखमा खुलाइनु समय सान्दर्भिक नभएको धितोपत्र बोर्डका पूर्वअध्यक्ष भीष्मराज ढुंगानाले बताए। नयाँ कम्पनीका लागि चुनाव कै बेला आवेदन खुलाउनु उपयुक्त लागेन। यद्यपि आवश्यकता छ। तर, यही समय किन रोजियो भन्ने कौतुहतला हो, उनले भने, म हुँदा अर्को स्टक एक्सचेञ्जका लागि अध्ययन गर्दा अर्थ मन्त्रालयले तत्काल आवश्यक छैन भनेको थियो। कमोडिटी एक्सचेञ्जका लागि २ वटा कम्पनीलाई दिने भनेको थियो तर टुङ्गो लगाउन पाइएन। सेवोनले आइतबार सार्वजनिक सूचना जारी गर्दै नयाँ स्टक र कमोडिटी एक्सचेञ्जका लागि ४५ र ब्रोकर कम्पनीका लागि ३० दिनभित्र तोकिएको शर्तसहित निवेदन दिन आह्वान गरेको छ। बोर्डका प्रवक्ता रुपेश केसी धितोपत्र बजारलाई थप प्रतिस्पर्धी, लगानीकर्ता मैत्री एवं अन्तर्राष्ट्रियस्तरको बनाउन नयाँ धितोपत्र बजार सञ्चालनका लागि आवेदन खुलाएको बताए। निजी क्षेत्रको लगानीमा थप एक धितोपत्र बजार सञ्चालन गर्न दिई धितोपत्र बजारको सेवा तथा गुणस्तरमा प्रतिस्पर्धा, विकास र विस्तार गरी धितोपत्र बजारमा सर्वसाधारण लगानीकर्ताको पहुँच अभिवृद्धि गर्न आवश्यक भएकाले नयाँ स्टक ल्याउन लागेको हो, प्रवक्ता केसीले भने। यसर्थ धितोपत्र बजार सञ्चालन नियमावली, २०६४ तथा धितोपत्र बजार सञ्चालनका लागि संगठित संस्था स्थापना गर्न बोर्डबाट सिफारिस प्रदान गर्ने सम्बन्धी निर्देशिका, २०७९ बमोजिम सिफारिस दिइने छ। बोर्डकाअनुसार धितोपत्रसम्बन्धी ऐन, २०६३ र सोअन्तर्गत बनेका नियम, निर्देशिका तथा अन्य प्रचलित कानुनको अधिनमा रही सिफारिस लिनुपर्ने छ। धितोपत्र, एक्सचेञ्ज र ब्रोकर लाइसेन्सको आवेदन माग सरोकारवाला भन्छन्,निर्वाचनका मुखमा आवेदन खुलाउनु गलत बोर्डले अहिलेसम्म कमोडिटी एक्सचेञ्जका लागि तेस्रो पटक आवेदन खुलाएको छ। यसअघिका २ आवेदनमा निवेदन दिएका कम्पनीलाई फेरि झन्झट व्यहोर्नु परेको छ। तर बोर्डले यसअघिकै शुल्क तिरीसकेकाले अन्य शर्तअनुसार मात्रै कागजात पेस गर्नुपर्ने तर थप शुल्क नलिने व्यवस्था गरेको छ। प्रवक्ता केसीका अनुसार बोर्डले २ कमोडिटी एक्सचेञ्जलाई लाइसेन्स दिने गरी आवेदन माग गरेको छ। यसअघि नेपालको अर्थतन्त्रलाई २ ओटा मात्रै आवश्यक रहेको निचोड निकालिएको थियो। बोर्डकाअनुसार वस्तु उत्पादकलाई बजारसम्म पहुँच पुर्याउन, वस्तुको मूल्य आविष्कारमा सघाउन र मूल्य स्थिरता कायम गर्न, लगानीकर्तालाई लगानीको वैकल्पिक उपकरण प्रदान आवश्यक छ। साथै लगानीकर्ता मैत्री, प्रतिस्पर्धात्मक एवं अन्तर्राष्ट्रियस्तरको प्रविधि र क्षमतायुक्त वस्तु विनिमय बजार सञ्चालन गर्न आवश्यक छ। कानुनबमोजिम सीमित दायित्वको संगठित संस्था स्थापना गर्नुअघि बोर्डबाट पूर्वस्वीकृति लिनुपर्ने व्यवस्था छ। मुलुकको अर्थतन्त्र, औद्योगिक व्यवसायको विकास, वस्तु कारोबारको सम्भाव्यता तथा लगानीकर्ताको हित संरक्षण समेतलाई दृष्टिगत गरी हाललाई दुइटा वस्तु विनिमय बजार सञ्चालन गर्न त्यस्तो संस्था संस्थापना गर्न चाहनेलाई पूर्वस्वीकृति दिन लागेको हो, सूचनामा उल्लेख छ। सेवोन प्रवक्ता केसीका अनुसार यसले धितोपत्रमा लगानी गर्ने लगानीकर्ताको हित संरक्षण गर्ने छ। धितोपत्र बजारको विकास तथा विस्तार गर्दै यसको सेवा तथा गुणस्तरमा स्वच्छ, निष्पक्ष, पारदर्शी र प्रतिस्पर्धी बनाई सर्वसाधारण लगानीकर्ताको पहुँच अभिवृद्धि गर्न लाईसेन्स आवेदन खुलाइएको हो, उनले भने। बोर्डले धितोपत्र व्यवसायी नियमावली, २०६४ मा तोकिएबमोजिम निवेदन, निवेदन दस्तुर, विवरण तथा कागजात संलग्न गरी बोर्डसमक्ष निवेदन पेस गर्न अनुरोध गरेको छ। निवेदन पेस गर्दा निवेदकको नाम, ठेगाना स्पष्ट खुल्ने गरी नेपाल धितोपत्र बोर्डलाई सम्बोधन गरी धितोपत्र व्यवसायी नियमावली, २०६४ मा उल्लेखित कागजात तथा विवरणहरू पेस गर्नुपर्नेछ, प्रकाशित सूचनामा भनिएको छ।"
"महिला साफ च्याम्पियनसिपमा उपविजेता बनेपछि मुख्य प्रशिक्षक थापाको राजीनामा, तीन खेलाडीले लिए सन्न्यास","काठमाडौं : छैटौं संस्करणको दक्षिण एसियाली फुटबल महासंघ (साफ) महिला च्याम्पियनसिप फुटबलको उपाधि बंगलादेशले जितेको छ। ऐतिहासिक उपाधि उचाल्ने नेपालको सपना अधुरै रहँदा बंगलादेश साफको नयाँ विजेता बनेको हो। दर्शकको ठूलो साथ पाएको घरेलु टोली नेपाल बंगलादेशसँग ३१ गोलले पराजित भएपछि ऐतिहासिक उपलब्धि आत्मसाथ गर्ने सपना अधुरै बनेको हो। त्रिपुरेश्वरस्थित दशरथ रंगशालामा सोमबार भएको फाइनलमा बंगलादेशको रणनीति बुझ्न नसक्दा नेपाल फराकिलो हार बेहोर्न बाध्य भएको हो। बंगलादेशलाई जित दिलाउन श्रीमोती कृष्णरानी सरकारले दुई गोल गरिन्। यस्तै सामसुनाहरले एक गोल थपिन्। नेपालकी अनिता बस्नेतले सान्त्वना गोल फर्काइन्। खेलको १४औं मिनेटमा सामसुनाहरले गोल गर्दै बंगलादेशलाई सुरुवाती अग्रता दिलाएकी थिइन्। मोनिका चक्माको पासमा उनले नेपाली गोलरक्षक एञ्जिला तुम्बापो सुब्बालाई छक्याउँदै उत्कृष्ट गोल गरेकी थिइन्। खेलको ४२औं मिनेटमा श्रीमोती सरकारले गोल गर्दै बंगलादेशलाई २० को अग्रता दिलाइन्। कप्तान सबिना खातुनको पासलाई सदुपयोग गर्दै उनले नेपाली रक्षकलाई छक्याउँदै गोल गरेकी थिइन्। ७०औं मिनेटमा अनिता बस्नेतले गोल गर्दै नेपाललाई २१ को स्थितिमा ल्याएकी थिइन्। उनले अमिषा कार्कीको पासमा उत्कृष्ट गोल गरेकी थिइन्। खेलको ७७औं मिनेटमा श्रीमोती सरकारले व्यक्तिगत दोस्रो गोल गर्दै बंगलादेशलाई ३१ को जित दिलाइन्। उपाधि जितेपछि खुसी मनाउँदै बंगलादेशका खेलाडी। तस्बिर : सुनिता डंगोल घरेलु टोलीविरुद्ध प्रभावशाली जित निकाल्दै बंगलादेश महिला साफको नयाँ च्याम्पियन बनेको छ। बंगलादेशले दोस्रो प्रयासमा उपाधि जितेको हो। यसअघि सन् २०१६ मा पहिलो पटक फाइनल खेले पनि भारतलाई ३१ को नतिजा सुम्पिएको थियो। नेपाल भने च्याम्पियनसिपको फाइनलमा पाँचौं पटक चुकेको छ। नेपालले यसअघि सन् २०१०, २०१२, २०१४ र २०१९ मा फाइनलमा पुगेर पनि उपाधि जित्न सकेको थिएन। महिला फुटबलमा बंगलादेशले नेपाललाई हराएको यो पहिलो पल्ट हो। यसअघि दुई टोलीबीचको आठ खेलमा नेपाल अपराजित रहेको थियो। प्रतियोगिताभर अपराजित रहेको बंगलादेशले एक गोल मात्र खायो। तीन खेलाडीको सन्न्यास नेपाली टोलीका तीन खेलाडीले अन्तर्राष्ट्रिय फुटबलबाट सन्न्यासको घोषणा गरेका छन्। डिफेन्डर पुनम जर्गामगर, मिडफिल्डर दीपा राई र इन्दिरा राईले सक्रिय खेल जीवन टुङयाउने घोषणा गरेका हुन्। सन्न्यास घोषणा गरेका तीन जना खेलाडीलाई राष्ट्रिय खेलकुद परिषद्का सदस्यसचिव टंकलाल घिसिङले ब्लेजर प्रदान गर्दै बिदाई गरेका थिए। सन्न्यास लिएका तीनै खेलाडी विभागीय टोली त्रिभुवन आर्मी क्लबबाट घरेलु फुटबल खेल्ने गर्छन्। थापाले मुख्य प्रशिक्षक छाडे महिला साफ च्याम्पियनसिपको छैटौं संस्करणमा पनि नेपाल उपविजेतामै सीमित भएपछि नेपाली टोलीका मुख्य प्रशिक्षक कुमार थापाले पद छाड्ने घोषणा गरेका छन्। उनले आफूले सोचेको लक्ष्य पूरा गर्न नसकेपछि मुख्य प्रशिक्षकको जिम्मेवारीबाट अलग हुने घोषणा गरेका हुन्। मैले जुन लक्ष्य लिएर टोली सम्हालेको थिएँ, त्यो पूरा गर्न सकिनँ। त्यसैले आजैदेखि टिम छाड्छु, उनले भने, आफूले लिएको लक्ष्य पूरा गर्न नसक्नेले पदमा बस्नु उचित हुँदैन।"
"नेपाली कला, संस्कृतिले गुञ्जियो क्यानडाको टोरन्टो","टोरन्टो : क्यानडाको टोरन्टोस्थित नाथन फिलिप्स स्क्रायर नेपाली कला र संस्कृतिले गुञ्जयमान भएको छ । नेप्लिज क्यानेडीयन कम्युनिटी सर्भिसेजको आयोजनामा भएको मेलामा नेपाली पञ्चेबाजा, लाखे नाच, तामाङ, थारु, नेवारी, गुरुङ लगायत विभिन्न जातजातीको सांस्कृतिक नृत्य प्रस्तुत गरिएको थियो । कार्यक्रममा विभिन्न समयमा क्यानडा आएर बसेका नेपाली, युवा विद्यार्थी र स्थानीय समेत ५ हजार बढीको सहभागी रहेको आयोजक संस्थाका अध्यक्ष तुलसी पाठकले बताए । कार्यक्रममा बालकलाकारहरुले नेपाली परम्परागत पोशाक लगाएर नृत्य प्रस्तुत गरेका थिए । भजन चुटकादेखि लाखेनाच र आधुनिक गीतहरु फिलिप स्क्रायरमा गुञ्जीएको थियो । बाग्लुङ समाजका कलाकारहरुले नेपाली दौरासुरवालमा सजीएर परम्परागत पञ्चेबाजा बजाएर टोरन्टो सहरको कार्यक्रम स्थल नाथन फिलिप्स स्क्रायर गुञ्जयमान बनाएका थिए । महोत्सवमा चर्चित कलाकार नलिना चित्रकार, हेमन्त रानालगायतले गीत प्रस्तुत गर्दा नेपाली कार्यक्रम स्थल पुगेका स्थानीय र पर्यटक रमाएका थिए । कार्यक्रम स्थलमा नेपाली खानाका परिकार सेलरोटी, अचार, नेवारी खाना लगायत परम्परागत खाना नेपाली व्यवसायीले पस्किएका थियो । महोत्सवको आर्को आकर्षण नेपाली उत्पादन मार्सी चामल, नेपालकै कोदो, मसला, रारा चाउचाउ, वाईवाईलगायत खाद्यन्न र उत्पादन पनि बिक्रीका लागि राखिएको थियो । लामो समयदेखि क्यानडामा व्यापार व्यवसाय गर्दै आएका राम पौडेलले नेपाली उत्पादन नेपालबाटै ल्याएर बिक्री गर्दै आएका हुन् । नेपाली उत्पादनको प्रवद्धन गर्न यो व्यवसाय गर्दै आएको पौडेलले बताए । महोत्सव सञ्चालनका लागि ३५ देखि ४० हजार डलर खर्च लाग्ने अनुमान गरिएको आयोजक संस्थाका सभापति डा सोमनाथ अधिकारीले बताए । नेपाली व्यवसायी लगायत विभिन्न सहयोगीबाट अर्थ संकलन गरेर महोत्सव सञ्चालन गर्दै आएको पनि उनले सुनाए । सन् २००४ मा स्थापना भएको आयोजक संस्था नेप्लिज क्यानेडीयन कम्युनिटी सर्भिसेजले क्यानडा भरि छरिएर रहेका नेपालीलाई वर्षमा एक पटक महोत्सवको माध्यमबाट एकता बनाउने उद्देश्यले कार्यक्रम गर्दै आएको उनले बताए । महोत्वसमा सहभागी क्यानडाका संघीय सांसद डेन मुइसले नेपाली परम्परागत कला संस्कृतिको अवलोकन गर्न पाउँदा निकै खुशी लागेको बताए । यस्तो कार्यक्रमले नेपालको पर्यटन प्रवद्धनमा पनि महत्वपूर्ण भूमिका खेल्ने उनले सुनाए । नेपालको सुन्दरता हेर्न यहाँका नागरिक निकै उत्सुक रहेको सुनाउदै उनले यस्ता कार्यक्रमले विश्वकै उच्च हिमालयको देशमा यात्रा गर्न थप पर्यटन प्रवद्धन हुने विश्वास गरे । क्यानडाका कन्जरभेटि पार्टीका युवा नेता, उद्यमी तथा फ्रेडेसन अफ क्यानडा नेपाल च्याम्बर अफ कमशका अध्यक्ष विजय पौडेलले नेपालको पर्यटन विकासका लागि क्यानडामा रहेका नेपाली संस्थाहरुले सक्दो काम गरिरहेको र क्यानेडियन एम्बीसी, एनआरएन क्यानडाको संयुक्त पहलमा थप पर्यटन प्रर्वद्धनका कार्यक्रम गर्नु पर्नेमा जोड दिए । कार्यक्रममा हिमालयन मेला आयोजना गरेर नेपाली कला संस्कृतिका संरक्षणमा योगदान दिएको भन्दै आयोजक संस्थाका अध्यक्ष तुलसी पाठक र सभापति डा थमनाथ अधिकारीलाई सरकारको तर्फबाट सम्मान गरेका थिए । अन्टारिया प्रिमियर डग फोर्डले मेला सफलताकालागि शुभकामना दिएका थिए । कोरोना महामारीका कारण अघिल्ला दुई वर्ष महोत्सव हुन सकेको थिएन । संक्रमण कम्जोर हुँदै गएपछि महोत्सवले निरन्तरता पाएको हो । दसैं, तिहार, छठ र अरु नेपाली चाड पर्वहरुमा पनि नेपाली समुलाय भेला भएर शुभकामना आदानप्रदान गर्ने कार्यक्रम रहेको बताइएको छ ।"
कैलाली बाढी : वस्तुभाउ पनि खान नपाएर मर्ने भए,"टीकापुर : कैलालीमा बाढीले नागरिकको जनजीवनमात्र होइन, पशुचौपायाको जीवन पनि समस्यामा परेको छ। जिल्लामा बाढीका कारण विस्थापित नागरिक भोकै बस्नुपरेको छ भने पशुचौपायासमेत आहाराको अभावमा समस्यामा परेका छन्। जिल्लाको भजनीमा शनिबार आएको बाढीले सयौँ परिवार वस्तुभाउसहित सडकमा बसिरहेका छन्। सडकमा मानिससँगै सयौँ वस्तुभाउ पनि सडकमा बाँधिएका छन्। बाढीका कारण तीन जनाको ज्यान गएको छ। बाढीमा डुबेर भजनी नगरपालिका८ गोडचौराका ५५ वर्षीय कालुराम चौधरी र वडा नं ९ का २५ वर्षीय विनोद राजीको मृत्यु भएको छ। यस्तै धनगढी उपमहानगरपालिका१३ की १९ वर्षीया नवीना चौधरीको पनि डुबेर मृत्यु भएको हो। बाढीले सबैभन्दा बढी भजनीका नागरिकको जनजीवन अस्तव्यस्त भएको छ। घर बाढीमा डुबेको छ, घरमा भएका अन्नपात, लुगाकपडा बाढीमा बगेका छन् भने धान लगाएको खेत पनि डुबान र कटानले क्षति भएको छ। बाढीले विस्थापित भएका नागरिकलाई आफ्नो पेट भर्न र वस्तुभाउलाई के खुवाउने भन्ने पिर परेको छ। सडकमा बसेका नागरिक चाउचाउ र चिउराका भरमा बसेका छन् भने वस्तुभाउलाई खुवाउने आहारा जोहो गर्न सकिएको छैन। भजनी८ सोनाहाफाँटा खल्लाटोलीकी तुल्सीदेवी विक वस्तुभाउसहित हुलाकी सडकमा बस्नुभएको छ। विक आफू पनि चाउचाउ र चिउराको भरमा बसिरहनुभएको छ भने उनका वस्तुभाउ पनि भोकै छन्। उनलाई आफूले के खाने, वस्तुभाउलाई के खुवाउने तनाव भएको छ। 'वस्तुभाउका लागि जोहो गरिराखेको गहुँको भुस्सा बाढीमा बग्यो, धानखेत अहिले पनि जलमग्न छ। अब घाँस पनि बाढीले नोक्सान भयो', उनले भने, 'अब आफू पनि भोकै, वस्तुभाउ पनि चार दिनदेखि सडकमा भोकै छन्।' वडा नं ८ कै शान्तिदेवी चौधरी पनि वस्तुभाउसहित सडकमा बसिरहेका छन्। उनले बालबालिका, वृद्धवृद्धा सबै भोकै रहेको जनाए। वडा नं ८ कै शारदादेवी चौधरीका छ बाख्रा र एक गाई छ। उहाँको परिवार वस्तुभाउसहित चार दिनदेखि सडकमा बसिरहेको छ। वस्तुभाउसँगै बस्दा दुर्गन्धित हुनुका साथै पशुका लागि आहाराको समस्या भएको छ। 'अधिकांशका वस्तुभाउ पनि सडकमै छन्, सबैलाई वस्तुभाउको आहारा व्यवस्थापन कसरी गर्ने भन्ने चिन्ता छ', उनी भन्छन्, 'हामी त सहयोगीहरूले दिएका चाउचाउ र चिउराले ज्यान धानिरहेका छौँ, तर वस्तुभाउलाई के खुवाउनु ?' शनिबार विस्थापित भएकी तुल्सादेवी धमालाको परिवार पनि अझै घर फर्कन सकेको छैन। उनीहरू पनि वस्तुभाउसहित सडकमा बसेका छन्। विस्थापित नागरिकले गाइभैँसी सडकमा भोकै बाँध्नुपरेको छ। बाढीले धानबाली नष्ट गर्नुका साथै घासपातसमेत नष्ट भएको छ। यसले वस्तुभाउ पालकलाई बढी समस्या भएको छ। खुला आकाशमा सडकमै बसिरहनुभएकी इसरा सुनारको परिवारको पनि बिचल्ली छ। उनको घरखेत सबै बाढीमा मिसिएकाले उनको परिवार र उनले पालेका वस्तुभाउको आहारामा समस्या भएको छ। 'पशुका लागि पराल, गहुँको भुस्सा गोठमा राखेकी थिएँ, सबै बाढीमा मिसियो, मेरो त गोठ पनि रहेन', उनले भने, 'सम्पत्तिका नाममा बचेका यी वस्तुभाउ हुन्, वस्तुभाउ पनि भोकले मर्ने भए।' भजनी नगरपालिकाका पशु शाखा प्रमुख हरिलाल जैसी बाढीले पशुवस्तुतर्फ क्षति भएका विवरण आइरहे पनि कति क्षति भयो भनी भन्न सक्ने अवस्था नभएको बताए। उनले पशु बगेका, मरेका कुरा आइरहे पनि प्रभावित क्षेत्रमा अझै जान नसकिएकाले अब तथ्याङ्क लिने काम भइरहेको बताए। 'हामी पशुभन्दा मानिस कसरी जोगाउने भनी उद्धारमा खटेका छौँ, अझै मानिसकै उद्धार भइरहेको छ', उनले भने, 'पहिलो चरणमा मानिस उद्धार र राहतका काम भइरहेकाले पशुको आहाराबारे केही उपाय नै छैन। पालिकामा भएको आहाराको स्रोत सबै बाढीले नोक्सान गरेकाले पशुको आहारा व्यवस्थपान गर्न सक्ने अवस्था छैन।' पशु शाखा प्रमुख जैसी आजबाट पशुतर्फ भएको क्षतिको विवरण सङ्कलन गर्ने तयारी गरिएको बताए। 'अझै गाउँ जलमग्न छन्, गाउँमा गएर विवरण लिनसक्ने अवस्था छैन', उहाँले भन्नुभयो, 'धेरै मानिसका वस्तुभाउ बगेका, बङ्गुर मरेका, कुखुरा मरेका खबर आएका छन्। अब हामी तथ्याङ्क लिन्छौँ।' नगरपालिकाद्वारा सहयोगको अपिल भजनी नगरपालिकाले बाढीबाट प्रभावितलाई सहयोग गर्न अपिल गरेको छ। नगरपालिकाले एक सूचना जारी गरी नगरपालिकाका सबै वडामा बाढीले क्षति पुर्याएका कारण त्यहाँका नागरिकलाई राहतका लागि सहयोग गर्न अपिल गरेको छ। नगरप्रमुख केवल चौधरीद्वारा हस्ताक्षरित अपिलमा भनिएको छ 'जसरी सबैको सहयोगमा बाढीबाट प्रभावितलाई उद्धार गरियो, त्यसरी नै उनीहरूलाई राहतका लागि पनि सहयोग गर्न आग्रह गरिन्छ। यस घडीमा सम्पूर्ण नागरिक, बुद्धिजीवी, समाजसेवी, उद्योगी, व्यापारी, सरकारी तथा गैरसरकारी सङ्घसंस्थालाई नगरपालिकासँग समन्वय र सहकार्य गरी सहयोग गर्न अपिल गरिएको छ। 'भजनीका सबै वडा प्रभावित भएकाले नगरपालिका एक्लैले उनीहरूलाई राहत तथा उद्धारजस्ता कार्य गर्न नसक्ने भएकाले सहयोगीलाई साथ दिन आग्रह गरेको हो। रासस"
पाकिस्तान बाढी : थप पन्ध्र जनाको मृत्यु,"स्लामावाद : पाकिस्तानका विभिन्न भागमा परेको मुसलधारे वर्षापछिको बाढीमा परी दक्षिणी प्रान्त सिन्धमा कम्तीमा १५ को मृत्यु भएको छ। बाढीमा ज्यान गुमाउनेमध्येमा एक शिशु र तीन जना महिला छन्। राष्ट्रिय प्रकोप व्यवस्थापन प्राधिकरण (एनडीएमए)ले सोमबार राति सार्वजनिक गरेको विवरणअनुसार देशका छुट्टाछुट्टै स्थानमा भएका बाढीसम्बन्धी घटनामा एक हजार पाँच सय ५९ जनाको मृत्यु भएको छ। बाढीजन्य भवितव्यमा परी १२ हजार आठ सय ५० जना घाइते भएका छन्। देशभर परेको भीषण वर्षा र त्यसपछिको बाढीले १९ लाख ७९ हजार घर ध्वस्त भएका तथा नौ लाख ७३ हजार छ सय ३२ चौपाया मरेका छन्। बाढीले १२ हजार सात सय १६ किलोमिटर सडक र तीन सय ७४ वटा पुलमा क्षति भएको छ। बाढी प्रभावित क्षेत्रमा प्राधिकरण, अन्य सरकारी संस्था, स्वयंसेवी र गैरसरकारी संस्थाले उद्धार तथा राहत सामग्री वितरणलाई निरन्तरता दिइरहेका छन्।"
कमजोरी बुझौं,"एक समयको कुरा हो। कछुवाले सडक छेउको खेतबारीमा भुइँकटहर (अनारस)को खेती गथ्र्यो। त्यो खेती खोलाको छेउमा थियो। जहाँ सुन्तला, आँप र अन्य फलफूल पनि रोपिएका थिए। समयमै टिप्न नभ्याउँदा पाकेका फलहरू प्रायः भुइँमा झरेका हुन्थे। जब कछुवाको खेतमा यसरी फल पाक्छन्। कागले आफ्ना बच्चाबच्ची लिएर जान्थ्यो र सबै मिलेर ती फल खान्थे। बोटबाट झरेका फल खाँदा कछुवालाई कुनै दुःख मनाउ थिएन। जब उनीहरू त्यहाँ पुगेर बोटमा रहेका राम्रा फल पनि टोकेर वा ठुंगेर बिगारिदिन्थे तब कछुवालाई कागदेखि दिक्क लाग्न थाल्यो। फल कुहिएपछि दुर्गन्ध फैलिन्थ्यो। त्यसपछि अरू जनावारले पनि थाहा पाउँथे र आएर बाली नष्ट पारिदिन्थे। कछुवालाई अब काग र तिनका बचेरादेखि दिक्क लाग्यो। उसले तिनलाई चेतावनी दियो तर मानेनन्। कछुवा खेतमा ढुकेर बस्न थाल्यो। काग आएपछि भिड्ने सुर बनायो। कछुवा देखेपछि काग रुखमा बस्थ्यो। कछुवा रुखमा चढ्न सक्दैनथ्यो। झुक्याएर फल खाइदिन्थ्यो। कछुवालाई लाग्यो जसरी पनि कागलाई फल बिगार्न दिनु हुँदैन। उसले स्थानीय पुजारीलाई बोलायो र भन्यो, तपाईंले त्यो कागलाई सराप दिनुहोस् ताकि उसले मेरा फल नबिगारोस्। त्यो कुरा कागका कानमा पयो। ऊ डरायो र कछुवासामु आएर माफी माग्यो। माफी पनि पायो। तर, कछुवाले यो कुरा जसलाई भेटे पनि भनिरहन्थ्यो। त्यो कुरा सुनिरहेपछि कागलाई दुःख लाग्यो। आफूले माफी मागेपछि कछुवाले माफ गरेपछि पनि किन अपमान गरिरहन्छ ? भनेर कागले पुरानै कर्म दोहोर्याउँछ। कागलाई लाग्छ कि भनेको मानेपछि पनि किन मलाई अरूका सामु उडाइन्छ ? कागले पनि स्थानीय पुजारीलाई भने, कछुवालाई पनि सराप दिनुहोस् कि उसले अरूको बेइज्जत नगरोस्। कछुवाको कानमा कुरा पुग्यो। उसले पनि कागसँग माफी माग्यो।"
भारतमा पर्खाल भत्किंदा चार जनाको मृत्यु,"नयाँ दिल्ली : भारतको उत्तर प्रदेशको नोएडामा एक सोसाइटीको पर्खाल भत्किंदा चार जनाको मृत्यु भएको छ। उक्त घटना नोएडा सेक्टर २१ को जलवायु विहार सोसाइटीमा भएको हो। सोसाइटीको चारैतिर पर्खालसँग जोडिएको नाला मर्मतको काम चलिरहेको थियो। यसै क्रममा पर्खाल भत्किँदा काम गर्ने मजदुरहरु पुरिएका हुन्। पर्खाल भत्किँदा चार जनाको मृत्यु भएको गौतम बुद्ध नगर जिल्ला मजिस्ट्रेट सुहास एलवाईले बताए। जिल्ला मजिस्ट्रेटले भने, 'नोएडा प्राधिकरणले सेक्टर २१ मा जलवायु विहार नजिकै ड्रेनेज मर्मतको लागि ठेक्का दिएको थियो। कामका क्रममा मजदुरले इँटा निकाल्दै गर्दा पर्खाल भत्किएको बताइएको छ। यसको जाँच हुनेछ। जिल्ला अस्पतालमा २ जनाको र कैलाश अस्पतालमा २ जनाको मृत्यु भएको हो।' अहिले घटनास्थलमा उद्धार कार्य भइरहेको छ। अझै केही व्यक्ति पुरिएको हुन सक्ने आशंका छ। राज्यका मुख्यमन्त्री योगी आदित्यनाथले घटनाप्रति दुःख व्यक्त गर्दै घाइतेको उपचारको उचित व्यवस्था गर्न निर्देशन दिएका छन्। बीबीसी"
बैठकमा पुग्नै ३ दिन,"गोरखा : असोज २ र ३ गते हुने तालिम तथा कार्यपालिकाको बैठकका लागि चुमनुब्री गाउँपालिका१ का वडाअध्यक्ष कर्मा छेवाङले बिहीबार घरबाट निस्किए । असारमा सम्पन्न गाउँसभापछि हुन लागेको बैठकमा सहभागी हुन सामागाउँको धोदाङ (फिलिम) स्थित गाउँपालिकाको कार्यालयसम्म पुग्न ३ दिनलागेको बताए । बिहीबार आएर गपमा बास भयो। शुक्रबारको बास ड्याङमा भयो। अनि शनिबार फिलिम आइपुगें, वडाध्यक्ष छेवाङले भने, बैठकमा जान ३ दिन, फर्कन ३ दिन गरेर ६ दिन लाग्छ। जनप्रतिनिधि हुन सजिलो छैन । धेरै गाह्रो हुँदो रहेछ। हिउँदको छोटो दिनमा अझै धेरै दिन लाग्ने उनको भनाइ छ। आफ्नो शारीरिक बनोटले पनि थप कठिनाइ भएको उनको भनाइ छ। वडा२ ल्होका अध्यक्ष मिङयुर दोर्जे र वडा४ का अध्यक्ष पेमा ग्याल्बोलाई पनि पालिकाको केन्द्र पुग्न ठ्याम्मै २ दिन लाग्छ। बर्खाका बेला ज्यान जोखिममा राखेर हिँड्नुपर्ने, हिउँदका बेला दिन छोटो हुँदा समस्या हुने उनीहरूको भनाइ छ। धेरै टाढा पर्ने हुँदा वडा१ र २ बाट वडाध्यक्षबाहेक कार्यपालिका सदस्य नरहेको वडा४ का अध्यक्ष पेमा ग्याल्बोले बताए। कार्यपालिका बैठकमा वडा७ छेकम्पारबाट वडाध्यक्ष र एक महिला सदस्य पनि छन्। वडाध्यक्ष टासी दोर्जेका अनुसार उनीहरूलाई पनि गाउँपालिकाको कार्यालय पुग्न २ दिन लाग्छ। पालिकाको केन्द्र धोदाङ जाने बाटो लामो मात्र होइन। धेरै जोखिम पनि छ। लोक्पा पहिरोमा ज्यानको माया मारेर हिँड्नुपर्छ दोर्जे भन्छन्, बेलाबेला मिटिङमा हिँडिरहनुपर्छ। त्यतिका लागि भनेर पालिकाको केन्द्रमा डेरा लिएर राख्न पनि मिलेन। आउन जान गाह्रो छ। भौगोलिक विकटताले गर्दा दुर्गम क्षेत्रमा राजनीतिमा समर्पित हुने मान्छे पाउन दुर्लभ भएको गाउँपालिकाका अध्यक्ष निमा लामा बताउँछन्। पहिलो कुरा त, भौगोलिक विकटताले गर्दा गाउँपालिका, वडा कार्यालय, जनताको घरदैलो गर्ने काम अत्यन्त कठिन छ, उनले भने, बर्खामा पनि हिउँदमा पनि जहाँतहीँ पहिरो झरिरहन्छ। दौडन सक्ने मान्छे त दौडेर पहिरो काट्छन्, महिलाहरू, शारीरिक कमजोरहरूलाई त्यो पनि सम्भव छैन। दोस्रो कुरा, गरेर खाने, परिवार पाल्नुपर्ने मान्छेले राजनीतिमा लाग्न समय निकाल्नै सक्दैनन्। गाउँपालिका बैठक, जिल्ला सदरमुकाम, प्रदेश, केन्द्र अनि जनताको घरदैलो गर्न धेरै कठिन छ। राजनीतिमा लाग्न जो कोहीलाई पारिवारिक साथ र सहयोग पनि नमिल्न उनको भनाइ छ। गाउँपालिकाको केन्द्र टाढा भएर आवतजावत गर्न एक साता लाग्ने, बाटो जोखिम, भौगोलिक विकटता आदि कारणले दुर्गममा जनप्रतिनिधि हुन कठिन हुने उनीहरूको गुनासो छ। आर्थिक रूपमा सम्पन्न नहुँदा जनप्रतिनिधिहरूले दैनिक हातमुख जोर्ने जोहो पनि आफैंले गर्नुपर्छ। वडाको सामाजिक काम गर्न पनि नभ्याइने अवस्था छ।"
मोटरसाइकलको ठक्करबाट वृद्धाको मृत्यु,विराटनगर : मोरङको धनपालथान गाउँपालिका७ मा मोटरसाइकलको ठक्करबाट सोमबार राति एक जना वृद्धा महिलाको मृत्यु भएको छ । उत्तरबाट दक्षिणतर्फ जाँदै गरेको प्रदेश १०४००१ प ८८९४ नम्बरको मोटरसाइकलले ठक्कर दिँदा धनपालथान७ की ६५ वर्षीया कलावती मण्डलको मृत्यु भएको मोरङ ट्राफिक प्रमुख प्रहरी निरीक्षक राजकुमार कार्कीले जानकारी दिए । उनका अनुसार पैदल हिँडिरहेका बेला साँझ ६:३० बजेतिर मोटरसाइकलले ठक्कर दिँदा मण्डल गम्भीर घाइते भएकी थिइन् । उपचारका लागि विराटनगरको गोल्डेन अस्पताल ल्याइपुर्याउनसाथ उनलाई चिकित्सकले राति ८:१० बजेतिर मृत घोषित गरेको प्रहरीले जनाएको छ । दुर्घटना गराएर फरार बनेका मोटरसाइकल चालक धनपालथान७ का १७ वर्षीय विकास यादवलाई प्रहरीले नियन्त्रणमा लिएर घटनाको अनुसन्धान थालेको छ । यादवको साथमा सवारी चालक अनुमति पत्र (लाइसेन्स) नभएको पाइएको प्रहरीले जनाएको छ । प्रहरीको प्रारम्भिक अनुसन्धानबाट लाइसेन्स प्राप्त नगरेका चालकले तीव्र गतिमा मोटरसाइकल चलाउँदा दुर्घटना भएको हो ।
चुनावमा होमियो देश,"काठमाडौं : सोमबार साँझ ८ बजेसम्म निर्वाचन आयोगका कर्मचारीलाई कागजपत्र रुजु गर्ने चटारो थियो। दलका नेताहरू समानुपातिकतर्फको बन्दसूचीको कागजात रुजु गराउने हतारमा देखिन्थे। अन्य दिनभन्दा सोमबार आयोग परिसरको माहौल गुलजारमय थियो। किनभने मंसिर ४ गते हुने प्रदेशसभा र प्रतिनिधिसभाको निर्वाचनका लागि असोज २ र ३ गते समानुपातिकतर्फको बन्दसूची पेस गर्ने समय हो। जिल्ला र प्रदेशबाट सिफारिस भएर आएका नामलाई अन्तिमरूप दिन शीर्षस्थ दललाई निकै सकस भएको थियो। त्यसले उनीहरू ४ बजे मात्रै बन्दसूचीका फाइल बोकेर पुगेका थिए। प्रदेशसभातर्फ २ सय २० र प्रतिनिधिसभातर्फ १ सय १० जनाको बन्दसूचीका नामहरू लिएर दलका नेताहरू आयोग पुगेका थिए। अन्नपूर्णकर्मी साँझ फर्किंदै गर्दा भेटिएका नेता र आयोगका कर्मचारीहरू भन्दै थिए, आज रातभरिमा पनि काम सकिँदैन होला। आयोगमा लागेको भिडले नेपालीको घरमा महान चाड दसैं, दीपाली, छठ मात्रै आउन लागेको होइन् पाँच वर्षमा आउने लोकतान्त्रिक पर्व आवधिक निर्वाचनमा देश होमिसकेको प्रष्ट हुन्थ्यो। निर्वाचन आयोगले समानुपातिक निर्वाचन प्रणालीतर्फ भाग लिनका लागि दलहरूबाट निवेदन आह्रान गर्दा प्रतिनिधिसभाका लागि ७६ वटा दलबाट ६८ निवेदन परेको थियो। निर्वाचन परिसरमा भेटिएका नेपाली कांग्रेसका महामन्त्री विश्वप्रकाश शर्मा बहुमतका साथ जनताले नेपाली कांग्रेस पार्टीलाई विजयी गराउँछ भन्नेमा हामी विश्वस्त देखिन्थे। उनले चुनाव लोकतान्त्रि पर्व रहेकाले शान्तिपूर्व सबै दललाई प्रतिस्पर्धा गर्न अपिल पनि गरे। संविधानले परिकल्पना गरेको लोकतान्त्रिक प्रक्रियाभित्र लोकतान्त्रिक संस्कृतिका साथ हामी आफैंले बसेर बनाएको आचारसंहिता इमान्दारितापूर्वक कार्यान्वयन गर्नुपर्छ, उनले भने, स्वस्थ लोकतान्त्रिक प्रतिस्पर्धाका लागि हामी सबै पार्टीका साथीहरूलाई अपिल गर्छु। चुनाव एउटा लोकतान्त्रिक अभ्यास भएकाले रेसलिङको मैदान बनाउन नहुने उनको तर्क थियो। नेपाली कांग्रेस नयाँ सोचका साथ निर्वाचनमा होमिएको महामन्त्री शर्माले उल्लेख गरे। कांग्रेसले पेस गरेको बन्दसूचीमा केन्द्रीय कार्यसमितिका नेताहरू पनि परेका छन्। देशभरी कांग्रेस केन्द्रीय कार्यालयमा ८ सय जनाको नाम सिफारीस भएर आएको थियो। जसमध्य प्रदेशतिर २ सय २० जना र प्रतिनिधिसभा तर्फ १ सय १० गरेर ३ सय ३० जनाको नाम पेस गरेको महामन्त्री शर्माले बताए। प्रमुख प्रतिपक्षी दलका नेकपा एमालेले पनि नयाँ अनुहारलाई समानुपातिकतर्फको बन्द सूचीमा पारेको छ। पार्टीको निर्वाचन विभागको उपप्रमुख निरज आचार्यका अनुसार यसअघि समानुपातिक सूचीमा परेकोहरूलाई नदोहोर्याएर बन्दसूची पेस गरिएको छ। प्रदेशसभा र प्रतिनिधिसभाकातर्फ पेस गरिएको सूचीमा धेरै नेतृत्व तहका नेताहरू परेका छन् भने केही शीर्ष तहकैनेताको नाम राखिएको छ। निर्वाचन प्रक्रिया सुरु भएको छ। हामी निर्वाचनलाई शान्तिपूण, निष्पक्ष र धाँधलीरहित तरिकाले सम्पन्न होस् भन्ने चाहिरहेका छौं, उपप्रमुख आचार्यले भने । सत्तारुढ दल नेकपा माओवादी केन्द्रका उपमहासचिव वर्षमान पुनले माओवादी केन्द्र र नेपाल समाजवादी पार्टी (डा बाबुराम भट्टराई) नेतृत्वको पार्टी आउँदो निर्वाचनमा माओवादीको चुनाव चिह्न हँसिया हथौडाबाट लड्ने बताए। हामीले समानुपातिकतर्फ प्रतिनिधिसभाको १ सय १० जना र प्रदेशसभातर्फ २ सय २० जनाको सूची प्रस्तुत गरिएको छ। त्यसमा बाबुराम भट्टराईको नेतृत्वको पार्टीका ५ जना नेताहरूका नाम प्रतिनिधिसभाको समानुपातिकतर्फ बन्द सूचीमा राखेका छौं, उनले भने। नेकपा एकीकृत समाजवादी पार्तीका उपमहासचिव नेता गंगालाल तुलाधरले लोकतन्त्रको महापर्व निर्वाचन रहेको उल्लेख गरे। जनतालाई आफ्नो नेता चुन्ने अवसरलाई सबैले सम्मान गर्दै चुनावमा आफ्नो मूल्य, मान्यता र विचार लिएर जनतामा जानुपर्नेमा जोड दिए। बन्दसूची पेस गर्न आएका नेता तुलाधर आफै पनि समानुपातिकतर्फ उम्मेदवार बनेका छन्। उनी प्रत्यक्षतर्फ निर्वाचन लड्ने अपेक्षा गरिए पनि समानुपातिकमा बसेका छन्। आयोग परिसरमा सञ्चारकर्मीहरूसँग कुरा गर्दै तुलाधरले आफूले प्रत्यक्षतर्फ राजेन्द्र पाण्डेलाई सिट छाडेको बताएका छन्। पाण्डे आफूभन्दा सिनियर र पार्टीमा उपाध्यक्ष पदमा रहेकाले प्रत्यक्षतर्फ उनलाई छाडेको तुलाधरले बताए। पाण्डे हाल बागमती प्रदेशका मुख्यमन्त्रीसमेत छन्। नेकपा एसले आदिवासी जनजाति क्लष्टरमा तुलाधरको नाम पहिलो नम्बरमा राखेको छ। त्यस्तै, खस आर्यबाट प्रमेश हमाल, महिलामा सावित्रा भुसाल र मधेसीतर्फ रामचन्द्र यादवको नाम पहिलो नम्बरमा राखेको छ। बन्दसूची पेस गर्न आएका नेपाल मजदुर किसान पार्टीका सचिव प्रेम सुवालले निर्वाचन आचारसंहिता दलहरूले उल्लंघन गर्न थालेको बताए। निर्वाचन आयोगमा प्रमुख आयुक्त दिनेश कुमार थपलियाले निर्वाचनको अभियानमा कुनै पनि कमी हुन नदिने बताए। एमालेले निर्वाचन आयोगलाई बुझायो समानुपातिकतर्फको बन्दसूची कांग्रेसले बुझायो समानुपातिकतर्फको बन्दसूची समानुपातिकतर्फको बन्दसूची बुझाउन दलहरुको तामझाम (फोटो फिचर)"
राजकीय सम्मानसाथ एलिजाबेथको अन्त्येष्टि,"लन्डन : बेलायतमा सबैभन्दा बढी शासन गरेकी महारानी एलिजाबेथ द्वितीयको राजकीय सम्मानका साथ अन्त्येष्टि गरिएको छ। सोमबार मध्यान्ह लन्डनको वेस्टमिन्स्टर आबीमा राजपरिवारका सदस्य, देशका पूर्वप्रधानमन्त्रीसहित विभिन्न मुलुकका राष्ट्रप्रमुख तथा कूटनीतिक प्रतिनिधिको उपस्थितिमा अन्त्येष्टि गरिएको हो। अन्त्येष्टि समारोहपछि महारानीको शवलाई पश्चिम लन्डनस्थित विन्ड्सर क्यासलमा पुर्याएर समाधिस्थ गरिएको छ। विन्ड्सरस्थित किङ जोर्ज सिक्स्थ मेमोरिअल च्यापलमा महारानीका पति फिलिपसँगै उनको समाधिस्थ गरिएको हो। अन्त्येष्टि पूर्वमहारानीकोे शवपेटिकालाई बेलायती सेनाको गन क्यारेजमा राखेर वेस्टमिन्स्टर आबीमा ल्याइएको थियो। शवपेटिकाको अगाडि बेलायती सेनाका स्कटिस तथा आइरिश रेजिमेन्टहरू, ब्रिगेड अफ गोर्खाज र रोयल एयर फोर्सका सैनिक परम्परागत बाजा बजाउँदै परेडमा हिँडेका थिए। राजा चाल्र्स तृतीयसहित राजपरिवारका सदस्यहरू शवपेटिकालाई पछ्याउँदै हिँडेरै अन्त्येष्टिस्थल पुगेका थिए। अन्त्येष्टि समारोहमा विश्वका विभिन्न सय बढी मुलुकका राष्ट्रप्रमुखसहित ५ सय उच्चपदस्थ विदेशी पाहुनाहरूको सहभागिता थियो। अमेरिकी राष्ट्रपति जो बाइडेन, चिनियाँ उपराष्ट्रपति वांग क्युशान, भारतीय राष्ट्रपति द्रौपदी मुर्मुदेखि क्यानडा, अष्ट्रेलिया र न्युजिल्यान्डका प्रधानमन्त्री साथै फ्रान्सेली राष्ट्रपतिसम्मका विश्वका प्रमुख नेताहरू महारानीको अन्त्येष्टिमा सहभागी भए। नर्वे, स्वीडेन, नेदरल्यान्ड, बेल्जियम, स्पेन, जापानलगायतका मुलुकबाट राजारानी तथा राजपरिवारका सदस्यहरू पनि उपस्थित थिए। नेपालको प्रतिनिधित्व परराष्ट्रमन्त्री डाक्टर नारायण खड्काले गरे। इतिहासमै सबैभन्दा धेरै विश्व नेताहरू लन्डनमा भेला भएको महारानीको ऐतिहासिक अन्त्येष्टि समारोहमा रुस, बेलारुस, म्यानमार, सिरिया, भेनेजुएला, अफगानिस्तानजस्ता केही मुलुकलाई भने निमन्त्रणा गरिएको थिएन। उत्तर कोरियामा भने राष्ट्रप्रमुखलाई नभई कूटनीतिक प्रतिनिधिलाई मात्रै निम्त्याइएको थियो। अन्त्येष्टि समारोह पूरा हुनुपूर्व रानीका पाइपरबाट राष्ट्रिय गानको धुन प्रस्तुत भएको थियो भने देशैभर दुई मिनेटसम्म मौनधारण गरिएको थियो। अन्त्येष्टिपछि महारानीको शवपेटिकालाई समाधिका लागि विन्ड्सर क्यासलतर्फ लैजाँदै गर्दा उनीप्रति अन्तिम श्रद्धाञ्जली व्यक्त गर्न सडकछेउमा लाखौं सर्वसाधारण लामबद्ध भएर बसेका थिए।"
कांग्रेसका शीर्ष नेता नै समानुपातिकमा,"काठमाडौं : नेपाली कांग्रेसले आसन्न प्रतिनिधिसभा र प्रदेशसभा निर्वाचनअन्तर्गत सोमबार समानुपातिक उम्मेदवारको बन्द सूची बुझाएको छ। कांग्रेसका प्रभावशाली नेताहरू समानुपातिक उम्मेदवारमा समेटिएका छन्। चुनावी गठबन्धनमा आफ्नो निर्वाचन क्षेत्र अर्काे पार्टीलाई छोड्नुपर्ने भएपछि कांग्रेसका प्रभावशाली नेताहरू समानुपातिकतर्फ उम्मेदवार बनेका छन्। कांग्रेसको समानुपातिक सूचीमा पूर्वउपसभापति विमलेन्द्र निधि, गोपालमान श्रेष्ठसमेत रहेको कांग्रेसका एक पदाधीकारीले बताए। त्यस्तै, कांग्रेस सहमहामन्त्रीद्वय जीवन परियार र फरमुल्लाह मन्सुरसँगै केन्द्रीय सदस्य डा आरजू राणा देउवा, अम्बिका बस्नेत, प्रवक्ता डा प्रकाशशरण महत, पूर्वसहमहामन्त्री अर्जुननरसिंह केसी र आनन्द ढुंगानाको नाम पनि समानुपातिक सूचीमा परेको छ। कांग्रेसबाट समानुपातिकतर्फ सिफारिस भएका अन्य नेताहरूको नाम भने सार्वजनिक गरिएको छैन। कांग्रेसले डा आरजु राणा देउवालाई प्रतिनिधिसभामा समानुपातिकतर्फबाट उम्मेदवार बनाउने भएको छ। कैलाली५ सहित देशका विभिन्न ५ ठाउँबाट प्रतिनिधिसभामा उम्मेदवारका रूपमा नाम सिफारिस भए पनि अन्तिममा उनलाई समानुपातिकतर्फ राखिएको हो। यसअघि २०७४ मा आरजु कैलाली५ बाटै प्रत्यक्ष निर्वाचन लडेकी थिइन्। उनलाई एमालेका नारदमुनि रानाले चुनाव हराएका थिए। हजारौंमा आएको सूची सयमा सीमित पार्ने काम आपैंमा सकसपूर्ण थियो। यद्यपि, छानिएका सबै योग्य हुनुहुन्छ। अहिले बन्द सूची बन्दमै रहन दिनुहोस्। विश्वप्रकाश शर्मा, महामन्त्री, नेपाली कांग्रेस मंसिर ४ गते हुने निर्वाचनका लागि निर्वाचन आयोगले आइतबार र सोमबार समानुपातिकतर्फ उम्मेदवारको नाम समेटिएको बन्द सूची बुझाउने मिति तोकेको थियो। कांग्रेस महामन्त्री विश्वप्रकाश शर्मा, सहमहामन्त्रीहरू भीष्मराज आङदाम्बे, बद्री पाण्डे, महालक्ष्मी डिना उपाध्यायलगायत अपराह्न निर्वाचन आयोग पुगेर समानुपातिकतर्फ उम्मेदवारको बन्द सूची दर्ता गर्न निर्वाचन आयोग पुगेका थिए। सूची दर्ता गरेपश्चात सञ्चारकर्मीसँग कुरा गर्दै महामन्त्री शर्माले भने, हजारौंमा आएको सूचीलाई सयमा सीमित पार्ने काम आपैंमा सकस थियो। यद्यपि, छानिएका सबै योग्य हुनुहुन्छ। अहिलेलाई बन्द सूचीलाई बन्दमै रहन दिनुहोस्। कांग्रेसले अघिल्लो पटक समानुपातिकतर्फ उम्मेदवार बनेकाहरूलाई यसपटक समानुपातिकमै नदोहोर्यउने नीति लिएको थियो। जसले गर्दा संसद्मा फेरि प्रवेशका लागि उनीहरूलाई प्रत्यक्षतर्फ निर्वाचन लड्नुपर्ने बाध्यता सिर्जना भएको छ। अर्कोतिर पाँच दलीय सत्ता गठबन्धनबीच चुनावी तालमेल हुने भएकाले पनि झण्डै आधा सिट कांग्रेसले छोड्नुपर्ने अवस्था छ। कानुनबमोजिम प्रतिनिधिसभा र प्रदेशसभामा ४० प्रतिशत सदस्य समानुपातिक निर्वाचन प्रणालीबाट निर्वाचित हुने व्यवस्था छ। जसअनुसार प्रतिनिधिसभाका २७५ मध्ये ११० जना र सातवटै प्रदेशसभामा २२० जना सदस्य समानुपातिकतर्फबाट निर्वाचित हुन्छन्।"
समानुपातिक जस्केलो होइन,"नेपालको संविधानको सौन्दर्य के हो भने यसले समावेशी समानुपातिक निर्वाचन प्रणाली प्रबन्ध गरेको छ। त्यो प्रबन्ध कसलाई हो ? जो प्रत्यक्ष निर्वाचनबाट समावेश हुन तत्काल सम्भव हुन्न, तर राज्यमा उनीहरूको प्रतिनिधित्व चाहिन्छ। त्यो भनेको अहिलेसम्म बञ्चितीकरणमा वर्ग हो। जस्तो कि महिला, दलित, मधेसी, आदिवासी, जनजाति, थारु, मुस्लिम र पिछडिएको क्षेत्रका बासिन्दा। संविधानको धारा ८४ मा खसआर्यलाई पनि समानुपातिक सूचीबाट प्रतिनिधित्व गराउने सुनिश्चिता गरेको छ। जनसंख्याका र भूगोलका आधारमा तिनीहरूको प्रतिनिधित्व प्रतिनिधि सभामा हुन्छ। जसका लागि प्रतिनिधि सभाको २७५ सिटमध्ये ११० छुट्याइएको छ। प्रतिनिधित्वबिना राज्यमा अपनत्वको आभास हुँदैन भनेरै देशका सबै वर्ग समुदायको प्रतिनिधित्वको सुनिश्चितता गर्नुपरेको हो। तर संविधानले परिकल्पना गरेजस्तै गरी त्यस्तो प्रतिनिधित्व भयो त ? उत्तर निराशाजनक छ। आउँदो मंसिर ४ गते हुने प्रदेश सभा, प्रतिनिधि सभा निर्वाचनका सन्दर्भमा दलहरूले समानुपातिकतर्फका उम्मेदवारको बन्द सूची निर्वाचन आयोगमा बुझाएका छन्। बुझाएका नामहरू खुलाइएको छैन। पछि हेरफेर गर्न नपाइने बन्द सुचीका नाम पनि बन्दै छन्। तर स्रोतहरूलाई हवाला दिँदै आएका खबरले पनि सकारात्मक सूचना दिएका छैनन्। फेरि पनि समानुपातिक समावेशी सूचीको मर्म दलहरूले तोडेको खबर ती समाचारहरूमा छ। यसअघि पनि दलहरूले महिला, मधेसी, जनजाति, आदिवासी, थारु लगायत जुनजुन क्लस्टरबाट सांसद चुने, उनीहरूले साँच्चीकै त्यो वर्गको प्रतिनिधित्व गरेनन् भनेर आलोचना भएको थियो। किन त्यस्तो भयो भने त्यो क्लस्टरबाट चुनिएका व्यक्ति तत्तत् वर्ग समुदायको प्रतिनिधित्व गर्नेभन्दा पनि नेताका नजिकका मान्छे धेरै थिए। पार्टीलाई चन्दा बुझाएकैले उनीहरूलाई सांसद बनाइएको थियो। आफन्त र नातागोता भएकैले उनीहरूले मौका पाएका थिए। महिला होस् या मधेसी, जनजाति होस् या दलित सबैजसोतिर शीर्ष दलका शीर्ष नेताको नजिकका व्यक्तिको हालीमुहाली समानुपातिकमा भयो। एकै व्यक्ति पटकपटक दोहोरिए। जस्तो कि यसपालि पनि सम्भ्रान्त राणा परिवारकी छोरी प्रधानमन्त्री शेरबहादुर देउवाकी श्रीमती महिला कोटामा समानुपातिक सूचीमा परेको समाचारहरू आइरहेका छन्। जसको पहुँच छैन, उसलाई समानुपातिकमार्फत प्रतिनिधित्व गराउने संवैधानिक मर्म हो, तर सबैभन्दा धेरै पहुँचवाला र शक्तिशाली व्यक्तिको मुठीमा समानुपातिक कोटा पर्नु निकै दुर्भाग्य हो। समानुपातिक निर्वाचन प्रणालीकै कारण कुनै पनि दलको बहुमत आउने अवस्था छैन। त्यसले सरकार सधै अस्थिर भयो। सत्ताको घिनलाग्दो खेल धेरै भयो। यस्तै यस्तै भनेर यो निर्वाचन प्रणालीमाथि आलोचनामात्रै होइन विरोधको स्वर चर्काे छ। झन् त्यस्तै आवाजलाई बल पुग्ने गरी दलहरूले यो निर्वाचन प्रणालीको छिद्रबाट निकै हदसम्मको दुरुपयोग गरेका छन्। शीर्ष तहका कतिपय नेताहरू सिधै जनताबाट चुनिनेभन्दा समानुपातिकबाट सांसद बन्ने जस्केलाको बाटो रोजिरहेका छन्। खासमा अर्बपतिहरू, ठूलाबडाहरू र पहुँचवाला तथा धनबली एवं बाहुबलीहरू छिर्न बनाइएको जस्केलो होइन समानुपातिक प्रणाली। यो त पिछडिएको वर्ग र बञ्चितीकरणमा परेको समुदायको मूलबाटो हो। त्यसलाई मिचेर हुनेखाने वर्गले समानुपातिकको बाटो ओगटेको छ। त्यो बलमिच्याइँ लोकतन्त्रको मर्म र मूल कानुन संविधानको मर्म मिच्याइँ पनि हो। संविधानका मर्म धेरै तरिकाले मूल पार्टीहरूले मिचेका छन्। त्यसलाई जनताको जीवनमा उतारेर वास्तविक लोकतन्त्रको औचित्य सावित गर्न चुकेका छन्। संविधानले व्यवस्था गरेका समानुपातिक, संघीयता, धर्म निरपेक्षता र गणतान्त्रिक व्यवस्थामाथि पटकपटक पुनरुत्थानवादीले प्रहार गर्नुको कारण दलहरूका त्यस्तै कमजोरीका कारणले हो। पछाडि पारिएको वर्ग र समुदायकै भाग खोसेर फेरि पनि आफ्नैलाई पोस्ने क्रम र उपक्रमले निरन्तरता पायो भने व्यवस्थालाई चुनौती दिने शक्तिको बिजारोपण नहोला भन्न सकिन्न। आखिर यस्तै विभेद र असमानताकै कारण उठेको विद्रोहको प्रतिफल पनि त हो हाम्रो संविधान र त्यसले व्यवस्था गरेको समानुपातिक प्रणाली। किन हुन्छ समानुपातिक प्रणालीको दुरुपयोग ?"
"बहिनी छिन् काँधमा, पढाइ चल्छ साथमा","मनहरी हेटौंडा : व्यस्त राजमार्ग। तीव्र गतिमा गुडिरहेका सवारीसाधन। उस्तै छ यात्रुको आवतजावत। लाग्छ, गन्तव्य पुग्न सबैलाई हतार छ। तर, त्यही राजमार्गछेउ हिँडिरहेकी ६ वर्षीया मनीषा परियारलाई कुनै हतार देखिएन। उनी सुस्त चालमा आफ्नो गन्तव्य पछ्याउँदै थिइन्। बहिनी बोकिरहेकी मनीषा परियार। यी दुई दृश्य मकवानपुरको मनहरी गाउँपालिका९ स्थित राजमार्गका हुन्। जसमा मनीषाको यात्रा फरक थियो। उनी सानी छिन्। अभिभावकको सहारा लिएर हिँड्नुपर्ने उमेर छ। तर, एक वर्षकी बहिनी प्रीतिलाई पिठ्युँमा बोकेर स्कुलबाट घर फर्किरहेकी थिइन्। बहिनीलाई बोकेर हिँडिरहँदा पछिपछि थिइन् उनकी हजुरआमा मीना। दमको बिमारीका कारण ५५ वर्षीया मीनालाई छिटो र धेरै हिँड्न गाह्रो छ। त्यसैले उनी सम्हालिएर र सुस्त गतिमा पाइला लम्काइरहेकी थिइन्। बेलाबेला टक्क अडिएर अघिअघि हिँडिरहेकी नातिनीलाई बिस्तारै हिँड्न सुझाउँथिन्। स्कुलको झोला बोकेर पछिपछि हिँडिरहेकी उनीसँगै थिइन् अर्की नातिनी खुसी। मीनाले बोकेको झोला भने मनीषाको हो। मनीषा र खुसी स्थानीय विद्यालयमा कक्षा १ मा पढ्छन्। उनीहरू दुवै जनालाई हजुरआमा मीनाले दिनहुँ लैजाने र ल्याउने गर्छिन्। मकवानपुरको मनहरीस्थित राजमार्गमा एक वर्षकी बहिनी प्रीतिलाई पिठ्युँमा बोकेर स्कुलबाट फर्किंदै गरेकी मनीषा परियार। पछिपछि हजुरआमा मीना र बहिनी खुसी। तस्बिर : दिवाकर भण्डारी शारीरिक अस्वस्थताका कारण उनलाई स्कुल जान झन्डै एक घण्टा लाग्छ। आउजाउ गर्दा दिनमा चार घण्टा बित्छ। नातिनीहरू पुर्याउन बिहान ९ बजे र लिन दिउँसो ३ बजे स्कुल जाने गरेको उनले सुनाइन्। घरमा हजुरआमा र हजुरबुवा मात्रै रहेका कारण प्रीतिलाई पनि स्कुलमै लिएर जान्छन्। जाँदा हजुरआमासँग हिँडेर जाने उनलाई फर्किंदा दिदी मनीषाले बोकेर ल्याउने गरेकी छन्। मीनाका दुई छोरी सन्दिपा र रोशनी रोजगारीको खोजी गर्दै भारत गएका छन्। उनको दैनिकी नातिनीहरूको हेरचाहमै बित्ने गरेको छ। म बोक्न सक्दिनँ। दम रोगका कारण मलाई धेरै हिँड्न पनि गाह्रो हुन्छ। त्यसैले उ (मनीषा) आफैंले बोक्छिन्, मीनाले भनिन्, उसको झोला म बोकिदिन्छु। अनि उसले बहिनी बोकेर घर ल्याउँछिन्। मनीषाले प्रीतिलाई बोकेर झन्डै एक घण्टामा घर ल्याउने गरेको मीनाले सुनाइन्। अर्की नातिनी खुसीसँग मीना परियार। उनका अनुसार मनीषा र खुसी सन्दिपाका र प्रीति रोशनीकी छोरी हुन्। तीनै जनालाई मीनाले हेरचाह गर्दै आएकी छन्। यो परिवारको आर्थिक अवस्था अत्यन्त कमजोर छ। मीनाका पति पनि दम रोगका कारण घरमै बस्छन्। छोरीहरू काम गर्न भारत गएपछि तीन नातिनीको जिम्मेवारी सम्हालेर भाडाको घरमा बस्दै आएकी छन्। आर्थिक अभावका कारण उपचार गर्न गाह्रो भएको पीडा उनले सुनाइन्। श्रीमान् आफैं थला परेर बसेका छन्। म पनि बिरामी छु। उपचार गराउन पैसा छैन, उनले भनिन्, छोरीहरू काम खोज्दै भारत गए। म यता जसोतसो गुजारा टार्दै आएकी छु। तारिदिने नपाए छुट्छ स्कुल विजय घिसिङ बिहान ९ बजे धेत्रे दमारस्थित सिमात खोलामा विद्यार्थीलाई खोला तार्न पर्खिरहेका हुन्छन्। बालबालिका आएपछि आफ्नो काँधमा बोकेर उनीहरूलाई खोला तारिदिन्छन्। र, नजिकै रहेको कालभैरव प्राविमा पुर्याउँछन्। उनी साँझ पुनः बालबालिकालाई उसरी नै खोला तारिदिन्छन्। मकवानपुरको बकैया१२ धेत्रे दमारस्थित कालभैरव प्राविका विद्यार्थीलाई ज्यान जोखिममा राखेर खोला तारिदिँदै घिसिङ आइपुगेनन् भने बालबालिका उर्लिएको सिमातको डिलमा पर्खिएर बसिरहन्छन्। वर्षाको समय, खोलाको डिलमा घण्टौं कुर्दा पनि कोही तारिदिन आएन भने उनीहरू घर फर्कन्छन्। घिसिङ कालभैरवकै विद्यालय व्यवस्थापन समिति अध्यक्ष हुन्। खोला तारिदिन कहिलेकाहीँ विजय सर आउनुहुन्छ। अहिलेकाहीँ पियन कविता दिदी आउनुहुन्छ, बालबालिका भन्छन्, धेरै पटक साथीहरू मिलेर खोला तर्न खोज्दा सकेनौं। खोलाले बगाउने डर भएपछि कोही नआउँदा बालबालिका घर फर्कन्छन्। मकवानपुरको पूर्वी क्षेत्रमा पर्ने बकैया गाउँपालिका१२ धेत्रे दमारस्थित उक्त विद्यालय पुग्न त्यहाँ अध्ययनरत बालबालिका ज्यान जोखिममा राखेर आवतजावत गर्न बाध्य छन्। सोही वडाका २७ विद्यार्थी पढ्न आउने गर्छन्। धेत्रे, गोदाम डाँडा, ढिस्कापाखा, चुवार पाखा र अजिंगरेका विद्यार्थी सिमातको भेलमा ज्यान जोखिममा पारेर विद्यालय पुग्ने गरेका छन्। गाउँबाट विद्यालय पुग्न छोटो स्थानमा पुल छैन। करिब एक घण्टा हिँडेपछि खोलासम्म आइपुगिन्छ। धेरै पटक कापीकलम खोलामा खसेको छ। केही विद्यार्थीको चिप्लिएर हात गोडा भाँच्चिएको अध्यक्ष घिसिङ बताउँछन्। उक्त विद्यालयमा शिशु कक्षादेखि ३ सम्म मात्र पढाइ हुन्छ। कक्षा ४ देखि ठिंगनको कान्ति मावि जानुपर्छ। कान्ति मावि पुग्न दमारबाट २ घण्टाभन्दा बढी हिँड्नुपर्छ। झोलुंगे पुल नहुँदा विद्यार्थीलाई आवतजावतमा परेको समस्याबारे बकैया गाउँपालिका र १२ नम्बर वडा कार्यालयले चासो नदेखाएको प्रधानाध्यापक चेतबहादुर घलेले बताए। भदौ ३० गते सुरु भएको त्रैमासिक परीक्षा असोज ५ गतेसम्म सञ्चालन हुँदै छ। वर्षाका कारण विद्यार्थीलाई खोला तार्न नसक्दा भदौ ३१ गते परीक्षा स्थगन गर्नुपरेको प्रध्यानाध्यापक घलेको भनाइ छ। २०५३ सालमा प्लान नेपालले स्थापना गरिदिएको उक्त विद्यालय २०६१ मा जिल्ला शिक्षा कार्यालयबाट अनुमति लिई सञ्चालनमा छ। जहाँ २७ बालबालिका अध्ययनरत छन्। जीर्ण अवस्थाको विद्यालय। विद्यालयमा राहत दरबन्दीमा १ प्रध्यानाध्यापक र १ कार्यालय सहयोगी मात्रै छन्। बालकक्षा शिक्षिका अभाव रहेको विद्यालयले जनाएको छ। विद्यालय भवनसमेत जीर्ण अवस्थामा छ।"
समानुपातिक जस्केलो होइन,"नेपालको संविधानको सौन्दर्य के हो भने यसले समावेशी समानुपातिक निर्वाचन प्रणाली प्रबन्ध गरेको छ। त्यो प्रबन्ध कसलाई हो ? जो प्रत्यक्ष निर्वाचनबाट समावेश हुन तत्काल सम्भव हुन्न, तर राज्यमा उनीहरूको प्रतिनिधित्व चाहिन्छ। त्यो भनेको अहिलेसम्म बञ्चितीकरणमा वर्ग हो। जस्तो कि महिला, दलित, मधेसी, आदिवासी, जनजाति, थारु, मुस्लिम र पिछडिएको क्षेत्रका बासिन्दा। संविधानको धारा ८४ मा खसआर्यलाई पनि समानुपातिक सूचीबाट प्रतिनिधित्व गराउने सुनिश्चिता गरेको छ। जनसंख्याका र भूगोलका आधारमा तिनीहरूको प्रतिनिधित्व प्रतिनिधि सभामा हुन्छ। जसका लागि प्रतिनिधि सभाको २७५ सिटमध्ये ११० छुट्याइएको छ। प्रतिनिधित्वबिना राज्यमा अपनत्वको आभास हुँदैन भनेरै देशका सबै वर्ग समुदायको प्रतिनिधित्वको सुनिश्चितता गर्नुपरेको हो। तर संविधानले परिकल्पना गरेजस्तै गरी त्यस्तो प्रतिनिधित्व भयो त ? उत्तर निराशाजनक छ। यसअघि पनि दलहरूले महिला, मधेसी, जनजाति, आदिवासी, थारु लगायत जुनजुन क्लस्टरबाट सांसद चुने, उनीहरूले साँच्चीकै त्यो वर्गको प्रतिनिधित्व गरेनन् भनेर आलोचना भएको थियो। किन त्यस्तो भयो भने त्यो क्लस्टरबाट चुनिएका व्यक्ति तत्तत् वर्ग समुदायको प्रतिनिधित्व गर्नेभन्दा पनि नेताका नजिकका मान्छे धेरै थिए। पार्टीलाई चन्दा बुझाएकैले उनीहरूलाई सांसद बनाइएको थियो। आफन्त र नातागोता भएकैले उनीहरूले मौका पाएका थिए। महिला होस् या मधेसी, जनजाति होस् या दलित सबैजसोतिर शीर्ष दलका शीर्ष नेताको नजिकका व्यक्तिको हालीमुहाली समानुपातिकमा भयो। एकै व्यक्ति पटकपटक दोहोरिए। जस्तो कि यसपालि पनि सम्भ्रान्त राणा परिवारकी छोरी प्रधानमन्त्री शेरबहादुर देउवाकी श्रीमती महिला कोटामा समानुपातिक सूचीमा परेको समाचारहरू आइरहेका छन्। जसको पहुँच छैन, उसलाई समानुपातिकमार्फत प्रतिनिधित्व गराउने संवैधानिक मर्म हो, तर सबैभन्दा धेरै पहुँचवाला र शक्तिशाली व्यक्तिको मुठीमा समानुपातिक कोटा पर्नु निकै दुर्भाग्य हो। समानुपातिक निर्वाचन प्रणालीकै कारण कुनै पनि दलको बहुमत आउने अवस्था छैन। त्यसले सरकार सधै अस्थिर भयो। सत्ताको घिनलाग्दो खेल धेरै भयो। यस्तै यस्तै भनेर यो निर्वाचन प्रणालीमाथि आलोचनामात्रै होइन विरोधको स्वर चर्काे छ। झन् त्यस्तै आवाजलाई बल पुग्ने गरी दलहरूले यो निर्वाचन प्रणालीको छिद्रबाट निकै हदसम्मको दुरुपयोग गरेका छन्। शीर्ष तहका कतिपय नेताहरू सिधै जनताबाट चुनिनेभन्दा समानुपातिकबाट सांसद बन्ने जस्केलाको बाटो रोजिरहेका छन्। खासमा अर्बपतिहरू, ठूलाबडाहरू र पहुँचवाला तथा धनबली एवं बाहुबलीहरू छिर्न बनाइएको जस्केलो होइन समानुपातिक प्रणाली। यो त पिछडिएको वर्ग र बञ्चितीकरणमा परेको समुदायको मूलबाटो हो। त्यसलाई मिचेर हुनेखाने वर्गले समानुपातिकको बाटो ओगटेको छ। त्यो बलमिच्याइँ लोकतन्त्रको मर्म र मूल कानुन संविधानको मर्म मिच्याइँ पनि हो। संविधानका मर्म धेरै तरिकाले मूल पार्टीहरूले मिचेका छन्। त्यसलाई जनताको जीवनमा उतारेर वास्तविक लोकतन्त्रको औचित्य सावित गर्न चुकेका छन्। संविधानले व्यवस्था गरेका समानुपातिक, संघीयता, धर्म निरपेक्षता र गणतान्त्रिक व्यवस्थामाथि पटकपटक पुनरुत्थानवादीले प्रहार गर्नुको कारण दलहरूका त्यस्तै कमजोरीका कारणले हो। पछाडि पारिएको वर्ग र समुदायकै भाग खोसेर फेरि पनि आफ्नैलाई पोस्ने क्रम र उपक्रमले निरन्तरता पायो भने व्यवस्थालाई चुनौती दिने शक्तिको बिजारोपण नहोला भन्न सकिन्न। आखिर यस्तै विभेद र असमानताकै कारण उठेको विद्रोहको प्रतिफल पनि त हो हाम्रो संविधान र त्यसले व्यवस्था गरेको समानुपातिक प्रणाली।"
आरोप पुष्टि नभइ बलात्कार आरोपितको परिचय नखुलाउन माग गर्दै सर्वोच्चमा रिट,"काठमाडौं : बलात्कार र यौनजन्य कसुर मुद्दाका आरोपित व्यक्तिको बारेमा अदालतबाट फैसला हुनुअघि नै अभियुक्तको पहिचान खुलाउन नहुने भन्दै सर्वोच्च अदालतमा रिट परेको छ। अधिवक्ता किशोर पौडेल, अनुपम भट्टराई, ईश्वर देवकोटा र जगन्नाथ दुलालले सो मुद्दामा आरोप पुष्टि नभएसम्म अभियुक्तको परिचय खुलाउन नहुने भन्दै मंगलबार रिट दायर गरेका हुन्। रिटमा बलात्कारसम्बन्धी उजुरीकै आधारमा प्रहरीले नै आरोपितको नाम सार्वजनिक गरिदिने र मुद्दा अदालत पुग्नुभन्दा अगाडि नै ती व्यक्तिको सम्पूर्ण विवरण सञ्चार माध्यम र सामाजिक सञ्जालमा छरपष्ट भइ बाँच्न गाह्रो हुने भन्दै सो कार्य रोक्न माग गरिएको छ। सञ्चार माध्यम तथा सामाजिक सञ्जालमा कुनै यौनजन्य अपराधमा अनुसन्धान भइरहेका व्यक्ति उपर हुने अस्वस्थ्य टीकाटीप्पणी र निजको चरित्र हत्या गर्ने कार्य रोक लगाउन पनि आदेश माग गरिएको छ। गोपनीयता बाहिर ल्याउँदा अदालतबाट सफाइ पाए पनि समाजमा बस्न गाह्रो हुने भएकाले सामाजिक जीवनमा क्षति नहोस् भन्ने मनसायले आरोपितको नाम गोप्य राख्नुपर्ने माग रिटमा उल्लेख छ। नेपालको संविधानको धारा २८ ले कुनै पनि व्यक्तिको जीउ, आवास, सम्पत्ती,लिखित, तथ्यांक,पत्राचार र चरित्र सम्बन्धी विषयको गोपनीयता कानुन बमोजिम बाहेक अनतिक्रम्य हुनेछ' भन्ने व्यवस्था गरेअनुसार नै गोपनीयतालाई व्यवहारिक रुपमा अनुसरण गर्न आवश्यक रहेको रिटमा उल्लेख छ। रिटमा भनिएको छ,' नेपालको संविधानको धारा १ को उपधारा १ ले सबै नागरिक कानुनको दृष्टमा समान हुनेछन् भन्ने व्यवस्था गरेको छ।जसअनुसार पीडित र अभियुक्तलाई राज्य निकायले अनुसन्धान गर्ने क्रममा निजलाई भोलिको दिनमा समाजमा आत्मसम्मानका साथ जीविकोपार्जन गर्न सक्ने अवस्थाको सृजना गर्न तम तयार हुनुपर्छ।' रिटमा नेपाल सरकार, गृहमन्त्रालय,नेपाल सरकार प्रधानमन्त्री तथा मन्त्रिपरिषदको कार्यालयलाई विपक्षी बनाइएको छ।"
कार्यकाल सकाएर फर्किने तयारीमा रहेका राजदूत बेरीले भने नेपाललाई कहिल्यै बिर्सन सक्दिनँ,"भक्तपुर : कमलविनायकस्थित सरस्वती विद्यागृहदेखि नजिकै उत्तरतर्फको गल्लीसम्म बाँसको खम्बामा लहरै ठूलाठूला पहेँलो कपडाको झण्डा झैँ देखिने तोरणले सिंगारिएको छ। गल्ली छिर्नेबित्तिकै काठ र दाँची अप्पालगायतका पुराना इँटाले बनेको चारतले ठूलो विशाल भवन देखिन्छन्। भवनको मूल ढोकाबाट छिर्नेबित्तिकै लहरै बसेका कालीगढ हातमा छिना र हथौडा लिएर ढुङ्गामा विभिन्न देवीदेवताको मूर्ति कोर्दै गरिरहेका देखिन्छन्। आँगनका बीचमा पलेटी मारेको बुद्धको मूर्तिसँगै विशालरुपमा उभिएको एक ऋषिको ठूलो मूर्ति, वरपर भित्तामा विभिन्न देवीदेवता, ऋषिमुनि र नेपाली कला तथा संस्कृति झल्कने मूर्ति टपक्क बसेका देखिन्छन्। मूल ढोकाबाट भित्र पसेदेखि नै मूर्तिको सङ्ग्रहालयमा छिरे जस्तै अनुभूति गराउँछ यहाँको दृश्यले। भवनको प्रत्येक कुनामा विभिन्न देवीदेवताका ढुङ्गाका आकर्षक मूर्ति छन्। पाँचौँ तलासम्म काठको भर्याङ उक्लँदै जाँदा कुना र भित्तामा राखिएका ढुङ्गाका आकर्षक मूर्ति र कोठामा लहरै खोपीमा राखिएको अरु मूर्तिले नेपालको सिङ्गो सम्पदालाई यहीँ भवनले झल्काइरहेको आभास हुन्छ। मूर्ति सङ्ग्रहालयझैँ लाग्ने नेपाल भोकेसनल एकेडेमीको यो भवन प्रवेश गरेसँगै दङ्ग पर्नुभयो नेपालका लागि अमेरिकी राजदूत र्यान्डी बेरी। नेपालबाट हराएर अमेरिका पुगेका मूर्ति नेपालमै फिर्ता गर्न र नेपाली सम्पदाको संरक्षणमा महत्वपूर्ण सहयोग पुर्याएको खुसियालीमा आरपी फाउण्डेसनले आफ्नो सम्मानमा आयोजना गरेको अभिनन्दन कार्यक्रममा सहभागी भएका राजदूत बेरी ढुङ्गाका आकर्षक मूर्तिकलाको अनुपम नमूना देखेर छक्क पर्दै केहीबेर त्यहाँका दृश्यमै हराए। नेपालको सम्पदा संरक्षण एवं चोरिएका मूर्ति नेपाल फिर्ता ल्याउने अभियानका अभियन्ता तथा सम्पदाविद् रविन्द्र पुरी, अभिनन्दन एवं विदाइ कार्यक्रममा आउने विदेशी पाहुना, संस्कृतिकर्मी, पुरातत्वविद् एवं सहभागी महत्वपूर्ण व्यक्तिसमेत त्यहाँको दृश्यले निकै मोहित भए। राजदूत बेरीको कार्यकाल पूरा भएर एक सातापछि घर फिर्ने क्रममा आयोजित बिदाइ र अभिनन्दन कार्यक्रममा जब आरपी फाउण्डेसन फर कञ्जरभेसनका अध्यक्षसमेत रहेका सम्पदाविद् पुरीले रातो कपडाले छोपेर राखेको लक्ष्मीनारायणको ढुङ्गाको आकर्षक मूर्ति उपहारस्वरुप दिए तब बेरीको खुसीको सीमा नै रहेन। उनले मूर्तिसँगै उभिएर निकै तस्बिर खिचाए। पाटनको पट्को टोलस्थित नारायण मन्दिरबाट चोरी भएको लक्ष्मीनारायणको मूर्ति अमेरिकाको डल्लास म्युजियममा फेला परेपछि राजदूत बेरीसहितको विशेष पहलमा एक वर्षअघि घरफिर्ता ल्याएर गत वर्ष सोही मन्दिरमा बेरीसहितको उपस्थितिमा प्रतिस्थापन गरिएपछि निकै चर्चामा आएको थियो। आरपी फाउन्डेसनले निर्माण गरेको त्यही मूर्तिको प्रतिरुप राजदूत बेरीलाई सम्पदाविद् पुरीले उपहार दिएपछि उनी निकै दङ्ग परेका हुन्। 'हामी पनौतीमा म्युजियम अफ स्टोलन आर्टस् स्थापना गर्दैछौँ, त्यसको तयारी करिब पूरा भइसकेको छ। लक्ष्मीनारायण मूर्तिको प्रतिरुप बनाएर पनौतीको निर्माणाधीन म्युजियम अफ स्टोलन आर्टस्मा राख्ने तयारी गरिरहेका छौँ,' उनले भने, 'पाटनबाट हराएको त्यहीँ मूर्ति राजदूत बेरीसहितको सहयोगमा घरफिर्ता गर्न सफल भएपछि आज त्यही मूर्तिको प्रतिरुप उहाँलाई उपहार दिन पाउँदा हामी पनि निकै खुसी भएका छौं।' सन् ९० को दशकसम्ममा नेपालबाट हराएका सम्पदाको कुनै अत्तोपत्तो नभएका अवस्थामा पुरातत्वविद् लैनसिंह वाङ्देलको कृति स्टोलन इमेजेज अफ नेपाल (१९८९) प्रकाशन भएपछि भने नेपालबाट हराएर विदेशमा पुगेका मूर्तिका बारेमा जानकारीसहित चासो बढेको थियो। आरपी फाउन्डेशन फर कन्र्जभेसनले काभ्रेको पनौतीमा सन् २०२३ भित्र सञ्चालनमा ल्याउन लागिएको म्युजियम अफ स्टोलन आर्टस्मा नेपालबाट चोरिएका र बाङ्देलको पुस्तकमा समेटिएका ५० वटा विशिष्ट मूर्तिको प्रतिरुप निर्माण गरेर म्युजियम सञ्चालनमा ल्याउने अन्तिम कार्य भइरहेको सम्पादाविद् पुरीले बताए। म्युजियममा राख्नका लागि अहिलेसम्म ४० वटा मूर्तिको प्रतिरुप तयार भइसकेको जानकारी दिँदै उनले अबको एक वर्षमा सञ्चालनमा आउने म्युजियमले नेपालको प्रमुख सम्पदा र मूर्तिकला संरक्षणका साथै यसको महत्वलाई विश्वमाझ फैलाउन अझ टेवा पुग्ने जानकारी गराए। आफ्नो देशको सम्पत्ति घरफिर्ता ल्याउन सम्बद्ध मुलुक, कूटनीतिक नियोग, पुरातत्वसहितको निकायले राजदूत बेरीजस्तै अनुकरणीय काम गरिदिए नेपालबाट चोरिएका र हराएर विदेश पुगेका नेपाली सम्पदाको घरफिर्तीमा थप टेवा पुग्ने सम्पदाविद् पुरीको भनाइ थियो। अमेरिकी राजदूत बेरीले आफू जहाँ पुगे पनि सधै नेपाललाई आफ्नो मनभित्र राख्ने बताए। उनले भने, 'नेपाली सम्पदाको संरक्षण र सम्वद्र्धनमा अमेरिकी दूतावासमा रहेको एम्बेसेडर फन्ड फर कल्चरल प्रिजर्भेसनले धेरै काम गरेको छ, म संसारको जुनसुकै कुनामा पुगे पनि नेपाल मेरो मनमा रहनेछ।' नेपालको कला, संस्कृति र सम्पदा सदैव संरक्षण, सम्वर्द्धन भएको आफूले हेर्न चाहेको भन्दै उनले नेपालको मूर्तिकला र यहाँको सम्पदा बिर्सनै नसकिने बताए।"
खर्च विवरण नबुझाउने बैतडीका ९७२ उम्मेदवारलाई जरिवाना,"बैतडी : बैतडीमा स्थानीय तहको निर्वाचन २०७९ मा भाग लिएका तर निर्वाचन खर्च विवरण नबुझाउने ९७२ जना उम्मेदवारलाई जरिवाना तोकिएको छ। २७ जना अध्यक्ष तथा उपाध्यक्षका उम्मेदवारसहित ९७२ जना कारवाहीमा परेका छन्। जिल्लामा नगरपालिकाका वडाध्यक्ष, दलित महिला सदस्य, महिला सदस्य र सदस्यका उम्मेदवार गरी ४४६ उम्मेदवारलाई कारवाही गरिएको छ। उनीहरूलाई जनही दुई लाखका दरले जरिवाना तोकिएको छ। गाउँपालिकाका वडाध्यक्ष, दलित महिला सदस्य, महिला सदस्य, सदस्यका उम्मेदवार गरी ४८९ उम्मेदवारहरूलाई जरिवाना तोकिएको छ। उनीहरूलाई जनही १ लाख ५० हजारका दरले जरिवाना तोकिएको हो। चार नगरपालिका र छवटा गाउँपालिका रहेको बैतडीमा २७ जना प्रमुख र उपप्रमखका उम्मेदवार तथा गाउँपालिका र नगरपालिकाका वडाध्यक्ष, वडा सदस्य गरी कूल ९७२ उम्मेदवार कारवाहीमा परेका छन्। समयमा खर्च विवरण नबुझाउने, पटक पटक सूचना प्रकाशित गर्दा पनि सम्पर्कमा नआउने, निर्वाचन खर्च विवरण नबुझाए पनि स्पष्टिकरण नदिने र चित्तबुझ्दो स्पष्टीकरण नदिएकाहरूलाई निर्वाचन आयोगले जरिवाना गरेको निर्वाचन कार्यालय बैतडीले जनाएको छ। बैतडीको डिलाशैनी गाउँपालिकाका नेकपा एमालेबाट अध्यक्षका उम्मेदवार अक्कल बहादुर राना, डिलाशैनी गाउँपालिकामा स्वतन्त्रबाट अध्यक्षका उम्मेदवार गणेश सिंह बोहरा, डिलाशैनीमै अध्यक्षका उम्मेदवार राष्ट्रिय प्रजातन्त्र पार्टीका देवीदत्त नाथ, नेकपा माओवादी केन्द्रबाट गाउँपालिका अध्यक्षका उम्मेदवार लोकेन्द्र बहादुर राना, स्वतन्त्रबाट गाउँपालिकाका उपाध्यक्षका उम्मेदवार अम्मर बोहरा, डिलाशैनीमै नेकपा एमालेबाट उपाध्यक्षका उम्मेदवार लिलावती जोशीलाई जरिवाना तोकिएको छ। दोगडाकेदार गाउँपालिकामा पनि स्वतन्त्रबाट अध्यक्षका उम्मेदवार गणेश पार्की, दोगडाकेदार गाउँपालिकामै राष्ट्रिय प्रजातन्त्र पार्टीबाट अध्यक्षका उम्मेदवार स्वर बहादुर कार्की, दोगडाकेदारमै नेकपा माओवादी केन्द्रबाट उपाध्यक्षका उम्मेदवार नमराज भट्ट, दोगडाकेदारमै राष्ट्रिय प्रजातन्त्र पार्टीबाट उपाध्यक्षका उम्मेदवार बिमला बहरालाई जरिवाना तोकिएको छ। जिल्लाको पञ्चेश्वर गाउँपालिकामा नेकपा एमालेबाट निर्वाचीत भएका गोरख बहादुर चन्द र एमालेबाटै उपाध्यक्षमा निर्वाचीत भएकी बिना भट्टले समेत निर्वाचन खर्च विवरण नबुझाएको भन्दै जरिवाना तोकिएको छ। त्यसैगरी पञ्चेश्वर गाउँपालिकामा स्वतन्त्रबाट उपाध्यक्षका उम्मेदवार धनबीर सार्कीलाई जरिवाना तोकिएको छ। त्यसैगरी जिल्लाको शिवनाथ गाउँपालिकामा राष्ट्रिय प्रजातन्त्र पार्टीबाट अध्यक्षका उम्मेदवार गोरख बहादुर चन्द, शिवनाथ गाउँपालिकामै नेकपा एमालेबाट अध्यक्षका उम्मेदवार हजारी सिंह साउँद, शिवनाथ गाउँपालिकामै राष्ट्रिय प्रजातन्त्र पार्टीबाट उपाध्यक्षका उम्मेदवार ज्योती चन्द, नेकपा एमालेबाट शिवनाथ गाउँपालिकाको उपाध्यक्षमा निर्वाचीत समेत भएकी सकुन्तला साउँदलाई पनि जरिवाना तोकिएको छ। जिल्लाको सिगास गाउँपालिकामा नेकपा एकीकृत समाजवादीका अध्यक्षका उम्मदेवार कृष्ण बहादुर साउद, सिगासकै नेकपा एमालेबाट अध्यक्षका उम्मेदवार जस्बीर सिह बोहरा, सिगासकै नेकपा माओवादी केन्द्रबाट अध्यक्षका उम्मेदवार राम सिंह साउद, सिगासमै राष्ट्रिय प्रजातन्त्र पार्टीबाट पालिका अध्यक्षका उम्मेदवार लोकराज भट्ट, सिगासमै नेकपा एकीकृत समाजवादीबाट उपाध्यक्षका उम्मेदवार भृकुटीदेवि चन्द, सिगासमै नेकपा माओवादी केन्द्रबाट उपाध्यक्षका उम्मेदवार लक्ष्मीदेवि चन्द, यसैगरी सिगास गाउँपालिकामा नेपाली कांग्रेसबाट उपाध्यक्षका उम्मेदवार सुमित्रा ऐरलाई जरिवाना तोकिएको छ। यसैगरी सुर्नया गाउँपालिकामा पनि नेपाली कांग्रेसबाट अध्यक्षका उम्मेदवार गजेन्द्र बहादुर चन्द, स्वतन्त्रबाट अध्यक्षका उम्मेदवार जीत बहादुर महरा र स्वतन्त्रबाटै सुर्नया गाउँपालिकाका उपाध्यक्षका उम्मदेवार जगदीश कुवँरलाई पनि जरिवाना तोकिएको छ। जरिवाना तोकिने अध्यक्षउपाध्यक्षमा पञ्चेश्वर गाउँपालिकाका अध्यक्ष गोरख बहादुर चन्द, पञ्चेश्वर गाउँपालिकाकै निर्वाचित उपाध्यक्ष बिना भट्ट र शिवनाथ गाउँपालिकाका निर्वाचित उपाध्यक्ष सकुन्तला साउँद बाहेक सबै पराजित उम्मेदवार हुन्।"
"बझाङ कांग्रेसमा भाँडभैलो, गठबन्धनको पक्ष र विपक्षमा विज्ञप्ति नै विज्ञप्ति","बझाङ : नेपाली कांग्रेस जिल्ला कार्य समिति बझाङले सोमबार एक विज्ञप्ति प्रकाशित गर्यो। कांग्रेस जिल्ला सभापति खडक बोहराद्वारा हस्ताक्षरित त्यस विज्ञप्तिमा भनिएको थियो 'जिल्लाभरका कांग्रेसका कार्यकर्ता तथा मतदाताबाट प्राप्त सुझावलाई मध्यनजर गर्दै बझाङ कांग्रेसले माओवादीसँग गठबन्धनका साथ अगाडि बढ्ने र समाजवादीसँग मित्रवत प्रतिस्पर्धाका आधारमा निर्वाचनमा जाने व्यहोरा अवगत गराइन्छ।' त्यसको भोलिपल्ट मंगलबार प्रदेशसभा क्षेत्रीय कार्यसमिति प्रदेशसभा क्षेत्र नम्बर 'क' का सभापति पुस्कल बोहराद्वारा अर्को विज्ञप्ति जारी भयो। त्यसमा लेखिएको थियो, 'बझाङको स्थानीय मतको परिणाम आधार पनि जनताको भावना अनुसार नेपाली कांग्रेस बझाङका कार्यकर्ता, मतदाता अहिले संघीय संसदको भूगोल नेपाली कांग्रेसको पक्षमा दलीय गठबन्धन हुनुपर्ने जोडदार माग गर्दछौं।' मंगलबार नै यस्तै व्यहोराको अर्को विज्ञप्ति जारी भयो जसमा जयपृथ्वी नगर कमिटीका सभापति हिरेन्द्र छत्यालको हस्ताक्षर थियो। त्यसयता कांग्रेसका विभिन्न कार्यसमिति र भ्रातृ संगठनहरूले केन्द्रकै नियमअनुसार गठबन्धन हुनुपर्ने माग राख्दै विज्ञप्ति निकाल्न थालेका छन्। यसले कांग्रेसभित्र एकमत नभएको र स्वार्थ केन्द्रित राजनीति भइरहेको प्रष्ट देखिन थालेको जयपृथ्वी नगर कार्यसमितिका सभापति हिरेन्द्र छत्यालले बताए। यस्तै नेपाल विद्यार्थी संघ जिल्ला कार्यसमिति बझाङका अध्यक्ष दिपक भण्डारीले कांग्रेसभित्र मन मनका राजा रहेको भन्दै आक्रोश व्यक्त गरे। उनले कांग्रेसलाई आफूले पहिले नै अलग्गै लड्न सुझाव दिएको बताए। सामाजिक सञ्जालमा अहिले कांग्रेसका भिन्नभिन्न विज्ञप्ति एकै ठाउँमा राखेर अपरिपक्व निर्णय भन्दै आलोचना भइरहेको छ।"
नागरिकता विधेयक प्रमाणीकरण गर्न राष्ट्रपतिद्वारा अस्विकार,"काठमाडौं : राष्ट्रपति विद्यादेवी भण्डारीले नागरिकता विधेयक प्रमाणीकरण गर्न अस्विकार गरेकी छन्। मंगलबार मध्यरात १२ बजेसम्मको समयसीमा रहेको नागरिकता विधेयक राष्ट्रपति भण्डारीले दोस्रोपटक प्रमाणीकरण गर्न अस्विकार गरेकी हुन्। संसदको दुवै सदनबाट पहिलोपटक पास भएको विधेयक राष्ट्रपति भण्डारीले २९ साउनमा १५ बुँदे सन्देशसहित फिर्ता पठाएकी थिइन्। उनले नागरिकता विधेयकमा आफ्नो राय प्रस्तुत गरेर फिर्ता पठाएकी थिइन्। फिर्ता आएको विधेयक पुनः संसदको दुवै सदनबाट हुबहु पास भएको थियो। सभामुख अग्निप्रसाद सापकोटाले गत २० भदौमा पुनः नागरिकता विधेयक प्रमाणीकरणका लागि राष्ट्रपति कार्यालय पेस गरेको थियो। तर मंगलबार १२ बजेभित्रको समयसीमामा राष्ट्रपति भण्डारीले प्रमाणीकरण गरिनन्। यसबीच राष्ट्रपति भण्डारीले विभिन्न पेसा व्यवसायीसँग विधेयक सम्बन्धमा छलफल गरेकी थिइन्। उनले नेपाली सेना, कानुन व्यवसायी र संसदमा रहेका सबै दलका शीर्ष नेताहरुसँग नागरिकता विधेयक सम्बन्धमा सम्बाद गरेकी थिइन्। प्रधानमन्त्री शेरबहादुर देउवाले राष्ट्रपति भण्डारीलाई भेटेरै नागरिकता विधेयक प्रमाणीकरण गर्न आग्रह गरेका थिए। गठबन्धनका शीर्ष नेताहरूले पनि प्रमाणीकारण गर्न राष्ट्रपति कार्यालयलाई दबाब बढाएको थियो।"
अस्थायी मतदाता नामावली संकलन गर्दै निर्वाचन आयोग,"काठमाडौं : निर्वाचन आयोगले प्रतिनिधिसभा तथा प्रदेशसभा निर्वाचन प्रयोजनका लागि अस्थायी मतदाता नामावली संकलनको तालिका सार्वजनिक गरेको छ। मंसिर ४ मा हुने निर्वाचनका लागि समानुपातिक निर्वाचन प्रणालीअन्तर्गत हुने निर्वाचन कार्यक्रमका लागि अस्थायी मतदाता नामावली संकलन हुन लागेको आयोगले जनाएको छ। मंगलबार आयोगले सार्वजनिक गरेको अस्थायी मतदाता नामावली संकलनसम्बन्धी कार्यक्रममा असोज ६ देखि ८ गतेसम्म अस्थायी मतदाता नामावली कार्यक्रम सञ्चालन गरिनेछ। नेपाल सरकार, प्रदेश सरकार,स्थानीय तह तथा नेपाल सरकार वा प्रदेश सरकारको स्वामित्वमा वा नियन्त्रणमा रहेका संस्थामा कार्यत कर्मचारी, व्यारेकमा रहेका नेपाली सेना, नेपाल प्रहरी, सशस्त्र प्रहरी, कारागारमा रहेका थुनुवा र कैदी, निर्वाचन खटिने कर्मचारी र सुरक्षाकर्मी अस्थायी मतदाताका रुपमा सूचीकृत हुन पाउनेछन्। यसैगरी, नेपाल सरकार, प्रदेश सरकार वा स्थानीय तहले सञ्चालन गरेको वा नेपाल सरकार,प्रदेश सरकार वा स्थानीय तहको स्वीकृति लिइ सञ्चालन भएको वृद्धाश्रममा बसेका व्यक्तिहरुलाई अस्थायी मतदाता नामावलीमा सूचीकृत गरिने आयोगले जनाएको छ। आयोगका अनुसार स्थायी मतदाता नामावलीमा समावेश हुने व्यक्तिहरुको नामावली सम्बन्धित कार्यालय प्रमुखले प्रमाणित गरी प्रमुख नाम दर्ता अधिकारीको कार्यालयमा पठाउने व्यवस्था गरिएको छ । असोज ८ देखि २६ गतेसम्म सम्बन्धित निकायका प्रमुखले मतदाता नामावलीमा समावेश हुने व्यक्तिहरुको नामावली (अन्तिम मतदाता नामावलीमा समावेश हुने व्यक्ति) प्रमाणित गरी प्रमुख नाम दर्ता अधिकारीको कार्यालयमा पठाउनुपर्ने आयोगले बताएको छ। कात्तिक १ गते मतदाता विवरण रुजु गरी प्रारम्भिक अस्थायी मतदाता नामावली प्रकाशन गरिने आयोगको कार्यक्रम छ। यस्तै कात्तिक २ र ३ गते प्रारम्भिक अस्थायी नामावलीमा छुट भएका वा प्रकाशित विवरणमा त्रुटि भएका व्यक्तिले नाम समावेश गर्न तथा त्रुटि सच्याउन निवेदन दिन सक्नेछन् । आयोगका अनुसार यसरी प्राप्त निवेदन उपर जाँचबुझ गरी कात्तिक ४ गते संशोधित अस्थायी नामावली प्रकाशन गरिनेछ। कात्तिक ५ र ६ गते संशोधित अस्थायी मतदाता नामावलीमा नाम समावेश भएका व्यक्तिको सम्बन्धमा दाबी विरोधका लागि निवेदन पेस गर्ने र कात्तिक ७ देखि ११ गतेसम्म दाबी विरोधको निवेदन उपर जाँचबुझ गरी निर्णय गर्ने आयोगले जनाएको छ । कात्तिक १२ र १३ गते अन्तिम अस्थायी मतदाता नामावली तयार गर्ने र कात्तिक १४ गते अन्तिम अस्थायी मतदाता नामावली प्रकाशन गर्ने आयोगको तयारी छ।"
मन्त्री पौडेलले सार्वजनिक गरे शिक्षाको सोचपत्र,"काठमाडौं : शिक्षा, विज्ञान तथा प्रविधि मन्त्रालयले शिक्षाको सोचपत्र२०७९ सार्वजनिक गरेको छ। मंगलबार काठमाडौंमा पत्रकार सम्मेलन गर्दै मन्त्रालयले शिक्षासम्बन्धी दीगो विकास लक्ष्यलाई समेत मध्येनजर गर्दै शिक्षामा आमूल परिवर्तन र समसामयिक सुधार गर्नका लागि तयार गरिएको सोचपत्र सार्वजनिक गरिएको हो। सोचपत्रमा शिक्षा नीतिले तोकेका १३ उद्देश्य समावेश गरिएको शिक्षामन्त्री देवेन्द्र पौडेलले जानकारी दिए। प्रारम्भिक बाल विकास, विद्यालय शिक्षा, उच्च र प्राविधिक शिक्षा, १५ वर्षमा गरिने रुपान्तरणको क्षेत्र र अपेक्षित उपलब्धि तथा सुधारका कार्यहरु सोचपत्रमा समावेश गरिएको मन्त्री पौडेलले बताए। उनले गत आर्थिक वर्षमा शिक्षा सेवा आयोगको नियमावली ११औं संशोधन भएको,दश वर्षे विद्यालय शिक्षा क्षेत्र योजना स्वीकृतलगायतका काम भएको जानकारी दिए। भूकम्पबाट क्षति भएका ७ हजार ५ सय ८३ विद्यालयमध्ये थप ६६१ विद्यालयको निर्माण कार्य सम्पन्न भइ हालसम्म कुल ७ हजार २ सय ७५ विद्यालयको पुननिर्माणको काम सम्पन्न भएको मन्त्री पौडेलले बताए। उनले करिब २७ हजार सार्वजनिक विद्यालयमध्ये १३ हजार विद्यालयहरुको भौतिक पूर्वाधारहरु तुलानात्मक रूपमा बनेको धारणा राखे। बाँकी विद्यालयको भौतिक पूर्वाधारहरु तीन वर्षभित्र निर्माण गरिने उनको भनाइ छ। उनले १० वर्षमा ११ प्रतिशत शिक्षण सिकाईमा प्रगति भएको बताए। त्यस्तै गत आर्थिक वर्षमा १ लाख १३ हजार विद्यार्थीलाई वैदेशिक अध्ययनका लागि सहमति पत्र उपलब्ध गराइएको र ९१ जना विद्यार्थीहरूलाई प्राविधिक विषयको उच्च शिक्षा अध्ययनका लागि छात्रवृति उपलव्ध गराइएको मन्त्रालयले जनाएको छ।"
मुख्य निर्वाचन अधिकृत र निर्वाचन अधिकृतको कार्यालय निर्धारण हुँदै,काठमाडौं : मुख्य निर्वाचन अधिकृतको कार्यालय जिल्ला सदरमुकाम र निर्वाचन अधिकृतको कार्यालय सम्बन्धित क्षेत्रको पायक पर्ने स्थानमा राख्ने गरी निर्धारण गरेको छ। निर्वाचन आयोगले आसन्न प्रतिनिधिसभा र प्रदेशसभा सदस्यको निर्वाचनका लागि स्थान निर्धारण गरेको हो। आयोगका प्रवक्ता शालिग्राम शर्मा पौडेलले आज विज्ञप्ति जारी गरी प्रचलित कार्यविधिबमोजिम सबै जिल्लाका लागि मुख्य निर्वाचन अधिकृत र निर्वाचन अधिकृतको कार्यालयका लागि पायक पर्ने स्थानको सूची तयार भएको बताए। आयोगले मातहतका जिल्ला निर्वाचन कार्यालयमा उक्त सूची पठाएको छ।
क्षेत्रले सिफारिस गरेको नाम जिल्ला समितिले उल्टाएपछि असन्तुष्ट,"काठमाडौं : नेपाली कांग्रेस सर्लाहीको क्षेत्रले सिफारिस गरेको उम्मेदवारीलाई जिल्ला समितिले उल्टाइदिएको भन्दै नेता तथा कार्यकर्ताहरूले असन्तुष्टि पोखेका छन्। आगामी मंसिर ४ गते हुने निर्वाचनका लागि सिफारिस गरेको नाम हटाएको भन्दै असन्तुष्टि पोखेका हुन्। मंगलबार काठमाडौंमा पत्रकार सम्मेलन गर्दै जिल्ला कार्य समितिमा रहेका नेता तथा कार्यकर्ताहरूले पार्टीको विधानविपरीत कार्य गरेको भन्दै असन्तुष्टि पोखेका हुन्। उम्मेदवार सिफारिसमै विधानविपरीत गतिविधि भएको भन्दै निर्वाचनमा पार्टीले व्यहोर्ने क्षतिको जिम्मा नेतृत्व स्वंयमले लिनुपर्ने उनीहरूको चेतावनी छ। पार्टीका महाधिवेशन प्रतिनिधि प्रमोद बरालले विधि र विधानलाई उल्लंघन गरेर जिल्ला कार्य समितिले केन्द्रमा उम्मेदवारको नाम पठाएको भन्दै असन्तुष्टि व्यक्त गरे। जिल्ला समितिले क्षेत्रीय समिति र प्रदेश समितिले प्रस्ताव गरेको नाम हटाएर आफन्त, जुनियरहरूलाई सिफारिस गरेको उनको भनाइ छ। महाधिवेशन प्रतिनिधि शिव गुर्माछानेले धेरै पार्टीमा खेमाका बारेमा विषय उठान हुँदै आएको भन्दै आफूहरू विशुद्ध एकता, आगामी चुनावमा पार्टीलाई जिताउने र सफल गराउनका लागि विधि र विधानअनुरूप गतिविधि हुनुपर्नेमा जोड दिएको बताए। सर्लाही कांग्रेस सभापति सुरेन्द्र प्रसाद सिंहले क्षेत्रबाट सिफारिस गरेर पठाएको डा अमरेश कुमार सिंहको नाम काटेपछि त्यहाँ विवाद चुलिएको थियो।"
एमाले राजा ल्याउने पक्षमा छ : मोहन बिक्रम सिंह,"सन्धिखर्क : नेकपा मसालका महामन्त्री मोहनविक्रम सिंहले एमाले राजतन्त्रको पक्षमा देखा परेको बताएका छन्। उनले देशमा लामो संघर्षपछि प्राप्त भएको लोकतान्त्रिक गणतन्त्र र धर्म निरपेक्षताको अन्त्य गरी राजतन्त्र फर्काउने बाटोमा एमाले, राजावादी र भारतीय हिन्दूवादीहरु एकजुट भएको बताए। एमाले राजा ल्याउने बाटोमा अगाडि बढेको भन्दै आगामी निर्वाचनबाट एमाले सहितका प्रतिगमनकारीलाई हराउनुपर्ने बताएका छन्। 'हिन्दू राज्यको बाटोमा एमाले हिँडेको र हिन्दू राष्ट्रका लागि हिन्दू राजा चाहिन्छ भनेर राजा फर्काउने बाटोमा एमाले छ,' उनले भने, 'त्यसैले परिवर्तन जोगाउन हामीले एमालेलाई हराउनुपर्छ।' प्रगतिशिल पत्रकार संघ अर्घाखाँचीले सन्धिखर्कमा गरेको पत्रकार भेटघाट कार्यक्रममा बोल्दै महामन्त्री सिंहले लोकतन्त्रको रक्षाका लागि पाँच दलिय गठबन्धन गर्नु परेको बताए। सत्ता गठवन्धनमा रहेका दलहरुले हैसियतभन्दा बढी माग गरेका कारण सहमति हुन नसकेको बताए। अब छिट्टै सिट बाँडफाँटको टुंगो पाँच दलीय गठबन्धनले गर्ने नेता सिंहको भनाइ छ। एमालेले भारतीय साम्राज्यवादीसँग मिलेर संसद विघटन गरेको बताए। उनले प्रतिगमनकारी र राजावदीहरू राजा फर्काउन सकिन्छ कि भनेर विभिन्न कार्यक्रमहरू गरिरहेको बताए। आजको दिनमा प्रतिगमनको खतरा १७ साल वा ५९ सालमा भन्दा पनि गम्भीर भएको बताए। देशमा प्रतिगमनको खतरा भएको समयमा देशका सबै दलहरु एकै ठाउँमा बसेर संघर्ष गरेको बताउँदै एमालेको प्रतिगमनविरुद्ध गठबन्धन गर्नुपरेको बताएका छन्। गत स्थानीय निर्वाचनमा आफूहरुले इमान्दारिता प्रस्तुत गरेको दाबी गर्दै नेता सिंहले भने, 'बरु जनमोर्चा हार्न तयार भयो तर एमालेसँग तालमेल गरेन, तर कांग्रेस माओवादीले ठाउँठाउँमा एमालेसँग तालमेल गरे।'"
कांग्रेसका शीर्ष नेता नै समानुपातिकमा,"काठमाडौं : नेपाली कांग्रेसले आसन्न प्रतिनिधिसभा र प्रदेशसभा निर्वाचनअन्तर्गत सोमबार समानुपातिक उम्मेदवारको बन्द सूची बुझाएको छ। कांग्रेसका प्रभावशाली नेताहरू समानुपातिक उम्मेदवारमा समेटिएका छन्। चुनावी गठबन्धनमा आफ्नो निर्वाचन क्षेत्र अर्काे पार्टीलाई छोड्नुपर्ने भएपछि कांग्रेसका प्रभावशाली नेताहरू समानुपातिकतर्फ उम्मेदवार बनेका छन्। कांग्रेसको समानुपातिक सूचीमा पूर्वउपसभापति विमलेन्द्र निधि, गोपालमान श्रेष्ठसमेत रहेको कांग्रेसका एक पदाधीकारीले बताए। त्यस्तै, कांग्रेस सहमहामन्त्रीद्वय जीवन परियार र फरमुल्लाह मन्सुरसँगै केन्द्रीय सदस्य डा आरजू राणा देउवा, अम्बिका बस्नेत, प्रवक्ता डा प्रकाशशरण महत, पूर्वसहमहामन्त्री अर्जुननरसिंह केसी र आनन्द ढुंगानाको नाम पनि समानुपातिक सूचीमा परेको छ। कांग्रेसबाट समानुपातिकतर्फ सिफारिस भएका अन्य नेताहरूको नाम भने सार्वजनिक गरिएको छैन। कांग्रेसले डा आरजु राणा देउवालाई प्रतिनिधिसभामा समानुपातिकतर्फबाट उम्मेदवार बनाउने भएको छ। कैलाली५ सहित देशका विभिन्न ५ ठाउँबाट प्रतिनिधिसभामा उम्मेदवारका रूपमा नाम सिफारिस भए पनि अन्तिममा उनलाई समानुपातिकतर्फ राखिएको हो। यसअघि २०७४ मा आरजु कैलाली५ बाटै प्रत्यक्ष निर्वाचन लडेकी थिइन्। उनलाई एमालेका नारदमुनि रानाले चुनाव हराएका थिए। हजारौंमा आएको सूची सयमा सीमित पार्ने काम आपैंमा सकसपूर्ण थियो। यद्यपि, छानिएका सबै योग्य हुनुहुन्छ। अहिले बन्द सूची बन्दमै रहन दिनुहोस्। विश्वप्रकाश शर्मा, महामन्त्री, नेपाली कांग्रेस मंसिर ४ गते हुने निर्वाचनका लागि निर्वाचन आयोगले आइतबार र सोमबार समानुपातिकतर्फ उम्मेदवारको नाम समेटिएको बन्द सूची बुझाउने मिति तोकेको थियो। कांग्रेस महामन्त्री विश्वप्रकाश शर्मा, सहमहामन्त्रीहरू भीष्मराज आङदाम्बे, बद्री पाण्डे, महालक्ष्मी डिना उपाध्यायलगायत अपराह्न निर्वाचन आयोग पुगेर समानुपातिकतर्फ उम्मेदवारको बन्द सूची दर्ता गर्न निर्वाचन आयोग पुगेका थिए। सूची दर्ता गरेपश्चात सञ्चारकर्मीसँग कुरा गर्दै महामन्त्री शर्माले भने, हजारौंमा आएको सूचीलाई सयमा सीमित पार्ने काम आपैंमा सकस थियो। यद्यपि, छानिएका सबै योग्य हुनुहुन्छ। अहिलेलाई बन्द सूचीलाई बन्दमै रहन दिनुहोस्। कांग्रेसले अघिल्लो पटक समानुपातिकतर्फ उम्मेदवार बनेकाहरूलाई यसपटक समानुपातिकमै नदोहोर्यउने नीति लिएको थियो। जसले गर्दा संसद्मा फेरि प्रवेशका लागि उनीहरूलाई प्रत्यक्षतर्फ निर्वाचन लड्नुपर्ने बाध्यता सिर्जना भएको छ। अर्कोतिर पाँच दलीय सत्ता गठबन्धनबीच चुनावी तालमेल हुने भएकाले पनि झण्डै आधा सिट कांग्रेसले छोड्नुपर्ने अवस्था छ। कानुनबमोजिम प्रतिनिधिसभा र प्रदेशसभामा ४० प्रतिशत सदस्य समानुपातिक निर्वाचन प्रणालीबाट निर्वाचित हुने व्यवस्था छ। जसअनुसार प्रतिनिधिसभाका २७५ मध्ये ११० जना र सातवटै प्रदेशसभामा २२० जना सदस्य समानुपातिकतर्फबाट निर्वाचित हुन्छन्।"
संक्रमणकालीन न्यायसम्बन्धी कानुन अध्यादेशबाट अघि बढाउने कुरा हल्ला मात्रै : कानुनमन्त्री,"काठमाडौं : कानुन, न्याय तथा संसदीय मामिलामन्त्री गोविन्दप्रसाद शर्मा कोइरालाले संक्रमणकालीन न्यायसम्बन्धी कानुन अघि बढाउन अध्यादेश ल्याउने हल्लामा सत्यता नभएको बताएका छन्। मंगलबार एड्भोकेशी फोरमले काठमाडौंमा आयोजना गरेको कार्यक्रममा मन्त्री कोइरालाले दलहरुबीच सहमति हुन नसक्दा संसदबाट संक्रमणकालीन न्यायसम्बन्धी विधेयक अघि बढ्न नसकेको भन्दै अध्यादेशबाट अघि बढाउने कुरा हल्ला मात्र भएको स्पष्ट पारे। उनले निर्वाचनपछि बन्ने सरकारले संक्रमणकालीन न्यायसम्बन्धी कानुनलाई अहिलको स्वरुपमा अघि बढाउनेमा आफू ढुक्क रहेको धारणा राखे। संक्रमणकालीन न्यायसम्बन्धी कानुन निर्माणमा केहि ढिलाइ मात्र भएकाले निराश हुनुपर्ने अवस्था नरहेको उनको भनाइ छ । उनले इतिहासको विषय भएका कारण सबै पीडितको सत्य न्याय र परिपुरणको अधिकारको सुनिश्चित गर्न सफल हुने विश्वास व्यक्त गरे। त्यस्तै मन्त्री कोइरालाले सरकारले विभिन्न मापदण्डका आधारमा द्वन्द्वपीडितको वर्गिकरण गरिएको जानकारी दिए।"
"सत्तागठबन्धन बैठक सकियो, अर्को बैठक ४ बजे बस्ने","काठमाडौं : सत्तागठबन्धनको बैठक दिउँसो ४ बजे फेरि बस्नेगरी सकिएको छ। आगामी मंसिर ४ मा हुने संघ तथा प्रदेशसभा निर्वाचनमा सिट बाँडफाँटको टुंगो लगाउन प्रधानमन्त्रीको सरकारी निवास बालुवाटारमा कार्यदलका सदस्यसहित गठबन्धनका शीर्ष नेताहरुको बैठक बसेको थियो। बैठक दिउँसो ४ बजे बस्नेगरी सकिएको कांग्रेस नेता रामचन्द्र पौडेलले अन्नपूर्णलाई जानकारी दिए। उनले भने,' बैठक दिउँसो ४ बजे बस्नेगरी सकिएको छ। सिट बाँडफाँटमा गठबन्धन दलहरु सहमति नजिक पुगेका छन्। अब छिट्टै टुंगो लाग्छ।' नेता पौडेलका अनुसार सिट बाँडफाँटमा सहमति जुट्न नसकेपछि दिउँसो ४ बजे बैठक फेरि बस्न लागेको हो। बैठकमा कांग्रेस सभापति शेरबहादुर देउवा, नेता रामचन्द्र पौडेल, माओवादी केन्द्रका अध्यक्ष पुष्पकमल दाहाल 'प्रचण्ड',नेकपा एकीकृत समाजवादीका अध्यक्ष माधवकुमार नेपाल,वरिष्ठ नेता झलनाथ खनाल,जनता समाजवादीका अध्यक्ष उपेन्द्र यादवलगायत नेताहरु छलफलमा सहभागी थिए। सोमबार समानुपातिकतर्फको बन्दसूची निर्वाचन आयोगमा बुझाएका सत्ता गठबन्धन दलका नेताहरु प्रत्यक्षतर्फको उम्मेदवारको टुंगो लगाउन छलफललाई तीव्र पारेका छन्। सत्ता गठबन्धनले आगामी निर्वाचनमा सिट बाँडफाँटको टुंगो लगाउन ११ सदस्यीय कार्यदल गठन गरेको छ। कार्यदलको संयोजक नेपाली कांग्रेसका नेता कृष्णप्रसाद सिटौला छन्। कार्यदललमा कांग्रेसबाट सञ्चारमन्त्री कार्कीसहित कांग्रेसका शीर्ष नेता कृष्णप्रसाद सिटौला र महामन्त्री गगन थापा, माओवादी केन्द्रबाट अर्थमन्त्री जनार्दन शर्मा र वर्षमान पुन, नेकपा एकीकृत समाजवादीबाट महासचिव बेदुराम भुसाल र उपाध्यक्ष प्रमेश हमाल, जसपाबाट रामसहाय यादव र रकम चेम्जोङ, राष्ट्रिय जनमोर्चाबाट हिमाल पुरी र आनन्द शर्मा सदस्य छन्।"
सबै मिलेर डेंगु नियन्त्रण गरौं : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले डेंगु नियन्त्रणमा लाग्न सबै जना लाग्न आह्वान गरेका छन्। नेपाल चिकित्सक संघको दोस्रो राष्ट्रिय सम्मेलनमा सम्बोधन गर्दै प्रधानमन्त्री देउवाले सबै क्षेत्रबाट डेंगु नियन्त्रणमा लाग्नुपर्ने बताए। 'सरकारले यअसघि कोरोना महामारीको लागि आवश्यक काम कारबाही गरेको थियो। हामीसामी डेंगु देखा परेको छ। हामी सबैले मिलेर डेंगु नियन्त्रण गर्नुपर्छ,' प्रधानमन्त्री देउवाले भने।"
नागरिकता विधेयक प्रमाणीकरणसम्बन्धी रिट 'हेर्न नमिल्ने' मा,"काठमाडौं : नागरिकता विधेयक प्रमाणीकरण गर्न नहुने भन्दै सर्वोच्च अदालतमा परेको रिट 'हेर्न नमिल्ने' मा राखिएको छ। अधिवक्ता डा सुरेन्द्र भण्डारीले संसदको दुवै सदनबाट पारित भइ प्रमाणीकरणका लागि राष्ट्रपति विद्यादेवी भण्डारीकहाँ पुगेको नागरिकता विधेयक प्रमाणीकरण गर्नबाट रोक्न रिट दायर गरेका थिए। रिट भदौ ३० गते दर्ता भएको थियो। न्यायाधीश डामनोज शर्माको एकल इजलासमा रिट परेपनि 'हेर्न नमिल्ने' मा राखिएको छ। अधिवक्ता भण्डारीले प्रतिनिधिसभा उत्पन्न भएर प्रतिनिधिसभा र राष्ट्रियसभा दुवैबाट पारित भएको नागरिकता विधेयक संविधानको मर्मको प्रतिकूल भएको हुँदा त्यस्तो विधेयकमा पूर्णरुपमा छलफल नभइ राष्ट्रपतिबाट प्रमाणीकरण हुन हुँदैन राष्ट्रपतिले नाममा परमादेश र प्रतिषेधको आदेश माग गर्दै बिहीबार रिट दायर गरेका थिए। निवेदनमा राष्ट्रपति कार्यालयसहित प्रतिनिधि सभा,राष्ट्रियसभा,प्रधानमन्त्री तथा मन्त्रिपरिषदको कार्यालय र गृहमन्त्रीलाई विपक्षी बनाइएको छ।"
चुनावमा होमियो देश,"काठमाडौं : सोमबार साँझ ८ बजेसम्म निर्वाचन आयोगका कर्मचारीलाई कागजपत्र रुजु गर्ने चटारो थियो। दलका नेताहरू समानुपातिकतर्फको बन्दसूचीको कागजात रुजु गराउने हतारमा देखिन्थे। अन्य दिनभन्दा सोमबार आयोग परिसरको माहौल गुलजारमय थियो। किनभने मंसिर ४ गते हुने प्रदेशसभा र प्रतिनिधिसभाको निर्वाचनका लागि असोज २ र ३ गते समानुपातिकतर्फको बन्दसूची पेस गर्ने समय हो। जिल्ला र प्रदेशबाट सिफारिस भएर आएका नामलाई अन्तिमरूप दिन शीर्षस्थ दललाई निकै सकस भएको थियो। त्यसले उनीहरू ४ बजे मात्रै बन्दसूचीका फाइल बोकेर पुगेका थिए। प्रदेशसभातर्फ २ सय २० र प्रतिनिधिसभातर्फ १ सय १० जनाको बन्दसूचीका नामहरू लिएर दलका नेताहरू आयोग पुगेका थिए। अन्नपूर्णकर्मी साँझ फर्किंदै गर्दा भेटिएका नेता र आयोगका कर्मचारीहरू भन्दै थिए, आज रातभरिमा पनि काम सकिँदैन होला। आयोगमा लागेको भिडले नेपालीको घरमा महान चाड दसैं, दीपाली, छठ मात्रै आउन लागेको होइन् पाँच वर्षमा आउने लोकतान्त्रिक पर्व आवधिक निर्वाचनमा देश होमिसकेको प्रष्ट हुन्थ्यो। निर्वाचन आयोगले समानुपातिक निर्वाचन प्रणालीतर्फ भाग लिनका लागि दलहरूबाट निवेदन आह्रान गर्दा प्रतिनिधिसभाका लागि ७६ वटा दलबाट ६८ निवेदन परेको थियो। निर्वाचन परिसरमा भेटिएका नेपाली कांग्रेसका महामन्त्री विश्वप्रकाश शर्मा बहुमतका साथ जनताले नेपाली कांग्रेस पार्टीलाई विजयी गराउँछ भन्नेमा हामी विश्वस्त देखिन्थे। उनले चुनाव लोकतान्त्रि पर्व रहेकाले शान्तिपूर्व सबै दललाई प्रतिस्पर्धा गर्न अपिल पनि गरे। संविधानले परिकल्पना गरेको लोकतान्त्रिक प्रक्रियाभित्र लोकतान्त्रिक संस्कृतिका साथ हामी आफैंले बसेर बनाएको आचारसंहिता इमान्दारितापूर्वक कार्यान्वयन गर्नुपर्छ, उनले भने, स्वस्थ लोकतान्त्रिक प्रतिस्पर्धाका लागि हामी सबै पार्टीका साथीहरूलाई अपिल गर्छु। चुनाव एउटा लोकतान्त्रिक अभ्यास भएकाले रेसलिङको मैदान बनाउन नहुने उनको तर्क थियो। नेपाली कांग्रेस नयाँ सोचका साथ निर्वाचनमा होमिएको महामन्त्री शर्माले उल्लेख गरे। कांग्रेसले पेस गरेको बन्दसूचीमा केन्द्रीय कार्यसमितिका नेताहरू पनि परेका छन्। देशभरी कांग्रेस केन्द्रीय कार्यालयमा ८ सय जनाको नाम सिफारीस भएर आएको थियो। जसमध्य प्रदेशतिर २ सय २० जना र प्रतिनिधिसभा तर्फ १ सय १० गरेर ३ सय ३० जनाको नाम पेस गरेको महामन्त्री शर्माले बताए। प्रमुख प्रतिपक्षी दलका नेकपा एमालेले पनि नयाँ अनुहारलाई समानुपातिकतर्फको बन्द सूचीमा पारेको छ। पार्टीको निर्वाचन विभागको उपप्रमुख निरज आचार्यका अनुसार यसअघि समानुपातिक सूचीमा परेकोहरूलाई नदोहोर्याएर बन्दसूची पेस गरिएको छ। प्रदेशसभा र प्रतिनिधिसभाकातर्फ पेस गरिएको सूचीमा धेरै नेतृत्व तहका नेताहरू परेका छन् भने केही शीर्ष तहकैनेताको नाम राखिएको छ। निर्वाचन प्रक्रिया सुरु भएको छ। हामी निर्वाचनलाई शान्तिपूण, निष्पक्ष र धाँधलीरहित तरिकाले सम्पन्न होस् भन्ने चाहिरहेका छौं, उपप्रमुख आचार्यले भने । सत्तारुढ दल नेकपा माओवादी केन्द्रका उपमहासचिव वर्षमान पुनले माओवादी केन्द्र र नेपाल समाजवादी पार्टी (डा बाबुराम भट्टराई) नेतृत्वको पार्टी आउँदो निर्वाचनमा माओवादीको चुनाव चिह्न हँसिया हथौडाबाट लड्ने बताए। हामीले समानुपातिकतर्फ प्रतिनिधिसभाको १ सय १० जना र प्रदेशसभातर्फ २ सय २० जनाको सूची प्रस्तुत गरिएको छ। त्यसमा बाबुराम भट्टराईको नेतृत्वको पार्टीका ५ जना नेताहरूका नाम प्रतिनिधिसभाको समानुपातिकतर्फ बन्द सूचीमा राखेका छौं, उनले भने। नेकपा एकीकृत समाजवादी पार्तीका उपमहासचिव नेता गंगालाल तुलाधरले लोकतन्त्रको महापर्व निर्वाचन रहेको उल्लेख गरे। जनतालाई आफ्नो नेता चुन्ने अवसरलाई सबैले सम्मान गर्दै चुनावमा आफ्नो मूल्य, मान्यता र विचार लिएर जनतामा जानुपर्नेमा जोड दिए। बन्दसूची पेस गर्न आएका नेता तुलाधर आफै पनि समानुपातिकतर्फ उम्मेदवार बनेका छन्। उनी प्रत्यक्षतर्फ निर्वाचन लड्ने अपेक्षा गरिए पनि समानुपातिकमा बसेका छन्। आयोग परिसरमा सञ्चारकर्मीहरूसँग कुरा गर्दै तुलाधरले आफूले प्रत्यक्षतर्फ राजेन्द्र पाण्डेलाई सिट छाडेको बताएका छन्। पाण्डे आफूभन्दा सिनियर र पार्टीमा उपाध्यक्ष पदमा रहेकाले प्रत्यक्षतर्फ उनलाई छाडेको तुलाधरले बताए। पाण्डे हाल बागमती प्रदेशका मुख्यमन्त्रीसमेत छन्। नेकपा एसले आदिवासी जनजाति क्लष्टरमा तुलाधरको नाम पहिलो नम्बरमा राखेको छ। त्यस्तै, खस आर्यबाट प्रमेश हमाल, महिलामा सावित्रा भुसाल र मधेसीतर्फ रामचन्द्र यादवको नाम पहिलो नम्बरमा राखेको छ। बन्दसूची पेस गर्न आएका नेपाल मजदुर किसान पार्टीका सचिव प्रेम सुवालले निर्वाचन आचारसंहिता दलहरूले उल्लंघन गर्न थालेको बताए। निर्वाचन आयोगमा प्रमुख आयुक्त दिनेश कुमार थपलियाले निर्वाचनको अभियानमा कुनै पनि कमी हुन नदिने बताए।"
सिट बाँडफाँट टुंग्याउन सत्तागठबन्धनका शीर्ष नेताहरु छलफलमा,"काठमाडौं : आगामी मंसिर ४ मा हुने संघ तथा प्रदेशसभा निर्वाचनमा सिट बाँडफाँटको टुंगो लगाउन सत्ता गठबन्धन दलका शीर्ष नेताहरु छलफलमा जुटेका छन्। प्रधानमन्त्रीको सरकारी निवास बालुवाटारमा कार्यदलका सदस्यसहित गठबन्धनका शीर्ष नेताहरु छलफलमा जुटेका हुन्। कांग्रेस सभापति शेरबहादुर देउवा,नेता रामचन्द्र पौडेल, माओवादी केन्द्रका अध्यक्ष पुष्पकमल दाहाल 'प्रचण्ड',नेकपा एकीकृत समाजवादीका अध्यक्ष माधवकुमार नेपाल,वरिष्ठ नेता झलनाथ खनाल,जनता समाजवादीका अध्यक्ष उपेन्द्र यादवलगायत नेताहरु छलफलमा सहभागी रहेको बालुवाटार स्रोतले जनाएको छ। सोमबार समानुपातिकतर्फको बन्दसूची निर्वाचन आयोगमा बुझाएका सत्ता गठबन्धन दलका नेताहरु प्रत्यक्षतर्फको भागबन्डा मिलाउन छलफललाई तीव्र पारेका हुन्। सत्ता गठबन्धनले आगामी निर्वाचनमा सिट बाँडफाँटको टुंगो लगाउन ११ सदस्यी कार्यदल गठन गरेको छ। कार्यदलको संयोजक नेपाली कांग्रेसका नेता कृष्णप्रसाद सिटौला छन्। कार्यदललमा कांग्रेसबाट सञ्चारमन्त्री कार्कीसहित कांग्रेसका शीर्ष नेता कृष्णप्रसाद सिटौला र महामन्त्री गगन थापा, माओवादी केन्द्रबाट अर्थमन्त्री जनार्दन शर्मा र वर्षमान पुन, नेकपा एकीकृत समाजवादीबाट महासचिव बेदुराम भुसाल र उपाध्यक्ष प्रमेश हमाल, जसपाबाट रामसहाय यादव र रकम चेम्जोङ, राष्ट्रिय जनमोर्चाबाट हिमाल पुरी र आनन्द शर्मा सदस्य छन्।"
निर्वाचन खर्च विवरण नबुझाउने उदयपुरका मेयरसहित ८५९ जना उम्मेदवारलाई जरिवाना,"उदयपुर : तोकिएको समय सीमाभित्र निर्वाचनको खर्च नबुझाउने उदयपुरका ६ जना निर्वाचित प्रमुख र उपप्रमुखसहित ८ सय ५९ जना उम्मेदवारलाई निर्वाचन आयोगले जरिवाना तोकेको छ । आयोगले कटारी नगरपालिकाका मेयर राजेशचन्द्र श्रेष्ठ, उपमेयर गिता खड्का, लिम्चुङ्गबुङ्ग गाउँपालिकाका अध्यक्ष मेजरकुमार राई, उपाध्यक्ष पुष्पकुमार राई, ताप्लि गाउँपालिकाका अध्यक्ष ढुंगराज बिक र उपाध्यक्ष धनमाया मगरसहितका जनप्रतिनिधि र उम्मेदवारलाई कानुनी व्यवस्था अनुसार जरिवाना तोकेको हो । कानुनी व्यवस्था अनुसार मेयर श्रेष्ठ र उपमेयर खड्कालाई जनही ४ लाख ५० हजार, गाउँपालिकाका अध्यक्ष र उपाध्यक्षलाई जनही ३ लाख ५० हजारका दरले जरिवाना तोकेको निर्वाचन कार्यालय उदयपुरका प्रमुख खेमराज कोईरालाले जानकारी दिए । उनकाअनुसार नगरपालिकाका प्रमुख र उपप्रमुख पदका ३७ जना उम्मेदवारमध्ये २ जना निर्वाचित र ३५ जना पराजित भएकाहरुले खर्चविवरण बुझाएका छैनन् । त्यसैगरी गाउँपालिकाका अध्यक्ष र उपाध्यक्ष पदका १८ जनामध्ये ४ जना निर्वाचित र १४ जना पराजित उम्मेदवारले विवरण नबुझाएको उनले बताए । नगरपालिकाका वडाध्यक्ष र वडासदस्य गरी ५ सय ८८ जनाले विवरण बुझाएका छैनन् । उनीहरुलाई जनही २ लाख जरिवाना तोकिएको छ । गाउँपालिकाका २ सय १६ जना वडाध्यक्ष र सदस्यले उम्मेदवारले विवरण बुझाएका छैनन् । उनीहरुलाई जनही १ लाख ५० हजार जरिवाना तोकिएको प्रमुख कोइरालाले बताए । आयोगले तोकेको जरिवाना ६ महिनाभित्र नबुझाए उपदफा २ वमोजिम निर्वाचित जनप्रतिनिधिको पद स्वत खारेजी हुने र पराजितको हकमा बढिमा ६ वर्षसम्म कुनै पनि निर्वाचनमा भाग लिन रोक लगाउन वा उम्मेदवार हुन अयोग्य घोषित गर्न व्यवस्था गरेको छ । आयोगले जरिवाना तोकेपछि अधिकांश जनप्रतिनिधिमा बिहानैदेखि हलचल मच्चिएको छ । कटारी नगरपालिकाका मेयर राजेशचन्द्र श्रेष्ठले आफूले खर्च विवरण बुझाएको दावी गरे । त्यसैगरी उपमेयर खड्काले तीनपटकसम्म खर्चविवरण बुझाएको बताइन् । जरिवाना तोकेकोमा आश्र्चय चकित उनले भनिन्, दुई पटकसम्म मिलेन भन्ने खवर आयो, तेस्रो पटक ठिक छ भनेपछि निर्वाचन कार्यालयमा विवरण बुझाएर निस्किएको हुँ ।' ताप्लि गाउँपालिकाका उपाध्यक्ष धनमाया मगरले कामको चाँपले तोकिएको समयसिमा भित्र बुझाउन नभ्याएपछि आयोगले स्पष्टिकरण बुझाउने भनेपछि खर्च विवरण बुझाएको बताइन् । उनले भनिन्,' निर्वाचित हुनसाथ गाउँपालिकाको बजेटमा जुटुनु पर्ने र कतिपय विषयवस्तु नयाँ भएकाले बुझ्नु पर्ने भएकाले समयमा खर्च विवरण बुझाउन सकिन तर स्पष्टिकरणसँगै विवरण बुझाएको छु ।' थपिन्, स्पष्टिकरण सोधेपछि हामीले त्यहीँ अनुसार दिएका हौ, त्यसैले स्पष्टिकरणको सम्बोधन हुनु पर्छ ।' के छ कानुनी प्रावधान निर्वाचन सम्बन्धी व्यवस्थामा निर्वाचन सम्पन्न भएको मितिले ३० दिनभित्र निर्वाचित जनप्रतिनिधि र उम्मेदवार सबैले अनिवार्यरुपमा निर्वाचनमा भएको खर्चविवरण बुझाउनु पर्ने प्रावधान छ । विविधकारणले समयमा खर्च विवरण नबुझाएका १ सय १८ जना उम्मेदवारले जिल्ला निर्वाचन कार्यालय मार्फत निर्वाचन आयोगमा स्पष्टीकरण बुझाएका थिए । यसरी बुझाइएको खर्च विवरण आयोगले तोकेकोभन्दा बढि भए वा समयभित्र नबुझाए दफा २५ को उपदफा (१) वमोजिम त्यस्ता राजनीतिक दल र उम्मेदवारलाई निजले गरेको निर्वाचन खर्च वा आयोगद्धारा निर्धारित खर्च हदमध्ये जुन वढि हुन्छ सोही वरावरको रकम जरिवाना गर्न सक्नेछ । जरिवाना गर्नु वा उनीहरुको पद खारेजी र ६ बर्षसम्म निर्वाचनमा भाग लिन नपाउने गरी कार्वाही गर्नु पुर्व आयोगले सम्बन्धित राजनीतिक दल वा व्यक्तिलाई आफ्नो सफाई पेश गर्ने मनासिव मौका दिने प्रावधान रहेको छ । २०७९ बैसाख ३० गते सम्पन्न स्थानीय तहको निर्वाचनमा उदयपुरमा १ हजार ४ सय ३२ जनाले उम्मेदवारी दिएका थिए । निर्वाचन आचारसंहिता भन्दा बढी खर्च गरेमा वा खर्च विवरण पेश नगर्ने उम्मेद्वारलाई ५ लाख जरिवाना गर्न सकिने र ६ महिनाभित्र जरिवाना नबुझाउने उम्मेदवारलाई ६ बर्षसम्म कुनैपनि निर्वाचनमा भाग लिन रोक लगाउने वा उम्मेदवार हुन अयोग्य घोषित गर्न सक्ने व्यवस्था छ । स्थानीय तह उम्मेदवारको खर्च सीमा नगरपालिकाका प्रमुखउपप्रमुखले चार लाख ५० हजार र गाउँपालिकाका अध्यक्षउपाध्यक्षले तीन लाख ५० हजार खर्च गर्न पाउने गरी आयोगले खर्च सीमा तोकेको छ। जसअनुसार महानगरपालिकाका प्रमुख र उपप्रमुखले मतदाता नामावली खरिदका लागि एक हजार, सवारीसाधनमा एक लाख ५० हजार, सवारी इन्धनमा ४० हजार, प्रचारप्रसार सामग्रीमा एक लाख, ढुवानीमा २५ हजार, गोष्ठी तथा कार्यकर्ता परिचालनमा एक लाख ३९ हजार, छापा तथा विद्युतीय माध्यमबाट गरिने प्रचारप्रसारमा ९५ हजार, कार्यालय सञ्चालनका लागि एक लाख, प्रतिनिधि परिचालनका लागि ७५ हजार र विविध खर्चका लागि २५ हजार रुपैयाँ गरी जम्मा सात लाख ५० हजार खर्च गर्न पाउनेछन्। त्यसैगरी, महानगरपालिकाका वडाध्यक्ष तथा सदस्यले सोही शीर्षकमा क्रमशः पाँच सय, ३० हजार, १५ हजार, एक लाख, १० हजार, ७५ हजार, २० हजार, २० हजार, २५ हजार र चार हजार पाँच सय गरी कुल तीन लाख खर्च गर्न पाउनेछन् । उपमहानगरपालिका प्रमुख तथा उपप्रमुखले सोही शीर्षकमा क्रमशः एक हजार, एक लाख १० हजार, २६ हजार, ८५ हजार, १५ हजार, एक लाख, एक लाख, ४० हजार, ६० हजार र १३ हजार गरी पाँच लाख ५० हजार खर्च गर्न पाउनेछन् । उपमहानगरपालिकाका वडाध्यक्ष तथा सदस्यले सोही शीर्षकमा क्रमशः पाँच सय, २० हजार, १५ हजार, ३५ हजार, आठ हजार, ६५ हजार, १५ हजार, ६७ हजार, २० हजार, र चार हजार पाँच सय गरी दुई लाख ५० हजार खर्च गर्न पाउनेछन् । नगरपालिकाका प्रमुख र उपप्रमुखका उम्मेदवारले उल्लेखित विभिन्न १० शीर्षकमा कमशः एक हजार, ९० हजार, १९ हजार, एक लाख, दश हजार, ८० हजार, ६० हजार, ३० हजार, ५० हजार र १० हजार गरी चार लाख ५० हजार खर्च गर्न पाउनेछन्। त्यसैगरी, नगरपालिकाका वडाध्यक्ष तथा सदस्यहरूले सोही शीर्षकमा क्रमशः पाँच सय, १६ हजार, ११ हजार, ७० हजार, सात हजार, ५१ हजार, १० हजार, १२ हजार, १८ हजार र चार हजार पाँच सय गरी दुई लाख खर्च गर्न पाउनेछन् । गाउँपालिकाका प्रमुखउपप्रमुखले उल्लेखित १० शीर्षकमा क्रमशः एक हजार, ६० हजार, २० हजार, ८० हजार, ६ हजार, ८० हजार, ३० हजार, १८ हजार, ४५ हजार र १० हजार गरी तीन लाख ५० हजार खर्च गर्न पाउनेछन्। त्यसैगरी, गाउँपालिकाका वडाध्यक्ष र सदस्यले सोही शीर्षकमा क्रमशः पाँच सय, ११ हजार, पाँच हजार, ६० हजार, पाँच हजार, ३२ हजार, सात हजार, १० हजार, १६ हजार र तीन हजार पाँच सय गरी एक लाख ५० हजार खर्च गर्न पाउनेछन्।"
हेटौडामा हुने राप्रपा नेपालको बृहद् राष्ट्रिय भेला स्थगित,काठमाडौं : राष्ट्रिय प्रजातन्त्र पार्टी (राप्रपा) नेपालको असोज ७ र ८ गते हेटौडामा हुने भनिएको 'बृहद् राष्ट्रिय भेला' स्थगित भएको छ। असोज ७ र ८ गते हेटौंडामा आयोजना गर्ने तयारी गरेको बृहद् राष्ट्रिय भेला हाललाई स्थगित गरेको राप्रपा नेपालले जनाएको छ। पार्टी प्रवक्ता एवं प्रचार विभाग प्रमुख सुरेश आचार्यले हेटौडा गरिने भनिएको बृहत राष्ट्रिय भेला हाललाई स्थगित गरेको जानकारी दिए। स्थगित बृहत भेला आयोजना गरिने नयाँ मितिका विषयमा अर्को सूचना जारी गरिने राप्रपाले जनाएको छ।
"बहिनी छिन् काँधमा, पढाइ चल्छ साथमा","मनहरी हेटौंडा : व्यस्त राजमार्ग। तीव्र गतिमा गुडिरहेका सवारीसाधन। उस्तै छ यात्रुको आवतजावत। लाग्छ, गन्तव्य पुग्न सबैलाई हतार छ। तर, त्यही राजमार्गछेउ हिँडिरहेकी ६ वर्षीया मनीषा परियारलाई कुनै हतार देखिएन। उनी सुस्त चालमा आफ्नो गन्तव्य पछ्याउँदै थिइन्। बहिनी बोकिरहेकी मनीषा परियार। यी दुई दृश्य मकवानपुरको मनहरी गाउँपालिका९ स्थित राजमार्गका हुन्। जसमा मनीषाको यात्रा फरक थियो। उनी सानी छिन्। अभिभावकको सहारा लिएर हिँड्नुपर्ने उमेर छ। तर, एक वर्षकी बहिनी प्रीतिलाई पिठ्युँमा बोकेर स्कुलबाट घर फर्किरहेकी थिइन्। बहिनीलाई बोकेर हिँडिरहँदा पछिपछि थिइन् उनकी हजुरआमा मीना। दमको बिमारीका कारण ५५ वर्षीया मीनालाई छिटो र धेरै हिँड्न गाह्रो छ। त्यसैले उनी सम्हालिएर र सुस्त गतिमा पाइला लम्काइरहेकी थिइन्। बेलाबेला टक्क अडिएर अघिअघि हिँडिरहेकी नातिनीलाई बिस्तारै हिँड्न सुझाउँथिन्। स्कुलको झोला बोकेर पछिपछि हिँडिरहेकी उनीसँगै थिइन् अर्की नातिनी खुसी। मीनाले बोकेको झोला भने मनीषाको हो। मनीषा र खुसी स्थानीय विद्यालयमा कक्षा १ मा पढ्छन्। उनीहरू दुवै जनालाई हजुरआमा मीनाले दिनहुँ लैजाने र ल्याउने गर्छिन्। मकवानपुरको मनहरीस्थित राजमार्गमा एक वर्षकी बहिनी प्रीतिलाई पिठ्युँमा बोकेर स्कुलबाट फर्किंदै गरेकी मनीषा परियार। पछिपछि हजुरआमा मीना र बहिनी खुसी। तस्बिर : दिवाकर भण्डारी शारीरिक अस्वस्थताका कारण उनलाई स्कुल जान झन्डै एक घण्टा लाग्छ। आउजाउ गर्दा दिनमा चार घण्टा बित्छ। नातिनीहरू पुर्याउन बिहान ९ बजे र लिन दिउँसो ३ बजे स्कुल जाने गरेको उनले सुनाइन्। घरमा हजुरआमा र हजुरबुवा मात्रै रहेका कारण प्रीतिलाई पनि स्कुलमै लिएर जान्छन्। जाँदा हजुरआमासँग हिँडेर जाने उनलाई फर्किंदा दिदी मनीषाले बोकेर ल्याउने गरेकी छन्। मीनाका दुई छोरी सन्दिपा र रोशनी रोजगारीको खोजी गर्दै भारत गएका छन्। उनको दैनिकी नातिनीहरूको हेरचाहमै बित्ने गरेको छ। म बोक्न सक्दिनँ। दम रोगका कारण मलाई धेरै हिँड्न पनि गाह्रो हुन्छ। त्यसैले उ (मनीषा) आफैंले बोक्छिन्, मीनाले भनिन्, उसको झोला म बोकिदिन्छु। अनि उसले बहिनी बोकेर घर ल्याउँछिन्। मनीषाले प्रीतिलाई बोकेर झन्डै एक घण्टामा घर ल्याउने गरेको मीनाले सुनाइन्। अर्की नातिनी खुसीसँग मीना परियार। उनका अनुसार मनीषा र खुसी सन्दिपाका र प्रीति रोशनीकी छोरी हुन्। तीनै जनालाई मीनाले हेरचाह गर्दै आएकी छन्। यो परिवारको आर्थिक अवस्था अत्यन्त कमजोर छ। मीनाका पति पनि दम रोगका कारण घरमै बस्छन्। छोरीहरू काम गर्न भारत गएपछि तीन नातिनीको जिम्मेवारी सम्हालेर भाडाको घरमा बस्दै आएकी छन्। आर्थिक अभावका कारण उपचार गर्न गाह्रो भएको पीडा उनले सुनाइन्। श्रीमान् आफैं थला परेर बसेका छन्। म पनि बिरामी छु। उपचार गराउन पैसा छैन, उनले भनिन्, छोरीहरू काम खोज्दै भारत गए। म यता जसोतसो गुजारा टार्दै आएकी छु। तारिदिने नपाए छुट्छ स्कुल विजय घिसिङ बिहान ९ बजे धेत्रे दमारस्थित सिमात खोलामा विद्यार्थीलाई खोला तार्न पर्खिरहेका हुन्छन्। बालबालिका आएपछि आफ्नो काँधमा बोकेर उनीहरूलाई खोला तारिदिन्छन्। र, नजिकै रहेको कालभैरव प्राविमा पुर्याउँछन्। उनी साँझ पुनः बालबालिकालाई उसरी नै खोला तारिदिन्छन्। मकवानपुरको बकैया१२ धेत्रे दमारस्थित कालभैरव प्राविका विद्यार्थीलाई ज्यान जोखिममा राखेर खोला तारिदिँदै घिसिङ आइपुगेनन् भने बालबालिका उर्लिएको सिमातको डिलमा पर्खिएर बसिरहन्छन्। वर्षाको समय, खोलाको डिलमा घण्टौं कुर्दा पनि कोही तारिदिन आएन भने उनीहरू घर फर्कन्छन्। घिसिङ कालभैरवकै विद्यालय व्यवस्थापन समिति अध्यक्ष हुन्। खोला तारिदिन कहिलेकाहीँ विजय सर आउनुहुन्छ। अहिलेकाहीँ पियन कविता दिदी आउनुहुन्छ, बालबालिका भन्छन्, धेरै पटक साथीहरू मिलेर खोला तर्न खोज्दा सकेनौं। खोलाले बगाउने डर भएपछि कोही नआउँदा बालबालिका घर फर्कन्छन्। मकवानपुरको पूर्वी क्षेत्रमा पर्ने बकैया गाउँपालिका१२ धेत्रे दमारस्थित उक्त विद्यालय पुग्न त्यहाँ अध्ययनरत बालबालिका ज्यान जोखिममा राखेर आवतजावत गर्न बाध्य छन्। सोही वडाका २७ विद्यार्थी पढ्न आउने गर्छन्। धेत्रे, गोदाम डाँडा, ढिस्कापाखा, चुवार पाखा र अजिंगरेका विद्यार्थी सिमातको भेलमा ज्यान जोखिममा पारेर विद्यालय पुग्ने गरेका छन्। गाउँबाट विद्यालय पुग्न छोटो स्थानमा पुल छैन। करिब एक घण्टा हिँडेपछि खोलासम्म आइपुगिन्छ। धेरै पटक कापीकलम खोलामा खसेको छ। केही विद्यार्थीको चिप्लिएर हात गोडा भाँच्चिएको अध्यक्ष घिसिङ बताउँछन्। उक्त विद्यालयमा शिशु कक्षादेखि ३ सम्म मात्र पढाइ हुन्छ। कक्षा ४ देखि ठिंगनको कान्ति मावि जानुपर्छ। कान्ति मावि पुग्न दमारबाट २ घण्टाभन्दा बढी हिँड्नुपर्छ। झोलुंगे पुल नहुँदा विद्यार्थीलाई आवतजावतमा परेको समस्याबारे बकैया गाउँपालिका र १२ नम्बर वडा कार्यालयले चासो नदेखाएको प्रधानाध्यापक चेतबहादुर घलेले बताए। भदौ ३० गते सुरु भएको त्रैमासिक परीक्षा असोज ५ गतेसम्म सञ्चालन हुँदै छ। वर्षाका कारण विद्यार्थीलाई खोला तार्न नसक्दा भदौ ३१ गते परीक्षा स्थगन गर्नुपरेको प्रध्यानाध्यापक घलेको भनाइ छ। २०५३ सालमा प्लान नेपालले स्थापना गरिदिएको उक्त विद्यालय २०६१ मा जिल्ला शिक्षा कार्यालयबाट अनुमति लिई सञ्चालनमा छ। जहाँ २७ बालबालिका अध्ययनरत छन्। जीर्ण अवस्थाको विद्यालय। विद्यालयमा राहत दरबन्दीमा १ प्रध्यानाध्यापक र १ कार्यालय सहयोगी मात्रै छन्। बालकक्षा शिक्षिका अभाव रहेको विद्यालयले जनाएको छ। विद्यालय भवनसमेत जीर्ण अवस्थामा छ।"
उपत्यकाका सबै नाकामा विशेष जाँच गर्दै ट्राफिक प्रहरी,"काठमाडौं : ट्राफिक प्रहरीले चाडपर्वमा लामो दूरीका सवारीसाधनलाई लक्षित गरी उपत्यकाका सबै नाकामा विशेष जाँच गर्ने भएको छ । काठमाडौं उपत्यका ट्राफिक प्रहरी कार्यालय रामशाहपथले चाडपर्वको अवसरमा सवारी साधनबाट हुनसक्ने ठगी र यात्रुलाई सहजै गन्तव्यस्थलसम्म पुग्ने वातावरण निर्माण गर्न नाकाहरूमा विशेष चेकिङको व्यवस्था गर्न लागेको हो । कार्यालयका प्रवक्ता प्रहरी वरिष्ठ उपरीक्षक राजेन्द्रप्रसाद भट्टले थानकोट, नागढुङ्गा, जगाति, फर्पिङ, बाइपास, बालाजुलगायतका स्थानमा लामो दूरीका सवारीसाधनलाई विशेष जाँचको व्यवस्था गरिएको जानकारी दिए। ट्राफिक प्रहरीले चाडपर्वका अवसरमा उपत्यकाका विभिन्न ३५ स्थानमा नियमित जाँच, मापसे जाँच, सादा पोशाकमा ट्राफिक प्रहरी परिचालन गरिने भएको छ । ट्राफिक प्रहरीले छतमा यात्रु तथा मालसामान राख्न नदिने, क्षमताभन्दा बढी यात्रु राख्न नदिने, सवारीसाधनको अवस्था जाँच गर्ने, यात्रुले अपनाउनुपर्ने सुरक्षा सावधानीबारे जानकारी गराउने भएको छ । यस्तै चालकको अवस्था जाँच गर्ने, सुरक्षा सचेतनासम्बन्धी कार्यक्रम गर्ने, सवारीसाधनमा जिङ्गल बनाएर सुनाउने, बढी भाडा लिने सवारीसाधनलाई कारबाही गर्ने, लागुपदार्थ सेवन जाँच गर्ने भएको छ । काठमाडौं उपत्यका ट्राफिक प्रहरी कार्यालय र यातायात व्यवस्था विभागले चाडपर्वलाई लक्षित गरेर राजधानीका विभिन्न १४ स्थानमा यात्रु सहायता कक्ष स्थापना गर्ने भएको छ । कार्यालयले विभागको सहकार्यमा राजधानीको नागढुङ्गा, कलङ्की, स्वयम्भू, माछापोखरी, नयाँ बसपार्क, चावहिल, गौशाला, कोटेश्वर, जगाति, सातदोबाटो, बल्खु, दक्षिणकाली, सुन्धारा र पुरानो बसपार्कमा यात्रु सहायता कक्ष राखिनेछ । कार्यालयका प्रवक्ता भट्टले यात्रु सहायता कक्षमार्फत राजधानीबाट विभिन्न गन्तव्यस्थलसम्म जान लाग्ने भाडादर र यात्रुलाई गन्तव्यस्थलसम्म सहजै जानका लागि आवश्यक समन्वय गर्ने बताए। रासस"
कानेपोखरी बजारमा खानेपानी आयोजना,"विराटनगर : पूर्वपश्चिम लोकमार्गमा पर्ने मोरङको कानेपोखरी बजारमा खानेपानी आयोजना निर्माण सम्पन्न भएको छ । कानेपोखरी गाउँपालिका७ मा रहेको बजारमा प्रदेश १ सरकारको ३ करोड २७ लाख रूपैयाँभन्दा बढीको लागतमा आयोजनाको निर्माण गरिएको हो । एक प्रदेश निर्वाचन क्षेत्रमा एक खानेपानी आयोजना कार्यक्रमअन्तर्गत कानेपोखरी सामुदायिक खानेपानी उपभोक्ता तथा सरसफाई समितिले निर्माण गरेको हो । आयोजनाको प्रदेश १ कांग्रेस संसदीय दलका प्रमुख सचेतक सूयर्माराज राईले गत शनिबार उद्घाटन गरेका हुन् । आयोजनाको शिलान्यास राईले नै गरेका थिए । छोटो अवधिमा आयोजना निर्माण गरेर कानेपोखरी बजारमा खानेपानीको व्यवस्था गरिएको उनले बताए । मोरङमा कुनै पनि खानेपानी आयोजना यति चाँडै निर्माण सम्पन्न नभएको दाबी राईको छ । आयोजनाको निर्माण २०७५ पुस १६ गतेबाट सुरु गरिएको थियो । कानेपोखरीमा कल (ट्युबेल) र इनार सुकेर पानीको संकट हुन थालेको थियो । पानीको अभाव भएर कानेपोखरी काकाकुल बन्ने अवस्था थियो, राईले भने, सानो बस्ती भए पनि लोकमार्गसँग जोडिएको बजार भएकाले खानेपानी आयोजना निर्माण गरिएको हो । आयोजनाको पानी उपभोक्तालाई वितरणका लागि २ लाख २५ हजार लिटर क्षमताको ओभर हेड ट्यांकी निर्माण गरिएको छ । २४ घण्टा नै पानी वितरण गर्ने गरी ३ हजार मिटर खानेपानी पाइप विस्तार गरिसकिएको छ । आयोजना निर्माणका लागि सामुदायिक वनले ५ कट्ठा जमिन उपलब्ध गराएको थियो । ३ करोड २७ लाख ९५ हजार रूपैयाँको लागतमा आयोजना निर्माण भएको समितिले जनाएको छ ।"
"नेपाली कला, संस्कृतिले गुञ्जियो क्यानडाको टोरन्टो","टोरन्टो : क्यानडाको टोरन्टोस्थित नाथन फिलिप्स स्क्रायर नेपाली कला र संस्कृतिले गुञ्जयमान भएको छ । नेप्लिज क्यानेडीयन कम्युनिटी सर्भिसेजको आयोजनामा भएको मेलामा नेपाली पञ्चेबाजा, लाखे नाच, तामाङ, थारु, नेवारी, गुरुङ लगायत विभिन्न जातजातीको सांस्कृतिक नृत्य प्रस्तुत गरिएको थियो । कार्यक्रममा विभिन्न समयमा क्यानडा आएर बसेका नेपाली, युवा विद्यार्थी र स्थानीय समेत ५ हजार बढीको सहभागी रहेको आयोजक संस्थाका अध्यक्ष तुलसी पाठकले बताए । कार्यक्रममा बालकलाकारहरुले नेपाली परम्परागत पोशाक लगाएर नृत्य प्रस्तुत गरेका थिए । भजन चुटकादेखि लाखेनाच र आधुनिक गीतहरु फिलिप स्क्रायरमा गुञ्जीएको थियो । बाग्लुङ समाजका कलाकारहरुले नेपाली दौरासुरवालमा सजीएर परम्परागत पञ्चेबाजा बजाएर टोरन्टो सहरको कार्यक्रम स्थल नाथन फिलिप्स स्क्रायर गुञ्जयमान बनाएका थिए । महोत्सवमा चर्चित कलाकार नलिना चित्रकार, हेमन्त रानालगायतले गीत प्रस्तुत गर्दा नेपाली कार्यक्रम स्थल पुगेका स्थानीय र पर्यटक रमाएका थिए । कार्यक्रम स्थलमा नेपाली खानाका परिकार सेलरोटी, अचार, नेवारी खाना लगायत परम्परागत खाना नेपाली व्यवसायीले पस्किएका थियो । महोत्सवको आर्को आकर्षण नेपाली उत्पादन मार्सी चामल, नेपालकै कोदो, मसला, रारा चाउचाउ, वाईवाईलगायत खाद्यन्न र उत्पादन पनि बिक्रीका लागि राखिएको थियो । लामो समयदेखि क्यानडामा व्यापार व्यवसाय गर्दै आएका राम पौडेलले नेपाली उत्पादन नेपालबाटै ल्याएर बिक्री गर्दै आएका हुन् । नेपाली उत्पादनको प्रवद्धन गर्न यो व्यवसाय गर्दै आएको पौडेलले बताए । महोत्सव सञ्चालनका लागि ३५ देखि ४० हजार डलर खर्च लाग्ने अनुमान गरिएको आयोजक संस्थाका सभापति डा सोमनाथ अधिकारीले बताए । नेपाली व्यवसायी लगायत विभिन्न सहयोगीबाट अर्थ संकलन गरेर महोत्सव सञ्चालन गर्दै आएको पनि उनले सुनाए । सन् २००४ मा स्थापना भएको आयोजक संस्था नेप्लिज क्यानेडीयन कम्युनिटी सर्भिसेजले क्यानडा भरि छरिएर रहेका नेपालीलाई वर्षमा एक पटक महोत्सवको माध्यमबाट एकता बनाउने उद्देश्यले कार्यक्रम गर्दै आएको उनले बताए । महोत्वसमा सहभागी क्यानडाका संघीय सांसद डेन मुइसले नेपाली परम्परागत कला संस्कृतिको अवलोकन गर्न पाउँदा निकै खुशी लागेको बताए । यस्तो कार्यक्रमले नेपालको पर्यटन प्रवद्धनमा पनि महत्वपूर्ण भूमिका खेल्ने उनले सुनाए । नेपालको सुन्दरता हेर्न यहाँका नागरिक निकै उत्सुक रहेको सुनाउदै उनले यस्ता कार्यक्रमले विश्वकै उच्च हिमालयको देशमा यात्रा गर्न थप पर्यटन प्रवद्धन हुने विश्वास गरे । क्यानडाका कन्जरभेटि पार्टीका युवा नेता, उद्यमी तथा फ्रेडेसन अफ क्यानडा नेपाल च्याम्बर अफ कमशका अध्यक्ष विजय पौडेलले नेपालको पर्यटन विकासका लागि क्यानडामा रहेका नेपाली संस्थाहरुले सक्दो काम गरिरहेको र क्यानेडियन एम्बीसी, एनआरएन क्यानडाको संयुक्त पहलमा थप पर्यटन प्रर्वद्धनका कार्यक्रम गर्नु पर्नेमा जोड दिए । कार्यक्रममा हिमालयन मेला आयोजना गरेर नेपाली कला संस्कृतिका संरक्षणमा योगदान दिएको भन्दै आयोजक संस्थाका अध्यक्ष तुलसी पाठक र सभापति डा थमनाथ अधिकारीलाई सरकारको तर्फबाट सम्मान गरेका थिए । अन्टारिया प्रिमियर डग फोर्डले मेला सफलताकालागि शुभकामना दिएका थिए । कोरोना महामारीका कारण अघिल्ला दुई वर्ष महोत्सव हुन सकेको थिएन । संक्रमण कम्जोर हुँदै गएपछि महोत्सवले निरन्तरता पाएको हो । दसैं, तिहार, छठ र अरु नेपाली चाड पर्वहरुमा पनि नेपाली समुलाय भेला भएर शुभकामना आदानप्रदान गर्ने कार्यक्रम रहेको बताइएको छ ।"
बैठकमा पुग्नै ३ दिन,"गोरखा : असोज २ र ३ गते हुने तालिम तथा कार्यपालिकाको बैठकका लागि चुमनुब्री गाउँपालिका१ का वडाअध्यक्ष कर्मा छेवाङले बिहीबार घरबाट निस्किए । असारमा सम्पन्न गाउँसभापछि हुन लागेको बैठकमा सहभागी हुन सामागाउँको धोदाङ (फिलिम) स्थित गाउँपालिकाको कार्यालयसम्म पुग्न ३ दिनलागेको बताए । बिहीबार आएर गपमा बास भयो। शुक्रबारको बास ड्याङमा भयो। अनि शनिबार फिलिम आइपुगें, वडाध्यक्ष छेवाङले भने, बैठकमा जान ३ दिन, फर्कन ३ दिन गरेर ६ दिन लाग्छ। जनप्रतिनिधि हुन सजिलो छैन । धेरै गाह्रो हुँदो रहेछ। हिउँदको छोटो दिनमा अझै धेरै दिन लाग्ने उनको भनाइ छ। आफ्नो शारीरिक बनोटले पनि थप कठिनाइ भएको उनको भनाइ छ। वडा२ ल्होका अध्यक्ष मिङयुर दोर्जे र वडा४ का अध्यक्ष पेमा ग्याल्बोलाई पनि पालिकाको केन्द्र पुग्न ठ्याम्मै २ दिन लाग्छ। बर्खाका बेला ज्यान जोखिममा राखेर हिँड्नुपर्ने, हिउँदका बेला दिन छोटो हुँदा समस्या हुने उनीहरूको भनाइ छ। धेरै टाढा पर्ने हुँदा वडा१ र २ बाट वडाध्यक्षबाहेक कार्यपालिका सदस्य नरहेको वडा४ का अध्यक्ष पेमा ग्याल्बोले बताए। कार्यपालिका बैठकमा वडा७ छेकम्पारबाट वडाध्यक्ष र एक महिला सदस्य पनि छन्। वडाध्यक्ष टासी दोर्जेका अनुसार उनीहरूलाई पनि गाउँपालिकाको कार्यालय पुग्न २ दिन लाग्छ। पालिकाको केन्द्र धोदाङ जाने बाटो लामो मात्र होइन। धेरै जोखिम पनि छ। लोक्पा पहिरोमा ज्यानको माया मारेर हिँड्नुपर्छ दोर्जे भन्छन्, बेलाबेला मिटिङमा हिँडिरहनुपर्छ। त्यतिका लागि भनेर पालिकाको केन्द्रमा डेरा लिएर राख्न पनि मिलेन। आउन जान गाह्रो छ। भौगोलिक विकटताले गर्दा दुर्गम क्षेत्रमा राजनीतिमा समर्पित हुने मान्छे पाउन दुर्लभ भएको गाउँपालिकाका अध्यक्ष निमा लामा बताउँछन्। पहिलो कुरा त, भौगोलिक विकटताले गर्दा गाउँपालिका, वडा कार्यालय, जनताको घरदैलो गर्ने काम अत्यन्त कठिन छ, उनले भने, बर्खामा पनि हिउँदमा पनि जहाँतहीँ पहिरो झरिरहन्छ। दौडन सक्ने मान्छे त दौडेर पहिरो काट्छन्, महिलाहरू, शारीरिक कमजोरहरूलाई त्यो पनि सम्भव छैन। दोस्रो कुरा, गरेर खाने, परिवार पाल्नुपर्ने मान्छेले राजनीतिमा लाग्न समय निकाल्नै सक्दैनन्। गाउँपालिका बैठक, जिल्ला सदरमुकाम, प्रदेश, केन्द्र अनि जनताको घरदैलो गर्न धेरै कठिन छ। राजनीतिमा लाग्न जो कोहीलाई पारिवारिक साथ र सहयोग पनि नमिल्न उनको भनाइ छ। गाउँपालिकाको केन्द्र टाढा भएर आवतजावत गर्न एक साता लाग्ने, बाटो जोखिम, भौगोलिक विकटता आदि कारणले दुर्गममा जनप्रतिनिधि हुन कठिन हुने उनीहरूको गुनासो छ। आर्थिक रूपमा सम्पन्न नहुँदा जनप्रतिनिधिहरूले दैनिक हातमुख जोर्ने जोहो पनि आफैंले गर्नुपर्छ। वडाको सामाजिक काम गर्न पनि नभ्याइने अवस्था छ।"
मध्यपुर थिमिका चार विपन्न परिवारलाई आवासको व्यवस्था,"भक्तपुर : भक्तपुरको मध्यपुर थिमि नगरपालिका क्षेत्रमा बागमती प्रदेश सरकारको सहयोगमा अति विपन्न आवास कार्यक्रम अन्तर्गत चारवटा परिवारका लागि आवासको व्यवस्था भएको छ । मंगलबार एक कार्यक्रम गरी बागमती प्रदेश सांसद् डा राजेन्द्रमान श्रेष्ठले आवासको साँचो हस्तान्तरण गरेका छन् । बागमती प्रदेश सरकारबाट १७ लाख २० हजार सहयोग अनुदानमा मध्यपुर थिमि नगरपालिकाभित्र वडा नं ८ बोडेमा १, वडा नं ७ नगदेशमा १, वडा नं ६ चपाचोमा १ र वडा नं ५ ताहाननीमा १ गरी चारवटा आवास निर्माण सम्पन्न गरी साचो हस्तान्तरण गरिएको हो । कार्यक्रममा डा श्रेष्ठले बागमती प्रदेशमा विगतमा पनि मध्यपुर थिमिमा चार विपन्न परिवारलाई आवास निर्माण गरी हस्तान्तरण गरेको स्मरण गरे । यसवर्ष पनि चार परिवारलाई आवास हस्तान्तरण गर्न पाएकोमा उपभोक्ता समितिका अध्यक्षलगायत सदस्यहरु एवं स्थानीयबासीहरुलाई उनले धन्यवाद दिए । आव २०७९८० को योजनामा पनि यस कार्यक्रमलाई निरन्तरता दिन खोजेको तर विभिन्न कारणले गर्दा सफल हुन नसकेको उनले बताए । जनता जाग्यौं भने त्यसलाई निरन्तरता दिन सक्ने विश्वास उनले व्यक्त गरे । यो कार्य मानवीय सेवामा महत्वपूर्ण पुण्यको कामको रुपमा ठानी भोलिका दिनहरुमा पनि सहयोग गर्ने बचनवद्धता उनले व्यक्त गरे । उपभोक्ता समितिका अध्यक्ष रमेश प्रजापतिले मध्यपुर थिमिमा अझै पनि थुप्रै विपन्न परिवारहरु रहेको जनाए । उनीहरुका लागि आवासको अभावमा समस्या भइरहेकोले आगामी आर्थिक वर्षमा यो योजनालाई निरन्तरता दिन माग रहेको प्रजापतिले बताए ।"
कैलाली बाढी : वस्तुभाउ पनि खान नपाएर मर्ने भए,"टीकापुर : कैलालीमा बाढीले नागरिकको जनजीवनमात्र होइन, पशुचौपायाको जीवन पनि समस्यामा परेको छ। जिल्लामा बाढीका कारण विस्थापित नागरिक भोकै बस्नुपरेको छ भने पशुचौपायासमेत आहाराको अभावमा समस्यामा परेका छन्। जिल्लाको भजनीमा शनिबार आएको बाढीले सयौँ परिवार वस्तुभाउसहित सडकमा बसिरहेका छन्। सडकमा मानिससँगै सयौँ वस्तुभाउ पनि सडकमा बाँधिएका छन्। बाढीका कारण तीन जनाको ज्यान गएको छ। बाढीमा डुबेर भजनी नगरपालिका८ गोडचौराका ५५ वर्षीय कालुराम चौधरी र वडा नं ९ का २५ वर्षीय विनोद राजीको मृत्यु भएको छ। यस्तै धनगढी उपमहानगरपालिका१३ की १९ वर्षीया नवीना चौधरीको पनि डुबेर मृत्यु भएको हो। बाढीले सबैभन्दा बढी भजनीका नागरिकको जनजीवन अस्तव्यस्त भएको छ। घर बाढीमा डुबेको छ, घरमा भएका अन्नपात, लुगाकपडा बाढीमा बगेका छन् भने धान लगाएको खेत पनि डुबान र कटानले क्षति भएको छ। बाढीले विस्थापित भएका नागरिकलाई आफ्नो पेट भर्न र वस्तुभाउलाई के खुवाउने भन्ने पिर परेको छ। सडकमा बसेका नागरिक चाउचाउ र चिउराका भरमा बसेका छन् भने वस्तुभाउलाई खुवाउने आहारा जोहो गर्न सकिएको छैन। भजनी८ सोनाहाफाँटा खल्लाटोलीकी तुल्सीदेवी विक वस्तुभाउसहित हुलाकी सडकमा बस्नुभएको छ। विक आफू पनि चाउचाउ र चिउराको भरमा बसिरहनुभएको छ भने उनका वस्तुभाउ पनि भोकै छन्। उनलाई आफूले के खाने, वस्तुभाउलाई के खुवाउने तनाव भएको छ। 'वस्तुभाउका लागि जोहो गरिराखेको गहुँको भुस्सा बाढीमा बग्यो, धानखेत अहिले पनि जलमग्न छ। अब घाँस पनि बाढीले नोक्सान भयो', उनले भने, 'अब आफू पनि भोकै, वस्तुभाउ पनि चार दिनदेखि सडकमा भोकै छन्।' वडा नं ८ कै शान्तिदेवी चौधरी पनि वस्तुभाउसहित सडकमा बसिरहेका छन्। उनले बालबालिका, वृद्धवृद्धा सबै भोकै रहेको जनाए। वडा नं ८ कै शारदादेवी चौधरीका छ बाख्रा र एक गाई छ। उहाँको परिवार वस्तुभाउसहित चार दिनदेखि सडकमा बसिरहेको छ। वस्तुभाउसँगै बस्दा दुर्गन्धित हुनुका साथै पशुका लागि आहाराको समस्या भएको छ। 'अधिकांशका वस्तुभाउ पनि सडकमै छन्, सबैलाई वस्तुभाउको आहारा व्यवस्थापन कसरी गर्ने भन्ने चिन्ता छ', उनी भन्छन्, 'हामी त सहयोगीहरूले दिएका चाउचाउ र चिउराले ज्यान धानिरहेका छौँ, तर वस्तुभाउलाई के खुवाउनु ?' शनिबार विस्थापित भएकी तुल्सादेवी धमालाको परिवार पनि अझै घर फर्कन सकेको छैन। उनीहरू पनि वस्तुभाउसहित सडकमा बसेका छन्। विस्थापित नागरिकले गाइभैँसी सडकमा भोकै बाँध्नुपरेको छ। बाढीले धानबाली नष्ट गर्नुका साथै घासपातसमेत नष्ट भएको छ। यसले वस्तुभाउ पालकलाई बढी समस्या भएको छ। खुला आकाशमा सडकमै बसिरहनुभएकी इसरा सुनारको परिवारको पनि बिचल्ली छ। उनको घरखेत सबै बाढीमा मिसिएकाले उनको परिवार र उनले पालेका वस्तुभाउको आहारामा समस्या भएको छ। 'पशुका लागि पराल, गहुँको भुस्सा गोठमा राखेकी थिएँ, सबै बाढीमा मिसियो, मेरो त गोठ पनि रहेन', उनले भने, 'सम्पत्तिका नाममा बचेका यी वस्तुभाउ हुन्, वस्तुभाउ पनि भोकले मर्ने भए।' भजनी नगरपालिकाका पशु शाखा प्रमुख हरिलाल जैसी बाढीले पशुवस्तुतर्फ क्षति भएका विवरण आइरहे पनि कति क्षति भयो भनी भन्न सक्ने अवस्था नभएको बताए। उनले पशु बगेका, मरेका कुरा आइरहे पनि प्रभावित क्षेत्रमा अझै जान नसकिएकाले अब तथ्याङ्क लिने काम भइरहेको बताए। 'हामी पशुभन्दा मानिस कसरी जोगाउने भनी उद्धारमा खटेका छौँ, अझै मानिसकै उद्धार भइरहेको छ', उनले भने, 'पहिलो चरणमा मानिस उद्धार र राहतका काम भइरहेकाले पशुको आहाराबारे केही उपाय नै छैन। पालिकामा भएको आहाराको स्रोत सबै बाढीले नोक्सान गरेकाले पशुको आहारा व्यवस्थपान गर्न सक्ने अवस्था छैन।' पशु शाखा प्रमुख जैसी आजबाट पशुतर्फ भएको क्षतिको विवरण सङ्कलन गर्ने तयारी गरिएको बताए। 'अझै गाउँ जलमग्न छन्, गाउँमा गएर विवरण लिनसक्ने अवस्था छैन', उहाँले भन्नुभयो, 'धेरै मानिसका वस्तुभाउ बगेका, बङ्गुर मरेका, कुखुरा मरेका खबर आएका छन्। अब हामी तथ्याङ्क लिन्छौँ।' नगरपालिकाद्वारा सहयोगको अपिल भजनी नगरपालिकाले बाढीबाट प्रभावितलाई सहयोग गर्न अपिल गरेको छ। नगरपालिकाले एक सूचना जारी गरी नगरपालिकाका सबै वडामा बाढीले क्षति पुर्याएका कारण त्यहाँका नागरिकलाई राहतका लागि सहयोग गर्न अपिल गरेको छ। नगरप्रमुख केवल चौधरीद्वारा हस्ताक्षरित अपिलमा भनिएको छ 'जसरी सबैको सहयोगमा बाढीबाट प्रभावितलाई उद्धार गरियो, त्यसरी नै उनीहरूलाई राहतका लागि पनि सहयोग गर्न आग्रह गरिन्छ। यस घडीमा सम्पूर्ण नागरिक, बुद्धिजीवी, समाजसेवी, उद्योगी, व्यापारी, सरकारी तथा गैरसरकारी सङ्घसंस्थालाई नगरपालिकासँग समन्वय र सहकार्य गरी सहयोग गर्न अपिल गरिएको छ। 'भजनीका सबै वडा प्रभावित भएकाले नगरपालिका एक्लैले उनीहरूलाई राहत तथा उद्धारजस्ता कार्य गर्न नसक्ने भएकाले सहयोगीलाई साथ दिन आग्रह गरेको हो। रासस"
सत्याग्रहको नवौं दिन : डाक्टर केसीले लत्याए प्रदेश सरकारको आग्रह,"धनगढी : ९ दिनदेखि सत्याग्रहमा बसेका डाक्टर गोविन्द केसीले प्रदेश सरकारको काठमाडौं लैजाने प्रस्ताव अस्विकार गरेका छन्। कैलालीको गेटामा मेडिकल कलेज सञ्चालनसहितका माग राख्दै अनसनरत केसीलाई सुदूरपश्चिमका सामाजिक विकास मन्त्री गोविन्द बोहराले मंगलबार बिहान भेटेर काठमाण्डौं लैजाने प्रस्ताव गरेका थिए। भाद्र २६ गते धनगढीको कृष्णमन्दिरमा सत्याग्रहमा बसेका डाक्टर केसीलाई तीन दिनमै स्वास्थ्य अवस्थामा समस्या आएपछि, सेती प्रादेशीक अस्पतालमा भर्ना गरिएको थियो। प्रदेशका सामाजिक विकास मन्त्री बोहरा, प्रदेशका स्वास्थ्य निर्देशक डाक्टर जगदिशप्रसाद जोशीसहितको टोलीले मंगलबार बिहान सेती प्रादेशिक अस्पताल पुगेको थियो। मेरा मागहरु पूरा गर्नुहोस, म काठमाडौं जान्न, नेपालको जुनसुकै अस्पतालमा पनि म मेरो उपचार गराउन स्वतन्त्र छु, म सेती मै बस्छु, मलाई सेती प्रादेशीक अस्पतालका चिकित्सकहरुले राम्रो उपचार गरिरहनु भएकोछ डाक्टर केसीले भने। सामाजिक विकास मन्त्री बोहराले, प्रदेश सरकारले डाक्टर केसीका मागहरु पूरा गर्न नसक्ने भन्दै निरिहता प्रकट गरेका थिए। प्रदेशस्तरबाट हजुरका मागहरु पूरा गर्न सकिदैन, संघले नै गर्ने हो, तर सेती प्रादेशीक अस्पतालले रिफर गरिसकेको छ। मैले गृहमन्त्रीलाई काठमाडौं लैजानका लागि भनेको छ सामाजिक विकास मन्त्री बोहराले भने। तर जवाफमा केसीले भने, मेरो बारेमा गृहमन्त्रीलाई भनेर हुन्छ ? मेरो स्वास्थ्य र मागको चिन्ता हो भने प्रधानमन्त्री र स्वास्थ्यमन्त्रीलाई पो भन्ने हो।डाक्टर केसीको स्वास्थ्य अवस्था नाजुक बन्दै गएपछि सेती प्रादेशीक अस्पतालले उनलाई चार दिन अघि नै रेफर गरिसकेको छ। तर डाक्टर केसीले सेती प्रादेशीक अस्पताल छोडन मानिरहेका छैनन। डाक्टर केसीको अक्सिजनको लेवल घटिरहेको, पेटमा अल्सर भएर आन्तरिक रक्तश्राव भइरहेको, तीन किलो तौल घटेको, मांसपेसीहरु खुम्चिन थालेको भन्दै सेती प्रादेशीक अस्पतालका चिकित्सकहरुले उनलाई विशिष्टकृत सेवा भएको अस्पतालमा रेफर गरिसकेका छन्। उनले गेटामा अस्पताल सञ्चालन गरी मेडिकल शिक्षाको तुरुन्तै पढाई हुनुपर्ने मागसहित चिकित्सा क्षेत्र सुधारका लागि विगतका सरकारहरुले गरेका सहमति कार्यान्वयनको माग गरेका छन्। डाक्टर केसीको उपचारमा सेती प्रादेशीक अस्पतालका वरिष्ठ फिजिसियन डाक्टर शेरबहादुर कमर, डाक्टर अमृत जैशीसहितको टोली चौविसै घण्टा अटिएको छ। उपचारमा खटिएका डाक्टर कमरले डाक्टर केसीको स्वास्थ्य अवस्था दिनप्रतिदिन बिग्रिरहेको बताएका छन्। डाकटर केसीले मुखबाट केही पनि खान मानिरहेका छैनन् भने नसाबाट पनि पानी दिन नमानेको उपचारमा खटिएका चिकित्सकहरुले जनाएका छन्।"
मोटरसाइकलको ठक्करबाट वृद्धाको मृत्यु,विराटनगर : मोरङको धनपालथान गाउँपालिका७ मा मोटरसाइकलको ठक्करबाट सोमबार राति एक जना वृद्धा महिलाको मृत्यु भएको छ । उत्तरबाट दक्षिणतर्फ जाँदै गरेको प्रदेश १०४००१ प ८८९४ नम्बरको मोटरसाइकलले ठक्कर दिँदा धनपालथान७ की ६५ वर्षीया कलावती मण्डलको मृत्यु भएको मोरङ ट्राफिक प्रमुख प्रहरी निरीक्षक राजकुमार कार्कीले जानकारी दिए । उनका अनुसार पैदल हिँडिरहेका बेला साँझ ६:३० बजेतिर मोटरसाइकलले ठक्कर दिँदा मण्डल गम्भीर घाइते भएकी थिइन् । उपचारका लागि विराटनगरको गोल्डेन अस्पताल ल्याइपुर्याउनसाथ उनलाई चिकित्सकले राति ८:१० बजेतिर मृत घोषित गरेको प्रहरीले जनाएको छ । दुर्घटना गराएर फरार बनेका मोटरसाइकल चालक धनपालथान७ का १७ वर्षीय विकास यादवलाई प्रहरीले नियन्त्रणमा लिएर घटनाको अनुसन्धान थालेको छ । यादवको साथमा सवारी चालक अनुमति पत्र (लाइसेन्स) नभएको पाइएको प्रहरीले जनाएको छ । प्रहरीको प्रारम्भिक अनुसन्धानबाट लाइसेन्स प्राप्त नगरेका चालकले तीव्र गतिमा मोटरसाइकल चलाउँदा दुर्घटना भएको हो ।
कमजोरी बुझौं,"एक समयको कुरा हो। कछुवाले सडक छेउको खेतबारीमा भुइँकटहर (अनारस)को खेती गथ्र्यो। त्यो खेती खोलाको छेउमा थियो। जहाँ सुन्तला, आँप र अन्य फलफूल पनि रोपिएका थिए। समयमै टिप्न नभ्याउँदा पाकेका फलहरू प्रायः भुइँमा झरेका हुन्थे। जब कछुवाको खेतमा यसरी फल पाक्छन्। कागले आफ्ना बच्चाबच्ची लिएर जान्थ्यो र सबै मिलेर ती फल खान्थे। बोटबाट झरेका फल खाँदा कछुवालाई कुनै दुःख मनाउ थिएन। जब उनीहरू त्यहाँ पुगेर बोटमा रहेका राम्रा फल पनि टोकेर वा ठुंगेर बिगारिदिन्थे तब कछुवालाई कागदेखि दिक्क लाग्न थाल्यो। फल कुहिएपछि दुर्गन्ध फैलिन्थ्यो। त्यसपछि अरू जनावारले पनि थाहा पाउँथे र आएर बाली नष्ट पारिदिन्थे। कछुवालाई अब काग र तिनका बचेरादेखि दिक्क लाग्यो। उसले तिनलाई चेतावनी दियो तर मानेनन्। कछुवा खेतमा ढुकेर बस्न थाल्यो। काग आएपछि भिड्ने सुर बनायो। कछुवा देखेपछि काग रुखमा बस्थ्यो। कछुवा रुखमा चढ्न सक्दैनथ्यो। झुक्याएर फल खाइदिन्थ्यो। कछुवालाई लाग्यो जसरी पनि कागलाई फल बिगार्न दिनु हुँदैन। उसले स्थानीय पुजारीलाई बोलायो र भन्यो, तपाईंले त्यो कागलाई सराप दिनुहोस् ताकि उसले मेरा फल नबिगारोस्। त्यो कुरा कागका कानमा पयो। ऊ डरायो र कछुवासामु आएर माफी माग्यो। माफी पनि पायो। तर, कछुवाले यो कुरा जसलाई भेटे पनि भनिरहन्थ्यो। त्यो कुरा सुनिरहेपछि कागलाई दुःख लाग्यो। आफूले माफी मागेपछि कछुवाले माफ गरेपछि पनि किन अपमान गरिरहन्छ ? भनेर कागले पुरानै कर्म दोहोर्याउँछ। कागलाई लाग्छ कि भनेको मानेपछि पनि किन मलाई अरूका सामु उडाइन्छ ? कागले पनि स्थानीय पुजारीलाई भने, कछुवालाई पनि सराप दिनुहोस् कि उसले अरूको बेइज्जत नगरोस्। कछुवाको कानमा कुरा पुग्यो। उसले पनि कागसँग माफी माग्यो।"
चट्याङ लागेर मकवानपुरका एकको मृत्यु,हेटौंडा : चट्याङ लागेर मकवानपुरका एक जनाको मृत्यु भएको छ । मृत्यु हुनेमा बकैया गाउँपालिका वडा नम्बर ११ बस्ने ५५ वर्षीय आइतसिं भोलन रहेको जिल्ला प्रहरी कार्यालय मकवानपुरका प्रहरी नायव उपरीक्षक एवम् प्रवक्ता टेकबहादुर कार्कीले जानकारी दिए । भोलनलाई सोमबार साँझ घरमै बसिरहेको अवस्थामा चट्याङ लागेको थियो । चट्याङ लागेको केही बेरमा नै भोलनको मृत्यु भएको प्रहरीले जनाएको छ । चट्याङ लागेर बकैया११ निवासी भीमबहादुर स्याङ्तानको गोठमा रहेको पशुचौपायसमेत मरेको प्रहरीको भनाई छ । स्याङ्तानको गोठमा रहेको गोरु मरेको छ भने केही घरपालुवा जनावर घाइते छन् । सोमबार साँझ मकवानपुरमा मेघ गर्जन र चट्याङले जनजीवन भावित बनाएको थियो ।
