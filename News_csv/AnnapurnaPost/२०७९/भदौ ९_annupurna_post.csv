शीर्षक,विवरण
विदेश सपनामा ठगी धन्दा,"नेपालीमा साह्रै चल्तीको उखान हो कागले कान लग्यो भन्दैमा कागको पछि नदुर्गुनू। तर व्यवहारमा भने कसैले केही भन्यो कि तुरुन्तै विश्वास गरेर पछि लाग्ने जमात हाम्रै समाजमा छ । त्यही बानी बुझेकाहरू सोझा जनतालाई ठग्न सिपालु छन्। एकातिर सुधोपना, अर्कातिर अवसरको खोजी। त्यही बाध्यतालाई कमाइ खाने ठगी धन्दा मौलाएको छ। त्यसमाथि विदेश लगिदिने बहाना बनाएर नेपालीमाथि चरम ठगीधन्दा भइरहेको छ। स्वदेशमा अवसर र भविष्य नदेखेपछि बिदेसिने चाहना राख्नु विवशता पनि छ। त्यही विवशता बुझेकाहरूले देखाएको प्रलोभनमा नेपाली युवा जोकोही सजिलै फस्छन्। जसले ल म फलानो देश लगिदिन्छु भन्नासाथ के कसरी जान सकिन्छ भन्ने बुझ्नतिर भन्दा बरु कहिले उड्न पाइएला जस्तो गरी उकासिहाल्छन्। त्यसैको परिणाम हो, युरोपलगायत विभिन्न देश पठाइदिने भन्दै ठगी गरेको आरोपमा वैदेशिक रोजगार विभागमा २०७८०७९ मा परेका ६ सय ९५ उजुुरी। परेका उजुरी त्यतिको संख्यामा भए पनि ठगिने अझै धेरै हुन सक्छ। त्यो त वैदेशिक रोजगारीको सिलसिलाका मात्रै ठगी भए। अझ स्थायी बसोबास अनुमति (पीआर) र त्यो पनि अमेरिकाको दिलाइदिन्छु भनेर पनि सजिलो ठगीधन्दा भइरहेको फेला परेको छ। कुनै योग्यता पनि नचाहिने, मात्रै पैसा तिरे पुग्ने तर पीआर आउने भन्ने जस्तो सफेद झुट देखाएरै सजिलै एउटा संस्थाले नेपालीहरूलाई ठगिरहेको यसबीचमा सार्वजनिक भएको छ। पत्याउने उस्तै र ठग्ने त खराबै भइहाले। नेपालमै बसेर अमेरिकाको ग्रिनकार्ड पाइन्छ भनेर पत्याउनु नै मूर्खता हो। कुनै पनि देशले त्यसरी अर्काको देशका नागरिकलाई ग्रिनकार्ड बाँड्न कुनै अर्काे देशमा कम्पनी नै खडा गरेर काम गर्न देला त ? यो त सरासर झुटो र हुनै नसक्ने काम थियो। त्यस्तो झुटो पनि केहीले पत्याउन सक्छन भनेर ठग्न खोज्नेलाई प्रहरी प्रशासनले तुरुन्तै कारबाही गर्नुपर्ने थियो। तर काठमाडौंको नागपोखरीमा खुलमखुल्ला खोलेर चलाइएको प्रेसिडेन्सियल इमिग्रेसन कम्पनीमाथि र त्यसका खास सञ्चालकहरू पक्राउ परेका छैनन्। कुनै कारबाही भएको छैन। अनुसन्धान चाहिँ बल्ल सुरु भएको छ। पहिलो त त्यसरी कुनै देशको ग्रिनकार्ड कुनै कम्पनीले वस्तु वा सेवा बेचे जसरी बेच्न सक्ने कुरै होइन। तै प्रेसिडेन्सियलले अहिलेसम्म झन्डै १३ करोड रुपैयाँ विभिन्न व्यक्तिसँग उठाइसकेको सोझो अनुमान गर्न सकिन्छ। परामर्श लिन गएका व्यक्तिलाई आजको आजै फर्म भर्न लगाउने, पैसा असुली हाल्ने त्यो कम्पनीले गरिरहेको छ। विज्ञापनमा ९९ दशमलव ९९ प्रतिशत सफलता मिलेको भन्ने तर एकजनालाई पनि अमेरिका पठाएको वा ग्रिनकार्ड दिलाएको उदाहरण एउटा पनि छैन। रोजगारी दिलाउने एजेन्सीले वैदेशिक रोजगार विभागबाट अनुमति लिनुपर्छ। शैक्षिक परामर्शको काम गर्नेले शिक्षा मन्त्रालयको अनुमति लिनुपर्छ। तर प्रेसिडेन्सियल इमिग्रेसन कम्पनीले कतैबाट पनि अनुमति लिएको छैन। कम्पनीले चरणचरणमा गरी पैसा असुलिरहेको छ। अहिलेसम्म करिब ५० जनाको दोस्रो किस्ताको रकमसमेत उठाइसकेको छ। कम्पनीका आधिकारिक कागजात नभएको, सञ्चालक को हो भन्ने नखुलेको लगायत सबै शंकास्पद गतिविधिकै आधारमा त्यसको कार्यालयलाई प्रहरीले तुरुन्त बन्द गर्नुपर्छ। सञ्चालक को हो र ठगीको पैसा कसले लिएको छ भन्ने पत्ता लगाएर कारबाही गर्नुपर्छ। जो जो पीडित भएका छन्, उनीहरूलाई पैसा फिर्ता गरिदिनु पनि सरकारी कर्तव्य हो। यस्ता ठगी आगामी दिनमा नहोउन् भन्नेतर्फ पनि राज्यलाई नागरिकलाई सचेत तुल्याउने अभियानलाई अझै तीव्र पार्नुपर्छ। वैदेशिक रोजगारी वा भिजिट भिसाका नाममा पनि उस्तै ठगी मौलाइरहेको हुँदा सचेतनाको अझै अभाव देखिन्छ।"
ठेकेदारको अटेरीले सडक बेहाल,"फिदिम : निर्माण कम्पनीको अटेरिपनका अगाडि नेपाल सरकार निरीह देखिएको छ। पाँचथर, इलाम र धनकुटालाई जोड्ने राँकेरवि६ नम्बर बुधबारे सडक कालोपत्र गर्ने जिम्मा पाएको भारतीय निर्माण कम्पनी एप्को इन्फ्रान्ट सामु सरकार निरीह देखिएको हो। उक्त सडक कालेपत्रका लागि तत्कालीन प्रधानमन्त्री केपी ओलीले २०७५ पुष २० गते सडक उद्घाटन गरेका थिए। काम नगरी समय गुजार्ने उक्त निर्माण कम्पनीलाई सरकारले काम लगाउन त सकेन। कारबाही गर्नसमेत डराएको छ। हालसम्म निर्माण कम्पनीले काम गर्ने तदारुकतासमेत देखाएको छैन। पाँचथर र इलामको सीमावर्ती बजार राँकेदेखि छ नम्बर बुधबारे हुँदै धनकुटाको भेडेटार जोड्न १०३ किलोमिटर सडक कालोपत्र गर्ने चार वर्षे म्याद गुज्रेको हो। यो सडक प्रभावशाली भनिएका नेता, मन्त्री र पूर्वमन्त्रीको निर्वाचन क्षेत्रमा पर्छ। नेकपा (एमाले) संसदीय दलका उपनेता सुवासचन्द्र नेम्वाङ, पूर्वभौतिक पूर्वाधार, यातायात तथा सहरी विकासमन्त्री वसन्त नेम्बाङ र १ नम्बर प्रदेशका आर्थिक मामिला तथा योजनामन्त्री इन्द्र आङ्बोको निर्वाचन क्षेत्रमा पर्छ। सरकारसँग २०७५ सालमा उक्त कम्पनीले कालोपत्र गर्ने सम्झौता गरेको थियो। २०७८ मंसिरभित्र काम सक्नुपर्ने सम्झौतामा उल्लेख छ। काम गर्ने समय गुज्रिसक्दा १८ प्रतिशत मात्र कामको प्रगति भएको छ। निर्माण कम्पनीले सुरुआतदेखि नै काममा आलटाल गर्दै आएको थियो। पटकपटक ताकेता गर्दासमेत काम अगाडि बढाउन निर्माण कम्पनीले चासो देखाएन, पूर्वमन्त्री वसन्त नेम्बाङले भने काम नगर्ने निर्माण कम्पनीलाई कारबाही गरेर विकल्प खोज्नु जरुरी छ। तर, कारबाही गर्न सकिएन। आफू विभागीय मन्त्री रहँदा ठेकेदार कम्पनीका जिम्मेवार पक्षसँग संवादसँगै भारतीय दूतावासमार्फत काम अगाडि बढाउँदासम्म निर्माण कम्पनीले नटेरेको नेम्बाङले बताए। कालोपत्रका लागि ३ अर्ब ६५ करोड ८४ लाख ९५ हजार ५७२ रुपैयाँ लगानी छ। जसमध्ये भारतको ८७ प्रतिशत लगानी छ। भारतीय बैंकको लगानी भएकै कारण निर्माण कम्पनीलाई कारबाही गर्न नसकिएको एमाले संसदीय दलका उपनेता सुवास नेम्वाङले बताए। सडक कालोपत्रका लागि भारतको ठूलो लगानी भएकाले भारतीय कम्पनीलाई कारबाही गर्न कठीन छ, उनले भने, भारतको लगानी स्वीकार गरेर भारतीय कम्पनीलाई कालोपत्र गर्न जिम्मा दिनु नै हाम्रो कमजोरी भयो। निर्माणको जिम्मा पाएको ४४ महिनामा जम्मा १८ प्रतिशत मात्र कामको प्रगति देखिएको छ। निर्माण कम्पनीले सन् २०२४ सम्मका लागि समय माग गरेको छ। निर्माण कम्पनीले म्याद थपका लागि पहल गरिरहेको छ, सडक डिभिजन कार्यालय इलामका प्रमुख विदुर पोख्रेलले भने, कम्पनीको अटेरिपनका कारण सडको अवस्था झन् बेहाल बनेको हो। ठेक्का लिएर कामै नगर्दा सडकको अवस्था झन बिग्रिएको छ।समय गुज्रिसक्दा वित्तीय प्रगति १७ प्रतिशत र भौतिक प्रगति १९ प्रतिशत मात्रै भएको पोख्रेल बताउँछन्। सम्झौता सकिँदासम्म न्यूनतम ३० प्रतिशत काम सकिएको भए मात्र म्याद थप गर्न मिल्छ, पोख्रेलले भने, मापदण्डअनुसार काम नभएकाले म्याद थप्न नमिल्ने अवस्था छ। सडकको मूल्यांकन र अनुगमनको जिम्मा कन्सलटेन्ट कम्पनी सिम्याटले पाएको छ। उक्त कम्पनीका इन्जिनियर स्वागत महर्जनका अनुसार काम नगर्ने भारतीय कम्पनीलाई कारबाही गर्न सरकारले अहिलेसम्म ठोस कदम चालेको छैन। निर्धारित समयमा काम नसकिए पहिलोपटक म्याद थप्न ३० प्रतिशत काम गरेकै हुनुपर्छ, महर्जनले भने, हालसम्म कामको प्रगति १८ प्रतिशत मात्र छ। काममा ढिलाइ हुनुमा कोभिड१९ र बेमौसमी झरीले बाधा पुर्याएको इन्फ्रान्टका प्रोजेक्टर म्यानेजर राजु सिंहको भनाइ छ। पाँचथर, इलाम, मोरङ र धनकुटालाई सडक मार्गबाट जोड्ने उद्देश्यअनुसार ३ दशकअघि सुरु भएको यो सडक अझै पूरा हुन सकेन। राँके बजारदेखि सुरु भएर देउराली, घुर्बीसे पञ्चमी, सप्तमी, रवि, चिसापानी, पञ्चमी, कम्फुटार, लेकगााउ, छ नम्बर बुधबारे, सौरे, मुढेबास, समिया, चौकीभञ्ज्याङ, राजारानी, डाँडाबजार ओख्रे र नाम्जे हुँदै कोसी राजमार्गको धरान धनुकटा सडकखण्डमा पर्ने भेडेटारमा पुगेर सडक टुंगिन्छ। अहिले सडकको ब्याक कटिङ गरेर छाडिएको छ । रिटर्निङ वाल लगाउने र ग्याबिन तारजाली बुन्ने काम अलपत्र छ। माटो खनेर छोडिएकाले सडक हिलाम्मे छ। सामान्य पानी पर्नासाथ लेदो माटो र पानी जमेकाले अधिकांश स्थानमा सवारी साधनहरू फस्ने गरेको छ। सडकको दुरावस्थाकै कारण मोरङ र धनकुटाका सीमावर्ती क्षेत्रमा पर्ने पाँचथरको मिक्लाजुङ गाउँपालिका र फाल्गुनन्द गाउँपालिकाका मानिसहरू प्रभावित भएका छन्। यो ठाउँमा जेठको पहिलो सातादेखि सवारीसाधान आवतजावतमा समस्या छ।"
अनधिकृत संरचनामा चल्यो महानगरको डोजर,"काठमाडौं : काठमाडौं महानगरपालिकाले अनधिकृत संरचना भत्काएको छ। काठमाडौंका मुख्य सहरी क्षेत्रमा अनधिकृत रूपमा बनाइएका संरचना भत्काइएको हो। महानगरले पार्किङ तथा फुटपाथका लागि छुट्ट्याइएको क्षेत्रमा अनधिकृत रूपमा बनाइएका संरचना भत्काउने अभियान सुरु गरेको हो। संरचना भत्काउन महानगरपालिकाका मेयर बालेन्द्र साह (बालेन) आफैं खटिएका थिए। महानगरले मंगलबार सुन्धरास्थित काठमाडौं मल, आरबी कम्प्लेक्स र कोटेश्वर क्षेत्र, दरबारमार्गलगायतका स्थानमा अनधिकृत रूपमा बनाइएको संरचना भत्काएका हुन्। महानगरले विशेष प्रायोजनका लागि अन्डरग्राउन्डको स्वीकृति लिएर पसल वा अन्य प्रयोजनमा प्रयोग गरेका स्थानलाई पनि खाली गराएको छ। बानेश्वर क्षेत्रमा पार्किङका लागि छुट्ट्याइएको क्षेत्रमा संरचना बनाएर पसल सञ्चालन भइहेकोमा महानगरले केही दिनअघि भत्काएको थियो। संरचना भत्काउने क्रममा व्यापारीले विरोध गरेका थिए। चाडपर्व नजिकिएकाले त्यसपछि पछि मात्रै हटाउन व्यापारीले हारगुहार गरेका थिए। तर, मेयर बालेन शाहले कानुन सबैलाई बराबरी भन्दै कसैको कुरा नसुनी संरचना भत्काएका हुन्। महानगरले ३५ दिनअघि नै अनाधिकृत संरचना भत्काउन सूचना जारी गरेको थियो। तर, व्यापारीले अटेरी गर्दै आएका थिए। महानगरले मंगलबार कोटेश्वर क्षेत्रको फुटपाथ पनि हटाएको छ। महानगरले व्यवसायीको सामान हटाउनुका साथै जफत पनि गरेको थियो। फुटपाथ, पुललगायतका क्षेत्रमा व्यापारव्यवसाय सञ्चालन गर्दा पैदल यात्रुलाई हिँड्न सकस भएको महानगरले जनाएको छ। फुटपाथ व्यवसाय सञ्चालनमा रोक लगाएपछि फुटपाथ व्यवसायीले महानगरपालिका कार्यालय अगाडि नाराबाजी गर्नुका साथै मेयर बालेन शाहविरुद्ध नाराबाजी गरेका छन्। अव्यवस्थित र भद्रगोल पार्किङ र सडक छेउमा व्यापारका कारण अस्तव्यस्त बनेको काठमाडौं सहर सफा र सुन्दर देखिने जानकार बताउँछन्। हिँड्डुल गर्न सास्ती हुनेगरी फुटपाथ हटाइएपछि सर्वसाधारण खुलेआम हिँड्डुल गर्न पाएकोमा खुसी देखिएका छन्। बानेश्वर निवासी रामप्रसाद यादव काठमाडौं महानगरको कदमप्रति खुसी छन्। फुटपाथको व्यापार र पार्किङले आउजाउ गर्न हैरान भएको थियो। अब सहज हुने भयो, यादवले भने। महानगरले सोमबारदेखि संरचना भत्काउन सुरु गरेका हुन्। महानगरले ३५ दिनअघि अन्डरग्राउन्ड पार्किङ अरू प्रयोजनमा नलगाउन भनेको थियो। त्यसको म्याद सकिएसँगै मेयर शाह संरचना भत्काउन सोमबार बानेश्वरबाट सुरु गरेका थिए। काठमाडौंका व्यापारी कम्लेक्सहरूले पार्किङको नक्सापास लिए पनि व्यवसाय सञ्चालनका लागि भाडामा दिएका छन्। महानगरले त्यस्ता संरचनाको खोजी गरी कारबाही गर्ने तयारी गरेको छ। पार्किङका लागि बनाइएका संरचना पार्किङमै प्रयोग गर्नुपर्ने महानगरले अभियान चालेको हो।"
स्वास्थ्यकर्मी नै शौच गर्न घर धाउँछन्,"उदयपुर : उदयपुरको रौतामाई गाउँपालिका४ स्थित स्वास्थ्यचौकी माल्वासेमा कार्यरत कार्यालय सहयोगी रमेशकुमार सार्की कार्यालय समयमा बेलामौकामा हराउँछन्। तत्काल उनको कार्यालयमा काम परे टेलिफोनबाट खोज्नु पर्छ। उनी हराउनुको त्यस्तो धेरै ठूलो कारण छैन। कार्यालय समयमा शौच (दिसा) गर्नु पर्यो भने १० मिनेट पर रहेको घर जानु पर्ने उनको बाध्यता छ। कार्यालयमा पानीको अभाव भएपछि रमेश शौचका लागि घर जानु पर्ने बाध्यता आइलागेको हो। भन्छन्, शौचालय घरीघरी जानु पर्छ, कार्यालयमा पानी छैन, त्यसैले धेरैजसो समय घरमै पुग्छु। त्यसो त उनी मात्र हैन स्वास्थयचौकीमा कार्यरत अनमीद्वय रिता बराल, बिष्णुकुमारी राईलगायतका त्यहाँ कार्यरत आधा दर्जन कर्मचारीको समस्या पनि उस्तै हो। उनीहरू पनि शौच गर्नका लागि नजिकमा रहेको आफ्नो कोठामा पुग्छन्। आकाशमा पानी परेको दिन हाम्रो जीवनको ठूलो खुशी हो कार्यालय भवनको धुरी देखाउँदै उनी भन्छिन्, जस्ताबाट वगेर बलेंसीमा झर्ने पानी पाइपबाट संकलन गरी तल रहेको ट्यांङ्कीमा जम्मा गर्छौं। पानीको अभावमा काकाकुल जीवन बिताइरहेकी उनी भन्छिन्, त्यहीँ छानाबाट झरेको पानी उमालेर पीउँछौ र बाँकी रहेको शौचालयमा प्रयोग गर्छौ। पानी नियमित पर्दैन जुन दिन पर्छ त्यो दिन ट्यांङ्की भरिन्छ, रमेश भन्छन्, त्यसले जति धान्छ प्रयोग गर्छौ नभएपछि गाउँ पस्छौं। बढीमा वर्षमा चार महिना आकाशको पानीले धान्छ, त्यसपछि विकल्प नै खोज्नु पर्छ। एक दशकदेखि यहीँ समस्या झेलिरहेका छौं कतैबाट सुनवाइ हुन सकेको छैन। करिब ९ वर्षअघि पाइपबाट ल्याएको पानी स्वास्थ्यचौकी माथि रहेको बस्तिमा नै खपत हुने भएकाले पानीको समस्या भएको बिष्णुकमारी बताउँछिन्। उनी भन्छिन्, जमिन माथि पाइप बिच्छ्याएर पानी ल्याइएको छ, बस्तीमा नै पानी अभाव छ, बचेको बाटो हिँड्ने र पशुचौपाया चराउन जंगल जानेहरूले ठाउँकाटेर स्वास्थ्यचौकी नआउने बनाएका छन्। स्वास्थ्य चौकीमा पानी मर्मतका लागि बजेट नभएको र सम्बन्धित निकायलाई जानकारी गराउँदा बेवास्ता हुने गरेको कर्मचारीहरूको भनाइ छ। स्वास्थ्य चौकीका कर्मचारी आफंै पानी अभाव झेलिरहेको बेला उपचार गराउन आउने बिरामीले थप समस्या व्यहोर्नु परेको उनीहरूको भनाइ छ। बिरामीहरू शुद्ध पीउने पानी र शौच जान खोज्नु हुन्छ, पानीसमेत खुवाउने व्यवस्था गर्न सकेका छैनौं बरालले भनिन्, आफुलाई चाहिने पीउने पानी कोठाबाटै बोकेर आउँछौं, पाहुना आए कार्यालय सहयोगीले घरबाट बोकेर ल्याएको २३ बोतल दिन्छौं, जो पहिला आउँछ उसले पीउँछ पछिका लागि पानी नै हुन्न। पानी अभावकै कारण आकाशबाट परेको पानी थापेर खानुपर्ने बाध्यता परेको उनले सुनाइन्। थपिन्, हामी आफै शुद्ध पीउने पानी पीउनु पर्छ भनेर प्रचार गर्छौं तर, आफैं फोहोर पानी पीउन बाध्य छौं। आकाशको पानी पिएकै कारण कर्मचारीहरू बिरामी पर्न थालेपछि हिजोआज घरबाटै पानी बोकेर आउने थालेको उनको भनाइ छ। त्यसो त स्वास्थ्य कर्मचारीको मात्र यो समस्या हैन नजिकमा रहेको सरस्वती माध्यमिक विद्यालयका एक दर्जन शिक्षक र एक सय ५० जना विद्यार्थीको समस्या पनि उहीँ हो। शौचालय भएर पनि पानी अभावकै कारण विद्यालयमा अध्ययनरत बालबालिकाहरू शौच गर्न जंगल तिर र घरमै जानु पर्ने बाध्यता छ। जंगल जान असहज भएपछि कतिपय शिक्षक र विद्यार्थी शौचालय नै नगइ विद्यालय समय गुजार्ने गरेको प्रधानाध्यापक कमल बस्नेत बताउँछन्। उनले भने, धाराको पानी नियमित छैन, धेरैजसो समय कार्यालय सहयोगी र स्टाफ मिलेर मुहानदेखि गाउँसम्म डिउटी गरेर टुक्रिएको पाइप जोडी ट्यांङ्की भर्छौं। यसरी भरेको पानी अधिकतम बचत गर्दै प्रयोग गर्ने गरेको उनको भनाइ छ। पानी अभावकै कारण बालबालिकालाई समस्या पर्ने गरेको उनले बताए। प्रअ बस्नेतले भने, पानीको सहज आपुर्तिका लागि वडादेखि पालिकासम्म भनेका छौं, कँही कतैबाट सम्बोधन हुन सकेको छैन्। वर्षाको समयमा जेनतेन धानेपनि हिउँदमा पानीको चरम अभाव झेल्नु परेको उनको भनाइ छ। गाउँपालिकाका अध्यक्ष वीरेन्द्रकुमार मगर भन्छन्, स्वास्थ्य चौकी जस्तो संम्बेदनशील ठाउँमा पानी नहुनु अत्ययन्तै दुःखद हो, हामी यसको समयमा नै समाधान खोज्छौं। यो समस्या आज मात्र नभइ पुरानो समस्या रहेछ, उनले भने, हामी नयाँ आएका छौं, सबै कुरा थाहा छैन, तर मैले स्थलगत जाँदा जे समस्या भयो तत्काल समाधान गरौंला।वडाध्यक्ष रवीन्द्र खत्रीले आफ्नो कार्यकालमा पानीको समस्या नआउने बताए। उनले चाँडै निकास निकाली पानीको समाधान गरिने बताए। स्थानीय भरत राउतले पानीको दिगो समाधान खोजिनु पर्ने बताए। उनले भने, पानी नभएकै कारण उपचार गराउन आएका बिरामी शौच नै नगरी घर फर्कने गरेका हुन्। तत्कालीन जिल्ला विकास समितिका स्थानीय विकास अधिकारीको नेतृत्वमा रहेको टीमले उदयपुर जिल्लालाई २०७२ माघ १३ गते ३५औँ खुल्ला दिसा मुक्त क्षेत्र घोषणा (खुदिमु)गरेको हो। खुदिमु घोषणा भएपनि पानीको अभावकै कारण घोषणा कार्यक्रम प्रभावकारी हुन नसकेको हो।"
"बैंकहरूमा ठूला ऋणीकै पकड, किसानले पाउँदैनन् ऋण","काठमाडौं : सांसद अमरेशकुमार सिंहले हालै संसद् बैठकमा देशको वित्तीय अनुहार देखिने एउटा आँकडा प्रस्तुत गरे। उनले भने, बैंकहरूले गत वर्ष लगाएको ४७ खर्ब रुपैयाँ ऋणमध्ये करिब १ सय जनाले नै ३० खर्ब ओगटेका छन्। एउटै व्यापारिक समूहले ५०६० अर्बसम्म कर्जा लिएका छन्। जबकि किसानले जति धाए पनि ऋण पाउँदैनन्। के वास्तविकता यस्तै हो त ? नेपाल राष्ट्र बैंक उच्च स्रोतले पनि यसलाई पुष्टि गरेको छ। कुनै निश्चित कम्पनीको मात्र हेर्दा त्यति पुग्दैन। तर, व्यापारिक समूह र तिनमा जोडिने अनेकन व्यक्तिको गर्दा भने करिब त्यही परिमाण आउँछ, स्रोतले भन्यो, तिनको एकीकृत तथ्यांक निकाल्न मेलो पाउनै सकिन्न। राष्ट्र बैंकको गत आर्थिक वर्षको असारसम्मको तथ्यांकअनुसार बैंक तथा वित्तीय संस्थाले ४७ खर्ब ९ अर्ब ३ करोड रुपैयाँबराबर कर्जा प्रवाह गरेका छन्। उक्त कर्जा १८ लाख २९ हजार २९ ऋणीले उपयोग गरेका छन्। यसमध्ये करिब ६० प्रतिशत ऋण ठूला ऋणीको पकडमा छ। जसमा ठूला व्यावसायिक घराना छन्। यसअन्तर्गत सबैभन्दा बढी हिस्सा जगदम्बा ग्रुपको छ। यससँगै एनसेल, भाटभटेनी ग्रुप, आईएमई ग्रूप, सिजी ग्रुप, विशाल ग्रुपलगायत छन्। जब कि १८ लाख ऋणीले १७ खर्ब मात्रै लिएका छन्। जति ठूलो कर्जा त्यति धेरै जोखिम हुने भएकाले त्यस्ता केही समूहले पैसा डुबाए भने सर्वसाधारणको निक्षेप नै धरापमा पर्न सक्छ। यस्ता ठूला २३ ऋणीले बेइमानी गर्नासाथ बैंक डुब्ने जोखिम हुन्छ। यसो हुनु भनेको जनता डुब्नु हो, सांसद सिंहले अन्नपूर्ण पोस्टसत भने, आयात दिनप्रतिदिन बढेको छ। तर, यसको तुलनामा निर्यात साह्रै न्यून छ। आयात खर्बमा छ भने निर्यात अर्बमा। अर्का सांसद लालबाबु पण्डितले पनि उद्योग र व्यवसायीले बैंक नियन्त्रणमा लिँदा साना व्यवसायीले ऋण नपाएको गुनासो संसद्मै गरेका थिए। देशका उद्योग र ठूला व्यवसायीले बैंकहरू आफ्नो नियन्त्रणमा लगे। त्यसकारण साना उद्योग र साना व्यवसायीले बैंकबाट ऋण पाउने स्थिति रहेन, पण्डितले भनेका थिए, त्यसकारण साना उद्योग र व्यवसायी धराशायी हुँदै गएका छन्। बैंक तथा वित्तीय संस्थाको कर्जामा सीमित व्यावसायिक घराना हाबी भएपछि राष्ट्र बैंकले ठूला ऋणीलाई नियन्त्रण गर्ने प्रयोजनका लागि चालू पँुजी कर्जासम्बन्धी मार्गदर्शन २०७९ जारी गरेको बताएको छ। यो मार्गदर्शनले २ करोडसम्म र २ करोडभन्दा माथिको चालू पुँजी कर्जालाई कडाइ गर्दै यसको सीमा निर्धारण गरिएको हो। यसले नियन्त्रणभन्दा पनि केही व्यवस्थित गर्न सक्ने विज्ञ बताउँछन्। ठूला ऋणीबारे ठ्याक्कै साझा परिभाषा भने छैन। हरेक बैंकले आफ्नो आकारअनुसार ठूला वा साना ऋणीको व्याख्या गरेका छन्। कसैले ५ करोड माथि वा कसैले १० करोड माथिलाई ठानेको देखिन्छ। जति ठूलो कर्जा त्यति धेरै जोखिम हुने भएकाले त्यस्ता केही समूहले पैसा डुबाए भने सर्वसाधारणको निक्षेप नै धरापमा पर्न सक्छ। यस्ता ठूला २३ ऋणीले बेइमानी गर्नासाथ बैंक डुब्ने जोखिम हुन्छ। यसो हुनु भनेको जनता डुब्नु हो।अमरेशकुमार सिंह, सांसद सरकारले २०७४७५ को बजेटदेखि ५० करोडभन्दा बढी ऋण लिनेलाई क्रेडिट रेटिङको व्यवस्था गरेको थियो। त्यसपछि रेटिङ कम्पनीहरूले कर्जाको रेटिङ निर्धारण गरेका आधारमा बैंकहरूले कर्जा दिँदै आएका छन्। हालसम्मको रेटिङका आधारमा ऋणीहरूले चाहिनेभन्दा केही बढी ऋण लिएर बसेको देखिएको बताउँछन् इक्रा नेपालका रेटिङ विभाग प्रमुख शैलेश सुवेदी। अल्पकालीन तथा दीर्घकालीन कर्जाका लागि २०७८७९ असारसम्म मात्रै कम्पनीले ५० करोड माथि ऋण लिने साढे २ सय ऋणीको रेटिङ निर्धारण गरिएको सुवेदीको भनाइ छ। उनका अनुसार अझै चालु आव सुरु भएदेखि १ सयभन्दा बढी ५० करोड माथिका ऋणीको रेटिङ पाइपलाइनमा छ। गत आवमै साढे २ सय ऋणीको रेटिङ गर्दा सोही कम्पनीबाट मात्रै साढे ६ खर्बको ऋणका लागि गरिएको छ, उनी भन्छन्। केही बैंकले धेरै कर्जा खुकुलो पारेको भएर कुनै ऋणीको हकमा आवश्यकताभन्दा बढी लिएको देखिएको उनी बताउँछन्। सजिलै पैसा पाए किन नचलाउने भनेर धेरै माग गरेको हुन सक्ने उनको भनाइ छ। यो लिने र दिने दुवैमा भर पर्छ। २४ वर्षअघि बैंकहरूले खोजीखोजी सस्तो दरमा कर्जा दिइरहेका थिए। सस्तोमा पाएपछि किन नलिने भन्ने भएपछि ऋणीले लिए। हालसम्म ऋणीहरूले चाहिनेभन्दा केही बढी ऋण लिएर बसेको पक्कै हो, उनी भन्छन्, तर, हिजोआज राष्ट्र बैंकले अलि कडाइ गर्दै आएकाले भोलिका दिनमा यस्तो विकृति कम हुन सक्छ। सरकारले जनतालाई लक्ष्य गरी कर्जा प्रवाहमा जोड दिनुपर्ने सांसद सिंह बताउँछन्। केही व्यापारीलाई मात्रै पोसेर गरिब जनतालाई कमजोर बनाउने काम गर्नु भएन। विदेशी मुद्रा सञ्चिति एकै वर्ष साढे २ अर्ब घटेको छ। अहिले सञ्चिती कम हुदै गएर बस्तु तथा सेवा धान्ने अवधि घटेर ६ महिना हाराहारीलाई पुग्ने मात्रै भएको छ, उनले भने, सरकारले अर्थन्त्रलाई सहि कदमा नचाले देश श्रीलंका जस्तो हुनसक्छ। गरीबलाई सिटामोल किन्न पैसा नहुने स्थिती नल्याउन सरकारले भुमिका खेल्न जरुरी छ। तर, सरकारकै गलत नीतिका कारण १५२० ओटा उद्योगहरू बन्द भएका छन्। देशका उद्योग र ठूला व्यवसायीले बैंकहरू आफ्नो नियन्त्रणमा लगे। त्यसकारण साना उद्योग र साना व्यवसायीले बैंकबाट ऋण पाउने स्थिति रहेन। त्यसैले साना उद्योग र व्यवसायी धराशायी हुँदै गएका छन्।लालबाबु पण्डित, सांसद नेपाल बैंकर्स संघका पूर्वअध्यक्ष भुवन दाहाल समग्रमा बैंकिङ प्रणालीमा कुल ऋणमध्ये ठूला ऋणीको हिस्सा करिब ६०७० प्रतिशत हुन सक्ने अनुमान गर्छन्। उनका अनुसार ५ करोडभन्दा माथि कर्जा लिने ऋणीलाई गणना गर्दा कुल कर्जामा यति प्रतिशत ठूलाको देखिन सक्छ। कर्जाको आकार बैंकरलाई थाहा हुन्छ। एक प्रतिशत ग्राहकले ८० प्रतिशत कर्जा लगेका छन् भने छक्क नपर्दा हुन्छ। ९९ प्रतिशत ऋणीले २० प्रतिशतको कर्जा लगेका हुन सक्छन्, उनी आफ्नो अनुभव सुनाउँछन्, म सानिमा बैंकमा प्रवेश गर्दा ६१ प्रतिशतमा पुगेको ठूला ऋणीलाई घटाएर १९ प्रतिशतमा झारेको थिएँ। बैंकबाट बाहिरिँदासम्म बैंकको कुल कर्जाको १९ प्रतिशतसम्म ठूला ऋणीमा सीमित गराएँ। साना ऋणीलाई कर्जाको प्राथमिकता दिएँ। किनभने, यो देशमा धनीलाई मात्रै दिने होइन भन्ने लागेर सर्वसाधारणलई लक्षित गरेको हो, दाहाल भन्छन्, कतिपय बैंकबाट एउटै व्यावसायिक समूहले, एउटै कम्पनीले ३०४० अर्ब रुपैयाँसम्म ऋण लिने गरेका छन्। बैंकले कोहीलाई धनी र कोहीलाई गरिब बनाउन ठूलो भूमिका खेल्न सक्छ। त्यही भएर मैले सानालाई लक्षित गरेको थिएँ। यद्यपि, ठूलालाई पनि ऋण दिन भने जरुरी पनि छ। पूर्वबैंकर दाहालका अनुसार ठूला ऋणीहरूको ईष्र्या गर्नु हुँदैन। उनीहरूसँग ठूला कम्पनी चलाउन सक्ने क्षमता छ। यसले राष्ट्रलाई फाइदा हुन्छ। उनीहरूलाई मात्र होइन सर्वसाधारणलाई पनि फाइदा होस भन्नका लागि अब १ अर्ब रुपैयाँभन्दा बढी ऋण लैजाने कम्पनीलाई पब्लिक लिमिटेड कम्पनी बनाउनुपर्छ, उनी भन्छन्। यसअन्तर्गत ५१ प्रतिशत कम्पनीलाई सेयर र बाँकी ४९ प्रतिशत सर्वसाधारणलाई दिंन उपयुक्त हुने उनको सुझाव छ। यसो भयो भने कम्पनी र आमसर्वसाधारण दुवै धनी हुने अवसर मिल्छ। यस किसिमको नीति लगायो भने ठूला व्यापारीहरूको क्षमता पनि सदुपयोग हुन्छ र सबैलाई लाभ हुन्छ, उनी भन्छन्। उनका अनुसार अहिले सीमित घरानाहरूले मात्रै कर्जा लिएर फाइदा लिएका छन्। पब्लिक लिमिटेड गरे सबैले यसको फाइदा लिन सक्ने उनको तर्क छ। बैंक तथा वित्तीय संस्थाले ४७ खर्ब ९ अर्ब ३ करोड रुपैयाँबराबर कर्जा प्रवाह गरेका छन्। १८ लाख २९ हजार २९ ऋणी छन। करिब ६० प्रतिशत ऋण ठूला ऋणीको पकडमा छ। जसमा ठूला व्यावसायिक घराना छन्। जबकि किसानले जति धाए पनि पाउँदैनन्। गभर्नर महाप्रसाद अधिकारी ऋणको आकारभन्दा त्यसको सदुपयोग र उत्पादनशीलतालाई हेरिनुपर्ने ठान्छन्। कुनै व्यावसायिक समूहले ऋण बढी लिनु बेठीक होइन। ठूलो मात्रामा ऋण लिनेले ठूलै मात्रामा जोखिम मोल्छ, रोजगारी सिर्जना र उत्पादन गर्छ। सँगसँगै यसले वित्तीय पहुँच विस्तार गराउँछ। पछिल्ला दिनमा यो उत्साहप्रद ढंगले बढेको पनि छ, अधिकारीले भने, मुख्य सबाल ऋणको सदुपयोग र उत्पादनशीलता हो। जस्तो : कारखाना खोल्न लिएको ऋण घरजग्गामा लगाउनु चाहिँ हुँदैन। ठूला ऋणीले सबैभन्दा बढी वाणिज्य बैंकबाटै कर्जा लिने गर्छन। किनभने कूल कर्जाको करीब ९० प्रतिशत हिस्सा वाणिज्य बैंककै हुन्छ। यसबाहेक १० प्रतिशत मात्रै विकास र वित्त कम्पनीको छ। यसर्थ विकास र वित्त कम्पनीबाट ठूला ऋणीले खासै कर्जा लैजाँदैनन्। यद्यपी केही सहवित्तीयकरणमार्फत कुनै ठूला परियोजनामा भने दिने गरेको नेपाल विकास बैंकर्स संघका अध्यक्ष प्रद्युम्न पोखरेलको भनाइ छ। मुक्तिनाथ विकास बैंकका प्रमुख कार्यकारी अधिकृतसमेत रहेका पोखरेल आफ्नो बैंकमार्फत ५० लाखसम्म कर्जाको अंश ९८ प्रतिशत रहेको बताउँछन्। बाँकी २ प्रतिशत मात्रै ठूला ऋणी (यसमा पनि सहवित्तीयकरण समेटिएको) उनको भनाइ छ। उनका अनुसार यही हाराहारीमा समग्र विकास बैंकले कर्जा प्रवाह गरेकाले साना ऋणीको हिस्सा अधिक छ। हामीले ५ हजार, १० हजारजस्ता लघु कर्जा पनि दिएका छौं। कुल कर्जाको संख्याका हिसाबले हिस्सा ५० लाखसम्मको ९५ प्रतिशत भए पनि रकमका आधारमा ७० प्रतिशत रकम ५० लाखसम्मको छ। सहवित्तीयकरणमा कहिलेकाहीं १० करोडसम्म जाने गरेको छ। नत्र करोडभन्दा कमकै कर्जा प्रवाह गरेको छ, उनी भन्छन्। यसर्थ वित्तीय समावेशीमा विकास बैंकको अग्रणी भुमिका रहेको उनको दाबी छ। नेपाल बैंकर्स संघका अध्यक्ष अनिलकुमार उपाध्याय सबै वाणिज्य बैंकहरूले ठूला ऋणीलाई मात्र नरोजेको, सानामा पनि कर्जाको पहुँच पुर्याएको तर्क गर्छन्। कृषि विकास बैंकका प्रमुख कार्यकारीसमेत रहेका उपाध्याय आफ्नो बैंकको उदाहरण दिँदै कतिपय वाणिज्य बैंकको साना कर्जाको हिस्सा ८० प्रतिशत रहेको र कतिपयको ठूलाको हिस्सा धेरै भएको बताउँछन्। उनका अनुसार बैंकरहरूले राष्ट्र बैंकले तोकेबमोजिम साना तथा मझौला उद्यम (एसएमई), कृषिलगायत प्राथमिक क्षेत्रमा कर्जा सीमा पुर्याउनुपर्नेछ। यसो गर्दा बैंकहरूले नियम मिचेर ठूला ऋणीलाई मात्र प्राथमिकता दिन पाउँदैनन्। यसअघि ठूलालाई बढी भयो भनेरै केन्द्रीय बैंकले एसएमई लगायतमा सीमा नै तोकेर कर्जा प्रवाहको निर्देशन दिएको हो। यसैले बैंकलाई दोष दिन मिल्दैन, उनी भन्छन्। पूर्वगभर्नर डा चिरञ्जीवी नेपाल वित्तीय पहुँच र वित्तीय समावेशीकरणका लागि पनि साना ऋणीहरू महत्वपूर्ण रहेको बताउँछन्। रोजगार, ठूलो आयोजनाका लागि ठूला ऋणीलाई पनि प्राथमिकतामा राख्नुपर्ने डा नेपालको भनाइ छ। तर, ठूला ऋणीको वर्चस्व बढी नै भएको उनी बताउँछन्। आमसर्वसाधारणको निक्षेपमा ठूलाको हालीमुहाली हुनुहुँदैन। ऋणीले राम्रो काम गरिरहेका छन् भने उनीहरूलाई निरन्तरता दिनुपर्छ, उनी भन्छन्। तर, यस्ता ठूला ऋणी जसले जुन प्रयोजनका लागि ऋण लैजाने तर काम नगर्ने छन् भने कारबाही गर्नुपर्ने सुझाव उनी दिन्छन्। वित्तीय पहुँच करिब ६७ प्रतिशत माथि छ। तर, अझै ऋण कहाँ, के, कति, कसरी प्रयोग भएको छ भनेर सूक्ष्म तरिकाले नहेरिएको टिप्पणी उनी गर्छन्। कर्जाको आकार बैंकरलाई थाहा हुन्छ। एक प्रतिशत ग्राहकले ८० प्रतिशत कर्जा लगेका छन् भने छक्क नपर्दा हुन्छ। ९९ प्रतिशत ऋणीले २० प्रतिशतको कर्जा लगेका हुन सक्छन्।भुवन दाहाल, पूर्वअध्यक्ष, नेपाल बैंकर्स संघ उनका अनुसार यसमा सतर्कता अपनाएर बढीभन्दा बढी साना ऋणीलाई पनि नडुब्ने तरिकाले ऋण जाओस् भनेर हेर्न आवश्यक छ। साना ऋणीको ऋण पनि धेरै डुब्न सक्ने सम्भावना भएकाले अनुगमन पाटो बलियो बनाउन जरुरी छ। अझ ठूला एउटै ऋणी डुब्यो भने धराशायी हुन्छ। यसर्थ साना, ठूला ऋणीलाई मिलाएरै अगाडि लैजानुपर्छ, उनी भन्छन्। बैंक सुपरिवेक्षण विभागका अनुसार एउटै कम्पनीका सहायक कम्पनी धेरै छन्। यी सबैले फरकफरक नामबाट लिएको कर्जा र ऋणीअनुसार सबैलाई जोडेर तथ्यांक निकालिएको छ। अझ कतिपय समावेश गर्न गर्न सकिएको छैन। जस्तैःजगदम्बाकै नाम भए पनि यसका विभिन्न सहायक कम्पनीहरू भएकाले फरकफरक नाममा कर्जा लिएका छन्। यसलाई सबै बैंकबाट एकमुष्ठ गर्दा कतिपय छुटेको हुन सक्ने विभागका कर्मचारी बताउँछन्। थुप्रै बैंकको एकमुष्ठ गर्दा छुटेको हुन सक्छ। एनसेलको पृथक नाम भएकाले सबै बैंकको जोड्न सजिलो भयो। कतिपय बैंकमा २५ करोडभन्दा माथिका ठूला ऋणी हुने गरेका छन्। नेपाल राष्ट्र बैंकका सहप्रवक्ता नारायणप्रसाद पोखरेल एकै पटक ठूला ऋणीमा कर्जा थुप्रिँदा बैंकको जोखिम उच्च हुने भएकाले साना ऋणीलाई पनि लक्षित गर्नुपर्ने बताउँछन्। किनभने, साना ऋणीमा कर्जा बाँडिँदा जोखिम पनि बाँडिने उनको भनाइ छ। बैंकहरूको चुक्ता पुँजी बढेको छ। ८ अर्बभन्दा माथिका धेरै बैंक छन्। चुक्ता पुँजीसँग टाइअप भएको हुनाले ठूला ऋणीतिरै ध्यान गएको हुन सक्ने देखिन्छ, सहप्रवक्ता पोखरेल भन्छन्। यति हुँदाहुँदै पनि बैंकहरूले आफ्नो जोखिमलाई विविधीकरण गर्ने क्रममा सकेसम्म ठूलाभन्दा सानालाई दिन जरुरी भएको उनको ठहर छ। बैंकहरूले पनि ध्यान दिएर आफ्नो लक्ष्यअनुसार अगाडि बढेकाले पनि बाहिरबाट अरुले हेरेजस्तो बैंकहरू जोखीममा नहुने उनी बताउँछन्। साना ऋणीलाई पनि बैंकमा विभिन्न प्याकेज भएकाले वित्तीय स्रोत परिचालनमा पछाडि नपरेको उनको दाबी छ। केन्द्रीय बैंकको सुपरिवेक्षण विभागबाट विभिन्न बैंकमा अनसाईट अनुगमनमा जाँदा ठूला ऋणीको तथ्यांक संकलन गर्ने गरेको उनी बताउँछन्। बैंक विज्ञ अनलराज भट्टराई ठूला व्यवसायीहरूले बढी व्यापार गर्न ठूलो लगानी नगरीकन सम्भव नहुने भएकाले यो जरुरी भएको बताउँछन्। संसारभरि ठूलो व्यापार, व्यवसाय गर्नेले कर्जाको भार धेरै लिने गरेको भट्टराई सुनाउँछन्। सरकारले ठूला र साना ऋणी भनेर यकिन हुने गरी व्याख्या गरेका छैनन्। तर, बैंकअनुसार गरिएको छ। यद्यपि केन्द्रीय बैंकले कोर क्यापिटल (पूँजीकोषको) २५ प्रतिशतभन्दा बढी कसैलाई कर्जा दिन पाइँदैन। यसर्थ बैंकले सो तहमा भएको कर्जा ठूला ऋण हो भन्ने बुझ्न सकिन्छ, उनी भन्छन्, अहिले क्रेडिट रेटिङ गर्नुपर्ने ५० करोड माथीको ऋण करिब १ हजार ६ सय वटा फाइल छन्। बैंक तथा वित्तीय संस्थाबाट पछिल्लो आर्थिक वर्ष कर्जा लिन खोलिने खातामा ७४५ प्रतिशतले वृद्धि भएको छ। कर्जा खाता संख्या एक वर्षयता १२ लाख ६८ हजारको संख्यामा बढेर १८ लाख २९ हजार कर्जा लिनेको संख्या पुगेको छ। सो आवमा सबै वाणिज्य बैंकबाट कर्जा लगानी ४ खर्ब १७ अर्बले बढेर ४१ खर्ब ७५ अर्ब रूपैयाँ पुगेको छ। निक्षेप खातामा नागरिकको पहुँच भने अधिक नै देखिन्छ। तर, कर्जामा यस्तो अझै हुन सकेको छैन। गत असारसम्म ४ करोड ४९ लाख ७१ हजार निक्षेप खाता खुलेका छन्। यो अघिल्लो आवभन्दा ७६ लाख ७६ हजार ८५ लाखले बढी हो। केन्द्रीय बैंकले पनि निक्षेपलाई नै आधार मानेर वित्तीय पहुँचको व्याख्या गरेको छ। राष्ट्र बैंकले गत आवमा वित्तीय पहुँचसम्बन्धि प्रतिवेदन सार्वजनिक गरेअनुसार ६७३ प्रतिशत नागरिकको निक्षेप खातामा पहुँच रहेको देखाएको थियो। सो तथ्यांक दोहोरो खातालाई घटाएर गरिएको थियो। तर, जसरी निक्षेप खोल्नेको संख्या बढ्दै गएको छ त्योभन्दा धेरै कम संख्यामा कर्जाको पहुँच भएको तथ्यांकले प्रस्ट हुन्छ। यसर्थ सर्वसाधारणले पनि बैंकमा कर्जा लिन सक्ने वातावरण हुनुपर्ने सरोकारवाला बताउँछन्। कतिपय क्षेत्रले आवश्यकताभन्दा बढी कर्जा पाएको र कतिपयले भने कर्जा नै नपाइरहेकाले अब साना ऋणी प्राथमिकतामा पार्नुपर्ने उनीहरूको जोड छ। नेपाल राष्ट्र बैंकले चालु आर्थिक वर्षको मौद्रिक नीतिमार्फत ठूला ऋणीको कर्जाको अनुगमनको व्यवस्था गरेको छ। बैंक तथा वित्तीय संस्थाबाट ठूला कर्जा उपभोग गर्दै आएका ऋणीहरूको पहिचान गर्न लागिएको हो। यसका लागि केन्द्रिय बैंकले लार्ज एक्स्पोजर फ्रेमवर्क तयार गर्न लागेको छ। यद्यपी बैंक सुपरिवेक्षण विभागले प्रत्येक महिना बैंकहरूको टप १० ऋणी र निक्षेपकर्ताको तथ्यांकसमेत राख्ने गरेको छ। सामान्यतया साना ऋणी र ठूला ऋणीको एउटै परिभाषा छैन। यद्यपी यसमा पनि बैंकपिच्छेको परिभाषाहरू फरक फरक हुनसक्छ। बैंकहरूले कोर क्यापीटलको २५ प्रतिशतसम्म एउटै ऋणीलाई दिन पाउँछ। यसोहुदा एउटै कम्पनी तथा ऋणीलाई टन्नै जान्छ। अहिले बैंकरुसँगको ईक्विटि ६ खर्ब १७ अर्ब रुपैयाँ छ। यसमा सहवित्तियकरण (कन्सोटियम अर्थात धेरै बैंक मिलेर कुनै एक परियोजनालाई दिने कर्जा) मार्फत मात्रै कुनै उद्योग वा ठूला परियोजनालाई बैंकहरूले कर्जा दिन चाह्यो भने १ खर्ब ८० अर्ब रुपैयाँ एउटैलाई दिन मिल्छ।"
प्रधानमन्त्रीलाई विपक्षी नेताको कडा ध्यानाकर्षण,"काठमाडौं : एमाले अध्यक्ष केपी शर्मा ओली बालुवाटार नपुगेको लामो समय भएको थियो। त्यो दूरी घटाउँदै बुधबार बालुवाटार पुगेर प्रधानमन्त्री शेरबहादुर देउवासँग करिब डेढ घण्टा छलफल गरे। उनले विभिन्न विषयमा प्रधानमन्त्रीको कडा ध्यानाकर्षणसमेत गरे। एमाले अध्यक्ष ओलीले छलफलमा केही विषयमा सरकारलाई सचेत गराएका छन्। उनले सत्ता गठबन्धन स्वेच्छाचारी भएको भन्दै संसद्मा सबैभन्दा ठूलो दल एमाले पनि रहेको हेक्का राख्न चेतावनी दिएको बालुवाटार स्रोत बताउँछ। उनले शान्ति प्रक्रिया, नागरिकता विधेयक, महँगीभ्रष्टाचार, प्रतिपक्षसँग सल्लाह नै नगरी निर्वाचन घोषणालगायत विषयमा गम्भीर चासो देखाएका छन्। ओलीको करिब ६ महिनापछि प्रधानमन्त्री देउवासँग भेट भएको हो। उनी गत फागुन ५ गते एमसीसीलाई निकास दिने सन्दर्भमा प्रधानमन्त्री भेट्न बालुवाटार पुगेका थिए। बुधबारको भेटमा दुवै शीर्ष नेताबीच विभिन्न बुँदामा छलफल भएको नेताहरूले बताएका छन्। ओलीले बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकका विषयमा गम्भीर चासो राखे। एमालेले प्रमुख प्रतिपक्षीसँग सल्लाह नै नगरी सरकारले एकलौटी ढंगले यो विधेयक संसद्मा पेस गरको आरोप लगाउँदैै आएको छ। ओलीले यति संवेदनशील विषयमा एक्लै अघि बढेर कतै नपुगिने भन्दै ध्यानाकर्षण गराए। संसद्मा ठूलो दल रहेको एमालेसँग छलफल नै नगरी अघि बढेकाले आशंका उत्पन्न भएको उनले बताए। उनले सभामुख अग्निप्रसाद सापकोटाको गृहजिल्ला सिन्धुपाल्चोक पुगेर संक्रमणकालीन न्याय प्रक्रियामा सल्लाह नै नगरी विधेयक ल्याएकाले सम्हालिएर अघि बढ्न चेतावनी दिएका थिए। उनले कानुनमन्त्री गोविन्द कोइराला बन्दीमाथि एक्लै म सबै गर्छु अनि हिरो हुन्छु भनेर लागेको भनी टिप्पणी गरेका थिए। यो विधेयक सत्तापक्षको बहुमत छ भनेर पारित गरे च्यातिने चेतावनीसमेत दिएका थिए। शान्ति प्रक्रिया टुंग्याउने भन्दै एकदुई मन्त्री लागेका छन्। एउटा मन्त्री कुदिरहेको देखिराखेको छु, उनले भनेका थिए, दिनभरि पीडितहरूलाई कुराएर राखेको छ। परिवारका सदस्यहरू रोएर हिँडेका छन्। तिनको आँसुमाथि मजाक उठाउँदै हिँडेका छन्। पीडितहरूका आँसुमा खेलबाड गर्दै शान्ति प्रक्रिया सरकारले टुंग्याएर टुंगोमा नपुग्ने दाबी ओलीको छ। उनले संक्रमणकालीन न्यायमा मेलमिलाप होइन परिपुरण दिनुपर्ने उनको अडान छ। आफ्नो कार्यकालमा पनि यो विषयमा धेरै काम गरेको दाबी ओलीको थियो। तर, यसको प्रमुख जिम्मेवार प्रधानमन्त्री देउवा र माओवादी केन्द्र अध्यक्ष पुष्पकमल दाहाल प्रचण्ड भएको उनले स्पष्ट पारेका थिए। एमाले उपाध्यक्ष सुवास नेम्बाङले ओली र देउवाबीच भएको भेटवार्ताको जानकारी दिँदै भने, हामीले सरकारमा हुँदा पनि, प्रतिपक्षमा हुँदा पनि टीआरसीका विषय टुंग्याउने सकारात्मक नै छौं भन्यौं। यसमा मुख्य जिम्मेवार व्यक्ति भनेको शेरबहादुरजी र प्रचण्डजी नै हो। तर, यसलाई टुंग्याउन हामी सधैं सकारात्मक छौं भन्यौं। सरकारमा हुँदा हामीले यसलाई धेरै अगाडि बढायौं। तर, गठबन्धन एक वर्ष त्यसै सुतेर बस्यो। द्वन्द्वपीडितले विभिन्न मागसहित आन्दोलन गरिरहेकाले उनीहरूको पनि कुरा सुन्न प्रधानमन्त्रीलाई आग्रह गरिएको उपाध्यक्ष नेम्बाङले बताए। अहिले हतारमा यसलाई टुंग्याउन खोज्नुभयो। शान्ति प्रक्रियामा हाम्रो सहयोग रहन्छ। यसमा सबैका कुरा सुनौं भन्यौं, उनले भने। मंसिर ४ मा हुन लागेको निर्वाचनमा धाँधली हुने र सरकारले राज्यशक्तिको दुरुपयोग गर्ने आशंका ओलीले देउवासमक्ष राखेका थिए। प्रधानमन्त्रीसँग भएको कुराकारीबारे जानकारी दिँदै नेम्बाङले भने, गठबन्धनले प्रतिपक्षसँगको सम्बन्धलाई निषेधको सम्बन्धका रूपमा अगाडि बढायो। यो ठीक होइन भन्यौँ। लोकतन्त्रमा प्रतिस्पर्धा हुन्छ। प्रतिस्पर्धामा स्वच्छ चुनाव हुन्छ। चुनाव जसले जित्छ त्यसले सरकार चलाउँछ। सरकार र प्रतिपक्ष दुवै संविधान र लोकतन्त्रप्रति प्रतिबद्ध हुनुपर्छ भन्यौं। तर, गठबन्धनले प्रतिपक्षलाई घेराबन्दी गर्नु ठीक होइन भन्दै निर्वाचन तोकिएकै समयमा हुनुपर्छ। निष्पक्ष स्वतन्त्र र भयरहित वातावरणमा हुनुपर्छ भन्यौं। ओलीले विवादास्पद नागरिकता विधेयकका सम्बन्धमा पनि चासो राखेका थिए। यो विधेयक प्रतिनिधिसभा र राष्ट्रियसभाबाट पारित गरी प्रमाणीकरणका लागि राष्ट्रपतिसमक्ष पठाइएको थियो। तर, राष्ट्रपति विद्यादेवी भण्डारीले १५ बुँदे सन्देशसहित पुनर्विचार गर्न फिर्ता पठाएकी थिइन्। राष्ट्रपति भण्डारीको सुझावलाई बेवास्ता गर्दै सत्तारुढ गठबन्धनले पुनर्विचार नगरी हुबहु प्रतिनिधिसभाले पुनः पारित गरेको छ। विधेयक संसद्बाट पारित गराउने बेला सरकारले प्रमुख प्रतिपक्षलाई पूरै बेवास्ता गरेको भन्दै ओलीले आपत्ति जनाएका थिए। उनले सरकार एक्लै हिँडेर ठीक ठाउँमा पुग्न नसकिने धारणा व्यक्त गरेका थिए। राष्ट्रपतिबाट फिर्ता पठाइएको विधेयकमा सरकारले एमालेसँग कुनै छलफल नगरी प्रतिनिधिसभाबाट बहुमतका आधारमा पास गरेको भन्दै उनले असन्तुष्टि जनाएका थिए। स्रोतका अनुसार आगामी निर्वाचनसम्म उक्त विधेयक यथास्थितिमा राख्न ओलीले देउवासँग आग्रह गरे। देउवाले ओलीले राखेको उक्त प्रस्ताव गठबन्धन दलका नेताहरूसमक्ष राख्ने बताएका छन्। नागरिकता विधेयकको सन्दर्भमा राज्यव्यवस्था तथा सुशासन समितिमा भएको सहमतिलाई पनि सरकारले बेवास्ता गरेको एमालेले बताएको छ। उनले भने, नागरिकता विधेयक सम्बन्धमा संसद्मा धेरै कुरा राख्यौं। आफ्ना कुराहरू राख्यौं। विगतमा समितिमा गएर धेरै गृहकार्यपछि सहमति भएको थियो। त्यसलाई मानिएन। पुनर्विचार गर्न राष्ट्रपतिले फिर्ता पठाउनुभयो। त्यसलाई स्वाभाविक रूपमा लिएर पुनर्विचार गर्नुपर्ने विषय थियो। त्यसलाई गठबन्धनका नेताबाटै अनावश्यक कुरा गर्ने काम भयो। यो बेठीक भयो भन्दै आफ्ना असन्तुष्टि राख्यौँ। यो बिषयले अब कस्तो मोड लिन्छ। संसदबाट जस्ताको त्यस्तै फिर्ता पठाएपछि राष्ट्रपति असन्तुष्ट हुनुहुन्छ। पछिल्लो समय महँगी, भ्रष्टाचारले मुलुक आक्रान्त भएको छ। ओलीले प्रधानमन्त्री देउवासँग महँगी र भ्रष्टाचार पनि तीव्र रूपमा बढ्दै गएको बताएका छन्। देउवासँगको कुराकानी उद्धृत गर्दै नेम्बाङले भने, देशमा सरकारकै कारणले भ्रष्टाचार बढेको छ। भ्रष्टाचार जताजतै छ। भ्रष्टाचारका कारण नै सबैतिर महँगी बढेको छ भन्यौँ। ओलीले सरकार गठबन्धनमै रुमल्लिएको भन्दै सिट बाँडफाँटका नाममा सरकारले अन्त ध्यानै दिन नसकेको बताएका थिए। तपाईंंहरूले सरकार सञ्चालनभन्दा पनि गठबन्धन सञ्चालन गरिराखेजस्तो देखिन्छ। यसले सरकारले गर्नै पर्ने कुराप्रति ध्यान दिन नभ्याएको देखिन्छ। सिट बाँडफाँटमै गठबन्धन लागिपरेको छ। सरकार समसामयिक विषयमा केन्द्रित हुनु आवश्यक छ, ओलीले भनेका थिए। प्रतिपक्ष नेताहरूको भेटलाई प्रधानमन्त्रीले सकारात्मक रूपमा लिएको सञ्चार तथा सूचना प्रविधिमन्त्री ज्ञानेन्द्रबहादुर कार्कीले बताए। भने, प्रधानमन्त्रीजीले उहाँहरूले राखेका सबै महत्वपूर्ण कुराहरूलाई पार्टी र गठबन्धन दलका शीर्ष नेताहरूसँग छलफल गर्छु भन्नुभएको छ। कार्कीका अनुसार ओलीले निर्वाचन धाँधलीरहित वातावरणमा हुनेमा चासो लिँदा प्रधानमन्त्रीले निर्वाचन धाँधलीरहित र विश्वसनीय वातावरणमा हुने कुरामा निर्धक्क हुन आग्रह गरे। भने, हरेक कुरामा आशंकाको दृष्टिले नहेर्न पनि प्रधानमन्त्रीले आग्रह गर्नुभएको छ। नागरिकता विधेयकबारे ओलीले कुरा राख्दा प्रधानमन्त्रीले केही प्रतिक्रिया नदिएको नेता नेम्बाङले भने, नागरिकता विधेयकको विषयमा टाउको हल्लाउनुभयो। मौन रहनुभयो। यद्यपि गठबन्धनका साथीहरूसँग अहिले उठेका विषयमा छलफल गर्छु भन्नुभएको छ। संक्रमणकालीन न्यायसम्बन्धी संशोधन विधेयकबारे पश्चिमा देशका राजदूतहरूले बुधबारै ओलीसँग भेट गरेका छन्। अमेरिका, बेलायतका राजदूत तथा अस्ट्रेलिया, स्विट्जरल्यान्ड र युरोपेली संघका निमित्त राजदूतले पार्टी कार्यालय च्यासलमा सामूहिक भेट गरेका हुन्।"
तेब्बर महँगोमा मल,"गोरखा : पालुङ्टार नगरपालिका १ भुसुण्डे फाँटका किसान ज्ञानलाल श्रेष्ठले एक बोरा मलको २ हजार ५ सय रुपैयाँ तिरेपछि पोहोरको भाउ सम्झिए। पोहोर बोराको हजार ५० रुपैयाँ तिरेको, अहिले यत्रो कसरी भयो ? आश्चर्यले जिब्रो टोक्दै उत्तर खोजे, देशमा मल नभएको भए २ हजार ५ सय तिरेपछि कसरी पाइयो ? मल छ भने किन साबिकको भाउमा पाइएन ? पालुङ्टार नगरपालिकाभरि प्रतिबोरा २ हजार ५ सयदेखि ३ हजार ५ सय रुपैयाँसम्म तिरेर किसानले कालोबजारीको मल प्रयोग गरिरहेको उनको भनाइ छ। सो नगरपालिकाले मल आपूर्तिमा सहजीकरण गर्न नसक्दा धान जोनअन्तर्गत पर्ने वडा नं ९ सेराफाँट, बिर्दीफाँट, वडा नं १० को खारखोलाफाँटका सयौँ किसानले साबिकभन्दा तेब्बर बढी मूल्य तिरेर रासायनिक मल प्रयोग गरिरहेका छन्। यस वर्ष हामीले मल ल्याउन सकेनौं विगत १३ वर्षदेखि मल आपूर्ति गर्दै आइरहेको उपभोक्ता सहकारी जिल्ला संघका अध्यक्ष ऋषिराज धौराली भन्छन्, अहिले किसानले धमाधम प्रतिबोरा ३ हजार ५ सयसम्म रुपैयाँ तिरेर कालोबजारीको मल प्रयोग गरिरहेका छन्। साविक मूल्यमा चाहिँ नपाइने, कालोबजारियाले चाहिँ पाउने यो के भएको हो ? अजिरकोट गाउँपालिका४ बालुवामा एकदुई जना मिलेर चलनचल्तीको भन्दा तेब्बर मूल्यमा रासायनिक मल आपूर्ति गरिरहेका छन्। ककसलाई मल चाहिएको छ भनेर पैसा उठाउँछन्। अनि चितवन गएर बोराका बोरा ल्याएर बेच्छन्, स्थानीय बुद्धिबहादुर तामाङ भन्छन्, देशमा मल नभएको भए बढी मूल्य तिरेर पनि नपाउनुपर्ने हो। मल भएको भए सहकारीले साबिक मूल्यमा किन नपाएका हुन् ? जताततै बिचौलिया नै बिचौलिया। यो देशै बिचौलियाले चलाएको हो। विगत वर्ष जनस्वाभिमानी सहकारीले प्रतिबोरा १८ सय रुपैयाँका दरले मल उपलब्ध गराउने यहाँ अहिले प्रतिबोरा तीन हजार रुपैयाँका दरले बिचौलियाले बेचिरहेका छन्। हजार बोरा मल माग गरेको आरुघाटको गण्डकी कृषि सहकारी संस्थालाई कृषि सामग्री कम्पनीले सय बोरा मात्र उपलब्ध गरायो। वितरण गर्ने प्रयास गर्दा संस्थाका पदाधिकारीमाथि हातपातको प्रयास भयो। अहिले बजारमा कालोबजारीको मल छ्यापछ्याप्ती बिक्री भइरहेको छ। कोकोलाई मल चाहिएको छ भनेर एउटा ग्रुपले लिस्ट उतार्छन्। तीन हजार रुपैयाँका दरले पैसा उठाउँछन् अनि भटाभट ल्याएर बाँड्छन्, सो सहकारीका रामप्रसाद भट्टराईले भने, हामीले प्रक्रिया पुर्याएर सहुलियतको मल ल्याएर बाँड्न सकेनौं के रे। उनीहरूले २ नम्बरी गरेर ल्याएर धमाधम बाँडिरहेका छन्। यस्तै चलिरहेको छ। सरकारी अनुदानको सुपथ मूल्यको मल वितरणका लागि बनाएको प्रणाली सबै पालिकामा असफल भएको छ। वास्तवमा नगरपालिका तथा गाउँपालिकाले सहकारी संस्थाहरूलाई कृषि सामग्री कम्पनी अथवा साल्ट ट्रेडिङ कम्पनीबाट मल ल्याउन सिफारिस गर्छ, विधि र प्रक्रियाका बारेमा बताउँदै कृषि ज्ञान केन्द्रका प्रमुख परशुराम अधिकारी भन्छन्, अनि ती सहकारीले कृषि सामग्री कम्पनी वा साल्ट टेेडिङसित डिलरसिप लिनुपर्छ। सिफारिस पाएका सहकारीले ५० प्रतिशतभन्दा धेरै अनुदानमा र शतप्रतिशत ढुवानी अनुदानमा मल ल्याउँछन् र किसानलाई सुपथ मूल्यमा मल वितरण गर्छन्। प्रक्रिया पुर्याएर मल ल्याउन नसक्दा किसानहरू समस्यामा परेको जानकारी आफूले पनि पाएको उनको भनाइ छ।"
"नागरिकता विधेयकमा दूष्प्रचार गरिएको गृहमन्त्रीको दाबी, चार पृष्ठको प्रष्टीकरण सार्वजनिक","काठमाडौं : सरकारले नागरिक विधेयक सम्बन्धमा भ्रम फैलाएको भन्दै चार पृष्ठको विज्ञप्ति जारी गरेको छ। गृह मन्त्रालयले विज्ञप्ति जारी गर्दै नेपाली नागरिकसँग वैवाहिक सम्बन्ध कायम गरेकी विदेशी महिलालाई एक हातले सिन्दुर र अर्को हातले नागरिकता दिने व्यवस्था अहिलेको विधेयकले गर्न लागेको र यसले राष्ट्रियता नै खतरामा पर्ने भनी दूष्प्रचार गरेर निहित राजनितिक स्वार्थ पूरा गर्न नेपाली जनतामा भ्रम सिर्जना र दूष्प्रचार भएको जस्तो विधेयकमा कुनै पनि व्यवस्था नराखिएको जनाएको छ। '२०७८ सालमा केपी शर्मा ओली प्रधानमन्त्री हुँदा पेस गरिएको अध्यादेश र हाल पेस भएको विधेयकमा वैवाहिक अंगीकृत नागरिकतासम्बन्धी व्यवस्थामा कुनै फरक छैन। नेपाली नागरिकसँग विवाह गरेकी विदेशी महिलाले वैवाहिक अंगीकृत नागरिकता प्राप्त गर्न अहिले नयाँ व्यवस्था गरिएको जस्तो वा जनमानसमा हल्ला चलेको जस्तो ५ वर्ष वा ७ वर्षजस्ता कुनै पनि समयावधि तोकिएको थिएन,' विज्ञप्तिमा भनिएको छ। पूर्ण पाठ नागरिकता विधेयक सम्बन्धी भ्रम र वास्तविकता  'नागरिकता' नागरिक र राज्यवीचको सम्बन्धको आधार हो । राज्यले प्रत्याभुत गर्नुपर्ने मौलिक हक, आर्थिक, सामाजिक र राजनीतिक अधिकार एवं राज्यप्रति नागरिकहरुको कर्तव्य सुनिश्चित गर्न राज्यले आफ्ना नागरिकहरुलाई नागरिकको दर्जा दिएर बैधानिकता प्रदान गरेको हुन्छ ।  नेपालको संविधान २०७२ को धारा १० ले कुनै पनि नेपाली नागरिकलाई नागरिकता प्राप्त गर्ने हकबाट बञ्चित गरिने छैनु भन्ने व्यवस्था गरेको छ ।  अन्तर्राष्ट्रिय मानव अधिकारको मान्यता अनुरुप पनि कुनै पनि व्यक्तिलाई राज्यविहिनताको अवस्थामा राख्न पाइदैन् । नागरिकता विधेयक अहिले ल्याउन किन आवश्यक ?  नेपाल नागरिकता ऐन, २०६३ र नेपालको अन्तरिम संविधान, २०६३ ले जन्मको आधारमा नागरिकता प्रदान गर्ने व्यवस्था गरेको थियो । २०४६ चैत्र मसान्तसम्म नेपाल सरहदभित्र जन्म भई नेपालमा स्थायी रुपले बसोबास गर्दै आएको व्यक्तिलाई  जन्मको आधारमा नागरिकता लिएका व्यक्तिका सन्तानलाई वंशजको आधारमा नागरकिता दिने प्रावधान नेपालको संविधान २०७२ को धारा ११ ले गरेको छ ।  यसरी २०७२ सालमा संविधानले गरेको व्यवस्थालाई ७ वर्ष वित्न लागिसक्दा पनि संसदले ऐन बनाएर कार्यान्वयन गर्न सकेको छैन ।  फलस्वरुप बाबु आमा दुवै नेपाली नागरिक भएता पनि उनीहरुका लाखौं सन्तानहरुले नेपाली नागरिकता नपाएकै कारण उच्च शिक्षा लिन, सिमकार्ड लिन, सवारी चालक अनुमतिपत्र लिन, बैङ्क खाता खोल्न, व्यवसायका लागि प्यान कार्ड बनाउन, राहदानी बनाउन, लोकसेवा आयोगको परीक्षा दिन, राष्ट्रिय परिचयपत्र प्राप्त गर्न जन्मदर्ताबाहेकको अन्य घटनादर्ता गर्न, उद्योग व्यवसाय दर्ता गर्न, संघसंस्था दर्ता लगायतका गतिविधि गर्न नपाएर मानवीय जीवन यापन गर्न कठिनाई रहेको छ ।  संवैधानिक प्रावधान अनुरुप नेपाली नागरिकलाई नागरिकता प्राप्त गर्ने हकबाट बञ्चित गराई राज्यविहिनताको अवस्थामा राख्न मिल्दैन । यसो गर्नु भनेको राज्य आफ्नो नागरिकप्रतिको दायित्वबाट विमुख हुनु हो । यही अवस्थालाई हृदयङ्गम गरी राज्यले आफ्नो दायित्व बोध गर्दै नेपाली बाबु आमाका सन्तानलाई नागरिकता उपलब्ध गराउन यो विधेयक ल्याउन जरुरी भएको हो । वैवाहिक अंगिकृत नागरिकताका सम्बन्धमा फैलाइएको भ्रम  नेपाली नागरिकसँग वैवाहिक सम्बन्ध कायम गरेकी विदेशी महिलालाई एक हातले सिन्दुर र अर्को हातले नागरिकता दिने व्यवस्था अहिलेको विधेयकले गर्न लागेको र यसले राष्ट्रियता नै खतरामा पर्ने भनी दुष्प्रचार गरेर निहित राजनितिक स्वार्थ पुरा गर्न नेपाली जनतामा भ्रम सृजना र दुष्प्रचार भएको जस्तो विधेयकमा कुनै पनि व्यवस्था राखिएको छैन । बैबाहिक अंगिकृत नागरिकता सम्बन्धी वास्तविकता  नेपाल सरकारको बैधानिक कानून, २००४ पद्दम शम्शेरको पालामा जारी भएको । यसमा नागरिकता सम्बन्धी प्रावधानको बारेमा उल्लेख नगरिएको ।  नेपाल नागरिकता ऐन, २००९ दफा ९३० मा नेपाल राज्यको कानून र रीति बमोजिम नेपाली नागरिकको साथ कुनै किसिमको बैबाहिक सम्बन्ध भएको स्वास्नी मानिस नेपाल नागरिक ठहर्नेछ ु  नेपालको संविधान, २०१९ धारा ८ ( नेपाली नागरिकसँग वैवाहिक सम्बन्ध भएकी विदेशी नारीको हकमा निजले सो विदेशको नागरिकता त्यागेपछि नेपालको नागरिकता प्राप्त गर्ने सक्नेछ । ु  नेपाल नागरिकता ऐन, २०२० नेपाली नागरिकसँग भएको बैबाहिक सम्बन्धको र आफुले विदेशी नागरिकता त्याग्ने कारवाही चलाएको निस्सा पेश गर्नुपर्ने ु  नेपाल अधिराज्यको संविधान, २०४७ धारा ९ ९५० नेपाली नागरिकसँग बैबाहिक सम्बन्ध भएकी विदेशी महिलाले विदेशको नागरिकता त्याग्ने कारवाही चलाएपछि नेपालको नागरिकता प्राप्त गर्न सक्नेछु  नेपाल नागरिकता ऐन, २०६३ दफा ५ ९१० नेपाली नागरिकसँग बैबाहिक सम्बन्ध भएकी विदेशी महिलाले नेपाली नागरिकता प्राप्त गर्न चाहेमा नेपाली नागरिकसँग भएको बैबाहिक सम्बन्धको र आफुले विदेशी नागरिकता त्याग्ने कारवाही चलाएको निस्सा पेश गरी निवेदन दिनुपर्नेु  नेपालको अन्तरिम संविधान, २०६३ धारा ६ नेपाली नागरिकसँग बैबाहिक सम्बन्ध कायम गरेकी विदेशी महिलाले चाहेमा प्रचलित कानून बमोजिम अंगिकृत नेपाली नागरिकता लिन सक्नेु  नेपालको संविधान, २०७२ धारा ६ नेपाली नागरिकसँग बैबाहिक सम्बन्ध कायम गरेकी विदेशी महिलाले चाहेमा संघीय कानून बमोजिम नेपालको अंगिकृत नागरिकता लिन सक्नेछ ु  २०७५।०४।२२ गते तत्कालिन प्रधानमन्त्री केपी शर्मा ओलीको पालामा दुई तिहाईको सरकारले संसदमा नागरिकता विधेयक पेश गरेपनि त्यो पारित नभई अनिर्णित अवस्थामै रह्यो ।  मिति २०७८ साल जेठ ९ गते राष्ट्रपतिबाट जारी भएको नेपाल नागरिकता ९पहिलो संशोधन० अध्यादेश २०७८ मा वैवाहिक अंगिकृत बारे कुनै उल्लेख गरिएको छैन । यसको अर्थ हाल पेश गरिएको विधेयकको जस्तै नेपालको संविधान २०७२ र नेपाल नागरिकता ऐन २०६३ मा भएको व्यवस्थालाई नै अध्यादेशमा निरन्तरता दिइएको थियो ।  २०७८ सालमा केपी शर्मा ओली प्रधानमन्त्री हुँदा पेश गरिएको अध्यादेश र हाल पेश भएको विधेयकमा वैवाहिक अंगिकृत नागरिकता सम्बन्धी व्यवस्थामा कुनै फरक छैन । नेपाली नागरिकसँग विवाह गरेकी विदेशी महिलाले बैबाहिक अंगिकृत नागरिकता प्राप्त गर्न अहिले नयाँ व्यवस्था गरिएको जस्तो वा जनमानसमा हल्ला चलेको जस्तो ५ वर्ष वा ७ वर्ष जस्ता कुनै पनि समयावधि तोकिएको थिएन ।  वैवाहिक अंगिकृत नागरिकता सम्बन्धी व्यवस्था नेपाल नागरिकता ऐन २००९ देखि नै क्रियाशील रहेकोले विगत ७० वर्ष अगाडि देखि नै प्रचलनमा छ र यसैको आधारमा नागरिकता पाइरहेका छन । नेपालको संविधान र विशिष्ट पदका लागि नागरिक अधिकारमा संकुचन  नेपालको संविधानको धारा २८९ ले राज्यको विशेष महत्व र मर्यादाको पदका लागि नागरिकका वीचमा अधिकारको सामान्य विभेद र संकुचन गरेको छ ।  राष्ट्रपति, उपराष्ट्रपति, प्रधानमन्त्री, प्रधानन्याधीश, प्रतिनिधिसभाका सभामुख, राष्ट्रिय सभाका अध्यक्ष, प्रदेश प्रमुख, मुख्यमन्त्री, प्रदेशसभाको सभामुख र सुरक्षा निकायका प्रमुख पदमा निर्वाचित, मनोनित वा नियुक्ति हुन वंशजको आधारमा नेपालको नागरिकता प्राप्त गरेको हुनुपर्नेछ ।  माथिका पद बाहेक अन्य संवैधानिक निकायको पदमा संविधान बमोजिम नियुक्तिका लागि नेपालको अंगिकृत नागरिकता प्राप्त गरेको व्यक्तिको हकमा कम्तिमा दश वर्ष, जन्मको आधारमा र वैवाहिक अंगिकृत नागरिकता प्राप्त गरेको व्यक्तिको हकमा कम्तिमा पाँच वर्ष नेपालमा बसोबास गरेको हुनुपर्नेछ । नागरिकता विधेयक आउदा के हुन्छ ?  नेपाली नागरिक बाबु आमाका करिव लाखौं सन्ततिहरु नागरिकता नपाएकै कारणबाट चरम निराशा र राज्यविहिनताको अवस्थामा रहेका छन् । त्यस्ता व्यक्तिहरुले नागरिकता प्राप्त गरि राज्यबाट प्राप्त हुने सुविधाहरु प्राप्त गर्छन् र राज्यप्रति अपनत्व वढदछ् र दायित्व वोध हुन्छ ।  गैर आवासिय नेपाली नागरिकहरुलाई राजनैतिक र प्रशासनिक अधिकार बाहेक आर्थिक, सामाजिक र सांस्कृतिक अधिकार मात्र दिने गरी नागरिकता प्रदान गर्ने व्यवस्थाले उनीहरुले संवैधानिक व्यवस्था बमोजिमको अधिकार प्राप्त गर्नेछन् ।  नेपालभित्र फेला परेका पितृत्व र मातृत्वको ठेगान नभएको प्रत्येक नावालक बाबु वा आमाको पत्ता नलागेसम्म १६ बर्ष पूराभएपछि वंशजको नागरिकता पाउन सक्ने, संस्था वा कानूनी संरक्षकद्धारा हुर्काइएको अवस्थामा त्यस्तो संस्थाको सिफारिस वा संरक्षकको नागरिकता तथा स्थानीय तहको सिफारिसको आधारमा वंशजको नागरिकता प्राप्त गर्ने ।  नेपालको नागरिक आमाबाट नेपालमा जन्म भई नेपालमा नै बसोबास गरेको र बाबुको पहिचान हुन नसकेको व्यक्तिको हकमा निजको बाबुको पहिचान हुन नसकेको व्यहोराको निज र निजको आमाले गरेको स्वघोषणाका आधारमा वंशजको नागरिकता प्राप्त गर्न सक्ने । नागरिकता विधेयक नआउदा के हुन्छ ?  नागरिकता विधेयक नआएको खण्डमा संविधानले प्रत्याभुत गरेको नागरिकता पाउने अधिकारबाट लाखौं व्यक्ति बञ्चित हुन्छन् ।  वैवाहिक अंगिकृतको हकमा विद्यमान नेपाल नागरिकता ऐन, २०६३ अनुरुप नेपाली नागरिकसँग विदेशी महिलाले वैवाहिक सम्बन्ध र आफुले विदेशी नागरिकता त्याग्ने कारवाही चलाएको निस्सा पेश गरी नागरकिता प्राप्त गर्ने व्यवस्थाले निरन्तरता पाउँछ ।  गैरआवासीय नागरिकहरुले संवैधानिक व्यवस्था बमोजिमको अधिकार प्राप्त गर्न बञ्चित हुन्छन । नेपाल नागरिकता ९पहिलो संशोधन० अध्यादेश, २०७८ र अहिले पेश भएको विधेयकमा के फरक छ ?  २०७८ साल जेठ ९ गते जारी भएको नेपाल नागरिकता ९पहिलो संशोधन० अध्यादेश, २०७८ ९केपी शर्मा ओली प्रधानमन्त्री भएको मन्त्रिपरिषदले सिफारिस गरेर सम्माननीय राष्ट्रपति विद्यादेवी भण्डारीद्धारा जारी भएको जसमा ईश्वर पोखरेल, प्रदिप ज्ञवाली, गोकर्ण विष्ट, सुवास नेवाङ्ग, लालबाबु पण्डित, वसन्तकुमार नेवाङ लगायत ८३ जनामध्ये मन्त्री र सांसद हुनुहुन्थ्यो० र हाल पेश भएको विधेयकमा वैवाहिक अंगिकृत नागरिकता सम्बन्धी व्यवस्थामा कुनै भिन्नता छैन ।  अंगिकृत नागरिकताको विषयमा नेपाल नागरिकता ऐन, २०६३ को व्यवस्थालाई नै निरन्तरता दिइएको छ । यो ऐन सात दल र तत्कालिन नेकपा माओवादी विच सहमति भएर जारी भएको थियो ।  ऐन जारी हुँदा केपी शर्मा ओली उपप्रधानमन्त्री तथा परराष्ट्रमन्त्री हुनुहुन्थ्यो भने सम्माननीय राष्ट्रपति विद्यादेवी भण्डारी सांसद हुनुहुन्थ्यो । साथै सो ऐन जारी हुँदा व्यवस्थापिका संसदमा प्रतिनिधि रहेका दल र सदस्यहरुमध्ये सबैजसो दल र केही सदस्यहरु वर्तमान संघीय संसदमा पनि रहनु भएको छ । तत्कालिन अवस्थामा उक्त ऐनमा राखिएको वैवाहिक अंगिकृत सम्बन्धी प्रावधानमा सबैको सहमति थियो ।  २०७८ सालमा पेश भएको अध्यादेश र हाल पेश भएको विधेयकमा नयाँ व्यवस्था राखिएको भनेको गैर आवासिय नेपाली नागरिकहरुलाई राजनैतिक र प्रशासनिक अधिकार बाहेक आर्थिक, सामाजिक र सांस्कृतिक अधिकारसहितको नागरिकताको व्यवस्था हो । निष्कर्ष  नेपाली नागरिकसँग विवाह गरेकी विदेशी महिलालाई वैवाहिक अंगिकृत नागरिकता दिने प्रावधान २००९ सालदेखि ९नेपालको संविधान २०१९ को दोस्रो संशोधन २०३२ सालदेखि तेस्रो संशोधन २०३७ हुनु अघिसम्म बाहेक० हाल सम्म निरन्तरता पाएको छ ।  अहिले समायावधि नराखी नागरिकता दिदा राष्ट्रको अस्मितामा आँच पुग्ने भनी दुस्प्रचार गरेर भ्रम सिर्जना गर्ने काम भएको छ । केपी शर्मा ओली प्रधानमन्त्रीकालमा ३ वर्ष ५ महिना सम्म दुई तिहाईको सरकारले संविधानको प्रावधान अनुरुप नागरिकता ऐन ल्याउन पनि सकेन र वैवाहिक अंगिकृतको हकमा समायवधि पनि राखेन ।  अध्यादेश ल्याउदा पनि वैवाहिक अंगिकृतको हकमा नेपाल नागरिकत ऐन २०६३ को व्यवस्थालाई निरन्तरता दिई समयावधिको व्यवस्था गरिएन ।  अहिले बैवाहिक अंगिकृतलाई नागरिकता दिदा निश्चित समायावधि तोक्नुपर्ने । नतोक्दा राष्ट्रियता नै खतरामा पर्छ भन्नु दुष्प्रचार भन्दा बढी केही होइन । यो भ्रमबाट सबै नेपाली जनता मुक्त हुनु पर्दछ ।"
"प्रधानमन्त्री देउवा सैनिक मुख्यालयमा, चार कमाण्ड हेडक्वाटरले गरे ब्रिफिङ",काठमाडौं : नेपाली सेनाको चार कमाण्ड हेडक्वाटरले आआफ्नो सुरक्षा अवस्था र चुनाव केन्द्रित सुरक्षा रणनीतिबारे प्रधानमन्त्री शेरबहादुर देउवालाई ब्रिफिङ गरेका छन्। सैनिक मुख्यालयमा बिहीबार पुगेका प्रधानमन्त्रीलाई उनीहरुले सेनाको पछिल्लो अवस्थाबारे पनि ब्रिफिङ गरेका थिए। नागरिकता विधेयकको सर्वत्र चर्चा भइरहेका बेला प्रधानमन्त्री देउवाले गरेको सैनिक मुख्यालयको भ्रमणलाई विशेष चासोका साथ हेरिएको छ। राष्ट्रपति विद्यादेवी भण्डरीले सैनिक अधिकारीहरुसँग संबाद गरेको भोलिपल्टै प्रधानमन्त्री सैनिक मुख्यालय पुगेका हुन्। बुधबार शीतल निवासमा भएको संबादमा प्रधानसेनापति प्रभुराम शर्मासहित बहालवाला र अवकास प्राप्त सैनिक अधिकारीहरुको सहभागिता थियो। उनीहरुले सुरक्षा अवस्थाको ब्रिफिङ गर्नुको साथै नागरिकता विधेयकबारे पनि आफ्नो धारणा राखेका थिए। सहभागी अधिकांश सैनिक अधिकारीहरुले नागरिकता विधेयकमा राष्ट्रपति विद्यादेवी भण्डारीले लिएको कदम सही भएको बताएका थिए। सैनिक अधिकारीहरुले नागरिकता विधेयक प्रमाणीकरण नगरेर राष्ट्रलाई बचाएको भन्दै राष्ट्रपतिलाई धन्यवाद ज्ञापन गरेको स्रोतको दाबी छ। सन्देशसहित फिर्ता गरेको नागरिक विधेयक संसदले जस्ताको तस्तै पास गरेपछि राष्ट्रपति भण्डारी असन्तुष्ट रहेको शीतल निवास स्रोतको भनाइ छ। त्यही कारण उनी पछिल्लो समय विभिन्न पेसाकर्मीहरुसँग छलफल गरिरहेकी छन्। केही दिनअघि राष्ट्रपति भण्डारीले कानुन व्यवसायीहरुसँग छलफल गरेकी थिइन्। प्रतिनिधिसभाबाट पास भएको नागरिकता विधेयक राष्ट्रियसभाले पनि पास गर्नुपर्ने हुन्छ। त्यसपछि राष्ट्रपतिले प्रमाणीकरण गर्ने प्रावधान छ। राष्ट्रपति भण्डारीले अब उक्त विधेयक फिर्ता पठाउन सक्ने छैनन्।
७५ प्रतिशतले पुराना सांसदलाई जिताउन चाहँदैनन् : सर्वे,"काठमाडौं : काठमाडौंका मतदाताले पुराना सांसदलाई जिताउन नचाहेको बताएका छन्। काठमाडौंका मतदातामाँझ गरिएको एक सर्वे अनुसार पुराना सांसदलाई जिताउन नचाहनेको हिस्सा ७५ प्रतिशत छ। २० प्रतिशतले मात्रै अहिलेको सांसदलाई जिताउन चाहेको बताए। मिडिया आउटलेट एजेन्सीले काठमाडौंका क्षेत्र नम्बर १,४,५ र ८ क्षेत्रका १ हजार ४ सय ५८ जनासँग गरेको सर्वेका क्रममा ५ प्रतिशतले अहिलेका सांसद जिताउन चाहेनचाहेको कुनै जवाफ नदिएको निर्देशक अरुण लम्सालले बताए। त्यसो त पछिल्लो समयमा राजनीतिक वृतमै एउटै व्यक्ति धेरै पटक सांसद बन्न नपाउने बहस हुन थालेको छ। कम्तीमा ३ पटकभन्दा बढी सांसद बन्न नपाउने व्यवस्था ल्याउनुपर्ने आवाज उठ्न थालेको बेला यस्तो सर्वेले राजनीतिक दललाई उम्मेदवार छनोट गर्न चुनौती थपेको लम्साल बताउँछन्। काठमाडौंका मतदाता पनि एउटै व्यक्ति दोहोरिने तर कुनै काम नगर्ने प्रवृतिप्रति आजित भइसकेकाले अबको निर्वाचनमा दलहरूले युवा उम्मेदवार छनोट नगर्ने हो भने ठूलो क्षति बोहोर्ने निश्चित भएको जानकारहरू बताउन थालेका छन्। पछिल्लो समयमा स्वतन्त्रको चाप बढ्दै गएको छ। स्थानीय तहको निर्वाचनका क्रममा काठमाडौंमा स्वतन्त्रबाट बालेन्द्र शाह, धरानमा हर्क साम्पाङ, धनगदीमा गोपाल हमाल र बर्दिबासमा प्रल्हाद क्षेत्रीले निर्वाचन जिते। स्थानीय तहमा स्वतन्त्र उम्मेदवारले जित निकालेसगै प्रतिनिधिसभामा स्वतन्त्र उम्मेदवार बन्नेको लर्को लाग्न थालेको छ। स्थानीय तहको निर्वाचनमा स्वतन्त्रको चाप जस्तै प्रदेश तथा प्रतिनिधिसभाको निर्वाचनमा पनि स्वतन्त्रको माहोल देखिएको निर्देशक लम्साल बताउँछन्। अबको चुनावमा कसलाई जिताउन चाहनुहुन्छ भन्ने प्रश्नमा ७८ प्रतिशतले स्वतन्त्र उम्मेदवार जिताउन चाहेको बताएका थिए। १८ प्रतिशतले मात्रै राजनीतिक दलका उम्मेदवार जिताउन चाहेको जवाफ दिए। ४ प्रतिशतले भने कुनै जवाफ दिएनन्। मिडिया आउटलेटले काठमाडौं महानगरपालिकाका मेयर बालेन्द्र शाहको सुरुवाती काम कस्तो लागेको छ भनेर पनि प्रश्न सोधेको थियो। उक्त प्रश्नमा ५० प्रतिशतले राम्रो लागेको प्रतिक्रिया दिए। ३७ प्रतिशतले ठिकै लागेको बताए। ९ प्रतिशतले पहिलाको जस्तै, २ प्रतिशतले नराम्रो र २ प्रतिशतले कुनै जवाफ नदिएको लम्साल बताउँछन्। उक्त सर्वेका क्रममा प्रतिनिधिसभाका सांसद मात्र नभई प्रदेश सांसदको पनि नाम थाहा नभएको जवाफ दिएका थिए। प्रदेश सांसदको कामबाट मतदाता सन्तुष्ट छैनन्। ७४ प्रतिशतले असन्तुष्टी जनाएका छन्। २२ प्रतिशतले मात्रै कामप्रति सन्तुष्ट भएको उल्लेख गर्दा ४ प्रतिशतले कुनै जवाफ दिएनन्। काठमाडौंका १, ४, ५ र ८मा स्वतन्त्र उम्मेदवारले आउँदो मंसिर ४ गते हुने निर्वाचनमा उम्मेदवार बन्ने घोषणा गरिसकेका छन्। राजनीतिक वितृष्णा बढ्दै गएकाले उम्मेदवारले वैकल्पिक अनुहार चाहेको सर्वेका क्रममा देखिएको छ। मिडिया आउटलेट एजेन्सीले करिब २ हप्ताअघि उक्त क्षेत्रमा सर्वेक्षण गरेको थियो। सर्वेका क्रममा कुन कुन पार्टी मिलेर चुनाव लड्दा देशलाई फाइदा होला? भनेर पनि प्रश्न सोधिएको थियो। तर, मतदाताले कुनै पार्टी मिल्न नहुने प्रतिक्रिया दिए। ८४ प्रतिशत मतदाताले कुनै पनि पार्टी मिल्न नहुने जवाफ दिए। ६ प्रतिशतले माओवादी र कांग्रेस मिल्दा र ७ प्रतिशतले एमाले र माओवादी मिल्दा देश बन्ने बताए। ३ प्रतिशतले भने कुनै पनि प्रतिक्रिया दिएनन्। काठमाडौंका मतदातालाई आफ्नो क्षेत्रका सांसदको नामै थाहा नभएको पाइएको छ। ६२ प्रतिशतले सांसदको नाम थाहा नपाएको बताए। ३५ प्रतिशतले मात्रै सांसदको नाम थाहा भएको जवाफ दिए। ३ प्रतिशतले भने कुनै प्रतिक्रिया दिएनन्।मिडिया आउटलेटले प्रमुख तीन पार्टीका शीर्ष नेता को राम्रो (विश्वास) मान्नुहुन्छ भन्ने प्रश्नमा सर्वे गरेको थियो। उक्त सर्भेक्षणमा एमालेका अध्यक्ष केपी शर्मा ओली अघि देखिएका छन्। ४६ प्रतिशतले ओलीलाई, २३ प्रतिशतले माओवादी अध्यक्ष पुष्कमल दाहाललाई र १५ प्रतिशतले कांग्रेसका सभापति शेरबहादुर देउवालाई विश्वास गरेको मतदाताले बताए। १६ प्रतिशतले भने कुनै जवाफ दिएनन्। मिडिया आउटलेटले ५ जना पूर्वप्रधानमन्त्रीमध्ये को राम्रो मान्नुहुन्छ ? प्रश्नमा सर्वे गरेको थियो। उक्त सर्वेक्षमा ओली अघि देखिएका छन्। दाहाल भन्दा डा बाबुराम भट्टराई अगाडि देखिएका छन्। ४१ प्रतिशतले ओली, १५ प्रतिशतले भट्टराई, १३ प्रतिशतले दाहाल र ८ प्रतिशतले शेरबहादुर देउवालाई रुचाएको सर्वक्षेणका क्रममा देखिएको निर्देशक लम्साल बताउँछन्। ५ पूर्व प्रधानमन्त्रीमध्ये कसैलाई नरुचाउने २० प्रतिशत छन्। मिडिया आउटलेटले हाम्रो देश नबन्नुको मुख्य कारणमा पनि प्रतिक्रिया लिएको थियो। ७६ प्रतिशतले भ्रष्टाचारका कारण देश बन्न नसकेको जवाफ दिएका थिए। ६ प्रतिशतले महंगी, ७ प्रतिशतले बेरोजगार, ४ प्रतिशतले शिक्षास्वास्थ्य र ७ प्रतिशतले अन्य कारणले देश नबनेको जवाफ दिएका थिए। काठमाडौं क्षेत्र नम्बर १ मा वडा नम्बर १०, ११, २९, ३१ र ३२ का मतदातालाई सोधेको थियो। त्यस्तै निर्वाचन क्षेत्र ४ मा वडा नम्बर १, ७, ८, ३०, क्षेत्र नम्बर ५ मा वडा नम्बर २,३,४, ५ र क्षेत्र नम्बर ८ मा वडा नम्बर १३, १५, १९, २०, २३, २४, २५ मा सर्वे गरेको थियो। निर्देशक लम्सालले वडा कार्यालयमा आएका सेवाग्राहीसँग सोधेर सर्वे गरिएको बताए। मिडिया आउटलेटले स्थानीय तहको निर्वाचनका क्रममा भरतपुर महानगरपलिकाका उम्मेदवारका विषयमा मतदातासँग सर्वे गरेको थियो।"
तीन दललाई निर्वाचन चिह्न प्रदान,"काठमाडौं : निर्वाचन आयोगले विभिन्न नयाँ तीन दललाई निर्वाचन चिह्न प्रदान गरेको छ। राष्ट्रिय यथार्थवादी पार्टी नेपालले मोटरसाइकल, सामाजिक लोकतान्त्रिक पार्टीले तीन ढुङ्गे अघिनो र त्रिमूल नेपालले ओदान निर्वाचन चिह्न राखेर दल दर्ताको निवेदन पेस गरेकामा ती दललाई आयोगले मागबमोजिमकै तत्तत् निर्वाचन चिह्न प्रदान गरेको हो। उक्त चिह्न दलको निर्वाचन चिह्नका रूपमा रहने गरी राजनीतिक दलसम्बन्धी ऐन २०७३ को दफा ५१ बमोजिम अभिलेखीकरण गर्ने निर्णय भएको आयोगका सहायक प्रवक्ता सूर्यप्रसाद अर्यालले जानकारी दिए। दर्ता भएका राजनीतिक दलमध्ये निर्वाचन हुनुभन्दा तत्काल अघि कायम रहेको प्रतिनिधिसभा र प्रदेशसभामा प्रतिनिधित्व गर्ने दलले निर्वाचनमा समानुपातिक निर्वाचन प्रणालीतर्फ प्राप्त गरेको मत सङ्ख्याका आधारमा र प्रतिनिधित्व नगर्ने दलको हकमा प्रतिनिधिसभा र प्रदेशसभा सदस्य निर्वाचन, २०७९ को प्रयोजनका लागि आयोगमा दल दर्ता भएको क्रमका आधारमा राजनीतिक दल एवं उम्मेदवारको निर्वाचन चिह्न मतपत्रमा समावेश गरिनेछ। यसरी निर्धारण गरिएका निर्वाचन चिह्न नेपाल राजपत्रमा प्रकाशन गर्ने निर्णय भएको आयोगले जनाएको छ।"
मुस्ताङ : संसदीय निर्वाचनमा कांग्रेस भन्दा एमाले बलियो,"जोमसोम : सरकारले निर्वाचन मिति घोषणा गरेसँगै कतिपय स्थानमा उम्मेदवारी घोषणा र कतिपय स्थानमा कसको पल्लाभारी हुने भन्ने अड्कल बाजी भइरहँदा मुस्ताङ भने गुमनाम जस्तै छ। यद्यपी जिल्लाका राजनीतिक दलहरूले आन्तरिक तयारी गरिरहेका छन्। मुस्ताङमा हत्तपत्त चुनावी सभा सम्मेलन, गोष्ठी, बैठक र भेला आयोजना गर्ने चलन छैन। चुनावी माहोल तताउन शीर्ष नेता आएर प्रचारप्रसार गरेको पाइदैन। यसैले हिमाली जिल्लाको राजनीति अन्तकोभन्दा पृथक प्रकारको हुने गर्छ। आगामी मंसिर ४ गते संसदीय निर्वाचनमा स्थानीय तह निर्वाचन जस्तै पाँच दलीय गठबन्धन हुने देखिन्छ। तर, यसअघिको स्थानीय तह निर्वाचन २०७९ मा मुस्ताङमा नेकपा (एमाले) ले ४ अध्यक्ष र ३ उपाध्यक्ष जित्यो। कांग्रेसले एक अध्यक्ष र दुई उपाध्यक्ष पद जित्यो। २०७४ मा भएको स्थानीय तह निर्वाचनमा कांग्रेसले ३ अध्यक्ष र दुई उपाध्यक्ष जितेको थियो। एमालले भने दुई अध्यक्ष र ३ उपाध्यक्ष जितेको थियो। यसअघिको संघ तथा प्रदेशमा एमालेले जीत हासिल गरेको थियो। यसपटकको स्थानीय तह र मंसिर ४ गते हुने निर्वाचनमा केन्द्रीय सत्ता राजनीतिक हेरफेर फरक प्रकारको गठबन्धन बनेपछि यसले निर्वाचन मत परिणामलाई समेत डाईभर्सन गर्ने देखिन्छ। पाँच दलीय गठबन्धविरुद्ध एक्लै निर्वाचनमा होमिन थालेको एमालेले मुस्ताङलाई भने सुरक्षित अवतरण गर्ने अनुमान गरिएको छ। स्थानीय तह निर्वाचनको मतभारलाई आंकलन गर्ने हो भने नेपाली कांग्रेस भन्दा एमाले बलियो देखिन्छ। स्थानीय तह निर्वाचनमा अध्यक्ष, उपाध्यक्ष र वडाध्यक्षले पाएको मतभार तुलना गर्दा मंसिर ४ गते निर्वाचनमा एमालेकोनै पल्लाभारी हुने निश्चित छ। गएको निर्वाचनमा १० हजार ४८५ मतदाता दिए। जसमध्ये ७ हजार ५५७ मत खस्दा कुलमतको ७२ दशमलव ०७ प्रतिशत मत खसेको जिल्ला निर्वाचन कार्यालयले जनाएको छ। अध्यक्ष पदमा एमालेले ४ हजार १२६ मत पाएको थियो भने कांग्रेससहितको गठबन्धनले ३ हजार ९१ मत पाएको थियो। अध्यक्ष पदमा कांग्रेससहितको गठबन्धन भन्दा एमालेले पाएको मत १ हजार ३५ ले बढी छ। यस्तै, उपाध्यक्ष पदमा कांग्रेससहितको गठबन्धनले ३ हजार २३६ मत पाएको थियो भने एमालेले ३ हजार ७२० मत पाएको थियो। जिल्लाको ५ वटै तहको उपाध्यक्षको मतभार तुलना गर्दा कांग्रेस भन्दा एमालेको मतभार ४८४ ले बढी छ। यस्तै, नेपाली कांग्रेसले ३ वडाध्यक्ष र एमालेले ४ वडाध्यक्ष निर्विरोध हुँदा वडाध्यक्षले पाएको कूल मतभार कम हुन पुगेको हो। ५ वटै तहमा एमालेले २ हजार २५४ मत ल्यायो भने कांग्रेसले २ हजार ७० मत पायो। वडाध्यक्षको मतभारमा एमालेले १८४ मतले बढी छ। अहिले करिब ५ सय बढी मतदाता नयाँ थपिएको हुनसक्छ। यसको पुष्टि भइसकेको छैन। यस्तै,प्रादेशिक निर्वाचनअन्तर्गत प्रदेश 'ख' को तल्लो मुस्ताङमा थासाङ, घरपझोङ र वारागुङ मुक्तिक्षेत्र गाउँपालिका पर्छन। यहाँ गएको स्थानीय तह निर्वाचनमा एमालले अध्यक्ष २ र उपाध्यक्ष १ पद जितेको थियो। कांग्रेसले १ अध्यक्ष र २ उपाध्यक्ष जितेको थियो। तीन पालिकामा एमालेले अध्यक्ष पदमा २ हजार ७६९ मत र कांग्रेसले २ हजार ३९२ मत पाएको थियो। उपाध्यक्षमा एमालेले २ हजार ४४७ मत र कांग्रेसले २ हजार ४८२ मत पाएको थियो। प्रदेश 'ख'मा एमालेले अध्यक्ष पदमा काग्रेस भन्दा ३७७ मत बढी पाएको हो। यस्तै, उपाध्यक्ष पदमा भने एमालेको भन्दा कांग्रेस गठबन्धनले ३५ मत बढी पाएको थियो। स्थानीय तहको निर्वाचन मतपरिणाम हेर्दा प्रदेश 'ख' एमालेले कांग्रेसको कडा प्रतिस्पर्धा हुने देखिन्छ। यद्यपी कांग्रेस र एमालेबीच अध्यक्ष र उपाध्यक्षले पाएको मत फरक भिन्नता हुँदा प्रदेश ख निर्वाचन रोचक हुनेछ। मुस्ताङको प्रदेश 'क' मा लोमान्थाङ र लोघेकर दामोदरकुण्ड गाउँपालिका पर्छन। प्रदेश 'क' मा एमालेले अध्यक्ष पदमा १ हजार ३५७ मत पाएको थियो भने कांग्रेससहितको गठबन्धनले ६९९ मत पाएको थियो। उपाध्यक्षमा एमालेले १ हजार २७३ मत र कांग्रेस गठबन्धनले ७५४ मत पाएको थियो। यस्तै, वडाध्यक्ष मतभारमा एमालेले ९०५ मत र कांग्रेस गठबन्धनले ६७१ मत पाएको थियो। स्थानीय तहको मतपरिणाम अनुसार प्रदेश 'क'मा एमालेले कांग्रेस गठबन्धन भन्दा ६५८ मत बढी पाएको थियो। उपाध्यक्ष पदमा एमालेले कांग्रेसले भन्दा ५१९ मत बढी पाएको थियो। यस्तै, वडाध्यक्षतर्फ एमालेले कांग्रेस भन्दा २३४ मत बढी पाएको थियो। मुस्ताङको संघीय निर्वाचनमा एमालेलाई जिताउँन उपल्लो मुस्ताङको मत महत्वपूर्ण सावित हुनेछ। उपल्लो मुस्ताङको प्रदेश 'क' मा स्थानीय तह निर्वाचनलाई आधार मान्दा एमालेको जीत सुनिश्चित देखिन्छ। तर, प्रदेश 'ख'मा भने प्रादेशिक निर्वाचन कडा प्रतिस्पर्धा हुने देखिन्छ।"
"एमाले केन्द्रीय कमिटी बैठक भोलि, यस्ता छन् एजेण्डा","काठमाडौं : नेकपा एमाले केन्द्रीय कमिटी बैठक भोलि शुक्रबार बस्ने भएको छ। भोलि बस्ने बैठकमा पार्टी अध्यक्ष केपी शर्मा ओलीले राजनीतिक प्रतिवेदन पेस गर्ने पहिलो एजेण्डा छ। पार्टी उपमहासचिव पृथ्वीसुब्बा गुरुङका अनुसार थपिएका चार जना केन्द्रीय सदस्यको सपथ र कार्यविभाजन, सचिवालयले गरेका निर्णयहरूको अनुमोदन, उम्मेदवार छनोट प्रक्रिया र मापदण्ड, स्थानीय चुनाव भएको अन्तर्घातबारे छानबिन गर्न बनेको कार्यदलको प्रतिवेदन पेस गर्ने एजेण्डा छ। पार्टीका संगठित सदस्यहरूको नम्बर दोहोरिएकाले त्यसको व्यवस्थापन गर्ने, सल्लाहकार परिषद् र आयोगको प्रतिवेदन पेस, प्रवास कमिटीसम्बन्धी नियमावली बनाउने पनि बैठकको एजेण्डा रहेको छ। आज बिहीबार बसेको पोलिटब्यूरो बैठकले उक्त एजेण्डा तय गरेको हो।"
नागरिकता विधेयक नआउँदा के हुन्छ? यस्तो छ गृहमन्त्रीले देखेका समस्या,"काठमाडौं : गृहमन्त्री बालकृष्ण खाँणले नेपाली नागरिकसँग विवाह गरेकी विदेशी महिलालाई वैवाहिक अंगीकृत नागरिकता दिने प्रावधान २००९ सालदेखि हालसम्म निरन्तरता पाउँदै आएको बताएका छन्। सिंहदरवारमा आयोजित सञ्चारकर्मीसँग उनले नेपालको संविधान २०१९ को दोस्रो संशोधन २०३२ सालदेखि तेस्रो संशोधन २०३७ हुनुअघिसम्म बाहेक अंगीकृत नागरिकता दिने प्रावधानले निरन्तरता पाएको बताए। उनले अहिले समायावधि नराखी नागरिकता दिँदा राष्ट्रको अस्मितामा आँच पुग्ने भनी दुस्प्रचार गरेर भ्रम सिर्जना गरेको आरोप लगाए। केपी शर्मा ओली प्रधानमन्त्रीकालमा ३ वर्ष ५ महिनासम्म दुई तिहाईको सरकारले संविधानको प्रावधानअनुरुप नागरिकता ऐन ल्याउन नसकेको भन्दै उनले वैवाहिक अंगीकृतको हकमा समायवधि पनि नराखेको स्पष्ट पारे। अध्यादेश ल्याउँदा पनि वैवाहिक अंगीकृतको हकमा नेपाल नागरिकत ऐन २०६३ को व्यवस्थालाई निरन्तरता दिई समयावधिको व्यवस्था नगरिएको गृहमन्त्रीको आरोप छ। उनले अहिले वैवाहिक अंगीकृतलाई नागरिकता दिँदा निश्चित समायावधि तोक्नुपर्ने र नतोक्दा राष्ट्रियता नै खतरामा पर्छ भन्नु दूष्प्रचार भन्दा बढी केही नभएको बताए। यो भ्रमबाट सबै नेपाली मुक्त हुनुपर्ने उनको भनाइ छ। उनले नागरिकता नआउँदा संविधानले प्रत्याभुत गरेको नागरिकता पाउने अधिकारबाट लाखौं व्यक्ति बञ्चित हुने बताए। 'वैवाहिक अंगीकृतको हकमा विद्यमान नेपाल नागरिकता ऐन, २०६३ अनुरुप नेपाली नागरिकसँग विदेशी महिलाले वैवाहिक सम्बन्ध र आफूले विदेशी नागरिकता त्याग्ने कारबाही चलाएको निस्सा पेस गरी नागरकिता प्राप्त गर्ने व्यवस्थाले निरन्तरता पाउँछ। गैरआवासीय नागरिकहरुले संवैधानिक व्यवस्था बमोजिमको अधिकार प्राप्त गर्न बञ्चित हुन्छन्,' उनले भने। नागरिकता विधेयक आउँदा के हुन्छ ? यी हुन् गृहमन्त्रीले देखेको चार बुँदा  नेपाली नागरिक बाबु आमाका करिव लाखौं सन्ततिहरु नागरिकता नपाएकै कारणबाट चरम निराशा र राज्यविहिनताको अवस्थामा रहेका छन् । त्यस्ता व्यक्तिहरुले नागरिकता प्राप्त गरि राज्यबाट प्राप्त हुने सुविधाहरु प्राप्त गर्छन् र राज्यप्रति अपनत्व वढदछ् र दायित्व वोध हुन्छ ।  गैर आवासिय नेपाली नागरिकहरुलाई राजनैतिक र प्रशासनिक अधिकार बाहेक आर्थिक, सामाजिक र सांस्कृतिक अधिकार मात्र दिने गरी नागरिकता प्रदान गर्ने व्यवस्थाले उनीहरुले संवैधानिक व्यवस्था बमोजिमको अधिकार प्राप्त गर्नेछन् ।  नेपालभित्र फेला परेका पितृत्व र मातृत्वको ठेगान नभएको प्रत्येक नावालक बाबु वा आमाको पत्ता नलागेसम्म १६ बर्ष पूराभएपछि वंशजको नागरिकता पाउन सक्ने, संस्था वा कानूनी संरक्षकद्धारा हुर्काइएको अवस्थामा त्यस्तो संस्थाको सिफारिस वा संरक्षकको नागरिकता तथा स्थानीय तहको सिफारिसको आधारमा वंशजको नागरिकता प्राप्त गर्ने ।  नेपालको नागरिक आमाबाट नेपालमा जन्म भई नेपालमा नै बसोबास गरेको र बाबुको पहिचान हुन नसकेको व्यक्तिको हकमा निजको बाबुको पहिचान हुन नसकेको व्यहोराको निज र निजको आमाले गरेको स्वघोषणाका आधारमा वंशजको नागरिकता प्राप्त गर्न सक्ने ।"
एक्लाएक्लै निर्वाचन लडे कांग्रेस ठूलो पार्टी बन्छ : विश्वप्रकाश शर्मा,"झापा : नेपाली कांग्रेसका महामन्त्री विश्वप्रकाश शर्माले एक्लाएक्लै निर्वाचन लडे कांग्रेस देशको सबैभन्दा ठूलो पार्टी बन्ने बताएका छन्। नेपाली कांग्रेस जिल्ला कार्य समिति झापाले बिहीबार बिर्तामोडमा आयोजना गरेको विस्तारित बैठकमा बोल्दै महामन्त्री शर्माले आसन्न मङ्सिर ४ गते हुने निर्वाचनमा सत्ता रहेका दलहरुबीच चुनावी तालमेल नभए बाम गठबन्धन हुने हुँदा चुनावी एकता गर्न परेको जिकिर गरे। निर्वाचनमा कुनै दलले बहुमत प्राप्त गरेर सरकार बनाए पनि संसदबाट ऐन एवं विधेयक पारित गर्न कठिनाइ हुने हुँदा पनि गठबन्धन आवश्यक छ, उनले भने। केन्द्रीय समितिको निर्णय अनुसार भदौ १० गतेबाट मुलुकभर एकैसाथ सञ्चालन हुन लागेको 'जनताको साथमा कांग्रेस'अभियान सञ्चालनका क्रममा टोल केन्द्रित भएर कार्यक्रम गर्न कार्यकर्तालाई निर्देशन दिँदै उनले भने, 'अभियानका क्रममा जनगुनासो सुन्दै कांग्रेस नेतृत्वको सरकारले गरेका कामकाजको व्यापक प्रचार पनि गर्नुहोस्।' त्यस्तै बैठकमा कांग्रेसकी केन्द्रीय सदस्य डा डिला सङ्ग्रौलाले नेकपा (एमाले)का अध्यक्ष केपी शर्मा ओलीको दोधारे चरित्रले जनतालाई दिग्भ्रमित बनाएको आरोप लगाइन्। ओलीले नागरिकतासम्बन्धी विधेयकमा पनि दोधारे चरित्र देखाएको उनले आरोप लगाइन्। ओली नेतृत्वको सरकारकै पालमा वंशजको आधार, अङ्गीकृत नागरिकतासम्बन्धी अहिलेकै प्रावधान राखेर संसद्मा विधेयक प्रस्ताव भएको दाबी गर्दै उनले भनिन्, 'अन्य थुप्रै समसामयिक राजनीतिक विषयमा पनि एमालेले दोहोरो चरित्र देखाउँदै आएको छ।' विगतका निर्वाचनहरूमा झापामा देखिएको पार्टीभित्रको अन्तरद्वन्द्वले पूर्व महामन्त्री कृष्णप्रसाद सिटौला र वर्तमान महामन्त्री विश्वप्रकाश शर्माको भावनात्मक एवं कार्यगत एकताको अन्त्य हुने बताउँदै उनले सहकार्य र एकताका लागि समन्वय गर्न समेत दुवै नेतालाई आग्रह गरेका छन्। नेपाली कांग्रेस झापाका सभापति देउकुमार थेबेको सभापतित्व र सचिव कृष्ण हुमागाईँको सञ्चालन गरेको विस्तारित बैठकमा कांग्रेस केन्द्रीय सदस्यहरू, पूर्व सांसदहरू, पार्टीका पदाधिकारी सदस्य, पूर्व पदाधिकारी सदस्य, क्षेत्रीय, प्रदेशसभा क्षेत्रीय, गाउँनगर सभापतिहरूको सहभागिता रहेको थियो।"
निर्वाचनमा होमिन कार्यकर्तालाई माधव नेपालको निर्देशन,"काठमाडौं : नेकपा एकीकृत समाजवादी पार्टीका अध्यक्ष माधवकुमार नेपालले आगामी निर्वाचनमा होमिन कार्यकर्तालाई निर्देशन दिएका छन्। पार्टी गठनको एक वर्ष पुगेको अवसरमा राजधानीमा आयोजित कार्यक्रममा बोल्दै नेता नेपालले पार्टी प्रचार, निर्वाचन चिन्ह र मतदाता शिक्षालाई प्रभावकारी बनाउन कार्यकर्तालाई जनताको घरदैलोमा जान आग्रह गरेका हुन्। 'पार्टीको प्रचार गर्ने अभियानमा , निर्वाचन चिन्हको प्रचार गर्ने काममा र मतदाताहरुलाई प्रशिक्षित गर्ने काममा जुट्नुपर्ने आवश्यकता छ। यो कुरा तपाईंहरु सबैले ध्यानमा राख्नुहोला।' दक्षिणपन्थी भासबाट क्रान्तिकारी पार्टीको रुपमा रुपान्तरण गर्न समाजवादी गठन गरिएको उनको भनाइ छ। उनले जुन पार्टीले आफ्ना कमिकमजोरीको मूल्यांकन गर्न सक्दैन त्यो पार्टी कहिल्यै अगाडि बढ्न नसक्ने बताए। प्रत्येक जिल्लामा कमिटी बनाउनुपर्ने र कमिटीले प्रभावकारी गतिविधि गर्नुपर्ने उनले भनाइ छ।"
कानुन संशोधन गरी अपराध नियन्त्रण गर्छौं,"काठमाडौं : गृहमन्त्री बालकृष्ण खाँणले अपराधलाई न्यूनीकरण गरी शान्तिपूर्ण समाजको निर्माणका लागि सरकारले कुनै सम्झौता नगर्ने बताएका छन्। बढ्दै गएको डिजिटल अपराध अनुसन्धानका लागि आवश्यक कानुन निर्माण तथा भएका केही व्यवस्था तथा कानुन संशोधन गर्नुपर्ने आवश्यक रहेको बताए। साथै, खाँणले अपराध अनुसन्धान एवं न्याय निरुपणमा संवैधानिक कानुनी व्यवस्थाअनुरूप प्रदेश, संघीय र स्थानीय तहको महत्त्वपूर्ण भूमिका हुने भएकाले सहकार्यका लागि सबैलाई अनुरोधसमेत गरे। राष्ट्रिय प्रहरी प्रशिक्षण प्रतिष्ठान महाराजगन्जमा नेपाल प्रहरी प्रधान कार्यालय, अपराध अनुसन्धान विभाग र काठमाडौं उपत्यका प्रहरी कार्यालय रानीपोखरीद्वारा संयुक्त रूपमा बुधबार आयोजित उपत्यका स्तरीय अपराध अनुसन्धान समीक्षा गोष्ठी २०७९ को उद्घाटन गर्दै गृहमन्त्री खाँणले सो कुरा बताएका हुन्। मन्त्री खाँणले बदलिँदो अपराधको स्वरूपलाई नियन्त्रण गर्न नेपाल प्रहरीले थप सतर्कता, सजगता र कर्तव्यनिष्ठ भएको बताउँदै सुरक्षा निकायलाई अझै सवल तथा सुदृढ गर्नुका साथै स्रोतसाधन एवं क्षमता अभिवृद्धि गर्न नेपाल सरकार तयार भएको बताए। अपराध अनुसन्धान तथा नियन्त्रणको साथै अपराधीलाई कानुनी दायरामा ल्याउन देखिएका जटिलतालाई छिटोछरितो र निष्पक्ष रूपमा सम्बोधन गर्न जोड दिएका थिए। कार्यक्रममा महान्यायाधिवक्ता खम्मबहादुर खातीले अपराध अनुसन्धान, अभियोजन एवं न्याय निरूपणको साथै पीडितलाई न्याय दिलाउन महान्यायाधिवक्ताको कार्यालय तत्पर रहेको बताए। यसका साथै अपराध अनुसन्धनामा सरोकारवाला निकाय एवं स्थानीय तहसँग सहकार्य जरुरी भएको बताए। गोष्ठीमा गृह सचिव टेक नारायण पाण्डेले अपराध नियन्त्रणमा देखिएका चुनौतीहरूलाई नियन्त्रण गर्न सबै क्षेत्रले समन्वयकारी भूमिका खेल्नुपर्नेमा जोड दिए। विमानस्थल सुरक्षालाई थप प्रभावकारी बनाउन, दैनिक जसो लागूऔषध र सुन पास हुने गरेको जानकारी दिँदै कार्गो र विमानबाट निस्कने फोहोरलाई समेत स्क्यानरमार्फत चेकजाँच गर्न आवश्यक भएकोमा जोड दिए। गोष्ठीमा काठमाडौं महानगरपालिकाका प्रमुख बालेन्द्र साहले अपराध अनुसन्धान एवं नियन्त्रणका लागि महानगरभित्र सीसीटीभी क्यामेरा जडानमा नेपाल प्रहरीसँग सहकार्य गर्दै जाने बताउँदै यसले काठमाडौंमा अनधिकृत रूपमा फालिने फोहोरको नियन्त्रणमा समेत प्रभावकारी हुने बताए। बढ्दो साइबर क्राइम तथा अन्य अपराधका घटनाहरूलाई न्यूनीकरण गर्न सम्बन्धित निकायहरूले इमान्दारीपूर्वक भूमिका वहन गरेमा थप सहजता हुने बताए। लामो समयदेखि उपत्यकामा थुप्रिएको फोहोर केही दिनमा उठिसक्ने बताए। उनले भने, सडकमा फोहोर फाल्नेविरद्ध महानगरले कडा कदम चाल्छ। कार्यक्रममा प्रहरी महानिरीक्षक धीरजप्रताप सिंहले वर्तमान अवस्थामा अपराध अनुसन्धानको शिलशिलामा अनुसन्धानमा संलग्न प्रहरी कर्मचारीले भोग्नुपरेका समस्या, अनुसन्धान अधिकृतको भूमिका एवं अधिकारको प्रयोग सन्बन्धी वृहत् रूपमा गोष्ठीमा छलफल हुने र यस छलफलबाट आउने निष्कर्ष महत्त्वपूर्ण हुने बताउँदै प्राप्त निष्कर्षलाई प्रतिवेदनका रूपमा तालुक गृह मन्त्रालय र महान्यायाधिवक्ताको कार्यालयमा पेस गरिने बताए। आईजीपी सिंहले पीडितलाई न्याय दिलाउन तथा अपराध अनुसन्धान एवं नियन्त्रणमा निष्पक्ष, निर्भय, निडर र निर्धक्क रूपमा प्रमाणमुखी, अनुसन्धानमा संलग्न हुन अनुसन्धान अधिकृतलाई निर्देशन दिएका थिए। उनले प्रविधिको प्रयोगमार्फत् हुने आर्थिक एवं साइबर अपराधहरू बढिरहेको र हाल यससम्बन्धी मुद्दा काठमाडौं जिल्ला अदालतबाट मात्र सुनुवाइ हुँदै आएको बताउँदै कम्तीमा प्रादेशिक स्तरमा सुनुवाइको व्यवस्था हुनुपर्ने व्यवस्था गर्न सरकारसँग आग्रह गरे। न्याय प्रणलीका ३ पिलर अनुसन्धान, अभियोजन र न्याय निरुपणबीच आपसमा समन्वय र सहकार्य भएमा मात्र पीडितले न्याय र वास्तविक पीडकले सजाय पाउने बताए। गोष्ठीमा काठमाडौं महानगरका उपप्रमुख सुनिता डंगोलले महिला बालबालिकाविरूद्ध हुने अपराधिक क्रियाकलापलाई नियन्त्रण गर्न महानगरका हरेक वडा महिला सेलको स्थापनाका लागि आवश्यक कार्यविधि तयार गरिएको उल्लेख गर्दै गोष्ठीबाट आउने निचोडहरूले अपराध नियन्त्रणमा थप टेवा पुग्ने विश्वास व्यक्त गरिन्। काठमाडौं उपत्यका प्रहरी कार्यालयका प्रमुख प्रहरी अतिरिक्त महानिरीक्षक रवीन्द्र धानुकले काठमाडौं उपत्यका मातहतका कार्यालयलाई अपराध नियन्त्रण र अनुसन्धानका क्षेत्रमा अन्तर्राष्ट्रिय स्तरमै स्थापित गर्ने प्रतिवद्धता व्यक्त गरे। कार्यक्रममा अधिकांश वक्ताले बढ्दो साइबर क्राइमका घटनाहरूलाई नियन्त्रण गर्न विभिन्न्न जनचेतनामूलक कार्यक्रमहरू गर्नुपर्नेमा जोड दिएका थिए। अपराध अनुसन्धानमा बढेका चुनौतीहरू समाधानका लागि नयाँनयाँ प्रविधिको प्रयोग गर्ने, अपराध अनुसन्धान गर्ने इकाइहरूको वर्तमान अवस्था, विद्यमान जनशक्ति तथा स्रोत र साधनहरूबीचको अधिकतम परिचालन एवं अन्तर कार्यालय समन्वयको विकासलगायतका विषयमा गोष्ठीमा छलफल तथा हुनेछ।"
निर्वाचनको रणनीति बनाउन एमालेको पोलिटव्यूरो बैठक बस्दै,"काठमाडौं : आगामी संघ र प्रदेशको निर्वाचनको रणनीति बनाउन नेकपा एमालेको पोलिटव्यूरो बैठक आज बस्दैछ । पार्टी केन्द्रीय कार्यालय च्यासलमा एमालेको पोलिटव्यूरो बैठक बस्न लागेको प्रचार विभाग उपप्रमुख विष्णु रिजालले जानकारी दिए। बैठकमा अध्यक्ष केपी शर्मा ओलीले केन्द्रीय कमिटी बैठकमा पेश गर्ने राजनीतिक प्रतिवेदन पेश गर्नेछन्। मंगलबार बसेको स्थायी कमिटी बैठकले केन्द्रीय कमिटीका एजेण्डा तय गरेको छ। उक्त एजेण्डालाई पोलिटव्यूरो बैठकले अनुमोदन गरेपछि शुक्रबारबाट सुरु हुने केन्द्रीय कमिटी बैठकमा पेश हुनेछ। बैठकले बहालवाला सांसद र प्रदेशसभाका सदस्यलाई त्यही क्षेत्रबाट फेरि उम्मेदवार बनाउने या नबनाउने, राष्ट्रियसभाका बहालवाला सांसदले चाहना राखे प्रतिनिधिसभामा टिकट दिने कि नदिने र स्थानीय तहमा उम्मेदवारी दिएकाहरूलाई प्रतिनिधिसभा वा प्रदेशसभामा उम्मेदवार बनाउने कि नबनाउने भन्नेमा पनि छलफल हुनेछ। विधानअनुसार एमालेमा ९९ सदस्यीय पोलिटव्युरो रहने व्यवस्था छ। सत्तारुढ दलले एमालेविरुद्ध गठबन्धन गरेर मंसिर ४ मा हुने संघ र प्रदेशको निर्वाचनमा जाने निर्णय गरेका छन्। एमालेले विकास र राष्ट्रियताको एजेन्डा लिएर जनतामाझ जाने भएको छ। अध्यक्ष ओलीले निर्वाचनमा एक्लै लड्ने गरी तयारी थाल्न निर्देशन दिइसकेका छन्।"
प्रधानमन्त्रीलाई विपक्षी नेताको कडा ध्यानाकर्षण,"काठमाडौं : एमाले अध्यक्ष केपी शर्मा ओली बालुवाटार नपुगेको लामो समय भएको थियो। त्यो दूरी घटाउँदै बुधबार बालुवाटार पुगेर प्रधानमन्त्री शेरबहादुर देउवासँग करिब डेढ घण्टा छलफल गरे। उनले विभिन्न विषयमा प्रधानमन्त्रीको कडा ध्यानाकर्षणसमेत गरे। एमाले अध्यक्ष ओलीले छलफलमा केही विषयमा सरकारलाई सचेत गराएका छन्। उनले सत्ता गठबन्धन स्वेच्छाचारी भएको भन्दै संसद्मा सबैभन्दा ठूलो दल एमाले पनि रहेको हेक्का राख्न चेतावनी दिएको बालुवाटार स्रोत बताउँछ। उनले शान्ति प्रक्रिया, नागरिकता विधेयक, महँगीभ्रष्टाचार, प्रतिपक्षसँग सल्लाह नै नगरी निर्वाचन घोषणालगायत विषयमा गम्भीर चासो देखाएका छन्। ओलीको करिब ६ महिनापछि प्रधानमन्त्री देउवासँग भेट भएको हो। उनी गत फागुन ५ गते एमसीसीलाई निकास दिने सन्दर्भमा प्रधानमन्त्री भेट्न बालुवाटार पुगेका थिए। बुधबारको भेटमा दुवै शीर्ष नेताबीच विभिन्न बुँदामा छलफल भएको नेताहरूले बताएका छन्। ओलीले बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकका विषयमा गम्भीर चासो राखे। एमालेले प्रमुख प्रतिपक्षीसँग सल्लाह नै नगरी सरकारले एकलौटी ढंगले यो विधेयक संसद्मा पेस गरको आरोप लगाउँदैै आएको छ। ओलीले यति संवेदनशील विषयमा एक्लै अघि बढेर कतै नपुगिने भन्दै ध्यानाकर्षण गराए। संसद्मा ठूलो दल रहेको एमालेसँग छलफल नै नगरी अघि बढेकाले आशंका उत्पन्न भएको उनले बताए। उनले सभामुख अग्निप्रसाद सापकोटाको गृहजिल्ला सिन्धुपाल्चोक पुगेर संक्रमणकालीन न्याय प्रक्रियामा सल्लाह नै नगरी विधेयक ल्याएकाले सम्हालिएर अघि बढ्न चेतावनी दिएका थिए। उनले कानुनमन्त्री गोविन्द कोइराला बन्दीमाथि एक्लै म सबै गर्छु अनि हिरो हुन्छु भनेर लागेको भनी टिप्पणी गरेका थिए। यो विधेयक सत्तापक्षको बहुमत छ भनेर पारित गरे च्यातिने चेतावनीसमेत दिएका थिए। शान्ति प्रक्रिया टुंग्याउने भन्दै एकदुई मन्त्री लागेका छन्। एउटा मन्त्री कुदिरहेको देखिराखेको छु, उनले भनेका थिए, दिनभरि पीडितहरूलाई कुराएर राखेको छ। परिवारका सदस्यहरू रोएर हिँडेका छन्। तिनको आँसुमाथि मजाक उठाउँदै हिँडेका छन्। पीडितहरूका आँसुमा खेलबाड गर्दै शान्ति प्रक्रिया सरकारले टुंग्याएर टुंगोमा नपुग्ने दाबी ओलीको छ। उनले संक्रमणकालीन न्यायमा मेलमिलाप होइन परिपुरण दिनुपर्ने उनको अडान छ। आफ्नो कार्यकालमा पनि यो विषयमा धेरै काम गरेको दाबी ओलीको थियो। तर, यसको प्रमुख जिम्मेवार प्रधानमन्त्री देउवा र माओवादी केन्द्र अध्यक्ष पुष्पकमल दाहाल प्रचण्ड भएको उनले स्पष्ट पारेका थिए। एमाले उपाध्यक्ष सुवास नेम्बाङले ओली र देउवाबीच भएको भेटवार्ताको जानकारी दिँदै भने, हामीले सरकारमा हुँदा पनि, प्रतिपक्षमा हुँदा पनि टीआरसीका विषय टुंग्याउने सकारात्मक नै छौं भन्यौं। यसमा मुख्य जिम्मेवार व्यक्ति भनेको शेरबहादुरजी र प्रचण्डजी नै हो। तर, यसलाई टुंग्याउन हामी सधैं सकारात्मक छौं भन्यौं। सरकारमा हुँदा हामीले यसलाई धेरै अगाडि बढायौं। तर, गठबन्धन एक वर्ष त्यसै सुतेर बस्यो। द्वन्द्वपीडितले विभिन्न मागसहित आन्दोलन गरिरहेकाले उनीहरूको पनि कुरा सुन्न प्रधानमन्त्रीलाई आग्रह गरिएको उपाध्यक्ष नेम्बाङले बताए। अहिले हतारमा यसलाई टुंग्याउन खोज्नुभयो। शान्ति प्रक्रियामा हाम्रो सहयोग रहन्छ। यसमा सबैका कुरा सुनौं भन्यौं, उनले भने। मंसिर ४ मा हुन लागेको निर्वाचनमा धाँधली हुने र सरकारले राज्यशक्तिको दुरुपयोग गर्ने आशंका ओलीले देउवासमक्ष राखेका थिए। प्रधानमन्त्रीसँग भएको कुराकारीबारे जानकारी दिँदै नेम्बाङले भने, गठबन्धनले प्रतिपक्षसँगको सम्बन्धलाई निषेधको सम्बन्धका रूपमा अगाडि बढायो। यो ठीक होइन भन्यौँ। लोकतन्त्रमा प्रतिस्पर्धा हुन्छ। प्रतिस्पर्धामा स्वच्छ चुनाव हुन्छ। चुनाव जसले जित्छ त्यसले सरकार चलाउँछ। सरकार र प्रतिपक्ष दुवै संविधान र लोकतन्त्रप्रति प्रतिबद्ध हुनुपर्छ भन्यौं। तर, गठबन्धनले प्रतिपक्षलाई घेराबन्दी गर्नु ठीक होइन भन्दै निर्वाचन तोकिएकै समयमा हुनुपर्छ। निष्पक्ष स्वतन्त्र र भयरहित वातावरणमा हुनुपर्छ भन्यौं। ओलीले विवादास्पद नागरिकता विधेयकका सम्बन्धमा पनि चासो राखेका थिए। यो विधेयक प्रतिनिधिसभा र राष्ट्रियसभाबाट पारित गरी प्रमाणीकरणका लागि राष्ट्रपतिसमक्ष पठाइएको थियो। तर, राष्ट्रपति विद्यादेवी भण्डारीले १५ बुँदे सन्देशसहित पुनर्विचार गर्न फिर्ता पठाएकी थिइन्। राष्ट्रपति भण्डारीको सुझावलाई बेवास्ता गर्दै सत्तारुढ गठबन्धनले पुनर्विचार नगरी हुबहु प्रतिनिधिसभाले पुनः पारित गरेको छ। विधेयक संसद्बाट पारित गराउने बेला सरकारले प्रमुख प्रतिपक्षलाई पूरै बेवास्ता गरेको भन्दै ओलीले आपत्ति जनाएका थिए। उनले सरकार एक्लै हिँडेर ठीक ठाउँमा पुग्न नसकिने धारणा व्यक्त गरेका थिए। राष्ट्रपतिबाट फिर्ता पठाइएको विधेयकमा सरकारले एमालेसँग कुनै छलफल नगरी प्रतिनिधिसभाबाट बहुमतका आधारमा पास गरेको भन्दै उनले असन्तुष्टि जनाएका थिए। स्रोतका अनुसार आगामी निर्वाचनसम्म उक्त विधेयक यथास्थितिमा राख्न ओलीले देउवासँग आग्रह गरे। देउवाले ओलीले राखेको उक्त प्रस्ताव गठबन्धन दलका नेताहरूसमक्ष राख्ने बताएका छन्। नागरिकता विधेयकको सन्दर्भमा राज्यव्यवस्था तथा सुशासन समितिमा भएको सहमतिलाई पनि सरकारले बेवास्ता गरेको एमालेले बताएको छ। उनले भने, नागरिकता विधेयक सम्बन्धमा संसद्मा धेरै कुरा राख्यौं। आफ्ना कुराहरू राख्यौं। विगतमा समितिमा गएर धेरै गृहकार्यपछि सहमति भएको थियो। त्यसलाई मानिएन। पुनर्विचार गर्न राष्ट्रपतिले फिर्ता पठाउनुभयो। त्यसलाई स्वाभाविक रूपमा लिएर पुनर्विचार गर्नुपर्ने विषय थियो। त्यसलाई गठबन्धनका नेताबाटै अनावश्यक कुरा गर्ने काम भयो। यो बेठीक भयो भन्दै आफ्ना असन्तुष्टि राख्यौँ। यो बिषयले अब कस्तो मोड लिन्छ। संसदबाट जस्ताको त्यस्तै फिर्ता पठाएपछि राष्ट्रपति असन्तुष्ट हुनुहुन्छ। पछिल्लो समय महँगी, भ्रष्टाचारले मुलुक आक्रान्त भएको छ। ओलीले प्रधानमन्त्री देउवासँग महँगी र भ्रष्टाचार पनि तीव्र रूपमा बढ्दै गएको बताएका छन्। देउवासँगको कुराकानी उद्धृत गर्दै नेम्बाङले भने, देशमा सरकारकै कारणले भ्रष्टाचार बढेको छ। भ्रष्टाचार जताजतै छ। भ्रष्टाचारका कारण नै सबैतिर महँगी बढेको छ भन्यौँ। ओलीले सरकार गठबन्धनमै रुमल्लिएको भन्दै सिट बाँडफाँटका नाममा सरकारले अन्त ध्यानै दिन नसकेको बताएका थिए। तपाईंंहरूले सरकार सञ्चालनभन्दा पनि गठबन्धन सञ्चालन गरिराखेजस्तो देखिन्छ। यसले सरकारले गर्नै पर्ने कुराप्रति ध्यान दिन नभ्याएको देखिन्छ। सिट बाँडफाँटमै गठबन्धन लागिपरेको छ। सरकार समसामयिक विषयमा केन्द्रित हुनु आवश्यक छ, ओलीले भनेका थिए। प्रतिपक्ष नेताहरूको भेटलाई प्रधानमन्त्रीले सकारात्मक रूपमा लिएको सञ्चार तथा सूचना प्रविधिमन्त्री ज्ञानेन्द्रबहादुर कार्कीले बताए। भने, प्रधानमन्त्रीजीले उहाँहरूले राखेका सबै महत्वपूर्ण कुराहरूलाई पार्टी र गठबन्धन दलका शीर्ष नेताहरूसँग छलफल गर्छु भन्नुभएको छ। कार्कीका अनुसार ओलीले निर्वाचन धाँधलीरहित वातावरणमा हुनेमा चासो लिँदा प्रधानमन्त्रीले निर्वाचन धाँधलीरहित र विश्वसनीय वातावरणमा हुने कुरामा निर्धक्क हुन आग्रह गरे। भने, हरेक कुरामा आशंकाको दृष्टिले नहेर्न पनि प्रधानमन्त्रीले आग्रह गर्नुभएको छ। नागरिकता विधेयकबारे ओलीले कुरा राख्दा प्रधानमन्त्रीले केही प्रतिक्रिया नदिएको नेता नेम्बाङले भने, नागरिकता विधेयकको विषयमा टाउको हल्लाउनुभयो। मौन रहनुभयो। यद्यपि गठबन्धनका साथीहरूसँग अहिले उठेका विषयमा छलफल गर्छु भन्नुभएको छ। संक्रमणकालीन न्यायसम्बन्धी संशोधन विधेयकबारे पश्चिमा देशका राजदूतहरूले बुधबारै ओलीसँग भेट गरेका छन्। अमेरिका, बेलायतका राजदूत तथा अस्ट्रेलिया, स्विट्जरल्यान्ड र युरोपेली संघका निमित्त राजदूतले पार्टी कार्यालय च्यासलमा सामूहिक भेट गरेका हुन्।"
"फेरि मतपत्रकै भर, भोट बदर हुने डर","काठमाडौं : विद्युतीय मेसिनबाट चुनाव गराउन निर्वाचन आयोगले सरकारलाई असार २२ मा सर्तसहितको ध्याकर्षण पत्र बुझायो। पत्रमा भनिएको थियो, स्वदेशमा निर्मित विद्युतीय मतदान यन्त्र प्रयोग गर्न प्रमाणीकरणको उपयुक्त व्यवस्था गर्ने र त्यसो हुन नसक्ने अवस्थामा साउन मसान्तसम्ममा आयोगलाई उपलब्ध हुने गरी अन्य देशमा निर्मित विद्युतीय मतदान यन्त्रको आवश्यक प्रबन्ध मिलाउने। तर, साउन महिना बित्यो आयोगले पठाएको पत्रको जवाफ सरकारले पठाएन। बाध्य भएर आयोगले मंसिर ४ गते हुने प्रतिनिधिसभा र प्रदेशसभाको निर्वाचनका लागि पुनः मतपत्रमै मतदान गराउने तयारी थालेको छ। मतपत्रका लागि ८ सय मेट्रिक टन कागज खरिद गर्न लागिएको छ। यता गृह मन्त्रालयका प्रवक्ता फणिन्द्रमणी पोखरेल भने निर्वाचन आयोगले विद्युतीय मेसिनका लागि सरकारलाई पठाएको पत्रबारे आफुलाई जानकारी नहरेको बताउँछन्। तर, स्थानीय तहको निर्वाचनमा विद्युतीय मेसिन प्रयोगको सम्भावना बारे गठित कार्यदलले दिएको प्रतिवेदनकै आधारमा आयोगले सरकारलाई पत्र लेखेको थियो। प्रदेशसभा र प्रतिनिधिसभाको समानुपातिक र प्रत्यक्ष तर्फको निर्वाचन गराउन ८ करोड मतपत्र लाग्ने आयोगका सहप्रवक्ता तथा सूचना अधिकारी सूर्यप्रसाद अर्यालले बताए। आउँदो निर्वाचनमा करिब १ करोड ८२ लाख मतदाताले मतदान गर्ने आंकल गरिएकोे उनले जनाए। निर्वाचनका लागि स्थायी मतदान केन्द्र २२ हजार ५ सय र अस्थायी मतदान केन्द्र १५० गरि २२ हजार ६५० मतदान केन्द्र रहने छन््। प्रदेशसभा र प्रतिनिधिसभाको प्रत्यक्ष र समानुपातिक गरी एक जनाले चारवटा मत पत्रमा स्वस्तिक छापा लगाएर छुटाछुटै चार वटा मतपेटीमा मतपत्र हाल्नु पर्छ, उनले भने, त्यसका लागि आयोगले ९० हजार ६०० वटा मतपेटिका राख्ने छन््। यदि हामीले विद्युतीय मेसिनबाट मतदान गराउने हो भने सरकारले मतपेटिकाकै संख्यामा विद्युतीय मेसिन खरिद गर्नुपर्छ। आयोगले सरकारलाई विद्युतीय मेसिन प्रबन्धका लागि गरेको पत्रचारको उत्तर नआउनु र आयोग मतपत्र छपाईका लागि कागज किन्न बोलपत्र आह्वान गर्नुले यस पटक पनि विद्युतीय मेसिनबाट मतदान हुने सम्भावना टरेको छ। विद्युतीय मेसिनको विश्वसनियता प्रमाणीकरण गर्ने ऐन, कानुन र निकाय नभएकोले आयोगले विद्युतीय मेसिनबाट मतदान गराउन नसकेको प्रवक्ता पौडेल बताउँछन््। मतपत्रमा मतदान गराउँदा धेरै खर्च लाग्छ। मत गणनामा पनि ढिलो हुन्छ। स्थानीय तहको चुनावमा मत परिणाम झण्डै दुई साता लागेको थियो। तुरुन्तै निर्वाचनको नतिजा ल्याउन र लागत खर्च घटाउन भारतसहितमा देशमा विद्युतीय मेसिनको प्रयोग भइरहको छ। मतपत्रबाट मतदान गराउँदा झण्डै पाँच प्रतिशत भन्दा बढी मत बदर हुँदै आएको छ। २०४८ सालको आम निर्वाचनमा ४४ प्रतिशत मत बदर भएको थियो। २०७४ सालको प्रतिनिधि सभा सदस्यका लागि भएको चुनावमा त्यो बढेर ५१७ प्रतिशत पुगेको छ। लाखौंको संख्यामा मत बदर हुँदा पनि न दल गम्भीर भएको देखिन्छ न त सरकार नै। बरु निर्वाचनमा सरकारले गरेको लगानी मत बदर भएर खेर गइरहेको छ। २०७४ को प्रतिनिधि सभा निर्वाचनमा खसेको मतको ५१७ प्रतिशत मत बदर भयो। यो निर्वाचनमा प्रत्यक्ष र समानुपातिक तर्फ १ करोड ५९ लाख ४ हजार ४४ मतदाताले गरेको मतदान मध्य ५ लाख ४८ हजार ५७० मत बदर भएको थियो। त्यसैगरि २०७० को संविधान सभा सदस्य निर्वाचनमा पनि प्रत्यक्ष तर्फ खसेको मत मध्य ४९६ प्रतिशत मत खेर गयो। प्रत्यक्ष तर्फ खसेको ९५ लाख १६ हजार ७३४ मतदान भएको थियो। त्यसमध्य ४ लाख ७१ हजार ८२६ मत बदर भएको थियो। त्यसैगरि २०७० कै संविधान सभा सदस्य निर्वाचनको समानुपातिक तर्फ ९७ लाख ७६ हजार ७०३ मत खसेको थियो। जसमध्ये ३ लाख १२ हजार ८४१ अर्थात्् ३२० प्रतिशत मत बदर भएको थियो। आम निर्वाचन २०५१ म पनि बदर मतको अवस्था उस्तै देखिन्छ। ७६ लाख २५ हजार ३४८ मत खस्दा ३१६ प्रतिशत मत बदर भएको थियो। त्यसैगरि २०५६ को आम निर्वाचनमा खसेको ८८ लाख ९४ हजार ५६६ मत मध्ये २७५ प्रतिशत बदर भएको तथ्यांक छ। आम निर्वाचन २०५६ भन्दा २०४८ मा बदर मतको अवस्था बढी थियो। ७२ लाख ९१ हजार ८४ मत खस्दा ४४ प्रतिशत मत बदर भएको तथ्यांक छ । आउँदो निर्वाचनमा बदर मतको संख्या घटाउन प्रभावकारी रूपमा मतदाता शिक्षाका कार्यक्रम संचालन गर्ने आयोयका प्रवक्ता पौडेल बताउँछन््। डिजिटल प्रणालीबाट मतदाता शिक्षाका कार्यक्रम संचालन गर्छौं, उनले भने, प्रविधिको पहुँच नपुग्ने ठाउँमा बिशेष रूपमा मतदाता शिक्षा संचालन गर्न आयोग छलफलमा जुटेको छ। केही निर्वाचनहरूमा आयोगले विद्युतीय भोटिङ मेसिन प्रयोग गरेको अनुभव संगालिसकेको छ। संविधान सभा सदस्यका लागि २०६४ सालमा भएको निर्वाचनमा काठमाडौं क्षेत्र नम्बर १ मा भोटिङ मेसिन प्रयोग भएको थियो। २०७१ को निर्वाचन र उपनिर्वाचनमा विद्युतीय मेसिनबाट मतदान भएको थियो। मेसिनबाट मतदान गर्न एक जनालाई औसतमा १७ सेकेन्ड लागेको यसअघि आयोगले गरेको नमूना मतदानको क्रममा देखिएको थियो। मतपत्रमा मतदान गर्दा कम्तिमा एक मिनेट २० सेकेन्ड समय लागेको थियो। विद्युतीय मतदानका १० फाइदा १ बदर मत शून्य हुन्छ २ मतपत्र छपाई गर्नु पर्दैन ३ मतदाताको सहभागिता बढाउँछ ४ मत गणना छिटो छरितो हुन्छ५ एक पटक मेसिन किन्न धेरै खर्च भएपनि पछि खर्च घट््दै जान्छ ६ निर्वाचनमा प्रयोग गरिने समाग्री किन्नु पर्दैन७ कमै जनशक्तिमा निर्वाचन सम्पन्न गर्न सकिन्छ८ मतपत्र च्याउन रच्यान सकिदैन९ निर्वाचन विश्वसनिय हुन्छ १० निर्वाचन प्रविधिमैत्री बन्छ"
एमालेको पोलिटव्यूरो बैठक जारी (तस्बिर),"काठमाडौं : नेकपा एमालेको पोलिटव्यूरो बैठक जारी रहेको छ। आगामी संघ र प्रदेशको निर्वाचनको रणनीति बनाउन पार्टी केन्द्रीय कार्यालय च्यासलमा एमालेको पोलिटव्यूरो बैठक बसेको हो। बैठकमा अध्यक्ष केपी शर्मा ओलीले केन्द्रीय कमिटी बैठकमा पेश गर्ने राजनीतिक प्रतिवेदन पेश गरेका छन्। मंगलबार बसेको स्थायी कमिटी बैठकले केन्द्रीय कमिटीका एजेण्डा तय गरेको एजेण्डा बैठकमा छलफल हुनेछ। अध्यक्ष ओलीले निर्वाचनमा गठबन्धनविरुद्ध एमाले एक्लै लड्नुपर्ने भएकाले आआफ्नो क्षेत्रबाट तयारी थाल्न निर्देशन दिएका छन्। उनले एमाले नेतृत्वको सरकारले गरेका काम र आगामी रणनीति जनतामाझमा प्रभावकारी रुपमा लैजानुपर्ने धारणा राखेका छन्। पोलिटव्यूरो बैठकले अनुमोदन गरेपछि शुक्रबारबाट सुरु हुने केन्द्रीय कमिटी बैठकमा पेश हुनेछ। बैठकले बहालवाला सांसद र प्रदेशसभाका सदस्यलाई त्यही क्षेत्रबाट फेरि उम्मेदवार बनाउने या नबनाउने, राष्ट्रियसभाका बहालवाला सांसदले चाहना राखे प्रतिनिधिसभामा टिकट दिने कि नदिने र स्थानीय तहमा उम्मेदवारी दिएकाहरूलाई प्रतिनिधिसभा वा प्रदेशसभामा उम्मेदवार बनाउने कि नबनाउने भन्नेमा पनि छलफल हुनेछ। विधानअनुसार एमालेमा ९९ सदस्यीय पोलिटव्युरो रहने व्यवस्था छ। सत्तारुढ दलले एमालेविरुद्ध गठबन्धन गरेर मंसिर ४ मा हुने संघ र प्रदेशको निर्वाचनमा जाने निर्णय गरेका छन्।"
गठबन्धनका शीर्ष नेताको कार्यदललाई निर्देशन  सबै निर्वाचन क्षेत्रको अवस्था प्रतिवेदनमा ल्याउनू,काठमाडौं : सत्ता गठबन्धनको बैठकले निर्वाचनमा तालमेल लागि सबै निर्वाचन क्षेत्रको अवस्थाका बारेमा प्रतिवेदन बुझाउन मातहतको कार्यदललाई निर्देशन दिएको छ । प्रधानमन्त्री निवास बालुवाटारमा बिहीबार बसेको गठबन्धन बैठकले १६५ निर्वाचन क्षेत्रको अवस्थामा बारेमा प्रतिवेदन बुझाउन कार्यदललाई निर्देशन दिइएको कांग्रेस नेता एवं सञ्चार मन्त्री ज्ञानेन्द्र बहादुर कार्कीले बताए । अब कार्यदल बसेर सवै निर्वाचन क्षेत्रको अवस्थामा बारेमा भएको छलफलको प्रतिवेदन तयार गरि शिर्ष तहमा बुझाइने उनले बताए । कार्यदलले सिट बाँडफाटमा दलहरुले गरेको दावी समेत शीर्ष तहलाई बुझाइने तयारी गरेको छ । कार्कीले छिट्टै सिट बाँडफाँटको बिषय टुङ्गोमा पुग्ने दावी गरे। यसअघि सिट बाँडफाट बिषयमा कार्यदलमा सहमति जुटाउन नसकेपछि शिर्ष तहमा नै छलफल भएको थियो । तर शिर्ष तहमा पनि सिट बाँडफाँटमा कुरा नमिलेपछि पुन कार्यदललाई नै प्रतिवेदन तयार गर्न निर्देशन दिइएको नेताहरुले जनाएका छन् ।
नागरिकता विधेयकबारे राष्ट्रपतिले सैनिक अधिकारीसँग परामर्श गर्नू संविधानविपरीत : बाबुराम भट्टराई,"काठमाडौं : पूर्वप्रधानमन्त्री डा बाबुराम भट्टराईले संविधानविपरीत राष्ट्रपति विद्यादेवी भण्डारीले नागरिकता विधेयकबारे पूर्वसैनिक अधिकारीसँग परामर्श लिनू संविधानविपरीत भएको बताएका छन्। बिहीबार ट्वीट गर्दै नेपाल समाजवादी पार्टीका अध्यक्ष समेत रहेका भट्टराईले यदि राष्ट्रपतिले नागरिकता विधेयकबारे पूर्वसैनिकसँग परामर्श लिएको हो भने यो चुनावको मुखमा उत्तेजना फैलाएर अमुक दल र नेतालाई सघाउन खोजेको प्रतिक्रिया दिएका छन्। नेपाल समाजवादीका अध्यक्ष समेत रहेका भट्टराईले संविधानले राष्ट्रपतिलाई कहींकतै स्वविवेकीय अधिकार नदिएको बताएका छन्। 'नागरिकता विधेयकलाई जोडेर राष्ट्रपतिले सैनिकपूर्वसैनिक अधिकारीसँग परामर्शगरेको खबर साँचो हो भने त्यो नेपालको संविधान अनुकूल भएन।नेपालको संविधानले राष्ट्रपतिलाई कहींकतै स्वविवेकीय अधिकार दिएको छैन।चुनावको मुखमा 'राष्ट्रवादी' उत्तेजना फैलाएर अमूक दलनेतालाई सघाउन खोजेको भए झन् भएन!,' भट्टराईले ट्वीटरमा लेखेका छन्। राष्ट्रपति भण्डारीले प्रमाणीकरणका लागि आएको नेपाल नागरिकता विधेयक २०७९ परिमार्जनका लागि भन्दै १५ बुँदे सन्देशसहित संसदमा फिर्ता गरेकी थिइन्। तर, संसदले संशोधन गर्न आवश्यक नरहेको भन्दै नागरिकता विधेयकलाई जस्ताको त्यस्तै पारित गरिदिएको छ। सो विधेयक छिट्टै राष्ट्रपतिकहाँ प्रमाणीकरणका लागि पठाउने तयारी सरकारको छ। संसदले जस्ताको त्यस्तै प्रमाणीकरणका लागि पठाउने तयारी गरेपछि राष्ट्रपति भण्डारीले छलफल र परामर्शलाई तीव्र पारेकी छन्। सोही क्रममा राष्ट्रपति भण्डारीले बुधबार सुरक्षा अधिकारीहरुसँग भेट गरेकी थिइन्। सोही विषयलाई लिएर भट्टराईले यस्तो प्रतिकृया दिएका हुन्।"
"एक्सनमा उत्रिएका मेयर साहको समर्थन गर्दै कमल थापाले भने,' वेल डन बालेन ! किप इट अप","काठमाडौं: राष्ट्रिय प्रजातन्त्र पार्टी (राप्रपा) नेपालका अध्यक्ष कमल थापाले अनधिकृत संरचना भत्काउन एक्सनमा उत्रिएका काठमाडौं महानगरपालिकाका मेयर बालेन साहको कदमप्रति समर्थन जनाएका छन् । सामाजिक संजाल ट्वीटरमा बिहीबार लेख्दै अध्यक्ष थापाले अवैध संरचना भत्काउने र देशको राजधानी काठमाडौंलाई सफा सुन्दर र स्वच्छ बनाउने काठमाडौं महानगरका मेयर साहको प्रयास प्रशंसनीय भएको बताएका हुन् । उनले तत्काल केही असुविधा भएपनि यसले दीर्घकालमा सबैलाई फाइदा हुने भन्दै यस कार्यमा सबैले सहयोग गर्न आब्हान गरेका छन्। उनले मेयर साहले राम्रो काम गरेकाले उक्त कामलाई निरन्तरता दिन शुभकामना समेत दिएका छन् । उनले लेखेका छन्, 'अवैध संरचना भत्काउने र देशको राजधानी काठमाडौंलाई सफा सुन्दर र स्वच्छ बनाउने मेयर  को प्रयास प्रशंसनीय छ। तत्काल केही असुविधा भएपनि यसले दीर्घकालमा सबैलाई फाइदा हुन्छ । यस कार्यमा सबैले सहयोग गरौं ।   !   काठमाडौं महानगरपालिकाले सोमबारदेखि अनधिकृत संरचना भत्काउन अभियान सुरु गरेको छ। काठमाडौंका मुख्य सहरी क्षेत्रमा अनधिकृत रूपमा बनाइएका संरचना भत्काइएको हो। महानगरले पार्किङ तथा फुटपाथका लागि छुट्ट्याइएको क्षेत्रमा अनधिकृत रूपमा बनाइएका संरचना भत्काउने अभियान सुरु गरेको हो। संरचना भत्काउन महानगरपालिकाका मेयर बालेन्द्र साह (बालेन) आफैं खटिएका छन्। महानगरले मंगलबार सुन्धरास्थित काठमाडौं मल, आरबी कम्प्लेक्स र कोटेश्वर क्षेत्र, दरबारमार्गलगायतका स्थानमा अनधिकृत रूपमा बनाइएको संरचना भत्काएका हुन्। महानगरले विशेष प्रायोजनका लागि अन्डरग्राउन्डको स्वीकृति लिएर पसल वा अन्य प्रयोजनमा प्रयोग गरेका स्थानलाई पनि खाली गराएको छ। महानगरले ३५ दिनअघि नै अनाधिकृत संरचना भत्काउन सूचना जारी गरेको थियो। तर, व्यापारीले अटेरी गर्दै आएका छन्।"
गृहमन्त्री खाण र बेलायती राजदूत पोलिटबीच शिष्टाचार भेट,"काठमाडौं : गृहमन्त्री बालकृष्ण खाणसँग नेपालका लागि बेलायती राजदूत निकोला क्याथरिन पोलिटले शिष्टाचार भेटघाट गरेकी छिन्। गृह मन्त्रालयमा बिहीबार भएको भेटमा दुई देशको आपसी सम्बन्ध थप प्रगाढ बनाउने विषयमा छलफल भएको छ। भेटमा गृहमन्त्री खाणले बेलायतको सहयोगमा सन् २०१४२०२१ सम्म इन्टरग्रेटेड प्रोग्राम फर स्ट्रेन्थिङ अफ सेक्युरिटी एण्ड जस्टिस (आइपीएसएसजे) परियोजना सफलतापूर्वक सम्पन्न गर्न सहयोग गरेकोमा राजदूत पोलिटलाई धन्यवाद दिएका थिए। साथै परियोजनालाई निरन्तरता दिँदै बेलायतको फरेन कमनवेल्थ एण्ड डेभलपमेन्ट अफिस (एफसीडीओ) ले सन् २०२१ को अक्टोबरमै आइपीएसएसजे फेज२ कार्यक्रम गर्न स्वीकृत गरिसकेको सन्दर्भमा नेपाल र बेलायतबीच यस सहयोगलाई कार्यान्वयन गर्न एमओयु हस्ताक्षर गर्ने सम्बन्धमा छलफल भएको थियो। मन्त्री खाणले परियोजनाले पहिलो फेजमा सुरक्षा र न्यायमा जनताको पहुँच बढाउन, लैंगिक हिंसा रोक्न तथा प्रहरी र समुदायको सम्बन्ध थप बलियो बनाउन महत्वपूर्ण भूमिका खेलेको बताए। यसकै निरन्तरता स्वरूप परियोजनाको दोस्रो फेज लागू गर्न आवश्यक एमओयूको मस्यौदामा नेपाल प्रहरीलाई धेरैभन्दा धेरै उपकरण र भौतिक संरचनामा सहयोग गर्ने गरी पुनरावलोकन गर्न नेपाल सरकारले गरेको आग्रहलाई बेलायतले सकारात्मकरूपमा लिएकोमा मन्त्री खाणले राजदूतमार्फत बेलायत सरकारलाई धन्यवाद व्यक्त गरेका थिए। भेटमा बेलायती राजदूत पोलिटले नेपालमा संक्रमणकालीन न्यायबारे चासो व्यक्त गरेका थिए। मन्त्री खाणले राजनीतिक द्वन्द्व व्यवस्थापनका लागि सरकार विभिन्न राजनीतिक समूह र विद्रोहीसँग गरिएका सहमति कार्यान्वयनका लागि प्रतिवद्ध रहेको बताएका थिए। उनले नेत्रविक्रम चन्द विप्लव, जनमत पार्टी र थारु कल्याणकारी सभासँग भएका सहमति कार्यान्वयनको चरणमा रहेको मन्त्री खाणले बताए। सरकार दिगो शान्ति स्थापना, लोकतन्त्रको सुदृढीकरणका लागि विभिन्न राजनीतिक दलहरूसँग सहमति गरिएको र त्यो सहमति कार्यान्वयनको चरणमा रहेको बताए। नेपालको संक्रमणकालीन अवस्थालाई निराकरण गर्न अन्तर्राष्ट्रिय नियोग र विदेशी समुदायले प्रदान गरेको सहयोगको लागि मन्त्री खाणले बेलायती राजदूतलाई धन्यवाद व्यक्त गरे।"
एकीकृत समाजवादीका सुदूरपश्चिमका पूर्वअध्यक्ष शाहीद्वारा पार्टी परित्याग,"धनगढी : नेकपा एकीकृत समाजवादीका सुदूरपश्चिम प्रदेशका पूर्वअध्यक्ष विक्रमबहादुर शाहीले पार्टी परित्याग गरेका छन्। नेकपा एमाले विभाजन भएका बेला उनी माधव नेपाल पक्षमा लागेका थिए। आज एकाबिहानै फेसबुकमा स्टाटस हाल्दै पूर्व अध्यक्ष शाहीले समाजवादी त्याग गरेको घोषणा गरेका हुन्। उनले पार्टी विभाजनले कांग्रेसलगायत पश्चिमा पुँजीवादीहरुलाई फाइदा पुर्याएकाले पछुतो र आत्मग्लानी भएको बताएका छन्। २०५४ सालमा बामदेवले फुटबाट पनि शक्ति प्राप्त हुन्छ, भन्दै पार्टी विभाजन गराए र थुप्रै मान्छेहरु हौसिदै उनी पछि लागे। गत वर्ष पनि पुर्नगठनका नाममा माधव नेपालको नेतृत्वमा पार्टी विभाजन भयो । त्यसको पछि लाग्नेमा म पनि थिए । पार्टी विभाजनले कांग्रेसलगायत पश्चिमा पुजीवादीहरुलाई फाइदा पुर्यायो, त्यसबापत पछुतो र आत्मग्लानी भएको छ फेसबुकमा शाहीले लेखेका छन्। उनले पछिल्ला ५६ महिनादेखि पार्टीको काममा निष्कृय रहेको र आजका मितिदेखि पार्टी छोडेको घोषणा गरेका हुन्। विगत ५६ महिनादेखि नै पार्टी काम छोडेर निष्क्रिय अवस्थामा थिए, आजका मितिबाट म कुनै पनि दलसँग आबद्ध नरहेको घोषणा गर्दछु शाहीले लेखेका छन्।"
"समानुपातिकमा गठबन्धन चाहिँदैन, १५ देखि २० सिट ल्याउँछौंः माधव नेपाल","काठमाडौं : नेकपा एकीकृत समाजवादीका अध्यक्ष माधवकुमार नेपालले आगामी निर्वाचनमा खटिन कार्यकर्तालाई निर्देशन दिएका छन् । पार्टी गठनको एक वर्ष पूरा भएको अवसरमा आयोजित कार्यक्रममा बोल्दै अध्यक्ष नेपालले निर्वाचनमा होमिन कार्यकर्तालाई निर्देशन दिएका हुन् । उनले भने, 'नेपालको राजनीतिमा हाम्रो पार्टीको विशिष्ट महत्व छ । केपी ओली गुट आत्तिएको छ । निर्वाचनबाट जितेर आएर आफ्नो हैसियत देखाउनुपर्नेछ । केपी ओलीको व्यक्तिवादी प्रवत्तीका कारण नेपालमा अनेकौ खालका जटिलता देखा परेको बताए । नेपालले भने, 'क्रान्तिकारीहरु आदर्शप्रति कटिवद्ध हुनुपर्छ । कम्युनिस्ट पार्टी हुनका लागि इमान्दार र कर्तव्यनिष्ठ हुनुपर्छ । गुटबन्दीको महारोग केपी ओलीले नै प्रवेश गराएको उनको भनाइ छ। उनले भने, कम्युनिस्ट आन्दोलनमा गुटवाद र व्यक्तिवाद महारोगको रुपमा फैलिएको छ । कम्युनिस्ट आन्दोलनलाई एकतावद्ध बनाउने सम्भावना राम्रो छ । सम्भावनासँगै चुनौति पनि छ । क्रान्तिकारी व्यवहारबाट मात्रै जनताको विश्वास जित्न सकिने उनले बताए । उनले आधारभूत तहका जनताका समस्याबारे पार्टीले बुझेर समाधानमा केन्द्रित हुनुपर्ने बताए । नेपालले भने, '२७ प्रतिशत उम्मेदवार खडा गर्दा ९ लाख २७ हजार मत पाएका थियौं । शतप्रतिशत उठाएको भए १५ देखि २० लाख मत आउने थियो । चुनावमा समानुपातिक मतका आधारमा पनि हैसियत देखाउन सक्छ । १५ देखि २० सिट समानुपातिकमा आउँछ ।"
"खनालले भने विचार मिल्ने कम्युनिष्टसँग एकता गरौं, जीत सुनिश्चित छ","काठमाडौंः नेकपा एकीकृत समाजवादीका सम्मानीत नेता झलनाथ खनालले विचार मिल्ने कम्युनिष्टहरुसँग एकता प्रकृया अघि बढाउन आवश्यक रहेको बताएका छन् । बिहीबार पार्टी पुर्नगठनको एक वर्ष पुगेको अवसरमा आयोजित कार्यक्रममा बोल्दै सम्मानीत नेता खनालले पार्टीको विजयी सुनिश्चित भएको र त्यसका लागि विचार मिल्ने कम्युनिष्टहरुसँग एकता प्रकृया अघि बढाउनुपर्ने बताएका हुन् । खनालले भने, 'यो पार्टीलाई यो देशको कम्युनिष्ट आन्दोलनको एक मात्र समाजवादी केन्द्रको रुपमा स्थापीत गर्ने पर्यत्न गरौं । समाजवादको विजयी सुनिश्चित छ । दलाल पुजीवादका विरुद्ध एक हुनुपर्ने उनको भनाइ छ। उनले भने, हाम्रो पार्टीको विजयी सुनिश्चित छ । कमीकमजोरीबाट सिकौं । उनले केपी शर्मा ओली गुटमा दक्षिणपन्थी अवसरवाद बढ्दै गएको बताए। आगामी वर्ष वैचारिक, राजनीतिक, संसदीय संघर्षको क्षेत्रमा ठुलठूला उपलब्धी प्राप्त गर्ने लक्ष्य लिएर अघि बढ्नुपर्ने उनको भनाइ छ।"
गठबन्धनमाथि भरोसा गर्दा स्थानीय तह निर्वाचनमा यथार्थ जनमत प्रकट गर्न सकिएन : झलनाथ खनाल,"काठमाडौं : नेकपा एकीकृत समाजवादीका सम्मानीत नेता झलनाथ खनालले स्थानीय तह निर्वाचनमा सत्ता गठबन्धनमाथि भरोसा गर्दा सोचेजस्तो विजयी हाँसिल गर्न नसकेको बताएका छन्। बिहीबार नेकपा एकीकृत समाजवादी,पार्टी पुनर्गठन दिवसको अवसरमा बोल्दै सम्मानीत नेता खनालले स्थानीय तह निर्वाचनमा पार्टीले आफ्नो स्वतन्त्र नीति लिएर अगाडि बढ्न नसक्दा सोचेजस्तो विजयी हाँसल गर्न नसकेको बताएका हुन्। गठबन्धनको भरोसा गरेर अगाडि बढ्न खोज्दा पार्टीको विकास,विस्तार विजयीमा नकारात्मक असर परेको उनको भनाइ छ। उनले भने,' स्थानीय तहको निर्वाचनमा पार्टीले आफ्नो स्वतन्त्र नीति लिएर अगाडि बढ्न नसक्दा तर गठबन्धनमाथि भरोसा गरेर अगाडि बढ्न खोज्दा पार्टीको विकास विस्तार र विजयीमा नकारात्मक असर पर्यो।' उनले गठबन्धनकै कारणले निर्वाचनमा आफ्नो यथार्थ जनमत प्रकट गर्न नसकेको बताए। उनले भने, ' गठबन्धनकै कारण नेकपा समाजवादीले आफ्नो यथार्थ जनमत प्रकट गर्न सकेन। नेकपा समाजवादीजस्ता उदयमान क्रान्तिकारी पार्टीले अत्यन्तै होसियार हुनुपर्छ।' नेता खनालले जनताको इच्छा, आकांक्ष ,भावना र चाहनाअनुसार काम गर्न सकिएन भने पार्टीको विकास अग्रतिर बढ्न नसक्ने बताए।"
"एमाले विचार र सिद्धान्तमा चलेको छैन, विचार बोक्ने संगठन माओवादीमा छ : पुन","काठमाडौं : नेकपा माओवादी केन्द्रका उपमहासचिव वर्षमान पुन अनन्तले एमाले विचार र सिद्धान्तमा नचलेको आरोप लगाएका छन्। बुधबार साँझ राजधानीमा पार्टीको बागमती प्रदेशअन्तर्गतका जिल्ला समन्वय समिति संयोजक र गाउँपालिका नगरपालिका अध्यक्षहरुको संगठनात्मक कार्यशालालाई सम्बोधन गर्दै पुनले एमाले कार्पोरेट हाउस भएकाले नाफा र स्वार्थका लागि चलेको आरोप लगाएका हुन्। अधिकांश एमालेजन पार्टी पार्टीजस्तो नभई कर्पोरेट कम्पनी भएकोबारे जानकार भएपनि नाफाका लागि उनीहरु एमालेमै बसिरहेको उल्लेख गरे । एमालेमा मानिसहरु बसिरहेको विचार र राजनीतिले होइन। ठूलो कर्पोरेट हाउसमा बस्दा फाइदा धेरै हुन्छ। ब्राण्ड बिक्छ, कर्पोरेटमा तलबसुविधा बढ्छ, बोनस पाइन्छ भनेर हो।, पुनले भने, कर्पोरेट हाउसमा कामदारहरु नाफाका लागि मेहेनत गर्छन्, ज्यान दिन पनि तयार हुन्छन्। एमालेका नेता कार्यकर्ता त्यस्तै भएका छन्। उनले माओवादी केन्द्र भने विचार, राजनीति र सिद्धान्त आधारित समाजवादी कार्यदिशा बोकेको पार्टी भएको दाबी पुनले गरे। उनले विचारलाई बोक्न सक्ने संगठन पनि आफूहरुसँग रहेको बताए। पुनले गठबन्धन आवद्ध अरु दललाई बाँडेर बाँकी रहेको सिटमध्ये ६० प्रतिसतमा कांग्रेस र ४० प्रतिसत स्थानमा माओवादीले लिने गरी एकदुई दिनभित्रै सिट बाँडफाँटको टुंगो लाग्ने स्पष्ट पारे। पुनले गठबन्धनले देशलाई राजनीतिक स्थायित्व र समृद्धिको दिशामा अघि बढाउने प्रतिबद्धता व्यक्त गरे।"
७० लाखसहित पक्राउ परेका ६० जुवाडेहरू 'हिरासत'मा नपुग्दै छुटे (भिडियोसहित),"धरान : मोरङको सुन्दर हरैचा नगरपालिका१ स्थित जनक मास्केको संगुर फर्ममा जुवा खेलिरहेका ६० जनाभन्दा बढी जुवाडेलाई प्रहरीले कारबाही नगरी छाडेको छ। बुधबार बेलुका लाखौं रुपैयाँसहित पक्राउ परेका जुवाडेलाई बिना कारबाही छोडिएपछि इलाका प्रहरी कार्यालय बेलवारीका प्रहरी निरीक्षकमाथि प्रश्न उठाइएको छ। बुधबार ३ बजेदेखि मास्केको संगुर फर्ममा जुवाडेहरुले कौडा खेल्न सुरु गरेका थिए। जुवा खेलिरहेका बेला प्रहरी ६ बजेर २० मिनेटमा जुवा खालामा पुगेको थियो। प्रहरी पुग्दा जुवा खालमा करिब ७० लाखभन्दा बढी रकम बोकेका जुवाडेहरु थिए। ६ वटा कार र ३० भन्दा बढी मोटरसाइकल लिएर जुवाडेहरु मास्केको सुंगुर फर्ममा पुगेका थिए। जुवा खालमा ४ जना प्रहरी पुगेपछि 'पैसाको बार्गेनिङ' भएको प्रत्यक्षदर्शीले बताएका छन्। प्रहरी पुग्ना साथ जुवा खेलिरहेका कुमार केसी र जनक मास्के र सुजितकुमार माझीले प्रहरीलाई मोटो रकम दिने भएपछि जुवाडेलाई प्रक्राउ नगरी छाडिएको स्रोतको भनाइ छ। जुवा खेल्न उर्लावारीबाट अर्जुनकुमार तुम्रोकसहित १० जना, विर्तामोडका मोहन उप्रेती, अशोक बराल, डिके चाम्लिङ, विराटनगरबाट कुमार केसीलगायत १२ जना, मोरङ तेतरियाबाट सुजितकुमार माझी, सुन्दरहरैचाका जनक मास्के, सुनसरी बजु गाउँपालिकाका देवनारायाण चौधरीसहित ७ जना, दमकका कर्ण राईलगायतका ६ जना गरी ६० भन्दा बढी जुवाडेहरुले जुवा खेलिरहेका थिए। अर्जुनकुमार तुम्रोकको मंगलबारेसिथ्त घर, मास्केको सुन्दर हरैचास्थित संगुर फर्म र तेतरियाको सुजितकुमार माझीको घरमा प्रहरीकै संरक्षणमा जुवा खेलाउने गरेको प्रहरी स्रोतले जानकारी दिएको छ। बुधबार मास्केको फर्ममा जुवा खेलिरहेको भिडियो प्रहरीले सुरुमा खिचेको थियो। पछि जुवाडेहरुले मोटो रकम दिएपश्चात् प्रहरीले जुवाडेहरुलाई बिना कारबाही छाडेको थियो। जुवा खेलिरहेको भिडियो अन्नपूर्णलाई समाचार स्रोतले उपलब्ध गराएको छ। इलाका प्रहरी कार्यालय बेलवारीका प्रमुख प्रहरी निरीक्षक खगेन्द्र धमलाले जुवा खालबाट ९० हजार रपैयाँ नगद र एउटा कौडा बरामत गरिएको बताए। उनले प्रहरी जुवाखालमा पुग्ना साथ सबै जुवाडे भागेकाले पक्राउ गर्न नसकिएको बताए। मोरङ प्रहरी प्रमुख शान्तिराज कोइरालाले यस विषयमा छानविन गर्ने बताए।"
"मुस्ताङमा दुई रिङरोड निर्माण, ६० प्रतिशत भौतिक प्रगति","जोमसोम : मुस्ताङको दुई स्थानीय तह रिङरोडले जोडिँदै छन्। उपल्लो मुस्ताङको लोमान्थाङ र तल्लो मुस्ताङको घरपझोङ गाउँपालिका रिङरोडले जोडिन लागेका हुन्। गण्डकी प्रदेश सरकार भौतिक पूर्वाधार मन्त्रालयको 'एक निर्वाचन क्षेत्र एक रणनीतिक महत्वको सडक' अन्तर्गत लोमान्थाङ र घरपझोङ गाउँपालिकामा रिङरोड सडक निर्माणको काम द्रुत गतिमा भइरहेको पूर्वाधार विकास कार्यालय मुस्ताङले जनाएको छ। लोमान्थाङ रिङरोड सांसद ईन्द्रधारा बिष्ट र घरपझोङ रिङरोड सांसद महेन्द्रबहादुर थकालीको निर्वाचन क्षेत्र हो। चीनको स्वशासित क्षेत्र तिब्बतसँग सिमाना जोडिएको लोमान्थाङ गाउँपालिकामा सीमावर्ती क्षेत्रका जनताको सहजताका लागि रिङरोड सडक बन्न लागेको हो। सीमावर्ती क्षेत्रको पाँचवटै वडाअन्तर्गत लोमान्थाङ, ढिङ्गर, चुमजुङ, न्याम्डो हुँदै छोसेरको नेचुङ भन्सारसम्मको मुख्य राजमार्ग जोड्ने करिब १० किमी रिङरोड सडकको ठेक्का सम्झौता २०७६ साउन ६ गते भएको थियो। रिङरोडको कार्यसम्पन्न गर्नुपर्ने अवधि १८ महिनाको रहेकामा कोरोना कहर, प्राकृतिक प्रकोप, हिमपात र हिउँदयामको अत्यधिक चिसोका कारण निर्माण कार्यमा बाधा पुगेको पूर्वाधार विकास कार्यालय मुस्ताङका सूचना अधिकारी रविन चोख्यालले उल्लेख गरे। लोमान्थाङ रिङरोडको सडक स्तरोन्नतिको जिम्मा ईमोटल कन्ट्रक्सनले लिएको हो। सुरुवाती सम्झौता अनुसार २०७७ फागुन ६ गते सक्नुपर्ने लोमान्थाङ रिङरोड सडकको पछिल्लो समय चार पटक म्याद थपिसकेको छ। लोमान्थाङ रिङरोडको पछि थपिएको कार्यअवधि चालु वर्षको असोज २८ गते सकिँदै छ। लोमान्थाङ रिङरोडको सुरुवाती लागत सम्झौता २१ करोड १७ लाख रहेकोमा रिङरोडको भेरियसनपछि सम्झौता २४ करोड पुगेको सूचना अधिकारी चोख्यालले बताए। लोमान्थाङ रिङरोडको लागत ३ करोड बढेको हो। महत्वकांक्षी सडकका रूपमा रहेको लोमान्थाङ रिङरोड सडकको भौतिक प्रगति ७० प्रतिशत छ भने वित्तीय प्रगति ६० दशमलव ९० प्रतिशत रहेको पूर्वाधार विकास कार्यालय मुस्ताङले उल्लेख गरेको छ। लोमान्थाङमा रिङरोड सडकको काम सकिएमा ग्रामीण भेकमा जोडिएका स्थानीयको दैनिकी र कृषि उपज सामग्रीको बजारीकरणमा टेवा पुग्ने प्रदेश सांसद ईन्द्रधारा बिष्टले जानकारी दिए। उनले रिङरोडले पालिकाको पाँचवटै जोड्ने भएकाले यातायात तथा खाद्यान्न ढुवानी लगायतमा सुविधा पुग्ने जनाए। यस्तै गण्डकी प्रदेश सरकारअन्तर्गत मुस्ताङको तल्लो क्षेत्र घरपझोङ गाउँपालिकामा पनि रिङरोड सडकको काम भइरहेको छ। घरपझोङको पाँचवटै वडा जोड्ने गरी जोमसोम, ठिनी, ढुम्बा, छैरो र चिमाङ जोड्ने सडक निर्माणको सम्झौता २०७६ असार २६ गते भएको थियो। यो रिङरोडको सुरुवाती सक्नुपर्ने सम्झौता २०७८ असार २५ गतेसम्म थियो। घरपझोङ रिङरोडको पनि कोरोना कहरका कारण निर्माण कार्यमा ढिलाइ हुन पुगेको पूर्वाधार विकास कार्यालय जनाएको छ। यो रिङरोड सडकको पछिल्लो सम्झौता अवधि २०७९ असोज ३० गतेसम्म छ। घरपझोङ रिङरोड सडकको दूरी १० दशमलव ५ किमी छ। जसमध्ये करिब पाँच किमी सडक कालोपत्रे हुनेछ। यसका लागि अहिले सडक ग्राभेल गर्ने काम भइरहेको जनाइएको छ। जोमसोमदेखि ढुम्बातालसम्म कालोपत्रे हुनेछ भने रिङरोडको ६ किमी नयाँ ट्र्याक खुला गर्ने सम्झौतामा उल्लेख भएको कार्यालयकाका सूचना अधिकारी रविन चोख्यालले बताए। बन्दना भगवती जलजला कन्ट्रक्सनले २१ करोड ४३ लाखमा ठेक्का सम्झौता गरेको थियो। रिङरोडको ढुम्बातालदेखि छैरोसम्मको नयाँ ट्रयाक खोल्ने काम भइसकेको छ। पछिल्लो समय रिङरोडको भौतिक प्रगति ६० प्रतिशत र वित्तीय प्रगति ५१ दशमलव ८२ प्रतिशत रहेको जनाइएको छ। मुस्ताङको घरपझोङ रिङरोड विस्तार सकिएमा पालिकाका स्थानीय किसानले उत्पादन गर्ने कृषि उत्पादनको सहज बजारीकरणमा टेवा पुग्ने कार्यालयको भनाइ छ।"
सेवाग्राहीलाई निःशुल्क फोटोकपी,"नुवाकोट : सर्वसाधारणको सुविधाका लागि नुवाकोटको तारकेश्वर गाउँपालिकाले सेवाग्राहीहरूलाई निःशुल्क फोटोकपीको सुविधा दिन सुरु गरेको छ। कार्यालयमा काम लिएर आएका सेवाग्राहीका लागि गाउँपालिकाभित्र निःशुल्क फोटोकपी गर्ने व्यवस्था मिलाएको छ। तारकेश्वर गाउँपालिकाले पालिकाको कार्यालय, विषयगत कार्यालय र सम्पूर्ण वडा कार्यालयहरूको प्रयोजनका लागि निःशुल्क फोटोकपी गर्ने व्यवस्था मिलाइएको अध्यक्ष शिव अधिकारी अविरलको भनाइ छ। यसअघि गाउँपालिकाले पालिकामा नै हेल्थ डेस्क स्थापना गरी सेवा प्रवाह गरेको थियो।"
तडकभडक र खर्चिलो तीज कार्यक्रम गर्नेलाई कारबाही,"झापा : देशभर पछिल्लो समय हरितालिका तीज पर्वको नाममा विकृति विसङ्गति बढ्न थालेको छ। आधुनिक समाजमा तीजको महत्त्वलाई जुन रूपले व्याख्या गरिए पनि पौराणिक कालदेखि चलिआएको धार्मिक परम्परा हो। सृष्टि र समाज चल्नका लागि पूर्वीय मान्यता अनुसार महिलाहरू विवाहपश्चात् आफ्नो श्रीमानको साथमा उसको घरमा बसी बाँकी जीवन बिताउनुपर्ने हुन्छ। यसरी आफू जन्मेको घर परिवारजन, इष्टमित्र र समाज चटक्क छोडी पराई घरमा जीवन बिताउँदा आउने माइतीको यादलाई कमी गर्ने एउटा अवसरको रूपमा तीज पर्व मनाउने चलन छ। तर, अहिले आएर कथित सहर बजारमा साउनको आरम्भसँगै भड्किला तथा उत्ताउला पहिरनसहित दिनहुँ जसो पार्टी प्यालेसमा हुने भोज भतेर, नक्कली नै सही, प्रतिस्पर्धामा महिलाले पहिरने गरगहना, अनावश्यक र अस्वाभाविक शृंगारपटारजस्ता कुराले तीज महिलाको महान् चाड हो भन्ने कुरालाई बिर्साइदिएको पाइन्छ। हुने खानेहरूलाई त यसले राम्रै गर्ला अथवा नराम्रो गरे यसको फल उनैले भोग्लान्। जसले तीजै नआई तीज मनाउँछन्। तर, हुँदा खाने नेपाली समाजका अन्य महिलालाई भने यो अनावश्यक तडकभडक र देखासिकीले नकारात्मक असर पारेको छ। यसै मध्यनजर गरी जिल्ला प्रशासन कार्यालय झापाले ढिलै भएपनि तीज पर्वको नाममा बढेको विकृतिविसङ्गति रोक्न एक्सन लिने भएको छ। प्रशासन कार्यालयले तामझाम, तडकभडक र खर्चिलो हुने गरी तीज कार्यक्रमको आयोजना गरे कानुनबमोजिम कारबाही हुने चेतावनी दिएको छ। प्रमुख जिल्ला अधिकारी छविलाल रिजालले एक सूचना जारी गरी प्रचलित कानुनको विपरीत हुने गरी कोही कसैले अनावश्यक तामझाम, तडकभडक र खर्चिलो हुने गरी तीज कार्यक्रमको आयोजना गरेगराएमा कानुनबमोजिम कारबाही हुने जानकारी दिएका छन्। सामाजिक व्यवहार (सुधार) ऐन, २०३३ र सामाजिक व्यवहार (सुधार) नियमावलीले धार्मिक, सामाजिक तथा सांस्कृतिक पर्वहरू मनाउने विषयलाई व्यवस्थित र नियमित गरेको छ। तसर्थ आफ्नो परम्परा एवं सामाजिक रीतिरिवाजलाई निरन्तरता दिने तथा संवर्द्धन गर्ने बाहेक अन्य कुनै पनि खालका खर्चिला तथा महँगा तीजसँग सम्बन्धित कार्यक्रम सञ्चालन नगर्ननगराउनु हुन सम्पूर्ण जिल्लाबासीहरूमा प्रजिअ रिजालले अनुरोध गरेका छन्। उनले पर्व मनाउने सन्दर्भमा अनावश्यक तडकभडक र फजुल खर्च नियन्त्रण गरी असल संस्कारको विकास गर्दै जाने कार्यमा राजनीतिक दल, नागरिक समाज, पेसागत सङ्घ संस्थाहरू, सञ्चारकर्मीहरू र महिला सञ्जाल तथा सम्पूर्ण जिल्लाबासीहरूबाट सहयोगको अपेक्षा गरेका छन्।"
प्रदेश १ मा ७ सय १४ जना प्रहरी जवान दीक्षित,"विराटनगर : प्रदेश १ प्रहरी तालिम केन्द्र विराटनगर रानीमा बिहीबार ७ सय १४ जना प्रहरी जवान दीक्षित भएका छन। प्रदेश १ प्रहरी प्रमुख डीआईजी सुदीप गिरीको प्रमुख आतिथ्यमा दीक्षान्त समारोहको आयोजना गरी दीक्षित गरिएका प्रहरीमा १ सय ५४ महिला र ५ सय ६० जना पुरुष छन्। प्रहरी जवान १३९ औँ समूहको आधारभूत तालिममा सहभागिता जनाएकाहरुलाई दीक्षित गरिएको हो। २ सय ३४ कार्यदिनको तालिम २०७८ असोज १७ गतेदेखि सुरु भएको थियो। तालिमका क्रममा विराटनगरस्थित तालिम केन्द्रमा ५ सय २४, प्रदेश १ प्रहरी गण रानीमा ९८ र नेपाल प्रहरी विशेष सुरक्षा गण दुहवीमा ९२ जना प्रशिक्षार्थीलाई प्रशिक्षण दिइएको थियो। दीक्षान्त समारोहमा तालिम केन्द्रका सहसमादेशक डीएसपी चुर्तभुज ओझाले तालिम सम्बन्धी प्रतिवेदन प्रस्तुत गरेका थिए। तालिमको दौरानमा प्रशिक्षार्थीहरुलाई नेपाल र नेपाल प्रहरी संगठनको परिचय, सुरक्षा, प्रहरी कार्य तथा अपराध नियन्त्रण, अपराध अनुसन्धान र विद्यामान कानुन, प्रहरी युक्ति तथा कारबाही लगायतका विषयमा प्रशिक्षण दिइएको ओझाले बताए। दीक्षान्त समारोहका अवसरमा तालिम केन्द्रका समादेशक एसएसपी राजेशनाथ बास्तोलाले प्रशिक्षार्थीहरुलाई नेपालको संविधान बमोजिम शपथ ग्रहण गराए। उनले समाज र संगठनले अपेक्षा गरे अनुरुप निष्ठापूर्वक कार्य गर्नुपर्नेमा जोड दिए। तालिमअवधिभर प्रशिक्षार्थीलाई लिइएको चरणगत परीक्षाको प्राप्तांकका आधारमा प्रशिक्षार्थी प्रहरी जवान अच्यूतराज राई सर्वप्रथम भएका छन्। राईसहित विभिन्न ९ वटा विधामा उत्कृष्ट भएका प्रशिक्षार्थी र तालिममा सहभागी प्रशिक्षकलाई डीआईजी गिरीले प्रमाणपत्रसहित नगद पुरस्कारले पुरस्कृत गरे। सर्वप्रथम हुने प्रहरी जवानलाई दर्ज्यानी चिह्न लगाइदिए। समारोहलाई सम्बोधन गर्दै गिरीले चुनौती एवं जोखिमले भरिएको, तर मर्यादित प्रहरी पेशामा प्रवेश गर्न आफ्ना सन्ततिलाई हौसला प्रदान गर्ने अभिभावकप्रति आभार प्रकट गरेका छन्। साथै दीक्षित प्रहरी जवानहरुलाई कार्य सफलताको शुभकामना पनि दिए। कार्यक्षेत्रमा मन वचन र कर्मले निष्ठापूर्वक, इमान्दार र बफादार भई उच्च मनोबलका साथ जनताको सेवामा खटिन उनको निर्देशन छ। मानवअधिकारको उच्च सम्मान गर्दै शासक नभई सेवकका रूपमा कार्यक्षेत्रमा जनताको सेवा गर्नुपर्नेमा गिरीको जोड छ। उनले सिकाइको स्तरलाई परिस्कृत गर्दै अघि बढेर प्रशिक्षणको समयमा सिकेका र भोगेका कुरालाई कार्यक्षेत्रमा राम्रोसँग उतार्ने विश्वास पनि व्यक्त गरेका छन्।"
भूमिहिनको विवरण संकलन,"बैतडी : बैतडीका स्थानीय तहहरूले भूमिहिन दलित, भूमिहिन सुकुम्बासी र अव्यवस्थित बसोबासीको विवरण संकलन गरिरहेका छन्। भूमिहिनहरूलाई जग्गा उपलब्ध गराउन र अव्यवस्थित बसोबासीहरूको व्यवस्थित बसोबासको व्यवस्था गराउन तथ्यांक संकलनको काम भइरहेको भूमि आयोग बैतडीका अध्यक्ष धर्म सिंह ऐरले जानकारी दिए। सबै वडा कार्यालयहरूमा फारामको नमूना पठाइएको र संकलनको काम भइरहेको पाटन नगरपालिकाका प्रमुख प्रशासकीय अधिकृत लक्ष्मी दत्त भट्टले जानकारी दिए। उनीहरूले वडा कार्यालयमा नै आएर फाराम भर्न सक्ने पाटन८ का वडा अध्यक्ष हरिश बिष्टले बताए। भूमि आयोगले जारी गरेको सूचनाका आधारमा संकलनको काम भइरहेको शिवनाथ गाउँपालिकाका प्रमुख प्रशासकीय अधिकृत रघुनाथ अवस्थीले जानकारी दिए। तथ्यांक संकलन गरेर वडाले स्वीकृत गर्ने छ। त्यसपछि गाउँ तथा नगरपालिकाहरूले स्वीकृत गरेर उक्त विवरण भूमि आयोग जिल्ला शाखालाई उपलब्ध गराउने छन्। त्यसपछि भूमि आयोगले आवश्यक प्रक्रिया पुर्याएर पालिकाबाटै प्रमाणीकरण गरी जग्गा उपलब्ध गराउने काम हुने भूमि आयोग बैतडीका अध्यक्ष ऐरले जानकारी दिए। असोज ४ गतेसम्म संकलन गरिसक्न सूचना जारी गरिएको छ। बैतडीमा दशरथचन्द नगरपालिका, डिलाशैनी गाउँपालिका र दोगडाकेदार गाउँपालिकाले भूमि आयोगसँग सम्झौता गर्न बाकी छ। सम्झौताको प्रक्रियामा रहेको पनि ती पालिकाले जनाएका छन्। पञ्चेश्वर गाउँपालिकाले यस अघि नै सम्झौता गरेर संकलन गरिसकेको छ।"
विराटनगरले जारी गर्यो डेढ अर्ब बढी बेरुजु रहेको आर्थिक श्वेतपत्र,"विराटनगर : मोरङको विराटनगर महानगरपालिकाले कूल १ अर्ब ६३ करोड बेरुजु रहेको आर्थिक श्वेतपत्र जारी गरेको छ। बिहीबार एक कार्यक्रमको आयोजना गर्दै महानगरले पछिल्लो पाँच वर्षको श्वेतपत्र सार्वजनिक गरेको हो। महानगरद्वारा जारी श्वेतपत्रमा आर्थिक अनुशासनतर्फ वर्ष २०७४७५ मा ६१ करोड ८९ लाख रहेको महानगरको बेरुजु आव ०७७७८ सम्म आइपुग्दा बढेर १ अर्ब ६३ करोड पुगेको उल्लेख गरिएको छ। श्वेतपत्रमा महानगरको दुरदृष्टिसहित आवधिक तथा क्षेत्रगत योजनाहरूको अभावमा जथाभाबी श्रोत विनियोजन गरिँदा विकासका योजनाहरूमा ठोस उपलब्धी हासिल गर्न नसकिएको बताइएको छ। विगत ५ वर्षमा बजेटको ठूलो आकार घोषणा भएपनि औसतमा कुल बजेटको ४९२० प्रतिशत मात्र खर्च भएको देखिएको छ। जसले विकास निर्माणका कार्यहरू अधुरो भई नगरबासीले पाउने सेवा सुविधा समेत प्रभावित भएको महानगरका प्रमुख नागेश कोइरालाले बताए। यस्तै, महानगरले जारी गरेको श्वेतपत्रमा विपरीत कर्मचारी भर्ना गरिएको विषय समेत उल्लेख गरिएको छ। ओएनएम अवलम्बन नगरी कर्मचारी भर्ना गर्दा हाल महानगरमा ६०९ जनाको जम्बो कर्मचारी संयन्त्र रहेको बताइएको छ। जसमा ३४४ जना अस्थायी र करारका कर्मचारी रहेका छन्। कुल कर्मचारीमध्ये २७६ जना श्रेणीविहीन रहेका छन्। कर्मचारी भर्नाबारे महालेखा परीक्षकको कार्यालयले समेत बेरुजु लेखेको नगरप्रमुख कोइरालाको भनाइ छ। कर्मचारी नियुक्ति मितव्ययी भएर गरिएको छैन। अर्कोतर्फ दक्ष र आवश्यक प्रकृतिको जनशक्तिको अभाव अझै छ,' श्वेतपत्रको सारांश वाचन गर्दै उनले भने, 'कार्यालयहरूमा अधिकृतस्तरका वडासचिव र प्रशासनिक कर्मचारीहरूको अभाव छ।' जारी श्वेतपत्रमा महानगरपालिकाको स्वामित्वमा हाल ६३ बिगाहा ८ कठ्ठा १२ धुर जग्गा रहेको उल्लेख गरिएको छ। तर, साविकमा डङग्राहा र हात्तीमुडामा खरिद गरिएको २५ बिगाहा जग्गाको हालसम्म कुनैः उपयोग नभएको विषय पनि श्वेतपत्रमा समेटिएको छ। महानगरले यसलाई आफ्नो प्रमुख असफलताको रूपमा विश्लेषण गरेको छ। जारी श्वेतपत्रका अनुसार विगत ५ वर्षमा सार्वजनिक तथा पर्ति जग्गाहरू पनि मनोमानीपूर्ण ढङ्गले १६ वटा संघसंस्थाहरूलाई प्रदान गरिएको पाइएको छ। जसमा कुल २ बिगाहा १७ कठ्ठा १८ धुर जग्गा प्रदान गरिएको देखिएको छ। जसको प्रभावस्वरूप भविष्यमा महानगरलाई सार्वजनिक तथा खुला स्थान, पार्क र उद्यानहरूका लागि जग्गाको कमी हुने देखिन्छ। यसैगरी ६२ लाख १५ हजार रुपैयाँमा खरिद गरिएको ब्रुमर पनि सरसफाईमा प्रयोग नगरी सुरुदेखि नै बिग्रेर थन्काइएको विषयलाई पनि महानगरले श्वेतपत्रमा समेटेको छ। तर, पशु बधशाला, विराटनगर चक्रपथ, विमानस्थल विस्तार र आकाशे पुल लगायतका अलपत्र योजनालाई महानगरले श्वेतपत्रमा समेटेको छैन। विगत ५ वर्षमा महानगरले भने ८३ वटा ऐन, नियम, कार्यविधि, दिग्दर्शन तथा निर्देशिका जारी गरेको जनाएको छ। तर, तिनीहरूको संशोधन तथा परिमार्जन गरी समसामयिक कानुन बनाइएको छैन। यसका साथै पछिल्लो ५ वर्षमा महानगरले विभिन्न ठुला लगानीका आयोजनामा जग्गा खरिदका लागि ९ करोड ११ लाख ५३ हजार र विकास निमार्णतर्फ ६ अर्ब ५९ करोड ३७ लाख रुपैयाँ खर्च गरेको जानकारी दिएको छ। यस अवधिमा भने ८२ किलोमिटर सडक कालोपत्रे र ९५ किलोमिटर सडक ग्राभेल भएको बताइएको छ।"
जबरजस्ती करणी गरेको आरोपमा शिक्षक र स्वास्थ्यकर्मी पक्राउ,बैतडी : बैतडीमा जबरजस्ती करणी गरेको आरोपमा शिक्षक र स्वास्थ्यकर्मी पक्राउ परेका छन्। ३५ वर्षीय शिक्षक किशोर जोशीले ट्युसन पढ्न आएकी कक्षा १० मा अध्यानरत किशोरीमाथि जबरजस्तीकरणी गरेको आरोपमा पक्राउ गरिएको हो। यसैगरी सिगास गाउँपालिकाको एक स्वास्थ्य चौकीका इन्चार्ज समेत रहेका २७ वर्षीय अहेव खगेन्द्र धामी पक्राउ परेका छन्। स्वास्थ्य चौकीमा कार्यालय सहयोगीको रूपमा काम गर्दै आएका महिलामाथि जबरजस्ती करणी गरेको आरोपमा पक्राउ गरिएको जिल्ला प्रहरी कार्यालय बैतडीका सूचना अधिकारी एवं प्रहरी निरीक्षक लोकराज जोशीले जानकारी दिए। अहेव धामीलाई गत सोमबार पक्राउ गरिएको हो भने शिक्षक जोशीलाई बिहीबार पक्राउ गरिएको प्रहरी निरीक्षक जोशीले बताए। दुवै घटनाको अनुसन्धान भइरहेको उनले बताए।
छोला र मुरै खाँदा झापाका ३४ विद्यार्थीलाई फुड पोइजन,"झापा : झापाको मेचीनगर नगरपालिका६ स्थित काँकडभिट्टा माध्यमिक विद्यालय अध्ययनरत ३४ जना विद्यार्थी एकै पटक बिरामी परेका छन्। छोला र मुरै खाँदा उनीहरूमा फुड पोइजन भएको हो। विद्यालयमा सञ्चालित क्यानटिन (चमेना गृह)मा खाजा खाएको आधा घण्टापछि विद्यार्थीहरू एकाएक बिरामी पर्न थालेको विद्यालयका प्रधानाध्यापक हरि न्यौपानेले जानकारी दिए। विद्यार्थीहरू बिरामी पर्न थालेपछि उनीहरूलाई तत्काल स्थानीय मेडिकलमा उपचारका लागि लगिएको र थप स्वास्थ्यमा समस्या देखिएपछि मेची अस्पताल ल्याएको प्रधानाध्यापक न्यौपानेले बताए। कक्षा १ देखि ६ सम्मका विद्यार्थीहरू फुड पोइजनको लक्षण देखिएको बताउँदै प्रधानाध्यापक न्यौपानेले भने, 'विद्यार्थीहरूले क्यानटिनमा गएर छोला र मुरै खाएका थिए, टिफिन टाइममा खाजा खाएको केही समयपछि विद्यार्थीहरूको पेट दुख्न थाल्यो।' एकै पटक धेरै विद्यार्थी बिरामी भएर अस्पताल पुगेपछि आकस्मिक कक्षका स्वास्थ्यकर्मीलाई उपचार गराउन सकस भएको थियो। विद्यार्थीहरूलाई आकस्मिक कक्षको भुईँमा राखेर पनि स्वास्थ्यकर्मीले उपचार गराउनु परेको थियो। अस्पतालमा ल्याएपछि अहिले सबै विद्यार्थीको स्वास्थ्य अवस्था सामान्य रहेको अस्पतालका मेडिकल अफिसर कृष्णकुमार शाहले जानकारी दिए। फुड पोइजनको लक्षण खानाको विषाक्तता, प्रदूषित खाने कुराको मात्रा र संक्रमित ब्याक्टेरियाका कारण हुन्छ। त्यसपछि बान्ता हुने, वाकवाकी लाग्ने, पखाला लाग्ने, पेट दुख्ने लक्षण देखिन्छ। अस्पतालमा आएका विद्यार्थीहरूको पेट दुख्ने बाहेक अन्य लक्षण नदेखिएको मेडिकल अफिसर साहको भनाइ छ। सबै विद्यार्थीको स्वास्थ्य अवस्थामा सामान्य छ। उपचारपछि आजै बेलुका डिस्चार्ज गरिदिने उनले बताए।"
सोसेकको २५ वर्षका २५ उपलब्धी,"दैलेख : सामाजिक सेवा केन्द्र (सोसेक) नेपालले २५ वर्षका मुख्य २५ उपलब्धी सार्वजनिक गरेको छ। २०५४ सालमा स्थापित संस्थाले बिहीबार पत्रकार भेटघाट कार्यक्रम आयोजना गरी उपलब्धीहरू सार्वजनिक गरेको हो। संस्थाले स्थापनाको २५ वर्ष पूरा भएको अवसरमा रजत जयन्ती मनाउँदैछ। संस्थाका कार्यवाहक अध्यक्ष मञ्जुकुमारी खड्काले उपलब्धीहरू सार्वजनिक गरेकी हुन्। कर्णाली प्रदेशको दैलेख, सुर्खेत कालिकोट तथा सुदूरपश्चिम प्रदेशको अछाम जिल्लामा कार्यक्षेत्र रहेको संस्थाले 'एक व्यक्ति दुई रुख' को अभियानबाट स्थापित भई दश हजार रूपैयाँबाट क्रियाकलाप सुरु गरेकोमा हाल वार्षिक १२ करोड ७१ लाख रूपैयाँ बराबर बजेटको परियोजना तथा कार्यक्रमहरू सञ्चालन गर्न सफल भएको जनाएको छ। सुरक्षित बर्थिङ सेन्टर स्थापना तथा सञ्चालन गर्ने दैलेखबाट सुरु भएको अभियानपछि नेपाल सरकारले आत्मसाथ गरी सबै बर्थिङ सेन्टर स्थापना गर्ने नीति लिएको, जोखिममा रहेका महिला र बालबालिकालाई लक्षित गरेर एम्बुलेन्स सेवा सञ्चालनलाई मुख्य उपलब्धी ठानेको छ। जोखिममा पछाडि पारिएका समुदाय, महिला र बालबालिका लागि स्थानीय तह र प्रदेश तहमा ऐन, नियम र कार्यविधि निर्माणमा पैरवी, संस्थाको कार्यसमिति र कर्मचारीमा महिलाको सहभागिता ५० प्रतिशत रहनु संस्थाको मुख्य उपलब्धी रहेको कार्यबाहक अध्यक्ष खड्काले बताइन्। उनका अनुसार संस्था विपद् व्यवस्थापनका लागि दैलेख जिल्लामा अगुवाई संस्थाको रूपमा स्थापित भएको छ। समुदायस्तरमा तमाखु विस्थापित गरी जलवायूमैत्री कृषि प्रविधिको प्रर्वद्धन, कोरोना भाइरस रोकथाम, नियन्त्रण एवं सुरक्षाका लागि सहयोग, समन्वय तथा सहकार्य, दैलेख र कालिकोटमा महिला र बालबालिका केन्द्र तथा बाल हेल्पलाइन १०९८ स्थापना र सञ्चालन गर्न सफल हुनु मुख्य उपलब्धी भएको संस्थाले जनाएको छ। 'विहेवारी : २० वर्ष पारी' को नारा र अभियान तथा बाल विवाहविरुद्धको अभियान सञ्चालन, फिरन्ते जाती राउटे समुदायको उत्थानका लागि स्वास्थ्य शिक्षा, पोषण र सरसफाईका लागि योगदान दिइएकोलाई पनि संस्थाको उपलब्धी रहेको खड्काले बताइन्। संस्थाले विपन्न समुदायमा स्वच्छ र सुरक्षित खानेपानीको पहुँचका लागि सहजीकरण गरेको, 'एक घर एक धारा' अभियान अन्तर्गत झण्डै १० हजार धारा निर्माण गरेको, 'मर्यादित महिनावारी' का लागि अभियान निरन्तर सञ्चालन भइरहेको विषयलाई मुख्य उपलब्धीको रूपमा लिएको छ। जातीय भेदभाव तथा छुवाछुत अन्त्यका लागि पहिलो पटक २०५८ मा सहभोज आयोजना तथा विभेद अन्त्यका लागि निरन्तर अभियान सञ्चालन, अर्गागिक कृषि खेतीका लागि सहयोग तथा सहजीकरण, संस्था स्थापनादेखि हालसम्म एक हजार तन सय बढी व्यक्तिहरूलाई प्रत्यक्ष रूपमा रोजगारी प्रदान र दक्ष जनशक्ति उत्पादन पनि उपलब्धी हो। एक जिल्लाबाट ६ वटा जिल्लामा कार्यक्षेत्र विस्तार, कृषि तथा गैरकृषि व्यवसायिक उद्यमबाट ६ हजार ५ सय युवाहरूका लागि रोजगारी सिर्जना, समुदाय स्तरमा गठित समूहहरूमा २ करोड बढी बचत रकम संकलन तथा परिचालनमा सहयोग गरेको संस्थाले जनाएको छ। सुरुवातदेखि हालसम्म २० वटा बढी अन्तराष्ट्रिय संस्थासँग साझेदारी गर्न सफल भएको, दैलेख जिल्लालाई अनिवार्य आधारभूत शिक्षा, विद्यालय शान्ति क्षेत्र कार्यान्वयन, र साक्षर जिल्ला घोषणामा सहयोग तथा सहजीकरण गर्नुका साथै खुला दिशामुक्त एवं पूर्ण खोप तथा पोषणका लागि निरन्तर गरेको कार्यपनि संस्थाले मुख्य उपलब्धीको रूपमा सार्वजनिक गरेको छ। कार्यबाहक अध्यक्ष खड्काका अनुसार संस्थाले बहुअपाङ्गता भएका बालबालिकालाई घरमै विद्यालय कार्यक्रम सञ्चालन गरिरहेको छ। उनका अनुसार यौनिक तथा लैङ्गिक अल्पसंख्यक समुदायको अधिकारका सवालमा कर्णाली प्रदेशमै पहिलो पटक कार्यक्रम सञ्चालन गरिएको छ। यो समुदायका बालबालिका तथा वयस्कहरूलाई सामाजिक सुरक्षा भत्ताको लागि स्थानीय सरकारसँग पैरवी गरी नेपालमै पहिलो पटक गुराँस गाउँपालिकाबाट मासिक २ हजार भत्ता उपलब्ध गराउन सहजीकरण गरिएको कार्यलाई संस्थाले मुख्य उपलब्धीको रूपमा सार्वजनिक गरेको छ। विद्यालयहरूमा बालमैत्री बसाई व्यवस्थापनमा सहयोग तथा सहजीकरण, बालमैत्री वडा तथा स्थानीय तह बनाउन कार्य गरेको, स्थानीय तहमा बालबालिकासँग सम्बन्धित नीति नियम कार्यविधि, ऐन निर्माण सहजीकरण तथा प्रकाशनमा सहयोग र बाल कोष स्थापना गरी जोखिममा रहेका बालबालिकाहरूको संरक्षण तथा शिक्षामा सहयोग गरिएको संस्थाले जनाएको छ। संस्थाले दिगो विकास लक्ष २०३० अनुसार विभिन्न कार्यक्रम तथा परियोजनाहरू सञ्चालन गरिरहेको कार्यबाहक अध्यक्ष खड्काले बताइन्। सार्वजनिक विवरण अनुसार सोसेक नेपालले २५ वर्षको अवधिमा दैलेख जिल्ला लगायत सुर्खेत, कालिकोट, अछाम तथा सल्यान जिल्लाहरूमा संचालित विभिन्न परियोजना तथा कार्यक्रमहरूबाट एक लाख नौ हजार पाँच सय ९० घरधुरी लाभान्वित भएको छन्। तीन लाख ५२ हजार दुई सय ७० पुरुष र तीन लाख ६६ हजार छ सय ४० महिलासहित सात लाख १८ हजार नौ सय १० जना जनसंख्या लाभान्वित भएको संस्थाले जनाएको छ। स्वास्थ्यको क्षेत्रमा लाभान्वित घरधुरी संख्या पाँच हजार चार सय ८० रहेको संस्थाले जनाएको छ। संरक्षणमा आठ हजार चार सय ८०, जीविकोपार्जनमा ६५ हजार सात सय ५०, जलवायू परिवर्तनमा पाँच हजार चार सय ८०, खानेपानी तथा सरसफाईमा १० हजार नौ सय ६०, शिक्षामा २१ हजार नौ सय १० घरधुरी लाभान्वित भएको कार्यबाहक अध्यक्ष खड्काले बताइन्। २५ वर्षको अवधिमा संस्थाद्धारा सञ्चालित परियोजना तथा कार्यक्रमबाट करिब एक अर्ब बढी खर्च बजेट खर्च भएको उनले बताइन्। २५ वर्षको अवधीमा सञ्चालित ठूला परियोजना तथा कार्यक्रमहरू ४४ वटा छन् भने विभिन्न विकास साझेदार तथा आन्तरिक कोषबाट सञ्चालित साना कार्यक्रम तथा परियोजनाहरू एक सय बढी रहेको विवरण संस्थाले सार्वजनिक गरेको हो। संस्थाले आत्मा साक्षी राखी मन बचन् र कर्मले सेवा गरौँ भन्ने मूल नारासहित सामाजिक समानता, जनसहभागिता, पारदर्शिता र तटस्थताको मूल्य र मान्यता राखेको कार्यकारी प्रमुख तथा संस्थापक अध्यक्ष हिरासिंह थापाले बताए। संस्थाले स्थापनाकालदेखि महिला र बाल अधिकारका सवालहरूलाई उच्च प्राथमिकताका र संवेदनशिल भई विभिन्न विकास साझेदार संस्थाहरूको सहकार्यमा महिला, बालबालिका, लोपोन्मुख जाति राउटे तथा पछाडी पारिएका समुदायका अधिकारका लागि एकीकृत विकासको अवधारणमा विभिन्न गतिविधि गर्दै आएको कार्यकारी प्रमुख थापाको भनाइ छ। '"
वित्तीय पहुँच नहुँदा मिटरब्याजीबाट पीडित : कार्यदल,"परासी : जनचेतनासँगै वित्तीय पहुँच नहुँदा धेरै जना मिटरब्याजीबाट पीडित हुन परेको कार्यदलले निष्कर्ष निकालेको छ। मिटरब्याजी अपराध नियन्त्रणका उपायहरू सिफारिस गर्न सरकारले गठन गरेको कार्यदलले नवलपरासीका मिटरब्याजी पीडित र सरोकारवालाहरूसँग गरेको छलफलपछि वित्तीय पहुँच नहुँदा पीडितहरू साहु महाजनकाहाँ जानुपर्ने परिस्थिति सिर्जना भएको प्रारम्भिक निष्कर्ष निकालेको हो। छलफलपछि कार्यदलका संयोजक भीष्म भुसालले गाउँघरमा वित्तीय संस्थाको पहुँच नहुनु र तत्काल रकम आवश्यक पर्ने भएकाले चर्को ब्याजमा रकम लिनुपर्ने बाध्यात्मक परिस्थिति सृजना गरेको प्रारम्भिक अध्ययनले देखाएको बताए। यसअघि कार्यदलले काठमाडौंमा आन्दोलनरत मिटरब्याजी पीडितहरूसँग छलफल गरेको थियो। उजुरी परेका जिल्लाहरूमा पुगेर पीडित र सरोकारवालाहरूसँग छलफल गर्ने क्रममा नवलपरासीबाट सुरु गरिएको उनले बताए। 'हामीले काठमाडौंमा आन्दोलनरत मिटरब्याजी पीडितहरूसँग दुई चरणमा छलफल गर्यौं। यहाँ पनि पीडितहरू, जनप्रतिनिधि, वित्तीय संस्था र अन्य सरोकारवालाहरूसँग छलफल गर्यौं। सबै तिरबाट ऋणीलाई कसरी शोषण गरेका रहेछन् भन्नेबारे बुझ्यौं,' उनले भने। मिटरब्याजीहरूको सम्पर्क जान नदिने वातावरण बनाउन वित्तीय संस्थाको सहज पहुँच पुर्याउन पनि उनले सुझाव दिए। गाउँघरमा देखिने यस्ता समस्या समाधानका लागि स्थानीय तहहरूसँग समन्वय गरी परामर्श लिएर प्रक्रिया अघि बढाउनुपर्ने आवश्यक रहेको पनि उनले औलाए। कार्यदलसँग पीडितहरूले २६ लाख रुपैयाँ तिनुपर्नेमा ५३ लाखको कागज बनाएर घरबास नै उठीबास गराएको प्रमाण पेश गरेका थिए। दृष्टिबन्धकबाट लिएको रकम तिरिसक्दा पनि मालपोतमा गएर फुकुवाको माग गर्दा साहुले आजभोली भन्दै २३ वर्ष कुराउने र त्यसको पनि ब्याजको स्याज माग्ने गरेको बताएका थिए। कार्यदल समक्ष पीडितहरूले दृष्टिबन्धक भन्दै छिनुवा पास (जग्गा नामसारी) गर्ने र पछि जग्गा नै अर्कैलाई बेचेर उठीबास गराउने गरेको बताएका थिए। पीडित किसानको दृष्टिबन्धक र तमसुक खारेज हुनुपर्ने, कानुनविपरीत ब्याज लिएकाले ऋण तिर्न नपर्ने गरी सरकारले घोषणा गर्नुपर्ने, सम्पूर्ण मिटरब्याजी र उनीहरूका परिवारको सम्पत्ति सिआईबीद्वारा सम्पत्ति जाँच हुनुपर्ने पीडित किसानहरूले कार्यदल समक्ष माग राखेका थिए। मिटरब्याजीविरुद्ध नवलपरासीमा १ सय ११ उजुरी परेको प्रमुख जिल्ला अधिकारी श्रवण कुमार पोखरेलले बताए। यसअघि २५ वटा उजुरी परेकोमा २० वटा समाधान भएको र पाँचवटा मिल्न नसकेकाले कानुनी प्रक्रियामा लैजान लागिएको उनले बताए। जिल्लामा परेका उजुरीउपर सम्बन्धित पक्षलाई बोलाएर छलफल गराउने र सहमति हुन नसके कानुनी प्रक्रिया अघि बढाउने प्रजिअ पोखरेलले बताए। गृहमन्त्रालयका सहसचिव भुसालको संयोजकत्वमा गठित ६ सदस्यीय कार्यदलले नवलपरासीको सुस्ता र प्रतापपुरमा गएर सुझाव र पीडितका समस्या बुझेको थियो। नवलपरासीका सुझाव र गुनासा सुनेर सकेको कार्यदलले अब उजुरी परेका बढी जिल्लामध्ये मधेस प्रदेशमा पुगेर आफ्नो काम अघि बढाउने भुसालले बताए। मिटरब्याजीबाट पीडितहरूले भदौ ५ गतेभित्र जिल्ला प्रशासनमा गएर उजुरी दिने व्यवस्था गरेपनि अहिले जहिलेसुकै दिने व्यवस्था गरेको छ। भदौ ५ गतेभित्र देशभरबाट कुल १९ सय ३७ उजुरी परेको संयोजक भुसालले बताए। कार्यदल पुगेपछि जिल्लामा रहेका पीडितहरूले कार्यदलमा पीडितको प्रतिनिधित्व नभएकाले कार्यदल नै खारेज गरी उच्च स्तरीय न्यायिक समिति गठन हुनुपर्ने भन्दै कालोझण्डा र नारबाजी गरेर विरोध प्रदर्शन गरेका थिए।"
अल्फा बिटामा डोजर चलाएपछि बालेनले भने मैले के बिराएँ,"काठमाडौं : काठमाडौं महानगरपालिकाका मेयर बालेन्द्र साह (बालेन)ले अल्फा बिटा भत्काएर आफूले केही नबिराएको बताएका छन्। अल्फा बिटाको संरचनामा बिहीबार डोजर चलाएका मेयर बालेनले सामाजिक सञ्जालमा लेखेका छन्, 'उहाँले आफ्नै नक्सा मलाई माग्नुभयो। मैले अफिस गएर नक्सा र डोजर लिएर गए। मैले के बिराएँ।' ३५ दिने सूचना टास गर्दा पनि अल्फा बिटाले अनधिकृत संरचना नहटाएपछि बालेन बिहीबार बिहान बानेश्वर पुगेका थिए। अल्फा बिटाका सञ्चालकले बालेनसँग नक्सा छ भन्दै प्रश्न गरेपछि उनले झपार्दै 'नक्सा मसँग हुन्छ तपाइँसँग हुन्छ' भन्दै प्रतिप्रश्न गरेका थिए। त्यसपछि फर्किएका बालेन नक्सा र डोजरसहित अल्फा बिटा पुगेका थिए। उनले अवैधानिक रुपमा बनाइएका संरचना आफैँले हटाइदिन अपील गरेका छन्। उनले नक्साभन्दा बाहिर गएर कुनै पनि संरचना नबनाउन आग्रह गरेका हुन्। 'अब उपरान्त यस्तो गर्न नपरोस्। सबैले आफैँ बुझेर अवैधानिकरुपमा बनाइएको संरचना हटाइदिनुहोला नक्सा जसरी पास भएको छ, त्यहीअनुसार बनाइ दिनुहोला,' उनले भनेका छन्। काठमाडौं महानगरपालिकाले बुधबार सुनधाराको काठमाडौं मल, न्युरोडको आरबी कम्पलेक्स, दरवारमार्गगलायत क्षेत्रमा रहेका अवैध संरचनामाथि डोजर चलाएको थियो।"
विपद् सम्बन्धी योजना निर्माण गर्ने प्रतिबद्धता,"उदयपुर : उदयपुरका स्थानीय तहले विपद् सम्बन्धी ऐन, कानुन तथा विभिन्न योजनाहरू निर्माण गर्ने प्रतिबद्धता जनाएका छन्। योजना नहुँदा विपद् व्यवस्थापनमा समस्या आउने भएकाले स्थानीय तहले उक्त प्रतिवद्धता जनाएका हु्न्। उनीहरूले विपद् न्युनीकरणका लागि थुप्रै योजनाहरू बनाउन बाँकी देखिएकाले आगामी दिनमा त्यस्ता कार्यलाई प्राथमिकतामा राखेर काम गर्ने बताए। विपद् व्यवस्थापन कार्यलाई तदारुकता दिन यहाँका जनप्रतिनिधि र सरोकारवालाहरूलाई स्थानीय विपद् जोखिम व्यवस्थापन सम्बन्धी तालिम सञ्चालनको क्रममा उक्त कुरा बताएका हुन्। जिल्लाका पाँचवटा स्थानीय तहको सहयोगमा नवप्रभात नेपालले जनप्रतिनिधि र सरोकारवाला व्यक्तिहरूलाई तीन दिनको तालिम दिएको हो। तालिममा स्थानीय तहमा विकासमा विपद् व्यवस्थापन मूल प्रवाहीकरण, विपद् व्यवस्थापन समितिको काम, कर्तव्य, अधिकार र भावि योजनासम्बन्धी छलफल गरिएको नवप्रभातका अध्यक्ष दुर्गानन्द चौधरीले जानकारी दिए। त्यसैगरी पालिकामा विपद् सम्बन्धी ऐन, नियम तथा विभिन्न कार्यविधि तथा योजना निर्माण, राहत वितरणका लागि स्फेयर मापदण्ड कसरी बनाउने सम्बन्धी उनीहरूलाई जानकारी गराइएको चौधरीले बताए। विपद् विज्ञ खिलाराज दाहाल र संस्थाका अध्यक्ष चौधरीलेले सहजीकरण गरेको उक्त तालिममा बेलका, त्रियुगा नगरपालिका, ताप्ली, उदयपुरगढी, लिम्चुङबुङ गाउँपालिकाका जनप्रतिनिधि तथा अन्यको उपस्थिति रहको थियो। कार्यक्रममा बोल्दै जिल्ला विपद् व्यवस्थापन समितिका सदस्य सचिव बिनोदकुमार पोखरेलले विपद् जुनसुकै बेला पर्न सक्ने भएकाले पूर्वयोजना बनाउन जरुर रहेको बताए। उनले विपद्को तत्काल सामना गर्ने गरी त्यहीँ किसिमका नीति, नियम र कार्यक्रम बनाउनुपर्ने बताए।"
वडा कार्यालयका लागि २४ लाखको जग्गादान,महोत्तरी : गौशाला नगरपालिकामा वडा कार्यालय निर्माणका लागि एक व्यक्तिले निःशुल्क जग्गादान गरेका छन्। गौशाला नगरपालिका वडा नं १२ एघार नम्बर टोलका राजकुमार महतोले वडा कार्यालयको भवन निर्माणका लागि २ कट्ठा जग्गादान गरेका हुन्। साविकको वडा कार्यालय भन्दा उत्तरतर्फको बाटोमा पर्ने उब्जाउ २ कट्ठा जग्गा निःशुल्क रूपमा प्रदान गरेको जग्गादाता राजकुमार महतोले बताए। जग्गाको नामसारी केही दिनमा गरेर वडा कार्यालयलाई हस्तान्तरण गरिने महतोले जानकारी दिए। जग्गा प्राप्तिका लागि अबको केही दिनमा प्रक्रियागत रूपमा अगाडि बढ्ने वडा नं १२ का वडाअध्यक्ष कुशेश्वर सिंह कुशवाहाले बताए। जग्गा अभावमा वडा कार्यालय सञ्चालनका लागि मुश्किल हुने गरेकाले अब जग्गा प्राप्ति भएपछि भवन निर्माणका लागि बाटो खुलेको वडाअध्यक्ष कुशवाहाले जानकारी दिए। चलनचल्ती अनुसार सो जग्गाको मूल्यांकन करिब २४ लाख बराबर रहेको छ।
गाउँमा व्यवस्थित विद्युतीकरण,"नुवाकोट : सर्वसाधारणको सुविधाका लागि नुवाकोटको बेलकोटगढीमा ग्रामीण विद्युतीकरण सुरु भएको छ। सो स्थानमा फलामे पोल र नयाँ ट्रान्समिटरसहितको ग्रामीण विद्युतीकरण भइरहेको छ। बेलकोटगढी नगरपालिका ५, ६ र ७ नं वडा हुँदै नगरपालिकाको केन्द्र बाघखोरसम्म लाइन विस्तार भइरहेको हो। सबै वडामा नियमित, सुरक्षित र व्यवस्थित रूपमा विद्युत् पुर्याउने लक्ष्य अनुसार काम सुरु भएको कार्यालयले जनाएको छ। बेलकोटगढी नगरपालिकाको सबै घरमा सुरक्षित रूपमा बिजुली पुर्याउने लक्ष्य अनुसार लाइन विस्तार भइरहेको प्रमुख प्रशासकीय अधिकृत सुर्यदर्शन रेग्मीले जानकारी दिए। उनका अनुसार मेयर जगतवहादुर गुरुङलगायतका जनप्रतिनिधिको सक्रियतामा नगरबासीलाई बिजुलीको उज्यालोमा राख्ने काम हुँदैछ। सो नगरपालिकाको सबै वडामा यसअघि विद्युत् लाइन पुगेपनि व्यवस्थित नभएको स्थानीय बताउँछन्। कतै बाँसको लौरो गाडेर, कतै काठको खम्बा गाडेर विद्युतीकरण गरिएकोमा अहिले पक्की फलामे पोल र नयाँ ट्रान्समिटर सहितको व्यवस्थित विद्युतीकरणको कार्य भरहेको मेयर गुरुङले बताए। उनका अनुसार यसअघि, बेलकोटगढी नगरपालिकामा अव्यवस्थित विद्युतीकरण भएका कारण जनधनको क्षति भइरहेको थियो। नेपाल विद्यत प्राधिकरण नुवाकोट वितरण केन्द्रको सहकार्यमा व्यवस्थित र पक्की पोलमार्फत विद्युतीकरणको काम भरहेको हो। बेलकोगढी नगरपालिका७ स्थित थालडाँडामा हालसम्म बिजुलीको लाइन नपुगेपनि केही दिनमै पुर्याउने योजना छ।"
अल्फा बिटामा डोजर चल्यो (फोटो फिचर),काठमाडौं : नयाँ बानेश्वरस्थित अल्फाबिटाले अनधिकृतरुपमा बनाएको संरचना काठमाडौं महानगरपालिकाले भत्काएको छ। नक्साविपरित संरचना बनाएको भन्दै महानगरपालिकाका मेयर बालेन्द्र साहको नेतृत्वको संरचना भत्काएको हो। अल्फाबिटाले अनधिकृतरुपमा फार्मेसी सञ्चलान गर्दै आएको थियो। ३५ दिने सूचना टाँस गर्दा पनि संरचना हटाउन नमानेपछि बालेन्द्र दलबलसहित बिहीबार अल्फाबिटा पुगेका थिए। त्यहाँ पुग्दा सञ्चालकले नक्सा देखाउन आग्रह गरेका थिए। मेयर बालेन्द्रले नक्सा मसँग हुन्छ कि तपाइँसँग हुन्छ भन्दै सञ्चालकलाई प्रतिप्रश्न गरेका थिए। त्यसको केहीबेरमै नक्सा र डोजरसहित बालेन्द्र अल्फाबिटा पुगेका थिए। महानगरको निर्देशनमा पार्किङको लागि बनाइएको भुइँतल्ला खालीसमेत गरिने भएको छ। तस्बिरहरु : दीपेन श्रेष्ठ
उदयपुरमा निर्वाचन गतिविधि सुरु,"उदयपुर : मंसिर ४ गते हुने प्रतिनिधि सभा सदस्य र प्रदेश सभा सदस्य निर्वाचनलाई निष्पक्ष बनाउन जिल्ला निर्वाचन कार्यालय उदयपुरले निर्वाचन सम्बन्धी गतिविधि सुरु गरेको छ। कार्यालयले मतदाता नामावलीमा भएका त्रुटिलाई सुधार गर्न दाबीविरोध अद्यावधिक कार्य सुरु गर्न जिल्लास्थित राजनीतिक दल र सरोकारवाला निकायसँग छलफल गरेको हो। खासगरी बसाइसराई र विवाह गरी अन्यत्र गएकाहरूको दोहोरो मतदाता नामावली हुन सक्ने अवस्थालाई मध्यनजर गरी कार्यालयले एक व्यक्ति एक ठाउँ मतदाता नामावली कार्यक्रमलाई अघि सारेको हो। त्यसैगरी मतदाता नामावली सच्याउने, हटाउने, दाबी विरोध, उजुरी लगायतका कार्यलाई पनि समयसिमा तोकेको छ। आयोगले देशैभरी भदौ १२ गतेदेखि १९ गतेसम्म मतदाता नामावलीमा भएका त्रुटि सच्याउने, नाम हटाउने, उजुरी दिने लगायतका अभियान सञ्चालन गर्ने जिल्ला निर्वाचन अधिकृत खेमराज कोइरालाले जानकारी दिए। मृत्यु भएकाहरूको लगत कट्टा नहुँदा निर्वाचनका बेला झुक्याएर अर्को व्यक्तिले मतदान गर्न सक्ने भएकाले त्यस्ता क्रियाकलापलाई रोक्न दाबी विरोध कार्यक्रम ल्याइएको बताए। मृत्यु भएका, विवाह गरी गएका, बसाइँसराई, नागरिकता त्याग गरेकाहरूको लगत कट्टा नहुँदा निर्वाचनको निष्पक्षतामाथि नै प्रश्नचिन्ह उठ्ने गरेकाले समयमा नै मतदाता नामावलीमा दावीविरोध कार्यक्रम सुरु गरिएको उनले बताए। त्यसका लागि स्थानीय तहका वडा कार्यालय सूचना टाँस गर्ने र त्यसअवधिमा सप्रमाण आएका दाबी विरोधका आधारमा एक व्यक्तिको एक ठाउँ मात्र कायम हुने गरी नामावाली अद्यावधिक गरिने उनले बताए। कार्यक्रममा बोल्दै जिल्ला न्यायाधीश कृष्णप्रसाद सुवेदीको लोकतन्त्रको सुन्दर पक्ष भनेकै निर्वाचन भएकाले यसलाई व्यवस्थित र मर्यादित बनाउनुपर्ने सुझाव दिए। उनले निर्वाचनलाई निष्पंक्षता बनाउने जिम्मा सबै पक्षको भएकाले सहयोग गरिदिन आग्रह गरे। कार्यक्रममा प्रमुख जिल्ला वीरेन्द्रकुमार यादवले मतदाता नामावली अध्यावधिकका लागि मतदातालाई जागरुक बनाउन राजनीतिक दल र सञ्चारकर्मीलाई आग्रह गरे। कार्यक्रममा बोल्ने वक्ताहरूले स्थानीय तहको निर्वाचनमा मतदाता नामावलीमा गम्भीर त्रुटि रहेको बताए। उनीहरूले एकपटक फोटोसहितको मतदाता नामावली बनाएर मतदान गरिसकेको व्यक्ति यसपपटक मतदाता नामावली नभएका कारण बञ्चित हुन् पुगेको बताए।"
पछिल्लो २४ घण्टामा देशभर १३ वटा विपद्का घटना,"काठमाडौं : पछिल्लो २४ घण्टामा देशका विभिन्न स्थानमा १३ वटा विपद्का घटना भएका छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार यी घटनामा सात जना घाइते भएका छन्। पाँचवटा चौपाया क्षति भएको छ। प्राधिकरणले सार्वजनिक गरेको विवरण अनुसार पहिरो, आगलागी र जनावरको आक्रमणमा परी सात जना घाइते भएका हुन्। घटनाबाट ३१ लाख ३० हजार रुपैयाँ बराबरको क्षति भएको छ।"
पैसा लिएर १८ दिनपछि सामान दिने व्यापारी छुटाउन नाराबाजी,"विराटनगर : शंकास्पद कारोबार गरेको आरोपमा सोधपुछका लागि नियन्त्रणमा लिइएका रुबी इन्टरप्राईजेजका सञ्चालकको पक्षमा स्थानीयले नाराबाजी गरेका छन्। स्कीमको नाममा स्क्याम चलाएको आशङ्काको भरमा सञ्चालकलाई प्रहरी सोधपुछका लागि नियन्त्रणमा लिइएपछि स्थानीयले सोको बिरोध गरेका हुन्। बिहीबार विराटनगर महानगरपालिकाका मेयर नागेश कोइरालाको कार्यकक्षमा पुगेर उनीहरूले पसल सञ्चालकको रिहाइको माग गरेका छन्। अग्रिम भुक्तानी लिएर समयमै सामान डेलिभरी दिइरहेको अवस्थामा पनि महानगरले जबरजस्ती पसलमा ताला लगाएर सञ्चालकलाई प्रहरीको जिम्मा लगाइदिएको स्थानीयको आरोप छ। पसल सञ्चालकको तत्काल रिहाइका साथै आफूहरूको अग्रिम भुक्तानी समेत सुरक्षित हुनुपर्ने उनीहरूले बताएका छन्। व्यावसायिक दृष्टिकोणले अनुचित र असम्भव देखिने आकर्षक छुटसहित कारोबार सञ्चालन गरेको उजुरीका आधारमा विराटनगर५ भृकुटी चोकस्थित रुबी इन्टरप्राईजेजका सञ्चालक भारतको तामिलनाडुका साराभानाभावानन्दनलाई प्रहरीले सोधपुछका लागि नियन्त्रणमा लिएको थियो। गत मंगलबार प्रहरी नियन्त्रणमा परेका उनीमाथि कम्पनीको उत्पादन बिक्री गर्ने प्रयोजनका निम्ति महानगरको इजाजत विपरीत विधुतीय उपकरण तथा घरायसी सामानको खरिदबिक्री गरेको आरोप छ। व्यवसाय आशङ्काको घेरामा परेपछि सञ्चालकलाई मात्र सोधपुछका लागि नियन्त्रणमा लिइएको महानगरका प्रमुख नागेश कोइरालाले बताए। उनले नगरबासीको लगानी सुरक्षित होस भन्ने उद्देश्यका साथ आवश्यक सर्तकता अपनाइएको जानकारी दिए। उनले भने, 'व्यापारी भारतीय हुन्। भोलिका दिनमा केही तलमाथि भयो भने के गर्ने? झन चाडपर्व नजिकिँदै छ। त्यसैले समयमै सचेत हुन हामीले आवश्यक कदम चालेका हौं।' स्थानीयको विरोधपश्चात हाल महानगरले रुबी इन्टरप्राईजेजमार्फत् सामान अर्डर गरेका सर्वसाधारणलाई विवरण र बिलसहित टिपोटका लागि जिल्ला प्रहरी कार्यालय पठाइदिएको छ। सुरुमै पुरै भुक्तानी लिएर ५० प्रतिशत छुटसहित १८ दिनपछि मात्र सामान डेलिभरी दिने व्यवसायिक योजना शंकास्पद देखिएपछि गत आइतबार केही स्थानीयले महानगरमा उजुरी गरेका थिए। २०७८ चैत्रमा रुबी इन्टरप्राईजेजले महानगरबाट विधुतीय सामग्री बिक्रीवितरण गर्ने भनेर इजाजत लिएको थियो। तर, स्थानीयको उजुरीका आधारमा मंगलबार भएको महानगरको अनुगमनमा रुबी इन्टरप्राइजेजले इजाजतपत्र विपरीत घरायसी सामग्रीदेखि भान्साका भाँडाकुडा र साइकलसमेत ५० प्रतिशत छुटमा बिक्री गरिरहेको पाइएको थियो। रुबीको उक्त कारोबार शंकास्पद देखिएपछि सञ्चालकलाई नियन्त्रणमा लिएर हाल सोधपुछ भइरहेको मोरङ प्रहरीले जनाएको छ।"
आज मेघ गर्जनसहित पानी पर्ने,"काठमाडौं : देशभर आंशिकदेखि सामान्य बदली रही बिहीबार केही स्थानमा मेघ गर्जनचट्याङसहित हल्कादेखि मध्यम वर्षा हुने भएको छ। जल तथा मौसम विज्ञान विभागका अनुसार देशभर आंशिकदेखि सामान्य बदली रही सुदूरपश्चिम र मधेस प्रदेशका एकदुई स्थानमा र बाँकी प्रदेशका थोरै स्थानमा मेघ गर्जनचट्याङसहित हल्कादेखि मध्यम वर्षाको सम्भावना छ। रातको समयमा पहाडी भूभागमा आंशिकदेखि सामान्य बदली रही अन्य भूभागमा आंशिक बदलीदेखि सामान्यतया सफा भई प्रदेश नं १, बागमती र गण्डकी प्रदेशका केही स्थानमा र बाँकी प्रदेशका एकदुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना छ। शुक्रबार देशभर आंशिकदेखि सामान्य बदली रही प्रदेश नं एक, बागमती र गण्डकी प्रदेशका केही स्थानमा तथा बाँकी प्रदेशका थोरै स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको विभागले जनाएको छ। मौसम पूर्वानुमान महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम २० दशमलव पाँच डिग्री र अधिकतम तापक्रम ३१ दशमलव शून्य डिग्री सेल्सियस रहेको छ। त्यस्तै आज सबैभन्दा कम जुम्लाको न्यूनतम तापक्रम १६ दशमलव एक डिग्री र सबैभन्दा बढी दिपायलको अधिकतम तापक्रम ३६ दशमलव शून्य डिग्री सेल्सियस रहेको छ।"
अनधिकृत संरचना तत्काल हटाउन पुन: निर्देशन,"काठमाडौं : काठमाडौं महानगरपालिकाका मेयर बालेन्द्र साहले अनधिकृतरुपाम राखेका पसललगायत संरचना तत्काल हटाउन पुन: निर्देशन दिएका छन्। मेयर साहले काठमाडौंको बानेश्वर, बिजुलीबजार क्षेत्रमा पुगेर अनधिकृतरुपमा राखेका पसललगायतका संरचना तत्काल हटाउन पुन: निर्देशन दिएका हुन्। नक्सापासमा रहेको मापदण्ड विपरीतको संरचना हटाउने अभियानलाई तीव्र पारेको महानगरले बिहीबार विभिन्न स्थानमा पुगेर अनाधिकृत संरचना हटाउन पुन: निर्देशन दिएको हो । यसअघि महागरले अनाधिकृत संरचना हटाउन ३५ दिने सूचना निकालेको थियो । तर, केहि व्यापारिहरुले अटेर गरेपछि महानगरले डोजर लगाएर नै अनाधिकृत संरचना हटाउन थालेको छ । महानगरको उक्त कदमप्रति केहिले तीव्र असन्तुष्टि पोखेका छन् । व्यापारिहरुले महानगरको ३५ दिने सूचनाबारे घरबेटीले आफूहरुलाई जानकारी नै नगराएकाले केहि दिनको म्यान दिन आग्रह गरेका थिए । त्यस्तै, बिहीबार बिजुलीबजारमा रहेको अल्फाबिटा कम्प्लेसको निरीक्षण गर्ने क्रममा बालेन्द्र साह र कम्प्लेसका प्रतिनिधिबीच भनाभन नै भएको थियो । एउटा प्रयोजनका लागि बनाइएको संरचना अर्को प्रयोजनमा प्रयोग भएको भन्दै महानगर एक्सनमा उत्रेको हो ।"
साहसी आमा : जसले चितुवाको मुखबाट छोरा खोसिन्,तनहुँ : जिल्लाको बन्दीपुर गाउँपालिका१ बानियाटारमा बुधबार साँझ सुवास परियारका तीन वर्षीय छोरा सुलभ परियारलाई चितुवाले आक्रमण गरी सख्त घाइते बनाएको छ । साँझ करिब ५ बजेको समयमा सोही ठाउँका हेमबहादुर रानाको खसीलाई चितुवाले आक्रमण गरी घाइते बनाएपछि बालक परियारलाई समेत चितुवाले आक्रमण गरेको थियो । रानाले होहल्ला गरेपछि भागेको चितुवाले पुनः गाउँमा पसेर बालकलाई आक्रमण गरेको थियो । साँझ करिब ६ बजेको समयमा घरको पिँढीमा खेलिरहेका उनलाई चितुवाले तानेर लगेको जानकारी पाएको डिभिजन वन कार्यालयका प्रमुख कोमलराज काफ्लेले बताए। परियारलाई लैजान थालेपछि उनकी आमा लक्ष्मी पनि चितुवाको पछिपछि कुदेकी थिइन् । करिब ५० मिटर टाढा पुगेर छोरालाई खोसेर ल्याउन सफल भएकी स्थानीय प्रत्यक्षदर्शी वासु पन्थले जानकारी दिइन्। घाइते परियारको बन्दीपुर गाउँपालिका४ डुम्रेस्थित मोती हेल्थ क्लिनिकमा प्राथमिक उपचार गरिएको थियो । उनलाई थप उपचारका लागि चितवन मेडिकल कलेज भरतपुर पठाइएको गाउँपालिकाका निवर्तमान अध्यक्ष पूर्णसिं थापाले जानकारी दिए। परियारको घाँटी तथा शरीरका अन्य भागमा घाउ रहेको छ । केही महिनाअघि मात्रै बन्दीपुर१ का ५ वर्षीय सुप्रिम बगालेको चितुवाको आक्रमणमा परी मृत्यु भएको थियो । उक्त घटनामा एक बालिकासहित दुईजना चितुवाको आक्रमणबाट घाइते भएका थिए । रासस
विस्थापितले पाए दुई वर्षपछि जग्गा,"संखुवासभा : सिलिचोङ गाउँपालिका१ बेसिन्दा संखुवासभाकाका पहिरो विस्थापित परिवारलाई जग्गा बाँडफाँड गरी हस्तान्तरण गरिएको छ। २०७७ साल असार २७ गते राति गएको पहिरोबाट विस्थापित ९२ परिवार मध्ये ५५ परिवारलाई खाँदबारी नगरपालिका७ मा जग्गा व्यवस्थापन गरिएको हो। विस्थापित ५५ परिवारलाई संयुक्त रूपमा जग्गा पास गर्दै बुधबार जग्गा बाँडफाँड गरि हस्तान्तरण गरिएको छ। गाउँ नै बग्ने गरि गएको पहिरोको कारण विस्थापित भएकाहरूलाई पुनर्वास हुन चाहेको ठाउँ रोज्न लगाईएको थियो। ९२ मध्ये ५५ परिवारले पुर्नस्थापनाका लागि खाँदवारी रोजेका थिए। खाँदवारी नगरपालिकाको उपप्रमुखको संयोजकत्वमा गठन भएको जग्गा ब्यवस्थापन समितिले निशुल्क तथा सशुल्क जग्गा दिन चाहनेहरूबाट विवरण संकलन गरि सबैभन्दा राम्रो मानिएको खाँदवारी ७ भैरे डाँडाको जग्गा छनौट गरिएको थियो। समितिले खाँदबारी नगरपालिका७ स्थित भैरे डाँडामा ५५ परिवारको लागि ६९ रोपनी जग्गा १ करोड ३० लाखमा खरिद गरिएको हो। भुगर्वविदहरू तथा प्राविधिकहरूको प्रतिवेदनपछि जिल्ला विपत व्यवस्थापन समिति जग्गा खरिद गरि पिडित परिवारलाई हस्तान्तरण गरेको छ। जिल्ला विपत व्यवस्थापन समिति, खाँदबारी नगरपालिका र सिलिचोङ गाउँपालिकाले संयुक्त रूपमा विस्थापित परिवारहरूलाई गोलाप्रथा गरि जग्गा बाँडफाँड गरिएको प्रमुख जिल्ला अधिकारी नुरहरी खतिवडाले बताए। जग्गाको लालपुर्जा संयुक्त नाममा भए पनि घर निर्माणको लागि कित्ताकाट गरि प्रत्येक परिवारलाई वितरण गरिएको हो। जग्गा बाँडफाँड सँगै पहिलो चरणमा अस्थाई टहरा बनाउन ५० हजार रूपैयाँ र घर बनाउन तीन किस्तामा ५ लाख रूपौयाँ दिने व्यवस्था कार्यविधीमा रहेको प्रमुख जिल्ला अधिकारी खतिवडाको भनाई छ। घर निर्माणको लागि १३ हजार ५ सय ६३ दशमलव ६९ बर्गमिटर छुट्टाईएको छ भने बाँकी रहेको खेत र जंगल पछि बाँडफाड गरिने समितिले जनाएको छ। पहिरो पिडितहरू गोलाप्रथाबाट जग्गा छान्दै। पहिरो विस्थापितहरूलाई मनसुनजन्य विपद प्रभावितहरूलाई पुनस्र्थापना गर्ने सम्बन्धी कार्यविधि अनुसार बजेटको ब्यवस्थापन गरि जग्गा खरिद तथा घर निर्माण गर्न लागिएको हो। सो कार्यविधी अनुसार संघीय सरकारले ६०, प्रदेशले ३० र स्थानीय सरकार सिलिचोङ गाउँपालिकाले १० प्रतिशत लगानी गरेको छ। घर निर्माणको लागि सिलिचोङ गाउँपालिकाले आफ्नो दायित्वमा परेको १० प्रतिशत रकम जिल्ला विपद ब्यवस्थापन कोषको खातामा जम्मा गरिकेको र संघ तथा प्रदेश सरकारमा बजेट माग भईसकेको समेत प्रजिअ खतिवडाले बताए। पहिरो गएकै स्थानमा दुई वर्ष सम्म जोखिममोलेर बस्तै आएका पहिरो पिडितहरू जग्गा पाएपछि खुशि छन्। सरकारले निशुल्क जग्गा उपलब्ध गराए पनि अब घर कहिले बन्ला भन्ने चिन्ता सुरुभएको पीडित धनशंकर राईले बताए। सरकारले घरबनाउने जग्गा मात्र दिएको र अव त्यस स्थानमा बसेर कसरी जिविकोपार्जन गर्ने भन्ने बारे सोच्नु पर्ने वोलाभएको उनको भनाई छ। बेसिन्दामा रहेको खेतिपाती सबै छाडेर सरकारले एउटा घर बनाउन दिएको जग्गा के खाएर बस्ने। धनशंकर भन्छन्। सरकारले बास बस्ने स्थान उपलब्ध गराए सँगै रोजगारीका लागि पनि सोच्नु पर्ने नरेन्द्र कुमार राईको भनाई छ। खेतीपाती गर्ने जमिन नभए पनि रोजगारीका लागि केही व्यवस्था गरिदिए फेरी गाउँनै पर्किनु पर्ने अवस्था नआउने नरेन्द्र बताउँछन्। पहिरो विस्थापित ९२ परिवार मध्ये २५ घरधुरीलाई सिलिचोङ गाउँपालिकाको चित्रे गाउँमा र चेप्चेवाका १२ घरलाई बखल्टुममा स्थानन्तरण गरिएको छ। चित्रेमा ५१ दशमलब ५ रोपनी ७० लाख र बखल्टुममा १७ दशमलब ५ रोपनीे ३४ लाखमा खरिद गरि पहिरो विस्थापितको नाममा संयुक्त रजिस्ट्रेशन पास गरिएको छ। उक्त जग्गा चाँडै बाँडफाँड गरिने तयारी रहेको सिलिचोङ गाउँपालिका अध्यक्ष भुपालराज मेवाहाङले बताए। जिल्ला विपत् व्यवस्थापन समितिले गएको गत फागुन २९ गते जग्गा खरिद गर्ने निर्णय गरेपछि प्रकृया अगाडी बढेको थियो। संघीय सरकार, प्रदेश सरकार र गाउँपालिकाले बजेट व्यवस्थापन गरि जग्गा खरिद गरिएको थियो। पहिरोले सिंगो गाउँ नै बगाएपछि बेसिन्दा र चेप्चेवाका नागरिकहरू विस्थापित बनेका थिए। पहिरोमा परि ११ जना अझै वेपत्ता छन्। विस्थापितहरूको खोजी गर्ने क्रममा थप एक जनाको मृत्यू भएको थियो। पहिरोबाट विस्थापितहरूलाई नजिकैको चित्रे र सिसुवाटार बुधबारेमा अस्थायी रूपमा राखिएको थियो।"
धुलिखेलबाट सालकको खपटासहित ३ जना पक्राउ,"काभ्रे : धुलिखेल नगरपालिका ४, २८ किलो चोकबाट प्रहरीले सालकको ९ किलो खपटासहित ३ जनालाई पक्राउ गरेको छ। बुधबार नेपाल प्रहरीको केन्द्रीय अनुसन्धान ब्यूरो (सीआइबी) को टोलीले सूचनाको आधारमा धुलिखेल २८ किलोबाट उनीहरुलाई पक्राउ गरेको प्रहरीले जनाएको छ । सीआइबीले काभ्रेको महाभारत गाउँपालिका वडा नम्बर ७ घर भएका २५ वर्षीय विमान स्याङतान, रोशी गाउँपालिका वडा नम्बर ७ घर भएका २६ वर्षीय सुरज मगर र सिन्धुलीको सुनकोशी गाउँपालिका वडा नम्बर ७ घर भएका ४९ वर्षीय गोविन्द सेन्चुरीलाई पक्राउ गरेको हो।"
विराटनगरमा दुई जनाको मृत्यु,विराटनगर : दुर्घटनामा परेर र करेन्ट लागेर विराटनगरमा बिहीबार दुई जनाको मृत्यु भएको छ। मृत्यु हुनेमा एक जना वृद्धा महिला र एक पुरुष छन्। कोसी लोकमार्गअन्तर्गत विराटनगर महानगरपालिका३ खारजीमा अटो टेम्पोले बिहान ८:४० बजेतिर ठक्कर दिँदा सडक क्रस गर्दै गरेकी वृद्धा महिलाको मृत्यु भएको छ। उत्तरबाट दक्षिणतर्फ आउँदै गरेको प्रदेश १००२ ह ३९२ नम्बरको अटोको ठक्करबाट विराटनगर१२ की ७७ वर्षीया हिमा निरौलाको मृत्यु भएको मोरङ ट्राफिक प्रमुख प्रहरी निरीक्षक राजकुमार कार्कीले जानकारी दिए। उनका अनुसार दुर्घटनामा परेर गम्भीर घाइते भएकी उनको उपचारका क्रममा मोरङको बूढीगंगास्थित विराट शिक्षण अस्पतालमा बिहान ११:४० बजेतिर मृत्यु भएको हो। दुर्घटनामा अटो चालक सुनसरीको इटहरी उपमहानगरपालिका१० का ३८ वर्षीय गौरब कुरुम्वाङ पनि सामान्य घाइते भएका छन्। चालकको विराटमै उपचार भइरहेको छ। त्यस्तै विराटनगर११ रामपुर चोकस्थित एउटा कपडा फ्याक्ट्रीमा कार्यरत एक जनाको करेन्ट लागेर मृत्यु भएको छ। केशरी निपेट वर्कशप कपडा फ्याक्ट्रीमा मिस्त्रीका रूपमा कार्यरत विराटनगर१ पोखरियाका ५५ वर्षीय लालबिहारी कामतको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार काम गर्ने क्रममा बिहान १०:३० बजेतिर मेसिनबाट अचानक करेन्ट लागेर कामत गम्भीर घाइते भएका थिए। उपचारका क्रममा कोसी अस्पतालमा बिहान ११:१० बजेतिर मृत्यु भएको डीएसपी श्रेष्ठको भनाइ छ। घटनाका बारेमा अनुसन्धान सुरु गरिएको प्रहरीले जनाएको छ।
दुर्गन्धित उद्योग व्यवस्थापन गर्न माग,"ढल्केवर (धनुषा) : धनुषाको मिथिला नगरपालिकामा मापदण्डविपरीत सञ्चालित उद्योगहरू व्यवस्थित गर्न माग गरिएको छ। सिंगो बस्ती र विद्यालयको बीचमा मापदण्ड विपरीत सञ्चालनमा रहेका दुर्गन्ध फैलाउने उद्योगलाई मापदण्डभित्र ल्याएर व्यवस्थित गर्न माग गरिएको हो। मिथिला उद्योग वाणिज्य संघको अगुवाइमा स्थानीयहरूले सरोकारवाला निकायहरूमा ज्ञापन पत्र बुझाएका छन्। मिथिला उद्योग वाणिज्य संघका अध्यक्ष तेजनारायण साह (सन्तोष)को नेतृत्वमा स्थानीयले मिथिला नगरपालिका, वडा कार्यालय, इलाका प्रहरी कार्यालय र सम्बन्धित उद्योगलाई ज्ञापन पत्र बुझाएका हुन्। झण्डै दुई सयको हस्ताक्षरसहित बुझाइएको ज्ञापन पत्रमा शिक्षित, निरोगी जीवन र स्वच्छ वातावरणमा बाँच्न पाउने मानव जीवनको नैसर्गिक अधिकार रहेको उल्लेख छ। तर, त्यसको ठीक उल्टो मानव जीवनमा प्रत्यक्ष असर पुग्ने गरी मिथिला नगरपालिका६ ढल्केवरस्थित श्रीराम जानकी प्लाष्टिक उद्योग र पशुपति प्लाइ बोर्ड उद्योग सञ्चालनमा रहेको जनाएको छ। विद्यालय र बाक्लो मानव बस्तीको बीचमा सञ्चालित उक्त प्लाष्टिक उद्योगले प्लाष्टिक उत्पादनका लागि उद्योगबाट सञचालनको क्रममा निस्किएको गन्धले विद्यालयमा अध्ययनरत विद्यार्थी, शिक्षक र वरपर बस्तीका मानिसहरूको जनजीवन निकै कठिन अवस्थामा पुगेको ज्ञापन पत्रमा भनिएको छ। सो गन्धले निकट भविष्यमा विद्यार्थी, शिक्षक र वरपरका मानिसहरूमा श्वासप्रश्वाससम्बन्धी रोग र नाकले कुनै गन्ध थाहा नपाउने रोग लगायतका अन्य विभिन्न रोग लागेर विभिन्न समस्याहरू आउन सक्ने र उनीहरूको भविष्यमा नराम्रो असर पर्ने भएकाले शीघ्र गहिरो छलफल गरी निश्कर्षमा पुग्न सरोकारवालाहरूलाई ज्ञापन पत्रमार्फत आग्रह गरेका छन्। उनीहरूले दुईवटा विकल्पसमेत अघि सारेका छन्। 'या त उद्योगको नजिकबाट विद्यालय र मानव वस्ती सार्नुपर्यो वा उद्योगलाई उचित स्थानमा पर सार्नुपर्यो भन्ने हामीले विकल्पका रूपमा दुई वटा प्रस्ताव अघि सारेका छौं,' मिथिला उद्योग वाणिज्य संघका अध्यक्ष साहले भने 'जसरी भएपनि व्यवस्थित हुनुपर्यो। नागरिक स्वस्थ भए नगर स्वस्थ रहने हो। यहाँ प्रदूषणमुक्त वातावरण निर्माण होस् भन्ने हाम्रो मुख्य चाहना हो।' यस्तै, पशुपति प्लाई उद्योगले पनि उद्योग सञ्चालनको क्रममा दैनिक प्रयोगमा आउने आगोको बोइलरबाट निस्किएको धुलो र धुवाँबाट वरपरका बसोबासीको जीवनयापनमा नराम्रो प्रभाव परिरहेको र उद्योगको अगाडि सडकको पेटिमा उद्योगबाट निस्कने दुर्गन्धित फोहोर र फोहोर पानी जथाभावि फ्याकिरहेको कारणले वरपरको वातावरण नै दुर्गन्धित भएको ज्ञापन पत्रमा उल्लेख छ। पशुपति प्लाई उद्योगले कामदारहरूलाई श्रम ऐन अनुसार प्रति घण्टा वा दैनिक पाउनुपर्ने ज्याला आधाभन्दा पनि कम ठेकेदारमार्फत भुक्तानी गरेर श्रमशोषण गरिरहेको समेत खुलाएको छ। उद्योगहरूलाई मापदण्डभित्र ल्याएर व्यवस्थित गर्नुपर्ने, दाउराबाट चल्ने बोइलरलाई हटाई इलेक्ट्रिक बोइलर राख्न लगाई नगरपालिकाको सदरमुकाम ढल्केवरलाई सफा, सुन्दर र स्वस्थ नगर बनाउन सरोकारवाला निकायहरूलाई ज्ञापन पत्रमार्फत अनुरोध गरिएको मिथिला ब्याडमिन्टन क्लबका अध्यक्ष सन्तोष कुमार महतोले जनाए। बुधबार मिथिला नगरपालिकाका मेयर महेन्द्र महतो, वडा नं ६ का वडाध्यक्ष नन्दकिशोर यादव, इलाका प्रहरी कार्यालय ढल्केवरका प्रहरी निरीक्षक रामसागर सिंह, रामजानकी प्लाष्टिक उद्योगका प्रबन्धक विनोद कुमार सिंह र पशुपति प्लाइबोर्ड उद्योगका प्रबन्धक मुकेश सिंहलाई ज्ञापन पत्र बुझाएको मिथिला उद्योग वाणिज्य संघका महासचिव दीपक लामाले जानकारी दिए। जिल्ला प्रशासन कार्यालय र मधेस प्रदेशको उद्योग मन्त्रालयमा पनि ज्ञापन पत्र बुझाउने तयारी रहेको उनले जनाए।"
ठेकेदारको अटेरीले सडक बेहाल,"फिदिम : निर्माण कम्पनीको अटेरिपनका अगाडि नेपाल सरकार निरीह देखिएको छ। पाँचथर, इलाम र धनकुटालाई जोड्ने राँकेरवि६ नम्बर बुधबारे सडक कालोपत्र गर्ने जिम्मा पाएको भारतीय निर्माण कम्पनी एप्को इन्फ्रान्ट सामु सरकार निरीह देखिएको हो। उक्त सडक कालेपत्रका लागि तत्कालीन प्रधानमन्त्री केपी ओलीले २०७५ पुष २० गते सडक उद्घाटन गरेका थिए। काम नगरी समय गुजार्ने उक्त निर्माण कम्पनीलाई सरकारले काम लगाउन त सकेन। कारबाही गर्नसमेत डराएको छ। हालसम्म निर्माण कम्पनीले काम गर्ने तदारुकतासमेत देखाएको छैन। पाँचथर र इलामको सीमावर्ती बजार राँकेदेखि छ नम्बर बुधबारे हुँदै धनकुटाको भेडेटार जोड्न १०३ किलोमिटर सडक कालोपत्र गर्ने चार वर्षे म्याद गुज्रेको हो। यो सडक प्रभावशाली भनिएका नेता, मन्त्री र पूर्वमन्त्रीको निर्वाचन क्षेत्रमा पर्छ। नेकपा (एमाले) संसदीय दलका उपनेता सुवासचन्द्र नेम्वाङ, पूर्वभौतिक पूर्वाधार, यातायात तथा सहरी विकासमन्त्री वसन्त नेम्बाङ र १ नम्बर प्रदेशका आर्थिक मामिला तथा योजनामन्त्री इन्द्र आङ्बोको निर्वाचन क्षेत्रमा पर्छ। सरकारसँग २०७५ सालमा उक्त कम्पनीले कालोपत्र गर्ने सम्झौता गरेको थियो। २०७८ मंसिरभित्र काम सक्नुपर्ने सम्झौतामा उल्लेख छ। काम गर्ने समय गुज्रिसक्दा १८ प्रतिशत मात्र कामको प्रगति भएको छ। निर्माण कम्पनीले सुरुआतदेखि नै काममा आलटाल गर्दै आएको थियो। पटकपटक ताकेता गर्दासमेत काम अगाडि बढाउन निर्माण कम्पनीले चासो देखाएन, पूर्वमन्त्री वसन्त नेम्बाङले भने काम नगर्ने निर्माण कम्पनीलाई कारबाही गरेर विकल्प खोज्नु जरुरी छ। तर, कारबाही गर्न सकिएन। आफू विभागीय मन्त्री रहँदा ठेकेदार कम्पनीका जिम्मेवार पक्षसँग संवादसँगै भारतीय दूतावासमार्फत काम अगाडि बढाउँदासम्म निर्माण कम्पनीले नटेरेको नेम्बाङले बताए। कालोपत्रका लागि ३ अर्ब ६५ करोड ८४ लाख ९५ हजार ५७२ रुपैयाँ लगानी छ। जसमध्ये भारतको ८७ प्रतिशत लगानी छ। भारतीय बैंकको लगानी भएकै कारण निर्माण कम्पनीलाई कारबाही गर्न नसकिएको एमाले संसदीय दलका उपनेता सुवास नेम्वाङले बताए। सडक कालोपत्रका लागि भारतको ठूलो लगानी भएकाले भारतीय कम्पनीलाई कारबाही गर्न कठीन छ, उनले भने, भारतको लगानी स्वीकार गरेर भारतीय कम्पनीलाई कालोपत्र गर्न जिम्मा दिनु नै हाम्रो कमजोरी भयो। निर्माणको जिम्मा पाएको ४४ महिनामा जम्मा १८ प्रतिशत मात्र कामको प्रगति देखिएको छ। निर्माण कम्पनीले सन् २०२४ सम्मका लागि समय माग गरेको छ। निर्माण कम्पनीले म्याद थपका लागि पहल गरिरहेको छ, सडक डिभिजन कार्यालय इलामका प्रमुख विदुर पोख्रेलले भने, कम्पनीको अटेरिपनका कारण सडको अवस्था झन् बेहाल बनेको हो। ठेक्का लिएर कामै नगर्दा सडकको अवस्था झन बिग्रिएको छ।समय गुज्रिसक्दा वित्तीय प्रगति १७ प्रतिशत र भौतिक प्रगति १९ प्रतिशत मात्रै भएको पोख्रेल बताउँछन्। सम्झौता सकिँदासम्म न्यूनतम ३० प्रतिशत काम सकिएको भए मात्र म्याद थप गर्न मिल्छ, पोख्रेलले भने, मापदण्डअनुसार काम नभएकाले म्याद थप्न नमिल्ने अवस्था छ। सडकको मूल्यांकन र अनुगमनको जिम्मा कन्सलटेन्ट कम्पनी सिम्याटले पाएको छ। उक्त कम्पनीका इन्जिनियर स्वागत महर्जनका अनुसार काम नगर्ने भारतीय कम्पनीलाई कारबाही गर्न सरकारले अहिलेसम्म ठोस कदम चालेको छैन। निर्धारित समयमा काम नसकिए पहिलोपटक म्याद थप्न ३० प्रतिशत काम गरेकै हुनुपर्छ, महर्जनले भने, हालसम्म कामको प्रगति १८ प्रतिशत मात्र छ। काममा ढिलाइ हुनुमा कोभिड१९ र बेमौसमी झरीले बाधा पुर्याएको इन्फ्रान्टका प्रोजेक्टर म्यानेजर राजु सिंहको भनाइ छ। पाँचथर, इलाम, मोरङ र धनकुटालाई सडक मार्गबाट जोड्ने उद्देश्यअनुसार ३ दशकअघि सुरु भएको यो सडक अझै पूरा हुन सकेन। पटकपटक ताकेता गर्दासमेत काम अगाडि बढाउन निर्माण कम्पनीले चासो देखाएन काम नगर्ने निर्माण कम्पनीलाई कारबाही गरेर विकल्प खोज्नु जरुरी छ, तर कारबाही गर्न सकिएन राँके बजारदेखि सुरु भएर देउराली, घुर्बीसे पञ्चमी, सप्तमी, रवि, चिसापानी, पञ्चमी, कम्फुटार, लेकगााउ, छ नम्बर बुधबारे, सौरे, मुढेबास, समिया, चौकीभञ्ज्याङ, राजारानी, डाँडाबजार ओख्रे र नाम्जे हुँदै कोसी राजमार्गको धरान धनुकटा सडकखण्डमा पर्ने भेडेटारमा पुगेर सडक टुंगिन्छ। अहिले सडकको ब्याक कटिङ गरेर छाडिएको छ । रिटर्निङ वाल लगाउने र ग्याबिन तारजाली बुन्ने काम अलपत्र छ। माटो खनेर छोडिएकाले सडक हिलाम्मे छ। सामान्य पानी पर्नासाथ लेदो माटो र पानी जमेकाले अधिकांश स्थानमा सवारी साधनहरू फस्ने गरेको छ। सडकको दुरावस्थाकै कारण मोरङ र धनकुटाका सीमावर्ती क्षेत्रमा पर्ने पाँचथरको मिक्लाजुङ गाउँपालिका र फाल्गुनन्द गाउँपालिकाका मानिसहरू प्रभावित भएका छन्। यो ठाउँमा जेठको पहिलो सातादेखि सवारीसाधान आवतजावतमा समस्या छ।"
उदयपुरको दमौति सदरमुकामसँग जोडियो,"उदयपुर : नगरपालिका भएर पनि विकास निर्माणले पछि परेको उदयपुरको त्रियुगा नगरपालिका५ दमौति बिहीबारदेखि सदरमुकामसँग जोडिएको छ। सानो पानी पर्दासमेत सम्पर्क विच्छेद भएर बस्नु पर्ने दमौतिबासीको बाध्यता देउरी खोलामा पुल निर्माणसँगै टरेको हो। पुल नभएकै कारण स्थानीयबासी दुई घण्टाको पैदलयात्रा गरी छिमेकी जिल्ला सप्तरीबाट गाढी चढेर सदरमुकाम आउनुपर्ने बाध्यता थियो। स्थानीयको समस्यालाई मध्यनजर गर्दै प्रदेश सरकारको ४ करोड ३४ लाख ६४ हजार २ सय ५२ रुपैयाँको लगानीमा देउरी खोलामा पुल निर्माण गरिएको हो। प्रादेशिक सडक पुल सहयोग एकाइ इटहरीको प्राविधिक सहयोगमा निर्मित पुल ७१ मिटर लम्बाइ, १० मिटर चौडाइ र तीनवटा स्पान रहेको पुर्वाधार विकास कार्यालय प्रमुख जितेन्द्रकुमार कर्णले बताए। उनका अनुसार २०७७ जेठ २ गते ठेक्का सम्झौता भई २०७८ चैत २१ गते निर्माण सम्पन्न भएको हो। ६ करोड ११ लाख ५१ हजार २ सय ७२ अनुमानित बजेट रहेको पुल निर्माणको जिम्मा प्रतिस्पर्धाबाट पवित्रा निर्माण सेवा त्रियुगा नगरपालिका ११ ले २९ प्रतिशत कम मुल्यमा लिएको उनले बताए। बिहीबार पुलको उद्घाटन गर्दै सडक पूर्वाधार तथा शहरी विकास मन्त्री हिमाल कार्कीले स्थानीयको माग र आवश्यकतालाई मध्यनजर गरी पुल निर्माण गरिएको बताए। उनले तीनै तहको सरकारसँग समन्वय गरी जिल्लाको विकास निर्माणलाई अघि बढाइएको बताए। 'पछिल्लो समय संघीयताको अभ्यास अनुरूप बनेको प्रदेश सरकारको औचित्य छैन, संसदहरू भत्ता खाएर बस्छन भन्ने जस्ता सामाजिक सञ्जाल, नेताहरूको भाषण प्रति कटाक्ष गर्दै मन्त्री कार्कीले भने, 'सबै सांसद र सबै प्रदेशलाई एउटै डालामा राखेर नहेर्न अनुरोध गर्दछु।' स्थानीय सरकार सानातिना र संघीय सरकार ठुला योजनामा अल्झिरहेको परिस्थितिमा जनतामा मध्यम प्रकृतिका विकास निर्माणका काम प्रदेश सरकारबाट भएको उनले स्पष्ट पारे। उनले संघीयताको मर्म र भावनाविपरीत बहस नगर्नसमेत अनुरोध गरे। उनले थपे, 'होल केही सांसदहरू कामै नगरी बसेका होलान, कुनै प्रदेश विकासका हिसाबले पछि परेको होला, तर हाम्रो प्रदेश अरु भन्दा अब्बल छ र केही गरेका छौं।' कार्यक्रममा प्रदेशसभा सदस्य संजा दनुवार, संविधान सभा सदस्य शान्तिदेवी चौधरी, जिल्ला समन्वय समितिका प्रमुख गौरबहादुर विक, त्रियुगा नगरपालिकाका नगर प्रमुख बसन्तकुमार बस्नेत, वेलका नगरपालिकाका नगर प्रमुख अशोक कार्की, त्रियुगा नगरपालिकाका उपप्रमुख महेश्वरी राई, प्रमुख जिल्ला अधिकारी बिरेन्द्र यादव लगायतले विचार राखेका थिए।"
"बिना अनुमति रेष्टुरेन्टमा कन्सर्ट, मध्यरातमा लफडा","विराटनगर : स्थानीय प्रशासनसँग अनुमति नलिइ विराटनगरको एउटा रेष्टुरेन्टमा आयोजना गरिएको कन्सर्ट (सांगीतिक कार्यक्रम) मा मध्यराति लफडा भएको छ । विराटनगर महानगरपालिका४ एयरपोर्ट मोडमा अमन साहले सञ्चालन गरेको तृष्णा रेष्टुरेन्टमा गायक सुशान्त केसीलाई बोलाएर कन्सर्टको आयोजना गरिएको थियो । प्रहरीका अनुसार कन्सर्ट चलिरहेका बेला मदिराको मातमा रहेका युवाहरुले बादविवाद गर्न थालेपछि राति ११:३० बजेतिर लफडा भएको प्रारम्भिक अनुसन्धानबाट खुलेको छ । विराटनगर महानगरपालिका१० का २२ वर्षीय सुजन चौधरीलगायतका युवाहरुले मदिराको नशामा अनावश्यक हर्कत देखाएर लफडा गरेपछि अवस्था तनावपूर्ण बनेको प्रहरीले जनाएको छ । युवाहरु अराजक बन्दै गएपछि रेष्टुरेन्टका कर्मचारीले सम्झाईबुझाई गरेका थिए । नमानेपछि रेष्टुरेन्टमा कार्यरत बाउन्सरले कुटपिट गर्दा सुजन घाइते भएका छन् । टाउकोमा चोट लागेका उनलाई विराटनगरको विराट नर्सिङ होम एवं विराटनगर अस्पतालमा उपचारका लागि भर्ना गरिएको थियो । प्रहरीका अनुसार टाउकोमा तीन टाँका लगाइएका उनको अवस्था सामान्य नै छ । रेष्टुरेन्टमा लफडा हुन थालेपछि सुजनका बुवा सन्तोषकुमार चौधरी बाहिरबाट २०२२ जना व्यक्तिहरुलाई लिएर घटनास्थलमा पुगेको प्रहरीले जनाएको छ । सन्तोषको नेतृत्वमा पुगेको समूहले रेष्टुरेन्टमा तोडफोडको प्रयाससमेत गरेको थियो । विराटनगरका उद्योगी रहेका ४५ वर्षीय सन्तोष पानी राख्ने ट्यांकी उत्पादन गर्ने जानकी पोलिट्यांकका सञ्चालकसमेत हुन् । घटनापछि सन्तोषसहित रेष्टुरेन्टका बाउन्सर भारत फारबेसगन्जका ३१ वर्षीय श्रवण अली र सुरक्षा गार्ड सुनसरीको इटहरी उपमहानगरपालिका३ का ३३ वर्षीय सुमन चौधरीलाई पक्राउ गरिएको मोरङ प्रहरी प्रमुख एसपी शान्तिराज कोइरालाले जानकारी दिए । 'बाहिरबाट युवाहरु लगेर रेष्टुरेन्टमा तोडफोडको प्रयास गरेको पाइएपछि सन्तोषलाई नियन्त्रणमा लिइएको हो,' उनले भने, कुटपिटमा संलग्न रेष्टुरेन्टका बाउन्सर र सुरक्षा गार्डलाई पनि पक्राउ गरिएको छ । एसपी कोइरालाका अनुसार लफडाका क्रममा प्रदेश १००१ च ७५७१ नम्बरको कार पनि तोडफोड गरिएको छ । तोडफोडबाट कारको अगाडिको सिसा फुटेको र साइड कुच्चिएको उनले बताए । उनका अनुसार घटनाका बारेमा अनुसन्धान सुरु गरिएको छ । विराटनगरका होटल तथा रेष्टुरेन्टहरु राति १० बजे बन्द गर्नुपर्ने नियम छ । तर राति ११:३० बजेसम्म कन्सर्टको आयोजना गरेको रेष्टुरेन्टले भने प्रशासनसँग अनुमति नलिएको प्रमुख जिल्ला अधिकारी काशीराज दाहालले जानकारी दिए । कुनै ठाउँमा राति अवेरसम्म भीडभाड हुने गरी कुनै कार्यक्रम गर्नुपर्ने भएमा प्रशासनसँग लिखित अनुमति लिनुपर्ने हुन्छ । त्यही अनुमतिका आधारमा सुरक्षा व्यवस्था मिलाउने गरिन्छ,' उनले भने, तर तृष्णा रेष्टुरेन्टले अनुमति नलिइकन आफूखुसी कन्सर्टको आयोजना गरेको रहेछ । त्यसो गर्न पाइँदैन । बिना अनुमति कन्सर्टको आयोजना गरेको रेष्टुरेन्टका सञ्चालकलाई भने प्रहरीले पक्राउ गरेको छैन । घटनाका बारेमा अनुसन्धान अघि बढाएर थप बुझ्ने काम भइरहेको छ,' प्रहरीका एक अधिकारीले भने, थप विषय खुलेपछि अरुलाई पनि नियन्त्रणमा लिएर कारबाही अघि बढाउने तयारी छ ।"
अनि हाने गोली !,"भैरहवा : गत साउन २९ गते राति मोटरसाइकलमा तीनजना युवाहरु खानपिन का लागि पेस्तोलसहित बेलहिया बाइपासस्थित सिद्धार्थ रेष्टुरेण्टमा पुगे । त्यहाँ पुगेपछि टिन एर्जसका व्यक्तिहरु मात्र देखिएपछि उनीहरुले मनोस्थिती बदलेर पेस्तोल देखाई दुई तोला सुन, ५५ हजार नगद र ३ वटा मोबाइल लुटपाट गरे । उनीहरु भाग्न खोजेको अवस्था देखेका सिद्धार्थनगर नपा१ बेलहियाका विकास गुरुङले मोटरसाइकलमा पछाडिबाट पछ्याए । यता गुरुङले उनीहरुलाई पछ्याउनै लाग्दा उता रेष्टुरेण्ट सञ्चालकले घटनाबारे प्रहरीलाई जानकारी गराइन् । भागेको बाटो तर्फका लागि प्रहरी तत्काल चौकीबाट मुभ' भयो । यता पछ्याएर रोक्न खोज्दा लुटेराहरु मध्ये एकजनाले गुरुङमाथि गोली प्रहार गरी भित्रीबाटो हुँदै फरार भए । प्रहरीले लुटेराहरुलाई खोज्दै गर्दा गुरुङ घाइते अवस्थामा फेला परे । उपचारका लागि उनलाई अस्पताल पठाएर प्रहरी राती नै चारैतिर फैलियो । रातभर सर्च अपरेशनचल्यो । तर, आरोपीहरु फेला परेनन् । भित्रीमार्गहरु प्रयोग गर्दै घटनामा प्रयोग गरेको पेस्तोल लुकाएर उनीहरु आआफ्नो घरतर्फ लागे । घटनाको अनुसन्धानका लागि रुपन्देहीका एसपी रविन्द्र रेग्मीले घटनामा पेस्तोल प्रयोग भएको र अपराधी मुभमेन्टक्षेत्रका प्रहरी कमाण्डरसहित तत्काल जिल्ला प्रहरी कार्यालय रुपन्देहीका प्रहरी निरीक्षक बेदबहादुर पौडेल, अनुसन्धान अधिकृत दीपक कुँवर, वडा प्रहरी कार्यालय भैरहवाका प्रहरी निरीक्षक मधु नेपाल, इप्रका बेलहियाका प्रहरी निरीक्षक जितेन्द्र श्रेष्ठ र इप्रका लुम्बिनीका प्रहरी निरीक्षक युवराजजंग कार्कीसहितको टोली गठन गरे । टोलीले रेष्टुरेण्ट सञ्चालकसहित शंकास्पद ५ जनालाई नियन्त्रणमा लिएर सोधपुछ थाल्यो । यता टोलीले जिल्लाको विभिन्न स्थानमा गोप्य रुपमा खटिएर अनेकौं सूचनाहरु एकीकृत गर्न थाले । प्रराम्भिक अनुसन्धानमा आएको नाम र व्यक्तिलाई सस्पेक्टको रुपमा राखेर प्रहरीले काम अगाडि बढायो । घटनालगत्तै आरोपीहरुलाई नियन्त्रणमा लिन हामीसगँ कुनै ठोस क्लू थिएन तर पनि ढिलो नगरी हामीले विभिन्न कोणबाट अनुसन्धान सुरु गर्यौं,' रुपन्देहीका एसपी रविन्द्र रेग्मीले भने, जसअनुसार आरोपीहरु नियन्त्रणमा छन् । घटनाको आरोपमा रुपन्देही मायादेवी गापा७ महुवारीका पवन राजभर (३२), सिद्धार्थनगर नपा४ दोगहराका मोहम्मद असरद मुसलमान उर्फ काजु पक्राउ परेको प्रहरीले जनाएको छ । यसबाहेक एकजनाको पहिचान भइसकेको तर फरार रहेकाले छिट्टै नै पक्राउ गरिने उनले बताए । नियन्त्रणमा लिइएका व्यक्ति र घाइतेसँगको सोधपुछबाट घटना संलग्न तीनजनामध्येको एकको हुलिया खुल्यो । तर, हुलिया खुलेपनि प्रहरीसँग कुनै ठोस क्लूभने थिएन । त्यसैमाथि घटनामा देखिएका तीन समूह लुटेरा, रेष्टुरेण्ट सञ्चालक र घाइते एकआपस अपरिचत हुँदा आरोपी पक्राउ गर्न हप्ता दिन लागेको जिल्ला प्रहरी कार्यालय रुपन्देहीका प्रहरी निरीक्षक बेदबहादुर पौडेलले बताए । आरोपीको हुलिया बाहेक ठोस क्लूनपाएपछि प्रहरीले अपराधिक क्रियाकलापमा संलग्न र शंकास्पद व्यक्तिहरुको रातदिन लगाएर एउटा सूची तयार गर्यो । यता प्रहरी गोप्य रुपमा खटिएर काम गरिरहेको थियो भने उता प्रविधिको सहयोग समेत लिइरहेको थियो । सूची तयार भएका व्यक्तिहरु उपर प्रहरीले गोप्य रुपमा निगरानी बढायो । सूचीमा नाम हुनु र घटनास्थलमा समेत उक्त रात तीनजना आरोपीहरु रहेको पुष्टि भएपछि प्रहरीले तत्काल दुईजनालाई नियन्त्रणमा लियो । पक्राउ परेका आरोपीहरुले मध्ये राजभर यसअघि पनि तीनवटा अपराधमा संग्लन भएको पाइएको रुपन्देहीका डीएसपी श्यामु अर्यालले बताए । पक्राउ परेका दुवैजनाले घटना स्वीकार गरी घटनाबारे बयान दिएको उनले बताए । पक्राउ परेकाहरुको साथबाट अटोमेटिक पेस्तोल, गोली, र चोरी भएको मोबाइल एकएक थान बरामद भएको प्रहरीले जनाएको छ । उनीहरु उपर डाँका चोरी मुद्दामा जिल्ला अदालत रुपन्देहीबाट ७ दिनको म्याद लिएर घटनाको थप अनुसन्धान भइरहेको जिल्ला प्रहरी कार्यालय रुपन्देहीका प्रहरी निरीक्षक एवं अनुसन्धान अधिकृत दीपक कुँवरले बताए । उनले घाइते गुरुङले पनि जाहेरी दर्ता गराउने जानकारी प्राप्त भएकोले दर्तापछि थप मुद्दा समेत दायर गरिने बताए ।"
अनधिकृत संरचनामा चल्यो महानगरको डोजर,"काठमाडौं : काठमाडौं महानगरपालिकाले अनधिकृत संरचना भत्काएको छ। काठमाडौंका मुख्य सहरी क्षेत्रमा अनधिकृत रूपमा बनाइएका संरचना भत्काइएको हो। महानगरले पार्किङ तथा फुटपाथका लागि छुट्ट्याइएको क्षेत्रमा अनधिकृत रूपमा बनाइएका संरचना भत्काउने अभियान सुरु गरेको हो। संरचना भत्काउन महानगरपालिकाका मेयर बालेन्द्र साह (बालेन) आफैं खटिएका थिए। महानगरले मंगलबार सुन्धरास्थित काठमाडौं मल, आरबी कम्प्लेक्स र कोटेश्वर क्षेत्र, दरबारमार्गलगायतका स्थानमा अनधिकृत रूपमा बनाइएको संरचना भत्काएका हुन्। महानगरले विशेष प्रायोजनका लागि अन्डरग्राउन्डको स्वीकृति लिएर पसल वा अन्य प्रयोजनमा प्रयोग गरेका स्थानलाई पनि खाली गराएको छ। बानेश्वर क्षेत्रमा पार्किङका लागि छुट्ट्याइएको क्षेत्रमा संरचना बनाएर पसल सञ्चालन भइहेकोमा महानगरले केही दिनअघि भत्काएको थियो। संरचना भत्काउने क्रममा व्यापारीले विरोध गरेका थिए। चाडपर्व नजिकिएकाले त्यसपछि पछि मात्रै हटाउन व्यापारीले हारगुहार गरेका थिए। तर, मेयर बालेन शाहले कानुन सबैलाई बराबरी भन्दै कसैको कुरा नसुनी संरचना भत्काएका हुन्। महानगरले ३५ दिनअघि नै अनाधिकृत संरचना भत्काउन सूचना जारी गरेको थियो। तर, व्यापारीले अटेरी गर्दै आएका थिए। महानगरले मंगलबार कोटेश्वर क्षेत्रको फुटपाथ पनि हटाएको छ। महानगरले व्यवसायीको सामान हटाउनुका साथै जफत पनि गरेको थियो। फुटपाथ, पुललगायतका क्षेत्रमा व्यापारव्यवसाय सञ्चालन गर्दा पैदल यात्रुलाई हिँड्न सकस भएको महानगरले जनाएको छ। फुटपाथ व्यवसाय सञ्चालनमा रोक लगाएपछि फुटपाथ व्यवसायीले महानगरपालिका कार्यालय अगाडि नाराबाजी गर्नुका साथै मेयर बालेन शाहविरुद्ध नाराबाजी गरेका छन्। अव्यवस्थित र भद्रगोल पार्किङ र सडक छेउमा व्यापारका कारण अस्तव्यस्त बनेको काठमाडौं सहर सफा र सुन्दर देखिने जानकार बताउँछन्। हिँड्डुल गर्न सास्ती हुनेगरी फुटपाथ हटाइएपछि सर्वसाधारण खुलेआम हिँड्डुल गर्न पाएकोमा खुसी देखिएका छन्। बानेश्वर निवासी रामप्रसाद यादव काठमाडौं महानगरको कदमप्रति खुसी छन्। फुटपाथको व्यापार र पार्किङले आउजाउ गर्न हैरान भएको थियो। अब सहज हुने भयो, यादवले भने। महानगरले सोमबारदेखि संरचना भत्काउन सुरु गरेका हुन्। महानगरले ३५ दिनअघि अन्डरग्राउन्ड पार्किङ अरू प्रयोजनमा नलगाउन भनेको थियो। त्यसको म्याद सकिएसँगै मेयर शाह संरचना भत्काउन सोमबार बानेश्वरबाट सुरु गरेका थिए। काठमाडौंका व्यापारी कम्लेक्सहरूले पार्किङको नक्सापास लिए पनि व्यवसाय सञ्चालनका लागि भाडामा दिएका छन्। महानगरले त्यस्ता संरचनाको खोजी गरी कारबाही गर्ने तयारी गरेको छ। पार्किङका लागि बनाइएका संरचना पार्किङमै प्रयोग गर्नुपर्ने महानगरले अभियान चालेको हो।"
स्वास्थ्यकर्मी नै शौच गर्न घर धाउँछन्,"उदयपुर : उदयपुरको रौतामाई गाउँपालिका४ स्थित स्वास्थ्यचौकी माल्वासेमा कार्यरत कार्यालय सहयोगी रमेशकुमार सार्की कार्यालय समयमा बेलामौकामा हराउँछन्। तत्काल उनको कार्यालयमा काम परे टेलिफोनबाट खोज्नु पर्छ। उनी हराउनुको त्यस्तो धेरै ठूलो कारण छैन। कार्यालय समयमा शौच (दिसा) गर्नु पर्यो भने १० मिनेट पर रहेको घर जानु पर्ने उनको बाध्यता छ। कार्यालयमा पानीको अभाव भएपछि रमेश शौचका लागि घर जानु पर्ने बाध्यता आइलागेको हो। भन्छन्, शौचालय घरीघरी जानु पर्छ, कार्यालयमा पानी छैन, त्यसैले धेरैजसो समय घरमै पुग्छु। त्यसो त उनी मात्र हैन स्वास्थयचौकीमा कार्यरत अनमीद्वय रिता बराल, बिष्णुकुमारी राईलगायतका त्यहाँ कार्यरत आधा दर्जन कर्मचारीको समस्या पनि उस्तै हो। उनीहरू पनि शौच गर्नका लागि नजिकमा रहेको आफ्नो कोठामा पुग्छन्। आकाशमा पानी परेको दिन हाम्रो जीवनको ठूलो खुशी हो कार्यालय भवनको धुरी देखाउँदै उनी भन्छिन्, जस्ताबाट वगेर बलेंसीमा झर्ने पानी पाइपबाट संकलन गरी तल रहेको ट्यांङ्कीमा जम्मा गर्छौं। पानीको अभावमा काकाकुल जीवन बिताइरहेकी उनी भन्छिन्, त्यहीँ छानाबाट झरेको पानी उमालेर पीउँछौ र बाँकी रहेको शौचालयमा प्रयोग गर्छौ। पानी नियमित पर्दैन जुन दिन पर्छ त्यो दिन ट्यांङ्की भरिन्छ, रमेश भन्छन्, त्यसले जति धान्छ प्रयोग गर्छौ नभएपछि गाउँ पस्छौं। बढीमा वर्षमा चार महिना आकाशको पानीले धान्छ, त्यसपछि विकल्प नै खोज्नु पर्छ। एक दशकदेखि यहीँ समस्या झेलिरहेका छौं कतैबाट सुनवाइ हुन सकेको छैन। करिब ९ वर्षअघि पाइपबाट ल्याएको पानी स्वास्थ्यचौकी माथि रहेको बस्तिमा नै खपत हुने भएकाले पानीको समस्या भएको बिष्णुकमारी बताउँछिन्। उनी भन्छिन्, जमिन माथि पाइप बिच्छ्याएर पानी ल्याइएको छ, बस्तीमा नै पानी अभाव छ, बचेको बाटो हिँड्ने र पशुचौपाया चराउन जंगल जानेहरूले ठाउँकाटेर स्वास्थ्यचौकी नआउने बनाएका छन्। स्वास्थ्य चौकीमा पानी मर्मतका लागि बजेट नभएको र सम्बन्धित निकायलाई जानकारी गराउँदा बेवास्ता हुने गरेको कर्मचारीहरूको भनाइ छ। स्वास्थ्य चौकीका कर्मचारी आफंै पानी अभाव झेलिरहेको बेला उपचार गराउन आउने बिरामीले थप समस्या व्यहोर्नु परेको उनीहरूको भनाइ छ। बिरामीहरू शुद्ध पीउने पानी र शौच जान खोज्नु हुन्छ, त्यो पनि व्यवस्था गर्न सकेका छैनौं हामी आफैं शुद्ध पीउने पानी पीउनु पर्छ भनेर प्रचार गर्छौं तर, आफैं फोहोर पानी पीउन बाध्य छौं बिरामीहरू शुद्ध पीउने पानी र शौच जान खोज्नु हुन्छ, पानीसमेत खुवाउने व्यवस्था गर्न सकेका छैनौं बरालले भनिन्, आफुलाई चाहिने पीउने पानी कोठाबाटै बोकेर आउँछौं, पाहुना आए कार्यालय सहयोगीले घरबाट बोकेर ल्याएको २३ बोतल दिन्छौं, जो पहिला आउँछ उसले पीउँछ पछिका लागि पानी नै हुन्न। पानी अभावकै कारण आकाशबाट परेको पानी थापेर खानुपर्ने बाध्यता परेको उनले सुनाइन्। थपिन्, हामी आफै शुद्ध पीउने पानी पीउनु पर्छ भनेर प्रचार गर्छौं तर, आफैं फोहोर पानी पीउन बाध्य छौं। आकाशको पानी पिएकै कारण कर्मचारीहरू बिरामी पर्न थालेपछि हिजोआज घरबाटै पानी बोकेर आउने थालेको उनको भनाइ छ। त्यसो त स्वास्थ्य कर्मचारीको मात्र यो समस्या हैन नजिकमा रहेको सरस्वती माध्यमिक विद्यालयका एक दर्जन शिक्षक र एक सय ५० जना विद्यार्थीको समस्या पनि उहीँ हो। शौचालय भएर पनि पानी अभावकै कारण विद्यालयमा अध्ययनरत बालबालिकाहरू शौच गर्न जंगल तिर र घरमै जानु पर्ने बाध्यता छ। जंगल जान असहज भएपछि कतिपय शिक्षक र विद्यार्थी शौचालय नै नगइ विद्यालय समय गुजार्ने गरेको प्रधानाध्यापक कमल बस्नेत बताउँछन्। उनले भने, धाराको पानी नियमित छैन, धेरैजसो समय कार्यालय सहयोगी र स्टाफ मिलेर मुहानदेखि गाउँसम्म डिउटी गरेर टुक्रिएको पाइप जोडी ट्यांङ्की भर्छौं। यसरी भरेको पानी अधिकतम बचत गर्दै प्रयोग गर्ने गरेको उनको भनाइ छ। पानी अभावकै कारण बालबालिकालाई समस्या पर्ने गरेको उनले बताए। प्रअ बस्नेतले भने, पानीको सहज आपुर्तिका लागि वडादेखि पालिकासम्म भनेका छौं, कँही कतैबाट सम्बोधन हुन सकेको छैन्। वर्षाको समयमा जेनतेन धानेपनि हिउँदमा पानीको चरम अभाव झेल्नु परेको उनको भनाइ छ। गाउँपालिकाका अध्यक्ष वीरेन्द्रकुमार मगर भन्छन्, स्वास्थ्य चौकी जस्तो संम्बेदनशील ठाउँमा पानी नहुनु अत्ययन्तै दुःखद हो, हामी यसको समयमा नै समाधान खोज्छौं। यो समस्या आज मात्र नभइ पुरानो समस्या रहेछ, उनले भने, हामी नयाँ आएका छौं, सबै कुरा थाहा छैन, तर मैले स्थलगत जाँदा जे समस्या भयो तत्काल समाधान गरौंला। वडाध्यक्ष रवीन्द्र खत्रीले आफ्नो कार्यकालमा पानीको समस्या नआउने बताए। उनले चाँडै निकास निकाली पानीको समाधान गरिने बताए। स्थानीय भरत राउतले पानीको दिगो समाधान खोजिनु पर्ने बताए। उनले भने, पानी नभएकै कारण उपचार गराउन आएका बिरामी शौच नै नगरी घर फर्कने गरेका हुन्। तत्कालीन जिल्ला विकास समितिका स्थानीय विकास अधिकारीको नेतृत्वमा रहेको टीमले उदयपुर जिल्लालाई २०७२ माघ १३ गते ३५औँ खुल्ला दिसा मुक्त क्षेत्र घोषणा (खुदिमु)गरेको हो। खुदिमु घोषणा भएपनि पानीको अभावकै कारण घोषणा कार्यक्रम प्रभावकारी हुन नसकेको हो।"
खानालाई औषधी बनाउन सिकाउँदै खड्का,"भक्तपुर : औषधीशास्त्रका पिता मानिने हिप्पोक्र्याट्सले भनेका छन्, तिम्रो आहार नै तिम्रो औषधी हो र तिम्रो औषधी नै तिम्रो आहार हो। यस्तै विश्वविख्यात आहार विज्ञ आन विग्मोरले भनेकी छन्, हामीले खाइरहेको भोजन हाम्रा लागि शक्तिशाली औषधी वा मन्द विष हो। यी दुई विद्वानका भनाइझैं सही खानेकुराले शरीरमा औषधीको काम गर्छ र गलत खानेकुरा मन्द विष सावित हुन्छ। यिनै विषयबस्तु समेटिएको प्राकृतिक भोजन स्वस्थ जीवन पुस्तक बुधबार लोकार्पण गरिएको छ। पतञ्जली योगसमिति भक्तपुरका अध्यक्ष केदार खड्काको यो तेस्रो कृतिमा घर वरिपरि भएका अन्न, तरकारी, फलफूल, भान्छाको मसलालगायतका खाद्य पदार्थको सही प्रयोग र सेवनका बारेमा जानकारी गराइएको छ। यसअघि उनका स्वस्थ जीवन सुखी जीवन र स्वस्थ जीवन जिउने कला दुई पुस्तक बजारमा आइसकेका छन्। पतञ्जली योग समिति भक्तपुरको १६औं स्थापना दिवसमा बुधबार आयोजित कार्यक्रममा पतञ्जली योग समिति नेपालका मुख्य केन्द्रीय प्रभारी लवदेव मि श्र, सादी देवकृपा, महिला सहकेन्द्रीय प्रभारी अर्चना घिमिरे र बागमती प्रदेशका प्रमुख ग्रोविन तौजलेले पुस्तकको विमोचन गरेका हुन्। प्रमुख अतिथि मिश्रले सम्पूर्ण नेपालीलाई स्वस्थ राख्ने अभियानलाई सफल र सार्थक बनाउन लेखक खड्का र उनका साथीहरूले मिलेर विगत एक दशकदेखि प्रयत्न गरिरहेको बताए। पुस्तकमा हाम्रो घर वरिपरि भएका तरकारी, फलफूल, अन्न, हाम्रो भान्छाको मसला आदिलाई सही तरिकाले खान सके यसले औषधिको काम गर्ने र गलत तरिकाले खायो भने मन्द विषको काम गर्ने भएकाले संधै प्राकृतिक भोजन गर्न लेखकले पुस्तकमार्फत सबैलाई उत्प्रेरित गरेका छन्, मिश्रले भने। आफ्ना स्वर्गीय बुवा इन्द्रबहादुर खड्का र आमा सान्नानी खड्कामा समर्पण गरेको उक्त पुस्तकको प्रकाशन कमला खड्काले गरेकी हुन्। कोभिड महामारीले विश्वलाई गाँजेको बेला संसारभरका मानिस एक आपसमा त्रसित भएर बसेका थिए। तर, ती दिनहरूमै आफूले पुस्तकको रचना गरेको लेखक खड्काले बताए। मानिसमा रोग प्रतिरोधात्मक क्षमता बढी भयो भने कुनै पनि रोगले केही गर्न सक्दैन भन्ने पाठ आम मानिसलाई कोभिडले सिकायो। रोग प्रतिरोधात्मक क्षमता बढाउन नियमित ब्यायाम, उचित भोजन र तनाव ब्यवस्थापन जरुरी रहेको आफूले पाएकाले पुस्तकमा प्राकृतिक भोजनका बारेमा जानकारी दिने प्रयास गरेको हो, योग शिक्षक खड्काले भने, हामीले खाएको भोजनले शरीरलाई मात्र नभई मन र विचारलाई पनि सिधा प्रभाव पार्छ। गाडी र मोटरसाइकलमा हाल्ने पेट्रोल त कहाँ शुद्ध पाइन्छ भनेर खोजी हिंड्छौं भने जीवन नै चलाउने शरीरमा चाहिँजस्तो भोजन खाए पनि हुन्छ र ? भोजनको महत्व यति धेरै हुँदा पनि मानिसले जिब्रोको स्वाद र क्षणिक आनन्दका लागि गलत भोजन गर्दै आएको उनले बताए। भोजनको प्रभाव शरीरमा भन्दा बढी मनमा पर्ने बताउँदै उनले भने, जस्तो खायो अन्न, त्यस्तै बन्छ मन। जस्तो मन बन्छ त्यस्तै हुन्छ विचार। विचार अनुसार कर्म र कर्मअनुसार संस्कार अनि संस्कार अनुसार उसको भविष्य बन्नेछ। पुस्तकमा लेखकले भोजन गर्ने तरिका सिकाउँदै भनेका छन्, हामीले भोजन गर्दा एक पटकमा हाम्रा जति वटा दाँत छन्, त्यति पटक विस्तारैविस्तारै चपाएर खानुपर्छ। खाना विस्तारै जति चपाएर खायो, त्यति कम खाए पुग्ने र खाएको खाना राम्ररी पचेर शरीरमा काम गर्ने उनको तर्क छ। खाना जहिले पनि भोक लागेपछि मात्र खाने गर्नु स्वास्थ्यका लागि उत्तम मानिने र कहिले पनि डर, त्रास, क्रोध, तनाव आदि नकारात्मक भावना उठेका बेला खान नहुने पुस्तकमा उल्लेख छ। खानाको विषयमा एउटा उक्ति प्रचलनमा छ, खाना आधा पेट खाने, पानी त्यसको दुई गुणा, व्यायाम तीन गुणा र हाँस्ने चौगुणा। बिहानको खानाले दिनभर शरीर र मनलाई उर्जा दिने गर्छ। तर, बेलुकीको खानाको केही काम नभएकाले सकेसम्म बढीमा आधा पेट खान लेखकले सुझाएका छन्। कार्यक्रममा भक्तपुरमा रहेका पतञ्जलीका तीन वटै समिति, मूल समिति, महिला समिति र यूवा समितिको दुई वर्षका लागि पदस्थापन कार्यक्रम पनि गरिएको थियो। १९ सदस्यीय मूल समितिमा केदार खड्का, १८ सदस्यीय महिला समितिमा मञ्जु कुम्पाख र १४ सदस्यीय युवा समितिको अध्यक्षमा प्रभारी विकास वज्राचार्य चयन भएका छन्।"
