शीर्षक,विवरण
"सर्वोच्चमा धेरै समस्या छन्, हामी सुधारको प्रक्रियामा छौँ : कामु प्रधानन्यायाधीश कार्की","काठमाडौं : सर्वोच्च अदालतका कायममुकायम प्रधानन्यायाधीश दीपककुमार कार्कीले न्यायपालिका जनआस्थामा आधारित संस्था भएको बताएका छन्। जुम्लामा आयोजित उच्च अदालत सुर्खेत जुम्ला इजलास र जिल्ला अदालत जुम्लाको नवनिर्मित भवनको समुद्घाटन कार्यक्रमलाई सम्बोधन गर्दै कायममुकायम प्रधानन्यायाधीश कार्कीले मुद्दा दर्तादेखि फैसला हुँदासम्म पूरा गरिने न्याय सम्पादनबाट सेवाग्राहीलाई मिल्ने सन्तुष्टिले न्यायपालिकाप्रतिको आस्था बढ्ने बताए। सुदृढ न्यायपालिका बनाउन वरिष्ठ न्यायाधीश हरिकृष्ण कार्कीको संयोजकत्वमा उच्चस्तरीय समिति गठन भएको उनले जानकारी गराए। सर्वोच्च अदालतमा धेरै समस्या छन्। हामी सुधारको प्रक्रियामा छौँ र चाँडै त्यसको प्रतिफल आउँदैछ, कामु प्रधानन्यायाधीश कार्कीले भने, अब हामी छिटो छरितो र निष्पक्ष ढङ्गबाट काम होस् भनेर गोलाप्रथा वा मेसिनबाट पनि न्यायसम्पादनका कार्य गर्दैछौँ, अदालतको काम कारबाहीप्रति सेवाग्राहीको धारणा सन्तोषजनक नहुँदा अपेक्षित प्रतिफल नआउने भन्दै उनले उनीहरूप्रतिको हाम्रो दायित्व बोधले मात्र न्यायसम्पादन पूर्ण हुने जनाए। वरिष्ठ न्यायाधीश कार्कीले मेहनत, इमान्दारिता र निष्ठाबाट हुने न्यायालयको कामले जनतामा विश्वास बढ्ने बताए। जनताको सहजताका लागि मुद्दालाई वर्गीकरण गरिएको जनाउँदै वरिष्ठ न्यायाधीश कार्कीले सबैको सकारात्मक सहयोगबाट न्याय सम्पादनमा प्रभावकारिता बढ्ने तर्क गरे।"
बजेट कार्यान्वयन भए देशलाई आत्मनिर्भरतातिर लैजान्छ,"काठमाडौं : सरोकारवालाहरुले सरकारले संसदमा पेश गरेको बजेट स्वागतयोग्य भएको बताउँदै कार्यान्वयन भए देशलाई आत्मनिर्भरतातिर डोर्याउने बताएका छन्। उनीहरुले आयतलाई प्रतिस्थापन र कृषि क्षेत्रलाई प्राथमिकता दिनु सकारात्मक भएको बताए। नेपालको अर्थतन्त्र र बजेट बारे आयोजना गरेको कार्यक्रममा बोल्दै पूर्वगभर्नर दिपेन्द्र बहादुर क्षेत्री बजेट विगतको भन्दा तुलनात्मक रुपमा जनताको जीवनसँग जोडिन खोजेको बताए। नेपालको वार्षिक बजेटभन्दा बढी व्यपार घाटा हुने अवस्था सिर्जना भएको बताउँदै बजेटले त्यसलाई घटनाउने प्रयास गरेको बताए। नेपालको अर्थतन्त्र श्रीलंकाको जस्तो भइसकेको बजारमा हल्ला भएजस्तो संकट नआएको बताउँदै क्षेत्रीले नेपाली अर्थतन्त्रलाई बजेट चलायमान गरेको बताए। 'राजनीतिक वृतमा विरोधी खेमामा रहेका नेताहरुले श्रीलंका उर्जा बनेको छ, श्रीलंकाको उदाहरण दिएर नेपाली अर्थतन्त्र पनि त्यही बाटोमा जाँदैछ भन्ने गरिन्छ। उनीहरुले अहिलेको सरकार आएपछि ऋण बढेर गएको छ, विदेशी मुद्रा आर्जन गर्ने स्रोतहरु घट्दै गइसकेका छन् भनेर चर्चाबीच आएको बजेटले नयाँ आशाका किरण देखाएको छन्' क्षेत्रीले भने। यसअघि सरकारले महँगीलाई ६ प्रतिशतभन्दा माथि नजाने भनेपनि यो बजेट आउने बेलासम्म ७ प्रतिशत भन्दा बढी पुगेको बताउँदै क्षेत्रीले अघिल्लो सरकारले भनेको कुरा पूरा भयो त भन्ने प्रश्न उठेको बताए। उनले वैदेशिक रोजगारीमा जानेको संख्या बढ्ने र विप्रेशण घट्ने गरेको चर्चामा रहेको बताए। त्यस्तै, गैर आवशीय नेपाली संघ (एनआरएनए)का अध्यक्ष विनोद कुँवरले सरकारले पेश गरेको बजेटलाई स्वागतयोग्य भएको बताए। कुँवरले परनिर्भता बढ्दै गएको नेपाली अर्थतन्त्रलाई बजेटले आत्मनिर्भरतातिर डोर्याउने प्रयास गरेको बताए । बजेटले विश्वका ८० देशमा छरिएर बसेका नेपालीलाई नेपालमै लगानी गर्ने वातावरण बनाउन संघको माग रहेको बताउँदै बजेटले सम्बोधन गर्ने प्रयास गरेको बताए । उनले विदेशमा कमाएको रकम र सीपलाई नेपालमै लगाउने वातावरण बनाउन आवश्यक रहेको बताए । त्यस्त, बजेटले ऊर्जा क्षेत्रलाई सम्बोधन गरेको बताए। उनले आफूले पनि नेपालमा ऊर्जा क्षेत्रमा लगानी गरेको बताउँदै अध्यक्ष कुँवरले बजेटले उत्पादन भएको ऊर्जा खपतको समस्यालाई पनि सम्बोधन गरेको बताए। अध्यक्ष कुँवरले वैदेशिक लगानी भित्र्याउन वानडोर नीति आवश्यक भएको बताए। नेपालमा डकुमेन्टमा समस्या भएको बताउँदै भने, 'गैर आवशीय संघका साथीहरुले लगानी गर्ने भनेर नेपाल आउँछन् तर डकुमेन्टमा निकै झन्झट छ, त्यो पार गर्न नसकेर लगानी फिर्ता हुने गरेको छ। सरकारले अब वानडोर पोलिसी बनाउनुपर्छ।' उनले विदेशीलाई पाँच करोडबाट दुई करोड लगानी गर्न पाउने कुरा बजेटमा समेटिनु सकारात्मक कुरा भएको बताउँदै विदेशी लगानी बढ्न अपेक्षा गरे। त्यसैगरी नेपाल उद्योग वाणिज्य महासंघका केन्द्रीय सदस्य संदिप अग्रवालले सरकारले संसदमा पेश गरेको आगामी वर्षको बजेटले निजी क्षेत्र उत्साहित भएको बताए। बजेटले अर्थतन्त्रलाई आत्मनिर्भर बनाउने प्रयास गर्नुको साथै यसका कमीकमजोरीलाई केलाएको बताए। 'अर्थतन्त्रलाई आत्मनिर्भर बनाउनको लागि हाम्रो अर्थतन्त्रमा भएका कमीकमजोरी केलाउने सरकारले राम्रो प्रयास गरेको छ। नयाँनयाँ नीति नियमको थालनी गरेको छ। निर्यत र कृषि क्षेत्रका समस्या पनि सम्बोधन गर्ने प्रयास गरेको छ। युक्रेन युद्ध र कोभिड१९ को समस्याले के देखाएको छ भने खाद्य सुरक्षामा हामी आत्मनिर्भर बन्नुपर्छ। तर हामी आयतमै निर्भर छौं, यस पटकको बजेट कृषिलाई बढवा दिने प्रयास गरेको छ,' अग्रवालले भने। उनले विदेशबाट आउने नेपाली कामदारले नेपालीमै लगानी गर्ने र उनीहरुका एयरपोटमा जानेलगायतका केही व्यवहारिक कठिनाई पनि सरकारले समाधान गर्ने आशा महासंघले लिएको बताए।"
"ओली र देउवासँग भेटेपछि बालेनले भने, काठमाडौंको परिवर्तनका लागि सहकार्यको पहल हो","काठमाडौं : काठमाडौं महानगरपालिकाका मेयर बालेन्द्र शाहले महानगरमा परिवर्तन ल्याउन विभिन्न पक्षसँग सहकार्यको पहल थालिएको बताएका छन्। प्रधानमन्त्री एवं कांग्रेस सभापति शेरबहादुर देउवा र एमाले अध्यक्ष केपी शर्मा ओलीसँग भेट गरेको तस्बिर फेसबुकमार्फत सार्वजनिक गर्दै मेयर शाहले सहकार्यका लागि सरोकारवाला सबैसँग भेट गरेर पहल गरिने उल्लेख गरेका छन्। मेयर शाहले सपथग्रहण गरेकै दिन प्रधानसेनापति प्रभुराम शर्मासँग भेट गरेका थिए। मंगलबार उनले बैंकरहरुसँग भेट गरेका थिए। मतगणनाअघि नै ओलीसँग भेटेका शाहले बुधबार प्रधानमन्त्री देउवासँग बालुवाटार पुगेर भेट गरेका थिए। भेटबारे विभिन्न थरी टिकाटिप्पणी भइरहेका बेला मेयर शाहले बुधबार साँझ फेसबुकमार्फत स्पष्ट पारेका हुन्। हाम्रो लक्ष्यहरु विशाल र पवित्र छन्। आममान्छेको जीवनमा सकारात्मक परिवर्तन ल्याउन विशेष र बृहत सोचको आवश्यकता छ। यसका लागि सबैसँग सहकार्य अनिवार्य छ, उनले भनेका छन्। राजनीतिकरुपमा आफूहरुलाई यो अभियानमा स्वतन्त्र भएकाले केही सजिलो भएको अनुभव उनले उल्लेख गरेका छन्। किनकि स्वतन्त्र हुनुको अर्थ केवल चुनावमा उम्मेदवारी दिदा मात्रै रहदैन । स्वतन्त्र हुनुको अर्थ कुनै पनि पार्टी वा समूह वा नेताप्रति निरपेक्ष रहनु पनि हुन्छ। सबैसँग सम्मानजनक निकटताको अभ्यास गर्नुमा पनि हुन्छ, उनले भनेका छन्। मेयर शाहले काठमाडौंको उन्नति, समृद्धि र सकारात्मक परिवर्तनका लागि धेरैभन्दा धेरै व्यक्तिसँग भेट गरेर छलफल गर्ने, सुझाव समेट्ने र सहकार्यका लागि पहल गरिरहेको उल्लेख गरेका छन्। यो सिलसिला उम्मेदवारी घोषणा गर्नुभन्दा पहिलेदेखि सुरु भएर निकै पछिसम्म पनि रहिरहने छ, उनले भनेका छन्, समय अनुकूलताका कारण कसैसँग अघि वा पछि भेट हुन सक्छ। यसलाई अन्यथा नबुझिदिन अपिल गर्दछौँ। यसैक्रममा ओली तथा देउवासँग भेट गरेको उल्लेख गर्दै शाहले भनेका छन्, भेटघाटका क्रममा उहाँहरुले दिनु भएको प्रेरणाले हामीलाई थप उर्जावान बनाएको छ।"
रातो मच्छिन्द्रनाथको रथलाई जावलाखेल पुर्याइयो फोटो फिचर,ललितपुर : रातो मच्छिन्द्रनाथको रथलाई जावलाखेल पुर्याइएको छ। बुधबार रथलाई लगनखेलबाट जावलाखेल पुर्याइएको हो। राष्ट्रप्रमुखको उपस्थितिमा भोटो देखाउँदै यो जात्रा सकिने परम्परा छ। तस्बिर : सुनिता डंगोल
सप्तकोसीको खयर टापुबाट ३ सय ५० किलो गाँजा बरामद,"विराटनगर : सुनसरीको बराहक्षेत्र नगरपालिका२ स्थित सप्तकोसी नदीको खयर टापुबाट सशस्त्र प्रहरीले बुधबार ३ सय ५० किलोग्राम गाँजा बरामद गरेको छ। सप्तकोसी नदीहुँदै तस्करी गरेर ल्याइएको लागुऔषध गाँजा ११ वटा बोराभित्र प्याक गरी बालुवाले छोपेर राखेको अवस्थामा बरामद गरिएको सशस्त्र प्रहरी बल सुनसरीका प्रमुख एसपी विक्रम होमागाईंले जानकारी दिए। उनका अनुसार पूर्वी पहाडी जिल्लामा अवैध खेती गरेर उत्पादन गरिएको गाँजा जलमार्ग हुँदै भारततिर कटाउन खोजिएको हुनसक्ने आशंका छ। नदीको एउटा भंगालो पारिपट्टि तस्करीको गाँजा लुकाएर राखिएको विशेष सूचना बिहान ६ बजेतिर आएको एसपी होमागाईंले बताए। त्यसलगत्तै गाँजा नियन्त्रणमा लिन सशस्त्र प्रहरी बल प्रदेश १ का प्रमुख डीआईजी कमल गिरीले विशेष टोली परिचालन गरेका थिए। सशस्त्र प्रहरी निरीक्षक निगम राई नेतृत्वको टोलीले बिहान ९:४० बजेतिर नदीको भंगालोबीचको टापुमा गाँजा फेला पारेको हो। उक्त गाँजा नदीको भंगालो कटाएर ल्याउनका लागि पौडीबाज सशस्त्र प्रहरी खटाइएको थियो। बरामद गरिएको गाँजा सशस्त्र प्रहरीका अर्का निरीक्षक भूपेन्द्र बस्नेतको नेतृत्वमा डुंगासहित गएको ११ जनाको विपद् उद्धार टोलीले जोखिम मोलेर नदीको भंगालो कटाउँदै ल्याएको हो। एसपी होमागाईंका अनुसार गाँजा तस्करीमा संलग्नको पहिचान भएको छैन। बालुवाले पुरेर राखेको अवस्थामा लागुऔषध गाँजा बरामद भयो। तर तस्करीमा संलग्नहरु कोही पनि भेटिएनन्, उनले भने, खोजी तीव्र पारेर उनीहरुको पहिचानको प्रयास भइरहेको छ। गाँजा भने आवश्यक अनुसन्धान र कारबाहीका लागि नेपाल प्रहरीको जिम्मा लगाइएको छ। तस्करीमा संलग्न गिरोहले सवारीसाधनको प्रयोग गरेर गाँजाको ओसारपसार गरिरहेका थिए। तस्करीको रुट पहिल्याएर कडाइ गर्न थालिएपछि जलमार्ग हुँदै गिरोहले गाँजाको अवैध धन्दा चलाइरहेको पुष्टि भएको सशस्त्र प्रहरीले जनाएको छ। सवारीसाधनबाट हुने तस्करीको रुट पत्ता लगाएर ठाउँठाउँमा ब्लकिङ गर्दै चेकजाँच तीव्र पारेपछि तस्करीमा संलग्नले नयाँ उपाय लगाउन थालेको पाइयो, डीआईजी गिरीले भने, पछिल्लो समय सप्तकोसी नदीबाट जलमार्ग हुँदै गाँजाको तस्करी हुन थालेको खुल्यो। गाँजा तस्करी रोक्न सशस्त्र प्रहरीले प्रदेश १ मा विशेष अभियान चलाइरहेको जानकारी उनले दिए। रातको समयमा बाँस र ट्याक्टरको ट्युब प्रयोग गरेर जलमार्गबाट गाँजा ओसारपसार गर्न थालिएको हुनसक्ने सशस्त्रको भनाइ छ। सशस्त्रका अनुसार भोजपुर, धनकुटासमेतका पहाडी जिल्लामा अवैध खेती गरेर उत्पादन गरिने गाँजा सुरक्षाकर्मीलाई छल्नका लागि जलमार्गबाट तस्करी गर्न थालिएको पाइयो। लागुऔषध ओसारपसार लगायतका अवैध धन्दा नियन्त्रणमा लिनलाई सम्भावित स्थानमा विशेष निगरानी बढाउन निर्देशन दिएर डीआईजी गिरीले सशस्त्र प्रहरीको विशेष टोली परिचालन गरेका छन्। सबै ठाउँमा निगरानी बढाउँदै अवैध धन्दा नियन्त्रण गर्नका लागि सशस्त्रलाई २४ घण्टा नै तैनाथ गरिएको गिरीले बताए। सुरक्षाकर्मीलाई छलेर तस्करले लागुऔषध गाँजा भारततर्फ लैजाने गरेका छन्। नेपालमा भन्दा दोब्बर बढी मूल्य पाइने भएपछि लुकाइछिपाइ गाँजा भारत लग्ने गरिएको प्रहरीको भनाइ छ। नेपालमा एक किलो गाँजाको मूल्य २० हजारभन्दा बढी पर्ने प्रहरी अनुसन्धानले देखाएको छ। सशस्त्रले यसअघि वैशाख १६ गते राति सुनसरीको भोक्राहानरसिंह गाउँपालिका६ बाट १ सय ४८ किलो गाँजा बरामद गरेको थियो। प्रदेश १०२००२ ख ८६१४ नम्बरको ट्रकमा राखेर भारततर्फ कटाउन खोजिएको गाँजासहित ट्रक चालक धनकुटाको शहीदभूमि गाउँपालिका४ का ३६ वर्षीय हेमप्रसाद राई पक्राउ परेका थिए। सशस्त्रलाई पैसा बुझाएर गाँजा छुटाउनभन्दै आएका शहीदभूमि२ का ३६ वर्षीय हिक्मत राई र ३५ वर्षीय आशिष राईसमेत ५ लाख ५० हजार रूपैयाँ नगदसहित पक्राउ परे। गाँजा छुटाउनलाई सशस्त्रसँग सेटिङ मिलाउनभन्दै पैसा बोकेर आएका हिक्मत र आशिषले प्रयोग गरेको को ४० प २२११ नम्बरको मोटरसाइकल पनि सशस्त्रले नियन्त्रणमा लिएको थियो।"
विदुर नगर कार्यपालिकामा एमालेको एकल बहुमत,"नुवाकोट : नुवाकोटको विदुर नगरपालिकाको नगर कार्यपालिकामा नेकपा एमालेको एकल बहुमत भएको छ। विदुरमा बुधवार सम्पन्न कार्यपालिका सदस्य निर्वाचनमा सबै पदमा एमालेका उम्मेदवार विजयी भएका हुन्। एमाले विदुर नगरकमिटीका अध्यक्ष नवीन प्रधानका अनुसार नगर कार्यपालिकाको ८ सदस्यका लागि भएको निर्वाचनमा एमालेका ८ जना नैं उम्मेदवार विजयी भएका छन्। निर्वाचनमा प्राप्त नतिजा अुनसार एमालेका उम्मेदवारहरू सवु मिजार, सावित्री राई, इन्दिरा मिजार, राधिका तामाङ, विन्दा तिमल्सिना आचार्य, शिवबहादुर विश्वकर्मा, सीताराम मिजार र दीपक कुमाल आगामी पाँच वर्षका लागि विदुर नगर कार्यपालिकाको सदस्यमा विजयी भएका छन्। विदुरमा २३ सदस्यीय कार्यपालिका र ७० सदस्यीय नगरसभामा नेकपा एमालेको स्पष्ट बहुमत रहेको अध्यक्ष प्रधानले बताए। उनका अनुसार नगर कार्यपालिकामा पनि एमालेको स्पष्ट बहुमत भएको छ। विदुर नगरमा निर्वाचित ६७ मध्ये ३७ सिट एमालेको रहेको छ।"
कोरियामा सिजनल वर्कर पठाउने स्थानीय तहको तयारीमा गृह र श्रम मन्त्रालयको चासो,"काठमाडौँ : गृहमन्त्री बालकृष्ण खाण र श्रम रोजगार तथा सामाजिक सुरक्षामन्त्री कृष्णकुमार श्रेष्ठबीच वैदेशिक रोजगारीमा नेपाली श्रमिक पठाउने विषयमा देखिएका समस्या समाधानबारे छलफल भएको छ। बुधबार गृह मन्त्रालयमा भएको छलफलमा गृहसचिव टेकनारायण पाण्डे, श्रम मन्त्रालयका सचिव एकनारायण अर्याल, गृहप्रवक्ता सहसचिव फणिन्द्रमणि पोखरेल, अध्यागमन विभागका महानिर्देशनक नारायणप्रसाद भट्टराई, वैदेशिक रोजगार विभागका महानिर्देशक शेषनारायण पौडेललगायत दुवै मन्त्रालयका उच्च पदस्थ अधिकारीहरूको सहभागिता थियो। बैठकमा श्रम स्वीकृतिजस्तै रिलेसन भिसा र भिजिट भिसामा विदेश जाँदा पनि पहिल्यै स्वीकृति लिनुपर्ने व्यवस्था गर्नेबारे छलफल भएको थियो। त्यसका लागि अध्यागमन विभागले रिलेसन भिसा र भिजिट भिसामा विदेश जानेहरूले स्वीकृति लिनका लागि एप्स निर्माण गर्ने र सोको व्यवस्थापन छुट्टै शाखामार्फत गर्ने विषयमा कुराकानी भएको गृह मन्त्रालयले जनाएको छ। प्रस्तावित व्यवस्था कार्यान्वयन भएमा भिजिट भिसामा नक्कली कागजात बनाइ विदेश पुग्ने र काम नपाइ बिचल्लीमा पर्ने समस्याको समाधान हुने बारेमा छलफल भएको थियो। घुम्न जानेले एप्समा भरेको विवरण र पेस गरेका कागजातको यथार्थता एकीन भएपछि अनुमति दिँदा सरकारसँग विदेशमा घुम्न जानेको अभिलेख हुने र बिचल्लीमा परेर फर्किन पर्ने समस्या समाधान हुन सक्ने सहभागीहरूले बताएका थिए। बैठकमा केही स्थानीय तहले कोरियाका स्थानीय तहसँग भगिनी सम्बन्ध गाँस्दै सिजनल वर्कर पठाउने सहमति गरेको विषयमा पनि कुराकानी भएको थियो। नेपालको कानुनमा श्रम स्वीकृति दिने अधिकार संघ सरकारलाई मात्र दिइएकाले प्रदेश तथा स्थानीय सरकारले त्यसरी सिधै पठाउन नमिल्ने सहभागीहरूले बताए।"
प्रदेश र संघीय निर्वाचनको रणनीति बनाउन जुट्यो राप्रपा,काठमाडौं : राप्रपाको केन्द्रीय कार्यसम्पादन समितिको बैठक काभ्रेको धुलिखेलमा सुरु भएको छ। स्थानीय निर्वाचनको समीक्षा र आगामी प्रदेश र संघीय निर्वाचनको रणनीतिक तयारीबारे छलफल गर्न कार्यसम्पादन समिति बैठक बसेको हो। बैठकको अध्यक्षता पार्टी अध्यक्ष राजेन्द्र लिङ्देनले गरेका छन्। बैठकमा पार्टीका पूर्वअध्यक्षहरू पशुपतिशम्शेर जबरा र डा प्रकाशचन्द्र लोहनीलगायत शीर्षस्थ नेताहरू सहभागी छन्। स्थानीय तह निर्वाचनपछि बसेको राप्रपा कार्यसम्पादन समितिको यो पहिलो बैठक हो। बैठक भोलिसम्म चल्ने प्रवक्ता एवं प्रचार विभाग प्रमुख मोहन श्रेष्ठले जानकारी दिएका छन्।
भैरहवाको फोहोर व्यवस्थापनका लागि मेयर सक्रिय,"भैरहवा : रुपन्देहीको सिद्धार्थनगर नगरपालिका (भैरहवा) का प्रमुख ईस्तियाक अहमद खाँन नगरको फोहोर व्यवस्थापनका लागि सक्रियताका साथ लागेका छन्। नगरको फोहोर व्यवस्थापन नगरवासीका लागि ठुलो समस्या बनेको र व्यवस्थापन नहुदाँ नगरवासीले समय समयमा सास्ती समेत खेप्नु परेको छ। फोहोर व्यवस्थापन हुन नसक्दा नगरपालिकाले नगरको फोहोर खुल्ला रुपमा डण्डा नदी छेउमा फाल्ने गरेको छ। ग्रिन, क्लिन र ईन्भोरमेन्ट फ्रेन्डली सिटी योजना अनुरुप हालै सम्पन्न स्थानीय तहको निर्वाचनबाट निर्वाचित प्रमुख खाँनले पदभार ग्रहण लग्तै उनी फोहोर व्यवस्थापन र नगरको विकासमा लागेका हुन्। पदभारग्रहण गरे लगत्तै उनले नगरको फोहोर व्यवस्थापनका लागि जर्मनको टोलीसगँ कार्यालयमै छलफल गरेका थिए। नगरलाई ग्रिन, क्लिन र ईन्भोरमेन्ट फ्रेन्डली सिटी बनाउनका लागि नगरको फोहोर व्यवस्थापन निकै आवश्यक छ नगर प्रमुख खाँनले भने, फोहोर व्यवस्थापनको समस्या समाधान भए नगरलाई नमुना नगर बनाउन समय लाग्दैन।उनले थपेनगरको फोहोर व्यवस्थापन छिट्टै समाधान गर्ने कोशिसमा छु। योजना अनुरुप नगर प्रमुख खान नगरपालिकाको प्रमुख प्रशासकिय अधिकृत तुल्सीराम मरासिनी सहितको टोलीको साथमा भक्तपुर जिल्लको मध्यपुर थिमी र काठमाण्डौँको गोर्कणेश्वर नगरपालिकाले गरेको फोहोर व्यवस्थापन लगायत संचालित योजनाहरुको अध्ययन र अवलोकन गरेका छन्। मध्यपुर थिमी नगरपालिकामा फोहोरबाट मल बनाउने विधी र गोर्कणेश्वर नगरपालिकामा फोहोरलाई आगो लगाउने विधीको अवलोकन र जानकारी लियौँ नगरपालिकाका प्रमुख प्रशासकिय अधिकृत तुल्सीराम मरासिनीले भने, अन्य स्थानमा पनि फोहोर व्यवस्थापनको विधी हेर्छौ, बुझ्छौँ त्यसपछि अन्तिममा सहज र उचित तरिकाले फोहोर व्यवस्थापन गर्नबारे निर्णय लिन्छौँ। नगरको विकास गर्न आवश्यक ठूला योजना र बजेटको लागि नगर प्रमुख खान काठमाडौंसहित विभिन्न स्थानमा अवलोकन र छलफल गरिरहेका छन्।"
जेठमै रोपाइँ गर्न भ्याइनभ्याइ,"बाग्लुङ् : असार नलाग्दै यहाँका किसानलाई रोपाइँको चटारो छ। सिञ्चित र दुई बाली फल्ने खेतमा रोपाइँ छिटो हुन्छ। जिल्लाकै धेरै धानखेती हुने गलकोटको मजुवा फाँटलगायतका ठाउँमा मध्यजेठबाटै रोपाइँ सुरु भएको कृषि ज्ञान केन्द्रले जनाएको छ। केन्द्रका प्रमुख भानु भट्टराईले बाह्रैमास सिँचाइ सुविधा पुगेका र खोला आसपासका खेतमा रोपाइँ छिटो हुने बताए। वर्षा पनि भइरहेकाले रोपाइँलाई सहज बनाएको छ, उनले भने, असारसम्ममा अधिकांश ठाउँमा रोपाइँ सकिइसक्छ। गलकोट नगरपालिका७ बामियाका सचित्र गुरुङले रोपाइँले किसान बेफुर्सदिला बनेको बताए। उनी आफैँ पनि चार दिनयता लगातार घरकै रोपाइँमा खट्नुभएको छ। चिसापानीमा गुरुङको १५ मुरी धान फल्ने खेत छ। रोपाइँको चापाचाप छ, गलकोटको मजुवा, आँगाखेत, बाह्रमुरीलगायतका फाँटमा रोपाइँ चलिरहेको छ, गुरुङले भने, गलकोटमा धेरैजसो रोपाइँ जेठमै सकिन्छ। त्यसक्षेत्र भएर बग्ने दरमखोला र गौँदी खोलाबाट आएका कुलाले त्यहाँको ठूलो उब्जाउ भूमिलाई सिञ्चित गर्ने भएकाले रोपाइँ छिटो हुने गरेको हो। त्यहीँमाथि दैनिकजसो वर्षा हुन थालेपछि किसानलाई थप राहत मिलेको छ। नेपालमा सामान्यतया अङ्ग्रेजी महिना जुन १० मा मनसुन भित्रिने गरे पनि कहिलेकाहीँ भने अलि छिट्टै मनसुन सक्रिय हुने गर्छ। केन्द्रका अनुसार गलकोटसहित कुश्मीसेरा, खरबाङ, निसी, बुर्तिबाङलगायतका क्षेत्र छिटो रोपाइँ हुनेमा पर्छन्। रोपाइँ हुने मुख्य महिना असार भए पनि ती ठाउँमा पहिल्यै रोपाइँ सुरु भइसक्छ। मकै बाली हुने खेतमा भने किसानले मकै झिकेपछि असार अन्तिम र साउनसम्मै रोपाइँ गर्छन्। यहाँको दक्षिण अमलाचौर, नारायणस्थान, बिहुँ, पाला, मालिका, बुर्तिबाङको उपल्लो भेगलगायतका ठाउँमा भने रोपाइँ ढिलो हुन्छ। असार लागेपछि रोपाइँ भएको क्षेत्रको विश्लेषण गरेर नियमित तथ्याङ्क दिन सकिने केन्द्रका प्रमुख भट्टराईले बताए। जिल्लाको कूल पाँच हजार ८५० हेक्टर क्षेत्रफलमा धान खेती हुँदै आएको छ। त्यसमध्ये १० हेक्टरमा मात्र चैते धान लगाइन्छ। यस वर्ष धानखेती हुने क्षेत्रफल बढ्ने अनुमान छ, प्रमुख भट्टराईले भने, उन्नतमा कम र स्थानीय जातकै धानमा किसानको बढी आकर्षण देखिन्छ। परालको जोहो र चामलको स्वादका लागि किसानले स्थानीय जातकै धान रोज्ने गरेको उनको भनाइ छ। उन्नत धानतिर किसानलाई आकर्षित गर्न केन्द्रले बीउ वितरण, बीज वृद्धिलगायतका कार्यक्रम सञ्चालन गर्दै आएको छ। उन्नत जातको धान लगाउँदा १५ प्रतिशतसम्म उत्पादन बढाउन सकिने प्रमुख भट्टराईले बताए। रासस"
कैदीबन्दीका लागि फुटबल,काठमाडौं : सेल्टर नेपालको आयोजनमा केन्द्रीय कारागारभित्र रहेका कैदीबन्दीका लागि फुटबलसम्बन्धि कार्यक्रम हुने भएको छ। सेल्टर नेपालद्वारा बुधबार आयोजित पत्रकार सम्मेलनमा प्रिजन फुटबल रिहाबीलिटेसन थु्र फुटबल नामक कार्यक्रम सञ्चालन गरिने जानकारी दिइएको छ। आयोजकका अध्यक्ष खुश्बु ओलीले एसियन फुटबल कन्फेडेरेसन (एएफसी) र अखिल नेपाल फुटबल सङ्घ (एन्फा)सँगको सहकार्यमा उक्त कार्यक्रमको आयोजना गर्न लागिएको जानकारी दिए। कारागारका कैदीबन्दीले सजाय भुक्तान गरिसकेपछि पुन गलत बाटोमा नजाउन र उनीहरुमा सामाजिककार्य तथा देशप्रति योगदान गर्ने भावना जगाउने उद्देश्यले यस किसिमको कार्यक्रमको आयोजना गर्न लागिएको अध्यक्ष ओलीले बताए। उक्त कार्यक्रम यही जेठ २२ गतेदेखि सुरु हुनेछ। यो कार्यक्रम एक वर्षभित्र दुई चरणमा सञ्चालन हुनेछन्। यो कार्यक्रमबाट एक वर्षभित्र कूल ४८ खेलाडी तथा ३२ जना प्रशिक्षक र रेफ्री प्रशिक्षण गर्ने कार्यक्रम छ। पहिलोचरण जुनदेखि नोभेम्बर ३० तारिखसम्म सञ्चालन हुनेछ। यस चरणमा २४ खेलाडी तथा १६ प्रशिक्षक र रेफ्री उत्पादन गर्ने योजना रहेको छ। यो प्रशिक्षणका लागि प्राविधिक सहयोगमा केन्द्रीय कारागार प्रशासनले छनोट गर्नेछ। दोस्रो चरणको प्रशिक्षण डिसेम्बर १ देखि आगामी वर्षको मे १ मा सकिनेछ। रासस
बीसीसीआईबाट सौरभ गांगुलीको राजीनामा,काठमाडौं : भारतीय क्रिकेट कंट्रोल बोर्ड(बीसीसीआई)का अध्यक्ष सौरभ गांगुलीले राजीनामा दिएका छन्। उनले बुधबार ट्विटरबाट राजीनामा दिएको घोषणा गर्दै अहिलेसम्म सहयोग गर्ने सबैलाई धन्यावाद दिदैं अगामी यात्राका लागि सहयोगको अपेक्षा गरेको लेखेका छन्। उनी भारतको राज्यसभा सदस्यामा मनोनित हुने चर्चा छ।
दुर्घटना न्यूनीकरण गर्न तीन चक्के सवारीका चालकलाई संयुक्त प्रशिक्षण,"विराटनगर : पछिल्लो समय बढ्दै गएको सवारी दुर्घटना न्यूनीकरण गर्नका लागि विराटनगरमा तीन चक्के सवारीसाधनका चालकलाई संयुक्त प्रशिक्षण दिन थालिएको छ। सीटी सफारी, अटो टेम्पोलगायतका तीन पांग्रे सवारीका चालकलाई ट्राफिक र महानगर प्रहरीले संयुक्त रूपमा नियमित प्रशिक्षण दिन थालेका हुन्। जिल्ला ट्राफिक प्रहरी कार्यालय मोरङको हलमा नियमित आयोजना गर्न थालिएको ट्राफिक सचेतनामूलक प्रशिक्षणमा दैनिक ३० जनाभन्दा बढी चालकहरु सहभागी हुने गरेका छन्। मोरङ ट्राफिक प्रमुख प्रहरी निरीक्षक राजकुमार कार्की, नायव निरीक्षक शिवकुमार शर्मा र विराटनगर महानगर प्रहरीका निरीक्षक राजन पौडेल लगायतले प्रशिक्षणको सहजीकरण गर्दै आएका छन्। अभियानकारूपमा ट्राफिक सचेतना कक्षासमेत सञ्चालन गर्दै प्रत्येक दिन बिहान ९:३० बजेबाट डेढदेखि २ घण्टासम्म प्रशिक्षण दिने गरिएको मोरङ ट्राफिक प्रमुख प्रनि कार्कीले जानकारी दिए। उनका अनुसार दुर्घटना न्यूनीकरणका लागि चालकलाई सडक सुशासन, लेन अनुशासन, सवारीसाधन चलाउने तरिका, नियमको पालना, सवारी पार्किङ, ट्राफिक बत्ती एवं संकेत, सडक प्रयोग गर्दा अपनाउनुपर्ने सावधानी, सवारीसाधनको अवस्था, ट्राफिक व्यवस्थापन, सवारी तथा यातायात व्यवस्था ऐन २०४९ मा रहेको कानुनी प्रावधान लगायतका बारेमा सैद्धान्तिक प्रशिक्षण दिने गरिएको हो। त्यसबाहेक महानगरमा तीन पांग्रे सवारीसाधन सञ्चालन, दर्ता प्रक्रिया लगायत आवश्यक मापदण्डका बारेमा पनि चालकलाई जानकारी गराउने गरिएको कार्कीले बताए। दुर्घटना कम गर्दै लैजान र अस्तव्यस्त रहेको ट्राफिक व्यवस्थापनलाई चुस्त बनाउने उदेश्य कार्यक्रमको रहेको उनको भनाइ छ। बढ्दो सवारी चापसँगै प्रदेश १ को राजधानी विराटनगरको ट्राफिक व्यवस्थापन अस्तव्यस्त बनेर गएको छ। त्यहाँमाथि लापरबाहीपूर्ण तरिकाले कुदाइने सीटी सफारी एवं टेम्पोका कारण दुर्घटना बढ्दो छ। तीन चक्के सवारीका अधिकांश चालकसँग सवारी चालक अनुमति पत्र (लाइसेन्स) पनि नहुने गरेको पाइएको छ। सबैभन्दा धेरै ट्राफिक नियमको उल्लंघन यिनै सवारीसाधनबाट हुने गरेको ट्राफिक प्रहरीले जनाएको छ। प्रहरी निरिक्षक कार्कीका अनुसार दुर्घटना न्यूनीकरण गर्नका लागि मोरङ जिल्लाभरि नै एकैसाथ विशेष अभियान सञ्चालन गरिएको छ। जिल्ला ट्राफिक प्रहरी कार्यालयसहित मोरङमा ट्राफिक प्रहरीका २० वटा युनिटहरु छन्। सबै युनिटको सक्रियतामा अभियानलाई तीव्र पारिएको जानकारी उनले दिए। ट्राफिक नियमको पालना गराउँदै सवारी दुर्घटनलाई न्यूनीकरण गर्दै लैजाने योजनाअनुरूप ट्राफिक सचेतनामूलक अभियान सुरु गरिएको छ, उनले भने, अभियान सञ्चालनका लागि ट्राफिकका सिनियरदेखि जुनियर अधिकृतसम्मलाई खटाइएको छ। अभियानले अस्तव्यस्त रहेको ट्राफिक व्यवस्थापनमा सहज हुने अपेक्षा गरिएको छ। विराटनगर महानगरभित्र सिटी सफारी र अटो टेम्पो गरेर ४ हजार ५ सयभन्दा बढी तीन चक्के सवारीसाधन सञ्चालनमा छन्।"
कांग्रेसलाई दम्भ र अहंकारको आरोप लगाउने प्रचण्डलाई दिए रामचन्द्रले जवाफ,"काठमाडौं : नेपाली कांग्रेसका नेता रामचन्द्र पौडेलले नेकपा माओवादी केन्द्रका अध्यक्ष पुष्पकमल दाहाल प्रचण्डलाई जवाफ फर्काउँदै कांग्रेस सधैं जनता र न्यायको पक्षमा रहने बताएका छन्। उनले जति हार व्यहोरे पनि देश बचाउने काममा कांग्रेस अग्रसर रहने बताए। स्थानीय तह चुनावमा निर्वाचित जनप्रतिनिधिहरुलाई बुधबार प्रशिक्षण दिने क्रममा अध्यक्ष प्रचण्डले कांग्रेसमा दम्भ र अहंकार चुलिएको आरोप लगाएका थिए। उनले विगतमा अहंकारकै कारण एमालेलाई ठेगान लगाएको भन्दै कांग्रेसलाई पनि ठेगान लगाउने अवस्था नआओस् भनी चेतावनी दिएका थिए। त्यसको जवाफमा पौडेलले भनेका छन्, 'इतिहासमा कांग्रेसले धेरै हार व्यहोरेर पनि देश र जनता बचाउने काम गरेको छ। त्यसैले हामी हार व्यहोर्न तयार छौं। तर राष्ट्र, जनता र न्यायको पक्षमा लड्न छाड्ने छैनौं।' स्थानीय तह निर्वाचनमा सत्तारुढ दलहरुबीच चुनावी गठबन्धन गर्ने सहमति भए पनि नेपाली कांग्रेसले धोका दिएको माओवादी नेताहरुले आरोप लगाउँदै आएका छन्।"
रामग्रामको कार्यपालिकामा लौरो चिन्ह भएका स्वतन्त्र उम्मेदवार विजयी,"परासी : पश्चिम नवलपरासीको रामग्राम नगरपालिकाको कार्यपालिका सदस्य निर्वाचनमा लौरो चुनाव चिन्ह भएका स्वतन्त्र उम्मेदवार अमृत सिंह जिसी विजयी भएका छन्। महिला सदस्यबाट ५ र दलित वा अल्पसंख्यकबाट ३ गरी ८ जना कार्यपालिका सदस्य चयनका लागि बुधबार निर्वाचन भएको हो। जसमा जनता समाजवादी पार्टी(जसपा)ले ४, एमालेले २, राप्रपा र स्वतन्त्रले ११ सदस्यमा विजयी भएको सहायक मुख्य निर्वाचन अधिकृत रुद्रप्रसाद रेग्मीले जानकारी दिए। दलित वा अल्पसंख्यकबाट उम्मेदवारी दिएका स्वतन्त्र उमेदवार जिसीले राजनीतिक दलका उमेदवारलाई पराजितगर्दै विजयी भएका हुन्। जिसीले जसपा, कांग्रेस र अर्का स्वतन्त्र उमेदवारलाई पराजित गर्दै विजयी भएका हुन्। ३ पदका लागि २ स्वतन्त्रसहित ८ जनाको उमेदवारी परेको थियो। विजयी हुने अन्य २ जनामा जसपाका कमलेश्वर ठाकुर र राप्रपाका सुरेश पासवान छन्। निर्वाचनमा दलहरुले गठबन्धन गरेर उम्मेदवारी दिएका थिए। तर जसपामा भने दुई गुटमा विभाजन भएको थियो। जसपा विभाजनको फाइदा उठाउँदै स्वतन्त्र उम्मेदवार जिसीले बाजी मारेका हुन्। जसपाको एक समुहले कांग्रेस र अर्को समूहले एमालेसँग गठबन्धन गरेको थियो। राप्रपासहित एमालेसँग गठबन्धन गरेको जिल्ला अध्यक्ष धरेन्द्र यादवको गुट विजयी भएको हो। कांग्रेससँग गठबन्धन गरेका जसपाका केन्द्रीय सदस्य एंव पूर्वरक्षा राज्यमन्त्री रामबच्चन यादवको गुट पराजित भएको हो। त्यसैगरी महिला सदस्यतर्फ भएको निर्वाचनमा ७ जनाको उमेदवारी परेको थियो। निर्वाचनबाट जसपाका बच्ची कहाँर, भगवती कुमारी चौधरी र सिमिर्ती देवी कुर्मी विजयी भएका छन्। एमालेबाट सीमामैया चौधरी र नानु कुमारी खड्का विजयी भएका छन्। ९२ जना मतदाता रहेको नगर कार्यपालिका निर्वाचनमा नेपाली कांग्रेसबाट चुनाव जितेका २८ जनप्रतिनिधि छन्। जसपा र एमालेबाट चुनाव जितेका २५२५ जनप्रतिनिधि, राप्रपाबाट १३ र स्वतन्त्रबाट चुनाव जितेका १ जना जनप्रतिनिधि छन्। ९१ मत खसेकोमा २ मत बदर भएको थियो।"
"बालेनसँग भेटेर प्रधानमन्त्रीले भने, तपाईंलाई संघ सरकारबाट पूर्ण सहयोग हुन्छ","काठमाडौं : प्रधानमन्त्री एवं नेपाली कांग्रेसका सभापति शेरबहादुर देउवासँग काठमाडौं महानगरपालिकाका नवनिर्वाचित प्रमुख बालेन्द्र शाहले भेट गरेका छन्। सरकारी निवास बालुवाटारमा भएको भेटमा प्रधानमन्त्री देउवाले महानगरको प्रमुखमा विजयी भएकोमा शाहलाई बधाई दिँदै महानगरले गर्ने राम्रा काममा सरकार र नेपाली कांग्रेसको साथ र सहयोग रहने प्रतिबद्धता जनाएका छन्। तपाईले चमत्कार गर्नुभयो। म खुशी छु। पाँच वर्षको कार्यकालमा हाम्रो पूर्ण समर्थन हुनेछ, उनले भने, मलाई २४ घण्टा नै सम्झन सक्नुहुनेछ, देउवाले भने। महानगरको कार्यपालिकामा कांग्रेसको बहुमत रहेको भन्दै देउवाले विकासको काममा सहयोग हुने बताएका थिए। फोहोर व्यवस्थापनको लागि जे जे उपाय छ लगाउनुहोला। केन्द्र सरकार, मन्त्रालय, सडक विभाग सबैबाट सहयोग हुनेछ, उनले भने। मेयर शाहले आफू महानगरमा नेपाली कांग्रेससँग सहकार्य गरेर अघि बढ्ने बताएका थिए।"
प्रचण्डलाई माओवादी युवाको प्रश्न : ७५३ जना बालेन र हर्क राईहरु जन्मियो भने हाम्रो हालत के हुन्छ?,"काठमाडौं : नेकपा माओवादी केन्द्रले बुधबार राजधानीको कमलपोखरीस्थित कुमारी हलमा पार्टीबाट निर्वाचित जनप्रतिनिधलाई अभिमुखीकरण तथा प्रशिक्षण कार्यक्रम राखेको थियो। अध्यक्ष पुष्पकमल दाहाल प्रचण्डसहित पार्टीका शीर्ष र दोस्रो तहका नेताहरु, सरकारका मन्त्रीहरु तथा देशभरबाट आएका जनप्रतिनिधिहरु सहभागी थिए। माओवादीबाट जितेका प्रतिनिधिहरुले कसरी प्रभावकारी काम गर्ने, नीति के बनाउने, जनतासँगल कसरी जोडिने भन्ने लगायत विषयमा प्रशिक्षण दिन आयोजित कार्यक्रममा स्वागत मन्तव्यका लागि आए पार्टी स्थानीय तह विभागका उपप्रमुख प्रकाश विकल्प। उनले रुपचन्द्र विष्टको चर्चित भनाइ जनता बिग्रिए सरकार दोषी, सरकार विग्रिए व्यवस्था दोषी, व्यवस्था बिग्रिए अगुवा दोषीलाई उद्धृत गर्दै राम्रो काम गर्न जनप्रतिनिधिलाई सुझाव दिए। अब गणतन्त्रमाथि कसेले यो गणतन्त्रमाथि कसैले धावा बोल्छ र राजेन्द्र लिङ्देनहरुजस्ता मान्छेहरुको जनमत बन्छ भने कमरेडहरु सिंगो माओवादी केन्द्रजस्ता क्रान्तिकारी पार्टी र यसका सदस्यहरुलाई दोष जानुपर्छ, उनले भने, किनभने व्यवस्था बिग्रियो भने अगुवा दोषी हुन्छ। विकल्पले थपे, त्यसकारण हामीले डे वान देखि सोचौं, राजेन्द्र लिङ्देनहरुको जनमत बढ्ने कुरा हामी परिवर्तनकारीका लागि चानचुने कुरा होइन। उनले काठमाडौं महानगरपालिका र धरान उपमहानरपालिकाको मेयरमा बालेन्द्र शाह र हर्क राईहरु उदाउने कुरा चानचुने चुनौती नभएको बताए। आज दुईजना बालेन र हर्क राई जन्मिएका छन्। भोलि ७५३ जना बालेन र हर्क राईहरु जन्मियो भने के हुने? के हुन्छ हाम्रो अवस्था? मञ्चमै बसिरहेका अध्यक्ष प्रचण्डसहित नेताहरुलाई उनले सोधे। साथै उनले गम्भीरतापूर्वक पार्टी र क्रान्तिको हितमा सोच्न पनि सुझाए। हाम्रो विजयीमा शहीदको रगत र कुर्सीमा घाइते अपांगको भविष्य जोडिएको छ, उनले भने, यो चानचुने कुरा छैन। एउटा निर्वाचन जित्ने कुरा होइन। तपाईहरुले यो कुरालाई याद गर्नुस्। जनप्रतिनिधिका फोनहरु नउठ्नेजस्ता प्रवृत्ति नदोहर्याउ। उनले व्यवस्था परिवर्तन गरिएको अब अवस्था परिवर्तनको सुरुवात आजैदेखि भएको बताए। स्थानीय तहले प्रभावकारी काम गर्नुपर्छ। तबमात्र पार्टीको शीर उँचो हुन्छ, उनले भने। प्रचण्डको जवाफ पार्टीकै स्थानीय तह विभागका उपप्रमुखले स्वतन्त्र उम्मेदवारको कुरा निकालेपछि मञ्चमा रहेका अध्यक्ष प्रचण्डले सम्बोधनको अन्तिमतिर यसमा जवाफ दिए। स्वतन्त्रले नै देश चलाउँछन् भन्ने भ्रममा नपर्न आग्रह गरे। स्वतन्त्र उम्मेदवारको जित अपवादमात्रै भएको उनको भनाइ थियो। उहाँहरु कुनै न कुनै रुपमा पार्टीसँग समन्वय गरेर अगाडि बढ्न सक्ने स्थिति हुन्छ। यो देशमा पार्टी सिस्टम कमजोर बन्ने स्वतन्त्रको राज्य चल्ने भन्ने कुरा यो विल्कुल हुन सक्ने कुरा होइन, उनले भने, बिग्रे पनि सप्रे पनि अबका धेरै दशकसम्म पार्टीहरूले नै राज गर्नेछन्। काठमाडौं र धरानकामात्रै वास्तविक स्वतन्त्र भएको उनीहरूले माओवादीजस्तै एजेण्डा उठाएर सफलता हात पारेको प्रचण्डले दाबी गरे। माओवादीजस्तै कुरा गरेकाले तिनीहरुलाई जनताले मत दिएको हो। उनीहरुले खानेपानी, फोहोरमैला व्यवस्थापनको विषय उठाए। यी हामीहरुलै एजेण्डा हुन्। हामीले काम नगरेपछि जनताले तिमीले गर्दैनौं भने यसो गर्दिन्छौं भनेर हामीलाई नै सबक सिकाएजस्तो लाग्छ, उनले भने, हाम्रो लागि सबक हो। जनताको सेवाका लागि समर्पित हुनका लागि एउटा लेसन हो। त्यो रुपमा लिनुपर्छ। नकि नकारात्मक ढंगले लिने कुराको केही अर्थ हुँदैन।"
लागुपदार्थ नदिएपछि कीर्तिपुरमा मिल्ने साथीबाटै अरुणको हत्या,"काठमाडौं : साथीहरुको कुटपिटबाट उदयपुर तामिल्छा८ का अरुण खत्रीको मृत्यु भएको छ। कीर्तिपुरस्थित ढल्पा जाने सडकमा केही युवकहरुबीत्र झगडा भइरहेको सूचना सोमबार प्रहरी बृत्त कीर्तिपुरमा आएको थियो। बृत्तका डीएसपी पुरुषोत्तम पाण्डेका अनुसार दुई जना युवकले अरुणलाई कुटिरहेका थिए। हालः चन्द्रागिरी नगरपालिका१० बोसिगाउँ बस्ने उदयपुर तामिल्छा नगरपालिका८ घर भएका २९ वर्षीय अरुण खत्रीलाई कुटपिट गरी हत्या गरेको अभियोगमा २ जना प्रक्राउ परेका हुन्। पक्राउ पर्नेहरूमा कीर्तिपुर नगरपालिका३ बाघभैरव बस्ने २६ वर्षीय अजय नापित र २२ वर्षीय सन्तोष महर्जन रहेका छन्। कुटपिटबाट गम्भीर घाइते भएका अरुणको कीर्तिपुर अस्पतालमा उपचारको क्रममा मृत्यु भएको थियो। प्रहरीले अरुणलाई तत्कालै उद्धार अस्पताल पुर्याए पनि टाउको र छातीमा गम्भीर चोट लागेका कारण उनको मृत्यु भएको थियो। मृतकको झोलाबाट नियन्त्रित लागूऔषध डाइजापाम ३१ एम्पुल, फेनारगन ६४ एम्पुल र नुरफिन ७२ एम्पुल प्रहरीले बरामद गरेको छ। प्रहरीका अनुसार उनीहरु तीनै जना मिल्ने साथी हुन् र सँगै बसेर लागुऔषध प्रयोग गर्ने गर्थे। सोमबार अरुणले केही लागुऔषध ल्याएको र अन्य दुई जनाले पैसा नदिइ खोस्न लागेकाले झगडा भएको प्रहरी अनुसन्धानले देखाएको छ। 'प्रकाउ परेका अजय र सन्तोषले अरुणलाई कुटपिट गरी लागुऔषध खोसेको देखिन्छ। खोस्ने क्रममा कुटपिट पनि गरेका रहेछन्। प्रारम्भिक अनुसन्धानमा उनीहरु अरुबेला पनि सँगै बसेर लागुऔषध सेवन गर्ने गरेको पाइएको छ,' डीएसपी पाण्डेले भने। प्रहरीले लागुऔषके विषयलाई केन्द्रीत गरेर थप अनुसन्धान गरिरहेको बताएको छ। मृतक अरुणको घरमा एक श्रीमती र छोरी रहेका छन्।"
पहिलो र विशेष गाउँसभामा जनप्रतिनिधिबीच विवाद,"बेनी : म्याग्दीको मालिका गाउँपालिकामा नवनिर्वाचित जनप्रतिनिधिहरुबीच पहिलो गाउँसभामै बिवाद भएको छ। दरवाङमा बुधबार आयोजित विशेष गाउँसभा एमाले र अन्य दलबाट निर्वाचित जनप्रतिनिधीहरुको बिवादका कारण स्थगित भएको छ। बजेट रकमान्तर र कार्यपालिका अन्तरगत विषयगत समिति गठन गर्ने प्रस्तावमा बिवाद भएको हो। नेपाली काँग्रेस, नेकपा माओवादी केन्द्र र नेकपा एकिकृत समाजवादीबाट निर्वाचित गाउँसभा सदस्यहरुले गाउँपालिका अध्यक्षले बजेट बाँडफाड र विषयगत समिति गठनमा एकलौटी गरेको आरोप लगाएका छन्। बहुमत सदस्यहरुले बहिस्कार गरेपछि गाउँसभा स्थगित भएको छ। काँग्रेसबाट निर्वाचित वडा नम्बर १ का अध्यक्ष टंकप्रसाद पुनले गाउँपालिका अध्यक्ष एकलौटी दंगले पेलेर अघि बढ्न खोजेपछि फरक मत राखेर बहिस्कार गरिएको बताए। कार्यपालिका बैठकमा बहुमतको दम्ब देखाएर एकलौटी दंगले बजेट रकमान्तर र कार्यपालिका सदस्यलाई छलेर गाउँसभा सदस्यलाई विषयगत समितिको संयोजक बनाउने निर्णय गराउनुभयो, उनले भने सबैको अस्तित्व रहनेगरी विषयगत समिति गठन र छलफलमा सहमतिबाट बजेट बाँडफाँड गर्नुपर्ने हाम्रो भनाई हो। १४ सदस्यीय मालिकाको कार्यपालिकामा एमालेका ८ जना छन्। ३९ सदस्यीय गाउँसभामा भने एमालेका अध्यक्ष र उपाध्यक्ष सहित १७ जना सदस्य मात्र भएकाले अल्पमतमा छन्। कार्यपालिकामा अध्यक्षले देखाएको हैकमबादी र एकलौट व्यवहारको बिरोध गर्दै २२ जना गाउँसभा सदस्यले बहिस्कार गरेको एकिकृत समाजवादीबाट निर्वाचित कार्यपालिका सदस्य अनुप गौचनले बताए। आर्थिक वर्षको अन्तमा कार्यान्वयन भैरहेका योजनालाई अलपत्र पारेर बजेट कटौटी गरी आफू अनुकुलका टुक्रे योजना र कार्यक्रममा बिनियोजन गरेको काँग्रेस, माओवादी र एकिकृत समाजवादीका जनप्रतिनिधिहरुको आरोप छ। करिब ५० देखि ६० लाख रुपैयाँ रकमान्तर गर्न खोजिएको उनीहरुले बताएका छन्। गाउँपालिका अध्यक्ष बेगप्रसाद गर्बुजाले सभाका सदस्यहरुले विरोध जनाएपछि विषयगत समिति गठन र बजेट शिर्षकान्तर, रकमान्तर र बिनियोजन गर्ने आफ्नो कानुनी अधिकार प्रयोग गरेको बताएका थिए। अध्यक्ष गर्बुजालाई लाई प्रतिक्रिया लिन खोज्दा उहाँका स्वीकीय सचिव बिनोद बुढाथोकीले फोन उठाए। बुढाथोकीले स्थगित भएको गाउँसभा कसरी अघि बढाउने भन्ने छलफल र परामर्शमा अध्यक्ष व्यस्त भएको बताए। भोलि छलफलका लागि वार्तामा बोलाएका छौ, अध्यक्ष गर्बुजाका स्वकीय सचिव बुढाथोकीले भने वार्तामा आउनुभएन भने विकल्प खोजेर अघि बढ्छौ। कार्यपालिका अन्तरगत राजस्व परामर्श तथा बजेट सिमा निर्धारण, आर्थिक, भौतिक पूर्वाधार, सामाजिक विकास, विपद् व्यवस्थापन र सभा अन्तरगत लेखा लगायत विषयगत समिति हुने गर्छ। योजना तर्जुमा र बजेट बाँडफाँडमा विषयगत समितिको भूमिका हुन्छ। कार्यपालिकाको निर्णय अनुमोदन र पारित गर्ने अधिकार भएकाले गाउँसभा कार्यपालिका भन्दा शक्तिशाली मानिन्छ।"
दिनहुँ ६ कुखुरा र १० लिटर दुध खान्थे गामा पहलवान,काठमाडौं : भारतका पहलवान गामा पहलवान द ग्रेट गामा र रुस्तम ए हिंद नामबाट पनि चिनिन्छन्। गामा आफ्नो जीवनको ५० वर्ष कुस्ती खेले र धेरै प्रतियोगिता जितेका थिए। उनीले आफ्नो जीवनको अन्तिम समय धेरै अपठ्यारोमा पनि बिताए। गामा पहलवानको खास नाम गुलाम मोहम्मद बख्श बट हो। उनको जन्म २२ मे १८७८ मा अमृतसरस्थित जब्बोवाल गाउँमा भएको थियो। उनको ५ फिट ७ इन्च उचाइ रहेको थियो भने ११३ किलो तौल रहेको थियो। कुस्तीमा रुचिका कारण उनले सानैदेखि पहलवानको सपना देखेका थिए। सानै उमेरदेखि उनीले कुस्तीमा अभ्यास गरेका थिए। सन् १९१०मा उनी आफ्नो भाइसंग अन्तर्राष्ट्रिय कुस्ती च्याम्पियनका लागि इग्यल्यान्ड गएका थिए। उचाइका कारण उनलाई सो प्रतियोगितमा समावेश गराइएन। त्यसपश्चात उनले सबै पहलवानलाई खुला चुनौती दिएर ३० मिनेटमा नै सबै पहलावानलाई हराउने बताएका थिए। तर उनको चुनौती कसैले पनि स्विकारेनन्। आफ्नो करियरमा उनले धेरै प्रतियोगित जितेका थिए। विश्व हेभिवेट च्याम्पियन १९१० र विश्व कुस्ती च्याम्पिउयनसिप १९२७ पनि उनले जितेका थिए। उनलाई टाइगर को उपाधिले पनि सम्मानित गरिएको थियो। गामा पहलवान गाउँमा हुर्केको हुदाँ उनको खानपान पनि स्वदेशी नै हुने गर्थ्यो। उनीले दिनहुँ १० लिटर दुध पिउनुका साथै ६ ओटा स्वादेशी कुखरा पनि उनको खानपानमा सामेल रहेको थियो। यसका साथै उनी दिनहुँ २०० ग्राम बदाम हालेर जुस पनि पिउने गरेका थिए। यसका साथै उनी दिनहुँ आफ्ना ४० साथीसंग कुस्ती खेल्ने गरेका थिए। एजेन्सीको सहयोगमा
सामान ढुवानी गर्दा अग्रिम रकम भुक्तानीको व्यवस्था हटाउन माग,"काठमाडौं : विभिन्न व्यापार सङ्घले सामान ढुवानी गर्दा अग्रिम रकम भुक्तानी गनुपर्ने व्यवस्था हटाउन माग गरेका छन्। राष्ट्रिय व्यापार सङ्घ, नेपाल व्यापार सङ्घ, एकता व्यापार सङ्घ, रञ्जना व्यापार सङ्घ, आरबी कम्प्लेक्स व्यापार सङ्घ, भोटेबहाल तयारी पोशाक उत्पादन तथा बिक्रेता सङ्घले आज संयुक्तरूपमा विज्ञप्ति जारी गरी सामान ढुवानी गर्दा अग्रिम रकम भुक्तानी गनुपर्ने व्यवस्था हटाउन माग गरेका हुन्। नेपाल व्यापार सङ्घका महासचिव वैकुण्ठ दाहालले सामान ढुवानी गर्दा अग्रिम रकम भुक्तानीपश्चात् मात्र सामान ढुवानी गर्ने एकतर्फी निर्णय अव्यावहारिक भएको बताए। उक्त निर्णय व्यावसायिक मूल्यमान्यताविपरीत छ, यसलाई तत्काल सच्याउनुपर्छ, उनले भने। उनले व्यावसायिक मूल्यमान्यताविपरीत र ढुवानीको प्रचलित कानूनविपरीतको कार्य भएको हुँदा यसलाई तुरुन्त सच्याएर व्यावहारिक निर्णय गरी व्यावसायिक वातावरण सहज र सरल बनाउन आग्रह गरे। यस्तै व्यापार सङ्घले आफ्नो संस्थामा आबद्ध व्यवसायीलाई समस्या समाधान नहुञ्जेलसम्म आफ्नो सामान ट्रान्सपोर्टमा नपठाउन अनुरोध गरेको छ। रासस"
प्रतिपक्षीलाई अर्थमन्त्रीको जवाफ : विरोधका लागि विरोध गर्ने मान्यताबाट मुक्त हुनुस्,"काठमाडौं : नेपाल सरकारद्वारा प्रस्तुत आर्थिक वर्ष २०७९८० को बजेटमाथि सङ्घीय संसद्का दुवै सदनमा छलफल जारी छ। छलफलका क्रममा यसअघिको परम्पराजस्तै बजेटप्रति सत्तापक्षका सांसदहरूले बजेटको बचाऊ गर्दै आफ्ना धारणा राखेका थिए भने विपक्षी दलका सांसदहरूले बजेट व्यावहारिक नभएको तथा कार्यान्वयनमा हुन नसक्नेजस्ता टिप्पणी राख्दै आलोचना गरेका थिए। अर्थमन्त्री जनार्दन शर्माले प्रस्तुत बजेटमा सांसदहरूले राखेका सैद्धान्तिक प्रश्नको जवाफ दिएका छन्। उनले गरिब, उत्पीडित जनता, अर्थशास्त्री, बुद्धिजीवी र आम राजनीतिक पार्टीको मार्ग निर्देशनलाई बजेटमा आफूले प्रस्तुतमात्रै गरेको उल्लेख गर्दै विरोधका लागि विरोध गर्ने मान्यताबाट मुक्त भएर अघि बढ्न आग्रह गरे। उनले बजेट कस्तो लाग्यो भन्ने कुरा आआफ्नो खालको टिप्पणी हुने भए पनि सरकारबाट प्रस्तुत भएको नीति तथा कार्यक्रम र तल्लो तहबाट आएको सुझावकै आधारमा बजेट ल्याइएको स्पष्ट पारे। उनले बजेटमा केही त्रुटि हुनसक्ने भन्दै राम्रा पक्षका विषयमा पनि ध्यान जानुपर्नेमा जोड दिँदै यसपाली बजेट ९६८ प्रतिशतले वृद्धि गरिएको बताए। सामान्यतः बजेट १० प्रतिशतको हाराहारीमा वृद्धि हुँदै आएको थियो। मुलुक सङ्कटका अवस्थामा रहेका बेला बजेटले सम्बोधन नगरेको भनेर सांसदहरूबाट आलोचना आएका सन्दर्भ कोट्याउँदै अर्थमन्त्री शर्माले भने, 'मुलुक सङ्कटमा भए पनि यसको समाधान यही हो छैन भने पनि समाधान यही हो।' उत्पादन र उत्पादकत्व वृद्धिका लागि मुलुकमा भएको अधिकतम स्रोतसाधन परिचालन गर्नुपर्नेमा जोड दिँदै उनले भने, 'प्रविधिलाई विश्व बजारबाट लिने हो, कृषि उत्पादनको परम्परागत अवस्था छ, त्यसलाई यात्रीकरण, व्यावसायीकरण र रुपान्तरण गर्ने कुरामा जोड दिइएको छ।' अर्थमन्त्रीका अनुसार उद्योग बनाउनका लागि पनि कृषिकै आवश्यकता हुन्छ। आयात प्रतिस्थापनका लागि पनि कृषि नै चाहिन्छ। अहिले उत्पादनतर्फ निरासा देखिएकाले बजेटले आशावादीमा परिणत गर्न खोजेको छ। नागकिरलाई उत्साहित गर्दै कृषि क्षेत्रमा लाग्नुपर्छ भनेर सन्देश दिनेगरी बजेट आएको उनले दाबी गरे। यसका लागि भने तीनै तहको सहकार्यमा मात्रै काम गरिने र मुख्य गरी स्थानीय सरकारलाई बढी जिम्मेवारी दिइने कुरा स्पष्टरुपमा उल्लेख भएको बताए। उनका अनुसार नेपालमा अहिले अनुसन्धानविनाका कृषि कार्यक्रम छन्। हाम्रा बीउ अन्य मुलुकमा पुगिसकेको छ। त्यसलाई अरुले ब्राण्ड बनाउने अवस्था रहेकाले आफ्नो उत्पादनको रक्षाका लागि रुपान्तरण गर्न खोजिएको र आजको सङ्कट समाधानका लागि कृषिको विकल्प नै नभएकाले नीति तथा कार्यक्रम र बजेटमा पनि त्यही कुरा स्पष्ट पारिएको छ। उद्योग विकासका सन्दर्भमा जवाफ दिँदै उनले अर्थतन्त्रमा योगदान बढाउन उद्योग वृद्धि गर्नुपर्ने आवश्यकता औँल्याए। त्यसका लागि उद्योगका केही सम्भावना बजेटले देखेको उनले बताए। अर्थमन्त्री शर्माले निकासीका लागि बजेटले अनुदान नभई प्रोत्साहन दिने कुरा गरेको बताए। गाउँमा मसला वा खुर्सानी पिस्नेदेखि साना, मझौला उद्योग किन नहोस्, थोरै प्रोत्साहन दिनेवित्तिकै निकासीको प्रक्रिया सुरु हुने सम्भावना तथ्यमा आधारित रहेको उनले जिकिर गरे। उनले जस्तापाता, जुत्ताजस्ता वस्तु कम मूल्यमा उत्पादन गर्ने वातावरण सिर्जना गरिदियो भने निर्यातको सम्भावना रहने भएकाले नै निजी क्षेत्रलाई विकासको इञ्जिन भनिएको प्रष्ट्याए। उनले बजेट बनाउँदा दिमागमा चुनाव भन्ने कुरै नआएको तर संसद्मा आएपछि मात्रै सुनेको बताए। अर्थमन्त्री शर्माले अहिलेको समस्या समाधान कसरी गर्ने रोजगारी कसरी सिर्जना गर्ने भन्नेमा बजेट केन्द्रित रहेको पनि दाबी गरे। प्रधानमन्त्री रोजगार कार्यक्रम राम्रो नभएका अवस्थामा त्यहाँका बेरोजगारलाई समेत राखेर कृषिमा आधारित क्षेत्रमा लगाउने गरी कार्यक्रम प्रक्षेपण गरिएको बताउँदै मन्त्री शर्माले सरकारसँग किसान भनेर किसान पेन्सन सुरु गर्नु किसान भनेको सम्मानित पेशा हो भनेर दबिएका उनीहरूका मन उठाउने प्रयास गरिएएको दाबी गरे। पर्यटनमा अथाह सम्भावना छ विश्वव्यापी कोभिड महामारीका कारण ठूलो असर गरेको बताउँदै अर्थमन्त्री शर्माले मुलुकमा पर्यटनको अथाह सम्भावना भएको बताए। उनले लुम्बिनीमा राम्राराम्रा बर्थिङ सेन्टर बनाउने हो भने बच्चा जन्माउनका लागि विभिन मुलुकका लागि मानिस आउनेसक्ने बताए। अर्थमन्त्री शर्माले 'एकपटक जो पनि पुग्न चाहने सगरमाथा क्षेत्रमा आकर्षक संरचना बनाउने हो पर्यटक विकास असम्भव भन्ने हुँदैन' भने। मुस्ताङसम्म घुम्ने रहर पूरा गर्न बाटोको स्तरोन्नति गर्नसके पर्यटक प्रवद्र्धनको ठूलो सम्भावना रहेको बताउँदै उनले मानसरोवर हेर्न पाइने ठाउँहरू नेपालमै रहेको र त्यस्ता संरचनालाई व्यवस्थित गर्नुपर्नेमा जोड दिए। सरकारले पर्यटन प्रवर्द्धनका विषयलाई प्रोत्साहन गरेको बताउँदै मन्त्री शर्माले थपे, 'यही पहाडका ठाउँमा बस्ने ठाउँमात्रै बनाइदिने भने पनि पर्यटक विकास सम्भव छ।' भूमि सुधार र गरिबी निवारणका सन्दर्भमा भूमिहीन अव्यवस्थित बसोबासीलाई लालपूर्जा दिने कुरा, सहकारीलाई प्राथमिकता दिएर उत्पादनसँग जोड्ने कुरालाई प्राथमिता दिने गरी बजेठमा ठोसठोस कुरा ल्याइएको पनि उनले बताए। शिक्षामा बजेट कम छैन अर्थमन्त्री शर्माका अनुसार शिक्षामा बजेट कम भएको छैन। सांसदले उठाएका प्रश्नको जवाफ दिने क्रममा उनले शिक्षामा गत वर्षकोभन्दा बजेट वृद्धि गरिएको बताए। वृद्धि गर्ने प्रतिशतको सुरुआत गरिएको जानकारी दिँदै मन्त्री शर्माले दोस्रो कुरा मन्त्रालयमा मात्रै होइन त्यसभन्दा बाहिर हरेक युवालाई सीपयुक्त बनाउने कार्यक्रमसमेत शिक्षासँगै जोडेर हेर्नुपर्नेमा जोड दिए। कक्षा १२ पढ्दापढ्दै सीपयुक्त बनाउने कार्यक्रम छ, ग्रामीण सहरी क्षेत्रमा रहेका बेरोजगारीलाई तालिम दिने कार्यक्रम रहेको पनि उनले जानकारी दिए। स्वास्थ्यलाई विकेन्द्रीकरणमा जोड अर्थमन्त्री शर्माले हिजोदेखि अघि बढेका पालिका, प्रदेश, जिल्ला अस्पताललाई समेत पूर्णता दिँदै स्वास्थलाई विकेन्द्रीकरणको योजना अघि सारिएको बताए। उनले भने, 'वीरअस्पताल पूर्वमा हुन नहुने किन, पश्चिम नेपालमा पाटन अस्पताल हुन नहुने भन्ने हुन्छ? त्यस्ता अस्पताल बाहिर पनि होस् भन्ने चाहना सरकारको हो।' त्यसका साथै स्वास्थ्य पर्यटनको विकासको आवश्यताले पनि अस्पताललाई विभिन्न क्षेत्रमा विस्तार गरी माथि उठाउने अर्थमा बजेट ल्याएको उनले बताए। योग ध्यानलगायत स्वास्थ्यसँग सम्बन्धित प्राकृतिक चिकित्सालयका योजनासमेत अघि सारिएको बताए। अर्थमन्त्री शर्माका अनुसार महिला बालबालिका तथा ज्येष्ठ नागरिकसँगसम्बन्धी विषय पनि राखिएको छ। सुत्केरीलाई थप प्रोत्साहन, बर्थिङ सेन्टर बनाउने कुरामा समेत जोड दिइएको, वृत्तभत्ताको दायरा फराकिलो पार्दै ६८ वर्षमा भारिएको र लिन नचाहनेलाई सम्मान गरेर नयाँ सन्देश दिन खोजिएको छ।  रासस"
चौदण्डिगढी नगरपालिकामा एमालेको एकल बहुमत,"उदयपुर : उदयपुरको चौदण्डीगढी नगरपालिकामा नेकपा एमालेले प्रमुख, उपप्रमुखसहित एकल बहुमत पुर्याएको छ। मंगलबार सम्पन्न कार्यपालिका सदस्य निर्वाचनमा एमालेका सबै सदस्य सर्वसहमत निर्वाचित भएका छन्। निर्वाचन अधिकृतको कार्यालयले तोकेको समयसिमा भित्र एमालेका सदस्यले मात्र उमेदवारी दर्ता गरेपछि स्थानीय तह निर्वाचन ऐन, २०७३ को दफा २५ बमोजिम निर्विरोध निर्वाचित भएको घोषणा गरिएको हो। नगरपालिकामा निर्वाचितहरुबाट ५ महिला र बाहिर दलित तथा अल्पसंख्यकबाट तीन गरी ८ जना कार्यपालिकामा थप गर्ने व्यवस्था छ। निर्वाचित हुनेहरुमा वाहिरबाट दलिततर्फ माधव सार्की, अल्पसंख्यकतर्फ उदयराज भुजेल र जयकुमार राई, निर्वाचित महिलाहरुबाट स्मृति तोलाङ्गी सुयल, तिलावती राई, सुस्मा राई, जानकीदेवी चौधरी र शान्तीदेवी चौधरी रहेको निर्वाचन अधिकृत महेश दाहालले जानकारी दिए। गत बैशाख ३० मा सम्पन्न स्थानीय तह निर्वाचन अन्तर्गत चौदण्डीगढी नगरपालिकामा ५२ सिटमध्ये ४१ सिटमा एमालेलेले जितेको थियो। बहुसंख्यक पद एमालेले जितेकाले अन्य पार्टीबाट कार्यपालिका सदस्यमा उम्मेदवारी पर्न नसकेको हो। कार्यपालिका सदस्य निर्वाचन भएसँगै चौदण्डिगढी नगरपालिकामा अव २० जनाको कार्यपालिका वोर्ड बनेको छ। त्यसमध्ये एमालेबाट १८ जना र कांग्रेसबाट दुई जना रहेका छन्। निर्वाचित सदस्यलाई निर्वाचन अधिकृतको कार्यालय चौदण्डीगढीले प्रमाणपत्र वितरण गरेको थियो। अघिल्लो निर्वाचनमा १ वडा मात्र जितेको एमालेले यसपटक १, २, ४, ५, ७, ८, ९ र १० गरी ८ वटा वडा र कांग्रेसले ३ र ६ वडामा जित निकालेको हो। यसअघि नेकपा माओबादी केन्द्रले ३ वटा वडाध्यक्षमा जित निकालेकोमा यसपटक शून्य रहेको छ। ६ वडा जितेको कांग्रेस यसपटक खुम्चिएर २ मा झरेको छ।"
प्रचण्डको चेतावनी : एमालेजस्तै कांग्रेसलाई ठेगान लगाउने अवस्था नआओस्,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले स्थानीय तह निर्वाचनमा पहिलो दल बनेसँगै नेपाली कांग्रेसमा दम्भ र अहंकार चुलिएको आरोप लगाएका छन्। बुधबार कमलपोखरीस्थित पार्टीबाट निर्वाचित जनप्रतिनिधिलाई प्रशिक्षण दिने कार्यक्रममा बोल्दै अध्यक्ष दाहालले विगतमा अहंकारकै कारण एमालेलाई ठेगान लगाएको भन्दै कांग्रेसलाई ठेगान लगाउने अवस्था नआओस् भनेर सचेत गराए। देशभरबाट कांग्रेसमा पनि एमालेजस्तै दम्भ र अहंकार चुलिएको रिपोर्ट आइरहेको छ, उनले भने, वाम गठबन्धन र एकता गरेको एमालेलाई अहंकारकै कारण ठेगान लगायौं। अहिले एमाले चैनमा छैन। एमालेजस्तै कांग्रेसलाई ठेगान लगाउने अवस्था नआओस् म कांग्रेसका साथीहरुलाई भन्न चाहन्छु। निर्वाचनमा गठबन्धनमा भरपर्दा माओवादीलाई सोचेजस्तो नतिजा नआएको उनको भनाइ थियो। आफूहरुले संविधान, लोकतन्त्र र राष्ट्रिय रक्षाका लागि गठबन्धन कायमै राखेर अघि जान खोजेको भन्दै प्रचण्डले कांग्रेसबाट अहंकार र दम्भ आयो भने त्यसविरुद्ध पनि प्रतिकार गर्ने चेतावनी दिए। मंगलबार बालुवाटारमा बसेको सत्ता गठबन्धनको बैठकमा आफू र नारायणकाजी श्रेष्ठले कांग्रेसमा अहंकार नआओस् भनेर कांग्रेस सभापतिसमेत रहेका प्रधानमन्त्री शेरबहादुर देउवालाई सचेत गराएको प्रचण्डले दाबी गरे। हिजो गठबन्धन बैठकमा हामीले संविधान, लोकतन्त्र र राष्ट्रिया रक्षाका लागि गठबन्धन बनेको छ। यो उद्देश्य पूरा भएको छैन। अगाडि लैजानुपर्छ। कांग्रेसमा अहंकार नआऔओस्। माओवादीलाई हल्का रुपमा लिने काम नगरोस् भनेर भनेका छौं, उनले भने, कांग्रेसले पनि बुझिदिनुपर्यो। विगतमा शक्तिमा आउँदा एमालेले देखाएको अहंकार देखाएजस्तै अहिले कांग्रेस पनि त्यस्तै होला कि डर रहेको उनले उल्लेख गरे। गठबन्धन कायम रहन्छ। गठबन्धनमाथि अलि धेरै भरोसा गर्दा धेरै ठाउँमा हार्यौ। अब पहिला आफै बनौं। गठबन्धनलाई अझ प्रभावकारी पनि बनाउनुपर्छ, उनले भने। माओवादी कहिले कांग्रेस त कहिले एमालेसँग सहकार्य गर्नु बाध्यता र आवश्यकता भएको अध्यक्ष दाहालले बताए। राष्ट्रिय आवश्यकता भनेर गठबन्धन बनाउँछौं तर बुर्जुवाहरुले व्यक्तिगत स्वार्थमा उपयोग गर्छन्, उनले भने, यसअघि एमालेले त्यस्तै गर्यो। कांग्रेस त्यस्तै अहंकारी हुने हो कि चिन्ता बढेको छ। उनले चुनावपछि एमाले चैनमा बस्ने अवस्था नरहेको दाबी गरे। माओवादी गुगलमा भेटिन्छ भन्थे, तर अहिले माओवादी उनीहरुकै अगाडि पूरा शक्तिका साथ अगाडि खडा छ, उनले भने। प्रचण्डले स्वतन्त्र उम्मेदवारले जित्दैमा सबै राज्य स्वन्त्रहरुकै हालीमुहाली हुननसक्ने भन्दै माओवादीले स्वतन्त्रको सफलताबाट शिक्षा लिएर जानु उचित हुनेमा जोड दिए।"
"सरकारले ल्याएको बजेट ललिपप मात्रै, हाम्रो जीवन परिवर्तन गर्दैन : राजेन्द्र लिङ्देन","काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले सरकारले ल्याएको बजेट ललिपप मात्रै भएको टिप्पणी गरेका छन्। बुधबार प्रतिनिधि सभा बैठकमा राजश्व र व्ययको वार्षिक अनुमानमाथि छलफल गर्दै उनले मानिसलाई भुल्याउने किसिमले मात्र बजेट ल्याइएको धारणा राखेका हुन्। उनले इमान्दारी पूर्वकभन्दा अहिलेको बजेटले हाम्रो जीवनमा परिवर्तन गर्न नसक्ने बताए। देशमा अहिले जुनप्रकारको आर्थिक संकट देखिँदै गएको छ। जुनप्रकारको मूल्य वृद्धि देखिँदै गएको छ। त्यसलाई रोक्नेतर्फ यो बजेट उन्मुख छैन।उनले भने,यो बजेट केबल निर्वाचन लक्षित छ, आगामी निर्वाचनलाई केन्द्रमा राखेर ल्याएको छ। बजेटको स्रोत के हो, कार्यान्वयनका आधारहरु के हुन् कहि पनि स्पष्ट छैनन्। बजेटको जवाफमा अहिले मात्रै होइन पहिले पनि वितरणमुखी आएको भन्दै पन्छिएको भन्दै लिङ्देनले आपत्ति जनाए। वृद्धभत्ता एमालेको ब्राण्ड हो : पूर्वअर्थमन्त्री पाण्डे बजेटले चुनावमात्रै देखेको छ, आर्थिक संकट देखेन : पूर्वअर्थमन्त्री पाण्डे"
"बजेटले चुनावमात्रै देखेको छ, आर्थिक संकट देखेन : पूर्वअर्थमन्त्री पाण्डे","काठमाडौं : पूर्वअर्थमन्त्री सुरेन्द्र पाण्डेले सरकारले ल्याएको बजेटले चुनावमात्रै देखेको बताएका छन्। बुधबार प्रतिनिधि सभा बैठकमा राजश्व र व्ययको वार्षिक अनुमानमाथि छलफल गर्दै पाण्डेले संकट एकातिर बजेट अर्कोतिर भएको टिप्पणी गरेका हुन्। उनले बजेटले स्थानीय चुनाव र संघप्रदेशको चुनावमात्र देखेको बताएका हुन्। पाण्डेले भने, सरकारले यता पनि चुनाव उता पनि चुनाव देख्यो । अस्तिको चुनाव र आउने चुनाव मात्रै देख्यो, आर्थिक संकटतिर सरकारको ध्यान नै गएन । उनले डलरको सञ्चिती घट्ने क्रम जारी रहे नेपालको अवस्था श्रीलंकाको जस्तो हुनसक्ने चेतावनीसमेत दिए। अहिलेको अवस्थाले अर्थतन्त्र धरासायी हुने संकेत देखिएको भन्दै यो बजेटले कसरी सम्बोधन गर्छ भन्दै प्रश्न गरे। उनले मल दिन नसक्नेले सरकारले उत्पादन दोब्बर बढाउँछु भन्नु झुटको खेती भएको टिप्पणी गरे। पाण्डेले अर्थमन्त्री जनार्दन शर्माले हचुवाको भरमा उत्पादन बढाउने कुरा गरेको आरोप लगाए। उनले प्रश्न गरे, अहिलेसम्म कति मल कहिले आउँछ भन्ने कुरा कृषि मन्त्रालयलाई समेत थाहा छैन, तर अर्थमन्त्री दोब्बर उत्पादन बढाउँछु भन्नुहुन्छ यो कसरी सम्भव छ ? गठबन्धन चाँडै चुनावमा जान चाहिरहेको आफूले सुनेको बताउँदै पाण्डेले कांग्रेसलाई यो गलगाँडबाट कहिले छुट्कारा पाउने भन्ने हतार भएको भन्दै व्यङ्ग्य गरे। उनले इन्डक्सन चुलो घर घरमा दिने भन्ने विषय धनि पोस्ने कुरा भएको धारणा राखे। उनले ६० लाख मानिसलाई चुलो बाड्न न्यूनतम शुल्क राख्दा पनि ३० अर्ब रुपैयाँ पर्ने भएको बताए। उनले यो विषय अनुचित लाभ दिने विषय त होइन भनेर प्रश्न गरे।"
राष्ट्रपति भण्डारीद्वारा बडीमालिकाको पूजा,बाजुरा : राष्ट्रपति विद्यादेवी भण्डारीले बडीमालिकामा बुधबार बिहान पूजा आराधना गरेका छन्। जिल्लाको खप्तडमा लाग्ने गङ्गादशहराका बेला देशका प्रतिष्ठित व्यक्तित्वले बडीमालिका र खप्तडमा पूजाआजा गर्ने प्रचलन रहेको छ। जिल्लाको धार्मिक तथा पर्यटकीय क्षेत्रका रुपमा रहेको बडीमालिकामा जेठ महिनामा लाग्ने गङ्गादशहराको पहिले नै बडीमालिकाको पूजा गर्ने प्रचलनअनुसार आज राष्ट्रपति भण्डारीले पूजा आराधना गरेको प्रमुख जिल्ला अधिकारी प्रकाशचन्द्र अधिकारीले जानकारी दिए। बडीमालिकाको पूजा सकेर राष्ट्रपति भण्डारी सुर्खेत फर्किएका छन्। बडीमालिकामा राष्ट्रपति भण्डारीको आगमनले यहाँको पर्यटकीय क्षेत्रको प्रवर्द्धनमा थप टेवा पुग्ने अपेक्षा गरिएको छ। रासस
७३ यात्रु लिएर भद्रपुर उडेको जहाज काठमाडौं नै फर्काइयो,काठमाडौं : त्रिभुवन विमानस्थलबाट भद्रपुर उडे लगत्तै बुद्ध एयरको जहाज काठमाडौंमा नै फर्काइएको छ। बुधबार बिहान भद्रपुर उडेको बुद्ध एयरको हवाईजहाजको पछिल्लो टायरमा समस्या देखिएपछि पुन: काठमाडौं फर्काइएको हो। काठमाडौंबाट जहाज उडेपछि पछिल्लो टायरका केहि पार्टपुर्जा धावनमार्गमा भेटिएको थियो। लगत्तै टावरले उक्त जहाजलाई फिर्ता हुन निर्देशन दिएको थियो। त्रिभुवन अन्तराष्ट्रिय विमानस्थलस्थित नागरिक उड्यान कार्यालयका प्रवक्ता टेकनाथ सिटौलाले भद्रपुर उडेको जहाजको पाङ्ग्रामा समस्या आएपछि जहाज फिर्ता गरिएको बताए। काठमाडौंबाट १० : ४३ मा उडेको जहाज ११ : ०६ मा फर्किएको हो।उक्त जहाजमा ४ जना उडानसदस्यसहित ७३ जना यात्रु सवार थिए।
काठमाडौं भेला भएका माओवादीका निर्वाचित जनप्रतिनिधिका लागि रात्रिभोज आयोजना गर्दै,काठमाडौं : माओवादी केन्द्रले स्थानीय तह चुनावमा निर्वाचित जनप्रतिनिधिका लागि रात्रिकालीन भोजको आयोजना गरेको छ। दुई दिने प्रशिक्षणका लागि काठमाडौंमा भेला भएका जनप्रतिनिधिहरुलाई ललितपुरको कुपन्डोलस्थित होटल हिमालयमा रात्रिभोजको आयोजना गरिएको हो। पुतलीसडकको कुमारी हलमा आयोजित प्रशिक्षण भेलामा यसबारे जानकारी दिइएको थियो। प्रशिक्षण भेलामा अध्यक्ष पुष्पकमल दाहाल प्रचण्डले राजनीतिक प्रशिक्षण दिने कार्यक्रम रहेको छ। हालै सम्मपन्न स्थानीय तह निर्वाचनमा माओवादी तेस्रो शक्तिको रुपमा स्थापित भएको छ। माओवादीले १२१ पालिकामा विजयी भएको छ।
"एमाले सांसदको प्रश्न अर्थमन्त्रीज्यु, एक घन्टामा चितवन हेलिकोप्टरमा झुन्डेर जाने हो?","काठमाडौं : एमाले सांसद लालबाबु पण्डितले एक घन्टामा चितवन कसरी पुग्न सकिन्छ भन्दै प्रश्न गरेका छन्। संसदमा बजेटमाथि भइरहेको छलफलमा भाग लिँदै बुधबार उनले हेलिकोप्टरमा झुन्डेर एक घन्टामा पुग्ने हो भन्दै प्रश्न गरे। 'अर्थमन्त्रीज्यु काठमाडौंबाट चितवन एक घन्टामा हलिकोप्टरमा झुन्डेर जानुहुन्छ? के भन्न खोज्या हो? कति बजेट छुट्याएको छ?,' उनको प्रश्न छ। उनले अर्थमन्त्री जनार्दन शर्माले हावादारी बजेट प्रस्तुत गरेको बताए। 'हावादारी रुपमा प्रस्तुत भएर यो नै ठीक हो, यो नै सत्य हो भनिरहने हो भने के भन्न सकिन्छ?,' उनले भने। उनले प्रमुख प्रतिपक्षी दलले सुझावमात्र दिएको स्पष्ट पारे। उनले उदाहरण दिँदै भने, 'शरीर सुनेर डाक्टर कहाँ पुगेपछि त उपचार गर्ने हो। डाक्टरको सल्लाह नमान्ने, उपचार पनि गर्दिनँ भन्ने, औषधि पनि खाँदिनँ भन्ने हो भने के हुन्छ? दुःखबाहेक केही हुँदैन,' उनले भने। उनले यो बजेटले हुने खाने र निजी क्षेत्रलाई मात्र सम्बोधन गरेको बताए। 'किसानको पेन्सनको कुरा ठीक छ। तर खोइ बजेट? इन्डक्सनको कुरा पनि आएको छ। गाउँगाउँमा यो सम्भव छ? अहिले पनि लोडसेडिङ विद्यमान छ। हावादारी कुरा गरेर हुन्छ?' उनले भने। उनले भविष्यको कुरा गर्न छुट भए पनि यो बजेट जनता लोभ्याउने र गुलियो नाराको रुपमामात्र आएको बताए।"
मधेस प्रदेश सरकारको नीति तथा कार्यक्रम जेठ २१ मा,"जनकपुर : मधेस प्रदेश सरकारले आर्थिक वर्ष २०७९८० को नीति तथा कार्यक्रम आगामी जेठ २१ गते प्रदेशसभामा प्रस्तुत गर्ने भएको छ। प्रदेशसभा बैठकमा प्रदेश प्रमुख हरिशङ्कर मिश्रले प्रदेश सरकारको नीति तथा कार्यक्रम प्रस्तुत गर्ने प्रदेश सरकारका गृह तथा सञ्चारमन्त्री भरत साहले जानकारी दिए। आव २०७९८० को नीति तथा कार्यक्रममा प्रदेश सरकारले कृषि, सिँचाइ, स्वास्थ्य, भौतिक पूर्वाधारलगायतका विषयलाई जोड दिइने मन्त्री साहले बताए। यस्तै मधेस प्रदेश सरकारले आगामी असार १ गते प्रदेशसभा बैठकमा आगामी आव २०७९८० को बजेट प्रस्तुत गर्ने तयारी भइरहेको मन्त्री छ। नीति तथा कार्यक्रमपश्चात प्रदेश सरकारले असार १ गते बजेट प्रदेशसभामा पेश गर्नुपर्ने संवैधानिक व्यवस्था छ। प्रदेशसभाको नवौँ अधिवेशन यही जेठ १९ गते दिउँसो १ बजेका लागि आह्वान गरिएको छ। रासस"
जुम्लामा यार्सा सङ्कलन गर्नेको भीड,"जुम्ला : यार्सा सङ्कलनका लागि जुम्लाको पाटन क्षेत्रमा भीडभाड हुन थालेको छ। जिल्लामा आर्थिक स्रोतको रुपमा यार्सागुम्बा सङ्कलनलाई लिइने गरिन्छ। यार्सा सङ्कलनका लागि पाटनतिर लागेका कारण जिल्लाका अधिकांश ग्रामीण बस्ती सुनसान बनेको जनाइएको छ। गाउँघरबाट पाटन जानेको लर्को लागेको गुठीचौर गाउँपालिकाका स्थानीय व्यापारी दीपक बोहोराले जानकारी दिए। यार्सागुम्बा सङ्लनको लागि तातोपानी, गुठीचौर, तिला, पातारासी, हिमा गाउँपालिकालगायत ग्रामीण क्षेत्रका सर्वसाधारण पाटनतर्फ गएका छन्। आर्थिक स्रोत जुटाउन यार्सा टिप्न पाटनतिर लागेको पातारासी गाउँपालिकाका स्थानीयवासी मुनबहादुर ऐडीले बताए। १८ वर्षभन्दा माथि ५० वर्षमुनिका सबै स्थानीयवासी यार्सागुम्बा सङ्कलन गर्न गएका छन् । खेतीपातीबाट घरखर्च लगाउन पनि गह्रो हुने भएकोले स्थानीयवासीको मुख्य जीविकोपाजर्नको स्रोतनै जडीबुटी हो। घरखर्चदेखि बालबच्चाको पढाइखर्च सबै यार्सा सङ्कलनबाट हुने गरेको स्थानीयवासीले जनाएका छन्। पाटनमा यार्सा सङ्कलन निकै कठिन हुने गरेको छ। सङ्घीय सरकार, प्रदेशसरकारदेखी स्थानीय सरकारले गाउँमै आत्मनिर्भरका कार्यक्रम ल्याउन नसक्दा यो समस्या खडा भएको तिला गाउँपालिका स्थानीयवासी काली नेपालीले बताए। रासस"
अब छोराको फोन आउने छैन,"काठमाडौं : काठमाडौं बाँसबारीस्थित घरमा सिनियर क्याप्टेन बसन्त लामाकी आमा ८६ वर्षीया विष्णु कुमारीलाई छोराले अब आमा म गएँ है पुगेर फोन गर्छु भन्ने छैनन्। अब कहिल्यै घरको गेटमा गाडीको हर्न बज्ने छैन। आइतबार पोखराबाट जोमसोम उडेको तारा एयरको ट्वीनअटर विमान दुर्घटनामा दिवंगत हुनेमा विष्णुका छोरा सिनियर क्याप्टेन पनि हुन्। गत बुधबार बिहान घरबाट निस्केको छोराको ५ दिन बितिसक्दा पनि फोन नआउँदा बूढी आमाको मनमा कताकता मनमा चिसो पसेको थियो। छोरा घरबाट निस्केको दिनको हरेक याद सम्हालेर राखेकी उनले भनिन्, बाबु जाने दिन बिहान १२ बजे बाबुलाई लिन गाडी आयो। उसलाई हतारहतार उठाए। मेरो बाबुको निन्द्रा साह्रै प्यारो थियो। उठाएन भने जति पनि सुत्ने। उठेर खाना खायो अनि तयारी भएर हिडँ्ने बेलामा भन्यो, आमा म गए है यो पालि काम धेरै छ अलिकति ढिला आउँछु ४५ दिन लाग्छ आइतबार आउँछु, भन्यो। आइतबार छोरा आउने बाटो घरको मूल गेटतिर हेरेर बसेकी आमालाई पत्याउनै नसक्ने समाचार सुन्नुपयो। जीवनको एउटै साहरा मुटुभन्दा प्यारो छोरा यो संसारमा अब रहेन। मैले बाबु कतिबेला आउँछ भनेर आँखा घरको गेटतिरै हेरेर बसेँ। मेरो छोरालाई भगवान्ले झुक्याएर लगिसकेको रैछ, उनी छोराको फोटो छातीमा टाँसेर राख्दै आँखाभरि आँसु लिँदै भन्छिन्, नानी श्रीमान्की ३ वटी श्रीमतीमध्येकी म जेठी श्रीमती हुँ श्रीमान्ले मलाई धेरै पहिला छोड्नुभएको हो। मलाई स्वर्गमा राखेर पालेको मेरो छोरोले पनि मलाई छोडेर गयो। अहिलेका पाइलट जीपीएसमै भर पर्छन्। जीपीएस छ भन्दैमा बादलमा छिर्नु हुँदैन। जुम्ला, सिमिकोट, जोमसोम, लुक्ला, हुम्ला, ताप्लेजुङलगायतका ठाउँमा बर्खाका ५ महिना फ्लाइट पूरै बन्दै गर्न जरुरी छ। बसन्तका बुवा क्याप्टेन डीके लामा पनि नेपाल वायुुसेवा निगममा अपरेसन डाइरेक्टर थिए। उनले निगममा ४० वर्ष काम गरे। हाल उनी ८६ वर्षका भए। उनका ५ छोरा र ३ छोरीमध्येका माइला छोरा बसन्त हुन्। उनी भन्छन्, मैले छोरालाई बारम्बार बाबु तिमीहरू यो जोखिम काम नगर अरू नै काम गर भनेको थिएँ। छोराको इच्छा भने पाइलट हुने नै रहेछ। मैले छोराको इच्छालाई रोक्न सकिनँ, उनले भने। डीके सुनाउँछन्, म रिटार्यड हुने महिनामा २५ हजर तलब पाएको थिएँ। अहिले पनि त्यो पैसा जस्ताको त्यस्तै छ। म आपू पैसा तिरेर छोरालाई पाइलट पढाउन सक्ने थिइनँ। मैले अमेरिका भने पठाएँ। तर, उता पुुगेपछि उसले आफैं कमाएर पढेको हो। लामाले नेपाल फर्केपछि नै ट्वीनअटर विमान उडाएका हुन्। करिब २० वर्ष उनले ट्वीनअटर विमानमार्र्पत माउन्टेन फ्लाइट गराउँदै आएको उनका बुवा क्याप्टन डीकेले बताए। काठमाडौं आउनुपर्ने छोरा उसकै साथी पूर्वक्याप्टेन ट्रिपुल गुरुङ जसको घर लोमान्थाङ थियो, उनले तिमी आउ त्यहाँ होटल उद्घाटन गरेर नाचगान कार्यक्रम पनि छ भनेको रहेछ। मेरो छोराले साथीलाई हार्न नसकेर गएको रैछ। कालले लगि गो मेरो नाति पनि टुहुरो भयो। क्याप्टेन बसन्तका एक छोरा छन्। तिनै छोरालाई पढाउन उनकी श्रीमती पनि लन्डनमै छन् उनी आज नेपाल आउँदैछिन्। घर अगाडि रहेको बीएमडब्लू गाडीतिर देखाउँदै डीके भन्छन्, एकदमै सौखिन हो मेरो छोरा बीएमडब्लु कार किनेको भर्खर हो। रहर पुग्ने गरी चलाउन पनि पाएन। विदेशमा भएका भान्जाभान्जीलाई माउन्टेन फ्लाइट गराउने रहर गरेको थियो त्यो पनि पूरा गर्न पाएन। लामो समय आपैं विमान उडाएका लामा नेपालमा भौगोलिक कारण दुर्घटना बढी हुने कुरालाई नर्कान नसकिने बताए। उनले भने, यो ट्वीनअटर जहाज भीएफआर उड्ने जहाज हो। आँखाले उड्ने जहाज हो। यो जहाज १० हजार फिटभन्दा माथि उड्ने जहाज हो। १० हजार फिटभन्दा माथि आधा घण्टाभन्दा बढी बस्न सक्दैन। हाम्रो पहाडी भूभाग चिसो छ। जहाजमा हिटिङ सिस्टम छैन। चिसोले फ्रिज भएर बिचमै दुर्घटना हुने कारण अर्को त्यो पनि हो। उनले आफ्नो अनुभव सुनाउँदै भने, १९७० मा जुम्ला र लुक्लामा १२ बजेदेखि जहाज उडाउन मिल्दैन भन्ने थियो। किनकी बादल, हावा आउँछ भन्ने थियो। हामी पाइलटहरूले नै किन नसकिने भन्ने आत्मविश्वासले सुरु गरिएको थियो। मैले नै जुम्लामा बिहान ६ बजेदेखि साँझ ५ बजेसम्म उडाएको थिएँ। अहिले जीपीएस सिस्टममा गएपछि सबै पाइलटहरू जीपीएसमै भर पर्दा पनि यस्ता दुर्घटना घट्ने गरेको उनी बताउँछन्, भन्छन्, जुम्ला, सिमिकोट, जोमसोम, लुक्ला, हुम्ला, ताप्लेजुङलगायतका ठाउँमा बर्खाका ५ महिना पूरै बन्दै गरिदिनुपर्छ। सबैभन्दा रिस्क जोमसोम हो। जहाँ ५ सेकेन्डमा मौसम परिर्वन हुन्छ। डीके भन्छन्, अर्को महŒवपूर्ण कुरा अहिले विमान व्यावसायीहरू पूर्ण रूपमा स्वार्थी व्यावसायी भएका छन्। मनि माइन्डेड भनौं, मान्छेको जीवनसँग पुरै खेलवाड हुने गर्छ। मेडिकल डाक्टर समेत रहेका क्याप्टेन बसन्तका भाइ डाक्टर छिरिङ योञ्जन कहिले नेपालगन्ज, हुम्ला, जुम्ला, जोमसोमलगायतका स्थानमा दाइ फ्लाइट लिएर गएको सम्झिँदै भन्छन्, दाईले २३ पटक गम्भीर दुर्घटना हुनबाट बचाउनुभएको हो। आत्मविश्वास बलियो थियो। यसपालि दाइ यात्रु भएर जानुभएको हो। दाइले फ्लाइट सकेर काठमाडौं आएपछि कहिले मौसम बिग्रेको कुरा कहिले यात्राको रमाइलो विषय पनि साट्ने गरेको सम्झिँदै भन्छन्, परिवारसँग पनि उत्तिकै निकट रहने मान्छे हो। सामान्य रूपमा हामीले बुझ्दा पनि विमान पुरानो हुँदैन यसलाई मर्मत गर्दै सामान फेर्दै जाने हो। भौगोलिक विकटता अर्को पाटो हो। प्रायः वैशाखदेखि असोजसम्म विमान दुर्घटनाका घटना घट्ने गरेकाले यो समयमा नागरिक उड्ययन प्राधिकरणले कडाइ गर्नुपर्ने उनी बताउँछन्। उनी अगाडि भन्छन्, एयरलाइन्सहरूले हेर्ने भनेको फाइदा नै हो। उनीहरूलाई नाफा हुने जस्तो देखे भने हल्का फुल्का बादल पनि ख्याल गर्दैनन्। यसमा गम्भीर हुनैपर्छ कति घरहरू उजाडिन्छन्, बच्चाहरूले अभिभाव गुमाउँछन्। हाम्रो दाइलाई अब हामी कहाँ पाउँछौं। बसन्तको परिवारलाई सान्त्वना दिन बाँसबारी घरमा आएका नागरकि उड्डयन प्राधिकरणमा आबद्घ क्याप्टेन विश्वम्भरमान अमात्य १९७० देखि जागिर सुरु गरेका अर्का योद्घा हुन्। उनीसँग धेरै तीतामीठा अनुभव छन्। नेपालबाहेक उनले बैंकक, चेन्नइको ब्लु डार्क कार्गो एयरलायन्स, फ्रान्समा विमान उडाएका छन्। १० वर्ष माउन्टेन फ्लाइट उडाएको अनुभव छ। उनले बसन्तलाई सानैदेखि साथीको छोराको नाताले पनि चिनेका थिए। माउन्टेन फ्लाइटको किंगको रूपमा सम्झन्छन्। अमात्य भन्छन्, त्यो जमानामा हामीले फ्लाइट उडाउँदा केही थिएन। वी आर द किङ वी आर द पिपुल भन्ने हामीलाई लाग्थ्यो। टावर थिएन। गाउँमा मान्छेले खाना पकाउँदा धुवाँ उडेको अनुमानमा हावा कता उडेको छ त्यो हेरिकन हामी प्लेन उडाउँथ्यौं। एयरपोर्टमा गाई चरेका हुन्थे। पहिलेका पाइलट दिमाग लगाउँथे । अहिलेका पाइलट जीपीएसमै भर पर्छन्। उनी भन्छन्, जीपीएस छ भन्दैमा बादलमा छिर्नु हुँदैन। नेपालमा अपरेटरहरूको फोर्स गर्ने बानी हुन्छ। अर्को फ्लाइट केही समय अगाडि गयो म किन नजाने ? म पनि सक्छु भन्ने हुन्छ। अमात्यसँगै काम पनि गरिसकेका थिए, प्रभाकर। अमात्यले भने, तारा एयरका पाइलट प्रभाकरप्रसाद घिमिरे पनि अलिकति बादल देखिए पनि नजाने मान्छे हो। बादल अलिकति देखिने बित्तिकै मनमा चिसो हुन्छ सर भन्ने मान्छे हो। योपटक उहाँलाई पनि दशा लागेको रहेछ।"
अध्यक्ष र उपाध्यक्ष गुमाएको रौतामाईको कार्यपालिकामा एमालेको बहुमत,"उदयपुर : उदयपुरको रौतामाई गाउँपालिकाको अध्यक्ष र उपाध्यक्ष दुबै पद गुमाएको नेकपा एमालेले कार्यपालिकामा बहुमत पुर्याएको छ। मंगलबार सम्पन्न कार्यपालिका सदस्यको निर्वाचनमा मनोनयन दर्ता गराएका एमालेका सबै सदस्य निर्वाचित भएका हुन्। निर्वाचित महिला सदस्य भित्रबाट ४ र बाहिर सिमान्तकृत, अल्पसंख्यक समुदायबाट २ जना गरी ६ जना थप हुने कार्यपालिकामा सबै जना एमालेबाट निर्वाचित भएका हुन्। निर्वाचित हुनेहरुमा महिलातर्फ गौरीमाया मगर, ज्ञानकुमारी मगर, देविमाया दहाल, वर्तहिरा राई, दलितबाट दुर्गबहादुर सार्की र अल्पसंख्यकतर्फ बसन्तकुमार चाम्लिङ्ग राई रहेको निर्वाचन अधिकृत सुवास भट्टराईले जानकारी दिए। गठबन्धन उमेदवारलाई पछि पार्दै एमाले उमेदवार विजयी भएका हुन्। योसँगै रौतामाईमा १६ जनाको कार्यपालिका बोर्ड गठन भएको छ। त्यसमध्ये एमालेका ११ जना, नेपाली काँग्रेसका उपाध्यक्षसहित ३ जना र नेकपा माओबादी केन्द्रबाट अध्यक्षसहित २ जना रहेकाछन्। पालिका अध्यक्ष र उपाध्यक्ष नजिते पनि निर्णायक भूमिकामा भने एमाले नै देखिएको छ। सर्वसहमत नभएका प्रस्तावमाथि छलफलगर्दा बहुमत र अल्पमतको अंकगणितिय खेलमा एमालेको धारणा नै अन्तिम हुने देखिएको छ। ८ वटा वडा र गाउँपालिका अध्यक्ष र उपाध्यक्ष गरी ४२ जना निर्वाचित जनप्रतिनिधि रहेको रौतामाईमा एमालेले एक्लैले २३ जना र बाँकी गठबन्धनबाट विजयी भएका हुन्। एमालेले वडानं १,२,३,५,७ गरी ५ वडा, काँग्रेसले पालिका उपाध्यक्षसहित वडा नं ४ र ८, माओबादीले पालिका अध्यक्षसहित वडा नं ६ मा वडाध्यक्ष जीत निकालेको हो। पालिका अध्यक्षदेखि वडा तहसम्म गठबन्धन गरेका माओबादी र कांग्रेसलाई एमालेले सहजैपछि पार्दै जीत निकालेको हो। गठबन्धनकै कारण एमालेले वडाको संख्या बढाउन नसकेको एमालेका रौतामाई गाउँपालिका कमिटी अध्यक्ष केशव राईले बताए। उनले भने, २०७४ को निर्वाचनमा पनि हामीले ५ सिट नै जितेका हौं, त्यसमा वडा नं ६ र ८ बाट दुई जना सदस्य थप गर्न सफल भयौं।' विजयी वडा फेरवदल भएप नि संख्यात्मक हिसावले एमाले पुरानै अवस्थामा रहेको उनले बताए। यता गठबन्धन गरेर मैदानमा होमिएको माओवादीले भने अघिल्लो दुई सिटलाई खुम्च्याएर एकमा सिमित भएको हो। काँग्रेसले भने अघिल्लो आकारमा एक वडा थप गरेको छ। अघिल्लो पटक एमालेका उमेदवार गजेन्द्रबहादुर खड्कासँग पराजित भएका हालका अध्यक्ष बिरेन्द्रकुमार मगर यसपटक भने गठबन्धन गरेर भएपनि बाजी मार्न सफल भए। अघिल्लो निर्वाचनमा नै अध्यक्षमा तेस्रो स्थानमा रहेका नेपाली काँग्रेसका उमेदवार भुपेन्द्र थापा भने यसपटक गठबन्धनबाट उपाध्यक्षमा जीत निकाल्न सफल भए।"
वृद्धभत्ता एमालेको ब्राण्ड हो : पूर्वअर्थमन्त्री पाण्डे,"काठमाडौं : पूर्वअर्थमन्त्री एवम् नेकपा एमालेका उपाध्यक्ष सुरेन्द्र पाण्डेले वृद्धभत्ताको जति कुरा गरेपनि एमालेको ब्राण्ड भएको बताएका छन्। बुधबार प्रतिनिधि सभा बैठकमा राजश्व र व्ययको वार्षिक अनुमानमाथि छलफल गर्दै पाण्डेले वृद्धभत्ता ६८ मा झारेपनि ५८ मा झारेपनि केहि फरक नपर्ने बताएका हुन्। उनले भने,वृद्धभत्ताको जति कुरा गरेपनि त्यो एमालेको ब्राण्ड जस्तो हुन्छ। वृद्धभत्ता तपाईं ६८ मा झार्नुस् ५८ मा झार्नुस् केहि फरक पर्दैन। किनभने जनयुद्धमा हाम्रो दाबी पुग्दैन, माओवादी कै पुग्छ। राष्ट्रिय मेलमिलापमा पनि हाम्रो दाबी पुग्दैन त्यो कांग्रेसको दाबी पुग्छ। उनले थपे, ठिक त्यसैगरी त्यो वृद्धभत्ता जे गर्नुस् त्यो एमालेकै दाबी हुन्छ। एमालेलाई नै मान्छेले चै स्याबास गर्छन्, ठोक्छन् ताली ठोक्छन् । त्यसैले केहि फरक पर्दैन पाण्डेले घोषणा पत्र अनुसार ५ हजार किन नपुर्याएको भनेर प्रश्न गरे।तपाईले आफैंले पनि ५ हजार पुर्याउँछु भनेर हिजो घोषणा पत्रमा बोल्या होइन र ? ५ पुर्याएको भए अझ राम्रो हुन्थ्यो नि, किन गर्नु भएन ? त्यसमा चाहिँ बरु गुनासो छ। पाण्डेले संकट एकातिर बजेट अर्कोतिर भएको टिप्पणी गरे। उनले स्थानीय चुनाव र आउने चुनावमात्र देखेर बजेट सरकारले बनाएको आरोप लगाए।"
जुम्लाको पाटन क्षेत्रमा यार्सा सङ्कलन गर्नको भीड,"जुम्ला : यार्सा सङ्कलनका लागि जुम्लाको पाटन क्षेत्रमा भीडभाड हुन थालेको छ। जिल्लामा आर्थिक स्रोतको रुपमा यार्सागुम्बा सङ्कलनलाई लिइने गरिन्छ। यार्सा सङ्कलनका लागि पाटनतिर लागेका कारण जिल्लाका अधिकांश ग्रामीण बस्ती सुनसान बनेको जनाइएको छ। गाउँघरबाट पाटन जानेको लर्को लागेको गुठीचौर गाउँपालिकाका स्थानीय व्यापारी दीपक बोहोराले जानकारी दिउ। यार्सागुम्बा सङ्लनको लागि तातोपानी, गुठीचौर, तिला, पातारासी, हिमा गाउँपालिकालगायत ग्रामीण क्षेत्रका सर्वसाधारण पाटनतर्फ गएका छन्। आर्थिक स्रोत जुटाउन यार्सा टिप्न पाटनतिर लागेको पातारासी गाउँपालिकाका स्थानीयवासी मुनबहादुर ऐडीले बताए। १८ वर्षभन्दा माथि ५० वर्षमुनिका सबै स्थानीयवासी यार्सागुम्बा सङ्कलन गर्न गएका छन् । खेतीपातीबाट घरखर्च लगाउन पनि गह्रो हुने भएकोले स्थानीयवासीको मुख्य जीविकोपाजर्नको स्रोतनै जडीबुटी हो। घरखर्चदेखि बालबच्चाको पढाइखर्च सबै यार्सा सङ्कलनबाट हुने गरेको स्थानीयवासीले जनाएका छन्। पाटनमा यार्सा सङ्कलन निकै कठिन हुने गरेको छ। सङ्घीय सरकार, प्रदेशसरकारदेखि स्थानीय सरकारले गाउँमै आत्मनिर्भरका कार्यक्रम ल्याउन नसक्दा यो समस्या खडा भएको तिला गाउँपालिका स्थानीयवासी काली नेपालीले बताए।"
बजेटप्रति घीउ तेल उत्पादक संघको असन्तुष्टि,"काठमाडौं : सरकारले सार्वजनिक गरेको आगामी आर्थिक वर्ष २०७९०८० को बजेटबाट वनस्पति घीउ, तेल उद्योगहरुलाई असर परेको भन्दै नेपाल वनस्पती घीउ तेल उत्पादक संघले असन्तुष्टि व्यक्त गरेको छ। संघले प्रेस विज्ञप्ति जारी गर्दै बजेटमा विरोधाभाषपूर्ण नीति अवलम्बन गरी यससँग सम्बन्धित उद्योगहरुलाई थप संकटोन्मुख अवस्थातर्फ धकेलिएको गुनासो गरेको हो। समग्रमा वनस्पति तेल उद्योगहरु संकटोन्मुख भई समस्याग्रस्त हने भएकाले यसको सिघ्र समाधान नगरेको खण्डमा उद्योगहरु बन्द नै हुन जाने र यसले समग्र अर्थतन्त्रमा प्रत्यक्षरुपले गम्भिर असर पार्ने संघको भनाइ रहेकोछ। प्रस्तुत बजेटमा तयारी वस्तुसामानलाई कच्चा पदार्थ भन्दापनि एक तह कम भंसार महसुल लागु गरेकोले सो लाई अविलम्व खारेज गर्नुपर्ने संघको तर्क छ। उपभोक्ताहरुलाई चरम महङ्गीबाट राहत दिन र भारतबाट अनाधिकृत रुपमा आउने खाने तेल रोक्नका लागि कच्चा खाने तेलको आयातमा भन्सार महशुल शून्य प्रतिशत र मुल्य अभिवृद्धि करमा ५० प्रतिशत छुट दिनुपर्ने संघको माग रहेकोछ। संघकाअनुसार नेपालमा कच्चा पदार्थ १० प्रतिशत भंसार महसुलमा आयात गरी सो को प्रशोधन गरी बिक्री वितरण गर्दै आईरहेको थियो। प्रशोधित तेलमा आयात महसुल १५ प्रतिशत थियो जुन कच्चा पदार्थ भन्दा एक तह मात्र बढी थियो। हाल सरकारले ल्याएको बजेटबाट विशेष उद्योगहरु (जस्तै बिस्कुट र चाउचाउ) लाई प्रशोधित पाम र पामोलीन तेल आयात गर्न ५ प्रतिशत भंसार महसुल अर्थात साविकको व्यवस्था मा ६६६७ प्रतिशत छुट दिई तयारी माल भन्दा कच्चा पदार्थको भंसार महसुल एक तह कम हुने नितिबाट विरोधाभाष पूर्ण तरीकाले औद्योगीक विकासमा गम्भिर असर पुर्याईएको भन्दै संघले यसको दिर्घकालिन प्रभाव निश्चितरुपमा पर्ने गुनासो गरेको छ। यद्यपी भारत सरकारले भने २०७९ जेठ १० गते उच्च महङ्गीको चापबाट उपभोक्ताहरुलाई राहत दिनका लागि खाने तेलको भन्सार महशुल शून्य प्रतिशत गरेकोको तर्फ संघले सरकारको ध्यानाकर्षण गरेको छ।"
सङ्खुवासभाको चैनपुरनुनढाकी सडक निर्माणस्थलमा पहिरोले पुरिएर दुई मजदुरको मृत्यु,सङ्खुवासभा : सङ्खुवासभाको चैनपुर नगरपालिका१ नुनढाकीमा पहिराले पुरिएर दुई जनाको मृत्यु भएको छ। चैनपुरनुनढाकी सडक निर्माणका क्रममा सुक्खा पहिराले पुरिएर दुई मजदुरको मृत्यु भएको हो। मृत्यु हुनेमा सुनसरीको धरान उपमहानगरपालिका ६ का ३५ वर्षीय रामकुमार राई र उदयपुरको चौदण्डिगढी नगरपालिका६ का २० वर्षीय हिमबहादुर मगर रहेका इलाका प्रहरी कार्यालय चैनपुरले जनाएको छ। बुधबार बिहान ११ बजे चैनपुरनुनढाकी सडक निर्माणका क्रममा खसेको सुख्खा पहिरोले पुरिएर दुई जना मजदुरको मृत्यु भएको प्रहरी निरिक्षक मिलन बस्नेतले जानकारी दिए । चैनपुरनुनढाकी सडक खण्डमा तारजाली लगाउने क्रममा ३० मिटर माथिबाट खसेको सुख्खा पहिरोले पुरिएर दुबै जनाको घटनास्थलमै मृत्यु भएको प्रहरी निरीक्षक बस्नेतले बताए । चैनपुरको सिद्धपोखरीदेखि नुनढाकीसम्मको १९ किलोमिटर अमर कन्ट्रक्सन कम्पनीले सडक निर्माण गरिरहेको छ ।
सुनको मूल्य घट्यो,काठमाडौं : सुनचाँदी बजारमा आज छापावाल सुनको मूल्य प्रतितोला ९७ हजार २०० तोकिएको छ। अघिल्लो दिन प्रतितोला ९८ हजारमा कारोबार भएको पहेँलो धातु आज प्रतितोला ८०० ले घटेको हो। नेपाल सुनचाँदी व्यवसायी महासङ्घले सार्वजनिक गरेको विवरणानुसार आज तेजाबी सुनको मूल्य प्रतितोला ९६ हजार ७०० छ। यसको मूल्य अघिल्लो दिन प्रतितोला ९७ हजार ५०० थियो। त्यस्तै आज चाँदीको मूल्य अघिल्लो कारोबार मूल्यका तुलनामा प्रतितोला २० ले घटेर एक हजार २५० तोकिएको महासङ्घले जनाएको छ। अन्तर्राष्ट्रिय बजारमा आज सुन प्रतिऔँस एक हजार ८३१ डलर आसपास कारोबार भइरहेको छ।
माओवादी केन्द्रबाट निर्वाचित जनप्रतिनिधिको प्रशिक्षण सुरु,"काठमाडौं : नेकपा (माओवादी केन्द्र)ले निर्वाचित जनप्रतिनिधिलाई आजदेखि प्रशिक्षण कार्यक्रम गरेको छ। स्थानीय तहबाटै समाजवादको आधार तयार गर्न निर्देशित गर्ने उद्देश्यले बुधबारबाट प्रशिक्षण कार्यक्रम आयोजना गरेको हो। प्रशिक्षणमा गाउँपालिकाका अध्यक्ष, उपाध्यक्ष, नगरपालिकाका प्रमुख, उपप्रमुख र पार्टीका शीर्षनेता एवं पूर्वस्थायी समिति सदस्य सहभागी भएका छन् । काठमाडौंमा दुई दिनसम्म हुने कार्यक्रममा स्थानीय सरकार सञ्चालन, सेवा प्रवाह, विकास निर्माण, सुशासन, स्वास्थ्य, शिक्षा, बजेट, कानुन निर्माणलगायत विषयमा विज्ञले प्रशिक्षण दिनेछन्। पार्टीका शीर्षनेता, पूर्वमन्त्री, पार्टीको विभिन्न विभागका प्रमुख एवं सङ्घीयताविद्, अर्थतन्त्र विज्ञ, पूर्वमहान्याधिवक्ता, स्थानीय सरकार सञ्चालनका विज्ञ, पूर्वप्रशासकलगायतले विभिन्न विषयमा सहभागीलाई प्रशिक्षण दिने माओवादीले जनाएको छ। उद्घाटनसत्रमा अध्यक्ष पुष्पकमल दाहाल प्रचण्ड र नेता नारायणकाजी श्रेष्ठले सहभागीलाई राजनीतिक प्रशिक्षण दिनेछन्। पहिलो दिन पूर्वमहान्याधिवक्ता मुक्ति प्रधान, स्कुल विभाग प्रमुख एवं पूर्वमन्त्री गिरिराजमणि पोखरेल, सङ्घीयता विज्ञ डा खिमलाल देवकोटा, स्थानीय तह विभागका प्रमुख उर्मिला अर्याल र पूर्वमुख्यसचिव लीलामणि पौड्यालले प्रशिक्षण दिने कार्यक्रम छ।"
कार्यपालिका निर्वाचनमा कांग्रेसविरुद्ध गठबन्धन,"जाजरकोट : जाजरकोटको नलगाड नगरपालिकाको नगरकार्यपालिकाको निर्वाचनमा सत्ता गठबन्धनको शिर्ष नेतृत्व सहमति विपरीत कांग्रेसविरुद्ध बामगठबन्धनको चुनावी तालमेल भएको छ। गत ३० बैशाखमा सम्पन्न निर्वाचनमा सत्तागठबन्धनका कांग्रेस र माओवादी केन्द्रले तालमेल गरेर निर्वाचन जितेको नगरपालिकामासमेत माओवादी केन्द्रले एमालेसँग कार्यपालिका सदस्यमा तालमेल गरेर चुनाव जितेको छ। नगरकार्यपालिकाका आठ जना सदस्य मध्य पाँच माओवादी केन्द्र र तीन एमालेले जितेका छन्। माओवादी केन्द्रका सरिता बादी, सरिता शाही, मनमाया बुढा, शिलाकुमारी विक र सर्वजित विक कार्यपालिका सदस्यमा विजयी भएका छन्। त्यस्तै एमालेका कलिवान नेपाली, खिममुमारी शर्मा र कुमारी विक निर्वाचित भएको प्रमुख प्रशासकिय अधिकृत मानबहादुर गिरीले बताए। नलगाडमा सत्तागठबन्धनको तालमेल अनुसार नगरप्रमुखमा माओवादी केन्द्रका डम्मर रावत र उपप्रमुखमा कांग्रेसकी सरिता सिंह विजयी भएका छन्। आफूहरुले भने जस्तो मत नआएको र कांग्रेसले धोका दिन खोजेको भन्दै एमाले सँग तालमेल गरिएको माओवादी नेता मनबहादुर रावलले बताए। गत स्थानिय निर्वाचनमा गठबन्धनले चुनाव जिते पनि कांग्रेस इमान्दार नदेखिएकोले बामगठबन्धन गर्नु परेको माओवादी नेता प्रशान्त शर्माले बताए। नलगाडमा माओवादी केन्द्रका २७, कांग्रेसका १८, एमालेका १८ र ४ जना स्वतन्त्र नगर सभाका सदस्य निर्वाचित भएका छन्। एक्लै कसैको बहुमत नपुग्ने भएकोले माओवादी केन्द्र र एमालेले तालमेल गरेका हुन्। केन्द्रको निर्देशन विपरीत गठबन्धन गरेर माओवादीले धोका दिएको नेपाली कांग्रेसका सभापति वेदराज सिंहले बताए। कार्यपालिका चुनावमा भएको तालमेलले कांग्रेसलाई गंभिर बनाएको र आगामी निर्वाचनमा माओवादी सँग चुनावी तालमेल हुन नसक्ने कांग्रेसको निश्कर्ष रहेको सभापति सिंहको भनाई छ। जिल्लाका केही पालिकामा भने सत्ता गठबन्धनबीच नै तालमेल भएको छ।"
नेपालमा लगानी गर्न जापानलाई चेम्बरको आग्रह,"काठमाडौं : नेपाल चेम्बर अफ कमर्सले नेपालमा औद्योगिक लगानीका लागि जापानलाई आग्रह गरेको छ। चेम्बरका अध्यक्ष राजेन्द्र मल्लले आज नेपालका लागि जापानी राजदूत किकुता युताकासँगको भेटवार्तामा नेपालको उद्योग, जलविद्युत्, सडक तथा पर्यटनको क्षेत्रमा लगानीको वातावरण बनाउन जापानसँग आग्रह गरेका छन्। वैदेशिक लगानीको सुरक्षाका लागि नेपालले पछिल्लो समय नीतिगत तहमा थुप्रै सुधार गरेको छ, आगामी वर्षको बजेटमा सरकारले ५० वर्षसम्म जग्गा भाडामा उपलब्ध गराउने घोषणा गरेको छ, जापानको लगानी सुरक्षाका लागि हामी प्रतिबद्ध छौँ, अध्यक्ष मल्लले भने। उनले जापानसँग मुलुकको व्यापार घाटा कम गर्ने सन्दर्भमा नेपालमा खपत हुने वस्तु र अन्तर्राष्ट्रिय रुपमा बढी माग हुने वस्तुको नेपालमै उद्योग खोल्न राजदूत समक्ष आग्रह गरे। नेपालमा जग्गाको मूल्य र श्रमको लागत सस्तो पर्ने भन्दै अध्यक्ष मल्लले जापानी लगानीमा उद्योग खोलेर भारत, चीन जस्ता राष्ट्रमा व्यापार गर्न राजदूतसमक्ष आग्रह गरे। नेपाल र जापानबीचको कूटनीतिकसम्बन्ध स्थापना भएको ६६ वर्ष पूरा भएको छ, जापानले जाइकालगायत आफ्ना विभिन्न दातृ निकायमार्फत नेपाललाई आर्थिक र प्राविधिक सहयोग गर्दै आएको छ, दुई मुलुकबीच आर्थिक सम्बन्ध पनि उच्च छ, यसलाई व्यावसायिक गतिविधिमार्फत हामी अझै अघि बढाउन चाहान्छौँ, उनले भने। अध्यक्ष मल्लले सरकारले बजेटमार्फत कृषिलाई उच्च प्राथमिकतामा राखेको बताउँदै नेपालको कृषि क्षेत्रमा जापानी प्रविधि भित्र्याउनका लागि पहल गरिदिन पनि राजदूतसँग आग्रह गरेका छन्। भेटमा राजदूत युताकाले नेपाल र जापानबीचको दुईपक्षीय सम्बन्ध ऐतिहासिक भएको बताए। दुई देशबीचको सम्बन्ध बलियो छ, यसलाई हामी नागरिकको तहबाट थप नजिक ल्याउन चाहान्छौँ, राजदूत युताकाले भने। उनले नेपालसँग आर्थिक र सामाजिक सबै तहमा सहकार्य जारी रहने प्रतिबद्धतासमेत व्यक्त गरे। राजदूतले नेपाल सरकारलाई जापान सरकारको तर्फबाट र आफ्ना दातृनिकायमार्फत लामो समयदेखि सहयोग हुँदैआएको बताउँदै आगामी दिनमा पनि यस्ता सहयोग जारी रहने बताए।"
जो परिवारै गुमाएर एक्लिए,"काठमाडौं : सात वर्षदेखि अमेरिका बस्दै आएका रोशन श्रेष्ठ मंगलबार बिहान मात्रै नेपाल आए। तर, नेपाल आउनुमा उनलाई कुनै उत्साह छैन। अरू बेला नेपाल आउँदा उनको बुवाआमा निकै खुसी हुन्थे। स्वागत गर्न विमानस्थलमै पुग्थे। घरपरिवार आफन्तमा निकै रमाइलो हुन्थ्यो। तर, अबदेखि उनलाई हाँस्दै स्वागत गर्न जाने बुवाआमा अब यो संसार छाडेर गए। अमेरिकामा सँगै बसेर पढ्ने, माया गर्ने दुई बहिनीहरू पनि जीवित छैनन्। २ महिना लामो बिदामा बहिनीहरूले नेपाल घुम्न जाने भनेपछि रोशनले बहिनीहरूलाई आफैं टिकट काटेर नेपाल पठाएका हुन्। दुई बहिनी रबिना र रोजिनाले नेपाल आएर घुमेका फोटोहरू दाजुलाई पठाइरहन्थे। जानकारी गराइरहन्थे। आइतबार भएको तारा एअरको जहाज दुर्घटनामा रोशनले आमा बुवासँगै तिनै २ बहिनी गुमाए। ५ सदस्यको उनको परिवारमा अब कोही रहेनन्। उनी एक्लो भए। उनी कसैसँग बोल्नै नसक्ने अवस्थामा छन्। मंगलबार मात्रै नेपाल आइपुगेका रोशन स्तब्ध र शान्त प्रायः छन्। बोल्नलाई उनीसँग कुनै शब्द छैन। जहाज दुर्घटनामा परिवारका सबै परिवार गुमाएका उनले बुवाआमा र बहिनीहरूको अन्तिम संस्कारका लागि शव कुरिरहेका छन्। सहिदलखन गाउँपालिका५ गोरखा स्थायी घर भइ हाल काठमाडौं पुरानो बानेश्वर बस्दै आएका गणेशनारायण श्रेष्ठ जहाज दुर्घटनामा परे। उनीसँगै उनको श्रीमती रश्मी श्रेष्ठ, छोरीहरू २० वर्षकी रबिना श्रेष्ठ र रोजिना श्रेष्ठको पनि मृत्यु भयो। गणेशनारायण पेसाले कम्युटर इन्जिनियर हुन्। छोराछोरी सबै जना अमेरिकामा पढ्दै थिए। बिदाका बेला नेपाल आएका छोरीसँग मुक्तिनाथ भ्रमण गर्न भनेर श्रेष्ठ दम्पती जोमसोम गएका थिए। एकै परिवारका ४ जनाको मृत्यु भएपछि गोरखाको तीनमाने गाउँ शोकमा डुबेको छ। गणेशनारायणका भान्जा किसन श्रेष्ठका अनुसार गणेशबहादुर सहयोगी र मेहनती स्वभावका थिए। परिवार नै एक्लो बन्यो। एक हप्ता अगाडि मात्रै मामालाई भेटेका किसनले मामाले हरेक कुरामा गर्ने सहयोग र सपोट मिस गरिरहनेछन्। मामाकै छत्रछायामा हुर्किएको बताउने किसन मामालाई सम्झँदै भन्छन्, आफ्नै परिवार जस्तो व्यवहार गर्नुहुन्थो। हाम्रो परिवारको छहारी नै गुम्यो। पेसाले मेडिकल पर्सन हुन्, किसन श्रेष्ठ। उनका अनुसार श्रेष्ठ दम्पती काठमाडौंको पुतलीसडकमा कम्युटरको व्यापार गर्थे। बेलाबेला अमेरिका पनि जान्थे। छोरीहरूसँग उनीहरू पनि पहिलोपटक मुक्तिनाथ दर्शन गर्न गइरहेका थिए। शव कहिले पाइन्छ ? भन्ने कुनै टुंगो छैन। भन्छन्, शिक्षण अस्पतालमा राखेको छ रे। हेर्न जानसमेत अनुमति छैन। पहिचान भएका शवहरू आफन्तलाई जिम्मा लगाए हुन्थ्यो नि ! अन्तिमपटक हेर्न श्रेष्ठका आफन्त काठमाडौंमा भेला भएका छन्। सबैको पोस्टमार्टम सकिएपछि मात्रै एकैपटक शव हस्तान्तरण गर्ने भनेर खबर आएको उनले बताए।"
रूख मासेर रोड ब्युटिफिकेसन,"विराटनगर : रोड ब्युटिफिकेसन (सडक सौन्दर्यकरण)का नाममा विराटनगर विमानस्थल जाने सडकको साइडका हरिया रूख काट्दै प्राकृतिक सुन्दरता मास्ने काम भएको छ। वर्षांैअघि रोपिएका अशोक प्रजातिका रूखहरू काटेर विराटनगर महानगरपालिका४ अन्तर्गतको एयरपोर्ट रोडलाई ब्युटिफिकेसनका नाममा उजाड बनाइएको हो। रूखका कारण यो सडकखण्ड हरियाली र हराभरा देखिने गरेको थियो। तर, सडकको साइडको शीतल छहारी नै मासिने गरी रूख काटेर उजाड बनाइएको छ। वर्षौं लगाएर हुर्काइएका रूख काटेर प्रकृति विनाश गरिएको भन्दै चौतर्फी विरोध हुन थालेपछि रोड ब्युटिफिकेसन योजना विवादित बनेको छ। कतिपय रूखहरू जरैसित काटेर सडकको दक्षिण र उत्तरतर्फ अग्लाअग्ला फलामका खाँबाहरू गाड्ने काम भइरहेको छ। दुवै साइडमा फलामका खम्बा राखेर सडकमाथि पारदर्शी छत हाल्ने योजनाका साथ विराटनगर महानगरपालिकाले विनियोजन गरेको रकमबाट उपभोक्ता समितिमार्फत रोड ब्युटिफिकेसनको काम अघि बढाएको हो। यसको शीलान्यास पूर्वमेयर भीम पराजुलीले गरेका हुन्। कोसी लोकमार्गअन्तर्गतको मुख्य सडकदेखि विराटनगर विमानस्थलसम्म पुग्ने ४५० मिटरजति सडकमा प्लास्टिकका ब्लक हालेर टनेल शैलीमा सौन्दर्यकरण गर्ने योजनाअनुरूप चालु आर्थिक वर्षकै लागि बजेट छुट्याइएको थियो। अहिले खम्बा गाडेर छानो अड्याउन धमाधम अर्धवृत्ताकारका फालमे बार जडान गर्ने काम भइरहेको छ। रोड ब्युटिफिकेसनअन्तर्गत फलामका बारसहित झिलिमिली बत्ती जडान गर्नेदेखि साँझमा घुमफिर स्थल बनाउनेसम्मको योजना छ। ९६ लाख १२ हजार ३२९ रूपैयाँ बराबरको लागत अनुमानको योजना २०७९ जेठ मसान्तसम्ममा सक्ने लक्ष्य छ। एयरपोर्ट रोड ब्युटिफिकेसन उपभोक्ता समितिका अध्यक्ष पूण्य भट्टराईले ब्युटिफिकेसनका लागि पुराना, फस्टाउन नसकेका र बीच बाटो तथा विद्युत्को हाइटेन्सन लाइनमुनि परेका रूखहरू हटाइएको बताए। एयरपोर्ट रोडलाई अवरोध पुर्याएका रूख काटिएको र नकाटिकन राखिएका रूख भने अन्यत्र सार्ने तयारी गरिएको उनको भनाइ छ। उनका अनुसार १८ वटा रूख जरैसम्म काटिएको छ। ६८ वटा आधाभन्दा तल काटिएको छ। रूखका कारण पैदलयात्रीले पेटीबाट हिँड्न सकेनन्। सडकबाट हिँड्नुपर्ने अवस्था थियो, भट्टराईले भने, पैदलयात्रीको सहजताका लागि रूखहरू काटिएका हुन्। यसलाई अन्यथा लिन हुँदैन। तर, भट्टराईले भनेजस्तो रूखका कारण अवरोध पुगेको थिएन। अशोकका रूख काटिएका ठाउँमा पामलगायतका अन्य प्रजातिका बिरुवा लगाउने योजना रहेको उनले सुनाए। ब्युटिफिकेसनमार्फत एयरपोर्ट रोडलाई चिटिक्क पार्न लागिएको र साँझपख घुमफिर गर्न पनि सहज बनाउन खोजिएको दाबी उनको छ। भट्टराईका अनुसार पहिलो चरणमा टनेल र लाइटिङको काम गर्ने, दोस्रो चरणमा आकर्षक पेटी बनाउने र तेस्रो चरणमा रङरोगन गर्ने योजना छ।"
सामुदायिक वनको देश भनेर चिनाऔं,"मुलुकमा राजनीतिक अस्थिरता हुंँदा वनलगायत प्राकृतिक स्रोत साधनमा प्रशासनिक, राजनीतिक र अन्य हस्तक्षेप हुने प्रवृत्ति पुरानै हो। यस्तो हस्तक्षेपले सामुदायिक वनलाई निरन्तर प्रभाव पार्दै आएको छ। सामुदायिक वन उपभोक्ता महासंघले वनको अवधारणा, अस्तित्व र हैसियतलाई जीवन्त राख्न उल्लेखनीय भूमिका निर्वाह गर्दै आइरहेको छ। आफ्नो अधिकांश स्रोतसाधन र शक्तिलाई वन अधिकार स्थापनाको लागि खर्चिएको छ। सामुदायिक वन उपभोक्ता महासंघ फेकोफन नेपालको स्थापनासँग वनको विकासक्रमको सम्बन्ध जोडिएको छ। स्थानीय समुदाय परम्परागत रूपमा संगठित भई प्राकृतिक स्रोत साधनको संरक्षणका लागि अभ्यास गर्ने प्रचलनको लामो इतिहास रहेको छ। समुदायका यस्ता प्रचलनलाई राज्यले नियमित मान्यता प्रदान गर्न भने २०३० सालबाट सुरु भएको हो। यद्यपि सामुदायिक वनलाई नियमित रूपमा वन विकास गुरुयोजना २०४६ मा र कानुनी रूपमा २०४९ मा मान्यता प्रदान गरिएको हो। जसलाई वन नीति २०७५ र वन ऐन २०७६ ले महत्त्वपूर्ण रूपमा मान्यता प्रदान गरेको छ। यसरी स्थापित भएका उपभोक्ता समूहहरूले वन माथिको स्थानीय समुदायको अधिकारको वकालत गर्दै सामूहिक जिम्मेवारी निर्वाहका लागि क्षमता विकास, सिकाइ, अनुभव आदानप्रदान र संगठन निर्माणका प्रक्रियाहरूमा जुटेका हुन्। उपभोक्ताहरूलाई बलिया बनाउँदै प्राकृतिक शक्तिको मालिक स्थानीय समुदाय नै हुनुपर्छ भन्ने दृढ लक्ष्यका साथ फेकोफन अगाडि बढेको हो। समृद्ध नेपाल सुखी नेपालीको परिकल्पनालाई साकार तुल्याउन सामुदायिक वन उपभोक्ता महासंघ र समूहहरू एक महत्त्वपूर्ण क्षेत्रका रूपमा रहेका छन्। तर वन ऐनअनुसार नीति नियमावली र निर्देशिका नबन्दा वन क्षेत्रलाई स्थानीय समुदायको रोजगारी र उत्पादनसँग जोड्न सकिएको छैन। सामुदायिक वनको स्रोतलाई उत्पादनसँग जोड्ने र स्थानीय समुदायको रोजगारी सिर्जना गर्ने नीति निर्माण नहुनु, सामुदायिक वनको क्षमता विकासमा वार्षिक बजेट नछुट्याउनु, सामुदायिक वनमा नै निरन्तर रूपमा संरक्षित क्षेत्र निकुञ्ज, आरक्ष, मध्यवर्ती क्षेत्र, वातावरण संरक्षण क्षेत्र, संरक्षित वन आदि विस्तार गर्ने कार्य त झन् नेपालको सन्दर्भमा समुदाय विरोधी अभियान नै हो। समुदायलाई शक्तिबाट टाढा पार्न र वन क्षेत्रलाई संघीय सरकारको नियन्त्रणमा राख्न यस्ता गतिविधिहरू सरकारले निरन्तर अगाडि बढाउँदै आइरहेको छ। तर समुदाय विरोधी सबैखाले गतिविधिविरुद्धमा महासंघले अभियान नै सञ्चालन गरिरहेको छ। यो २७ वर्षमा सामुदायिक वन अधिकारका लागि महासंघले सञ्चालन गरेका मुख्य अभियान महत्त्वपूर्ण उपलब्धिका रूपमा रहेका छन्। सामुदायिक वन, सरकारी वन व्यवस्थाहरू प्रभावविरुद्धको अभियान सन् १९९० ताका फिनल्यान्ड सरकारको आर्थिक तथा प्राविधिक सहयोगमा सरकारले बारालगायत १८ जिल्लाको वन व्यवस्थापन गर्ने बताएको थियो। स्थानीय समुदाय, आदिवासी जनजाति र सरोकारवालाहरूलाई बेवास्ता गरी सरकारले अघि सारेको योजना भने समुदायको अग्राधिकारमाथि गम्भीर असर पर्ने खालका थिए। यो योजनामा तराईको वन क्षेत्र समुदायबाट खोसेर नेपालका केही निजी कम्पनीको साझेदारीमा फिनल्यान्डको निजी कम्पनीको रूपमा रहेको इन्सो इन्तखेरानलाई जिम्मा दिने गरी सम्झौता तयार भएको थियो। यसको व्यापक विरोध भयो र समुदायले संरक्षण गरेको वनको व्यवस्थापन गर्ने निर्णय स्थानीय समुदायको हुनुपर्छ भनेर महासंघको नेतृत्वमा सञ्चालन गरिएको अभियानले सफलता प्राप्त गयो । तराईका सामुदायिक वन अधिकार अभियानहरू तराईको वन व्यवस्थापनबारेका विवादहरू नसुल्झिँदै मन्त्रिपरिषद्ले तराई चुरे र भित्री मधेसको वन व्यवस्थापन सम्बन्धि सातबुँदे नीतिगत निर्णय गयो। उक्त निर्णयमा तराईमा रहेका चक्ला वनहरू सरकारले आफैं व्यवस्थापन गर्ने, तराईमा साझेदारी वन लागू गर्ने, चुरे क्षेत्रलाई संरक्षण क्षेत्र घोषणा गर्ने, सामुदायिक वनलाई ४० प्रतिशत कर लगाउनेजस्ता समुदाय विरोधी निर्णयहरू भएका थिए। सरकारका यस्ता निर्णयले तराईको सामुदायिक वनमा अधिकार कटौती गर्न सुरु गरियो। यसको विरुद्धमा देशभरबाट समुदायको आवाज बुलन्द भयो। सरकारले जबर्जस्ती समुदायलाई वन हस्तान्तरणमा रोक लगाए पनि समुदायको सशक्त आन्दोलनका कारण समुदायलाई वन हस्तान्तरण गर्ने कार्य सुरु भयो। सामुदायिक वनलाई लगाउन प्रस्ताव गरिएको ४० प्रतिशत जस्तो चर्को करको विषयमा कानुनी लडाइँपछि बल्ल १५ प्रतिशतमा झरेको हो। द्वन्द्वको बेला सामुदायिक वन अधिकार अभियान सशस्त्र द्वन्द्वको समयमा सामुदायिक वन उपभोक्ता समूह मात्रै समुदायको सन्दर्भमा निरन्तर खटिरह्यो। त्यतिबेला समुदायले संरक्षण गरेको वन क्षेत्र जोगाउन समुदायलाई सारै कठिन रह्यो। सामुदायिक वन क्षेत्र र समुदायको भौतिक र आर्थिक क्षतिमाथि दुवै पक्षबाट व्यापक हस्तक्षेप भयो। त्यसविरुद्ध फेकोफन र नागरिक समाजले सँगै अभियानहरू सञ्चालन गरे। द्वन्द्वकालमा दुवै पक्षबाट हस्तेक्षप भएका वन क्षेत्र अहिले पनि समुदायले पाउन सकेका छैनन्। सशस्त्र द्वन्द्वकालमा पनि वनको दिगो संरक्षण र समुदायको अधिकार स्थापनाका आन्दोलन रोकिएनन्। ५० प्रतिशत महिला सहभागिता अभ्यासहरू वन संरक्षणमा महिलाको उल्लेखनीय भूमिका रहे पनि निर्णायक तहमा महिला सहभागिता चुनौतीपूर्ण थियो। तर सामुदायिक वन उपभोक्ता महासंघ नेपालले वन विकास गुरुयोजना निर्माण गर्ने समयदेखि नै ५० प्रतिशत महिला नेतृत्वको विषयमा आफ्नो स्पष्ट धारणा राख्दै आयो। महासंघले आफ्नो संरचनाबाट ५० प्रतिशत महिला र निर्णय तथा जिम्मेवारीमा पनि ५० प्रतिशत अनिवार्य गरेर देखायो। त्यस्ता पैरवी, बहस र संवादले सामुदायिक वन विकास मार्गदर्शन २०६५ सम्म आइपुग्दा ५० प्रतिशत महिलाको व्यवस्था गर्ने निर्णय भयो। यो सामुदायिक वनले प्राप्त गरेको ठूलो उपलब्धि हो। अहिले पनि वनको हरेक क्षेत्रमा ५० प्रतिशत महिला नेतृत्व सुनिश्चित हुनुपर्छ भन्ने अभियानमा महासंघ निरन्तर पैरवीमा छ। संविधानमा सामुदायिक सम्पत्तिको अधिकार संविधानसभाबाट संविधान निर्माणको क्रममा सामुदायिक वन उपभोक्ता महासंघ नेपालले निरन्तर प्राकृतिक स्रोत र सामुदायिक सम्पत्तिको संवैधानिक अधिकार सुनिश्चितताका अभियानहरू चलायो। संविधानमा स्थानीय समुदायको प्राथमिकता र अधिकारको व्यवस्था त्यसैको परिणाम हो। करको बोझ विरुद्धको अभियान २०५४ सालदेखि नै सामुदायिक वनलाई कहिले मूल्य अभिवृद्धि कर त कहिले ४० प्रतिशत करको निर्णय गर्दै सरकारले एकतर्र्फी काम गर्दै आएको छ। संघीयताको कार्यान्वयन भइसके पनि सामुदायिक वनलाई संघीयता लागू हुन सकेको छैन। सामुदायिक वनमा सरकारले वार्षिक बजेटसमेत छुट्ट्याउन सकेको छैन। न त तिनै तहको सरकारबीच वन संरक्षण र उपभोक्ता अधिकारबारे समन्वय र सहकार्य नै छ। आफूलाई मन लागेअनुसारको कर लगाउने काम सरकारले गरेका छन्। समुदायको सशक्तीकरणपछि संघीय सरकारले लगाउँदै आएको १५ प्रतिशत कर त हट्यो। तर सामुदायिक वनसँग बढी कर लगाएर कसरी असुल्ने भन्ने होडबाजी चलेको देखिन्छ। वैज्ञानिक वन व्यवस्थापन हस्तक्षेपविरुद्ध अभियान देशभर छरिएर रहेका सामुदायिक वन उपभोक्ता समूहले वन ऐनअनुसार प्राप्त गर्ने स्वायत्त अधिकारलाई प्रयोग गरी वन व्यवस्थापन गर्ने कार्यमा सरकारले नै हस्तक्षेप बढायो। २०७१ सालमा वैज्ञानिक वन व्यवस्थापन कार्यविधि लागू गरिएपछि महासंघले निरन्तर आन्दोलन गरी सरकारलाई पछि हट्न बाध्य पारेको हो। हाल वैज्ञानिक वन कार्ययोजना खारेज भई वनको दिगो व्यवस्थापनको राष्ट्रिय मापदण्ड अगाडि बढेको छ। यो मापदण्डलाई पनि समुदायले काम गर्न सक्ने सरल विधि, प्रक्रियाअनुसार र समुदायको निर्णय सर्वोपरि हुनुपर्नेमा महासंघले पैरवी गरिरहेको छ। चुरे संरक्षण क्षेत्र प्रभावविरुद्धको अभियान ३६ जिल्लाको चुरे क्षेत्रले ओगटेको कुल १२७८ प्रतिशत भूभागलाई वातावरण संरक्षण ऐनअन्र्तगत चुरे वातावरण क्षेत्र घोषणा गरियो। २०७१ असार २ गते सामुदायिक वनको राष्ट्रिय कार्यशाला गोष्ठी भइरहेका बेला चुरेमा बसोबास गर्ने महिला, गरिब, विपन्न, आदिवासी जनजातिलाई उठिबास लगाउने र जनताले संरक्षण गरेको चुरेमा वातावरण संरक्षण ऐन लगाएर जंगलको झारपातसमेत छुन नपाउने गरी सरकारको निर्णयले मानव अधिकारको ठाडो उल्लंघन गरेको छ। सामुदायिक वन उपभोक्ता महासंघ नेपाल र अन्य महासंघहरू निरन्तर रूपमा चुरे क्षेत्रका जनताको अधिकार प्राप्तिको लडाइँमा निरन्तर पैरवीमा छन्। संरक्षित क्षेत्र विस्तारविरुद्धको अभियान संरक्षण क्षेत्रहरू पञ्चायतकालमा तर्जुमा भएका पुरातनवादी कानुन र केन्द्रीकृत प्रशासनबाट नियन्त्रित छन्। त्यसैले संरक्षित क्षेत्रहरूमा प्राकृतिक स्रोतमाथि सामुदायिक अधिकारको मान्यता, लाभको न्यायोचित बाँडफाँटमा असर परेको छ। विभिन्न निकायले गर्ने शोषण, दमन, अत्याचार र मानवअधिकार उल्लंघनको अन्त्य, वन्यजन्तुबाट हुने जनधनको क्षतिको स्रोतभर्ना, मध्यवर्ती क्षेत्रमा सामुदायिक वनको अधिकार र स्वयत्तताको विषयमा महासंघले अहिले पनि पैरवी गरिरहेको छ र गरिरहने छ। कानुनमा सुधारको अभियान सरकारको कार्यशैलीले वन क्षेत्रमा पुनर्संरचना हुन सकेको छैन । केन्द्रीय सरकारको मातहतबाट सामुदायिक वन हटाइयो। प्रदेश र स्थानीयमा नेतृत्वले यसको बारेमा पाँच वर्ष बितिसक्दा पनि परिकल्पना गर्न सकेनन्। यसले वन स्रोतलाई उत्पादन, जनता र समूहहरूसँग जोड्न नचाहनेहरूको जमातमा वन क्षेत्र परेको बुझ्न सकिन्छ। संघीयतासँग वन क्षेत्र पुनर्संरचना भई संघ, प्रदेश र स्थानीय हुँदै समुदायसम्म जोडिनुपर्छ भन्नेमा महासंघ निरन्तर पैरवीमा छ। वनको दिगो व्यवस्थापनको लागि सामुदायिक वनको स्वायत्ततामा सरकारले हस्तक्षेप हैन, सहजीकरण गर्नुपर्छ। सरकारी नीति बाधक हैन,सहयोगी बन्नुपर्छ। सामुदायिक वनमा पाइने जडीबुटी, काठजस्ता वस्तु स्थानीय स्तरमा नै प्रशोधन गरी वृक्षारोपण गर्ने सीप विकासमा सरकारले समुदायमा लगानी गर्नुपर्छ। सामुदायिक उद्यमशीलतामा ध्यान जानुपर्छ। स्थानीय उत्पादनको बजारीकरणमा सरकार र निजी क्षेत्रले जिम्मा लिनुपर्छ। वन क्षेत्रमा सुशासन अभियान वन क्षेत्रलाई सुशासनमुक्त बनाउन सबै पक्षको विशेष ध्यान जानु आवश्यक छ। वन क्षेत्रमा हुने अनियमितता र भ्रष्टाचारविरुद्ध आयोग तथा छानबिन समितिहरूले अध्ययन र प्रतिवेदन तयार गर्ने तर, दोषीलाई कारबाही नहुने प्रवृत्ति छ। अर्कातर्फ उपभोक्ता समूहका सोझासिधा महिला, गरिब, विपन्नमाथि मुद्दा चलाउने गरिएको छ। वास्तविक भ्रष्टाचारीलाई कारबाही गरियोस् र निर्दोष वन उपभोक्ता समूहमाथि झुटा मुद्दा नलागोस् भन्ने अभियान महासंघले चलाएको छ। कानुन निर्माण गर्दा सरोकारवाला पक्ष समूहको सहभागिता गराइयोस्। यसरी मात्रै सुशासनमा प्रगति हुन्छ। समुदायको लामो संघर्ष र मेहनतवाट मरुभूमि हुन लागेको क्षेत्र हरियाली र घना वनमा परिणत हुनुले नेपालको सामुदायिक वन अभियान राष्ट्रिय तथा अन्तर्राष्ट्रियस्तरको सिकाइ केन्द्र वा पाठशाला बनेको छ। नेपाललाई विश्वले सामुदायिक वनको देश भनेर चिन्नु पनि त्यसैको परिणाम हो। त्यसैले सामुदायिक वन अभियानलाई सरकारले सकारात्मक सहयोग गर्दा देश र जनताको हित हुन्छ र आर्थिक समृद्धिमा पनि टेवा पुग्छ।"
उपत्यकाव्यापी पारा एथलेटिक्समा निशान र चन्द्रमा उत्कृष्ट,"काठमाडौं : निशान थापा र चन्द्रमा थापा क्षत्री पारा राष्ट्रिय खेलकुदअन्तर्गत उपत्यकाव्यापी पारा एथलेटिक्स प्रतियोगिताको होचा पुड्कातर्फ पहिलो भएका छन् । त्रिपुरेश्वरस्थित दशरथ रंगशालामा भएको प्रतियोगितामा निशान पुरुष दुई सय मिटर दौडमा पहिलो भएका हुन् । देवराज घिमिरे दोस्रो र मानबहादुर श्रेष्ठ तेस्रो भए । चन्द्रमाले महिला एक सय मिटर दौडमा शीर्ष स्थान हात पारिन् । सिर्जना सेञ्चुरी दोस्रो र छोरीमाया थापा तेस्रो भए । राष्ट्रिय खेलकुद परिषद्को आयोजनामा सञ्चालित प्रतियोगिताको बहिराको महिला दुई सय मिटर दौडमा जयन्ती विष्टले स्वर्ण, पूजा बास्तोलाले रजत र हीरामाया घलेले कांस्य जिते । सो स्पर्धाको पुरुषमा अजय कर्ण, सौगात पोखरेल र उर्गेन गुरुङ क्रमशः शीर्ष तीन स्थानमा रहे । पुरुष चार सय मिटर दौडमा पनि अजयले स्वर्ण जिते । उर्गेन दोस्रो र अनिश खड्का तेस्रो बने । उक्त स्पर्धाको महिलामा हीरामायाले पहिलो स्थान हात पार्दै व्यक्तिगत दोहोरो स्वर्ण चुमिन् । विनिता थापा दोस्रो र सविता देउला तेस्रो भए । ह्विलचेयरको पुरुष एक सय मिटर दौडमा विराट भट्ट पहिलो, रिले तामाङ दोस्रो र होमनाथ राई तेस्रो भए । सो स्पर्धाको महिलामा नरकुमारी कार्की पहिलो, कुमारी मगर दोस्रो र इश्वरी न्यौपाने तेस्रो भए । ह्विलचेयरकै पुरुष ज्याभ्लिन थ्रोमा श्यामबहादुर रावलले स्वर्ण, रिले तामाङ दोस्रो र गिरीराज थापा तेस्रो भए । त्यसै स्पर्धाको महिलामा विमला खनाल पहिलो, कुमारी मगर दोस्रो र मनमाया भण्डारी तेस्रो भए । आंशिक दृष्टिविहीनको पुरुष दुई सय मिटर दौडमा दयाराम चौधरी पहिलो, हेम थापा दोस्रो र विपिन ओस्ती तेस्रो बने । सो स्पर्धाको महिलामा सरिता घिमिरे पहिलो, कृष्णा ढुंगाना दोस्रो र रचना पराजुली तेस्रो भए । पूर्ण दृष्टिविहीनको पुरुष दुई सय मिटर दौडमा सन्तोष साउद पहिलो, रत्नबहादुर राई दोस्रो र सौगात वगाले तेस्रो भए । महिलातर्फ सुनिता नेपालीले स्वर्ण, संगीता घलेले रजत र रोजनी थापा मगरले कांस्य जिते । विजेतालाई राष्ट्रिय खेलकुद परिषद्का सदस्यसचिव टंकलाल घिसिङलगायतले पुरस्कार प्रदान गरे । हरेक स्पर्धाका विजेतालाई एक हजार, दोस्रोलाई सात सय र तेस्रोलाई पाँच सय नगद पुरस्कार प्रदान गरिएको थियो । एकदिने प्रतियोगितामा ७४ खेलाडी सहभागी भएका थिए । विभिन्न १२ खेल समावेश पारा राष्ट्रिय खेलकुदअन्तर्गत पारा एथलेटिक्ससहित ११ खेल सम्पन्न भइसकेको छ ।"
जनमत वामपन्थीकै पक्षमा,"बालेन साह, हर्क साम्पाङजस्तालाई मतदान गर्नेहरू कोही पनि पूर्वव्यवस्थाका हिमायती होइनन्। उनीहरूलाई जिताउनेहरू युवा पुस्ताका मतदाता हुन्। उनीहरू यथास्थितिमा परिवर्तन र मुलुकमा सुशासनयुक्त राजनीतिक प्रणाली स्थापना भएको हेर्न चाहनेहरू हुन्। जनताको वास्तविक मुद्दामा केन्द्रित भएर काम गर्ने नेता चाहन्छन्। बहुप्रतीक्षित स्थानीय चुनाव सकिएको छ। संविधान जारी भएपछिको दोस्रो स्थानीय चुनाव। अहिले चुनावको समीक्षा र जितहारका प्रसंगहरूले माहोल तातेकोे छ। राजनीति भन्ने कुरा नै यस्तै, एउटा कोण समात्यो रमायो। अर्को कोण समात्यो दु :खी हुँदै अरूलाई गाली गर्यो। गाली र ताली त राजनीतिका गहना नै रहेछन्। चुनावमा कुन दलले बाजी मार्यो ? ताजा बहसको विषय यही हो। मानिसहरू हिसाब निकाल्नमा व्यस्त छन्। निर्वाचित प्रतिनिधिको संख्याको आधारमा कांग्रेस र जनमतको आधारमा एमाले पहिलो हो रे। अझै भन्छन्, सत्तारूढ गठबन्धन बनाएर कांग्रेसले बढी सिट जित्यो। लोकप्रिय मत एमालेले एक्लै ल्यायो। त्यसो भए को बलियो ? आउनुहोस् समीक्षा गरौं। अब एकछिन्, यस पटकको स्थानीय निर्वाचनको परिणामलाई राजनीतिक अर्थ लगाऔं। नतिजालाई निर्वाचित प्रतिनिधिको आधारमा विश्लेषण गर्दा विगतमा एमालेको ठाउँ कांग्रेसले र कांग्रेसको ठाउँ एमालेले लिएको छ। अर्थात्, यसपटक नेपाली कांग्रेस सबैभन्दा बढी पद हात पार्ने दल बनेको छ। पाँच वर्षअघि एमाले सबैभन्दा बढी पद हात पार्ने पार्टी थियो। माओवादी केन्द्र अघिल्लो पटक र यसपटक पनि तेस्रो छ। तर, विगतको चुनावमा भन्दा पदसंख्या बढाएको छ। जितेको कुल पदसंख्याको आधारमा जनता समाजवादी पार्टी चौथो र एकीकृत समाजवादी पाँचांैै स्थानमा छन्। विगतमा पाँचौं दलका रूपमा दरिएको लोकतान्त्रिक समाजवादी पार्टी यसपटक छैटौं बनेको छ। नयाँ बनेको नेकपा (एकीकृत समाजवादी)ले यसलाई उछिनेको छ। चुनावी गठबन्धनको फाइदा कांग्रेसलाई भएको छ। यसपटकको चुनावमा नेपाली कांग्रेस, माओवादी केन्द्र, एकीकृत समाजवादी र जनता समाजवादी पार्टीहरू गठबन्धन गरेर चुनावमा गएका थिए। परिणामलाई हेर्दा नेपाली कांग्रेसले यसबाट भरपुर फाइदा लिएर पहिलो दल बन्न सफल भएको छ। त्यस्तै भर्खरै बनेको एकीकृत समाजवादीलाई पनि फाइदा भएको छ। कमसेकम पाँचौं ठूलो दलमा पर्न सकेको छ। एकता गरेर बलियो बनेको जनता समाजवादी पार्टीले गठबन्धनबाट खासै फाइदा लिन सकेको देखिएन। उसले विगतमा जितेका स्थानीय तहमा नेपाली कांग्रेसले जितेर जसपालाई अझ खुम्च्याइदिएको छ। चुनावबाट कुनै दलले अर्कोलाई सिध्याउन सकेनन्। निर्वाचन कार्यक्रम चलिरहँदा स्वस्थ प्रतिस्पर्धाभन्दा पनि एकले अर्काेलाई सिध्याउने चुनौती सुनिन्थ्यो भाषणहरूमा। सत्तारूढ गठबन्धन बनाउनुको उद्देश्य एमालेलाई उठ्नै नसक्ने गरी पछार्ने थियो। तर, त्यो सम्भव भएन। बाँकी सबै दलहरू सत्ताशक्तिका साथ एकगठ हुँदा पनि एमाले सिद्धिएन। एमाले सम्पूर्ण प्रतिकूलतालाई चिरेर दोस्रो दलका रूपमा ठिंग उभिन सक्यो। यसले उसलाई निराश होइन अझ धेरै गर्न सकिने हौसला दिएको छ। किनभने एमालेबाट छुट्टिएर बनेको एकीकृत समाजवादीले बढी नै क्षति गर्छ कि भन्ने डर थियो। त्यसलाई चुनावको परिणामले पाँचौं दलको स्थानमा झारिदिएको छ। त्यसबाट एमाले कमजोर नबनेको प्रष्ट देखियो। एमालेले पनि माओवादी केन्द्र र एकीकृत समाजवादीलाई सिध्याइदिने चुनौती दिएको थियो। तिनीहरूले पनि कांग्रेस नामको नाउमा बसेर चुनावरूपी नदी मजाले पार गरे। आफ्नो हैसियतभन्दा निक्कै बढी पदहरू जिते। हर्क साम्पाङ, बालेन साहजस्तालाई मतदान गर्नेहरू कोही पनि पूर्वव्यवस्थाका हिमायती होइनन्। उनीहरू यथास्थितिमा परिवर्तन र मुलुकमा सुशासनयुक्त राजनीतिक प्रणाली स्थापना भएको हेर्न चाहनेहरू हुन्। यसपटक चुनावी प्रतिबद्धता र घोषणापत्रले खासै काम गरेको देखिएन। किनकि चुनाव जनताका मुद्दामा केन्द्रित भएन। चुनावमा गरेको भाषण र र्यालीको पनि अर्थ रहेन। प्रधानमन्त्री शेरबहादुर देउवा आएर भाषण गरेको विराटनगरको वडा नं १ र ३ मा, मोरङको सुन्दरहरैंचामा नेपाली कांग्रेसका उम्मेदवारहरू विगतको विरासत जोगाउन नसकी, पराजित भए। एमालेका अध्यक्ष खड्गप्रसाद ओलीको गृहनगर दमकमा एमालेले आफ्नो विरासत गुमाउन पुग्यो। धरान र इटहरी उपमहानगरपालिकाको नेतृत्व एमालेको हातबाट गुम्यो, वीरगन्ज महानगरपालिकाको नेतृत्व हात पर्न सकेन। यसबाट टाढाबाट मानिस ओसारेर, लाखौंकरोडौं खर्च गरेर आमसभा गर्नु केवल नेताका रमाइलोका लागि मात्र हो भन्ने पुष्टि भएको छ। आमसभाहरू अरू पार्टीका नेतालाई गाली गर्नका लागि मात्र रहेछन् भन्ने पुष्टि भयो। धरान र काठमाडौंमा स्वतन्त्र उम्मेदवारले आमसभा नै नगरी चुनाव जितेकोे दृष्टान्त सबैका सामु छ। ठूलठूला सभा गरेर अरूलाई सत्तोसराप गर्ने दलका उम्मेदवारहरू पराजित भए। जनताको मुद्दा समातेर दलगत प्रणाली र पार्टीगत कमजोरीको विरोध गर्दै प्रचारमा जानेहरूले विजयश्री प्राप्त गरे। त्यसैले घोषणापत्रमा ठूलठूला कबोल गर्नुको पनि कुनै औचित्य देखिएन। घोषणापत्र नै नबनाई अगाडि बढेको माओवादी केन्द्र तेस्रो दल बन्यो। निक्कै चिप्ला आश्वाशन बाँडेर पहिलो दल बन्ने घोषणा गरेको एकीकृत समाजवादी पार्टी मुलुकको पाँचौं दलको हैसियतमा थान्को लाग्योे। जनता समाजवादीभन्दा पनि कमजोर हैसियतमा दरियो। जनताले त दलप्रतिको विश्वास र विगतका कामलाई मुख्य आधार मानेर मतदान गर्दा रहेछन्। तत्कालीन घोषणा, भाषण र प्रतिबद्धतालाई आधार मान्दा रहेनछन् भन्ने शिक्षा दिएको छ चुनावले। वामपन्थीहरूबीच झगडा सिर्जना गरेर आपसमा फुटाउने र सत्ताको बागडोर आफ्नो हातमा पार्ने दाउमा नेपाली कांग्रेस रणनीतिक रूपमा सफल र वामपन्थीहरू असफल भएका छन्। एकले अर्कालाई सिध्याउन लागेर आफैं कमजोर बनेको थाहा पाइरहेका छैनन्। स्वतन्त्र उम्मेदवारहरूले मौकामा चौका हाने। यस पटकको चुनावमा स्वतन्त्र उम्मेदवारहरू काठमाडौं महानगरपालिका, धरान, धनगढी र जनकपुर उपमहानगरपालिकालगायत देशका १३ स्थानीय तहको प्रमुख वा अध्यक्ष बनेका छन्। त्यहाँ अरू दलको उम्मेदवार त के सत्तारूढ गठबन्धनसमेत पराजित भयो। यसबाट देशमा राजनीतिक दलहरू अलोकप्रिय बन्दै गएका हुन् त भन्ने प्रश्न उठेको छ। दलहरू विस्थापित हुने र राजतन्त्र फर्किन सक्ने आधार तयार हुँदै गरेको तर्क पनि कतिपयले गर्न थालेका छन्। तर, हर्क साम्पाङ, बालेन साहजस्तालाई मतदान गर्नेहरू कोही पनि पूर्वव्यवस्थाका हिमायती होइनन्। उनीहरूलाई जिताउनेहरू युवा पुस्ताका मतदाता हुन्। उनीहरू यथास्थितिमा परिवर्तन र मुलुकमा सुशासनयुक्त राजनीतिक प्रणाली स्थापना भएको हेर्न चाहनेहरू हुन्। जनताको वास्तविक मुद्दामा केन्द्रित भएर काम गर्ने नेता चाहन्छन्। नेपालका ठूला राजनीतिक दलहरू कार्यशैली र कार्यपद्धिति विकास गर्नमा लाग्नुको सट्टा भ्रष्टाचार, आपसमा गालीगलौज गर्न र अस्तव्यस्ततामा सिर्जना गर्नमा रमाए। सुधारको संकेतसम्म दिन सकेनन्। बरू सत्ताको लागि जुनसुकै हर्कत गर्न सक्ने र जोसुकैसँग गठबन्धन गर्न सक्ने चरित्र देखाए। सिद्धान्त र आदर्शलाई तिलाञ्जली दिए। खाली सत्ता कसरी हातपार्ने भन्ने ध्याउन्नमा सरकार, संसद् र अदालतलाई समेत भ्रष्ट र निकम्मा बनाए। स्वतन्त्र उम्मेदवारहरूको विजय यी कुरामाथि जनताको विद्रोह हो। स्वतन्त्रले कति काम गर्न सक्छ त्यो हेर्न बाँकी छ। आमसभामा ताली बजाउनेले मत दिँदैन। बरू आवश्यक परे गाली गर्न तयार हुँदा रहेछन् भन्ने कुरा यसपटक पुन : पुष्टि भएको छ। गाली गरेर जनमत बन्छ भन्ने भ्रम नपाल्न स्वतन्त्र उम्मेदवारलाई जिताएर जनताले नेताहरूलाई पाठ पढाएका छन्। पूर्वव्यवस्थाका हिमायतीहरू पनि यो चुनावमा मज्जाले पराजित भए। राजीतिक दलप्रति वितृष्णा भएको र राजा फर्कियोस् भन्ने जनचाहना बढिरहेको भनेर व्याख्या गर्नेहरूलाई यो चुनावले उनीहरूको बुझाइ गलत छ भन्ने प्रमाणित गरिदिएको छ। कतै पनि पूर्वव्यवस्थाका हिमायती दल राप्रापाले हल्ला गरेजस्तो उपलब्धि हासिल गरेको छैन। ठूलो हल्ला भएको केपी ओलीको गृहनगर दमकमा हो। त्यहाँ पनि पाँचदलीय गठबन्धनको साथ पाएर झिनो मतले एमाले उम्मेदवारलाई पराजित गरेको कुरा परिणामले देखाएको छ। होला कि नहोला भन्ने द्विविधाकै बीच मुलुक चुनावमा होमिएको थियो। तर, सानदार ढंगले सम्पन्न भयो। परिणामले दलहरूलाई नै बलियो बनाएको छ। महत्वपूर्ण शिक्षा दिँदै दवाबका रूपमा स्वतन्त्र उम्मेदवारहरूले जितेका छन्। चुनावको परिणामलाई आम रूपमा विश्लेषण गर्ने हो भने वामपन्थी दलहरूकै पक्षमा अहिलेको जनमत देखिएको छ। वाम दलहरूले अधिकांश पदहरू जितेका छन्। अझ एक भएर उठेको भए, अझै बढी उपलब्धि हुने सम्भावना रहेछ। किनकि धेरै ठाउँ निकटतम प्रतिस्पर्धीहरू वाम दलहरू नै छन्। वामपन्थीहरूबीच झगडा सिर्जना गरेर आपसमा फुटाउने र सत्ताको बागडोर आफ्नो हातमा पार्ने दाउमा नेपाली कांग्रेस रणनीतिक रूपमा सफल र वामपन्थीहरू असफल भएका छन्। एकले अर्कालाई सिध्याउन लागेर आफैं कमजोर बनेको थाहा पाइरहेका छैनन्। नेतृत्वको जुँगाको लडाइँ अनि सिद्धान्तका लागि भन्दा सत्ताका लागि मरिमेट्ने प्रवृत्तिले बलियो शक्ति भएर पनि वामपन्थीहरू हार्ने र कमजोर कांग्रेसले जितको माला पहिरिने अवस्था यस चुनावले पनि ल्याइदिएको छ। अर्काको बुईं चढेर आपसमा सिध्याउने खेल खेल्ने र अन्तत : वाम आन्दोलनलाई हानि पुर्याउने प्रवृत्तिलाई नसच्याएसम्म चुनावबाट जनताको पक्षमा परिणाम आउन सक्दैन। नेपालको राजनीति स्थिरता हुन सक्दैन।  शर्मा, नेपाल बुद्धिजीवी परिषद् केन्द्रीय समितिका सचिव हुन्।"
कम्मरमा चाँदी लुकाइ ओसार्ने भारतीय नागरिक पक्राउ,राजविराज : कम्मरमा चार किलो चाँदीका गहना बाँधी लुकाइ ल्याइरहेको अवस्थामा एक भारतीय नागरिक पक्राउ परेका छन्। सप्तरीको बोदे बर्साइन नगरपालिका९ ईटाभट्टास्थित नेपालभारत सीमा क्षेत्रबाट भारत मधुबनी जिल्ला खुटौना ग्राम पञ्चायत११ कामत टोलका २२ वर्षीय वशिष्ट चौधरी पक्राउ परेका सशस्त्र प्रहरी बलले जानकारी दिएको छ। सशस्त्र प्रहरी बल गण नम्बर ६ का सशस्त्र प्रहरी उपरीक्षक प्रदीप खडकाका अनुसार पैदल गस्ती टोलीले शंका लागि चेकजाँच गर्दा २८ जोर पाउजु बरामद भएको छ। सशस्त्र प्रहरी बल नेपाल बोर्डर आउट पोष्ट स्वर्णपट्टीबाट खटिएको पैदल गस्ती टोलीले चौधरीलाई पक्राउ गरेको हो। चौधरीबाट बरामद चार किलो तौल रहेको चाँदी गहनाको मूल्य ४ लाख ३८ हजार ९५७ रुपियाँ रहेको बताइएको छ। बरामद अवैध गहना र पक्राउ परेका चौधरीलाई आवश्यक कारवाहीका लागि सशस्त्र प्रहरीले तिलाठीको बेल्हीस्थित राजविराज भन्सार कार्यालय सप्तरीमा बुझाएको छ।
मोरङमा ४ जनाको मृत्यु,"विराटनगर : रुखबाट लडेर र दुर्घटनामा परेर मोरङमा मंगलबार साँझ २ जनाको मृत्यु भएको छ। अरु २ जना मृत फेला परेका छन्। प्रहरीका अनुसार मोरङमा विभिन्न घटनामा एकै दिन ४ जनाको मृत्यु भएको हो। मृत्यु भएका ३ जना विराटनगर र १ जना बेलबारीका रहेको प्रहरीले जनाएको छ। मृतक सबै पुरुष हुन्। प्रहरीका अनुसार रुखबाट लडेर र दुर्घटनामा परेर मृत्यु हुने दुवै जना वृद्ध पुरुष छन्। बेलबारी नगरपालिका८ का ७४ वर्षीय चन्द्रमान गुरुङको मृत्यु रुखबाट लडेर भएको छ। भाउन्नेको जंगलमा बाख्रालाई घाँस काट्न गएका उनी हल्लुडेको रुखबाट लडेर गम्भीर घाइते भएका थिए। मोरङ प्रहरीका प्रवक्ता डीएसपी दीपक श्रेष्ठका अनुसार गुरुङको उपचारका क्रममा विराटनगरस्थित नोबेल शिक्षण अस्पतालमा साँझ ६:२० बजेतिर मृत्यु भएको हो। घाँस काट्न चढेको रुखको हाँगा भाँच्चिएर घटना भएको प्रहरीले जनाएको छ। यसैबीच, विराटनगर महानगरपालिका१० मा मोटरसाइकलको ठक्करबाट ८५ वर्षीय वृद्धको मृत्यु भएको छ। डीएसपी श्रेष्ठका अनुसार को ३९ प ७८९५ नम्बरको मोटरसाइकलको ठक्करबाट विराटनगर१२ का मुसा यादवको मंगलबार साँझ ६:३० बजेतिर मृत्यु भएको हो। अघिल्लो दिन दुर्घटनामा परेर गम्भीर घाइते भएका उनको उपचारका क्रममा नोबेल शिक्षण अस्पतालमा मृत्यु भएको प्रहरीले जनाएको छ। प्रहरीका अनुसार दुर्घटनालगत्तै फरार रहेका मोटरसाइकल चालकको खोजी जारी राखिएको छ। त्यस्तै, विराटनगर४ स्थित मोटर ग्यारेजमा काम गर्दै आएका ३५ वर्षीय सुमित दाहाल साँझ मृत फेला परेका छन्। धीरज ठकुरीको ग्यारेजमा काम गर्दै आएका दाहालको शव घोप्टो परेको अवस्थामा फेला परेको हो। प्रहरीले अत्यधिक मादक पदार्थ सेवन (मापसे) गरेका कारण उनको मृत्यु भएको हुनसक्ने अनुमान गरेको छ। डीएसपी श्रेष्ठे घटनाका बारेमा अनुसन्धान थालिएको र हालसम्म मृत्युको कारण पत्ता लाग्न नसकेको जानकारी दिए। विराटनगर१२ आइतबारे नहर चोकनजिक साँझ एक जना पुरुष मृत फेला परेका छन्। पहिचान नखुलेका अन्दाजी ३२ वर्षीय पुरुषको शव भेटिएको प्रहरीले जनाएको छ। शव पोस्टमार्टमका लागि कोसी अस्पतालमा राखिएको छ। मृतकको पहिचानका लागि आफन्त र परिवारका सदस्यको खोजी सुरु गरेर घटनाको अनुसन्धान थालिएको डीएसपी श्रेष्ठले बताए।"
यू१९ महिला टोली मलेसिया जाँदै,"काठमाडौं : आईसीसी यू१९ महिला विश्वकपअन्तर्गत एसियाली छनोटका लागि नेपाली टोली मलेसिया जाने भएको छ। नेपाली टोलीलाई नेपाल क्रिकेट संघ (क्यान) ले मंगलबार बिदाइ गरेको छ। क्यानका अध्यक्ष चतुरबहादुर चन्द, कार्यबहाक सचिव प्रशान्तविक्रम मल्ल, कोषाध्यक्ष रोशनकुमार सिंहलगायतले नेपाली टोलीलाई बिदाइ गरेका हुन्। नेपाली टोली बुधबार मलेसिया प्रस्थान गर्नेछ। नेपालले कीर्तिका मरासिनीको कप्तानीमा १४ सदस्यीय टोलीको घोषणा गरेको छ। स्नेहा महरा उपकप्तान छिन् भने टोलीमा सृष्टि जैशी, मनिषा उपाध्याय, मनिषा रानामगर, अलिशा यादव, साना प्रविन, रञ्जु श्रेष्ठ, आश्मा पुलामी मगर, सानु राजवंशी, किरण कुँवर, अञ्जली बिक, अनु कडायत र सुस्मिता भुसाल छन्। बिदाइपछि नेपाली टोलीकी कप्तान कीर्तिका मरासिनीले छनोट प्रतियोगितामा शीर्ष स्थान हात पार्दै विश्वकपमा स्थान बनाउने लक्ष्य रहेको बताइन्। हामीले राम्रो तयारी गरेका छौं। टिम पनि सेट छ, उनले भनिन्, राम्रो खेलेर विश्वकपमा छनोट हुने लक्ष्य राखेका छौं। एक महिना लामो तयारी गरेकाले टोलीले राम्रो नतिजा निकाल्ने मुख्य प्रशिक्षक महेश रिजालले बताए। प्रतियोगिताका लागि एक महिना तयारी गरेका छौं। मेहनत अनुसार नतिजा पनि राम्रो हुनेमा आशावादी छौं, मुख्य प्रशिक्षक रिजालले भने, शीर्ष स्थानमा रहँदै छनोट हुने लक्ष्य छ। मलेसियामा आयोजना हुने आईसीसी यू१९ महिला विश्वकपअन्तर्गत एसियाली छनोटमा नेपालसहित, मलेसिया, संयुक्त अरब इमिरेट्स (यूएई), थाइल्यान्ड, भुटान र कतार छन्। नेपालले पहिलो खेल कतारसँग जुन ३ मा खेल्नेछ। यस्तै जुन ४ मा यूएई, जुन ६ मा भुटान, जुन ७ मा थाइल्यान्ड र जुन ९ मा मलेसियाविरुद्ध खेल्नेछ। शीर्ष स्थानमा रहने टोलीले सन् २०२३ मा दक्षिण अफ्रिकामा हुने यू१९ टीट्वेन्टी विश्वकपमा प्रतिस्पर्धा गर्नेछ।"
केकेमा परिवर्तन भयो भन्सार दर?,"काठमाडौं : भन्सार विभागले अर्थ सम्बन्धी प्रस्तावलाई कार्यान्वयन गर्न बनेको आर्थिक विधेयक २०७९ ले प्रस्ताव गरेका महसुल दर परिवर्तन गरेको छ। विभागले जेठ १७ गते विधेयकमा भन्सारतर्फ गरिएका मूलभूत व्यवस्था तथा परिवर्तनका सूचना प्रकाशित गरेको हो। अर्थमन्त्री जनार्दन शर्माले जेठ १५ गते बजेटसँगै प्रस्तुत गरेको विधेयकमा स्वदेशमै उत्पादन हुने वस्तुको भन्सार बढाएका छन्। कृषिमा के छ व्यवस्था ? कृषि क्षेत्रको विकासका लागि अर्थमन्त्री शर्माले भन्सारमा कडाइ गरेका छन्। माछापालन व्यवसायको प्रवद्र्धनका लागि सबै प्रकारका माछा तथा माछाजन्य उत्पादन र सी फुडको पैठारीमा मूल्यवृद्धि गरिएको छ। व्यवसायिक फलफूल खेतीको प्रवर्द्धनका लागि केरा, भुईंकटर, एभोकाडो, आँप, अम्बा जस्ता फलफूलको पैठारीमा लाग्ने महसुलमा वृद्धि गरिएको छ। कृषिजन्य वस्तु उत्पादनको संकलन तथा बजारीकरण गर्नका लागि स्थानीय निकायले पैठारी गर्ने एक स्थानीय तहलाई कृषि एम्बुलेन्स वा ढुवानीको साधनमा लाग्ने भन्सार पूर्णरुपमा छुट दिइएको छ। पशुपालन प्रवर्द्धन गर्न कृषकहरुले पशु चौपायका लागि ओछ्याउने म्याटमा लाग्ने महशुल पूर्ण छुट गरिएको छ। कृषि फर्म तथा कृषि सहकारीले पैठारी गर्ने कृषि एम्बुलेन्स वा ढुवानीको साधनको पैठारी महसुलमा पूर्ण छुट गरिएको छ। कृषि सहकारीले संकलन गर्ने, ढुवानी गर्ने एक थानको ढुवानीमा लाग्ने ५० प्रतिशत छुट दिइएको छ। स्वदेशी उद्योगको संरक्षण र प्रवर्नद्ध सरकारले पेन्ट्स, साबुन, प्लास्टिक जस्ता स्वदेशी उद्योगहरुको संरक्षणका लागि पेन्ट्स, साबुनजन्य वस्तु, तथा फ्लास्टिकजन्य प्याकिङ मेटेरिएलको पैठारीमा लाग्ने भन्सार महसुल वृद्धि गरिएको छ। स्वदेशी झोला तथा जुत्ता चप्पल उद्योगको प्रवर्द्धन गर्न सबै किसिमका तयारी झोला तथा जुत्ताको पैठारी महसुल वृद्धि गरिएको छ। स्वदेशी सेरामिक, टायल उद्योगको संरक्षण गर्न तयारीमा टायलको पैठारीमा महसुल वृद्धि गरिएको छ। स्वदेशी फलाम उद्योगहरुको लागि त्यस्ता उद्योगले उत्पादन मालवस्तुको पैठारीमा लाग्ने महसुलमा वृद्धि गरिएको छ। उद्योगको कच्चा पदार्थको रुपमा प्रयोग हुने पेट्रोलियम, कोक तथा क्याल्सियम, कार्बोनेट, पोटासियम कार्बोनेट, सोडियम कार्बोनेट, लिथियम कार्बोनेट जस्ता रसायनको पैठारीमा उद्योगले पैठारी गर्ने प्रारम्भीक अवस्थाका पिक, आइरन, फलाम मिश्रित, फेरो, एलवाय लगायतका फलाम उत्पादनमा प्रयोग हुने कच्चा पदार्थमा पूर्ण भन्सार महसुल छुट दिइएको छ। प्राथमिक अवस्थाका जिंक र आल्मुनियम, इन्गटको पैठारीमा लाग्ने महसुलमा पूर्ण छुटको व्यवस्था गरिएको छ। विद्युतीय मोटरसाइकल वा स्कुटर उद्योगले पैठारी गर्ने पाटपूर्जा तथा सहायक सामग्रीको पैठारीमा लाग्ने महसुलमा ७५ प्रतिशत छुट दिइएको छ। उद्योगले पैठारी गर्ने ब्लक बिटुमिनमा लाग्ने महसुलमा ५० प्रतिशत छुट दिइएको छ। एसेम्बल गरी सवारी साधन उत्पादन गर्ने उद्योगले अनएसेम्बल अवस्थाको सवारी साधन पैठारी गर्दा लाग्ने भन्सार महसुलमा २५ प्रतिशत छुट दिइएको छ। पर्यटन उद्योगको प्रवद्र्धन तथा विकासका लागि टारे होटल तथा रिसोर्टले गर्ने पूर्व निर्मित घरहरु तथा झ्याल ढोकाको सिसाहरुको पैठारी महसुल छुट दिइएको छ। सेनेटरी प्याड तथा डाइपर उद्योगले पैठारी गर्ने कच्चा पदार्थमा लाग्ने महसुलमा पूर्ण छुट दिइएको छ। निकासीजन्य उद्योगले पैठारी गर्ने कृषिजन्य पदार्थको पैठारीमा लाग्ने कृषि सुधार शुल्कमा समेत पासबुक र बन्डेट वेयरहाउसको सुविधा दिने व्यवस्था थप गरिएको छ। कम आवश्यकताका वस्तु निरुत्साहित स्वदेशी काठ एवम् काठजन्य उत्पादनहरुको सदुपयोग गर्न तथा आयात प्रतिष्ठापन गर्न यस्ता वस्तुहरुको पैठारीमा लाग्ने वस्तुको महसुलमा वृद्धि गरिएको छ। सुपारी, मरिच, केराउ, छोकडाको अस्वभाविक पैठारीलाई व्यवस्थित गर्न महसुल वृद्धि गरिएको छ। त्यस्तै ड्राइ फुट्स, जंक फुडको पैठारीमा पनि महसुल वृद्धि गरिएको छ। स्वास्थ्यलाई हानी गर्ने सूर्ती तथा सूर्तीजन्य वस्तुको पैठारीमा महसुल वृद्धि गरिएको छ। स्मार्ट फोनमा लाग्ने महसुल पनि बढाइएको छ। ४८ इन्चभन्दा बढीको टेलिभिजनको पैठारी महसुल वृद्धि, बालबच्चाको स्वास्थ्यमा हानी नोक्सानी पुर्याउन खेलौनाजन्य वस्तु तथा तासको महसुल वृद्धि गरिएको छ। पेट्रोलियम इन्धनबाट चल्ने १ हजार ५ सय सिसिभन्दा बढी क्षमताका जिप, कार र भ्यानको पैठारी महसुल वृद्धि गरिएको छ। उच्च मूल्यका विद्युतीय हाइब्रिड जिप, कार र भ्यानको पैठारीमा पनि महसुल वृद्धि गरिएको छ। विद्युतीय सवारी साधनमा उच्च मूल्य भएका सय किलोवाट भन्दा बढी क्षमताका जिप, कार र भ्यानको पैठारी महसुल वृद्धि गरिएको छ। बढी विलासी प्रकृतिका २ सय सिसीभन्दा बढी क्षमताका मोटरसाइकलको पैठारी महसुल वृद्धि गरिएको छ। सामाजिक सुरक्षा र सामाजिक सुरक्षा न्यायका लागि विशेष सुविधा प्रदान गरिएको छ। जनस्वास्थ्यसँग प्रत्यक्ष सरोकार राख्ने युरिन ब्यागमा लाग्ने महसुलमा पूर्णछुट गरिएको छ। मानव शरिर प्रत्यारोपनमा प्रयोग आरटिएल सेप्टल, डिफेक्ट लगायतका उपकरणमा लाग्ने महसुलमा १ प्रतिशत मात्र लाग्ने व्यवस्था गरिएको छ। महिलाहरुले प्रयोग गर्ने सेनेटरी टावेल, प्याड, टेम्पोन तथा मेन्स्टुवल कपको पैठारीमा लाग्ने महसुलमा ९० प्रतिशत छुटको व्यवस्था गरिएको छ। सामुदायिक विद्यालले २ वटा बसको पैठारीमा लाग्ने महसुलमा ७५ प्रतिशत दिइएको छ। अपांगता भएका व्यक्तिहरुले प्रयोग गर्ने मालवस्तु उत्पादन गर्ने उद्योगहरुले पैठारी गर्ने कच्चा पदार्थमा लाग्ने महसुलमा पूर्ण छुट दिइएको छ। फोहोरमैलाको व्यवस्थापनमा प्रयोग हुने गार्भेज, कम्प्याक्टर ढुवानी साधनमा लाग्ने महसुल दर घटाइएको छ।"
पेट्रोल र डिजेलमा लाग्दै आएको पूर्वाधार कर हट्यो,"काठमाडौं : अर्थ मन्त्रालयले पेट्रोल र डिजेलमा लाग्दै आएको पूर्वाधार कर घटाएको छ । पेट्रोल र डिजेलमा लगाउँदै प्रतिलिटरमा १० १० रुपैयाँको पूर्वाधार कर घटाउने निर्णय गरिएको अर्थमन्त्रालय स्रोतले जनाएको छ। अर्थ मन्त्रालयले पूर्वाधार कर हटाएर पेट्रोलियम पदार्थको मुल्य समायोजन गर्न उद्योग, वाणिज्य तथा आपूर्ति मन्त्रालय मंगलबार पठाएका छौं मन्त्रालय स्रोतले भन्यो, अब मूल्य समायोजन आपूर्ति मन्त्रालय वा आयल निगमबाट हुनेछ। मन्त्रालयले औपचारिक रुपमा निर्णय सार्वजनिक गरेको छैन । अन्तर्राष्ट्रिय बजारमा नै पेट्रोलको मूल्य बढेसँगै भारतले १० रुपैयाँ कर घटाएको थियो। नेपालले पनि केही दिनपछि सोही मात्रामा पेट्रोलको कर घटाउने निर्णय गरेको हो। निगमले इन्डियन आयल निगमबाट प्रतिलिटर १ सय १७ रुपैयाँ १८ पैसामा खरिद गरेको पेट्रोलमा प्रतिलिटर ६३ रुपैयाँ २३ पैसा कर लगाएको छ। १ सय ३४ रुपैयाँ ५४ पैसामा खरिद गरिएको डिजेलमा ४५ रुपैयाँ ९१ पैसा सरकारले कर लगाउँछ। यसका साथै ढुवानी भाडा, निगमको प्रशासनिक खर्च, बिमा खर्च, प्राविधिक नोक्सानी, विक्रेता कमिसनका नाममा ३९ रुपैयाँ ८१ रुपैयाँ शुल्क लिने गरिएको छ।"
बाजुराको बडिमालिका मन्दिर पुगिन् राष्ट्रपति भण्डारी,बाजुरा : बाजुराको सबैभन्दा ठुलो धार्मिक तथा पर्यटकीय क्षेत्रको रुपमा चिनिएको बडिमालिका मन्दिरमा पूजा गर्न राष्ट्रपति विद्यादेवी भण्डारी आइपुगेकी छन्। गंगादसहराको दिन अर्थात बुधबार बडिमालिकामा भब्य पूजा आजा हुने भएकोले बडिमालिका माताको दर्शन गर्न राष्ट्रपति भण्डारी आइपुगेकी हुन्। राष्ट्रपति भण्डारी धार्मिक भ्रमणको सिलसिलामा बाजुराको बडिमालिका मन्दिरमा पूजा गर्न हेलिकप्टरमार्फत पुगेको प्रहरीले जनाएको छ। बुधबार ७ बजेर ३० मिनेटमा नेपाली सेनाको हेलिकप्टरमार्फत बाजुरा पुगेको बाजुराका प्रमुख जिल्ला अधिकारी प्रकाश चन्द्र अधिकारीले बताएका छन्। प्रमुख अधिकारीका अुनशार उनी नेपाली सेनाको बाजुरा स्थित दुर्गा भञ्जन गुल्म प्रस्थान भएर बडिमालिका पूजाका लागि प्रस्थान गर्ने प्रमुख जिल्ला अधिकारीले बताएका छन्। पर्यटकीस्थल बडीमालिका अवलोकन र दशर्न गरेर फर्किने बताएका छन्। बडिमालिका दर्शनपछि खप्तडमा पनि जाने कार्यक्रम रहेको प्रमुख जिल्ला अधिकारीले बताए। बडिमालिका मन्दिरमा वर्षको दुई पटक पूजामेला लाग्ने गरेको छ। बडिमालिकामा गंगादसरहराको दिन र जनैपूर्णीमाको दिन पूजा गर्ने र मेला लाग्ने गरेको छ। जसअनुसार राष्ट्रपति भण्डारी पनि पूजाका लागि बाजुरा आएकी हुन्। बाजुराको बडिमालिकामा पूजापछि फर्किने कार्यक्रम रहेको सुरक्षा अधिकारीले बताएका छन्। गंगादसहराको दिन लाग्ने बाजुराको बडिमालिकामा राष्ट्र प्रमुखहरुविधिवत रुपमा पूजा भर्न आउने गरेको इतिहास रहेको छ। यसघिका वर्षहरुमा हरेक वर्ष लाग्ने मेलामा देशका राष्ट्र प्रमुख र उच्च पदस्त व्यक्तित्वहरुबाट पूजामा सरिक हुने गरेका छन्।
अदालतको स्टे अडर र मुआब्जा विवादका कारण १३ किलोमिटर सडकमा कालोपत्रे हुन सकेन,"रसुवा : राष्ट्रिय प्राथमिकता प्राप्त गल्छी मैलुङ सडकको १३ किलोमिटर क्षेत्रमा लामो समयदेखि कालोपत्रे गर्ने काम रोकिएको छ। अदालतको स्टे अडर र मुआब्जा विवादका कारण काम अघि बढ्न नसकेको हो। रसुवागढी नाका जोड्ने छोटो दूरीको रूपमा रहेको पहिलो खण्डमा ४६ किलोमिटर कालोपत्रे गरिने छ। जसमा हालसम्म २६ किलोमिटर सडकको कालोपत्रे गर्ने कार्य सकिएको गल्छीत्रिशूलीमैलुङस्याफ्रुबेंसीरसुवागढी सडक योजनाले जनाएको छ। बाँकी क्षेत्रमा कालोपत्रेको काम हुँदै छ। अदालतको स्टे अडर, मुआब्जा विवाद, कोभिड१९ लगायतका समस्याका कारण कामले गति लिन नसकेको योजना प्रमुख निरज शाक्यले बताए। अदालतको स्टे अडर र मुआब्जा विवादको काम समाधान भएमा कामले गति लिने छ, उनले भने, यसका लागि हामीले पहल गरिरहेका छौं। काम रोकिएको १३ किलोमिटर सडकमध्ये ८ किलोमिटर क्षेत्रमा अदालतको स्टे अडर र ५ किलोमिटर क्षेत्रमा मुआब्जा विवाद छ। योजनाका अनुसार २६ किलोमिटर क्षेत्रमा कालोपत्रेको काम सकिएको र थप ४ किलोमिटर क्षेत्रमा पहिलो लेयरको कालोपत्रे गरिएको छ। रसुवागढी नाका जोड्ने पहिलो खण्डको रूपमा रहेको गल्छी मैलुङ सडकखण्डको स्तरोन्नतिको काम करिब ७५ प्रतिशत सम्पन्न भएको योजनाले जनाएको छ। नाका जोड्ने छोटो दूरीको रूपमा रहेको गल्छी रसुवागढी सडकखण्डलाई तीन भागमा विभाजन गरेर स्तरोन्नतिको काम हुने छ। गल्छीमैलुङ सडक खण्डको दूरी ४६ किलोमिटर रहेको छ। दोस्रो खण्डको रूपमा रहेको मैलुङ स्याफ्रुबेसी सडकखण्डको काम अहिले रोकिएको छ। त्यसैगरी स्याफ्रु रसुवागढी सडकखण्डको चिनियाँ पक्षले स्तरोन्नतिको जिम्मा पाएकोमा अहिले बिजुलीको पोल सार्ने कार्य अन्तिम चरणमा पुगेको छ। यस खण्डमा पनि मुआब्जाको काम सकिएको छैन। नाका जोड्ने सडक खण्डमा निर्वाध रूपमा काम गर्नका लागि स्थानीय तह र स्थानीय प्रशासनको सहयोगको अपेक्षा रहेको योजना प्रमुख शाक्यले बताए। यो आयोजना राष्ट्रिय प्राथमिकता प्राप्त सडक आयोजना हो। दोस्रो खण्डको रूपमा रहेको मैलुङ स्याफ्रु सडक बेत्रावती कालिकास्थान धुन्चेहुँदै स्याफ्रु जोड्ने सडक भन्दा २५ किलोमिटर छोटो छ। बेत्रावती कालिकास्थान धुन्चे हुँदै स्याफ्रु पुग्न ५४ किलोमिटर रहेको छ। बेत्रावती मैलुङ स्याफ्रुबेसीको दूरी २९ किलोमिटर मात्रै छ। पासाङल्हामु मार्गअन्तर्गत पर्ने धुन्चे खण्डमा धेरै घुम्ती पार गर्नु पर्ने भएपनि यो सडकमा एउटा पनि घुम्ती रहेको छैन। गल्छीदेखि रसुवागढीसम्म पुग्न ८२ किलोमिटर दूरी पार गर्नुपर्छ। बेत्रावतीदेखि धुन्चे हुँदै स्याफ्रुबेंसी सडकमा उकालो र ओरालो हुँदै ३५ वटा कठिन घुम्ती पार गर्नुपर्ने भएपनि मैलुङतर्फबाट हिँड्नका लागि कुनैपनि घुम्ती पार गर्न पर्दैन। मैलुङस्याफ्रुबेसी सडकको विकल्पमा बेत्रावती धुन्चे स्याफ्रुबेंसी सडक प्रयोग गर्न सकिने बताइएको छ। २०४२ सालदेखि पासाङल्हामु मार्गअन्तर्गत बेत्रावती धुन्चे सडक सञ्चालन हुँदै आएको छ।"
बाबुले नै बनाए यस्तो बिचल्ली,"चितवन : खैरहनी१० कठारस्थित मुसहर टोलको एक घर पाँच दिनदेखि सुनसान थियो। अगेनोछेउ असरल्ल रित्ता भाँडाकुँडा थिए। मंगलबार ढोकामा हरियो बाँस थियो। दिदीबहिनी निशा र सुस्मिता माझीका आँखा बिहानदेखि बाटोतिरै थिए। उनीहरू आमाको शव पर्खिरहेका थिए। घरी भक्कानिन्थे, घरी टोलाउँथे। बिहानैदेखि बाटो हेरेर बसेका छौं। आमालाई पर्खिरहेको छु, निशा भक्कानिइन्, तर आमा फर्केर नआउने भयो। खानलाउन पुग्दैन। हाम्रो त बिचल्ली भयो। आमा नै नभएपछि अब हामी कहाँ जाने ? घर अगाडि बेलुका ७ बजे आमाको शव देखेपछि उनीहरू झन् भक्कानिए। सबैको रुवाबासी चल्यो। छिमेकी कसैको पनि आँखा थामिएको थिएन। पतिको हिंसाका कारण सख्त घाइते भएकी ३८ वर्षीया गीता माझीको उपचारका क्रममा भरतपुर अस्पतालमा मृत्यु भएपछि गावैं शोकमा परेको हो। आमालाई यस्तो भयो। अब हामी कहाँ जाने ?, सुस्मिताले भनिन्, मलाई पढेर जागिर खान मन छ। श्रीमान् रामचन्द्र माझीले गत बिहीबार मलद्वारबाट लौरो घुसाउँदा गीताको मलद्वार र यौनांगबीचको भाग च्यातिएको जनाइएको छ। सोमबार उनको शल्यक्रिया गरिएको थियो। त्यसपछि आफैं शौचालय गएकी गीताको एक्कासि धड्कन बन्द भएर मृत्यु भएको अस्पतालका सर्जन डा दीपेन्द्र न्यौपानेले बताए। योनी र दिसाघरमा ठूलो चोट लागेको थियो। यसलाई सेरेनियम टियर भनिन्छ। यो सबैभन्दा खतरनाक थियो। तीन दिन औषधि चलाएर शल्यक्रिया गरेका हौं, डा न्यौपानेले भने, रगत नलीमा हावा भएर वा अचानक हृदयघातका कारण पनि उनको मृत्यु भएको हुन सक्छ। कति पटक चोटपटक लाग्दा हामीले नै औषधि उपचारका लागी सहयोग गरेका थियौं। यसपटक त ज्यानै लिएको छ। उनलाई हदैसम्मको कारबाही हुनपर्छ। मीरा चौधरी, वडा सदस्य आरोपित रामचन्द्र प्रहरी हिरासतमा छन्। उनीविरुद्ध जेठी छोरी पुष्पाले मंगलबार जिल्ला प्रहरी कार्यालय चितवनमा जबर्जस्ती करणी र कर्तव्य ज्यानअन्तर्गत उजुरी दिएकी हुन्। रामचन्द्र बिहीबार राति नै पक्राउ परेका थिए। कारबाही प्रक्रिया अघि बढाइएको जिल्ला प्रहरी कार्यालय चितवनका प्रवक्ता डीएसपी नरहरी अधिकारीले बताए। कति पटक चोटपटक लाग्दा हामीले नै औषधि उपचारका लागि सहयोग गरेका थियौं। यसपटक त ज्यानै लिएको छ। उनलाई हदैसम्मको कारबाही हुनुपर्छ वडा सदस्य मीरा चौधरीले भनिन्, यी नानीहरूलाई संरक्षणका लागि सबै जना मिलेर पहल गर्नुपर्ने भएको छ । गीताले माछा मारेर परिवार पाल्दै आएकी थिइन्। दैनिक ज्यालादारीकै भरमा उनीहरूको दैनिकी चल्दै आएको थियो। आमा र दुई छोरीले काम गरेको पैसाले घरको छाक टर्दै आएको थियो। गीताको निधनपछि दुई छोरीको बिचल्ली भएको छ। निशा १६ वर्षकी भइन्। उनकी बहिनी सुस्मिता १४ वर्षकी। दुवै जनाले दुई कक्षासम्म मात्रै पढेका छन्। निशालाई पढाइ छुटाएर काठमाडौंमा काम गर्न पठाएका थिए। उनले होटलमा भाँडा माझेर घरमा पैसा पठाउँथिन्। दुई वर्षदेखि घरै बसेर मेलापात गरिरहेकी थिइन्। घाइते गिता माझीको मृत्यु खैरहनी नगरपालिकाले बनाएको एकीकृत बस्तीमा २८ परिवार बस्छन्। त्यसै मध्येको एउटा गीता माझीको परिवार हो। एउटा परिवार जस्ताले छाएको तीन कोठामा बस्छन्। निशा र सुस्मिताको संरक्षण र पालनपोषणमा कठिनाइ देखिएको छ। पढ्ने चाहना पनि आमाको मृत्युसँगै तुहिएको पीडा उनीहरूले पोखे। तत्कालका लागि नगरपालिकाले केही व्यवस्थापन गरेको छ। त्यसपछि के हुन्छ भन्ने टुंगो छैन। किरिया खर्चसमेत नहुँदा केहीले सहयोग गरेका थिए।"
बजेटमा सत्तापक्षकै असन्तुष्टि,"काठमाडौं : बजेटमा सत्तापक्षकै असन्तुष्टि पोखिएको छ। प्रतिनिधिसभा बैठकमा बजेटको सिद्धान्तमाथि छलफलमा बोल्ने सत्तापक्षकै सांसदहरूले विरोध गरेका हुन्। बजेट अस्वाभाविक र कार्यान्वयनयोग्य नभएको भन्दै उनीहरूले असन्तुष्टि जनाए। सरकारले हचुवाको भरमा १७ खर्ब ९३ अर्ब ८३ करोडको बजेट ल्याएको छ। अर्थमन्त्री जनार्दन शर्माले स्रोत सुनिश्चित नगरी पाँच खर्ब घाटाको बजेट बनाएका छन्। तर, उनै अर्थमन्त्री शर्माले चालू आर्थिक वर्षकोे १० महिनामा आधा बजेट पनि खर्च गर्न सकेका छैनन्। हरेक महिना १० प्रतिशत पुँजीगत खर्च बढाउने दाबी गरेका शर्माले जेठ १५ गतेसम्म पुँजीगत खर्च ३३ प्रतिशत खर्च गर्न सकेका छैनन्। नेपाली कांग्रेसका नेता डा मीनेन्द्र रिजालले बजेटको मूल दिशा ठीक भए पनि अन्तरिक ऋण बढाइएको बताए। आन्तरिक ऋण बढे पनि हामीले सिर्जना गरेको होइन उनले भने। नेकपा माओवादी केन्द्रका नेता अमनलाल मोदीले बजेट सपनाको पोका भन्दै कार्यान्वयन चुनौती हुने बताए। विद्युतीय गाडीलाई छुट दिनुपर्छ, मोदी भन्छन्, बजेटले विद्युतीय गाडीलाई प्रोत्साहन गर्नुको साटो पेट्रोलियम गाडीलाई नै महत्त्व दिएको छ। पेट्रोलको मूल्य अकाशिएका बेला बजेटले डिजेलकै गाडीमा फर्किने अवस्था बनेको सांसदहरू बताउँछन्। नेकपा एकीकृत समाजवादीका सांसद मेटमणि चौधरीले बजेट कार्यान्वयन गर्न सकस पर्ने बताए। बजेट कार्यान्वयन गर्न गम्भीर बन्नुपर्छ, चौधरी भन्छन्, १८ खर्बको बजेट भए पनि १२ खर्बमा झार्न सकिने ठाउँ छ। राजस्व लक्ष्य, वैदेशिक अनुदान, आन्तरिक ऋण लिन मेहनत गर्नुपर्ने देखिएको उनले बताए। अर्थमन्त्री शर्माले आर्थिक वर्ष २०७९०८० मा १२ खर्ब ४० अर्ब राजस्व संकलन गर्ने घोषणा गरेका छन्। तर, उनले ३० प्रतिशत आयात घटाउने उद्घोष पनि गरेका छन्। यसले राजस्वको लक्ष्य भेट्टाउन नसक्ने सांसदहरू बताउँछन्। आन्तरिक राजस्व उठाउने लक्ष्य भए पनि सम्भव नभएको सांसदहरू आशंका गर्छन्। लेखा समितिका सभापति भरतकुमार शाहले पेट्रोलियम पदार्थको अन्तर्राष्ट्रिय वृद्धि भएकाले मात्रै यस वर्ष राजस्व बढी उठेको बताए। बजेट र आर्थिक वृद्धिदरको तालमेल नमिलेको उनले बताए। १८ खर्ब सार्वजनिक ऋणले उत्पादन वृद्धि गर्न नसघाएको उनको भनाइ छ। अहिले पाँच खर्ब ऋण लिने भनिएको छ, यसले आर्थिक उत्पादनसँग तालमेल खाँदैन, भोलि अप्ठ्यारो पर्ने देखिन्छ उनले भने। विदेशी मुद्रा सञ्चिति घट्दै गएकाले आयात धान्न धौ धौ हुने उनले बताए। शाह भन्छन्, शिक्षा, स्वास्थ्य र न्याय निःशुल्क हुनुपर्ने तर बजेट नै घटाइएको छ। वितरणमुखी बजेट हुँदा सरकार कमजोर हुनुका साथै उत्पादन कम र आयात बढी हुने उनले बताए। शिक्षा र स्वास्थ्यमा उचित सम्बोधन नगरेकाले जनशक्ति जनशक्ति उत्पादन हुन कठिन हुने उनले बताए। अर्थमन्त्री शर्माले शिक्षा र स्वास्थ्यको बजेट कटौती गरेका छन्। कानुन मन्त्रालय र अदालतलाई बजेट कम छ। बजेटमा पुरानैलाई निरन्तरता बजेटमा मिश्रित प्रतिक्रिया यो बजेट होइन, सत्ता गठबन्धनको चुनावी घोषणापत्र हो : पूर्व अर्थमन्त्री पौडेल बजेटको मूल दिशा ठिक छ : मिनेन्द्र रिजाल पूर्वअर्थमन्त्री पौडेललाई पुनको प्रश्न : घोषणापत्र हो भने १ लाख कर्मचारी गठबन्धनका मान्छे हुन् ? बजेटले नेपाली समाजको दृष्टिकोणलाई ध्यान दियो : मेटमणी चौधरी बजेट वितरणमुखी र कार्यकर्ता इन्गेज गर्ने मात्र आयो : अनीलकुमार झा यो बजेटले मुलुकलाई हित गर्दैन, गन्तव्यहिन छ : योगेश भट्टराई अर्थमन्त्री जनार्दनलाई योगेशको व्यङ्ग्य : यसपटक ब्रिफकेस तोडफोड भएन, कुर्सी नभाँचिनु उपलब्धि भयो बजेटमा निजी क्षेत्रलाई विकासको इन्जिनका रुपमा स्वीकार्यो : विनोद चौधरी बजेट एउटा भ्रमको पुलिन्दामात्रै हो : एमाले सांसद पहाडी सडकले देश सम्पन्नतामा जोड्ने भए पनि सडक निर्माणमा बजेटले प्राथमिकता दिन नसकेको सांसदहरू बताउँछन्। नेपाललाई चाहिने ६ लाख मेट्रिकटन मल खरिद गर्न २५ अर्ब चाहिने भए पनि अर्थमन्त्री शर्माले १५ अर्ब मात्रै विनियोजन गरेका छन्। नेकपा माओवादी केन्द्रका सांसद गजेन्द्रबहादुर महतले बजेट आएलगत्तै कमिसनको चलखेल सुरु भएको बताए। विद्युत् चुल्होका लागि कर्मचारी र बिचौलिया घुम्न थाले उनले भने। असार लागेपछि मात्रै खर्च गर्नु उपयुक्त नभएको भन्दै सांसद महतले चाँडोभन्दा चाँडो पुँजीगत खर्च हुनुपर्ने बताए। नेकपा माओवादी केन्द्रकी सांसद पुष्पाकुमारी कर्ण कायस्थले बजेट पपुलिस्ट देखिए पनि संयमित मान्न सकिने बताइन् स्रोतको व्यवस्थापन चुनौती भए पनि असम्भव छैन उनले भनिन्। वित्तीय क्षेत्रको जोखिम बढ्दै गएको भए पनि सरकारले त्यसतर्फ ध्यान दिन नसकेको सांसदहरू बताउँछन्। आर्थिक वृद्धिदर बढ्न नसक्नु, मुद्रास्फीति, बढ्दै जानु र चालू खाता घाटा हुँदा अर्थतन्त्रमा जोखिम निम्तिएको छ। हाइब्रिडको संरक्षण नगरी स्थानीय बिउको संरक्षण गर्नुपर्ने सांसद कायस्थ बताउँछिन्। रैथाने बिउ संरक्षण गर्न विशेष कार्यक्रम र योजना ल्याउनुपर्ने उनको भनाइ छ। बर्सेनि तीन खर्बको कृषि आयात भइरहेको छ। सरकारले यस वर्ष कृषिमा उच्च प्राथमिकता दिएको जनाएको छ। अर्थमन्त्रीले ५५ अर्ब ९७ करोडको कृषिमा बजेट ल्याए पनि कृषि उत्पादन भएर आत्मनिर्भर हुन सम्भव देखिएको सांसदहरू नै बताउँछन्। कुनै पनि चिजमा आत्मनिर्भर हुन सकिरहेका छैनौं। कृषि उद्यमलाई अघि बढाउनलाई अनुदानले पुग्दैन एक सांसदले भने, अनुदान कहाँ गइरहेको छ, अब कहाँ जाने हो ?, यकिन छैन, कृषि बिमा पनि लागू हुन सकेको छैन। नेपाली कांग्रेसका सांसद मोहनप्रसाद पाण्डेले घाटा बजेट बनाए पनि निर्माण र उत्पादनमा अघि बढेको बताए। गरिब मुलुकले ऋण नलिने भन्ने हुन्न तर ठीक ठाउँमा खर्च हुनुपर्छ उनले भने। तर, योजना छनोट गर्दा तागत पुगेका मात्रैको स्थानमा बजेट विनियोजन गरिएकोमा असन्तुष्टि जनाए। सिद्धार्थ राजमार्गमा बजेट नपाएको र सांसद विकास कोष हटाइदिएको भन्दै उनले असन्तुष्टि जनाए। उद्देश्य र प्राथमिकतामा अस्पष्ट विपक्षी सांसदहरूले बजेटको उद्देश्य र प्राथमिकतामा अस्पष्ट भएको बताएका छन्। संसद्मा बजेटको सैद्धान्तिक विषयमा छलफल गर्दै पूर्वअर्थमन्त्री विष्णु पौडेलले आम्दानी र खर्चको तालमेल नमिलेको बताए। गलत विनियोजन र असंगत प्रस्ताव गरिएको उनको भनाइ छ। नेकपा एमालेका सांसद योगेश भट्टराईले बजेट चौबाटोमा उभिएर कता जाने निश्चित नभएर अल्मलिएको बताए। बजेटले गन्तव्य लिने छैन, मुलुकलाई हित हुनेवाला छैन भट्टराईले भने। कमिसन नआउने भएकाले शिक्षा र स्वास्थ्यको बजेट कटौती गरिएको उनको आरोप छ। १० लाख पर्यटक आउने हचुवा भएको र लक्ष्यमा पुग्न नसकिने बताए। अर्थ समितिका सभापति कृष्णप्रसाद दाहालले बजेटले अर्थतन्त्रको संकटलाई अदेखा गरेको बताए। संकट समाधान गर्ने ठोस योजना छैन, उनले भने, डिलमा पुगेको अर्थतन्त्र जोगाउन बजेटले ध्यान दिएको छैन। करमा छुट दिएर मात्र लगानी नबढ्ने उनले बताए। बजेट पाँच खर्बले अपुग भएको भन्दै हवाई कल्पना मात्रै भएको उनको भनाइ छ। नेकपा एमालेका सांसद शेरबहादुर तामाङले समानुपातिक, समन्यायिक बजेट नभएको र आयातमै केन्द्रित भएको बताए। एमाले सांसद राजेन्द्रप्रसाद गौतमले बजेट चुनाव लक्षित र प्रचारमुखी भएको भन्दै कार्यान्वयनमा विशेष चुनौती रहेको बताए । मुद्रास्फीतिको वाञ्छित सीमाभित्र रहन, आठ प्रतिशत आर्थिक वृद्धिदर असम्भव हुनुका साथै बजेट गन्तव्यहीन रहेको उनले बताए।"
"जहाज उडाउँथे, फलको आस गर्दैनथे","वरिष्ठ प्रशिक्षक पाइलट, क्याप्टेन प्रभाकर घिमिरेसँग सन् २०१० मा मेरो पहिलो भेट भएको थियो। उहाँले हामीलाई उडान सञ्चालनका आवश्यकताहरू सम्बन्धमा जानकारी दिनु भएको थियो। यस अर्थमा उहाँ मेरो गुरु हुनुहुन्थ्यो। जहिल्यै मैले गुरुकै रूपमा लिएँ। उहाँमा कहिल्यै बडप्पन रहेन। शालिन स्वभावका धनी क्याप्टेनले जुनसुकै भेटमा पनि मित्रवत् व्यवहार गर्नुहुन्थ्यो। आपसी संगत, आनीबानी अनि कमाइको फरकपनाका कारण जो कोही पाइलट सबैसँग खुल्दैनन् भन्ने गुनासो सुनिन्छ। तर, यस मामिलामा प्रभाकर सर, भिन्न हुनुहुन्थ्यो। परिचितसँग उहाँ निकै सरल व्यवहार गर्नुहुन्थ्यो। एउटै पेसा भएकाले उहाँसँग धेरै पटक भेटघाट भयो। कतिपटक त उहाँकै उडानमा पनि उडियो। तर, सामान्यतया छोटो औपचारिकतामा नै भेट सकिन्थे। एकदिन एउटा सानो पार्टीमा भएको भेटघाटले हामीलाई निकै नजिक बनायो। सम्बन्ध गाढा बन्यो। त्यो पार्टीमा उहाँले भन्नुभयो आजका उडान सकेँ। मेरो धर्म भनेको कर्म गर्ने हो। फल दिने त उसले (भगवान्) हो। उहाँले गीतालाई उद्धृत गर्दै तर्क गरेपछि मैले भिन्न मत राखे। होइन क्याप्टेनसाब, उस (भगवान्)लाई हाम्रो कर्मले केही फरक पार्दैन। हामीले जस्तो कर्म गर्छौ, त्यस्तै भोग्छौ। चाहें राम्रो गरौं या नराम्रो। कर्मको फल त भोग्नैपर्छ। कोही यसबाट उम्कन सक्दैन। अर्को अर्थमा भन्ने हो भने कर्म गर्ने पनि हामी, फल दिने पनि हामी, मैले उहाँको भनाइप्रति थप तर्क गर्दैै भने, तपार्इंको कुरा अलि मिलेन नि, सर। उहाँले तुरुन्तै प्रतिवाद गर्नुभयो र भन्नुभयो कर्म गर्नुपर्छ, फलको आशा गर्नुहुन्न। उहाँको भनाइमा सहमति जनाउँदै मैले पनि थपें। हो, मैले भनेको पनि त्यही हो। कर्म गरेपछि त तपाईंले भोग्नैपर्छ। अनि, फलको चिन्ता किन लिइराख्ने ? त्यो त अवश्य मिल्छ। फरक यत्तिमात्र हो, फल तपाईंले चाहेअनुसारको होइन, गरेअनुसारको मिल्छ। उहाँले भन्नुभयो ओहो सर, एकदम सजिलोसँग भन्नुभयो। गीता अध्ययन गर्नुहुन्छ र ? मैले हाँसेर जवाफ दिए, कोरोनाको कृपा, लकडाउनभरि केही काम पाइएन। गीता नै साथी भयो। मेरो पनि ठ्याक्कै त्यस्तै हो सर, उहाँले पनि जवाफ फर्काउनुभयो। फ्लाइट थिएनन्। घरमा अरू काम थिएन। मैले त थुप्रै किताब जोडेको छु, सरलाई चाहिए भन्नु होला। त्यत्रा किताब पढ्दा बल्लबल्ल एउटा साउथ इन्डियनले बच्चालाई लेखेको किताब पढेर मलाई बुझें जस्तो लाग्यो, उहाँले भन्नुभयो। हो सर, मैले पनि सुनेको। चीनमा बच्चाहरूलाई स्कुलमै माओ तु चिङ पढाउन थालिएको छ रे। अनि भारतमा पनि कताकतै स्कुलको कोर्समै भागबद्गीता राख्न थालिएको छ रे। त्यो उमेरमै बच्चाहरूलाई आध्यात्मिक ज्ञान दिँदा प्रविधिसँग राम्रो तालमेल राख्न सक्छन्। होइन भने हाम्रो प्रविधि यसरी गइरहेको छ कि मान्छे दिनदिनै एक्लिँदै गएको छ। यस्तै भएमा मानवता नै संकटमा पर्न सक्नेछ। नेपालमा पनि कसैले बच्चाले बुझ्ने गरी गीताको किताब लेखेको भए, क्याप्टेनसाबले मुख्य मुद्दा अघि सार्नुभयो। मैले त्यो गर्न खोज्दैछु, मेरो जवाफ थियो। उहाँ निकै खुसी हुनुभयो। ओहो सर, मैले सही मान्छे भेटेछु, प्लिज त्यो काम गर्नुहोला, उहाँले आग्रह गर्नुभयो, अनि मैले पनि सहयोग गर्ने मौका पाउँ। जे जस्तो सहयोग चाहिन्छ त्यो भन्नु होला। म एकदम तयार छु। किताब चाहिए किताब छन्, छपाउन कुनै समस्या भएन। त्यसपछि क्याप्टेन प्रभाकर र मेरो गफ घण्टौंसम्म चल्यो। हामीले गीतामा के बुझ्ेका थियौ, राम्रैसँग चर्चा गर्यौं। अध्यात्मको उचाइमा उडान गर्न लागेको वरिष्ठ पाइलटलाई देखेर मलाई कुनै अचम्म लागेन। पाइलटको पनि मन हुन्छ। कहिले सिसाजस्तो छर्लंग खुलेको आकाशमा उड्दा तिनलाई स्वर्गमा उडेजस्तो महसुस हुन सक्ला। कहिले उदाउँदो सूर्यलाई टक्कर दिने, कहिले अस्ताउँदो सूर्यलाई लखेट्ने। हरिया फाँट, रमाइला डाँडा, अग्ला पर्वत तथा हिमालय खुल्दा पक्कै पनि पाइलटहरूको मन खुल्छ। कति पटक आपत्मा परेका यात्रीले भगवान्लाई पुकार्छन्। त्यस्तो बेला पाइलटबाट उद्धार पाउँदा कृतज्ञले हेर्छन्। जुन दृश्यले संसारको सबैभन्दा ठूलो सन्तुष्टि पाइलटलाई मिल्छ। ती सुखका क्षण यस्ता मीठा र अविस्मरणीय हुन्छन्, जुन रंगीन दुनियाँमा पसेर जति नै पैसाको खोलो बगाए पनि त्यत्ति सन्तुष्टि प्राप्त हुन सक्दैन। जीवनको आनन्द अन्त कतै नभै आफैंभित्र भएको महसुस गर्छन् नै। फरक यत्ति हो कतिले त्यसलाई व्यक्त गर्छन्, कतिले गर्दैनन्। कतिले त्यसको खोजबिन गर्छन्, कतिले गर्दैनन्। हाम्रो उडान उद्योेगले उत्कृष्ट पाइलटहरू पाएको छ। उपरथी क्याप्टेन गुञ्जमान लामा, क्याप्टेन रामेश्वर थापा, क्याप्टेन बीयम अमात्य, क्याप्टेन डीआर निरौलाहरू उत्कृष्ट पाइलट हुन। उहाँहरूको पेसागत जीवन एउटा सिंगो किताब जस्तो लाग्छ। क्याप्टेन दीपककुमार लामा भन्नुहुन्थ्यो एउटा विदेशी पाइलट प्रत्येक वर्ष आफ्नो गुरु भेट्न काठमाडौं आउँछ। त्यसका गुरु यतैका एक गुम्बामा छन्। त्यसो त पाइलट बाबा आफैं ठूला आध्यात्मिक गुरु हुन्, उनी पनि त विमान उडाउने नै पाइलट हुन्। आजका उडान सकेँ। मेरो धर्म भनेको कर्म गर्ने हो। फल दिने त उसले (भगवान्) हो। मैले कोरोना लकडाउनमा एउटा किताब लेख्ने सोच बनाएको थिएँ। सोच त बनाएँ, तर त्यसअनुसारको लेख लेख्दा एकदम सोध गर्नुपर्ने महसुस गरें। किताबको काम तत्कालका लागि रोकियो। तर मेरो मन भागवत् गीतामा गएर अड्िकयो। गीता बुझ्न लगभग तीन महिना लगाएँ। जव बुझें ममा यौटा आनन्दको सञ्चार भयो। जिन्दगीको रहस्य बुझें जस्तो लाग्यो। मैले जुन किताब लेख्न चाहेको थिएँ अब त्यो लेख्न जरुरी सम्झिनँ। मैले धेरै अध्ययन गर्न बाँकी छ, जस्तो लाग्दथ्यो। अब त्यो लागेन। बरू म आपंै सजिलो व्याख्या गरी किताब निकाल्ने सुरमा पुगेको थिएँ। जब क्याप्टेनसाबसँग भेट भयो, विचार बदलियो। मैले कीर्तिपुरमा बस्ने बचपनदेखिका साथी, ऋषि बराललाई एकदिन भनेको थिएँ, तिम्रो नजिकै ट्याङलाफाँटमा एकजना आध्यात्मिक पाइलट हुनुहुन्छ। कुनै दिन फुर्सद मिलाएर कुराकानी गर्नुपर्छ। त्यसबाट उनि एकदम उत्साहित थिए। फोनमा पटकपटक गुनासो गरिरहन्थे खोइ त, भेटघाट भएन ? हो भेट भएन । अब त हुँदै हुँदैन। मैले अहिलेसम्म भनेको छैन, तर भन्ने छु नै। गीताको किताब निकाल्ने सहमतिपछि क्याप्टेनसाबसँग तीन दिन भेट भयो। पहिलो भेटमा उहाँले भन्नुभयो सरले भनेका किताब सबै किनें, भिडियो हेर्न सुरु गर्दैछु। समयाभावका कारण लामो गफ हुन पाएन। तर जति भयो त्यो एकदम महत्त्वपूर्ण थियो। अर्को दिन फेरि चर्चा भयो। उहाँले हाम्रो चर्चा अरूलाई पनि सुनाउनुभयो। अन्तिम, सायद हप्ता दिन अगाडि मात्रै भएको थियो। त्यस दिन उहाँ मेरो कार्यालयमा भेटिनु भएको थियो। तर बोली अलिकति फरक थियो। किताब के भयो सर ? उहाँले सोध्नुभयो। सुरु गरिसकें, मेरो जवाफ थियो। हुन पनि, मैले पहिलो अध्याय पूरा गरेर दोस्रोको लगभग आधाउधी पुर्याइसकेको थिएँ। त्यसबाट अघि बढ्न भने सकेको थिइनँ। लामो समयदेखि रोकिएको थिएँ। म तयार पार्छु, अनि सँगै बसेर छलफल गरौंला भन्ने जवाफ उहाँलाई दिएँ। उहाँले भन्नुभयो सर, मरेर के लानु छ र ? मेरो ज्ञान र किताब अरूको काम आओस् भन्ने चाहना छ। हुन्छ सर, सरले सोचेजस्तो गीता बन्नेछ, मैले जवाफ फर्काएँ। बस, त्यही हाम्रो अन्तिम भेट रह्यो। बच्चाले बुझ्ने गीता नेपाली भाषामा तयार हुँदा सहायता गर्ने उहाँको सपना अधुरै रह्यो। गीता उपर किन यति धेरै आशक्ति त ? मैले मनन गरें, उहाँले साँच्चै नै गीता बुझ्नु भएको रहेछ। गीतमै लिखिएको छ लाखौमा एक गीता बुझ्न खोज्छ र लाखौं बुझ्न खोज्नेमा एउटाले पु्ूरै बुझ्दछ। गीतामै लेखिएको छ, मोक्ष तुरुन्त सम्भव छ, यो प्राप्त भएपछि फेरि जीवन मरणको सञ्जालमा बाँधिनु पर्दैन। धार्मिक व्यक्तिले त्यसैलाई बैकुण्ठधाम भनेका छन्। र, गीतामा अर्को महत्त्वपूर्ण कुरा लेखिएको छ मोक्ष ज्ञानको रूपमा प्राप्त हुन्छ। म विश्वस्त छु। हाम्रा क्याप्टेन त्यस उचाइमा पुगिसकेको हुनुपर्छ। साँच्चै नै क्याप्टेनसाबले आफ्नो धर्म निभाउनु भयो। हजारौ घण्टाको उडान गर्नुभयो। कोही सौखिन त कोही आपत्मा परेका यात्रीहरूलाई तिनको गन्तव्यमा पुर्याउनुभयो। उहाँको उडानमा बच्चा उडे। वयस्क उडे। वृद्ध र नाबालक उडे। नेपाली उडे, विदेशी उडे। राजनेता उडे, ठूला व्यक्तित्व उडे। धनी उडे, अशक्त, रोगी र निर्धन पनि उडे। लाखौं यात्रीलाई उहाँले गन्तव्यमा पुर्याउनु भयो। यति मात्र होइन, उहाँबाट धेरैले शिक्षा लिए, धेरै जना पाइलटले दक्षता प्राप्त गरे। मैले भनिसकें पाइलट नभएता पनि मैले पनि उहाँबाट ज्ञान प्राप्त गरें। उहाँले आफ्नो धर्म निभाउनु भयो। तर त्यसको फल ? उहाँले कहिल्यै पनि त्यसको चिन्ता गर्नु भएन। चिन्ता यति नै रह्यो, उहाँले पछिल्लो समयमा प्राप्त गरेको ज्ञान बाँड्न मौका मिलेन। भगवान्ले यति आशीर्वाद दिऊन कि क्याप्टेन साबको त्यो सपना म पूरा गर्न सकूँ।  पराजुली, एरोनटिकल इन्जिनियर हुन् ।"
माओवादी केन्द्रले जनप्रतिनिधिलाई प्रशिक्षण दिँदै,"काठमाडौं : नेकपा (माओवादी केन्द्र)ले निर्वाचित जनप्रतिनिधिलाई आजदेखि प्रशिक्षण कार्यक्रम गर्न लागेको छ। स्थानीय तहबाटै समाजवादको आधार तयार गर्न निर्देशित गर्ने उद्देश्यले बुधबार र बिहीबार प्रशिक्षण कार्यक्रम आयोजना गरेको हो। प्रशिक्षणमा गाउँपालिकाका अध्यक्ष, उपाध्यक्ष, नगरपालिकाका प्रमुख, उपप्रमुख, केही स्वन्तत्ररूपमा निर्वाचित उम्मेदवार गरी २६० जनप्रतिनिधि र पार्टीका शीर्षनेता एवं पूर्वस्थायी समिति सदस्य सहभागी हुने माओवादी केन्द्रीय कार्यालयका मुख्यसचिव श्रीराम ढकालले जानकारी दिए। काठमाडौंमा दुई दिनसम्म हुने कार्यक्रममा स्थानीय सरकार सञ्चालन, सेवा प्रवाह, विकास निर्माण, सुशासन, स्वास्थ्य, शिक्षा, बजेट, कानुन निर्माणलगायत विषयमा विज्ञले प्रशिक्षण दिनेछन्। पार्टीका शीर्षनेता, पूर्वमन्त्री, पार्टीको विभिन्न विभागका प्रमुख एवं सङ्घीयताविद्, अर्थतन्त्र विज्ञ, पूर्वमहान्याधिवक्ता, स्थानीय सरकार सञ्चालनका विज्ञ, पूर्वप्रशासकलगायतले विभिन्न विषयमा सहभागीलाई प्रशिक्षण दिने माओवादीले जनाएको छ। अघिल्लो कार्यकालमा उत्कष्ट काम गरेका स्थानीय तहका प्रमुखले पनि अनुभव आदानप्रदान गर्ने कार्यक्रम राखिएको छ। उद्घाटनसत्रमा अध्यक्ष पुष्पकमल दाहाल प्रचण्ड र नेता नारायणकाजी श्रेष्ठले सहभागीलाई राजनीतिक प्रशिक्षण दिनेछन्। पहिलो दिन पूर्वमहान्याधिवक्ता मुक्ति प्रधान, स्कुल विभाग प्रमुख एवं पूर्वमन्त्री गिरिराजमणि पोखरेल, सङ्घीयता विज्ञ डा खिमलाल देवकोटा, स्थानीय तह विभागका प्रमुख उर्मिला अर्याल र पूर्वमुख्यसचिव लीलामणि पौड्यालले प्रशिक्षण दिने कार्यक्रम छ। स्थानीय तहका पदाधिकारी अहिले नीति कार्यक्रम र बजेट निर्माणको तयारीमा छन्। आगामी असार १० गतेभित्र स्थानीय तहले आगामी आवका लागि बजेट प्रस्तुत गर्नुपर्छ। स्थानीय सरकारको कानूनी क्षेत्राधिकार, काम, कर्तव्य र अधिकार, स्थानीय तहमा स्वास्थ्य र शिक्षा, सङ्घीयता र स्थानीय सरकार, स्थानीय तह र सामाजिक न्याय, स्थानीय सरकार र सुशासन, स्थानीय तहको नीति, योजना र कार्यक्रम, स्थानीय अर्थतन्त्रको निर्माण र नेपाली विशेषताको समाजवाद, स्थानीय तहको लेखा प्रणाली, स्थानीय तहको बजेट निर्माण र स्थानीय तहमा वन, वातावरण र विपद् व्यवस्थापनलगायत विषयमा प्रशिक्षण दिइने माओवादीले जनाएको छ। दोस्रो दिन अर्थमन्त्री जनार्दन शर्मा, राष्ट्रिय योजना आयोगका सदस्य डा रामकुमार फुँयाल, पूर्वमन्त्री एवं पार्टीको श्रम, अर्थ तथा योजना विभागका प्रमुख वर्षमान पुन, चार्टर्ड एकाउन्टेट चन्द्रकान्त भण्डारी, राष्ट्रिय योजना आयोगका पूर्वउपाध्यक्ष डा मीनबहादुर श्रेष्ठ, विज्ञान तथा प्रविधि विभागका प्रमुख एवं पूर्वमन्त्री गणेश साह, पूर्वमन्त्री शक्तिबहादुर बस्नेत, प्रविधिविज्ञ सुलभ बुढाथोकी र डा शैलेन्द्र गिरीले प्रशिक्षण दिने माओवादीले जनाएको छ। अघिल्लो कार्यकालमा उत्कृष्ट काम गरेका प्रत्येक प्रदेशबाट एकएक स्थानीय तहका प्रमुखले अनुभव आदानप्रदान गर्ने कार्यक्रम छ। प्रदेश नं १ को थुलुङ दूधकोशी गाउँपालिकाका अध्यक्ष असिम राई, मधेसको बागमती नगरपालिकाका प्रमुख भरत थापा, बागमती प्रदेशको भरतपुर महानगरपालिकाका प्रमुख रेनु दाहाल, गण्डकीको बारपाक सुलिकोट गाउँपालिकाका अध्यक्ष विष्णुप्रसाद भट्ट, लुम्बिनीको धुर्कोट गाउँपालिकाका अध्यक्ष भूपाल पोखरेल, कर्णालीको दार्मा गाउँपालिकाका अध्यक्ष नीमबहादुर केसी र सुदूरपश्चिम प्रदेशको अजयमेरु गाउँपालिकाका अध्यक्ष उमेशप्रसाद भट्टले आआफ्नो अनुभव प्रस्तुत गर्नुहुने कार्यक्रम छ। गत वर्ष सुशासनको क्षेत्रमा सुदूरपश्चिम प्रदेशको अजयमेरु गाउँपालिका र लुम्बिनी प्रदेशको धुर्कोट गाउँपालिका शीर्ष पाँचभित्र परेका थिए। माओवादीले २०७४ सालको निर्वाचनमा विजयी जनप्रतिनिधिलाई पनि तीन दिन पार्टी केन्द्रीय कार्यालयमा प्रशिक्षण दिएको थियो। माओवादी पार्टीका तर्फबाट निर्वाचित जनप्रतिनिधिले हरेक स्थानीय तहमा उत्कृष्टता हासिल गरेर जनताको सेवकका रुपमा काम गर्न सकून् भन्ने उद्देश्यले प्रशिक्षणको आयोजना गरिएको मुख्यसचिव ढकालको भनाइ छ। 'माओवादीबाट निर्वाचित जनप्रतिनिधिले अनियमिता गर्न पाइएन, बेरुजु हुनु भएन, सुशासन कायम गर्नुपर्यो, शिक्षा, स्वास्थ्य, रोजगार, उत्पादन र बजारीकरणमा उत्कृष्टता हासिल गर्नुपर्यो', उनले भने, 'समाजवादको आधार तयार गर्नमा माओवादीका निर्वाचित प्रतिनिधि देशभर दोस्रो हुनु हुँदैन भन्ने प्रशिक्षणको मुख्य उद्देश्य हो।' माओवादीले पार्टीका जनप्रतिनिधिले गरेका कामकारबाहीको अनुगमन र मूल्याङ्कनसमेत गर्ने भएको छ। त्यसका लागि माओवादीले स्पष्ट विधि बनाएको छ। जनप्रतिनिधिले प्रत्येक चारचार महिनामा प्रगति समीक्षासहितको प्रतिवेदन पार्टीमा पेश गर्नुपर्ने छ। 'लक्ष्य के थिए, उपलब्धि कति भए, निर्धारित उपलब्धि प्राप्त गर्न नसक्नुका कारण के हुन्, चुनौतीको समाधान गर्ने सुझाव के हुन् भन्ने विषयसहितको प्रतिवेदन पार्टीमा बुझाउनुपर्छ', उनले भने। रासस"
धनकुटामा मोटरसाइकल दुर्घटना : एक जनाको मृत्यु,धनकुटा : धनकुटा नगरपालिका६ मा मोटरसाइकल दुर्घटना हुँदा एक जनाको मृत्यु भएको छ। मृत्यु हुनेमा मोटरसाइकल चालक संखुवासभा जिल्लाको खाँदबारी नगरपालिका१० घर भइ हाल जिल्ला धनकुटा नगरपालिका६ मा कोठा लिइ बस्ने २४ वर्षीया पुरन राई रहेका जिल्ला प्रहरी कार्यालय धनकुटाले जनाएको छ। कोशी लोकमार्गमा धनकुटाबाट धरान जाँदै गरेको मे ६ प १७५६ नम्बरको मोटरसाइकल अनियन्त्रित भइ दुर्घटना भएको प्रहरीले जनाएको छ। गएराति २ बजे दुर्घटना स्थलमा मोटरसाइकल र गम्भीर घाइते अवस्थामा भेटिएका राईलाई उपचारका लागि धनकुटा अस्पताल लगिएको थियो। अस्पताल पुर्याए लगत्तै साढे २ बजे चिकित्सकले मृत घोषणा गरेको जिल्ला प्रहरी कार्यालय धनकुटाका प्रहरी प्रवक्ता डिएसी चिरञ्जीवी दाहालले बताए। मोटरसाइकल प्रहरी कार्यालय धनकुटाको नियन्त्रणमा छ।
सिम्प्ली अटोमेटिक ब्रान्ड नेपालमा,"काठमाडौं : सिम्रिक भेन्चरले सिम्प्ली अटोमेटिक ब्रान्ड(आईओटी)का उत्पादनहरू नेपाली बजारमा ल्याएको छ। काठमाडौंको तीनकुनेस्थित अन्नपूर्ण कर्पोरेट टावरको भुइँ तल्लामा सिम्प्ली अटोमेटिक ब्राण्डको एक्सपेरियन्स सेन्टर खुलेको छ। सिम्रिक भेन्चरका निर्देशक सचन थापाले एक समारोहकाबीच सेन्टरको उद्घाटन गरेका छन्। अटोमेसन क्षेत्रमा काम गर्ने चाइनाको प्रतिष्ठित ब्रान्ड लाइफ स्मार्टका होम अटोमेसनका उत्पादनहरू सिम्रिक भेन्चर अन्तर्गतको सिम्रिक आईटी प्रालिले नेपाली उपभोक्तामाझ ती उत्पादनहरू लिएर आएको हो। सिम्रिक आईटी प्रालिका सीईओ प्रज्ज्वल न्यौपानेका अनुसार घरको मेन ढोका खोल्ने अटोमेटिक गेटदेखि लिएर बिजुलीबत्ती अफअन गर्ने स्वीचहरूका साथै सम्पूर्ण घरायसी विद्युतीय उपकरणहरू मोबाइलबाट अनअफ गर्न र कन्ट्रोल गर्न मिल्छ। बोलेर पनि ती विद्युतीय उपकरणलाई कन्ट्रोल गर्न सकिने सुविधा छ। लाइफ स्मार्ट होम अटोमेसनका उपकरणहरूको माग नेपालमा अत्याधिक छ। यस प्रकारका स्मार्ट उपकरणहरूको माग नेपाली बजारमा बढिरहेको न्यौपानेले बताए। चाँडै नै नेपालभरका बजारमा उक्त उपकरणहरू उपलब्ध हुने पनि उनको भनाइ छ। आईओटीका उत्पादनबारे अन्नपूर्ण कर्पोरेट टावरको भुइँ तल्लामा रहेको एक्सपेरियन्स सेन्टरमा गएर जानकारी लिन र खरिद गर्न सकिन्छ, सीईओ न्यौपानेले भने, प्राविधिक पठाएर उपभोक्ताको घरमै गएर उपकरणहरू जडान गर्ने पनि प्रबन्ध मिलाएका छौं। लाइफ स्मार्ट होम अटोमेसनका उत्पादनहरू गुणस्तरीय छन्। यसका उत्पादनहरू खरिद गरेको एक वर्षसम्म मर्मत तथा बिग्रिएमा निःशुल्क नयाँ जडान गर्ने व्यवस्था छ। होटल, अफिस, उद्योग तथा कलकारखाना, कृषि क्षेत्रलगायतमा छिटोछरितो कार्यसम्पादन गर्न विद्युतीय उपकरणको माग बढ्दो छ। देशका ठूला सहरका हाउजिङमा लाइफ स्मार्ट होम अटोमेसनका उत्पादनहरू जडान भइरहेको छ। भैंसेपाटीस्थित सीजी भिल्लामा होम अटोमेसनका अत्याधुनिक उपकरणहरू जडान भइसकेको पनि न्यौपानेले बताए।"
हीराको चमकता,"एकदिन हीरा व्यापारी खाना खाएर बजार घुम्न थालेछ। बजार घुम्दै गर्दा उसको दिमागमा नयाँ कुरा फुरेछ। त्यसपछि चर्को स्वरमा भन्न थालेछ, म यो सहरको चर्चित हीरा व्यापारी हुँ। म तपाईंहरूलाई एउटा काम दिन चाहन्छु। जसले यी चार वटा चम्किला वस्तुहरूमध्ये सक्कली हीरा छुट्ट्याउन सक्छ उसलाई म सक्कली हीरा नै उपहार दिनेछु। तर, त्यसमा मेरो एउटा सर्त छ। यदि सक्कली हीरा चिन्न सकेन भने उसको टाउको मुन्डन गरेर बजार परिक्रमा गराइनेछ। हीरा व्यापारीको कुरा सुनेर सक्कली हीरा पाउने आशामा सबैजना काममा लागे। सबै जना सूर्यको प्रकाशमा चम्किरहेका चम्किला पत्थरलाई हेर्न थाले। तर, कसैले पनि हीरा व्यापारीको सर्तलाई स्वीकार गर्ने आँट गर्न सकेनन्। हीरा व्यापारी पनि के कुरामा ढुक्क थिए भने हीरालाई चिन्न सक्ने क्षमता कसैसँग छैन। आफ्नो सर्त मान्न कोही तयार नभएपछि हीरा व्यापारीले भित्रभित्रै खुसी थिए। कुनै युद्ध जितेको जस्तै विजयभाव उनमा देखिएको थियो। व्यापारीलाई चारैतिरबाट घेरेर बसेका रमितेहरू भने निरास देखिन्थे।लामो समय त्यहाँको गतिविधि सुनिरहेको एक दृष्टिविहीनले हीरा व्यापारीको सर्तलाई स्वीकार गरे। त्यसपछि व्यापारीले भनेजस्तै चार वटै चम्किला पत्थरलाई आफ्नो हातमा लियो। धेरैबेर ती पत्थरलाई खेलाएपछि एउटा पत्थरलाई देखाउँदै यो पत्थर नै सक्कली हीरा हो भनेर भने। त्यसपछि त्यहाँ एकाएक सन्नाटा छायो। सबै जना अरूको अनुहार हेर्न थाले। त्यत्तिकैमा व्यापारीले यो साँच्चिकै सक्कली हीरा हो त ? भनेर प्रश्न सोधे। उनले दृष्टिविहीनलाई प्रश्न सोध्दै गर्दा उनको अनुहार भने कालोनीलो भइसकेको थियो। यो वस्तु नै सक्कली हीरा हो भनेर कसरी भन्न सक्यौं, व्यापारीले आश्चर्यचकित भावमा सोधे। त्यसपछि दृष्टिविहीन मानिसले मुसुक्क हाँस्दै भन्न थाले, सिसाको जात नै अवसरवादी स्वभावको हुन्छ। घाम लागेका बेला हीराजस्तै चम्किएर सबैलाई मूर्ख बनाउँछ। तर, उसले के बुझेको हुँदैन भने सूर्यको प्रकाशसँगै चम्किँदा ऊ आफैं पनि तातेको हुन्छ। अर्कोतिर हीरा आफैंभित्र चम्किलो हुन्छ। उसलाई न सूर्यको प्रकाश आवश्यक पर्छ न त सिसालाई जस्तै तात्नुपर्ने आवश्यकता हुन्छ। नैतिक शिक्षा : आँखाले देखेको, कानले सुनेका कुराहरू सधैं सत्य हुँदैनन्।"
भारतीय गायक केकेको हृदयघातका कारण मृत्यु,"नयाँ दिल्ली : बलिउडका चर्चित गायक कृष्णकुमार कुननाथको मंगलबार अबेर राति कोलकातामा निधन भएको छ। ५३ वर्षका उनी केकेको नामले परिचित छन् केके कोलकाताको एउटा कलेजको कार्यक्रममा सहभागी हुन गएका थिए। कार्यक्रममा नै उनले स्वास्थ्य बिग्रँदै गएको बताएका थिए। कार्यक्रमबाट फर्किएपछि उनलाई निजी अस्पताल लगिएको थियो। त्यहाँ उनलाई चिकित्सकले मृत घोषणा गरेका थिए। त्यसपछि उनको शव पोस्टमार्टमका लागि पठाइएको थियो। अस्पताल पुगेका राज्यमन्त्री अरुप विश्वासले केकेको निधन भएको जानकारी दिए। उनले भने, केकेको हृदयघातका कारण मृत्यु भएको चिकित्सकको प्रारम्भिक अनुमान छ। तर शव पोष्टमार्टमका लागि पठाइएको छ।' केकेलाई मृत अवस्थामा अस्पताल ल्याइएको उनले बताए। तमिल, तेलुगु, कन्नड, मलायालम, मराठी, बंगाली र गुजराती फिल्ममा गीत गाएका केके कोलकाताको गुरुदास कलेजमा आयोजित कार्यक्रममा सहभागी हुन आएका थिए। यो लाइभ शो नजरुल मञ्चमा भइरहेको थियो। तर कार्यक्रमकै क्रममा उनको स्वास्थ्य बिग्रिएपछि उनी होटल फर्किए। होटलका फ्यानले उनीसँग फोटो खिच्न आग्रह गरेका थिए। तर बिग्रिएको स्वास्थ्यका कारण उनले अस्वीकार गरे। स्वास्थ्यमा समस्या देखिएपछि उनलाई निजी अस्पतालमा लगियो। अस्पतालमा चिकित्सकले मृत घोषणा गरेका थिए। केकेले धेरै बलिउड फिल्मका लागि गीत गाए। 'हम दिल दे चुके सनम' मा उनले गाएका 'तडप तडप के इस दिल से' र 'ओम शान्ति ओम' मा 'आँखों मे तेरी' लाई दर्शकले राम्रै रुचाएका थिए। बीबीसी"
जहाजको आवाजले झस्काउँछ,"काठमाडौं : गोकर्णेश्वर जंगलको फेदमा छ, माकलबारी बस्ती। मंगलबार त्यहाँ पुग्दा गाउँमा सन्नटा छाएको थियो। मुस्ताङमा आइतबार तारा एयरको जहाज दुर्घटनामा छिमेकी बितेको खबरले गाउँ नै शोकमा डुबेको थियो। अरू बेला बागमती नदी किनारको यो गाउँमा चहलपहल हुन्थ्यो। तर, माकलबारीका राजन गोलेसहित उनका ६ जना आफन्तको ज्यान गएपछि मृतक परिवार शोकाकुल छ। बालबालिकाहरू टुहुरो भएका छन्। परिवारजन अभिभावकविहीन भएका छन् भने गाउँले असल छिमेकी गुमाएका छन्। माकलबारीमा नीलो रङले रंगिएको साढे चार तले पक्की घर देखिन्छ। त्यहाँ गाउँलेहरूको भीड छ। आँगनमा ढकमक्क फुल फूलेका छन्। तर, माहोल सुगन्धविहीन छ। कोठा भित्रबाहिर रोदनको आवाज मात्रै सुनिन्छ। परिवारजनको खुसी हराएको छ। माथिल्लो तलाको पल्लोे कोठामा लामा गुरुले मन्त्र पढिरहेका छन्। प्रियजनको आत्माको शान्ति कामना गर्दै घरका सदस्यले दीप बालिरहेका छन्। नजिकै खाटमा बसेकी दीपा सुवेदी (गोले) भाव विह्वल छिन्। श्रीमान् राजन गोलेको मृत्युको खबरले उनी विक्षिप्त छन्। छिनछिनमा घरमाथिको आकाशमा त्रिभुवन अन्तर्राष्ट्रिय विमान स्थलबाट उड्ने प्लेनको आवाजले उनलाई झस्काउँछन्। ७ वर्षीय युगिन बाबालाई खोजिरहेका छन्। १५ वर्षीय छोरी प्रिया आमाको आँसु पुच्दै छिन्। आमालाई सम्हाल्न खोज्दा उनी पनि भकाँनिन्छिन्। के गर्छौं दीपा तिम्रो यस्तै भयो। धैर्य गर। अब शोकलाई शक्तिमा बदल !, नातामा दाइ पर्ने कृष्णहरि सुवेदीले उनलाई सान्त्वना दिँदै भनिरहेका थिए। विमान दुर्घटनामा दीपाले श्रीमान्, सासू, ससुरासहित ७ जना आफन्तजन गुमाएकी छन्। पूरै परिवारजनै गुमाउँदाको पीडा भुल्न कहाँ सजिलो छ र ! हे दैव ! दुश्मनलाई पनि यस्तो अवस्था नआओस्, कारुणिक अवस्था देखेर हामी पनि स्तब्ध भयौं। तारा एयरको विमान दुर्घटनामा धनुषाका सात जनाको मृत्यु दुर्घटनामा राजनसँगै उनका बुवा इन्द्रबहादुर गोले, आमा राममाया गोले, काका पुरुषोत्तम गोले, काकी तुलसा, मामा मकरबहादुर र माइजू सुकुमाया तमाङ ग्यावाको ज्यान गएको छ। मृतक सबै धनुषाको मिथिला नगरपालिका११ चुरेस्थित लोटा गाउँका एकै परिवारका सदस्य हुन्। विगत १६ वर्षदेखि मृतक राजनसहितका परिवारजनले गोकर्णेश्वरको माकलबारीमा घर बनाएर बस्दै आएका थिए। जहाज दुर्घटनमा लोटाका उत्तम ग्यावाले बुवा मकरबहादुर तमाङ र आमा सुकुमायालाई गुमाएका छन्। उनका अनुसार शनिबार काठमाडौंबाट बुवा, आमासहित परिवारजन लिए राजनले काठमाडौंबाट प्लेन चढेर पोखरा ल्यान्ड गरेका थिए। पोखराको फेवाताल घुमे। धुम्बाही मन्दिर पनि दर्शनले खुसी भएको फोनमा डेढ मिनेट कुरा हुँदा बुवाआमाले सुनाउनुभएको थियो। राति पोखरामा बास बसेर आइतबार बिहानै मुक्तिनाथ दर्शनार्थ जाने भन्दै बुवाले फोन राख्नुभएको थियो, उनले भने। राजनकी सानी आमा मुना लामा भन्छिन्, कसको लापरबाहीले यत्रो ठूलो दुर्घटना भयो। न्यायिक छानबिन होस्। दोषीलाई कारबाही हुनैपर्छ। अब यस्तो घटना कहिल्यै नहोस्। गोले परिवार तारा एयरको जहाजमा पोखराबाट जोमसोम उडेको थियो। आकाशमा उडेको प्लेनलाई बादलमा हरायो। गन्तव्यमा नपुग्दै मुस्ताङको थासाङ गाउँपालिका२ मानापाथी हिमाल क्षेत्रको पहाडमा ठोक्किर भुइँमा खस्यो। जहाँ चालक दलसहित २२ जनाले अकालमै मृत्युवरण गर्न बाध्य भए। उत्तम भन्छन्, बुवाआमा शुक्रबार बस चढेर काठमाडौं आउनुभयो। भान्जा राजनसँगै पोखराबाट मुक्तिनाथ जान प्लेन चढ्नुभएको थियो। तुरुन्तै फर्केर आउँछु भनेर घरबाट आउनु भएका बुवाआमा अब कहिले फर्किन्नु हुन्न। कसरी मन बुझाउने ? भन्दै उनको बोली बन्द भयो। मृतक राजनका दिदी शान्ति, रञ्जु, साबित्रा र भाइ मनोजलाई झनै पीडा भएको छ। लन्डनमा बस्दै आएका मनोज बुवा, आमा, दाइसहितको परिवारजनको मृत्युले घर फर्किएका छन्। शुभ यात्रा भन्दै शनिबार तिर्थाटनका लागि सावित्राले परिवारजनलाई पठाएका थिए। दुर्भाग्य ! उनका प्रियजनहरू जोमसोमको हवाईमार्गबाट प्लास्टिकको पोकोमा काठमाडौं फर्किए। आफन्त कृष्णहरि घिमिरेका अनुसार राजन गोलेका कान्छो भाइ मनोज लण्डनमा परिवारसहित बस्छन्। उनले गत चैतमा आमाबुवा, काकाकाकी, मामामाइजूलाई तिर्थाटन गराउने चाहना राख्दै दाइ राजनलाई केही पैसा पठाएका थिए। त्यतिखेर स्थानीय तहको चुनावी सरगर्मी बढेको थियो। चैतमा परिवारजनलाई धार्मिक यात्रा गराउन सकेनन्। सामाजिक कामसँगै उहाँ नेकपा एकीकृत समाजवादी पार्टीनिकट रहेर राजनीतिमा सक्रिय हुनुहुन्थ्यो, उनले भने, चुनावमा पुर्खौंली गाउँ धनुषा जानुभयो। चुनाव सकिए पनि जेठ १० गते परिवारजनलाई लिएर मुक्तिनाथ दर्शन गराउने प्रयास गर्नुभयो। केही नमिलेर त्यतिखेर पनि जान सक्नु भएन। त्यतिखेर जानसक्नु भएको भए हामीले आज यो दिन देख्नुपर्ने थिएन। जहाज दुर्घटनालाई गम्भीरतापूर्वक छानबिन गर्न पीडित परिवारले माग गरेका छन्। राजनकी सानी आमा मुना लामा भन्छिन्, कसको लापरबाहीले यत्रो ठूलो दुर्घटना भयो। न्यायिक छानबिन होस्। दोषीलाई कारबाही हुनैपर्छ। अब यस्तो घटना कहिल्यै नहोस्।"
जसले गरे जोखिम मोलेर उद्धार,"जोमसोम : पोखराबाट आइतबार जोमसोमतर्फ समिट एयरले पहिलो उडान भरेको थियो। फर्किएर दोस्रो उडान पनि भर्यो। त्यसको एक मिनेटपछि पोखराबाटै उडेको थियो तारा एयरको विमान। समिट बिहान १० : १४ बजे जोमसोम विमानस्थलमा अवतरण भयो। तारा १० :१५ बजे आइपुग्नुपर्ने थियो। म्याग्दीको घोरेपानी डाँडा छिचोल्दै मुस्ताङको आकाशसम्म आइपुगेको विमानको सम्पर्क एकाएक जोमसोम टावरसँग विच्छेद भयो। बिहान १० : ३० बजेसम्म पनि सम्पर्क हुन नसकेपछि विमानस्थलमा हल्लाखल्ला मच्चियो। जहाज कता गयो ? के भयो ? कस्तो अवस्थामा होला ? पोखराबाट हेलिकप्टर जोमसोम आइपुगेपछि सुरु भयो तारा एयरको जहाज खोजी। हेलिकप्टरले बिहान ११ :३० बजेदेखि थासाङ क्षेत्रको डाँडाकाँडामा पुगेर खोज्न थाल्यो। तीनपटकको प्रयास मौसम प्रतिकूलताका कारण सफल हुन सकेन। दिउँसो २ बजेतिर मुस्ताङ प्रशासनको समन्वयमा काठमाडौंबाट नेपाली सेनाको हेलिकप्टर कोवाङ आइपुग्यो। जोमसोमबाट प्रमुख जिल्ला अधिकारी नेत्रप्रसाद शर्मा, सशस्त्र प्रहरी नायव उपरिक्षक मोहनजंग कार्की र प्रहरी नायव उपरिक्षक रामकुमार दानीसहितको टोली कोवाङ पुग्यो। त्यस दिन थासाङको मानापाथी हिमाल र धौलागिरि हिमाल आसपास बाक्लो हुस्सु र कुहिरो मडारिएको थियो। हवाई मार्गबाट जहाज खोज्न सम्भव थिएन। साँझ ५ बजे दुई हेलिकप्टर नाउरिकोट आइपुगे। त्यसमा थिए नेपाल राष्ट्रिय पर्वतारोहण पथप्रदर्शक संघका पथप्रदर्शकलगायत १० जना। टिम लिडर पासाङ टेन्डी शेर्पा थिए। उनीसहित पेम्बा तेन्जिङ लामा, रितेन टसी शेर्पा, कमी धोर्जे शेर्पा, पासाङ टेन्डिङ शेर्पा, ओङ्छु शेर्पा, नरेन्द्र शाही, इन्द्रसिंह शेरचन थिए। यस्तै, तारा एयरका सिनियर म्यानेजर राप्के शेर्पा र कर्मचारी पेम्बाछिरी शेर्पा थिए। सानोसरेनजिक जहाज खोज्न पुगेका विशाल घर्ती मगरले जहाज दुर्घटना भएको देखेको जनाइएको छ। जहाज टुक्राटुक्रा भएको देखेपछि मगरले पर्यटनकर्मी शेरचनलाई फोन गरे। शेरचनले पनि स्थानीय प्रशासन र सुरक्षाकर्मीलाई दुर्घटनाबारे खबर पुर्याए। जोमसोमबाट तीनै सुरक्षा निकायका झन्डै ६० जनाको संयुक्त टोली सानोसरे पठाइयो। हेलिकप्टरबाट पनि सुरक्षाकर्मीलाई दुर्घटना क्षेत्रमा पुर्याइयो। संघले खटाएका पथप्रदर्शकसहितको टोली उद्धारमा जुट्यो। जो जोखिमपूर्ण भूगोलमा उद्धारको उपकरणसहित परिचालित थिए। उनीहरू नागरिक समुदायका तर्फबाट जोखिम मोलेर उद्धारमा अघि बढेका थिए। विदेशी पर्यटक लिएर हिमाल चढ्ने तालिमप्राप्त पर्वतारोही गाइडहरू मानवीय उद्धारका लागि उपकरणसहित त्यहाँ गएका थिए। साथै सेना, प्रहरीलगायत निकायका सुरक्षाकर्मी पनि खटिएका थिए। स्थानीय प्रशासनका अधिकारीसँग सोमबार बिहानदेखि जहाज खोज्ने सल्लाह भयोे। त्यसपछि सेनाको हेलिकप्टर जोमसोम बस्न गयो। हामीलाई संघले यहाँ पठायो। हामी मानवीय सेवाभावले आयौं, पर्वतारोही पेम्बा तेन्जिङ लामाले भने। पर्वतारोहीको टोली पैदलै मानापाथी हिमाल क्षेत्रतर्फ उक्लियो। पथप्रदर्शकसहित पर्यटन व्यवसायी इन्द्रसिंह शेरचनको टोली स्थलमार्ग हुँदै ६ घण्टामा बतासेडाँडा पुग्यो। त्यहाँ यार्सा खोज्न नौ जना पाल टाँगेर बसेका थिए। उद्धारमा खटिएकाहरू त्यो रात यार्सा टिप्नेसँगै पालमा बसे। हामी दुर्घटनाको पहिलो दिन ६ घण्टा उकालो हिँडेर सानोसरेस्थित बतासेडाँडा पुग्यौं। सम्भावित भनिएको दुर्घटनाग्रस्त क्षेत्रमा बाक्लो हुस्सु र कुहिरो लागेको थियो। हेलिकप्टरबाट दुर्घटना क्षेत्रको पहिचान गर्न मुस्किल थियो, पर्यटन व्यवसायी शेरचनले भने, तर, सुरक्षाकर्मी दोस्रो दिन दिउँसो मात्र दुर्घटना क्षेत्रमा आइपुगे। त्यस बेलासम्म दुर्घटनास्थलको पहिचान यार्सा टिप्ने व्यक्तिबाट भइसकेको थियो। त्यसैले सुरक्षाकर्मीलाई दुर्घटना क्षेत्र पहिचान गर्न भूमिका भएन। सानोसरेनजिक जहाज खोज्न पुगेका विशाल घर्ती मगरले जहाज दुर्घटना भएको देखेको जनाइएको छ। जहाज टुक्राटुक्रा भएको देखेपछि मगरले पर्यटनकर्मी शेरचनलाई फोन गरे। शेरचनले पनि स्थानीय प्रशासन र सुरक्षाकर्मीलाई दुर्घटनाबारे खबर पुर्याए। जोमसोमबाट तीनै सुरक्षा निकायका झन्डै ६० जनाको संयुक्त टोली सानोसरे पठाइयो। हेलिकप्टरबाट पनि सुरक्षाकर्मीलाई दुर्घटना क्षेत्रमा पुर्याइयो। संघले खटाएका पथप्रदर्शकसहितको टोली उद्धारमा जुट्यो। मानापाथी हिमालको फेंदनजिकको सानोसरे अग्लो पहाडमा जहाज ठोक्किएको रहेछ। जहाज खसेको स्थानमा ८१० शव भेटिए। शवहरू केही खोल्सा, केही भिरमा उछिट्टिएका देखिन्थे। निकै जोखिम र कष्ट खेपेर सुरक्षा निकायको सहयोगमा सोमबार दिउँसो २ बजेसम्म २० जनाको शव संकलन गरे। सुरक्षाकर्मी नआउँदै हामीले १० वटा शव संकलन गरिसकेका थियौं, शेरचनले भने, दिउँसो १ बजे मात्र १८ जना सुरक्षाकर्मी हिँडेर दुर्घटनास्थलमा आएर हामीलाई सहयोग गर्नुभयो। दिउँसो २ बजेपछि मौसम बिग्रिएकाले शव खोज्ने काम स्थगन गरियो। त्यहाँ भिरालो सतहमा अड्किएको १ शव आँखाले देख्न सकिने भए पनि बाहिर निकाल्न कठिन भएकाले जम्मा २० शव मात्र संकलन भयो। सानोसरे लेकमा जम्मा भएका २० शवमध्ये १० शव हेलिकप्टरबाट कोवाङमा झारियो। त्यहाँ कानुनी मापदण्ड पूरा गरी सेनाको हेलिकप्टरले साँझ काठमाडौं पुर्यायो। लेंकमा बाँकी रहेको १० शव नेपाली सेना र प्रहरीको निगरानीमा आधार शिविरमा राखियो। पर्वतारोही पथप्रदर्शक मंगलबार पुन : खटिए। मंगलबार बिहान ८ बजेअगावै बेपत्ता १ शव पहाडको खोल्सामा भेटियो। अर्को भिरमा अड्किएको शव पनि बाहिर निकालियो। त्यस बेलासम्म अघिल्लो दिन संकलन गरिएका १० शव हेलिकप्टरबाट कोवाङ झारिसकेको थियो। थप २ शव पनि बिहान १० :३० बजे कोवाङमा ल्याइपुर्याइयो। त्यसपछि नेपाली सेनाको जहाजले बिहान ११ :०४ बजे कोवाङबाट १२ जनाको शव काठमाडौं लग्यो। सबै शव फेला परेपछि जहाजमा सूचना संकलन गर्न राखिएको ब्ल्याक बक्स फेला परेपछि नागरिक उड्डयन प्राधिकरणका कर्मचारीले काठमाडौं लिएर गए। आफ्नो टोलीले शव संकलन गरेको र त्यसको व्यवस्थापन सुरक्षा निकायले गरेको पर्वतारोही पेम्बाले बताए। शेरचनले संघको टिम र आफूले धेरै जोखिम मोलेर शव संकलन गरेको बताए। हुन त सुरक्षा निकायले पनि शव व्यवस्थापनमा अथक मेहनत गरेका हुन्। यद्यपि हाम्रो रेस्क्यु टोली नभए शव निकाल्न निकै मुस्किल पथ्र्यो, उनले भने, सुरक्षा निकायसँग खासै प्रभावकारी रेस्क्यु उपकरण थिएन। जुन पर्वतारोहण टिमसँग थियो। सबैको सामूहिक प्रयासले शव रिकभरी गर्यौं। जस सुरक्षा निकाले मात्र पायो। दुर्घटनाग्रस्त विमानमा चालक दलका तीन र १९ यात्रु गरी २२ जना चढेका थिए । चालक दलमा क्याप्टेन प्रभाकरप्रसाद घिमिरे, कोपाइलट उत्सव पोखरेल र एयरहोस्टेस क्रिस्मी थापा थिए। प्रहरी नायव उपरीक्षक रामकुमार दानीले दुर्घटनास्थल पहिचान गर्न समय लागेको बताए। मौसम प्रतिकूलताका कारण हेलिकप्टरमार्फत जान नसकेर लामो दूरी र उकालो भएकाले पैदल जाँदा ढिलो भयो, दानीले भने। सेनासँग उद्धार सामग्री भएको र संघको टोलीसँग सहकार्य गरी काम गरेको उनले बताए। यती एयरलाइन्सका प्रवक्ता सुदर्शन बर्तौलाले संघका टिम लिडर पासाङ टेन्डी शेर्पासहितको टोलीले शव रिकभरी गरी मानवीय सेवाभाव जागृत गराएको बताए। उहाँहरूको कामको मूल्यांकन हुन सके विपद् उद्धारमा हौसला मिल्ने बर्तौलाको भनाइ छ। शव संकलन गर्न सुरक्षा निकायसँग आवश्यक इकुमेन्ट छैन। संघको टोली नभए यति चाँडै शव संकलन हुने थिएन, उनले भने, उहाँहरूले आफ्नो ज्यान जोखिममा राखेर शव निकाल्ने काम गर्नुभएको छ। सामान हस्तान्तरण तारा एयरको जहाज दुर्घटनास्थलमा भेटिएका सामान स्थानीय प्रशासनले कम्पनीलाई जिम्मा लगाएको छ। मुस्ताङको थासाङ गाउँपालिका२ स्थित सानोसरे पहाडमा जहाज दुर्घटनाग्रस्त भेटिएको थियो। दुर्घटनास्थल र त्यस वरपर भेटिएको नगदसहित जिन्सी सामग्री मंगलबार हस्तान्तरण गरिएको मुस्ताङका प्रमुख जिल्ला अधिकारी नेत्रप्रसाद शर्माले बताए। खराब मौसमका कारण तारा एयरको विमान दुर्घटना भएको प्रारम्भिक निष्कर्ष तारा एयर दुर्घटना छानविन गर्न पाँच सदस्यीय जाँच आयोग गठन लेफ्ट टर्न गर्दा तारा एयरको विमान दुर्घटना तारा एयरको जहाज दुर्घटना : २२ जनाकै शव भेटियो दुर्घटनाग्रस्त तारा एयरको ब्ल्याक बक्स भेटियो सात वर्षमा पोखराजोमसोम रुटमा तारा एयरको दुई ठूला दुर्घटना जहाज दुर्घटनास्थलमा फेला परेको नगदसहितको सामान हस्तान्तरण जो जोखिमपूर्ण उडान भर्थे यात्रुको साथमा रहेको झन्डै ३ लाख नगद र अन्य जिन्सी सामान फेला परेको थियो। दुर्घटना भएको स्थानबाट भारतीय रुपैयाँ ५ सय रुपैयाँ, २ सय, १ सय र ५० दरका कुल ९० हजार १ सय, नेपाली रुपैयाँ एकमुष्ठ १ लाख २४ हजार १ सय, युरो २० का १२ थान, युरो १० का ३ थान र युरो १ का १० थान भेटिएको प्रजिअ शर्माले बताए। यात्रुले बोकेका क्यामेरा १, कम्प्युटर ल्यापटप ३, तिलहरी १, घडी १, दराजको चाबी थान २ र विदेशी पासपोर्ट थान ५ फेला परेको थियो। जहाजमा सवार सबै यात्रुको शव व्यवस्थापनपछि नगदसहितको जिन्सी सामग्री थासाङ गाउँपालिका जनप्रतिनिधि, स्थानीय प्रशासन, सुरक्षा निकाय र पत्रकारलगायतको रोहबरमा तारा एयरलाइन्सका काठमाडौंका सिनियर म्यानेजर राप्के छिरिङ शेर्पालाई हस्तान्तर गरिएको शर्माले बताए। तारा एयरलाइन्स कम्पनीलाई हस्तान्तरण गरिएको नगदसहितको जिन्सी सामग्री मृतकको नजिकको आफन्त पहिचान गरी सामानको जिम्मा लगाउने सम्झौता भएको प्रजिअ शर्माले बताए। दुर्घटनाग्रस्त विमानमा चालक दलका तीन र १९ यात्रु गरी २२ जना चढेका थिए । चालक दलमा क्याप्टेन प्रभाकरप्रसाद घिमिरे, कोपाइलट उत्सव पोखरेल र एयरहोस्टेस क्रिस्मी थापा थिए। १९ यात्रुमा तुल्सादेवी तामाङ, सुकुमाया तामाङ (धनुषा), राममाया तामाङ (काठमाडौं), मकरबहादुर तामाङ (धनुषा), रोजिना श्रेष्ठ (गोरखा), रश्मी श्रेष्ठ (गोरखा), रविना श्रेष्ठ (गोरखा), गणेशनारायण श्रेष्ठ (गोरखा), राजनकुमार गोले (धनुषा), पुरुषोत्तम गोले (धनुषा), इन्द्रबहादुर गोले (धनुषा), प्रकाश सुनुवार (ओखलढुंगा), बसन्त लामा (काठमाडौं) थिए। यस्तै, मेइक ग्रिट ग्राफ (जर्मनी), वी विल्नर (जर्मनी), भाइभावी बान्डेकर (भारत), अशोककुमार त्रिपाठी (भारत), धनुष त्रिपाठी (भारत) र ऋतिका त्रिपाठी (भारत) थिए। जेठ दोस्रो साता मुस्ताङ घुम्न अनुकूल मौसम हुन्छ। असार सुरु हुनासाथ बेनीजोमसोम सडक वर्षाले अवरुद्ध हुँदा मुस्ताङ आउजाउमा सास्ती हुन्छ। त्यसैले धेरैजसो पर्यटक वैशाख र जेठमा मुस्ताङ घुम्न आउँछन्। यो समय पर्यटकहरू पोखराबाट हवाई सेवामार्फत जोमसोम उत्रन्छन्।"
हवाई सुरक्षा गफैमात्र,"यातायातको दुनियाँमा सबैभन्दा सुरक्षित मानिन्छ, हवाईयात्रा । तर नेपालमा हवाईजहाजको दुर्घटना नियमित आकस्मिकता जस्ता छन्। गणतन्त्र दिवसको दिन जेठ १५ गते पोखराबाट मुस्ताङको जोमसोमका लागि उडेको तारा एयरको जहाज अनकन्टार हिमाली क्षेत्रमा गएर दुर्घटित भयो। त्यसले नेपाली हवाईसेवा सुरक्षामा प्रश्न खडामात्रै गरेको छैन, युरोपेली संघको कालोसूचीबाट नेपाल हट्ने आशामाथि फेरि तुषारापात भएको छ। यो दुर्घटना मौसम खराबीसँग जोडेर प्रारम्भिक आकलन बाहिर आएको छ। वायुसेवा क्षेत्रका विज्ञहरू भने हवाई दुर्घटनाको मुख्य कारण त्यसलाई मात्रै मान्दैनन्। विगतका दुर्घटनाका प्रतिवेदनहरूले औंल्याएका कमजोरी पनि मौसम खराबीमात्रै होइनन्। धेरै दुर्घटनाका कारण हेलचक्र्याइँ भनेर प्रतिवेदनहरूले औंल्याउँदै आएका छन्। अर्काेतिर भने बितेर गएका जहाज चालकहरूलाई दोष दिएर अरू जवाफदेहीहरूले उन्मुक्ति लिने काम भइरहेको भन्ने पनि छ। नेपालमा जति पनि हवाई दुर्घटना भएका छन्, तीमध्ये पहाडी र हिमाली क्षेत्रमै धेरै भएका छन्। यसै पनि ४० वर्षभन्दा पुराना जहाज र दुर्गम हिमाली क्षेत्रको उडान जोखिमपूर्ण हुनु स्वाभाविक हो। मुस्ताङमा भएको तारा एयर दुर्घटनाको खास कारण चाहिँ यसको छानबिन समितिबाट प्रतिवेदनमै आउला। त्यसपछि मात्रै यसबारे यकिन हुन सकिन्छ। तर छानबिन पनि फगत औपचारिकता नबनोस् भन्नेतर्फ भने सरोकारवाला र सम्बन्धित निकाय चनाखो हुनुपर्छ। नेपाल नागरिक उड्डयन प्राधिकरणले तोकेका मापदण्डहरू पालना नहुनु, निजी क्षेत्रका वायुसेवा कम्पनीहरूले दबाबमा पनि उडान भर्न लगाउनुलगायत कारण यस्ता दुर्घटना हुने गरेको विज्ञहरूले आंैल्याउँदै आएका छन् तर यसतर्फ प्राधिकरणले जसरी चासो दिएर काम गर्नुपर्ने हो, गरेको देखिन्न। आइतबारको दुर्घटनापछि भने मौसम यकिन नगरी उडान अनुमति नदिने जुन निर्णय आएको छ, ढिला भए पनि स्वागतयोग्य मान्नुपर्छ। यो निर्णयले पनि मौसम खराबीलाई ख्याल नगरी जोखिमपूर्ण उडान हुने गरेको, निजी कम्पनीहरूले दबाबमा उडान गर्न लगाउने गरेको भन्ने तर्कलाई पुष्टिका लागि मद्दत गरेको छ। नेपालमा हवाई जहाजको आगमन सुरु भएको ६७ वर्ष भयो। यो समयमा १ सय ८ वटा दुर्घटना भइसकेका छन्। यो निकै ठूलो संख्याले नेपाली हवाई सेवाको संवेदनशील समस्यालाई दर्शाउँछ। ती दुर्घटनामा ८ सय ६७ जनाको ज्यान गयो। कतिपय दुर्घटनामा यात्रु सकुशल पनि भएका छन्। हवाई दुर्घटनामा परेर पनि बाँच्नेको संख्या ८ सय ९० छ। हवाई दुर्घटनामा ज्यान गुमाउनेहरूको संख्यालाई हेर्दा वार्षिक १२ जनाको मृत्यु भएको देखिन्छ। यतिका लामो समय र यति धेरै दुर्घटनाबाट बल्ल पाठ सिक्नेतिर लाग्नेभन्दा धेरै पहिल्यै धेरै कमजोरीहरू सुधार गर्नुपर्ने थियो। नेपालको हवाईसेवा असुरक्षित भएकैले नागरिक उड्डयनको अन्तर्राष्ट्रिय निकाय अन्तर्राष्ट्रिय नागरिक उड्डयन प्राधिकरण (आईकाओ) ले नेपाललाई असुरक्षित सूचीमा राखेको छ। यो सूचीमा नेपाल लामो समयदेखि पर्दै आएकैले युरोपमा नेपाली विमानको अडानमा प्रतिवन्ध लगाइएको छ । उड्डयन सुरक्षाको औसत स्तरभन्दा पनि तल नेपाल परेको उनीहरुको आरोप छ । त्यसबारे सरकार कानमा तेल हालेर बस्नु गैरजिम्मेवारीपन हो। असुरक्षित हवाई सेवा छ भन्ने सूचना र समाचारकै कारण नेपालमा युरोपेली पर्यटक आउन डराएका छन्। सरकार भने वर्षको १० लाख पर्यटक भित्र्याउने गुड्डी हाँक्न छाड्दैन र वायुसेवालाई सुरक्षित पार्ने कुनै काम गर्दैन। नेपालले नै सुरक्षाका मापदण्ड पालना नगरे आईकाओको असुरक्षित सूचीबाट हट्न असम्भव छ। नेता र मन्त्रीहरूले भाषणमा हटाउँछौं भनिरहनु तर त्यसका लागि निर्वाह गर्नुपर्ने कर्तव्यमा कत्ति नहिँड्नु पाखण्डपनको पराकाष्ठा हो। हदैसम्मको गैरजिम्मेवारीपन हो। साँच्चिकै ठोस काम नहुँदासम्म हवाई सुरक्षाका सन्दर्भमा सरकारका कुरा हावादारी गफमात्रै सावित हुन्छन्।"
जो जोखिमपूर्ण उडान भर्थे,"कीर्तिपुर : सधै जोखिमयुक्त क्षेत्रमा उडान किन गरिरहन्छस् हँ ? तँलाई मात्र किन पठाइन्छ ? तीन दाजुको प्रश्न सुनेपछि प्रभाकर घिमिरेले मुस्कुराउँथें। भन्थे, नडराओ न तिमीहरू। एकदम सुरक्षित हुन्छ के। कहिलेकाहीँ बादलले झुक्यायो भने मात्र हो। एक वर्षपछि अवकाश लिने कान्छो भाइको प्रतिबद्धताले दाइहरू मौन हुन्थे। तर, प्रतिकूल मौसममा तारा एयरको ट्वीन अटर वायुयान उडाएका सिनियर पाइलट घिमिरेले सधैंका लागि विश्राम लिएका छन्। विगतमा झैं सांगीतिक माहोलमा चार दाजुभाइको जमघट हुने छैन। गीतसंगीत र चुनावको चर्चा हुने छैन। आपसमा तँ भन्दै रमाइलो हुने छैन। मर्यादासहितको तँको सम्बोधनले दाजुभाइ अत्यन्तै मिल्ने साथी झैं गर्थे। प्रभाकर कान्छो भए पनि दाजुहरूलाई ढाडस दिन्थे। चिन्ता नगर्न भन्थे। भनिन्छ, भाई भनेको भरोसा हो। उनी ३ दाजु र दिदीका मात्र होइन पाइलटहरूका पनि भरोसा थिए। २ छोरी र पत्नीको सहारा। छिमेकीका असल मित्र। आँखामा राखे पनि नबिझाउने स्वभावका थिए, सिनियर क्याप्टेन प्रभाकरप्रसाद घिमिरे। जो ६२ वर्षको उमेरमा आइतबार अस्ताए। अन्तर्राष्ट्रिय नागरिक उड्डयन संगठन (आईकाओ) को नियमानुसार पाइलटले ६५ वर्षसम्म उडान गर्न पाउँछ। तर, उनी चाँडै नै अवकाशको सोचमा थिए। तर, अल्पायुमै अस्ताए। परिवार शोकमा छ। पाइलटहरू स्तब्ध छन् । साथी र छिमेकीहरू किंकर्तव्यविमूढ देखिन्छन्। कीर्तिपुर१ स्थित घरमा उपस्थित आफन्त र छिमेकीहरू जुटेका छन्। त्रिपालमुनि बसेर स्मरण गर्छन्। दुर्घटना हुनु चौबिस घण्टाअघिसम्म आपसमा गफिएका थियौं, भक्कानिँदै साहिंलो दाइ ज्योतिले भने, यति छिटै छोडेर जाला भन्ने कल्पना पनि थिएन। प्रकाश, किरण, ज्योतिपछि उनी जन्मिएका थिए। दुई दिदी र एक बहिनी छिन्। सिनियर पाइलट प्रभाकरले धन एवं पद प्रतिष्ठासँगै संस्कार, इज्जत, मानसम्मान र प्रेमसँगै सम्बन्ध पनि कमाएको छिमेकीहरू बताउँछन्। हामीसँग त कहिले नेपाली र कहिले नेवारीमा पनि बोल्नुहुन्थ्यो, एक छिमेकीले भनिन्। खराब मौसमका कारण तारा एयरको विमान दुर्घटना भएको प्रारम्भिक निष्कर्ष लेफ्ट टर्न गर्दा तारा एयरको विमान दुर्घटना तारा एयरको जहाज दुर्घटना : २२ जनाकै शव भेटियो दुर्घटनाग्रस्त तारा एयरको ब्ल्याक बक्स भेटियो सात वर्षमा पोखराजोमसोम रुटमा तारा एयरको दुई ठूला दुर्घटना शनिबार झण्डै चार घण्टा दाजुहरूसँग बिताए। मामाको चौरासीपूजा र चुनावका बारेमा गफ गरे। त्यसपछि टेंबहालका साथीहरूसँग बिताए। साँझ कीर्तिपुरस्थित घर पुगे। आइतबार बिहानै उनी पोखरा पुगे। उनी पोखरा ओर्लंदा मौसम बिग्रिएको थियो। सहकर्मी पाइलट बसन्त लामालगायत चालक दलका सदस्यसँग भलाकुसारी गरे। केही समयपछि मौसम खुल्यो। त्यसलगत्त अर्को समिट एयरका दुई उडान जोमसोमतर्फ भयो। तेस्रो उडान गर्ने तयारीमा रहेका प्रभाकरले मौसमको विस्तृत विवरण लिए। बिहान ९ बजेर ५५ मिनेटमा उडान भरे। उनलाई २५ वर्षीय कोपाइलट उत्सव पोखरेलले साथ दिए। प्रभाकरले बादल छल्दै र उचाइ बढाउँदै लगे। १० बजेर ७ मिनेटमा जोमसोम टावरसँग अन्तिम सम्पर्क भयो। जहाज घोडेपानीमाथिको आकाशमा पुग्यो। सम्पर्कविहीन भयो। उड्डयन क्षेत्रको नियामक निकाय नेपाल नागरिक उड्डयन प्राधिकरणले खराब मौसमका कारण दुर्घटनामा परेको प्रारम्भिक अनुमान गरेको छ। प्राधिकरणका महानिर्देशक प्रदीप अधिकारीले संसद्को अन्तर्राष्ट्रिय समितिको बैठकमा भने, राइट टर्न गर्नुपर्ने जहाजले लेफ्ट टर्न गर्दा भित्तामा ठोक्किएको प्रारम्भिक अध्ययनले देखाएको छ। पर्यटन मन्त्रालयले वरिष्ठ एरोनटिकल इन्जिनियर रतिशचन्द्र लाल सुमनको अध्यक्षतामा दुर्घटना जाँच आयोग बनाएको छ । विगतमा भएका कतिपय हवाई दुर्घटनाको छानबिनमा बनाइएका आयोगमा विज्ञका रूपमा घिमिरे स्वयं हुने गर्थे। १९ यात्रु र तीन जना चालक दलका सदस्यसहित वायुयान सोमबार दुर्घटनाग्रस्त अवस्थामा फेला पर्यो। उहाँ मेरो गुरु हुनुहुन्छ। ३० वर्षभन्दा बढी समय हवाई उडानको अनुभव छ, यति एयरका एक पाइलटले भने, गुरुको निधनले स्तब्ध छुँ। हवाई उड्डयन क्षेत्रमा एउटा तारा खसेको छ। वायुयानमा सवार २२ जनाको शव काठमाडौं ल्याइसकिएको छ। सनाखत गरेर पाएपछि पशुपतिमा दाहसंस्कार गर्ने घिमिरे परिवारको योजना छ। घिमिरेको पुख्र्यौली घर लमजुङ हो। त्रिभुवन विश्वविद्यालयमा प्राध्यापक पिताले जागिरको सिलसिलामा काठमाडौं परिवार बसाइ सरे। प्रभाकर पढाइमा तीक्ष्ण थिए। कक्षा १० सम्म कहिल्यै असफल भएनन्। अमृत साइन्स कलेजबाट आईएस्सी गरे। व्यवस्थापनमा उच्च शिक्षा लिए। युवावयमा फुटबल र संगीत भन्ने बितिक्कै हुरुक्कै हुन्थे। उनी संकटा फुटबल टिमका भरपर्दो खेलाडीसमेत थिए। सुरुमा उनले सरकारी सेवाबाट करिअर सुरुआत गरेका थिए। त्रिविमा पाँचौ तहमा सेवा सुरु उनी त्यसपछि तत्कालीन हवाई विभागको एयर ट्राफिक कन्ट्रोल (एटीसी) अफिसरबाट व्यावसायिक जीवन सुरु गरे। पछि छात्रवृत्तिमा पाइलट तालिम लिन अमेरिका गए। त्यसपछि पनि केही समय सरकारी सेवामा बिताए। पछि यति एयरलाइन्समा गए। हाल उनी यतिकै भगिनी तारा एयरमा प्रशिक्षक पाइलट थिए। काठमाडौं टेबंहालस्थित संकटा मन्दिर नजिकै घर छ। २०६० सालमा कीर्तिपुरमा घर बनाएपछि घिमिरे पत्नी र दुई छोरीसँग बस्दै आएका थिए। इन्जिनियर जेठी छोरीको विवाह भइसकेको छ। सबैको प्रिय थियो, जेठा दाजु प्रकाश भन्छन्, हामी छोडेर अल्पायुमै गयो।"
