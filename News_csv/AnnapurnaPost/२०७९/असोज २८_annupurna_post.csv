शीर्षक,विवरण
नवौं राष्ट्रिय खेलकुद : शनिबारदेखि कुस्ती र सेपाताक्रो,"कावासोती : नवौं राष्ट्रिय खेलकुद प्रतियोगिताअन्तर्गत शनिबारदेखि यहाँ सुरु हुने कुस्ती र सेपाताक्रोको सबै तयारी पूरा भएको छ। कावासोतीस्थित रहेको योङ्ग स्टार क्लबको कर्भडहलमा सेपाताक्रो र कुस्तिथारु राष्ट्रिय सङ्ग्रहालय डन्डाको सभाहलमा सञ्चालन हुने सो खेलका लागि पूर्वाधार र व्यवस्थापकीय तयारीका काम सकिएको छ। खेलस्थल सुधार, सामग्री व्यवस्थापन, साज सज्जादेखि खेलाडी, प्राविधिकलाई आवाससम्मको प्रबन्ध भइसकेको नेपाल सेपाताक्रोका केन्द्रीय अध्यक्ष एवम् सेपाताक्रो खेल संयोजक नेत्र गुरुङले जानकारी दिए। उनका अनुसार शनिबार बिहान ७ बजे विशेष समारोहमा प्रतियोगिता शुभारम्भ गरिनेछ। प्रतियोगिता व्यवस्थापनका लागि जिल्ला खेलकुद विकास समिति नवलपुरका सदस्य व्यवस्थाकीय तयारीका काममा सक्रिय छन्। कात्तिक २ गतेसम्म चल्ने प्रतियोगितामा कुस्तीतर्फ पुरुष ९१ र महिला ६९ गरी एक सय ६० जना र सेपाताक्रोतर्फ ९८ जना खेलाडीले भाग लिनेछन्। महिला र पुरुषको फरकफरक तीन वटा विधामा प्रतियोगिता हुने सेपाताक्रो खेलमा प्रदेश १, बागमती, गण्डकी, लुम्बिनी, कर्णाली, सुदूरपश्चिम र नेपाली सेनाका टिमले भागलिने छन्। कुस्तीतर्फ सात वटा प्रदेश र तीन वटा विभागीय टिम नेपाली सेना, नेपालप्रहरी र सशस्त्र प्रहरीको टिमले भागलिने छ्न्। अधिकांश टिमका खेलाडी र प्राविधिक बिहीबार नै जिल्लामा आइसकेको प्रतियोगिता व्यवस्थापन समितिले जनाएको छ।"
"नवौं राष्ट्रिय खेलकुद प्रतियोगिता : महिला भलिबलमा एपिएफ, बागमती र पुलिस विजयी","बेनी : नवौं राष्ट्रिय खेलकुद प्रतियोगिताअन्तर्गत महिला भलिबलको दोस्रो दिनको खेलमा विभागीय टीम एपिएफ, नेपाल पुलिस र बागमती प्रदेश विजयी भएका छन्। म्याग्दीको बेनीस्थित खुल्ला मञ्च खेलमैदानमा भएको पहिलो खेलमा एपिएफ क्लबले कर्णाली प्रदेश, बागमतीले प्रदेश एक र नेपाल पुलिस क्लबले लुम्बिनीलाई पराजित गरेका हुन्। तीनवटै खेल लगातार सोझो सेटमा सकिएको थियो। एपिएफले कर्णालीलाई ६२५, २२७ र ७२५ को सोझो तीन सेटमा पराजित गरेको थियो। बागमतीले प्रदेश १ लाई १७२५, १२२५ र १२२५ को सोझो तीन सेटमा पराजित गर्यो। नेपाल पुलिस क्लबले लुम्बिनी प्रदेशलाई १०२५, ११२५ र १९२५ ले पछि पर्यो। शुक्रबारको खेलमा एपिएफकी पवित्रा भट्ट, बागमतीकी सलिना बुढाथोकी, र पुलिसकी लक्ष्मी चन्द्रले वमेन अफ म्याचको उपाधी पाए। बिहीबार भएको उद्घाटन खेलमा गण्डकीले सुदूरपश्चिमलाई सोझो तीन सेटमा पराजित गरेको थियो। समूह विजेता बन्दै गण्डकी र नेपाल पुलिस क्लब क्वाटर फाइनलमा प्रवेश गरेका छन्। शनिबार कर्णाली प्रदेश र त्रिभुवन आर्मी, मधेश प्रदेश र प्रदेश १ बीच प्रतिस्पर्धा हुनेछ। कात्तिक २ गतेसम्म सञ्चालन हुने प्रतियोगितामा सात प्रदेश र तीन विभागीय टीमको सहभागिता छ। लिक कम नकआउट, वेष्ट अफ फाइफ सिस्टममा खेलाइएको खेलका लागि चारवटा समूह बनाइएको छ।"
६१० सवारीसाधन कारबाहीमा,"काठमाडौं : सवारीसाधनको नम्बर प्लेट स्पष्ट देखिने गरी नराखिएका ६१० र नम्बर प्लेट आकाशतिर फर्काउने ४१ दुई पाङग्रे सवारी साधनका चालकलाई आज कारबाही गरिएको छ। यस्तै ठूलो आवाज निकाल्ने सात मोटरसाइकलका चालक पनि कारबाहीमा परेको प्रहरीले आज एक सूचना जारी गरी जनाएको छ। आज गरिएको विशेष जाँच अभियानमा काठमाडौं उपत्यकाका विभिन्न स्थानबाट प्लेटमा स्पष्ट रूपमा नम्बर नदेखिने, मापदण्डअनुसार नम्बर प्लेट नराख्ने र नम्बर प्लेट आकाशतर्फ फर्काएर राख्ने दुई पाङ्ग्रे सवारी साधनका चालकलाई ट्राफिक प्रहरीले कारबाही गरेको हो। काठमाडौं उपत्यका ट्राफिक प्रहरी कार्यालयका सहप्रवक्ता एवम् प्रहरी उपरीक्षक अवदेश विष्ट क्षेत्रीले स्पष्टरुपमा देखिने र बुझिने गरी मापदण्ड अनुसारको नम्बर प्लेट बनाएर सवारी साधनको अगाडि र पछाडि राख्न अनुरोध गरे।"
बर्दियामा ट्र्याक्टरको ठक्करबाट एकको मृत्यु,"बर्दिया : बर्दियाको गेरुवा गाउँपालिकामा ट्र्याक्टरको ठक्करबाट एक जनाको ज्यान गएको छ। कर्णाली नदीले बगाएर ल्याएका दाउरा स्थानीयले सङ्कल गरेका दाउरा बोकेर राजापुर फर्कंदै गरेको भे२त २०९ नं को ट्र्याक्टरले खोनपुर गाउँमा स्कुटिलाई ठक्कर दिँदा स्कुटिमा सवार गेरुवा गाउँपालिका४ खल्लागाउँका २५ वर्षीय नविन ठकुरीको मृत्यु भएको इलाका प्रहरी कार्यालय, पाताभार प्रहरी निरीक्षक नीराजन सुनारले जानकारी दिए। ठक्कर दिने ट्र्याक्टर र चालकलाई इलाका प्रहरी कार्यालय पाताभारले नियन्त्रणमा लिएको र घटनाबारे अनुसन्धान भइरहेको प्रहरीलेले जनाएको छ।"
नवौँ राष्ट्रिय खेलकुद : महिला बास्केटबलमा आर्मीको विजयी सुरुवात,"तनहुँ : नवौं राष्ट्रिय खेलकुद प्रतियोगिताअन्तर्गत तनहुँमा एकमात्र महिला बास्केटबलको खेल परेको छ। व्यास नगरपालिकास्थित निर्मल माध्यमिक विद्यालयको प्राङ्गणमा भएको उद्घाटन खेलमा आर्मीले विजयी सुरुवात गरेको छ। आर्मीले मधेस प्रदेशलाई ७११३ को फराकिलो अन्तरमा पराजित गरेको हो। ५५ को प्रतियोगिताको पहिलो चरणमा आर्मीले २२० को फराकिलो अन्तर बनाएको थियो। दोस्रो, तेस्रो र चौथो चरणमा पनि अर्मीले निरन्तर अग्रता कायम गरी शानदार जित हासिल गरेको हो। आर्मीले क्रमशः २२६, १४४ र १३३ को अंक प्रप्त गरेको थियो। प्रतियोगिता अवधिभरमा मधेस प्रदेशबाट पुष्प बानले ७ अंक जोडिन् भने आर्मीबाट रोशनी श्रेष्ठले २१ अंक जोडेकी थिइन। शनिबार ३३ प्रतियोगितामा बाग्मती प्रदेश र मधेस प्रदेश, आर्मी र लुम्बिनी प्रदेश, सुदूरपश्चिम र प्रदेश१, एपीएफ 'सशस्त्र' र गण्डकी प्रदेशविच हुनेछ। साथै ५५ अन्तर्गत बागमती प्रदेश र प्रदेश१, त्रिभुवन आर्मी र सुदूरपश्चिमबीच खेल हुने आयोजकले जनाएको छ। ६ दिनसम्म चल्ने प्रतियोगितामा १४ प्रतियोगी टिमको सहभागिता रहने बताइएको छ। फाइनल खेल आगामी कार्तिक ३ गते हुनेछ।"
आचारसंहिता अनुगमनका लागि छुट्टै संयन्त्र,काठमाडौं : निर्वाचन आयोगले ऐन कानूनअनुसार नै आचारसंहिता अनुगमनका लागि छुट्टै संयन्त्र बनाएको दावी गरेको छ। शुक्रबार आयोगमा आगामी निर्वाचनलाई लक्षित गर्दै सञ्चालन गरिएको कल सेन्टरको शुभारम्भ गर्दै प्रमुख निर्वाचन आयुक्त दिनेश थपलियाले आयोगको बनाएको अनुगमन संयन्त्रमाथि विभिन्न प्रकारका टीकाटिप्पणी भइरहेको भन्दै कसैले रोइलो गर्दैमा आयोगको संवैधानिक र कानूनी अधिकारमा नियन्त्रण गर्ने कुरा स्वीकार नगर्ने स्पष्ट पारे। उनले अनुमगनका विषयलाई लिएर आमसञ्चारको मर्म नबुझेको भन्दै आयोगको मर्यादामाथि प्रहार भएको जानकारी प्राप्त भएको बताए। आयोगले संविधानमा उल्लेख पूर्ण प्रेस स्वतन्त्रता विषय राम्ररी पढेको भन्दै आम सञ्चारमाध्यमलाई निगरानी गर्ने कुनै उद्देश्य नभएको उनले बताए। थपलियाले मर्यादित संस्थाहरूबाट नै आयोगलाई लाञ्छना लाउने काम हुनु गम्भीर विषय भएको धारणा राखे। थपलियाले आम सञ्चारमाध्यमको प्रचलित कानूनबमोजिम अनुगमन गर्न र त्यसको जानकारी गराउन प्रेस काउन्सिललाई सुझाव दिए। आयोगले आन्तरिक प्रयोजकका निम्ति गठन गरेको टीमले कुनै सञ्चारमाध्यमलाई कारवाही गर्न परे काउन्सिललाई लेखी पठाउने उनले बताए। मतदाता शिक्षा तथा निर्वाचनसँग सम्बन्धित सरोकारवालाका प्रश्न तथा जिज्ञाशा लिई सम्बोधन गर्न स्थापित कल सेन्टरको स्थापना गरिएको आयोगले जनाएको छ। कल सेन्टर २४ घण्टा नै सञ्चालनमा रहने छ। यद्यपी तत्कालका लागि कर्मचारीहरू भने दैनिक बिहान ९ बजेदेखि साँझ ७ बजेसम्म रहने आयोगको भनाइ छ। उनीहरू नभएको अवस्थामा सरोकारवालाको प्रश्न स्वतः रेकर्ड हुने व्यवस्था गरिएको थपलियाले बताए।
साइमनको पाँचौं राष्ट्रिय सम्मेलन सुरु,"काठमाडौं : सोसाइटी अफ इन्टरनल मेडिसिन नेपाल (साइमन)को पाँचौ राष्ट्रिय सम्मेलन शुक्रबारदेखि पोखरामा सुरु भएको छ। सम्मेलनको उद्घाटन शिक्षाविद् जर्ज जोनले गरेका छन्। दुई दिने उक्त सम्मेलनमा नेपालसहित बेलायत, भारत, बंगलादेश, माल्दिभ्सका फिजिसियन चिकित्सकहरु सहभागी छन्। सम्मेलनमा ५० वटा विभिन्न कार्यपत्रहरू प्रस्तुत गरिने साइमनका महासचिव डा मुकुन्दप्रसाद काफ्लेले जानकारी दिए। मुटु, मिर्गौला, स्नायु, बाथ, संक्रामक रोग लगायतका विभिन्न विषयमा गहन छलफल एवं विचार विमर्श हुने जनाइएको छ।"
सान्जेनको आईपीओमा ४६ लाख ७७ हजार कित्ताका लागि आवेदन,"काठमाडौं : सान्जेन हाइड्रोपावर कम्पनी लिमिटेडले स्थानीय (रसुवा)वासीका लागि निष्कासन गरेको आईपीओमा मागभन्दा बढीको आवेदन परेको छ। कम्पनीका अनुसार शुक्रबार साँझसम्म ४६ लाख ७७ हजार कित्ताका लागि आवेदन परेको छ। २३ हजार २९६ जनाले ४६ लाख ७७ हजार ७१० कित्ताका लागि आवेदन दिएका हुन्। कम्पनीले आयोजना प्रभावित क्षेत्रका स्थानीयबासीका लागि ३६ लाख ५० हजार कित्ता सेयर निष्कासन गरेको छ। कम्पनीको आईपीओमा असोज ३० गतेसम्म आवेदन दिने सकिने छ। आईपीओमा न्यूनतम १० कित्ता र अधिकतम ७०० कित्तासम्म आवेदन दिन सकिने कम्पनीले जनाएको छ। कम्पनीले भदौ ५ गतेदेखि १९ गतेसम्मको समयसीमा राखेर आईपीओ निष्कासन गरेको थियो। सो अवधिमा माग अनुसारको आवेदन परेन। त्यसपछि असोज ४ गतेसम्मका लागि समय थप भएको थियो। यसमा बिक्री प्रबन्धकको काम नागरिक लगानी कोष र यसको सहनिष्काशन तथा बिक्री प्रबन्धकको काम सनराइज क्यापिटल तथा एनएमबी क्यापिटलले गरिरहेका छन्। विश्वव्यापी फैलिएको कोरोना भाइरस (कोभिड१९) का कारण लामो समयसम्म सेयर निष्कासन प्रक्रिया रोकिएको थियो। कम्पनीले रसुवाको आमाछोदिङ्मो५, चिलिमेमा १४८ मेगावट क्षमताको माथिल्लो सान्जेन र ४२५ मेगावटको सान्जेन जलविद्युत् आयोजना निमाण गरिरहेको छ। स्थानीयका लागि नेपालमा पहिलो पटक चिलिमे हाइड्रोपावर कम्पनीले सेयर निष्कासन गरेको थियो।"
शताब्दी पुरुष जोशीको स्वास्थ्य अवस्था चिन्ताजनक,"काठमाडौं : वाङ्मय शताब्दी पुरुष सत्यमोहन जोशीको स्वास्थ्य अवस्था चिन्ताजनक रहेको छ। किष्ट अस्पतालमा १८ दिनदेखि उपचाररत् १०३ वर्षीय जोशीको स्वास्थ्यमा उल्लेखनीय सुधार नभएको अस्पतालले जनाएको छ। अस्पतालले आज विज्ञप्ति जारी गरी जोशीलाई पहिल्यैदेखि पुरानो रोगले ग्रसित पारेको कारणले जतिसुकै औषधि चलाए पनि सुधार नभएको जनाएको छ। लामो समयदेखि प्रोस्टेट तथा मुटुको समस्याबाट पीडित जोशीमा कमजोरी देखिएपछि असोज ७ गते इमर्जेन्सीमा भर्ना गरी उपचार सुरू गरिएको थियो। परीक्षण गर्दा डेङ्गु सङ्क्रमण, छातीमा निमोनियाको सङ्क्रमणका साथै मुटुको चालसम्बन्धी समस्या देखिएको र अक्सिजन स्याचुरेसन लेभल कम भएर सघन उपचार कक्षमा सिफ्ट गरी उपचार सेवा दिइँदै आएको अस्पतालले जनाएको छ।"
"निर्वाचन सामग्री पठाउन सुरु, प्रदेश १ मा आठ ट्रक पठाइयो",काठमाडौं : आगामी मंसिर ४ गते हुने निर्वाचनका लागि आवश्यक सामग्री पठाउन सुरु भएको छ। निर्वाचन आयोगले प्रतिनिधिसभा र प्रदेशसभा सदस्य निर्वाचनका लागि आवश्यक सामग्रीहरू सम्बन्धित निर्वाचन अधिकृतको कार्यलयमा पठाउन सुरु गरेको हो। निर्वाचन आयोगका सचिव गोकर्णमणि दुवाडीले शुक्रबार प्रदेश १ का लागि आठ ट्रक सामान पठाइएको जानकारी दिए। अन्य प्रदेशका लागि पनि आवश्यक निर्वाचन सामग्री पठाउने तयारी भइरहेको छ। यसैबीच शुक्रबार निर्वाचन आयोगको केन्द्रीय कार्यलय बहादुर भवनमा आयोजित एक कार्यक्रमलाई सम्बोधन गर्दै सचिव दुवाडीले आयोगले मतदाताहरूलाई निर्वाचन शिक्षा प्रदान गर्न काम गरिरहेको बताए। 'मतदाता शिक्षाका लागि मुख्य प्रशिक्षक प्रशिक्षण' दिन आयोजित कार्यक्रममा उनले मतदातालाई मतदान केन्द्रसम्म ल्याएर बढीभन्दा बढी मतदान गराउन र बढीभन्दा बढि सदर मत गराउन मुख्य प्रशिक्षक प्रशिक्षण कार्यक्रम सहयोगी हुने विश्वास व्यक्त गरे। मतदाता शिक्षा सञ्चालन गर्न निर्वाचन आयोगको भूमिकामा सरोकारवाला राजनीतिक दलहरूले पनि सहयोग गर्नुपर्ने भन्दै स्थानीय सरकारले पनि यसमा ध्यान दिनुपर्ने बताए।
१६ शिक्षासेवी सम्मानित,"भक्तपुर : भक्तपुरका १६ जना शिक्षासेवी शुक्रबार सम्मानित भएका छन्। वल्ड एजुकेशन कन्सन एण्ड एक्सन इन नेपाल (विक्यान) ले उनीहरूलाई सम्मान गरेको हो। संस्थाका महासचिव डा राजेन्द्र कोजूले उनीहरूलाई सम्मान गरेका थिए। सम्मानित हुनेहरूमा डा दिनेशराज भुजु, डा राजन सुवाल, डा तिलक श्रेष्ठलगायतका छन्। भक्तपुरको शिक्षा क्षेत्रमा उनीहरूले पुर्याएको योगदानको कदर गर्दै सम्मान गरिएको हो।"
मन्त्री हटाउने होडबाजीले चुनावमा कस्तो असर गर्छ?,"वीरगन्ज : प्रधानमन्त्री शेरबहादुर देउवाले बिहीबार बेलुकी गठबन्धन तोडेर एमालेसँग चुनावी तालमेल गरेको जनता समाजवादी पार्टीका चार मन्त्रीलाई पदमुक्त गरेको प्रतिशोधमा शुक्रबार मधेस प्रदेशका मुख्यमन्त्री लालबाबु राउतले पनि प्रदेश सरकारबाट कांग्रेसका तीन मन्त्रीलाई पदबाट बर्खास्त गरे। यसले निर्वाचनका बेला राजनीतिक अस्थिरता निम्तने सक्ने राजनीतिक विश्लेषकहरुले बताउँछन्। सत्ता गठबन्धन छाडेर जसपाले एमालेसँग चुनावी तालमेल गरेपछि प्रधानमन्त्री देउवाले बिहीबार बेलुकी संघीय मामिला तथा सामान्य प्रशासन मन्त्री राजेन्द्र श्रेष्ठ, कृषि तथा पशुपंक्षी विकासमन्त्री मृगेन्द्रकुमार सिंह यादव, भौतिक पूर्वाधार तथा यातायातमन्त्री मोहम्मद इश्तियाक राई र वन तथा वातावरण मन्त्री प्रदीप यादवलाई बिहीबार बर्खास्त गरेका थिए। त्यसैको प्रतिशोधमा शुक्रबार मुख्यमन्त्री राउतले कांग्रेसका मन्त्रीहरु भौतिक पूर्वाधार विकासमन्त्री रामसरोज यादव, खानेपानी तथा उर्जा विकास मन्त्री ओमप्रकाश शर्मा र महिला, बालबालिका, युवा तथा खेलकुद मन्त्री वीरेन्द्रप्रसाद सिंहलाई बर्खास्त गरे। कांग्रेसका मन्त्रीहरुलाई बर्खास्त गरे पनि मुख्यमन्त्री राउतले मधेस सरकारमा नेकपा एकीकृत समाजवादी र माओवादी केन्द्रका मन्त्रीहरुलाई भने यथावत नै राखेका छन्। जबकि ती दुवै दल कांग्रेस नेतृत्वकै सत्ता गठबन्धनमा छन्। प्रदेश सरकारमा एकीकृत समाजवादीबाट शत्रुधन महतो, वन तथा पर्यटन मन्त्री प्रमोद यादव, कानुन, न्याय तथा प्रदेश सभा मामिलामन्त्री र नागेन्द्र राय यादव राज्य मन्त्री छन्। त्यसैगरी माओवादी केन्द्रबाट गृह तथा सञ्चार मन्त्री भरतप्रसाद साह र राज्यमन्त्री रुवीकुमारी कर्ण छन्। कांग्रेस र जसपाबीच चलेको राजनीतिक प्रतिशोधले निर्वाचनका बेला अस्थिरता निम्त्याउनसक्ने जोखिम देखिएको मधेसका राजनीतिक विश्लेषकहरुको बझाइ छ। राजनीतिक विश्लेषक चन्द्रकिशोर कांग्रेस र जसपाले राजनीतिक प्रतिशोधमा एक अर्काका मन्त्रीलाई बर्खास्त गरेको बताउँछन्। 'सत्ता गठबन्धनबाट जसपा बाहिरएपछि संघीय सरकारमा रहेका उसका मन्त्रीहरुले नैतिकरुपमा राजीनामा दिएर सरकारबाट पनि बाहिरिनुपर्थ्यो। तर उनीहरुले राजीनामा दिएनन्। त्यसपछि प्रधानमन्त्रीले बर्खास्त गरिदिए। त्यसैको प्रतिशोधमा मधेस सरकारबाट जसपाका मुख्यमन्त्रीले कांग्रेसका मन्त्रीहरुलाई हटाइदिए,' उनी भन्छन्। यसरी राजनीतिक प्रतिशोधमा मन्त्रीहरु हटाउँदै जाने हो भने अन्य प्रदेशमा पनि यसको असर पुग्ने उनको भना छ। 'जसपाका मन्त्रीहरु अन्य प्रदेशमा पनि छन्। उनीहरुलाई पनि हटाउने प्रवृति सुरु हुन सक्छ। हुन त अहिले चुनावका बेला भएकाले खासै ठूलो राजनीतिक अस्थिरता हुँदैन होला। तर चुनावी सरकारमा कसरी बस्ने? को बस्ने? कसरी चुनावी सरकारप्रति सबैको विश्वास हुने? यो महत्वपूर्ण पक्ष हो। मलाइ लाग्छ राजनीतिक दलहरु यसमा चुके, यो राम्रो पक्कै होइन,' उनी थप्छन्। अर्का राजनीतिक विश्लेषक वीरेन्द्र यादव प्रतिशोधमा मन्त्रीहरु हटाउनु दुर्भाग्यपूर्ण अवस्था भएको भन्दै यसले राष्ट्रिय राजनीतिमा नकारात्मक असर पार्नसक्ने बताउँछन्। अहिलेको राजनीतिक गतिविधिका कारण भविष्यमा पनि असर देखिनसक्ने उनको आँकलन छ। 'राष्ट्रिय राजनीतिमा अहिले जुन एकताको खाँचो छ। त्यसमा अवरोध सिर्जना हुनसक्छ। यसको असर चुनावपछि पनि सरकार गठन र निरन्तरतामा पर्नसक्छ,' उनी भन्छन्। निर्वाचनपछि बन्ने सरकार, राजनीतिक पद बाँडफाँड र विकासमा पनि चुनौती सिर्जना हुनसक्ने उनको तर्क छ। प्रधानमन्त्री देउवाले ठूलो गल्ती गरे : प्रदीप यादव वनमन्त्री एवं जसपा नेता प्रदीप यादवले निर्वाचन आचारसंहिता लागू गरिएका बेला प्रधानमन्त्री देउवाले ठूलो गल्ती गरेको बताए। उनले भने, 'प्रधानमन्त्रीले सोच्नुपर्ने कुरा के थियो भने निर्वाचन आचारसंहता लागेका बेला, कुनै पनि ठूलो निर्णय गर्नु हुँदैन। किनकि यसअघि केपी ओलीको सरकारका पालामा पनि ओलीले संसद विघटन गरेर चुनाव घोषणा गरेर मन्त्रिमण्डल गठन गरेका थिए। तर सर्वोच्च अदालतले त्यसलाई खारेज गरिदिएको थियो।'"
खाद्य पसल र मिनिमार्टको अनुगमन,भक्तपुर : भक्तपुर नगरपालिका अनुगमन समितिका संयोजक एवं वडा नं ३ का वडाध्यक्ष राजकृष्ण गोराको नेतृत्वमा कमलबिनायकमा खाद्य पसल र मिनिमार्ट अनुगमन गरिएको छ। अनुगमनमा शिव शिखर बहुउद्देश्यीय सहकारी संस्थाबाट सञ्चालित गार्डेन मार्ट डिपार्टमेन्ट स्टोर नवीकरण नगरी सञ्चालन भइरहेको संयोजक गोराले बताए। अनुगमनमा गार्डेन मार्ट डिपार्टमेन्ट स्टोर नवीकरण नभएकोबारे बुझ्दा शिवशिखर बहुउद्देश्यीय सहकारीले मुद्दा गरेकै कारणले वडा कार्यालयले नवीकरण नगरिदिएको साथै बहाल कर समेत नलिएको त्यहाँका कर्मचारीहरूले जानकारी दिए। त्यस्तै मेगा मार्ट (विग मार्ट) पसल नवीकरण नभएकोले नवीकरण गर्न निर्देशन दिइएको छ। त्यस्तै विनायक किराना कन्र्सन 'ख' श्रेणीमा दर्ता भएकाले 'क' श्रेणीमा अपग्रेड गरी र थोक बिक्रीमा दर्ता गर्न निर्देशन दिइएको छ। त्यस्तै नवदुर्गा मल्टिस्टोर(साथी मार्ट) प्याकेजिङ सामानमा खाद्यको अनुज्ञापत्र लिएर मात्र लेबल राखी मात्र बिक्रीवितरण गर्न र ढक तराजु नवीकरण गर्न निर्देशन दिएको वडा निरीक्षक रामकृष्ण प्रजापतिले बताए।
विश्वविद्यालयका प्राध्यापकको कृषि मोह,"दोधारा चाँदनी : सुदूरपश्चिम विश्वविद्यालयका उपप्राध्यापक दीपकचन्द्र भट्ट प्राध्यापनसँगसँगै व्यावसायिक कृषिमा पनि लागेका छन्। एक दशकदेखि सुदूरपश्चिम विश्वविद्यालयको केन्द्रीय क्याम्पस महेन्द्रनगरमा ग्रामीण विकासको उपप्राध्यापक रहेका उनी प्राध्यापन बाहेकको समय कृषिमा खर्चिन्छन्। उनले महेन्द्रनगरमा कुखुरापालन, बाग्लुङमा अलैँची खेती र डडेल्धुरामा भटमास प्रशोधन केन्द्रमा लगानी गरेका छन्। विश्वविद्यालयमा प्राध्यापनमा पनि अब्बल मानिएका उनी अध्ययन अनुसन्धानमा संलग्न छन्। 'मेरो प्रमुख पेशा प्राध्यापन रहे पनि अध्ययन अनुसन्धान र प्राज्ञिक कार्य नै रुचिको विषय हो। कृषिबाट आर्थिक लाभ लिनेभन्दा पनि उद्यमशीलताबाट ग्रामीण विकासमा टेवा पुगोस् र समाजमा पनि यो पेशामा रहेका व्यक्तिलाई उत्प्रेरणा मिलोस् भन्ने उद्देश्य हो,' उनले भने। उनले महेन्द्रनगरमा एक बिघा जग्गा भाडामा लिएर कुखुरापालन गरेका छन्। करिब १० हजार कुखुरा रहेको उनको फार्ममा चार जनाले परिवारसहित रोजगारी पाएका छन्। 'अहिले फार्ममा सात हजार अण्डा दिने कुखुरा छन्। बाँकी अण्डा नदिने कुखुरा छन्। प्रत्यक्ष सहभागी भएर खट्न नसक्ने भएपछि दाजु दिनेशचन्द्र भट्टलाई जिम्मा दिएको छु,' उनले भने। उनले कुखुरापालन व्यवसायमा धेरै चुनौती रहेको बताए। विभिन्न समयमा आउने प्राकृतिक प्रकोप, बजारको अभावलगायत समस्या रहेको उनको भनाइ छ। 'हामीसँग उत्पादन भएको बेला बजारको समस्या हुन्छ बजार भएको बेला उत्पादन हुँदैन। यो व्यवसायबाट आर्थिक लाभ नभए पनि चारपाँच जनाले रोजगारी पाएका छन्,' उनले भने। त्यसैगरी उनले अन्य साथीसँगको सहकार्यमा बागलुङमा पनि अलैँची खेती गरे। 'बागलुङमा काम नलाग्ने चार सय रोपनी बाँझो जग्गा लिजमा लिएर अलैँची खेती गरेका छौं। यसले पनि राष्ट्रिय उत्पादन बढाएर आर्थिक लाभ लिन सकिन्छ,' उनले भने। उनले विभिन्न प्राविधिक कमीकमजोरी, प्रत्यक्ष निगरानीको अभाव र रोगका कारण हालसम्म उत्पादन फस्टाउन नसकेको बताए। 'सरकारी पक्षबाट हुनुपर्ने प्राविधिक सहयोग पनि हुन सकेन। विभिन्न कारणले गर्दा उत्पादन र लगानीको अवस्था बराबर छ हामीले नाफा आर्जन गर्न सकेका छैनौं,' उनले भने। योबाहेक उनले डडेल्धुराको भटमास प्रशोधन केन्द्रमा पनि लगानी गरेका छन्। 'यो प्रशोधन केन्द्रमा छ सय लगानीकर्ता छन्। यसले पनि यो क्षेत्रमा रोजगारी सिर्जना गरेको छ। यसले भटमास उत्पादनमा वृद्धि हुन्छ,' उनले भने। उनले आफूले अध्ययन गरेको विषयलाई समाजमा व्यवहारमा उतार्ने र कृषि व्यवसायप्रति समाजको सम्मान बढोस् भनेर आफू कृषिमा लागेको बताए। नेपालमा कृषि व्यवसायमा ठूलो सम्भावना रहेको भए पनि कृषि व्यवसायप्रति हेर्ने समाजको नकारात्मक दृष्टिकोणका कारण यो व्यवसाय व्यावसायीकरण हुन नसकेको उनी बताउँछन्।"
पोखरा रंगशालामा नवौं राष्ट्रिय खेलकुदको उद्घाटन,"काठमाडौं : नवौं राष्ट्रिय खेलकुद प्रतियोगिता शुक्रबारदेखि औपचारिकरुपमा सुरु भएको छ। शुक्रबार पोखरा रङ्गशालामा आयोजित विशेष समारोहकाबीच नवौं राष्ट्रिय खेलकुदको उद्घाटन गरिएको हो। उद्घाटनमा विभिन्न प्रदेशले मार्चपास गरेको थियो भने सांस्कृतिक झाँकी प्रस्तुत गरिएको थियो। कोभिड महामारीलगायत विविध कारणले ४ वर्षपछि राष्ट्रिय खेलकुद आयोजना गरिएको हो। गण्डकीमा भने ३९ वर्षपछि प्रतियोगिता हुन लागेको हो। यसअघि गण्डकीमा २०४० सालमा राष्ट्रिय खेलकुद आयोजना भएको थियो। नवौंको अधिकांश खेलहरु पोखरा रंगशालामा आयोजना गरिएको छ। पुरुष क्रिक्रेटका खेल भने यसअघि नै काठमाडौंमा सम्पन्न भइसकेको छ। नवौं राष्ट्रिय खेलकुद प्रतियोगितामा ११ टिमका ६ हजार १ सय ५७ खेलाडीले प्रतिस्पर्धा गरिरहेका छन्। जसमा ४ सय ४ स्वर्ण पदकका लागि प्रतिस्पर्धा भइरहेको छ। यसपटक विभागीय टोली नेपाल पुलिस, नेपाल एपीएफ र नेपाल आर्मीसहित सात प्रदेशका सात टिम र एनआरएनए गरी ११ टिमका खेलाडीले सहभागिता जनाएका छन्। यसपटक ३६ खेलका ४ सय ४ इभेन्ट्समा खेलाडीले प्रतिस्पर्धा गर्नेछन्।"
पार्टीको चुनावी प्रचारमा प्रधानाध्यापक,"दार्चुला : नेकपा एमाले दार्चुलाले आजदेखि सुरु गरेको कार्यकर्ता भेटघाट कार्यक्रममा सहभागी भई एक विद्यालयका प्रधानाध्यापकले एमालेका उम्मेदवारहरूलाई मत मागेको पाइएको छ। जिल्लाको मालिकार्जुन गाउँपालिका३ मा रहेको मालिकार्जुन माध्यमिक विद्यालयका प्रधानाध्यापक एमालेको कार्यकर्ता भेटघाट तथा चुनावी प्रचारप्रसारमा निस्केर प्रचारप्रसार गरिरहेका छन्। प्रधानाध्यापक शैल्यशिखर नगरपालिका६ मा रहेको ग्वानीको बजानीमा गएर एमालेका उम्मेदवारको प्रचारप्रसार गरिरहेको त्यहाँका स्थानीयले बताएका छन्। प्रधानाध्यापक एमालेका नेताहरूले गरिरहेको कार्यक्रममा सहभागी भएको तस्बिर बाहिर आएको छ। यस्तै शैल्यशिखर नगरपालिकामा करार पदमा कार्यरत इन्जिनियर, पशुपति भवन माध्यमिक विद्यालयका शिक्षक पनि सोही कार्यक्रममा सहभागी रहेको स्थानीयले बताए।"
नुवाकोटमा मतदाता बढे,नुवाकोट : नुवाकोटमा मतदाता बढेका छन्। स्थानीय तह सदस्य निर्वाचनमा भन्दा यस आगामी मंसिर ४ गते हुने निर्वाचनका लागि दुई हजार बढी मतदाता थपिएका हुन्। संघीय तथा प्रदेशको निर्वाचनमा १२ स्थानीय तह रहेको नुवाकोटमा दुई लाख ३९ हजार ७२६ मतदाताले आफ्नो मताधिकार प्रयोग गर्ने भएका छन्। आगामी मङ्सिर ३ गतेसम्म १८ वर्ष उमेर पूरा हुने पुरुष मतदाताको सङ्ख्या एक लाख २३ हजार ९४१ तथा महिलाको सङ्ख्या एक लाख १५ हजार ७८२ र अन्य तीन मतदाता रहेको जिल्ला निर्वाचन कार्यालयले जनाएको छ। मतदानका लागि नुवाकोटमा एक सय ३२ मतदानस्थल र दुई सय ८८ मतदान केन्द्र कायम रहेको जिल्ला निर्वाचन कार्यालयले जनाएका छ। नुवाकोटमा प्रतिनिधिसभा निर्वाचन क्षेत्र दुई तथा प्रदेशसभा निर्वाचन क्षेत्र चार रहेका छन्। यस्तै निर्वाचन क्षेत्र नं १ मा एक लाख २० हजार ७५२ र क्षेत्र नं २ मा एक लाख १८ हजार ९७४ मतदाता छन्। त्यसमध्ये निर्वाचन क्षेत्र नं १ को प्रदेशसभा (क) मा ५९ हजार ४५९ र (ख) मा ६१ हजार २९३ मतदाता छन्। निर्वाचन क्षेत्र नं २ को प्रदेशसभा (क) मा ५९ हजार ४५३ र (ख) मा ५९ हजार ५२१ मतदाता रहेको निर्वाचन आयोगले विवरणमा उल्लेख छ। गत वैशाखमा सम्पन्न स्थानीय तहको निर्वाचनका लागि नुवाकोटमा दुई लाख ३७ हजार ४३४ मतदाता कायम भएका थिए। सो निर्वाचनको भन्दा दुई हजार बढी मतदाता थपिएको जिल्ला निर्वाचन अधिकारी जयप्रसाद गौतमले जानकारी दिए। मतदाताहरु मतदानका लागि उत्साहित रहेको पाइएको उनले बताए। स्थानीय तह सदस्य निर्वाचनपछि सञ्चालन भएको मतदाता नामावली सङ्कलन कार्यक्रममा सहभागी भई चार हजार ५३७ जनाले फोटो खिचाएका थिए। गत भदौ १२ देखि १९ गतेसम्म मतदाता नामावली अध्यावधिक कार्यक्रम सञ्चालन भएको थियो। त्यस समयमा मृत्यु भएका मतदाताको नाम हटाउनका लागि मात्र निवेदन परेको जिल्ला निर्वाचन कार्यालयका सूचना अधिकारी रुद्रबहादुर सुसलिङले बताए।
कांग्रेसको घोषणापत्र : आर्थिक विकास र समुन्नत नेपालको मार्गचित्र,"काठमाडौं : नेपाली कांग्रेसले आसन्न निर्वाचनका लागि निरन्तरतामा नविनता दिनेगरी घोषणापत्र तयार गरेको जनाएको छ। कांग्रेस सहमहान्त्री जीवन परियारले घोषणापत्रमा आर्थिक सुशासन, युवा रोजगारी र उद्यमशिलताका विषयहरु समेटिएको बताए। शुक्रबार बसेको कांग्रेस केन्द्रीय कार्यसम्पादन समितिको बैठकले घोषणापत्र संशोधनसहित पारित गरेको हो। परीयारले भने, आर्थिक विकास र समुन्नत नेपालको मार्गचित्र समेटिएको छ। पहिलो खण्डमा राजनीतिक मुद्दाबारे धारणा राखिएको छ। त्यस्तै घोषणापत्रमा ५ वर्षको मार्गचित्र समुन्नत नेपाल कसरी बनाउने भन्ने एजेन्डा समावेश भएको छ। आजको बैठकमा घोषणापत्र लेखन समितिका संयोजकसमेत रहेका महामन्त्री विश्वप्रकाश शर्माले घोषणापत्रको मस्यौदा पेस गरेका थिए। शर्माको संयोजकत्वमा ४१ सदस्यीय समिति बनेको थियो। स्वर्णीम वाग्लेको संयोजकत्वमा गठित प्रारम्भिक मस्यौदा उपसमितिले घोषणापत्रको मस्यौदा तयार पारेको हो।"
गोरखा पुगेर जब प्रचण्डले आफूलाई माओत्सेतुङसँग तुलना गरे,"गोरखा : नेकपा माओवादी केन्द्रका अध्यक्ष पुष्पकमल दाहाल (प्रचण्ड) गोरखामा शुक्रबार आयोजित अगुवा कार्यकर्ता प्रशिक्षण कार्यक्रममा रोएका छन्। जीवनको उत्तरार्द्धतिर जसरी माओत्सेतुङ चिनकाङसाङ फर्केका थिए, त्यसैगरी नयाँ आन्दोलनको संकल्पका लागि उम्मेद्वार बनेर गोरखा फर्केको भन्दै उनी रोएका हुन्। माओवादी पार्टीमा विभिन्न खालका समस्याहरु, देशमा पनि विभिन्न खालका समस्याहरु पैदा भएपछि चिनियाँ कम्युनिष्ट पार्टीका अध्यक्ष माओत्सेतुङले भनेका कुरा मलाई सम्झना आइराख्यो, प्रशिक्षणको सुरु गर्दै उनले भने, माओले पार्टीका समस्या, सरकारका समस्या, देशका समस्या, चारैतिरको घेराबन्दी, रुससित महाविवाद, उता साम्राज्यवादसँगको घेराबन्दी, यो सबैलाई तोड्नुपर्ने आवश्यकताको बीचमा उहाँले के भन्नु भएको र गर्नुभएको थियो भने, (रुँदै) यस्तो परिस्थितिमा उहाँ चिनकाङसाङ जानुभयो। (घुँक्कघुँक्क रुँदै) चिनकाङसाङ, जहाँ जनयुद्धको तयारी गर्नुभएको थियो, जहाँबाट छापामार युद्धको सुरु भएको थियो, त्यहाँ जानुभयो र भन्नुभयो, म फेरि चिनकाङसाङ आएँ । (हिक्का छाड्दै) जनवादी क्रान्ति भयो, समाजवादी क्रान्ति अघि बढिराखेकै थियो। तर पार्टीभित्रका समस्याहरु, दुश्मनका घेराबन्दी सबैबाट पार पाउन फेरि एकपटक चिनकाङसाङ आएँ भन्नुभएको थियो। (रुँदैरुँदै) ४० वर्षपछि म पनि फेरि गोरखा फर्किआएको छु। आफ्नो युवावय गोरखामा बितेको र युद्धको थालनी पनि गोरखाबाटै भएको इतिहास उनले खोतले। म यहाँ (आरुघाटमा) अध्यापन गर्दा झण्डै २२ वर्षको थिएँ। झण्डै ४० वर्षपछि भने पनि हुन्छ, जतिबेला भूमिगतरुपमा पार्टी हेडक्वाटर चलाएको पनि थिएँ। पहिलो सैन्यतालिम, पहिलो फौजी तालिम लिँदै गर्दा, आजभन्दा झण्डै ४०, ४१ वर्षअघिको कुरा हो। माओत्सेतुङ चिनकाङसाङ जाने कुरा गरेको, २०२८ सालमा चिनकाङसाङ विद्रोह भयो, चिनकाङसाङमा छापामार युद्ध सुरु भयो। त्यसपछि २०६६, २०६७ सालतिर फेरि चिनकाङसाङ गएर नयाँ क्रान्ति आवश्यक छ र त्यो नयाँ क्रान्तिका लागि शक्ति, नयाँ ऊर्जा प्राप्त गर्ने संकल्प गरेको कुरा सम्झिराखेको छु, उनले भने। चिनियाँ युद्धको थालनी चिनकाङसाङबाट भएको भन्दै उनले माओवादी युद्धको थालनी गोरखाको सिरानचोक र धुवाकोटबाट भएको प्रसंग उल्लेख गरे। गोरखा, त्यही चिनकाङसाङ हो। या पार्टीको पहिलो हेडक्वाटर जहाँ राखियो, धुवाँकोटका खोपबहादुर कँडेलको घर (फेरि रुँदै), उहाँ अहिले पनि यहीँ हुनुहुन्छ। त्यतिबेला पञ्चायतै थियो। हामीले बन्दुक, पेस्तोल, बम लुकिछिपी, कहिले ओढारमा, कहिले घरमा राखेर नयाँ पार्टी बनाउने, नयाँ क्रान्ति गर्ने नयाँ संकल्प गरियो, प्रण गरियो। माओेत्सेतुङ चिनकाङसाङ फर्केको र आफू गोरखा फर्केको समयावधि झण्डैझण्डै ४० वर्ष नै रहेको उनको भनाइ थियो। विगत ४० वर्षमा धेरै चिज भए। युद्ध भए, शान्ति सम्झौता भए, संविधान सभा भयो, लोकतान्त्र भयो, गणतन्त्र स्थापना भयो। विभिन्न उत्पीडित वर्ग, जाति, लिंग, धर्म, क्षेत्रका पहिचान र अधिकारका क्षेत्रमा धेरै कुरा प्राप्त भए, उनले भने, तैपनि हामीलाई चाहिए जस्तो पार्टी अहिले हामीसँग छैन। हामी सबै धेरथोर, संसदवादको संसर्गमा मैलाधैला भएका छौं। पार्टी, उत्पीडित जनताको, दलितको, भूमिहीन, श्रमजीवीहरुको, मुक्तिको नेतृत्व गर्नेजस्तो अहिले छैन। कताकता अरु संसदवादीहरुजस्तो हुने हो कि भन्ने खतरा बढिरहेको छ। गोरखा फर्केर नयाँ समाजवादी आन्दोलन र समृद्धिको क्रान्ति थाल्ने प्रण गर्ने उनको भनाइ छ। यही अवस्थामा म फेरि चिनकाङसाङ फर्केको छु। फेरि एउटा राजनीतिक क्रान्ति, फेरि एउटा नयाँ अभियान, नयाँ रुपान्तरणका लागि गोरखा फर्केको छु। त्यही थलो, जहाँबाट इतिहासमा सामन्ती र केन्द्रिकृत राज्य स्थापना भएको थियो। सापेक्षतामा त्यो त्यतिबेलाको खाँचो थियो भन्ने त मैले युद्ध सुरु गर्ने बेलाको दस्तावेजमा लेखेको पनि छु, उनले भने। नयाँ अहिंसात्मक आन्दोलन सुरु गर्नेबारे हालै सम्पन्न महाविधेशनले अनुमोदन गरेको उनको भनाइ छ। हामीले महान जनयुद्ध र जनआन्दोलन पनि गोरखाबाट सुरु गर्यौं। आठौं महाधिवेशनसम्म आइपुग्दा राष्ट्रिय, अन्तर्राष्ट्रिय परिस्थितिलाई अध्ययन गरी नयाँ आन्दोलनको आवश्यकता पहिचान गरेका छौं, उनले भने, तर अहिले हामी जहाँ छौं, त्यहाँबाट आवश्यकता पूरा गर्न सक्दैनौं। किनभने हाम्रो अहिलेका रुपान्तरण सकारात्मकतिर भन्दा नकारात्मकतातिर दिनप्रतिदिन बढ्दै गइरहेको छ। यो परिस्थितिमा फेरि एकचोटी, विचार, सिद्धान्त र कार्यशैलीको सुदृढीकरण कहाँबाट सुरु गर्ने त भनेर म फेरि गोरखा फर्की आएको छु।"
निर्वाचन इबुलेटिन र कल सेन्टर सञ्चालन,"काठमाडौं : निर्वाचन आयोगले मङ्सिर ४ गते हुने प्रतिनिधिसभा र प्रदेशसभा सदस्यको निर्वाचनका लागि आजदेखि निर्वाचन इबुलेटिन र कल सेन्टर सञ्चालन गरेको छ। आयोगले स्थापना गरेको प्रेस अफिसको संयोजनमा सञ्चालित भएको सो इबुलेटिन र बेग्लै संयन्त्रबाट कल सेन्टर सञ्चालनमा आएको हो। आयोगमा आज आयोजित कार्यक्रमबीच प्रमुख निर्वाचन आयुक्त दिनेशकुमार थपलियाले ती दुवै सेवाको शुभारम्भ गरे। उनले सञ्चारमाध्यम र सम्बद्ध पक्षलाई आयोगका निर्णय, गतिविधि र निर्वाचनका सूचना अनलाइनका रूपमा प्रवाह गर्न उक्त सेवा प्रभावकारी हुने विश्वास व्यक्त गरे। पैसा नलाग्ने (टोल फ्रि) ११०२ नम्बरमा जुनसुकै दूरसञ्चार सेवा प्रदायकका फोनबाट सम्पर्क गर्न सकिने गरी उक्त सेवा सञ्चालनमा आएको हो। हाल दैनिक बिहान ९ बजेदेखि साँझ ७ बजेसम्म छ जना कर्मचारीबाट सञ्चालित हुने सो सेवाबाट लाभ लिन प्रमुख आयुक्त थपलियाले आग्रह गरे।"
यी हुन् माओवादी केन्द्रका उम्मेदवार,"काठमाडौं : प्रतिनिधि सभा निर्वाचन नजिकिँदै गर्दा उम्मेदवारहरू गाउँ गाउँमा चुनावी प्रचारमा होमिएका छन्। उम्मेदवारहरूको अन्तिम नामावली प्रकाशन भएसँगै उम्मेदवारहरू गाउँ पुग्न थालेका हुन्। नेकपा माओवादी केन्द्रबाट प्रदेश १ अन्तर्गत ताप्लेजुङमा खेलप्रसाद बुडाक्षेत्री उम्मेदवार बनेका छन्। उनका प्रतिस्पर्धी हुन् एमालेका योगेश भट्टराई। यस्तै, झापा २ मा हरिकुमार राणामगर, भोजपुर १ मा सुदन किराँती, मोरङ ४ मा अमनलाल मोदी, मोरङ ५ मा शिवकुमार मण्डल, सुनसरी १ मा मुकसामहाङ्ग सुब्बा र खोटाङ १ मा रामकुमार राई उम्मेदवार बनेका छन्। मधेश प्रदेशको धनुषा २ मा मातृका यादव, महोत्तरी १ मा गिरीराजमणि पोखरेल, सर्लाही २ मा महिन्द्रराय यादव, सर्लाही ३ मा नरेन्द्र साह कलवार, रौतहट ३ मा रविन्द्र पटेल र बारा २ मा शीवचन्द्र प्रसाद कुशवाहा उम्मेदवार बनेका छन्। बागमती प्रदेशको दोलखा १ बाट गंगा कार्की, नुवाकोट १ बाट हितबहादुर तामाङ, काठमाडौं १० बाट अन्जना विसंखे, काठमाडौं २ बाट ओनसरी घर्ति, काठमाडौं ३ बाट बद्रीप्रसाद बजगाईं, काठमाडौं ७ बाट हिसिला यमी, काठमाडौं ९ बाट कल्पना धमला उम्मेदवार बनेका छन्। यस्तै, भक्तपुर १ मा सुनिल गोठे, ललितपुर ३ बाट पम्फा भुषाल, काभ्रे १ मा सूर्यमान तामाङ (दोङ), सिन्धुपाल्चोक १ बाट माधव सापकोटा, चितवन ३ बाट भोजराज अधिकारीको उम्मेदवारी परेको छ। नेकपा माओवादी केन्द्रका अध्यक्ष पुष्पकमल दाहाल प्रचण्डको गोरखा २, पार्टी महासचिव देव गुरुङको लमजुङ १ बाट उम्मेदवारी परेको छ। प्रचण्डका प्रतिस्पर्धी एमालेका अब्दुस सलाम मीया हुन् भने गुरुङका प्रतिद्वन्द्वी एमालेका प्रचार विभाग प्रमुख पृथ्वी सुब्बा गुरुङ। यस्तै, लुम्बिनी प्रदेशको कपिलवस्तु १ मा चक्रपाणि खनाल, रुकुम पूर्व १ मा पूर्णबहादुर घर्ती आयाम, दाङ २ मा रेखा शर्मा र रोल्पाबाट वर्षमान पुन चुनावी मैदानमा भिड्दैछन्। कर्णाली प्रदेशमा जुम्ला १ बाट गोमा गौतम कुँवर, कालीकोट १ बाट महेन्द्रबहादुर शाही, हुम्ला १ बाट छिरिङ लामा, जाजरकोट १ बाट शक्तिबहादुर बस्नेत भिड्दैछन्। रुकुम पश्चिममा जनार्दन शर्मा, कैलाली ३ मा कृष्णकुमार चौधरी र कञ्चनपुर १ मा विना मगर चुनावमा लड्दैछन्।"
"थप ४२ जनामा कोरोना पुष्टि, सक्रिय संक्रमित ६३८",काठमाडौं : थप ४२ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट १०६९ नमूना परीक्षण गर्दा ४२ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट १०६९ नमूनाको परीक्षण गर्दा ४२ नमूनाको रिपोर्ट पोजिटिभ आएको हो। मन्त्रालयका अनुसार थप २६ जना कोरोनामुक्त भएका छन्। हाल सक्रिय कोरोना संक्रमितको संख्या ६३८ पुगेको छ।
"प्रभु साह एमालेबाट निष्कासित, रौतहट कमिटी विघटन","रौतहट : नेकपा एमालेका स्थायी कमिटी सदस्य तथा मधेश प्रदेशका सहइन्चार्ज प्रभु साह, रौतहट जिल्ला इन्चार्ज उपेन्द्र साह र सहइन्चार्ज कुन्दन कुस्वाहालाई पार्टीबाट साधारण सदस्यसमेत नरहने गरी निष्कासन गरिएको छ। एमालेका महासचिव शंकर पोखरेलले एक विज्ञप्ति जारी गर्दै उनीहरूलाई साधारण सदस्यसमेत नरहने गरी पार्टीबाट निष्कासन गरेका हुन्। उनीहरू पार्टी विरोधी क्रियाकलापमा संलग्न रहेकाले उनीहरूलाई पार्टीको सदस्यता समेतबाट निष्कासन गरिएको महासचिव पोखरेलद्वारा जारी विज्ञप्तिमा उल्लेख गरिएको छ। यस्तै रौतहट जिल्ला इन्चार्जको जिम्मेवारी पार्टीका सहइन्चार्ज उद्वव रेग्मीलाई दिइएको छ। महासचिव पोख्रेलले प्राप्त जिम्मेवारी सफलता पूर्वक सम्पादन गर्न आग्रह गरेका छन्। यस्तै एमालेको रौतहट जिल्ला कमिटी विघटन भएको छ। एमाले मधेश प्रदेश कमिटीका अध्यक्ष राम अवतार यादवले शुक्रबार रौतहटमा त्रिभुवन साह अध्यक्ष रहेको जिल्ला कमिटी विघटन गरेका छन। प्रदेश अध्यक्ष यादवले दीपक राय यादवलाई जानकारी पत्र दिँदै जिल्ला कमिटी विघटन भएको जानकारी दिएका हुन्।"
"कालिकोटमा बाढीपहिरोले १७ जना अझै बेपत्ता, थप दुई जनाको शव भेटियो","कालिकोट : कालिकोटमा बाढीपहिरोमा परेर १७ जना अझै बेपत्ता रहेका छन्। कालीकोटमा पहिरोमा परेर २३ जना बेपत्तामध्ये छ जनाको शव भेटिएको छ। पहिरोमा पुरिएका थप दुई जनाको शव निकालिएको जिल्ला प्रहरी कार्यालयले जनाएको छ। आइतबार पहिरोमा पुरिएका तिलागुफा नगरपालिका७ वालीका ध्रुरवराज विष्ट र उनकी छोरीको शव प्रहरीले बिहीबार पहिरोबाट निकालेको जनाएको छ। विष्टको परिवारका पाँच जना पहिरामा पुरिएर बेपत्ता भएको तीमध्ये बिहीबार प्रहरीले ध्रुवराज विष्ट र उनकी छोरी ज्यानी विष्टको शव भेटिएको जिल्ला प्रहरी कार्यालय कालिकोटका सूचना अधिकारी प्रहरी निरीक्षक शुभराज बमले बताए। 'विष्ट परिवारका चार जनाको शव भेटिएको छ', उनले भने, 'पहिरोमा परेर बेपत्ता भएका २३ जनामध्ये अहिलेसम्म छ जनाको मात्र शव भेटिएको छ।' तिलागुफा नगरपालिका४ राँचुली गाउँका मलामी गएका १३ जना अझै हराइरहेको सूचना अधिकारी बमले जानकारी दिए।"
९ सय आरोहीले लिए विभिन्न हिमाल आरोहणको अनुमति,"काठमाडौं : यस वर्षको शरद ऋतुको हिमाल आरोहणका लागि एक सय आठ आरोही समूहका नौ सय एक आरोहीले आरोहण अनुमति लिएका छन्। पर्ययटन विभागका अनुसार यस सिजनमा सगरमाथा (८,८४८८६ मिटर), मनास्लु (८,१६३ मिटर) लगायत ३५ हिमाल तथा चुली आरोहणका लागि धमाधम आरोही आइरहेका छन्। यस अवधिमा सबैभन्दा बढी मनास्लु आरोहणका लागि ३८ आरोही समूहका चार सय चार आरोहीले आरोहण अनुमति लिएका छन्। विभागको पर्वतारोहण शाखाको विवरणमा सगरमाथा आरोहणका लागि एक समूहका पाँच आरोहीले अनुमति पाएका छन्। अमादब्लङ (६,८१४ मिटर) हिमाल आरोहणमा ११ आरोही समूहका एकसय ३१ ले अनुमति पाएका छन्। हिम्लुङ हिमालका (७,१२६ मिटर) मा १४ आरोही समूहका एक सय ४४ ले आरोहण अनुमति लिएका छन्। त्यस्तै धौलागिरि (८, १६७ मिटर) आरोहणका लागि चार आरोही समूहका ३४, नुप्से (७,८५५) आरोहणका लागि एक समूहका आरोहीले अनुमति लिएका छन्। अमादब्लङलगायत मिहाल आरोहणका लागि अहिले पनि आरोहण अनुमति जारी भइरहेको विभागले जनाएको छ। यस सिजनमा हिमाल आरोहणबाट हालसम्म सात करोड १० लाख ३१ हजार छ सय ४७ रोयल्टी जम्मा भएको विभागले जनाएको छ। हिमाल आरोहणका लागि हालसम्म नेपालसहित ६८ मुलुकका नौ सय एक आरोही यहाँ आएका हुन्। विभागका महानिर्देशक होमप्रसाद लुइँटेलले आरोहण धमाधम चलिरहेको जानकारी दिए। उनले अहिले पनि केही हिमालमा आरोहण अनुमति पनि जारी भइरहेको बताए। उनका अनुसार मनास्लु आरोहण लगभग सकिएको छ। तर के कति सङ्ख्यामा आरोही मनास्लुको चुचुरोमा पुगे भन्ने विस्तृत विवरण आइसकेको छैन। अघिल्ला वर्षमा झै यो वर्ष पनि मनास्लु आरोहणमा आरोहीको आकर्षण देखिएको छ। विश्वको आठौं अग्लो र नेपालको सातौं अग्लो मनास्लु हिमाल आरोहणका लागि सर्वाधिक सङ्ख्यामा आरोही गएका हुन्। शरद ऋतु मनास्लु आरोहणका लागि उपयुक्त मौसम मानिने भएकाले सर्वाधिक आरोहीको रोजाइँमा पर्ने गरेको नेपाल पर्वतारोहण संघले जनाएको छ। सेभेन सम्मिट ट्रेक्स प्रालिका प्रबन्ध निर्देशक मिङ्मा शेर्पाले यो सिजनमा पनि धेरै सङ्ख्यामा आरोही मनास्लु आरोहणमा गएको बताए। गोरखाको आरुखेतमा रहेका उनले दिएको जानकारी अनुसार यस सिजनको मनास्लु आरोहण करिब अन्तिम चरणमा छ। अधिकांश आरोही आरोहण सकेर फर्किनेक्रममा रहेका छन्। उपयुक्त मौसम मानिएकाले हरेक वर्ष मनास्लु आरोहणमा सर्वाधिक आरोही आउने गरेका प्रबन्ध निर्देशक शेर्पाको भनाइ छ।"
अनधिकृत संरचना हटाउन थापाथली र शंखमुल क्षेत्रमा महानगरको डोजर,काठमाडौंः काठमाडौं महानगरपालिकाले अनधीकृत संरचना हटाउने अभियानलाई जारी राखेको छ । महानगरले आज शुक्रबार थापाथली र शंखमुल क्षेत्रका अनधिकृत संरचना हटाएको हो । महानगरले अधिकार सम्पन्न बागमती सभ्यता एकीकृत विकास समितिसँगको समन्वयमा थापाथलीदेखि यूएन पार्कको पुल आउने क्षेत्रमा निर्माण भएका अनधिकृत संरचना हटाएको हो ।
मुस्ताङका ३९ मतदान केन्द्रमा २९३ जना कर्मचारी,"जोमसोम : आसन्न मंसिर ४ गते हुने प्रतिनिधि र प्रदेशसभा निर्वाचनका लागि हिमाली जिल्ला मुस्ताङका ३९ मतदान केन्द्रमा २ सय ९३ जना कर्मचारी खटाइने भएको छ। निर्वाचन आयोगले तोकेको मतदान केन्द्रका मतदाता संख्या बमोजिम मुस्ताङका मतदान केन्द्रमा उक्त संख्यामा कर्मचारी खटाइने तयारी भइरहेको जिल्ला निर्वाचन कार्यालय मुस्ताङले जनाएको छ। निर्वाचन आयोगले २ सय ५० जना मतदाता भएको मतदान केन्द्रमा ७ जना कर्मचारी र २ जना स्वंयसेवक, २ सय ५१ देखि ५०० जना मतदाता भएको मतदान केन्द्रमा ८ जना कर्मचारी र ३ जना स्वंयसेवक र ५ सय ०१ जनाभन्दा बढी मतदाता रहेको मतदान केन्द्रमा ८ जना कर्मचारी र ४ जना स्वंयसेवक खटाउन निर्देशन भएको जिल्ला निर्वाचन कार्यालय मुस्ताङका प्रमुख मदन अर्यालले जानकारी दिए। निर्वाचन आयोगले तोकेको मापदण्ड अनुसार मुस्ताङका ३९ वटा मतदान केन्द्रमा ३९ जना मतदान अधिकृत र ३९ जना सहायक मतदान अधिकृत खटाइने छ। यस्तै, मतदान केन्द्र र मतदाता संख्याको आधारमा मुस्ताङका ३९ वटै मतदान केन्द्रमा १ सय ३९ जना सहयोगी कर्मचारी र ३९ जना सहयोगी खटाइने भएको छ। यसका अलावा निर्धारण गरिएका कर्मचारीबाहेक १ सय ०३ जना स्वंयसेवक खटाइने छ । समानुपातिक निर्वाचन प्रणाली अन्र्तगतका अस्थायी मतदान केन्द्रमा ४ जना कर्मचारी र १ जना स्वंयसेवक खटाइने व्यवस्था गरिएको छ। मुस्ताङका मतदान केन्द्रमध्ये ५ वटा मतदान केन्द्र ५ सयभन्दा बढी मतदाता रहेको जिल्ला निर्वाचन कार्यालयका सूचना अधिकारी समीर थापाले जानकारी दिए।"
मन्त्री कार्कीद्वारा कानुन मन्त्रालयको पदभार ग्रहण,"काठमाडौं : कानुन, न्याय तथा संसदीय मामिलामन्त्री ज्ञानेन्द्रबहादुर कार्कीले आज पदभार ग्रहण गरेका छन्। चार तथा सूचना प्रविधिमन्त्री कार्कीले कानुन मन्त्रालयको समेत जिम्मेवारी लिएपछि आज पदभार ग्रहण गरे। सो अवसरमा मन्त्री कार्कीले कानुनी शासन र सुशासनलाई व्यवहारिकरूपमै कार्यान्वयन गर्ने प्रतिबद्धता व्यक्त गरे। उनले भने, 'कानुनको पहुँचमा नभएकाहरूलाई केन्द्रमा राखेर कानुन निर्माण र सुधार निरन्तररूपमा चलिरहने प्रक्रिया हो, संसद्मा पेश भएका र पेस हुन नसकेका विधेयकहरूलाई निर्वाचनपछि गठन हुने संसद्मा पेस गर्न सहज हुने तरिकाले मैले आवश्यक गृहकार्य गर्नेछु।' मन्त्री कार्कीले स्वतन्त्र न्यायपालिकाप्रति आफ्नो सदैव सम्मान रहेको बताउँदै वर्तमान सरकार निष्पक्ष, शान्तिपूर्ण र विधिसंवत्रूपमा निर्वाचन सम्पन्न गर्नेतर्फ केन्द्रित रहेको बताए। आगामी मङ्सिर ४ गतेको चुनावपछि गठन हुने सरकारले मुलुकलाई आर्थिक विकासको बाटोमा अगाडि बढाउने उनको विश्वास छ। मन्त्रालयका सचिव उदयराज सापकोटाले मन्त्रालयलयको गतिविधि र भावी योजनाबारे मन्त्रीसमक्ष प्रस्तुत गरेका थिए।"
यस्ता छन् मन्त्रिपरिषद् बैठकले गरेका निर्णय,"काठमाडौं : सरकारले सत्य निरुपण तथा मेलमिलाप आयोग र बेपत्ता पारिएका व्यक्तिको छानबिन आयोगको कार्यावधि आगामी २०८० असार मसान्तसम्म थप गर्ने निर्णय गरेको छ। शुक्रबार बसेको मन्त्रिपरिषद्का निर्णय जानकारी गराउन आयोजित पत्रकार सम्मेलनमा सरकारका प्रवक्ता ज्ञानेन्द्रबहादुर कार्कीले उक्त आयोग ऐन २०७१ को दफा ४२ बमोजिम दुवै आयोगको कार्यावधि थप गर्न बाधा अड्काउ फुकाउने आदेश जारी निर्णय भएको जानकारी दिए। मन्त्रिपरिषद्ले महंगा विलासी गाडी, मदिरा, १५० सीसीभन्दा माथिका मोटरसाइकल र मोबाइल आयातमा लाग्दै आएको प्रतिबन्ध मंसिर मसान्तसम्म कायमै राख्ने निर्णय गरेको प्रवक्ता कार्कीले बताए। त्यस्तै बैठकले विदेशी लगानीकर्ताका लागि लगानीको न्यूनतम सीमा २ करोड रुपैयाँ निर्धारण गरेको छ भने सरकार र डा गोविन्द केसीबीच भएको सहमति पत्रलाई कार्यान्वयन गर्ने निर्णय भएको प्रवक्ता कार्कीले जानकारी दिए। विद्यालय क्षेत्र आयोजना कार्यान्वयनका लागि एसियाली विकास बैंकबाट प्राप्त हुने २०० मिलियन अमेरिकी डलर ऋण सहायता सम्बन्धी दस्तावेजलाई अन्तिम रूप दिन वार्ता टोली गठन गरी वार्ता गर्न अख्तियारी दिने निर्णय पनि बैठकले गरेको उनले बताए। मन्त्रीपरिषद्ले विभिन्न देशका ३७ जना विदेशी नागरिकहरूले बुझाउनुपर्ने भिसा दस्तुर, बिलम्व शुल्क र जरिवाना वापतको रकम मिनाहा गरी तीन महिनाभित्र नेपाल छाड्न अनुमति दिने निर्णय गरेको छ। औषधिसम्बन्धी कानूनलाई संशोधन र एकीकरण गर्ने सम्बन्धमा व्यवस्था गर्न बनेको विधेयकको अवधारणापत्रमा सैद्धान्तिक स्वीकृत प्रदान गर्ने निर्णय भएको प्रवक्ता कार्कीले जानकारी दिए।"
लोकतन्त्रको ठूलो ठान्ने पार्टीले स्वर्णिम वाग्लेजस्ता मान्छेलाई पन्छायो : भट्टराई,"काठमाडौं : पूर्वप्रधानमन्त्री एवं नेपाल समाजवादी पार्टीका अध्यक्ष डा बाबुराम भट्टराईले देश विकास गर्ने भिजन भएकाहरुलाई अवसर दिनुपर्ने बताएका छन्। नेपाल चार्टर्ड अकाउन्टेन्ट्ड संघले शुक्रबार काठमाडौंमा आयोजना गरेको दीगो आर्थिक विकास राष्ट्रिय सम्मेलनमा भट्टराईले ठूला र लोकतान्त्रिक भन्ने पार्टीहरुले नै देश विकास गर्ने भिजन भएकाहरूलाई पाखा लगाउनु उचित नभएको बताए। नेपालको सबै कुरा बुझ्ने विद्वान स्वर्णिम वाग्लेजस्तो मान्छेलाई आफूलाई सबैभन्दा ठूलो लोकतन्त्र भन्ने पार्टीले चुनाव लड्ने टिकट नदिएको उनको भनाइ छ। उनले समयको व्यवस्थापन नभएसम्म देशको समृद्धि नहुने र मुलुकमा उत्पादन नबढाएसम्म दीगो विकास पनि हुन नसक्ने बताए। उनले आफूले तीनपटक अत्यधिक मतले चुनाव जितको र अब निवृत्त भएको बताए। दोहोरो कर्म गर्ने, उपदेश दिने र अन्त्यमा देश छाडेर जाने प्रवृतिले देश नबन्ने बताए। कार्यक्रममा उद्योगपति विनोद चौधरीले देश विकासका लागि नेताहरु पटकपटक चुकेका कारण देशमा रोजगारीको सिर्जना हुन नसकेको र लाखौ युवाहरु विदेशीन बाध्य भएको बताए। आफू गठबन्धनतर्फबाट आगामी चुनावमा प्रतिस्पर्धामा उत्रिएको भन्दै चौधरीले आर्थिक विकासको प्रमुख एजेण्डामा आफ्नो ध्यान केन्द्रित हुने धारणा राखे। चार्टर्ड एकाउन्टेन्ट्स संघका अध्यक्ष दीपक पाण्डेले मुलुकमा बाह्य लगानी पर्याप्त भित्रन नसकेकै कारण अर्थतन्त्रले विकासमा समस्या भएको बताए। उनले मुलुकको आर्थिक विकासलाई अघि बढाउन आन्तरिक उत्पादन बढाउनुपर्नेमा समेत जोड दिए।"
बैतडीमा नुहाउने क्रममा बगेर एक जनाको मृत्यु,बैतडी : बैतडीमा नुहाउने क्रममा बगेर एक जनाको मृत्यु भएको छ। जिल्लाको पाटन नगरपालिका१ जरौलीका अन्दाजी ५४ वर्षीय नरबहादुर भट्टराईको शुक्रबार नुहाँउने क्रममा सुर्नया नदीमा बगेर मृत्यु भएको जिल्ला प्रहरी कार्यालय बैतडीका प्रहरी प्रवक्ता प्रहरी निरीक्षक लोकराज जोशीले जानकारी दिए। नुहाउने क्रममा बगेर बेपत्ता भएको खबर प्राप्त हुनासाथ स्थानीय र प्रहरीले उद्धार गरी उपचारका लागि पाटन प्राथमिक स्वास्थ्य केन्द्रमा पुर्याएका थिए। उनको उपचारका क्रममा आज मृत्यु भएको प्रहरी जनाएको छ। उनी नेपाल विद्युत् प्राधिकरणको युनिट कार्यालय पाटनमा कार्यालय सहयोगीका रूपमा कार्यरत थिए।
विविध भाषा साहित्य सम्मेलन भक्तपुरको ताहाननीमा,"भक्तपुर : २४औं विविध भाषा साहित्य सम्मेलन तथा सांस्कृतिक कार्यक्रम मध्यपुर थिमि नगरपालिका५, ताहाननीमा हुने भएको छ। हरेक वर्ष तिहारमा मध्यपुर थिमि नगरको विभिन्न ठाउँहरूमा हुँदै आएको सम्मेलन यो वर्ष कार्तिक ९ गते ताहाननीमा हुन लागेको हो। दिनभर हुने सम्मेलनमा विभिन्न साहित्यकारहरूले आआफनो साहित्य वाचन गर्ने कार्यक्रम हुन्छ। साथै सांस्कृतिक कार्यक्रम पनि हुने गर्दछ। आयोजक समितिका अध्यक्ष कर्णबहादुर प्रजापतिका अनुसार ९ गते बिहान भिन्तुना र्याली (शुभकामना र्याली) हुने छ। र्यालीले मध्यपुर थिमि नगर परिक्रमा गर्ने जनाइएको छ। र्यालीले मध्यपुर थिमिको बोडे, नगदेश, थिमि परिक्रमा गर्ने जनाइएको छ। कार्यक्रम बिहान ११ बजेतिरबाट सुरु हुने जनाइएको छ। कार्यक्रममा विभिन्न प्रतियोगितात्मक रचना वाचन गरिने छ। साथै बीच बीचमा साहित्य तथा अन्य समसामयिक विषयहरूका विज्ञहरूबाट मन्तव्यको पनि कार्यक्रम रहने छ। कार्यक्रमको उद्घाटन स्थानीय जेष्ठ नागरिक हिराकाजी प्रजापतिबाट हुने जनाइएको छ। सांस्कृतिक कार्यक्रम भने साँझबाट सुरु हुने छ। यो पनि प्रतियोगितात्मक नै हुने छ। प्रत्येक वर्षजस्तै कार्यक्रम दिनभर खुल्ला ठाउँमा प्रतियोगितात्मक र अप्रतियोगितात्मक साहित्यिक कार्यक्रम गरी सम्पन्न हुने जनाइएको छ।"
गठबन्धनमा सबै पुराना अनुहार,"उदयपुर : मंसिर ४ गते हुने प्रतिनिधि सभा र प्रदेश सभा सदस्य निर्वाचनमा उदयपुरमा प्रमुख तीन पार्टीमध्ये नेकपा एमालेले मात्र नयाँ अनुहारलाई मैदानमा उतारेको छ। दुई प्रतिनिधि सभा र चारवटा प्रदेश सभा सदस्य गरी छजना उम्मेदवार बनाएको एमालेले पाँच नयाँ अनुहार मैदानमा उतारेको हो। एमालेले प्रतिनिधि सभा १ अन्तर्गतको प्रदेश 'क' मा नयाँ अनुहारका कुशलबाबु बस्नेत, प्रदेश 'ख' मा इश्वरमणि राउतलाई उम्मेदवार बनाएको छ। पत्रकारिता र राजनीति क्षेत्रमा सँगसँगै होमिएका बस्नेत पार्टी जिल्ला कमिटीका सचिवालय सदस्य र नेपाल पत्रकार महासंघ उदयपुर शाखाका पूर्वअध्यक्ष हुन्। त्यसैगरी राउत पार्टीका प्रदेश कमिटी सचिवालय सदस्य र निवर्तमान जिल्ला कमिटी अध्यक्ष हुन्। त्यसैगरी प्रतिनिधि सभा २ मा नयाँ अनुहार अम्बरबहादुर रायमाझी, त्यसअन्तर्गतको प्रदेश सभा 'क' मा देवराज राई, प्रदेश 'ख' मा जीवनाथ दाहाललाई उम्मेदवार बनाएको छ। रायमाझी पार्टीका प्रदेश कमिटी सचिवालय सदस्य र राई प्रदेश कमिटी सदस्य हुन् भने पत्रकारिता र राजनीति क्षेत्र दुवैलाई अघि बढाएका दाहाल नेपाल पत्रकार महासंघ उदयपुरका पूर्वसदस्य तथा प्रेसचौतारी नेपालका जिल्ला अध्यक्ष हुन्। एमालेले प्रतिनिधि सभा १ मा पार्टीका पोलिटब्यूरो सदस्य तथा पूर्वसहरी विकास राज्य मन्त्री मन्जुकुमारी चौधरीलाई मैदानमा उतारेको छ। चौधरी २०७० सालको संविधानसभा सदस्य निर्वाचनमा क्षेत्र नम्बर २ बाट निर्वाचित भएकी थिइन्। निर्वाचनमा सत्तारूढ गठबन्धन नेपाली कांग्रेस, नेकपा माओवादी र नेकपा एसले पुरानै अनुहारलाई मैदानमा उतारेको छ। प्रतिनिधि सभा र प्रदेश सभा गरी तीनवटा सिट पाएको कांग्रेसले प्रतिनिधि सभा १ मा केन्द्रिय सदस्य तथा वहालवाला परराष्टमन्त्री डा नारायण खड्का र सोहीअन्तर्गतको प्रदेश सभा 'ख' मा पार्टीका जिल्ला सभापति तथा १ नम्बर प्रदेश सरकारका सडक पूर्वाधार तथा सहरी विकास मन्त्री हिमाल कार्की र प्रतिनिधि सभा २ अन्तर्गतको प्रदेश सभा 'ख' मा पूर्व क्षेत्रीय सभापति रामकुमार खत्रीलाई उम्मेदवार बनाएको छ। मन्त्री खड्का तीन पटक लगातार निर्वाचित भइसकेका छन्। खत्री २०७४ का पराजित उम्मेदवार हुन्। त्यसैगरी नेकपा माओवादी केन्द्रले प्रतिनिधि सभा १ अन्तर्गतको 'क' मा राजन किराँती र प्रतिनिधि सभा २ अन्तर्गतको प्रदेश 'क' मा नारायणबहादुर मगरलाई उम्मेदवार बनाएको छ। राई यसअघि दुई पटक पराजित उम्मेदवार हुन् भने मगर २०७४ का निर्वाचित प्रदेश सांसद हुन्। गठबन्धनकै अर्को एक घटक नेकपा एसका उपमहासचिव जगन्नाथ खतिवडा प्रतिनिधि सभा २ मा उम्मेदवार भएका छन्। नेकपा एमालेमा रहँदा खतिवडा एक पटक निर्वाचित सांसद भए भने अर्को पटक पराजित भए। निर्वाचनमा राप्रपाले ६ वटै सिटमा नयाँ अनुहारलाई मैदानमा उतारको छ। जसअनुसार प्रतिनिधि सभा १ मा जिल्ला अध्यक्ष धुर्वकुमार रायमाझी, सोही अन्तर्गत प्रदेश 'क' मा सुभाषचन्द्र खड्का, प्रदेश 'ख' मा ज्ञानबहादुर राईलाई उम्मेदवार बनाएको छ। त्यसैगरी प्रतिनिधि सभा २ मा वंशीधर न्यौपाने, सोहीअन्तर्गत प्रदेश 'क' मा माला तामाङ्ग, प्रदेश सभा 'ख'मा कर्णबहादुर कार्कीलाई उम्मेदवार बनाएको छ। लोकतान्त्रिक समाजवादी पार्टीबाट प्रतिनिधि सभा १ मा नयाँ अनुहारका जिल्ला अध्यक्ष खुशीलाल ठाकुरको मात्र उम्मेदवारी परेको छ। जनता समाजवादी पार्टीले प्रतिनिधि सभा १ मा पुराना अनुहारका गोपाल राई, सोहीअन्तर्गत प्रदेश 'क' मा नयाँ अनुहारका गणेशकुमार राई, प्रदेश 'ख' मा विश्वराज राईलाई उम्मेदवार बनाएको छ। त्यसैगरी प्रतिनिधि सभा २ मा यसअघिका पराजित उम्मेदवार सिद्धान्त राई, सोहीअन्तर्गत प्रदेश 'क' मा नयाँ अनुहारका केशवबहादुर मगर, प्रदेश सभा 'ख'मा घनश्याम कटुवाललाई उम्मेदवार बनाएको छ।"
सत्ता गठबन्धनलाई चुनौती,"रुकुम पूर्व : मसिंर ४ गते हुने प्रतिनिधिसभा र प्रदेशसभाको निर्वाचनमा रुकुम पूर्वमा दलबाट असन्तुष्ट भएका केही नेताहरूको बागी उम्मेदवारीले नेकपा माओवादी केन्द्रलाई जित कायम राख्न चुनौती देखिएको छ। असन्तुष्ट नेताहरू बागी उम्मेदवारको पक्षमा खुलेका छन्। पार्टीबाट असन्तुष्ट भएर बागी उम्मेदवारी दिने र स्वतन्त्रबाट उम्मेदवारी दर्ता गराउने कुराको रुकुम पूर्वमा पनि कमि देखिएको छैन। रुकुम भन्नेबित्तिकै माओवादी आन्दोलनको उद्गम भूमि र योगदानको उच्च मूल्यांकनमा राखिन्छ। यसपालि जिल्लाका स्थापित नेताहरूले नै पार्टीबाट असन्तुष्टी व्यक्त गर्दै बागी उम्मेदवार दिएका छन् भने त्यसको समर्थनमा नेताहरू लागेका छन्। रुकुम पूर्वको प्रदेश निर्वाचन क्षेत्र नं(ख) मा निवर्तमान लुम्बिनी प्रदेशसभा सदस्य र माओवादी केन्द्रका केन्द्रीय सदस्य तथा जिल्ला इन्चार्ज तेजबहादुर ओलीविरुद्धमा माओवादीकै नेता सुरुल पुन मगरको उम्मेदवारी परेको छ। जसको समर्थनमा पुथाउत्तरगंगा गाउँपालिकाका कालीप्रसाद रोकामगर, माओवादी केन्द्र प्रदेश कमिटी सदस्य तथा वाईसीएलका नेता संगम रोकामगर (विकल्प), भूमे गाउँपालिकाका निवर्तमान अध्यक्ष तथा माओवादी केन्द्रका प्रदेश कार्यालय सदस्य रामसुर बुढामगर (वीरता) र माओवादीका मरिचमान पुन मगरलगायतका नेताहरू जुटेका छन्। कांग्रेसबाट क्रियाशील नेता पनि दूतकुमार पुन मगर (गुमाने), ले पनि प्रदेश निर्वाचन क्षेत्र नं(ख) बाट बागी उम्मेदवारी दर्ता गराएका छन्। यस्तै प्रदेश निर्वाचन क्षेत्र नं(ख) मा सत्ता गठबन्धनबाट कांग्रेसका धनबहादुर केसीले उम्मेदवार पाएका छन् भने यिनको विरुद्धमा माओवादी निकट विद्यार्थी संगठन अनेरास्वयू (क्रान्तिकारी) केन्द्रीय उपाध्यक्ष केशव रावलले पनि बागी उम्मेदवारी दर्ता गराएका छन्। सोही निर्वाचन क्षेत्रमा स्वतन्त्रबाट नरहरी खड्का र पूर्णजंग सिंहले पनि उम्मेदवारी दर्ता गराएका हुन्। राप्रपाबाट समाजसेवीमा स्थापित केशवचन्द्र समालले पनि उम्मेदवारी दर्ता गराएका हुन। बिहीबार सुरुल पुन मगर (अजय शक्ति) को समर्थन गर्दै उम्मेदवार र समर्थक नेताहरूले माओवादीभित्रको सिद्धान्त विचलनलाई २ लाइन संघर्षबाट उत्पीडित वर्ग क्षेत्र र समुदायको पक्षबाट योजनाबद्ध ढंगले बागी उम्मेदवारी दर्ता गराएको रामसुर बुढामगरले बताए । त्यस्तै, माओवादीबाट चन्द्रराज झाँक्रीमगरले बागी र एमालेबाट कैलाशकुमार मल्ल, राप्रपाबाट खिमबहादुर खत्री, मंगोलबाट रतन बुढामगर र नेस्नालिस्टबाट बलबहादुर बुढामगरको उम्मेदवारी छ।"
संशोधनसहित पारित भयो कांग्रेसको घोषणापत्र,"काठमाडौं : नेपाली कांग्रेसले आसन्न प्रतिनिधि सभा र प्रदेश सभाको चुनावका लागि तयार पारेको घोषणापत्र केन्द्रीय कार्यसम्पादन समितिबाट पारित गरेको छ। आज शुक्रबार बसेको केन्द्रीय कार्यसम्पादन समितिको बैठकले घोषणापत्र संशोधनसहित पारित गरेको हो। पार्टी कार्यालय सानेपामा बसेको बैठकले घोषणापत्र संशोधनसहित पारित गरेको घोषणापत्र लेखन समितिका प्रवक्तासमेत रहेका सहमहामन्त्री जीवन परियारले जानकारी दिए। आजको बैठकमा घोषणापत्र लेखन समितिका संयोजकसमेत रहेका महामन्त्री विश्वप्रकाश शर्माले घोषणापत्रको मस्यौदा पेस गरेका थिए।शर्माको संयोजकत्वमा ४१ सदस्यीय समिती बनेको थियो। निरन्तरतामा नविनता दिने गरी घोषणापत्र तयार पारिएको प्रवक्ता परियारले बताए। अर्थविज्ञ स्वर्णीम वाग्लेको संयोजकत्वमा डागोवीन्दराज पोखरेल,गेजा शर्मा वाग्ले, डा कृष्ण पौडेल, प्रताप पौडेल लगायत ६ सदस्सीय प्रारम्भिक मस्यौदा उपसमिति गठन गरिएको थियो।"
सिरहाबाट अपहरणमा परेका किशोरको विराटनगरमा हत्या,"विराटनगर : सिरहाबाट अपहरणमा परेका एक किशोरको विराटनगर ल्याएर हत्या गरिएको खुलेको छ। सिरहाको गोलबजार नगरपालिका३ का १७ वर्षीय अंशु सदाको हत्या गरिएको अवस्थामा शुक्रबार दिउँसो शव फेला परेको मोरङ प्रहरीका प्रवक्ता डीएसपी टीकाबहादुर कार्कीले जानकारी दिए। उनका अनुसार विराटनगर महानगरपालिका११ बसपार्कस्थित न्यू अप्सरा गेष्ट हाउसको १ नम्बर कोठामा दिउँसो १:३० बजेतिर शव फेला परेको हो। हत्या गरेपछि शव सेतो तन्नामा पोको पारेर कोठाको लोबेड (पलङ)मुनि हालिदिएको पाइएको छ। नाकबाट रगत बगिरहेको अवस्थामा शव भेटिएका सदाको टाउको लगायत शरीरका विभिन्न भागमा चोट रहेको प्रहरीले जनाएको छ। हत्या गरिएको कोठाभित्र रगत लतपतिएको कपडाहरू फेला परेको छ। असोज २३ गतेदेखि हराइरहेका सदाको खोजतलासका लागि परिवारका सदस्यले बिहीबार इलाका प्रहरी कार्यालय गोलबजारमा निवेदन दिएका थिए। गेष्ट हाउसका एक कर्मचारीले दिएको जानकारी अनुसार असोज २६ गते बुधबार राति ८ बजेतिर कोठा खोज्दै ४ जना आएका थिए। उनीहरूले बुधबार र बिहीबारका लागि कोठा बुक गरे। अझै एक साता बस्ने भनेर शुक्रबार बिहान अर्को कोठा पनि बुक गर्न खोजेका थिए। 'अझै एक साता बस्छौँ। थप एउटा कोठा चाहियो भनेर माग गरेका थिए,' ती कर्मचारी भन्छन्, 'त्यसपछि पैसा लिएर आउँछौं भन्दै बाहिर निस्किएर गए। त्यहाँबाट फर्किएर आएनन्।' परिवारका सदस्यसँग फिरौती रकम माग गरिएपछि सदालाई अपहरण गरिएको खुलेको थियो। अपहरणपछि विराटनगर ल्याएर गेष्ट हाउसमा राखेर कोठाभित्र हत्या गरी शव पलङभित्र हालिदिएको पाइएको प्रहरीले जनाएको छ। सदाको हत्या कुन दिन भएको हो भनेर यकिन छैन। अपहरणकारीले फिरौती रकम माग गरेपछि सदाका परिवारले माछापुच्छ्रे बैंकमामा पैसा हालिदिएको पाइएको प्रहरी स्रोतले बतायो। कति रकम फिरौती मागिएको थियो भन्ने खुलेको छैन। तर विराटनगर९ स्थित बैंकको शाखा कार्यालयमा रकम निकाल्न पुगेका बेला अपहरण तथा हत्यामा संलग्न ३ जनालाई प्रहरीले बिहान ११ बजेतिर पक्राउ गरेको छ। पक्राउ पर्नेमा धनुषाको कमला नगरपालिका६ का १९ वर्षीय प्रशान्तकुमार मण्डल, राकेश ठाकुर र मोरङको रतुवामाई नगरपालिका५ का ३६ वर्षीय मनोज कार्की रहेका छन्। मोरङ प्रहरी प्रमुख एसपी शान्तिराज कोइरालाको नेतृत्वमा खटिएको टोलीले तीनै जनालाई पक्राउ गरेको छ। उनीहरूलाई पक्राउ गरिएपछि सदाको हत्या भएको खुलेको प्रहरीले जनाएको छ। पक्राउ परेका तीनै जनालाई आवश्यक अनुसन्धानका लागि जिल्ला प्रहरी कार्यालय मोरङमा राखिएको डीएसपी कार्कीले बताए। उनका अनुसार घटनास्थलमा प्रहरीको विशेष टोली परिचालन गरेर कानुनी प्रक्रिया पूरा गर्दै घटनाको थप अनुसन्धान गर्ने काम भइरहेको छ।"
चिनकाङसाङ फर्किआएँ भन्दै रोए प्रचण्ड,"गोरखा : नेकपा माओवादी केन्द्रका अध्यक्ष पुष्पकमल दाहाल (प्रचण्ड) शुक्रबार गोरखामा अगुवा कार्यकर्ता प्रशिक्षण कार्यक्रममा एकाएक भक्कानिए। गोरखा क्षेत्र नं २ का प्रतिनिधिसभा सदस्यका उम्मेद्वारसमेत रहेका उनले आफू गोरखामा किन उम्मेदवार बन्न आएँ भन्नेबारेमा बोल्दाबोल्दै घुँक्कघुँक्क गर्न थाले। माओत्सतुङ चिनियाँ कम्युनिस्ट आन्दोलनमा बिचलन आउँदै गर्दा एकपटक चिनकाङसाङ फर्केको घटना सुनाउँदै उनी घुँक्कघुँक्क गरिरहेका थिए। माओत्सेतुङ पुनः नयाँ आन्दोलनको ऊर्जा संगाल्न, नयाँ आन्दोलनको तागत बटुल्न चिनकाङसाङ पुगेको स्मरण गरे। 'अहिले अन्तिम युद्ध लड्न त्यसैगरी गोरखा आएको हुँ,' उनले भने। उनले माओवादी आन्दोलनमा विचलन आएको लुकाएर नलुक्ने बताए। पुनः नयाँ आन्दोलनको ऊर्जा बटुल्न गोरखा आएको उनले उद्घोष गरे। आफ्नो युवाकाल वितेको, जनयुद्धको थालनी भएको, युद्धको सैनिक तालिम लिएको, पार्टीको पहिलो हेडक्वाटर भएको जिल्ला गोरखालाई चिनकाङसाङ भएको उनले बताए। यति बताइरहँदा उनी धेरैपटक रोए। तर आन्दोलन हिंसारहित हुने उनको स्पष्टोक्ति थियो। संसदवादीहरूमध्ये आफूमात्र भ्रष्टाचारमुक्त रहेको उनको दाबी थियो। माओवादीकै कतिपय सांसदहरु भ्रष्टाचारबाट मुक्त नरहेको भन्दै उनले आफू भने भ्रष्टाचारको छिटाबाट टाढा रहेको बताए।"
अवैध रूपमा बनाइएको अस्थायी संरचना नगरवासी आफैंले हटाउँदै,"भक्तपुर : काठमाडौंमा अवैध रूपमा बनेका भवन हटाउन डोजर आतंक मच्चियो भन्ने गुनासो आइरहँदा भक्तपुरमा भने यही यसमा फरक परिदृष्य देखिएको छ। काठमाडौं महानगरपालिकाका मेयर बालेन शाहले अन्धाधुन्ध अवैध निर्माण भत्काएर आतंक मच्चाइरहेको भनी सामाजिक सञ्जालमा भाइरल भइरहँदा भक्तपुर क्षेत्रमा संरचना हटाउँदाको दृश्य भने कहीकतै आएको छैन। किनकि यहाँ डोजर आतंक छैन। न त विरोधीहरूले संरचना हटायो भनी नारा जुलुस नै गरेका छन्। बरु सम्झाई बुझाइपछि यहाँ नगरवासी स्वंयमले नै संरचना हटाइरहेका छन्। भक्तपुर नगरपालिका५ न्यातापोल मन्दिर परिसरमा अहिले संरचना हटाउने कार्य जारी छ। त्यहाँ स्थानीयवासी आफैले वडाको अनुरोधमा संरचना हटाउने कार्य जारी राखेका छन्। उनीहरूलाई पूर्व सूचना दिएर विकल्प बनाइदिएपछि वडावासी आफैंले संरचना हटाइरहेका वडा कार्यालयले जनाएको छ। अन्नपूर्णकर्मी शुक्रबार त्यहाँ पुग्दा पनि स्थानीयवासीहरू आआफनो संरचना हटाउन व्यस्त देखिएका थिए। भक्तपुर नगरपालिका५ का वडाध्यक्ष योगेन्द्रमान विजुक्छें चरण चरणमा सरोकारवालाहरूसँग बसेर छलफल गरेपछि स्थानीय आफैं संरचना हटाउन तयार भएर काम गरेको सुनाउँछन्। 'हामीले दसैंअघि नै वडा कार्यालयसँगै जोडिएको भगवती बजार (भक्तपुरमै सस्तो बजार भनेर चिनिने बजार) हटाउनु पर्यो भनी व्यापारीहरूलाई भनेका थियौं, वडअध्यक्ष विजुक्छेंले भने, उनीहरूले हामीले दसैंपछि हटाउँछौं भनेपछि हामीले असोज २७ गतेभित्र हटाउन सहमति भएको थियो। व्यवस्थापनको नाममा विस्थापन नगरेकाले समस्या सहजै रूपमा सुझिल्द आएको विजुक्छेंले सुनाए। आफूहरू आक्रामक नभई उनीहरूको पनि पिरमर्का बुझेर वीनवीन सिचवेशन (दुवै पक्ष जित्ने वातावरण) मा काम हुँदा सहज भएको उनको भनाइ छ। उनीहरूसँग पनि छलफल गरी विकल्प खोजेर काम गर्दा जवरजस्ती गर्नु नपरेको र उनीहरूको पनि रुवावासी, विरोधको जुलुश खेप्न नपरेको उनको अनुभव छ। अहिले वडा नं ५ मा मात्रै चारपाँच ठाउँमा संरचना हटाउने कार्य जारी छ। वडा कार्यालयसँग रहेको सस्तो बजार, सस्तो बजारकै छेउको बजार, चलाखु क्षेत्र, कपाली दर्शनधारी क्षेत्रलगायतका ठाउँहरूमा स्थानीयसँग समन्वय गरी काम गरिरहेको देखिएको छ। स्थानीयले अतिक्रमण गरी राखिएका पसलहरू हटाउनुका साथै पेटीहरू नमिचेर पसलहरू नराख्दा अहिले ती क्षेत्रका आवतजावतमा समस्या खुलेको छ। यसअघि जताततै पसल थापिदिँदा हिँडडुलमै समस्या थियो। अहिले स्थानीयले छाना हटाई आफनो सीमाक्षेत्रभित्र मात्रै पसल राखेपछि चोकहरू फराकिला देखिएका छन्। भक्तपुर नगरपालिका५ का यी क्षेत्रहरू विश्व प्रसिद्ध पाँचतल्ले मन्दिरको आसपासमै छन्। पाँचतल्ले मन्दिरको दक्षिण पूर्वमा रहेका यी ठाउँहरू यसअघि अस्तव्यस्त थिए। कतिले पुरै सार्वजनिक क्षेत्र नै कव्जा गरी पसल थापेका थिए भने कतिले अनियमित रूपले धेरै छाना राखेर पसल बाहिर सडकपेटीसम्म आउने गरी बजार विस्तार गरी आवतजावतमा समस्या पारेका थिए। यसैबीच तिहारको समयमा हुने अस्थायी बजार भक्तपुरको पाँचतल्ले मन्दिर क्षेत्र आसपास राख्न नलगाउने भएको छ। अस्थायी बजारले यसअघि तिहारमा पाँचतल्ले मन्दिर नै कुरूप देखिने गरी बजारले भरिभराउ देखिएकाले त्यसको विकल्पमा अर्को स्थानको व्यवस्था गरेको वडा कार्यालयले जनाएको छ। तिहारमा पाँचतल्ले मन्दिर वारिपारि सबैतिर छरिएर बस्ने पसलहरूलाई भक्तपुर नगरपालिकाको खाली जग्गामा राख्न लगाउने निर्णय भएको वडाले जनाएको छ। ती सबै पसलहरूलाई यसपाली नगरपालिकाको पहिलाको कम्पोष्ट प्लान अर्थात् फोहोर फाल्ने ठाउँमा राख्न लगाउने जनाइएको छ। यो ठाउँ पाँचतल्ले मन्दिरबाट पाँच मिनेटको हिँडाइमै पुगिन्छ। त्यसका लागि अहिले त्यहाँ सरसफाईको कार्य अन्तिम चरणमा छ। झण्डै आठ रोपनी रहेको त्यहाँ पार्किङको पनि व्यवस्था छ।"
मधेश प्रदेश : राजीनामा दिन नमानेपछि कांग्रेसका तीन मन्त्री बर्खास्त,"जनकपुरधाम : मधेश प्रदेशका तीन मन्त्री बर्खास्तमा परेका छन्। मधेश प्रदेशका मुख्यमन्त्री लालबाबु राउतले नेपाली कांग्रेसबाट मन्त्री बनेका तीन जनालाई बर्खास्त गरेका हुन्। नेपाली कांग्रेसबाट मधेश प्रदेश सरकारमा भौतिक पूर्वाधार विकास मन्त्री रामसरोज यादव, खानेपानी तथा ऊर्जा विकास मन्त्री ओमप्रकाश शर्मा र महिला, बालबालिका, युवा तथा खेलकुदमन्त्री वीरेन्द्र प्रसाद सिंह छन्। बुधबार साँझ प्रधानमन्त्री शेरबहादुर देउवाले संघीय मन्त्रिपरिषदबाट जनता समाजवादी पार्टीका मन्त्रीलाई बर्खास्त गरेपछि राउतले पनि मधेश सरकारको मन्त्रिपरिषदबाट नेपाली कांग्रेसका ३ मन्त्रीलाई बर्खास्त गरेका हुन्। उनीहरूलाई मुख्यमन्त्री राउतले फोन गरी राजीनामा दिन भनेका थिए। तर राजीनामा नदिएपछि बर्खास्त गरिएको जानकारी दिए। बिहीबार साँझ सत्ता गठबन्धन घटक दलहरू नेपाली कांग्रेस, एकीकृत समाजवादी र माओवादी केन्द्रका ६ मन्त्री र २ राज्यमन्त्री सबैलाई बर्खास्त गर्ने तयारी गरे पनि त्यसमा जसपाले पुनर्विचार गरी कांग्रेसका मात्र मन्त्री हटाएको हो। ३ मन्त्री बर्खास्त गरेको पत्र मुख्यमन्त्री राउतले प्रदेश प्रमुख कार्यालयमा पठाएका छन्। ती मन्त्रालयहरूको जिम्मेवारी अब मुख्यमन्त्री राउतले नै सम्हाल्ने छन। सत्ता गठबन्धन छाडेर जसपाले नेकपा एमालेसँग गठबन्धन गरेपछि प्रधानमन्त्री देउवाले संघीय सरकारका संघीय मामिला तथा सामान्य प्रशासन मन्त्री राजेन्द्र श्रेष्ठ, कृषि तथा पशुपंक्षी विकासमन्त्री मृगेन्द्रकुमार सिंह यादव, भौतिक पूर्वाधार तथा यातायातमन्त्री मोहम्मद इश्तियाक राई र वन तथा वातावरण मन्त्री प्रदीप यादवलाई बिहीबार बर्खास्त गरेका थिए। तीनै मन्त्रालयको जिम्मेवारी अब मुख्यमन्त्रीले नै राख्ने मुख्यमन्त्री कार्यालयले जनाएको छ।"
नवौं राष्ट्रिय खेलकुद : एउटै गाउँबाट १५ खेलाडी छनोट,"धनुसा : धनुषाको एक गाँउबाट १५ जना राष्ट्रिय हक्की खेलाडीका रूपमा छनोट भएका छन्। नवौं राष्ट्रिय खेलकुद प्रतियोगितामा सहभागी भएको १५ जना खेलाडी एकै गाउँ छनोट भएका हुन्। मधेश प्रदेशको राजधानी धनुषाको मिथिला नगरपालिका १ र २ नक्टाझिजकालक्ष्मिनिवासका गरी १५ जना खेलाडी राष्ट्रिय हक्की खेलका लागि छनोट भएका हुन्। मिथिला नगरपालिका नक्टाझिजस्थित हिमालय युवा क्लबको बन्द प्रशिक्षणबाट १५ जना एकै गाउँका खेलाडीहरू चुनिएका क्लबका पूर्व अध्यक्ष अरुण कुमार महतो बताए। 'अथक प्रयास मेहनत र परिश्रमको फल स्वरूप खेलाडीहरूको सपना साकार हुन लाग्दा खेलाडीहरू मात्र नभई गाउँ नै खुशी छ,' समाजसेवी तथा हिमालय युवा क्लबका पूर्वअध्यक्ष अरुण कुमार महतोले भने, 'सीमित श्रोत र साधनका बाबजूद मिथिला नगरपालिकामा धेरै खेलहरूमा खेलाडीहरू आबद्ध भएपनि खेलअनुसारको खेलाडीको सम्मान हुन सकेको छैन।' उनले क्रिकेट, फुटबल, भलिबल, कराँते, ब्याडमिन्टन, कब्बडी लगायतका धेरै खेलहरूमा खेलाडीहरू आबद्ध भएपनि मुख्य व्यवस्थापक र प्रशिक्षकको कमीले खेलाडीहरू उचित स्थानमा पुग्नबाट अझै असफल भएको बताए। 'खेलाडीहरूमा दिनप्रतिदिन मनोबल कम हुँदै गएको छ। खेलाडीलाई अगाडि बढाउनमा प्रशिक्षकको मुख्य भूमिका हुन्छ तर खेल अनुसारको ठाउँ र प्रशिक्षकबिना खेल मुस्किल हुन्छ,' महतोले भने। पोखरामा हुने नवौं राष्ट्रिय खेलकुद प्रतियोगितामा मधेश प्रदेशको पुरुष र महिला हक्की टिममा पर्सा वीरगंज, जनकपुर, नक्टाझिज, बर्दिवास लगायतका स्थानबाट मात्र खेलाडीहरू छनौट भएका छन्। आठ जिल्लामध्ये धनुषाको नक्टाझिजबाट आठजना महिला र सात पुरुष गरी १५ जना राष्ट्रिय खेलाडीका रूपमा प्रतियोगितामा सहभागि भएका छन्। नक्टाझिजबाट हक्की खेलमा पुरुषतर्फ उमेश श्रेष्ठ, नवीन कुमार महतो, रूपेश राई, अजय कुमार साह, पुरुषोत्तम महतो, अजय कुमार महतो, अमित राय रहेका छन्। महिलातर्फ अन्जली कुमारी महतो, भुमिका कुमारी महतो, निरा कुमारी महतो, श्रुती राय, आरती कुमारी महतो, मधु कुमारी साह, प्रिति कुमारी महरा र अन्जली कुमारी साह रहेकी छिन् भने खोखो तर्फ महिलामा रूपा राई छनौट भएकी छिन्। नक्टाझिज हक्की टीमको नेतृत्व गरेको मिथिला नगरबाल सञ्जाल ढल्केबर अध्यक्ष दिवेश कुमार महतोले खेलबाट छनोट भएर राष्ट्रिय खेलमा सहभागी हुनु गौरवको विषय भएको बताए। उनले भने, 'मैले कल्पना पनि गरेको थिइनँ, एकैचोटी १५ जना राष्ट्रिय खेलाडी एउटै गाउँबाट हुन्छ तर हाम्रो मेहनत र परिश्रमले हामी आफैंमा परिवर्तनको अभ्यासबाट सफल भयौं।' यस्तै खोखो खेलबाट मिथिला नगरपालिका२ बाट एक जना महिला खेलाडी मधेश प्रदेशका लागि छनौट भएको क्लबका उपाध्यक्ष विनोद महतोले जानकारी दिए।"
मोटरसाइकल दुर्घटनामा चालकको मृत्यु,कैलाली : कैलालीको धनगढी उपमहानगरपालिका१३ कैलाली गाँउमा शुक्रबार बिहान मोटरसाइकल दुर्घटना हुँदा चालकको मृत्यु भएको छ। मृत्यु हुनेमा स्थानीय ३१ वर्षीय दुर्गा ओझा रहेका छन्। गम्भीर घाइते भएका उनको उपचारका क्रममा माया मेट्रो अस्पताल धनगढीमा मृत्यु भएको हो । आज बिहान साढे ३ बजे से६प ३९३६ नम्बरको मोटरसाइकल अनियन्त्रित भइ सडकबाट नालामा खसेको जिल्ला प्रहरी काार्यालय कैलालीले जनाएको छ।
इष्टर्न हाइड्रोपावरको आईपीओ खुला,काठमाडौं : इष्टर्न हाइड्रोपावर लिमिटेडले सर्वसाधारणका लागि साधारण सेयर निष्कासन तथा बिक्री खुला गरेको छ। कम्पनीले आजदेखि सर्वसाधारणका लागि प्राथमिक सार्वजनिक निष्कासन (आईपीओ) खुला गरेको हो। कम्पनीले यसअघि आयोजना प्रभावित क्षेत्रका बासिन्दाका लागि निष्कासन गरेको साधारण सेयरमा बिक्री नभएर बाँकी रहेका ५० हजार ३१० कित्तासहित कूल छ लाख ७० हजार ३१० कित्ता सेयर एक सय रुपैयाँ अङ्कित मूल्यमा निष्कासन गरेको छ। कुल निष्कासित सेयरमध्ये ३३ हजार ५१५ कित्ता सामूहिक लगानी कोष र १३ हजार ४०६ कित्ता सेयर कर्मचारीलाई छुट्याई बाँकी छ लाख २३ हजार ३८९ कित्ता सेयर सर्वसाधारणमा सार्वजनिक निष्कासन गरिएको आह्वानपत्रमा उल्लेख छ। लगानीकर्ताले निष्कासन गरेका सेयरमा आगामी कात्तिक १ गतेसम्म न्यूनतम १० कित्तादेखि अधिकतम एक लाख कित्तासम्म खरिदका गर्न आवेदन दिन सक्ने र उक्त अवधिमा मागबमोजिम आवेदन नपरेमा कात्तिक १४ गतेसम्म समय थप हुने छ। कम्पनीले भोजपुरको पिखुवा खोलामा पाँच मेगावाट क्षमताको पिखुवा खोला साना जलविद्युत् आयोजना निर्माण गरी विद्युत् उत्पादन गर्दै आएको छ। लगानीकर्ताले नेपाल धितोपत्र बोर्डबाट अनुमति लिएका आस्वा सेवामा सहभागी सम्पूर्ण बैंक तथा वित्तीय संस्थाहरुका साथै 'मेरो सेयर' को वेबसाइट तथा एपमार्फत पनि आवेदन दिन सकिने छ। कम्पनीको धितोपत्र निष्काशन तथा बिक्री प्रबन्धक एनएमबि क्यापिटल लिमिटेड छ। कम्पनीलाई केयर रेटिङ्स नेपालले 'केयरनपीबी प्लस आइएस' रेटिङ प्रदान गरेको छ।
दुबोमै ४५ लाख,स्याङ्जा : नवौं राष्ट्रिय खेलकुद प्रतियोगिताअन्तर्गत वालिङमा हुने महिला फुटबल सञ्चालन गर्न मैदानको दुबोका लागि मात्रै ४५ लाख रुपैयाँ खर्चिएको छ। वालिङ८ स्थित खेल मैदानमा हुने प्रतियोगिताको सम्पूर्ण तयारी पूरा भएको वालिङ नगरप्रमुख कृष्ण खाँणले जानकारी दिए। प्रतियोगितालाई लक्षित गर्दै दुबोसहित अन्य पूर्वाधार निर्माणमा झन्डै एक करोड रुपैयाँ खर्च भएको उनले जानकारी दिए। मैदानमा बिछ्याउने दुबो पोखरा र नारायणघाटबाट ल्याइएको हो। एक सय ७० स्क्वायर मिटर दुबो बिछ्याउन ४५ लाख रुपैयाँ खर्च भएको हो। राष्ट्रिय खेलकुद परिषद्ले १० लाख उपलब्ध गराउने भएको छ भने बाँकी रकम वालिङ नगरपालिकाले नै बेहोर्ने छ। यस्तै जिल्लास्थित गाउँपालिकाले दुईदुई लाख र नगरपालिकाले तीनतीन लाख सहयोग गर्ने भएका छन्। स्याङ्जामा पाँच नगरपालिका र ६ गाउँपालिका छन्। नवौं राष्ट्रिय खेलकुदको औपचारिक उद्घाटन शुक्रबार पोखरामा भए पनि महिला फुटबल बिहीबारबाटै सुरु भएको छ। प्रतियोगिता कात्तिक ३ गतेसम्म जारी रहनेछ। खेल मैदानको स्तरोन्नतिसँगै राष्ट्रियस्तरको फुटबल प्रतियोगिता सञ्चालन गर्ने अवसर वालिङलाई जुटेकोमा स्याङ्जाबासी उत्साहित छन्।
दानवी प्रवृत्ति निवारणको रामवाण,"पूर्वीय वाङ्मय जीवनदायी ज्ञानविज्ञान, आचारविचार, आराधनाउपासना र साधनाको विशाल भण्डार हो। वेद, उपनिषद्, पुराण, स्मृति, संहिता, ब्राह्मणग्रन्थ, विभिन्न स्तोत्र र महापुरुषहरूका साधनापूर्ण अनुभवका अमृतमय प्रवचन शृंखला आदि तमाम स्रोतले त्यसको पुष्टि गरेका छन्। बहुलदेववादी हाम्रो वैदिक सनातन हिन्दूधर्मको परम्पराभित्र तेत्तीसकोटी देवदेवीको आराधनाउपासना र साधनासम्बन्धी विभिन्न व्यवस्था पाइन्छ। ती सबै स्रोतसाधनको उद्देश्य दानवी प्रवृत्तिमाथि दैवी शक्तिको विजय र प्राणीमात्रको कल्याणप्रति परिलक्षित छ। दुर्गासप्तशती पूर्वीय वाङ्मयभित्रका तिनै ग्रन्थरत्नमध्ये मार्कण्डेय पुराणअन्तर्गतका कथाहरूमा आधारित शक्तिको उपासना र साधनामूलक उत्तम ग्रन्थ हो। यसलाई जनसाधारणले बुझ्ने भाषामा पवित्र शब्द चण्डीका नामले सम्बोधन पनि गरिँदै आएको छ। हामीभित्र लुकिछिपी बसेको दानवी प्रवृत्तिको निवारण र दैवीशक्तिको जागरण नै चण्डीका कथाहरूको ग्रहणीय सार हो। जसमा सात सय श्लोकहरूमा जगज्जननी भगवती दुर्गाका विभिन्न नाम, चरित्र र स्तोत्र (स्तुति) तथा महिमा गायन गरिएकाले यस पवित्रतम कृतिको नाम दुर्गासप्तशती राखिएको सान्दर्भिकता पुष्टि हुन्छ। देवीचण्डीकवचमा ऋषि ब्रह्मा र चामुण्डा देवता, अर्गला स्तोत्रमा विष्णुऋषि र महालक्ष्मी देवता र कीलकमन्त्रमा शिव ऋषि र महासरस्वती देवताको आराधना गरी १३ अध्यायको दुर्गासप्तशती स्तोत्र सुरु हुन्छ। यस ग्रन्थलाई प्रथम, मध्यम र उत्तर तीन चरित्रमा विभाजन गरिएको छ। प्रत्येक चरित्रका विनियोग भिन्न छन्। ऋषि ब्रह्मा र देवता महाकाली रहेको प्रथम चरित्रभित्र देवीको महाकाली स्वरूपको स्तुति र आराधना छ। जसमा एकमात्र पहिलो अध्याय राखिएको छ। मधुकैटभ दैत्यको वध वर्णित यस चरित्रलाई ऋग्वेद स्वरूप भनिएको छ। विष्णुऋषि र महालक्ष्मी देवताबाट सम्बोधित मध्यमचरित्रमा भगवती महालक्ष्मीको स्तुति र आराधना छ। यजुर्वेद स्वरूप मानिएको यो चरित्रभित्र महिषासुर सैन्यवध नामको दोस्रो अध्याय छ भने महिषासुरवध नाम दिएको तेस्रो अध्याय र इन्द्रादि देवताले गरेको देवीस्तुतिलाई चौथो अध्यायमा समावेश गरी मध्यम चरित्रभित्र तीन अध्याय समेटिएका छन्। पाँचौंदेखि १३औं अध्यायसम्मका ९ अध्यायलाई उत्तरचरित्र नाम दिएर यस चरित्रका ऋषि रुद्र र देवता सरस्वती भएकोे उल्लेख छ। पाँचौं अध्यायमा देवी र शुम्भनिशुम्भका दूतको संवाद, छैटौं अध्यायमा शुम्भनिशुम्भका सेनानी धूम्रलोचनको वध, सातौंमा चण्डमुण्डको, आठौंमा रक्तबीजको, नवौंमा निशुम्भको र दसौंमा बलवान् शुम्भ दैत्यको वध वर्णित छ। शुम्भादि दुष्टदैत्यवर्गको वधको खुसीयालीमा इन्द्रादी देवताले देवीका कात्यायनी, भद्रकाली आदि विविध स्वरूपको स्तुति गरेको ११औं अध्याय अझ घतलाग्दो छ। साधक सुरथ र समाधि वैश्यले देवीसित तीनलोकका वाधा नाश गरी आफ्ना शत्रुको नाश गर्न अनुरोध गरेपछि देवीले वैवस्वत मन्वन्तरका २८औं युगमा उत्पन्न हुने शुम्भनिशुम्भ नामका महादैत्यलाई नास गर्न आफू नन्दगोपकी पत्नी यशोदाका गर्भबाट उत्पन्न भए। तिनको वध गरी आफू विन्ध्याचल पर्वतमा गई बसे। साथै अर्को भयंकर अवतार लिएर विप्रचित्त दानवको वध गरे। रक्तदन्तिका नामले प्रसिद्धि हुने, १०० वर्षसम्म वर्षा नहुँदा मुनिहरूका स्तुतिले आफू अयोनिज नामले उत्पन्न भए। शताक्षी नामले चिनिएर वर्षा नहुन्जेल सागमात्र ख्वाईमानवकोे रक्षा गर्ने हुँदा शाकम्भरी नाम रहने, दुर्गम नामका दैत्यको वध गरी दुर्गादेवी, भीम रूप ग्रहण गरे। मुनिहरूको रक्षा गर्न हिमालयमा गएर राक्षसहरूको भक्षण गरे। जसले गर्दा भीमा, अरुण दैत्यको उपद्रव शमन गर्न ६ खुट्टे असंख्य भ्रमराको रूप लिए। त्यस दैत्यको पनि वध गरे। भ्रामरी रूपले ख्याति कमाउने भविष्यवाणी गरेकी देवीले संसारमा दानवी बाधा पर्दा आफूले विभिन्न अवतार लिएर देवताका शत्रुको संहार गर्नेछु भनेको तथ्य वर्णित छ। बाह्रौं अध्यायफल स्तुतिको अध्यायका नामले चिनिन्छ। यस अध्यायमा देवताहरूलाई आफ्ना अवतार, स्तुति, सप्तशतीको पाठ, पूजा र आराधनाको माहात्म्य बताएर तिनको पालना गर्ने भक्तका सम्पूर्ण विपत्ति हरण गरी कल्याण गर्ने बताएका छन्। मृत्युपछि सान्निध्य प्रदान गर्ने प्रतिबद्धता बताएर भगवती अन्तध्र्यान भएको र निर्भय भएका देवताहरू यज्ञभाग ग्रहण गरी आआफ्ना स्थानमा गएको, वध हुन बाँकी दैत्यहरू पनि पातालतिर गएको प्रसंग छ। जुन मेधा ऋषिले राजा र वैश्यलाई बताएको उल्लेख गरी भक्तहरूद्वारा पूजित भगवती चण्डीले बारम्बार विभिन्न रूपमा अवतीर्ण भएको उल्लेख छ। चण्डीले मनुष्यलगायत सम्पूर्ण प्राणीको रक्षा गरी भक्तलाई धन, दौलत, सन्तति, धार्मिक बुद्धि र उत्तम गति प्रदान गर्ने बताइएको छ। सप्तशतीको अन्तिम तथा १३औं अध्याय राजा सुरथ र समाधि वैश्यलाई देवीले वरप्रदान गरेको नामले चर्चित छ। यस अध्यायमा देवीले नैयो जगत्लाई मोहित गर्ने हुँदा दुवैजना मोहित भएकाले यो दुःखद् परिस्थितिको सृजना भएको हो। तसर्थ उनै देवीको पूजा आराधना गर जसले भोग, स्वर्ग र मोक्ष दिन्छिन् भनी ऋषिले भनेका छन्। ऋषिको यो उपदेश सुनेका राजा सुरथ र समाधि वैश्यले नदी किनारमा गइन्। देवीको माटाको मूर्ति बनाएर क्रमशः आहार कम गर्दै कालान्तरमा निराहार बसी पूजा आराधना गरे। आफ्नो रक्तले सिञ्चित बली दिँदै कठिन तपस्या गरेकाले देवीले प्रत्यक्ष दर्शन दिएर राजालाई शत्रु पराजयपूर्वक राज्य फिर्ता दिए। बुद्धिमान् वैश्यको चाहनाअनुसार मोक्षका लागि अहंंतारूप आशक्तिको नास गर्ने ज्ञान प्राप्त हुने मनोवाञ्छित वरदान दिएको उल्लेख छ। अन्तमा, दुवै भक्तले सभक्ति गरेको स्तुति सुनी भगवती अन्तध्र्यान भएको सन्दर्भ छ। सारांशमा, हिन्दूधर्मको सर्वमान्य ग्रन्थ दुर्गासप्तशती (चण्डी)मा भगवतीका विभिन्न रूप तथा अवतारको सुन्दर इतिहासका साथ ठूल्ठूला गूढ साधनासहितका रहस्य भरिपूर्ण छन्। कर्म, भक्ति र ज्ञानको त्रिविध मन्दाकिनी प्रवाहित यो ग्रन्थ सभक्ति देवी उपासक भक्तमण्डलीका लागि वाञ्छाकल्पतरु हो। साधना, विश्वास र भक्तिपूर्वक यस ग्रन्थको सविश्वासपाठ गर्नेगराउने र देवीको महिमा सुन्नेसुनाउने सकाम भक्त मनोवाञ्छित फल प्राप्त गर्न समर्थ हुन्छन्। यस्तै निष्काम भक्तले मोक्ष प्राप्त गरी देवीको सान्निध्य प्राप्त गर्दछन्। यही तथ्य कोलाविध्वंसी राजाहरूद्वारा राज्य अपहरण गरिएर वनमा गई महर्षि मेधाको शरण लिन पुगेका स्वारोचिष मनुका छोेरा चैत्रवंशी राजा सुरथ र घरपरिवारबाट विरक्त भएको सन्दर्भ छ। त्यसपछि उनी ऋषिकै शरणमा पुगेका समाधि नामका वैश्यलाई १३औं अध्यायको ४५ श्लोकमा महर्षि मेधाले भनेको महाराज सुरथ ! तिमी उनै भगवतीको शरणमा पर, उनैको आराधना गर्नाले तिनै देवीले मनुष्यलाई भोग, स्वर्ग र मुक्ति दिन्छिन्बाट पुष्टि हुन्छ। कीलक स्तोत्रअनुसार भगवान् महादेवद्वारा निष्किलित सप्तशती स्तोत्रको प्रतिदिन पाठ गर्ने मानव सिद्धि प्राप्त गर्छ। देवीपार्षद बनेर गन्धर्व पदवी पाई निर्भय बाँच्छ। साथै ऊ अपमृत्युको सिकार हुँदैन र देहत्यागपछि मोक्ष प्राप्तिको अधिकारी बन्छ भनी ग्रन्थमा छ। सप्तशती स्तोत्रको पाठबाट प्राप्त पुण्य कहिल्यै समाप्त हुँदैन जबकि अरू मन्त्रको जपजन्यपुण्य समाप्त हुन्छ भन्ने भगवान् शिवजीको कथन छ। कृष्णचतुर्दशी, अष्टमी र नवमी भगवतीको पूजा, आराधनाउपासनाका विशेष पर्व भएको यस ग्रन्थको निर्देशन पनि सबैले सदा हेक्का राख्नुमा नै हितप्रद हुनेछ। यसै शाश्वत सत्य, तथ्यमाथि अगाध विश्वास राखी समस्त वैदिक सनातन हिन्दू धर्मावलम्बी जगत्ले घरमा दुर्गा सप्तशती चण्डीको पुस्तक राख्ने गर्छन्। खासगरी शारदीय पर्व प्रत्येक बडादसैंको पवित्रतम धार्मिक सांस्कृतिक अवसरमा यस ग्रन्थको सभक्ति पाठपारायणपूर्वक भगवतीको पूजा, आराधना गर्दैगराउँदै आएको पाइन्छ। भौतिकताको भुलभुलैयामा आफ्नो मौलिक संंस्कारसंस्कृति भुल्दै गएको सन्दर्भमा आध्यात्मिक जीवनशैली, संस्कृति र समाज बुझ्ने सुअवसर यसले प्रदान गर्छ। सहप्राध्यापक पराजुली संस्कृति अध्येता हुन्।"
कलेजमा डिप्रेसन,"दुई दशक यता विश्व दु्रत गतिमा भइरहेको प्रविधिको विकासले प्रभावित भइरहेको छ। हातहातमा मोबाइल फोन, घरघरमा इन्टरनेट तथा स्याटेलाइट सूचना प्रविधिका कारण मानिसको आवश्यकताहरू घरघरमा पुगेका छन्। तर, यस्ता आवश्यकताहरू परिपूर्तिका लागि मानिसलाई निकै मेहनत गर्नु परेको छ, कठिनाइहरू झेल्नु परेको छ। त्यहीमाथि प्राकृतिक विपत्ति, जनसंख्याको तीव्र वृद्धि, बढ्दो सहरीकरण, सहरकेन्द्रित बसाइसराइ, आधुनीकरण, फैसन, साँघुरो बाटोघाटो, कठिनाइपूर्ण यात्रा, उपभोग्य वस्तुहरूको अभाव तथा राजनीतिक उथलपुथलले गर्दा विश्वका अधिकांश समाजले दिनहुँ प्रशस्त चाप(स्ट्रेस) तथा तनाउ(स्ट्रेन) खेप्नु परेको छ। मानिसको जीवन पनि एकदम तनाव र धपेडीपूर्ण भएको छ। यस किसिमको स्ट्रेस र स्ट्रेनले गर्दा मानसिक स्वास्थ्यमा प्रतिकूल प्रभाव पर्नु कुनै अनौठो होइन। हिजोआजको विश्वमा मानसिक समस्याहरूबाट सबैभन्दा बढी किशोर तथा युवाहरू पीडित छन्। डिप्रेसनलाई त युवाहरूको मानसिक समस्या भने पनि हुन्छ। स्कुल तथा कलेज पढ्ने थुप्रै विद्यार्थी यस रोगबाट पीडित हुने गरेका छन् । तर, अधिकांश यस्ता विद्यार्र्थीलाई आफू डिप्रेसनबाट पीडित भएको थाहा नै हुँदैन। हालै अमेरिकामा गरिएको एक सर्वेक्षणले अमेरिकाका ३० प्रतिशत कलेज विद्यार्थी डिपे्रसनबाट पीडित हुने गरेको देखाएको छ। नेपालमा यस किसिमको सर्वेक्षण नभएको भए तापनि यसैको सेरोफेरोमा नै नेपालका युवा विद्यार्थी डिपे्रसनबाट पीडित भएको अनुमान गर्न सकिन्छ। डिप्रेसनले मानिसको सिक्ने र सम्झने क्षमतामा समेत प्रभाव पार्ने हुँदा डिप्रेसनको प्रकोपमा परेका विद्यार्थीको पढाइलेखाइ कमजोर हुन पुग्छ। आत्मविश्वासको कमीका कारण पढाइलेखाइमा मात्र होइन, हरेक क्षेत्रमा उनीहरूपछि पर्छन्। जसले गर्दा उनीहरूको आत्मबल झनै कमजोर हुन पुग्छ। कतिपय यस्ता विद्र्याीथ चुरोट, जाँडरक्सी तथा लागू पदार्थको कुलतमा पर्ने गर्छन् भने कतिपयले आत्महत्यासमेत गर्ने गर्छन्। स्नायु विज्ञानको भाषामा डिप्रेसनलाई नक्कली भुल्ने रोग (सिउडो डिमेन्सिया) पनि भनिन्छ। वास्तवमा यो भुल्ने रोग (एमेन्सिया) वा डिमेन्सिया त होइन तर त्यस्तैत्यस्तै नक्कल देखाउने रोग हो। यो रोगले मानिसको प्रक्रियागत मेमोरीमा त कुनै असर गर्दैन तर फ्याक्ट मेमोरीलाई भने प्रभावित गर्छ। उदाहरणका लागि डिप्रेसनबाट पीडित व्यक्तिले जुत्ताको तना बाँध्न वा साइकल तथा गाडी चलाउन बिर्सिंदैनन् तर चिनेजानेको मानिसको नाम बिर्सन सक्छन्, हातमै घडी बाँधेर घडी खोजिरहेका हुन सक्छन्। मोजा हातमै समाएर हिजो राखेको मोजा कहाँ छ भनेर कराइरहेका हुन सक्छन्। भर्खरै पढेको कुरा बिर्सन सक्छन्। यही कारणले गर्दा डिप्रेसनको प्रकोपमा परेका विद्यार्थीले पढेको राम्रोसँग बुझ्न सक्दैनन्, जे जति बुझेका हुन्छन्, त्यो पनि छिट्टै बिर्सिन्छन्। वास्तवमा डिप्रेसन यस्तो मानसिक समस्या हो, जसले नक्कली भुल्ने समस्या मात्र पैदा गर्दैन कि मानिसलाई नै एउटा जिउँदो लास जस्तो बनाइदिन्छ। डिप्रेसनलाई सानोतिनो समस्या सम्झनु हुँदैन, यसले मन र मस्तिष्कलाई त असर गर्छगर्छ, शरीरका सम्पूर्ण भागमा नै कुप्रभाव पार्छ, मुटुको रोग पैदा गर्ने एउटा कारण डिप्रेसन पनि हो। त्यसैले त चर्चित राजनीतिज्ञ तथा साहित्यकार विंस्टन चर्चिल, जो आफैं कुनै बेला डिप्रेसनको चपेटामा परेका थिए, ले डिप्रेसनलाई ब्लैक डग भनेका छन्। डिप्रेसनको मूल लक्षण भनेको उदासीनता तथा खिन्नता हो। डिप्रेसनबाट पीडित व्यक्तिको मन सधैं उदासी र निराशाले घेरिएको हुन्छ। कुनै पनि आनन्ददायक घटनाले उसलाई खुसी पार्दैन। डिप्रेसनको मनस्थिति आमरूपमा हुने उदासी र निराशाभन्दा फरक हुन्छ। हरेक मानिसको दैनिक जीवनमा उतारचढाव आउँछन्, केही समय रहन्छन् तर सुखद घटनासँगै मन पुनः खुसी हुन्छ। तर, डिप्रेसनमा चाहिँ यस्तो हुँदैन। कडा खालको डिप्रेसनको चपेटामा परेको व्यक्ति कहिल्यै खुसी देखिँदैनन्। अतः उदासीनसँगै अरुचि पैदा हुनु, आत्मविश्वासमा कमी आउनु, इच्छाहरू मरेर जानु, ध्यान केन्द्रित गर्न गाह्रो हुनु, सम्झना शक्तिमा कमी आउनु, चिडचिडापना बढ्नु जस्ता मानसिक लक्षणहरू तथा निद्रामा गडबढी, शरीरको तौल घट्नु वा बढ्नु, थकान तथा कमजोरी महसुस हुनु, कब्ज रहनु, टाउको भारी हुनु, दुख्नु, खानामा रुचि कम हुँदै जानु वा धेरै खानु, यौन इच्छामा कमी आउनु, धड्कन बढ्नु, चक्कर लाग्नु आदि शारीरिक लक्षणमध्ये तीनचार लक्षणहरू देखिएमा डिप्रेसनको शंका गर्नुपर्ने हुन्छ। यसका साथै आत्महत्याको विचार मनमा आउनु तथा आत्महत्याको कोसिस गर्नु आदिले यस समस्याको गम्भीर स्थितिलाई दर्शाउँछ। हुन त आधुनिक गलाकाट प्रतिस्पर्धाको युगमा हरेक मानिसलाई आफ्नो जीवनको कुनै न कुनै क्षणमा उदासीको कटु अनुभव हुने गर्छ। जब मानिसको जीवनमा कठिनाइ, असफलता, कुण्ठा तथा तीव्र तनाव उत्पन हुन्छ, तब व्यक्ति डिप्रेसनको सागरमा डुब्न पुग्दछ। तर, अधिकांश यस्तो उदासी एकदुई दिनमा नै ठीक हुन्छ। मानिस पहिलाको अवस्थामा नै फर्किन्छ र पुनः दैनिक जीवनमा रमाउन थाल्छ। तर, दुईतीन सातासम्म यस्तो उदासी रहिरह्यो भने त्यो क्लिनिकल डिप्रेसन हुन सक्दछ। कलेजमा प्रमुख डिप्रेसनका साथै डिस्थिमिक डिप्रेसनमा परेका विद्यार्थी प्रशस्त्र देखिएका छन्। भोक कम लाग्नु वा बढी खानु। निद्रामा कमी वा अति निद्रा। थकान वा ऊर्जाको कमी। आत्मविश्वासमा कमी। एकाग्रता तथा निर्णय क्षमतामा कमी। निराशाको अनुभव जस्ता लक्षणहरू कम्तीमा दुई वर्षदेखि प्रायः हरेक दिन वा हरेक साता देखा परेका छन् भने त्यसलाई डिस्थिमिक डिप्रेसन मान्नुपर्छ। तर, बालक तथा किशोरको हकमा एक वर्षदेखि यस्तो लक्षणहरू देखा पर्छ भने त्यो डिस्थिमिक डिप्रेसन हुन सक्दछ। अधिकांश डिस्थिमिक डिप्रेसन फिजिसियनद्वारा निदान भएको पाइँदैन। त्यसैले अधिकांश यस्ता रोगीहरूको जीवन ढुलमूल ढुलमूल चलिरहेको हुन्छ। अर्को शब्दमा भन्ने हो भने यस्ता व्यक्तिहरूको जीवन चार्ज सकिन आँटेको ब्याट्री जस्तो हुन्छ। त्यसैले यस्ता व्यक्तिहरूले जीवनमा राम्रो प्रगति गर्न सक्दैनन्। कतिपय व्यक्ति त बाल्यकालदेखि नै डिस्थिमिक डिप्रेसनको सिकार भई बुढेसकालसम्म धिपधिप जीवन बाँचेर मर्छन्। यहाँ अर्को उल्लेखनीय कुरा के भने डिस्थिमिक डिप्रेसनका कारण नै कतिपय कलेजका विद्यार्थी पढाइलेखाइ तथा नेतृत्वदायी भूमिकामा पछाडि परेका हुन सक्छन्। त्यसैले यस्ता विद्यार्थीका अभिभावकहरू यसप्रति सचेत हुनुपर्छ र समयमै मनोचिकित्सकसँग सम्पर्क गर्नुपर्छ। डिप्रेसनको कुनै एक कारण छैन। डिपे्रसन विभिन्न कारणले पैदा हुने गर्छ। जस्तो कि डिप्रेसन अनुवांशिक कारण, मस्तिष्क रसायनको असन्तुलन, मनोगत तथा सामाजिक कारणहरू। तर, अधिकांश डिपे्रसनका कारण मनोसामाजिक नै हो। जस्तो कि घर छोडेर कलेज पढ्न आएका विद्यार्थीको हकमा पहिलो पटक परिवारबाट टाढा हुनु। नयाँ वातावरणमा आफूलाई नितान्त एक्लो महसुस गर्नु। पैसाको चाँजोपाँजो मिलाउन कठिन हुनु। आफूले पढ्न खोजेको विषय पढ्न नपाउनु। यस्तैगरी, पढाइलेखाइको अध्यधिक चाप। आपसी तथा पारिवारिक सम्बन्ध बिग्रनाले पनि विद्यार्थी डिप्रेसनको चपेटामा पर्न सक्छन्। डिप्रेसन उचित औषधोपचारबाट ठीक हुन्छ। औषधिको अतिरिक्त मनोपरामर्शद्वारा पनि डिप्रेसन ठीक हुन्छ। अधिकांश विदेशी मनोचिकित्सकहरूले डिप्रेसनको उपचारका लागि औषधिसँगै मनोपरामर्श (साइकोथेरापी) लाई उपयोगमा ल्याउँछन्। नेपालमा भने मनोपरामर्श सेवा सर्वसुलभ नभएका कारण चिकित्सकले औषधिलाई नै जोड दिन्छन्। तर, कम कडा खालको डिप्रेसनको उपचारमा औषधिभन्दा मनोपरामर्श नै उत्तम मानिन्छ। यसका साथै डिप्रेसनको प्रभावकारी उपचारमा बिरामी स्वयंको, परिवार तथा साथीसंगीहरूको महत्वपूर्ण भूमिका रहन्छ। डिप्रेसनबाट पीडित व्यक्तिले शंका लागेमा छिटोभन्दा छिटो मनोचिकित्सकसँग सम्पर्क गर्नुपर्छ। जति छिटो औषधोपचार गरियो त्यत्ति नै छिटो डिप्रेसन ठीक हुन्छ, पुनः हुने सम्भावना पनि कम हुन्छ। चिकित्सकको परामर्श अनुरूप औषधि खाने तथा गृहकार्य गर्ने। ठूलो कार्यलाई सानोसानो भागमा बाँडेर पालैपालो गर्ने। एक्लै नबस्ने। साथी तथा परिवारका सदस्यसँग आफ्नो समस्या बाढ्ने। ठूलाठूला निर्णयहरू आफैं नगर्ने। यस्ता निर्णयहरू लिनुपर्दा साथी वा परिवारका सदस्यहरूको सहयोग लिने। हल्का व्यायामहरू गर्ने। हास्यव्यंग्य सिनेमाहरू हेर्ने तथा मनोरन्जनका क्रियाकलापमा सहभागी हुने गर्नुपर्छ। आफ्नो कुनै साथीमा डिप्रेसनको लक्षण देखिएको छ भने उसलाई चिकित्सकसँग सम्पर्क राख्न सल्लाह दिने। उपचारप्रति ऊ उदासीन देखिएको खण्डमा मनाएर उसलाई चिकित्सकहाँ लिएर जाने। बिरामी साथीलाई सक्दो सहयोग गर्ने, उसको समस्यालाई मनन गर्ने तथा उसलाई उत्साह तथा हौसला दिने। यदि बिरामी साथीले दिनदिनै मरीमरी बाँच्नुभन्दा एक दिन मर्न निको जस्ता कुराहरू गरेको खण्डमा उसको परिवारको सदस्यहरू तथा उसको उपचारमा संलग्न चिकित्सकलाई जानकारी दिने। साथीलाई खेल्न तथा घुमफिर गर्न लिएर जाने। स्कलकलेजमा डिप्रेसन न्यूनीकरण गर्नका लागि कलेजको महत्वपूर्ण भूमिका रहन्छ। त्यसैले हरेक कलेजले आफ्ना विद्यार्थीलाई डिप्रेसन तथा अन्य मानसिक रोगबाट जोगाउन मनोपरामर्श सेवाको व्यावस्था गर्नुपर्छ। विद्यार्थी शारीरिक तथा मानसिक रूपमा स्वस्थ भएको खण्डमा नै कलेजले आशातीत शैक्षिक सफलता प्राप्त गर्न सक्दछ। युवाविद्यार्थी शारीरिक तथा मानसिक रूपमा स्वस्थ र शिक्षित भएको खण्डमा नै देश समृद्ध हुन्छ। (लेखक साइकोथेरापिष्ट हुन्।)"
मुख्यमन्त्री र बागीबीच टक्कर,"भोजपुर : आसन्न संघ तथा प्रदेशसभा सदस्य निर्वाचनमा भोजपुरबाट वर्तमान मुख्यमन्त्री राजेन्द्रकुमार राई र बागी उम्मेदवार उत्तम चापागाईंबीच चुनावी प्रतिस्पर्धा हुने भएको छ। प्रदेशसभा सदस्य क्षेत्र नं १ का लागि गठबन्धनको उम्मेदवार बनेका नेकपा (एस) का राजेन्द्र र नेपाली कांगे्रसबाट बागी उठेका चापागाईंबीच चुनावी प्रतिस्पर्धा हुने भएको हो। भोजपुर प्रदेशसभा क बाट सत्ता गठबन्धनका साझा उम्मेदवार राई र बागी स्वतन्त्र उम्मेदवार चापागाईंबीच चुनावी रस्साकस्सी देखिएको छ। नेपाली कांग्रेस तरुण दलका केन्द्रीय उपाध्यक्षसमेत रहेका चापागाईंले गठबन्धनका नाममा पार्टीले आफू र भोजपुरवासी सम्पूर्ण कांग्रेस कार्यकर्ताप्रति अन्याय गरेको भन्दै बागी स्वतन्त्र उम्मेदवारी दिएको जिकिर गरे। मेरो ३२ वर्ष लामो कांग्रेसमा योगदान छ। तर, पार्टीले गठबन्धनको नाममा म लगायत भोजपुरका सम्पूर्ण कांग्रेसी साथीहरूको भावना र सिद्धान्तमा चोट पुर्याएको छ। त्यसैले यसपटक स्वतन्त्रबाट उम्मेदवारी दिएको हुँ, चापागाईंले भने, अब पार्टीले पनि नाम मात्रैको लोकतान्त्रिक नभई चरित्रमा पनि लोकतान्त्रिक प्रदर्शन गरोस्। हाम्रो सिद्धान्त र भावनालाई ठेस नपुर्याओस्। प्रतिनिधि र प्रदेशसभा निर्वाचनको सिट बाँडफाँटमा गठबन्धनले लोक सेवाको जाँच लिएजस्तो नेताहरू भित्र बसेर जिल्लाको वस्तुस्थिति र कार्यकर्ताको अवस्था नबुझी गरेको निर्णयले आघात पुर्याएको छ। चापागाईंको उम्मेदवारीप्रति गठबन्धनबाट उम्मेदवार बनेका आफूलाई कुनै असर नगर्ने बताए। चुनाव मिति नजिकिँदै जाँदा गठबन्धनको लक्ष्य, उद्देश्य र सिद्धान्तविपरीत बागी उम्मेदवारी दिएका चापागाईंसँग प्रतिस्पर्धा गरेर जनताको विश्वास जित्ने उनले प्रस्ट्याए। हामी जुनसुकै स्थितिमा पनि चुनाव जित्छौं। स्वतन्त्रबाट बागी बनेका साथीहरूलाई पनि शुभकामना छ र गठबन्धनको मर्यादा र लक्ष्य प्राप्तिका लागि भए पनि हाम्रो जित सुनिश्चित बनाउनेतर्फ हामी उन्मुख भएका छौं, मुख्यमन्त्री राईले भने। भोजपुर क्षेत्र नं १ तर्फ गठबन्धनका राई र बागी उम्मेदवार चापागाईं चुनावी होडबाजी चलिरहँदा नेकपा एमालेलाई सहज हुने भएको छ। दुवैको क्षेत्रमा मत विभाजन हुने भएपछि सोही क्षेत्रमा नेकपा (एमाले)का उम्मेदवार हरिबहादुर राईलाई सहज हुने भएको हो। नेकपा (एस) का राई र बागी उम्मेदवार चापागाईंको मत बाँडिने भएपछि एमालेलाई थप सहज मिलेको एमाले भोजपुरका अध्यक्ष शरणकुमार राईले बताए। उनले भने, गठबन्धनमा बागी हाल्नु नै हाम्रो लागि बलियो आड मिलेको छ। मत बाँडिने भएकाले पनि हाम्रो मत माथि आउनेमा ढुक्क छौं। यसपटक भोजपुरबाट प्रतिनिधिसभातर्फ एमालेबाट पूर्वमुख्यमन्त्री शेरधन राई र गठबन्धनबाट माओवादी केन्द्रका सुदन किरातीबीच चुनावी प्रतिस्पर्धा छ। २०७४ सालको प्रतिनिधि तथा प्रदेशसभा सदस्य निर्वाचनमा तत्कालीन बामगठबन्धनबाट शेरधन राई, सुदन राई र राजेन्द्रकुमार राईले चुनाव जितेका थिए। जसमा प्रतिनिधिसभातर्फ सुदन, प्रदेशसभा १ तर्फ राजेन्द्रकुमार र प्रदेशसभा २ तर्फ शेरधनले विजयी भएका थिए भने यसपटक गठबन्धनबाट एसका राजेन्द्र र माओवादी केन्द्रका सुदनसँग एमाले शेरधन चुनावी प्रतिस्पर्धामा छन्। यस्तै प्रदेशसभा २ तर्फ एमालेबाट खड्गबहादुर कार्की र गठबन्धनका कांग्रेसका विनोद बान्तावा राईबीच प्रतिस्पर्धा हुनेछ।"
ठूला दलमै महिलालाई उपेक्षा,"राजविराज : प्रतिनिधिसभा र प्रदेशसभा निर्वाचनका लागि प्रमुख दलहरूले प्रत्यक्षतर्फको उम्मेदवारी दिँदा महिलालाई उपेक्षा गरेका छन्। जिल्ला निर्वाचन कार्यालय सप्तरीका अनुसार प्रतिनिधिसभा र प्रदेशसभाका लागि महिलाको उम्मेदवारी १०८० प्रतिशत मात्र छ। त्यसमा पनि ठूला दलबाट महिलाको उम्मेदवारी शून्य छ। प्रतिनिधिसभाका लागि सप्तरीको ४ वटा निर्वाचन क्षेत्रमा प्रत्यक्षतर्फ साना दल र स्वतन्त्रबाट ५ महिलाको मात्र उम्मेदवारी परेको छ। जबकी प्रतिनिधिसभा सदस्यका लागि सप्तरी १ बाट २० जना २ बाट १६ जना ३ बाट १८ जना र ४ बाट १६ गरी ७० जनाको उम्मेदवारी छ। नागरिक उन्मुक्ति पार्टीले सप्तरी १ बाट टिकालक्ष्मी चौधरी, सप्तरी २ बाट नेपाल संघीय समाजवादी पार्टीले प्रमिलादेवी मण्डल, नेपाली जनता दलले चन्द्रकुमारी देव र पिछडा वर्ग निषाद दलित जनजाती पार्टीले सुमित्रा मण्डललाई प्रतिनिधिसभाको उम्मेदवार बनाएको छ। ती चारवटै दलबाट ११ जना मात्र उम्मेदवार छन् । प्रतिनिधिसभाका लागि सप्तरी ४ बाट माधुरीकुमारी साहले स्वतन्त्रबाट उम्मेदवारी दिएकी छन्। आठवटा प्रदेशसभाका लागि प्रत्यक्षतर्फ १०६ जना उम्मेदवार रहेकोमा साना दल र स्वतन्त्रबाट १४ जनाको मात्र उम्मेदवारी परेको छ। सबैभन्दा बढी नेमकिपाबाट ३ महिला प्रदेशसभा सदस्यका लागि उम्मेदवार बनेका छन्। सप्तरीको १ (क) बाट महावतीदेवी मलाहा, १ (ख) बाट सुनिताकुमारी मलाह र २ (क) बाट बिणादेवी यादवको उम्मेदवारी छ । नेमकिपाले सप्तरी ४ बाहेक सप्तरीको १, २ र ३ मा प्रतिनिधिसभा र प्रदेशसभाका ९ वटा पदमा, नेकपाले सप्तरीको १ (क) बाट शशीकलाकुमारी चौधरी र ३ (क) बाट गिरिजाकुमारी चौधरीलाई प्रदेशसभा सदस्यको उम्मेदवार बनाएको छ। नेपाली कांग्रेस बीपीले सप्तरी २ (ख) बाट प्रतिमाकुमारी देवलाई र सोबाहेक प्रतिनिधिसभा २, प्रदेशसभा २ (क) र (ख) तथा प्रदेशसभा ४ को (क) र (ख) मा बनाइएका उम्मेदवार पुरुष छन्। राप्रपा र राप्रपा नेपालले सप्तरीको ३ (ख) बाट मात्र महिला उम्मेदवार बनाएका छन्। राप्रपाले ऐलिना आचार्य र राप्रपा नेपालले डोमनी देवीलाई उम्मेदवार बनाएको हो। यी दुवै पार्टीले मात्र सप्तरीको सबै १२ पदमा उम्मेदवारी दिएको छ। स्वतन्त्रबाट प्रतिनिधिसभाका लागि सप्तरी ४ बाट साह र प्रदेशसभाका लागि ६ जनाको उम्मेदवारी रहेको छ। सप्तरी २ (क) बाट चन्द्रकला सिंह र पुनिताकुमारी ठाकुर, सप्तरी २ (ख) बाट सकुन्तलादेवी यादव र रिंकुदेवी यादव तथा सप्तरी ४ (क) बाट चिन्तादेवी सिंह र ४ (ख) बाट ललितादेवी लताको उम्मेदवारी कायम छ। स्वतन्त्रबाट मनोनयन गरेका ६४ जनाको उम्मेदवारी कायम छ। जसमा प्रतिनिधिसभाका लागि २७ जना छन्। सप्तरीको प्रतिनिधिसभाको ४ र प्रदेशसभाको ८ पदका लागि ११ जनाको उम्मेदवारी दिने जनमत पार्टी, ८ पदका लागि उम्मेदवारी दिने कांग्रेस र जसपाबाट समेत महिलाको उम्मेदवारी परेको छैन। सप्तरीमा ५ पदका लागि उम्मेदवारी दिने लोसपा र ४ पदका लागि उम्मेदवारी दिने नेकपा (एमाले)ले पनि महिला उम्मेदवार बनाएका छैनन्। यस्तै ४ पदका लागि उम्मेदवारी दिने राष्ट्रिय स्वतन्त्र पार्टी, हाम्रो नेपाली पार्टी, ३ पदमा उम्मेदवारी दिने बहुजन शक्ति पार्टी, २ पदमा उम्मेदवारी दिने माओवादी केन्द्र र नेपाल सद्भावना पार्टीबाट पनि महिला उम्मेदवार छैनन्। संघीय लोकतान्त्रिक राष्ट्रिय मञ्च, नेपाल आमा पार्टी, एकीकृत समाजवादी पार्टी, मंगोल नेसनल अर्गनाइजेसन, बहुजन एकता पार्टी, जनता प्रगतिशील पार्टी, नेपाल लोकतान्त्रिक पार्टीले ११ पदका लागि दिएको उम्मेदवार सबै पुरुष नै छन्। देशभरी भने प्रमुख दल एमालेले आफूले उम्मेदवारी दिएको १४४ क्षेत्रबाट ११ जना महिलालाई प्रतिनिधिसभा सदस्यको उम्मेदवार बनाएको छ। माओवादी केन्द्रले ७ जनालाई टिकट दिँदा कांग्रेसले ५ र एकीकृत समाजवादीले १ जनालाई मात्रै प्रतिनिधिसभा सदस्यको उम्मेदवार बनाएको छ। जसपा र लोसपाले देशभरी नै कुनै पनि महिलालाई प्रतिनिधिसभामा प्रत्यक्ष उम्मेदवार बनाएका छैनन्।"
माटोका दियो बनाउन भ्याइनभ्याइ,"भक्तपुर : महान् चाड तिहार आउँदैछ । भक्तपुरका कुमालेलाई माटोको दियो (पालाचा) बनाउन भ्याइँनभ्याइँ छ । भक्तपुरका प्रजापति समुदाय (कुमाले) हरूले परम्परादेखि पालाचा (माटोको दियो) बनाउने गरेका छन । तिहारका लागि आवश्यक पालाचा बनाउन उनीहरूलाई पनि फुर्सद छैन, यतिखेर । तिहारमा तेल राखेर बत्ती बाल्ने पालाचा बनाउन उनीहरू परिवारसहित दिनरात खटिरहेका छन् । अरू काम छाडेर भए पनि यो काममा परिवारसहित जुट्ने गर्छन् । अरूबेला माटाका भाँडा बनाउने काम नगरे पनि तिहारअघि भने पालाचा बनाउने लक्ष्मीकेशरी प्रजापतिले सुनाइन् । तिहारमा पालाचाको विशेष माग हुने गर्छ । त्यसैले अरूबेला अरू काममा व्यस्त भए पनि यहाँंका कुमाले तिहार आउन थालेपछि भने अरू काम छाडेर यसैमा व्यस्त हुन थाल्छन् । विभिन्न प्रकारका पालाचा बनाउने उनले सुनाइन् । विभिन्न आकारप्रकार, एउटाएउटा छुट्टाछुट्टै अनि एउटैमा धेरै वटा गासिएको पालाचा उनीहरू बनाउँंछन् । एक जनाले दिनमा तीन सयसम्म पालाचा बनाउन सकिने व्यवसायीको भनाइ छ । यसो हुँदा २३ जनाको परिवारले दिनमा हजारभन्दा बढी पालाचा बनाउन भ्याउँछन् । माटाका भाँडा यहाँका प्रजापति समुदायका व्यक्तिले बनाउँछन् । प्रजापति समुदायले मात्रै गर्ने यो पेसा व्यवसाय समयसँगै अरू जातका मानिसले पनि गर्न थालेका छन् । तर पनि यो पेसा व्यवसाय गर्नेहरू अझ पनि भक्तपुर नगरका प्रजापति समुदाय बढी छन् । यही कारण भक्तपुरको अर्काे परिचय माटोको भाडा बनाउने जिल्लाका रूपमा पनि छ । माटाका भाडा बनाउने माइला प्रजापति भक्तपुरका व्यवसायी कडा महेनताका साथ यो काममा संलग्न रहेको सुनाउँंछन् । विशेष गरेर भक्तपुरका पोटरी स्क्वायर, सूर्यमढीका प्रजापति समुदाय यो काममा संलग्न रहेको छन् । भक्तपुरका विभिन्न स्थानमा माटाका भाडा बनाउने जताततै भेटिन्छन् । तीमध्ये भक्तपुर नगरको पोटरी स्क्वायर माटाका भाँडाकुँडा बनाउने पेसा व्यवसायकै कारण संसारमै प्रख्यात छ । भक्तपुर नगर प्रवेश गर्ने धेरै पर्यटक पोटरी स्क्वायरमा पुगेर माटाका भाँडाकुँडा बनाएको हेर्न पुग्छन् । पोटरी स्क्वायरबाहेक भक्तपुर सूर्यमढीमा पनि धेरै प्रजापति समुदाय छन् । जो माटाका भाँडाकुँडा बनाउँछन् । भूकम्पका कारण पछिल्लो समय लिवालीलगायतका खुला ठाउँंमा माटोको भाडा बनाउनेहरू बढी भेटिन्छन् । साथै मध्यपुर थिमी नगरपालिकाका चपाचो, दिगु, कुमाननी, नासननी, तुलननी, पाचोलगायतका ठाउँमा पनि माटाका भाडा बनाउने भेटिन्छन् । तिहारको आगमनसँगै पालाचा खरिद गर्नका लागि काठमाडौंका विभिन्न स्थानमा खुद्रा तथा थोक क्रेता घरघरमै आउँछन् । पोखरा, दोलखालगायतका स्थानबाट पनि पालाचा खरिद गर्न पेसा व्यवसायीको घरघरमै धाउँछन् । उनीहरूका अनुसार कसैले काँचो त कसैले पाकेको पालाखा खोज्छन् । पाकेको पालाचा प्रतिगोटा १ रुपैयाँ र काँचो प्राय २ वटाको १ रुपैयामा बिक्री हुने उनीहरूको भनाइ छ । राष्टिय प्रजापति समाजका अनुसार यहाँका प्रजापति समुदायमा एक चौथाइ मात्रै परिवार वर्षैभरि माटाका भाँडाकुँडा बनाउने पेसामा छन् । तर तिहारमा भने झन्डै आधाआधी प्रजापति परिवार माटाका भाडा बनाउने बताइएको छ । राष्ट्रिय प्रजापति समाज भक्तपुरका अध्यक्ष कृष्ण प्रजापति प्लास्टिकका भाँडाकुँंडा आएर कडा प्रतिस्पर्धा गर्न यहाँंका माटाका भाँडाकुँंडा बनाउने प्रजापतिहरू बाध्य भएको बताउँंछन् । त्यसकारण जेनतेन यो पेसा व्यवसाय चलिरहेको उनी सुनाउँंछन् । राष्ट्रिय प्रजापति समाजको तथ्यांकअनुसार माटाका भाँडाकुँडा बनाउने प्रजापति समुदाय काठमाडौं उपत्यका बाहिरका विभिन्न स्थानमा पनि छन् । तर पनि विशेष गरी भक्तपुरका प्रजापति समुदाय यो पेसा व्यवसायमा बढी छन् । भक्तपुरमा मात्रै हजारभन्दा बढी परिवार प्रजापति समुदायका रहेको अनुमान छ ।"
"फर्निचर उद्योगमा आगलागी, ५० लाखभन्दा बढीको क्षति","विराटनगर : विराटनगर महानगरपालिका९ मा रहेको माता धनवन्ती फर्निचर उद्योगमा बिहीबार राति आगलागी भएको छ। प्रारम्भिक विवरणअनुसार आगलागीबाट ५० लाख रुपैयाँभन्दा बढीको क्षति भएको प्रहरीले जनाएको छ। मोरङ प्रहरीका प्रवक्ता डीएसपी दीपक श्रेष्ठका अनुसार मनिष राजवंशीले सञ्चालन गरेको उद्योगमा राति ८ बजेतिर आगलागी भएको थियो। विद्युत् सर्ट भएर आगलागी भएको हुनसक्ने उनले बताए। आगलागीबाट फर्निचर उद्योगसहित त्यहाँभित्र रहेका सबै सामान जलेर नष्ट भएको डीएसपी श्रेष्ठले बताए। उनका अनुसार आगो नियन्त्रणमा लिन दुई घण्टाभन्दा बढी समय लागेको थियो। पाँचवटा दमकल, स्थानीय र सुरक्षाकर्मीको सहयोगमा आगो नियन्त्रणमा लिइएको थियो।"
नवौं राष्ट्रिय खेलकुद आजदेखि,"पोखरा (अन्नपूर्ण) : नवौं राष्ट्रिय खेलकुद प्रतियोगिता गण्डकी प्रदेशमा शुक्रबार सुरु हुँदैछ। प्रतियोगितामा ११ टोलीका ६ हजार १ सय ५७ खेलाडीले प्रतिस्पर्धा गर्नेछन्। सातप्रदेश, तीन विभागीय (त्रिभुवन आर्मी क्लब, नेपाल पुलिस क्लब र एपीएफ क्लब) र गैरआवासीय नेपाली संघ (एनआरएनए) टोलीका खेलाडीले व्यक्तिगत र समूहगत खेलमा प्रतिस्पर्धा गर्ने राष्ट्रिय खेलकुदपरिषद् (राखेप)ले जनाएको छ। उपराष्ट्रपति नन्दबहादुर पुनले पोखरा रंगशालामा प्रतियोगिता उद्घाटन गर्ने भएका छन्। प्रतियोगिताको सम्पूर्ण तयारी पूरा भएको राखेपका सदस्यसचिव टंकलाल घिसिङले बताए। नवौं राष्ट्रिय खेलकुदको सम्पूर्ण तयारी पूरा भएको छ। हामी ११ टोलीका खेलाडी, प्रशिक्षक, व्यवस्थापकसँगै खेलप्रेमी महानुभावलाई स्वागत गर्न आतुर छौं, सदस्यसचिव घिसिङले भने। उद्घाटन कार्यक्रम दिउँसो ४ बजे सुरु हुनेछ।"
निक्षेपको ब्याजदर नबढाइने,काठमाडौं : दसैंअघि बैंकिङ प्रणालीमा निक्षेप वृद्धिमा सुधार देखिए पनि अहिले घट्न थालेको छ। व्यवसायीदेखि सर्वसाधारणले चाडपर्वमा उपभोग्य वस्तुमा बढी खपत गरेकाले निक्षेपमा दबाब पर्न गएको हो। असोजमा निक्षेपमा सुधार नभएकाले कात्तिकमा यसको ब्याजदरसमेत पुरानै कायम हुने संकेत देखिएको छ। असोजको तेस्रो सातामात्रै ८ अर्ब रुपैयाँले निक्षेप घटेको नेपाल बैंकर्स संघको तथ्यांकमा छ। उक्त निक्षेप घटेर असोज २१ गतेसम्म ४५ खर्ब ११ अर्ब रुपैयाँमा सीमित भएको छ। संघका अनुसार कुल निक्षेपमा १ खर्ब १९ अर्ब रुपैयाँ वैदेशिक मुद्रामा निक्षेप संकलन भएको छ। ४३ खर्ब ९० अर्ब रुपैयाँ स्वदेशी मुद्राको निक्षेप हो। विदेशी मुद्रामा संकलन भएको निक्षेप यसअघिको सातामा पनि सोही बराबर नै कायम भएको तथ्यांकमा उल्लेख छ। दसैंअघि सातामै ७ अर्बले निक्षेप सुधार भएको थियो। यसरी सुधार हुँदा असोज १४ गतेसम्म कुल ४५ खर्ब १९ करोड पुगेको थियो। यतिबेला बैंकिङ प्रणालीमा लगानीयोग्य पुँजी कम भएकै कारण नेपाल राष्ट्र बैंकले बिहीबार मात्रै ३० अर्ब रुपैयाँ बराबरको एकहप्ते रिपो जारी गरेको छ। कात्तिक ३ गतेसम्मका लागि रिपोमार्फत बजारमा पैसा पठाउँदा हाललाई राहत हुने केन्द्रीय बैंकको अपेक्षा छ। सामान्यतया केन्द्रीय बैंकले बैंकिङ प्रणालीमा साधारण प्रकृतिको न्यून तरलताको स्थिति देखिएमा बढीमा एक हप्ता अवधिको तरलता प्रवाह गर्न रिपो उपकरण जारी गर्ने गर्दछ। चाडपर्वको खर्चका लागि व्यवसायीले लगानी गर्न र आम ग्राहकले किनमेलमा खर्च गर्नका लागि प्रणालीबाट पैसा बाहिरिएको बैंकर बताउँछन्। बैंक बिदा भएपछि निक्षेप राख्नेभन्दा खर्च गर्न एटीएमबाट रकम झिक्नेहरू बढे। यस कारणले पनि निक्षेप घटेको देखिन्छ। समग्र बैंकमा सातामा ८१० अर्ब घटबढ हुनु खासै महŒवपूर्ण नभएको सिभिल बैंकका सीईओ सुनील पोखरेल बताउँछन्। उनका अनुसार पछिल्लो समय बैंकको निक्षेपमा खासै वृद्धि हुन नसकेको र थोरै बढ्नु स्वाभाविक हो।पर्यटनको मौसम आउँदै गरेकाले पुसदेखि बैंकको अवस्था पनि सुध्रिने आकलन गरे। अर्कातर्फ कर्जा प्रवाहको क्षमता पनि कसिलै छ। साथै बैंकमा कर्जाको माग पनि आएअनुसार सबै दिन नसकेकोे बैंकर सुनाउँछन्। किनभने बैंकले गर्ने लगानीले कर्जा निक्षेप (सीडी रेसियो) अनुपात असोज २१ गतेसम्ममा औसत ८७२५ प्रतिशत छ। जबकि राष्ट्र बैंकले असार मसान्तपछि सीडी रेसियो ९० प्रतिशतको सीमामा सीमित राख्ने व्यवस्था गरेको छ। औसत २७५ प्रतिशतको कुशनमा बैंक छन्। हरेक बैंकले सीडी रेसियो १२ प्रतिशतको कुशनमा राखेर बस्न जरुरी भएकाले ८७ प्रतिशत मात्रै भए राम्रो मान्न सकिने सिभिलका सीईओ पोखरेलको तर्क छ। लगानीयोग्य पुँजी अभावकै कारण असोज तेस्रो साता कर्जा प्रवाह ५ अर्बले घटेर कुल ४१ खर्ब ९३ अर्ब रुपैयाँ पुयाएका छन्। कुल कर्जामा विदेशी मुद्रामा ३० अर्ब रुपैयाँ लगानी भएको छ। बाँकी ४१ खर्ब ६३ अर्ब रुपैयाँ स्वदेशी मुद्रामा लगानी भएको संघको तथ्यांकमा उल्लेख छ। यद्यपि उक्त कुल कर्जा असोज दोस्रो साता ३ अर्ब रुपैयाँले बढेर ४१ खर्ब ९७ अर्ब रुपैयाँ पुगेको थियो। बैंकरबीच असोज महिनाकै ब्याजदर कायम गर्न उपयुक्त भएको भन्दै त्यसैलाई निरन्तरता दिने भन्ने छलफल भएको बताइएको छ। यसकारण वाणिज्य बैंकले कात्तिकमा निक्षेपको ब्याजदर थप नबढाउने भएका हुन्। असोजमा ब्याजदर बढाउँदा पनि निक्षेप खासै बढेन। बैंकले भदौको तुलनामा थप १ प्रतिशत बिन्दुले निक्षेपको ब्याजदर बढाएका थिए। अघिल्लो महिना प्रकाशन गरेको अधिकतम ब्याजदरको औसत तथा न्यूनतम ब्याजदर (कुल निक्षेप बाहेक)को औसतमा बढीमा १० प्रतिशतले मात्रै परिवर्तन गरी ब्याजदर निर्धारण गर्न पाउने व्यवस्था छ। सोही व्यवस्थाअनुसार बैंकले ब्याजदर निर्धारण गरे। जसअनुसार असोजमा वाणिज्य बैंकले साधारण बचत खातामा ९१३ प्रतिशतसम्म दिएका छन्। केहीले ७१३ प्रतिशतसम्म दिएका छन्। मुद्दती निक्षेपको ब्याजदर व्यक्तिगततर्फ अधिकांशले १२१३ र संस्थागततर्फ १०१३ प्रतिशतसम्म ब्याजदर निर्धारण गरेका छन्।
"कांग्रेस केन्द्रीय सम्पादन समितिको बैठक बस्दै, घोषणापत्रलाई अन्तिम रूप दिने","काठमाडौं : नेपाली कांग्रेस केन्द्रीय कार्यसम्पादन समितिको बैठक आज बस्दैछ। पार्टी केन्द्रीय कार्यालय सनेपामा दिउँसो २ बजे बस्ने बैठकमा घोषणापत्रको मस्यौदालाई अन्तिम रूप दिने कांग्रेस मुख्यसचिव कृष्णप्रसाद पौडेलले जानकारी दिए। यसैगरी बैठकमा आगामी मङ्सिर ४ गते हुने प्रतिनिधिसभा र प्रदेशसभा सदस्य निर्वाचनका लागि पार्टीको तयारी, निर्वाचनका लागि विभिन्न परिचालन समिति गठन गर्नेलगायत समसामयिक विषयमा छलफल हुने उनले बताए। आगामी निर्वाचनका लागि कांग्रेसले महामन्त्री विश्वप्रकाश शर्माको संयोजकत्वमा गठन गरेको घोषणपत्र तयारी समितिले देशभरबाट विभिन्न उपसमितिमार्फत सुझाव संकलन गरी मस्यौदा तयार गरिसकेको छ। निर्वाचनमा दलहरूका उम्मेदवार प्रचारमा जुटिसक्दा पनि दलले घोषणापत्र जारी नगरिसकेको अवस्थामा कांग्रेसले घोषणापत्रको मस्यौदालाई अन्तिम रूप दिन लागेको हो। निर्वाचन आयोगले मङ्सिर ४ गते हुने प्रतिनिधिसभा र प्रदेशसभा सदस्य निर्वाचनका लागि देशभरका सबै उम्मेदवारलाई यही असोज २६ गते चुनाव चिह्न प्रदान गरेसँगै सबै उम्मेदवार आफ्नो प्रचारप्रसारमा जुटिसकेका छन्।"
जापानी कम्पनीले विद्यालय बनाइदिने,"जापान : जापानको एक कम्पनीले नेपालको ग्रामीण क्षेत्रमा विद्यालय निर्माणमा आर्थिक सहयोग गर्ने घोषणा गरेको छ। जापानको निचिनोउकेन कान्तोउ ग्रुपले स्थापनाको ५०औं वर्ष पुगेको अवसरमा नेपालको ग्रामीण विकट क्षेत्रमा विद्यालय निर्माण गर्ने उद्देश्यले नेपाली राजदूतावास जापानसँग समन्वय गरेको छ। मंगलबार नेपाली दूतावासमा विद्यालय बनाउने बारे निचिनोउकेन कान्तोउ ग्रुपका अध्यक्ष कोजिमा र राजदूत डा दुर्गाबहादुर सुवेदीबीच समन्वयत्मक छलफल भएको छ। यसअघि पनि नेपाल, भियतनाम, मंगोलियालगायत विपन्न देशहरूमा उक्त कम्पनीले सामाजिक कार्य गरेको र आफूलाई सेवा गर्न पाउँदा आनन्द हुने कम्पनीका अध्यक्ष ईसामु कोजिमाले बताए। रोटरी क्लब अफ योकोहामा हिरोसिकाका अध्यक्षसमेत रहेका कोजिमाले सामाजिक उत्तरदायित्व अन्तर्गतको कार्य गर्ने शिलशिलामा यसपटक नेपालमा १ करोडभन्दा बढी जापानी येन सहयोग गर्ने घोषणा गरेका छन्। कम्पनीका अध्यक्ष ईसामुलाई राजदूतले विशेष धन्यवाद दिँदै समन्वयका लागि दूतावासले भूमिका खेल्ने विश्वास दिलाए। भेटमा राजदूत डा सुवेदीले एक करोडभन्दा बढी बजेटमा नेपालमा स्थानीयको श्रमदान लिएर ३ वटा विद्यालय बनाउन आग्रह गर्दै दूतावासबाट आवश्यक सहयोग गर्ने प्रतिवद्दता व्यक्त गरे । भेटमा निचिनोउकेन कान्तोउ ग्रुपका अध्यक्ष ईसामु कोजिमा, राजदूत डा दुर्गाबहादुर सुवेदी, उपनियोग प्रमुख अम्बिका जोशी, कम्पनीका महाप्रबन्धक मनिश श्रेष्ठ र पत्रकार महासंघ जापानका सचिव शान्त पहरीको उपस्थिति थियो ।"
सामाजिक सञ्जालमार्फत प्रचारमा कडाइ,"काठमाडौं : रौतहटको क्षेत्र नम्बर ३ मा दुई पात्र बीच चुनावी भिडन्त हुने भयो, कसले बाजी मार्ला ? प्रश्न गर्दै सामाजिक सञ्जाल फेसबुकमा पोल बनाएर मत सर्वेक्षण भइरहेको छ। स्वतन्त्र (पूर्व नेकपा एमालेका नेता) उम्मेदवार प्रभू साह, नेपाली कांग्रेसका उम्मेदवार जितेन्द्र यादव लगायतको नाममा मत विभाजन भइरहँदा यो पोस्ट्मा १ हजार ५ सय ८५ जनाले भोट गरेको देखिन्छ। प्रतिनिधिसभा र प्रदेशसभाको निर्वाचन मिति नजिकिँदा यस्ता मत सर्वेक्षण गर्ने क्रम बढेको देखिन्छ। तर, यो आचारसंहिता विपरीत हो। उम्मेदवारी दर्ता गरेसँगै सामाजिक सञ्जालबाट मत सर्वेक्षण गर्ने क्रम बढेको छ। यसले निर्वाचनको स्वच्छता, निष्पक्षता र विश्वासनीयतामा चुनौती थपिएको छ। आयोगका उपसचिव एवं सहायक प्रवक्ता कमल भट्टराईका अनुसार निर्वाचन आचारसंहिता, २०७९ को दफा ४ (त) मा उम्मेदवारको मनोनयनपत्र दर्ता भएको मितिदेखि मतदान सम्पन्न नभएसम्म उम्मेदवार वा राजनीतिक दलको मत परिणामका सम्बन्धमा कुनै मत सर्वेक्षण गर्न पाइँदैन। सर्वेक्षण गरेको मत परिणाम घोषणा गर्न रोक वा प्रकाशन गर्न नपाइने आचारसंहितामा स्पष्ट उल्लेख गरिएको छ। आचारसंहिताको दफा ४ को (थ) मा निर्वाचनलाई प्रतिकूल प्रभाव पार्ने वा अवरोध गर्ने गरी विचार राख्न, प्रचारप्रसार गर्न, कुनै विद्युतीय सामग्री उत्पादन गर्न तथा सामाजिक सञ्जालमा प्रकाशन गर्न वा अरूले प्रकाशन गरेका सामग्री शेयर गर्नसमेत नहुने व्यवस्था छ। तर, यी व्यवस्थाको उल्लंघन भने बढ्दो छ। आयोगले यस्तै विषयलाई लिएर छलफल पनि गरेको छ। सामाजिक सञ्जालको मिथ्या, भ्राम र द्वेषपूर्ण अभिव्यक्तिले निर्वाचनप्रतिको विश्वासलाई धुमिल पार्ने जानकारहरू बताउँछन्। फेसबुक, ट्वीटर, टिकटक, म्यासेन्जर जस्ता एपसबाट दल र उम्मेदवारकोे चरित्र हत्या गर्ने, भ्रामक अभिव्यक्ति दिने जस्ता कार्य भइरहेको छ। यसले निर्वाचनको विश्वसनीयमाथि दखल पुर्याउने गरेको छ। डिजिटल प्रविधि र सामाजिक सञ्जालको तीव्र विकासले मतदाताको सहभागी बनाउन, सशक्तीकरण गर्न र प्रशिक्षित गर्न अभूतपूर्व सम्भावनाको ढोका खोलिदिएको छ, दुष्प्र्रचार सम्बन्धीका अनुसन्धान आयोगका एक विज्ञले अन्नपूर्णसँग भने, इन्टरनेट र सामाजिक सञ्जालले सकारात्मक अवसरका साथै नकारात्मक सम्भावनालाई पनि जन्माइदिएको छ । पछिल्ला वर्षहरूमा सूचना र सञ्चार प्रविधि तीव्र विकास भएको छ। यसले अवसरसँगै चुनौती पनि थपिएको छ। इन्टरनेट र सामाजिक सञ्जालबाट लोकतान्त्रिक अभ्यास एवं निर्वाचन पद्धतिमाथि प्रहार गर्ने प्रवृत्ति बढ्दो छ। भविष्यमा पार्न सक्ने नकारात्माक असरहरूले विश्वव्यपी चिन्ता र चासोको बढाएको विज्ञहरूले बताएका छन्। निहित राजनीतिक र आर्थिक स्वार्थपूर्ति गर्न सामाजिक सञ्जालको दुरुपयोग बढ्दो छ। निर्वाचनमा व्यक्ति, समूहहरूले इन्टरनेट र सामाजिक सञ्जालको प्रयोग गरी निर्वाचन र लोकतान्त्रिक मूल्य, प्रक्रियालाई अवमूल्यन गर्न मिथ्य सूचना, दुष्प्रचार र द्वेषपूर्ण अभिव्यक्ति फैलाउन क्रियाशील हुने गरेका छन्, ती विज्ञले भने। आचारसंहिता विपरित मत सर्वेक्षण गरेर फेसबुकमा स्टाटस् पोस्ट गर्दा जित्ने उम्मेदवार पनि हार्ने र हार्ने उम्मेदवार पनि विजयी गराउन सक्ने डर लाग्दो माहौल निर्माण गरिरहेको छ। सामाजिक सञ्जालमार्फत दल वा तीनका उम्मेदवारको पक्ष वा विपक्षमा मत माग्न आयोगले निषेध गरेको छ। निर्वाचनलाई लक्षित गरेर सामाजिक सञ्जालमा राखिने मिथ्य एवं भ्रामक सूचना र अभिव्यक्तिमाथि आयोगले गहिरो तरिकाले अनुगमन गरिरहेको आयोगका सहप्रवक्ता भट्टराईले बताए। पछिल्लो अवस्थामा सामाजिक सञ्जालको प्रयोगमा गम्भीर भएर सोच्नु पर्ने अवस्था आएको नेपाल पत्रकार महासंघका पूर्वअध्यक्ष धर्भेन्द्र झाले बताए। सामाजिक सञ्जालको सूचनाले धारणा बनाउन सकिएला तर त्यो एक पक्षीय हुने बढी डर हुन्छ। चुनावका बेला त झन् सबैले आफ्ना पक्षका बारेमा लेख्छन्, बोल्छन्। यसमा विश्वास गर्दा निर्वाचनलाई प्रभावित बनाउन सक्छ। चुनावको सन्दर्भमा भ्रम उत्पन्न गराउन सक्ने भएकोले सबै सचेत हुनु पर्ने बेला हो, उनले भने। सामाजिक सञ्जालमार्फत हुने निर्वाचन आचारसंहितको उल्लंघन नियन्त्रणका लागि आयोगले सामाजिक सञ्जाल सम्बद्ध संस्थाहरूले समन्वय, सहकार्य र छलफल गरिरहेको आयोगका योजना अनुगमन तथा विदेशिक सम्बन्ध शाखाका प्रमुखसमेत रहेका भट्टराईले बताए। फेसबुक, इन्टाग्राम र म्यासेन्जर सञ्चालन गरिरहेको मेटा कम्पनीसँग छलफल र अन्तरक्रिया गरिरहेका छौं, उनले भने, त्यसका अतिरिक्त गुगलसंग पन कुरो भइरहेको छ। सामाजिक सञ्जाल अनुगमन गर्न आयोगले विज्ञ सहितको सयन्त्र निर्माण गरेको उनले बताए। मेटासंग सामाजिक सञ्जालमा निर्वाचन सम्बन्धित गरिने भ्रामक तथा मिथ्या सूचनाका बिषयमा नियन्त्रणका लागि छलफल भएको छ, उनले भने, निर्वाचनको समयमा फेसबुक कम्पनीका लागि पनि विश्वासनीयताको दृष्किोणले चुनौतीपूर्ण समय रहन्छ। नेपालकै निर्वाचनलाई लक्षित गरेर मेटाले पोल्टिकल एड ट्रान्सपेरन्सी भन्ने एपलिकेसन ल्याएको छ। त्यो एप फेसबुकमा चालू हालतमा रहेको छ। कुनै पनि उम्मेदवार तथा राजनीतिक दलले फेसबुकमार्फत विज्ञापन गर्दा त्यसको हिसाब राखिरहेको छ। चुनाव प्रचारप्रसारका लागि सामाजिक सञ्जालमार्फत गरिने खर्च पनि उम्मेदवारको निर्वाचन खर्चमा जोडिने आयोगले जनाएको छ।"
प्रचण्डको दवावमा जसपाका ४ मन्त्री बर्खास्त,"काठमाडौं : प्रधानमन्त्री शेरबहादुर देउवाले जनता समाजवादी पार्टी (जसपा)बाट सरकारमा गएका चार मन्त्रीलाई बिहीबार बर्खास्त गरेका छन्। जसपाले सत्तारुढ गठबन्धनबाट अलग भई एमालेसँग चुनावी तालमेल गरेपछि उक्त पार्टीका मन्त्रीहरू बर्खास्तीमा परेका हुन्। पदमुक्त हुने मन्त्रीमा संघीय मामिला तथा सामान्य प्रशासनमन्त्री राजेन्द्रप्रसाद श्रेष्ठ, कृषि तथा पशुपन्छी विकासमन्त्री मृगेन्द्रकुमार सिंह यादव, भौतिक पूर्वाधार तथा यातायातमन्त्री मोहम्मद इश्तियाक राई र वन तथा वातावरणमन्त्री प्रदीप यादव छन्। सत्ता गठबन्धन छाडेर एमालेसँग चुनावी तालमेल गर्न गएपछि नेकपा माओवादी केन्द्रका अध्यक्ष पुष्पकमल दहाल 'प्रचण्ड'ले जसपाबाट सरकारमा रहेका चार मन्त्रीलाई हटाउन प्रधानमन्त्री देउवालाई दवाव दिएका थिए। प्रधानमन्त्री देउवाले संविधानको धारा ७७ (२) को खण्ड (ख)बमोजिम पदमुक्त गरी यससम्बन्धी सिफारिस राष्ट्रपति विद्यादेवी भण्डारीसमक्ष गरेका थिए। जसअनुसार राष्ट्रपति भण्डारीले रिक्त भएका मन्त्रालयको कार्यभार प्रधानमन्त्री देउवाले सम्हाल्ने गरी तोकेको राष्ट्रपति कार्यालयका सहायक प्रवक्ता केशवप्रसाद घिमिरेले प्रेस विज्ञप्तिमा जनाएका छन्। यस्तै, कानुन, न्याय तथा संसदीय मामिला मन्त्रालयको कार्यभार सञ्चार तथा सूचना प्रविधिमन्त्री ज्ञानेन्द्रबहादुर कार्कीले सम्हाल्ने भएका छन्। कानुनमन्त्री गोविन्दप्रसाद शर्मा कोइरालाले आफ्नो पदावधि सकिएपछि राजीनामा दिएका थिए। शर्मा गत चैत २४ गते संविधानको धारा ७८ बमोजिम मन्त्री नियुक्त भएका थिए। उक्त धारामा संघीय संसद्को सदस्य नभएको व्यक्ति मन्त्री हुने व्यवस्था छ। त्यस्ता मन्त्रीले ६ महिनाभित्र संसद्को सदस्य प्राप्त गर्नुपर्ने उल्लेख छ। तर, शर्माले संसद्को सदस्यता प्राप्त गर्न नसकी उनको पदावधि सकिएकाले राष्ट्रपतिले उक्त मन्त्रालयको कार्यभार प्रधानमन्त्रीको सिफारिसमा मन्त्री कार्कीलाई तोकेको जनाइएको छ।"
सुनचाँदीको मूल्य घट्यो,काठमाडौं : आज शुक्रबार सुनचाँदीको मूल्य घटेको छ। सून प्रतितोला एक सय रुपैयाँ र चाँदी प्रतितोला पाँच रुपैयाँले घटेको हो। नेपाल सुन चाँदी व्यवसायी महासंघका अनुसार छापावाल सुन प्रतितोला ९४ हजार १०० र तेजावी सुन प्रतितोला ९३ हजार ६०० रुपैयाँमा कारोबार भइरहेको छ। बिहीबार सुन तोला ९४ हजार २०० रुपैयाँमा कारोबार भएको थियो। आज चाँदीको मूल्य भने पाँच रुपैयाँले ईटेर प्रतितोला १ हजार १८५ रुपैयाँमा कारोबार भइरहेको महासंघले जनाएको छ।
ट्राफिक नियम उल्लंघन गर्ने साढे तीन हजार चालक कारबाहीमा,"काठमाडौं : ट्राफिक नियम उल्लंघन गरी सवारी चलाउने साढे तीन हजार चालक कारबाहीमा परेका छन्। प्रहरीका अनुसार बिहीबार काठमाडौं उपत्यकाका विभिन्न स्थानबाट तीन हजार ६१७ जना चालकलाई कारबाही गरिएको हो। जसमा फुटपाथमा पार्किङ गर्ने ३३४ जना, हर्नको अनावश्यक प्रयोग गर्ने १९४ जना, मदिरा पिएर सवारी साधन चलाउने १८१ जना, अवस्था ठीक नभएका सवारी साधन चलाउने १२३ जना छन्। यसैगरी ढोका खुल्ला राखेर सवारी चलाउने १०१ जना, सडक लेन उल्लंघन गर्ने ९५ जना, रातो बत्तीको उल्लंघन गर्ने ६७ जना, एकतर्फी सडकमा सोविपरीत चलाउने ५८ जना र क्षमताभन्दा बढी यात्रु राख्ने ४३ जना सवारी चालकलाई कारबाही गरिएको महानगरीय ट्राफिक प्रहरीले जनाएको छ।"
उम्मेदवारीमा पुरानाकै दबदबा,"कांग्रेस नेता विजयकुमार गच्छदार ०४८ साल यताका संसद्संविधानसभाका सबै निर्वाचनमा उम्मेदवार बने। र, सबै चुनाव जिते पनि। गच्छदारविरुद्ध भ्रष्टाचारको मुद्दा विशेष अदालतमा विचाराधीन छ। तर, पनि आउँदो निर्वाचनमा उनलाई कांग्रेसले पुनः प्रत्यक्षतर्फको उम्मेदवार बनाएको छ। इलाम १ मा सत्तारुढ गठबन्धनका तर्फबाट एकीकृत समाजवादीका सम्मानित नेता झलनाथ खनाल मैदानमा छन्। उनी पनि ०४८ सालदेखिका सबै निर्वाचनमा उम्मेदवार बने। ०५६ सालको निर्वाचनमा मात्र उनी पराजित भएका थिए। खनालविरुद्ध एमाले जिल्ला अध्यक्ष महेश बस्नेतले अहिले उम्मेदवारी दिएका छन्। जिल्लाको २ नम्बर क्षेत्रमा कांग्रेस जिल्ला सभापति डम्बर खड्का र एमाले उपाध्यक्ष एवं पूर्वसभामुख सुवासचन्द्र नेम्बाङले उम्मेदवारी दिएका छन्। नेम्बाङ पनि पटकपटक चुनाव लड्ने नेतामा पर्छन्। एमालेले उदयपुरमा भने अधिकांश नयाँ अनुहारलाई मैदानमा उतारेको छ। क्षेत्र नम्बर १ मा पोलिटब्युरो सदस्य तथा पूर्वसहरी विकास राज्यमन्त्री मन्जुकुमारी चौधरीलाई टिकट दिएको छ। चौधरीले ०७० सालको दोस्रो संविधानसभा निर्वाचन जितेकी थिइन्। कांग्रेस, माओवादी र नेकपा एसले भने पुरानै अनुहारलाई दोहोर्याएका छन्। कांग्रेसले १ मा केन्द्रीय सदस्य तथा परराष्ट्रमन्त्री डा नारायण खड्कालाई उम्मेदवार बनाएको छ। मन्त्री खड्का ३ पटक लगातार निर्वाचित भइसकेका छन्। पाँचथरमा भने सबै दलले पुरानै नेतालाई चुनावमा उतारेको छ। कांग्रेस सहमहामन्त्री भीष्मराज आङ्देम्बे र एमाले केन्द्रीय सदस्य बसन्तकुमार नेम्बाङ पाँचौं पटक उम्मेदवार बनेका हुन्। प्रतिनिधिसभामा ४ स्वतन्त्रसहित १५ जना मैदानमा छन्। ७ जना दोहोरिएका अनुहार हुन्। झापामा २ सय ७ जनाको उम्मेदवारी परेको छ। ५ निर्वाचन क्षेत्र रहेको झापामा प्रतिनिधिसभा सदस्यका लागि १ सय १ र प्रदेशसभाका लागि १ सय ६ जनाको उम्मेदवारी परेको छ। वरिष्ठ नेताबाहेक अधिकांश नयाँ अनुहार छन्। झापा१ मा कांग्रेसका महामन्त्री विश्वप्रकाश शर्मा तेस्रो पटक प्रतिनिधिसभा चुनाव लड्दैछन्। यसपटक एमाले नेता अग्निप्रसाद खरेल उनका प्रतिस्पर्धी हुन्। सत्तारुढ गठबन्धनबाट झापा३ मा कांग्रेस नेता कृष्णप्रसाद सिटौला सातौं पटक र राप्रपाका अध्यक्ष राजेन्द्रप्रसाद लिङदेन चौथो पटक उम्मेदवार बनेका छन्। झापा५ मा एमाले अध्यक्ष केपी शर्मा ओली सातौं पटक उम्मेदवार बनेका छन्। ओलीका प्रतिस्पर्धी कांग्रेसका खगेन्द्र अधिकारी छन्। २०७४ सालमा अधिकारी २८ हजार ८ सय ४२ मतान्तरले ओलीसँग पराजित भएका थिए। ओली पनि ०४८ यताका सबै निर्वाचनमा उम्मेदवार बनेका छन्। ०६४ को पहिलो संविधानसभामा मात्रै ओली पराजित भएका थिए। भोजपुरमा एमालेका पूर्वमुख्यमन्त्री शेरधन राई र गठबन्धनबाट माओवादी केन्द्रका सुदन किरातीबीच तेस्रोपटक चुनावी प्रतिस्पर्धा हुँदैछ। मुख्यमन्त्री राजेन्द्रकुमार राई भने प्रदेशसभा कबाट चुनाव लड्दैछन्। अन्नपूर्ण पोस्ट्ले गरेको एक सर्वेक्षणअनुसार यस पटकको निर्वाचनमा पनि अधिकांश दलहरूले पुरानै अनुहारलाई प्रत्यक्षतर्फको उम्मेदवार बनाएका छन्। यो क्रम प्रतिनिधिसभामा मात्रै नभई प्रदेशसभामा पनि देखिएको छ। एमालेले प्रतिनिधिसभामा १ सय ४३ उम्मेदवार उठाएकोमा ३७ जना मात्रै नयाँ अनुहारका छन्। यस्तै कांग्रेसले ९० जनामा १३, माओवादी केन्द्रले ३५ जनामा ६ जना र लोसपाले ३१ जनामा १२ जना मात्रै नयाँ अनुहारलाई चुनावमा मौका दिएका छन्। यता एकीकृत समाजवादीले भने १८ जना नै पुराना उम्मेदवार चुनावी मौदानमा उतारेको छ। अन्य दलभन्दा राप्रपा र जसपाले भने नयाँ अनुहारलाई प्राथमिकता दिएको देखिन्छ। राप्रपाले १ सय जनामा ६२ जना नयाँ उम्मेदवार खडा गरेको छ भने जसपाले ५२ जनामा २७ जना नयाँ अनुहारलाई प्रतिनिधिसभामा उम्मेदवार बनाएको छ। पूर्वमन्त्रीकै बाहुल्यता मधेस प्रदेशका ९६ प्रतिनिधिसभा सदस्यका लागि ७ सय ६७ जना मैदानमा छन्। कांग्रेस, एमाले, जनता समाजवादी पार्टी, लोकतान्त्रिक समाजवादी पार्टी, राप्रपालगायतले अधिकांश पुरानै अनुहारलाई उम्मेदवार बनाएका छन्। केही भने नयाँ अनुहार छन्। धनुषाका ४ प्रतिनिधिसभा क्षेत्रमा सात जना पूर्वमन्त्रीले उम्मेदवारी दिएका छन्। पर्सामा चार क्षेत्रमा कांग्रेसलोसपा र एमालेजसपा दुवै गठबन्धनले तालमेल गरेर उम्मेदवारी दिएका छन्। दुवै गठबन्धनबाट ८ जनाको उम्मेदवारी परेको छ। ६ जना पूर्वसांसद हुने भने २ नयाँ अनुहार हुन्। सप्तरीमा ठूला दलले प्रायः पुरानै अनुहारलाई उम्मेदवार बनाएका छन्। सप्तरीका ४ निर्वाचन क्षेत्रमध्ये कांग्रेसले ३, जसपाले ३, लोसपाले २ र एमालेले १ क्षेत्रमा उम्मेदवारी दिएका छन्। ठूला दलको तुलनामा राप्रपा र अन्य पार्टीबाट नयाँले अवसर पाएका छन्। सप्तरी १ (क) मा माओवादीबाट बेचनप्रसाद चौधरी, राप्रपाबाट राजेश परियार तथा १ (ख) मा जसपाबाट सुदम्बर यादव र (ख) मा राप्रपाबाट बलराम सुतिहार नयाँ अनुहार हुन्। यस्तै सप्तरी २ (ख) मा राप्रपाबाट फलेन्द्र मण्डल पनि नयाँ अनुहार हुन्। महोत्तरीमा २४ पार्टी चुनावी मैदानमा छन्। चारै क्षेत्रमा ६९ जनाले मनोनयन दर्ता गरेका छन्। त्यस्तै प्रदेशसभाका ८ निर्वाचन क्षेत्रमा १ सय ७० जनाले मनोनयन दर्ता गराएका हुन्। एमाले र राप्रपामा नयाँ, कांग्रेसमा आधा पुरानै उपत्यका बाहेक १० जिल्लामा एमाले र राष्ट्रिय प्रजातन्त्र पार्टीले धेरै नयाँ अनुहारलाई चुनावी मैदानमा उतारेका छन्। प्रतिनिधिसभातर्फ एमालेले मकवानपुर, दोलखा, चितवन, सिन्धुली र रसुवामा नयाँ नेतालाई अवसर दिएको छ। राप्रपाले प्रतिनिधिसभामा मकवानपुर, चितवन, धादिङ र सिन्धुली बाहेक अन्य जिल्लामा नयाँ पात्रलाई अघि सारेको छ। कांग्रेसले भने चितवनमा मात्र प्रतिनिधिसभामा नयाँ उम्मेदवार उठाएको छ। न्यून नयाँ अनुहार गण्डकी प्रदेशमा दलहरूले नयाँ अनुहारका उम्मेदवार नगन्य उठाएका छन्। प्रतिनिधिसभा सदस्यमा माओवादी केन्द्रले सत्ता गठबन्धनको भागबन्डामा पाएको ४ सिट सबैमा पुराना उम्मेदवारलाई मौका दिएको छ। माओवादी केन्द्रका अध्यक्ष पुष्पकमल दाहालले नयाँ निर्वाचन क्षेत्र रोज्दै गण्डकीको गोरखा२ आइपुगेका छन्। अरू तीन जनामध्ये यसअघिका दुई जना प्रतिनिधिसभा सदस्य नै छन्। एमाले र कांग्रेसले प्रतिनिधिसभामा ११ जना नयाँ अनुहारलाई मौका दिएका छन्। बाँकी भने कुनैले प्रतिनिधिसभा, प्रदेशसभा वा स्थानीय तहको निर्वाचन लडिसकेका उम्मेदवारहरू हुन्। सत्ता गठबन्धनमा सामेल जनमोर्चा र नेकपा एसले आफूले पाएका ११ प्रतिनिधिसभा सदस्य उम्मेदवारमा पनि पुरानै नेतालाई मौका दिएका छन्। जनमोर्चाका अध्यक्ष चित्रबहादुर केसी बागलुङ१ बाट उम्मेदवार छन्। नेकपा एसका नेता श्रीनाथ बराल कास्की२ मा उम्मेदवार छन्। केसी पटकपटक सांसद भइसकेका नेता हुन्। बराल भने २०५४ सालमा कास्कीको जिल्ला विकास समितिको उपसभापति भएका थिए। संघमा पुराना, प्रदेशमा नयाँ कर्णाली प्रदेशमा प्रतिनिधिसभाका लागि पुराना र प्रदेशसभाका लागि नयाँ अनुहार चुनावी मैदानमा उत्रिएका छन्। १२ निर्वाचन क्षेत्र भएको कर्णालीमा एमालेले ८ नयाँ अनुहारलाई निर्वाचनमा उतारेको छ। दैलेख १ मा जिल्ला अध्यक्ष रवीन्द्रराज शर्मा, दैलेख २ मा केन्द्रीय सदस्य लक्ष्मीप्रसाद पोखरेल, हुम्लामा केन्द्रीय सदस्य दल रावल र सुर्खेतमा धु्रवकुमार शाहीलाई एमालेले दोस्रोपटक टिकट दिएको हो। जुम्लामा रतननाथ योगी, कालीकोटमा नगिन्द्र शाही, डोल्पामा गणेशबहादुर शाही, मुगुमा राजु कार्की, सल्यानमा राजेन्द्रवीर राय, सुर्खेतमा जिल्ला अध्यक्ष अमृतबहादुर बुढा क्षेत्री, रुकुम पश्चिममा नन्दराम देवकोटा र जाजरकोटमा निरज आचार्यलाई नयाँ अनुहारका रूपमा एमालेले प्रतिनिधिसभाका लागि चुनावी मैदानमा उतारेको छ। सत्ता गठबन्धनका दलहरूले प्रतिनिधिसभामा पुरानालाई नै प्राथमिकता दिएका छन्। हेविवेट नेताहरू लड्नुपर्ने भएकाले पार्टीले प्रतिनिधिसभामा दोहोर्याएर टिकट दिएको माओवादी केन्द्रका केन्द्र्रीय सदस्य एवम् हुम्ला इन्चार्ज विजय भण्डारीले बताए। हुम्लाबाहेक आफ्नो भागमा परेका चार निर्वाचन क्षेत्रमा माओवादीले पुरानै अनुहार दोहोर्याएको छ। कर्णाली प्रदेश सरकारमा ६ महिना गैरसांसद मन्त्री बनेर चर्चित बनेका हुम्लाका छिरिङ दम्डोल लामा (कार्चेन) मात्रै माओवादी केन्द्रबाट प्रतिनिधिसभाका लागि एकल नयाँ अनुहार हुन्। माओवादीबाट रुकुम पश्चिममा अर्थमन्त्री तथा स्थायी कमिटी सदस्य जनार्दन शर्मा (प्रभाकर), जाजरकोटमा स्थायी कमिटी सदस्य शक्तिबहादुर बस्नेत, कालीकोटमा कर्णाली प्रदेशका पूर्वमुख्यमन्त्री महेन्द्रबहादुर शाही दोहोरिएका अनुहार हुन्। कांग्रेसले आफ्नो भागमा परेका ५ वटा क्षेत्रमध्ये ४ वटामा पुरानै अनुहारलाई दोहोर्याएको छ। उपसभापति पूर्णबहादुर खड्का, हृदयराम थानी लगायतका नेताले चुनाव लड्नु पर्ने भएकाले प्रतिनिधिसभामा पुरानै अनुहारको बाहुल्यता देखिएको कांग्रेस केन्द्रीय सदस्य जीवनबहादुर शाहीले जनाए। रुकुम पश्चिमका मानबहादुर नेपालीबाहेक कांग्रेसका अरू उम्मेदवार पुरानै हुन्। कांग्रेसले प्रदेशसभातर्फ १४ वटा निर्वाचन क्षेत्रमा उम्मेदवारी दिएको छ। हुम्ला (ख) मा मुख्यमन्त्री जीवनबहादुर शाहीसहित ६ जना पुरानै अनुहारलाई दोहोर्याएको छ। ८ जना नयाँ अनुहारलाई प्रदेशमा पहिलोपटक मौका दिएको छ। प्रतिनिधिसभामा ३ वटा मात्रै क्षेत्र पाएको एकीकृत समाजवादीले तीनै क्षेत्रमा पुरानै अनुहारलाई मौका दिएको छ। समाजवादीले सल्यानमा पार्टीका उपमहासचिव प्रकाश ज्वाला, दैलेखमा पार्टीका प्रदेश अध्यक्ष अम्मरबहादुर शाही र डोल्पामा पूर्वमन्त्री धनबहादुर बुढालाई उम्मेदवार बनाएको छ। प्रदेशका अधिकांश निर्वाचन क्षेत्रमा उम्मेरदारी दर्ता गराएको राष्ट्रिय प्रजातन्त्र पार्टीले प्रतिनिधिसभामा ६ जना नयाँ अनुहार र ४ जना पुरानै अनुहारलाई पार्टीको तर्फबाट टिकट दिएको छ। प्रतिनिधिसभातर्फ ३ क्षेत्र र ६ वटा प्रदेश क्षेत्रमा उम्मेदवारी दिएको जसपाले सबै नयाँ अनुहारलाई चुनावी मैदानमा उतारेको छ। ठूला दलमा धेरै पुरानै अनुहार सुदूरपश्चिम प्रदेशमा ठूला दलहरूले अधिकांश पुरानै अनुहारलाई टिकट दिएका छन्। प्रधानमन्त्री तथा कांग्रेस सभापति शेरबहादुर देउवाले डडेलधुराबाट सातौं पटक उम्मेदवारी दिएका छन्। कांग्रेसले कैलालीमा रामजनम चौधरी र डिल्लीराज पन्तलाई दोहोर्याएको छ। चौधरी यसअघि मन्त्री भइसकेका हुन्। वीरबहादुर बलायर यसपटक कैलाली ४ मा उम्मेदवार बनेका छन्। डिल्लीराज पन्त प्रदेशसभा सदस्य हुन्। यस्तै कांग्रेसले कञ्चनपुरबाट रमेश लेखक, एनपी साउद, दार्चुलाबाट दिलेन्द्रप्रसाद बडूलाई उम्मेदवार बनाएको छ। बाजुरामा बद्री पाण्डे र अछाम २ मा पुष्पबहादुर शाह कांग्रेसका नयाँ उम्मेदवार हुन्। एमालेले पनि कैलाली १ र बझाङमा मात्र नयाँ अनुहारलाई मौका दिएको छ। कैलाली २ मा झपट रावल, ३ मा पूर्वमन्त्री गौरी शंकर चौधरी, ४ मा पार्टी सचिव लेखराज भट्ट र ५ मा पूर्वमन्त्री नारदमुनि राना दोहोरिएका छन्। एमालेले बैतडीमा दामोदर भण्डारी, दार्चुलामा गणेश ठगुन्ना, बाजुरामा कर्णबहादुर थापा, अछाममा यज्ञ बोगटी र झपट बोहरा, डोटीमा गौरी ओलीलाई उमेदवार बनाएको छ। यी सबै यसअघि चुनाव लडेका व्यक्ति हुन्। गठबन्धनमा ४ सिट पाएको माओवादी केन्द्रले चारै जना दोहोर्याएको छ। कञ्चनपुर १ मा प्रचण्डकी बुहारी विना मगर, कैलाली २ मा भगत बडुवाल, कैलाली ३ मा कृष्ण कुमार चौधरी र बैतडीमा नरेन्द्र कँुवरलाई उम्मेदवार बनाएको छ। मगर पूर्वमन्त्री हुन भने बडुवाल, चौधरी र कुँवर संविधानसभा सदस्य हुन्। गठबन्धनमा नेकपा एकीकृत समाजवादीले तीन सिट पाएको छ। बझाङमा भानुभक्त जोशी, अछाम १ मा शेरबहादुर कुँवर र डोटीमा प्रेम आलेमगरले उम्मेदवारी दर्ता गरेका छन्। तीनै जना पुरानै अनुहार हुन्। तर, राप्रपाले भने १४ जना नयाँ अनुहारलाई टिकट दिएको छ। प्रत्यक्षतर्फ ३२ सिट रहेको सुदूरपश्चिममा एमालेले २२ नयाँ र १० जना पुराना, कांग्रेसले ७ नयाँ र १३ पुराना, माओवादी केन्द्रले ८ नयाँ र ५ पुरानालाई उम्मेदवार बनाएको छ। प्रदेश १ ब्युरोविराटनगर मधेस प्रदेश ब्युरोजनकपुरधाम बागमती प्रदेश ब्युरोमकवानपुर गण्डकी प्रदेश ब्युरोपोखरा लुम्बिनी प्रदेश ब्युरोबुटवल कर्णाली प्रदेश ब्युरोसुर्खेत सुदूरपश्चिम प्रदेश ब्युरोधनगढी"
निर्वाचन खर्च निगरानीमा गुप्तचर र प्रहरी,"काठमाडौं : निर्वाचन आयोगले उम्मेदवार तथा राजनीतिक दलको चुनाव खर्चको निगरानी गर्न प्रहरी र राष्ट्रिय अनुसन्धान विभागका कर्मचारी परिचालन गर्ने भएको छ। सीमाभित्र रही खर्च गरेनगरेको र आचारसंहिता पालना भएनभएको सम्बन्धमा तल्लो तहबाटै निगरानी गर्नुपर्ने ठहर आयोगले गरेको हो। त्यसका लागि विवरण उपलब्ध गराउन गृह मन्त्रालयमार्फत प्रहरी र विभागलाई लेखी पठाउने निर्णय गरिएको प्रवक्ता शालिग्राम शर्मा पौडेलले बताए। खर्च अपारदर्शी भएपछि निर्वाचन महँगिदै गएको टिप्पणी हुँदै आएको छ। स्थानीय निर्वाचनमा १ लाख २३ हजार ६ सय २४ उम्मेदवारले कानुनअनुसार खर्चको विवरण बुझाएका थिएनन्। आयोगले आचारसंहिता पालनामा कडाइ गर्दै उनीहरूलाई हालै जरिवाना तोकेको छ। उम्मेदवारहरूले तोेकेको फर्मेट र तोेकेको समयभित्र निर्वाचन खर्च पेस गर्छन्। यसमा चिन्ता भएन। पेस गरेनन् भने कारबाही हुन्छ। खर्चबारे प्रहरी संगठनबाट पनि अध्ययन गर्छौं, निर्वाचन आयुक्त रामप्रसाद भण्डारीले भने, त्यसका लागि हामीले निर्वाचनमा हुने खर्चबारे अध्ययनका लागि सूक्ष्म संयन्त्र बनाएका छौं। आयोगले प्रतिनिधिसभाको प्रत्यक्षतर्फ निर्वाचन क्षेत्रका आधारमा उम्मेदवारले २५ देखि ३३ लाखसम्म खर्च गर्न पाउने सीमा तोेकेको छ। प्रदेशसभा सदस्यतर्फ १५ लाखदेखि २३ लाखसम्म सीमा तोेकिएको छ। सबैतिर अनुगमन हुँदा राजनीतिक दल तथा उम्मेदवारहरूले आचारसंहिता उल्लंघन नगर्ने विश्वास आयुक्त भण्डारीले व्यक्त गरे। निर्वाचन आचार संहिता कार्यान्वयनका लागि हामी पहिलो पटक नयाँ मोडलमा जान लागेका हौं, भण्डारीले भने। उनी आयोगको निर्वाचन आचारसंहिता केन्द्रीय अनुगमन समिति संयोजक छन्। प्रवक्ता पौडेलले निर्वाचनलाई स्वच्छ, स्वतन्त्र, निष्पक्ष एवं भयरहित बनाउन आचारसंहिता कडाइका साथ कार्यान्वयनका लागि खर्चको निगरानी प्रहरी र अनुसन्धान विभागका स्थानीय संरचनामार्फत गर्ने निर्णय समितिले गरेको बताए। निर्वाचनसम्बन्धी जानकारले भने आयोगको निर्णय कार्यान्वयन चुनौतीपूर्ण रहेको टिप्पणी गरेका छन्। प्रहरी संगठनमार्फत खर्च विवरण संकलन गर्न सम्भव नरहेको पूर्वआयुक्त प्राडा वीरेन्द्रप्रसाद मिश्रले बताए। प्रहरी निर्वाचन खर्चको बिल खोज्न कहाँकहाँ जान्छन् ? यो असम्भव कुरो हो। उम्मेदवारले उसैलाई किनिदिन्छ, मिश्रले भने, प्रहरी नै बिक्यो भने कसले हेर्छ ? जसले चुनावमा करोडौं खर्च गर्छ। उसले प्रहरीलाई पनि किनिदिन्छ। यहाँ पैसामा बिक्ने को छैन ? यो निर्णय अव्यावहारिक रहेको उनले बताए। प्रहरी चुनावमा सुरक्षा प्रदान गर्न खट्छ कि उम्मेदवारले कहाँकहाँ खर्च गरिरहेको छ भन्दै पछिपछि लाग्छ, उनले भने। आफूले २०५६ सालमै खर्चबारे अध्ययनको जिम्मा कोष तथा लेखा नियन्त्रण कार्यालयका अधिकारीलाई दिनुपर्ने धारणा राखेको मिश्रले उल्लेख गरे। निर्वाचन खर्च कुनै आपराधिक घटनासँग सम्बन्धित छैन। बिल भरपाईको काम हेर्ने काम लेखा अधिकृतको हो कि प्रहरीको होइन ?, उनले भने। प्रमुख निर्वाचन आयुक्त दिनेशकुमार थपलियाले आचारसंहिता अनुगमनको कार्य जिल्ला तथा स्थानीय तहबाटै गर्ने व्यवस्था गरिएको बताए। कुनै पनि कारबाहीको प्रक्रिया प्रारम्भ गर्न जिल्ला अनुगमन अधिकृत अर्थात् कोष तथा लेखा नियन्त्रण कार्यालयका प्रमुखलाई सम्पूर्ण अधिकार दिएका छौं, थपलियाले अन्नपूर्ण पोस्ट्सित भने, स्थानीय जनप्रतिनिधिबाट आचारसंहिता विपरीतका कार्य भयो भने ठाउँको ठाउँ सूचना संकलन गरेर कारबाही गर्छौं। आयोगले कसलाई कति कारबाही गयो भनेर गर्व नगर्ने थपलियाले बताए। हामी को कति इमानदार रहे भनेर हिसाब राख्छौं। यो हिसाबमा तलमाथि गर्नेहरूको हकमा निर्वाचन सम्पन्न हुँदासम्ममा कारबाहीको लामै सूची तयार हुन्छ, उनले भने। स्थानीय चुनावको खर्च विवरण नबुझाउनेलाई कडा कारबाही गरिएको उनले बताए। आयोगले यो कारबाही आफ्नो बहादुरी देखाउन गरेको होइन, उनले भने, हिजो कारबाही गरेन भन्नेहरू आज कारबाही धेरै भयो भनेर विरोध गरिरहेका छन्। उम्मेदवारहरूले तोेकेको ढाँचा र तोकेको समयभित्र निर्वाचन खर्च पेस गर्छन् । पेस गरेनन् भने कारबाही हुन्छ । खर्च विवरणबारे प्रहरी संगठनबाट पनि अध्ययन गर्छौं । रामप्रसाद भण्डारी, निर्वाचन आयुक्त प्रहरी निर्वाचन खर्चको बिल खोज्न कहाँकहाँ जान्छन् ? यो असम्भव कुरो हो। प्रहरी नै बिक्यो भने कसले हेर्छ ? जसले चुनावमा करोडौं खर्च गर्छ। उसले प्रहरीलाई पनि किनिदिन्छ। प्राडा वीरेन्द्रप्रसाद मिश्र, पूर्वनिर्वाचन आयुक्त"
मोटरसाइकलको ठक्करबाट वृद्धाको मृत्यु,पाल्पा : रामपुर नगरपालिका५ सानीअमराईमा मोटरसाइकलको ठक्करबाट एक वृद्धाको मृत्यु भएको छ। रामपुर५ बेझाड बजारकी ७० वर्षीया कोपरी दमिनीको गए राति मृत्यु भएको हो। उपचारका लागि तानसेन लैजाँदै गर्दा दमिनीको रम्भा गाउँपालिका१ हुँगीमा मृत्यु भएको इलाका प्रहरी कार्यालय रामपुरले जनाएको छ। कालीगण्डकी करिडोर सडकअन्तर्गत सानीअमराईमा रामपुरबाट स्याङ्जाको दामाचौरतर्फ जाँदै गरेको लु६८प ९९९४ नंको मोटरसाइकलले बाटोमा हिँडिरहेको अवस्थामा उनलाई ठक्कर दिएको हो। मोटरसाइकलको ठक्करबाट गम्भीर घाइते उनलाई रामपुर अस्पतालमा प्राथमिक उपचारपश्चात थप उपचारका लागि लुम्बिनी मेडिकल कलेज तानसेन सिफारिस गरिएको थियो। मोटरसाइकल चालकलाई प्रहरीले नियन्त्रणमा लिएको छ।
जलवायुको मुद्दा घोषणापत्रमै समेट्न जोड,"काठमाडौं : विश्वमा जलवायु परिवर्तन सबैभन्दा पेचिलो मुद्दा मान्न थालेको छ। विश्वका अधिकतर देशमा राजनीतिक, सामाजिक, न्यायिक र आर्थिकलगायत मुद्दा बनिसकेको छ। तर, नेपालमा भने जलवायु परिवर्तन राजनीतिक मुद्दा बन्न सकेको छैन। नेपालमा जलवायु परिवर्तनलाई राजनीतिक मुद्दा नबनाइएकोमा वातावरणका विज्ञ र केही राजनीतिकर्मी अचम्ममा छन्। प्रकृति संशाधन केन्द्रका कार्यकारी निर्देशक डा राजु पण्डित क्षेत्री भन्छन्, अधिकांश देशमा जलवायु परिवर्तनको मुद्दा नेताले नेतृत्व गर्छन् र कर्मचारीतन्त्रले पछ्याउँछ। तर, हाम्रोमा भने ठीक उल्टो छ। थुप्रै देशमा वातावरण र जलवायु परिवर्तनको मुद्दालाई मुख्य एजेन्डा बनाउने दलहरू नै भएको उनी बताउँछन्। डा क्षेत्रीले भनेजस्तै जलवायु परिवर्तन नेपालमा राजनीतिक मुद्दा किन बनिरहेको छैन ? यही विषयमा छलफल गर्न बिहीबार काठमाडौंमा केही राजनीतिकर्मी र विज्ञ जुटे। त्यो छलफलको चाँजो अन्नपूर्ण मिडिया नेटवर्कले मिलाएको थियो। जलवायु परिवर्तनको सूचना प्रवाह अभियान र सुशासन राष्ट्रिय कार्यशालामा उनीहरूले जलवायु परिवर्तन राजनीतिक मुद्दा बन्नुपर्नेमा सहमति जनाए। प्रस्तुतीकरणका क्रममा विज्ञ डाक्षेत्रीले जलवायु परिवर्तन, राजनीतिक, सामाजिक, आर्थिक र न्यायिक मुद्दा हुनुपर्नेमा जोड दिएका थिए। राजनीतिक दलहरूले जलवायु परिवर्तनलाई आफ्ना घोषणापत्रमा समेट्नुपर्नेमा राजनीतिकर्मी र विज्ञको एक मत रह्यो। नेपाली कांग्रेसका केन्द्रीय सदस्य डा गोविन्दराज पोखरेलले राजनीतिले नै जलवायु परिवर्तन जस्ता मुद्दामा काम गर्न सक्ने विचार राखे। राजनीतिकर्मीले नीति, कानुन र संस्था निर्माण गर्न सक्छ र कार्यान्वयन पनि, उनले भने। नेपाल समाजवादी पार्टीकै युवा नेतृ मानुषीयमी भट्टराईले यसको मुद्दालाई पुराना राजनीतिकर्मीले अपनत्व लिन नसकेको सुनाइन्। सन्धी, सम्झौतामा हस्ताक्षर भएको होला। त्यसैले बाध्यकारी पनि होला, उनले भनिन्, तर, अघिल्लो पुस्ताले यसलाई भित्रैदेखि नलिएको महसुस गर्छु। नेपाल सुशासन पार्टीका अध्यक्ष रमेश खरेल झन् निराश सुनिए। यी राजनीतिकर्मीले केही पनि गरिरहेका छैनन्। उनीहरूबाट केही हुँदैन, भर्खरै राजनीतिमा होमिएका उनले भने, यहाँ धेरै सरकार, कम शासन छ, नेता कोही पनि छैन। झन् जिम्मेवार नेता कोही पनि छैन। राष्ट्रको स्वार्थ हेर्न नेताको अभाव औंल्याएका खरेलले बेइमान राजनीतिकर्मीलाई विस्थापित नगरेसम्म केही नहुने पनि बताए। उहाँहरूबाट आश गर्नु बेकार छ। आशै नगर्नुस्, उनले भने। प्रधानमन्त्रीका जलवायु सल्लाहकार डामाधव कार्कीले राजनीतिकर्मीकै सबैभन्दा ठूलो भूमिका जलवायु परिवर्तनको मुद्दामा हुने बताए। जलवायु परिवर्तन र प्रकृतिलाई एक साथ लैजानुपर्ने उनको भनाइ थियो। प्रकृृतिप्रेमी विकास गर्यौं भने जलवायु परिवर्तनसँग लड्न सकिन्छ, उनले भने। राजनीतिकर्मीले जलवायु परिवर्तनका मुद्दामा धेरै काम गर्न सक्ने तर उनीहरूलाई आफूजस्तै विज्ञहरूले ज्ञानचाहिँ दिनुपर्ने आवश्यकता औंल्याए। युवा नेतृ भट्टराईले जलवायु परिवर्तनलाई युवाको वर्तमान र भविष्यसँग जोडिएको मुद्दाका रूपमा लैजानुपर्ने बताइन्। हामीले पनि नयाँ मुद्दा बुलन्द गर्न नसके पुरानै पुस्ता सरह हुन्छौं, उनले भनिन्। जलवायु परिवर्तन प्रमुख राजनीतिक एजेन्डा बन्न नसकेको उनको टिप्पणी थियो। उम्मेदवार बन्न नेताकहाँ धाउनुपर्ने भएपछि कहाँको राजनीतिक मुद्दा हुनु ? उनले व्यंग्य गरिन्। जलवायु र सुशासनका सन्दर्भमा उनले सुशासनका लागि शासन प्रणालीमै परिवर्तन गर्नुपर्नेमा उनको जोड थियो। सुशासन पार्टी अध्यक्ष खरेलले देश गिरोहले चलाउएको हुँदा नदी दोहनको विरुद्धमा धनुषाका ओमप्रकाश महतो दिलीप ले ज्यानै गुमाउनुपरेको बताए। आफूहरू जस्ता नवराजनीतिकर्मीलाई मानिसहरूले पत्याउन मुस्किल परिरहेको अनुभव पनि उनले साटे। राष्ट्रिय योजना आयोगका पूर्वउपाध्यक्षसमेत रहेका कांग्रेस नेता डा पोखरेल नेपालमा योजना स्रोत साधनले भ्याएसम्म बन्ने गरे पनि कार्यान्वयनमा चुनौती रहेको सुनाए। जलवायु परिवर्तनका सन्दर्भमा पनि त्यस्तै रहेको उनको भनाइ थियो। वातावरणमैत्री उत्पादन र प्रविधिमा पहुँच बनाएर अघि बढ्नुपर्ने उनले बताए। नेपालको अर्थतन्त्र कृषिमा आधारित भएको हुँदा जलवायु परिवर्तनको असर कृषिसँगै अर्थतन्त्रमा पर्ने उनले औंल्याए। युवा नेतृ भट्टराईले अबको दिनमा अर्थतन्त्रलाई हरित अर्थतन्त्रमा ढाल्नुपर्ने विचार राखिन्। कतिपय मुद्दामा मेरो बुवाप्रति पनि असहमति थियो। उहाँहरू ठूलाठूला संरचना निर्माण गर्ने खाले विकासको पक्षमा हुनुहुन्छ। त्यस्तो विकासले जलवायु परिवर्तनको समस्या ल्याएको छ, उनले भनिन्, वातावरणमैत्री ससाना उद्यम र विकास निर्माण गर्नुपर्छ। उनले डोजरे विकास र डोजर मालिकको चन्दाले उम्मेदवार हुने प्रवृत्ति रहेको पनि औंल्याइन्।"
"जलवायु बदलियो, राज्य बदलिएन","जलवायु परिवर्तनले विश्वव्यापी रूपमा तापमान र मौसमको स्वरूपमा उतारचढाव आइरहेको छ। मानवीय गतिविधिले नै वायुमण्डलको संरचनामा तलमाथि गराएको छ। जसका कारण प्रचण्ड गर्मी, अनावृष्टि, खडेरी र चक्रवातजस्ता घटना विश्वभरि भइरहेका छन्। औद्योगिक विकास धेरै भएका विकसित देशका कारण भइरहेको जलवायु परिवर्तन र हरित ग्यास उत्सर्जनको मार विकासोन्मुख नेपाल र हामीजस्ता देशलाई नखाएको विष लागिरहेको छ। जुन पछिल्लो समय विपद्कै रूपमा देखा पर्न थालेको छ। बाँके र बर्दियामा मात्र गत वर्ष र यो वर्षको बेमौसमी वर्षाबाट एक अर्बभन्दा बढीको क्षति भएको छ। गत वर्ष बर्दियामा झन्डै ५८ करोड र बाँकेमा झन्डै ३९ करोडको धान बालीमा क्षति भयो। बाँकेमा गत वर्ष मात्रै किसानको झन्डै ३९ करोडको धान नष्ट भयो। नेपाल सरकारले राहत वितरणका लागि १० करोड रुपैयाँ मात्रै पठायो। कुल क्षतिको एकतिहाइभन्दा कम रकम राहतका रूपमा आयो तर किसानले त्यो पनि समयमै पाएनन्। अन्न भण्डार भनेर चिनिने बर्दियामा झन् कृषि क्षेत्रमा धेरै क्षति भयो। झन्डै ५८ करोड रुपैयाँको किसानको धान नष्ट भयो। सरकारले ठाकुरबाबा नगरपालिकालाई २ करोड रुपैयाँ मात्र राहत दियो। अरू पालिकाले अझैं कति राहत पाउने हुन् भन्ने टुंगोसम्म छैन। अघिल्लो वर्षको धान बाली क्षतिको राहत नपाउँदै यो वर्ष पनि असोजको तेस्रो सातामा लगातार परेको बेमौसमी वर्षाले फेरि धान बालीमा क्षति पुयाएको छ। यो वर्षको क्षतिको विवरण आउन बाँकी नै छ। एकपछि अर्को गर्दै किसान मारमा परेका छन्। बाँकेको नरैनापुर गाउँपालिका लगायतका केही क्षेत्रमा भोकमरी नै सुरु भइसकेको छ। सरकारले किसानलाई क्षतिपूर्ति र राहत दिन सकेको छैन। जलवायु परिवर्तनको असर धेरै क्षेत्रमा परेको छ। त्यसको प्रत्यक्ष मारमा कृषि क्षेत्र छ। समयमै वर्षा हुँदैन। किसानले बाली लगाउन पाउँदैनन्। बाली लगाउँछन्। पाकेर घर भिœयाउने बेला बेमौसमी वर्षा भइदिन्छ। खेतमै बाली नष्ट हुुन्छ। जलवायु परिवर्तनका कारण विषादीसँग जुध्नसक्ने नयाँनयाँ कीरा र रोगहरू देखिन थालेका छन्। जसबारे किसान अनभिज्ञ छन्। किसानको समस्यामा सरकार बेखबर छ। समाधान गर्न बेवास्ता भएको छ। जेनतेन बाली उत्पादन हुन्छ। किसानले उचित मोल पाइरहेका छैनन्। बिचौलिया र दलालले मुनाफा लिएका छन्। जताबाट पनि किसान नै ठगिएका छन्। लुटिएका छन्। राज्यले किसानको समस्याको उचित सम्बोधन गर्न सकेको छैन। धेरै देशमा कृषि र कृषि उपजमा राज्यले अनुदान दिन्छ। त्यसबाट किसानलाई राहत मिल्छ। उपभोक्ताले सस्तोमा सामान पाउँछन्। नेपालमा पनि कृषि क्षेत्रमा थुप्रै अनुदानको व्यवस्था छ तर वितरण पारदर्शी र निष्पक्ष हुँदैन। वास्तविक किसानले अनुदानै पाउँदैनन्। टाठाबाठा र दलाली गर्नेको रजाइँ छ। कृत्रिम फर्म देखाएर पनि अनुदान कुम्ल्याइन्छ। अनुदान पाउन सरकारी अधिकारीलाई कमिसन दिनु अनिवार्य जस्तै हुन्छ। अन्नदाता किसान राज्यबाट मात्र होइन, प्रकृतिको कुचक्रबाट पनि मारमा पर्छन्। जलवायु परिवर्तनका कारण इको सिस्टम नै परिवर्तन भएको छ। परम्परागत रूपमा लगाइँदै गरेको समयमा बाली लगाउन पाइरहेका छैनन्। त्यसैले अब सरकारले जलवायु अनुकूलन हुने बालीमा जोड दिनुपर्छ। त्यस्तोे बाली लगाउन प्रोत्साहन गर्र्नुपर्छ। त्यसका लागि आवश्यक पर्ने बिउ, मलखाद, विषादी र कृषि प्रविधिमा सरकारले सहुलियत वा अनुदान दिनुपर्छ। बाढीपहिरो जस्ता प्राकृतिक विपद्बाट कृषि उपजमा भएको क्षतिमा पनि सरकारले समयमै र उचित राहत दिँदैन। स्थानीय सरकारले किसानको क्षतिको लगत संकलन गर्छ। जिल्ला विपद् व्यवस्थापन समितिले सरकारलाई राहतका लागि सिफारिस गर्छ तर सरकारले किसानले पाउनुपर्ने राहत रकम कटौती गर्छ। त्यो पनि समयमै किसानलाई दिँदैन। दुईतीन वर्षदेखि बेमौसमी वर्षाले कृषि उपजको उत्पादन घटेको छ। कृषि उत्पादनमा आयात बढेको छ। राज्यले नहेर्ने हो भने अन्नदाता किसान भोकमरीमा पर्ने खतरा छ। त्यसैले सरकारले विपद्को घडीमा क्षतिको विवरण संकलन गरेर किसानलाई तत्कालै राहत दिन जरुरी छ।"
हिमाली मुलुक जलवायुको बढी जोखिममा,"काठमाडौं : विज्ञले जलवायु परिवर्तनले नेपालमा पारिरहेको असरप्रति चिन्ता व्यक्त गरेका छन्। अन्नपूर्ण मिडिया नेटवर्कले काठमाडौंमा आयोजना गरेको जलवायु परिवर्तन र सुशासनसम्बन्धी दुई दिवसीय कार्यशालामा सहभागी विज्ञले त्यो असर कसरी घटाउन सकिन्छ भनेर जोड दिएका छन्। नेपाल विज्ञान तथा प्रविधि प्रज्ञा प्रतिष्ठानका उपकुलपति डा सुनीलबाबु श्रेष्ठले सहरी मुद्दामा केन्द्रित हुनुपर्ने बताए। कृषि तथा वन विज्ञान विश्वविद्यालयका कुलपति प्राडा पुण्यप्रसाद रेग्मीले ठूलो असर कृषि, पशुपालनमा परेको बताए। त्यसैले जलवायुमैत्री कृषिको आवश्यकता रहेको धारणा उनले व्यक्त गरे। वैकल्पिक ऊर्जा प्रवद्र्धन केन्द्रका कार्यकारी निर्देशक डा मधुसूदन अधिकारीले अझै ९० प्रतिशत ऊर्जालाई वैकल्पिक ऊर्जामा लैजानुपर्ने आवश्यकता औंल्याए। काठमाडौं विश्वविद्यालयका उपकुलपति प्राडा भोला थापाले नीति कार्यक्रममा मल र ऊर्जाको विषय उठे पनि बजेटमा नसमेटिएको बताए। वन तथा वातावरण मन्त्रालयका सचिव पे्रमनारायण कँडेलले जलवायुका नीति तथा महत्वाकांक्षाका हिसाबले नेपाल सही ठाउँमा रहेको बताए। नेपालले आफनो नीति र लक्ष्य स्पस्ट बनाएको छ, कँडेलले भने, राष्ट्रिय रुपमा हेर्दा नेपाल ठीक ठाउँमा छ। तापनि, स्थानीय तहमा अझै काम गर्नुपर्ने धारणा उनले व्यक्त गरे। उनका अनुसार जलवायुका कारण नेपालजस्तो हिमाली मुलुकमा जोखिम बढी छ। अध्ययनले (भल्नराबलिटी) जोखिमका हिसाबले नेपाल चौथो नम्बर र जलवायु परिवर्तनका हिसाबले दशौँ नम्बरमा रहेको देखाइसकेकाले यस क्षेत्रमा काम गर्न आवश्यक औंल्याए। कँडेलले नेपालले गरेका प्रतिवद्धता महत्वाकांक्षी रहेको बताए। किनकि, २०४५ सम्ममा नेट जिरोमा जाने, सन् २०३० सम्ममा वनको क्षेत्रफल ३० प्रतिशत बनाउने, जलवायुजन्य घटनालाई न्यूनीकरण गर्ने लक्ष्य बनाएको छ। नेपालले जलवायुको क्षेत्रमा पेरिस सम्मेलनको गरेको प्रतिबद्धता पूरा गरेको दाबी उनले गरे । आगामी नोभेम्वर ६ मा इजिप्टमा सुरु हुने जलवायु सम्मेलन (कोप २७) मा हिमालका मुद्दा, जलवायुजन्य हानीनोक्सानी र (क्लाइमेट इन्ड्युस डिजास्टर) जलवायुले निम्त्याएका घटनाको विषय उठान गरिने उनले जनाए। सरोकारवालासँग बसेर पेपर तयार बनाइसकेको उल्लेख गर्दै उनले भने, हामी ठीक ठाउँमा छौ। काठमाडौं विश्वविद्यालयका ग्रिन हाइड्रोजन ल्याबका टिम लिडर विराज सिंह थापाले आठ लाख वर्षमा नभएको उत्सर्जन सय वर्षको अवधिमा भएको अध्ययनले देखाएको बताए। यसै अनुपातमा उत्सर्जन बढदै गए सन् २१०० पुग्दा ४ डिग्री तापक्रम पुग्ने आकलन गरिएको उनले बताए। भने, ३ डिग्री तापक्रम बढेको खण्डमा हिमालमा एक टुक्रा हिउँ बाँकी रहँदैन। त्यसैले बढीमा २ डिग्रीभन्दा तापक्रम बढ्न हुँदैन भन्ने हो। यसलाई १५ डिग्रीको सन्तुलनमा कायम राख्न सहमती भएको हो। उनका अनुसार अध्ययनहरूले पहाडका टुप्पामा बनेका २१ वटा हिमताल फुटने खतरामा रहेको देखाएको छ। एउटा हिमताल फुट्यो भने साढे ४५ करोड बराबरको क्षति हुन्छ। मेलम्चीमा गएको पहिरोले पनि पाठ सिकाएको छ। यस्ता घटना घटना नदिन र कुनै न कुनै रुपमा न्युनिकरण गर्नुपर्ने हुन्छ। पश्चिमा मुलुकले पनि जलवायु परिवर्तनका कारण हिटवेभजस्ता चुनौती भोगिरहेका छन्। हिटवेभ हिन्द महासागरबाट त्यहाँसम्म जान्छ। हिटवेभ बन्द भए हाम्रोमा जाडोमा २ डिग्री बढदा त्यहाँ १० डिग्रीसम्म तापक्रम घटन सक्छ। त्यसैले सुस्म रुपमा असर देखिएको छ। उनका अनुसार यसले जैविक विविधता मासिन सक्छ। हिट करेन्टलाई नियन्त्रण गर्ने नुनको मात्रामा फरक पर्छ। नुनको मात्रा हिमालबाट बगेको हिउँ पग्लेर र समुन्द्रको वाफले बन्नुपर्दो रहेछ। तर हिमालय धेरै पग्लिन थाल्यो भने समुन्द्रमा नुनको मात्रामा फरक पार्छ । यसले हीट फ्लो र आइस फ्लोमा परिवर्तन भएमा हीटवेभ बन्द समेत गर्न सक्छ भन्ने वैज्ञानिक आधार छ। त्यसैले सबै मिलेर यो समस्यालाई मिलेर समाधान गर्नुपर्ने हुन्छ। प्रा डा भोला थापा उपकुलपति, काठमाडौं विश्वविद्यालय हाइड्रोपावरको भविष्य उच्च छ भनेर काम सुरु गरेका थियौं। तर, सबै हाइड्रोको लगानी विदेशीको हातमा थियो। जुन बेला गर्न सक्ने अवस्थामा नेपालीको हातमा लगानीको हिसाबले आए त्यो बेला त्यसको सम्भावना छैन भन्ने अवस्था थियो। माइक्रोहाइड्रोलाई पनि धेरै अध्ययन गरेको हौं। हाम्रो पालामा स्नातक गर्न बाहिर जानुपर्ने थियो। अध्ययनलगायतका सबै काम केयूमा गर्ने सम्भावना भयो। तर, त्यतिबेला बजार थिएन। नेपालमा धेरै कुरा अनुदानमा आधारिता भयो बजारमा मूल्य महत्त्व भए पनि नभए पनि त्यसको निरन्तरता दिनुपर्छ। त्यसैले हाइड्रोजन ऊर्जाको कुरा ल्याएका हौं। हाइड्रोजनमा पनि अनुसन्धान भएको छैन। अध्ययन मात्र भएको छ। त्यसका लागि नयाँ स्रोत साधन चाहिन्छ। नीति कार्यक्रममा ऊर्जा र मलको विषय उठे पनि बजेटमा छैन। भविष्यमा एमोनिया मल उत्पादन गर्न, विद्युत् प्राधिकरणसँग सहकार्य गरेर र प्रदेश सरकारसँग काम गरिरहेको छ। डा मधुसुदन अधिकारी कार्यकारी निर्देशक, वैकल्पिक ऊर्जा प्रवद्र्धन केन्द्र अझै ९० प्रतिशत ऊर्जालाई वैकल्पिक ऊर्जामा लैजानुपर्ने आवश्यक छ। सरकारको नीतिअनुसार सकेसम्म सबै प्रविधिको प्रवद्र्धनमा काम गरिरहेको छौं। सौर्य प्रणाली, सुधारिएको बायोग्याँस, कृषिमा केही वर्षदेखि सक्रियता बढाएको छ। हामी ऊर्जा मन्त्रालयले १० प्रतिशत मात्र उलर्जाको कुरा गर्छ। वन मन्त्रालय, वाणिज्य मन्त्रालयले ऊर्जाको दृष्टिकोणबाट हँुदैन। यसलाई संस्थागत रूपमा पनि सुधार गर्नुपर्ने हुन्छ। तर, यो ऊर्जाले एकद्वार प्रणालीबाट हेरिएको छैन। वन, वाणिज्य, ऊर्जा मन्त्रालयको आफ्नै नियम छ। यो नियमभित्रै फाइल हराउँछ। गाउँ तथा दुर्गम स्थानमा भयावह स्थिती छ। त्यहाँ बिजुली बढाउने कुरामा लाग्यौं। त्यसैले हाइड्रो मात्रै होइन अन्य प्रविधिलाई पनि सँगसँगै लैजाने भन्ने हो। सबै प्रकारको नवीकरण प्रयोग गरौं भन्ने हो। एउटा इन्धन, गाडी र खाना पकाउन लाग्छ। डा सुनीलबाबु श्रेष्ठ उपकुलपति, नेपाल विज्ञान तथा प्रविधि प्रज्ञा प्रतिष्ठान् नेपालको सन्दर्भम विल्कुनै परिवर्तन भएको छ। हरितगृह ग्यास घटाउने कुरा गर्दा ६६ प्रतिशत मानिस नगरवासी भएका छन्। ७० प्रतिशतभन्दा बढी ऊर्जा सहरमा खपत हुन्छ। दुई तिहाइ उत्सर्जन यहीँबाट हुन्छ। जलवायुको असर घटाउने हो भने सहरी क्षेत्रबाट काम गर्नुपर्छ। सहरी मुद्दामा केन्द्रित हुनुपर्छ। ऊर्जाको कुरा गर्दा ८० प्रतिशत वनजंगलका दाउरामा निर्भर देखिन्छ। हामीसँग अथाह स्रोत हुँदाहुँदै पनि ३ हजार मेगावाट विद्युत् पनि उत्पादन छैन। हामीसँग भएका ज्ञानलाई प्रयोग गर्न सकेमा समृद्धिमा जान सक्छौं। तर, आजकल सौर्यऊर्जाको व्यापार घटेको छ। सरकारले दिने अनुदान घटेको छ। वैकल्पिक ऊर्जाका हिसाबले जस्तो प्रविधि छ। त्यसैलाई सदुपयोग गर्दा राम्रो। अहिलेको मागमा हाइड्रो र सोलार पर्याप्त छ। तर, १५ मेगावाटभन्दा १५ हजार माग हुनुपर्ने तर भएन। योजनाहरू जलवायुमैत्री हुनुपर्छ। जलवायु डिप्लोमेसी चाहिन्छ। प्राडा पुण्यप्रसाद रेग्मी उपकुलपति, कृषि तथा वन विज्ञान विश्वविद्यालय कृषि, पशुपालनमा जलवायु परिवर्तनको ठूलो असर छ। पहिला मुस्ताङको स्याउ फल्ने ठाउँमा कम फल्न थालेको छ। स्नो लाइन सिस्ट भएको छ। स्याउ फल्नलाई कम्तिमा २४ घण्टा माइनसमा जानुपर्छ। यो चिन्ताको विषय हो। सम्बोधन गर्नुपर्छ। जलवायुले बढी असर हिमाल र समुन्द्र सतहमा परेको छ। प्राकृतिक स्रोत साधनमा रमाएको समुदायलाई सिधै असर गरेको छ। त्यसैले जलवायुमैत्री कृषिको आवश्यक छ। सकेसम्म ज्ञान उत्पादन गरेर विश्वविद्यालयहरूमा आफैंले कार्यक्रम बनाएर सम्बोधन गर्नुपर्छ। जुनसुकै अध्ययनमा पनि यो विषय जोड्नुपर्छ। कृषि विद्यालयहरू सहर र तराईमा मात्र छन्। तर, हिमालमा कलेज र रिसर्च सेन्टर हुनुपर्ने हो। हामीले हिमाललाई पहिलो प्राथमिकतामा राखेर कार्यक्रम सुरु गरेका छौं। कृषिभूमि कसरी जोगाउने, खेतीयोग्न जमिन कता हो ? बस्ती कता बसाल्ने भनी विचार गर्नुपर्छ।"
अल्झन बल्झनमा एक मुद्दा,"निर्मला पन्तको बलात्कारपछि हत्या प्रकरणले देश नै आन्दोलित थियो। निर्दोषलाई फसाउन खोजेको भन्दै प्रहरीको चर्को आलोचना भइरहेको थियो। त्यसबाट देशको ध्यान मोड्ने गरी प्रहरीको केन्द्रीय अनुसन्धान ब्युरोले एउटा प्रेस विज्ञप्ति जारी गर्यो किर्ते कागजात खडा गरी करिब ७० करोड रुपैयाँ मूल्यबराबरको सम्पत्ति ठगी गर्नेहरू पक्राउ। घटना थियो भारतीय नागरिक रामनिरञ्जन जटियाको कम्पनी शंकर इलेक्ट्रिक इन्डस्ट्रिज प्रालिको स्वामित्व हस्तान्तरण विवाद। प्रहरीले उक्त प्रकरणमा १२ जनालाई पक्राउ गरी अनुसन्धान सकेर २०७५ भदौ २१ गते विज्ञप्ति निकालेको थियो। त्यही आधारमा जिल्ला सरकारी वकिल कार्यालयले फरार दुईसहित १४ जनाविरुद्ध त्यसकै भोलिपल्ट ठगी तथा संगठित अपराध र विद्युतीय (इलेक्ट्रोनिक) कारोबार ऐनअन्तर्गतको कसुर गरी तीनतीन मुद्दा चलाएको थियो। काठमाडौं जिल्ला अदालतका न्यायाधीश विष्णुप्रसाद गौतमले २०७७ फागुन २१ गते ती मुद्दाको फैसला सुनाए। संगठित अपराध मुद्दा कसैलाई ठहर भएन। ठगीतर्फ कम्पनी रजिस्ट्रार कार्यालयका ६ कर्मचारी (आउटसोर्सिङ) लगायत अधिकांशले सफाइ पाए। विद्युतीय (इलेक्ट्रोनिक) कारोबार ऐनअन्तर्गतको कसुर मुद्दामा कर्मचारीलाई ५०५० हजार जरिवानाको फैसला भयो। जटियाकै कामदार जितबहादुर मगरसहित नीरजकुमार मानन्धर, राजनप्रसाद लम्साल र पुण्यप्रसाद खरेललाई कैद सजाय र जरिवाना तोकियो। उनीहरूलाई त अदालतले ठगीमा पनि कैद सजायको फैसला सुनायो। तर, जटियाको ७० करोड रुपैयाँको क्षति भने ठहर भएन। यही प्रकरणमा अख्तियार दुरुपयोग अनुसन्धान आयोगले कर्मचारीसहित ११ जनाविरुद्ध २०७५ मंसिर १० गते भ्रष्टाचार (गलत लिखत तयार गरेको) मुद्दा विशेष अदालतमा चलाएको थियो। विशेषका सदस्य न्यायाधीशद्वय बलभद्र बास्तोला र डा खुसीप्रसाद थारूको संयुक्त इजलासले झन्डै चार वर्षमा गत जेठ ३० गते सफाइ दिएको छ। घटना के हो ? जटियाको अख्तियारी लिएर काठमाडौं सीतापाइलाका प्रकाशविक्रम मिश्रले २०७५ असार २८ गते शंकर इलेक्ट्रिक इन्डस्ट्रिजको खारेजी गर्ने प्रयोजनका लागि युजरनेम परिवर्तन गर्न निवेदन दिए। उनका कागजातमा शाखा अधिकृत (सहायक रजिस्ट्रार) नारायणप्रसाद पोखरेलले तोक लगाए। त्यसपछि प्रक्रियाअनुसार कम्पनी रजिस्ट्रार कार्यालयबाट युजरनेम स्वीकृत भयो। भोलिपल्ट उनै मिश्र आएर कम्पनीको ७५ प्रतिशत अर्थात् १८ हजार ७ सय ५० कित्ता सेयर जटियाका कामदार मगरका नाममा खरिदबिक्री गरेको अभिलेख गराए। २५ लाख पुँजीको कम्पनी भएकाले प्रतिकित्ता १ सयका दरले यो १८ लाख ७५ हजार रुपैयाँ हुन आउँछ। जुन सेयर खरिदबिक्रीको अभिलेख गर्दा शाखा अधिकृत पोखरेलले टिप्पणी उठाए भने त्यसलाई उपसचिव (उपरजिस्ट्रार) गंगाधर पौडेलले सदर गरेका थिए। त्यसपछि असार ३२ गते बाँकी २५ प्रतिशत अर्थात् ६ हजार २ सय ५० थान कित्ता सेयर जटियाबाट मगरले खरिद गरेको भने कम्पनी रजिस्ट्रार कार्यालयमा अभिलेख गराए। अभिलेख गर्दा शाखा अधिकृत (सहायक रजिस्ट्रार) उमेशमान जोशीले टिप्पणी उठाए। उपसचिव (उपरजिस्ट्रार) धर्मराज रोकायले सदर गरे। सीआईबीकै विज्ञप्तिअनुसार २५ लाख पुँजीको उक्त कम्पनीअन्तर्गत बालुवाटारमा तीन रोपनीसहित घर, सतुंगलमा १५ रोपनीसहित म्याग्दी र नुवाकोटमा जग्गा रहेछ। ती सबैको मूल्यांकन प्रहरीले ७० करोड रुपैयाँ गरेको देखिन्छ। ती जग्गा बिक्री गर्न जितबहादुरको समूह लागेको प्रहरी अनुसन्धानले देखाएको छ। जसअनुसार राजभाइ श्रेष्ठले बालुवाटारको १७८७८ वर्गमिटर जग्गा प्रतिआना २१ लाख २५ हजारका दरले खरिद गर्न १ करोड बैना दिए। यस्तै प्रेमसागर सापकोटाले सतुंगलको जग्गामा २ करोड बैना दिए। साउन ९१० गतेतिर जग्गाको बैना भएको देखिन्छ। तर, बैनालगत्तै जटियाले २०७५ साउन ११ गते पत्रिकामा जितबहादुर मगरले सहीछाप हस्ताक्षर किर्ते गरी सम्पूर्ण सेयरहरू बिक्री गर्न लागेको हुँदा हक हस्तान्तरण गरी नलिन भनी सूचना निकाले। मगरले १६ गते अर्को पत्रिकामा जटियाकै मञ्जुरीमा कम्पनी नामसारी भएको भन्दै जवाफी सूचना निकाले। जटियाले पुनः १७ गते पहिलेजस्तै सूचना अर्को पत्रिकामा निकाले। कार्यालयले साउन १६ गते नै कलंकी मालपोत कार्यालयलगायतमा जग्गा रोक्का राख्न पत्राचार गरेको अभियोगपत्रमा उल्लेख छ। मालपोतले रोक्का विवरण बारेक पत्र १७ गते पठाएको जनाइएको छ। जटियाले १७ गते कार्यालयलाई निवेदन दिए। कार्यालयले उजुरी पर्न आएको भन्दै आफ्नो धारणा पेस गर्न १७ गते नै शंकर इलेक्ट्रिक इन्डस्ट्रिजलाई पत्र पठाएको थियो। त्यसपछि जटियाको कम्पनीको सञ्चालक समिति बैठक साउन १८ गते बसेर चारवटा निर्णय गर्यो। कम्पनी सच्याउन, मगरलाई कानुनी कारबाही, २०६१०९२७ मा अभिलेखित सेयर लगतको प्रमाणित प्रतिलिपि माग गर्ने र कम्पनी अध्यावधिकका लागि पेस गर्ने निर्णय भयो। यस्तै युजरनेमपासवर्ड दुरुपयोग भएको भन्दै परिवर्तन गर्न एक अधिवक्तालाई अख्तियारी दिने निर्णय गरेको देखिन्छ। यही निर्णयको प्रतिलिपिसहित साउन २० गते नयाँ युजरनेम र पासवर्ड लिन कार्यालयमा निवेदन दिए। जटियाले आफ्नो पासपोर्टको प्रतिलिपि बुझाए। उक्त निवेदनमा उपसचिव रोकायाले तोक लगाए। त्यसपछि प्रक्रियाअनुसार नयाँ युजरनेम स्वीकृत भयो। मगरका नाममा पुगेको कम्पनी जटियाकै नाममा आयो। यो घटना कसरी पुग्यो प्रहरीमा ? अभियोगपत्रमा उल्लेख भएअनुसार जटियाको जाहेरी २०७५ साउन १९ गते परेको देखिन्छ। त्यो भनेको शनिबारको दिन थियो। शनिबार नै जाहेरी ? सीआईबीका यसअघिका प्रवक्ता श्यामकुमार महतोका अनुसार शनिबार अफिस नखुले पनि जाहेरी नै नलिने भन्ने हुँदैन। त्यस दिन जाहेरी लिए अरू प्रक्रिया अफिस खुलेपछि चल्छ। तर, जटियाले कम्पनी रजिस्ट्रार कार्यालयमा कम्पनी सच्याउने प्रक्रिया पूरा गरेपछि किन गए त प्रहरीमा ? कम्पनी सच्याउन जटिया नै कार्यालयमा पुगेका थिए। जबकि २० गते आइतबार त कम्पनी उनकै नाममा कायम पनि भयो। त्यही दिनको जाहेरी लेख्न मिलेन कि ? प्रहरीले हतारहतार २० गते नै कम्पनी रजिस्ट्रार कार्यालयलाई पहिलो पत्र लेखेर अनुसन्धान थालेको देखिन्छ। कम्पनी रजिस्ट्रार कार्यालयका तर्फबाट सहायक रजिस्ट्रार नारायणप्रसाद पोखरेलले ब्युरोलाई साउन २१ गते त्यसको जवाफ पठाएका थिए। पत्रमा लेखिएको छ, निज जितबहादुर मगरले तयार गरी पेस गरेको भनिएको कागजातको आधारमा यस कार्यालयमा मिति २०७५०३२९ र २०७५०३३२ को निर्णयले भएको अभिलेख मिति २०७५०४२० को निर्णयाअनुसार रद्द गरिएको व्यहोरा अनुरोध छ। त्यसपछि भदौ १३ गते पठाएको पत्रमा पनि विधि पूरा नभई गरिएको सेयर खरिदबिक्री अभिलेख बदर गरिएको तथा सो सम्बन्धमा राष्ट्रियस्तरको पत्रिकामा सूचनासमेत प्रकाशन गरिएको उल्लेख छ। तर, यति धेरै विवरण प्रहरीमा पुग्दा पनि मुद्दामा देखिँदैन। प्रतिवादी कायम भएका कर्मचारीका बयान व्यहोरामा सो कार्य त्रुटिवश हुन गएको भन्ने देखिन्छ भनी फैसलामा उल्लेख छ। त्यसरी त्रुटिवश उक्त कार्य भएको भए यी प्रतिवादीहरूकै जानकारीमा आई सच्चिन गएको भन्ने पनि मिसिलबाट देखिँदैन, जिल्ला अदालतको फैसलामा लेखिएको छ। उक्त कागजात सीआईबीले नपठाएकै हो त ? यो मुद्दाको अनुसन्धान गर्ने पिलरका तत्कालीन डीएसपी कबित कटवालले भने, सीआईबीले कुनै पनि डकुमेन्ट नदेखाउने भन्ने हुँदैन। जटियाको जग्गाहरू कम्पनी रजिस्ट्रार कार्यालयले रातारात करेक्सन पनि गरेको छ। अर्को मान्छेले लगिदियो भनेर सच्याएको पनि छ। तर, मान्छेको सम्पत्तिचाहिँ षड्यन्त्र गरेर अर्काको नाममा पारिदिने ? थाहा पाएपछि सच्याउन कानुन मिचेर छुट दिँदैन। त्यस हिसाबले कानुनी कारबाही भएको छ। कम्पनी रजिस्ट्रार कार्यालयको पहिलो पत्र नै गायब भएपछि प्रहरीले जग्गामा बैना गर्ने राजभाइ श्रेष्ठ र प्रेमसागर सापकोटालाई खोजेर जाहेरी दिन लगायो। रामनिरञ्जन जटियाले प्रहरीमा पहिल्यै जाहेरी दिनुभएको रहेछ। प्रहरीले फोन गरी हामीलाई बोलायो। र, हामीले प्रहरीकोमा जाहेरी दियौं, सापकोटाले बकपत्रमा भनेका छन्। सापकोटाको जाहेरी २०७५०४३१ गते परेको अभियोगपत्रमा उल्लेख छ। श्रेष्ठको जाहेरी मिति भने उल्लेख छैन। मुख्य अभियुक्त भनिएकाहरूविरुद्ध साउन ३० गतेदेखि पक्राउ पुर्जी जारी भई प्रहरीले उक्त घटनामा जोडिएकाहरूलाई नियन्त्रणमा लिन थालेको थियो। त्यसपछि भदौ १७ गते कम्पनी रजिस्ट्रार कार्यालयका दुई शाखा अधिकृत (एक जना सरुवा) र आईटी शाखाको हेल्प डेस्कमा कार्यरत दुई आउटसोर्सिङ कर्मचारी पक्राउ परेका थिए। त्यसपछि जिल्ला सरकारी वकिलको कार्यालयले दुई उपसचिवलाई फरारको सूचीमा राखेर यो प्रकरणमा मुद्दा चलाएको थियो। काठमाडौं जिल्ला अदालतले कर्मचारीलाई ४ लाख ५० हजारका दरले धरौटीमा छाडेको थियो। अरू अभियुक्तलाई पुर्पक्षका लागि थुनामा पठाइएको थियो। उच्च अदालत पाटनले जितबहादुर मगर र नीरजकुमार मानन्धरबाहेक प्रतिवादीलाई धरौटीमा छाडेको थियो। पछि सर्वोच्च अदालतले राजनप्रसाद लम्साल र पुण्यप्रसाद खरेललाई पनि थुनामै राख्न आदेश दिएको थियो। मिश्रलाई किन उन्मुक्ति ? जटियाको अख्तियारी लिएर कम्पनीको युजरनेम परिवर्तनदेखि स्वामित्व हस्तान्तरणको अभिलेख गराउने व्यक्ति हुन् प्रकाशविक्रम मिश्र। तर, उनै मिश्रलाई प्रहरीले उन्मुक्ति दिएको पाइएको छ। प्रस्तुत मुद्दामा संलग्नता देखिएका प्रकाशविक्रम मिश्रलगायत अन्य कोही कसैको एकिन नामथर वतन खुलिआएमा वा निजहरू पक्राउ परिआएका बखत मुलुकी फौजदारी कार्यविधि संहिता (ऐन) २०७४ को दफा ३५ बमोजिम थप दाबी लिई अभियोगपत्र पेस गरिने व्यहोरासमेत अनुरोध छ, अभियोेगपत्रमा लेखिएको छ। तर, मुद्दा चलेको करिब चार वर्ष अवधिमा न अदालतले खोज्यो न त सरकारी वकिल कार्यालयले। प्रहरीले त आफैं उन्मुक्ति दिएको कागजातले पुष्टि गर्छ। कम्पनी रजिस्ट्रार कार्यालयले २०७५०५१४ गते शंकर इलेक्ट्रिक इन्डस्ट्रिजको युजरनेम स्वीकृतिसम्बन्धी विवरण पठाएको थियो। त्यसमा अनुसूची फारम, उद्योग दर्ताको प्रमाणपत्र, विद्युतीय सेवा लिनेसम्बन्धी कम्पनीको निर्णयको प्रतिलिपि संलग्न देखिन्छ। तर, यसमा जटियाले साउन २० गते कम्पनी सच्याउँदाको कागजात र मिश्रको नागरिकताको प्रतिलिपि पठाएको देखिँदैन। जति कागजात ब्युरोमा पठाइयो, मिश्रलाई मुद्दा चलाउन तिनै कागजात पर्याप्त थिए। तर, यी कागजात पनि मिसिलमा संलग्न नगरेको अभियोगपत्रले देखाउँछ। जबकि भदौ १३ गते सक्कल नै कागजात पठाएको पत्रको सूचीको तेस्रो नम्बरमा तीन महलले, अख्तियारी (प्रकाशविक्रम मिश्रलाई दिएको) पत्र थान १ भन्ने उल्लेख छ। एक उपसचिवले मिश्रको विवरण उल्लेख भएको कागजात डीएसपी कटवाल नै आएर च्यातेको दाबी गरे। कटवालले भने मिश्रलाई उन्मुक्ति दिनुपर्ने कुनै कारण नरहेको प्रतिक्रिया दिए। उनलाई उन्मुक्ति किन दिनुपर्यो ? उन्मुक्ति दिनुपर्ने कुनै कारणै छैन, उनी भन्छन्। बिगार्ने हाकिम, सजाय निर्दोषलाई मिश्रले बुझाएको कागजातमा युजरनेम परिवर्तन गरी कम्पनीको खारेजीको कार्य सञ्चालन गर्ने निर्णयसमेत गरियो भनिएको थियो। तर, उनै मिश्र आएर ७५ प्रतिशत जटियाबाट कामदार मगरका नाममा नामसारीको अभिलेख गराए। त्यसमा पनि नयाँ युजरनेम स्वीकृत गराउने शाखा अधिकृत पोखरेल नै संलग्न भए। त्यसमाथि सेयर हस्तान्तरण गर्दा अपनाउनुपर्ने प्रक्रियासमेत मिचे। यस्तै, बैंक स्टेटमेन्ट नभएको विषय न प्रहरीले उठायो न त अदालतमै उठ्यो। कार्यालयले २०७४०५०७ गते रु १० लाख वा सोभन्दा बढीको सेयर कारोबारको लिखत कागजातका साथ वित्तीय संस्था वा बैंकिङ उपकरणमार्फत कारोबार गरिएको प्रमाण संलग्न गरी पेस गर्नुपर्ने सूचना निकालेको थियो। जबकि मिश्रले १८ लाखभन्दा बढी रकमबराबरको सेयरको अभिलेख गराएका थिए। यस्तै, छाप परिवर्तनको निवेदन चाहिनेमा त्यो पनि नहेरेको पाइएको थियो। सेयर खरिदबिक्रीको अभिलेख गर्दा टिप्पणी उठाउने सहायक रजिस्ट्रार पोखेल र त्यसलाई सदर गर्ने उपसचिव (उपरजिस्ट्रार) गंगाधर पौडेलले यति धेरै प्रक्रिया किन मिचे ? मिश्रलाई अनुसन्धानमा नतानेपछि तथ्य बाहिर आएन। हाकिमहरूले दोष भने आईटीको हेल्प डेस्कमा काम गर्ने आउटसोर्सिङ कर्मचारीलाई लगाए। आफूले भने अनलाइन अपलोड भएका कागजात मात्रै अभिलेख गर्ने भनेर अदालतलाई गुमराहमा पार्न खोजे। युजरनेम परिवर्तनको अख्तियारी आईटी शाखालाई रहेको भन्दै पोखरेलले प्रहरीलाई पत्र लेखे। तर, हाकिमले तोक नलगाई युजरनेम परिवर्तन हुँदैन भन्ने तथ्य लुकाए। जबकि मिश्रले ल्याएको निवेदनमा उनले नै तोक लगाएका हुन्। तोक नलाई नयाँ युजरनेम स्वीकृत गरेको भए मात्रै आईटीका कर्मचारीको दोष देखाउन मिल्ने तत्कालीन आईटी निर्देशक संसारजंग देवान र अनुप न्यौपानेले यो पंक्तिकारसँग बताए। तत्कालीन रजिस्ट्रार भुवनहरि अर्यालले पनि आईटीको दोष नरहेको बताएका थिए। त्यही बेला कार्यालयले ईसेवा लिन चाहिने कागजात र प्रक्रियाबारे सूचना निकालेको थियो। मागिएका कागजातसहित सेवाग्राहीले निवेदन दिई तोक लागेपछि मात्रै नयाँ युजरनेम स्वीकृत हुने जनाइएको छ। त्यसको पासवर्ड भने युजरनेम स्वीकृत गर्नासाथ अनलाइन सिस्टमबाटै सम्बन्धित इमेलमा जान्छ। मिश्र र जटिया दुवै जनाले यी प्रक्रिया पुर्याएरै नयाँ युजरनेम लिएका थिए। सेयर खरिदबिक्रीसँग जोडिने सनाखत, उद्योग विभागको सहमतिसँग सरोकार नै देखिँदैन। युजरनेम परिवर्तनदेखि स्वामित्व हस्तान्तरणसम्म मगरको समूहसँग मिलेमतो गरेको अभियोग गोलमटोल लगाएको देखिन्छ। जिल्ला अदालतले पनि कुन कर्मचारीको जिम्मेवारी कति भन्ने निक्र्योल नगरी बराबर जरिवाना तोकेको छ।"
वैदेशिक सुरक्षा छाता,"अमेरिकाले २०२२ को फेब्रुअरी महिनामा मुक्त र खुला हिन्द प्रशान्त क्षेत्रका लागि आफ्नो रणनीतिको घोषणा गर्यो। हिन्द प्रशान्त क्षेत्रका राष्ट्रहरूका बीचमा क्षेत्रीय सम्पर्क व्यापार र द्विपक्षीय एवं बहुपक्षीय साझेदारीलाई अझै गम्भीरताका साथ बढाउनुपर्ने विषयलाई जोडदार रूपमा कार्यान्वयन गर्नतर्फ अमेरिका लाग्यो। त्यसले विशेषगरी विश्वको दोस्रो शक्तिशाली राष्ट्रको रूपमा उभिँदै गरेको चीनलाई सशंकित पार्यो। उसले महसुस गर्यो कि अब अमेरिका हिन्द प्रशान्त क्षेत्रीय रणनीतिअन्तर्गत चीनलाई सामरिक र आर्थिक रूपमा कमजोर एकल ध्रुवीय शक्ति र सामथ्र्यलाई बचाइराख्न यस क्षेत्रमा आफ्नो शक्ति एकीकृत गर्दछ। चीन र अमेरिकाबीचको अघोषित प्रतिस्पर्धाले कमजोर मुलुकहरू प्रभावित हुने स्थिति बन्न थाल्यो। त्यसको प्रभाव नेपालमा पनि देखा परिरहेको छ। एमसीसी (मिलेनियम च्यालेन्ज कर्पोरेसन) को सम्झौतालाई संसद्बाट अनुमोदन गर्ने कि नगर्ने भन्ने बारेमा नेपालभित्र चलेको बहस सडकसम्म देखियो। सडकमा भएको विरोध प्रदर्शन र राजनीतिक नेताहरूले बोलेको विरोधाभासपूर्ण कुराहरूले छर्लंग पारेको छ, एमसीसी हिन्द प्रशान्त क्षेत्रीय रणनीतिको भाग हो वा होइन ? जसबारे नेपालभित्र लामै रस्साकसी भयो। अन्ततः संसद्को बहुमतले एमसीसीलाई अनुमोदन गर्यो। अर्थात् स्वीकार गर्यो। यस अध्यायउपर एक प्रकारको पटाक्षेप भए पनि त्यसले ल्याउने परिणामबारे भविष्यले बताउनेछ। तर ह्वाइट हाउसको एसिया प्रशान्त क्षेत्रीय रणनीति बारेको घोषणालगत्तै २०२२ को अप्रिलमा भएको एसियाका लागि बोओओ मञ्चको सम्मेलनमा चीनका राष्ट्रपति सी जिन पिङले एउटा वैदेशिक सुरक्षा पहल (ग्लोबल सेक्युरिटी इनिसिएटिभ) को विचार प्रस्तुत गरे। त्यसपछि, त्यसले विश्व व्यवस्थामा लामो तरंग ल्याएको छ। वास्तवमा सन् १९८० को दशकको सुरुआतदेखि चीनले आफ्नो आर्थिक अवस्था र सैन्य शक्तिमा आधुनिकीकरणको सुरुवात गर्यो। आफूलाई अन्तर्राष्ट्रिय प्रणालीको प्रमुख खेलाडीको रूपमा स्थापित गर्यो। यसरी एक्कासि चीनले यति छिटो आफ्नो सामथ्र्य र शक्तिमा बढोत्तरी गर्यो कि विश्व समुदायले आश्चर्यजनक रूपमा उसलाई हेर्न थाल्यो। फलतः विश्वको ध्यान पूर्वी एसिया र प्रशान्त क्षेत्रतर्फ भेटियो। अहिले विश्वको शक्ति सन्तुलन आन्ध्र महासागरबाट प्रशान्त क्षेत्रमा सरेको छ। यस क्षेत्रको अगुवाको रूपमा चीनले आफूलाई स्थापित गर्न खोजे पनि पश्चिमा शक्तिहरूबाट चुनौती थपिँदै गएको छ। विश्व व्यवस्थाको आर्किटेक्ट इन्जिनियर निःसन्देह संयुक्त राज्य अमेरिका नै हो। उसको हातबाट वर्तमान विश्व व्यवस्थाको साँचो अरू कुनै राष्ट्रको हातमा नजाओस् भन्नेतर्फ ऊ बढी गम्भीर छ। त्यसैले उसले आफ्नो भविष्य एसियाप्रशान्त क्षेत्रमा टिकाएको हो। अमेरिकाले चीनलाई रणनीतिक प्रतिस्पर्धी मात्र होइन, अलग व्यवस्थाको वकालत गर्ने प्रतिद्वन्द्वी मान्छ। यसको अर्थ हुन्छ अब चीन र अमेरिका कुनै पनि बेला यो क्षेत्र भिड्न तयार छन्। यही सन्दर्भमा भारतको भूमिका पनि प्रमुख छ। क्वाडमा सम्मिलित भएर पनि भारत अमेरिकाको पद चिह्नमा हिँडेको छैन। उसले आफूलाई स्वतन्त्र परराष्ट्र नीति राखेर राष्ट्रिय हितका लागि मात्र काम गर्ने शक्तिशाली राष्ट्रको रूपमा स्थापित गरेको छ। भारतको सपना हो विश्वको तेस्रो शक्तिको रूपमा आफूलाई खडा गर्नु। उसले सन् २०१४ मा ल्याएको एक्ट इस्ट नीति यसको एउटा सिँढीले उसको माध्यमबाट एसिया प्रशान्त क्षेत्रका देशहरूमा आर्थिक सहयोगमा अभिवृद्धि सांस्कृतिक सम्बन्ध स्थापना र रणनीतिक सम्बन्धको सहयोगमा अभिवृद्धि सांस्कृतिक सम्बन्ध स्थापना र रणनीतिक सम्बन्धको विकास गर्ने काम भारतबाट हुँदै आएको छ। यो नीति चारवटा सी मा आधारित छ, कल्चर, कमर्स, कनेक्टिभिटी र क्यापासिटी। उपरोक्त प्रसंगमा चीनको वैदेशिक सुरक्षा पहलले नेपालजस्तो देशलाई कस्तो प्रभाव पार्ला ? भन्ने विषय अबको बहस बनिरहेको देखिन्छ। नेपालजस्तो सानो मुलुक अर्थतन्त्र स्वदेशी उद्योगधन्दा धन्दाको उत्पादन नभएर रेमिट्यान्स र विदेशी ऋण तथा सहयोगमा धानिँदै आएको छ। जहाँको सरकार अस्थिर र नीति कार्यान्वयनमा कमजोर छ। जहाँको सार्वजनिक सेवा प्रवाहमा तदर्थवादी कार्य प्रणाली हावी हुन्छ। त्यस्तो देशलाई ठूला राष्ट्रहरूले आफ्नो पछाडिपछाडि हिडाँइराख्न चाहन्छन्। तीनवटा शक्तिशाली राष्ट्रको चेपुवामा पर्दै जाने सम्भावनाको अँधेरो सुरुङभित्र नेपाल क्रमशः प्रवेश गर्दै जाने संकेतहरू देखिन थालेका छन्। केही वर्ष अगाडिसम्म नेपालको मामिलामा नबोलेर बस्ने चीन जब अमेरिकी भीआईपीहरूको आवत्जावत काठमाडौंमा बाक्लिन थालेको छ। उसका गतिविधि बढ्न थालेको देखिन्छ। उसले पनि आफूलाई प्यासिभ राख्न सकेनछ। उसको काठमाडौं आगमनले निरन्तरता पाउन थाल्यो। अमेरिकाले एकातिर एसिया, प्रशान्त क्षेत्रीय रणनीतिमा नेपाललाई यो वा त्यो रूपमा संलग्न गराउन चाह्यो। अर्कातिर चीनले पनि वैश्विक सुरक्षा पहलमा नेपालको प्रतिबद्धता खोज्यो। यद्यपि नेपालले वैश्विक सुरक्षा पहलमा नेपालको अवस्था के ? भन्ने बारेमा आधिकारिक मुख खोलेको छैन। तर पनि चीन भनेको छ नेपालले यो पहललाई समर्थन गर्छ। वैश्विक सुरक्षा पहल ग्लोबल सेक्युरिटी इनिसियटिभको नामबाट बोआओ मञ्चमा अभिव्यक्त चीनको यो सुरक्षा रणनीतिको पहलमा ६ वटा खम्बा रहेका छन्। २०२२ जुनमा भएको (बीआरआईसीएस) को शिखर सम्मेलनमा बेइजिङले यो सुरक्षा पहललाई समर्थन गर्न र नयाँ किसिमको अन्तर्राष्ट्रिय सम्बन्ध गरी विस्तारवादको राजनीतिलाई इन्कार गर्न आह्वान गर्यो। कुनै पनि किसिमको जिरोसम गेमलाई अस्वीकार गरी विनविन पोजिसनको सम्बन्धमा समापन गर्न जोड दियो। भारतसँगको चिसो सम्बन्धलाई न्यानो बनाउन शान्तिपूर्ण सहअस्तित्वका पाँच सिद्धान्त र वाङडुड स्पिरिटमा काम गर्न चाहेको विषयलाई अगाडि सार्यो। इन्डोनेसियाको जकार्तास्थित आसियानको सचिवालयमा चीनका विदेशमैत्री वाङ्यीले वैदेशिक सुरक्षापहल र वैदेशिक विकास आसियान पहल (ग्लोबल डेभलपमेन्ट इनिसिएटिभ जीडीआईं) आसियान चीन साझेदारीका मुख्य अंग हुन् भनेर बताए। पछि नेपालले जीडीआईलाई समर्थन गरे पनि जीएसआईलाई समर्थन गर्ने कि नगर्ने दोधारमा देखिएको हो। हुन त वैदेशिक सुरक्षा पहलका बारेमा चीनबाट नेपालको भ्रमणमा आउने सरकारी अतिथिहरूले हाम्रा प्रधानमन्त्रीदेखि राजनीतिक दलका नेताहरूलाई स्पष्ट पार्ने प्रयास गरेका छन्। तथापि नेपालले यसबारेमा अहिल्यै केही बोलिहाल्नु अपरिपक्व हुने संकेत दिएको छ। चीनले अघि सारेको सुरक्षा रणनीतिबारे सकारात्मक हुँदा नेपाललाई फाइदा नहुने कूटनीतिक चेतावनी अमेरिकाले दिएको छ। वैदेशिक सुरक्षा पहलले भन्छ कुनै पनि देशको सार्वभौमसत्ता र भौतिक सुरक्षा अखण्डताको सम्मान गर्नुपर्छ। अन्य देशको आन्तरिक मामिलामा हस्तक्षेप गर्न हुँदैन। वार्ता र कन्सल्टेसनको माध्यमबाट कुनै पनि विवादको शन्तिपूर्ण समाधान निकाल्नुपर्छ। साझा व्यापक सहयोगात्मक शान्ति सुरक्षाको माध्यमबाट मानव जातिका लागि साझा भविष्य निर्माण गर्नुपर्छ। अविभाज्य सुरक्षाको सिद्धान्त अर्थात् आफ्नो सुरक्षाका लागि अरूको सुरक्षालाई दाउमा लगाउनु हु्ँदैन। चेपुवामा नेपाल वैदेशिक सुरक्षा पहलका आधार स्तम्भहरूलाई मनन् गर्दा त्यसले हाम्रोजस्तो कमजोर मुलुकको सार्वभौभिकता र राष्ट्रिय अखण्डतामा प्रतिकूलता ल्याउँदैन भन्ने विचार एकथरीले राखेका छन्। अर्कोथरीले भन्छन्, कुनै पनि वैश्विक वा क्षेत्रीय सुरक्षा छाताभित्र बस्नु हुँदैन। यसरी सुरक्षा छाताभित्र ओत लाग्नेबित्तिकै असंलग्न परराष्ट्र नीति अवलम्बन गरेको नेपालले आफ्नो बाटो बिराएको ठहर्छ। त्यसले भविष्यमा समस्या सिर्जना गर्छ। वास्तवमा यी दुवै दृष्टिकोणले नेपालको अवस्थाको गम्भीरतालाई उजागर गर्छन्। कुनै पनि नीतिगत निर्णय लिनुभन्दा अगाडि नेपालको आफ्नो सनातनी मूल्य, मान्यता र इतिहासलाई हेर्नु जरुरी हुन्छ। हेक्का राख्नुपर्छ, नेपालले भारत र चीनसँग बलियो सम्बन्ध स्थापित गर्दै दुवै मित्रराष्ट्रको विश्वास आर्जन गर्ने काममा सुस्तता ल्याउनु हु्ँदैन। अमेरिका, चीन र भारतको त्रिकोणात्मक चेपुवामा नेपाल परे पनि अमेरिकासँगको सम्बन्धलाई बलियो बनाउनै पर्छ। सरकार परिवर्तन हुनेबित्तिकै कहिले उत्तरलाई च्याप्ने त कहिले दक्षिणलाई च्याप्ने जुन व्यवहार देखा परेको छ, त्यसले नेपालप्रति न त चीनको विश्वास बढाएको छ न त भारतकै। दुवै देशसँग गाढा विश्वासको वातावरण सिर्जना नहुन्जेलसम्म नेपाललाई पाइलापाइलामा ठेस लागिरहन्छ। परराष्ट्र नीति व्यक्तिको आवेग र आवेशमा चल्ने होइन। राष्ट्रको स्वार्थ, स्वाभिमान र सार्वभौमिकताको रक्षाका लागि तथा मुलुकको आर्थिकसामाजिक विकासका लागि परराष्ट्र नीति चल्नुपर्छ, चाल्नुपर्छ। कुन समयमा के बोल्ने ? के गर्ने ? र कस्तो निर्णय लिने ? भन्ने सवालमा नेपाल सरकारको पूर्वगृहकार्य कमै हुन्छ। त्यसरी गरिने गृहकार्य पनि हतारहतारमा हुन्छ। हतारहतारको गृहकार्य सतही हुन्छ। दूरगामी प्रभावबारे अध्ययन र अनुसन्धान भएको हुँदैन। फलतः तदर्थवाद हाबी हुने गर्छ। त्यसैले सरकारको पोजिसन कमजोर हुन्छ। आन्तरिक खपतबबाहेकका मुद्दाहरूमा सरकार र प्रतिपक्षको एउटै बोली र भाषा हुनुपर्ने हो तर त्यस प्रकारको राजनीतिक संस्कार र संस्कृतिको अभाव नेपालमा देखा परेको छ। जवाहरलाल नेहरू पहिलोपटक प्रधानमन्त्री हुँदा आफ्नो विचारसँग असहमति जनाउने कानुनविद् डा भीमराव अम्बेडकरलाई कानुनमन्त्री बनाइयो। आफ्नो प्रखर आलोचक र विपरीत विचारवाला श्यामाप्रसाद मुखर्जीलाई मन्त्री पद दिइयो। यसैगरी, नरसिंह राव प्रधानमन्त्री हुँदा जेनेभामा भारतको पक्षमा विचार राख्नका लागि विपरीत पार्टीका नेता विद्वान् राजनीतिज्ञ अटलबिहारी बाजपेयीलाई सरकारले पठाएको थियो। यी यस्ता उदाहरण हुन् जसले सत्तासीन दल र विपक्षी दलहरू राष्ट्रिय स्वार्थको पक्षमा सँगसँगै हिँड्नु पर्छ भन्ने देखाउँछन्। अहिले अन्तर्राष्ट्रिय क्षेत्रीय र द्विपक्षीय सम्बन्धलाई बलियो बनाउनुपर्ने ठाउँमा नेपालका कमजोरीहरू सतहमा देखिने गर्छन्। यसलाई सतत् अनुसन्धान र अध्ययनको माध्यमबाट ध्यान दिन सकिएन भने दुर्घटना घट्न सक्ने सम्भावनालाई नकार्न मिल्दैन। वैदेशिक सुरक्षा पहलका आधार स्तम्भहरूलाई मनन् गर्दा त्यसले हाम्रोजस्तो कमजोर मुलुकको सार्वभौभिकता र राष्ट्रिय अखण्डतामा प्रतिकूलता ल्याउँदैन भन्ने विचार एकथरीले राखेका छन्। अर्कोथरीले भन्छन्, कुनै पनि वैश्विक वा क्षेत्रीय सुरक्षा छाताभित्र बस्नु हुँदैन।"
