शीर्षक,विवरण
पाल्पामा असल बुहारी सम्मानित,"पाल्पा : सासूससुराको राम्रो हेरचाह, पालनपोषण गर्ने असल बुहारीलाई सम्मान गरिएको छ। पाल्पाको निस्दी गाउँपालिका४ मित्यालको आयोजनामा परिवारका ज्येष्ठ नागरिक तथा सासूससुरालाई राम्रोसँग हेरचाह गर्ने बुहारीलाई सम्मान गरिएको हो। मित्यालका २७ बुहारीलाई लत्ताकपडा र सम्मानपत्रले सम्मान गरिएको छ। वडाले पहिलोपटक ल्याएको यस कार्यक्रम उदाहरणीय रहेको र सासूससुरालाई अपहेलना गर्ने बुहारीलाई थप जिम्मेवारी बन्न सिकाउने स्थानीयवासी धनबहादुर ठाडाले बताए। वडा कार्यसमिति र सरोकारवालाले टोलटोलमा पुगेर सासूससुरालाई राम्रोसँग लालनपालन, मायाममता, स्याहारसुसार गर्ने बुहारी छनोट गरी सम्मान गरिएको वडाध्यक्ष सन्तवीर सुनारीले जानकारी दिए। समाजमा हिजोआज छोराबुहारी विभिन्न पेशा, व्यवसायमा व्यस्त रहने हुँदा घरमा एक्लै बस्नुपर्ने बाध्यता छ। पेशा, व्यवसायको व्यस्तता कतिपयले बुढ्यौली टेकेका सासूससुरालाई राम्रो स्याहारसुसार गर्न भ्याउँदैनन् भने कतिपयले ज्येष्ठ नागरिक भनेपछि अपहेलना गर्ने प्रवृत्ति छ। धनमाया ठाडाले घरका सासूससुरालाई राम्रो स्याहारसुसार गरेको भन्दै आफूलाई असल बुहारीका रूपमा सम्मान गरेकामा खुसी लागेको बताछन्। उनी भन्छन्, घरका सासूससुरा भनेको हाम्रो अभिभावक हो, जन्मदिने बुवाआमासरह नै हामीले मायाममता, स्याहार संरक्षण गर्नुपर्दछ, उहाँहरूलाई खुसी बनाउन सकियो भने परिवार खुसी हुन्छ, हामीलाई आत्मसन्तुष्ट मिल्नेछ। कतिपय परिवारमा सासूससुरा उमेर ढल्कँदै गर्दा घरबाट निकाला गरिदिने, वृद्धाश्रममा लगेर राखिदिने पनि बुहारी हाम्रै समाजमा छन्। ज्येष्ठ नागरिक समाजको अभिभावक, मार्गदर्शक भएकाले उनीहरुको सदैव मायाममता, पालनपोषण गरियो भने परिवार, समाजमा खुसी मिल्नेछ। रासस"
उत्तरकोरिया नयाँ आणविक परीक्षणको अन्तिम चरणमा,"एजेन्सी : उत्तरकोरियाले नयाँ आणविक परीक्षणको तयारी पूरा गरिसकेको जनाउँदै दक्षिणकोरियाका एकजना वरिष्ठ कूटनीतिज्ञले देशको शीर्ष नेतृत्वको राजनीतिक निर्णयले मात्र त्यसलाई अगाडि बढ्नबाट रोक्न सक्ने बताएका छन्। वासिङ्टनमा विदेशमन्त्री एन्टोनी ब्लिन्केनसँगको वार्तापछि दक्षिणकोरियाली विदेशमन्त्री पार्क जिनले नयाँ आणविक परीक्षणलाई उत्तरकोरियाले अगाडि बढाए त्यसको मूल्य चुकाउनु पर्ने चेतावनी दिए। प्योङयाङले अब गर्ने आणविक परीक्षण सातौँ हुनेछ। उत्तरकोरियाले अर्को आणविक परीक्षणको तयारी पूरा गरिसकेको छ, त्यसलाई राजनीतिक निर्णयले मात्र रोक्नसक्नेछ। यदि उसले अर्को आणविक परीक्षण गर्छभने त्यसको प्रतिरोध गर्दै अन्तर्राष्ट्रिय प्रतिबन्धहरू थप सुदृढ बनाउनुपर्नेछ। उसले आफ्नो सोच परिवर्तन गर्नुपर्छ र सही निर्णय लिनुपर्छ, विदेशमन्त्री पार्कले भनेका छन्। उनले प्योङयाङमाथि प्रतिबन्ध बाहेक कस्तो मूल्य चुकाउनुपर्ने वा भावी प्रतिरोध नीति कस्तो हुने भन्नेबारेमा भने केही बताएका छैनन्। सोमबारअघि अमेरिकी र दक्षिणकोरियाली अधिकारीहरूले उत्तरकोरिया नयाँ आणविक परीक्षणको तयारीहरू पूरा गर्ने चरणमामात्र रहेको बताएका थिए। विदेशमन्त्री ब्लिन्केनले संयुक्त राज्य अमेरिका तथा उसका सहयोगी दक्षिणकोरिया र जापानले आफ्नो सैन्य व्यवस्थापन अल्पकालीन एवम् दीर्घकालीन रणनीतिका साथ समायोजन गर्न सक्ने उल्लेख गर्दै अन्य राष्ट्रसँग निकट सम्पर्क एवम् समन्वयमा रहेर तयारी गरिरहेको बताए। उनले यसका अतिरिक्त उत्तरलाई निरन्तर दबाब दिइरहने रहने र उपयुक्त भएमा त्यसलाई बढाउने जनाए। दुवै देशका विदेशमन्त्रीले पूर्व शर्त बिना वार्तामा आउन उत्तर कोरियालाई आह्वान गरे। अमेरिकी विदेशमन्त्री पछिल्ल दिनमा गरिएको वार्ताको आह्वानलाई वेवास्ता गरेकामा खेद व्यक्त गरे। उत्तरकोरियाली नेता किम जोङ उनले बाहिरी खतराहरूको सामना गर्न ठूलो रक्षा क्षमताको लागि आह्वान गरेको भोलिपल्ट आइतबार समुद्रमा क्षेप्यास्त्र परीक्षण गरेको दक्षिणकोरियाली सेनाले बताएको थियो। केही विज्ञहरूहरूले उत्तरकोरियाको आणविक परीक्षणको तयारीलाई आफूविरुद्धका अन्तर्राष्ट्रिय प्रतिबन्ध खुकुलो पार्न र आफ्ना प्रतिद्वन्द्वी वासिङ्टन र सोललाई दबाब दिने प्रयासका रूपमा टिप्पणी गरेका छन्। रासस"
वैशाख मसान्तसम्म करिब १२ करोड रुपैयाँ ठगी असुली गरियो : श्रममन्त्री श्रेष्ठ,"काठमाडौं : श्रम रोजगार तथा सामाजि सुरक्षामन्त्री कृष्णकुमार श्रेष्ठले वैदेशिक रोजगारीमा जाने श्रमिक तथा कामदारलाई विना झन्झट सहज र सरल तरिकाबाट सेवा प्रदान गर्ने व्यवस्था मिलाइएको बताएका छन्। मंगलबार प्रतिनिधि सभामा मन्त्रालयगत विनियोजन बजेटमाथि छलफलमा क्रममा उठेका प्रश्नको जबाफ दिँदै श्रममन्त्री श्रेष्ठले वैदेशिक रोजगारसम्बन्धी समस्या हेर्ने गरी छुट्टै प्रहरी एकाइ गठन गर्ने तयारी भएको र हाल वैदेशिक रोजगार विभागमा प्रहरी नायव उपरीक्षकको नेतृत्वमा प्रहरी युनिट स्थापना गरिएको बताए। मन्त्री श्रेष्ठले वैदेशिक रोजगारीमा हुने ठगी नियन्त्रणका साथै राहत तथा उद्धार कार्यलाई प्रभावकारी बनाउन गुनासोलाई तत्काल निराकरण गर्न तथा क्षतिपूर्तिको सिफारिस गर्न तथा अन्तर निकाय समन्वयका लागि र्यापीड रेस्पोन्स टीमले काम गरिरहेको जानकारी दिए। श्रमिकहरुको हकहितलाई ध्यानमा राखी नयाँ श्रम गन्तव्य मुलुकको खोजी र श्रम सम्झौताको नवीकरण गर्ने कार्यलाई अगाडि बढाइएको भन्दै साउदी अरेविया तथा सेसेल्ससँग नयाँ श्रम सम्झौता एवं संयुक्त अरव इमिरेट्स, मलेसिया र कतारसँग भएका श्रम सम्झौतालाई समसामयिक परिमार्जन गर्ने कार्य प्रारम्भ भएको बताए। यस्तै, उनले वैदेशिक रोजगारीमा गई अंगभंग वा मृत्यु भएका कामदार र निजका परिवारलाई उपलब्ध गराउने आर्थिक सहायता र छात्रवृत्तिसम्बन्धी सेवालाई समेत अनलाईनमार्फत प्रदान गर्ने व्यवस्था गरिएको बताए। युएई, साउदी अरेविया तथा भारतमा अलपत्र परेका कयौं श्रमिकहरुलाई उद्धार गरिएको र भिजिट भिषामा यूएई पुर्याएर अलपत्र पार्ने काममा संलग्न व्यक्ति वा कम्पनीलाई पीडितको उद्धार तथा दोषिलाई कारवाहीको दायरामा ल्याइएको जानकारी दिए। वैदेशिक रोजगारीको नाममा ठगि गर्नेहरुलाई नेपालको इतिहासमै पहिलो पटक नेपाल प्रहरीको सहयोगमा रेड कर्नर नोटिस जारी गरी नेपाल ल्याइ कारवाहीको दायरामा ल्याउने प्रक्रिया अघि बढाइएको उनको भनाइ छ। वैदेशिक रोजगारीमा जाने श्रमिकसँग सरकारले तोकेभन्दा धेरै रकम लिइ ठगी गरिरहेको सूचना आएपछि विभिन्न म्यानपावर कम्पनीलाई कारवाहीको दायरामा ल्याइएको छ र पीडितलाई क्षतिपूर्ति प्रदान गरिएको छ । चालु आर्थिक वर्षको वैशाख मसान्तसम्म करिब १२ करोड रुपैयाँ ठगी असुली गरिएको मन्त्री श्रेष्ठको भनाइ छ ।"
चार वर्षिया नाबालिकामाथि बलात्कार गर्ने चौधरीलाई जन्मकैद सजाय,वीरगन्ज : चार वर्षिया नाबालिकालाई जबरजस्ती करणी गरेका पर्साको सखुवाप्रसौनी गाउँपालिका२ का देवशंकर चौधरीलाई पर्सा जिल्ला अदालतले जन्मकैदको फैसला गरेको छ। पर्सा जिल्ला अदालतका न्यायाधीश राजेशकुमार कटुवालको इजलासले देवशंकरविरुद्ध जन्मकैदको फैसला गरेको हो। मुलुकी अपराधसंहिता २०७४ को दफा २१९ (२) (ग) ले परिभाषित कसुर गरेको पुष्टि हुन आएकोले मुलुकी अपराधसंहिता २०७४ को दफा २१९(१) बमोजिमको कसुरमा त्यही संहिताको दफा २१९ (३)(क) बमोजिम जन्मकैदको सजायको फैसला गरिएको फैसलामा उल्लेख छ। फैसलामा पीडितको पारिवारको आर्थिक अवस्था समेतलाई विचार गरी प्रतिवादीबाट पीडितले दफा २२८ बमोजिम क्षतिपूर्तिबापत १ लाख रुपैयाँ क्षतिपूर्ति भरी पाउनेसमेत ठहर गरेको उल्लेख छ। पर्साको सखुवाप्रसौनी गाउँपालिका२ का देवशंकर दास चौधरीले २०७७ साल मंसिर ११ गते चार वर्षिया नाबालिकालाई ललाइफकाई आफ्नो कोठामा लगेर जबरजस्ती करणी गरेको भन्दै पीडितका बुबाले किटानी जाहेरी दिएका थिए। पीडित नाबालिकाका बुबाले जाहेरी दिएपछि प्रहरीले गाउँबाटै देवशंकरलाई पक्राउ गरेको थियो। देवशंकरले प्रहरी समक्ष जबरजस्ती करणी गरेको स्विकारेपनि अदालतमा भने जाहेरी दरखास्त झुठो रहेको र आफूले जबरजस्ती करणी नगरेको बयान दिएका थिए। तर अदालतले विवेचित आधार र प्रमाणहरुबाट प्रतिवादी देवशंकरले पीडित चार वर्षिया नाबालिकालाई जबरजस्ती करणी गरी मुलुकी अपराध संहिता २०७४ ले परिभाषित कसुर गरेको पुष्टि हुन आएकोले जन्मकैदको सजाय हुने फैसला गरेको हो।
"सत्ता नफेरिने संकेत गर्दै मुख्यमन्त्री पाण्डेले भने हेटौंडामा होइन, बालुवाटारमा बनेको सरकार हो अन्तर्वार्ता","माधव नेपाल नेतृत्वको नेकपा (एकीकृत समाजवादी)ले बागमती प्रदेश सरकारको नेतृत्व गरिरहेको छ। समाजवादी पार्टीका उपाध्यक्ष राजेन्द्र पाण्डे मुख्यमन्त्री छन्। २०७८ कात्तिक ११ गते पाण्डेले नेतृत्व सम्हाल्दा सत्ता गठबन्धनमा समाजवादी र नेपाली कांग्रेसबीच ६६ महिना नेतृत्वमा आलोपालो गर्ने सहमति भएको थियो। पाण्डेले नेतृत्व गरेको सात महिना वितिसकेको छ। कांग्रेस नेताहरुले सहमति कार्यान्वयनका लागि आवाज उठाउन थालेका छन्। खासगरी कांग्रेस बागमती प्रदेश संसदीय दलका नेता एवं मुख्यमन्त्रीका दाबेदार इन्द्रबहादुर बानियाँको समूहले आलोपालो सहमतिअनुसार अब कांग्रेसले नेतृत्व गर्ने बेला आएको बताइरहेका छन्। तर कहिले स्थानीय तह निर्वाचन त कहिले बजेट भनेर नेतृत्व हस्तान्तरणमा ढिलाई भएको बुझाइ कांग्रेस वृत्तमा छ। मुख्यमन्त्री पाण्डे भने नेतृत्व हस्तान्तरण निर्णय केन्द्र (सत्ता गठबन्धन)बाट हुने बताउँछन्। यद्यपि प्रधानमन्त्रीले नै प्रदेश सरकार फेरबदल नहुने भनिसकेको भनेर पाण्डे ढुक्कजस्तो पनि देखिन्छन्। आफ्नै निवासमा अन्नपूर्ण पोस्ट्सँगको कुराकानीमा मुख्यमन्त्री पाण्डेले माथिबाट निर्णय गरे आफू जतिबेला पनि छोड्न तयार रहेको तर प्रधानमन्त्री शेरबहादुर देउवाले नै अब प्रदेश सरकार फेरबदल नगर्ने भनिसकेकाले चुनावसम्म आफैँले नेतृत्व गर्ने संकेत गरे। त्यसैले आफैँले कार्यान्वयन गर्नेखालको बजेट ल्याउन लागेको उनले बताए। प्रस्तुत छ, मुख्यमन्त्री पाण्डेसँग कमलराज भट्टले गरेको कुराकानीको सम्पादित अंशः तपाईंको नेतृत्वमा प्रदेश सरकारले नीति तथा कार्यक्रम ल्याएको छ। बजेट पारित गरेपछि आलोपालो सहमतिअनुसार नेतृत्व परिवर्तनको चर्चा छ। नेतृत्व परिवर्तन हुन लागेको हो? यो सरकार हेटौंडामा बसेर तीनवटा दलले बनाएको सरकार होइन। राष्ट्रिय सहमतिअनुसार बालुवाटारमा शीर्ष नेताहरुले बसेर टुंगो लगाएको हो। सहमतिमा मधेस प्रदेशमा जनता समाजवादी पार्टीले नै निरन्तरता पाउने र बाँकी ६ वटा प्रदेश तीन वटा दल (कांग्रेस, माओवादी केन्द्र र एकीकृत समाजवादी)ले दुईदुईवटा पाउने भनेर भाग लगाएको हो। हिजो शीर्ष नेताहरुले नै जिम्मेवारी तोकेर पठाउनुभएको हो। अब फेरि पनि उहाँहरु बसेर जे टुंगो गर्नुहुन्छ त्यही हुन्छ। उहाँहरुले अब यो छोड्ने हो भन्ने कुरा भयो भने छोडिन्छ। होइन त्यस्तो हुँदैन भनेर उहाँको जे सल्लाह भयो त्यही हुन्छ। हाम्रो वशमा छैन। हामीले निर्णय गरेर हुँदैन। कांग्रेस नेताहरुले परिवर्तन हुन्छ भनेर दाबी गरिरहेका छन्। गठबन्धनबाट तपाईंले के संकेत पाउनुभएको छ? प्रधानमन्त्रीले प्रदेश सरकारहरु बदलिँदैनन् भनेर बोलेको मैले सुनेको छु। केही दिनअघि प्रधानमन्त्रीले प्रदेश सरकारहरु बदलिँदैनन् भनेर बोल्नुभएको छ। ककसले भनेको पत्याउने? भनेपछि तत्काल नेतृत्व परिवर्तन हुँदैन? माथिबाट प्रधानमन्त्रीज्यूले नगर्ने भन्नुभएको छ। गठबन्धनमा पनि चर्चा छैन। माथि निर्णय नभएसम्म जे छ त्यसैले निरन्तरता पाउँछ। तपाईँको कार्यकालको ६ महिना बित्यो, अहिले बजेट निर्माणको प्रक्रियामा हुनुहुन्छ। तपाईँको नेतृत्वमा के के काम भए, केके योजना छ? हामीले कात्तिक ११ गते प्रदेश सरकारको नेतृत्व सम्हालेको हो। सत्ता गठबन्धनभित्रका दुई दलको महाधिवेशनले सुरुवाती चरणमा अपेक्षित काम समयमा गर्न सकेनौं। तैपनि हामीले काम अगाडि बढायौं। स्वास्थ्य शिक्षालाई केन्द्रीत गरेर कानुनहरु निर्माण गर्यौं। यसबीचमा हामीले उच्च शिक्षासम्बन्धी विधेयक पारित गर्यौं। यही ऐनका आधारमा हामीले यहाँ अब विश्वविद्यालय सञ्चालन गर्न सक्छौं। हामीले तीन प्रकारको विश्वविद्यालय सञ्चालन गर्न सक्छौं। एउटा सामुदायिक विश्वविद्यालय, अर्को मानित विश्वविद्यालय र प्रतिष्ठान। सामुदायिकअन्तर्गत केही समयभित्र विज्ञान तथा प्रविधि विश्वविद्यालय स्थापना हुन्छ। विज्ञान र प्रविधिलाई जोड गरेका छौं। अनुसन्धान परिषद् पनि बनाउँदैछौं। कृषि पनि हाम्रो प्राथमिकतामा छ। प्रदेशमा सबैभन्दा धेरै कुखुरा पालन हुने प्रदेश हो। पोल्ट्री व्यवसाय धेरै फस्टाएको छ। सबैभन्दा धेरै चितवनमा छ। विदेशबाट आयात हुनबाट रोकेको छ। नेपाली मुद्रा बाहिर जान रोकिएको छ। आत्मनिर्भर हुन सघाएको छ। अझ व्यवस्थित गर्न पोल्ट्री विकास बोर्डको तयारी गरेका छौं। दूधमा आत्मनिर्भर हुन खोज्दैछौं। हामीले दुईटा अध्यादेश पनि जारी गर्यौं। एउटा त प्रदेश निजामतिको गठन, सञ्चालन र सेवा प्रवाहका सम्बन्धमा व्यवस्था गर्न बनेको अध्यादेश हो। यसले बागमतीमा ३६ सय कर्मचारीमध्ये खाली रहेको १४ सय कर्मचारी नियुक्त गर्न बाटो खोलेको छ। संघीय सरकारले निजामति कर्मचारी ऐन ल्याउन नसकेकाले सात वटा प्रदेशमध्ये हामीले ल्यायौं। अध्यादेश कर्मचारी भर्नाको बाटो खोल्दा १४ सयमध्ये ८ सयमात्र बाँकी छ। ६ सय पदपूर्तिको प्रक्रियामा गइसकेको छ। संघीय सरकारले प्रदेशमा पठाउने सचिव पनि अब प्रदेशले नै तोक्छ। प्रदेशभित्र ११९ पालिकाको प्रमुख प्रशासकीय अधिकृत पनि अब प्रदेशले नै तोक्न सक्छ। स्थानीय तह सञ्चालनको सम्बन्धमा सेवाको गठन तथा सञ्चालन सम्बन्धमा अध्यादेश जारी गरेका छौं। ११९ वटा पालिकाको हैसियत पत्ता लगाएको छ। पाँचवटा पालिका आर्थिक रुपले अन्त्य कमजोर देखियो। चारवटा क्याटागोरीमा पालिकाहरुलाई बर्गिकरण गरेर प्रदेशले दिने स्रोतमा पछाडि परेकोलाई प्राथमिकता दिने नीति अवलम्बन गरेका छौं। तीन दलले तयार गरेको न्युनतम साझा कार्यक्रमका आधारमा सरकार चलाएका छौं। हाम्रो क्याविनेटले पहिलो निर्णय नै प्रदेशभरका ११९ पालिकाबाट दलित, अल्पसंख्यक र लोपन्मुख समुदायबाट एसईई पास गरेकामध्येबाट एक जनालाई प्राविधिक जनशक्ति कोर्ष पढाइदिने भनेर गर्यो। पढाएर सम्बन्धित पालिकामै पठाएर काम गर्न बन्दोबस्त मिलाउने भनेर अगाडि बढाएका छौं। कार्यविधि बनाएर कार्यान्वयनमा जाँदैछ। त्यसैगरी बागमती प्रदेशमा सरकारी विद्यालयमा पढेर उच्च शिक्षाका लागि सामुदायिक कलेजमै पढ्न जाने सबै छात्राहरुलाई छात्रवृत्ति दिइरहेका छौं। कर्मचारीहरुको रेकर्ड राख्ने प्रदेश किताब खाना कार्यविधि बनाएर सुरु गरेका छौं। केन्द्रीय किताब खानाले एडरेस गर्छ। विपन्न नागरिकलाई रक्तसञ्चारमा सेवामा ब्लड ब्यागहरुमा कार्यविधि बनाएर छुट दिइरहेका छौं। सित भण्डारको कार्यविधि बनाएर सञ्चालनको प्रक्रिया तय गरेका छौं। प्रदेशकाक पाँच वटा अस्पताललाई विशेषज्ञ सेवासहित सुरु गर्ने भनेर लागेका छौं। प्रदेश सरकारका मन्त्रालय र कार्यालयहरु निर्माणमा लागेका छौं। युवा वैज्ञानिकलाई पुरस्कार, पीएचडी गर्नेलाई अनुदान दिइरहेका छौं। यो वर्ष हामीले नमूना वडा समाजवादी कार्यक्रम सुरु गर्दैछौं। शिक्षा, स्वास्थ्य, सरसफाइ, विभेदको अन्त्य र रोजगारीमा जोड दिन्छौं। बजेटमा समेटिएर आउँछ। बिउ बैंक स्थापना गर्दैछौं। सहकारी र निजी क्षेत्रले सञ्चालन गर्नेगरी। किसानलाई बिउको अभाव हुन नदिने नीति हो। हेटौंडा अस्पताललाई भक्तपुर मानवअंग प्रत्यारोपण केन्द्रसँग सहकार्य गरेर मिर्गौला प्रत्यारोपण केन्द्रका रुपमा विकास गर्दैछौं। १० हजार युवालाई सीपमुलक तालिम दिने योजना छ। प्रदेश सरकारले तीन महिना राखेर आवासीय तालिम दिन्छ। बजेटमा आउँछ। औद्योगिक ग्राम स्थापना गरेर जाने योजना छ। कृषि औजार कारखाना र रसायनिक मल कारखाना स्थापनाको लक्ष्यका साथ अगाडि बढेका छौं। प्रदेशभर सार्वजनिक सवारीमा क्यासलेस कार्ड प्रयोग सुरु गर्दैछौं। विपन्न र लोपोन्मुख जातिलाई आयआर्जन र सीप सिकाउने, कृषकलाई ३ प्रतिशत ब्याजमा ऋण दिइरहेका छौं। हामीले शिक्षा, स्वास्थ्य, कृषि, रोजगारीलाई प्राथमिकता दिएर बजेट ल्याउँदैछौं। नीति तथा कार्यक्रम र बजेटमा उल्लेखित कुरा दीर्घकालीन छन्। तपाईंहरुको सरकार आलोपालोले नै विस्थापित हुनसक्ने देखिन्छ। त्यसमाथि नजिकै चुनाव छ। चुनावपछि को नेतृत्वमा आउँछ भन्ने निश्चित छैन। तपाईंहरुका यी कार्यक्रमहरु घोषणामै त सीमित हुने होइन? होइन। राम्रो काम र योजना ल्यायो भने आउनेले पनि निरन्तरता दिन्छ। मनमोहन अधिकारीले प्रधानमन्त्री हुँदा आफ्नो गाउँ आफैँ बनाउ र ज्येष्ठ नागरिकता भत्ता कार्यक्रम सुरु गर्नुभयो। वृद्धभत्ता बन्द भयो त? वृद्धभत्ताको विरोध गर्ने, बजेट सिलिङ नै च्यात्ने डा रामशरण महतले हटाउन सकेनन्। त्यसकारण राम्रो काम जो आउँछ उसले पनि काट्न सक्दैन। हामीले राम्रो कामको सुरुवात गरेका छौं र यसलाई आउनेले काट्न सक्दैन। अस्थिर सत्ता समीकरण, मनपरी मन्त्रालय थप्ने, मुख्यमन्त्री पनि फेरिरहने अवस्थाले अहिले प्रदेशको अचित्यमाथि प्रश्न उठिरहेको छ। प्रदेश पार्टीका कार्यकर्तालाई एडजस्ट गर्ने प्लेटफर्ममात्रै बन्यो, खर्चमा बोझ बन्यो, त्यसैले खारेज गर्नुपर्छ भन्ने प्रश्न उठिरहेको छ। संघीयता भनेको संघ र स्थानीय तह हो भन्ने प्रदेश आवश्यक छैन भन्ने बुझाइ बढ्दो छ। यसलाई कसरी लिनुहुन्छ? संघीयता भनेकै प्रदेश हो। स्थानीय सरकार र केन्द्र त हिजो पनि थियो। विस २००४ सालदेखि थियो। तर प्रदेश संरचना थिएन। २०७२ सालमा संविधान जारी गर्दा तीन तहको सरकार बन्यो। त्यही तीन तहलाई टेकेर संघीय लोकतान्त्रिक गणतन्त्र घोषणा गरेको हो। जुन मर्मका साथ प्रदेश जन्मियो, यसलाई पाँच वर्ष नपुग्दै खारेज गरौं भन्नु व्यवहारिक हुँदैन। यो संविधान संशोधन गरेरमात्र हुने कुरा हो। प्रदेश चाहिँदैन भन्न मत नै पुग्दैन। कुरा उठे पनि प्रदेश परिवर्तन हुँदैन। तर प्रदेशको कामकारबाही प्रभावकारी भएन भन्ने जनगुनासो छ नि? हो, प्रभावकारी काम गर्न नसकेको हो। तर त्यसका पछाडि कारणहरु छन्। यो पाँच वर्षमा तीन वर्षजति संघीयता विरोधीले शासन गरे। संघीयता विरोधी केपी ओलीले शासन गरे। उनले प्रदेशलाई युनिटजस्तो ठान्थे। उनले प्रदेशलाई बलियो बन्न दिएनन्। संविधानमै डीआईजी मातहत प्रहरी प्रदेशमा हुने भनेको छ, तर त्यसलाई कार्यान्वयन गरिएन। अन्य अधिकारहरु पनि प्रदेशलाई दिइएन। संविधानअनुसार केन्द्रबाट प्राप्त हुनेअधिकारहरु दिइएन। जसका कारण प्रदेशले फुलफेज जति देखाउनुपर्ने हो त्यति देखाउन सकेन। अहिले हामीले सत्ता गठबन्धनमा अधिकार प्रत्यायोजनका लागि पहल गरिरहेका छौं। प्रधानमन्त्रीजीसँग भेटेर प्रहरीलगायत अधिकार जिम्मा दिनुस् भनेका छौं। गर्छौं भन्नुभएको छ। प्रदेशलाई स्रोतले पनि बलियो बनाउनुपर्छ। स्रोत नै कम दिएपछि कसरी बढी काम हुन्छ? तर अहिले स्रोत बढ्दै गएको छ। प्रदेशको भूमिका र महत्त्व बढ्दै गइरहेको हामीले महसुस गरेका छौं। तपाईं पार्टीको केन्द्रीय उपाध्यक्ष हुनुहुन्छ। केही दिनअघि केन्द्रमा तपाईंको पार्टीले मन्त्री फिर्ता बोलायो। तर निर्णय कार्यान्वयनमा आएन। तपाईंसमेत संलग्न केन्द्रीय सचिवालयले गरेको निर्णय कहिले लागू हुन्छ? केन्द्रको सबालमा बजेटअगाडि मन्त्री फर्काउने पार्टी निर्णय अलि अव्यवहारिक भयो। ठीक भएन। किनभने जुन मन्त्रीले भोलि रोष्टममा उभिएर उत्तर दिनुपर्थ्यो, त्यही व्यक्तिलाई बीचमै फर्काउँदा राम्रो भएन। सामान्यतया म पार्टीभित्र मन्त्री तोक्ने कमिटीभित्रको पनि सदस्य भएकाले उहाँहरुलाई तपाईँहरुलाई ६६ महिना है, तपाईँपछि अर्को लट जान्छ भनेको छ। उहाँहरुलाई यो कुरा थाहा छ। अब बजेट पास भएपछि यो निर्णय कार्यान्वयनमा आउँछ। सत्ता गठबन्धनमा पनि प्रधानमन्त्री देउवा र माओवादी अध्यक्ष प्रचण्डजीले बजेटपछि गरौं भन्नुभयो। म पनि सहभागी गठबन्धन बैठकमा उहाँहरुले यसको असर अनेकौ ठाउँमा पर्न सक्छ, हाम्रो पार्टीमा पनि अलि वेशी दबाब पर्न सक्छ। अहिले हाललाई बजेट पास गर्नसम्म पर्खौं भन्नुभयो। त्यही भएर रोकिएको हो। नभए रोकिँदैनथ्यो। पार्टीले पठाएको मान्छेहरु पार्टीको चिठ्ठी गइसकेपछि प्रधानमन्त्रीले फेर्न त करै लाग्छ। हिजो मन्त्री बनाउँदा पनि प्रधानमन्त्रीले त्यही पार्टीको चिठ्ठी हेरेर बनाएको हो, आफूखुसी गरेको छ होइन। प्रदेश र संघको निर्वाचन नजिकिँदै गर्दा नयाँ समीकरण बन्नसक्ने चर्चा छ। एमाले र माओवादी नेताहरुबीच सम्वाद बाक्लिएको छ। सत्ता गठबन्धन भत्किएर वाम गठबन्धन बन्ने सम्भावना कत्तिको देख्नुहुन्छ? अहिले तत्काल त्यहाँ पुग्छजस्तो लाग्दैन। किनभने नेपाली राजनीतिमा चाँडै प्रतिक्रिया व्यक्त गरिहाल्ने र चाँडै निर्णय गरिहाल्नुपर्छ कि भन्ने व्यवहार देखाउने चलन छ। अलिकति अस्तिको चुनावमा सत्ता गठबन्धनमा इमान्दारिता भएन भन्ने खालको गुनासो छ। त्यसलाई नेतृत्व लेभलमा बसेर माझामाझ गर्नुपर्ने, कमजोरी गर्नेले स्वीकार गर्नुपर्ने, भविष्यमा कमीकमजोरी हुँदैन भन्ने ढंगले जाने भन्ने स्थिति छ। एउटै पार्टी हुँदा त भित्रकैले हराउँछन्। फरकफरक पार्टी भएपछि स्वभावैले फरक चिह्नमा भोट हाल्ने बदलिएको परिस्थिति बन्यो।अहिले देखिएको परिस्थिति निर्वाचनमा केही ठाउँमा नेताहरुका आफ्नालाई हराइदिएको झोंकको सिलसिलामा आएका प्रतिक्रियाका रुपमा लिनुपर्छ। यद्यपि नेपाली राजनीतिमा नहोला पनि भन्न सकिन्छ। मलाई तत्काल वाम गठबन्धन बनिहाल्छजस्तो लाग्दैन।"
"एसपीपीले नेपाललाई अर्को युक्रेन बनाउँछ, सम्झौता नगर्न खबरदारी गर्छौं : विप्लव","काठमाडौं : नेत्रविक्रम चन्द विप्लव नेतृत्वको नेकपाले अमेरिकी स्टेट पार्टनरसिप प्रोगामको (एसपीपी)मा नेपाल सहभागी भए अर्को युक्रेन बन्ने चेतावनी दिएको छ। नेकपाका प्रवक्ता खड्गबहादुर विश्वकर्मा प्रकाण्डद्वारा मंगलबार जारी विज्ञप्तिमा अमेरिकाको साम्राज्यवादी रणनीति र नेपालको दलाल पुँजीवादी राज्यको आत्मसमर्पणवादी चरित्रका कारण देशलाई युक्रेन बनाउन लागिएको उल्लेख छ। अमेरिकी सेनाको एसिया प्यासिफिक कमाण्डका प्रमुख जनल चार्ल्स एन्थोनी फ्लिनले नेपाल भ्रमण गरी राष्ट्रपति, प्रधानमन्त्री र प्रधानसेनापतिसँग स्टेट पार्टनरसीप प्रोगामको (एसपीपी) १० बुँदे सम्झौताको प्रस्ताव गरेका दाबी विप्लव नेकपाले गरेको छ। राष्ट्रघाती एमसीसी सम्झौता संसदबाट पारित गरिसकेपछि नेपालमा अमेरिकाले आफ्नो प्रत्यक्ष उपस्थितिलाई मजबुत बनाउँदै आफ्ना गतिविधिहरु बढाइरहेको छ, विज्ञप्तिमा भनिएको छ, यसले एकातिर कुटनीतिक मामिलाको खिल्ली उडाएको छ भने, अर्कोतिर नेपालको राष्ट्रिय स्वाधिनता र सार्वभौम अधिकारमाथि खुलम्मुला धावा बोलेको छ। यो निकै घातक रुपमा आएको छ। देशलाई युद्रको मारमा फसाउने पडयन्त्रलाई अँध्यारो कोठाबाट स्वीकृत दिने देउवा गठबन्धन सरकारको यसप्रकारको हर्कतले मुलुकको सार्वभौम अधिकारमाथि ठूलो चुनौती खडा भएको नेकपाको ठहर छ। राष्ट्रियताजस्तो अति संवेदनशील विषयमासमेत हल्का ढंगको लिने देउवा सरकारलाई स्टेट पार्टनरसीप प्रोगामको १० बुँदे सम्झौता नगर्न हाम्रो पार्टी खबरदारी गर्न चाहन्छ, विज्ञप्तिमा भनिएको छ। उक्त स्टेट पार्टनरसिप प्रोगामको १० बुँदे सम्झौता प्रस्ताव नेपाली जनता र राष्ट्रविरुद्ध भएकाले एकताबद्ध भएर साम्राज्यवादी हस्तक्षेपको विरोध गर्न नेकपाले सम्पूर्णमा अपील गरेको छ।"
विपद ब्यवस्थापन सम्बन्धी पूर्व तयारी डेमो प्रस्तुत,"रामेछाप : जिल्लामा वर्षाको समयमा विभिन्न प्रकारको बिपदहरू आउन सक्ने भएकाले त्यसलाई कसरी न्यूनीकरण गर्न सकिन्छ भन्ने उद्देश्यले रामेछाप जिल्लामा पूर्व तयारी अभ्यासको डेमो प्रस्तुत गरिएको छ। वर्षाको समयमा बढी पहिरोलगायत अन्य प्रकारका विपद आइहालेमा के गर्ने भन्ने सन्देश प्रवाह गर्ने उद्देश्यले जिल्ला दैविक प्रकोप उद्धार समिति, जिल्ला रेडक्रस सोसाइटी र मन्थली अस्पतालको आयोजनामा भएको डेमो प्रदर्शनमा विपदमा हुन सक्ने सम्भावित घटनाको बरेमा प्रस्तुत गरिएको थियो। आम नगरिकहरूले विपदको समयमा के गर्ने भन्ने जानकारी दिने उद्देश्यले कार्यक्रम आयोजना गरिएको रेडक्रस सोसाइटी रामेछापका अध्यक्ष शिवकुमार कार्कीले जानकारी दिए। विपद जस्तोसुकै बेला पनि पर्न सक्ने र कसरी सावधानी अपनाउने भन्ने उद्देश्यले कार्यक्रम आयोजना गरिएको पनि कार्कीले बताए। विपद ब्यवस्थापन र उद्धार गर्न प्रहरी टोलीलाई विभिन्न स्थानमा प्रहरी निरीक्षकको नेतृत्वमा तयारी अवस्थामा राखिएको जिल्ला प्रहरी कार्यालय रामेछापले जनाएको छ। जिल्लाको लिखु तामाकोसी, मन्थली र खाँडादेवी गाउँपालिकामा प्रहरी निरीक्षकको कमान्डमा उद्धार टोली तयारी अवस्थामा राखिएको जिल्ला प्रहरी कार्यालयका प्रहरी नायब उपरीक्षक राजकुमार थिङले जानकारी दिए। विपदको समयमा सम्बन्धित निकाय बीच कसरी समन्वय गर्ने र विपदलाई कसरी न्यूनीकरण गर्ने भन्ने उद्देश्यले कार्यक्रम गरिएको जिल्ला विपद ब्यवस्थापन समितिले जनाएको छ।"
नुवाकोटमा विपद व्यवस्थापन सम्बन्धी अभ्यास,"नुवाकोट : वर्खायाममा आउन सक्ने विपद सम्वन्धी सचेतनाका लागि नुवाकोटमा कार्यक्रम सन्चालन गरिएको छ। जिल्ला विपद व्यवस्थापन समितिको आयोजनामा पहिरोसम्बन्धी कृतिम घटना अभ्यास गरिएको हो। नुवाकोट पहिरोको उच्च जोखिममा रहेकाले पहिरोसम्बन्धी नै कृतिम घटना अभ्यास गरिएको हो। पहिरोको चित्रांकन नै गरेर पहिरो रोकथाम तथा सचेतना सम्वन्धी जानकारी गराइएको आयोजक जिल्ला विपद व्यवस्थापन समितिका अध्यक्ष तथा प्रमुख जिल्ला अधिकारी नारायणप्रसाद रिसालले जानकारी दिए। विदुर नगरपालिका५ लामिबगैचास्थित चन्द्रज्योति माविको खुल्ला चौरमा पहिरो नियन्त्रण सम्वन्धी प्रयोगात्मक कार्य गरिएको रिसालले बताए। सोही क्रममा सेना, प्रहरीसहितको संयुक्त सुरक्षा टोलीले पहिरोपीडित उद्धार तालिम तथा डेमोष्ट्रेसन (स्थलगत अभ्यास) सञ्चालन गरेको हो। नेपाली सेना, प्रहरीको समन्वयमा जिल्ला विपद् व्यवस्थापन समिति र अन्य सरोकारवाला निकायसँग मिलेर यो अभ्यास सञ्चालन गरिएको हो। नेपाली सेना, नेपाल प्रहरी र सशस्त्र प्रहरीले संयुक्त रूपमा अभ्यास गरेर देखाएका थिए। सोही क्रममा जनप्रतिनिधि तथा सर्वसाधारणको सहभागिता रहेको थियो। विपद्को दृष्टिकोणले महत्वपूर्ण र संवेदनशील देखिएका स्थानहरूमा वर्षायाममा हुनसक्ने पहिरोबारे जानकारी संकलन गरी अभ्यास सञ्चालन गर्ने र परेको समयमा प्रभावकारी रूपमा परिचालित भई धनजनको क्षति न्यूनीकरण गर्नका लागि अभ्यास गरिएको प्रजिअ रिसालले बताए। कार्यक्रममा पहिरोसम्बन्धी जानकारी दिनुका साथै पहिरोमा परि साधारण घाइते भएका, धनजनको क्षति भएका व्यक्तिलाई डोरी, जुमर, क्याराबिनर र ल्याडरको सहायताले उद्धार गरी सुरक्षित स्थानमा लैजाने कार्य गरिएको थियो। यसका साथै भीषण पहिरोमा परि पुरिएका पीडित व्यक्तिको खोजतलास तथा शवलाई डोरी, जुमर र स्टेचरको सहायताले सुरक्षित स्थानमा लगिने अभ्यास गरिएको थियो। अभ्यासमा पहिरोको क्षति न्युनीकरण र यसको नियन्त्रण र घटनापछि गरिने उद्धारको अभ्यास गरिएको थियो। बर्खायाम सुरु भएसँगै नुवाकोटमा पहिरोको घटना हुने गरेको छ भने यसले गर्दा बर्सेनि जनधनको ठूलो क्षति गर्ने गरेको कारण यस्तो अभ्यासले सचेतना पुगेको जिल्ला प्रहरी कार्यालय नुवाकोटले जनाएको छ।"
अभद्र व्यवहार गरेको भन्दै राज्यमन्त्रीविरुद्ध जाहेरी,"बुटवल : लुम्बिनी प्रदेशकी स्वास्थ्य जनसंख्या तथा परिवार कल्याण राज्यमन्त्री बिमला वली खत्रीविरुद्ध प्रहरीमा जाहेरी परेको छ। मंगलबार बिहान तुलसीपुर उपमहानगर५ बसपार्क निवासी मिना भण्डारी बस्नेत र उनकी छोरी माथि राज्यमन्त्री खत्रीले अभद्र व्यवहार गरेको भन्दै पीडितले जाहेरी दिएका हुन्। इलाका प्रहरी कार्यालयमा जाहेरी दिएपनि दर्ता भएको छैन। राज्यमन्त्री खत्रीलाई भने प्रहरीले भण्डारीकै घरबाट मंगलबार बिहान नै नियन्त्रणमा लिएको छ। स्थानीयले मन्त्रीले कुटपीटसहित तोडफोड गरेको जानकारी दिएपछि प्रहरी घटनास्थलमा पुगेको थियो। आफ्नो प्रेमीलाई सम्पर्क विहिन गराएको आरोपमा खत्रीले भण्डारी र उनकी नाबालिका छोरीमाथि अभद्र व्यवहार गर्दै तोडफोड गरेको बताइएको छ। जाहेरीमा अभद्र व्यवहार, धम्की दिने गरेको उल्लेख गरिएको छ। खत्री र भण्डारीका श्रीमान एकराज बस्नेतबीच प्रेम सम्बन्ध रहेको विवरण यसअघि नै सार्बजनिक भएको थियो। राज्यमन्त्री खत्रीले एकराजसंग सम्पर्क नभएपछि उनकै घरमा पुगेर सोधेकी हुन्। एकराज खोई, उ मेरो श्रीमान हो, भन्दै घरभित्र पसेकी राज्यमन्त्री खत्रीले श्रीमती र छोरीमाथि कुटपिट गरेको पीडितले बताएका छन्। जिल्ला प्रहरी प्रमुख एसपी सुरेश काफ्लेले खत्रीलाई जिल्ला प्रहरीमा राखेर घटनाबारे अनुसन्धान गरिरहेको बताए। उनीसंग प्रमुख जिल्ला अधिकारी र प्रहरी प्रमुखले सोधपुछ गरेका छन्। सोधपुछमा उनले बस्नेत आफ्नो प्रेमी भएको बताएकी छन्। मन्त्रीले अभद्र व्यवहार गरेको भन्दै प्रदेशको प्रमुख प्रतिपक्षी दल नेकपा एमालेले बर्खास्ती गरी छानबिन गर्न माग गरेको छ। यो लज्जास्पद घटना हो, मुख्यमन्त्रीले ढिलो नगरी राज्यमन्त्रीलाई बर्खास्त गरेर छानविन गर्नुपर्छ, एमाले संसदीय दलका उपनेता बैजनाथ चौधरीले बताए। एमालेबाट निर्वाचित सांसद उत्तरकुमार वलीको सडक दुर्घटनामा निधन भएपछि खत्री नेकपाबाट उपनिर्वाचनमा सांसद भएकी हुन्। उनले पार्टी विभाजनका बेला माओवादी केन्द्र रोजेको बताएकी थिइन। त्यसलगत्तै उनी राज्यमन्त्री बनेकी हुन्।"
गायिका इन्दिरा जोशीले गरिन् विहे,काठमाडौं : गायिका इन्दिरा जोशीले प्रेमी शरद केडियासँग विवाह गरेकी छन्। परिवार र आफन्तको उपस्थितिमा मंगलबार चितवनको एक पार्टी प्यालेसमा इन्दिरा र शरदले लामो प्रेम सम्बन्धलाई विहेमा परिणत गरेका हुन्। इन्दिराले आइतबार मेहेन्दी सेरेमोनी आयोजना गरेकी थिइन्। इन्दिराका पति शरद फेसन डिजाइनर हुन्। शरदले इन्दिरालाई हेलिकोप्टरबाट नाम्चे लगेर विहेको प्रस्ताव गरेका थिए। इन्दिराले सामाजिक सञ्जालमार्फत शरदको प्रस्तावलाई स्वीकार गरेको बताएकी थिइन्।
कैदी भेट्न जेल पुगेका डीएसपीमाथि छानविन गर्न समिति गठन,काठमाडौं : कर्तव्य ज्यान कसुरमा कारागारमा रहेका कैदीलाई भेटेको भन्दै प्रहरी वृत्त स्वयम्भुका प्रमुख डीएसपी मिलन केसीमाथि छानविन सुरु भएको छ। काठमाडौं जिल्ला प्रहरी परिसरले एसपी दिनेशराज मैनालीको संयोजकत्वमा छानविन समिति गठन गरेको हो। नेपाल निर्माण व्यवसायी महासंघका तत्कालीन अध्यक्ष शरद गौचनको हत्या कसुरमा दोषी ठहर भई कैद सजाय भुक्तान गरिरहेका गुन्डा नाइके समिरमानसिंह बस्न्यातलाई आतइबार भेटेको भन्दै डीएसपी केसीमाथि छानविन गर्न मंगलबार समिति गठन गरिएको हो। समितिको संयोजकत्वको जिम्मेवारी पाएका काठमाडौं प्रहरी प्रवक्ता एसपी मैनालीले डीएसपी केसीमाथि अनुसन्धान भइरहेको बताए। केसीले जानकारी नगराएरै कैदी भेटेपछि प्रहरीले छानविन थालेको हो।
कर्णालीमा पहिलो पटक नारायण नगरले खाद्य सुरक्षा रणनीति बनाउँदै,"दैलेख : जिल्लाको नारायण नगरपालिकाले खाद्य तथा पोषण सुरक्षा रणनीति बनाउन लागेको छ। नगरपालिकाले फियान नेपालसँगको सहकार्यमा रणनीति बनाउन लागेको हो। नगरपालिका र फियानले खाद्य तथा पोषण सुरक्षा पाँच वर्षे रणनैतिक योजना निर्माणको प्रक्रिया अघि बढाएको छन्। खाद्य सुरक्षा रणनीति बनाउने नारायण नगरपालिका कर्णाली प्रदेशको पहिलो स्थानीय तह हो। खाद्य अधिकारको जोखिममा रहेको समुदायको पहिचान गर्न रणनीति बनाउन लागिएको नगरप्रमुख लोमन शर्माले बताए। गरिबी, भोकमरी र कुपोषण र खाद्य असुरक्षामा रहेका जातजाती तथा समुदायको पहिचान गर्ने र भोक मुक्त नगरपालिका बनाउने लक्ष्य लिईएको नगरप्रमुख शर्माले बताए। मेयर शर्माले रणनीतिमा टेकेर आगामी योजना तर्जुमा गरिने समेत जानकारी दिए। संघीय सरकारको खाद्य अधिकार तथा खाद्य सम्प्रभुता सम्बन्धी ऐन र कर्णाली प्रदेश सरकारको खाद्य अधिकार तथा सम्प्रभुता सुनिश्चित गर्न बनेको ऐन कार्यान्वयनका लागि रणनीति बनाउन थालिएको फियान नेपालका क्षेत्रिय संयोजक सुरेश गौतमले बताए। उनले पाँच वर्षे रणनीति निर्माण गरी आगामी कार्ययोजनासहित स्रोतको पहिचान गरिने जानकारी दिए। रणनीति नगरपालिका भित्रको कृषि पूर्वाधार र बजारिकरण, कृषि र गैरकृषि क्षेत्रमा आयआर्जन तथा जीविकोपार्जन, कृषि विकास, पशुपंक्षी विकास, सेवामुलक स्रोत साधनमा पहुँच र सुरक्षामा केन्द्रीत हुने फियानका कार्यकारी निर्देशक अशोकबहादुर सिंहले बताए। उनका अनुसार खाद्य तथा पोषण शिक्षा, जैविक तथा जलवायू अनुकुलित कृषि, प्राकृतिक स्रोत व्यवस्थापन तथा परिचालन र संस्थागत नीति निर्माणमा केन्द्रीय रहेर रणनीति निर्माण गरिनेछ। रणनीति निर्माणका लागि मंगलबार नगरमा खाद्य तथा पोषण सुरक्षा रणनैतिक योजना तर्जुमा कार्यशाला आयोजना गरिएको थियो। नगर प्रमुख लोमन शर्मा, उपप्रमुख तप्ताकुमारी थापा, ११ वटै वडाका वडाध्यक्ष, नगर कार्यपालिका सदस्य, नगरपालिकाको विषयगत शाखा र सरोकारवाला निकायहरुसँग छलफल गर्न कार्यशाला आयोजना गरिएको थियो। रणनीति निर्माणका लागि अब नगरपालिकाका ११ वटै वडाहरुमा छलफल तथा आवश्यक अध्ययन गरिने बताईएको छ।"
"तनहुँमा चितुवाको चार दिनमा ३ आक्रमण : एक बालकको मृत्यु, दुई घाइते",तनहुँ : जिल्लाको बन्दीपुर गाउँपालिका१ बिउघरमा चितुवाको आक्रमणबाट पाँच वर्षिय बालक सुप्रिम थापाको ज्यान गएको छ। मंगलबार दिउँसो करिब ४:१५ बजेतिर घरको आँगनमा खेलिरहेको अवस्थामा बालकलाई चितुवाले आक्रमण गरेको डिभिजन वन कार्यालय तनहुँका प्रमुख कोमल राज काफ्लेले जानकार दिए। चितुवाको आक्रमणमा परेका बालकको शव घरभन्दा करिब दुई सय मिटर माथि छापेली सामुदायिक वनको जङ्गलमा फेला परेको थियो। आँगनमा खेलिरहेको अवस्थामा सुप्रिमलाई चितुवाले आक्रमण गरेको बताइएको छ। केही दिनयता बन्दीपुरमा चितुवाको आतङ्क बढेको छ। गत शनिबार राति ८:३० बजे बन्दीपुर४ टावर निवासी ८ वर्षीया रियाना थापा र आइतबार बिहान २:३० बजे बन्दीपुर१ बागदलेका ३५ वर्षीय भीमलाल गरञ्जा चितुवाको आक्रमणबाट घाइते भएका थिए। घाइतेहरुको अवस्था सामान्य रहेको जिल्ला प्रहरी कार्यालय तनहुँका प्रहरी डिएसपी युवराज खड्काले जानकारी दिए। २०७४ फागुन १ गते पहिलोपटक तनहुँको भानु नगरपालिका३ दोरदोरका ६ वर्षीय विशाल श्रेष्ठलाई चितुवाले आक्रमण गरी ज्यान लिएको थियो। त्यसयता चितुवाको शिलशिलावद्ध आक्रमणबाट जिल्लाका विभिन्न ठाउँमा गरी ११ जना बालबालिकाले ज्यान गएको छ। डिभिजन वन कार्यालय तनहुँका प्रमुख काफ्लेले यो समय चितुवाले आक्रमण गर्ने सिजन भएको बताउँछन्। उनले भने चितुवाले यो समयमा बच्चा हुर्काउने सिजन हो। यो बेला चितुवा बढी आक्रमक हुन्छ। उनले यतिबेला एकदमै सचेत हुनु पर्ने बताए। काफ्लेले बच्चाहरुलाई एक्लै छाड्दै नछाड्न र रातको समयमा उज्यालो बनाएर मात्र बाहिर निस्कन जिल्लावासीलाई आग्रह गरेका छन्। चितुवाको पछिल्लो गतिविधिलाई हेर्दा चितुवा समस्या ग्रस्त अवस्थामा भएको उनको ठम्याई छ। 'रगत मात्र चुसेर छाडेको पाइएको छ। त्यो चितुवाको कि दाँत भाँच्चिएको छ। कि नङ्ग्ररा कमजोर भएको छ। अन्य जनावरलाई आक्रमण गर्न सकेन। त्यहि भएर बस्तीमा आएर बच्चाहरुलाई आक्रमण गर्न थालेको छ' उनले भने। चितुवा नियन्त्रणका लागि खोर थापेर हरसम्भव प्रयास गरेको उनको भनाई छ।
भारतद्वारा ४५ हजार युवालाई सैन्यसेवामा लगाउने योजना सार्वजनिक,"एजेन्सी : भारत सरकारले निवृत्तिभरण र तलब कटौती गर्ने उद्देश्यले सशस्त्र बलहरूको नयाँ भर्ती योजना सार्वजनिक गरेको छ। अग्निपथ नामकरण गरिएको उक्त योजनाले स्थलसेना, जलसेना र वायुसेनामा छोटो अवधिको अनुबन्धनका आधारमा सैनिक भर्ती गर्ने लक्ष्य लिएको छ। रक्षामन्त्री राजनाथ सिंहले घोषणा गरेको यो योजनाअन्तर्गत साढे १५ वर्षदेखि २१ वर्ष उमेर समूहका करिब ४५ हजार युवालाई चारवर्षे कार्यकाल तोकेर सेवामा लगाइनेछ। चारवर्ष पछि ती सैनिकमध्ये २५ प्रतिशतलाई मात्र सेवामा निरन्तरता दिइने छ। उनीहरू नियमित क्याडरका रूपमा भर्ती हुनेछन्। त्यसरी भर्ती भएकाहरू १५ वर्षसम्म सेवामा रहने छन् तर उनीहरू सैनिक अधिकृतभन्दा तलको तहमा मात्र रहने छन्। रासस"
अर्थमन्त्री शर्मामाथि संसदीय छानविनको माग गर्दै सदनमा एमालेको अवरोध,"काठमाडौं : प्रमुख प्रतिपक्षी नेकपा एमालेले अर्थमन्त्री जनार्दन शर्मामाथि संसदीय छानविनको माग गर्दै संसदमा अवरोध गरेको छ। अर्थमन्त्री शर्माले बजेट निर्माण प्रक्रियामा अनाधिकृत व्यक्तिलाई प्रवेश गराएको, राजस्वमा स्वार्थअनुकूल व्यापक हेरफेर गरेको अन्नपूर्ण पोस्टको समाचारलाई आधार बनाएर एमाले प्रमुख सचेतक विशाल भट्टराईले संसदीय छानविन समिति बनाउन माग गर्दै यो नभएसम्म सदन अगाडि बढ्न नसक्ने घोषणा गरे। बजेट निर्माणका क्रममा भएका अनियमितता र हस्तक्षेपले आफूहरुले गरेको खास खास घरानाका व्यक्तिसँग, उनीहरुको स्वार्थमा बजेट बनाइएको आशंकालाई पुष्टि गरेको उनले बताए। अर्थतन्त्र निरन्तर अद्योगतिको बाटोमा गएको छ। रातो बत्ती बलेको छ। विदेशी मुद्रा संचिति घट्दो क्रममा छ। निरन्तर अर्थतन्त्रका सूचकले खतराको घंट्टी बनाइरहेका छन्। बजेटले ओरालो लागेको अर्थतन्त्रलाई समेट्नेछ। सम्बोधन गर्नेछ भन्ने विश्वास थियो, उनले भने, तर खास खास घरानाका मान्छेको, व्यापारीको हित हुनेगरी सेटिङमा आएको रहेछ। निरन्तर रुपमा हाम्रो उत्पादनलाई कमजोर बनाउने निर्यात घटाउनेगरी आयो। आयात बढावा दिनेगरी आयो। उनले बजेट निर्माणमा अनाधिकृत मान्छे प्रवेश गराउनु वित्तीय अपराध भएको बताए। करका दरहरु राष्ट्रले नचिनेको मान्छेले, कानुनले नचिनेको मान्छेले राति छिरेर बनाउने? यो भन्दा राष्ट्रिय गद्धारी के हुन्छ? यो राष्ट्रघात हो, भट्टराईले भने। उनले अर्थ मन्त्रालयबाट सीसीटीभी मगाएर को थिए भन्ने हेर्न पनि माग गरे। त्यो रातिको सीसीटीभी ल्याएर हेरौं। को आएको छ कि छैन प्रमाणित भइहाल्छ, उनले भने। अर्थमन्त्रीले सानातिना त्रुटि गर्दा तत्कालीन समयमा डा रामशरण महतले राजीनामा दिएको, भरतमोहन अधिकारी अर्थमन्त्री हुँदा संसदीय छानविन समिति बनेको स्मरण गर्दै भट्टराईले अहिलेको अपराध गम्भीर प्रकृतिको भएको जिकिर गरे। यो भन्दा ठूलो वित्तीय अपराध केही हुन सक्दैन। अर्थमन्त्रीले कोही आएको छैन भनिहाल्नुहुन्छ। आएको छ भन्न पनि मिलेन। दुनियाँमा कहिल्यै गलत गरेको छु भनेर कसैले भन्दैन। आधार र प्रमाणहरुले पुष्टि गर्छ, उनले भने। उनले नैतिकता भएको भए अहिलेसम्म अर्थमन्त्रीले राजीनामा दिएर छानविनको आह्वान गरिसक्नुपर्नेमा त्यसो नभएकाले अब संसदले छानविन गर्नुपर्ने माग गरे। अलिकति नैतिकता हुन्थ्यो भने अर्थमन्त्रीबाट पहल्यै राजीनामा आइसक्नुपर्थ्यो। अझै समय छ। सभामुखको अग्रसरतामा संसदीय छानविन समिति बनोस्। उहाँले होइन भन्नुभएको छ। हामी हो भनिरहेका छौं। संसदीय छानविन समिति बनोस्। त्यसले होइन भन्ने देखायो भने हामी मान्छौं। यो हाम्रो अडान हो। यो सदन त्यसपछि मात्र अगाडि बढ्छ, भट्टराईले भने। प्रमुख सचेतक भट्टराई बोलिसकेपछि एमाले सांसदहरु उठेका थिए। सभामुख अग्निप्रसाद सापकोटाले अर्थमन्त्रीले स्पष्ट पार्न पाउनुपर्ने नियमावलि सम्झाउँदै बस्न आग्रह गरेका थिए। सुरुमा स्पष्ट पार्न भनिएको र मन्त्रीले स्पष्ट पारेको भन्दै सापकोटाले यसमा सबै सांसद बोलेर छलफलमा जान प्रस्ताव गरे। तर एमालेले संसदीय छानविन समितिको माग गरेर अवरोध गरेपछि बजेटमाथिको छलफलको बाँकी कार्यक्रमलाई कार्यसूचीबाट हटाएर असार १ गते ११ बजे बस्नेगरी बैठक स्थगित गरे।"
एकीकृत समाजवादीको स्थायी कमिटीमा निर्वाचनसम्बन्धी प्रतिवेदन प्रस्तुत,काठमाडौं : नेकपा एकीकृत समाजवादीको स्थायी कमिटी बैठक मंगलबारबाट सुरु भएको छ। पार्टी कार्यालय तीनकुनेमा बसेको बैठकमा सचिवालयले तयार गरेको निर्वाचन सम्बन्धी समीक्षा प्रतिवेदन पेस गरिएको छ। बैठकमा पार्टी अध्यक्ष माधव नेपाल र सम्मानीत नेता झलनाथ खनालले स्थानीय तहको निर्वाचनपछिको अवस्था र रणनीतिक योजनाका बारेमा धारणा राखेको प्रवक्ता जगन्नाथ खतिवडाले जानकारी दिए। बैठकले अबको राजनीतिक कार्यदिशाबारे धारणा तय गर्ने उनले बताए। पार्टीको सचिवालयले तयार गरेको निर्वाचनसम्बन्धी समीक्षा प्रतिवेदन प्रस्तुत गरिएको छ। यसमा सातै प्रदेशका प्रदेश इन्चार्ज तथा अध्यक्षहरुले धारणा राखेका छन्। भोलि यसमा विस्तृत छलफल हुने प्रवक्ता खतिवडाले बताए। बैठकपछि नेकपा समाजवादीका सम्मानित नेता झलनाथ खनालले पाँच दलको बीचमा सम्मानजनक तालमेल नभएका कारण निर्वाचनमा अपेक्षित परिणाम आउन नसकेको बताए। बैठक बुधबार पुन बस्ने समाजवादीले जनाएको छ।
मेडिसिटी बयोधा अस्पतालमा ८७ जनाले गरे रक्तदान,"काठमाडौं : विश्व रक्तदाता दिवसको उपलक्ष्यमा मेडिसिटी बयोधा अस्पतालमा ८७ जनाले रक्तदान गरेका छन्। जुन १४ लाई संसारभर विश्व रक्तदाता दिवसको रुपमा मनाईने क्रममा मेडिसिटी बयोधा अस्पतालले नेपाल रेडक्रस सोसाईटी विरगंजको सहयोगमा आयोजना गरेको रक्तदान कार्यक्रमका सशस्त्र प्रहरी, जनपद प्रहरी, विभिन्न संघसंस्था, स्थानीय नागरीक, अस्पतालका कर्मचारीहरुले रक्तदान गरेका हुन्। कार्यक्रमका प्रमुख अतिथि विरगंज महानगरपालिकाका प्रमुख राजेशमान सिंहले रक्तदान जीवनदान भनिए पनि हत्तपत्त मानिसहरु रक्तदान गर्न अभिप्रेरित नहुने भएकोले जनचेतना अभिबृद्धिमा अझ बढी काम गर्नुपर्ने बताए। अस्पतालले आम नागरिकहरुको स्वास्थ्यमा ध्यान दिँदै सबैलाई उपचार गर्ने अवस्था सिर्जना गर्नुपर्ने र पैसाको अभावमा बिरामीहरुलाई उपचार नगर्ने, पैसा नतिरेका लागि अस्पतालले बन्धकी बनाउने जस्ता कार्यहरु गर्न नहुने उनले बताए।"
एसपीपी प्राकृतिक विपद्विरुद्ध जुध्ने उद्धारकर्तालाई अनुभव तथा क्षमता साटासाट गर्ने कार्यक्रम हो,"काठमाडौं : अमेरिकाले स्टेट पार्टनरसीप प्रोग्राम (एसपीपी) प्राकृतिक विपद्विरुद्ध अग्रस्थानमा खटिने उद्धारकर्तालाई अनुभव तथा क्षमता साटासाट कार्यक्रम भएको स्पष्ट पारेको छ। एसपीपीबारे राजनीतिक तहबाट संसदमै शंका व्यक्त भएका बेला काठमाडौंस्थित अमेरिकी राजदूतावासले विज्ञप्तिमार्फत स्टेट पार्टनरसीप प्रोग्राम (एसपीपी) अमेरिकी राज्यको नेशनल गार्ड तथा साझेदार विदेशी मुलुकबीचको एक आदानप्रदान कार्यक्रम भएको स्पष्ट पारेको हो। अमेरिकी नेशनल गार्डले स्वदेशमा भूकम्प, बाढी र वन डढेलो जस्ता प्राकृतिक विपद्विरुद्ध जुध्नका लागि अमेरिकाका प्रथम उद्धारकर्ताहरूलाई सहयोग गर्दछ, विज्ञप्तिमा भनिएको छ। २५ वर्षभन्दा लामो समयदेखि कायम रहँदै आएको एसपीपीमा ९० भन्दा बढी देशसँग ८० भन्दा बढी साझेदारीहरू समावेश रहेको दूतावासले जानकारी दिए। तीमध्ये अधिकांश देशहरू यस क्षेत्रमा नरहेको विज्ञप्तिमा उल्लेख छ। आँधीबेहरीदेखि भूकम्प, बाढी र डढेलोसम्मका प्राकृतिक तथा अन्य विपद्को अवस्थामा अमेरिका आफ्नो अग्रपङ्क्तिका उद्धाररकर्ताका रूपमा रहेका नेशनल गार्डहरूको उत्कृष्ट अभ्यासको अनुभव तथा क्षमता साटासाट गर्न चाहन्छ। यस प्रकारको सहकार्यको सहजीकरणका लागि एसपीपी प्रभावकारी माध्यम हो, विज्ञप्तिमा भनिएको छ। दूतावासले बाहिर सार्वजनिक भएको एसपीपी सम्झौताको १० बुँदे मस्यौदा प्रस्तावमा पनि बोलेको छ। आफ्नो नीतिअनुसार अमेरिकाले कुनै पनि देशलाई स्टेट पार्टनरसीप प्रोग्राममा सामेल हुन भन्दैन तर कुनै देशबाट त्यसका लागि माग आएको खण्डमा भने त्यस्तो मागको सम्बोधन गर्दछ, दूतावासले भनेको छ।"
खेलकुद विकासका लागि १७१ पालिकामा बजेट जाने,"काठमाडौं : युवा तथा खेलकूदमन्त्रीका तर्फबाट शिक्षा, विज्ञान तथा प्रविधिमन्त्री देवेन्द्र पौडेलले खेल क्षेत्रको पूर्वाधार निर्माणका लागि आगामी आर्थिक वर्ष १७१ पालिकामा बजेट जाने व्यवस्था गरेको बताएका छन्। प्रतिनिधिसभाको मंगलबार बसेको बैठकमा विनियोजन विधेयकमाथि सांसदहरुले उठाएको प्रश्नको जवाफ दिँदै मन्त्री पौडेलले एक स्थानीय तह एक खेल पूर्वाधार निर्माण गर्ने सरकारको नीतिअनुसार विगतमा निर्माणाधीन खेल पूर्वाधारलाई निरन्तरता दिँदै आगामी आर्थिक वर्षमा १७१ वटा पालिकामा बजेट जाने प्रस्ताव गरेको बताए। मन्त्री पौडेलले खेलाडीहरुको संरक्षण र विकासका लागि यस आर्थिक वर्षमा खेलकुद बीमाको अवधारणाको विकास गरिएको, दुर्घटनामा परेको खेलाडीहरुको उपचार गर्न चिकित्सा केन्द्रलाई व्यवस्थित गर्न बजेटको व्यवस्था गरिएको बताए। उनले खेलाडीलाई प्रोत्साहन गर्न यसपटक खेलाडी जीवन बीमा, खेलाडी तथा प्रशिक्षण स्वास्थ्य बीमा, खेलाडी प्रोत्साहन पुरस्कार, ओलम्पिक खेलाडी भत्ता लगायतका विषयमा बजेट व्यवस्था गरेको बताए। युवा तथा खेलकुदमन्त्री महेश्वरजङ्ग गहतराज वैदेशिक भ्रमणमा रहनुभएकाले उनको सट्टामा शिक्षामन्त्री पौडेलले खेलकुद क्षेत्रको विकास विद्यालयमा तहदेखि नै हुने भएकाले एक विद्यालयमा एक खेलकुदको विकास गर्ने बताएका हुन्। रासस"
आईसीसीले गर्यो नेपालमाथि लागेको कन्ट्रोल फन्डिङ् फुकुवा,काठमाडौं : अन्तर्राष्ट्रिय क्रिकेट परिषद्(आईसीसी) ले नेपाल माथि लागेको कन्ट्रोल फन्डिङ् फुकुवा गरेको छ। नेपाल क्रिकेट संघ(क्यान) ले मंगलबार प्रेस विज्ञप्ति जारी गर्दै आईसीसीले कन्ट्रोल फन्डिङ् फुकुवा गरेको जनाएको हो। आईसीसीले सोमबार क्यानलाई पत्र पठाउँदै नेपाल माथि लागेको कन्ट्रोल फन्डिङ् पूर्णरुपमा हटाइसकेको र अब उप्रान्त अन्य एक दिवसीय मान्यता प्राप्त एसोसिएट देशहरुले सरह नेपालले पनि आर्थिक अनुदान र र गतिविधि गर्न पाउने क्यानद्धारा जारी विज्ञप्तिमा भनिएको छ। क्यानका अध्यक्ष चतुरबहादुर चन्दद्धारा हस्ताक्षरित विज्ञप्ति अनुसार आर्थिक पारदर्शितामा उत्कृष्ट कार्यसम्पादन गरेको मूल्याङ्कनको आधारमा आईसीसीले फुकुवा गरेको हो।
"३७ अर्ब माथिको बजेट ल्याउँदै प्रदेश १ सरकार, कृषि क्षेत्र विशेष प्राथमिकतामा","विराटनगर : कृषि क्षेत्रलाई विशेष प्राथमिकतामा राखेर प्रदेश नं १ सरकारले आगामी आर्थिक वर्ष २०७९८० को बजेट ल्याउने भएको छ । कृषि उत्पादनको क्षेत्र फराकिलो बनाउने उद्देश्यसहित असार १ गते सरकारले ३७ अर्ब माथिको बजेट प्रस्तुत गर्ने तयारी गरेको हो । गैह्र बजेटरी खर्चलाई निरुत्साहित पार्ने गरी सरकारले आगामी आर्थिक वर्षको बजेट ल्याउन लागेको हो । तुलनात्मक रुपमा आगामी आर्थिक वर्षको बजेटको आकार केही ठूलो हुने प्रदेश सरकारको आर्थिक मामिला तथा योजना मन्त्रालयले जनाएको छ । मन्त्रालयका अनुसार संघीय सरकारबाट प्राप्त हुने अनुदान र राजस्व बाँडफाँड यसपटक केही प्रतिशतले बढेर आएको तथा प्रदेशको आफ्नै राजश्व पनि १० प्रतिशतको हाराहारीमा वृद्धि हुने अपेक्षा गरिएकाले स्वभाविक रुपमा यसपटक बजेटको आकार बढ्ने भएको हो । चालु आर्थिक वर्ष २०७८७९ का लागि भने सरकारले ३२ अर्ब ४६ करोड ९२ लाखको बजेट ल्याएको थियो । आगामी आर्थिक वर्षको बजेट कृषि अनुदानमा व्यापक परिमार्जनसहितको हुने प्रदेश सरकारको आर्थिक मामिला तथा योजना मन्त्री इन्द्रबहादुर आङ्बोले बताए । प्रत्यक्ष उत्पादन वृद्धिका लागि आगामी वर्षदेखि कृषि क्षेत्रको अनुदान व्यक्ति तथा कम्पनीको सट्टा सहकारी तथा कृषि समूह केन्द्रित बनाइने उनले जानकारी दिए । कृषि सहकारी तथा कृषि समुहलाई उत्पादनमा आधारित अनुदान उपलब्ध गराएर उत्पादनको दायरा बढाउने हाम्रो लक्ष्य छ,' उनले भने, यसपटक हामीले उद्योग र रोजगारी सिर्जनालाई समेत प्राथमिकतामा राखेका छौं । करको दायरालाई पनि फराकिलो बनाउने सरकारको लक्ष्य छ । करको दर समेत केही प्रतिशतले बढाइएको छ । कृषि क्षेत्रको बढ्दो व्यापार घाटालाई न्यूनीकरण गर्ने लक्ष्य सहित सरकारले कृषि तथा पशुपन्क्षीजन्य वस्तुको उत्पादन वृद्धि गर्न उन्नत बिउ, बेर्ना र उन्नत पशुनश्लको सहज उपलब्धता सुनिश्चित गर्ने तथा कृषि उत्पादनलाई सहकारी र निजी क्षेत्रको सहकार्यमा प्रशोधन र उद्योगहरुसँग जोड्न नमूना कार्यक्रमहरुको सुरुवात गर्ने योजना समेत बनाएको छ । त्यसका लागि सरकारको पर्याप्त बजेट छुट्याएको छ । रासायनिक मल माथिको परनिर्भरता कम गर्न प्राङ्गारिक मलको उत्पादन र प्रयोग बढाउने, दीर्घकालीन रूपमा माटो सुधार र प्राङ्गारिक खेती प्रर्वद्धन गर्ने, पशुपन्क्षी, मत्स्यपालन, मह, च्याउ र तरकारी लगायतका बाली उत्पादन प्रवद्र्धन कार्यक्रमलाई प्राथमिकता दिने तथा बाली र पशुपन्क्षीको बजारीकरणमा सहकारी, निजी तथा अन्तर सरकार समन्वय, सहयोग र सहकार्य गर्ने सरकारी कार्यक्रम छ । आगामी आर्थिक वर्षमा समग्र कृषि क्षेत्रका लागि करिब ३ अर्बको हाराहारीमा बजेट ल्याउने तयारी रहेको मन्त्रालयले जनाएको छ । यस्तै, आगामी आर्थिक वर्षदेखि आयात प्रतिस्थापनको नीति सहित सरकारले केही साझेदारी कार्यक्रमहरु पनि सञ्चालन गर्ने भएको छ । स्वदेशी उत्पादनको प्रशोधन, बजारीकरण र निर्यात प्रर्वद्धनका साथै प्रदेशलाई आत्मनिर्भर बनाउन सरकारले बिशेष कार्यक्रम सञ्चालन गर्ने जनाएको छ । केन्द्रिकृत आयात प्रतिस्थापन तथा निर्यात प्रर्वद्धनका कार्यक्रमहरुलाई सरकारले प्राथमिकतामा राखेको छ । त्यसका निम्ति सरकारले कृषि क्षेत्रलाई बिशेष प्राथमिकता, प्रदेशका घरेलु तथा साना उद्योगलाई प्रर्वद्धन र रोजगारी सिर्जनाको बिषयमा सरकारले जोड दिएको मन्त्री आङ्बोको भनाई छ । प्रदेशका अधिकांश ठुला योजनाहरु आगामी आर्थिक वर्षभित्रै सम्पन्न गर्ने सरकारको लक्ष्य छ । त्यसका लागि पर्याप्त बजेटको व्यवस्था गरिएको छ,' उनले भने, 'सडक तथा पूर्वाधार विकास र सिँचाई तथा खानेपानी लगायतको क्षेत्रका योजनाहरु आगामी आर्थिक वर्षमै सम्पन्न गर्दा रोजगारी सिर्जना र आर्थिक गतिविधिलाई पनि सहयोग पुग्ने हाम्रो अपेक्षा छ । बजेटको आकार र दायित्वको कारण नयाँ योजना थप गर्नसक्ने अवस्था नरहेका कारण क्षेत्राधिकारभित्र बसेर भएकै योजना कार्यान्वयनलाई प्रभावकारी बनाउने सरकारको आगामी रणनीति छ । विगतका वर्षहरुमा आएका श्रोत सुनिश्चितता बिनाको बजेटले दायित्व मात्र थपेकोले यसपटकदेखि प्रदेशको बजेट प्रणालीमा सुधारको प्रयास गरिएको प्रदेश सरकारको आर्थिक मामिला तथा योजना मन्त्रालयका सचिव सुमन दाहालले बताए । विगतका बजेटमा श्रोत सुनिश्चितताको अभाव देखिँदा सरकारले पनि लक्ष्य अनुसारको प्रगति हाँसिल गर्न नसकेको उनले जिकिर गरे । उनले चालु आर्थिक वर्षमा पनि करिब ९० प्रतिशतको हाराहारीमा बजेट खर्च हुने दाबी गरे । चालु आर्थिक वर्षको पछिल्लो १० महिनामा भने सरकारले ५३४८ प्रतिशत बजेट खर्च गरेको छ । जेठ १५ सम्म सरकारले कुल १८ अर्ब ४७ करोड २३ लाख रुपैयाँ खर्च गरेको प्रदेश लेखा नियन्त्रककोे कार्यालयले जनाएको छ । कार्यालयका अनुसार यो अवधिमा सरकारले चालुतर्फ २६७१ र पुँजीगततर्फ २६७७ प्रतिशत बजेट खर्च गरेको छ । विगतका बजेटहरु ठुल्ठुला योजनामा केन्द्रित हुँदा साना योजनाहरु ओझेलमा पर्ने गरेको दृष्टान्त पर्याप्त भएकाले आगामी वर्षदेखि त्यसलाई पनि सुधार गरिने सरकारले जनाएको छ । सरकार अनुसार आगामी आर्थिक वर्षदेखि राजश्वको दायरा समेत फराकिलो बनाईने छ । त्यसका लागि सम्पूर्ण मन्त्रालयका सचिवहरुको नेतृत्वमा निमार्ण गरिएका विभिन्न उपसमितिहरु मार्फत् अध्ययनको कार्य सम्पन्न भइसकेको छ । प्रदेश सरकारले हाल संघीय सरकारबाट आउने वित्तीय समानीकरण, सशर्त, समपूरक र विशेष गरी ४ प्रकारको अनुदान बाहेक आफ्नो आन्तरिक स्रोतबाट करिब ४ अर्बको हाराहारीमा राजश्व सङ्कलन गर्दै आएको छ ।"
वर्षा सकिने वित्तिकै मेलम्चीको पानी काठमाडौंमा आउँछः खानेपानी मन्त्री,"काठमाडौंः खानेपानी तथा सरसफाइ मन्त्री उमाकान्त चौधरीले मेलम्ची खानेपानी योजना वर्षायामसम्म बन्द गरिने बताएका छन् । मंगलबार प्रतिनिधि सभामा सांसदहरुले उठाएका प्रश्नहरुको जबाफ दिँदै खानेपानीमन्त्री चौधरीले वर्षा सकिने वित्तिकै मेलम्चीको पानी काठमाडौंमा ल्याउने सरकारको योजना रहेको बताएका हुन् । उनले भने, मेलम्चीको सुरुङमा लेदो पस्यो । योजना सञ्चालन वर्षायामसम्म बन्द गरिएको हो । वर्षायाममा सुरुङलाई थप क्षति हुन दिन सकिएमा वर्षा सकिने वित्तिकै पानी सञ्चालन गर्न सकिने मन्त्रालयको योजना रहेको छ । यस अवधिमा पानीको अभाव हुन नदिन बागमतीबाट सुन्दरीजल पानी प्रशोधन केन्द्रमा पानी पठान्तरण गर्ने, काठमाडौं उपत्यका खानेपानी लिमिटेडका बोरिङहरुको क्षमता अभिवृद्धि गर्ने र अन्य स्रोतको उपयोग गर्ने कार्यहरु भइरहेको छ । मेलम्चीमा पहिरो न्यूनिकरणका लागि अध्ययन भइरहेको उनको भनाइ छ। मेलम्ची खानेपानीको विकल्पका लागि मकवानपुरको सिस्नेखोला, ललीतपुरको ठोस्ने र भक्तपुरको महादेव खोलाबाट काठमाडौं उपत्यकामा पानी आपूर्ति गर्न अध्ययन भइरहेको खानेपानी मन्त्री चौधरीले बताए।"
पुल निर्माणमा ढिलासुस्ती हुँदा सवारीलाई सास्ती,जोमसोम : तिब्बतको कोरलानाका जोड्ने राष्ट्रिय गौरवको बेनीजोमसोमकोरला सडक आयोजना अन्तर्गत निर्माणधिन घमी खोला पुलको काम ठेकेदारले अलपत्र छाडेपछि उपल्लो मुस्ताङ आउजाउ गर्ने सवारी साधनलाई सास्ती बनेको छ। २०७५ सालको पुस १६ गते ६ करोड ८० लाख लागतमा सम्झौता भएको घमी खोला पुलको चालु वर्षको हिउँदयामपछि निर्माणको काम ठप्प रहेको हो। निर्माणधिन घमी खोला पुल निर्माणको जिम्मा हिमढुङ ठोक्कर ईमोटल जेभी कन्ट्रक्सनले लिएको थियो। सम्झौता अवधि ३ वर्ष रहेको घमी खोला पुलको काम २०७८ पुस ९ गते सकिनु पर्ने थियो। तर ठेकेदारको ढिलासुस्ती र लापारवाहीका कारण पुलको निर्माणको भौतिक प्रगती अहिले ४० प्रतिशत मात्र देखिएको छ। घमी खोला पुलको लम्बाई जम्मा ४० मिटरको छ भने डे्रने र फुटपाथसहित ११ मिटरको पुल बनाउने सम्झौता भएको बेनीजोमसोमकोरला सडक आयोजनाले जनाएको छ। निर्माण कम्पनीका प्रतिनिधिलाई पटकपटक पुल निर्माणको काम सूचारु गराउन आयोजनाले ताकेता गरेपनि सम्पर्कमा आउन सकेको छैन। आयोजना प्रमुख जगत प्रजापतीले घमी खोला पुल निर्माणको जिम्मा लिएको हिमढुङ ठोक्कर ईमोटल जेभी कन्ट्रक्सनले एक हप्ता भित्र फिल्डमा पुगेर काम नगरे ठेक्का तोड्ने प्रक्रिया अघि बढाईने जानकारी दिए। घमी खोला पुलको ठेक्का लिएको हिमढुङ ठोक्कर ईमोटल जेभी कन्ट्रक्सनले अरु दुई वटा पुलको काम पनि अलपत्र पारेको आयोजनाले जनाएको छ। उक्त कन्ट्रक्सनले मार्फा खोला पुल र छुसाङ खोला पुल बनाउन २१ करोडमा सम्झौता गरेको थियो। यि दुबै पुलको काममा पनि निर्माण कम्पनीले ढिलासुस्ती गर्दा आयोजनाले ठेक्का मोबिलाईजेसन बापत लिएको १ करोड ११ लाख ५० हजार सरकारको नाममा फिर्ता लिएको थियो।
पछिल्लो २४ घन्टामा १२ जना कोरोना संक्रमित थपिए,काठमाडौं : पछिल्लो २४ घन्टामा देशभर थप १२ जनामा कोरोना संक्रमण पुष्टि भएको छ। देशभर गरिएको १ हजार ४ सय ७३ पिसिआर परिक्षणका क्रममा ७ जना र ८ सय ६८ एन्टीजेन परिक्षणका क्रममा ५ जनामा कोरोना संक्रमण पुष्टि भएको हो। कोरोनाका कारण मंगलबार पनि कसैको मृत्यु नभएको स्वास्थ्य मन्त्रालयले जनाएको छ। त्यस्तै थप १६ संक्रमित निको हुँदा हालसम्म नेपालमा ९ लाख ६७ हजार २ सय ३३ जना निको भएका छन्। हाल नेपालमा ९३ सक्रिय संक्रमित आइशोलेशनमा रहेको मन्त्रालयले जनाएको छ।
निर्वाचन र रुसयु्क्रेनको युद्धले कागज आपूर्तिमा ढिलाइ हुँदा पाठ्यपुस्तक समयमै छाप्न सकिएन : शिक्षा मन्त्री,"काठमाडौं : शिक्षा, विज्ञान तथा प्रविधि मन्त्री देवेन्द्र पौडेलले समयै कागज आपूर्ति नहुँदा पाठ्यपुस्त छपाइमा ढिलाइ भएको बताएका छन्। मंगलबार प्रतिनिधि सभाको बैठकमा सांसदहरुले सोधेको प्रश्नको जवाफ दिँदै मन्त्री पौडेलले स्थानीय तह निर्वाचन र रुस युक्रेन युद्धका कारण कागज आपू्र्तिमा समेत प्रभाव पर्दा छपाइमा ढिला भएको स्पष्ट पारेका हुन्। 'रुस युक्रेन युद्धका कारण कागज आपूर्तिमा प्रभाव पर्दा छपाइमा केही ढिलाइ हुन गएता पनि मन्त्रालयको नियमित अनुगमन तथा निर्देशनका कारण पुस्तक छपाइ नियमित रुपमा भइरहेको छ,' उनले भने। वैशाख ३० मा सम्पन्न स्थानीय तहको निर्वाचनका लागि समेत जनक शिक्षाले काम गर्न परेको हुँदा तोकिएको समयमा पाठ्यपुस्तक छपाईमा ढिलाइ हुन गएको उनको भनाइ छ। उनले शैक्षिक सत्रमा पाठ्यपुस्तक पुग्न नसकी पढाइमा बाधा नपरोस भनी सामग्री उपलब्ध हुने वैकल्पिक व्यवस्था गरिएको बताए। पाठ्यसामग्रीमा एकरुपता ल्याइ निजी विद्यालयमा प्रयोग हुने सामग्रीमा नियमन गरिने उनले बताए। शैक्षिक सत्र २०७९ मा विद्यार्थीका लागि निःशुल्क पाठ्यपुस्तक व्यवस्थापन गर्न कक्षा १ देखि १२ सम्मको पाठ्यपुस्तक जनक शिक्षा सामग्री केन्द्रबाट छपाइ तथा वितरण हुने व्यवस्था भएतापनि कक्षा १३ को पाठ्यपुस्तक नीजि प्रकाशकबाट र कक्षा १११२ को साझा प्रकाशनमार्फत समेत छपाइ तथा वितरण हुने व्यवस्था मिलाइएको जानकारी दिए। मन्त्रीका अनुसार जनक शिक्षा सामग्री केन्द्रबाट कक्षा ४१० सम्मका विद्यार्थीका लागि जम्मा १ करोड ९६ लाख थान पाठ्यपुस्तक छपाइ गरी वितरण गर्नु पर्नेमा हालसम्म १ करोड ७० लाख थान छपाइ तथा वितरण भइसकेको भन्दै बाँकी छपाइ सम्पन्न हुने क्रममा रहेको छ । नीजि प्रकाशकबाट छपाइ एवं वितरण काम भइरहेको उनको भनाइ छ।"
मोटरसाइकलको ठक्करबाट वृद्धको मृत्यु,विराटनगर : विराटनगरमा बुलेट मोटरसाइकलको ठक्करबाट मंगलबार दिउँसो एक जना वृद्ध पुरुषको मृत्यु भएको छ। विराटनगररानी सडकखण्डअन्तर्गत विराटनगर महानगरपालिका१४ रानीमा मोटरसाइकलले ठक्कर दिँदा ६० वर्षीय मजेबुल मियाँको मृत्यु भएको प्रदेश १ प्रहरी कार्यालय विराटनगरका प्रवक्ता एसपी नवीनराज राईले जानकारी दिए। उनका अनुसार रानीबाट विराटनगरतर्फ जाँदै गरेको मोटरसाइकलले बिहान ८ बजेतिर पैदल हिँडिरहेका बेला ठक्कर दिएर मियाँलाई गम्भीर घाइते बनाएको थियो। उनको उपचारका क्रममा दिउँसो १ बजेतिर न्युरो अस्पतालमा मृत्यु भएको एसपी राईले बताए। मोटरसाइकल र चालक भारतीय नागरिक ५९ वर्षीय विन्देश्वर रामलाई नियन्त्रणमा लिएर घटनाको अनुसन्धान सुरु गरिएको प्रहरीले जनाएको छ। मोटरसाइकल चालक राम भारतको मझपुरका बासिन्दा हुन्।
स्थानीय भूउपयोग परिषदको सिफारिस पछि जग्गा धितो राख्न पाइन्छ : मन्त्रालय,"काठमाडौं :भूउपयोग ऐन र नियमावलीको व्यवस्थालाई कार्यान्वयन गर्न भूमि व्यवस्था, सहकारी तथा गरिबी निवारण मन्त्रालयले परिपत्र गरेपछि मालपोत तथा भूमिसुधार कार्यालयले जग्गा रोक्का गर्न आनाकानी गरेका छन् । ऐन र नियमावलीले जग्गा वर्गिकरण गरेर मात्रै कारोबार गर्ने व्यवस्था गरेको छ । यही व्यवस्थालाई टेकेर मालपोत कार्यालयले जग्गा रोक्का गर्न आनाकानी गरेको हो । जसले गर्दा बैंक तथा वित्तिय संस्थामा धितो राखेर ऋण लिने कार्य समेत प्रभावित भएको छ । तर, मन्त्रालयले यसलाई सहजिकरणको लागि परिपत्र गरेको जनाएको छ । प्रवक्ता एव सहसचिव जनकराज जोशीका अनुसार भूउपयोग परिषद (स्थानीय तहको कार्यपालिका)ले कृषि वा गैरकृषि भनेर सिफारिस गरेको खण्डमा जग्गा रोक्का हुनेछ । स्थानीय भूउपयोग परिषदले यो किसिमको जग्गा हो भनेर सिफारिस दिएमा जग्गा रोक्का हुन्छ, कृषि वा गैर कृषि क्षेत्र हो भनेर आयोग भने रोक्का हुन्छ, 'उनले भने । यस्तो छ परिपत्र"
जोमसोम बजार क्षेत्रमा सडक चौडा गर्दै करिडोर,"जोमसोम : कालिगण्डकी करिडोर अन्तर्गत उत्तरदक्षिण जोड्ने राष्ट्रिय गौरवको बेनीजोमसोम ७६ किलोमिटर सडकको चौथो खण्डमा पर्ने मुस्ताङ सदरमुकाम जोमसोम बजार क्षेत्रमा सडक चौडा गर्ने कार्यलाई तीव्रता दिईएको छ। आयोजना सुरु भएको दुई वर्षपछि मुस्ताङ सदरमुकामको जोमसोम बजार क्षेत्रमा सडक चौडा गर्नका लागि करिडोर सडकले रेजा लगाएर घरटहरा मार्किङ गरिएको भएपनि निर्माण कम्पनीको ढिलासुस्तीले सडक चौडा गर्ने काम अघि बढ्न सकेको थिएन। अहिले जोमसोम बजार क्षेत्रमा सडक मापदण्डमा परेका घरटहराको उचित मुआब्जा दिलाउने गरी धमाधम सडक चौडा गर्न घरटहरा भत्काउन सुरु गरिएको आयोजना प्रमुख जगत प्रजापतीले जानकारी दिए। आयोजना प्रमुख प्रजापतीका अनुसार बेनीजोमसोम ७६ किमी सडक अन्तर्गत मुस्ताङ खण्डमा पर्ने ९२ वटा घरटहरा मध्ये अधिकांश घरटहराको मुआब्जा दिलाउने सहमती भईसकेकाले सडक स्तरोन्नतिकार्यमा कुनै समस्या नभएको जनाए। बेनीजोमसोम ४ खण्ड मध्ये अहिले चौथो खण्ड अन्तर्गत जोमसोम बजार क्षेत्रको १६ सय मिटर दुरीमा सडक चौडा गर्ने काम भईरहेको छ। सुरुआती चरणमा पप्पु गौरी पावती, कोशी एण्ड न्यौपाने जेभीबाट कोशी एण्ड न्यौपानेले सडक स्तरोन्नतिको जिम्मा लिएको भएपनि उक्त निर्माण कम्पनीले १० प्रतिशत मात्र काम गरी सडक स्तरोन्नति कार्य अलपत्र छोडेको थियो। निर्माण कम्पनीले २०७४ सालमा ७० करोड ५२ लाख रुपैयाँ लागतमा मुस्ताङको खन्तीदेखि जोमसोमसम्म १६ किमी कालोपत्रे सडक स्तरोन्नति गर्ने सम्झौता गरेको आयोजना प्रमुख जगत प्रजापतीले बताए। उनका अनुसार उक्त ठेक्का सम्झौता गरेको मध्ये आधिकारिक रुपमा कोशी एण्ड न्यौपाने जेभीले सडक स्तरोन्नतिको काम थालेपनि सो निर्माण कम्पनीले २ वर्षपछि निर्माण व्यवसायी होमनाथ गौतमलाई निर्माणको जिम्मा दिएको थियो। गौतमले कोशी एण्ड न्यौपानेलाई सप्तकोशी जलाधार कन्ट्रक्सन नामको रुपमा परिवर्तन गरी सडक स्तरोन्नतिको काम गरेको थियो। तर सो कन्ट्रक्सनले पनि काम गर्न नसक्दा भाबेस बोहरालाई स्वामित्व हस्तान्तरण गरेको थियो। बोहराको भूमी कन्ट्रक्सन समेत रहेको र अहिले सप्तकोशी जलाधार कन्ट्रक्सनकै नाममै कोवाङ देखि जोमसोमसम्मको १६ किमी सडक स्तरोन्नतिको काम गर्दैआईरहेको आयोजना प्रमुख प्रजापतीले जानकारी दिए। बेनीजोमसोम ४ खण्डको सडक स्तरोन्नति ३० महिनामा सम्पन्न गर्ने लक्ष्य रहेपनि निर्माण कम्पनीको हेरफेर र प्राकृतिक विपद्को समस्या देखाएर ३ पटकसम्म म्याद थपिएको छ। निर्माण कम्पनी हेरफेर र विभिन्न समस्या देखाएर ३ पटकसम्म म्याद थपिएको खन्तीजोमसोम १६ किमी सडकको अहिले भौतिक प्रगती ६५ प्रतिशत रहेको आयोजना प्रमुख प्रजापतीको भनाई छ। जसअन्तर्गत निर्माण कम्पनीले ३७ करोड ४३ लाख रकम भुक्तानी बुझिसकेको छ। खन्तीकोवाङ सडकको पछिल्लो जिम्मा लिएको बोहराले जोमसोम बजार क्षेत्रमा ड्रेन र फुटपाथसहित ११ मिटरको सडक स्तरोन्नति गर्दैछ। साविक सडकको मध्य भागबाट दायाँबाँया ५ दशमलव ५ मिटर ओगट्ने गरी सडक चौडा गर्ने काम अघि बढाईएको हो। सडकमा सवारी आउजाउ गर्न मिल्ने ८ मिटरको सडक हुनेछ। करिडोर सडक आयोजनाका अनुसार जोमसोमको दोहोरो घरटहरा भएको स्थानमा आरसीसी सडक र सिंगल घरटहरा र बस्ती नभएको ठाउँमा अस्फाल्ट कालोपत्रे सडक स्तरोन्नति गरिने आयोजना प्रमुख प्रजापतीको भनाई छ। खन्तीजोमसोम सडक खण्ड अन्तर्गत निर्माण कम्पनीले ५ सय मिटर दुरीमा ग्याबिन वाल,आरसीसी वाल र प्लम् कंक्रिट लगाईसकेको छ। तर उक्त खण्डको थासाङ१ टुकुचेमा १ दशमलव २५ किमी सडकको काम अझै अघि बढ्न नसकेको आयोजना प्रमुख प्रजापतीले जनाए। स्थानीयले थासाङको टुकुचे गाउँभन्दा बाहिर सडक लैजान माग गरेकाले सडक स्तरोन्नतिको काममा ढिलाई भएको हो। तर सो स्थानमा बस्तीदेखि बाहिरबाट सडक बिस्तार गर्दा बस्ती समेत जोगिने, घरटहराको मुआब्जा दिनु नपर्ने, ड्रेन निर्माण गर्न नपर्ने र सडक दुर्घटनाको जोखिम नहुने भएकाले बस्ती देखि बाहिरबाटै सडक विस्तार गर्नुपर्ने स्थानीयको माग छ।"
प्रधानमन्त्रीको अमेरिका भ्रमणमा देश हितविपरीत कुनै सम्झौता हुँदैन : परराष्ट्रमन्त्री खड्का,"काठमाडौं : परराष्ट्र मन्त्री डा नारायण खड्काले प्रधानमन्त्री शेरबहादुर देउवाको अमेरिका भ्रमणमा देश हितविपरीत कुनै सम्झौता नहुने बताएका छन्। अमेरिकी स्टेट पार्टनरसीप प्रोग्राम (एसपीपी)मा नेपालको सहभागिता, प्रधानमन्त्री शेरबहादुर देउवा र प्रधानसेनापति प्रभुराम शर्माको आसन्न अमेरिका भ्रमणका विषयमा संसद्मा उठेको प्रश्नको जवाफ दिने क्रममा मन्त्री खड्काले मिडियामा आएकोजस्तो कुनै किसिमको देश हितविपरीतको कार्य नहुने बताए। उनले भने, जुन कुरा देशको हितमा हुँदै हुँदैन, कल्पना पनि गर्न सकिँदैन। यस्ता कुराहरु संचार जगतमा कहिलेकाही आउँछन्। यस्तै उनले प्रधानसेनापति शर्माको अमेरिकाको भ्रमण यसभन्दा अघिका अन्य सेनापतिहरुले विश्वका विभिन्न भ्रमणहरु गरेजस्तै नियमित भ्रमण रहेको बताए। यसमा कुनै सम्झौता नहुने उनले स्पष्ट पारे। प्रधानमन्त्रीको अमेरिकाको भ्रमणको बारेमा मन्त्री खड्काले उच्चस्तरीय भ्रमण भइरहने प्रक्रिया रहेको बताए। उनले भने, उच्चस्तरीय भ्रमण पनि आफ्नो हितलाई प्रवर्द्धन गर्ने सशक्त माध्यम हो। यो अन्तर्राष्ट्रिय जगतमा चलिरहन्छ। प्रधानमन्त्रीको अमेरिका भ्रमणमा देश हितविपरीत कुनै सम्झौता नहुने बताए।"
२४ वर्षीया महिलामाथि सामूहिक बलात्कारको आरोपमा बौद्धबाट ४ जना पक्राउ,"काठमाडौं : २४ वर्षीया महिलालाई जबरजस्ती करणी गरेको अभियोगमा ४ जनालाई आइतबार प्रहरीले पक्राउ गरेको छ । पक्राउ पर्नेहरुमा काठमाडौं महानगरपालिका बस्ने २४ वर्षीय रितेश तामाङ, काठमाडौं महानगरपालिका६ बस्ने सिन्धुपाल्चोक मेलम्ची नगरपालिका२ घर भएका २२ वर्षीय रिन्जेन शेर्पा, सोही महानगरपालिका६ बौद्ध बस्ने सर्लाही बागमती नगरपालिक४ घर भएका ३४ वर्षीय उत्तम लामा, बौद्ध बस्ने सिन्धुपाल्चोक भोटेकोशी गाउँपालिका४ घर भएका लुङ्ता गेस्ट हाउसका संचालक ३४ वर्षीय आङनिमा भन्ने झ्याम्पा ढिल्ले शेर्पा रहेका छन् । काठमाडौं महानगरपालिका६ बौद्धस्थित लुङता गेस्ट हाउसमा ती महिलालाई आइतबार ३ जना पुरुषले जबरजस्ती करणी गरी फरार भएको भन्ने सूचना प्राप्त हुनासाथ प्रहरी वृत्त बौद्धबाट खटिएको प्रहरीले घटनामा संलग्न उनीहरुलाई बौद्धस्थित विभिन्न ठाउँबाट पक्राउ गरेको हो । उनीहरुमाथि जबरजस्ती करणी सम्बन्धी कसूर मुद्दामा जिल्ला अदालत काठमाडौंबाट ५ दिन म्याद थप अनुमति लिइ आवश्यक अनुसन्धान भइरहेको छ ।"
सैनिक शक्ति राष्ट्रको पछि लाग्ने जनादेश प्रधानमन्त्रीलाई छैन : भीम रावल,काठमाडौं : नेकपा एमालेका नेता भीम रावलले मुलुकको हित बिपरितको काम नगर्न प्रधानमन्त्री शेरबहादुर देउवालाई सुझाव दिएका छन्। मंगलबार संसद भवनमा सञ्चारकर्मीसँग कुरा गर्दै रावलले स्वेच्छाचारी ढंगले मुलुकको हित बिपरितको काम गर्न खोजेको भन्दै यस्तो काम बन्द गर्न प्रधानमन्त्रीलाई सुझाव दिएका हुन्। रावलले सैनिक शक्ति राष्ट्रको पछि लाग्ने जनादेश प्रधानमन्त्रीलाई नभएको भन्दै श्रीमती आरजु राणालाई समेत भारतसँग उर्जा जीएससँग वार्ता गर्न लगाएको आरोप लगाए। अमेरिकाको स्टेट पार्टनरसीप प्रोग्राम (एसपीपी) को मस्यौदामा नेपाललाई हस्ताक्षर गर्न दबाब दिएको र यो नेपाललाई एउटा कुनै देशको सैनिक अखडाको रुपमा परिणत गर्ने षडयन्त्र भएको उनको भनाइ छ। उनले स्टेट पार्टनरसीप प्रोग्राम (एसपीपी) ले नेपालको स्वतन्त्र परराष्ट्र नीति उलंघनका साथै नेपालको अस्तित्वमाथि नै धावा बोल्ने तर्क गरे। रावलले गम्भीर कुरा उठ्दा पनि सरकारले मौनता साध्नु गैरजिम्मेवारीपन भएको धारणा राखे।
मूल्यवद्धिको विरोधमा काठमाडौंमा प्रदर्शन,"काठमाडौं : विभिन्न वस्तुमा भएको मूल्यवृद्धिको विरोधमा नेपाल कम्युनिष्ट पार्टी(बहुमत)ले काठमाडौंमा विरोध प्रदर्शन गरेको छ । पेट्रोलियम पदार्थलगायत उपभोग्य वस्तुमा भएको चर्को मूल्यवृद्धिको विरुद्धमा नेकपा बहुमतले मंगलबार काठमाडौंको माइतिघरमा विरोध प्रदर्शन गरेको हो । प्रदर्शनमा सहभागीहरुले बढ्दो महङ्गी नियन्त्रण गर, पेट्रोलियम पदार्थमा गरिएको मुल्य वृद्धि फिर्ता गर, एमसीसी मुर्दावाद, वैज्ञानिक समाजवाद जिन्दावाद लेखिएका प्लेकार्ड प्रदर्शन गरेका थिए । उनीहरुले जनतालाई समस्या पर्ने गरि मूल्यवृद्धि गर्दा पनि राज्यमा बस्नेहरु मौन रहेको आरोप लगाएका थिए ।"
जिसस मोरङमा एमालेको प्यानल विजयी,"विराटनगर : जिल्ला समन्वय समिति(जिसस) मोरङमा नेकपा (एमाले)को प्यानलै विजयी भएको छ। विराटनगरमा मंगलबार सम्पन्न निर्वाचनबाट प्रमुख र उपप्रमुखसहित ९ वटै पदमा एमालेका उम्मेदवार निर्वाचित भएका हुन्। मुख्य निर्वाचन अधिकृतको कार्यालयका सूचना अधिकारी हेमबहादुर बुढाथोकीका अनुसार अजम्बर राई प्रमुख र उषा झा उपप्रमुखमा २१२१ मतका साथ विजयी भएका छन्। प्रतिस्पर्धी कांग्रेसबाट प्रमुखको उम्मेदवार जितेन्द्र अग्रवाल र उपप्रमुख उम्मेदवार निलमकुमारी सरदारले १३१३ मत मात्रै ल्याए। महिला सदस्यमा एमालेका उमा नेपाली, उर्बसीकुमारी थारु र हरिमाया विश्वकर्मा विजयी भएका छन्। उनीहरुमध्ये नेपालीले २३ तथा थारु र विश्वकर्माले २१२१ मत प्राप्त गरे। कांग्रेसका तर्फबाट उम्मेदवार बनेका गीताकुमारी विश्वकर्माले ११, जुमु खातुनले र मीनादेवी विश्वासले १३१३ मत पाएको सूचना अधिकारी बुढाथोकीले बताए। जिसस मोरङको अन्य सदस्यमा एमालेका तुलसीप्रसाद घिमिरे, देवमणि कटुवाल र मित्रप्रसाद ढकाल निर्वाचित भएका छन्। घिमिरे र ढकालले २२२२ तथा कटुवालले २१ मत प्राप्त गरे। कांग्रेसको तर्फबाट अन्य सदस्यमा उम्मेदवारी दिएका इम्तियाज अन्सारीको १२ र कल्याण लामिछानेको १३ मत आएको छ। दलितअल्पसंख्यकबाट सदस्यमा एमालेका चन्द्रबहादुर सरदार भने निर्विरोध निर्वाचित भएका छन्। सूचना अधिकारी बुढाथोकीका अनुसार जिससमा निर्वाचित भएकालाई बुधबार बिहान १०:३० बजेतिर प्रमाणपत्र दिने र शपथग्रहण गराउने कार्यक्रम छ।"
पर्सामा दिदीको घरमा आएका भाइको हत्या : आरोपमा भिनाजुसहित पाँचजना पक्राउ,"पर्सा : जिल्लाको बहुदरमाई नगरपालिका२ सीसीयाडी बैरियाटोल बस्ने ४० वर्षीय राजेश रामको हत्या संलग्न रहेको अभियोगमा ५ जनालाई प्रहरीले पक्राउ गरेको छ । पक्राउ पर्नेहरुमा जगरनाथपुर गाउँपालिका६ बस्ने ४५ वर्षीय हिरामन महरा, ३६ वर्षीय रामबालक महरा, ४० वर्षीया बसन्ती देवी, ३५ वर्षीया सुनिता देवी र २२ वर्षीया रिंकु देवी रहेका छन् । शनिबार बिहान जगरनाथपुर गाउँपालिका६ स्थित नारा खोलाको खोल्सामा राजेशको शव फेला परेको थियो । उनीहरुमध्ये हिरामन, बसन्ती, सुनिता र रिंकुलाई शनिबार तथा रामबालकलाई आइतबार प्रहरीले पक्राउ गरेको हो । जेठ २४ गते आफ्नै दिदीको घरमा आइ बसेका राजेश रामलाई शनिबार राति मृतकका भिनाजु हिरामन महरा समेत परिवारका ५ जना सदस्य मिली घाँटी कसेर हत्या गरी खोल्सामा शव फालेको अनुसन्धानबाट खुल्न आएको छ । उनीहरुउपर ज्यानसम्बन्धी कसूरमा जिल्ला अदालत पर्साबाट ७ दिन म्याद लिई प्रहरीबाट थप अनुसन्धान भइरहेको छ ।"
जिसस ताप्लेजुङको प्रमुखमा समाजवादीका छिरिङ,"ताप्लेजुङ : जिल्ला समन्वय समिति ताप्लेजुङमा गठबन्धनतर्फको प्यानल नै विजयी भएको छ। मंगलबार सम्पन्न निर्वाचनबाट प्रमुखमा नेकपा एकीकृत समाजवादीका छिरिङ लामा निर्वाचित भएका हुन्। उनले नेकपा एमालेका घनेन्द्र मादेनलाई पराजित गरे। १८ मतदातामा लामाले १० मत प्राप्त गरेका थिए। उनका प्रतिस्पर्धी मादेनले ८ मत प्राप्त गरे। नौ वटा स्थानीय तह रहेको जिल्लामा गठबन्धन तर्फ १२ मत रहेको थियो। तर दुई मत भने लामालाई प्राप्त भएन। जिल्लामा कांग्रेसका ६, एमालेका ६, माओवादीका ५ र एकीकृत समाजवादीका १ जनाले स्थानीय जितेका छन्। कांग्रेस, माओवादी र एकीकृत समाजवादीका अध्यक्ष र उपाध्यक्षको संख्या १२ छ। एमालेका अध्यक्ष र उपाध्यक्षको संख्या भने ६ रहेको थियो। तर गठबन्धन कै दुईजनाले लामालाई मत दिएनन्। जिसस प्रमुख, उपप्रमुख र समन्वय समिति सदस्यका लागि नगरपालिका र गाउँपालिका प्रमुख र उपप्रमुखले मतदान गर्छन्। उपप्रमुखमा कांग्रेसका कृष्णप्रसाद लिङखिम लिम्बू निर्विरोध निर्वाचत भए। बाँकी सबै सदस्य गठबन्धनकै उम्मेदवारले जितेका छन्। गठबन्धनका सबै सदस्यहरुले भने १२१२ मत प्राप्त गरे। नौं सदस्यिय जिल्ला समन्वय समितिका लागि दलित वा अल्प संख्यकतर्फ माओवादीका सन्तोष राई, महिलातर्फ कांग्रेसका चन्द्रकला दाहाल, सविता लिङदेन र हेमन्ता पौडेल विजयी भए। खुला सदस्यमा एकीकृत समाजवादीका रवीन्द्र कुमार वनेम, माओवादी केन्द्रका भूपाल मादेन र कांग्रेसका विष्णुप्रसाद तिवारी निर्वाचित भएको मुख्य निर्वाचन अधिकृत प्रकाश राउतले बताए। स्थानीय तह निर्वाचनअघि गठबन्धन दलहरुबीच नेकपा माओवादी केन्द्रले समन्वय प्रमुख र एकीकृत समाजवादीले उपप्रमुख पाउने सहमति भएको थियो। माओवादी केन्द्रको आन्तरिक विवादका कारण एकीकृत समाजवादीले प्रमुख र कांग्रेसले उपप्रमुख पाएको हो।"
"नेप्से परिसूचक १९ सयको विन्दुमा झर्यो, १ अर्बको सेयर कारोबार","काठमाडौं : सेयर कारोबारको दोस्रो दिन मंगलबार नेप्से परिसूचक दोहोरो अंकले ओरालो लागेको छ। नेप्से ३६०८ अंकले घटेर १९९६२५ विन्दुमा झरेको छ। यसदिन सेन्सेटिभ इन्डेक्स ६ अंक बढीले घटेर ३८३५१ विन्दुमा पुगेको छ। यसअघि कारोबारको पहिलो दिन सोमबार नेप्से १५८२ अंकले घटेर २०३२३४ विन्दुमा बन्द भएको थियो। सो दिन २३० कम्पनीको २९ लाख २० हजार ७०५ कित्ता सेयर ९९ करोड ८६ लाख ७४ हजार २६२ रुपैयाँमा खरिदबिक्री भएको थियो। आज २३२ कम्पनीको ४१ लाख ४७ हजार २५५ कित्ता सेयर १ अर्ब १८ करोड ५५ लाख ४६ हजार १७९ रुपैयाँमा खरिदबिक्री भयो। यसदिन कुनै पनि कम्पनीको सेयरमा सकारात्मक सर्किट लागेन। हिमालयन पावरको ८१८ प्रतिशतले सेयर मूल्य ओरालो लाग्यो। कारोबारका आधारमा शिवम् सिमेन्ट अग्रस्थानमा रहयो। सो कम्पनीको ४ करोड ४७ लाख १८ हजार बढी मूल्यको सेयर कारोबार भयो। नेपाल क्रेडिड एन्ड कमर्सियल बैंक ३ करोड बढीको कारोबार गरी दोस्रो स्थानमा रहयो। यसदिन कारोबारमा आएका १३ समूहको सूचक घट्यो। अदर्श समूहको ३४४ प्रतिशतले सेयर मूल्य घट्दा ट्रेडिङको ३१२ प्रतिशतले घट्यो। यस्तै डेभलपमेन्ट बैंक, हाइड्रो पावर, फाइनान्स, नन लाइफ इन्सुरेन्सको सेयर मूल्य २ प्रतिशत बढीले घट्यो भने होटल्स एन्ड टेरिजम,मनु एन्ड प्रो, माइक्रो फाइनान्स,लाइफ इन्सुरेन्स र इन्भेस्टमेन्ट समूहको सेयर मूल्य १ प्रतिशत बढीले ओरालो लाग्यो।"
जिसस चितवनको प्रमुखमा गोला प्रथाबाट एमालेका अधिकारी,चितवन : जिल्ला समन्वय समिति चितवनको प्रमुखमा एमालेका नारायणप्रसाद अधिकारी विजयी भएका छन्। मंगलबार सम्पन्न निर्वाचनमा अध्यक्ष पदका दुवै उम्मेदवारको समान मतगणना भएपछि गोलाप्रथा गर्दा अधिकारी विजयी भएका हुन्। दुवै उम्मेदवारले ७७ मत ल्याएका थिए। एमाले पक्षले आफ्नो पक्षमा मत ल्याउन राप्ती नगरपालिका प्रमुख नेकपा एसका शमशेर लामालाई रिझाउने प्रयास गरेको थियो। तर गठबन्धनको सबै ७ मत कांग्रेसका रानाभाटतिर पुगेपछि निर्वाचनको नतिजा गोलाप्रथाबाट गरिएको हो।
प्रत्यक्ष निर्वाचित प्रधानमन्त्रीको व्यवस्थामा जानुपर्छ : राजेन्द्र लिङदेन,काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङदेनले प्रत्यक्ष निर्वाचित प्रधानमन्त्रीको व्यवस्थामा जानुपर्ने बताएका छन्। मंगलबार काठमाडौंमा दोलखाकाठमाडौं उपत्यका सम्पर्क समाजको दोस्रो अधिवेशन उद्घाटन गर्दै लिङदेनले देशमा देखिएको बेतिथि अन्त्य गर्न प्रत्यक्ष निर्वाचित प्रधानमन्त्री प्रणाली हुनुपर्ने बताएका हुन्। उनले पूर्णसमानुपातिक संसदीय प्रणाली हुनुपर्ने र यसले गर्दा सांसद हुन मतदाता किन्नुपर्ने र प्रधानमन्त्री हुन सांसद किन्नुपर्ने अवस्थाको अन्त्य हुने तर्क गरे। अहिले देश अहिलेसम्मकै अप्ठेरो परिस्थितीबाट ग्रुजिरहेको भन्दै नागरिकहरुले ठिक ढंगले निर्णय लिन नसके देशले ठूलो क्षति व्यहोर्नुपर्ने उनले बताए। उनले देशलाई दुर्घटनाबाट बचाउन र देशलाई असफल राष्ट्र हुनबाट जोगाउन सबै नागरिकले योगदान गर्नुपर्ने बेला आएको तर्क गरे। उनले अहिले नेतृत्वले स्थापित गरेको प्रणाली नै गलत भएको धारणा राखे।
नवलपरासी जिसस प्रमुखमा एमाले र उपप्रमुखमा माओवादी केन्द्र विजयी,"परासी : जिल्ला समन्वय समिति नवलपरासीको प्रमुखमा एमाले र उपप्रमुखमा माओवादी केन्द्रका उम्मेदवार विजयी भएका छन्। मंगलबार भएको निर्वाचनमा प्रमुखमा एमालेका रुद्धल यादव र उपप्रमुखमा माओवादी केन्द्रका राम दयाल चौधरी विजयी भएका हुन्। ७ पालिकाका १४ जना मतदाता रहेको निर्वाचनमा कसैको पनि बहुमत नपुगेपछि नेपाली कांग्रेस र माओवादी केन्द्रले गठबन्धन गरेका थिए। भने एमालेले राप्रपासँग गठबन्धन गरेको थियो। गठबन्धनका आधारमा कांग्रेसमाओवादी केन्द्रको बहुमत संख्या ८ पुगेपनि एमालेका उम्मेदवारले प्रमुख पदमा जितेका हुन्। एक मत बदर भएको छ। प्रमुख पदका विजयी उम्मेदवार यादवले ७ मत ल्याए भने नेपाली कांग्रेसका बालिन्द्र विक्रम शाहीले ६ मत ल्याएर पराजित भए। उपप्रमुखमा माओवादी केन्द्रका चौधरीले ७ मत ल्याएर विजयी हुँदा एमालेकी कुन्ती कुमारी चौधरीले ६ मत ल्याएर पराजित भइन्। दलित वा अल्पसंख्यकमा राप्रपाकी लवाङदी देवी हरिजन विजयी भएकी छन्। महिला सदस्यमा राप्रपाकी शोभा चौधरी, नेपाली कांग्रेसकी शारदा परियार र कांग्रेसकै इन्दिरा कार्की विजयी भएकी छन्। कांग्रेसको चुनाव चिन्हबाट उम्मेदवार बनेकी कार्की भने माओवादी केन्द्रकी हुन्। ९ सदस्यीय जिससको अन्य सदस्य पदमा नेपाली कांग्रेसको चुनाव चिन्हबाट उम्मेदवार बनेका धनिराम चौधरी विजयी भएका छन्। चौधरी माओवादी केन्द्रका हुन्। त्यस्तै राप्रपाका मकबुल मिया र नेपाली कांग्रेसका यमबहादुर दर्लामी मगर अन्य सदस्यबाट विजयी भएका छन्।"
वर्षासगैं महामारी आउन सक्ने भन्दै मन्थली बजारको सरसफाइ,रामेछाप : जिल्ला सदरमुकामसमेत रहेको मन्थली बजारको सरसफाइमा स्थानीय युवाहरूले सक्रियता देखाएका छन्। युवाहरूले लामो समयदेखि नालामा जाम भएर बसेको दुर्गन्धित फोहोर सफा गर्नुका साथै सडक र पेटीमा रहेको फोहोर समेत सरसफाइ गरेका छन्। मन्थली नगरपालिकाको दमकलमा पानी ल्याएर बजार सरसफाइ गरेको स्थानीय युवा कुमार घिमिरेले जानकारी दिए। आफ्नो घर अगाडिको नाला सबैले सधैं खुल्ला र सफा राख्न पनि सन्देश दिने उद्देश्यले सरसफाइ अभियान सुरु गरिएको पनि घिमिरे बताउँछन्। विगतमा कोरोना महामारीको बेलादेखि बजार सरसफाइमा जुटेको र स्वच्छ मन्थली स्वस्थ्य नगरबासी बनाउन पनि सरसफाइमा जुटेको युवा अगुवा रुद्रकुमार श्रेष्ठ बताउँछन्। राज्यको मात्र मुख ताकेर बस्ने हैन हरेक नागरिकको पनि आफ्नो दायित्व पूरा गर्नु पर्ने श्रेष्ठको भनाइ छ। मन्थलीको मदन आश्रीत चोकदेखि बजार सरसफाइ सुरु गरेका युवाहरू निरन्तर सरसफाइ अभियानमा ब्यस्त रहेका छन्। अहिले एक दर्जन जति युवा र स्थानीय अग्रजहरु बजार सरसफाइ अभियानमा सक्रिय रहेका छन्। मन्थली बजार क्षेत्रमा गर्मीको समयमा अत्यधिक गर्मी हुने हुनाले पनि विभिन्न रोगहरू फैलन सक्ने भन्दै स्थानीय युवाहरू सकृय रुपमा अभियानमा जुटेका हुन्।
बैंक अफ काठमाण्डूको घरदैलो कार्यक्रम,"काठमाडौं : बैंक अफ काठमाण्डू लिमिटेडले सहज बैंकिङ्ग सेवा प्रदान गर्ने उद्देश्यले बैंकका बागमती प्रदेश अन्तरगतका विभिन्न शाखा कार्यालयहरुले घरदैलो कार्यक्रम सम्पन्न गरेका छन्। बैंकले हालै सार्वजनिक गरेको २ निक्षेप योजनाहरुको जानकारी मुलक तथा विभिन्न बैंकिङ्ग सेवाहरुको जानकारी प्रदान गर्ने उद्देश्यले संचालन गरिएको उक्त घरदैलो कार्यक्रममा बैंकका विभिन्न शाखा कार्यालयका कर्मचारीको सहभागिता रहेको थियो। बैंकले आकर्षक विशेषतासहित ४ गुणासम्मको प्रतिफल भएको बिओके सुपर मुद्दती खाता सार्वजानिक गरेको थियो। साथै, बिओके प्रिमियम प्लस बचत खातामा उच्चतम् ब्याजदर ८०३ को वार्षिक ब्याजदर सहित थुप्रै आर्कषक विशेषताहरु समावेश गरी ग्राहक महानुभावहरुको फाइदालाई ध्यानमा राखी सार्वजनिक गरेको हो। बैंकको बागमती प्रदेश अन्तरगतका जावलाखेल, इमाडोल, लगनखेल, भक्तपुर, इटाँच्छे, गोगवुं, बालाजु, कलंकी, कमलपोखरी, अनामनगर, बल्खु, इन्द्रचोक, ठमेल, साखुं, न्यूरोड, नक्साल, नयाँ बनोश्वर, पुरानो बानेश्वर, चावहिल, महाराजगंज, ज्ञानेश्वर, त्रिपुरेश्वर, गोठाटार, बनेपा, पनौती, गल्छी, नारायणघाट, पर्सा, हेटौंडा तथा प्रगतिपथ लगायत शाखा कार्यालयहरुले आफ्नो नजिकको स्थानहरुमा घरदैलो कार्यक्रम गरि बैंकको नयाँ योजनाहरुको बारेमा जानकारी दिएका हुन्। बैंक अफ काठमाण्डू लिमिटेडले १०१ शाखा कार्यालयहरु, ९७ एटिएम र १० एक्स्टेन्सन काउन्टरबाट ग्राहकलाई उत्कृष्ट बैंकिङ्ग सुविधा प्रदान गर्दै आइरहेको छ।"
एकै दिन १८ सयले घट्यो सुनको मूल्य,काठ्माडौं : सुनचाँदी बजारमा मंगलबार छापावाल सुनको मूल्य प्रतितोला एक हजार ८०० ले घटेर ९७ हजार १०० मा कारोबार भएको छ। सुन सोमबार प्रतितोला ९८ हजार ९००मा कारोबार भएको थियो। नेपाल सुनचाँदी व्यवसायी महासङ्घले सार्वजनिक गरेको विवरणानुसार आज तेजाबी सुनको मूल्य प्रतितोला ९६ हजार ६०० छ। यसको मूल्य अघिल्लो दिन प्रतितोला ९८ हजार ४०० थियो। त्यस्तै आज चाँदीको मूल्य अघिल्लो कारोबार मूल्यका तुलनामा प्रतितोला २० ले घटेर एक हजार २४५ कायम रहेको महासङ्घले जनाएको छ।
संसदमा एमालेले माग्यो अर्थमन्त्रीको राजीनामा,काठमाडौं : प्रमुख प्रतिपक्षी नेकपा एमालेले अर्थमन्त्री जनार्दन शर्माको राजीनामा माग गरेको छ । प्रतिनिधिसभाको मंगलबारको बैठकको सुरुमै एमाले उपाध्यक्ष एवम् पूर्वअर्थमन्त्री सुरेन्द्र पाण्डेले करको दर फेरफेरका विषयमा प्रश्न उठेपछि नैतिक रुपमा अर्थमन्त्री पदमा बस्न नमिल्ने भन्दै राजीनामा दिनुपर्ने बताए गम्भीर विषयको गम्भीरतताका साथ प्रश्न खडा गरिसकेपछि अर्थमन्त्रीले आएर संसद्मा यसका बारेमा प्रस्ट नपार्नु आपत्तिजनक कुरा भएको उनले बताए। उनले करको विषय ज्यादै गोपनीय र राष्ट्रिय सुरक्षा जस्तै विषय भएकाले यस विषयमा छानविन हुनुपर्ने माग गरे। सांसद पाण्डेले करका दरमाथिको छलफल चलिरहेको बेलामा मन्त्रीलाई बाहेक कसैलाई फोन राख्ने अधिकार नभएको र सचिवका टेलिफोन दराजमा राखेर छलफल गर्ने चलन रहेको धारणा राखे। अर्थमन्त्रीको जवाफ माग गर्दै एमाले सांसदहरु उठेर विरोध गरेपछि सभामुख अग्नी सापकोटाले यस विषयमा आफ्नो ध्यानाकर्षण भएको बताए। अर्थमन्त्री शर्मालाई बजेट संसदमा प्रस्तुत गर्नुभन्दा अगाडि अर्थ मन्त्रालयमा अनधिकृत व्यक्ति प्रवेश गराएर व्यक्तिगत स्वार्थमा करको दर हेरफेर गरेको आरोप लागेको छ ।
राप्रपाको बैठक असारमा,"काठमाडौं : राष्ट्रिय प्रजातन्त्र पार्टी (राप्रपा) केन्द्रीय कार्यसमितिको बैठक आगामी असार ७ देखि ९ गतेसम्म काठमाडौंमा बस्ने भएको छ। बैठकमा हालै सम्पन्न स्थानीय तहको निर्वाचनको समीक्षा, समसामयिक राजनीतिक अवस्थामा पार्टीले निर्वाह गर्नुपर्ने भूमिकाबारे छलफल हुने प्रचार विभागका सदस्य सचिव सुन्दर पाण्डेले जानकारी दिएका छन्। देशैभरबाट सहभागी हुने नेताले सम्बन्धित जिल्लामा पार्टीले सञ्चालन गरेका राजनीतिक तथा सामाजिक कार्यबारे बैठकमा रिपोटिङ गर्ने छन् । सातै प्रदेशमा सङ्गठनको अवस्था, कार्ययोजनाबारे प्रदेश प्रमुखले जानकारी गराउनका साथै आगामी प्रदेश र सङ्घीय निर्वाचनमा जनवर्गीय सङ्गठन परिचालन गरी पार्टीलाई धेरै स्थानमा विजयी बनाउन आवश्यक रणनीति बैठकमा तयार पारिने छ । पार्टीले विभिन्न विभागमा प्रमुख नियुक्त गरी जिम्मेवारी दिएको छ भने केहीमा प्रमुख तोक्ने कार्य जारी छ ।"
"'कोक उठाउँ, आफूलाई जगाउँ'","काठमाडौं (अन्नपूर्ण) : कोकाकोलाले आफ्नो ग्लोबल क्याम्पेन अपलिफ्ट को दोस्रो संस्करण सुरु गरेको छ । यो वर्ष क्याम्पेनको नारा कोक उठाउँ, आफूलाई जगाउँ रहेको छ । यो क्याम्पेनको उद्देश्य दिउँसोको अल्छिलाग्दो समयलाई एक बोतल चिसो कोकको साथमा रमाइलो र रिफ्रेसिङ बनाउन सकिन्छ भन्ने सन्देश दिनु हो । कोकाकोला नेपालले नयाँ टीभीसी सार्वजनिक गरेको छ । जसमा मोडेल अदिति बुढाथोकीलाई फिचर गरिएको छ । कोकाकोला नेपालका कन्ट्री डाइरेक्टर आदर्श अवस्थीले क्याम्पेनमार्फत उपभोक्तालाई जस्तोसुकै समयमा पनि कोकाकोलाको साथले अपलिफ्ट गराउन सक्छ भन्ने सन्देश दिन चाहेको बताएका छन् । बोटलर्स नेपालका प्रबन्ध निर्देशक प्रदीप पाण्डेले एक बोतल चिसो कोकले नै कति अपलिफ्ट गराउन सक्छ भन्ने सन्देश यो क्याम्पेनले दिन खोजेको जानकारी दिए ।"
निर्माणाधिन रहेका खेल पूर्वाधारलाई १ सय ७१ पालिकामा बजेट जान्छ ',"काठमाडौं : खेलकुद मन्त्रालयले निर्माणाधिन रहेका खेल पूर्वाधारहरुलाई निरन्तरता दिन स्थानीय तहहरुलाई आवश्यक बजेट बिनियोजन गर्ने जनाएको छ । प्रतिनिधिसभाको मंगलबारको बैठकमा खेलकुद मन्त्रालयमाथिको बिनियोजित बजेटका विषयमा उठेका प्रश्नको जवाफ दिँदै शिक्षामन्त्री देवेन्द्र पौडेलले एक स्थानीय तह एक पूर्वाधार निर्माण गर्ने अवधारण अनुसार निर्मार्णाधिन रहेका खेल पूर्वाधारहरुलाई निरन्तरता दिँदै आगामी आर्थिक वर्षमा १ सय ७१ वटा पालिकामा नै बजेट जाने प्रस्ताव गरिएको जानकारी दिए। खेलकुद मन्त्री महेश्वरजंग गहतराज बक्सिङ फेडरेशन अफ रसिया र रसिया फेडरेशनको खेलकुद मन्त्रीको निमन्त्रणामा रुस प्रस्थान गरेपछि शिक्षा मन्त्री पौडेलले उक्त मन्त्रालयका बारेमा उठेका प्रश्नको जवाफ दिएका हुन्। उनले स्थानीय तहमा खेल पूर्वाधार निर्माणका लागि कार्यबिधि अनुसार मन्त्रालयले सार्वजनिक सूचना जारी गरि स्थानीय तहबाट नै उपयुक्त स्थानको छनोट गरि पूर्वाधार निर्माणका लागि प्रस्ताव माग गरिएको र सोहि प्रस्तावका आधारमा मापदण्ड पुगेका स्थानीय तहहरुलाई बजेट बिनियोजन गरिएको समेत बताए। त्यस्तै , उनले खेलकुद र खेलाडीहरुको विकास विद्यालय तहबाट नै विकास गर्नका लागि विद्यालयहरुलाई खेलकुल उद्यमस्थलका रुपमा विकास गर्न यसै आर्थिक वर्षबाट एक विद्यालय एक खेल मैदान प्रस्ताव गरिएको जाानकारी दिए उनले निर्माणधिन पूर्वाधारणलाई प्राथमिकतामा राखिएको र नयाँ पूर्वाधारलाई पनि अघि बढाउने दावी गरे। जग्गाको स्वामित्व प्राप्त हुन नसक्दा ढोरपाटन हाइ अल्टिच्युड ट्रेनिङ सेन्टर , मदन भण्डारी रंगशाला लगाएत केहि आयोजनाहरुमा पूर्वाधार निर्माणका लागि बजेट बिनियोजन हुन नसकेको मन्त्री पौडेलको भनाइ छ। उनले युवाहरुलाई जेष्ठनागरिक सीप हस्तान्तरण गर्ने, रोजगारको व्यवस्था गर्ने र युवालाई लागुऔषध दुर्व्यसनीबाट बचाइ देश निर्माणमा परिचालन गरिने बताए। यस्तै मन्त्री पौडेलले युवाहरुलाई एकीकृत शक्तिका रुपमा विकास गर्न युवा गठन गरी नमूना युवा संसदको अभ्यास गर्ने बताए। यसैगरी उनले जोखिम व्यवस्थमा रहेका युवाहरुलाई पुनरस्थापन गर्ने र युवा प्रतिभाहरुको खोजि गरी प्रतिभावान युवाहरुलाई प्रोत्साहन गर्ने कार्यक्रम रहेको समेत जानकारी दिए। युवाहरुको रचनात्मक तथा सृजनात्मक विकास गर्न उद्देश्यले विज्ञान तथा प्रविधि सम्मेलन गर्ने कार्यक्रम प्रस्ताव गरिएको उनको भनाइ छ। युवाहरुमा अनुशासन, नैतिक विकास, स्वयसेविक भावनाको विकास गर्नका लागि स्काउट तालिम, विपद व्यवस्थापन तालिम र सातै प्रदेशमा लागुऔषध दुर्व्यवसनीविरुद्ध सचेतना वृद्धि गर्न नेपाल स्काउटबाट कार्यक्रम गर्ने संचालन गर्ने प्रस्ताव यसै आर्थिक वर्षमा प्रस्तुत गरिएको बताए। युवाजनशक्तिलाई स्वेदशमा रोजगारी प्रदान गर्ने उद्देशले थप १२ हजार जनालाई कर्जा उपलब्ध गराइ ब्याज अनुदान दिने र ती युवा व्यवसायीहरुको व्यवसाय र जीवनरक्षाका लागि बिमाको व्यवस्था गरिएको उनको भनाइ छ।"
बजेट निर्माणमा पूर्व नायवसुब्बाको भूमिकाबारे संसद्मा अर्थमन्त्रीले जवाफ दिनुपर्ने एमालेको माग,"काठमाडौं : नेकपा एमालेले बजेटमा करको दर परिवर्तन गर्दा अर्थमन्त्री जनार्दन शर्माले अनधिकृत व्यक्तिलाई प्रयोग गरेको विषय आपत्तिजनक भएको बताएको छ। मंगलबार प्रतिनिधि सभाको बैठकमा बोल्दै एमालेका उपाध्यक्ष एवम् सांसद् सुरेन्द्र पाण्डेले पत्रपत्रिकामा राजश्वको दर तलमाथि गर्न अपरिचित व्यक्तिलाई राखेर बजेट बनाएकोप्रति प्रश्न उठ्दा समेत अर्थमन्त्रीले संसद्मा जानकारी नगराउनु आपत्तिजनक भएको बताएका हुन्। उनले अर्थमन्त्री शर्मामाथि गम्भीर विषय उठेकाले संसद्मा जानकारी प्रष्ट पार्नुपर्ने धारणा राखे। पाण्डेले प्रतिनिधिसभाको सोमबार बसेको बैठकमा विशेष समय लिएर बोल्दै एमालेका तर्फबाट योगेश भट्टराईले अर्थमन्त्रीको विषयमा प्रश्न उठाइसकेको बताउँदै जवाफ किन नआएको भन्दै प्रश्न गरे। सोमबार अन्नपूर्ण पोष्ट् दैनिकले मध्यराति बजेटमा जब चुकुल लाग्यो शीर्षकमा समाचार प्रकाशित गरेको थियो। यसै समाचारलाई आधार मान्दै सांसद भट्टराईले अर्थमन्त्रीको कार्य राष्ट्रियताविपरीत भएकाले राजीनामा दिनुपर्ने बताएका थिए। बिहानी प्रहर जब पूर्वनासुले बजेट चलाए विपक्षी सांसदले मागे अर्थमन्त्रीको राजीनामा पाण्डेले भने ,गम्भीर विषयमा प्रश्न उठेपछि अर्थमन्त्री त्यो पदमा बस्नको लागि सक्षम हुनुहुन्छ ? लायक हुनुहुन्छ ? यसको जवाफ संसदलाई चाहिन्छ । पाण्डेले पनि यस्तो गम्भीर प्रश्नमा प्रधानमन्त्रीले पनि जवाफ दिनुपर्नेसमेत धारणा राखे। उनले अर्थमन्त्रीले राजीनामा दिनुपर्ने नपर्ने विषय संसद्मा उभिएर जवाफ दिनुपर्ने स्पष्ट पारे। पाण्डेले विद्युतीय सवारी साधन, सेनिटरी प्याडलगायतका सामग्रीमा कर वृद्धि गरिएको विषयमा समेत ध्यानाकर्षण गराएका छन्। एमालेले गम्भीर विषयमा प्रष्ट नभएसम्म सदनको कारबाही अघि नबढाउन सभामुखलाई आग्रह गरेको छ । शर्माले अर्थ मन्त्रालयकै भन्सार विभागबाट २०७५ फागुन १ गते नायबसुब्बा पदबाट राजीनामा दिएका रघुनाथ घिमिरेलाई जेठ १४ गते मध्यराति बजेटमा हेरफेरमा संलग्न गराएका थिए। अर्थमन्त्री शर्माले घिमिरे कार्यकक्षमा पस्ने वित्तिकै त्यो चुकुल लगाउन निर्देशन दिएर मन्त्रालयका कर्मचारीलाई भनेका थिए,उहाँहरू राजस्व विज्ञ हुनुहुन्छ। राजस्वका दरबारे मेरातर्फबाट उहाँहरूले केही फेरबदल गर्न सक्नुहुन्छ। उहाँहरूले जेजे मिलाउनुहुन्छ, त्यसमै सही गरेर मकहाँ ल्याउनुहोला। त्यसपछि कथित विज्ञहरूबाट बजेटका राजस्व दरमा निर्ममतापूर्वक तलमाथि भएको थियो।"
बालविकास शिक्षकको तलब १० हजार पुर्याइयो : शिक्षा मन्त्री,"काठमाडौं : शिक्षा, विज्ञान तथा प्रविधि मन्त्री देवेन्द्र पौडेलले बालविकाश शिक्षकको तबल वृद्धि भएको बताएका छन्। मंगलबार प्रतिनिधि सभाको बैठकमा सांसदहरुले सोधेको प्रश्नको जवाफ दिँदै मन्त्री पौडेलले २०७८।७९ मा संघीय सरकारले दिँदै आएको ८ हजारमा २ हजार थप गरी १० हजार तलब बनाइएको बताएका हुन्। चालु आर्थिक वर्ष २०७८।०७९ मा संघीय सरकारबाट ८ हजार र स्थानीय तहबाट ७ हजार गरी न्यूनतम मासिक १५ हजार उपलब्ध हुने व्यवस्था गरिएको हो,' उनले भने, 'बालविकाश शिक्षकको हकमा संघीय सरकारबाट २ हजार थप गरी १० हजार उपलब्ध गराउने गरी बजेटको व्यवस्था गरिएको छ । उनले आगामी तीन वर्षमा सबै सामुदायिक विद्यालयको न्युनतम भौतिक पूर्वाधार विकास गर्न कार्यक्रम तय गरिएको जानकारी दिए। गुणस्तरयुक्त शिक्षाको विकास सरकारको प्रमुख प्राथमिकतामा रहेको भन्दै मन्त्री पौडेलले शैक्षिक गुणस्तर अभिवृद्धिका लागि सबै माध्यमिक विद्यालयमा विज्ञान प्रयोगशाला विस्तार तथा सुदृढीकरण, सूचना प्रविधि प्रयोगाशाला स्थापना तथा शिक्षण सिकाइमा सूचना प्रविधिको प्रयोग, विद्यालयमा विषयगत शिक्षकको सुनिश्चितताका लागि गणित, विज्ञान तथा अंग्रेजी विषय शिक्षकको व्यवस्था गर्न कार्यक्रम प्रस्ताव गरिएको बताए। शैक्षिक सत्र २०७९ मा विद्यार्थीका लागि निःशुल्क पाठ्यपुस्तक व्यवस्थापन गर्न कक्षा १ देखि १२ सम्मको पाठ्यपुस्तक जनक शिक्षा सामग्री केन्द्रबाट छपाइ तथा वितरण हुने व्यवस्था भएतापनि कक्षा १३ को पाठ्यपुस्तक नीजि प्रकाशकबाट र कक्षा १११२ को साझा प्रकाशनमार्फत समेत छपाइ तथा वितरण हुने व्यवस्था मिलाइएको जानकारी दिए। मन्त्रीका अनुसार जनक शिक्षा सामग्री केन्द्रबाट कक्षा ४१० सम्मका विद्यार्थीका लागि जम्मा १ करोड ९६ लाख थान पाठ्यपुस्तक छपाइ गरी वितरण गर्नु पर्नेमा हालसम्म १ करोड ७० लाख थान छपाइ तथा वितरण भइसकेको भन्दै बाँकी छपाइ सम्पन्न हुने क्रममा रहेको छ । नीजि प्रकाशकबाट छपाइ एवं वितरण काम भइरहेको उनको भनाइ छ।"
त्रिभुवन विमानस्थलबाट २४ किलो कोकिन बरामद,काठमाडौं : त्रिभुवन विमानस्थल सुरक्षामा खटिएको प्रहरीले २ दिनमा २४ किलो कोकिन बरामद गरेको छ। विमानस्थल सुरक्षा प्रहरीका प्रवक्ता हिमालय श्रेष्ठका अनुसार आइतबार १६ केजी कोकिनसहित दुई जना विदेशी र सोमबार ८ केजी कोकिनसहित एक जना विदेशी पनि प्रक्राउ परेका छन्। विदेशबाट आएका यात्रुको झोला चेकजाचका क्रममा लागु औषध नियन्त्रण ब्युरोको टोलीले उक्त परिमाणको कोकिन बरामद गरेको हो। आइतबार १६ केजी कोकिनसहित २ जना दक्षिण अफ्रिकाका नागरिक प्रक्राउ परेका छन्। यस्तै सोमबार ८ केजी कोकिनसहित १ विदेशी प्रक्राउ परेका हुन्। उनीहरु तिनैजना दुर्वइ हुँदै कोकिन बोकेर नेपाल आएका हुन्। प्रवक्ता श्रेष्ठका अनुसार उनीहरुबारे थप अनुसन्धान भैरहेको र कोकिन कारोवारीको खोजी भैरहेको छ।
कदम चाल्नुअघि,"एउटा स्याल अँध्यारोमा घुमिरहने गथ्र्यो। एक पटकको कुरा हो। दुर्भाग्यवश ऊ एउटा इनारमा झर्यो। उसले बाहिर आउने अनेक किसिमका प्रयत्न गर्यो। जे जति प्रयास र उपाय गरे पनि ऊ सफल हुन सकेन। रातभरि ऊ त्यही इनारमा बस्न बाध्य भयो। अर्को दिन बिहान एउटा बाख्रो घुम्दै त्यहाँ पुग्यो। बाख्रोको पनि दृष्टि अचानक इनारमा पर्यो। उसले नियालेर हेर्दा स्याललाई देख्यो। स्याल ब्रदर ! तपाईं त्यहाँ इनारमा के गरिरहनुभएको छ ? कहिलेदेखि यसरी त्यहाँ एक्लै हुनुहुन्छ ? किन यसरी बस्नुभएको ? स्यालले जवाफ दियो, म यहाँ पानी पिउनका लागि आएको हुँ। वास्तवमै निकै चिसो तथा स्वादिष्ट पानी रहेछ यहाँ त। आउनुहोस्, तपाईं पनि पानी पिएर जानोस्, स्यालले जवाफ दियो। कुनै पनि सोचविचार नगरिकनै बाख्रो इनारमा हामफाल्यो। पानीको तिर्खा मेटाइसकेपछि ऊ इनारबाट बाहिर निस्किने बाटो खोज्न थाल्यो। स्यालले मौका यही हो भन्ठान्यो र भन्यो, मैले एउटा उपाय पत्ता लगाएको छु। तपाईं पछाडिका खुट्टाहरूमा उभिनुहोस्। म तपाईंको माथि चढेर इनारबाट निस्किनेछु। त्यसपछि तपाईंलाई पनि यो इनारबाट बाहिर निकाल्नेछु। मूर्ख बाख्राले स्यालको कुरा मान्यो। स्याल जुक्ति लगाएर इनारबाट बाहिर निस्कियो। इनारको भित्रबाट बाहिर निस्कने समयमा स्यालले भन्यो, यदि तपाईं बुद्धिमान् भएको भए इनारमा हामफाल्नुभन्दा पहिला यसबाट बाहिर कसरी निस्किने भन्ने कुरा सोच्नु हुन्थ्यो। नैतिक शिक्षा : कसैले पनि जाँचबुझ गरेर मात्र कदम उठाउनु पर्छ। नत्र, बिना सोचका कामबाट जतिबेला जसरी पनि फस्न सकिन्छ।"
अफगानिस्तानमा ७० जोडीको सामुहिक विवाह,"काबुल : अफगानिस्तानको राजधानी काबुलमा ७० जोडीको सामुहिक विवाह भएको छ। आफैं विवाह गर्ने खर्च नभएकाहरुका लागि स्थानीय एक सामाजिक संस्थाले सामुहिक विवाह समारोह आयोजना गरिदिएको हो। 'सिलाब फाउन्डेसन भन्ने संस्थाले ७० जोडीको समूहिक विवाह समारोह आयोजना गरेको हो,' एक स्थानीय अधिकारीले भने। आर्थिक समस्याका कारणले आफैँ विवाह समारोह आयोजना गर्न नसक्ने जोडीका लागि विवाह समारोह आयोजना गरिदिएको फाउन्डेसनका पदाधिकारीहरुले जनाएका छन्। विवाह समारोहमा विवाह गर्ने बेहुला बेहुलीसँगै उनीहरुका सिमित आफन्तहरु मात्रै सहभागी भएका थिए। अफगानिस्तानमा विवाह समारोहको आयोजना गर्नु धेरै महङ्गो मानिन्छ। तालिबान सरकारले पनि महङ्गो विवाह समारोहहरु आयोजना गर्न निरुत्साहित गरेको छ।"
लक्ष्यको आधा पनि उठेन राजस्व,"बुटवल : लुम्बिनी प्रदेशले चालू आर्थिक वर्षमा लक्ष्यको आधा पनि राजस्व संकलन गर्न सकेको छैन। राजस्व संकलन नै कम सकेपछि आगामी वर्षको बजेट घटाउने भएको छ। प्रदेश सरकारले ११ अर्ब ४० करोड राजस्व संकलन गर्ने लक्ष्य लिएको थियो। तर जेठ चौथो सातासम्म ४ अर्ब ६५ करोड संकलन भएको छ। यो ४० प्रतिशत हाराहारी मात्रै हो। सामाजिक न्यायमा आधारित रही अवसरको सिर्जना, उत्पादन वृद्धि, रोजगारी प्रवद्र्धन र गरिबी निवारण गर्ने उद्देश्यसहित चालू आर्थिक वर्षका लागि ४० अर्ब ९५ करोड ९७ लाखको बजेट सरकारले ल्याएको थियो। राजस्व संकलन र बजेट खर्च दुवै कमजोर देखिएका छन्। मन्त्रालयको संख्या १३ र मन्त्रीको संख्या १७ पुगे पनि पुँजीगत बजेट खर्च बढ्न सकेन। सरकारले पुरानै कार्यक्रमलाई निरन्तरता दिने गरी चालू आर्थिक वर्षकोभन्दा करिब पाँच अर्ब कम बजेट ल्याउने तयारी गरेको हो। आर्थिक मामिला राज्यमन्त्री सुष्मा यादवले आगामी आर्थिक वर्षका लागि ३६ अर्बको हाराहारीमा बजेट आउन लागेको बताइन्। कोरोना महामारीका कारण राजस्व संकलन प्रर्याप्त हुन सकेन, उनले भनिन्, अहिले पुराना कार्यक्रममै बजेट विनियोजन हुनेछ। चालू आर्थिक वर्षमा विनियोजितमध्ये ३३ प्रतिशत चालू र ५५ प्रतिशत पुँजीगत खर्च थियो। १५ प्रतिशत बजेट स्थानीय तहमा समानीकरण अनुदानमा थियो। पुँजीगत बजेटको निकै कम हिस्सा मात्रै खर्च भएको छ। प्रदेश लेखा नियन्त्रक कार्यालयका अनुसार जेठ १५ सम्म ३७८४ प्रतिशत बजेट मात्रै खर्च भएको छ। जेठ १५ सम्म २ अर्ब ७ करोड ३३ लाख मात्रै आन्तरिक राजस्व संकलन भएको कार्यालय प्रमुख दीपक ज्ञवालीले बताए। सवारीसाधन कर, घरजग्गा रजिस्ट्रेसन दस्तुर, मनोरञ्जन कर, विज्ञापन कर, दहत्तर बहत्तर बिक्री आयतर्फको प्रगतिमा भने केही सुधार भहेको छ। यो राजस्व स्थानीय तहसँग बाँडफाँड गर्नुपर्छ। प्रदेशले संकलन गर्ने सवारी कर १ अर्ब ४१ करोड संकलन भएको छ। सरकारले २ अर्ब २० करोड संकलनको लक्ष्य राखेको थियो। यो राजस्व संकलनमा पनि ६४ प्रतिशत मात्रै प्रगति रहेको छ। स्थानीय तहले संकलन गरी प्रदेशसंग बाँडफाँड हुने करमा ५७ प्रतिशत प्रगति देखिएको छ। प्रदेश योजना आयोगका उपाध्यक्ष बामदेव क्षेत्रीले खर्च नहुने बजेट धेरै ल्याउनुभन्दा खर्च हुने गरी बजेट ल्याउन लागिएको बताए। खर्च नहुने बजेट ल्याउनु उपर्युक्त छैन, उनले भने, सानो आकारको, काम गर्न सकिने कार्यक्रममा बजेट विनियोजन गर्नुपर्छ, त्यसै अनुरूप बजेट आउछ।"
यसरी विदेशी मुद्रा आर्जन,"विदेशी मुद्राको सञ्चिति कम भएको विषय चर्चामा छ। जम्मा जम्मी ६ महिनालाई वस्तुहरू आयात गर्न पुग्ने विदेशी मुद्रा सरकारसँग भएको विषय छापामा आएको छ। तसर्थ नेपाल सरकारले विदेशी मुद्रा ढुकुटीबाट बाहिरिन नदिन अर्थात् मुद्रा सञ्चिति कायम राख्न केही नीति अवलम्बन गरेको छ। केही विलासी वस्तुलगायतको आयातमा कडाइ गरेको छ। नेपाल राष्ट्रबैंकका अनुसार हाल ६ महिनाका लागि आयात गर्न पुग्ने सञ्चिति छ। गत आर्थिक वर्षमा कुल १५ खर्ब ४० अर्बबराबरको आयात भएको तथ्याकंले देखाउँछ। चालू आर्थिक वर्षमा ३७ अर्बको चामल २७ अर्बका तरकारी अनि १६ अर्बको फलफूलसमेत आयात गरिएको छ। अन्य देशबाट सामग्री खरिद गर्दा डलरमा भुक्तानी दिनुपर्ने हुन्छ। सामग्री निर्यात गर्दा नेपालले विदेशी मुद्रा आर्जन गर्न सक्छ। आयात र निर्यातमा सन्तुलन छैन। आयात धेरै निर्यात थोरैको स्थिति छ। विदेशी मुद्रा आर्जन गर्ने स्रोतमध्ये, रेमिट्यान्स, पर्यटन र कृषिजन्य वस्तुहरू निर्यात हुन्। कुल गार्हस्थ्य उत्पादनको २२ प्रतिशत रेमिट्यान्सको योगदान छ। त्यस्तै कृषि क्षेत्रबाट कुल गार्हस्थ्य उत्पादनको ३० प्रतिशत योगदान छ। दैनिक उपभोगका वस्तुहरू पनि आयात गर्नुपर्ने स्थितिमा पुगिरहनु राम्रो संकेत होइन। स्वदेशमा कृषिजन्य उत्पादन प्रवद्र्धन गर्न सर्वप्रथम समयमा मल बिउ उपलब्ध आवश्यक छ। त्यसपछि बजार व्यवस्था उत्तिकै महत्त्वपूर्ण छ। उत्पादन वृद्धि गरी यी वस्तुहरूको आयात प्रतिस्थापन गर्न ढिला भइसकेको छ। पहिलो प्राथमिकता उत्पादन वृद्धिमा हुनुपर्छ। चामल, तरकारी, फलफूल स्वदेशमै उत्पादन हुन सक्छन्। हामीलाई कृषि क्षेत्रमा कम लागतमा बढी उत्पादन हुने प्रविधिको आवश्यकता छ। उत्पादन दैनिक उपभोग गरी विदेशी बजारमा निर्यात आवश्यक भएको छ। सबै वस्तु भारतबाट आयात गर्दछौं, जबसम्म आयात र निर्यातमा सन्तुलन हँुदैन तबसम्म आर्थिक संकट आउन सक्छ। फेरि निर्यातमा पनि कच्चा पदार्थ निर्यात गर्छौं। साना तथा मझौला उद्योगहरू प्रवद्र्धन गरेर बनाउनेमा जोड दिन सकेमा वस्तुको मूल्य बढी पाउन सकिन्छ। कृषिजन्य वस्तुहरू पनि भण्डारण गर्न प्रविधि नभएर उत्पादन हुने फलफूल निर्यात गरेर महँगो आयात गर्ने गरिएको छ। धागो आयात गरेर कपडा उत्पादन गरेर नेपालमा बनेको भन्छांै। युवा रोजगारीका लागि विदेश जान आकर्षित छन्। सरकार पनि पठाउन जोड गर्छ र विप्रेषण आएकोमा गर्व गर्ने चलन छ। कृषि उपजमा न्यूनतम समर्थन मूल्य सरकारले तोके पनि व्यवहारमा कार्यान्वयन हुँदैन। व्यापारीले तोक्ने मूल्यका कारण किसान मर्कामा पर्छन्। कृषिमा युवाको आकर्षण छैन। रेमिट्यान्सको कुरा गर्दा हरेक दिन युवा विदेश जाने गरेका छन्। तिनीहरूले पठाउने रकमले उनीहरूका घरपरिवारको क्रयशक्तिमा वृद्धि भएको छ। उनीहरू हातमा पैसा आएपछि परिवार नै गाउँका घर छाडेर सहर आएको स्थिति छ। पहिला कृषि कार्यमा थिए भने अब ती खेतबारी बाझो भएका छन्। किनकि कृषि परम्परागत छ, मेहनतको तुलनामा आम्दानी आउँदैन। बजार समस्या छ। बिचौलियाहरूले सस्तोमा गाउँबाट किनेर कालीमाटी बजारमा पुर्याउँछन्। कालीमाटीका पसलहरूमा पनि केहीको मात्र अधिकार छ। कथा बराबर छापामा आउँछ तर पनि समस्या कहिल्यै समाधान हँुदैन। कृषकका उब्जनी बिक्रीवितरणमा ठाउँठाउँमा संकलन केन्द्र स्थापना गरी बजारमा बिचौलियाका शोषण अन्त गर्नैपर्छ। अर्को महत्त्वको विषय वैदेशिक लगानी आकर्षित गर्नुपर्छ। वैदेशिक लगानीकर्ताहरूमा लगानी गरेर कमाएको प्रतिफल सुरक्षित हुनेमा पनि शंका छ। कर्मचारीतन्त्रमा पनि अदालत वा अख्तियारजस्ता संस्थाबाट पनि सशंकित हुने गरेका छन्। राम्रो विचार र नियतले काम गर्ने कर्मचारी पनि अनिर्णयको बन्दी पनि हुने गरेका छन्। अर्थतन्त्रमा लगानी गर्न अविश्वास हुने वातावरण सर्वसाधारणदेखि अन्तर्राष्ट्रिय लगानीकर्तासम्म छ। हाम्रो अर्थतन्त्र वैदैशिक लगानीमा भन्दा वैदेशिक सहायता र अनुदानमा भर परेको स्थिति छ। वैदेशिक लगानीका लागि लगानीका वातावरण सुरक्षित गर्न नीतिगत सुधार आवश्यक छ। वैदेशिक लगानी पनि त्यति हुन सक्ने वातावरण छैन। सरकारसँग विदेशी मुद्रा कम छ भन्ने विषय आउँदा गभर्नर नै निलम्बित हुने स्थिति पनि देखियो। वास्तवमा सहायताको जगमा बसेर सहायता विस्थापन गर्न सक्ने रणनीति अपनाउनु पर्छ। युवा रोजगारीका लागि विदेश नजान पनि कृषिमा व्यवसायीकरण गरी आकर्षण बढाउने उपायहरू अवलम्बन गर्नुपर्छ। पर्यटन विकास गरेमा मात्र पनि नेपालमा आर्थिक आम्दानी वृद्धि हुन सक्छ। आर्थिक सहायता पनि प्रायः विकासका काममा भन्दा पनि व्यवस्थापकीय खर्च सल्लाहकारको खर्च आदिमा खर्च हुन्छ। हरेक वर्ष बढ्दै गएको चालू खर्च घटाउन पर्ने स्थिति आएको छ। देशको कुल गार्हस्थ्य उत्पादनमा औद्योगिक क्षेत्रको योगदान आव २०६९ देखि नै क्रमशः घट्दै गएको तथ्यांक आर्थिक सर्वेक्षणले देखाउँदै आएको विषय हो। श्रीलंकाको पछिल्लो आर्थिक स्थितिका परिदृश्यले दक्षिण एसियाली देशलाई झस्काएको छ। भावी आर्थिक संकटको जोखिम नआउन अधिकांश उपभोग्य वस्तुहरू आयातमा भर पर्न नहुने नीति अवलम्बन आवश्यक भएको छ। कृषिबाट गैरकृषि क्षेत्रमा रोजगारीमा जान सकेको स्थिति पनि छैन। यसर्थ समसामयिक नीतिगत सुधार गर्नु आवश्यकता हो। यी परिवेशमा सुधार अत्यावश्यक भएको छ। आयात प्रतिस्थापन गर्ने उत्पादन बढी गर्न सरकारले वातावरण तयार गर्नुपर्छ।"
संसदमा प्रेम सुवालको प्रश्न : बजेट निर्माणमा अर्थमन्त्रीले सहभागी गराएका 'सीए' को हुन् ?,"काठमाडौं : सांसद प्रेम सुवालले बजेट निर्माणमा अर्थमन्त्री जनार्दन शर्माले सहभागी गराएका 'सीए' भनिएका व्यक्तिको परिचय खुलाउन माग गरेका छन्। मंगलबार प्रतिनिधि सभामा बोल्दै सांसद सुवालले जेठ १४ गते राति अर्थमन्त्रालयमा प्रवेश गरेका दुईजनामध्ये सीए भनिएका व्यक्तिको परिचय गोप्य राखिएको भन्दै आपत्ती जनाए। जेठ १४ गते राति अर्थमन्त्रालयमा अर्थमन्त्री शर्माले प्रवेश गराएकाम दुईजनामध्ये सीए भनिएका व्यक्तिको परिचय खुलाइएको छैन, त्यो सीए विदेशी नै हुनुपर्छ भन्ने कुरा आएको छ, उनले भने,' कुन देशको नागरिक हो त्यो बाहिर आएको छैन। विदेशी नागरिक अर्थमन्त्रालयमा कर छुट गराउन कसरी पुगे? अर्थमन्त्रीज्यूले कसरी बाटो दिनुभयो?' उनले रातारात अनाधिकृत व्यक्तिलाई अर्थमन्त्रालयमा प्रवेश गराइ भन्सार र करका दररेटमा परिवर्तन गराएको भन्दै आक्रोश व्यक्त गरे। उनले भने,' कमिसन कति प्राप्त भयो? गठबन्धन सरकारका नेताहरुले कित कति पाए, यसबारे स्पष्ट हुनुपर्यो।' '२००७ सालपछि भारतीय राजदूत मन्त्रिपरिषदमा पसेर निर्णय दिन्थे हामीले इतिहास पढेको भन्दै अहिले त पनि सात सालजस्तै भयो सिंहदरबारभित्र विदेश नागरिक। कुन नागरिक हो त्यो सीए,'उनले प्रश्न गरे। उनले अर्थमन्त्रीले कुन कुन उद्योगलाई कति छुट दिनुभयो त्यो स्पष्ट नभएसम्म संसदलाई अघि नबढाउन सभामुखसँग आग्रह गरे। जेठ १४ गते राति अर्थमन्त्रालयमा अर्थमन्त्रीले पूर्वनायव सुब्बा रघुनाथ घिमिरेलाई कार्यकक्षमा बोलाए र साथमा अर्का व्यक्त अज्ञात व्यक्ति जसले मन्त्रीले 'सीए साप' भनेर चिनाएका थिए। सोही विषयलाई लिएर सांसद सुवालले संसदमा कुरा उठाएका हुन्।"
कृषिमन्त्री यादवको दावी : असारसम्म ८० लाख मेट्रिक टन मल आउँछ,"काठमाडौं : कृषि तथा पशुपंक्षी विकासमन्त्री महेन्द्रराय यादवले असारसम्म ८० लाख मेट्रिक टन मल उपलब्ध हुने बताएका छन्। मंगलबार प्रतिनिधिसभा बैठकमा कृषि मन्त्रालयको विनियोजन बजेटमाथि छलफलमा उठेका प्रश्नको जबाफ दिँदै मन्त्री यादवले भारतबाट ८० लाख मेट्रिक टन मल असारसम्म आइपुग्ने बताएका हुन्। 'डीएपी र युरिया मल ८० लाख मेट्रिक टन असारसम्म आउँछ,' उनले भने,' अहिले हामीसँग १४ हजार मेट्रिक टन मल मौज्दात छ।' उनले असार १५ सम्म साल्ट ट्रेडिङबाट टेन्टर भएका मल पनि उपलब्ध हुने बताए। यस्तै, मन्त्री यादवले मल कारखाना निर्माणको विषय पनि चाँडै टुंगो आश्वासन दिए। यसका लागि बजेट विनियोजन भइसकेको र कारखानाको बारेमा छलफल भइरहेको बताए। उनले कृषि उपज संरक्षणका लागि शीतभण्डार र अन्न भण्डार निर्माणका लागि स्थानीय तहसँगको सहकार्यमा सरकारले बजेट विनियोजन गरेको बताए।"
नेपाल र ओमान भिड्दै,काठमाडौं : आईसीसी पुरुष क्रिकेट विश्वकप लिग टू अन्तर्गत नेपालले मंगलबार ओमानविरुद्ध खेल्दैछ। अमेरिकामा रहेको नेपाली टोलीले आज राति ९:१५बजेदेखि टेक्ससस्थित मोसा क्रिकेट मैदानमा खेल्नेछ। यससिरिज अन्तर्गत ओमानसँग नेपाल १३ रनले पराजित भएको थियो। भने अमेरिकासँग बराबरी गरेको थियो। नेपालले यस सिरिजको अन्तिम खेल अमेरिकाविरुद्ध बुधबार खेल्दैछ।
"पाठ्यपुस्तक, सधैंको चुनौती","एक महिना ढिलो गरी शैक्षिक सत्र सुरु भयो तर विद्यार्थीका हातमा पाठ्यपुस्तक पुग्न सकेको छैन। शैक्षिक सत्रका सुरुका दिनमा विद्यार्थीले किताब पाउन सक्दैनन्। किसानले समयमा मल पाउन सक्दैनन्। यो विद्यार्थी र किसानको नियति नै बनिसकेको छ। यस वर्ष भने चुनावका सामग्री छाप्नु परेकाले सरकार मातहतको जनक शिक्षाले किताब छाप्न सकेन। अहिले किताब छाप्न खटिरहेको जनक शिक्षाले सबै किताब छाप्न अझै दुईतीन महिना लाग्ने अनुमान गरेको छ। समयमा किताब नपुग्नु नेपालको सदाबहार रोग भए पनि हरेक वर्ष फरकफरक किसिमका बाहनाहरू बनाइने गरेको छ। त्यसो त हरेक वर्ष विद्यार्थी पाठ्यपुस्तकको मुखै नदेखि परीक्षा दिन विवश नभएका भने होइनन्। पाठ्यपुस्तकजस्तो महत्त्वपूर्ण सामग्री उत्पादन गर्ने नाममा राज्यको ढुकुटी दोहन गरी फाइदा लिने कुनियत रहेको देखिन्छ। दिनानुदिन भएको ज्ञानको विस्फोटले छिटोछिटो पाठ्यपुस्तकमा परिमार्जन गर्नै पर्ने परिस्थिति देखिन्छ तर नेपाली पाठ्यपुस्तक लामै समयसम्म फेरिने गरेका छैनन्। यसैले तीनचार वर्षअगाडि छापेका किताबसमेत नयाँ शैक्षिक सत्रमा बिक्री वितरण गर्ने सम्भावना रहन्छ। यसपटक भने कक्षा ४, ७ र ९ मा नयाँ पाठ्यक्रम लागू भएकाले नयाँ पाठ्यपुस्तकहरू तयार गर्नैपर्ने बाध्यता छ। यी कक्षाबाहेक अन्य कक्षामा अध्ययन गर्ने विद्यार्थीका लागि भने नयाँ पाठ्यपुस्तक नै पर्खिनुपर्ने हुँदैन। पुरानो पाठ्यपुस्तक पुनः प्रयोग गर्नेबारे न सरकारी निकायले सक्रियता देखाउन सकेको छ न त स्थानीय पालिकाले नै। पाठ्यपुस्तकमा प्रयोग गरिने कागज, मसी, गाताका सामग्री, ढुवानीका लागि इन्धन र कलकारखानासम्बन्धी मर्मतसम्भारमा लागेको सम्पूर्ण रकम विदेश जान्छ। राष्ट्रभित्र रोजगारी सिर्जना गर्न नसक्ने र स्थानीय कच्चा पदार्थ पनि प्रयोग नगर्ने भएकाले यस प्रकारका काममा कम खपत गर्नु राष्ट्रका लागि हितकारी हुन्छ। कसरी गर्ने व्यवस्थापन ? विद्यालय तहमा दुईतीन वर्षको अन्तरालमा विद्यार्थीको संख्या लगभग उस्तै रहने गरेको छ। एक वर्ष वितरण गरेका पाठ्यपुस्तक शैक्षिक सत्रको अन्त्यमा सुरक्षित रूपमा फिर्ता गर्नुपर्ने नियम बनाउन सकिन्छ। सरकारी तबरबाट निःशुल्क वितरण गरिएका यस्ता पाठ्यपुस्तक विद्यालयमा फिर्ता गरेपछि मात्र विद्यार्थीले माथिल्लो तहका पाठ्यपुस्तक पाउने व्यवस्था गर्न सकिन्छ। पूर्वप्राथमिक तहभन्दा माथि एक वर्ष किनेको किताब कम्तीमा पनि तीन वर्षसम्म चलाउन सकिन्छ। यसले शैक्षिक सत्रको सुरुमा हुने पाठ्यक्रमको मागलाई ६० देखि ७० प्रतिशतसम्म न्यूनीकरण गर्दछ। अर्थात् अहिले छापिने गरेका पुस्तकको संख्याभन्दा ७० प्रतिशत कम वा ३० प्रतिशतमात्र किताब छापे पुग्दछ। सानो प्रयासले विद्यार्थीले समयमा पुस्तक पाउने, जीवनोपयोगी र सामाजिक सीप सिक्ने अनि राष्ट्रिय स्तरमा ठूलो धनराशि बचत गर्ने काममा सहयोग पुग्दछ। पाठ्यपुस्तक छपाइमा खर्च हुने रकम बचत गर्न सक्ने हो भने अहिलेकै बजेटले कम्तीमा ८ कक्षासम्मका विद्यार्थीलाई प्रतिदिन २५ रुपैयाँसम्मको खाजा खुवाउन सकिन्छ। शैक्षिक सत्र सुरु हुने बेलामा किताब छाप्ने होडबाजी गर्ने र सत्र पूरा हुने बेलासम्म विद्यार्थीका हातमा पुस्तक नपुग्ने समस्या समाधान गर्न किताबलाई पुनर्प्रयोग गर्ने कामलाई प्रोत्साहन गर्नुपर्छ। बढ्दो कागजको मूल्य, विदेशी मुद्राको अभाव झेल्दै गरेको अवस्थामा यति सजगता नअपनाउने हो भने श्रीलंकाको जस्तो कागज किन्न नसकेर परीक्षा रोक्ने अवस्था नआउला भन्न सकिन्न। कम्तीमा तीन वर्ष एउटै किताब प्रयोग गर्ने नीति लिने हो भने सामुदायिक विद्यालयको समयमा पाठ्यपुस्तक प्राप्त हुने देखिन्छ। नयाँ किताब भिडाउने निजी विद्यालयको रोग संस्थागत विद्यालयहरू नाफा आर्जन गर्ने उद्देश्यले सञ्चालन भएका हुन्। विधिसम्मत कामबाट नाफा गर्नु उनीहरूको अधिकार पनि हो। पछिल्लो समय विद्यालयहरू विद्यार्थीबाट असुल्ने शुल्कबाट भन्दा पुस्तक, कापी र पोसाकबाट मोटो रकम उठाउने गरेका छन्। पाठ्यक्रममा कुनै परिवर्तन नभए पनि यी विद्यालयहरूले हरेक वर्ष किताब भने फेर्ने गरेका छन्। प्रकाशक परिवर्तन गरेपछि गत वर्षका किताब काम लाग्दैनन्। विद्यार्थीहरू नयाँ किताब किन्न बाध्य हुन्छन्। विद्यालयले तोकिएको ठाउँबाट किताब किन्न पर्ने भएकाले प्रकाशले दिने ४०५० प्रतिशतसम्मको कमिसन विद्यालयले नै उठाउने गर्छन्। पाठ्यपुस्तक पठनपाठनको नमुना सामग्री मात्र भएकाले पुस्तक होइन पाठ्यक्रममा आधारित भएर पढाउनुपर्छ भन्ने गरिन्छ। आदर्शका जतिसुकै गफ लगाए पनि निजी विद्यालयहरू बालबच्चालाई पाठ्यवस्तु नै घोकाउन उद्यत् छन्। वार्षिक परीक्षाको नतिजा राम्रो बनाउन विद्यार्थीलाई पुस्तक घोकाउने यी विद्यालयले अभिभावकबाट मनलाग्दी रकम असुल्ने बानी परेकाले वैशाखलाई कमाइको सुअवसर मान्ने गर्छन्। पछिल्लो समय कमिसनको प्रलोभनले सार्वजनिक शैक्षिक गुठी र सामुदायिक विद्यालयमा समेत निजी प्रकाशकका किताबले प्रवेश पाएका छन्। पाठ्यपुस्तकको स्तरीयतालाई बेवास्ता गरी जसले बढी कमिसन दिन्छ उसको किताब लगाउने होडबाजीले गर्दा बजारमा स्तरीय पाठ्यसामग्री उत्पादन गर्ने व्यक्ति र प्रकाशकहरू हतोत्साही भएका छन्। यसले समग्रमा नेपाली शिक्षाको स्तर, पाठ्यपुस्तकको विविधीकरण र सिर्जनशीलतामा कुठाराघात गरेको छ। शिक्षा प्रदान गर्ने पवित्र कामको आवरणमा अस्वस्थ लुटतन्त्र मौलाउँदै गएको छ। निष्कर्ष नेपालको संविधानले मौलिक अधिकारका रूपमा प्रत्याभूत गरेको विद्यालय शिक्षा प्राप्त गर्न अति आवश्यक पाठ्यसामग्रीमाथि शैक्षिक माफियाहरूको चलखेलले हरेक बालबालिका पीडित हुने गरेका छन्। सामुदायिक विद्यालयमा गरिब र निमुखा बालबालिकाहरू समयमा पाठ्यपुस्तक नपुग्ने, स्वस्थकर खाना खान नपाउने र घरायसी काममा व्यस्त हुनुपर्ने कारणले पठनपाठन क्रियाकलापमा उत्साहित हुन सकेका छैनन्। बालबालिकाको विद्यालय भर्ना दरको कमी र बीचमै विद्यालय छाड्ने विद्यार्थीको संख्या उल्लेख्य रहनु सामाजिक सन्तुलन र आगामी दिनका नागरिकको आत्मनिर्भरताका दृष्टिले चिन्ताको विषय हो। उपलब्ध सीमित स्रोतसाधनको अत्यधिक उपयोग गर्ने बानी विकास गर्न दिगो विकाससम्बन्धी दृष्टिकोण प्रतिपादन गर्नुपर्छ। कम्तीमा विद्यालयमा निःशुल्क वितरण गरिएका किताबहरू शैक्षिक सत्रको अन्त्यमा फिर्ता गर्ने कामको सुरुवात गर्न सके पाठ्यपुस्तकका नाममा ठूलो धनराशि खर्च हुने थिएन। पाठ्यपुस्तकका माध्यमबाट स्वदेशी मुद्रा बाहिरिने अवस्थामा समेत सुधार ल्याउन सकिन्थ्यो। यी सबैभन्दा ठूलो कुरा त बालबालिकाले उपयुक्त समयमा पाठ्यपुस्तक प्राप्त गर्ने र आफूले निःशुल्क प्राप्त गरेका सामग्रीहरूप्रति उत्तरदायी बन्ने सकारात्मक चिन्तन र सीप सिकाइको अवसरसमेत प्राप्त गर्छन्।"
चितवनको समन्वय समिति अध्यक्षमा एमालेका अधिकारी,चितवन : जिल्ला समन्वय समिति चितवनको अध्यक्ष पदमा एमालेका नारायणप्रसाद अधिकारी विजयी भएका छन्। मंगलबार सम्पन्न निर्वाचनमा अध्यक्ष पदका दुवै उम्मेद्वारको समान मतगणना भएपछि गोलाप्रथा गरिँदा अधिकारी विजयी भएका हुन्। दुवै उम्मेद्वारले ७७ मत ल्याएका थिए। एमाले पक्षले आफ्नो पक्षमा मत ल्याउन राप्ती नगरपालिका प्रमुख नेकपा एसका शमशेर लामालाई रिझाउने प्रयास गरेको थियो। तर गठबन्धनको सबै ७ मत नेपाली कांग्रेसका रानाभाटतिर पुगेपछि निर्वाचनको नतिजा गोलाप्रथाबाट गरिएको हो।
राष्ट्रियसभाको बैठक असार २ गतेका लागि सर्यो,"काठमाडौं : राष्ट्रियसभाको बैठक आगामी असार २ गते बस्ने भएको छ । असार १ गते बस्ने भनिएता पनि विशेष कारणले असार २ गतेका लागि बैठक सारिएको संघीय संसद्का महासचिव डा भरतराज गौतमले जानकारी दिए। सङ्घीय संसद्का महासचिव डा गौतमले मंगलबार जारी सूचनामा राष्ट्रिय सभाको बैठक विशेष कारणवश तोकिएको दिन र समयमा बस्न नसक्ने भएकाले असार २ गते १ बजे बस्ने गरी निर्धारण भएको उल्लेख गरिएको छ । सूचनामा राष्ट्रियसभाका अध्यक्ष गणेशप्रसाद तिमिल्सिनाले राष्ट्रियसभा नियमावली, २०७५ को नियम ६ को उपनियम ९३० बमोजिम उक्त दिनका लागि बैठक बस्ने निर्धारण गरिएको उल्लेख छ।"
लचकदार होस् भूउपयोग नीति,"सरकारले भूउपयोग ऐन, २०७६ को कार्यान्वयनका लागि पहिलो पटक भूउपयोग नियमावली, २०७९ जारी गरेको छ। जेठको तेस्रो साता मन्त्रिपरिषद्ले स्विकृत गरेको नियमावलीबारे भूमि व्यवस्था, सहकारी तथा गरिबी निवारण मन्त्रालयले यो सार्वजनिक गरेको हो। नियमावली राजपत्रमा समेत प्रकाशन भइसकेको छ। भूमिको सही र दिगो उपयोगलाई प्रवद्र्धन र गलत उपयोगलाई नियमन गर्न भूउपयोगसम्बन्धी नीति, कानुन र नियमावलीको आवश्यकता धेरै पहिलेदेखि नै महसुस गरिएको हो। लामो समयदेखि प्रतीक्षा गरिएको भूउपयोग नियमावली स्वीकृत भएपछि त्यसका प्रावधानलाई लिएर धेरै सकारात्मक र जमिन बाँझो राखे जरिबाना गरिने प्रावधानको भने नकारात्मक टिप्पणी भएको छ। सरकारले सर्वप्रथम २०६९ सालमा राष्ट्रिय भूउपयोग नीति ल्याएको थियो। यो नीति संरक्षण केन्द्रित थियो। उत्पादनमुखी थिएन। २०७२ को भूकम्पलगत्तै प्रकोप व्यवस्थापनलगायतका छुटेका विषयलाई समेटेर पुनः राष्ट्रिय भूउपयोग नीति तर्जुमा गरियो। उक्त नीतिको कार्यान्वयन भए नभएको हरेक पाँच वर्षमा बाहिरी निकायबाट मूल्यांकन गराउने व्यवस्था छ। तर अवधि पुगे पनि मूल्यांकन भने भएको छैन। २०७६ सालमा भूउपयोग ऐन आयो। नयाँ संविधान जारी भएपछि संघीय संसद्ले पारित गरेका विभिन्न ऐनमध्ये भूउपयोग सर्वाधिक महत्त्वको ऐन हो भन्न सकिन्छ। ऐन आएको झन्डै तीन वर्ष पुग्न लाग्दा नियमावली लागू भएको छ। यसको कार्यविधि, निर्देशिका पनि बनाउन अझै बाँकी नै होला। यद्यपि स्पष्ट व्यवस्थाहरू कार्यान्वयन गर्न कार्यविधि र निर्देशिका कुरिरहनु पर्ने होइन। एउटै विषयमा नीति, ऐन र नियमावली आउन करिब १० वर्ष लाग्नु चाहिँ ज्यादै नै समस्याको विषय हो। यो समस्या भूउपयोगको सम्बन्धमा मात्र होइन। अति महत्त्वको खाद्य सम्प्रभुतासम्बन्धी ऐन, २०७५ को कार्यान्वयनका लागि आवश्यक नियमावली आउन सकेको छैन। भूउपयोग योजना प्रक्रियामुखी, कठोर र अपरिवर्तनीय हुनु हुँदैन। स्थानीय आवश्यकता, परिस्थिति, उपलब्ध क्षमता र आवधिक अनुगमन तथा सोको समीक्षाको आधारमा समयानुकूल समायोजन गर्न सकिने लचकता हुनुपर्छ। कृषिप्रधान भनेर कहलिएको देशको खाद्यान्नमा अन्तर्राष्ट्रिय बजारप्रतिको अत्यधिक निर्भरताले ल्याउने खतरा भयावह हुन संकेत देखिँदैछ। जमिनलाई जे, जसरी प्रयोग गरे पनि हुने, उपयोगविहीन अर्थात् बाँझो राख्न पाइने, अनि चाहेमा एकै दिनमा एउटै जग्गा जतिपटक पनि कित्ताकाट गरेर किनबेच गर्न सकिने छुट सम्भवतः अन्त कतै छैन। कृषि भूमिलाई जोगाउने, भूमिको क्षयीकरण रोक्ने र त्यसको उर्वरता बचाउने कार्य अभियानकै रूपमा आवश्यक भएको छ। यसका लागि तर्जुमा भएको नीति, कानुन र भर्खरै पारित भएको नियमावलीको कार्यान्वयन महत्त्वपूर्ण हुन्छन्। नियमावलीले काठमाडौं उपत्यकालगायत देशभर आवास क्षेत्रको जमिन करिब ४ आना८ धुर (१३० वमि) भन्दा कम कम र आवास कृषि क्षेत्रको जमिन काठमाडौंमा एक रोपनीभन्दा कम हुनेगरी कित्ताकाट गर्न नपाइने व्यवस्था गरेको छ। त्यस्तै अन्य क्षेत्रको कृषियोग्य जग्गाहरू दुई कठ्ठा वा दुई रोपनीभन्दा कम हुनेगरी कित्ताकाट गर्न बन्देज गरिएको छ। यो ज्यादै प्रगतिशील नदेखिए पनि कार्यान्वयन सहजताका हिसाबले पनि यसलाई सही नै मान्नु पर्दछ। योभन्दा सानो टुक्रा पार्न मात्र रोक्न सकियो भने यसलाई पनि सफलता नै मान्नुपर्दछ। कानुनअनुसार भूमिलाई भूबनोट, भूमिको क्षमता तथा उपयुक्तता, भूमिको मौजुदा उपयोग र आवश्यकतासमेतका आधारमा कृषि, आवासीय, व्यावसायिक, औद्योगिक, खानी तथा खनिज, वन क्षेत्र, नदी, खोला, ताल, सिमसार, सार्वजनिक उपयोग, सांस्कृतिक तथा पुरातात्विक महत्त्व गरी नौ प्रकारमा बर्गीकरण गर्नुपर्ने हुन्छ। यो सबै प्रकारका बर्गीकरण कतिपय स्थानमा लागू नहुन पनि सक्छ। कस्तो भूमिलाई कुन प्रकारमा राख्ने भनेर नियमावलीले प्रष्ट गरिदिएको छ। भूउपयोग क्षेत्र बर्गीकरण नक्सा तयार भएपछि सोअनुसार जग्गाधनी स्रेस्ता र प्रमाण पुर्जामा क्षेत्र किटानी गरी अध्यावधिक गर्नु पर्नेछ। यस्तो अध्यावधिक गर्न भूमिसुधार तथा मालपोत कार्यालयमा जानुपर्ने प्रावधान चाहिँ कार्यान्वयन योग्य छैन। स्थानीय कार्यान्वयन समितिको काम, कर्तव्य र अधिकार भूमिको समुचित उपयोगको हिसाबले महत्त्वपूर्ण रहेको छ। स्थानीय भूउपयोग परिषद्बाट स्वीकृत भूउपयोग योजना कार्यान्वयन गर्ने, प्रत्येक वडाको वडास्तरीय भूउपयोग योजना तयार गर्ने, भूमिको संरक्षण र दिगो उपयोगको लागि सचेतना अभिवृद्धि गर्ने महत्त्वपूर्ण जिम्मेवारी छन्। यस्तै, कृषियोग्य भूमि बाँझो रहे नरहेको अनुगमन गर्ने, सामुदायिक भूमिको पहिचान गरी सामूहिक हितमा उपयोगको व्यवस्था मिलाउने, भूउपयोगमा उल्लेखनीय योगदान गर्ने व्यक्ति वा संस्थालाई पुरस्कृत गर्न सिफारिस गर्नेजस्ता पनि छन्। यसअघि स्थानीय तहकोे भूमिको सम्बन्धमा सामान्य सिफारिस दिने र मालपोत उठाउने बाहेक कुनै जिम्मेवारी नभएको अवस्थामा यस ऐनले थुप्रै जिम्मेवारी सुम्पेको छ। यो भूमिको समुचित उपयोगको सम्बन्धमा निकै महत्त्वपूर्ण हुनेछ। काबु बाहिरको परिस्थिति उत्पन्न भई जग्गा बाँझो राख्नुपर्ने उचित र पर्याप्त कारणसहितको सूचना सम्बन्धित स्थानीय तहमा दिएको अवस्थामा बाहेक कृषि क्षेत्रमा बर्गीकृत जमिन लगातार तीन वर्षदेखि बाँझो राखेमा उत्पादन अनुमानको आधारमा एक लाख रुपैयाँसम्म जरिवाना गर्ने प्रावधान ऐनमा छ। यसमा आपत्ति जनाउनुपर्ने केही छैन। खेती नगर्ने हो अथवा नसक्ने हो भने खेतीको जग्गापछि मूल्य आउँछ भनेर ओगटेर बस्ने प्रवृत्तिमा कमी आओस् भनेर यो व्यवस्था गरिएको हुनुपर्छ। जग्गाधनीले आफैं पनि कमाउन नसक्ने, अरूलाई कमाउन दिँँदा कमाउने व्यक्ति वा बेच्न खोज्दा किन्ने व्यक्ति नपाएको हकमा भने जरिवाना लगाउनु उचित हँुदैन। यसका लागि स्थानीय तहले प्रवद्र्धनात्मक अभियान सञ्चालन गर्नुपर्छ। भूउपयोगको कार्यान्वयनले बाँझो जमिन रहने समस्यालाई कम गर्नेछ। कृषि उत्पादन वृद्धि र खाद्य सुरक्षा सुनिश्चित हुनेछ। वनलगायत प्राकृतिक स्रोत एवं सम्पदाको संरक्षण हुने हुँदा वातावरण संरक्षणको साथै जलवायु परिवर्तनका नकरात्मक असरलाई कम गर्न पनि भूउपयोग योजनाले महत्त्वपूर्ण आधार दिनेछ। भूउपयोग योजना स्थानीय सरोकारवालाको सहभागिता, छलफल र समन्वयमा तयार गर्नुपर्छ। भूउपयोग योजना सामाजिक रूपमा न्यायपूर्ण, आर्थिक रूपमा सम्भाव्य, वातावरणीय रूपमा दिगो, सांस्कृतिक रूपमा सबैलाई मान्य तथा प्राविधिक रूपमा उपयुक्त हुनुपर्छ। यस्तो योजनाले व्यक्तिगत, सरकारी र सार्वजनिक तथा सामुदायिक उपयोगमा रहेका सबै प्रकारका जग्गाको समुचित उपयोग र संरक्षण सुनिश्चित गर्नुपर्छ। योजनाले स्थानीय जनताको वर्तमान आवश्यकता र जीविकोपार्जनमा सहयोग पुर्याउनुका साथै भावी पुस्ताको आवश्यकतालाई समेत आत्मसात् गरी उपलब्ध भूमि र भूमिस्रोतको दीर्घकालीन र दिगो उपयोग सुनिश्चित गर्नुपर्छ। भूउपयोग योजना तर्जुमा कार्यमा केही प्राविधिक ज्ञानको अवश्यकता समेत पर्ने भएकाले स्थानीय तहलाई नापी विभाग, भूमि व्यवस्थापन प्रशिक्षण केन्द्रलगायतका प्राविधिक निकायको सहयोग आवश्यक हुन्छ। माटोको उर्वरशक्ति र त्यस्तो माटोमा उब्जने कृषि बालीको पहिचान गर्ने, जमिनको भौगर्भिक स्थिति, अवस्थिति, उचाइ, मौसम, माटोको उर्वराशक्ति आदि गुणको आधारमा भूक्षमता र उपयुक्तता निर्धारण र सोको नक्सांकन गर्ने जस्ता कार्यका लागि प्राविधिक सहयोग आवश्यक हुन्छ। तर, यस कार्यका लागि आवश्यक दक्ष प्राविधिक र प्रविधि उपलब्ध हुन नसकेमा उपलब्ध स्रोत र साधनबाट सामान्य अनुभव र ज्ञानका आधारमै कार्यान्वयनमा जोड दिनुपर्छ। प्राविधिक जनशक्ति पाइएन भनेर कुरेर बसिरहने विषय पनि होइन। भूउपयोग योजना प्रक्रियामुखी, कठोर र अपरिवर्तनीय हुनु हुँदैन। स्थानीय आवश्यकता, परिस्थिति, उपलब्ध क्षमता र आवधिक अनुगमन तथा सोको समीक्षाको आधारमा समयानुकूल समायोजन गर्न सकिने लचकता हुनुपर्छ। यसमा योजनाको प्रतिफल के प्राप्त हुने भन्ने पूर्वनियोजित उद्देश्य प्राप्त गर्न जे गर्नुपर्छ। गर्दै जानुपर्छ। यस अर्थमा यदि योजना कार्यान्वयनको क्रममा हरेफेर, सुधार, संशोधन आवश्यक देखिएमा गर्न सकिने हुनुपर्छ। भूउपयोग योजना अरू आवधिक योजना र विकास कार्यक्रमहरूको निरपेक्ष एक्लै र छुट्टै सञ्चालन हुनु हुँदैन। यो योजना विद्यमान अन्य विभिन्न आवधिक विकास निर्माण योजना तथा कार्यक्रमसँगै एकापसको समन्वय र सहकार्यमा सञ्चालन गर्न सकिन्छ। भूउपयोगसम्बन्धी बनेको ऐन र नियमावलीलाई कार्यान्वयन गर्न सरकारले विशेष प्राथमिकता दिएर आवश्यक स्रोत र जनशक्तिको समेत व्यवस्था गरेर अघि बढ्नुपर्छ। ऐन र नियमावली मात्र ल्याएर यो कार्य हँुदैन। यससम्बन्धी ज्ञान भएका जनशक्ति उत्पादन पनि चुनौतीपूर्ण छ। भूउपयोग कार्यलाई सरलबाट जटिलतिर जानेगरी सम्भव भएको क्षेत्रबाट काम थाल्दै अघि बढ्न आवश्यक छ। जगत देउजा"
सांसदले मागे मल,"काठमाडौं : धान रोप्ने बेलामा मलको हाहाकार भएपछि संसद्मा सरकारमाथि प्रश्न उठेको छ। प्रमुख प्रतिपक्ष दल एमाले सांसदले मलको आपूर्ति गर्न नसकेको भनी सरकारको आलोचना गरेका छन्। मलजस्तो अत्यावश्यक वस्तु आपूर्तिमा ख्याल ठट्टा गर्न नहुनेमा सांसदको जोड छ। प्रतिनिधिसभामा जरुरी सार्वजनिक महत्त्वको विषयको प्रस्तावमाथिको छलफलमा भाग लिँदै सांसद खगराज अधिकारीले मुलुकलाई चाहिले चार लाख मेट्रिकटन मल कहिले ल्याउने? भनी सरकारसँग प्रश्न गरे। मलको हाहाकार भएकाले सार्वजनिक महत्त्वको प्रस्ताव ल्याउनु परेको उल्लेख गर्दै सांसद अधिकारीले भने, किसानलाई मल आजै चाहियो, अहिल्यै चाहियो। उनले मुलुकमा १० लाख मेट्रिकटन धान अभाव रहेको, विश्वका कतिपय मुलुकले निर्यातमा रोक लगाइसकेका बेला अब नेपालले किन्नसमेत पाउने अवस्था नरहेपछि धान, चामल किन्न कहाँ जाने भन्दै प्रश्न गरे। प्रतिनिधिसभा सदस्य मीन विश्वकर्माले मल समयमा किसानले पाउनुपर्नेमा जोड दिँदै विगतमा अनियमितताको आशंकामा अख्तियारले पत्र काटेकाले कृषि सामग्री संस्थानले टेन्डर रद्द गरेको बताए। कांग्रेस सांसद पार्वती डीसी चौधरीले मलका विषयमा संसद्मा छलफल हुँदा कृषिमन्त्री भने लापत्ता भएको आरोप लगाइन्। संसद्मा मलका विषयमा यति धेरै प्रश्न उठे। तर, कृषिमन्त्री गायब हुनुभयो। यो सदनप्रतिकै अपमान हो, उनले भनिन्, किसान मल नपाएर छटपटाइरहेका छन्। यस्तो बेलामा विदेश जानु ठीक होइन। किसानलाई सरकारले जसरी पनि मल दिनुपर्ने उनले बताइन्। किसानलाई मार्न पाइन्न। हाम्रो त महिना मर्दा घण्टी बज्छ। तलब आउँछ, सांसद चौधरीले भनिन्, त्यो किसानले खेती गर्न पाएन भने उसको बच्चा भोकै मर्दैन ? तपाईं मन्त्रीभन्दा पीडा हामीलाई छ। सांसद घनश्याम खतिवडाले किसानलाई सरकारले सरकारले दुई किलो पनि मल दिन नसकेको भन्दै जसरी पनि मल ल्याउन जोड दिएका छन्। मल कहिलेबाट किसानले पाउँछन् ? किसानको अवस्था त खस्किँदो अवस्थामा गयो उनले भने। उनले मल ल्याउन सकिँदैन भनेर सरकारले छुटकारा नपाउने बताए। सांसद प्रेम सुवालले मल नहुँदा किसान मानसिक तनावमा परेको बताए। मल खरिदमा अर्बौं कमिसन आउने भएकाले सरकार मल कारखाना बनाउन गम्भीर छैन। मल कारखानाबारे धेरै कुरा उठ्यो। तर, कुरामै सीमित छ। उनले भने। सांसद शक्तिबहादुर बस्नेतले मलको समस्या हल गर्न उच्च राजनीतिक स्तरमा वार्ता हुनुपर्ने बताए। रासायनिक मलको समस्या समाधानका लागि प्रधानमन्त्रीले भारतसँग उच्च राजनीतिक स्तरमा वार्ता गर्नुपर्ने उनको भनाइ थियो। कृषि तथा पशुपक्षी विकास मन्त्री महेन्द्र राय यादवले सांसदले उठाएको प्रश्नको जवाफ दिँदै असारको अन्तिमसम्म मल आउने बताए। सरकारमा जो आए पनि कृषकले लामो समयदेखि मल अभावको समस्या झेल्दै आएका छन्, उनले भने, मल समस्याको दीर्घकालीन समाधान गर्नेतर्फ ध्यान दिएका छौं। जीटूजी (सरकार सरकारबीचको सहमति) मार्फत भारतबाट प्रत्येक वर्ष पाँच लाख मेट्रिकटन मल ल्याउने पहल गरे पनि सरकारले ल्याउन सकेको छैन। कृषि सामग्री कम्पनी लिमिटेडले १ लाख ५ हजार मेट्रिकटन र साल्ट ट्रेडिङ कम्पनीले १ लाख १७ हजार मेट्रिकटन रासायनिक मल ल्याउने प्रक्रिया सुरु गरिए पनि समयमै ल्याउन नसकिएको उनले स्वीकारे। मल नल्याउने ठेकेदारलाई कारबाही गरिएको उनले जानकारी दिए। सभामुख अग्निप्रसाद सापकोटाले अत्यावश्यक रासायनिक मल कृषकलाई सहजरूपमा उपलब्ध गराउन सरकारलाई निर्देशन दिए। रासायनिक मल कारखाना स्थापना गर्न १५ अर्ब विनियोजन मल, मल, मल कति भन्नु मल ! किसानलाई मल उपलब्ध गराउन सभामुखको रुलिङ मल अभावमा किसानले हलो बोकेर आन्दोलन गर्न नपरोस् : घनश्याम खतिवडा खगराजको कृषिमन्त्रीलाई प्रश्न:किसानले मल कहिले पाउँछन् ? मल नहुँदा किसान मानसिक तनावमा छन् : प्रेम सुवाल संसदमा कृषिमन्त्रीको जबाफ : अन्तर्राष्ट्रिय बजारमा उत्पादन र मूल्यमा उतारचढावले मल ल्याउन सकिएन रासायनिक मल उपलब्ध गराउन सरकारलाई सभामुखको निर्देशन"
पाकिस्तानका प्रधानमन्त्रीलाई इमरान खानको चुनौती : आगामी निर्वाचन जितेर देखाउनुहोस्,इस्लामावाद : पाकिस्तानका पूर्व प्रधानमन्त्री इमरान खानले वर्तमान प्रधानमन्त्री शेहबाज शरिफलाई आगामी निर्वाचन जितेर देखाउन चुनौती दिएका छन्। अल्पमतमा परेपछि पूरा कार्यकालको जिम्मेबारी लिन नपाइ प्रधानमन्त्री पदबाट बाहिरिएका खानले आफैँलाई विस्थापित गरेका वर्तमान प्रधानमन्त्री सरिफलाई चुनौती दिएका हुन्। पाकिस्तान तेहरिक ए इन्साफ (पिटीआइ) का अध्यक्ष समेत रहेका खानले आगामी निर्वाचनमा पनि आफ्नो पार्टीले नै बहुमत ल्याउने दाबी गरे। अहिले भइरहेको गठबन्धन सरकारमा सहभागी दलहरुले आगामी निर्वाचन जित्नु असम्भव रहेको उनको भनाइ छ । आगामी निर्वाचनपछिको नतिजामा गठबन्धनका दलहरु र आफ्नो पार्टीका बीचमा ठूलो अन्तर हुने पनि पूर्व प्रधानमन्त्री खानले दाबी गरे । उनले वर्तमान सरकारको समेत चर्को आलोचना गर्दै आगामी निर्वाचनमा सरकारमा सहभागी सबै दललाई हराउन आम नागरिकलाई अनुरोध पनि गरे। सरकारका गलत क्रियाकलापका बारेमा आफ्नो पार्टीले सर्बोच्च अदालतबाट कानुनी उपचार खोज्ने उनले बताए। आफूले कोरोना भाइरसको महामारी फैलिएको बेलामा पनि धेरै काम गरेको दाबी गर्दै उनले अहिलेको सरकारले भने जनताको पक्षमा केही काम गर्न नसकेको आरोप लगाए। रासस
टीट्वेन्टी महिला च्याम्पियनसिपको टोली घोषणा,"काठमाडौं : मलेसियामा आयोजना हुने एसियाली क्रिकेट काउन्सिल (एसीसी) टीट्वेन्टी महिला च्याम्पियनसिपका लागि नेपाली राष्ट्रिय टोलीको घोषणा गरिएको छ। नेपाल क्रिकेट संघ (क्यान) ले सोमबार रुबिना क्षत्रीको कप्तानीमा १५ सदस्यीय महिला टोलीको घोषणा गरेको हो। प्रारम्भिक चरणबाट छनोट भएका १९ खेलाडीबाट क्यानले अन्तिम चरणमा १५ सदस्यीय टोली घोषणा गरेको हो। नेपाली टोलीमा रुबिना क्षत्री, इन्दु बर्मा, सीता रानामगर, ज्योति पाण्डे, काजल श्रेष्ठ, कविता कुँवर, अप्सरी बेगम, कविता जोशी, डोली भट्ट, सबनम राई, संगीता राई, अस्मिना कर्माचार्य, मनिषा उपाध्याय, बिन्दु रावल र ममता चौधरी छन्। मनिषा उपाध्याय पहिलो पटक राष्ट्रिय टोलीमा पर्न सफल भएकी हुन्। युगान्डासँगको टीट्वेन्टी शृंखलामा टोलीमा स्थान बनाएका सरिता मगर र हिरनमयी रायले भने अन्तिम १५ मा स्थान बनाउन सकेनन्। ट्राभल डकुमेन्ट बन्न नसक्दा राय मलेसिया भ्रमणमा पर्न नसकेको जनाइएको छ। रायको स्थानमा गण्डकी प्रदशेबाट घरेलु क्रिकेट खेल्दै आएकी मनिषालाई मौका दिइएको हो। यसैगरी अलराउन्डर ममता चौधरीले टोलीमा पुनरागमन गर्दा सरिता मगर भने बाहिरिएकी छन्। एसीसी टीट्वेन्टी महिला च्याम्पियनसिप असार ३ गतेबाट मलेसियामा सुरु हुँदैछ। च्याम्पियनसिपमा नेपाल समूह बीमा छ। नेपालको समूहमा हङकङ, कुवेत, भुटान र बहराइन छन्। समूह एमा मलेसिया, संयुक्त अरब इमिरेट्स (यूएई), ओमान, कतार र सिंगापुर छन्। नेपालले असार ३ गते भुटानसँग खेल्दै च्याम्पियनसिपको सुरुवात गर्नेछ। नेपालले असार ४ गते कुवेतसँग प्रतिस्पर्धा गर्नेछ। यस्तै असार ६ गते बहराइन र असार ७ गते हङकङको सामना गर्नेछ। समूह चरणको खेलपछि दुवै समूहका शीर्ष दुई टोलीले सेमिफाइनलमा स्थान बनाउने छन्। च्याम्पियनसिपको फाइनल पुग्ने दुई टोली एसिया कप क्रिकेटमा छनोट हुनेछन्। नेपाली टोलीकी कप्तान रुबिना क्षत्रीले च्याम्पियनसिपको ट्रफी उचाल्दै एसिया कपमा छनोट भएर फर्किने बताएकी छन्।"
सत्ता गठबन्धनको अदृश्य गाँठो,"स्थानीय चुनाव सकिनासाथ प्रदेश र संघीय निर्वाचनको चर्चा सुरु भएको छ। आगामी मंसिरमा प्रदेश सभा र संघीय संसद्को अवधि सकिँदैछ। त्यसैले निर्वाचनको चहलपहल सुरु भएको हो। स्थानीय चुनावमा काठमाडौं, जनकपुर, धरान, धनगढीलगायतमा स्वतन्त्र उम्मेदवारले शानदार जित हासिल गरेको कारण संघ र प्रदेशको निर्वाचनका लागि स्वतन्त्र उम्मेदवारी घोषणा हुन थालेका छन्। कोही कोही काठमाडौंकी उपप्रमुख सुनिता डंगोलको शैलीमा उम्मेदवारी घोषणा गर्दै भन्दैछन्, दलको समर्थन पाए दलबाट होइन भने स्वतन्त्र। काठमाडौं महानगरपालिकाले दुईवटै मोडेलमा उदाहरण पेस गरेको छ। स्वतन्त्र उम्मेदवार बालेन साह र स्वतन्त्र उम्मेदवारी घोषणा गर्दै एमालेको उम्मेदवार भई उपप्रमुख बन्ने सुनिता। स्वतन्त्र उम्मेदवारहरूले कम खर्चमा र कम ताइँफाइँ गरेर चुनाव जितिन्छ भन्ने उदाहरण पेस गरेका छन्। जबकि राजनीतिक दलका उम्मेदवारहरू चुनाव खर्चिलो र धान्न नसकिने भयो भनिरहेका छन्। यसको अर्थ हो, दलका कार्यकर्ता खर्चिला भए। दलले अनावश्यक भीड जम्मा गर्न र फुर्ति देखाउन बढी खर्च गर्दाे रहेछ। खर्च र भीडले चुनाव जितिने होइन रहेछ भन्ने सिकाइका आधारमा स्वतन्त्र उम्मेदवारहरूले प्रदेशसभा र प्रतिनिधिसभाको चुनावमा उम्मेदवार बन्ने रुचि देखाएका हुन्। लोकतन्त्र र नागरिक अधिकारको दृष्टिबाट व्यक्तिले स्वतन्त्र उम्मेदवारी दिएर चुनाव जित्न सकिन्छ भन्ने उम्मेदवार राख्ने वातावरण बन्नु स्वयं नै राम्रो पक्ष हो। प्रदेश र प्रतिनिधिसभाका चुनावमा पनि स्थानीयमा जस्तै राजनीतिक गठबन्धनको प्रसंग सुरु भएको छ। गत स्थानीय चुनावमा गठबन्धन गरेर उल्लेख्य उपलब्धि हासिल गरेको महसुस गरिरहेका सत्तारूढ दलका साना घटकहरू अहिलेदेखि नै गठबन्धनको तयारीमा छन्। भेटघाट र बैठक हुन थालेका छन्। उनीहरूका लागि देशको तमाम समस्या गौण र मंसिरे चुनाव प्रमुख बनिसकेको छ। प्रतिनिधिसभा र राष्ट्रियसभाको बैठकमा जाँदैनन्। गठबन्धनको सेकुवा सेक्न व्यस्त छन्। किनकि यो चुनावमा उनीहरू आफैं उम्मेदवार बन्दैछन्। यसको परिणाम सत्तासँग प्रत्यक्ष जोडिएको छ। अहिले गठबन्धनका केही नेता आगामी चुनाव पनि गठबन्धन नै उपयुक्त विकल्प देखिरहेका छन्। भनिन्छ, नि बाच्छोलाई एउटा खोलामा बोकेर तारिदियो भने त्यसले अर्को खोलोमा एक्लै हेलिने हिक्मत गर्दैन। सत्तारूढ दलहरू त्यस्तै भएका छन्। स्थानीय चुनावमा कांग्रेसको बुइँ चढेर जंघार तरेका उनीहरूले आगामी चुनावमा एक्लै हेलिने हिक्मत गर्ने छैनन्। एक्लै लड्न हुँकार गरिरहेको एमालेको जरकमरक देखेर तिनको भालेसातो उडिसकेको छ। उता चुनावरूपी जंघार र यता एमालेको सुदृढ संगठनको झंकार, तिनीहरूको तिघ्रा थामिनसक्नु गरी काँप्न थालेका छन्। गठबन्धनको छाता ओढ्नै पर्ने अनिवार्यता देखिरहेका छन्। नेकपा माओवादी केन्द्र र नेकपा एकीकृत समाजवादीका नेताहरू गठबन्धनका लागि बढी नै सक्रिय देखिएका छन्। उनीहरू कांग्रेससहितको गठबन्धन बनाएर एमालेलाई सकेसम्म कमजोर बनाउने योजनामा छन्। एमालेविरुद्ध गठबन्धनको तानाबाना कुन सिद्धान्त र शत्तिाका आधारमा बुनिँदैैछ, त्यसको पहल कम्युनिस्ट नेताहरूले किन गरिरहेका छन् ? रहस्य बुझ्नुपर्छ। प्रष्ट छ, नेकपा एमालेले बढी स्थान जितेर सरकारमा बनाउने हो कि भनेर चिन्तित छन्। सकेसम्म कम्युनिस्टको नेतृत्वमा सरकार बन्न नदिने उद्देश्यबाट प्रेरित छन्। नाम हेर्दा तीनवटै नेकपा। नेपालमा कम्युनिस्ट जनमत ६२ प्रतिशतभन्दा बढी रहेको अवस्थामा वामपन्थीहरू मिलेर उठ्नुको साटो गठबन्धनको नेतृत्व गर्न कांग्रेसका नेतालाई घरघर गएर बिन्ती गरिरहेका छन्। अब प्रश्न उठ्छ, प्रस्तावित गठबन्धनको उद्देश्य वाम आन्दोलनलाई अगाडि बढाउने हो कि समाप्त गर्ने ? माओवादी केन्द्र र एकीकृत समाजवादीका नेताहरूमा देखिएको छटपटीका पछाडि कुनै शक्ति लागेको पो छ कि ? खोजी गर्नुपर्ने विषय भएको छ। बौद्धिक वर्गले यस दिशामा घोत्लिनु र यथार्थ बाहिर ल्याउनु आवश्यक छ। सत्तास्वार्थसँग जोडिएको यो गठबन्धनको साझा उद्देश्य नेकपा एमालेलाई कमजोर बनाउने नै हो। नेकपाभित्र उत्पन्न विवादलाई चुली बनाए विभाजन गर्ने नियतबाट सुरु भएको आन्तरिक गठबन्धन एमालेको नेतृत्वमा रहेको सरकारलाई अपदस्त गर्न सर्वाेच्च अदालतको परमादेशको सहारा लिएर सत्तारोहण गरेको छ। साँच्चै भन्ने हो भने यो लोकतन्त्रको चरम उपहास गर्दै सत्तारोहण गर्नेहरूको गठबन्धन हो। केपी ओलीले मध्यावधि चुनावको लागि गरेको संसद् विघटनलाई प्रतिगामी र संविधान विरोधी भन्दै अपव्याख्या गरेर बनेको गठबन्धनको पक्षमा सर्वोच्च अदालतले परमादेश जारी गरेर शेरबहादुर देउवालाई प्रधानमन्त्री बनाएको हो। केपी ओलीले मध्यावधिको घोषणा गर्नु असंवैधानिक भन्नेहरूले सर्वोच्चको परमादेशबाट सरकार बनाउने कार्य संविधानको कुन धारामा छ भन्ने प्रश्नको जवाफ दिन सकेका छैनन्। प्रकारान्तरले परमादेशको सरकार स्वयं पनि असंवैधानिक हो। संसदीय स्वतन्त्रता र क्षेत्राधिकारको सिद्धान्तको बर्खिलाप छ। त्यो केवल केपी ओलीले नेतृत्व गरेको एमालेको सरकार हटाउने एकसूत्रीय अभियानमा केन्द्रित थियो। अहिले ओली सरकारमा छैनन्। उनको पार्टी संघीय संसद् र प्रदेश सभाहरूमा विपक्षीको हैसियतमा छ। यस्तो अवस्थामा उसका विरुद्धको गठबन्धन कायम राख्नुपर्ने औचित्य के ? अहिले पनि प्रतिगमन अझै सच्चिएको छैन। त्यसलाई परास्त गर्न सत्तारूढ गठबन्धन जरुरी रहेको तर्क गरिँदै छ। यसो गर्नु भनेको केपी ओली र नेकपा एमालेको बारेमा अपव्याख्या गरेर भ्रम सिर्जना गर्नु खोज्नु मात्र हो। सत्तारूढ दलहरू र तिनको आसेपासेका सञ्चारमाध्यमहरू यही मिसनमा छन्। यो मिसनको पृष्ठभूमि र यसको निहित उद्देश्य गम्भीर छ। नेकपा एमाले जनताको बहुदलीय जनवादलाई सिद्धान्त मान्दछ। प्रतिस्पर्धाको माध्यमबाट जनताको विश्वास जितेर सरकारको नेतृत्व गर्ने र त्यसको माध्यमबाट नेपाललाई समृद्ध र जनतालाई सुखी बनाउने ध्येयले काम गरिरहेको छ। यस्तो पार्टीले गएको संसदीय निर्वाचनपछि सरकार बनाएर राष्ट्रवादी धारबाट मुलुकको समृद्धिको अगुवाइ गरिरहेको थियो। केही मुखाले नेताहरू हौसिएर अब ५० वर्ष यसरी नै शासन गरिन्छ भनेर भाषण ठोक्दै थिए। पुष्पकमल दाहाललाई आफ्नो पार्टीबाट माओवादी ट्याग हटाउनु छ। बाबुराम भट्टराई माओवादबाट पलायन हुन्। माधव नेपाल भविष्यमा प्रचण्डसँग पार्टी एकीकरण गरेर समाजवादी पार्टी बनाउने योजनाका साथ अगाडि बढिरहेका छन्। त्यसैले अहिलेको गठबन्धन कम्युनिस्ट विरोधी समाजवादीहरूको गठबन्धन हो। विशाल समाजवादी देश चीनको छिमेकमा कम्युनिस्ट सरकार बन्नु केही शक्ति केन्द्रका लागि सहन सकिने विषय थिएन। उनीहरूले तत्कालीन नेकपाका केही नेताहरूको महत्त्वाकांक्षा पूरा गरिदिने वचन दिएर प्रयोग गरे। सत्तास्वार्थमा मानिसले दुनियाँ आफैंलाई ठान्छ। त्यही अवस्था नेपालमा पनि देखियो। तत्कालीन नेकपाभित्रका नेताहरू पार्टी फुटाएर सत्ताको कुर्सीमा पुग्ने महात्त्वाकांक्षा लिएर कम्युनिस्ट पार्टी र कम्युनिस्ट पार्टीले नेतृत्व गरेको सरकार तहसनहस पार्ने योजनामा लागे। आखिर कम्युनिस्ट पार्टी फुटाए, कम्युनिस्टको सरकार गिराए अनि कांग्रेसको नेतृत्वमा सत्ता सुम्पिए। कांग्रेस स्वयं भने पाँच वर्ष विपक्षीको भूमिका रहने घोषणा गर्दै थियो, अचानक सत्ताको नेतृत्वमा लिन पुग्यो। यथार्थमा त्यो योजना कांग्रेसको थिएन। उसका लागि सत्ता लडीलडी आएको थियो। यसको पृष्ठभूमिमा अमेरिकन, युरोपियन र भारतीय शक्ति थिए। बाहिर नेपालका कम्युनिस्ट नामधारी र पूर्वप्रधानमन्त्री भइसकेका नेताहरू माधव नेपाल, पुष्पकमल दाहाल प्रचण्ड र बाबुराम भट्टराईहरू थिए। वास्तवमा उनीहरू कम्युनिस्ट सिद्धान्तमा विश्वास गर्दैनन्। पुष्पकमल दाहाललाई आफ्नो पार्टीबाट माओवादी ट्याग हटाउनु छ। बाबुराम भट्टराई माओवादबाट पलायन हुन्। माधव नेपाल भविष्यमा प्रचण्डसँग पार्टी एकीकरण गरेर समाजवादी पार्टी बनाउने योजनाका साथ अगाडि बढिरहेका छन्। त्यसैले अहिलेको गठबन्धन कम्युनिस्ट विरोधी समाजवादीहरूको गठबन्धन हो। आफूलाई प्रजातान्त्रिक समाजवादी भन्ने नेपाली कांग्रेससँग यसको नाइटो जोडिएको छ। त्यसैले अहिलेको राजनीतिक लडाइँ समाजवादी र नेकपा एमालेले नेतृत्व गरेको कम्युनिस्टबीचको हो भनेर बुझ्नुपर्छ। नेकपा माओवादी मूलत कम्युनिस्ट आन्दोलन समाप्त गर्न जन्माइएको पार्टी हो। माओवादी आन्दोलनले भारतलाई लपेटिरहेको बेला भारतीय माओवादीको सहकार्यमा अगाडि बढिरहेको नेकपा माओवादीलाई भारतले शरण दिएर राखेको थियो। फलामले फलाम काट्छ भन्ने सिद्धान्तका आधारमा कम्युनिस्ट आन्दोलनलाई कमजोर पार्न माओवादीलाई पाल्ने, हुर्काउने र १२ बुँदे सहमति गर्दै शान्ति प्रक्रियामा ल्याएर एमाले बराबरीको शक्तिका रूपमा अन्तरिम सरकारमा पुर्याउने काम भारतले गरेको थियो। देखिने व्यक्ति गिरिजाप्रसाद कोइराला थिए। यो प्रसंग भारतीय नेता र पूर्वप्रशासकहरूले पटकपटक उठाएका छन्। थुप्रै पुस्तकमा प्रकाशित छ। तर, अझै त्यस प्रक्रियामा अमेरिकी समर्थन थियो भन्ने कुरा सार्वजनिक भएको छैन। अब प्रश्न उठ्छ, यसबाट भारत वा अमेरिकालाई फाइदा के भयो ? २०५१ सालमा भएको मध्यावधि चुनावको माध्यमबाट एमाले ठूलो पार्टी बनेर अल्पमतको सरकारको नेतृत्व गरिरहेको थियो। थोरै समय काम गर्न पाए पनि लोकप्रिय थियो। त्यसलाई सर्वोच्च अदालत प्रयोग गरेर नौ महिनामा ढालियो। नेपालमा कम्युनिस्टहरूको लोकप्रियता देखेर आत्तिएका शक्तिहरूले जनताको बहुदलीय जनवादको सिद्धान्त लिएर नेकपा एमाले अगाडि बढेको हो। उसैलाई समाप्त गर्ने हतियारका रूपमा नेकपा माओवादीलाई जन्माएका थिए। नरम कम्युनिस्टको विरुद्धमा प्रयोग हुने क्रान्तिकारी कम्युनिस्ट। अझ माओवादी। माओवादीलाई सहयोग गरेर नेपालको राजतन्त्र र एमालेलाई चुनौती दिने कुरा थियो। भारतीय माओवादी आन्दोलनको गुह्य पत्ता लगाएर धूलोपिठो पार्न सकिने ध्येय पनि थियो। त्यसबेला एमालेविरूद्ध प्रयोग भएको माओवादी त्यही शक्तिको उक्साहटमा अहिले पनि क्रियाशील छ। केही वर्षअघि एमालेलाई विभाजित गर्ने र केपी ओलीको नेतृत्वमा रहेको सरकार लडाउन प्रयोग भयो। अहिले कांग्रेस नेतृत्वको गठबन्धनको सरकार बनाउन सक्रिय छ। यो कुरा अहिले यस कारणले चर्चा गरिएको हो कि सबै नेपालीले वर्तमान नेपालमा भइरहेको शक्ति संघर्षको अन्तर्य बुझ्नुपर्छ। एमालेविरूद्ध गठबन्धनको तानाबाना कुन सिद्धान्त र शक्तिका आधारमा बुनिँदैैछ, त्यसको पहल कम्युनिस्ट नेताहरूले किन गरिरहेका छन् ? रहस्य बुझ्नुपर्छ। गठबन्धनको तयारी संसदीय चुनावपछि कम्युनिस्टको नेतृत्वमा सरकार बन्न नदिई कांग्रेसलाई सुम्पने निहित उद्देश्यले भइरहेको छ। त्यो काम नेपालमा बढिरहेको कम्युनिस्ट जनमतलाई निराश पार्न, कम्युनिस्ट शक्तिलाई कमजोर बनाउन र समाजवादी शक्तिका नाममा कन्फर्टेबल सरकार बनाउन भारतपश्चिमा रणनीतिमा भइरहेको छ। नेपालका सचेत कम्युनिस्ट बुद्धिजीवीले यो कुरा बुझ्न र यसबारे जनतालाई सचेत गराउन आवश्यक भइसकेको छ।"
खुम्बु क्षेत्र भ्रमणमा आएका दुई विदेशी २४ दिनदेखि बेपत्ता,सोलुखुम्बु : विश्वको सर्वोच्च शिखर सगरमाथा अवस्थित सोलुखुम्बुको खुम्बु क्षेत्र भ्रमणमा आएका दुई जना विदेशी नागरिक २४ दिनदेखि सम्पर्कविहीन छन्। गत जेठ ५ गते खुम्बु आएका भारतीय नागरिक ३१ वर्षीय पुरुष सिरनाथ चन्द्र मोहोन र कोरियन नागरिक ५० वर्षीया महिला योहन सम्पर्कविहीन भएको जिल्ला प्रहरी कार्यालय सोलुखुम्बुले जनाएको छ। प्रहरी निरीक्षक उमाशंकरप्रसाद शाहका अनुसार जेठ ५ गते मन्जो चेकपोष्टमा इन्ट्रि भएर आधारशिविरतर्फ लागेका ती दुवै पर्यटक त्यस यता सम्पर्कमा आउन सकेका छैनन्। भारतीय नागरिक सम्पर्कविहीन भएको भन्दै खोजीमा सहयोग गरिदिन भारतिय दुतवासबाट टेलिफोन आएको र कोरियन नागरिक परिवारको सम्पर्कमा नभएको खबर प्राप्त भएको प्रहरीले जनाएको छ। गाईड विना खुम्बु घुम्न आएका उनीहरुको खोजीका लागि सकृय भएको जिल्ला प्रहरी कार्यालय सोलखुम्बुले जनाएको छ।
विपक्षी सांसदले मागे अर्थमन्त्रीको राजीनामा,"काठमाडौं : बजेटमा करको दर परिवर्तन गर्दा अर्थमन्त्री जनार्दन शर्माले अनधिकृत व्यक्तिलाई प्रयोग गरेको भन्दै एमाले सांसदहरूले उनको राजीनामा माग गरेका छन्। प्रतिनिधिसभाको सोमबार बसेको बैठकमा विशेष समय लिएर बोल्दै एमाले सचिव तथा प्रतिनिधिसभा सदस्य योगेश भट्टराईले अर्थमन्त्रीले बजेट निर्माणमा राष्ट्रघात नै गरेको बताए। भने, आज सञ्चारमाध्यमले स्पष्ट रूपमा अर्थमन्त्रीले अनाधिकृत व्यक्तिको प्रयोग गरेर करको दरमा हेरफेर गरेको कुरालाई खुलाएको छ। अर्थमन्त्रीले गोपनियता भंग गर्दै बजेट निर्माणमा अमुक व्यक्ति किन घुसाउनुभयो ? यसो हुनुभनेको जनघात मात्रै होइन राष्ट्रघात पनि हो। सोमबार अन्नपूर्ण पोष्ट् दैनिकले मध्यराति बजेटमा जब चुकुल लाग्यो शीर्षकमा समाचार प्रकाशित गरेको थियो। यसै समाचारलाई आधार मान्दै सांसद भट्टराईले सदनमा कुरा राख्न विशेष समयको माग गरे। र, अर्थमन्त्रीको कार्य राष्ट्रियताविपरीत भएकाले राजीनामा दिनुपर्ने बताए। आज हामीले सुन्यौ, पढ्यौ जेठ १४ गते मध्यरातमा करका दर कसरी हेरफेर भए भन्ने कुरा प्रष्ट थाहा भयो। सञ्चारमाध्यमले लेख्नु अघि पनि हामीले यो विषयलाई उठाएकै थियौं। अहिले पुष्टि नै भयो, उनले थपे, विद्युतीय सवारी साधन र स्यानिटरी प्याडलगायतका सामग्रीको करमा ठूलो चलखेल भएको रहेछ। अनाधिकृत कर्मचारी बजेट निर्माणमा छिराएर करको दर तोकिएछ। यो विषयमा अर्थमन्त्रीले जवाफ दिनुपर्छ। प्रधानमन्त्रीको ध्यानाकर्षण हुनुपर्छ। बजेट शाखा प्रमुखलगायत उच्च पदस्थ कर्मचारीलाई बेवास्था गर्दै बाहिरबाट अनाधिकृत व्यक्ति झिकाएर करको दर हेरफेर गर्नु भनेको राष्ट्रको गोपनियता भंग गर्नु पनि रहेको भट्टराईको भनाइ थियो। पदमा रहँदा वा नरहँदा राज्यका कुनै पनि गोपनियता भंग गरिँदैन भनेर मन्त्रीसहित सबैले शपथ खाएका हुन्छन्। तर, आज बजेट निर्माणको प्रक्रियालाई नै अर्थमन्त्रीले मिच्नुभएको छ। यो गम्भीर विषय हो, भट्टराईले भने। उनले यसअघि यस्ता गतिविधि गर्ने मन्त्रीले जुनसुकै देशमा पनि पदबाट राजीनामा दिएको प्रसंग कोट्याउँदै अर्थमन्त्रीले अब के गर्ने भन्दै प्रश्न गरे। भने, यो विषय अर्थमन्त्रीको सवाल मात्रै होइन, प्रधानमन्त्रीको पनि ध्यानाकर्षण हुनुपर्छ। यो महत्वपूर्ण विषयमा सरकार गम्भीर बन्नुपर्छ। बिहानी प्रहर जब पूर्वनासुले बजेट चलाए योगेश भट्टराईले मागे अर्थमन्त्री शर्माको राजीनामा राजीनामा दिन अर्थमन्त्री शर्मालाई प्रचण्डको सुझाव अर्थमन्त्रीको विषयमा छानविन गरौं :महेश बस्नेत पूर्वनायवसुब्बा रघुनाथ घिमिरे र अर्का एक व्यक्तिलाई उहाँहरू विज्ञ हो भनेर बजेटमा राजस्वका दर उहाँहरूले भनेअनुसार मिलाउनु भन्ने दबाब सचिव र सहसचिवलाई दिएर राजस्वमा निर्ममतापूर्वक चलखेल भएको समाचारले अर्थमन्त्रीको चरित्र उदांगो पारेको सांसद भट्टराई बताउँछन्। मुलुकका स्वदेशी उद्योगहरू धरासयी अवस्थामा यसरी नै पुगेका हुन्। यस्तो कार्य गरेर अर्थमन्त्री विवादमा आइसक्नु भयो। अब तत्काल राजीनामा दिनुहोस्, उनले भने। प्रतिनिधिसभा बैठमा सोमबार बोल्दै एमाले नेता तथा प्रतिनिधिसभा सदस्य महेश बस्नेतले पनि अर्थमन्त्रीको कार्यशैलीले देश दुर्घटनामा पर्ने बताए। उनले नीतिगत सुधारदेखि लिएर मन्त्रीहरूको व्यवहारको सुधार नभएको आरोप लगाए। भने, अर्थमन्त्रीले भन्सार र करका दर रेटहरू मध्यरातमा एकजना सुब्बा र विज्ञ भनिएका मानिस ल्याएर गडबड गर्नुभएको हामीले पढ्यौ। यहाँ कमिसनको चलखेल ठूलो भएको रहेछ। कारखानादेखि स्यानिटरी प्याडका कुरालाई लिएर तमाम दर रेट खारेज गरेर अर्थमन्त्रीले नियमित कमिसन खाने चलखेल गर्नुभएछ। बस्नेतले अर्थमन्त्री कमिसनको चक्करमा फस्दै गएको बताउँदै यो विषयको छानबिन हुनुपर्ने माग गरे। सिमेन्ट र रड कारखानाको महिनाको ३० करोड विद्युत् तिर्ने कारखानालाई १५ प्रतिशत छुट दिने कुराले अर्थमन्त्रीले एक मुष्ठ करोडौं रकम आम्दानी लिएको कुरा प्रष्ट भएको छ। महिनाको ३७ लाख नियमित लिएको कुरा र मन्त्री भएपछि पनि २ लाख लिएको कुरा आएको छ। यो विषयमा छानबिन हुनुपर्छ। उनले पहिले सरकार कस्तो हुन्छ देखाउँछौं भन्नेहरूले नै अहिले आफ्नो व्यवहारले देखाइरहेको व्यंग्य गरे। भने, रोम जलिरहेछ निरुहरू बाँसुरी बजाइरहेछन् भन्ने कुरा देखियो। सरकार कस्तो हुन्छ देखाउँछौं भनेका साथीहरूले देखाएको सरकार हामी हेरिरहेका छौं।"
जसपामा कलह,"काठमाडौं : जनता समाजवादी पार्टी (जसपा)को बैठक नबसेको लामो समय भयो। पार्टीभित्रको विवादकै कारण बैठक बस्न सकेन। अन्तरकलह चर्किँदै गयो। यसै कारण पार्टी फुटको संघारमा पुगेको छ। अहिले नेताहरू हस्ताक्षर अभियान चलाउन व्यस्त छन्। तर, त्यो हस्ताक्षर कुन प्रयोजनका लागि हो उनीहरू प्रष्ट खुलाउँदैनन्। अभियानमा संलग्न नेता भन्छन्, बैठक बोलाउन दबाब दिन हो। तर, केही नेता भन्छन्, त्यो पार्टी फुटाउन पनि उपयोगी बन्ने सम्भावना छ। नेताहरू राजकिशोर यादव, महेन्द्र राय यादव, प्रदीप यादव, इस्तियाक राइनलगायतले हस्ताक्षर संकलन गरिरहेका छन्। यता पार्टी फुटसँगै लोकतान्त्रिक समाजवादी पार्टी (लोसपा)सँग पार्टी एकताको विषय पनि चर्चामा छ। पार्टीका संघीयपरिषद् अध्यक्ष बाबुराम भट्टराई र लोकतान्त्रिक समाजवादी पार्टी (लोसपा)सँग दुई पक्षीय भेटघाट हुने जसपा नेता प्रशान्त सिंह बताउँछन्। भन्छन्, केही दिनभित्र लोसपाका नेता र हाम्रा नेताहरूबीच भेटघाट हुने कुरो मैले पनि सुनेको छु। त्यो भेटमा पार्टी एकताको विषयमा पनि कुरा हुन सक्छ। तर, पक्का खबर भने छैन। लोसपाका केही नेता भने पार्टी नै नभई बाबुराम भट्टराई समूह मात्रै मिल्न सक्ने बताउँछन्। पार्टी नै मिल्ने वा एकता हुने भन्ने होइन। बाबुरामजीहरू लोसपा भित्रै हुनुुहुन्छ। तर, खटपटको अवस्था हेर्दा उहाँहरू त्यता मिल्न पनि सक्ने सम्भावना उत्तिकै छ, लोसपाका केन्द्रीय कार्यकारिणी सदस्य केशव झा भन्छन्। उनी यस्तै अवस्थामा भने सहकार्य हुन नसक्ने बताउँछन्। तर, यस्ता विषयमा हालसम्म कुनै छलफल र कुराकानी नभएको उनले बताए। जसपालाई फुटाएर महन्थ ठाकुरले लोसपा गठन गरेको १० महिना भायो। तर, पार्टी अध्यक्ष यादवले फुटको समीक्षा पार्टीभित्र नगरेकामा नेताहरू सन्तुष्ट छैनन्। एक्लै पार्टीको अधिकार उपयोग गरेपछि पार्टीभित्र चर्को असन्तुष्टि छ। केन्द्रअध्यक्षमा यादव, संघीय परिषद्को संयोजकमा भट्टराई र वरिष्ठ नेतामा आशोक राईमा छन्। ३४ सदस्य कार्यकारी समिति र ४ सय ९९ सदस्य केन्द्रीय समितिका रहेको जसपामा अन्य नेताहरू जिम्मेवारीविहीन छन्। पार्टीभित्र यादवले गुटगत राजनीति गरेको बाबुराम पक्षधरको दाबी छ। जसपा फुटको संघारमा पुगेको हो ? भन्ने प्रश्नमा नेता राजकिशोर यादव भने फरक धारणा राख्छन्। भन्छन्, छैन, छैन। कसले भन्यो यो कुरो ? हामीले पार्टीलाई व्यवस्थित गर्न माग गरेका छौं। पार्टीभित्र आन्तरिक लोकतन्त्र भएन। पादर्शिता, सामूहिक नेतृत्व, विधि प्रक्रियामा पार्टी चलोस् भन्ने हाम्रो माग हो। यसका लागि पार्टीभित्र वैचारिक बहस भइरहेको छ उनी बताउँछन्। पार्टीको नियमित बैठक नभएकोमा उनले असन्तुष्टि जनाए। पार्टीले गरेका निर्णयहरू कार्यान्वयन नभएकोमा पार्टीभित्र चर्को विवाद छ। नेतृत्व प्रतिठूलो अविश्वास र असन्तुष्टि छ। तर, जब हामी पार्टीमा बहस सुरु गर्छौं, तब पार्टी फुट्न लाग्यो, पार्टी फुट्न लाग्यो भन्ने हल्ला फिजाइन्छ। अनि बसहबाट नेतृत्व भाग्न चाहन्छन्। तर, यस पटक त्यसो हुन्न दिन्नौं, नेता यादवले भने। उनले पार्टीलाई वैकल्पिक शक्तिका रूपमा निर्माण गर्नेसमेत बताए। केन्द्रीय कमिटीको निर्णयअनुसार असार १ र २ गते विधान सम्मेलन गर्ने पछिल्लो पार्टीको निर्णय थियो। त्यसबारे पार्टीका नेतृत्व मौन रहेको नेता यादवको भनाइ छ। उनका अनुसार स्थानीय तहको चुनावमा टिकट वितरणमा व्यापक अनियमितता भएको थियो। यसको छानबिन गर्नुपर्ने यादव बताउँछन्। भन्छन्, पार्टीभित्र पार्टीगत धारणा निर्माण भएन। पार्टी ८ महिनादेखि सरकारमा छ। तर, मधेसका मुद्दाबारे के भइरहेको छ नेतालाई मतलब छैन। नागरिकता विधेयकसहित सबै मागहरू पेन्डिङ छन् पार्टी अध्यक्ष उपेन्द्रजी पार्टीको बैठक बोलाउन इन्छुक छैनन्। बाबुराम खेमा लोसपा मिलेर सरकारमा जान चाहेको हो ? भन्ने प्रश्नमा नेता यादव थप्छन्, त्यो कुरो होइन। हामी बृहत् मधेसी शक्तिको ऐलाइन्स बनाउन खोजिरहेका छौं। कोसिस गरेका छौं। उपेन्द्रजीले राखेको प्रस्ताव त लोसपाले अस्वीकार गरिसकेको छ। अब हामी लोसपासँग एक, दुई दिनमै भेट्छों। औपचारिक रूपमा भेट्छौं। जसपाको केन्द्रीय कार्यकारी सदस्य सिंहले जसपालाई मधेसमा मात्रै सीमित राख्ने कि नेपालभरि नै फैलाउने भन्ने विषयमा उपेन्द्र आफैं दोधारमा रहेको बताए। कुनैकुनै बेला राष्ट्रिय पार्टी पनि बनाउने सोंच देखिन्छ उहाँमा। अशोक राईलाई उपेन्द्रजीले पार्टीमा ल्याउन पहल गर्नुभयो। बाबुरामजीलाई पार्टीमा जोड्न उपेन्द्रजीकै मिहेनत थियो। यसले पार्टीलाई राष्ट्रिय पार्टी बनाउने सोंच राखेको देखिन्छ, सिंहले भने, तर, उहाँको कार्यशैली मधेस केन्द्र केही जातिगत मात्रै देखिन्छ। उनले पार्टीलाई फुटाउन नभई पद्धतिमा ल्याउन बहुमतको हस्ताक्षर संकलन भइरहेको बताए। केन्द्रीय समिति वा केन्द्रीय कार्यकारिणी समितिको बैठक बोलाउन २५ प्रतिशत बहुमत चाहिन्छ। उपेन्द्रसँग झस्किएका प्रधानमन्त्रीले महन्थसँग गरे छलफल, बाबुरामलाई पनि भेट्दै"
गण्डकी प्रादेशिक शिक्षा रणनीतिक योजना निर्माणका लागि सुझाव संकलन,"स्याङ्जा : गण्डकी प्रदेश शिक्षा नीतिका बारेमा स्याङ्जामा सरोकारवालाबीच बृहत छलफल एवं राय सुझाव संकलन गरिएको छ। गण्डकी प्रदेश शिक्षा नीति २०७८ तयार भएको अवस्थामा र रणनीतिक योजना बनाई समग्र शिक्षा प्रणालीलाई गुणस्तरीय बनाउने उदेश्यले जिल्लागत राय सुझाव संकलन गरिएको हो। शिक्षा नीतिसँगै रणनीतिक योजना निर्माणका लागि यहाँका स्थानीय पालिकाका शिक्षा शाखा प्रमुख एवं कार्यरत कर्मचारी, प्रधानाध्यापक, अभिभावक, संचारकर्मी, प्रशासक र शिक्षासंग सरोकार राख्नेहरुको प्रत्यक्ष सहभागितामा छलफलगरी सुझाव संकलन गरिएको छ। शिक्षामा राज्यको लगानी बढाउनुपर्ने, सर्वसुलभ, निशुल्क र सबैलाई समान शिक्षा पाउने ब्यवस्था हुनुपर्ने, वर्तमान अवस्था अनुरुप शिक्षालयको भौतिक, वातावरणीय र प्रविधि शिक्षालाई ब्यवहारमा कार्यान्वयन गरिनुपर्ने, विभेदपूर्ण शिक्षा प्रणालीको अन्त्य गरिनुपर्ने, शिक्षा क्षेत्रलाई राजनीतिक हस्तक्षेपबाट रोक्नु पर्ने, विषयलाई रणनीतिक योजनामा समावेश गर्न सुझाव आएका छन्। यसैगरी राम्रा र अब्बल विद्यार्थीका रोजाईका शिक्षण पेशा नपर्नु, शिक्षकले प्रर्याप्त प्रशिक्षण पाए पनि ब्यवहारत : विद्यालयमा अवलम्बन गर्न नसक्नु, शिक्षक, विद्यार्थी र अभिभावकले आ आफना जिम्मेवारी र भूमिका बुझ्न र बुझाउन नसक्नु, अझै पनि परम्परागत र घोकन्ते शिक्षामै जोड दिइनु, बिद्यार्थीका चाहना बमोजिमका पाठ्यपुस्तक, स्थानीय पहिचान र धर्मसंस्कृति सहितका पाठ्यक्रम, र सहित खेलकुद र बिबिध क्रियाकलापलाई बिद्यालयले प्राथमिकता नदिनु ले शिक्षा क्षेत्रका कमी कमजोरी रहेको जनाउँदै आउने शिक्षा नीतिमा यी कुराहरुलाई समावेश गर्नेगरी सहभागीले सुझाव दिए। कार्यक्रममा शिक्षा तथा मानव स्रोत विकास केन्द्रका पूर्व महानिर्देशक बाबुराम पौडेल, शिक्षा, संस्कृति, बिज्ञान प्रबिधि तथा सामाजिक विकास मन्त्रालयका सचिव देवेन्द्र लामिछाने, प्राडा इन्द्रप्रसाद तिवारी, शैक्षिक रणनीतिक योजना निर्माण कार्यदलका सदस्य एवं पूर्व जिल्ला शिक्षा शिक्षा अधिकारी केशरीरमण न्यौपाने, मन्त्रालयका उपसचिव भोजराज न्यौपाने लगायतले प्रादेशिक शिक्षा नीति २०७८ मा समावेश गरिएका बिषयबस्तुलाई जानकारी गराएका थिए। यसैगरी, प्रमुख जिल्ला अधिकारी राजुप्रसाद पौडेल, जिल्ला समन्वय अधिकारी ऋषिराम आचार्य, शिक्षा विकास तथा समन्वय इकाई प्रमुख गुरुप्रसाद पौडेल, जिल्ला विकास समितिका पूर्व सभापति रामबहादुर थापा, पत्रकार महासंघका उपाध्यक्ष भवानी अधिकारी लगायतले शिक्षाको आवश्यकता र महत्वका बारेमा जानकारी गराउदै बिद्यालयभित्र रहेका वा बिद्यालय बाहिर रहेका समग्र बालबालिकालाई लक्षित गर्दै आवश्यक रणनीति बनाई ब्यवहारमै लागु गर्नुपर्नेमा जोड दिए।"
"बर्दिबासमा टेम्पोलाई बोलेरोले ठक्कर दियो : एक जनाको मृत्यु, छ घाइते","बर्दिबास : महोत्तरीको बर्दिबास नगरपालिका३ मा सोमबार राति टेम्पोलाई बोलेरो पिकअपले ठक्कर दिँदा एक जनाको मृत्यु भएको छ भने छ जना घाइते भएका छन् । मृत्यु हुनेमा बर्दिबास नगरपालिका३ का २६ वर्षीया कुन्ता ढुङ्गेल रहेको जिल्ला प्रहरी कार्यालयका प्रवक्ता प्रहरी नायब उपरीक्षक प्रकाश विष्टले जानकारी दिए। घाइते ढुङ्गेलको जनकपुरस्थित काव्या अस्पतालमा उपचारका क्रममा मंगलबार बिहान मृत्यु भएको प्रहरीले जनाएको छ । सोही घटनामा परेर टेम्पो चालक बर्दिबास नपा३ का ४५ वर्षीय ओमबहादुर लुङ्गेली, सोही ठाउँ बस्ने ४२ वर्षीय यादवकुमार ढुङ्गेल, २९ वर्षीया पवित्रा आचार्य, आठ वर्षीया करिष्मा ढुङ्गेल, सिन्धुली जिल्ला दुधौली नपा२ का ३५ वर्षीय पुरुषोत्तम चालिसे र ३९ वर्षीया पवित्रा चालिसे घाइते भएका छन् । उनीहरुको उपचार बर्दिबासस्थित जनसेवा अस्पतालमा भइरहेको छ । बर्दिबास नपा३ स्थित स्मृतिपार्क नजिकैबाट पाटुतर्फ जाँदै गरेको ज१ह ३५०१ नंको टेम्पोलाई विपरीत दिशाबाट आउँदै गरको नम्बर नखुलेको बोलेरो पिकअपले ठक्कर दिँदा दुर्घटना भएको थियो । रासस"
सलमानको सल्लाहमा नाम परिवर्तन,"मुम्बई : कियरा आडवाणी भारतीय चलचित्र उद्योग बलिउडकी पछिल्लो पुस्ताकी चर्चित अभिनेत्री हुन्। उनले सन् २०१४ मा फग्लीबाट रंगीन पर्दामा पाइला राखेकी हुन्। त्यसपछि चर्चित भारतीय क्रिकेटर महेन्द्रसिंह धोनीको बायोपिक एमएस धोनी : द अनटोल्ड स्टोरीमा काम गरेकी उनलाई चर्चामा ल्याउने काम यही चलचित्रले गरेको हो। यस चलचित्रमा उनले धोनीकी श्रीमती साक्षीको भूमिका निभाएकी छिन्। कियराले त्यसपछि कविर सिंह फिल्मबाट पनि राम्रै चर्चा बटुल्न सफल भइन्। चलचित्र क्षेत्रमा प्रवेश गर्नुपूर्व उनी स्कुलमा काम गर्थिन्। आफ्नी आमा पनि शिक्षिका भएका कारण आमाकै स्कुलमा उनले काम गर्थिन्। कियराको जन्म मुम्बईमा भएको हो। उनको असली नाम आलिया आडवाणी थियो। कियराका बुवा जगदीश आडवाणी व्यापारी थिए भने आमा शिक्षिका थिइन्। कियराले बलिउड सुपर स्टार सलमान खानको सल्लाहमा आफ्नो नाम परिवर्तन गरेकी हुन्। बलिउडमा आलिया भट्ट पहिलेदेखि नै रहेकाले नाम परिवर्तन गर्न सुझाव दिएका थिए। एउटै नामका धेरै कलाकार फिल्म उद्योगमा हुनु राम्रो नहुने भन्दै सलमानले नाम परिवर्तन गर्न सुझाव दिएका थिए। सलमानको सुझावलाई आत्मसाथ गर्दै आलिया आडवाणीले आफ्नो नाम कियरा राखेकी हुन्। पछिल्लो समय कियरा थुप्रै चलचित्रको काममा व्यस्त छिन्। उनी भूल भुलैया२, जुग जुग जियो र गोविन्दा मेरा नाम चलचित्रमा देखिँदै छिन्। पछिल्लो समय कियरा अर्को कारणले चर्चामा छिन्। उनी प्रेमी सिद्धार्थ मल्होत्रासँगको ब्रेक अप का कारण चर्चामा रहेकी हुन्। लामो सयमदेखि प्रेममा रहेका उनीहरू छुट्टिएको समाचार भारतीय सञ्चार माध्यममा आइरहेका छन्। तर, सिद्धार्थ र कियराले भने यस बारेमा केही बोलेका छैनन्।"
एमाले नै प्रमुख शक्ति,"काठमाडौं : नेकपा एमालेले स्थानीय तह निर्वाचनको समीक्षा गरेको छ। एमालेले पाँच दलीय गठबन्धन बाबजुद पनि ३४ प्रतिशत लोकप्रिय मतसहित प्रमुख शक्तिका रुपमा रहेको निश्कर्ष निकोलेको छ। सोमबार ६ घण्टासम्म बसेको सचिवालय बैठकले हालै सम्पन्न स्थानीय तहको निर्वाचनका प्रमुख र उपप्रमुखमा अपेक्षित परिणाम नआए पनि पार्टी देशको प्रमुख शक्तिका रुपमा स्थापित भएको निष्कर्ष निकालेको छ। बैठकपछि उपमहासचिव प्रदीप ज्ञवालीले निर्वाचनमा सत्ता गठबन्धनका बाबजुद पनि एमाले एक्लैले ३४ प्रतिशत लोकप्रिय मत हासिल गरेको बताएका छन्। ज्ञवालीले भने, यावत घेराबन्दी, सत्ताको दुरुपयोगका बाबजुद एमाले देशको प्रमुख शक्ति हो भन्ने निर्वाचनबाट स्थापित भएको छ। यसप्रति हामी गर्व गर्छौं। उनले जितहारलाई पार्टीले स्वभाविक रुपमा लिने बताए। सत्तापक्षले जे गरेर भए पनि चुनाव जित्नुपर्छ भन्ने सोचका कारण कैयौं ठाउँमा धाँधली भएको पनि एमालेको निष्कर्ष छ। उनले निर्वाचनको पवित्रतालाई दूषित बनाउने काम सत्तापक्षले गरेको पनि बताए। एमालेलाई हराउन स्रोत साधनको व्यापक दुरुपयोग भएको उनको भनाइ छ। कतिपय ठाउँमा समयमै उम्मेदवारी नटुंग्याउनु, आकांक्षीलाई समयमै व्यवस्थापन गर्न नसक्नुले परिणाम सोचे जस्तो नआएको एमालेको निश्कर्ष छ। बैठक कतिपय स्थानमा पराजित हुनुमा अन्तरघात हो कि असमझदारीको छुट्याएर कारबाही गर्ने प्रक्रिया अगाडि बढाउने एमाले बताएको छ। उपमहासचिव ज्ञवालीले अहिले वाम गठबन्धनको कुनै सम्भावना नरहेको बताए। उनले माओवादी नेताहरूबीच भेटघाट र छलफल भने भइरहेको स्वीकार गरे। अहिले हाम्रा र कतिपय माओवादीका नेताबीच भेटघाट चलेको हो तर यो वाम गठबन्धनका लागि होइन अरु नै राष्ट्रिय राजनीतिका विषयमा छलफल गर्नका लागि हो ज्ञवालीले भने। एमालेले प्रचण्डलाई वा माधव नेपाललाई प्रधानमन्त्री प्रस्ताव गर्ने कुरा पनि १०० प्रतिशत नै असत्य रहेको उनको भनाइ छ। एमाले अहिले कसैलाई प्रधानमन्त्री अफर गरेर अलमलिने पक्षमा नरहेको ज्ञवालीले बताए। उनले सचिवालयको बैठकमा अन्तर्राष्ट्रिय सम्बन्धको बारेमा गम्भीर छलफल भएको बताए। हामीले मुलुकको राष्ट्रिय राजनीतिका विभिन्न आयामहरूको बारेमा छलफल गर्यौं । वर्तमान सरकारले हाम्रो बाह्य नीतिमा जुन किसिमको विचलन ल्याउँदै गएको छ, उनले भने, हाम्रो स्वतन्त्र र सन्तुलित परराष्ट्र नीति जसरी खलबलिँदैछ, नेपाललाई नजानिँदो गरी भूराजनीतिक द्वन्द्वतिर धकेल्ने काम वर्तमान सरकारबाट भइरहेको छ । त्यसैबीच एमालेले स्थानीय तह निर्वाचनमा आफ्नो पार्टीका तर्फबाट निर्वाचित प्रमुखउपप्रमुख तथा अध्यक्षउपाध्यक्षलाई असार २ र ३ गते प्रशिक्षण तथा अभिमुखीकरण कार्यक्रम आयोजना गर्ने भएको छ। जसमा एमालेबाट जितेका २०५ प्रमुख तथा अध्यक्ष र २४० उपप्रमुख तथा उपाध्यक्ष सहभागी हुने छन्। प्रचण्डमाधवलाई प्रधानमन्त्री बनाउने प्रस्ताव कांग्रेससँग ५० प्रतिशत सिटमा बार्गेनिङ गर्ने सुनियोजित प्रचारबाजी हो : एमाले"
अर्थमन्त्रीको अनर्थ कार्य,"देशको अर्थतन्त्र संकटोन्मुख छ। ओरालै ओरालो लागेका सूचकांक केलाउँदा टाटै पल्टने हो कि भन्ने भय व्याप्त छ। विदेशी मुद्राको सञ्चिति घटेको घट्यै छ। वैदेशिक ऋणको भार थपिएको थपियै छ। आन्तरिक आम्दानी बढ्ने स्रोतहरू झन् खुम्चिँदै गएका छन्। केही न केही धानेको रेमिट्यान्सको आकार सानो हुँदै गएको छ। मुलुकमा लगानी थपिएको छैन। उद्योग धन्दा र कलकारखाना फस्टाएका छैनन्। बरु बन्द हुँदै गएका छन्। यस्तो अवस्थामा अर्थतन्त्रलाई इमानदारपूर्वक गति दिने संवेदनशील जिम्मेवारी अर्थमन्त्रीको हो। तर, आगामी आर्थिक वर्षका लागि बजेट ल्याउँदा जेजस्ता सेटिङजन्य कार्य भए, त्यसले अर्थमन्त्री जनार्दन शर्मा देशको अर्थतन्त्रभन्दा अन्यत्रै गम्भीर भएको देखियो। अझ बजेट तयारीको अन्तिम अवस्थामा अनधिकृत व्यक्तिलाई पहुँच दिलाएर ठूलै त्रुटि गरेका छन् उनले। बजेटको सबैभन्दा गोप्य र संवेदनशील पक्ष राजस्वको दर हेराफेरी गर्ने जिम्मेवारी पूरा गर्न अर्थ मन्त्रालयबाटै सेवा छाडेका पूर्वनायब सुुब्बा रघुनाथ घिमिरे र अर्का अज्ञात चार्टर्ड एकाउन्टेन्ट राजस्व चलखेलमा खेताला बनाइए। जुन कार्यले अर्थका वरिष्ठतम् अधिकारीहरूको मानमर्दन मात्र गरेन, बजेटको विश्वनसनीयतामा प्रश्नसमेत उभ्यायो। यसपालिको बजेटको सबैभन्दा आलोचनायोग्य पक्ष भनेकै सेटिङ बनेको छ। अर्थात्, कुनै व्यापारिक घरानालाई लाभ र कुनैलाई हानि हुने गरी करभन्सार तय गरिएको छ। उदाहरणका लागि बिजुली गाडीमा निश्चित कम्पनीलाई डुबाउने नियत राखिएको छ। चाउचाउमा कसैलाई फाइदा पुुग्ने नियम लगाइएको छ। फलाम, जस्ता, क्लिंकर, स्यानिटरी प्याड, जुत्ता, टायल, विद्युत् महसुल, जग्गा हदबन्दी, स्वास्थ्य बिमा, मेडिकल कलेज आदि थुप्रै विषयमा जेजस्ता प्रावधान राखिएका छन्, आशय प्रस्टै देखिन्छ। त्यसमाथि यी सबै मिलाउन खेताला विज्ञ खोजिएको छ। खेताला त्यस्ता व्यक्ति बनाइएका छन्, जसले कुनै घरानाको प्रतिनिधिका रूपमा उपस्थिति जनाएका छन्। बजेटमा तागत पनि उनैको लागेको छ। देशको डामाडोल अर्थतन्त्रलाई त्राण दिन अर्थमन्त्रीले सबै क्षेत्रसँग सहकार्यसमन्वय गर्नुपर्ने थियो। स्वदेशी उत्पादनलाई प्रवद्र्धन गर्ने, अत्यावश्यक आयातित वस्तुमा भेदभावरहित मान्य कर निर्धारण गर्नेतर्फ लाग्नुपथ्र्यो। कर तिरौंतिरौं लाग्ने वातावरण बनाएर व्यापारउद्योगलाई प्रोत्साहन गर्नुुपथ्र्यो। अर्थतन्त्र चलायमान हुने, राजस्वसमेत थपिने उपाय खोज्न सक्नुुपथ्र्यो। तर, ठीक उल्टो भयो। कुनै घराना च्यापिएका छन्, कुनै सेपिएका छन्। बजेट एक ढंगले निजी क्षेत्रको लाभहानिको फेहरिस्त बनेको छ। मुख्य कुरा स्वार्थ समूहको प्रभाव देखिने बजेट आएको छ। त्यो अर्थमन्त्रीको अनर्थ शैली हो। त्यसमाथि स्वार्थ समूहका व्यक्तिलाई बजेटको डाडुपन्यू सुम्पिनुु हदैसम्मको बेइमानी हो। बजेटको मुख्य र संवेदनशील पाटो राजस्वका दरको साँचो स्वार्थी व्यापारीका एजेन्टको हातमा राखिदिनु नीतिगत भ्रष्टाचार हो। नीति नियम बनाउने चाबी नै व्यापारिक समूहको स्वार्थ राख्नेलाई बुझाउनु अख्तियार दुरुपयोगसमेत हो। मध्यरातमा अर्थमन्त्रीको कक्षमा कसरी छिरे मन्त्रालयकै एक पूर्वनायब सुब्बा? बिहानी प्रहर जब पूर्वनासुले बजेट चलाए योगेश भट्टराईले मागे अर्थमन्त्री शर्माको राजीनामा राजीनामा दिन अर्थमन्त्री शर्मालाई प्रचण्डको सुझाव अर्थमन्त्रीको विषयमा छानविन गरौं :महेश बस्नेत"
हिमालमा कति छ फोहोर ?,"काठमाडौं : पर्यटकीय क्षेत्रको आम्दानीमा हिमाल आरोहणको हिस्सा ठूलो छ। आर्थिक सर्वेक्षण २०७८७९ का अनुसार ६३ करोडभन्दा बढी रकम रोयल्टी उठेको छ। यो त कोभिड महामारीका कारण खुम्चिएको तथ्यांक हो। त्यसअघि अर्बौं रकम उठ्ने गरेको थियो। तर, पर्यटक तान्ने, राजस्व बढाउने र पानीका स्रोत हाम्रा हिमाल कति सफा छन् त ? कीर्तिमानी आरोही कामिरिता शेर्पा भन्छन्, तीन वर्षयता सफा भएका छन् । पहिलापहिला सरकारको नीति नै नभएका कारण फोहोर थुप्रिएको हो। फोहोरजति त्यता (हिमालमा) नै छाडिन्थ्यो। बेसक्याम्पमा जलाउने पनि गरिन्थ्यो। आधारशिविर (बेसक्याम्प)मा फोहोर गर्न नपाउने अनि फोहोर लिएर आउनुपर्ने नियमले गर्दा पहिलाभन्दा अलिक सफा भएको उनको अनुभव छ। अहिले निकालिएको फोहोर ७०८० वर्षअघिको भएको उनी सुनाउँछन्। पर्वतारोहणका लागि आधिकारिक सरकारी निकाय पर्यटन विभागसँग हरेक वर्ष कति फोहोर हुन्छ भन्ने तथ्यांक छैन। सफा हिमाल अभियानअन्तर्गत सन् २०१९ मा १० हजार किलो, सन् २०२१ मा २७ हजार ६ सय ७१ र २०२२ मा ३३ हजार ८ सय ७७ किलो संकलन गरिएको नेपाली सेनाले उपलब्ध गराएको तथ्यांकले देखाउँछ। आरोही पूर्णिमा श्रेष्ठका अनुसार अहिले आरोहण दलले नै जतिसक्दो संकलन गरी आधारशिविरमा झार्ने गरेका छन्। सन् २०१७ तिर आधारशिविरदेखि माथिसम्म नै फोहोर देखिन्थ्यो। तर, अहिले अभियानले सचेतना जगाएको छ, उनी भन्छिन्। अर्की आरोही शर्मिला तामाङ भने हिमालमा धेरै फोहोर रहेको बताउँछिन्। सगरमाथा सफाइ गर्दा २०१९ मा म पनि थिएँ। आधारशिविर ३ सम्म धेरै फोहोर छ। आधारशिविर १ वा त्योभन्दा तल मात्र सफा गरेर सबै हिमाल सफा हुँदैन, तामाङ भन्छिन्, १२ वर्षभन्दा पनि ५० औं वर्षदेखिका फोहोर थुप्रिएका छन्। उनका अनुसार प्लास्टिक, टेन्ट, टेन्ट अड्याउने स्ट्यान्ड, सिलिन्डरका भाँडा, खाना पकाएका भाँडालगायत जतासुकै देख्न सकिन्छ। ती सामान वर्षौंसम्म कुहिँदैनन्, उनी भन्छिन्। वातावरणविद् भूषण तुलाधरका अनुसार जहाँ धेरै पर्यटक आउँछन्, त्यहाँ दुई प्रकारका फोहोर छाड्छन्। एउटा, प्रयोग गरिसकेका सामग्री (अक्सिजन सिलिन्डरलगायत) र अर्को, उनीहरूको दिसा। दिसा साधारण अवस्थामा भए कुहिएर जान्थ्यो होला। तर, हिमालमा त्यो गल्न समय लाग्ने देखिन्छ, तुलाधर भन्छन्, यसले त्यहाँको वातावरण र स्थानीय सेरोफेरोलाई दुर्गन्धित पार्ने देखिन्छ। यस्ता किसिमका फोहोर थुप्रिँदा पर्यटक आगमन र हिमाल आरोहणमा असर पार्ने देखिन्छ। माउन्टेन गाइड लाक्पा शेर्पाका अनुसार अहिले आधारशिविर १ र २ मा त फोहोर देखिँदैन। सगरमाथा आधारशिविर ४ मा भने केही हुन सक्ने शेर्पा बताउँछन् । आधारशिविर ४ माथि एउटा समूहले बढीमा २ किलो फोहोर गर्ने अनुमान गरिन्छ, शेर्पा भन्छन्, आधारशिविर १ मा जस्तो अत्यधिक फोहोर माथि गएपछि हुँदैन। कति छ फोहोर ? पर्वतारोहणका लागि आधिकारिक सरकारी निकाय पर्यटन विभागसँग हरेक वर्ष कति फोहोर हुन्छ भन्ने तथ्यांक छैन। सफा हिमाल अभियानअन्तर्गत सन् २०१९ मा १० हजार किलो, सन् २०२१ मा २७ हजार ६ सय ७१ र २०२२ मा ३३ हजार ८ सय ७७ किलो संकलन गरिएको नेपाली सेनाले उपलब्ध गराएको तथ्यांकले देखाउँछ। सगरमाथामा अझै ५० हजार टन फोहोर रहेको अनुमान गरिएको छ। सगरमाथाबाट मात्रै करिब १४ सय किलो संकलन गरिएको नेपाली सेनाका प्रवक्ता तथा सहायक रथी नारायण सिलवाल बताउँछन्। कुहिनेजति स्थानीय निकाय तथा समिति र नकुहिनेजति रिसाइक्लिङ एजेन्सीलाई हस्तान्तरण गरिएको छ। यी ८ हजार मिटरभन्दा अग्ला ८ हिमालबाट संकलित फोहोर भएको जनाइएको छ। हिमालमा अझै हजारौं किलो रहेको प्रवक्ता सिलवालको भनाइ छ। यो अभियान सांकेतिक रूपमा जनचेतनाका लागि हो। यो नै समाधान होइन। यसका लागि फोहोर नै गर्न रोक्ने हो। यस्तो धेरै अभियान चलाउनुपर्ने हुन्छ, सिलवाल भन्छन्। हिमाललाई सफा राख्नुपर्छ भन्ने देखाउन यो अभियान चलाइएको उनको भनाइ छ। तर, यो पर्याप्त नभएको उनी बताउँछन्। भन्छन्, एउटा हिमालको एउटा निश्चित ठाउँको फोहोर मात्र संकलन भएको हो। जस्तो सगरमाथाको उत्तरको बाटो गएको छैन। अर्को हिउँ पग्लिएको बेलामा अरू फोहोर देखिन्छ। त्यत्तिखेर उठाएको छैन। कीर्तिमानी आरोही शेर्पाका अनुसार सन् २०१८ तिर विदेशीले हाम्रा हिमाल डम्पिङ साइट भएको भनेर प्रचारसमेत गरे। त्यसपछि हामीले नै सरकारलाई हिमाल सफाइ अभियान चलाउन सुझाव दिएका हौं। अब हिमाल सफाइका लागि हामी र सरकारले नै नियम कडा गर्न जरुरी छ, उनी भन्छन्, अब सरकारले ८ हजार मिटर अग्लासँगै अन्य साना हिमाल सरसफाइमा पनि ध्यान दिन जरुरी छ। विश्वमा हल्ला भएअनुसार फोहोर नभएको तर हामी सचेत रहन जरुरी रहेको १५औं चुली पुस्तकका लेखक खिमलाल गौतम बताउँछन्। प्राकृतिक रूपमा हिमाल स्वच्छ हुने भए पनि मानवीय गतिविधिका कारण फोहोर हुन थालेकामा दुईमत नभएको उनको तर्क छ। फोहोरको धरौटी हिमालमा आरोहीको घुइँचोसँगै त्यहाँ थुप्रिने फोहोर व्यवस्थापन कसले र कसरी गर्ने भन्ने स्पष्ट हुन सकेको देखिँदैन। आरोहणको अनुमति दिने पर्यटन विभागले फोहोरको धरौटी राख्ने गरेको छ। ५ सय अमेरिकी डलरदेखि ४ हजार डलरसम्म धरौटी लिने गरिन्छ। उक्त रकम फोहोर व्यवस्थापनको कागजात देखाएपछि विभागले फिर्ता दिन्छ। धेरै आरोही उक्त रकम फिर्ता लिन नआएको देखिन्छ। तर, यसमा सत्यता नरहेको विभागको पर्वतारोहण शाखाका शाखा अधिकृत भीष्मराज भट्टराई बताउँछन्। आरोहण दलदेखि सम्बन्धित निकायले फोहोर छोडेर नआउने गरेको र सम्बन्धित निकायको समन्वयमा धरौटीबापतको रकम फिर्ता दिइने गरेको भट्टराई बताउँछन्। पर्वतारोहणसम्बन्धी नियमावली, २०५९ को नियम २७ को उपनियम १ मा नष्ट गरिन सकिने फोहोरमैला, पुनः प्रशोधन गर्न सकिने र पुनः निकासी गर्न सकिने फोहोरमैला भनेर वर्गीकरण गरिएको छ। पुनः प्रशोधन गर्न सकिने फोहोरमैला काठमाडौं ल्याइ सरकारले तोकेको निकाय वा संस्थामा बुझाउने व्यवस्था गरिएको छ। यस्तै, पुनः निकासी गर्नुपर्ने फोहोरमैलालाई पर्वतारोही दलले आफ्नो देशमा लैजानुपर्ने छ। धरौटी नराखे पनि हिमाल सफा राख्नु सरकारको दायित्वभित्र पर्ने बताउँछन् विज्ञ तुलाधर। हिमालको माथिमाथि गएर व्यवस्थापन गर्न भनेजस्तो सजिलो नभए पनि अन्य मुलुकमा पनि हिमाल छन् तर सफा छन् नि, उनी भन्छन्, यसकारण हामीले ती देशबाट हिमाल फोहोर व्यवस्थापन सम्बन्धमा सिकेर यहाँ कार्यान्वयन गर्नुपर्छ। जनचेतनावृद्धिका लागि सरकारले सुरु गरेका अभियान स्वागतयोग्य हो। अब हिमाल फोहोर नै हुन नदिन स्थायी प्रणाली बनाएर अघि बढ्नुपर्छ। जसले फोहोर गर्छ, सफा गर्नु उसको पनि जिम्मेवारी रहेको उनी बताउँछन्। आरोही तामाङका अनुसार सरकारले रोयल्टी मात्र उठाउने तर सफाइमा ध्यान नदिन मिल्दैन। अर्को भनेको जसले आरोहण दल लगेको हुन्छ ती सम्बन्धित कम्पनीहरूले पनि त्यसको पहल गर्न जरुरी छ, उनी भन्छिन्, आरोहीहरूसँग आरोहण गराउने कम्पनीले पनि पैसा उठाएको हुन्छ। यसकारण उनीहरूको पनि दायित्व छ। तस्बिर : नेपाली सेना अर्की आरोही श्रेष्ठ हिमाल आरोहीलाई नै जागरुक बनाउन जरुरी रहेको बताउँछिन्। किनभने उनीहरूलाई हिमालको माया बढी हुन्छ। त्यो उनीहरूको बाँच्ने आधार पनि हुन्छ, उनी भन्छिन्, तर, यस्ता अभियान सधैं हुनुभन्दा हामी आफंै नै सचेत हुनपयो। अभियानबाट मात्रै सफाइ गर्दा सबै त्यसमा नै भर पर्ने र आफ्नो उत्तरदायित्व पूरा नगर्ने हुन्छ। त्यसकारण जिम्मेवारी बहन गर्ने गरी जागरुक बनाउन जरुरी छ। माउन्टेन गाइड शेर्पाका अनुसार हिमाल सफा भएपछि नियममा तोकिएको १६ किलो फोहोर आधार शिविरभन्दा तल ल्याउन सकिएको छैन। यसले गर्दा धरौटीबापतको रकम फिर्ता नहुने भएको छ। आधार शिविरबाट फर्किंदा आरोहण दल सदस्यले ८ किलो र शेर्पाले ८ किलो फोहोर बुझाउनुपर्ने प्रावधान छ। तर, कहाँबाट ल्याउने त्यत्रो फोहोर ? अहिले फोहोर उठाउने काम व्यवसाय जसरी सञ्चालन हुन थालेको छ, उनी भन्छन्, तर, हिमाल र फोहोर संकलनको पहिलो अधिकार शेर्पालाई दिनुपर्ने हो। सरकारले गरे पनि निजी क्षेत्रले गरे पनि फोहोर उठाएर ल्याउने त शेर्पाले नै हो। त्यसमा किन बिचौलिया घुसाउने जस्तो लाग्छ। सरकारको पैसा सही तरिकाले सदुपयोग गर्न पनि सही टिमसँग समन्वय गर्न आवश्यक छ। हिमालको फोहोर व्यवस्थापन खर्चिलो हुने बताउँछन् विभागको पर्वतारोहण शाखाका शाखा अधिकृत विज्ञान कोइराला। तर, सरकारले पर्याप्त बजेट विनियोजन गर्न नसक्दा समस्या भएको कोइरालाको भनाइ छ। कतिपय फोहोर आधारशिविरमै नष्ट गरिन्छ। कतिपय स्थानीय निकायसँगको समन्वयमा व्यवस्थापन गरिने कोइरालाको भनाइ छ। यसो भन्छ नियमावली पर्वतारोहणसम्बन्धी नियमावली, २०५९ को नियम २७ को उपनियम १ मा नष्ट गरिन सकिने फोहोरमैला, पुनः प्रशोधन गर्न सकिने र पुनः निकासी गर्न सकिने फोहोरमैला भनेर वर्गीकरण गरिएको छ। पुनः प्रशोधन गर्न सकिने फोहोरमैला काठमाडौं ल्याइ सरकारले तोकेको निकाय वा संस्थामा बुझाउने व्यवस्था गरिएको छ। यस्तै, पुनः निकासी गर्नुपर्ने फोहोरमैलालाई पर्वतारोही दलले आफ्नो देशमा लैजानुपर्ने छ। नष्ट हुने फोहोरमा ट्वालेट पेपर, पेपर, कार्डबोर्ड, बाँसबाट बनेका सामग्री, सुती तथा जुटका झोला, विघटन गर्न सक्ने खाना रहेको छ। पुनः प्रशोधन गर्ने फोहोरमा टिन, बोटल, प्लास्टिक क्यान तथा सिट, पुनः प्रयोग गरिने ग्यास सिलिन्डरलगायत पर्छन्। र, पुनः निकासी गर्ने फोहोरमा अक्सिजन बोटल, ब्याट्री, पर्वतारोहणका लागि प्रयोग हुने सामग्रीहरू पर्छन्। हिमाल सरसफाइका लागि सरकारले वार्षिक ८ देखि १० करोडसम्म बजेट विनियोजन गर्ने गरेको छ। ४१४ हिमाल आरोहण अनुमति सरकारले ५ हजार मिटरदेखि ८ हजार मिटरभन्दा अग्ला ४ सय १४ हिमाल आरोहण गर्न अनुमति दिएको छ। त्यसमा पनि करिब ३० वटाको नियमित आरोहण हुने गरेको पर्यटन विभागको पर्वतारोहण शाखाका शाखा अधिकृत भीष्मराज भट्टराई बताउँछन्। नेपालका १ हजार ३ सय १० हिमाल आरोहण गर्न योग्य छन्। त्यसमा ८ हजार मिटरभन्दा अग्ला ८ वटा नेपालमा छन्। हरेक मौसममा सबैभन्दा बढी चढिने भनेको सर्वोच्च शिखर सगरमाथा हो। त्यसपछि ल्होत्सेको आरोहण बढी हुने गरेको छ। मनास्लु, अम्मादब्लम, कंचनजंगा, अन्नपूर्णलगायत पछि पर्छन्। सबै मौसममा हिमाल चढ्ने भए पनि हिउँदभन्दा वसन्त ऋतु, शरद र गर्मी ऋतुमा आरोहीको घुइँचो लाग्ने गर्छ। वसन्त ऋतुमा सगरमाथा आरोहण गर्ने मुख्य सिजन भएकाले यो समयमा सबैभन्दा बढी रोयल्टी उठ्ने गरेको छ। गत वर्ष वसन्त ऋतुमा ५५ करोड उठेकोमा यो वर्ष करिब ४९ करोड रोयल्टी उठेको छ। हिमाल पर्यटन र रोयल्टीका लागि मात्र नभई १३ बिलियन मानिसको पानीका स्रोत हुन्। पर्यावरण संक्षण, जलवायु परिवर्तनका असर न्यूनीकरण गर्न हिमाललाई स्वच्छ राख्न आवश्यक रहेको विज्ञहरू बताउँछन्। सन् २०२२ मा भएको जलवायुसम्बन्धी विश्व सम्मेलनमा तापक्रम बढेकाले हिउँ पग्लिन थालेको कुरा उठेको थियो। सन् १९५३ मा नेपाली नागरिक तेन्जिङ नोर्गे र एडमन्ड हिलारीले सर्वोच्च शिखर सगरमाथाको सफल आरोहण गरेपछि नेपालको पर्वतारोहणमा संसारको ध्यान तानिएको थियो। त्यसपछि बर्सेनि हजारौं हिमाल आरोहण गर्दै आएका छन्। तीन वर्षयता हाम्रा हिमाल सफा भएका छन्। पहिला सरकारको नीति नै नभएका कारण फोहोर थुप्रिएको हो। हिमाल सफाइ अभियानबाट अहिले निकालिएको फोहोर ७०८० वर्षअघिको हो। कामिरिता शेर्पा, कीर्तिमानी आरोही अभियानले प्रायः आधारशिविरसम्म मात्र सफा गर्ने गरेको छ। त्यसभन्दा माथि पनि धेरै फोहोर थुप्रिएको छ। यसमा सरकारले रोयल्टी मात्र उठाउने तर सफाइमा ध्यान नदिन मिल्दैन। सम्बन्धित कम्पनीले पनि पहल गर्नुपर्छ। शर्मिला तामाङ, हिमाल आरोही आरोहीलाई नै जागरुक बनाउन जरुरी छ। उनीहरूलाई हिमालको माया बढी हुन्छ। अभियानबाट मात्रै सफाइ गर्दा सबै त्यसमै भर पर्ने र आफ्नो उत्तरदायित्व पूरा नगर्ने हुन्छ। पूर्णिमा श्रेष्ठ, हिमाल आरोही हिमाल र फोहोर संकलनको पहिलो अधिकार शेर्पालाई दिनुपर्ने हो। सरकारले गरे पनि निजी क्षेत्रले गरे पनि फोहोर उठाएर ल्याउने त शेर्पाले नै हो। त्यसमा किन बिचौलिया घुसाउनेजस्तो लाग्छ। लाक्पा शेर्पा, माउन्टेन गाइड फोहोरले हिमालको वातावरण र स्थानीय सेरोफेरोलाई दुर्गन्धित पार्ने देखिन्छ। यस्तोमा जसले फोहोर गर्छ, सफा गर्नु उसको पनि जिम्मेवारी हो। तर, सरकारले फोहोर फिर्ता ल्याउन धरौटी राख्दै आएको छ। सफा राख्नु सरकारको दायित्वभित्र पर्छ। भूषण तुलाधर, वातावरणविद्"
सहकारीले उत्पादनमा लगानी गर्ने,"काठमाडौं : अन्धाधुन्ध घरजग्गा लगायत अनुत्पादक क्षेत्रमा ऋण लगानी गर्दै आएका सहकारीले उत्पादन केन्द्रित लगानी गर्ने भएका छन्। बजेटमार्फत सरकारले सहकारीको ५० प्रतिशत लगानी उत्पादनमूलक तथा आयमूलक क्षेत्रमा लगाउनुपर्ने उल्लेख गरेसँगै बचत तथा ऋण सहकारी संस्थाले पनि उत्पादनमूलक क्षेत्रमा लगानी गर्ने घोषणा गरेका हुन्। भूमि व्यवस्था, सहकारी तथा गरिबी निवारण मन्त्रालय, सहकारी विभाग र नेपाल बचत तथा ऋण केन्द्रीय सहकारी संघ (नेफ्स्कून)को आयोजनामा भएको चौथो साकोस शिखर गोष्ठीले १२ बुँदे घोषणापत्र जारी गर्दै संकलित वित्तीय स्रोतलाई सदस्य मार्फत उत्पादनमूलक कार्यमा परिचालन गर्ने घोषणा गरिएको हो। गरिबी न्यूनीकरणका लागि सदस्यलाई वित्तीय एवम् प्राविधिक स्रोतमा पहुँच स्थापित गर्ने उल्लेख गरिएको छ। सदस्यमार्फत कृषि क्षेत्रलाई उच्च प्राथमिकता दिंदै उत्पादनमुलक क्षेत्रमा लगानी गर्न प्रतिबद्ध भएको घोषणापत्रमा उल्लेख छ। १० करोडभन्दा बढी बचत तथा ऋणको कारोबार गर्ने सम्पूर्ण सहकारी संस्थाले गोएएमएल सफ्टवेयर प्रणालीमा आबद्ध हुने भएका छन्। गोएमएलमा नियमित प्रतिवेदन पेश गर्ने प्रतिवद्धता जनाएका हुन्। सहकारी सम्पत्ति शुद्धीकरण निवारण सम्बन्धी कानुन प्रभावकारी कार्यान्वयन गर्नगराउन प्रतिबद्ध भएको घोषणापत्रमा उल्लेख छ। सहकारी तथा गरिबी निवारणसम्बन्धी एकीकृत सूचना प्रणाली (कोपोमिस) मा यहीँ असार मसान्तसम्म समष्टिगत र नियमित तथ्यांक विवरण अद्यावधिक गर्न प्रतिबद्ध भएको घोषणापत्रमा उल्लेख छ। सहकारी ऐन २०७४ ले व्यवस्था गरेका कर्जा सूचना केन्द्र, कर्जा असुली न्यायाधिकरण, अन्तरसहकारी कारोबार, सहकारी प्रबद्र्धन कोषको प्रभावकारी कार्यान्वयन र तहगत कानुनमा एकरुपताको लागि सामुहिक पैरवी गर्न प्रतिबद्ध भएको जनाइएको छ। साकोस सञ्जालमा एकरुपता कायम गरी साकोस अभियानमा विद्यमान जोखिम न्यूनीकरण एवम् प्रभावकारी सम्बोधनको लागि संस्था मार्फत प्रवाह गरिने वित्तीय एवम् गैरवित्तीय सेवालाई चुस्त, दुरुस्त एवम् प्रभावकारी बनाउन नविनतम प्रविधिको प्रयोग गर्न र विद्यमान दस्तावेजको डिजिटाइजेशन गरी सुरक्षित अभिलेख व्यवस्थापन गर्न प्रतिबद्ध भएको उल्लेख छ। साकोसमा विद्यमान जोखिमको पहिचान, मापन एवम् न्यूनीकरणका साथै संस्थाको गुणस्तर सुनिश्चितताका लागि केन्द्रीय संघले विकास तथा सञ्चालन गरेको नियमित अनुगमनको कार्यक्रममा सहभागी हुने प्रतिवद्धतता जनाइएको छ। स्थिरीकरण कोष आवद्ध भइ कोषको क्षमता विकासमा तोकिएबमोजिम योगदान गर्दै प्रभावकारी सञ्चालनमा कानुनी संरचना परिवर्तनको लागि सामुहिक पैरवी गर्न प्रतिवद्ध भएको उल्लेख गरिएको छ। गरिबीको रेखामुनि रहेका लक्षित वर्गलाई वित्तीय पहुँच पुर्याउन वित्तीय साक्षरता मार्फत सामाजिक समावेशीकरण सहित वित्तीय मूलप्रवाहिकरणका लागि केन्द्रीय संघ मार्फत विकास गरिएका नीतिगत व्यवस्थाहरुको कार्यान्वयन गर्न प्रतिबद्ध रहेको जनाइएको छ। सहकारीको कर्म, मर्यादित श्रम भन्ने सोचका साथ जोखिमपूर्ण पेशामा संलग्न सदस्य एवम् संस्थामा कार्यरत कर्मचारीको पेशागत हितको संरक्षण र पेशागत सुरक्षा सहित कानुन बमोजिमका न्यूनतम सुविधाको सुनिश्चित गरी आत्मसम्मानयुक्त जीवन यापनको वातावरण निर्माण तथा पारिश्रमिक भुक्तानी गर्न प्रतिबद्ध भएको घोषणापत्रमा उल्लेख छ। संस्था र सदस्यमा आउनसक्ने जोखिम न्यूनीकरण एवम् व्यवस्थापनका लागि संस्थागतरुपमा विपद् जोखिम न्यूनीकरण र व्यवसाय निरन्तरता योजना निर्माण गरी कार्यान्वयन गर्न प्रतिबद्ध भएको उल्लेख गरिएको छ। बचत तथा ऋण सहकारी संस्थाको प्रवर्द्धन, विकास, अनुगमन र स्वनियमन प्रणालीलाई प्रभावकारी बनाउन वित्तीय सहकारी ऐन जारी गराउन केन्द्रीय संघले गर्ने बहस पैरवीमा ऐक्यवद्धता सहित योगदान गर्न प्रतिबद्ध रहेको जनाइएको छ। यसअघि घोषणा भएका साझा प्रतिवद्धता कार्यान्वयन गर्ने प्रतिवद्धता जनाइएको छ। दीगो एवम् एकीकृत सञ्जालको लागि नविनतम् साझा प्रविधि भन्ने मूल भावका साथ भएको गोष्ठीमा ९ वटा कार्यपत्र प्रस्तुत भएका थिए।"
देउवा कुन हैसियतमा अमेरिका भ्रमणमा जान लागेको हुन् ?,"काठमाडौं : संसद्को अन्तर्राष्ट्रिय सम्बन्ध समितिले प्रधानमन्त्रीको अमेरिका भ्रमणबारे जानकारी दिन प्रधानमन्त्री शेरबहादुर देउवालाई छलफलमा बोलाउने निर्णय गरेको छ। सोमबार बसेको समितिको बैठकले भ्रमणको उद्देश्य र एजेन्डाबारे छलफल गर्ने निर्णय गरेको हो। आगामी असार ५ गतेको बैठकमा भ्रमणबारे प्रधानमन्त्रीसँग छलफल गर्ने निर्णय भएको समिति सभापति पवित्रा निरौला खरेलले बताइन्। परराष्ट्र नीति कार्यान्वयनको सन्दर्भमा बैठकको सुरुआत भएको बताउँदै उनले परराष्ट्रमन्त्री र प्रधानमन्त्रीलाई समितिको बैठकमा बोलाएर समितिले छलफल गरिने बताइन्। उनले भनिन्, प्रधानमन्त्री समितिमा आएर स्पष्ट रूपमा बोल्नुभयो भने गौरव र सम्मानको विषय हुनेछ। राष्ट्रका हितका निमित्त के कदम चालिएका छन् भन्ने कुरा सबैको चासोको विषय हो। एमाले नेता तथा पूर्वपरराष्ट्रमन्त्री प्रदीप ज्ञवालीले समितिको बैठकमा परराष्ट्र नीति कार्यान्वयनको विषयमा छलफल गर्न आवश्यक रहेको बताए। अमेरिकासँगको सम्बन्ध र सम्झौताका विषयमा धेरै चर्चा सुनिएको र यस विषयमा जानकारी हुनुपर्ने धारणा राखे। डिप्लोमेसी चर्चाहरू सुनिएका छन्। सम्झौताका कुरा छन्। ट्रेनिङका लागि स्थायी ठाउँहरू उपलब्ध गराउनुपर्ने कुरा सुनिएको छ। यस्तो संवेदनशील विषयमा सबैले थाहा पाउनुपर्यो, ज्ञवालीले भने, उहाँ भ्रमणमा कुनै पार्टीको अध्यक्ष वा गठबन्धनको हैसियतले नभई देशको प्रधानमन्त्रीको हैसियतले जाने हो। आइतबारको संसद् बैठकमा पनि नेता ज्ञवालीले प्रधानमन्त्री देउवा कुन हैसियतमा अमेरिका भ्रमणमा जान लागेको हो भन्दै कुरा उठाएका थिए। एकीकृत समाजवादीका अध्यक्ष माधव नेपालले पनि देश भक्तिको भावना अनुरूप छलफल हुनुपर्ने बताए। नेपालले भने, देशको विषयमा कुनै किसिमको दबाब स्वीकार्य हुँदैन प्रष्ट रूपमा राख्नुपर्छ। त्यस्तै, एमाले नेता भीम रावलले पनि अन्तर्राष्ट्रिय समितिमार्फत देशलाई जवाफ दिनुपर्ने बताए। उनले १० पटक बोलाउँदा नआउने प्रधानमन्त्रीले देशलाई जवाफ दिनुपर्ने रावलको भनाइ थियो। प्रधानमन्त्री देउवाको अमेरिका भ्रमणबारे संसदीय समितिमा छलफल"
भारत नियन्त्रित काश्मिरमा भिडन्तमा यस वर्ष १०० विद्रोहीको मृत्यु,"नयाँ दिल्ली : यस वर्षको शुरुदेखि नै सरकारी फौजले भारत प्रशासित काश्मिरमा भएका सशस्त्र भिडन्तमा १०० विद्रोहीको मृत्यु भएको भारतीय प्रहरीले सोमबार जनाएको छ। प्रहरीले जारी गरेको संक्षिप्त वक्तव्यमा भनिएको छ, 'यस वर्ष पाँच महिना १२ दिनमा विभिन्न सशस्त्र भिडन्तमा १०० जना आतङ्ककारी मारिएका छन्।' प्रहरीका अनुसार गत वर्षको सोही अवधिमा मारिएका आतङ्ककारीको संख्याभन्दा यो सङ्ख्या दोब्बर हो। आइतबार प्रहरीले त्यस क्षेत्रमा दुई अलगअलग बन्दुक भिडन्तमा चार विद्रोहीको हत्या गरेको जनाएको छ। भारत नियन्त्रित कश्मीरको ग्रीष्मकालीन राजधानी श्रीनगर शहरमा एक जना विद्रोहीलाई गोली लागी मृत्यु भएको छ भने दक्षिणी पुलवामा जिल्लामा अन्य तीन जनाको मृत्यु भएको छ। प्रहरीका अनुसार, यीमध्ये अधिकांश बन्दुकहरू आतंककारीहरूको उपस्थितिको संकेत दिने पूर्व विशिष्ट गुप्तचर जानकारीमा गरिएका थिए। भारत र पाकिस्तानबीच विभाजित हिमालय क्षेत्र काश्मिर दुवैले पूर्ण दावी गरेका छन्। बेलायतबाट स्वतन्त्र भएदेखि यी दुई देशले तीनवटा युद्ध लडेका छन् र विशेष गरी दुईवटा कश्मीरी क्षेत्रमा लडेका छन्। रासस"
अर्थमन्त्रीको अनर्थ कार्य,"देशको अर्थतन्त्र संकटोन्मुख छ। ओरालै ओरालो लागेका सूचकांक केलाउँदा टाटै पल्टने हो कि भन्ने भय व्याप्त छ। विदेशी मुद्राको सञ्चिति घटेको घट्यै छ। वैदेशिक ऋणको भार थपिएको थपियै छ। आन्तरिक आम्दानी बढ्ने स्रोतहरू झन् खुम्चिँदै गएका छन्। केही न केही धानेको रेमिट्यान्सको आकार सानो हुँदै गएको छ। मुलुकमा लगानी थपिएको छैन। उद्योग धन्दा र कलकारखाना फस्टाएका छैनन्। बरु बन्द हुँदै गएका छन्। यस्तो अवस्थामा अर्थतन्त्रलाई इमानदारपूर्वक गति दिने संवेदनशील जिम्मेवारी अर्थमन्त्रीको हो। तर, आगामी आर्थिक वर्षका लागि बजेट ल्याउँदा जेजस्ता सेटिङजन्य कार्य भए, त्यसले अर्थमन्त्री जनार्दन शर्मा देशको अर्थतन्त्रभन्दा अन्यत्रै गम्भीर भएको देखियो। अझ बजेट तयारीको अन्तिम अवस्थामा अनधिकृत व्यक्तिलाई पहुँच दिलाएर ठूलै त्रुटि गरेका छन् उनले। बजेटको सबैभन्दा गोप्य र संवेदनशील पक्ष राजस्वको दर हेराफेरी गर्ने जिम्मेवारी पूरा गर्न अर्थ मन्त्रालयबाटै सेवा छाडेका पूर्वनायब सुुब्बा रघुनाथ घिमिरे र अर्का अज्ञात चार्टर्ड एकाउन्टेन्ट राजस्व चलखेलमा खेताला बनाइए। जुन कार्यले अर्थका वरिष्ठतम् अधिकारीहरूको मानमर्दन मात्र गरेन, बजेटको विश्वनसनीयतामा प्रश्नसमेत उभ्यायो। यसपालिको बजेटको सबैभन्दा आलोचनायोग्य पक्ष भनेकै सेटिङ बनेको छ। अर्थात्, कुनै व्यापारिक घरानालाई लाभ र कुनैलाई हानि हुने गरी करभन्सार तय गरिएको छ। उदाहरणका लागि बिजुली गाडीमा निश्चित कम्पनीलाई डुबाउने नियत राखिएको छ। चाउचाउमा कसैलाई फाइदा पुुग्ने नियम लगाइएको छ। फलाम, जस्ता, क्लिंकर, स्यानिटरी प्याड, जुत्ता, टायल, विद्युत् महसुल, जग्गा हदबन्दी, स्वास्थ्य बिमा, मेडिकल कलेज आदि थुप्रै विषयमा जेजस्ता प्रावधान राखिएका छन्, आशय प्रस्टै देखिन्छ। त्यसमाथि यी सबै मिलाउन खेताला विज्ञ खोजिएको छ। खेताला त्यस्ता व्यक्ति बनाइएका छन्, जसले कुनै घरानाको प्रतिनिधिका रूपमा उपस्थिति जनाएका छन्। बजेटमा तागत पनि उनैको लागेको छ। देशको डामाडोल अर्थतन्त्रलाई त्राण दिन अर्थमन्त्रीले सबै क्षेत्रसँग सहकार्यसमन्वय गर्नुपर्ने थियो। स्वदेशी उत्पादनलाई प्रवद्र्धन गर्ने, अत्यावश्यक आयातित वस्तुमा भेदभावरहित मान्य कर निर्धारण गर्नेतर्फ लाग्नुपथ्र्यो। कर तिरौंतिरौं लाग्ने वातावरण बनाएर व्यापारउद्योगलाई प्रोत्साहन गर्नुुपथ्र्यो। अर्थतन्त्र चलायमान हुने, राजस्वसमेत थपिने उपाय खोज्न सक्नुुपथ्र्यो। तर, ठीक उल्टो भयो। कुनै घराना च्यापिएका छन्, कुनै सेपिएका छन्। बजेट एक ढंगले निजी क्षेत्रको लाभहानिको फेहरिस्त बनेको छ। मुख्य कुरा स्वार्थ समूहको प्रभाव देखिने बजेट आएको छ। त्यो अर्थमन्त्रीको अनर्थ शैली हो। त्यसमाथि स्वार्थ समूहका व्यक्तिलाई बजेटको डाडुपन्यू सुम्पिनुु हदैसम्मको बेइमानी हो। बजेटको मुख्य र संवेदनशील पाटो राजस्वका दरको साँचो स्वार्थी व्यापारीका एजेन्टको हातमा राखिदिनु नीतिगत भ्रष्टाचार हो। नीति नियम बनाउने चाबी नै व्यापारिक समूहको स्वार्थ राख्नेलाई बुझाउनु अख्तियार दुरुपयोगसमेत हो।"
"पाठ्यपुस्तक, सधैंको चुनौती","एक महिना ढिलो गरी शैक्षिक सत्र सुरु भयो तर विद्यार्थीका हातमा पाठ्यपुस्तक पुग्न सकेको छैन। शैक्षिक सत्रका सुरुका दिनमा विद्यार्थीले किताब पाउन सक्दैनन्। किसानले समयमा मल पाउन सक्दैनन्। यो विद्यार्थी र किसानको नियति नै बनिसकेको छ। यस वर्ष भने चुनावका सामग्री छाप्नु परेकाले सरकार मातहतको जनक शिक्षाले किताब छाप्न सकेन। अहिले किताब छाप्न खटिरहेको जनक शिक्षाले सबै किताब छाप्न अझै दुईतीन महिना लाग्ने अनुमान गरेको छ। समयमा किताब नपुग्नु नेपालको सदाबहार रोग भए पनि हरेक वर्ष फरकफरक किसिमका बाहनाहरू बनाइने गरेको छ। त्यसो त हरेक वर्ष विद्यार्थी पाठ्यपुस्तकको मुखै नदेखि परीक्षा दिन विवश नभएका भने होइनन्। पाठ्यपुस्तकजस्तो महत्त्वपूर्ण सामग्री उत्पादन गर्ने नाममा राज्यको ढुकुटी दोहन गरी फाइदा लिने कुनियत रहेको देखिन्छ। दिनानुदिन भएको ज्ञानको विस्फोटले छिटोछिटो पाठ्यपुस्तकमा परिमार्जन गर्नै पर्ने परिस्थिति देखिन्छ तर नेपाली पाठ्यपुस्तक लामै समयसम्म फेरिने गरेका छैनन्। यसैले तीनचार वर्षअगाडि छापेका किताबसमेत नयाँ शैक्षिक सत्रमा बिक्री वितरण गर्ने सम्भावना रहन्छ। यसपटक भने कक्षा ४, ७ र ९ मा नयाँ पाठ्यक्रम लागू भएकाले नयाँ पाठ्यपुस्तकहरू तयार गर्नैपर्ने बाध्यता छ। यी कक्षाबाहेक अन्य कक्षामा अध्ययन गर्ने विद्यार्थीका लागि भने नयाँ पाठ्यपुस्तक नै पर्खिनुपर्ने हुँदैन। पुरानो पाठ्यपुस्तक पुनः प्रयोग गर्नेबारे न सरकारी निकायले सक्रियता देखाउन सकेको छ न त स्थानीय पालिकाले नै। पाठ्यपुस्तकमा प्रयोग गरिने कागज, मसी, गाताका सामग्री, ढुवानीका लागि इन्धन र कलकारखानासम्बन्धी मर्मतसम्भारमा लागेको सम्पूर्ण रकम विदेश जान्छ। राष्ट्रभित्र रोजगारी सिर्जना गर्न नसक्ने र स्थानीय कच्चा पदार्थ पनि प्रयोग नगर्ने भएकाले यस प्रकारका काममा कम खपत गर्नु राष्ट्रका लागि हितकारी हुन्छ। विद्यालय तहमा दुईतीन वर्षको अन्तरालमा विद्यार्थीको संख्या लगभग उस्तै रहने गरेको छ। एक वर्ष वितरण गरेका पाठ्यपुस्तक शैक्षिक सत्रको अन्त्यमा सुरक्षित रूपमा फिर्ता गर्नुपर्ने नियम बनाउन सकिन्छ। सरकारी तबरबाट निःशुल्क वितरण गरिएका यस्ता पाठ्यपुस्तक विद्यालयमा फिर्ता गरेपछि मात्र विद्यार्थीले माथिल्लो तहका पाठ्यपुस्तक पाउने व्यवस्था गर्न सकिन्छ। पूर्वप्राथमिक तहभन्दा माथि एक वर्ष किनेको किताब कम्तीमा पनि तीन वर्षसम्म चलाउन सकिन्छ। यसले शैक्षिक सत्रको सुरुमा हुने पाठ्यक्रमको मागलाई ६० देखि ७० प्रतिशतसम्म न्यूनीकरण गर्दछ। अर्थात् अहिले छापिने गरेका पुस्तकको संख्याभन्दा ७० प्रतिशत कम वा ३० प्रतिशतमात्र किताब छापे पुग्दछ। सानो प्रयासले विद्यार्थीले समयमा पुस्तक पाउने, जीवनोपयोगी र सामाजिक सीप सिक्ने अनि राष्ट्रिय स्तरमा ठूलो धनराशि बचत गर्ने काममा सहयोग पुग्दछ। पाठ्यपुस्तक छपाइमा खर्च हुने रकम बचत गर्न सक्ने हो भने अहिलेकै बजेटले कम्तीमा ८ कक्षासम्मका विद्यार्थीलाई प्रतिदिन २५ रुपैयाँसम्मको खाजा खुवाउन सकिन्छ। शैक्षिक सत्र सुरु हुने बेलामा किताब छाप्ने होडबाजी गर्ने र सत्र पूरा हुने बेलासम्म विद्यार्थीका हातमा पुस्तक नपुग्ने समस्या समाधान गर्न किताबलाई पुनर्प्रयोग गर्ने कामलाई प्रोत्साहन गर्नुपर्छ। बढ्दो कागजको मूल्य, विदेशी मुद्राको अभाव झेल्दै गरेको अवस्थामा यति सजगता नअपनाउने हो भने श्रीलंकाको जस्तो कागज किन्न नसकेर परीक्षा रोक्ने अवस्था नआउला भन्न सकिन्न। कम्तीमा तीन वर्ष एउटै किताब प्रयोग गर्ने नीति लिने हो भने सामुदायिक विद्यालयको समयमा पाठ्यपुस्तक प्राप्त हुने देखिन्छ। संस्थागत विद्यालयहरू नाफा आर्जन गर्ने उद्देश्यले सञ्चालन भएका हुन्। विधिसम्मत कामबाट नाफा गर्नु उनीहरूको अधिकार पनि हो। पछिल्लो समय विद्यालयहरू विद्यार्थीबाट असुल्ने शुल्कबाट भन्दा पुस्तक, कापी र पोसाकबाट मोटो रकम उठाउने गरेका छन्। पाठ्यक्रममा कुनै परिवर्तन नभए पनि यी विद्यालयहरूले हरेक वर्ष किताब भने फेर्ने गरेका छन्। प्रकाशक परिवर्तन गरेपछि गत वर्षका किताब काम लाग्दैनन्। विद्यार्थीहरू नयाँ किताब किन्न बाध्य हुन्छन्। विद्यालयले तोकिएको ठाउँबाट किताब किन्न पर्ने भएकाले प्रकाशले दिने ४०५० प्रतिशतसम्मको कमिसन विद्यालयले नै उठाउने गर्छन्। पाठ्यपुस्तक पठनपाठनको नमुना सामग्री मात्र भएकाले पुस्तक होइन पाठ्यक्रममा आधारित भएर पढाउनुपर्छ भन्ने गरिन्छ। आदर्शका जतिसुकै गफ लगाए पनि निजी विद्यालयहरू बालबच्चालाई पाठ्यवस्तु नै घोकाउन उद्यत् छन्। वार्षिक परीक्षाको नतिजा राम्रो बनाउन विद्यार्थीलाई पुस्तक घोकाउने यी विद्यालयले अभिभावकबाट मनलाग्दी रकम असुल्ने बानी परेकाले वैशाखलाई कमाइको सुअवसर मान्ने गर्छन्। पछिल्लो समय कमिसनको प्रलोभनले सार्वजनिक शैक्षिक गुठी र सामुदायिक विद्यालयमा समेत निजी प्रकाशकका किताबले प्रवेश पाएका छन्। पाठ्यपुस्तकको स्तरीयतालाई बेवास्ता गरी जसले बढी कमिसन दिन्छ उसको किताब लगाउने होडबाजीले गर्दा बजारमा स्तरीय पाठ्यसामग्री उत्पादन गर्ने व्यक्ति र प्रकाशकहरू हतोत्साही भएका छन्। यसले समग्रमा नेपाली शिक्षाको स्तर, पाठ्यपुस्तकको विविधीकरण र सिर्जनशीलतामा कुठाराघात गरेको छ। शिक्षा प्रदान गर्ने पवित्र कामको आवरणमा अस्वस्थ लुटतन्त्र मौलाउँदै गएको छ। निष्कर्ष नेपालको संविधानले मौलिक अधिकारका रूपमा प्रत्याभूत गरेको विद्यालय शिक्षा प्राप्त गर्न अति आवश्यक पाठ्यसामग्रीमाथि शैक्षिक माफियाहरूको चलखेलले हरेक बालबालिका पीडित हुने गरेका छन्। सामुदायिक विद्यालयमा गरिब र निमुखा बालबालिकाहरू समयमा पाठ्यपुस्तक नपुग्ने, स्वस्थकर खाना खान नपाउने र घरायसी काममा व्यस्त हुनुपर्ने कारणले पठनपाठन क्रियाकलापमा उत्साहित हुन सकेका छैनन्। बालबालिकाको विद्यालय भर्ना दरको कमी र बीचमै विद्यालय छाड्ने विद्यार्थीको संख्या उल्लेख्य रहनु सामाजिक सन्तुलन र आगामी दिनका नागरिकको आत्मनिर्भरताका दृष्टिले चिन्ताको विषय हो। उपलब्ध सीमित स्रोतसाधनको अत्यधिक उपयोग गर्ने बानी विकास गर्न दिगो विकाससम्बन्धी दृष्टिकोण प्रतिपादन गर्नुपर्छ। कम्तीमा विद्यालयमा निःशुल्क वितरण गरिएका किताबहरू शैक्षिक सत्रको अन्त्यमा फिर्ता गर्ने कामको सुरुवात गर्न सके पाठ्यपुस्तकका नाममा ठूलो धनराशि खर्च हुने थिएन। पाठ्यपुस्तकका माध्यमबाट स्वदेशी मुद्रा बाहिरिने अवस्थामा समेत सुधार ल्याउन सकिन्थ्यो। यी सबैभन्दा ठूलो कुरा त बालबालिकाले उपयुक्त समयमा पाठ्यपुस्तक प्राप्त गर्ने र आफूले निःशुल्क प्राप्त गरेका सामग्रीहरूप्रति उत्तरदायी बन्ने सकारात्मक चिन्तन र सीप सिकाइको अवसरसमेत प्राप्त गर्छन्।"
जसपामा कलह,"काठमाडौं : जनता समाजवादी पार्टी (जसपा)को बैठक नबसेको लामो समय भयो। पार्टीभित्रको विवादकै कारण बैठक बस्न सकेन। अन्तरकलह चर्किँदै गयो। यसै कारण पार्टी फुटको संघारमा पुगेको छ। अहिले नेताहरू हस्ताक्षर अभियान चलाउन व्यस्त छन्। तर, त्यो हस्ताक्षर कुन प्रयोजनका लागि हो उनीहरू प्रष्ट खुलाउँदैनन्। अभियानमा संलग्न नेता भन्छन्, बैठक बोलाउन दबाब दिन हो। तर, केही नेता भन्छन्, त्यो पार्टी फुटाउन पनि उपयोगी बन्ने सम्भावना छ। नेताहरू राजकिशोर यादव, महेन्द्र राय यादव, प्रदीप यादव, इस्तियाक राइनलगायतले हस्ताक्षर संकलन गरिरहेका छन्। यता पार्टी फुटसँगै लोकतान्त्रिक समाजवादी पार्टी (लोसपा)सँग पार्टी एकताको विषय पनि चर्चामा छ। पार्टीका संघीयपरिषद् अध्यक्ष बाबुराम भट्टराई र लोकतान्त्रिक समाजवादी पार्टी (लोसपा)सँग दुई पक्षीय भेटघाट हुने जसपा नेता प्रशान्त सिंह बताउँछन्। भन्छन्, केही दिनभित्र लोसपाका नेता र हाम्रा नेताहरूबीच भेटघाट हुने कुरो मैले पनि सुनेको छु। त्यो भेटमा पार्टी एकताको विषयमा पनि कुरा हुन सक्छ। तर, पक्का खबर भने छैन। लोसपाका केही नेता भने पार्टी नै नभई बाबुराम भट्टराई समूह मात्रै मिल्न सक्ने बताउँछन्। पार्टी नै मिल्ने वा एकता हुने भन्ने होइन। बाबुरामजीहरू लोसपा भित्रै हुनुुहुन्छ। तर, खटपटको अवस्था हेर्दा उहाँहरू त्यता मिल्न पनि सक्ने सम्भावना उत्तिकै छ, लोसपाका केन्द्रीय कार्यकारिणी सदस्य केशव झा भन्छन्। उनी यस्तै अवस्थामा भने सहकार्य हुन नसक्ने बताउँछन्। तर, यस्ता विषयमा हालसम्म कुनै छलफल र कुराकानी नभएको उनले बताए। जसपालाई फुटाएर महन्थ ठाकुरले लोसपा गठन गरेको १० महिना भायो। तर, पार्टी अध्यक्ष यादवले फुटको समीक्षा पार्टीभित्र नगरेकामा नेताहरू सन्तुष्ट छैनन्। एक्लै पार्टीको अधिकार उपयोग गरेपछि पार्टीभित्र चर्को असन्तुष्टि छ। केन्द्रअध्यक्षमा यादव, संघीय परिषद्को संयोजकमा भट्टराई र वरिष्ठ नेतामा आशोक राईमा छन्। ३४ सदस्य कार्यकारी समिति र ४ सय ९९ सदस्य केन्द्रीय समितिका रहेको जसपामा अन्य नेताहरू जिम्मेवारीविहीन छन्। पार्टीभित्र यादवले गुटगत राजनीति गरेको बाबुराम पक्षधरको दाबी छ। जसपा फुटको संघारमा पुगेको हो ? भन्ने प्रश्नमा नेता राजकिशोर यादव भने फरक धारणा राख्छन्। भन्छन्, छैन, छैन। कसले भन्यो यो कुरो ? हामीले पार्टीलाई व्यवस्थित गर्न माग गरेका छौं। पार्टीभित्र आन्तरिक लोकतन्त्र भएन। पादर्शिता, सामूहिक नेतृत्व, विधि प्रक्रियामा पार्टी चलोस् भन्ने हाम्रो माग हो। यसका लागि पार्टीभित्र वैचारिक बहस भइरहेको छ उनी बताउँछन्। पार्टीको नियमित बैठक नभएकोमा उनले असन्तुष्टि जनाए। पार्टीले गरेका निर्णयहरू कार्यान्वयन नभएकोमा पार्टीभित्र चर्को विवाद छ। नेतृत्व प्रतिठूलो अविश्वास र असन्तुष्टि छ। तर, जब हामी पार्टीमा बहस सुरु गर्छौं, तब पार्टी फुट्न लाग्यो, पार्टी फुट्न लाग्यो भन्ने हल्ला फिजाइन्छ। अनि बसहबाट नेतृत्व भाग्न चाहन्छन्। तर, यस पटक त्यसो हुन्न दिन्नौं, नेता यादवले भने। उनले पार्टीलाई वैकल्पिक शक्तिका रूपमा निर्माण गर्नेसमेत बताए। केन्द्रीय कमिटीको निर्णयअनुसार असार १ र २ गते विधान सम्मेलन गर्ने पछिल्लो पार्टीको निर्णय थियो। त्यसबारे पार्टीका नेतृत्व मौन रहेको नेता यादवको भनाइ छ। उनका अनुसार स्थानीय तहको चुनावमा टिकट वितरणमा व्यापक अनियमितता भएको थियो। यसको छानबिन गर्नुपर्ने यादव बताउँछन्। भन्छन्, पार्टीभित्र पार्टीगत धारणा निर्माण भएन। पार्टी ८ महिनादेखि सरकारमा छ। तर, मधेसका मुद्दाबारे के भइरहेको छ नेतालाई मतलब छैन। नागरिकता विधेयकसहित सबै मागहरू पेन्डिङ छन् पार्टी अध्यक्ष उपेन्द्रजी पार्टीको बैठक बोलाउन इन्छुक छैनन्। बाबुराम खेमा लोसपा मिलेर सरकारमा जान चाहेको हो ? भन्ने प्रश्नमा नेता यादव थप्छन्, त्यो कुरो होइन। हामी बृहत् मधेसी शक्तिको ऐलाइन्स बनाउन खोजिरहेका छौं। कोसिस गरेका छौं। उपेन्द्रजीले राखेको प्रस्ताव त लोसपाले अस्वीकार गरिसकेको छ। अब हामी लोसपासँग एक, दुई दिनमै भेट्छों। औपचारिक रूपमा भेट्छौं। जसपाको केन्द्रीय कार्यकारी सदस्य सिंहले जसपालाई मधेसमा मात्रै सीमित राख्ने कि नेपालभरि नै फैलाउने भन्ने विषयमा उपेन्द्र आफैं दोधारमा रहेको बताए। कुनैकुनै बेला राष्ट्रिय पार्टी पनि बनाउने सोंच देखिन्छ उहाँमा। अशोक राईलाई उपेन्द्रजीले पार्टीमा ल्याउन पहल गर्नुभयो। बाबुरामजीलाई पार्टीमा जोड्न उपेन्द्रजीकै मिहेनत थियो। यसले पार्टीलाई राष्ट्रिय पार्टी बनाउने सोंच राखेको देखिन्छ, सिंहले भने, तर, उहाँको कार्यशैली मधेस केन्द्र केही जातिगत मात्रै देखिन्छ। उनले पार्टीलाई फुटाउन नभई पद्धतिमा ल्याउन बहुमतको हस्ताक्षर संकलन भइरहेको बताए। केन्द्रीय समिति वा केन्द्रीय कार्यकारिणी समितिको बैठक बोलाउन २५ प्रतिशत बहुमत चाहिन्छ।"
एमाले नै प्रमुख शक्ति,"काठमाडौं : नेकपा एमालेले स्थानीय तह निर्वाचनको समीक्षा गरेको छ। एमालेले पाँच दलीय गठबन्धन बाबजुद पनि ३४ प्रतिशत लोकप्रिय मतसहित प्रमुख शक्तिका रुपमा रहेको निश्कर्ष निकोलेको छ। सोमबार ६ घण्टासम्म बसेको सचिवालय बैठकले हालै सम्पन्न स्थानीय तहको निर्वाचनका प्रमुख र उपप्रमुखमा अपेक्षित परिणाम नआए पनि पार्टी देशको प्रमुख शक्तिका रुपमा स्थापित भएको निष्कर्ष निकालेको छ। बैठकपछि उपमहासचिव प्रदीप ज्ञवालीले निर्वाचनमा सत्ता गठबन्धनका बाबजुद पनि एमाले एक्लैले ३४ प्रतिशत लोकप्रिय मत हासिल गरेको बताएका छन्। ज्ञवालीले भने, यावत घेराबन्दी, सत्ताको दुरुपयोगका बाबजुद एमाले देशको प्रमुख शक्ति हो भन्ने निर्वाचनबाट स्थापित भएको छ। यसप्रति हामी गर्व गर्छौं। उनले जितहारलाई पार्टीले स्वभाविक रुपमा लिने बताए। सत्तापक्षले जे गरेर भए पनि चुनाव जित्नुपर्छ भन्ने सोचका कारण कैयौं ठाउँमा धाँधली भएको पनि एमालेको निष्कर्ष छ। उनले निर्वाचनको पवित्रतालाई दूषित बनाउने काम सत्तापक्षले गरेको पनि बताए। एमालेलाई हराउन स्रोत साधनको व्यापक दुरुपयोग भएको उनको भनाइ छ। उपमहासचिव ज्ञवालीले अहिले वाम गठबन्धनको कुनै सम्भावना नरहेको बताए। उनले माओवादी नेताहरूबीच भेटघाट र छलफल भने भइरहेको स्वीकार गरे। अहिले हाम्रा र कतिपय माओवादीका नेताबीच भेटघाट चलेको हो तर यो वाम गठबन्धनका लागि होइन अरु नै राष्ट्रिय राजनीतिका विषयमा छलफल गर्नका लागि हो ज्ञवालीले भने। एमालेले प्रचण्डलाई वा माधव नेपाललाई प्रधानमन्त्री प्रस्ताव गर्ने कुरा पनि १०० प्रतिशत नै असत्य रहेको उनको भनाइ छ। एमाले अहिले कसैलाई प्रधानमन्त्री अफर गरेर अलमलिने पक्षमा नरहेको ज्ञवालीले बताए। उनले सचिवालयको बैठकमा अन्तर्राष्ट्रिय सम्बन्धको बारेमा गम्भीर छलफल भएको बताए। हामीले मुलुकको राष्ट्रिय राजनीतिका विभिन्न आयामहरूको बारेमा छलफल गर्यौं । वर्तमान सरकारले हाम्रो बाह्य नीतिमा जुन किसिमको विचलन ल्याउँदै गएको छ, उनले भने, हाम्रो स्वतन्त्र र सन्तुलित परराष्ट्र नीति जसरी खलबलिँदैछ, नेपाललाई नजानिँदो गरी भूराजनीतिक द्वन्द्वतिर धकेल्ने काम वर्तमान सरकारबाट भइरहेको छ । त्यसैबीच एमालेले स्थानीय तह निर्वाचनमा आफ्नो पार्टीका तर्फबाट निर्वाचित प्रमुखउपप्रमुख तथा अध्यक्षउपाध्यक्षलाई असार २ र ३ गते प्रशिक्षण तथा अभिमुखीकरण कार्यक्रम आयोजना गर्ने भएको छ। जसमा एमालेबाट जितेका २०५ प्रमुख तथा अध्यक्ष र २४० उपप्रमुख तथा उपाध्यक्ष सहभागी हुने छन्।"
विपक्षी सांसदले मागे अर्थमन्त्रीको राजीनामा,"काठमाडौं : बजेटमा करको दर परिवर्तन गर्दा अर्थमन्त्री जनार्दन शर्माले अनधिकृत व्यक्तिलाई प्रयोग गरेको भन्दै एमाले सांसदहरूले उनको राजीनामा माग गरेका छन्। प्रतिनिधिसभाको सोमबार बसेको बैठकमा विशेष समय लिएर बोल्दै एमाले सचिव तथा प्रतिनिधिसभा सदस्य योगेश भट्टराईले अर्थमन्त्रीले बजेट निर्माणमा राष्ट्रघात नै गरेको बताए। भने, आज सञ्चारमाध्यमले स्पष्ट रूपमा अर्थमन्त्रीले अनाधिकृत व्यक्तिको प्रयोग गरेर करको दरमा हेरफेर गरेको कुरालाई खुलाएको छ। अर्थमन्त्रीले गोपनियता भंग गर्दै बजेट निर्माणमा अमुक व्यक्ति किन घुसाउनुभयो ? यसो हुनुभनेको जनघात मात्रै होइन राष्ट्रघात पनि हो। सोमबार अन्नपूर्ण पोष्ट् दैनिकले मध्यराति बजेटमा जब चुकुल लाग्यो शीर्षकमा समाचार प्रकाशित गरेको थियो। यसै समाचारलाई आधार मान्दै सांसद भट्टराईले सदनमा कुरा राख्न विशेष समयको माग गरे। र, अर्थमन्त्रीको कार्य राष्ट्रियताविपरीत भएकाले राजीनामा दिनुपर्ने बताए। आज हामीले सुन्यौ, पढ्यौ जेठ १४ गते मध्यरातमा करका दर कसरी हेरफेर भए भन्ने कुरा प्रष्ट थाहा भयो। सञ्चारमाध्यमले लेख्नु अघि पनि हामीले यो विषयलाई उठाएकै थियौं। अहिले पुष्टि नै भयो, उनले थपे, विद्युतीय सवारी साधन र स्यानिटरी प्याडलगायतका सामग्रीको करमा ठूलो चलखेल भएको रहेछ। अनाधिकृत कर्मचारी बजेट निर्माणमा छिराएर करको दर तोकिएछ। यो विषयमा अर्थमन्त्रीले जवाफ दिनुपर्छ। प्रधानमन्त्रीको ध्यानाकर्षण हुनुपर्छ। बजेट शाखा प्रमुखलगायत उच्च पदस्थ कर्मचारीलाई बेवास्था गर्दै बाहिरबाट अनाधिकृत व्यक्ति झिकाएर करको दर हेरफेर गर्नु भनेको राष्ट्रको गोपनियता भंग गर्नु पनि रहेको भट्टराईको भनाइ थियो। पदमा रहँदा वा नरहँदा राज्यका कुनै पनि गोपनियता भंग गरिँदैन भनेर मन्त्रीसहित सबैले शपथ खाएका हुन्छन्। तर, आज बजेट निर्माणको प्रक्रियालाई नै अर्थमन्त्रीले मिच्नुभएको छ। यो गम्भीर विषय हो, भट्टराईले भने। उनले यसअघि यस्ता गतिविधि गर्ने मन्त्रीले जुनसुकै देशमा पनि पदबाट राजीनामा दिएको प्रसंग कोट्याउँदै अर्थमन्त्रीले अब के गर्ने भन्दै प्रश्न गरे। भने, यो विषय अर्थमन्त्रीको सवाल मात्रै होइन, प्रधानमन्त्रीको पनि ध्यानाकर्षण हुनुपर्छ। यो महत्वपूर्ण विषयमा सरकार गम्भीर बन्नुपर्छ। पूर्वनायवसुब्बा रघुनाथ घिमिरे र अर्का एक व्यक्तिलाई उहाँहरू विज्ञ हो भनेर बजेटमा राजस्वका दर उहाँहरूले भनेअनुसार मिलाउनु भन्ने दबाब सचिव र सहसचिवलाई दिएर राजस्वमा निर्ममतापूर्वक चलखेल भएको समाचारले अर्थमन्त्रीको चरित्र उदांगो पारेको सांसद भट्टराई बताउँछन्। मुलुकका स्वदेशी उद्योगहरू धरासयी अवस्थामा यसरी नै पुगेका हुन्। यस्तो कार्य गरेर अर्थमन्त्री विवादमा आइसक्नु भयो। अब तत्काल राजीनामा दिनुहोस्, उनले भने। प्रतिनिधिसभा बैठमा सोमबार बोल्दै एमाले नेता तथा प्रतिनिधिसभा सदस्य महेश बस्नेतले पनि अर्थमन्त्रीको कार्यशैलीले देश दुर्घटनामा पर्ने बताए। उनले नीतिगत सुधारदेखि लिएर मन्त्रीहरूको व्यवहारको सुधार नभएको आरोप लगाए। भने, अर्थमन्त्रीले भन्सार र करका दर रेटहरू मध्यरातमा एकजना सुब्बा र विज्ञ भनिएका मानिस ल्याएर गडबड गर्नुभएको हामीले पढ्यौ। यहाँ कमिसनको चलखेल ठूलो भएको रहेछ। कारखानादेखि स्यानिटरी प्याडका कुरालाई लिएर तमाम दर रेट खारेज गरेर अर्थमन्त्रीले नियमित कमिसन खाने चलखेल गर्नुभएछ। बस्नेतले अर्थमन्त्री कमिसनको चक्करमा फस्दै गएको बताउँदै यो विषयको छानबिन हुनुपर्ने माग गरे। सिमेन्ट र रड कारखानाको महिनाको ३० करोड विद्युत् तिर्ने कारखानालाई १५ प्रतिशत छुट दिने कुराले अर्थमन्त्रीले एक मुष्ठ करोडौं रकम आम्दानी लिएको कुरा प्रष्ट भएको छ। महिनाको ३७ लाख नियमित लिएको कुरा र मन्त्री भएपछि पनि २ लाख लिएको कुरा आएको छ। यो विषयमा छानबिन हुनुपर्छ। उनले पहिले सरकार कस्तो हुन्छ देखाउँछौं भन्नेहरूले नै अहिले आफ्नो व्यवहारले देखाइरहेको व्यंग्य गरे। भने, रोम जलिरहेछ निरुहरू बाँसुरी बजाइरहेछन् भन्ने कुरा देखियो। सरकार कस्तो हुन्छ देखाउँछौं भनेका साथीहरूले देखाएको सरकार हामी हेरिरहेका छौं।"
हिमालमा कति छ फोहोर ?,"काठमाडौं : पर्यटकीय क्षेत्रको आम्दानीमा हिमाल आरोहणको हिस्सा ठूलो छ। आर्थिक सर्वेक्षण २०७८७९ का अनुसार ६३ करोडभन्दा बढी रकम रोयल्टी उठेको छ। यो त कोभिड महामारीका कारण खुम्चिएको तथ्यांक हो। त्यसअघि अर्बौं रकम उठ्ने गरेको थियो। तर, पर्यटक तान्ने, राजस्व बढाउने र पानीका स्रोत हाम्रा हिमाल कति सफा छन् त ? कीर्तिमानी आरोही कामिरिता शेर्पा भन्छन्, तीन वर्षयता सफा भएका छन् । पहिलापहिला सरकारको नीति नै नभएका कारण फोहोर थुप्रिएको हो। फोहोरजति त्यता (हिमालमा) नै छाडिन्थ्यो। बेसक्याम्पमा जलाउने पनि गरिन्थ्यो। आधारशिविर (बेसक्याम्प)मा फोहोर गर्न नपाउने अनि फोहोर लिएर आउनुपर्ने नियमले गर्दा पहिलाभन्दा अलिक सफा भएको उनको अनुभव छ। अहिले निकालिएको फोहोर ७०८० वर्षअघिको भएको उनी सुनाउँछन्। पर्वतारोहणका लागि आधिकारिक सरकारी निकाय पर्यटन विभागसँग हरेक वर्ष कति फोहोर हुन्छ भन्ने तथ्यांक छैन। सफा हिमाल अभियानअन्तर्गत सन् २०१९ मा १० हजार किलो, सन् २०२१ मा २७ हजार ६ सय ७१ र २०२२ मा ३३ हजार ८ सय ७७ किलो संकलन गरिएको नेपाली सेनाले उपलब्ध गराएको तथ्यांकले देखाउँछ। आरोही पूर्णिमा श्रेष्ठका अनुसार अहिले आरोहण दलले नै जतिसक्दो संकलन गरी आधारशिविरमा झार्ने गरेका छन्। सन् २०१७ तिर आधारशिविरदेखि माथिसम्म नै फोहोर देखिन्थ्यो। तर, अहिले अभियानले सचेतना जगाएको छ, उनी भन्छिन्। अर्की आरोही शर्मिला तामाङ भने हिमालमा धेरै फोहोर रहेको बताउँछिन्। सगरमाथा सफाइ गर्दा २०१९ मा म पनि थिएँ। आधारशिविर ३ सम्म धेरै फोहोर छ। आधारशिविर १ वा त्योभन्दा तल मात्र सफा गरेर सबै हिमाल सफा हुँदैन, तामाङ भन्छिन्, १२ वर्षभन्दा पनि ५० औं वर्षदेखिका फोहोर थुप्रिएका छन्। उनका अनुसार प्लास्टिक, टेन्ट, टेन्ट अड्याउने स्ट्यान्ड, सिलिन्डरका भाँडा, खाना पकाएका भाँडालगायत जतासुकै देख्न सकिन्छ। ती सामान वर्षौंसम्म कुहिँदैनन्, उनी भन्छिन्। वातावरणविद् भूषण तुलाधरका अनुसार जहाँ धेरै पर्यटक आउँछन्, त्यहाँ दुई प्रकारका फोहोर छाड्छन्। एउटा, प्रयोग गरिसकेका सामग्री (अक्सिजन सिलिन्डरलगायत) र अर्को, उनीहरूको दिसा। दिसा साधारण अवस्थामा भए कुहिएर जान्थ्यो होला। तर, हिमालमा त्यो गल्न समय लाग्ने देखिन्छ, तुलाधर भन्छन्, यसले त्यहाँको वातावरण र स्थानीय सेरोफेरोलाई दुर्गन्धित पार्ने देखिन्छ। यस्ता किसिमका फोहोर थुप्रिँदा पर्यटक आगमन र हिमाल आरोहणमा असर पार्ने देखिन्छ। माउन्टेन गाइड लाक्पा शेर्पाका अनुसार अहिले आधारशिविर १ र २ मा त फोहोर देखिँदैन। सगरमाथा आधारशिविर ४ मा भने केही हुन सक्ने शेर्पा बताउँछन् । आधारशिविर ४ माथि एउटा समूहले बढीमा २ किलो फोहोर गर्ने अनुमान गरिन्छ, शेर्पा भन्छन्, आधारशिविर १ मा जस्तो अत्यधिक फोहोर माथि गएपछि हुँदैन। पर्वतारोहणका लागि आधिकारिक सरकारी निकाय पर्यटन विभागसँग हरेक वर्ष कति फोहोर हुन्छ भन्ने तथ्यांक छैन। सफा हिमाल अभियानअन्तर्गत सन् २०१९ मा १० हजार किलो, सन् २०२१ मा २७ हजार ६ सय ७१ र २०२२ मा ३३ हजार ८ सय ७७ किलो संकलन गरिएको नेपाली सेनाले उपलब्ध गराएको तथ्यांकले देखाउँछ। सगरमाथामा अझै ५० हजार टन फोहोर रहेको अनुमान गरिएको छ। सगरमाथाबाट मात्रै करिब १४ सय किलो संकलन गरिएको नेपाली सेनाका प्रवक्ता तथा सहायक रथी नारायण सिलवाल बताउँछन्। कुहिनेजति स्थानीय निकाय तथा समिति र नकुहिनेजति रिसाइक्लिङ एजेन्सीलाई हस्तान्तरण गरिएको छ। यी ८ हजार मिटरभन्दा अग्ला ८ हिमालबाट संकलित फोहोर भएको जनाइएको छ। हिमालमा अझै हजारौं किलो रहेको प्रवक्ता सिलवालको भनाइ छ। यो अभियान सांकेतिक रूपमा जनचेतनाका लागि हो। यो नै समाधान होइन। यसका लागि फोहोर नै गर्न रोक्ने हो। यस्तो धेरै अभियान चलाउनुपर्ने हुन्छ, सिलवाल भन्छन्। हिमाललाई सफा राख्नुपर्छ भन्ने देखाउन यो अभियान चलाइएको उनको भनाइ छ। तर, यो पर्याप्त नभएको उनी बताउँछन्। भन्छन्, एउटा हिमालको एउटा निश्चित ठाउँको फोहोर मात्र संकलन भएको हो। जस्तो सगरमाथाको उत्तरको बाटो गएको छैन। अर्को हिउँ पग्लिएको बेलामा अरू फोहोर देखिन्छ। त्यत्तिखेर उठाएको छैन। कीर्तिमानी आरोही शेर्पाका अनुसार सन् २०१८ तिर विदेशीले हाम्रा हिमाल डम्पिङ साइट भएको भनेर प्रचारसमेत गरे। त्यसपछि हामीले नै सरकारलाई हिमाल सफाइ अभियान चलाउन सुझाव दिएका हौं। अब हिमाल सफाइका लागि हामी र सरकारले नै नियम कडा गर्न जरुरी छ, उनी भन्छन्, अब सरकारले ८ हजार मिटर अग्लासँगै अन्य साना हिमाल सरसफाइमा पनि ध्यान दिन जरुरी छ। विश्वमा हल्ला भएअनुसार फोहोर नभएको तर हामी सचेत रहन जरुरी रहेको १५औं चुली पुस्तकका लेखक खिमलाल गौतम बताउँछन्। प्राकृतिक रूपमा हिमाल स्वच्छ हुने भए पनि मानवीय गतिविधिका कारण फोहोर हुन थालेकामा दुईमत नभएको उनको तर्क छ। हिमालमा आरोहीको घुइँचोसँगै त्यहाँ थुप्रिने फोहोर व्यवस्थापन कसले र कसरी गर्ने भन्ने स्पष्ट हुन सकेको देखिँदैन। आरोहणको अनुमति दिने पर्यटन विभागले फोहोरको धरौटी राख्ने गरेको छ। ५ सय अमेरिकी डलरदेखि ४ हजार डलरसम्म धरौटी लिने गरिन्छ। उक्त रकम फोहोर व्यवस्थापनको कागजात देखाएपछि विभागले फिर्ता दिन्छ। धेरै आरोही उक्त रकम फिर्ता लिन नआएको देखिन्छ। तर, यसमा सत्यता नरहेको विभागको पर्वतारोहण शाखाका शाखा अधिकृत भीष्मराज भट्टराई बताउँछन्। आरोहण दलदेखि सम्बन्धित निकायले फोहोर छोडेर नआउने गरेको र सम्बन्धित निकायको समन्वयमा धरौटीबापतको रकम फिर्ता दिइने गरेको भट्टराई बताउँछन्। पर्वतारोहणसम्बन्धी नियमावली, २०५९ को नियम २७ को उपनियम १ मा नष्ट गरिन सकिने फोहोरमैला, पुनः प्रशोधन गर्न सकिने र पुनः निकासी गर्न सकिने फोहोरमैला भनेर वर्गीकरण गरिएको छ। पुनः प्रशोधन गर्न सकिने फोहोरमैला काठमाडौं ल्याइ सरकारले तोकेको निकाय वा संस्थामा बुझाउने व्यवस्था गरिएको छ। यस्तै, पुनः निकासी गर्नुपर्ने फोहोरमैलालाई पर्वतारोही दलले आफ्नो देशमा लैजानुपर्ने छ। धरौटी नराखे पनि हिमाल सफा राख्नु सरकारको दायित्वभित्र पर्ने बताउँछन् विज्ञ तुलाधर। हिमालको माथिमाथि गएर व्यवस्थापन गर्न भनेजस्तो सजिलो नभए पनि अन्य मुलुकमा पनि हिमाल छन् तर सफा छन् नि, उनी भन्छन्, यसकारण हामीले ती देशबाट हिमाल फोहोर व्यवस्थापन सम्बन्धमा सिकेर यहाँ कार्यान्वयन गर्नुपर्छ। जनचेतनावृद्धिका लागि सरकारले सुरु गरेका अभियान स्वागतयोग्य हो। अब हिमाल फोहोर नै हुन नदिन स्थायी प्रणाली बनाएर अघि बढ्नुपर्छ। जसले फोहोर गर्छ, सफा गर्नु उसको पनि जिम्मेवारी रहेको उनी बताउँछन्। आरोही तामाङका अनुसार सरकारले रोयल्टी मात्र उठाउने तर सफाइमा ध्यान नदिन मिल्दैन। अर्को भनेको जसले आरोहण दल लगेको हुन्छ ती सम्बन्धित कम्पनीहरूले पनि त्यसको पहल गर्न जरुरी छ, उनी भन्छिन्, आरोहीहरूसँग आरोहण गराउने कम्पनीले पनि पैसा उठाएको हुन्छ। यसकारण उनीहरूको पनि दायित्व छ। तस्बिर : नेपाली सेना अर्की आरोही श्रेष्ठ हिमाल आरोहीलाई नै जागरुक बनाउन जरुरी रहेको बताउँछिन्। किनभने उनीहरूलाई हिमालको माया बढी हुन्छ। त्यो उनीहरूको बाँच्ने आधार पनि हुन्छ, उनी भन्छिन्, तर, यस्ता अभियान सधैं हुनुभन्दा हामी आफंै नै सचेत हुनपयो। अभियानबाट मात्रै सफाइ गर्दा सबै त्यसमा नै भर पर्ने र आफ्नो उत्तरदायित्व पूरा नगर्ने हुन्छ। त्यसकारण जिम्मेवारी बहन गर्ने गरी जागरुक बनाउन जरुरी छ। माउन्टेन गाइड शेर्पाका अनुसार हिमाल सफा भएपछि नियममा तोकिएको १६ किलो फोहोर आधार शिविरभन्दा तल ल्याउन सकिएको छैन। यसले गर्दा धरौटीबापतको रकम फिर्ता नहुने भएको छ। आधार शिविरबाट फर्किंदा आरोहण दल सदस्यले ८ किलो र शेर्पाले ८ किलो फोहोर बुझाउनुपर्ने प्रावधान छ। तर, कहाँबाट ल्याउने त्यत्रो फोहोर ? अहिले फोहोर उठाउने काम व्यवसाय जसरी सञ्चालन हुन थालेको छ, उनी भन्छन्, तर, हिमाल र फोहोर संकलनको पहिलो अधिकार शेर्पालाई दिनुपर्ने हो। सरकारले गरे पनि निजी क्षेत्रले गरे पनि फोहोर उठाएर ल्याउने त शेर्पाले नै हो। त्यसमा किन बिचौलिया घुसाउने जस्तो लाग्छ। सरकारको पैसा सही तरिकाले सदुपयोग गर्न पनि सही टिमसँग समन्वय गर्न आवश्यक छ। हिमालको फोहोर व्यवस्थापन खर्चिलो हुने बताउँछन् विभागको पर्वतारोहण शाखाका शाखा अधिकृत विज्ञान कोइराला। तर, सरकारले पर्याप्त बजेट विनियोजन गर्न नसक्दा समस्या भएको कोइरालाको भनाइ छ। कतिपय फोहोर आधारशिविरमै नष्ट गरिन्छ। कतिपय स्थानीय निकायसँगको समन्वयमा व्यवस्थापन गरिने कोइरालाको भनाइ छ। पर्वतारोहणसम्बन्धी नियमावली, २०५९ को नियम २७ को उपनियम १ मा नष्ट गरिन सकिने फोहोरमैला, पुनः प्रशोधन गर्न सकिने र पुनः निकासी गर्न सकिने फोहोरमैला भनेर वर्गीकरण गरिएको छ। पुनः प्रशोधन गर्न सकिने फोहोरमैला काठमाडौं ल्याइ सरकारले तोकेको निकाय वा संस्थामा बुझाउने व्यवस्था गरिएको छ। यस्तै, पुनः निकासी गर्नुपर्ने फोहोरमैलालाई पर्वतारोही दलले आफ्नो देशमा लैजानुपर्ने छ। नष्ट हुने फोहोरमा ट्वालेट पेपर, पेपर, कार्डबोर्ड, बाँसबाट बनेका सामग्री, सुती तथा जुटका झोला, विघटन गर्न सक्ने खाना रहेको छ। पुनः प्रशोधन गर्ने फोहोरमा टिन, बोटल, प्लास्टिक क्यान तथा सिट, पुनः प्रयोग गरिने ग्यास सिलिन्डरलगायत पर्छन्। र, पुनः निकासी गर्ने फोहोरमा अक्सिजन बोटल, ब्याट्री, पर्वतारोहणका लागि प्रयोग हुने सामग्रीहरू पर्छन्। हिमाल सरसफाइका लागि सरकारले वार्षिक ८ देखि १० करोडसम्म बजेट विनियोजन गर्ने गरेको छ। सरकारले ५ हजार मिटरदेखि ८ हजार मिटरभन्दा अग्ला ४ सय १४ हिमाल आरोहण गर्न अनुमति दिएको छ। त्यसमा पनि करिब ३० वटाको नियमित आरोहण हुने गरेको पर्यटन विभागको पर्वतारोहण शाखाका शाखा अधिकृत भीष्मराज भट्टराई बताउँछन्। नेपालका १ हजार ३ सय १० हिमाल आरोहण गर्न योग्य छन्। त्यसमा ८ हजार मिटरभन्दा अग्ला ८ वटा नेपालमा छन्। हरेक मौसममा सबैभन्दा बढी चढिने भनेको सर्वोच्च शिखर सगरमाथा हो। त्यसपछि ल्होत्सेको आरोहण बढी हुने गरेको छ। मनास्लु, अम्मादब्लम, कंचनजंगा, अन्नपूर्णलगायत पछि पर्छन्। सबै मौसममा हिमाल चढ्ने भए पनि हिउँदभन्दा वसन्त ऋतु, शरद र गर्मी ऋतुमा आरोहीको घुइँचो लाग्ने गर्छ। वसन्त ऋतुमा सगरमाथा आरोहण गर्ने मुख्य सिजन भएकाले यो समयमा सबैभन्दा बढी रोयल्टी उठ्ने गरेको छ। गत वर्ष वसन्त ऋतुमा ५५ करोड उठेकोमा यो वर्ष करिब ४९ करोड रोयल्टी उठेको छ। हिमाल पर्यटन र रोयल्टीका लागि मात्र नभई १३ बिलियन मानिसको पानीका स्रोत हुन्। पर्यावरण संक्षण, जलवायु परिवर्तनका असर न्यूनीकरण गर्न हिमाललाई स्वच्छ राख्न आवश्यक रहेको विज्ञहरू बताउँछन्। सन् २०२२ मा भएको जलवायुसम्बन्धी विश्व सम्मेलनमा तापक्रम बढेकाले हिउँ पग्लिन थालेको कुरा उठेको थियो। सन् १९५३ मा नेपाली नागरिक तेन्जिङ नोर्गे र एडमन्ड हिलारीले सर्वोच्च शिखर सगरमाथाको सफल आरोहण गरेपछि नेपालको पर्वतारोहणमा संसारको ध्यान तानिएको थियो। त्यसपछि बर्सेनि हजारौं हिमाल आरोहण गर्दै आएका छन्। तीन वर्षयता हाम्रा हिमाल सफा भएका छन्। पहिला सरकारको नीति नै नभएका कारण फोहोर थुप्रिएको हो। हिमाल सफाइ अभियानबाट अहिले निकालिएको फोहोर ७०८० वर्षअघिको हो। कामिरिता शेर्पा, कीर्तिमानी आरोही अभियानले प्रायः आधारशिविरसम्म मात्र सफा गर्ने गरेको छ। त्यसभन्दा माथि पनि धेरै फोहोर थुप्रिएको छ। यसमा सरकारले रोयल्टी मात्र उठाउने तर सफाइमा ध्यान नदिन मिल्दैन। सम्बन्धित कम्पनीले पनि पहल गर्नुपर्छ। शर्मिला तामाङ, हिमाल आरोही आरोहीलाई नै जागरुक बनाउन जरुरी छ। उनीहरूलाई हिमालको माया बढी हुन्छ। अभियानबाट मात्रै सफाइ गर्दा सबै त्यसमै भर पर्ने र आफ्नो उत्तरदायित्व पूरा नगर्ने हुन्छ। पूर्णिमा श्रेष्ठ, हिमाल आरोही हिमाल र फोहोर संकलनको पहिलो अधिकार शेर्पालाई दिनुपर्ने हो। सरकारले गरे पनि निजी क्षेत्रले गरे पनि फोहोर उठाएर ल्याउने त शेर्पाले नै हो। त्यसमा किन बिचौलिया घुसाउनेजस्तो लाग्छ। लाक्पा शेर्पा, माउन्टेन गाइड फोहोरले हिमालको वातावरण र स्थानीय सेरोफेरोलाई दुर्गन्धित पार्ने देखिन्छ। यस्तोमा जसले फोहोर गर्छ, सफा गर्नु उसको पनि जिम्मेवारी हो। तर, सरकारले फोहोर फिर्ता ल्याउन धरौटी राख्दै आएको छ। सफा राख्नु सरकारको दायित्वभित्र पर्छ। भूषण तुलाधर, वातावरणविद्"
सांसदले मागे मल,"काठमाडौं : धान रोप्ने बेलामा मलको हाहाकार भएपछि संसद्मा सरकारमाथि प्रश्न उठेको छ। प्रमुख प्रतिपक्ष दल एमाले सांसदले मलको आपूर्ति गर्न नसकेको भनी सरकारको आलोचना गरेका छन्। मलजस्तो अत्यावश्यक वस्तु आपूर्तिमा ख्याल ठट्टा गर्न नहुनेमा सांसदको जोड छ। प्रतिनिधिसभामा जरुरी सार्वजनिक महत्त्वको विषयको प्रस्तावमाथिको छलफलमा भाग लिँदै सांसद खगराज अधिकारीले मुलुकलाई चाहिले चार लाख मेट्रिकटन मल कहिले ल्याउने? भनी सरकारसँग प्रश्न गरे। मलको हाहाकार भएकाले सार्वजनिक महत्त्वको प्रस्ताव ल्याउनु परेको उल्लेख गर्दै सांसद अधिकारीले भने, किसानलाई मल आजै चाहियो, अहिल्यै चाहियो। उनले मुलुकमा १० लाख मेट्रिकटन धान अभाव रहेको, विश्वका कतिपय मुलुकले निर्यातमा रोक लगाइसकेका बेला अब नेपालले किन्नसमेत पाउने अवस्था नरहेपछि धान, चामल किन्न कहाँ जाने भन्दै प्रश्न गरे। प्रतिनिधिसभा सदस्य मीन विश्वकर्माले मल समयमा किसानले पाउनुपर्नेमा जोड दिँदै विगतमा अनियमितताको आशंकामा अख्तियारले पत्र काटेकाले कृषि सामग्री संस्थानले टेन्डर रद्द गरेको बताए। कांग्रेस सांसद पार्वती डीसी चौधरीले मलका विषयमा संसद्मा छलफल हुँदा कृषिमन्त्री भने लापत्ता भएको आरोप लगाइन्। संसद्मा मलका विषयमा यति धेरै प्रश्न उठे। तर, कृषिमन्त्री गायब हुनुभयो। यो सदनप्रतिकै अपमान हो, उनले भनिन्, किसान मल नपाएर छटपटाइरहेका छन्। यस्तो बेलामा विदेश जानु ठीक होइन। किसानलाई सरकारले जसरी पनि मल दिनुपर्ने उनले बताइन्। किसानलाई मार्न पाइन्न। हाम्रो त महिना मर्दा घण्टी बज्छ। तलब आउँछ, सांसद चौधरीले भनिन्, त्यो किसानले खेती गर्न पाएन भने उसको बच्चा भोकै मर्दैन ? तपाईं मन्त्रीभन्दा पीडा हामीलाई छ। सांसद घनश्याम खतिवडाले किसानलाई सरकारले सरकारले दुई किलो पनि मल दिन नसकेको भन्दै जसरी पनि मल ल्याउन जोड दिएका छन्। मल कहिलेबाट किसानले पाउँछन् ? किसानको अवस्था त खस्किँदो अवस्थामा गयो उनले भने। उनले मल ल्याउन सकिँदैन भनेर सरकारले छुटकारा नपाउने बताए। सांसद प्रेम सुवालले मल नहुँदा किसान मानसिक तनावमा परेको बताए। मल खरिदमा अर्बौं कमिसन आउने भएकाले सरकार मल कारखाना बनाउन गम्भीर छैन। मल कारखानाबारे धेरै कुरा उठ्यो। तर, कुरामै सीमित छ। उनले भने। सांसद शक्तिबहादुर बस्नेतले मलको समस्या हल गर्न उच्च राजनीतिक स्तरमा वार्ता हुनुपर्ने बताए। रासायनिक मलको समस्या समाधानका लागि प्रधानमन्त्रीले भारतसँग उच्च राजनीतिक स्तरमा वार्ता गर्नुपर्ने उनको भनाइ थियो। कृषि तथा पशुपक्षी विकास मन्त्री महेन्द्र राय यादवले सांसदले उठाएको प्रश्नको जवाफ दिँदै असारको अन्तिमसम्म मल आउने बताए। सरकारमा जो आए पनि कृषकले लामो समयदेखि मल अभावको समस्या झेल्दै आएका छन्, उनले भने, मल समस्याको दीर्घकालीन समाधान गर्नेतर्फ ध्यान दिएका छौं। जीटूजी (सरकार सरकारबीचको सहमति) मार्फत भारतबाट प्रत्येक वर्ष पाँच लाख मेट्रिकटन मल ल्याउने पहल गरे पनि सरकारले ल्याउन सकेको छैन। कृषि सामग्री कम्पनी लिमिटेडले १ लाख ५ हजार मेट्रिकटन र साल्ट ट्रेडिङ कम्पनीले १ लाख १७ हजार मेट्रिकटन रासायनिक मल ल्याउने प्रक्रिया सुरु गरिए पनि समयमै ल्याउन नसकिएको उनले स्वीकारे। मल नल्याउने ठेकेदारलाई कारबाही गरिएको उनले जानकारी दिए। सभामुख अग्निप्रसाद सापकोटाले अत्यावश्यक रासायनिक मल कृषकलाई सहजरूपमा उपलब्ध गराउन सरकारलाई निर्देशन दिए।"
एसपीपी प्राकृतिक विपद्विरुद्ध जुध्ने उद्धारकर्तालाई अनुभव तथा क्षमता साटासाट गर्ने कार्यक्रम हो,"काठमाडौं : अमेरिकाले स्टेट पार्टनरसीप प्रोग्राम (एसपीपी) प्राकृतिक विपद्विरुद्ध अग्रस्थानमा खटिने उद्धारकर्तालाई अनुभव तथा क्षमता साटासाट कार्यक्रम भएको स्पष्ट पारेको छ। एसपीपीबारे राजनीतिक तहबाट संसदमै शंका व्यक्त भएका बेला काठमाडौंस्थित अमेरिकी राजदूतावासले विज्ञप्तिमार्फत स्टेट पार्टनरसीप प्रोग्राम (एसपीपी) अमेरिकी राज्यको नेशनल गार्ड तथा साझेदार विदेशी मुलुकबीचको एक आदानप्रदान कार्यक्रम भएको स्पष्ट पारेको हो। अमेरिकी नेशनल गार्डले स्वदेशमा भूकम्प, बाढी र वन डढेलो जस्ता प्राकृतिक विपद्विरुद्ध जुध्नका लागि अमेरिकाका प्रथम उद्धारकर्ताहरूलाई सहयोग गर्दछ, विज्ञप्तिमा भनिएको छ। २५ वर्षभन्दा लामो समयदेखि कायम रहँदै आएको एसपीपीमा ९० भन्दा बढी देशसँग ८० भन्दा बढी साझेदारीहरू समावेश रहेको दूतावासले जानकारी दिए। तीमध्ये अधिकांश देशहरू यस क्षेत्रमा नरहेको विज्ञप्तिमा उल्लेख छ। आँधीबेहरीदेखि भूकम्प, बाढी र डढेलोसम्मका प्राकृतिक तथा अन्य विपद्को अवस्थामा अमेरिका आफ्नो अग्रपङ्क्तिका उद्धाररकर्ताका रूपमा रहेका नेशनल गार्डहरूको उत्कृष्ट अभ्यासको अनुभव तथा क्षमता साटासाट गर्न चाहन्छ। यस प्रकारको सहकार्यको सहजीकरणका लागि एसपीपी प्रभावकारी माध्यम हो, विज्ञप्तिमा भनिएको छ। दूतावासले बाहिर सार्वजनिक भएको एसपीपी सम्झौताको १० बुँदे मस्यौदा प्रस्तावमा पनि बोलेको छ। आफ्नो नीतिअनुसार अमेरिकाले कुनै पनि देशलाई स्टेट पार्टनरसीप प्रोग्राममा सामेल हुन भन्दैन तर कुनै देशबाट त्यसका लागि माग आएको खण्डमा भने त्यस्तो मागको सम्बोधन गर्दछ, दूतावासले भनेको छ।"
"३७ अर्ब माथिको बजेट ल्याउँदै प्रदेश १ सरकार, कृषि क्षेत्र विशेष प्राथमिकतामा","विराटनगर : कृषि क्षेत्रलाई विशेष प्राथमिकतामा राखेर प्रदेश नं १ सरकारले आगामी आर्थिक वर्ष २०७९८० को बजेट ल्याउने भएको छ । कृषि उत्पादनको क्षेत्र फराकिलो बनाउने उद्देश्यसहित असार १ गते सरकारले ३७ अर्ब माथिको बजेट प्रस्तुत गर्ने तयारी गरेको हो । गैह्र बजेटरी खर्चलाई निरुत्साहित पार्ने गरी सरकारले आगामी आर्थिक वर्षको बजेट ल्याउन लागेको हो । तुलनात्मक रुपमा आगामी आर्थिक वर्षको बजेटको आकार केही ठूलो हुने प्रदेश सरकारको आर्थिक मामिला तथा योजना मन्त्रालयले जनाएको छ । मन्त्रालयका अनुसार संघीय सरकारबाट प्राप्त हुने अनुदान र राजस्व बाँडफाँड यसपटक केही प्रतिशतले बढेर आएको तथा प्रदेशको आफ्नै राजश्व पनि १० प्रतिशतको हाराहारीमा वृद्धि हुने अपेक्षा गरिएकाले स्वभाविक रुपमा यसपटक बजेटको आकार बढ्ने भएको हो । चालु आर्थिक वर्ष २०७८७९ का लागि भने सरकारले ३२ अर्ब ४६ करोड ९२ लाखको बजेट ल्याएको थियो । आगामी आर्थिक वर्षको बजेट कृषि अनुदानमा व्यापक परिमार्जनसहितको हुने प्रदेश सरकारको आर्थिक मामिला तथा योजना मन्त्री इन्द्रबहादुर आङ्बोले बताए । प्रत्यक्ष उत्पादन वृद्धिका लागि आगामी वर्षदेखि कृषि क्षेत्रको अनुदान व्यक्ति तथा कम्पनीको सट्टा सहकारी तथा कृषि समूह केन्द्रित बनाइने उनले जानकारी दिए । कृषि सहकारी तथा कृषि समुहलाई उत्पादनमा आधारित अनुदान उपलब्ध गराएर उत्पादनको दायरा बढाउने हाम्रो लक्ष्य छ,' उनले भने, यसपटक हामीले उद्योग र रोजगारी सिर्जनालाई समेत प्राथमिकतामा राखेका छौं । करको दायरालाई पनि फराकिलो बनाउने सरकारको लक्ष्य छ । करको दर समेत केही प्रतिशतले बढाइएको छ । कृषि क्षेत्रको बढ्दो व्यापार घाटालाई न्यूनीकरण गर्ने लक्ष्य सहित सरकारले कृषि तथा पशुपन्क्षीजन्य वस्तुको उत्पादन वृद्धि गर्न उन्नत बिउ, बेर्ना र उन्नत पशुनश्लको सहज उपलब्धता सुनिश्चित गर्ने तथा कृषि उत्पादनलाई सहकारी र निजी क्षेत्रको सहकार्यमा प्रशोधन र उद्योगहरुसँग जोड्न नमूना कार्यक्रमहरुको सुरुवात गर्ने योजना समेत बनाएको छ । त्यसका लागि सरकारको पर्याप्त बजेट छुट्याएको छ । रासायनिक मल माथिको परनिर्भरता कम गर्न प्राङ्गारिक मलको उत्पादन र प्रयोग बढाउने, दीर्घकालीन रूपमा माटो सुधार र प्राङ्गारिक खेती प्रर्वद्धन गर्ने, पशुपन्क्षी, मत्स्यपालन, मह, च्याउ र तरकारी लगायतका बाली उत्पादन प्रवद्र्धन कार्यक्रमलाई प्राथमिकता दिने तथा बाली र पशुपन्क्षीको बजारीकरणमा सहकारी, निजी तथा अन्तर सरकार समन्वय, सहयोग र सहकार्य गर्ने सरकारी कार्यक्रम छ । आगामी आर्थिक वर्षमा समग्र कृषि क्षेत्रका लागि करिब ३ अर्बको हाराहारीमा बजेट ल्याउने तयारी रहेको मन्त्रालयले जनाएको छ । यस्तै, आगामी आर्थिक वर्षदेखि आयात प्रतिस्थापनको नीति सहित सरकारले केही साझेदारी कार्यक्रमहरु पनि सञ्चालन गर्ने भएको छ । स्वदेशी उत्पादनको प्रशोधन, बजारीकरण र निर्यात प्रर्वद्धनका साथै प्रदेशलाई आत्मनिर्भर बनाउन सरकारले बिशेष कार्यक्रम सञ्चालन गर्ने जनाएको छ । केन्द्रिकृत आयात प्रतिस्थापन तथा निर्यात प्रर्वद्धनका कार्यक्रमहरुलाई सरकारले प्राथमिकतामा राखेको छ । त्यसका निम्ति सरकारले कृषि क्षेत्रलाई बिशेष प्राथमिकता, प्रदेशका घरेलु तथा साना उद्योगलाई प्रर्वद्धन र रोजगारी सिर्जनाको बिषयमा सरकारले जोड दिएको मन्त्री आङ्बोको भनाई छ । प्रदेशका अधिकांश ठुला योजनाहरु आगामी आर्थिक वर्षभित्रै सम्पन्न गर्ने सरकारको लक्ष्य छ । त्यसका लागि पर्याप्त बजेटको व्यवस्था गरिएको छ,' उनले भने, 'सडक तथा पूर्वाधार विकास र सिँचाई तथा खानेपानी लगायतको क्षेत्रका योजनाहरु आगामी आर्थिक वर्षमै सम्पन्न गर्दा रोजगारी सिर्जना र आर्थिक गतिविधिलाई पनि सहयोग पुग्ने हाम्रो अपेक्षा छ । बजेटको आकार र दायित्वको कारण नयाँ योजना थप गर्नसक्ने अवस्था नरहेका कारण क्षेत्राधिकारभित्र बसेर भएकै योजना कार्यान्वयनलाई प्रभावकारी बनाउने सरकारको आगामी रणनीति छ । विगतका वर्षहरुमा आएका श्रोत सुनिश्चितता बिनाको बजेटले दायित्व मात्र थपेकोले यसपटकदेखि प्रदेशको बजेट प्रणालीमा सुधारको प्रयास गरिएको प्रदेश सरकारको आर्थिक मामिला तथा योजना मन्त्रालयका सचिव सुमन दाहालले बताए । विगतका बजेटमा श्रोत सुनिश्चितताको अभाव देखिँदा सरकारले पनि लक्ष्य अनुसारको प्रगति हाँसिल गर्न नसकेको उनले जिकिर गरे । उनले चालु आर्थिक वर्षमा पनि करिब ९० प्रतिशतको हाराहारीमा बजेट खर्च हुने दाबी गरे । चालु आर्थिक वर्षको पछिल्लो १० महिनामा भने सरकारले ५३४८ प्रतिशत बजेट खर्च गरेको छ । जेठ १५ सम्म सरकारले कुल १८ अर्ब ४७ करोड २३ लाख रुपैयाँ खर्च गरेको प्रदेश लेखा नियन्त्रककोे कार्यालयले जनाएको छ । कार्यालयका अनुसार यो अवधिमा सरकारले चालुतर्फ २६७१ र पुँजीगततर्फ २६७७ प्रतिशत बजेट खर्च गरेको छ । विगतका बजेटहरु ठुल्ठुला योजनामा केन्द्रित हुँदा साना योजनाहरु ओझेलमा पर्ने गरेको दृष्टान्त पर्याप्त भएकाले आगामी वर्षदेखि त्यसलाई पनि सुधार गरिने सरकारले जनाएको छ । सरकार अनुसार आगामी आर्थिक वर्षदेखि राजश्वको दायरा समेत फराकिलो बनाईने छ । त्यसका लागि सम्पूर्ण मन्त्रालयका सचिवहरुको नेतृत्वमा निमार्ण गरिएका विभिन्न उपसमितिहरु मार्फत् अध्ययनको कार्य सम्पन्न भइसकेको छ । प्रदेश सरकारले हाल संघीय सरकारबाट आउने वित्तीय समानीकरण, सशर्त, समपूरक र विशेष गरी ४ प्रकारको अनुदान बाहेक आफ्नो आन्तरिक स्रोतबाट करिब ४ अर्बको हाराहारीमा राजश्व सङ्कलन गर्दै आएको छ ।"
प्रत्यक्ष निर्वाचित प्रधानमन्त्रीको व्यवस्थामा जानुपर्छ : राजेन्द्र लिङदेन,काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङदेनले प्रत्यक्ष निर्वाचित प्रधानमन्त्रीको व्यवस्थामा जानुपर्ने बताएका छन्। मंगलबार काठमाडौंमा दोलखाकाठमाडौं उपत्यका सम्पर्क समाजको दोस्रो अधिवेशन उद्घाटन गर्दै लिङदेनले देशमा देखिएको बेतिथि अन्त्य गर्न प्रत्यक्ष निर्वाचित प्रधानमन्त्री प्रणाली हुनुपर्ने बताएका हुन्। उनले पूर्णसमानुपातिक संसदीय प्रणाली हुनुपर्ने र यसले गर्दा सांसद हुन मतदाता किन्नुपर्ने र प्रधानमन्त्री हुन सांसद किन्नुपर्ने अवस्थाको अन्त्य हुने तर्क गरे। अहिले देश अहिलेसम्मकै अप्ठेरो परिस्थितीबाट ग्रुजिरहेको भन्दै नागरिकहरुले ठिक ढंगले निर्णय लिन नसके देशले ठूलो क्षति व्यहोर्नुपर्ने उनले बताए। उनले देशलाई दुर्घटनाबाट बचाउन र देशलाई असफल राष्ट्र हुनबाट जोगाउन सबै नागरिकले योगदान गर्नुपर्ने बेला आएको तर्क गरे। उनले अहिले नेतृत्वले स्थापित गरेको प्रणाली नै गलत भएको धारणा राखे।
अर्थमन्त्री शर्मामाथि संसदीय छानविनको माग गर्दै सदनमा एमालेको अवरोध,"काठमाडौं : प्रमुख प्रतिपक्षी नेकपा एमालेले अर्थमन्त्री जनार्दन शर्मामाथि संसदीय छानविनको माग गर्दै संसदमा अवरोध गरेको छ। अर्थमन्त्री शर्माले बजेट निर्माण प्रक्रियामा अनाधिकृत व्यक्तिलाई प्रवेश गराएको, राजस्वमा स्वार्थअनुकूल व्यापक हेरफेर गरेको अन्नपूर्ण पोस्टको समाचारलाई आधार बनाएर एमाले प्रमुख सचेतक विशाल भट्टराईले संसदीय छानविन समिति बनाउन माग गर्दै यो नभएसम्म सदन अगाडि बढ्न नसक्ने घोषणा गरे। बजेट निर्माणका क्रममा भएका अनियमितता र हस्तक्षेपले आफूहरुले गरेको खास खास घरानाका व्यक्तिसँग, उनीहरुको स्वार्थमा बजेट बनाइएको आशंकालाई पुष्टि गरेको उनले बताए। अर्थतन्त्र निरन्तर अद्योगतिको बाटोमा गएको छ। रातो बत्ती बलेको छ। विदेशी मुद्रा संचिति घट्दो क्रममा छ। निरन्तर अर्थतन्त्रका सूचकले खतराको घंट्टी बनाइरहेका छन्। बजेटले ओरालो लागेको अर्थतन्त्रलाई समेट्नेछ। सम्बोधन गर्नेछ भन्ने विश्वास थियो, उनले भने, तर खास खास घरानाका मान्छेको, व्यापारीको हित हुनेगरी सेटिङमा आएको रहेछ। निरन्तर रुपमा हाम्रो उत्पादनलाई कमजोर बनाउने निर्यात घटाउनेगरी आयो। आयात बढावा दिनेगरी आयो। उनले बजेट निर्माणमा अनाधिकृत मान्छे प्रवेश गराउनु वित्तीय अपराध भएको बताए। करका दरहरु राष्ट्रले नचिनेको मान्छेले, कानुनले नचिनेको मान्छेले राति छिरेर बनाउने? यो भन्दा राष्ट्रिय गद्धारी के हुन्छ? यो राष्ट्रघात हो, भट्टराईले भने। उनले अर्थ मन्त्रालयबाट सीसीटीभी मगाएर को थिए भन्ने हेर्न पनि माग गरे। त्यो रातिको सीसीटीभी ल्याएर हेरौं। को आएको छ कि छैन प्रमाणित भइहाल्छ, उनले भने। अर्थमन्त्रीले सानातिना त्रुटि गर्दा तत्कालीन समयमा डा रामशरण महतले राजीनामा दिएको, भरतमोहन अधिकारी अर्थमन्त्री हुँदा संसदीय छानविन समिति बनेको स्मरण गर्दै भट्टराईले अहिलेको अपराध गम्भीर प्रकृतिको भएको जिकिर गरे। यो भन्दा ठूलो वित्तीय अपराध केही हुन सक्दैन। अर्थमन्त्रीले कोही आएको छैन भनिहाल्नुहुन्छ। आएको छ भन्न पनि मिलेन। दुनियाँमा कहिल्यै गलत गरेको छु भनेर कसैले भन्दैन। आधार र प्रमाणहरुले पुष्टि गर्छ, उनले भने। उनले नैतिकता भएको भए अहिलेसम्म अर्थमन्त्रीले राजीनामा दिएर छानविनको आह्वान गरिसक्नुपर्नेमा त्यसो नभएकाले अब संसदले छानविन गर्नुपर्ने माग गरे। अलिकति नैतिकता हुन्थ्यो भने अर्थमन्त्रीबाट पहल्यै राजीनामा आइसक्नुपर्थ्यो। अझै समय छ। सभामुखको अग्रसरतामा संसदीय छानविन समिति बनोस्। उहाँले होइन भन्नुभएको छ। हामी हो भनिरहेका छौं। संसदीय छानविन समिति बनोस्। त्यसले होइन भन्ने देखायो भने हामी मान्छौं। यो हाम्रो अडान हो। यो सदन त्यसपछि मात्र अगाडि बढ्छ, भट्टराईले भने। प्रमुख सचेतक भट्टराई बोलिसकेपछि एमाले सांसदहरु उठेका थिए। सभामुख अग्निप्रसाद सापकोटाले अर्थमन्त्रीले स्पष्ट पार्न पाउनुपर्ने नियमावलि सम्झाउँदै बस्न आग्रह गरेका थिए। सुरुमा स्पष्ट पार्न भनिएको र मन्त्रीले स्पष्ट पारेको भन्दै सापकोटाले यसमा सबै सांसद बोलेर छलफलमा जान प्रस्ताव गरे। तर एमालेले संसदीय छानविन समितिको माग गरेर अवरोध गरेपछि बजेटमाथिको छलफलको बाँकी कार्यक्रमलाई कार्यसूचीबाट हटाएर असार १ गते ११ बजे बस्नेगरी बैठक स्थगित गरे।"
"सत्ता नफेरिने संकेत गर्दै मुख्यमन्त्री पाण्डेले भने हेटौंडामा होइन, बालुवाटारमा बनेको सरकार हो अन्तर्वार्ता","माधव नेपाल नेतृत्वको नेकपा (एकीकृत समाजवादी)ले बागमती प्रदेश सरकारको नेतृत्व गरिरहेको छ। समाजवादी पार्टीका उपाध्यक्ष राजेन्द्र पाण्डे मुख्यमन्त्री छन्। २०७८ कात्तिक ११ गते पाण्डेले नेतृत्व सम्हाल्दा सत्ता गठबन्धनमा समाजवादी र नेपाली कांग्रेसबीच ६६ महिना नेतृत्वमा आलोपालो गर्ने सहमति भएको थियो। पाण्डेले नेतृत्व गरेको सात महिना वितिसकेको छ। कांग्रेस नेताहरुले सहमति कार्यान्वयनका लागि आवाज उठाउन थालेका छन्। खासगरी कांग्रेस बागमती प्रदेश संसदीय दलका नेता एवं मुख्यमन्त्रीका दाबेदार इन्द्रबहादुर बानियाँको समूहले आलोपालो सहमतिअनुसार अब कांग्रेसले नेतृत्व गर्ने बेला आएको बताइरहेका छन्। तर कहिले स्थानीय तह निर्वाचन त कहिले बजेट भनेर नेतृत्व हस्तान्तरणमा ढिलाई भएको बुझाइ कांग्रेस वृत्तमा छ। मुख्यमन्त्री पाण्डे भने नेतृत्व हस्तान्तरण निर्णय केन्द्र (सत्ता गठबन्धन)बाट हुने बताउँछन्। यद्यपि प्रधानमन्त्रीले नै प्रदेश सरकार फेरबदल नहुने भनिसकेको भनेर पाण्डे ढुक्कजस्तो पनि देखिन्छन्। आफ्नै निवासमा अन्नपूर्ण पोस्ट्सँगको कुराकानीमा मुख्यमन्त्री पाण्डेले माथिबाट निर्णय गरे आफू जतिबेला पनि छोड्न तयार रहेको तर प्रधानमन्त्री शेरबहादुर देउवाले नै अब प्रदेश सरकार फेरबदल नगर्ने भनिसकेकाले चुनावसम्म आफैँले नेतृत्व गर्ने संकेत गरे। त्यसैले आफैँले कार्यान्वयन गर्नेखालको बजेट ल्याउन लागेको उनले बताए। प्रस्तुत छ, मुख्यमन्त्री पाण्डेसँग कमलराज भट्टले गरेको कुराकानीको सम्पादित अंशः तपाईंको नेतृत्वमा प्रदेश सरकारले नीति तथा कार्यक्रम ल्याएको छ। बजेट पारित गरेपछि आलोपालो सहमतिअनुसार नेतृत्व परिवर्तनको चर्चा छ। नेतृत्व परिवर्तन हुन लागेको हो? यो सरकार हेटौंडामा बसेर तीनवटा दलले बनाएको सरकार होइन। राष्ट्रिय सहमतिअनुसार बालुवाटारमा शीर्ष नेताहरुले बसेर टुंगो लगाएको हो। सहमतिमा मधेस प्रदेशमा जनता समाजवादी पार्टीले नै निरन्तरता पाउने र बाँकी ६ वटा प्रदेश तीन वटा दल (कांग्रेस, माओवादी केन्द्र र एकीकृत समाजवादी)ले दुईदुईवटा पाउने भनेर भाग लगाएको हो। हिजो शीर्ष नेताहरुले नै जिम्मेवारी तोकेर पठाउनुभएको हो। अब फेरि पनि उहाँहरु बसेर जे टुंगो गर्नुहुन्छ त्यही हुन्छ। उहाँहरुले अब यो छोड्ने हो भन्ने कुरा भयो भने छोडिन्छ। होइन त्यस्तो हुँदैन भनेर उहाँको जे सल्लाह भयो त्यही हुन्छ। हाम्रो वशमा छैन। हामीले निर्णय गरेर हुँदैन। कांग्रेस नेताहरुले परिवर्तन हुन्छ भनेर दाबी गरिरहेका छन्। गठबन्धनबाट तपाईंले के संकेत पाउनुभएको छ? प्रधानमन्त्रीले प्रदेश सरकारहरु बदलिँदैनन् भनेर बोलेको मैले सुनेको छु। केही दिनअघि प्रधानमन्त्रीले प्रदेश सरकारहरु बदलिँदैनन् भनेर बोल्नुभएको छ। ककसले भनेको पत्याउने? भनेपछि तत्काल नेतृत्व परिवर्तन हुँदैन? माथिबाट प्रधानमन्त्रीज्यूले नगर्ने भन्नुभएको छ। गठबन्धनमा पनि चर्चा छैन। माथि निर्णय नभएसम्म जे छ त्यसैले निरन्तरता पाउँछ। तपाईँको कार्यकालको ६ महिना बित्यो, अहिले बजेट निर्माणको प्रक्रियामा हुनुहुन्छ। तपाईँको नेतृत्वमा के के काम भए, केके योजना छ? हामीले कात्तिक ११ गते प्रदेश सरकारको नेतृत्व सम्हालेको हो। सत्ता गठबन्धनभित्रका दुई दलको महाधिवेशनले सुरुवाती चरणमा अपेक्षित काम समयमा गर्न सकेनौं। तैपनि हामीले काम अगाडि बढायौं। स्वास्थ्य शिक्षालाई केन्द्रीत गरेर कानुनहरु निर्माण गर्यौं। यसबीचमा हामीले उच्च शिक्षासम्बन्धी विधेयक पारित गर्यौं। यही ऐनका आधारमा हामीले यहाँ अब विश्वविद्यालय सञ्चालन गर्न सक्छौं। हामीले तीन प्रकारको विश्वविद्यालय सञ्चालन गर्न सक्छौं। एउटा सामुदायिक विश्वविद्यालय, अर्को मानित विश्वविद्यालय र प्रतिष्ठान। सामुदायिकअन्तर्गत केही समयभित्र विज्ञान तथा प्रविधि विश्वविद्यालय स्थापना हुन्छ। विज्ञान र प्रविधिलाई जोड गरेका छौं। अनुसन्धान परिषद् पनि बनाउँदैछौं। कृषि पनि हाम्रो प्राथमिकतामा छ। प्रदेशमा सबैभन्दा धेरै कुखुरा पालन हुने प्रदेश हो। पोल्ट्री व्यवसाय धेरै फस्टाएको छ। सबैभन्दा धेरै चितवनमा छ। विदेशबाट आयात हुनबाट रोकेको छ। नेपाली मुद्रा बाहिर जान रोकिएको छ। आत्मनिर्भर हुन सघाएको छ। अझ व्यवस्थित गर्न पोल्ट्री विकास बोर्डको तयारी गरेका छौं। दूधमा आत्मनिर्भर हुन खोज्दैछौं। हामीले दुईटा अध्यादेश पनि जारी गर्यौं। एउटा त प्रदेश निजामतिको गठन, सञ्चालन र सेवा प्रवाहका सम्बन्धमा व्यवस्था गर्न बनेको अध्यादेश हो। यसले बागमतीमा ३६ सय कर्मचारीमध्ये खाली रहेको १४ सय कर्मचारी नियुक्त गर्न बाटो खोलेको छ। संघीय सरकारले निजामति कर्मचारी ऐन ल्याउन नसकेकाले सात वटा प्रदेशमध्ये हामीले ल्यायौं। अध्यादेश कर्मचारी भर्नाको बाटो खोल्दा १४ सयमध्ये ८ सयमात्र बाँकी छ। ६ सय पदपूर्तिको प्रक्रियामा गइसकेको छ। संघीय सरकारले प्रदेशमा पठाउने सचिव पनि अब प्रदेशले नै तोक्छ। प्रदेशभित्र ११९ पालिकाको प्रमुख प्रशासकीय अधिकृत पनि अब प्रदेशले नै तोक्न सक्छ। स्थानीय तह सञ्चालनको सम्बन्धमा सेवाको गठन तथा सञ्चालन सम्बन्धमा अध्यादेश जारी गरेका छौं। ११९ वटा पालिकाको हैसियत पत्ता लगाएको छ। पाँचवटा पालिका आर्थिक रुपले अन्त्य कमजोर देखियो। चारवटा क्याटागोरीमा पालिकाहरुलाई बर्गिकरण गरेर प्रदेशले दिने स्रोतमा पछाडि परेकोलाई प्राथमिकता दिने नीति अवलम्बन गरेका छौं। तीन दलले तयार गरेको न्युनतम साझा कार्यक्रमका आधारमा सरकार चलाएका छौं। हाम्रो क्याविनेटले पहिलो निर्णय नै प्रदेशभरका ११९ पालिकाबाट दलित, अल्पसंख्यक र लोपन्मुख समुदायबाट एसईई पास गरेकामध्येबाट एक जनालाई प्राविधिक जनशक्ति कोर्ष पढाइदिने भनेर गर्यो। पढाएर सम्बन्धित पालिकामै पठाएर काम गर्न बन्दोबस्त मिलाउने भनेर अगाडि बढाएका छौं। कार्यविधि बनाएर कार्यान्वयनमा जाँदैछ। त्यसैगरी बागमती प्रदेशमा सरकारी विद्यालयमा पढेर उच्च शिक्षाका लागि सामुदायिक कलेजमै पढ्न जाने सबै छात्राहरुलाई छात्रवृत्ति दिइरहेका छौं। कर्मचारीहरुको रेकर्ड राख्ने प्रदेश किताब खाना कार्यविधि बनाएर सुरु गरेका छौं। केन्द्रीय किताब खानाले एडरेस गर्छ। विपन्न नागरिकलाई रक्तसञ्चारमा सेवामा ब्लड ब्यागहरुमा कार्यविधि बनाएर छुट दिइरहेका छौं। सित भण्डारको कार्यविधि बनाएर सञ्चालनको प्रक्रिया तय गरेका छौं। प्रदेशकाक पाँच वटा अस्पताललाई विशेषज्ञ सेवासहित सुरु गर्ने भनेर लागेका छौं। प्रदेश सरकारका मन्त्रालय र कार्यालयहरु निर्माणमा लागेका छौं। युवा वैज्ञानिकलाई पुरस्कार, पीएचडी गर्नेलाई अनुदान दिइरहेका छौं। यो वर्ष हामीले नमूना वडा समाजवादी कार्यक्रम सुरु गर्दैछौं। शिक्षा, स्वास्थ्य, सरसफाइ, विभेदको अन्त्य र रोजगारीमा जोड दिन्छौं। बजेटमा समेटिएर आउँछ। बिउ बैंक स्थापना गर्दैछौं। सहकारी र निजी क्षेत्रले सञ्चालन गर्नेगरी। किसानलाई बिउको अभाव हुन नदिने नीति हो। हेटौंडा अस्पताललाई भक्तपुर मानवअंग प्रत्यारोपण केन्द्रसँग सहकार्य गरेर मिर्गौला प्रत्यारोपण केन्द्रका रुपमा विकास गर्दैछौं। १० हजार युवालाई सीपमुलक तालिम दिने योजना छ। प्रदेश सरकारले तीन महिना राखेर आवासीय तालिम दिन्छ। बजेटमा आउँछ। औद्योगिक ग्राम स्थापना गरेर जाने योजना छ। कृषि औजार कारखाना र रसायनिक मल कारखाना स्थापनाको लक्ष्यका साथ अगाडि बढेका छौं। प्रदेशभर सार्वजनिक सवारीमा क्यासलेस कार्ड प्रयोग सुरु गर्दैछौं। विपन्न र लोपोन्मुख जातिलाई आयआर्जन र सीप सिकाउने, कृषकलाई ३ प्रतिशत ब्याजमा ऋण दिइरहेका छौं। हामीले शिक्षा, स्वास्थ्य, कृषि, रोजगारीलाई प्राथमिकता दिएर बजेट ल्याउँदैछौं। नीति तथा कार्यक्रम र बजेटमा उल्लेखित कुरा दीर्घकालीन छन्। तपाईंहरुको सरकार आलोपालोले नै विस्थापित हुनसक्ने देखिन्छ। त्यसमाथि नजिकै चुनाव छ। चुनावपछि को नेतृत्वमा आउँछ भन्ने निश्चित छैन। तपाईंहरुका यी कार्यक्रमहरु घोषणामै त सीमित हुने होइन? होइन। राम्रो काम र योजना ल्यायो भने आउनेले पनि निरन्तरता दिन्छ। मनमोहन अधिकारीले प्रधानमन्त्री हुँदा आफ्नो गाउँ आफैँ बनाउ र ज्येष्ठ नागरिकता भत्ता कार्यक्रम सुरु गर्नुभयो। वृद्धभत्ता बन्द भयो त? वृद्धभत्ताको विरोध गर्ने, बजेट सिलिङ नै च्यात्ने डा रामशरण महतले हटाउन सकेनन्। त्यसकारण राम्रो काम जो आउँछ उसले पनि काट्न सक्दैन। हामीले राम्रो कामको सुरुवात गरेका छौं र यसलाई आउनेले काट्न सक्दैन। अस्थिर सत्ता समीकरण, मनपरी मन्त्रालय थप्ने, मुख्यमन्त्री पनि फेरिरहने अवस्थाले अहिले प्रदेशको अचित्यमाथि प्रश्न उठिरहेको छ। प्रदेश पार्टीका कार्यकर्तालाई एडजस्ट गर्ने प्लेटफर्ममात्रै बन्यो, खर्चमा बोझ बन्यो, त्यसैले खारेज गर्नुपर्छ भन्ने प्रश्न उठिरहेको छ। संघीयता भनेको संघ र स्थानीय तह हो भन्ने प्रदेश आवश्यक छैन भन्ने बुझाइ बढ्दो छ। यसलाई कसरी लिनुहुन्छ? संघीयता भनेकै प्रदेश हो। स्थानीय सरकार र केन्द्र त हिजो पनि थियो। विस २००४ सालदेखि थियो। तर प्रदेश संरचना थिएन। २०७२ सालमा संविधान जारी गर्दा तीन तहको सरकार बन्यो। त्यही तीन तहलाई टेकेर संघीय लोकतान्त्रिक गणतन्त्र घोषणा गरेको हो। जुन मर्मका साथ प्रदेश जन्मियो, यसलाई पाँच वर्ष नपुग्दै खारेज गरौं भन्नु व्यवहारिक हुँदैन। यो संविधान संशोधन गरेरमात्र हुने कुरा हो। प्रदेश चाहिँदैन भन्न मत नै पुग्दैन। कुरा उठे पनि प्रदेश परिवर्तन हुँदैन। तर प्रदेशको कामकारबाही प्रभावकारी भएन भन्ने जनगुनासो छ नि? हो, प्रभावकारी काम गर्न नसकेको हो। तर त्यसका पछाडि कारणहरु छन्। यो पाँच वर्षमा तीन वर्षजति संघीयता विरोधीले शासन गरे। संघीयता विरोधी केपी ओलीले शासन गरे। उनले प्रदेशलाई युनिटजस्तो ठान्थे। उनले प्रदेशलाई बलियो बन्न दिएनन्। संविधानमै डीआईजी मातहत प्रहरी प्रदेशमा हुने भनेको छ, तर त्यसलाई कार्यान्वयन गरिएन। अन्य अधिकारहरु पनि प्रदेशलाई दिइएन। संविधानअनुसार केन्द्रबाट प्राप्त हुनेअधिकारहरु दिइएन। जसका कारण प्रदेशले फुलफेज जति देखाउनुपर्ने हो त्यति देखाउन सकेन। अहिले हामीले सत्ता गठबन्धनमा अधिकार प्रत्यायोजनका लागि पहल गरिरहेका छौं। प्रधानमन्त्रीजीसँग भेटेर प्रहरीलगायत अधिकार जिम्मा दिनुस् भनेका छौं। गर्छौं भन्नुभएको छ। प्रदेशलाई स्रोतले पनि बलियो बनाउनुपर्छ। स्रोत नै कम दिएपछि कसरी बढी काम हुन्छ? तर अहिले स्रोत बढ्दै गएको छ। प्रदेशको भूमिका र महत्त्व बढ्दै गइरहेको हामीले महसुस गरेका छौं। तपाईं पार्टीको केन्द्रीय उपाध्यक्ष हुनुहुन्छ। केही दिनअघि केन्द्रमा तपाईंको पार्टीले मन्त्री फिर्ता बोलायो। तर निर्णय कार्यान्वयनमा आएन। तपाईंसमेत संलग्न केन्द्रीय सचिवालयले गरेको निर्णय कहिले लागू हुन्छ? केन्द्रको सबालमा बजेटअगाडि मन्त्री फर्काउने पार्टी निर्णय अलि अव्यवहारिक भयो। ठीक भएन। किनभने जुन मन्त्रीले भोलि रोष्टममा उभिएर उत्तर दिनुपर्थ्यो, त्यही व्यक्तिलाई बीचमै फर्काउँदा राम्रो भएन। सामान्यतया म पार्टीभित्र मन्त्री तोक्ने कमिटीभित्रको पनि सदस्य भएकाले उहाँहरुलाई तपाईँहरुलाई ६६ महिना है, तपाईँपछि अर्को लट जान्छ भनेको छ। उहाँहरुलाई यो कुरा थाहा छ। अब बजेट पास भएपछि यो निर्णय कार्यान्वयनमा आउँछ। सत्ता गठबन्धनमा पनि प्रधानमन्त्री देउवा र माओवादी अध्यक्ष प्रचण्डजीले बजेटपछि गरौं भन्नुभयो। म पनि सहभागी गठबन्धन बैठकमा उहाँहरुले यसको असर अनेकौ ठाउँमा पर्न सक्छ, हाम्रो पार्टीमा पनि अलि वेशी दबाब पर्न सक्छ। अहिले हाललाई बजेट पास गर्नसम्म पर्खौं भन्नुभयो। त्यही भएर रोकिएको हो। नभए रोकिँदैनथ्यो। पार्टीले पठाएको मान्छेहरु पार्टीको चिठ्ठी गइसकेपछि प्रधानमन्त्रीले फेर्न त करै लाग्छ। हिजो मन्त्री बनाउँदा पनि प्रधानमन्त्रीले त्यही पार्टीको चिठ्ठी हेरेर बनाएको हो, आफूखुसी गरेको छ होइन। प्रदेश र संघको निर्वाचन नजिकिँदै गर्दा नयाँ समीकरण बन्नसक्ने चर्चा छ। एमाले र माओवादी नेताहरुबीच सम्वाद बाक्लिएको छ। सत्ता गठबन्धन भत्किएर वाम गठबन्धन बन्ने सम्भावना कत्तिको देख्नुहुन्छ? अहिले तत्काल त्यहाँ पुग्छजस्तो लाग्दैन। किनभने नेपाली राजनीतिमा चाँडै प्रतिक्रिया व्यक्त गरिहाल्ने र चाँडै निर्णय गरिहाल्नुपर्छ कि भन्ने व्यवहार देखाउने चलन छ। अलिकति अस्तिको चुनावमा सत्ता गठबन्धनमा इमान्दारिता भएन भन्ने खालको गुनासो छ। त्यसलाई नेतृत्व लेभलमा बसेर माझामाझ गर्नुपर्ने, कमजोरी गर्नेले स्वीकार गर्नुपर्ने, भविष्यमा कमीकमजोरी हुँदैन भन्ने ढंगले जाने भन्ने स्थिति छ। एउटै पार्टी हुँदा त भित्रकैले हराउँछन्। फरकफरक पार्टी भएपछि स्वभावैले फरक चिह्नमा भोट हाल्ने बदलिएको परिस्थिति बन्यो।अहिले देखिएको परिस्थिति निर्वाचनमा केही ठाउँमा नेताहरुका आफ्नालाई हराइदिएको झोंकको सिलसिलामा आएका प्रतिक्रियाका रुपमा लिनुपर्छ। यद्यपि नेपाली राजनीतिमा नहोला पनि भन्न सकिन्छ। मलाई तत्काल वाम गठबन्धन बनिहाल्छजस्तो लाग्दैन।"
जिसस मोरङमा एमालेको प्यानल विजयी,"विराटनगर : जिल्ला समन्वय समिति(जिसस) मोरङमा नेकपा (एमाले)को प्यानलै विजयी भएको छ। विराटनगरमा मंगलबार सम्पन्न निर्वाचनबाट प्रमुख र उपप्रमुखसहित ९ वटै पदमा एमालेका उम्मेदवार निर्वाचित भएका हुन्। मुख्य निर्वाचन अधिकृतको कार्यालयका सूचना अधिकारी हेमबहादुर बुढाथोकीका अनुसार अजम्बर राई प्रमुख र उषा झा उपप्रमुखमा २१२१ मतका साथ विजयी भएका छन्। प्रतिस्पर्धी कांग्रेसबाट प्रमुखको उम्मेदवार जितेन्द्र अग्रवाल र उपप्रमुख उम्मेदवार निलमकुमारी सरदारले १३१३ मत मात्रै ल्याए। महिला सदस्यमा एमालेका उमा नेपाली, उर्बसीकुमारी थारु र हरिमाया विश्वकर्मा विजयी भएका छन्। उनीहरुमध्ये नेपालीले २३ तथा थारु र विश्वकर्माले २१२१ मत प्राप्त गरे। कांग्रेसका तर्फबाट उम्मेदवार बनेका गीताकुमारी विश्वकर्माले ११, जुमु खातुनले र मीनादेवी विश्वासले १३१३ मत पाएको सूचना अधिकारी बुढाथोकीले बताए। जिसस मोरङको अन्य सदस्यमा एमालेका तुलसीप्रसाद घिमिरे, देवमणि कटुवाल र मित्रप्रसाद ढकाल निर्वाचित भएका छन्। घिमिरे र ढकालले २२२२ तथा कटुवालले २१ मत प्राप्त गरे। कांग्रेसको तर्फबाट अन्य सदस्यमा उम्मेदवारी दिएका इम्तियाज अन्सारीको १२ र कल्याण लामिछानेको १३ मत आएको छ। दलितअल्पसंख्यकबाट सदस्यमा एमालेका चन्द्रबहादुर सरदार भने निर्विरोध निर्वाचित भएका छन्। सूचना अधिकारी बुढाथोकीका अनुसार जिससमा निर्वाचित भएकालाई बुधबार बिहान १०:३० बजेतिर प्रमाणपत्र दिने र शपथग्रहण गराउने कार्यक्रम छ।"
प्रधानमन्त्रीको अमेरिका भ्रमणमा देश हितविपरीत कुनै सम्झौता हुँदैन : परराष्ट्रमन्त्री खड्का,"काठमाडौं : परराष्ट्र मन्त्री डा नारायण खड्काले प्रधानमन्त्री शेरबहादुर देउवाको अमेरिका भ्रमणमा देश हितविपरीत कुनै सम्झौता नहुने बताएका छन्। अमेरिकी स्टेट पार्टनरसीप प्रोग्राम (एसपीपी)मा नेपालको सहभागिता, प्रधानमन्त्री शेरबहादुर देउवा र प्रधानसेनापति प्रभुराम शर्माको आसन्न अमेरिका भ्रमणका विषयमा संसद्मा उठेको प्रश्नको जवाफ दिने क्रममा मन्त्री खड्काले मिडियामा आएकोजस्तो कुनै किसिमको देश हितविपरीतको कार्य नहुने बताए। उनले भने, जुन कुरा देशको हितमा हुँदै हुँदैन, कल्पना पनि गर्न सकिँदैन। यस्ता कुराहरु संचार जगतमा कहिलेकाही आउँछन्। यस्तै उनले प्रधानसेनापति शर्माको अमेरिकाको भ्रमण यसभन्दा अघिका अन्य सेनापतिहरुले विश्वका विभिन्न भ्रमणहरु गरेजस्तै नियमित भ्रमण रहेको बताए। यसमा कुनै सम्झौता नहुने उनले स्पष्ट पारे। प्रधानमन्त्रीको अमेरिकाको भ्रमणको बारेमा मन्त्री खड्काले उच्चस्तरीय भ्रमण भइरहने प्रक्रिया रहेको बताए। उनले भने, उच्चस्तरीय भ्रमण पनि आफ्नो हितलाई प्रवर्द्धन गर्ने सशक्त माध्यम हो। यो अन्तर्राष्ट्रिय जगतमा चलिरहन्छ। प्रधानमन्त्रीको अमेरिका भ्रमणमा देश हितविपरीत कुनै सम्झौता नहुने बताए।"
जिसस ताप्लेजुङको प्रमुखमा समाजवादीका छिरिङ,"ताप्लेजुङ : जिल्ला समन्वय समिति ताप्लेजुङमा गठबन्धनतर्फको प्यानल नै विजयी भएको छ। मंगलबार सम्पन्न निर्वाचनबाट प्रमुखमा नेकपा एकीकृत समाजवादीका छिरिङ लामा निर्वाचित भएका हुन्। उनले नेकपा एमालेका घनेन्द्र मादेनलाई पराजित गरे। १८ मतदातामा लामाले १० मत प्राप्त गरेका थिए। उनका प्रतिस्पर्धी मादेनले ८ मत प्राप्त गरे। नौ वटा स्थानीय तह रहेको जिल्लामा गठबन्धन तर्फ १२ मत रहेको थियो। तर दुई मत भने लामालाई प्राप्त भएन। जिल्लामा कांग्रेसका ६, एमालेका ६, माओवादीका ५ र एकीकृत समाजवादीका १ जनाले स्थानीय जितेका छन्। कांग्रेस, माओवादी र एकीकृत समाजवादीका अध्यक्ष र उपाध्यक्षको संख्या १२ छ। एमालेका अध्यक्ष र उपाध्यक्षको संख्या भने ६ रहेको थियो। तर गठबन्धन कै दुईजनाले लामालाई मत दिएनन्। जिसस प्रमुख, उपप्रमुख र समन्वय समिति सदस्यका लागि नगरपालिका र गाउँपालिका प्रमुख र उपप्रमुखले मतदान गर्छन्। उपप्रमुखमा कांग्रेसका कृष्णप्रसाद लिङखिम लिम्बू निर्विरोध निर्वाचत भए। बाँकी सबै सदस्य गठबन्धनकै उम्मेदवारले जितेका छन्। गठबन्धनका सबै सदस्यहरुले भने १२१२ मत प्राप्त गरे। नौं सदस्यिय जिल्ला समन्वय समितिका लागि दलित वा अल्प संख्यकतर्फ माओवादीका सन्तोष राई, महिलातर्फ कांग्रेसका चन्द्रकला दाहाल, सविता लिङदेन र हेमन्ता पौडेल विजयी भए। खुला सदस्यमा एकीकृत समाजवादीका रवीन्द्र कुमार वनेम, माओवादी केन्द्रका भूपाल मादेन र कांग्रेसका विष्णुप्रसाद तिवारी निर्वाचित भएको मुख्य निर्वाचन अधिकृत प्रकाश राउतले बताए। स्थानीय तह निर्वाचनअघि गठबन्धन दलहरुबीच नेकपा माओवादी केन्द्रले समन्वय प्रमुख र एकीकृत समाजवादीले उपप्रमुख पाउने सहमति भएको थियो। माओवादी केन्द्रको आन्तरिक विवादका कारण एकीकृत समाजवादीले प्रमुख र कांग्रेसले उपप्रमुख पाएको हो।"
वैशाख मसान्तसम्म करिब १२ करोड रुपैयाँ ठगी असुली गरियो : श्रममन्त्री श्रेष्ठ,"काठमाडौं : श्रम रोजगार तथा सामाजि सुरक्षामन्त्री कृष्णकुमार श्रेष्ठले वैदेशिक रोजगारीमा जाने श्रमिक तथा कामदारलाई विना झन्झट सहज र सरल तरिकाबाट सेवा प्रदान गर्ने व्यवस्था मिलाइएको बताएका छन्। मंगलबार प्रतिनिधि सभामा मन्त्रालयगत विनियोजन बजेटमाथि छलफलमा क्रममा उठेका प्रश्नको जबाफ दिँदै श्रममन्त्री श्रेष्ठले वैदेशिक रोजगारसम्बन्धी समस्या हेर्ने गरी छुट्टै प्रहरी एकाइ गठन गर्ने तयारी भएको र हाल वैदेशिक रोजगार विभागमा प्रहरी नायव उपरीक्षकको नेतृत्वमा प्रहरी युनिट स्थापना गरिएको बताए। मन्त्री श्रेष्ठले वैदेशिक रोजगारीमा हुने ठगी नियन्त्रणका साथै राहत तथा उद्धार कार्यलाई प्रभावकारी बनाउन गुनासोलाई तत्काल निराकरण गर्न तथा क्षतिपूर्तिको सिफारिस गर्न तथा अन्तर निकाय समन्वयका लागि र्यापीड रेस्पोन्स टीमले काम गरिरहेको जानकारी दिए। श्रमिकहरुको हकहितलाई ध्यानमा राखी नयाँ श्रम गन्तव्य मुलुकको खोजी र श्रम सम्झौताको नवीकरण गर्ने कार्यलाई अगाडि बढाइएको भन्दै साउदी अरेविया तथा सेसेल्ससँग नयाँ श्रम सम्झौता एवं संयुक्त अरव इमिरेट्स, मलेसिया र कतारसँग भएका श्रम सम्झौतालाई समसामयिक परिमार्जन गर्ने कार्य प्रारम्भ भएको बताए। यस्तै, उनले वैदेशिक रोजगारीमा गई अंगभंग वा मृत्यु भएका कामदार र निजका परिवारलाई उपलब्ध गराउने आर्थिक सहायता र छात्रवृत्तिसम्बन्धी सेवालाई समेत अनलाईनमार्फत प्रदान गर्ने व्यवस्था गरिएको बताए। युएई, साउदी अरेविया तथा भारतमा अलपत्र परेका कयौं श्रमिकहरुलाई उद्धार गरिएको र भिजिट भिषामा यूएई पुर्याएर अलपत्र पार्ने काममा संलग्न व्यक्ति वा कम्पनीलाई पीडितको उद्धार तथा दोषिलाई कारवाहीको दायरामा ल्याइएको जानकारी दिए। वैदेशिक रोजगारीको नाममा ठगि गर्नेहरुलाई नेपालको इतिहासमै पहिलो पटक नेपाल प्रहरीको सहयोगमा रेड कर्नर नोटिस जारी गरी नेपाल ल्याइ कारवाहीको दायरामा ल्याउने प्रक्रिया अघि बढाइएको उनको भनाइ छ। वैदेशिक रोजगारीमा जाने श्रमिकसँग सरकारले तोकेभन्दा धेरै रकम लिइ ठगी गरिरहेको सूचना आएपछि विभिन्न म्यानपावर कम्पनीलाई कारवाहीको दायरामा ल्याइएको छ र पीडितलाई क्षतिपूर्ति प्रदान गरिएको छ । चालु आर्थिक वर्षको वैशाख मसान्तसम्म करिब १२ करोड रुपैयाँ ठगी असुली गरिएको मन्त्री श्रेष्ठको भनाइ छ ।"
एकीकृत समाजवादीको स्थायी कमिटीमा निर्वाचनसम्बन्धी प्रतिवेदन प्रस्तुत,काठमाडौं : नेकपा एकीकृत समाजवादीको स्थायी कमिटी बैठक मंगलबारबाट सुरु भएको छ। पार्टी कार्यालय तीनकुनेमा बसेको बैठकमा सचिवालयले तयार गरेको निर्वाचन सम्बन्धी समीक्षा प्रतिवेदन पेस गरिएको छ। बैठकमा पार्टी अध्यक्ष माधव नेपाल र सम्मानीत नेता झलनाथ खनालले स्थानीय तहको निर्वाचनपछिको अवस्था र रणनीतिक योजनाका बारेमा धारणा राखेको प्रवक्ता जगन्नाथ खतिवडाले जानकारी दिए। बैठकले अबको राजनीतिक कार्यदिशाबारे धारणा तय गर्ने उनले बताए। पार्टीको सचिवालयले तयार गरेको निर्वाचनसम्बन्धी समीक्षा प्रतिवेदन प्रस्तुत गरिएको छ। यसमा सातै प्रदेशका प्रदेश इन्चार्ज तथा अध्यक्षहरुले धारणा राखेका छन्। भोलि यसमा विस्तृत छलफल हुने प्रवक्ता खतिवडाले बताए। बैठकपछि नेकपा समाजवादीका सम्मानित नेता झलनाथ खनालले पाँच दलको बीचमा सम्मानजनक तालमेल नभएका कारण निर्वाचनमा अपेक्षित परिणाम आउन नसकेको बताए। बैठक बुधबार पुन बस्ने समाजवादीले जनाएको छ।
अभद्र व्यवहार गरेको भन्दै राज्यमन्त्रीविरुद्ध जाहेरी,"बुटवल : लुम्बिनी प्रदेशकी स्वास्थ्य जनसंख्या तथा परिवार कल्याण राज्यमन्त्री बिमला वली खत्रीविरुद्ध प्रहरीमा जाहेरी परेको छ। मंगलबार बिहान तुलसीपुर उपमहानगर५ बसपार्क निवासी मिना भण्डारी बस्नेत र उनकी छोरी माथि राज्यमन्त्री खत्रीले अभद्र व्यवहार गरेको भन्दै पीडितले जाहेरी दिएका हुन्। इलाका प्रहरी कार्यालयमा जाहेरी दिएपनि दर्ता भएको छैन। राज्यमन्त्री खत्रीलाई भने प्रहरीले भण्डारीकै घरबाट मंगलबार बिहान नै नियन्त्रणमा लिएको छ। स्थानीयले मन्त्रीले कुटपीटसहित तोडफोड गरेको जानकारी दिएपछि प्रहरी घटनास्थलमा पुगेको थियो। आफ्नो प्रेमीलाई सम्पर्क विहिन गराएको आरोपमा खत्रीले भण्डारी र उनकी नाबालिका छोरीमाथि अभद्र व्यवहार गर्दै तोडफोड गरेको बताइएको छ। जाहेरीमा अभद्र व्यवहार, धम्की दिने गरेको उल्लेख गरिएको छ। खत्री र भण्डारीका श्रीमान एकराज बस्नेतबीच प्रेम सम्बन्ध रहेको विवरण यसअघि नै सार्बजनिक भएको थियो। राज्यमन्त्री खत्रीले एकराजसंग सम्पर्क नभएपछि उनकै घरमा पुगेर सोधेकी हुन्। एकराज खोई, उ मेरो श्रीमान हो, भन्दै घरभित्र पसेकी राज्यमन्त्री खत्रीले श्रीमती र छोरीमाथि कुटपिट गरेको पीडितले बताएका छन्। जिल्ला प्रहरी प्रमुख एसपी सुरेश काफ्लेले खत्रीलाई जिल्ला प्रहरीमा राखेर घटनाबारे अनुसन्धान गरिरहेको बताए। उनीसंग प्रमुख जिल्ला अधिकारी र प्रहरी प्रमुखले सोधपुछ गरेका छन्। सोधपुछमा उनले बस्नेत आफ्नो प्रेमी भएको बताएकी छन्। मन्त्रीले अभद्र व्यवहार गरेको भन्दै प्रदेशको प्रमुख प्रतिपक्षी दल नेकपा एमालेले बर्खास्ती गरी छानबिन गर्न माग गरेको छ। यो लज्जास्पद घटना हो, मुख्यमन्त्रीले ढिलो नगरी राज्यमन्त्रीलाई बर्खास्त गरेर छानविन गर्नुपर्छ, एमाले संसदीय दलका उपनेता बैजनाथ चौधरीले बताए। एमालेबाट निर्वाचित सांसद उत्तरकुमार वलीको सडक दुर्घटनामा निधन भएपछि खत्री नेकपाबाट उपनिर्वाचनमा सांसद भएकी हुन्। उनले पार्टी विभाजनका बेला माओवादी केन्द्र रोजेको बताएकी थिइन। त्यसलगत्तै उनी राज्यमन्त्री बनेकी हुन्।"
सैनिक शक्ति राष्ट्रको पछि लाग्ने जनादेश प्रधानमन्त्रीलाई छैन : भीम रावल,काठमाडौं : नेकपा एमालेका नेता भीम रावलले मुलुकको हित बिपरितको काम नगर्न प्रधानमन्त्री शेरबहादुर देउवालाई सुझाव दिएका छन्। मंगलबार संसद भवनमा सञ्चारकर्मीसँग कुरा गर्दै रावलले स्वेच्छाचारी ढंगले मुलुकको हित बिपरितको काम गर्न खोजेको भन्दै यस्तो काम बन्द गर्न प्रधानमन्त्रीलाई सुझाव दिएका हुन्। रावलले सैनिक शक्ति राष्ट्रको पछि लाग्ने जनादेश प्रधानमन्त्रीलाई नभएको भन्दै श्रीमती आरजु राणालाई समेत भारतसँग उर्जा जीएससँग वार्ता गर्न लगाएको आरोप लगाए। अमेरिकाको स्टेट पार्टनरसीप प्रोग्राम (एसपीपी) को मस्यौदामा नेपाललाई हस्ताक्षर गर्न दबाब दिएको र यो नेपाललाई एउटा कुनै देशको सैनिक अखडाको रुपमा परिणत गर्ने षडयन्त्र भएको उनको भनाइ छ। उनले स्टेट पार्टनरसीप प्रोग्राम (एसपीपी) ले नेपालको स्वतन्त्र परराष्ट्र नीति उलंघनका साथै नेपालको अस्तित्वमाथि नै धावा बोल्ने तर्क गरे। रावलले गम्भीर कुरा उठ्दा पनि सरकारले मौनता साध्नु गैरजिम्मेवारीपन भएको धारणा राखे।
नवलपरासी जिसस प्रमुखमा एमाले र उपप्रमुखमा माओवादी केन्द्र विजयी,"परासी : जिल्ला समन्वय समिति नवलपरासीको प्रमुखमा एमाले र उपप्रमुखमा माओवादी केन्द्रका उम्मेदवार विजयी भएका छन्। मंगलबार भएको निर्वाचनमा प्रमुखमा एमालेका रुद्धल यादव र उपप्रमुखमा माओवादी केन्द्रका राम दयाल चौधरी विजयी भएका हुन्। ७ पालिकाका १४ जना मतदाता रहेको निर्वाचनमा कसैको पनि बहुमत नपुगेपछि नेपाली कांग्रेस र माओवादी केन्द्रले गठबन्धन गरेका थिए। भने एमालेले राप्रपासँग गठबन्धन गरेको थियो। गठबन्धनका आधारमा कांग्रेसमाओवादी केन्द्रको बहुमत संख्या ८ पुगेपनि एमालेका उम्मेदवारले प्रमुख पदमा जितेका हुन्। एक मत बदर भएको छ। प्रमुख पदका विजयी उम्मेदवार यादवले ७ मत ल्याए भने नेपाली कांग्रेसका बालिन्द्र विक्रम शाहीले ६ मत ल्याएर पराजित भए। उपप्रमुखमा माओवादी केन्द्रका चौधरीले ७ मत ल्याएर विजयी हुँदा एमालेकी कुन्ती कुमारी चौधरीले ६ मत ल्याएर पराजित भइन्। दलित वा अल्पसंख्यकमा राप्रपाकी लवाङदी देवी हरिजन विजयी भएकी छन्। महिला सदस्यमा राप्रपाकी शोभा चौधरी, नेपाली कांग्रेसकी शारदा परियार र कांग्रेसकै इन्दिरा कार्की विजयी भएकी छन्। कांग्रेसको चुनाव चिन्हबाट उम्मेदवार बनेकी कार्की भने माओवादी केन्द्रकी हुन्। ९ सदस्यीय जिससको अन्य सदस्य पदमा नेपाली कांग्रेसको चुनाव चिन्हबाट उम्मेदवार बनेका धनिराम चौधरी विजयी भएका छन्। चौधरी माओवादी केन्द्रका हुन्। त्यस्तै राप्रपाका मकबुल मिया र नेपाली कांग्रेसका यमबहादुर दर्लामी मगर अन्य सदस्यबाट विजयी भएका छन्।"
जसपामा कलह,"काठमाडौं : जनता समाजवादी पार्टी (जसपा)को बैठक नबसेको लामो समय भयो। पार्टीभित्रको विवादकै कारण बैठक बस्न सकेन। अन्तरकलह चर्किँदै गयो। यसै कारण पार्टी फुटको संघारमा पुगेको छ। अहिले नेताहरू हस्ताक्षर अभियान चलाउन व्यस्त छन्। तर, त्यो हस्ताक्षर कुन प्रयोजनका लागि हो उनीहरू प्रष्ट खुलाउँदैनन्। अभियानमा संलग्न नेता भन्छन्, बैठक बोलाउन दबाब दिन हो। तर, केही नेता भन्छन्, त्यो पार्टी फुटाउन पनि उपयोगी बन्ने सम्भावना छ। नेताहरू राजकिशोर यादव, महेन्द्र राय यादव, प्रदीप यादव, इस्तियाक राइनलगायतले हस्ताक्षर संकलन गरिरहेका छन्। यता पार्टी फुटसँगै लोकतान्त्रिक समाजवादी पार्टी (लोसपा)सँग पार्टी एकताको विषय पनि चर्चामा छ। पार्टीका संघीयपरिषद् अध्यक्ष बाबुराम भट्टराई र लोकतान्त्रिक समाजवादी पार्टी (लोसपा)सँग दुई पक्षीय भेटघाट हुने जसपा नेता प्रशान्त सिंह बताउँछन्। भन्छन्, केही दिनभित्र लोसपाका नेता र हाम्रा नेताहरूबीच भेटघाट हुने कुरो मैले पनि सुनेको छु। त्यो भेटमा पार्टी एकताको विषयमा पनि कुरा हुन सक्छ। तर, पक्का खबर भने छैन। लोसपाका केही नेता भने पार्टी नै नभई बाबुराम भट्टराई समूह मात्रै मिल्न सक्ने बताउँछन्। पार्टी नै मिल्ने वा एकता हुने भन्ने होइन। बाबुरामजीहरू लोसपा भित्रै हुनुुहुन्छ। तर, खटपटको अवस्था हेर्दा उहाँहरू त्यता मिल्न पनि सक्ने सम्भावना उत्तिकै छ, लोसपाका केन्द्रीय कार्यकारिणी सदस्य केशव झा भन्छन्। उनी यस्तै अवस्थामा भने सहकार्य हुन नसक्ने बताउँछन्। तर, यस्ता विषयमा हालसम्म कुनै छलफल र कुराकानी नभएको उनले बताए। जसपालाई फुटाएर महन्थ ठाकुरले लोसपा गठन गरेको १० महिना भायो। तर, पार्टी अध्यक्ष यादवले फुटको समीक्षा पार्टीभित्र नगरेकामा नेताहरू सन्तुष्ट छैनन्। एक्लै पार्टीको अधिकार उपयोग गरेपछि पार्टीभित्र चर्को असन्तुष्टि छ। केन्द्रअध्यक्षमा यादव, संघीय परिषद्को संयोजकमा भट्टराई र वरिष्ठ नेतामा आशोक राईमा छन्। ३४ सदस्य कार्यकारी समिति र ४ सय ९९ सदस्य केन्द्रीय समितिका रहेको जसपामा अन्य नेताहरू जिम्मेवारीविहीन छन्। पार्टीभित्र यादवले गुटगत राजनीति गरेको बाबुराम पक्षधरको दाबी छ। जसपा फुटको संघारमा पुगेको हो ? भन्ने प्रश्नमा नेता राजकिशोर यादव भने फरक धारणा राख्छन्। भन्छन्, छैन, छैन। कसले भन्यो यो कुरो ? हामीले पार्टीलाई व्यवस्थित गर्न माग गरेका छौं। पार्टीभित्र आन्तरिक लोकतन्त्र भएन। पादर्शिता, सामूहिक नेतृत्व, विधि प्रक्रियामा पार्टी चलोस् भन्ने हाम्रो माग हो। यसका लागि पार्टीभित्र वैचारिक बहस भइरहेको छ उनी बताउँछन्। पार्टीको नियमित बैठक नभएकोमा उनले असन्तुष्टि जनाए। पार्टीले गरेका निर्णयहरू कार्यान्वयन नभएकोमा पार्टीभित्र चर्को विवाद छ। नेतृत्व प्रतिठूलो अविश्वास र असन्तुष्टि छ। तर, जब हामी पार्टीमा बहस सुरु गर्छौं, तब पार्टी फुट्न लाग्यो, पार्टी फुट्न लाग्यो भन्ने हल्ला फिजाइन्छ। अनि बसहबाट नेतृत्व भाग्न चाहन्छन्। तर, यस पटक त्यसो हुन्न दिन्नौं, नेता यादवले भने। उनले पार्टीलाई वैकल्पिक शक्तिका रूपमा निर्माण गर्नेसमेत बताए। केन्द्रीय कमिटीको निर्णयअनुसार असार १ र २ गते विधान सम्मेलन गर्ने पछिल्लो पार्टीको निर्णय थियो। त्यसबारे पार्टीका नेतृत्व मौन रहेको नेता यादवको भनाइ छ। उनका अनुसार स्थानीय तहको चुनावमा टिकट वितरणमा व्यापक अनियमितता भएको थियो। यसको छानबिन गर्नुपर्ने यादव बताउँछन्। भन्छन्, पार्टीभित्र पार्टीगत धारणा निर्माण भएन। पार्टी ८ महिनादेखि सरकारमा छ। तर, मधेसका मुद्दाबारे के भइरहेको छ नेतालाई मतलब छैन। नागरिकता विधेयकसहित सबै मागहरू पेन्डिङ छन् पार्टी अध्यक्ष उपेन्द्रजी पार्टीको बैठक बोलाउन इन्छुक छैनन्। बाबुराम खेमा लोसपा मिलेर सरकारमा जान चाहेको हो ? भन्ने प्रश्नमा नेता यादव थप्छन्, त्यो कुरो होइन। हामी बृहत् मधेसी शक्तिको ऐलाइन्स बनाउन खोजिरहेका छौं। कोसिस गरेका छौं। उपेन्द्रजीले राखेको प्रस्ताव त लोसपाले अस्वीकार गरिसकेको छ। अब हामी लोसपासँग एक, दुई दिनमै भेट्छों। औपचारिक रूपमा भेट्छौं। जसपाको केन्द्रीय कार्यकारी सदस्य सिंहले जसपालाई मधेसमा मात्रै सीमित राख्ने कि नेपालभरि नै फैलाउने भन्ने विषयमा उपेन्द्र आफैं दोधारमा रहेको बताए। कुनैकुनै बेला राष्ट्रिय पार्टी पनि बनाउने सोंच देखिन्छ उहाँमा। अशोक राईलाई उपेन्द्रजीले पार्टीमा ल्याउन पहल गर्नुभयो। बाबुरामजीलाई पार्टीमा जोड्न उपेन्द्रजीकै मिहेनत थियो। यसले पार्टीलाई राष्ट्रिय पार्टी बनाउने सोंच राखेको देखिन्छ, सिंहले भने, तर, उहाँको कार्यशैली मधेस केन्द्र केही जातिगत मात्रै देखिन्छ। उनले पार्टीलाई फुटाउन नभई पद्धतिमा ल्याउन बहुमतको हस्ताक्षर संकलन भइरहेको बताए। केन्द्रीय समिति वा केन्द्रीय कार्यकारिणी समितिको बैठक बोलाउन २५ प्रतिशत बहुमत चाहिन्छ।"
राष्ट्रियसभाको बैठक असार २ गतेका लागि सर्यो,काठमाडौं : राष्ट्रियसभाको बैठक आगामी असार २ गते बस्ने भएको छ । असार १ गते बस्ने भनिएता पनि विशेष कारणले असार २ गतेका लागि बैठक सारिएको संघीय संसद्का महासचिव डा भरतराज गौतमले जानकारी दिए। सङ्घीय संसद्का महासचिव डा गौतमले मंगलबार जारी सूचनामा राष्ट्रिय सभाको बैठक विशेष कारणवश तोकिएको दिन र समयमा बस्न नसक्ने भएकाले असार २ गते १ बजे बस्ने गरी निर्धारण भएको उल्लेख गरिएको छ ।
संसदमा एमालेले माग्यो अर्थमन्त्रीको राजीनामा,काठमाडौं : प्रमुख प्रतिपक्षी नेकपा एमालेले अर्थमन्त्री जनार्दन शर्माको राजीनामा माग गरेको छ । प्रतिनिधिसभाको मंगलबारको बैठकको सुरुमै एमाले उपाध्यक्ष एवम् पूर्वअर्थमन्त्री सुरेन्द्र पाण्डेले करको दर फेरफेरका विषयमा प्रश्न उठेपछि नैतिक रुपमा अर्थमन्त्री पदमा बस्न नमिल्ने भन्दै राजीनामा दिनुपर्ने बताए उनले करको विषय ज्यादै गोपनीय र राष्ट्रिय सुरक्षा जस्तै विषय भएकाले यस विषयमा छानविन हुनुपर्ने माग गरे। सांसद पाण्डेले करका दरमाथिको छलफल चलिरहेको बेलामा मन्त्रीलाई बाहेक कसैलाई फोन राख्ने अधिकार नभएको र सचिवका टेलिफोन दराजमा राखेर छलफल गर्ने चलन रहेको धारणा राखे। अर्थमन्त्रीको जवाफ माग गर्दै एमाले सांसदहरु उठेर विरोध गरेपछि सभामुख अग्नी सापकोटाले यस विषयमा आफ्नो ध्यानाकर्षण भएको बताए। अर्थमन्त्री शर्मालाई बजेट संसदमा प्रस्तुत गर्नुभन्दा अगाडि अर्थ मन्त्रालयमा अनधिकृत व्यक्ति प्रवेश गराएर व्यक्तिगत स्वार्थमा करको दर हेरफेर गरेको आरोप लागेको छ ।
चितवनको समन्वय समिति अध्यक्षमा एमालेका अधिकारी,चितवन : जिल्ला समन्वय समिति चितवनको अध्यक्ष पदमा एमालेका नारायणप्रसाद अधिकारी विजयी भएका छन्। मंगलबार सम्पन्न निर्वाचनमा अध्यक्ष पदका दुवै उम्मेद्वारको समान मतगणना भएपछि गोलाप्रथा गरिँदा अधिकारी विजयी भएका हुन्। दुवै उम्मेद्वारले ७७ मत ल्याएका थिए। एमाले पक्षले आफ्नो पक्षमा मत ल्याउन राप्ती नगरपालिका प्रमुख नेकपा एसका शमशेर लामालाई रिझाउने प्रयास गरेको थियो। तर गठबन्धनको सबै ७ मत नेपाली कांग्रेसका रानाभाटतिर पुगेपछि निर्वाचनको नतिजा गोलाप्रथाबाट गरिएको हो।
गण्डकी प्रादेशिक शिक्षा रणनीतिक योजना निर्माणका लागि सुझाव संकलन,"स्याङ्जा : गण्डकी प्रदेश शिक्षा नीतिका बारेमा स्याङ्जामा सरोकारवालाबीच बृहत छलफल एवं राय सुझाव संकलन गरिएको छ। गण्डकी प्रदेश शिक्षा नीति २०७८ तयार भएको अवस्थामा र रणनीतिक योजना बनाई समग्र शिक्षा प्रणालीलाई गुणस्तरीय बनाउने उदेश्यले जिल्लागत राय सुझाव संकलन गरिएको हो। शिक्षा नीतिसँगै रणनीतिक योजना निर्माणका लागि यहाँका स्थानीय पालिकाका शिक्षा शाखा प्रमुख एवं कार्यरत कर्मचारी, प्रधानाध्यापक, अभिभावक, संचारकर्मी, प्रशासक र शिक्षासंग सरोकार राख्नेहरुको प्रत्यक्ष सहभागितामा छलफलगरी सुझाव संकलन गरिएको छ। शिक्षामा राज्यको लगानी बढाउनुपर्ने, सर्वसुलभ, निशुल्क र सबैलाई समान शिक्षा पाउने ब्यवस्था हुनुपर्ने, वर्तमान अवस्था अनुरुप शिक्षालयको भौतिक, वातावरणीय र प्रविधि शिक्षालाई ब्यवहारमा कार्यान्वयन गरिनुपर्ने, विभेदपूर्ण शिक्षा प्रणालीको अन्त्य गरिनुपर्ने, शिक्षा क्षेत्रलाई राजनीतिक हस्तक्षेपबाट रोक्नु पर्ने, विषयलाई रणनीतिक योजनामा समावेश गर्न सुझाव आएका छन्। यसैगरी राम्रा र अब्बल विद्यार्थीका रोजाईका शिक्षण पेशा नपर्नु, शिक्षकले प्रर्याप्त प्रशिक्षण पाए पनि ब्यवहारत : विद्यालयमा अवलम्बन गर्न नसक्नु, शिक्षक, विद्यार्थी र अभिभावकले आ आफना जिम्मेवारी र भूमिका बुझ्न र बुझाउन नसक्नु, अझै पनि परम्परागत र घोकन्ते शिक्षामै जोड दिइनु, बिद्यार्थीका चाहना बमोजिमका पाठ्यपुस्तक, स्थानीय पहिचान र धर्मसंस्कृति सहितका पाठ्यक्रम, र सहित खेलकुद र बिबिध क्रियाकलापलाई बिद्यालयले प्राथमिकता नदिनु ले शिक्षा क्षेत्रका कमी कमजोरी रहेको जनाउँदै आउने शिक्षा नीतिमा यी कुराहरुलाई समावेश गर्नेगरी सहभागीले सुझाव दिए। कार्यक्रममा शिक्षा तथा मानव स्रोत विकास केन्द्रका पूर्व महानिर्देशक बाबुराम पौडेल, शिक्षा, संस्कृति, बिज्ञान प्रबिधि तथा सामाजिक विकास मन्त्रालयका सचिव देवेन्द्र लामिछाने, प्राडा इन्द्रप्रसाद तिवारी, शैक्षिक रणनीतिक योजना निर्माण कार्यदलका सदस्य एवं पूर्व जिल्ला शिक्षा शिक्षा अधिकारी केशरीरमण न्यौपाने, मन्त्रालयका उपसचिव भोजराज न्यौपाने लगायतले प्रादेशिक शिक्षा नीति २०७८ मा समावेश गरिएका बिषयबस्तुलाई जानकारी गराएका थिए। यसैगरी, प्रमुख जिल्ला अधिकारी राजुप्रसाद पौडेल, जिल्ला समन्वय अधिकारी ऋषिराम आचार्य, शिक्षा विकास तथा समन्वय इकाई प्रमुख गुरुप्रसाद पौडेल, जिल्ला विकास समितिका पूर्व सभापति रामबहादुर थापा, पत्रकार महासंघका उपाध्यक्ष भवानी अधिकारी लगायतले शिक्षाको आवश्यकता र महत्वका बारेमा जानकारी गराउदै बिद्यालयभित्र रहेका वा बिद्यालय बाहिर रहेका समग्र बालबालिकालाई लक्षित गर्दै आवश्यक रणनीति बनाई ब्यवहारमै लागु गर्नुपर्नेमा जोड दिए।"
एमाले नै प्रमुख शक्ति,"काठमाडौं : नेकपा एमालेले स्थानीय तह निर्वाचनको समीक्षा गरेको छ। एमालेले पाँच दलीय गठबन्धन बाबजुद पनि ३४ प्रतिशत लोकप्रिय मतसहित प्रमुख शक्तिका रुपमा रहेको निश्कर्ष निकोलेको छ। सोमबार ६ घण्टासम्म बसेको सचिवालय बैठकले हालै सम्पन्न स्थानीय तहको निर्वाचनका प्रमुख र उपप्रमुखमा अपेक्षित परिणाम नआए पनि पार्टी देशको प्रमुख शक्तिका रुपमा स्थापित भएको निष्कर्ष निकालेको छ। बैठकपछि उपमहासचिव प्रदीप ज्ञवालीले निर्वाचनमा सत्ता गठबन्धनका बाबजुद पनि एमाले एक्लैले ३४ प्रतिशत लोकप्रिय मत हासिल गरेको बताएका छन्। ज्ञवालीले भने, यावत घेराबन्दी, सत्ताको दुरुपयोगका बाबजुद एमाले देशको प्रमुख शक्ति हो भन्ने निर्वाचनबाट स्थापित भएको छ। यसप्रति हामी गर्व गर्छौं। उनले जितहारलाई पार्टीले स्वभाविक रुपमा लिने बताए। सत्तापक्षले जे गरेर भए पनि चुनाव जित्नुपर्छ भन्ने सोचका कारण कैयौं ठाउँमा धाँधली भएको पनि एमालेको निष्कर्ष छ। उनले निर्वाचनको पवित्रतालाई दूषित बनाउने काम सत्तापक्षले गरेको पनि बताए। एमालेलाई हराउन स्रोत साधनको व्यापक दुरुपयोग भएको उनको भनाइ छ। उपमहासचिव ज्ञवालीले अहिले वाम गठबन्धनको कुनै सम्भावना नरहेको बताए। उनले माओवादी नेताहरूबीच भेटघाट र छलफल भने भइरहेको स्वीकार गरे। अहिले हाम्रा र कतिपय माओवादीका नेताबीच भेटघाट चलेको हो तर यो वाम गठबन्धनका लागि होइन अरु नै राष्ट्रिय राजनीतिका विषयमा छलफल गर्नका लागि हो ज्ञवालीले भने। एमालेले प्रचण्डलाई वा माधव नेपाललाई प्रधानमन्त्री प्रस्ताव गर्ने कुरा पनि १०० प्रतिशत नै असत्य रहेको उनको भनाइ छ। एमाले अहिले कसैलाई प्रधानमन्त्री अफर गरेर अलमलिने पक्षमा नरहेको ज्ञवालीले बताए। उनले सचिवालयको बैठकमा अन्तर्राष्ट्रिय सम्बन्धको बारेमा गम्भीर छलफल भएको बताए। हामीले मुलुकको राष्ट्रिय राजनीतिका विभिन्न आयामहरूको बारेमा छलफल गर्यौं । वर्तमान सरकारले हाम्रो बाह्य नीतिमा जुन किसिमको विचलन ल्याउँदै गएको छ, उनले भने, हाम्रो स्वतन्त्र र सन्तुलित परराष्ट्र नीति जसरी खलबलिँदैछ, नेपाललाई नजानिँदो गरी भूराजनीतिक द्वन्द्वतिर धकेल्ने काम वर्तमान सरकारबाट भइरहेको छ । त्यसैबीच एमालेले स्थानीय तह निर्वाचनमा आफ्नो पार्टीका तर्फबाट निर्वाचित प्रमुखउपप्रमुख तथा अध्यक्षउपाध्यक्षलाई असार २ र ३ गते प्रशिक्षण तथा अभिमुखीकरण कार्यक्रम आयोजना गर्ने भएको छ। जसमा एमालेबाट जितेका २०५ प्रमुख तथा अध्यक्ष र २४० उपप्रमुख तथा उपाध्यक्ष सहभागी हुने छन्।"
बजेट निर्माणमा पूर्व नायवसुब्बाको भूमिकाबारे संसद्मा अर्थमन्त्रीले जवाफ दिनुपर्ने एमालेको माग,"काठमाडौं : नेकपा एमालेले बजेटमा करको दर परिवर्तन गर्दा अर्थमन्त्री जनार्दन शर्माले अनधिकृत व्यक्तिलाई प्रयोग गरेको विषय आपत्तिजनक भएको बताएको छ। मंगलबार प्रतिनिधि सभाको बैठकमा बोल्दै एमालेका उपाध्यक्ष एवम् सांसद् सुरेन्द्र पाण्डेले पत्रपत्रिकामा राजश्वको दर तलमाथि गर्न अपरिचित व्यक्तिलाई राखेर बजेट बनाएकोप्रति प्रश्न उठ्दा समेत अर्थमन्त्रीले संसद्मा जानकारी नगराउनु आपत्तिजनक भएको बताएका हुन्। उनले अर्थमन्त्री शर्मामाथि गम्भीर विषय उठेकाले संसद्मा जानकारी प्रष्ट पार्नुपर्ने धारणा राखे। पाण्डेले प्रतिनिधिसभाको सोमबार बसेको बैठकमा विशेष समय लिएर बोल्दै एमालेका तर्फबाट योगेश भट्टराईले अर्थमन्त्रीको विषयमा प्रश्न उठाइसकेको बताउँदै जवाफ किन नआएको भन्दै प्रश्न गरे। सोमबार अन्नपूर्ण पोष्ट् दैनिकले मध्यराति बजेटमा जब चुकुल लाग्यो शीर्षकमा समाचार प्रकाशित गरेको थियो। यसै समाचारलाई आधार मान्दै सांसद भट्टराईले अर्थमन्त्रीको कार्य राष्ट्रियताविपरीत भएकाले राजीनामा दिनुपर्ने बताएका थिए। पाण्डेले भने ,गम्भीर विषयमा प्रश्न उठेपछि अर्थमन्त्री त्यो पदमा बस्नको लागि सक्षम हुनुहुन्छ ? लायक हुनुहुन्छ ? यसको जवाफ संसदलाई चाहिन्छ । पाण्डेले पनि यस्तो गम्भीर प्रश्नमा प्रधानमन्त्रीले पनि जवाफ दिनुपर्नेसमेत धारणा राखे। उनले अर्थमन्त्रीले राजीनामा दिनुपर्ने नपर्ने विषय संसद्मा उभिएर जवाफ दिनुपर्ने स्पष्ट पारे। पाण्डेले विद्युतीय सवारी साधन, सेनिटरी प्याडलगायतका सामग्रीमा कर वृद्धि गरिएको विषयमा समेत ध्यानाकर्षण गराएका छन्। एमालेले गम्भीर विषयमा प्रष्ट नभएसम्म सदनको कारबाही अघि नबढाउन सभामुखलाई आग्रह गरेको छ । शर्माले अर्थ मन्त्रालयकै भन्सार विभागबाट २०७५ फागुन १ गते नायबसुब्बा पदबाट राजीनामा दिएका रघुनाथ घिमिरेलाई जेठ १४ गते मध्यराति बजेटमा हेरफेरमा संलग्न गराएका थिए। अर्थमन्त्री शर्माले घिमिरे कार्यकक्षमा पस्ने वित्तिकै त्यो चुकुल लगाउन निर्देशन दिएर मन्त्रालयका कर्मचारीलाई भनेका थिए,उहाँहरू राजस्व विज्ञ हुनुहुन्छ। राजस्वका दरबारे मेरातर्फबाट उहाँहरूले केही फेरबदल गर्न सक्नुहुन्छ। उहाँहरूले जेजे मिलाउनुहुन्छ, त्यसमै सही गरेर मकहाँ ल्याउनुहोला। त्यसपछि कथित विज्ञहरूबाट बजेटका राजस्व दरमा निर्ममतापूर्वक तलमाथि भएको थियो।"
विपक्षी सांसदले मागे अर्थमन्त्रीको राजीनामा,"काठमाडौं : बजेटमा करको दर परिवर्तन गर्दा अर्थमन्त्री जनार्दन शर्माले अनधिकृत व्यक्तिलाई प्रयोग गरेको भन्दै एमाले सांसदहरूले उनको राजीनामा माग गरेका छन्। प्रतिनिधिसभाको सोमबार बसेको बैठकमा विशेष समय लिएर बोल्दै एमाले सचिव तथा प्रतिनिधिसभा सदस्य योगेश भट्टराईले अर्थमन्त्रीले बजेट निर्माणमा राष्ट्रघात नै गरेको बताए। भने, आज सञ्चारमाध्यमले स्पष्ट रूपमा अर्थमन्त्रीले अनाधिकृत व्यक्तिको प्रयोग गरेर करको दरमा हेरफेर गरेको कुरालाई खुलाएको छ। अर्थमन्त्रीले गोपनियता भंग गर्दै बजेट निर्माणमा अमुक व्यक्ति किन घुसाउनुभयो ? यसो हुनुभनेको जनघात मात्रै होइन राष्ट्रघात पनि हो। सोमबार अन्नपूर्ण पोष्ट् दैनिकले मध्यराति बजेटमा जब चुकुल लाग्यो शीर्षकमा समाचार प्रकाशित गरेको थियो। यसै समाचारलाई आधार मान्दै सांसद भट्टराईले सदनमा कुरा राख्न विशेष समयको माग गरे। र, अर्थमन्त्रीको कार्य राष्ट्रियताविपरीत भएकाले राजीनामा दिनुपर्ने बताए। आज हामीले सुन्यौ, पढ्यौ जेठ १४ गते मध्यरातमा करका दर कसरी हेरफेर भए भन्ने कुरा प्रष्ट थाहा भयो। सञ्चारमाध्यमले लेख्नु अघि पनि हामीले यो विषयलाई उठाएकै थियौं। अहिले पुष्टि नै भयो, उनले थपे, विद्युतीय सवारी साधन र स्यानिटरी प्याडलगायतका सामग्रीको करमा ठूलो चलखेल भएको रहेछ। अनाधिकृत कर्मचारी बजेट निर्माणमा छिराएर करको दर तोकिएछ। यो विषयमा अर्थमन्त्रीले जवाफ दिनुपर्छ। प्रधानमन्त्रीको ध्यानाकर्षण हुनुपर्छ। बजेट शाखा प्रमुखलगायत उच्च पदस्थ कर्मचारीलाई बेवास्था गर्दै बाहिरबाट अनाधिकृत व्यक्ति झिकाएर करको दर हेरफेर गर्नु भनेको राष्ट्रको गोपनियता भंग गर्नु पनि रहेको भट्टराईको भनाइ थियो। पदमा रहँदा वा नरहँदा राज्यका कुनै पनि गोपनियता भंग गरिँदैन भनेर मन्त्रीसहित सबैले शपथ खाएका हुन्छन्। तर, आज बजेट निर्माणको प्रक्रियालाई नै अर्थमन्त्रीले मिच्नुभएको छ। यो गम्भीर विषय हो, भट्टराईले भने। उनले यसअघि यस्ता गतिविधि गर्ने मन्त्रीले जुनसुकै देशमा पनि पदबाट राजीनामा दिएको प्रसंग कोट्याउँदै अर्थमन्त्रीले अब के गर्ने भन्दै प्रश्न गरे। भने, यो विषय अर्थमन्त्रीको सवाल मात्रै होइन, प्रधानमन्त्रीको पनि ध्यानाकर्षण हुनुपर्छ। यो महत्वपूर्ण विषयमा सरकार गम्भीर बन्नुपर्छ। पूर्वनायवसुब्बा रघुनाथ घिमिरे र अर्का एक व्यक्तिलाई उहाँहरू विज्ञ हो भनेर बजेटमा राजस्वका दर उहाँहरूले भनेअनुसार मिलाउनु भन्ने दबाब सचिव र सहसचिवलाई दिएर राजस्वमा निर्ममतापूर्वक चलखेल भएको समाचारले अर्थमन्त्रीको चरित्र उदांगो पारेको सांसद भट्टराई बताउँछन्। मुलुकका स्वदेशी उद्योगहरू धरासयी अवस्थामा यसरी नै पुगेका हुन्। यस्तो कार्य गरेर अर्थमन्त्री विवादमा आइसक्नु भयो। अब तत्काल राजीनामा दिनुहोस्, उनले भने। प्रतिनिधिसभा बैठमा सोमबार बोल्दै एमाले नेता तथा प्रतिनिधिसभा सदस्य महेश बस्नेतले पनि अर्थमन्त्रीको कार्यशैलीले देश दुर्घटनामा पर्ने बताए। उनले नीतिगत सुधारदेखि लिएर मन्त्रीहरूको व्यवहारको सुधार नभएको आरोप लगाए। भने, अर्थमन्त्रीले भन्सार र करका दर रेटहरू मध्यरातमा एकजना सुब्बा र विज्ञ भनिएका मानिस ल्याएर गडबड गर्नुभएको हामीले पढ्यौ। यहाँ कमिसनको चलखेल ठूलो भएको रहेछ। कारखानादेखि स्यानिटरी प्याडका कुरालाई लिएर तमाम दर रेट खारेज गरेर अर्थमन्त्रीले नियमित कमिसन खाने चलखेल गर्नुभएछ। बस्नेतले अर्थमन्त्री कमिसनको चक्करमा फस्दै गएको बताउँदै यो विषयको छानबिन हुनुपर्ने माग गरे। सिमेन्ट र रड कारखानाको महिनाको ३० करोड विद्युत् तिर्ने कारखानालाई १५ प्रतिशत छुट दिने कुराले अर्थमन्त्रीले एक मुष्ठ करोडौं रकम आम्दानी लिएको कुरा प्रष्ट भएको छ। महिनाको ३७ लाख नियमित लिएको कुरा र मन्त्री भएपछि पनि २ लाख लिएको कुरा आएको छ। यो विषयमा छानबिन हुनुपर्छ। उनले पहिले सरकार कस्तो हुन्छ देखाउँछौं भन्नेहरूले नै अहिले आफ्नो व्यवहारले देखाइरहेको व्यंग्य गरे। भने, रोम जलिरहेछ निरुहरू बाँसुरी बजाइरहेछन् भन्ने कुरा देखियो। सरकार कस्तो हुन्छ देखाउँछौं भनेका साथीहरूले देखाएको सरकार हामी हेरिरहेका छौं।"
कृषिमन्त्री यादवको दावी : असारसम्म ८० लाख मेट्रिक टन मल आउँछ,"काठमाडौं : कृषि तथा पशुपंक्षी विकासमन्त्री महेन्द्रराय यादवले असारसम्म ८० लाख मेट्रिक टन मल उपलब्ध हुने बताएका छन्। मंगलबार प्रतिनिधिसभा बैठकमा कृषि मन्त्रालयको विनियोजन बजेटमाथि छलफलमा उठेका प्रश्नको जबाफ दिँदै मन्त्री यादवले भारतबाट ८० लाख मेट्रिक टन मल असारसम्म आइपुग्ने बताएका हुन्। 'डीएपी र युरिया मल ८० लाख मेट्रिक टन असारसम्म आउँछ,' उनले भने,' अहिले हामीसँग १४ हजार मेट्रिक टन मल मौज्दात छ।' उनले असार १५ सम्म साल्ट ट्रेडिङबाट टेन्टर भएका मल पनि उपलब्ध हुने बताए। यस्तै, मन्त्री यादवले मल कारखाना निर्माणको विषय पनि चाँडै टुंगो आश्वासन दिए। यसका लागि बजेट विनियोजन भइसकेको र कारखानाको बारेमा छलफल भइरहेको बताए। उनले कृषि उपज संरक्षणका लागि शीतभण्डार र अन्न भण्डार निर्माणका लागि स्थानीय तहसँगको सहकार्यमा सरकारले बजेट विनियोजन गरेको बताए।"
देउवा कुन हैसियतमा अमेरिका भ्रमणमा जान लागेको हुन् ?,"काठमाडौं : संसद्को अन्तर्राष्ट्रिय सम्बन्ध समितिले प्रधानमन्त्रीको अमेरिका भ्रमणबारे जानकारी दिन प्रधानमन्त्री शेरबहादुर देउवालाई छलफलमा बोलाउने निर्णय गरेको छ। सोमबार बसेको समितिको बैठकले भ्रमणको उद्देश्य र एजेन्डाबारे छलफल गर्ने निर्णय गरेको हो। आगामी असार ५ गतेको बैठकमा भ्रमणबारे प्रधानमन्त्रीसँग छलफल गर्ने निर्णय भएको समिति सभापति पवित्रा निरौला खरेलले बताइन्। परराष्ट्र नीति कार्यान्वयनको सन्दर्भमा बैठकको सुरुआत भएको बताउँदै उनले परराष्ट्रमन्त्री र प्रधानमन्त्रीलाई समितिको बैठकमा बोलाएर समितिले छलफल गरिने बताइन्। उनले भनिन्, प्रधानमन्त्री समितिमा आएर स्पष्ट रूपमा बोल्नुभयो भने गौरव र सम्मानको विषय हुनेछ। राष्ट्रका हितका निमित्त के कदम चालिएका छन् भन्ने कुरा सबैको चासोको विषय हो। एमाले नेता तथा पूर्वपरराष्ट्रमन्त्री प्रदीप ज्ञवालीले समितिको बैठकमा परराष्ट्र नीति कार्यान्वयनको विषयमा छलफल गर्न आवश्यक रहेको बताए। अमेरिकासँगको सम्बन्ध र सम्झौताका विषयमा धेरै चर्चा सुनिएको र यस विषयमा जानकारी हुनुपर्ने धारणा राखे। डिप्लोमेसी चर्चाहरू सुनिएका छन्। सम्झौताका कुरा छन्। ट्रेनिङका लागि स्थायी ठाउँहरू उपलब्ध गराउनुपर्ने कुरा सुनिएको छ। यस्तो संवेदनशील विषयमा सबैले थाहा पाउनुपर्यो, ज्ञवालीले भने, उहाँ भ्रमणमा कुनै पार्टीको अध्यक्ष वा गठबन्धनको हैसियतले नभई देशको प्रधानमन्त्रीको हैसियतले जाने हो। आइतबारको संसद् बैठकमा पनि नेता ज्ञवालीले प्रधानमन्त्री देउवा कुन हैसियतमा अमेरिका भ्रमणमा जान लागेको हो भन्दै कुरा उठाएका थिए। एकीकृत समाजवादीका अध्यक्ष माधव नेपालले पनि देश भक्तिको भावना अनुरूप छलफल हुनुपर्ने बताए। नेपालले भने, देशको विषयमा कुनै किसिमको दबाब स्वीकार्य हुँदैन प्रष्ट रूपमा राख्नुपर्छ। त्यस्तै, एमाले नेता भीम रावलले पनि अन्तर्राष्ट्रिय समितिमार्फत देशलाई जवाफ दिनुपर्ने बताए। उनले १० पटक बोलाउँदा नआउने प्रधानमन्त्रीले देशलाई जवाफ दिनुपर्ने रावलको भनाइ थियो।"
निर्माणाधिन रहेका खेल पूर्वाधारलाई १ सय ७१ पालिकामा बजेट जान्छ ',"काठमाडौं : खेलकुद मन्त्रालयले निर्माणाधिन रहेका खेल पूर्वाधारहरुलाई निरन्तरता दिन स्थानीय तहहरुलाई आवश्यक बजेट बिनियोजन गर्ने जनाएको छ । प्रतिनिधिसभाको मंगलबारको बैठकमा खेलकुद मन्त्रालयमाथिको बिनियोजित बजेटका विषयमा उठेका प्रश्नको जवाफ दिँदै शिक्षामन्त्री देवेन्द्र पौडेलले एक स्थानीय तह एक पूर्वाधार निर्माण गर्ने अवधारण अनुसार निर्मार्णाधिन रहेका खेल पूर्वाधारहरुलाई निरन्तरता दिँदै आगामी आर्थिक वर्षमा १ सय ७१ वटा पालिकामा नै बजेट जाने प्रस्ताव गरिएको जानकारी दिए। खेलकुद मन्त्री महेश्वरजंग गहतराज बक्सिङ फेडरेशन अफ रसिया र रसिया फेडरेशनको खेलकुद मन्त्रीको निमन्त्रणामा रुस प्रस्थान गरेपछि शिक्षा मन्त्री पौडेलले उक्त मन्त्रालयका बारेमा उठेका प्रश्नको जवाफ दिएका हुन्। उनले स्थानीय तहमा खेल पूर्वाधार निर्माणका लागि कार्यबिधि अनुसार मन्त्रालयले सार्वजनिक सूचना जारी गरि स्थानीय तहबाट नै उपयुक्त स्थानको छनोट गरि पूर्वाधार निर्माणका लागि प्रस्ताव माग गरिएको र सोहि प्रस्तावका आधारमा मापदण्ड पुगेका स्थानीय तहहरुलाई बजेट बिनियोजन गरिएको समेत बताए। त्यस्तै , उनले खेलकुद र खेलाडीहरुको विकास विद्यालय तहबाट नै विकास गर्नका लागि विद्यालयहरुलाई खेलकुल उद्यमस्थलका रुपमा विकास गर्न यसै आर्थिक वर्षबाट एक विद्यालय एक खेल मैदान प्रस्ताव गरिएको जाानकारी दिए उनले निर्माणधिन पूर्वाधारणलाई प्राथमिकतामा राखिएको र नयाँ पूर्वाधारलाई पनि अघि बढाउने दावी गरे। जग्गाको स्वामित्व प्राप्त हुन नसक्दा ढोरपाटन हाइ अल्टिच्युड ट्रेनिङ सेन्टर , मदन भण्डारी रंगशाला लगाएत केहि आयोजनाहरुमा पूर्वाधार निर्माणका लागि बजेट बिनियोजन हुन नसकेको मन्त्री पौडेलको भनाइ छ। उनले युवाहरुलाई जेष्ठनागरिक सीप हस्तान्तरण गर्ने, रोजगारको व्यवस्था गर्ने र युवालाई लागुऔषध दुर्व्यसनीबाट बचाइ देश निर्माणमा परिचालन गरिने बताए। यस्तै मन्त्री पौडेलले युवाहरुलाई एकीकृत शक्तिका रुपमा विकास गर्न युवा गठन गरी नमूना युवा संसदको अभ्यास गर्ने बताए। यसैगरी उनले जोखिम व्यवस्थमा रहेका युवाहरुलाई पुनरस्थापन गर्ने र युवा प्रतिभाहरुको खोजि गरी प्रतिभावान युवाहरुलाई प्रोत्साहन गर्ने कार्यक्रम रहेको समेत जानकारी दिए। युवाहरुको रचनात्मक तथा सृजनात्मक विकास गर्न उद्देश्यले विज्ञान तथा प्रविधि सम्मेलन गर्ने कार्यक्रम प्रस्ताव गरिएको उनको भनाइ छ। युवाहरुमा अनुशासन, नैतिक विकास, स्वयसेविक भावनाको विकास गर्नका लागि स्काउट तालिम, विपद व्यवस्थापन तालिम र सातै प्रदेशमा लागुऔषध दुर्व्यवसनीविरुद्ध सचेतना वृद्धि गर्न नेपाल स्काउटबाट कार्यक्रम गर्ने संचालन गर्ने प्रस्ताव यसै आर्थिक वर्षमा प्रस्तुत गरिएको बताए। युवाजनशक्तिलाई स्वेदशमा रोजगारी प्रदान गर्ने उद्देशले थप १२ हजार जनालाई कर्जा उपलब्ध गराइ ब्याज अनुदान दिने र ती युवा व्यवसायीहरुको व्यवसाय र जीवनरक्षाका लागि बिमाको व्यवस्था गरिएको उनको भनाइ छ।"
मूल्यवद्धिको विरोधमा काठमाडौंमा प्रदर्शन,"काठमाडौं : विभिन्न वस्तुमा भएको मूल्यवृद्धिको विरोधमा नेपाल कम्युनिष्ट पार्टी(बहुमत)ले काठमाडौंमा विरोध प्रदर्शन गरेको छ । पेट्रोलियम पदार्थलगायत उपभोग्य वस्तुमा भएको चर्को मूल्यवृद्धिको विरुद्धमा नेकपा बहुमतले मंगलबार काठमाडौंको माइतिघरमा विरोध प्रदर्शन गरेको हो । प्रदर्शनमा सहभागीहरुले बढ्दो महङ्गी नियन्त्रण गर, पेट्रोलियम पदार्थमा गरिएको मुल्य वृद्धि फिर्ता गर, एमसीसी मुर्दावाद, वैज्ञानिक समाजवाद जिन्दावाद लेखिएका प्लेकार्ड प्रदर्शन गरेका थिए । उनीहरुले जनतालाई समस्या पर्ने गरि मूल्यवृद्धि गर्दा पनि राज्यमा बस्नेहरु मौन रहेको आरोप लगाएका थिए ।"
जिसस चितवनको प्रमुखमा गोला प्रथाबाट एमालेका अधिकारी,चितवन : जिल्ला समन्वय समिति चितवनको प्रमुखमा एमालेका नारायणप्रसाद अधिकारी विजयी भएका छन्। मंगलबार सम्पन्न निर्वाचनमा अध्यक्ष पदका दुवै उम्मेदवारको समान मतगणना भएपछि गोलाप्रथा गर्दा अधिकारी विजयी भएका हुन्। दुवै उम्मेदवारले ७७ मत ल्याएका थिए। एमाले पक्षले आफ्नो पक्षमा मत ल्याउन राप्ती नगरपालिका प्रमुख नेकपा एसका शमशेर लामालाई रिझाउने प्रयास गरेको थियो। तर गठबन्धनको सबै ७ मत कांग्रेसका रानाभाटतिर पुगेपछि निर्वाचनको नतिजा गोलाप्रथाबाट गरिएको हो।
संसदमा प्रेम सुवालको प्रश्न : बजेट निर्माणमा अर्थमन्त्रीले सहभागी गराएका 'सीए' को हुन् ?,"काठमाडौं : सांसद प्रेम सुवालले बजेट निर्माणमा अर्थमन्त्री जनार्दन शर्माले सहभागी गराएका 'सीए' भनिएका व्यक्तिको परिचय खुलाउन माग गरेका छन्। मंगलबार प्रतिनिधि सभामा बोल्दै सांसद सुवालले जेठ १४ गते राति अर्थमन्त्रालयमा प्रवेश गरेका दुईजनामध्ये सीए भनिएका व्यक्तिको परिचय गोप्य राखिएको भन्दै आपत्ती जनाए। जेठ १४ गते राति अर्थमन्त्रालयमा अर्थमन्त्री शर्माले प्रवेश गराएकाम दुईजनामध्ये सीए भनिएका व्यक्तिको परिचय खुलाइएको छैन, त्यो सीए विदेशी नै हुनुपर्छ भन्ने कुरा आएको छ, उनले भने,' कुन देशको नागरिक हो त्यो बाहिर आएको छैन। विदेशी नागरिक अर्थमन्त्रालयमा कर छुट गराउन कसरी पुगे? अर्थमन्त्रीज्यूले कसरी बाटो दिनुभयो?' उनले रातारात अनाधिकृत व्यक्तिलाई अर्थमन्त्रालयमा प्रवेश गराइ भन्सार र करका दररेटमा परिवर्तन गराएको भन्दै आक्रोश व्यक्त गरे। उनले भने,' कमिसन कति प्राप्त भयो? गठबन्धन सरकारका नेताहरुले कित कति पाए, यसबारे स्पष्ट हुनुपर्यो।' '२००७ सालपछि भारतीय राजदूत मन्त्रिपरिषदमा पसेर निर्णय दिन्थे हामीले इतिहास पढेको भन्दै अहिले त पनि सात सालजस्तै भयो सिंहदरबारभित्र विदेश नागरिक। कुन नागरिक हो त्यो सीए,'उनले प्रश्न गरे। उनले अर्थमन्त्रीले कुन कुन उद्योगलाई कति छुट दिनुभयो त्यो स्पष्ट नभएसम्म संसदलाई अघि नबढाउन सभामुखसँग आग्रह गरे। जेठ १४ गते राति अर्थमन्त्रालयमा अर्थमन्त्रीले पूर्वनायव सुब्बा रघुनाथ घिमिरेलाई कार्यकक्षमा बोलाए र साथमा अर्का व्यक्त अज्ञात व्यक्ति जसले मन्त्रीले 'सीए साप' भनेर चिनाएका थिए। सोही विषयलाई लिएर सांसद सुवालले संसदमा कुरा उठाएका हुन्।"
वर्षा सकिने वित्तिकै मेलम्चीको पानी काठमाडौंमा आउँछः खानेपानी मन्त्री,"काठमाडौंः खानेपानी तथा सरसफाइ मन्त्री उमाकान्त चौधरीले मेलम्ची खानेपानी योजना वर्षायामसम्म बन्द गरिने बताएका छन् । मंगलबार प्रतिनिधि सभामा सांसदहरुले उठाएका प्रश्नहरुको जबाफ दिँदै खानेपानीमन्त्री चौधरीले वर्षा सकिने वित्तिकै मेलम्चीको पानी काठमाडौंमा ल्याउने सरकारको योजना रहेको बताएका हुन् । उनले भने, मेलम्चीको सुरुङमा लेदो पस्यो । योजना सञ्चालन वर्षायामसम्म बन्द गरिएको हो । वर्षायाममा सुरुङलाई थप क्षति हुन दिन सकिएमा वर्षा सकिने वित्तिकै पानी सञ्चालन गर्न सकिने मन्त्रालयको योजना रहेको छ । यस अवधिमा पानीको अभाव हुन नदिन बागमतीबाट सुन्दरीजल पानी प्रशोधन केन्द्रमा पानी पठान्तरण गर्ने, काठमाडौं उपत्यका खानेपानी लिमिटेडका बोरिङहरुको क्षमता अभिवृद्धि गर्ने र अन्य स्रोतको उपयोग गर्ने कार्यहरु भइरहेको छ । मेलम्चीमा पहिरो न्यूनिकरणका लागि अध्ययन भइरहेको उनको भनाइ छ। मेलम्ची खानेपानीको विकल्पका लागि मकवानपुरको सिस्नेखोला, ललीतपुरको ठोस्ने र भक्तपुरको महादेव खोलाबाट काठमाडौं उपत्यकामा पानी आपूर्ति गर्न अध्ययन भइरहेको खानेपानी मन्त्री चौधरीले बताए।"
राप्रपाको बैठक असारमा,"काठमाडौं : राष्ट्रिय प्रजातन्त्र पार्टी (राप्रपा) केन्द्रीय कार्यसमितिको बैठक आगामी असार ७ देखि ९ गतेसम्म काठमाडौंमा बस्ने भएको छ। बैठकमा हालै सम्पन्न स्थानीय तहको निर्वाचनको समीक्षा, समसामयिक राजनीतिक अवस्थामा पार्टीले निर्वाह गर्नुपर्ने भूमिकाबारे छलफल हुने प्रचार विभागका सदस्य सचिव सुन्दर पाण्डेले जानकारी दिएका छन्। देशैभरबाट सहभागी हुने नेताले सम्बन्धित जिल्लामा पार्टीले सञ्चालन गरेका राजनीतिक तथा सामाजिक कार्यबारे बैठकमा रिपोटिङ गर्ने छन् । सातै प्रदेशमा सङ्गठनको अवस्था, कार्ययोजनाबारे प्रदेश प्रमुखले जानकारी गराउनका साथै आगामी प्रदेश र सङ्घीय निर्वाचनमा जनवर्गीय सङ्गठन परिचालन गरी पार्टीलाई धेरै स्थानमा विजयी बनाउन आवश्यक रणनीति बैठकमा तयार पारिने छ । पार्टीले विभिन्न विभागमा प्रमुख नियुक्त गरी जिम्मेवारी दिएको छ भने केहीमा प्रमुख तोक्ने कार्य जारी छ ।"
कैदी भेट्न जेल पुगेका डीएसपीमाथि छानविन गर्न समिति गठन,काठमाडौं : कर्तव्य ज्यान कसुरमा कारागारमा रहेका कैदीलाई भेटेको भन्दै प्रहरी वृत्त स्वयम्भुका प्रमुख डीएसपी मिलन केसीमाथि छानविन सुरु भएको छ। काठमाडौं जिल्ला प्रहरी परिसरले एसपी दिनेशराज मैनालीको संयोजकत्वमा छानविन समिति गठन गरेको हो। नेपाल निर्माण व्यवसायी महासंघका तत्कालीन अध्यक्ष शरद गौचनको हत्या कसुरमा दोषी ठहर भई कैद सजाय भुक्तान गरिरहेका गुन्डा नाइके समिरमानसिंह बस्न्यातलाई आतइबार भेटेको भन्दै डीएसपी केसीमाथि छानविन गर्न मंगलबार समिति गठन गरिएको हो। समितिको संयोजकत्वको जिम्मेवारी पाएका काठमाडौं प्रहरी प्रवक्ता एसपी मैनालीले डीएसपी केसीमाथि अनुसन्धान भइरहेको बताए। केसीले जानकारी नगराएरै कैदी भेटेपछि प्रहरीले छानविन थालेको हो।
मोटरसाइकलको ठक्करबाट वृद्धको मृत्यु,विराटनगर : विराटनगरमा बुलेट मोटरसाइकलको ठक्करबाट मंगलबार दिउँसो एक जना वृद्ध पुरुषको मृत्यु भएको छ। विराटनगररानी सडकखण्डअन्तर्गत विराटनगर महानगरपालिका१४ रानीमा मोटरसाइकलले ठक्कर दिँदा ६० वर्षीय मजेबुल मियाँको मृत्यु भएको प्रदेश १ प्रहरी कार्यालय विराटनगरका प्रवक्ता एसपी नवीनराज राईले जानकारी दिए। उनका अनुसार रानीबाट विराटनगरतर्फ जाँदै गरेको मोटरसाइकलले बिहान ८ बजेतिर पैदल हिँडिरहेका बेला ठक्कर दिएर मियाँलाई गम्भीर घाइते बनाएको थियो। उनको उपचारका क्रममा दिउँसो १ बजेतिर न्युरो अस्पतालमा मृत्यु भएको एसपी राईले बताए। मोटरसाइकल र चालक भारतीय नागरिक ५९ वर्षीय विन्देश्वर रामलाई नियन्त्रणमा लिएर घटनाको अनुसन्धान सुरु गरिएको प्रहरीले जनाएको छ। मोटरसाइकल चालक राम भारतको मझपुरका बासिन्दा हुन्।
पुल निर्माणमा ढिलासुस्ती हुँदा सवारीलाई सास्ती,जोमसोम : तिब्बतको कोरलानाका जोड्ने राष्ट्रिय गौरवको बेनीजोमसोमकोरला सडक आयोजना अन्तर्गत निर्माणधिन घमी खोला पुलको काम ठेकेदारले अलपत्र छाडेपछि उपल्लो मुस्ताङ आउजाउ गर्ने सवारी साधनलाई सास्ती बनेको छ। २०७५ सालको पुस १६ गते ६ करोड ८० लाख लागतमा सम्झौता भएको घमी खोला पुलको चालु वर्षको हिउँदयामपछि निर्माणको काम ठप्प रहेको हो। निर्माणधिन घमी खोला पुल निर्माणको जिम्मा हिमढुङ ठोक्कर ईमोटल जेभी कन्ट्रक्सनले लिएको थियो। सम्झौता अवधि ३ वर्ष रहेको घमी खोला पुलको काम २०७८ पुस ९ गते सकिनु पर्ने थियो। तर ठेकेदारको ढिलासुस्ती र लापारवाहीका कारण पुलको निर्माणको भौतिक प्रगती अहिले ४० प्रतिशत मात्र देखिएको छ। घमी खोला पुलको लम्बाई जम्मा ४० मिटरको छ भने डे्रने र फुटपाथसहित ११ मिटरको पुल बनाउने सम्झौता भएको बेनीजोमसोमकोरला सडक आयोजनाले जनाएको छ। निर्माण कम्पनीका प्रतिनिधिलाई पटकपटक पुल निर्माणको काम सूचारु गराउन आयोजनाले ताकेता गरेपनि सम्पर्कमा आउन सकेको छैन। आयोजना प्रमुख जगत प्रजापतीले घमी खोला पुल निर्माणको जिम्मा लिएको हिमढुङ ठोक्कर ईमोटल जेभी कन्ट्रक्सनले एक हप्ता भित्र फिल्डमा पुगेर काम नगरे ठेक्का तोड्ने प्रक्रिया अघि बढाईने जानकारी दिए। घमी खोला पुलको ठेक्का लिएको हिमढुङ ठोक्कर ईमोटल जेभी कन्ट्रक्सनले अरु दुई वटा पुलको काम पनि अलपत्र पारेको आयोजनाले जनाएको छ। उक्त कन्ट्रक्सनले मार्फा खोला पुल र छुसाङ खोला पुल बनाउन २१ करोडमा सम्झौता गरेको थियो। यि दुबै पुलको काममा पनि निर्माण कम्पनीले ढिलासुस्ती गर्दा आयोजनाले ठेक्का मोबिलाईजेसन बापत लिएको १ करोड ११ लाख ५० हजार सरकारको नाममा फिर्ता लिएको थियो।
कर्णालीमा पहिलो पटक नारायण नगरले खाद्य सुरक्षा रणनीति बनाउँदै,"दैलेख : जिल्लाको नारायण नगरपालिकाले खाद्य तथा पोषण सुरक्षा रणनीति बनाउन लागेको छ। नगरपालिकाले फियान नेपालसँगको सहकार्यमा रणनीति बनाउन लागेको हो। नगरपालिका र फियानले खाद्य तथा पोषण सुरक्षा पाँच वर्षे रणनैतिक योजना निर्माणको प्रक्रिया अघि बढाएको छन्। खाद्य सुरक्षा रणनीति बनाउने नारायण नगरपालिका कर्णाली प्रदेशको पहिलो स्थानीय तह हो। खाद्य अधिकारको जोखिममा रहेको समुदायको पहिचान गर्न रणनीति बनाउन लागिएको नगरप्रमुख लोमन शर्माले बताए। गरिबी, भोकमरी र कुपोषण र खाद्य असुरक्षामा रहेका जातजाती तथा समुदायको पहिचान गर्ने र भोक मुक्त नगरपालिका बनाउने लक्ष्य लिईएको नगरप्रमुख शर्माले बताए। मेयर शर्माले रणनीतिमा टेकेर आगामी योजना तर्जुमा गरिने समेत जानकारी दिए। संघीय सरकारको खाद्य अधिकार तथा खाद्य सम्प्रभुता सम्बन्धी ऐन र कर्णाली प्रदेश सरकारको खाद्य अधिकार तथा सम्प्रभुता सुनिश्चित गर्न बनेको ऐन कार्यान्वयनका लागि रणनीति बनाउन थालिएको फियान नेपालका क्षेत्रिय संयोजक सुरेश गौतमले बताए। उनले पाँच वर्षे रणनीति निर्माण गरी आगामी कार्ययोजनासहित स्रोतको पहिचान गरिने जानकारी दिए। रणनीति नगरपालिका भित्रको कृषि पूर्वाधार र बजारिकरण, कृषि र गैरकृषि क्षेत्रमा आयआर्जन तथा जीविकोपार्जन, कृषि विकास, पशुपंक्षी विकास, सेवामुलक स्रोत साधनमा पहुँच र सुरक्षामा केन्द्रीत हुने फियानका कार्यकारी निर्देशक अशोकबहादुर सिंहले बताए। उनका अनुसार खाद्य तथा पोषण शिक्षा, जैविक तथा जलवायू अनुकुलित कृषि, प्राकृतिक स्रोत व्यवस्थापन तथा परिचालन र संस्थागत नीति निर्माणमा केन्द्रीय रहेर रणनीति निर्माण गरिनेछ। रणनीति निर्माणका लागि मंगलबार नगरमा खाद्य तथा पोषण सुरक्षा रणनैतिक योजना तर्जुमा कार्यशाला आयोजना गरिएको थियो। नगर प्रमुख लोमन शर्मा, उपप्रमुख तप्ताकुमारी थापा, ११ वटै वडाका वडाध्यक्ष, नगर कार्यपालिका सदस्य, नगरपालिकाको विषयगत शाखा र सरोकारवाला निकायहरुसँग छलफल गर्न कार्यशाला आयोजना गरिएको थियो। रणनीति निर्माणका लागि अब नगरपालिकाका ११ वटै वडाहरुमा छलफल तथा आवश्यक अध्ययन गरिने बताईएको छ।"
नुवाकोटमा विपद व्यवस्थापन सम्बन्धी अभ्यास,"नुवाकोट : वर्खायाममा आउन सक्ने विपद सम्वन्धी सचेतनाका लागि नुवाकोटमा कार्यक्रम सन्चालन गरिएको छ। जिल्ला विपद व्यवस्थापन समितिको आयोजनामा पहिरोसम्बन्धी कृतिम घटना अभ्यास गरिएको हो। नुवाकोट पहिरोको उच्च जोखिममा रहेकाले पहिरोसम्बन्धी नै कृतिम घटना अभ्यास गरिएको हो। पहिरोको चित्रांकन नै गरेर पहिरो रोकथाम तथा सचेतना सम्वन्धी जानकारी गराइएको आयोजक जिल्ला विपद व्यवस्थापन समितिका अध्यक्ष तथा प्रमुख जिल्ला अधिकारी नारायणप्रसाद रिसालले जानकारी दिए। विदुर नगरपालिका५ लामिबगैचास्थित चन्द्रज्योति माविको खुल्ला चौरमा पहिरो नियन्त्रण सम्वन्धी प्रयोगात्मक कार्य गरिएको रिसालले बताए। सोही क्रममा सेना, प्रहरीसहितको संयुक्त सुरक्षा टोलीले पहिरोपीडित उद्धार तालिम तथा डेमोष्ट्रेसन (स्थलगत अभ्यास) सञ्चालन गरेको हो। नेपाली सेना, प्रहरीको समन्वयमा जिल्ला विपद् व्यवस्थापन समिति र अन्य सरोकारवाला निकायसँग मिलेर यो अभ्यास सञ्चालन गरिएको हो। नेपाली सेना, नेपाल प्रहरी र सशस्त्र प्रहरीले संयुक्त रूपमा अभ्यास गरेर देखाएका थिए। सोही क्रममा जनप्रतिनिधि तथा सर्वसाधारणको सहभागिता रहेको थियो। विपद्को दृष्टिकोणले महत्वपूर्ण र संवेदनशील देखिएका स्थानहरूमा वर्षायाममा हुनसक्ने पहिरोबारे जानकारी संकलन गरी अभ्यास सञ्चालन गर्ने र परेको समयमा प्रभावकारी रूपमा परिचालित भई धनजनको क्षति न्यूनीकरण गर्नका लागि अभ्यास गरिएको प्रजिअ रिसालले बताए। कार्यक्रममा पहिरोसम्बन्धी जानकारी दिनुका साथै पहिरोमा परि साधारण घाइते भएका, धनजनको क्षति भएका व्यक्तिलाई डोरी, जुमर, क्याराबिनर र ल्याडरको सहायताले उद्धार गरी सुरक्षित स्थानमा लैजाने कार्य गरिएको थियो। यसका साथै भीषण पहिरोमा परि पुरिएका पीडित व्यक्तिको खोजतलास तथा शवलाई डोरी, जुमर र स्टेचरको सहायताले सुरक्षित स्थानमा लगिने अभ्यास गरिएको थियो। अभ्यासमा पहिरोको क्षति न्युनीकरण र यसको नियन्त्रण र घटनापछि गरिने उद्धारको अभ्यास गरिएको थियो। बर्खायाम सुरु भएसँगै नुवाकोटमा पहिरोको घटना हुने गरेको छ भने यसले गर्दा बर्सेनि जनधनको ठूलो क्षति गर्ने गरेको कारण यस्तो अभ्यासले सचेतना पुगेको जिल्ला प्रहरी कार्यालय नुवाकोटले जनाएको छ।"
"तनहुँमा चितुवाको चार दिनमा ३ आक्रमण : एक बालकको मृत्यु, दुई घाइते",तनहुँ : जिल्लाको बन्दीपुर गाउँपालिका१ बिउघरमा चितुवाको आक्रमणबाट पाँच वर्षिय बालक सुप्रिम थापाको ज्यान गएको छ। मंगलबार दिउँसो करिब ४:१५ बजेतिर घरको आँगनमा खेलिरहेको अवस्थामा बालकलाई चितुवाले आक्रमण गरेको डिभिजन वन कार्यालय तनहुँका प्रमुख कोमल राज काफ्लेले जानकार दिए। चितुवाको आक्रमणमा परेका बालकको शव घरभन्दा करिब दुई सय मिटर माथि छापेली सामुदायिक वनको जङ्गलमा फेला परेको थियो। आँगनमा खेलिरहेको अवस्थामा सुप्रिमलाई चितुवाले आक्रमण गरेको बताइएको छ। केही दिनयता बन्दीपुरमा चितुवाको आतङ्क बढेको छ। गत शनिबार राति ८:३० बजे बन्दीपुर४ टावर निवासी ८ वर्षीया रियाना थापा र आइतबार बिहान २:३० बजे बन्दीपुर१ बागदलेका ३५ वर्षीय भीमलाल गरञ्जा चितुवाको आक्रमणबाट घाइते भएका थिए। घाइतेहरुको अवस्था सामान्य रहेको जिल्ला प्रहरी कार्यालय तनहुँका प्रहरी डिएसपी युवराज खड्काले जानकारी दिए। २०७४ फागुन १ गते पहिलोपटक तनहुँको भानु नगरपालिका३ दोरदोरका ६ वर्षीय विशाल श्रेष्ठलाई चितुवाले आक्रमण गरी ज्यान लिएको थियो। त्यसयता चितुवाको शिलशिलावद्ध आक्रमणबाट जिल्लाका विभिन्न ठाउँमा गरी ११ जना बालबालिकाले ज्यान गएको छ। डिभिजन वन कार्यालय तनहुँका प्रमुख काफ्लेले यो समय चितुवाले आक्रमण गर्ने सिजन भएको बताउँछन्। उनले भने चितुवाले यो समयमा बच्चा हुर्काउने सिजन हो। यो बेला चितुवा बढी आक्रमक हुन्छ। उनले यतिबेला एकदमै सचेत हुनु पर्ने बताए। काफ्लेले बच्चाहरुलाई एक्लै छाड्दै नछाड्न र रातको समयमा उज्यालो बनाएर मात्र बाहिर निस्कन जिल्लावासीलाई आग्रह गरेका छन्। चितुवाको पछिल्लो गतिविधिलाई हेर्दा चितुवा समस्या ग्रस्त अवस्थामा भएको उनको ठम्याई छ। 'रगत मात्र चुसेर छाडेको पाइएको छ। त्यो चितुवाको कि दाँत भाँच्चिएको छ। कि नङ्ग्ररा कमजोर भएको छ। अन्य जनावरलाई आक्रमण गर्न सकेन। त्यहि भएर बस्तीमा आएर बच्चाहरुलाई आक्रमण गर्न थालेको छ' उनले भने। चितुवा नियन्त्रणका लागि खोर थापेर हरसम्भव प्रयास गरेको उनको भनाई छ।
विपद ब्यवस्थापन सम्बन्धी पूर्व तयारी डेमो प्रस्तुत,"रामेछाप : जिल्लामा वर्षाको समयमा विभिन्न प्रकारको बिपदहरू आउन सक्ने भएकाले त्यसलाई कसरी न्यूनीकरण गर्न सकिन्छ भन्ने उद्देश्यले रामेछाप जिल्लामा पूर्व तयारी अभ्यासको डेमो प्रस्तुत गरिएको छ। वर्षाको समयमा बढी पहिरोलगायत अन्य प्रकारका विपद आइहालेमा के गर्ने भन्ने सन्देश प्रवाह गर्ने उद्देश्यले जिल्ला दैविक प्रकोप उद्धार समिति, जिल्ला रेडक्रस सोसाइटी र मन्थली अस्पतालको आयोजनामा भएको डेमो प्रदर्शनमा विपदमा हुन सक्ने सम्भावित घटनाको बरेमा प्रस्तुत गरिएको थियो। आम नगरिकहरूले विपदको समयमा के गर्ने भन्ने जानकारी दिने उद्देश्यले कार्यक्रम आयोजना गरिएको रेडक्रस सोसाइटी रामेछापका अध्यक्ष शिवकुमार कार्कीले जानकारी दिए। विपद जस्तोसुकै बेला पनि पर्न सक्ने र कसरी सावधानी अपनाउने भन्ने उद्देश्यले कार्यक्रम आयोजना गरिएको पनि कार्कीले बताए। विपद ब्यवस्थापन र उद्धार गर्न प्रहरी टोलीलाई विभिन्न स्थानमा प्रहरी निरीक्षकको नेतृत्वमा तयारी अवस्थामा राखिएको जिल्ला प्रहरी कार्यालय रामेछापले जनाएको छ। जिल्लाको लिखु तामाकोसी, मन्थली र खाँडादेवी गाउँपालिकामा प्रहरी निरीक्षकको कमान्डमा उद्धार टोली तयारी अवस्थामा राखिएको जिल्ला प्रहरी कार्यालयका प्रहरी नायब उपरीक्षक राजकुमार थिङले जानकारी दिए। विपदको समयमा सम्बन्धित निकाय बीच कसरी समन्वय गर्ने र विपदलाई कसरी न्यूनीकरण गर्ने भन्ने उद्देश्यले कार्यक्रम गरिएको जिल्ला विपद ब्यवस्थापन समितिले जनाएको छ।"
पाल्पामा असल बुहारी सम्मानित,"पाल्पा : सासूससुराको राम्रो हेरचाह, पालनपोषण गर्ने असल बुहारीलाई सम्मान गरिएको छ। पाल्पाको निस्दी गाउँपालिका४ मित्यालको आयोजनामा परिवारका ज्येष्ठ नागरिक तथा सासूससुरालाई राम्रोसँग हेरचाह गर्ने बुहारीलाई सम्मान गरिएको हो। मित्यालका २७ बुहारीलाई लत्ताकपडा र सम्मानपत्रले सम्मान गरिएको छ। वडाले पहिलोपटक ल्याएको यस कार्यक्रम उदाहरणीय रहेको र सासूससुरालाई अपहेलना गर्ने बुहारीलाई थप जिम्मेवारी बन्न सिकाउने स्थानीयवासी धनबहादुर ठाडाले बताए। वडा कार्यसमिति र सरोकारवालाले टोलटोलमा पुगेर सासूससुरालाई राम्रोसँग लालनपालन, मायाममता, स्याहारसुसार गर्ने बुहारी छनोट गरी सम्मान गरिएको वडाध्यक्ष सन्तवीर सुनारीले जानकारी दिए। समाजमा हिजोआज छोराबुहारी विभिन्न पेशा, व्यवसायमा व्यस्त रहने हुँदा घरमा एक्लै बस्नुपर्ने बाध्यता छ। पेशा, व्यवसायको व्यस्तता कतिपयले बुढ्यौली टेकेका सासूससुरालाई राम्रो स्याहारसुसार गर्न भ्याउँदैनन् भने कतिपयले ज्येष्ठ नागरिक भनेपछि अपहेलना गर्ने प्रवृत्ति छ। धनमाया ठाडाले घरका सासूससुरालाई राम्रो स्याहारसुसार गरेको भन्दै आफूलाई असल बुहारीका रूपमा सम्मान गरेकामा खुसी लागेको बताछन्। उनी भन्छन्, घरका सासूससुरा भनेको हाम्रो अभिभावक हो, जन्मदिने बुवाआमासरह नै हामीले मायाममता, स्याहार संरक्षण गर्नुपर्दछ, उहाँहरूलाई खुसी बनाउन सकियो भने परिवार खुसी हुन्छ, हामीलाई आत्मसन्तुष्ट मिल्नेछ। कतिपय परिवारमा सासूससुरा उमेर ढल्कँदै गर्दा घरबाट निकाला गरिदिने, वृद्धाश्रममा लगेर राखिदिने पनि बुहारी हाम्रै समाजमा छन्। ज्येष्ठ नागरिक समाजको अभिभावक, मार्गदर्शक भएकाले उनीहरुको सदैव मायाममता, पालनपोषण गरियो भने परिवार, समाजमा खुसी मिल्नेछ। रासस"
चार वर्षिया नाबालिकामाथि बलात्कार गर्ने चौधरीलाई जन्मकैद सजाय,वीरगन्ज : चार वर्षिया नाबालिकालाई जबरजस्ती करणी गरेका पर्साको सखुवाप्रसौनी गाउँपालिका२ का देवशंकर चौधरीलाई पर्सा जिल्ला अदालतले जन्मकैदको फैसला गरेको छ। पर्सा जिल्ला अदालतका न्यायाधीश राजेशकुमार कटुवालको इजलासले देवशंकरविरुद्ध जन्मकैदको फैसला गरेको हो। मुलुकी अपराधसंहिता २०७४ को दफा २१९ (२) (ग) ले परिभाषित कसुर गरेको पुष्टि हुन आएकोले मुलुकी अपराधसंहिता २०७४ को दफा २१९(१) बमोजिमको कसुरमा त्यही संहिताको दफा २१९ (३)(क) बमोजिम जन्मकैदको सजायको फैसला गरिएको फैसलामा उल्लेख छ। फैसलामा पीडितको पारिवारको आर्थिक अवस्था समेतलाई विचार गरी प्रतिवादीबाट पीडितले दफा २२८ बमोजिम क्षतिपूर्तिबापत १ लाख रुपैयाँ क्षतिपूर्ति भरी पाउनेसमेत ठहर गरेको उल्लेख छ। पर्साको सखुवाप्रसौनी गाउँपालिका२ का देवशंकर दास चौधरीले २०७७ साल मंसिर ११ गते चार वर्षिया नाबालिकालाई ललाइफकाई आफ्नो कोठामा लगेर जबरजस्ती करणी गरेको भन्दै पीडितका बुबाले किटानी जाहेरी दिएका थिए। पीडित नाबालिकाका बुबाले जाहेरी दिएपछि प्रहरीले गाउँबाटै देवशंकरलाई पक्राउ गरेको थियो। देवशंकरले प्रहरी समक्ष जबरजस्ती करणी गरेको स्विकारेपनि अदालतमा भने जाहेरी दरखास्त झुठो रहेको र आफूले जबरजस्ती करणी नगरेको बयान दिएका थिए। तर अदालतले विवेचित आधार र प्रमाणहरुबाट प्रतिवादी देवशंकरले पीडित चार वर्षिया नाबालिकालाई जबरजस्ती करणी गरी मुलुकी अपराध संहिता २०७४ ले परिभाषित कसुर गरेको पुष्टि हुन आएकोले जन्मकैदको सजाय हुने फैसला गरेको हो।
स्थानीय भूउपयोग परिषदको सिफारिस पछि जग्गा धितो राख्न पाइन्छ : मन्त्रालय,"काठमाडौं :भूउपयोग ऐन र नियमावलीको व्यवस्थालाई कार्यान्वयन गर्न भूमि व्यवस्था, सहकारी तथा गरिबी निवारण मन्त्रालयले परिपत्र गरेपछि मालपोत तथा भूमिसुधार कार्यालयले जग्गा रोक्का गर्न आनाकानी गरेका छन् । ऐन र नियमावलीले जग्गा वर्गिकरण गरेर मात्रै कारोबार गर्ने व्यवस्था गरेको छ । यही व्यवस्थालाई टेकेर मालपोत कार्यालयले जग्गा रोक्का गर्न आनाकानी गरेको हो । जसले गर्दा बैंक तथा वित्तिय संस्थामा धितो राखेर ऋण लिने कार्य समेत प्रभावित भएको छ । तर, मन्त्रालयले यसलाई सहजिकरणको लागि परिपत्र गरेको जनाएको छ । प्रवक्ता एव सहसचिव जनकराज जोशीका अनुसार भूउपयोग परिषद (स्थानीय तहको कार्यपालिका)ले कृषि वा गैरकृषि भनेर सिफारिस गरेको खण्डमा जग्गा रोक्का हुनेछ । स्थानीय भूउपयोग परिषदले यो किसिमको जग्गा हो भनेर सिफारिस दिएमा जग्गा रोक्का हुन्छ, कृषि वा गैर कृषि क्षेत्र हो भनेर आयोग भने रोक्का हुन्छ, 'उनले भने । यस्तो छ परिपत्र"
"बर्दिबासमा टेम्पोलाई बोलेरोले ठक्कर दियो : एक जनाको मृत्यु, छ घाइते","बर्दिबास : महोत्तरीको बर्दिबास नगरपालिका३ मा सोमबार राति टेम्पोलाई बोलेरो पिकअपले ठक्कर दिँदा एक जनाको मृत्यु भएको छ भने छ जना घाइते भएका छन् । मृत्यु हुनेमा बर्दिबास नगरपालिका३ का २६ वर्षीया कुन्ता ढुङ्गेल रहेको जिल्ला प्रहरी कार्यालयका प्रवक्ता प्रहरी नायब उपरीक्षक प्रकाश विष्टले जानकारी दिए। घाइते ढुङ्गेलको जनकपुरस्थित काव्या अस्पतालमा उपचारका क्रममा मंगलबार बिहान मृत्यु भएको प्रहरीले जनाएको छ । सोही घटनामा परेर टेम्पो चालक बर्दिबास नपा३ का ४५ वर्षीय ओमबहादुर लुङ्गेली, सोही ठाउँ बस्ने ४२ वर्षीय यादवकुमार ढुङ्गेल, २९ वर्षीया पवित्रा आचार्य, आठ वर्षीया करिष्मा ढुङ्गेल, सिन्धुली जिल्ला दुधौली नपा२ का ३५ वर्षीय पुरुषोत्तम चालिसे र ३९ वर्षीया पवित्रा चालिसे घाइते भएका छन् । उनीहरुको उपचार बर्दिबासस्थित जनसेवा अस्पतालमा भइरहेको छ । बर्दिबास नपा३ स्थित स्मृतिपार्क नजिकैबाट पाटुतर्फ जाँदै गरेको ज१ह ३५०१ नंको टेम्पोलाई विपरीत दिशाबाट आउँदै गरको नम्बर नखुलेको बोलेरो पिकअपले ठक्कर दिँदा दुर्घटना भएको थियो । रासस"
२४ वर्षीया महिलामाथि सामूहिक बलात्कारको आरोपमा बौद्धबाट ४ जना पक्राउ,"काठमाडौं : २४ वर्षीया महिलालाई जबरजस्ती करणी गरेको अभियोगमा ४ जनालाई आइतबार प्रहरीले पक्राउ गरेको छ । पक्राउ पर्नेहरुमा काठमाडौं महानगरपालिका बस्ने २४ वर्षीय रितेश तामाङ, काठमाडौं महानगरपालिका६ बस्ने सिन्धुपाल्चोक मेलम्ची नगरपालिका२ घर भएका २२ वर्षीय रिन्जेन शेर्पा, सोही महानगरपालिका६ बौद्ध बस्ने सर्लाही बागमती नगरपालिक४ घर भएका ३४ वर्षीय उत्तम लामा, बौद्ध बस्ने सिन्धुपाल्चोक भोटेकोशी गाउँपालिका४ घर भएका लुङ्ता गेस्ट हाउसका संचालक ३४ वर्षीय आङनिमा भन्ने झ्याम्पा ढिल्ले शेर्पा रहेका छन् । काठमाडौं महानगरपालिका६ बौद्धस्थित लुङता गेस्ट हाउसमा ती महिलालाई आइतबार ३ जना पुरुषले जबरजस्ती करणी गरी फरार भएको भन्ने सूचना प्राप्त हुनासाथ प्रहरी वृत्त बौद्धबाट खटिएको प्रहरीले घटनामा संलग्न उनीहरुलाई बौद्धस्थित विभिन्न ठाउँबाट पक्राउ गरेको हो । उनीहरुमाथि जबरजस्ती करणी सम्बन्धी कसूर मुद्दामा जिल्ला अदालत काठमाडौंबाट ५ दिन म्याद थप अनुमति लिइ आवश्यक अनुसन्धान भइरहेको छ ।"
खुम्बु क्षेत्र भ्रमणमा आएका दुई विदेशी २४ दिनदेखि बेपत्ता,सोलुखुम्बु : विश्वको सर्वोच्च शिखर सगरमाथा अवस्थित सोलुखुम्बुको खुम्बु क्षेत्र भ्रमणमा आएका दुई जना विदेशी नागरिक २४ दिनदेखि सम्पर्कविहीन छन्। गत जेठ ५ गते खुम्बु आएका भारतीय नागरिक ३१ वर्षीय पुरुष सिरनाथ चन्द्र मोहोन र कोरियन नागरिक ५० वर्षीया महिला योहन सम्पर्कविहीन भएको जिल्ला प्रहरी कार्यालय सोलुखुम्बुले जनाएको छ। प्रहरी निरीक्षक उमाशंकरप्रसाद शाहका अनुसार जेठ ५ गते मन्जो चेकपोष्टमा इन्ट्रि भएर आधारशिविरतर्फ लागेका ती दुवै पर्यटक त्यस यता सम्पर्कमा आउन सकेका छैनन्। भारतीय नागरिक सम्पर्कविहीन भएको भन्दै खोजीमा सहयोग गरिदिन भारतिय दुतवासबाट टेलिफोन आएको र कोरियन नागरिक परिवारको सम्पर्कमा नभएको खबर प्राप्त भएको प्रहरीले जनाएको छ। गाईड विना खुम्बु घुम्न आएका उनीहरुको खोजीका लागि सकृय भएको जिल्ला प्रहरी कार्यालय सोलखुम्बुले जनाएको छ।
जोमसोम बजार क्षेत्रमा सडक चौडा गर्दै करिडोर,"जोमसोम : कालिगण्डकी करिडोर अन्तर्गत उत्तरदक्षिण जोड्ने राष्ट्रिय गौरवको बेनीजोमसोम ७६ किलोमिटर सडकको चौथो खण्डमा पर्ने मुस्ताङ सदरमुकाम जोमसोम बजार क्षेत्रमा सडक चौडा गर्ने कार्यलाई तीव्रता दिईएको छ। आयोजना सुरु भएको दुई वर्षपछि मुस्ताङ सदरमुकामको जोमसोम बजार क्षेत्रमा सडक चौडा गर्नका लागि करिडोर सडकले रेजा लगाएर घरटहरा मार्किङ गरिएको भएपनि निर्माण कम्पनीको ढिलासुस्तीले सडक चौडा गर्ने काम अघि बढ्न सकेको थिएन। अहिले जोमसोम बजार क्षेत्रमा सडक मापदण्डमा परेका घरटहराको उचित मुआब्जा दिलाउने गरी धमाधम सडक चौडा गर्न घरटहरा भत्काउन सुरु गरिएको आयोजना प्रमुख जगत प्रजापतीले जानकारी दिए। आयोजना प्रमुख प्रजापतीका अनुसार बेनीजोमसोम ७६ किमी सडक अन्तर्गत मुस्ताङ खण्डमा पर्ने ९२ वटा घरटहरा मध्ये अधिकांश घरटहराको मुआब्जा दिलाउने सहमती भईसकेकाले सडक स्तरोन्नतिकार्यमा कुनै समस्या नभएको जनाए। बेनीजोमसोम ४ खण्ड मध्ये अहिले चौथो खण्ड अन्तर्गत जोमसोम बजार क्षेत्रको १६ सय मिटर दुरीमा सडक चौडा गर्ने काम भईरहेको छ। सुरुआती चरणमा पप्पु गौरी पावती, कोशी एण्ड न्यौपाने जेभीबाट कोशी एण्ड न्यौपानेले सडक स्तरोन्नतिको जिम्मा लिएको भएपनि उक्त निर्माण कम्पनीले १० प्रतिशत मात्र काम गरी सडक स्तरोन्नति कार्य अलपत्र छोडेको थियो। निर्माण कम्पनीले २०७४ सालमा ७० करोड ५२ लाख रुपैयाँ लागतमा मुस्ताङको खन्तीदेखि जोमसोमसम्म १६ किमी कालोपत्रे सडक स्तरोन्नति गर्ने सम्झौता गरेको आयोजना प्रमुख जगत प्रजापतीले बताए। उनका अनुसार उक्त ठेक्का सम्झौता गरेको मध्ये आधिकारिक रुपमा कोशी एण्ड न्यौपाने जेभीले सडक स्तरोन्नतिको काम थालेपनि सो निर्माण कम्पनीले २ वर्षपछि निर्माण व्यवसायी होमनाथ गौतमलाई निर्माणको जिम्मा दिएको थियो। गौतमले कोशी एण्ड न्यौपानेलाई सप्तकोशी जलाधार कन्ट्रक्सन नामको रुपमा परिवर्तन गरी सडक स्तरोन्नतिको काम गरेको थियो। तर सो कन्ट्रक्सनले पनि काम गर्न नसक्दा भाबेस बोहरालाई स्वामित्व हस्तान्तरण गरेको थियो। बोहराको भूमी कन्ट्रक्सन समेत रहेको र अहिले सप्तकोशी जलाधार कन्ट्रक्सनकै नाममै कोवाङ देखि जोमसोमसम्मको १६ किमी सडक स्तरोन्नतिको काम गर्दैआईरहेको आयोजना प्रमुख प्रजापतीले जानकारी दिए। बेनीजोमसोम ४ खण्डको सडक स्तरोन्नति ३० महिनामा सम्पन्न गर्ने लक्ष्य रहेपनि निर्माण कम्पनीको हेरफेर र प्राकृतिक विपद्को समस्या देखाएर ३ पटकसम्म म्याद थपिएको छ। निर्माण कम्पनी हेरफेर र विभिन्न समस्या देखाएर ३ पटकसम्म म्याद थपिएको खन्तीजोमसोम १६ किमी सडकको अहिले भौतिक प्रगती ६५ प्रतिशत रहेको आयोजना प्रमुख प्रजापतीको भनाई छ। जसअन्तर्गत निर्माण कम्पनीले ३७ करोड ४३ लाख रकम भुक्तानी बुझिसकेको छ। खन्तीकोवाङ सडकको पछिल्लो जिम्मा लिएको बोहराले जोमसोम बजार क्षेत्रमा ड्रेन र फुटपाथसहित ११ मिटरको सडक स्तरोन्नति गर्दैछ। साविक सडकको मध्य भागबाट दायाँबाँया ५ दशमलव ५ मिटर ओगट्ने गरी सडक चौडा गर्ने काम अघि बढाईएको हो। सडकमा सवारी आउजाउ गर्न मिल्ने ८ मिटरको सडक हुनेछ। करिडोर सडक आयोजनाका अनुसार जोमसोमको दोहोरो घरटहरा भएको स्थानमा आरसीसी सडक र सिंगल घरटहरा र बस्ती नभएको ठाउँमा अस्फाल्ट कालोपत्रे सडक स्तरोन्नति गरिने आयोजना प्रमुख प्रजापतीको भनाई छ। खन्तीजोमसोम सडक खण्ड अन्तर्गत निर्माण कम्पनीले ५ सय मिटर दुरीमा ग्याबिन वाल,आरसीसी वाल र प्लम् कंक्रिट लगाईसकेको छ। तर उक्त खण्डको थासाङ१ टुकुचेमा १ दशमलव २५ किमी सडकको काम अझै अघि बढ्न नसकेको आयोजना प्रमुख प्रजापतीले जनाए। स्थानीयले थासाङको टुकुचे गाउँभन्दा बाहिर सडक लैजान माग गरेकाले सडक स्तरोन्नतिको काममा ढिलाई भएको हो। तर सो स्थानमा बस्तीदेखि बाहिरबाट सडक बिस्तार गर्दा बस्ती समेत जोगिने, घरटहराको मुआब्जा दिनु नपर्ने, ड्रेन निर्माण गर्न नपर्ने र सडक दुर्घटनाको जोखिम नहुने भएकाले बस्ती देखि बाहिरबाटै सडक विस्तार गर्नुपर्ने स्थानीयको माग छ।"
वर्षासगैं महामारी आउन सक्ने भन्दै मन्थली बजारको सरसफाइ,रामेछाप : जिल्ला सदरमुकामसमेत रहेको मन्थली बजारको सरसफाइमा स्थानीय युवाहरूले सक्रियता देखाएका छन्। युवाहरूले लामो समयदेखि नालामा जाम भएर बसेको दुर्गन्धित फोहोर सफा गर्नुका साथै सडक र पेटीमा रहेको फोहोर समेत सरसफाइ गरेका छन्। मन्थली नगरपालिकाको दमकलमा पानी ल्याएर बजार सरसफाइ गरेको स्थानीय युवा कुमार घिमिरेले जानकारी दिए। आफ्नो घर अगाडिको नाला सबैले सधैं खुल्ला र सफा राख्न पनि सन्देश दिने उद्देश्यले सरसफाइ अभियान सुरु गरिएको पनि घिमिरे बताउँछन्। विगतमा कोरोना महामारीको बेलादेखि बजार सरसफाइमा जुटेको र स्वच्छ मन्थली स्वस्थ्य नगरबासी बनाउन पनि सरसफाइमा जुटेको युवा अगुवा रुद्रकुमार श्रेष्ठ बताउँछन्। राज्यको मात्र मुख ताकेर बस्ने हैन हरेक नागरिकको पनि आफ्नो दायित्व पूरा गर्नु पर्ने श्रेष्ठको भनाइ छ। मन्थलीको मदन आश्रीत चोकदेखि बजार सरसफाइ सुरु गरेका युवाहरू निरन्तर सरसफाइ अभियानमा ब्यस्त रहेका छन्। अहिले एक दर्जन जति युवा र स्थानीय अग्रजहरु बजार सरसफाइ अभियानमा सक्रिय रहेका छन्। मन्थली बजार क्षेत्रमा गर्मीको समयमा अत्यधिक गर्मी हुने हुनाले पनि विभिन्न रोगहरू फैलन सक्ने भन्दै स्थानीय युवाहरू सकृय रुपमा अभियानमा जुटेका हुन्।
कदम चाल्नुअघि,"एउटा स्याल अँध्यारोमा घुमिरहने गथ्र्यो। एक पटकको कुरा हो। दुर्भाग्यवश ऊ एउटा इनारमा झर्यो। उसले बाहिर आउने अनेक किसिमका प्रयत्न गर्यो। जे जति प्रयास र उपाय गरे पनि ऊ सफल हुन सकेन। रातभरि ऊ त्यही इनारमा बस्न बाध्य भयो। अर्को दिन बिहान एउटा बाख्रो घुम्दै त्यहाँ पुग्यो। बाख्रोको पनि दृष्टि अचानक इनारमा पर्यो। उसले नियालेर हेर्दा स्याललाई देख्यो। स्याल ब्रदर ! तपाईं त्यहाँ इनारमा के गरिरहनुभएको छ ? कहिलेदेखि यसरी त्यहाँ एक्लै हुनुहुन्छ ? किन यसरी बस्नुभएको ? स्यालले जवाफ दियो, म यहाँ पानी पिउनका लागि आएको हुँ। वास्तवमै निकै चिसो तथा स्वादिष्ट पानी रहेछ यहाँ त। आउनुहोस्, तपाईं पनि पानी पिएर जानोस्, स्यालले जवाफ दियो। कुनै पनि सोचविचार नगरिकनै बाख्रो इनारमा हामफाल्यो। पानीको तिर्खा मेटाइसकेपछि ऊ इनारबाट बाहिर निस्किने बाटो खोज्न थाल्यो। स्यालले मौका यही हो भन्ठान्यो र भन्यो, मैले एउटा उपाय पत्ता लगाएको छु। तपाईं पछाडिका खुट्टाहरूमा उभिनुहोस्। म तपाईंको माथि चढेर इनारबाट निस्किनेछु। त्यसपछि तपाईंलाई पनि यो इनारबाट बाहिर निकाल्नेछु। मूर्ख बाख्राले स्यालको कुरा मान्यो। स्याल जुक्ति लगाएर इनारबाट बाहिर निस्कियो। इनारको भित्रबाट बाहिर निस्कने समयमा स्यालले भन्यो, यदि तपाईं बुद्धिमान् भएको भए इनारमा हामफाल्नुभन्दा पहिला यसबाट बाहिर कसरी निस्किने भन्ने कुरा सोच्नु हुन्थ्यो। नैतिक शिक्षा : कसैले पनि जाँचबुझ गरेर मात्र कदम उठाउनु पर्छ। नत्र, बिना सोचका कामबाट जतिबेला जसरी पनि फस्न सकिन्छ।"
टीट्वेन्टी महिला च्याम्पियनसिपको टोली घोषणा,"काठमाडौं : मलेसियामा आयोजना हुने एसियाली क्रिकेट काउन्सिल (एसीसी) टीट्वेन्टी महिला च्याम्पियनसिपका लागि नेपाली राष्ट्रिय टोलीको घोषणा गरिएको छ। नेपाल क्रिकेट संघ (क्यान) ले सोमबार रुबिना क्षत्रीको कप्तानीमा १५ सदस्यीय महिला टोलीको घोषणा गरेको हो। प्रारम्भिक चरणबाट छनोट भएका १९ खेलाडीबाट क्यानले अन्तिम चरणमा १५ सदस्यीय टोली घोषणा गरेको हो। नेपाली टोलीमा रुबिना क्षत्री, इन्दु बर्मा, सीता रानामगर, ज्योति पाण्डे, काजल श्रेष्ठ, कविता कुँवर, अप्सरी बेगम, कविता जोशी, डोली भट्ट, सबनम राई, संगीता राई, अस्मिना कर्माचार्य, मनिषा उपाध्याय, बिन्दु रावल र ममता चौधरी छन्। मनिषा उपाध्याय पहिलो पटक राष्ट्रिय टोलीमा पर्न सफल भएकी हुन्। युगान्डासँगको टीट्वेन्टी शृंखलामा टोलीमा स्थान बनाएका सरिता मगर र हिरनमयी रायले भने अन्तिम १५ मा स्थान बनाउन सकेनन्। ट्राभल डकुमेन्ट बन्न नसक्दा राय मलेसिया भ्रमणमा पर्न नसकेको जनाइएको छ। रायको स्थानमा गण्डकी प्रदशेबाट घरेलु क्रिकेट खेल्दै आएकी मनिषालाई मौका दिइएको हो। यसैगरी अलराउन्डर ममता चौधरीले टोलीमा पुनरागमन गर्दा सरिता मगर भने बाहिरिएकी छन्। एसीसी टीट्वेन्टी महिला च्याम्पियनसिप असार ३ गतेबाट मलेसियामा सुरु हुँदैछ। च्याम्पियनसिपमा नेपाल समूह बीमा छ। नेपालको समूहमा हङकङ, कुवेत, भुटान र बहराइन छन्। समूह एमा मलेसिया, संयुक्त अरब इमिरेट्स (यूएई), ओमान, कतार र सिंगापुर छन्। नेपालले असार ३ गते भुटानसँग खेल्दै च्याम्पियनसिपको सुरुवात गर्नेछ। नेपालले असार ४ गते कुवेतसँग प्रतिस्पर्धा गर्नेछ। यस्तै असार ६ गते बहराइन र असार ७ गते हङकङको सामना गर्नेछ। समूह चरणको खेलपछि दुवै समूहका शीर्ष दुई टोलीले सेमिफाइनलमा स्थान बनाउने छन्। च्याम्पियनसिपको फाइनल पुग्ने दुई टोली एसिया कप क्रिकेटमा छनोट हुनेछन्। नेपाली टोलीकी कप्तान रुबिना क्षत्रीले च्याम्पियनसिपको ट्रफी उचाल्दै एसिया कपमा छनोट भएर फर्किने बताएकी छन्।"
निर्वाचन र रुसयु्क्रेनको युद्धले कागज आपूर्तिमा ढिलाइ हुँदा पाठ्यपुस्तक समयमै छाप्न सकिएन : शिक्षा मन्त्री,"काठमाडौं : शिक्षा, विज्ञान तथा प्रविधि मन्त्री देवेन्द्र पौडेलले समयै कागज आपूर्ति नहुँदा पाठ्यपुस्त छपाइमा ढिलाइ भएको बताएका छन्। मंगलबार प्रतिनिधि सभाको बैठकमा सांसदहरुले सोधेको प्रश्नको जवाफ दिँदै मन्त्री पौडेलले स्थानीय तह निर्वाचन र रुस युक्रेन युद्धका कारण कागज आपू्र्तिमा समेत प्रभाव पर्दा छपाइमा ढिला भएको स्पष्ट पारेका हुन्। 'रुस युक्रेन युद्धका कारण कागज आपूर्तिमा प्रभाव पर्दा छपाइमा केही ढिलाइ हुन गएता पनि मन्त्रालयको नियमित अनुगमन तथा निर्देशनका कारण पुस्तक छपाइ नियमित रुपमा भइरहेको छ,' उनले भने। वैशाख ३० मा सम्पन्न स्थानीय तहको निर्वाचनका लागि समेत जनक शिक्षाले काम गर्न परेको हुँदा तोकिएको समयमा पाठ्यपुस्तक छपाईमा ढिलाइ हुन गएको उनको भनाइ छ। उनले शैक्षिक सत्रमा पाठ्यपुस्तक पुग्न नसकी पढाइमा बाधा नपरोस भनी सामग्री उपलब्ध हुने वैकल्पिक व्यवस्था गरिएको बताए। पाठ्यसामग्रीमा एकरुपता ल्याइ निजी विद्यालयमा प्रयोग हुने सामग्रीमा नियमन गरिने उनले बताए। शैक्षिक सत्र २०७९ मा विद्यार्थीका लागि निःशुल्क पाठ्यपुस्तक व्यवस्थापन गर्न कक्षा १ देखि १२ सम्मको पाठ्यपुस्तक जनक शिक्षा सामग्री केन्द्रबाट छपाइ तथा वितरण हुने व्यवस्था भएतापनि कक्षा १३ को पाठ्यपुस्तक नीजि प्रकाशकबाट र कक्षा १११२ को साझा प्रकाशनमार्फत समेत छपाइ तथा वितरण हुने व्यवस्था मिलाइएको जानकारी दिए। मन्त्रीका अनुसार जनक शिक्षा सामग्री केन्द्रबाट कक्षा ४१० सम्मका विद्यार्थीका लागि जम्मा १ करोड ९६ लाख थान पाठ्यपुस्तक छपाइ गरी वितरण गर्नु पर्नेमा हालसम्म १ करोड ७० लाख थान छपाइ तथा वितरण भइसकेको भन्दै बाँकी छपाइ सम्पन्न हुने क्रममा रहेको छ । नीजि प्रकाशकबाट छपाइ एवं वितरण काम भइरहेको उनको भनाइ छ।"
पर्सामा दिदीको घरमा आएका भाइको हत्या : आरोपमा भिनाजुसहित पाँचजना पक्राउ,"पर्सा : जिल्लाको बहुदरमाई नगरपालिका२ सीसीयाडी बैरियाटोल बस्ने ४० वर्षीय राजेश रामको हत्या संलग्न रहेको अभियोगमा ५ जनालाई प्रहरीले पक्राउ गरेको छ । पक्राउ पर्नेहरुमा जगरनाथपुर गाउँपालिका६ बस्ने ४५ वर्षीय हिरामन महरा, ३६ वर्षीय रामबालक महरा, ४० वर्षीया बसन्ती देवी, ३५ वर्षीया सुनिता देवी र २२ वर्षीया रिंकु देवी रहेका छन् । शनिबार बिहान जगरनाथपुर गाउँपालिका६ स्थित नारा खोलाको खोल्सामा राजेशको शव फेला परेको थियो । उनीहरुमध्ये हिरामन, बसन्ती, सुनिता र रिंकुलाई शनिबार तथा रामबालकलाई आइतबार प्रहरीले पक्राउ गरेको हो । जेठ २४ गते आफ्नै दिदीको घरमा आइ बसेका राजेश रामलाई शनिबार राति मृतकका भिनाजु हिरामन महरा समेत परिवारका ५ जना सदस्य मिली घाँटी कसेर हत्या गरी खोल्सामा शव फालेको अनुसन्धानबाट खुल्न आएको छ । उनीहरुउपर ज्यानसम्बन्धी कसूरमा जिल्ला अदालत पर्साबाट ७ दिन म्याद लिई प्रहरीबाट थप अनुसन्धान भइरहेको छ ।"
त्रिभुवन विमानस्थलबाट २४ किलो कोकिन बरामद,काठमाडौं : त्रिभुवन विमानस्थल सुरक्षामा खटिएको प्रहरीले २ दिनमा २४ किलो कोकिन बरामद गरेको छ। विमानस्थल सुरक्षा प्रहरीका प्रवक्ता हिमालय श्रेष्ठका अनुसार आइतबार १६ केजी कोकिनसहित दुई जना विदेशी र सोमबार ८ केजी कोकिनसहित एक जना विदेशी पनि प्रक्राउ परेका छन्। विदेशबाट आएका यात्रुको झोला चेकजाचका क्रममा लागु औषध नियन्त्रण ब्युरोको टोलीले उक्त परिमाणको कोकिन बरामद गरेको हो। आइतबार १६ केजी कोकिनसहित २ जना दक्षिण अफ्रिकाका नागरिक प्रक्राउ परेका छन्। यस्तै सोमबार ८ केजी कोकिनसहित १ विदेशी प्रक्राउ परेका हुन्। उनीहरु तिनैजना दुर्वइ हुँदै कोकिन बोकेर नेपाल आएका हुन्। प्रवक्ता श्रेष्ठका अनुसार उनीहरुबारे थप अनुसन्धान भैरहेको र कोकिन कारोवारीको खोजी भैरहेको छ।
