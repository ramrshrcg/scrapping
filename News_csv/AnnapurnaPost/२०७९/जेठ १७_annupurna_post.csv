शीर्षक,विवरण
बुहारीको सुपारीमा ससुरा र देवरको हत्या,"सिरहा : अर्नमा गाउँपालिका १ महनौरका चन्देश्वर पाल र उनका छोरा सन्तकुमार पालको हत्यामा चन्देश्वरकै बुहारी शान्तिदेवी पालको संग्लनता रहेको प्रहरी अनुसन्धानमा खुलेको छ। बुहारी शान्तीले चन्देश्वरसँग व्यक्तिगत रिसिइबी रहेका बेचु पाललाई प्रयोग गरी घटना घटाएको प्रहरीले जनाएको छ। जेठ ८ गते ६० वर्षीय चन्देश्वर र १९ वर्षीय सन्तको हत्या घरमा सुतिरहेकै अवस्थामा भएको थियो। सन्तको विहे हुनु तीन दिनअघि हत्या भएको छ। जिल्ला प्रहरी कार्यालयका प्रवक्ता डीएसपी सुवास बुढाथोकीकाअनुसार मृतकको परिवारसँगको रिसिइबीका कारण घटना भएको हालसम्मको अनुसन्धानमा देखिएको छ। अनुसन्धानको क्रममा तीन जना पक्राउ परेको उनले बताए। पक्राउ पर्नेमा मृतकको बुहारी शान्तिदेवी, गोलबजार नगरपालिका ४ का ६५ वर्षीय बेचु पाल र अर्नमा गाउँपालिका १ का ४८ वर्षीय जनिफ मियाँ रहेको प्रहरीले जनाएको छ। उनीहरुलाई प्रहरीले सोमबार पत्रकार सम्मेलन गरी सार्वजानिक गरेको छ। कर्तव्य ज्यान मुद्दामा जिल्ला अदालतबाट सात दिनको म्याद थप गरी अनुसन्धान भइरहेको प्रहरी प्रवक्ता बुढाथोकीले बताए। प्रहरीले घटनामा प्रयोग भएको खुकुरी र खुकुरी राखेको झोला, बेरेर राखेको लुंगि वारदातको बेलामा बेचुले लगाएको पाइन्ट तथा टिसर्ट (रगत लागेको) र मोबाईल ४ थान बरामद गरेको छ। पानी पर्न थालेपछि हत्या भएको भेटियो विहे नजिकिएको थियो। त्यो दिन घरमा विहे तयारी स्वरुप नाँचगान भइरहेको थियो। अबेर राति भएपछि गीत गाउने स्थानीयहरु घर फर्के। चन्देश्वर फुसको घरमा सुते। सन्तकुमार पक्की घरमा सुते। घटना करिब १२ देखि १:३० बजे राति भएको अनुसन्धानमा देखिएको छ। २ बजेतिर पानी पर्न सुरु भयो। घर बाहिर भेडाको ऊन राखेको थियो। नभिजोस भनेर मृतक चन्देश्वरको पत्नी पवनीदेवी पालले छोरा र पतिलाई बोलाउन थालिन्। उनीहरु कोही नउठेपछि पवनी छोरा सुतेको कोठा खोल्न गइन्। सन्तसँगै छिमेकी १२ वर्षीय पुरन पाल सुतेको थियो। उनी उठे। सन्तलाई मृत अवस्थामा फेला पारे। कोठाका चुकुल बाहिरबाट नै लागेको थियो। गल (खन्ती)ले ढोका फोडेर बाहिर आए। त्यसपछि पवनी पतिलाई उठाउन बाहिर गइन्। त्यसलाई पनि मृत अवस्थामा पाइन्। मृतकको टाउको, गर्दन, घाटीमा धारिलो हतियार प्रयोग गरी हत्या गरिएको थियो। पवनीले स्थानीय र प्रहरीलाई गुहार मागे। बेचु र चन्देश्वरको रिसिइबी मृतक सन्तको जेठ ११ गते मोरङ्ग निवासी युवतीसँग विवाह तय भएको थियो। उक्त विवाहको लागि केटी पक्षले केटा पक्षलाई दाइजो स्वरुप १ लाख नगद, एउटा मोटरसाइकल तथा ८ आना सुन दिने सहमति भएको थियो। युवतीको सन्तसँग विवाह तय हुनुभन्दा पहिला गोलबजार बस्ने बेचु पालको छोरा प्रदीप पालसँग विवाह गर्ने तयारी भएको थियो। उक्त विवाहको लागि केटी पक्षले केटा पक्षलाई विराटनगरमा घडेरी दिने, उक्त घडेरीमा घर पनि बनाइदिने र केटाले कुनै व्यापार व्यवसाय गर्ने भएमा सो लागि लगानी पनि गरिदिने कुरा भएको थियो। पछि केटा (प्रदीप पाल)ले केटीको पहिला नै विवाह भएको कुरा थाहा पाएपछि केटीसँग विवाह नगर्ने बताए। तर, उनको बुबा बेचु पालले ठूलो मात्राको दाइजोको लोभमा आफ्नो छोरालाई त्यही केटीसँग विवाह गर्नको लागि दबाब दिइरहेका थिए। पछि मृतक सन्तकुमार पालसँग सोही केटीको थोरै दाइजोमा बिहेको कुरा मिलेकोले बेचु पाललाई मृतकको परिवारसँग रिसिइबी भएको प्रहरीको प्रारम्भिक अनुसन्धानबाट खुलेको छ। बुहारीससुराको रिसिइबी मृतकको साइला छोरा वैदेशिक रोजगारमा छन्। उनको पत्नी शान्तिदेवी पाल गोलबजारमा कोठा भाडामा लिएर बस्दै आएकी छन्। सासु ससुरासँग राम्रो सम्बन्ध थिएन। जेठ ११ गते तय भएको देवर सन्तको विहेमासमेत शान्तिलाई तिमी आउनु पर्दैन, तिम्रो चरित्र राम्रो छैन, तिमी बिहेमा आयौ भने छिमेकीहरु हाम्रो घरमा आउँदैनन् त्यसैले तिमी विहेमा नआउनु तिम्रो बच्चाहरुलाई मात्र पठाउनु भनेर सासुससुराले भनेको उनले बताएकी छन्। बुहारीलाई अंशसमेत नदिने, खर्च पनि नदिने र माइतीबाट ल्याएको चाँदीको गरगहनासमेत नदिएकोले शान्ति देवी पाललाई आफ्नै परिवारसँग रिसिइबी बढेको प्रहरी अनुसन्धानमा बताइएको छ। यसरी बन्यो योजना प्रहरीकाअनुसार जेठको पहिलो साता गोलबजारमा शान्तिदेवी र जनिफ मियाँबीच कुराकानी भइरहेको थियो। शान्तिदेवीको पतिले आफू विदेश जाने बेलामा पत्नीको रेखदेख गरिदिनू भनेका व्यक्ति हुन् जनिफ मियाँ। उनीहरु कुराकानी गरिरहेकै बेला चिनजानको बेचु पाल पुग्यो। जनिफ मियाँले शान्तिदेवीको सासुससुराले धेरै दुख दिदैँछ, यिनिहरुलाई शान्तिदेवीको बाटोबाट हटाउनु पर्यो, सो वापत शान्तिदेवीले ५० हजार रुपैंया दिन्छे, यो काम गर्नु पर्यो भनेपछि बेचु पालले आफ्नो रिसिइबी भएको कारण उक्त योजनामा सहमति जनाएको प्रहरी अनुसन्धानमा खुलेको छ। प्रहरीकाअनुसार शान्तिदेवीले यो काम पुरा गरेपछि पैसा दिन्छु भनेपछि जनिफ मियाँ र बेचुपालले ७ गते शनिबार राति मृतकको घर छेउको मन्दिरमा भेट्ने र काम फत्ते गर्ने, हत्या गर्नको लागि जनिफ मियाँले बन्चरो ल्याउने र बेचु पालले खुकुरी लिएर जाने योजनासमेत बनाएको देखिएको छ। गोलबजारबाट पैदलै हिडेर शनिबार अबेर साँझ बेचु पाल मृतकको घर अगाडिको बाटो हुँदै पहिला नै जनिफसँग भेट गर्ने तय भएको थियो। बेचु मन्दिरमा पुगे पनि जनिफ नभेटेकोले पुनः सोही बाटो फर्केर घटनास्थलको रेकी गर्दै घटनास्थलको पूर्वपट्टीको राजदेवी मन्दिरमा गएर केही समय आराम गरेका थिए। प्रहरी अनुसन्धानमा मृतकको घरको अगाडिबाट आवत जावत गर्दा बेचु पाललाई हातमा झोला लिएर हिडेको स्थानीयवासीले देखेका थिए। मृतकको घरमा विहेको तयारी स्वरुप गीतहरु गाइरहेकोले भीडभाड रहेको हुँदा बेचुले केही समय मन्दिरमा आराम गरेर समय कटाएका थिए। गीत बज्न बन्द भएपश्वात बेचु मृतकको घरमा गई झोलामा ल्याएको खुकुरी प्रहार गरेर गोठमा सुतेको चन्देश्वरलाई पहिला र सन्तलाई पछि हत्या गरि कोठाहरुमा बाहिरबाट चुकुल लगाई घटनास्थलको पूर्वपट्टीको राजदेवी मन्दिर तर्फ गएका थिए। त्यहाँ हातमुख राम्रोसँग धोएर बालुवाले घोटेर खुकुरी पखालेका थिए। त्यहाँबाट पैदलै हिडेर बिहान गोलबजारस्थित आफ्नो घरमा पुगेको प्रहरीले जनाएको छ।"
बोटसँगै मकै बिक्री हुँदा किसान उत्साही,"झापा : ग्रामीण क्षेत्रका मकै किसान यतिबेला उत्साहित छन्। उनीहरुले लगाएको मकैमा दाना लाग्न सुरु भएसँगै खेतबाटै बोटैसँगै मकै बिक्री हुन थालेपछि उनीहरु उत्साही भएका हुन्। जिल्लाका ठूला गाईफार्म सञ्चालकले किसानका खेतमा गएर साइलेज बनाउनका लागि मकै खरिद गर्न थालेका छन्। किसानहरु पनि बोटैमै मकै नपाकी राम्रो मूल्य पाउन थालेपछि सन्तुष्ट छन्। मेचीनगर नगरपालिका१५ ज्यामिरगढीका मकै किसान ६५ वर्षीय हिमाल पोखरेलले खेतबाटै ८० हजारभन्दा बढीको मकै बिक्री गरेका छन्। उनले लगाएको एक बिघा जमिनको मकै साइलेज बनाउनका लागि गाई फार्म सञ्चालकहरुले खरिद गरेका थिए। मकै भाँच्नु, नङ्ग्याउनु, छोडाउनु र सुकाउनु पनि नपर्ने, मूल्य पनि राम्रो आयो, उनले भने, बिना झन्झट बोटमै बिक्री भएपछि बिना खर्च आम्दानी पनि बढ्यो। किसान पोखरेलले खेतबाटै प्रतिकेजी चार रुपैयाँ पचास पैसाको दरले बोटसँगैको मकै बिक्री गरेको बताए। मकै सुकाएर बेच्दा भनेजस्तो मूल्य पनि नपाउने र खर्च पनि बढी भइरहेको अवस्थामा बोटबाटै भएको बिक्रीले ग्रामीण क्षेत्रका किसानलाई राहत मिलेको छ। मेचीनगरको ज्यामिरगढी, दुहागढी क्षेत्रको मकै साइलेज बनाउनका लागि नेपाल बहुउद्देश्यीय सहकारी संस्थाले सञ्चालन गरेको एनएमसी कृषि फार्मले खरिद गर्र्दै आएको छ। एनएमसीले मेचीनगर १४ स्थित दुहागढीमा प्राङ्गारिक नमूना तरकारी खेतीसँगै गाईफाम समेत सञ्चालन गर्दै आएको छ। संस्थालाई माडामा लिएर लगाइएको जमिनको मकैले मात्र नपुगेपछि कनकाई नगरपालिका, झापा गाउँपालिका र मेचीनगरका किसानको मकै समेत खरिद गरेर साइलेज बनाइरहेको एनएमसीका अध्यक्ष रामचन्द्र उप्रेतीले बताए। उनले साइलेज बनाउनका लागि किसानको १० लाख केजी मकै खरिद गरिएको जानकारी दिए। चैत महिना भित्र खरिद गरिएको मकै प्रतिकेजी रु पाँच र बैशाख लागेपछि प्रतिकेजी चार रुपैयाँ पचास पैसाका दरले किसानको मकै खरिद गरिएको उनले बताए। अध्यक्ष उप्रेतीले गाईवस्तुका लागि पोसिलो आहार मानिने साइलेज अरू गाई फार्मलाई समेत बिक्री गरिने जनाए। उनका अनुसार दमकमा रहेको पाथीभरा एग्रो फार्मले पनि १० लाख केजी मकैको साइलेज बनाएको छ। यसपटक जिल्लाको मेचीनगर, दमक, विर्तामोडलगायत ठूला साना गाई फार्महरुले करिब एक करोड केजी मकैको साइलेज बनाएको उनको भनाइ थियो। दुई वर्षअघि एनएमसीले साइलेज बनाउन सुरु गरेसँगै जिल्लामा अन्य फार्महरुले समेत अघि बढेका छन्। तयार भएको साइलेज बिक्रीका लागि एमएमसीले बुकिङसमेत खुला गरेको छ। अध्यक्ष उप्रेतीले तयार भएको साइलेज जेठदेखि असारसम्ममा प्रतिकेजी रु १० का दरले बिक्री गर्ने र साउन लागेपछि त्यसको मूल्य पनि बढ्न सक्ने बताए।"
काँक्रेविहारको संरक्षणमा राष्ट्रपतिको चासो,"सुर्खेत : राष्ट्रपति विद्यादेवी भण्डारीले पर्यटकीयस्थल काँक्रेविहार क्षेत्रको संरक्षणमा चासो दिएकी छन्। सुर्खेतको ऐतिहासिक तथा पर्यटकीय क्षेत्रको रुपमा रहेको काँक्रेविहारको अवलोकन गर्दै उनले यसको संरक्षणमा चासो दिएकी हुन्। वीरेन्द्रनगरमा रहेको ऐतिहासिकस्थल काँक्रेविहारको मंगलबार अवलोकन गर्दै राष्ट्रपति भण्डारीले यसको विकास र उत्पतिबारेसमेत जानकारी लिइन्। राष्ट्रपति भण्डारी सुदूरपश्चिमको भ्रमणमा जाने क्रममा मंगलबार वीरेन्द्रनगर आएकी हुन्। उनी बुधबार सुदूरपश्चिमको पर्यटकीयस्थल बडिमालिका अवलोकन गर्न जाने कार्यक्रम छ। सोहीक्रममा उनले मंगलबार काँक्रेविहार क्षेत्रको अवलोकन गरेकी हुन्। राष्ट्रपति भण्डारीलाई कर्णाली प्रदेशसभा सदस्य एवं पूर्वमन्त्री यामलाल कँडेल र वीरेन्द्रनगरका मेयर मोहनमाया ढकालले काँक्रेविहारको ऐतिहासिकता र पुरातात्विक महत्वको बारेमा जानकारी गराएका थिए। त्यसक्रममा राष्ट्रपति भण्डारीले हिन्दू र बौद्ध धर्मको अनुपम कलाको नमूनाको रुपमा निर्माण भएको काँक्रेविहारको थप विकास र संरक्षणमा चासो राखेकी हुन्। कर्णाली प्रदेशसभा सदस्य कँडेलले राष्ट्रपति भण्डारी बुधवार बडिमालिका अवलोकन गर्न जानेक्रममा मगंलवार सुर्खेतमा अनौपचारिक बसाई गर्ने क्रममा काँक्रेविहारको अवलोकन गरेको बताए। सो अवसरमा वीरेन्द्रनगर नगरपालिकाका मेयर मोहनामाया ढकालले राष्ट्रपति भण्डारीलाई मायाको चिनो प्रदान गरेकी थिइन्। ऐतिहासिक महत्वको काँक्रेविहारमा पछिल्लो समय पुरातत्व विभागले शिखर शैलीको मन्दिर निर्माण गरेको छ। लामो समयसम्म अलपत्र अवस्थामा रहेको काँक्रेविहारलाई पछिल्ला दिनमा पुनर्निनिर्माण र संरक्षणको प्रयास गरिएको छ। राष्ट्रपतिबाट कर्णालीकै मुख्य पर्यटकीय गन्तव्यको रुपमा रहेको काँक्रेविहार क्षेत्रको अवलोकन भएसँगै यसको संरक्षणमा थप टेवा पुग्ने स्थानीयको भनाइ छ। साथै काँक्रेविहारको संरक्षण र विकास भएमा कर्णालीमा पर्यटकलाई आकर्षित गर्न सकिने उनीहरुको विश्वास छ। राष्ट्रपतिबाट अवलोकन हुने जानकारी पाएपछि कर्णाली प्रदेशसभा सदस्यहरु, जनप्रतिनिधि, सरकारी कार्यालयका प्रमुख तथा प्रतिनिधिहरुको उपस्थिति थियो। काँक्रेविहार क्षेत्रको विकास र संरक्षणका लागि यसअघि पनि जिल्लाबासीले सरकारका उच्च पदाधिकारीहरुलाई ध्यानाकषर्ण गराउँदै आएका थिए।"
माधव र भीम रावल सदस्य रहेको अन्तर्राष्ट्रिय सम्बन्ध समितिमा थपिए केपी ओली,"काठमाडौं : प्रमुख प्रतिपक्षी दलका नेता केपी शर्मा ओली प्रतिनिधिसभाको अन्तर्राष्ट्रिय सम्बन्ध समिति सदस्य नियुक्त भएका छन्। मंगलबार संसद बैठकले एमाले अध्यक्ष ओलीसहित उपाध्यक्ष ईश्वर पोखरेल र उपमहासचिव प्रदीप ज्ञवालीलाई अन्तर्राष्ट्रिय सम्बन्ध समितिको सदस्यमा थप्ने प्रस्ताव स्वीकृत गरेको छ। अन्तर्राष्ट्रिय सम्बन्ध समितिमा नेकपा एकीकृत समाजवादीका अध्यक्ष माधवकुमार नेपाल, एमालेकै डा भीम रावलदेखि कांग्रेस सचेतक पुष्पा भुसाल, प्रकाशमान सिंह, सुजाता कोइराला, प्रदीप गिरीसम्म सदस्य छन्। सभापति भने एमाले सांसदसमेत रहेकी पवित्रा निरौला (खरेल) रहेकी छन्। २२ सदस्य रहेको समितिमा सभापतिसहित एमालेबाट ७ जना सदस्य छन्। अध्यक्ष ओलीसहित तीन जना थपिएकोमा एमालेबाट सदस्य रहेका सांसदहरु हेरफेर हुनेछन्। बजेटमाथि छलफल भइरहेको संसदको पहिलो दिनको बैठकको अन्तिमतिर सभामुख अग्निप्रसाद सापकोटाले प्रतिनिधिसभा नियमावली २०७५ को नियम १७२ बमोजिम गठित प्रतिनिधिसभा अन्तर्गतको विभिन्न समिति सदस्य थप तथा हेरफेर गर्न सहमतिका लागि प्रस्ताव गरेका थिए। प्रस्तावलाई संसद सदस्यहरुले सहमति प्रदान गरेका थिए। सहमति प्रदान गरेका समितिअन्तर्गत अर्थ समितिमा विष्णु पौडेल, हृदेयश त्रिपाठी र मीनेन्द्र रिजाल थपिएका छन्। उद्योग वाणिज्य तथा श्रम तथा उपभोक्ता हित समितिमा लिलानाथ श्रेष्ठ र नवराज रावत थपिएका छन्। कानुन न्याय तथा मानव अधिकार समितिमा जुली कुमारी महतो र भानुभक्त ढकाल थपिएका छन्। कृषि सहकारी तथा प्राकृतिक स्रोत समितिमा पार्वत गुरुङ, राज्य व्यवस्था तथा सुशासन समितिमा कृष्णगोपाल श्रेष्ठ, विकास तथा प्रविधि समितिमा वसन्त कुमार नेम्वाङ, पदमा कुमारी अर्याल थपिएका छन्। शिक्षा तथा स्वास्थ्य समितिमा जगतबहादुर सुनार, सार्वजनिक लेखा समितिमा शिवमाया तुम्बाहाम्फे, गणेश सिंह ठगुन्ना थपिएका छन्। संसद बैठकले कार्य व्यवस्था परामर्श समितिको सदस्यमा पनि हेरफेर गरेको छ।"
भिक्टोरिया क्रस पाएका कुलवीरको कथामा बन्यो चलचित्र गोर्खा : बिनिथ द ब्रेभरी,"काठमाडौं : गोर्खाहरूका लागि पहिलो पटक भिक्टोरिया क्रस प्राप्त गर्ने कुलवीर थापाको वास्तविक कथामा आधारित भएर चलचित्र गोर्खा : बिनिथ द ब्रेभरी निर्माण भएको छ। इङ्गल्याण्ड र बेलायतमा सम्पूर्ण छायांकन भएको चलचित्रको यतिबेला लन्डनमा पोस्ट प्रोडक्सनको काम भइरहेको निर्देशक प्रदीप शाहीले जानकारी दिए। चलचित्रलाई आगामी साउन मध्यतिर प्रदर्शन गर्ने योजनामा निर्माण टिम छ। २५ सेप्टेम्बर १९१५ मा ब्रिटिश सेनाहरूले लुस, फ्रान्समा ठूलो आक्रमण गरेका थिए। उक्त युद्धमा दोस्रो बटालियन, थर्ड क्वीन अलेक्जान्ड्राको आफ्नै गोर्खा राइफल्सका २६ वर्षीय राइफलम्यान कुलवीर थापा गम्भीर घाइते बनेका थिए। तर, उनी बाँच्न सफल भए। २६ सेप्टेम्बरदेखि थापा पीडितहरुको उद्दारमा खटिए। यही घटनापछि उनलाई गोर्खाहरूका लागि पहिलो पटक भिक्टोरिया क्रस प्राप्त भयो। उनै कुलवीर थापाको कथामा यो चलचित्र बनेको हो। निर्देशक शाहीले जोखिम मोलेर विश्व शान्तिको लागि लड्ने पुर्खालाई श्रद्दाञ्जलीका लागि चलचित्र निर्माण गरेको बताए। उनले भने चलचित्रले गोर्खालीहरु जति बहादुर छन् त्यति नै दयालु हृदयका पनि छन् भन्ने देखाएका छौं। विश्व युद्धमा घाइतेहरुलाई गोर्खा सैनिकले नै उद्दार गरेका थिए, उक्त फिल्ममा समेटिएको छ। आत्मत्याग, करुणा र मित्रताको कथामा चलचित्र बनेको हो। शाई प्रोडक्सनको ब्यानरमा निर्माण भएको चलचित्रमा समिर गुरुङ, गौमाया गुरुङ, स्टुअर्ट वाल्कर, एगिस्टिनो ओबरहोफर, ओली बस्सी, रोबिन फ्रिबर्ग, राजान गुरुङ, सूर्य गुरुङ, स्योन शाही लगायतको अभिनय छ। चलचित्रको कथा निर्देशक शाही आफैंले लेखेका हुन्। लामो समयदेखि बेलायतमा बसेर चलचित्र बनाउँदै आएका उनले विभिन्न अन्तर्राष्ट्रिय अवार्ड जितिसकेका छन्। मधु गुरुङ र प्रयास गुरुङ निर्माता तथा क्षितिज सुवेदी कार्यकारी निर्माता हुन्। गोर्खालीको सत्य घटनामा आधारित यो चलचित्रमा जोडिन पाउनु सुन्दर पक्ष रहेको सुवेदीले बताए। 'मैले अहिलेसम्म जतिपनि चलचित्रमा काम गरेको छु ति चलचित्रहरुभन्दा यो चलचित्र अत्यन्तै फरक छ। यो हाम्रा पुर्खाको विरताको कथा हो', सुवेदीले भने। यो चलचित्रमा निक्को प्रताप गुरुङ र अमृत गुरुङको छायांकन, रुपेश गुरुङको सम्पादन, विश्व शाहीको संगीत, अश्रुती पटेलको कला निर्देशन, एरमान जम्बकको भिएफएक्स, बेलेन सिलोगुल्लरको कलर र रबिन श्रेष्ठको साउन्ड ट्रयाक रहेको छ।"
जहाज दुर्घटनास्थलमा फेला परेको नगदसहितको सामान हस्तान्तरण,"जोमसोम : आईतबार मुस्ताङको थासाङ गाउँपालिका२ स्थित सानोसरे पहाडमा दुर्घटनाग्रस्त तारा एअरलाईन्सको जहाजबाट लाखौं रुपैयाँ नगदसहित अन्य जिन्सी सामग्री फेला परेको छ। दुर्घटनास्थल र त्यस वरपर भेटिएको नगदसहितको जिन्सी सामग्रीहरु मंगलबार तारा एअरलाईन्स कम्पनीलाई हस्तान्तरण गरिएको मुस्ताङका प्रजिअ नेत्रप्रसाद शर्माले जानकारी दिए। पोखराबाट जोमसोमका लागि उडेको जहाज मुस्ताङको सानोसरे पहाडमा ठोक्किएर दुर्घटना भएपछि ३ दिनसम्म जहाज खसेको स्थान र शवको उद्दार गरिएको थियो। जहाजमा सवार चालक दलसहित २२ जनाको पुरै शव फेला परेपछि जहाजमा सवार यात्रुको साथमा रहेको नगद तथा जिन्सी सामानको खोज तलास र व्यवस्थापन गरिएको थियो। जिल्ला प्रशासन कार्यालय मुस्ताङले दिएको जानकारी अनुसार जहाजमा सवार यात्रुको साथमा रहेको झन्डै ३ लाख नगद र अन्य जिन्सी सामान फेला परेको थियो। दुर्घटना भएको स्थानबाट भारतीय रुपैयाँ ५ सय, २ सय, १ सय र ५० दरको कुल ९० हजार १ सय, नेपाली रुपैयाँ एकमुस्ट १ लाख २४ हजार १ सय, युरो २० को १२ थान, युरो १० को ३ थान र युरो १ को १० थान नगद भेटिएको प्रजिअ शर्माले जानकारी दिए। यस्तै जहाजमा सवार यात्रुले साथमा लिएर गएको पानासोनिक लुमिकस क्यामेरा थान १, कम्युटर ल्यापटप थान ३, तिलहरी थान १, घडी थान १, दराजको चावी थान २ र विदेशी पासपोर्ट थान ५ फेला परेको थियो। जहाजमा सवार सबै यात्रुको शव व्यवस्थापनपछि नगदसहितको जिन्सी सामग्री थासाङ गाउँपालिका जनप्रतिनिधि, स्थानीय, प्रशासन, सुरक्षा निकाय र पत्रकारलगायतको राहबरमा तारा एअरलाईन्सका काठमान्डौंका सिनियर मेनेजर राप्के छिरिङ शेर्पालाई हस्तान्तर गरिएको प्रजिअ शर्माले जानकारी दिए। तारा एअरलाईन्स कम्पनीलाई हस्तान्तरण गरिएको नगदसहितको जिन्सी सामग्री मृतकको नजिकको आफन्त पहिचान गरी सामानको जिम्मा लगाउने सम्झौता भएको प्रजिअ शर्माले बताए।"
"माओवादीका निर्वाचित जनप्रतिनिधिहरु काठमाडौंमा भेला हुँदै, प्रचण्डले विशेष प्रशिक्षण दिने","काठमाडौं : नेकपा (माओवादी केन्द्र)ले स्थानीय तह सदस्य निर्वाचनबाट निर्वाचित जनप्रतिनिधिलाई स्थानीय तहबाटै समाजवादको आधार तयार गर्न निर्देशित गर्ने उद्देश्यले दुईदिने प्रशिक्षण कार्यक्रम आयोजना गरेको छ। कार्यक्रममा स्थानीय सरकार सञ्चालन, सेवा प्रवाह, विकास निर्माण, सुशासन, स्वास्थ्य, शिक्षा, बजेट तथा कानुन निर्माणलगायत विषयमा विज्ञहरुले प्रशिक्षण दिनेछन्। पार्टीका शीर्ष नेता एवं सङ्घीयताविद्, अर्थतन्त्र विज्ञ, पूर्वमहान्याधिवक्ता, स्थानीय सरकार सञ्चालनका विज्ञ, पूर्वप्रशासकलगायतले विभिन्न विषयमा सहभागीलाई प्रशिक्षण दिने माओवादीले जनाएको छ। अघिल्लो कार्यकालमा उत्कृष्ट काम गरेका स्थानीय तहका प्रमुखले पनि अनुभव आदानप्रदान गर्ने कार्यक्रम राखिएको छ। बुधबार र बिहीबार राजधानीमा प्रशिक्षण आयोजना गरिएको पार्टी केन्द्रीय कार्यालयका मुख्यसचिव श्रीराम ढकालले जानकारी दिए। कमलपोखरीस्थित पूरानो कुमारी हलमा हुने प्रशिक्षणको बिहान ११ बजे पार्टी अध्यक्ष पुष्पकमल दाहाल प्रचण्डले उद्घाटन गर्ने कार्यक्रम रहेको छ। प्रशिक्षणमा गाउँपालिकाका अध्यक्ष, उपाध्यक्ष, नगरपालिकाका प्रमुख, उपप्रमुख, केही स्वन्तत्ररूपमा निर्वाचित उम्मेदवार गरी २६० जनप्रतिनिधि र पार्टीका शीर्ष नेता एवं पूर्वस्थायी समिति सदस्य सहभागी हुनेछन्। उद्घाटन सत्रमा अध्यक्ष प्रचण्ड र नेता नारायणकाजी श्रेष्ठले सहभागीलाई राजनीतिक प्रशिक्षण दिनेछन्। उद्घाटन सत्रपछि पहिलो दिन स्थानीय सरकारको कानुनी क्षेत्राधिकार, काम, कर्तव्य र अधिकार विषयमा पूर्वमहान्याधिवक्ता मुक्ति प्रधानले प्रशिक्षण दिनेछन्। स्थानीय तहमा स्वास्थ्य र शिक्षा विषयमा पार्टी स्कुल विभाग प्रमुख एवं पूर्वमन्त्री गिरिराजमणि पोखरेल, सङ्घीयता र स्थानीय सरकार विषयमा स्थानीय तहका विज्ञ डा खिमलाल देवकोटा, स्थानीय तह र सामाजिक न्याय विषयमा पार्टीको स्थानीय तह विभागका प्रमुख उर्मिला अर्याल र स्थानीय सरकार र सुशासन विषयमा पूर्वमुख्यसचिव लीलामणि पौड्यालले प्रशिक्षण दिने कार्यक्रम छ। दोस्रो दिन अर्थमन्त्री जनार्दन शर्माले आर्थिक वर्ष २०७९८० को सरकारको नीति तथा कार्यक्रम र बजेट, राष्ट्रिय योजना आयोगका सदस्य डा रामकुमार फुयाँलले स्थानीय तहको नीति, योजना र कार्यक्रम, पूर्वमन्त्री एवं पार्टीको श्रम, अर्थ तथा योजना विभागका प्रमुख वर्षमान पुनले स्थानीय अर्थतन्त्रको निर्माण र नेपाली विशेषताको समाजवाद, चार्टर्ड एकाउन्टेन्ट चन्द्रकान्त भण्डारीले स्थानीय तहको लेखा प्रणालीबारे प्रशिक्षण दिनेछन्। दोस्रो दिन बिहान ८ बजेदेखि पुनः प्रशिक्षण सुरु हुनेछ। स्थानीय तहको बजेट निर्माण विषयमा राष्ट्रिय योजना आयोगका पूर्वउपाध्यक्ष डा मीनबहादुर श्रेष्ठ, स्थानीय तहको विद्यालय शिक्षण सिकाइ, विषयमा सुलभ बुढाथोकी, स्थानीय तहमा विज्ञान प्रविधिको प्रयोग विषयमा पार्टीको विज्ञान तथा प्रविधि विभागका प्रमुख एवं पूर्वमन्त्री गणेश साह, स्थानीय तहमा सूचना प्रविधि विषयमा डा शैलेन्द्र गिरी र स्थानीय तहमा वन, वातावरण र विपद् व्यवस्थापनसम्बन्धमा पूर्वमन्त्री शक्तिबहादुर बस्नेतले प्रशिक्षण दिने कार्यक्रम छ। अघिल्लो कार्यकालमा उत्कृष्ट काम गरेका प्रत्येक प्रदेशबाट एकएक स्थानीय तहका प्रमुखले अनुभव आदानप्रदान गर्ने कार्यक्रम राखिएको छ। प्रदेश नं १ को थुलुङ दुधकोशी गाउँपालिकाका अध्यक्ष असिम राई, मधेसको बागमती नगरपालिकाका प्रमुख भरत थापा, बागमती प्रदेशको भरतपुर महानगरपालिकाका प्रमुख रेनु दाहाल, गण्डकीको बारपाक सुलिकोट गाउँपालिकाका अध्यक्ष विष्णुप्रसाद भट्ट, लुम्बिनीको धुर्कोट गाउँपालिकाका अध्यक्ष भुपाल पोखरेल, कर्णालीको दार्मा गाउँपालिकाका अध्यक्ष नीमबहादुर केसी र सुदूरपश्चिम प्रदेशको अजयमेरु गाउँपालिकाका अध्यक्ष उमेशप्रसाद भट्टले आआफ्नो अनुभव प्रस्तुत गर्नेछन्। गत वर्ष सुशासनको क्षेत्रमा सुदूरपश्चिम प्रदेशको अजयमेरु गाउँपालिका र लुम्बिनी प्रदेशको धुर्कोट गाउँपालिका शीर्ष पाँचभित्र परेका थिए। प्रत्येक चार महिनामा प्रगति विवरण पार्टीमा पेश गर्नुपर्ने माओवादीले यसअघि २०७४ सालको निर्वाचनमा विजयी जनप्रतिनिधिलाई पनि तीन दिन पार्टी केन्द्रीय कार्यालयमा प्रशिक्षण गरेको थियो। यसपटक विगतभन्दा परिमार्जित ढंगबाट प्रशिक्षणको आयोजना गरिएको उनले बताए। विज्ञ प्रशिक्षकले कार्यपत्रका साथमा प्रस्तुति दिनेछन्। 'अघिल्लो पटक सामान्य विषयमा मात्र प्रशिक्षण दिइएको थियो। यसपटक हामीले विषयको गहिराइमा पुगेर प्रशिक्षण दिँदैछौं,' उनले भने। माओवादी पार्टीका तर्फबाट निर्वाचित जनप्रतिनिधिले हरेक स्थानीय तहमा उत्कृष्टता हासिल गरेर जनताको सेवकका रूपमा काम गर्न सकून् भन्ने उद्देश्यले प्रशिक्षणको आयोजना गरिएको पार्टी केन्द्रीय कार्यालयका मुख्यसचिव ढकालले जानकारी दिए। 'माओवादीबाट निर्वाचित जनप्रतिनिधिले अनियमिता गर्न पाइएन, बेरुजु हुन भएन, सुशासन कायम गर्नुपर्यो, शिक्षा, स्वास्थ्य, रोजगार, उत्पादन र बजारीकरणमा उत्कृष्टता हासिल गर्नुपर्यो,' उनले भने, 'समाजवादको आधार तयार गर्नमा माओवादीका निर्वाचित प्रतिनिधि देशभर दोस्रो हुनुहुँदैन भन्ने प्रशिक्षणको मुख्य उद्देश्य हो।'  रासस"
बालेन र सुनिताको नेतृत्वमा हामी काठमाडौं सहर बनाउन सक्छौं : बैंकर शाह,"काठमाडौं : चर्चित बैंकर अनिल केशरी शाहले काठमाडौं महानगरपालिकामा नवनिर्वाचित मेयर बालेन्द्र शाह र उपमेयर सुनिता डंगोलसँग भेट गरेका छन्। मंगलबार महानगरपालिकाको केन्द्रीय कार्यालय पुगेर शाहसहित बैंकरहरुले मेयर शाह र उपमेयर डंगोललाई भेटेर बधाई तथा कार्यकाल सफलताको शुभकामना दिएका छन्। उनीहरुले काठमाडौंको सुधारका लागि महानगरपालिकासँग सहकार्य गर्ने प्रतिबद्धता जनाएका थिए। मेयर बलेन शाह जी र उपमेयर सुनिता डंगोलजीको नतिजा दिने विचारको स्पष्टता र समर्पणबाट पूर्ण रूपमा प्रभावित भएका छौं, भेटपछि बैंकर शाहले भनेका छन्। शाहले बालेन र सुनिताको नेतृत्वमा सबै मिलेर आफ्नो घर काठमाडौंलाई सहर बनाउन सकिने र यो यथार्थमै सम्भव हुनसक्ने उल्लेख गरेका छन्।"
जनक शिक्षामा अझै ३३ लाख थान पाठ्यपुस्तक छपाई बाँकी,"भक्तपुर : यस वर्षको शैक्षिक सत्र सुरु भएको तीन साता बित्नैलाग्दा पनि विद्यार्थीको हातमा पाठ्यपुस्तक पुग्न सकेको छैन। विद्यालय तहका कक्षा ४ देखि कक्षा १० सम्मको पाठ्यपुस्तक छपाइ एवं वितरणको जिम्मा पाएको जनक शिक्षा सामग्री केन्द्र लिमिटेडले सबै पुस्तक समयमै छपाइ तथा वितरण गर्न नसक्दा देशभर पाठ्यपुरस्तक अभाव भएको हो। सरकारले कक्षा १ देखि ३ सम्मको पाठ्यपुस्तक छाप्ने जिम्मा निजी क्षेत्रलाई दिएपछि जनक शिक्षाले कक्षा ४ देखि १० सम्मको पाठ्यपुस्तक छाप्दै आएको छ। विगतमा पनि केन्द्रले समयमै पुस्तक छाप्न नसकेको भन्दै केही वर्षअघिनै सरकारले निजी क्षेत्रलाई पुस्तक छपाइको जिम्मा दिएको थियो। जनक शिक्षाले अझै ३३ लाख थान पाठ्यपुस्तक छाप्नै बाँकी रहेको छ। चालू शैक्षिक सत्रका लागि आवश्यक एक करोड ९८ लाख थान पुस्तक छाप्नुपर्नेमा अहिलेसम्म १ करोड ६५ लाख थान मात्रै पाठ्य पुस्तक पछाई सकिएको केन्द्रका प्रबन्ध निर्देशक अनिलकुमार झाले जानकारी दिए। जनक शिक्षाले विद्यालय तहको ८५ प्रतिशत पुस्तक पछाइ सम्पन्न गरेको र १५ प्रशित छपाई भइरहेको जनाएको छ। यस वर्षको शैक्षिक सत्रलाई जनक शिक्षाले एक करोड ९८ लाख थान पाठ्य पुस्तक छाप्नु पर्ने हो, अहिलेसम्म १ करोड ६५ लाख थान पुस्तक छपाई सम्पन्न भएर वितरण गरिसक्यौ, बाँकी पुस्तक असार पहिलो सातासम्म छपाई सक्छौ र अबको एक महिनाभित्र नै विद्यार्थीको हातहातमा पुस्तक पुग्छन्, झाले भने। केन्द्र बिक्रेतामार्फत ७७ वटै जिल्लामा पुस्तक वितरण सुरु गरिसकेको जनाउँदै उनले काठमाडौँ उपत्यकाभन्दा बाहिर हिमाली तथा पहाडी जिल्लालाई प्राथमिकतामा राखेर पुस्तक वितरण गरेको बताए। बहिरी जिल्लामा अपुग भएको पुस्तक दैनिक एकदुई ट्रक पठाइ रहेको पनि उनले जानकारी दिए। केन्द्रका सूचना अधिकृत चित्र आचार्यले पुस्तक वितरण ढिलाई हुँदा विद्यार्थीको हातमा पुग्न पनि ढिलाई भएको दाबी गरे। उहाँले देशभर पुस्तक अभाव भनेर हल्ला भएझै नभएको दाबी गरे। उनले भने, शैक्षिक सत्र सुरु हुनुभन्दा १५ दिन अगाडिनै पुस्तक बिक्री वितरण हुनुपथ्र्यो, यस वर्ष स्थानीय तह निर्वाचनले गर्दा जेठ ९ गतेबाट मात्रै पुस्तक वितरण सुरु भयो, फेरी बाहिर हल्ला भएझै सबै पुस्तक सबै ठाउँमा अभाव भएको छैन, केही कक्षाका सेटमा एक दुई विषयको पुस्तक अपुग भएको छ, त्यो पनि असारको २० गतेसम्म सबै विद्यार्थीको हात हातमा पुग्छ। कक्षा ४, ७ र ९ को कोर्ष नयाँ भएकाले ती कक्षाका सबै विषयको पुस्तक सेटमै सबै विद्यार्थीको हातमा पुगेको दाबी गर्दै उनले ५, ६ र ८ को पुस्तकको हकमा भने सेटमा केही विषय कुनै कुनै जिल्लामा मात्रै अपुग रहेको दाबी गरे। यस वर्ष निजी विद्यालयले पनि जनक शिक्षाको केही पुस्तक केही कक्षामा लगाएकाले केही विषय बजारमा अभाव भएकाले त्यस्ता विषयको पुस्तक बढी छाप्नुपर्ने अवस्था आएको उनको भनाइ छ। कागजको नियमित आपूर्ती नहुँदा र जनक शिक्षाले स्थानीय तहको निर्वाचनको मतपत्र छपाईलाई बिशेष ध्यान दिएर त्यसमै जनशक्ति एवं छापाखाना प्रयोग गर्नु पर्दा पुस्तक छपाईमा केही ढिला हुन गएको सूचना अधिकृत आचार्यले बताए। अहिले जनक शिक्षाले दैनिक ८० हजार थान पुस्तक छाप्दै आएको र प्रज्ञा प्रतिष्ठानले २५ हजार थान गरेर दैनिक एक लाख ५ हजार थान पुस्तक छाप्दै आएको उनले जानकारी दिए। यसैबीच केन्द्रले पुस्तक छपाईमा ढिलाई गरेपछि संघीय संसद प्रतिनिधिसभाअन्तर्गतको शिक्षा तथा स्वास्थ्य समितिलेसमेत केन्द्रका प्रबन्ध निर्देशक झासँग सोधपुछ गरेको थियो। उहाँले रुसयुक्रेनबीचको युद्वका कारण कागज नआउदा र स्थानीय तहको निर्वाचनका लागि मतपत्र छपाई गर्दा समयमै पुस्तक छाप्न नसकिएको बताए। असोज २४ गते चैतको १० गतेसम्ममा सम्पूर्ण कागज आपूर्ति गरिसक्नुपर्ने सम्झौता कागज सप्लायर्ससँग गरिए पनि त्यस बीचमा रूसयुक्रेन युद्ध सुरु भए पछि कागज आपूर्तीका समस्या भएकाले पुस्तक पछाईमा ढिला भएको दाबी केन्द्रको छ। समितिले एक महिनाभित्र पुस्तक छापेर पुस्तक विद्यार्थीसम्म पुर्याउन निर्देशन दिएको थियो भने गत आइतबार शिक्षा, विज्ञान तथा प्रविधिमन्त्री देवेन्द्र पौडेलले केन्द्रको अनुगमनमा जाँदा सार्वजनिक बिदा मनाउन घर बसेका भएका झा केन्द्रमा भेटिनु भएको थिएन। मन्त्री पौडेल अनुगमनका क्रममा केन्द्रका प्रबन्ध सञ्चालक झालाई यस वर्ष शैक्षिक सत्र सुरु हुनु अगाडि नै विद्यार्थीको हातहातमा पुस्तक पुर्याउन निर्देशन दिएका थिए। कुनै पनि बाहनामा पुस्तक छपाईमा ढिला र अभाव नहोस् भन्दै मन्त्री पौडेलले निर्देशन दिँदा झाले त्यसबेला यस वर्ष कुनै पनि बाहनामा पुस्तक छपाईमा ढिला नहुने प्रतिबद्धता जनाएका थिए। रासस"
जङ्गली जनावरको आक्रमणबाट मृत्यु,चितवन : भरतपुर महानगरपालिका११ मा जङ्गली जनावरको आक्रमणबाट आज एक जनाको मृत्यु भएको छ। मृत्यु हुनेमा स्थानीय कैलाश टोल निवासी ५१ वर्षीय चाथर कुमाल रहेको जिल्ला प्रहरी कार्यालय चितवनले जनाएको छ। कार्यालयका अनुसार निगुरो र च्याउ टिप्न नवजागृति सामुदायिक वनमा गएका कुमाललाई जङ्गली जनावरले आक्रमण गरेको थियो। जङ्गली जनावरको आक्रमणबाट उनको घटनास्थलमा नै मृत्यु भएको हो। बिहान ११:३० बजे सामुदायिक वनमा गएका कुमाललाई जङ्गली जनावरले दिउँसो ५:३० बजे आक्रमण गरेको थियो। कुन जनावरले आक्रमण गरेको भन्ने कुरा पुष्टि हुन नसकेको कार्यालयका प्रवक्ता प्रहरी नायब उपरीक्षक नरहरि अधिकारीले जानकारी दिए। रासस
सात वर्षमा पोखराजोमसोम रुटमा तारा एयरको दुई ठूला दुर्घटना,पोखरा : जोमसोम रुटमा उडान भर्दै आएको तारा एयरका विमान सात वर्षमा दुई ठूला दुर्घटनामा परेका छन्। आइतबार पोखराबाट बिहान ९:५५ बजे उडेको २२ जना सवार तारा एयरको ९ एनएइटी ट्वीनअटर जहाज मुस्ताङको थासाङ गाउँपालिका२ कोबाङस्थित सानुसरेमा दुर्घटनामा परेको थियो। प्रतिकूल मौसम र भौगोलिक कठिनाइका कारण जहाज दुर्घटनामा परेको एक दिनपछि मात्रै हिमालको फेदीको सानुसरेमा जहाज ठोक्किएर दुर्घटना भएको घटनास्थल पत्ता लागेको थियो। दुर्घटनामा चालक दलसहित २२ जनाको मृत्यु भएको छ। जोमसोम विमानस्थल नपुग्दै कोबाङको सानुसरे डाँडोमा ठोक्किएर दुर्घटनामा परेको विमानमा सवार सबैको शव सङ्कलन गरी काठमाडौँ पठाइएको छ। तारा एयरको यसअघि २०७२ फागुन १२ गते तारा यएरको ९एनएएचएच ट्वीनअटर विमान म्याग्दीको अन्नपूर्ण गाउँपालिका३ दानाको सोलीघोप्टे भिरमा दुर्घटना भएको थियो। उक्त दुर्घटनामा दुई विदेशी नागरिक र चालक दलका तीनसमेत गरी २३ जनाको मृत्यु भएको थियो। सात वर्षको अवधिमा आइतबार भएको दोस्रो दुर्घटना हो। त्यसैगरी २०७३ भदौ ३ गते जोमसोमबाट पोखराका लागि उडान भर्न लागेको तारा यएरकै ९ एमइक्यु ट्वीनअटर विमान धावनमार्गमा पाङ्ग्रा नखुलेपछि कालीगण्डकी नदीमा खसेको थियो। पोखराजोमसोम रुटमा उडान भर्ने विमानले म्याग्दीको घोरेपानीसम्म पोखराको टावर र लेतेमाथिको आकाशदेखि जोमसोमसम्म जोमसोम विमानस्थलको टावरसँग सम्पर्क हुने भए पनि पहाड र हिमालको अवरोधका कारण घोरेपानीदेखि लेतेको आकाशसम्म विमान दुवैतर्फको सम्पर्कबाट विच्छेद हुन्छन्। योबीचको दूरी पार गर्न विमानलाई पाँचदेखि छ मिनेट लाग्ने गर्छ। दुवैतर्फको टावरबाट विच्छेद हुने बफर जोनको यही मार्गमा धौलागिरि र अन्नपूर्ण हिमालको बीच भएर विमानले उडान भर्नुपर्छ। रासस
सात किसान राष्ट्रपति उत्कृष्ट पुरस्कारबाट सम्मान,"काभ्रे : जिल्लाको कृषि ज्ञान केन्द्रले राष्ट्रपति उत्कृष्ट कृषक पुरस्कारद्वारा किसानहरुलाई नगदसहित सम्मान गरिएको छ। मंगलबार धुलिखेमा एक कार्यक्रमबीच जिल्लाको ४ जना उत्कृष्ट कृषक र सिन्धुपाल्चोकको ३ कृषकलाई नगर १५ हजारसहित सम्मान गरिएको हो। यो वर्षमा कृषि तथा पशुपक्षीका क्षेत्रमा उल्लेखनीय योगदान गरेबापत कृषि ज्ञान केन्द्र धुलिखेल काभ्रेले सूचना जारी गरेर कृषकहरु मध्ये छनोट भएका ७ जनालाई सम्मान गरिएको हो। काभ्रेबाट २८ कृषकहरूले र सिन्धुपाल्चोकबाट १० जना कृषकहरूले निवेदन दिएकोमा काभ्रेका ४ जना र सिन्धुपाल्चोक जिलाका ३ जना गरी ७ जना उत्कृष्ट कृषकहरूलाई सो सम्मान गरीएको हो। काभ्रे जिल्ला नमोबुद्ध नगरपालिका वडा नं ८ मा अवस्थित एलिस्का कृषि फर्मका सञ्चालक दिपेश चन्द्र तामाङ, बनेपा नगरपालिका वडा नं १३ स्थित झ्याम्मल कृषि फर्मका सञ्चालक कमला तामाङ, मण्डनदेउपुर नगरपालिका वडा नं ६ स्थित मडिल कृषि फर्मका सञ्चालक राजेन्द्र ढकाल र बनेपा नगरपालिका वडा नं ४ की अप्सरा घिमिरे तिमल्सिना नगद सहित सम्मानित भएको छ। राष्ट्रपति उत्कृष्ट कृषक सम्मान कार्यक्रममा सम्मानित हुने सिन्धुपाल्चोक जिल्लाका मेलम्ची नगरपालिका वडा नं ११ स्थित इन्द्रावती पशुपालन तथा कृषि फर्मका सञ्चालक भिमप्रसाद दुलाल, हेलम्बु गाउँपालिका वडा नं २ स्थित युवा सिर्जनशील कृषि तथा पशुपालन फर्मका सञ्चालक डिन्डुप तामाङ र मेलम्ची नगरपालिका वडा नं ११ का न्युरचुङ तामाङ नगद १५ हजार रुपैयाँसहित सम्मान पत्र र दोसल्लाले सम्मान गरेका हुन्।"
"कबड्डी कबड्डीकी अभिनेत्री मिरुना र फुर्पाबीच सहमति, दुवैले एकअर्कासँग मागे माफी","काठमाडौं : कबड्डी कबड्डी फिल्मकी अभिनेत्रीमाथि दुर्व्यवहार गरेको आरोप खेपेका फुर्पा तामाङले माफी मागेका छन्। मंगलबार दुई पक्षबीच भएको भेटघाटमा फुर्पाले माफी मागेको जारी विज्ञप्तिमा उल्लेख छ। 'मिति २०७९ जेठ १५ गते सिभिल मलको क्युएफएक्स हलमा पुगेकी अभिनेत्री मिरुना मगरमाथि भएको अभद्र व्यवहारसम्बन्धी घटनामा मुगु स्थायी घर भएका फुर्पा तामाङले गल्ती स्वीकार गरी अभिनेत्री मगर समक्ष माफी मागेको र अभिनेत्री मगरले पनि भाइ सम्झेर माफ गरेकी छन्,' विज्ञप्तिमा भनिएको छ। साक्षीको रुपमा रहेका कबड्डी कबड्डीका निर्माण टोलीका तर्फबाट रामबाबु गुरुङ, अभिनेता दयाहाङ राई, मणिराम पोखरेल, विजय बराल, सञ्जोग लाफा मगर र पशुपति राई रहेका छन्। फुर्पाको तर्फबाट खेन्पो कमल भण्डारी, मिङ्ग्युर तामाङ, राजु गुरुङ, कर्मा राप्के र हिस्से लुन्डुप लामा रहेका छन्। अभिनेत्रफी मगरले पनि घटनाबाट बौद्ध धर्मावलम्बी, भिक्षु, लामा समुदाय तथा सम्प्रदायप्रति पर्न गएको असरप्रति क्षमा याचना गरेकी छन्। दुई पक्षबीच विवाद नगर्ने र एक अर्कालाई अनावश्यक टीकाटीप्पणीसमेत नगर्ने सहमति भएको छ।"
राष्ट्रपति भण्डारी सुर्खेतमा,कर्णाली : राष्ट्रपति विद्यादेवी भण्डारी सुर्खत आइपुगेकी छन्। अनौपचारिक भ्रमणको सिलसिलामा उनी यहाँ आएकी हुन्। सुदूरपश्चिमको प्रमुख पर्यटकीयस्थल बडीमालिका जाने कार्यक्रमअनुसार उनी आज सुर्खेत आएको जिल्ला प्रशासन कार्यालयले जनाएको छ। सुर्खेतका सहायक प्रमुख जिल्ला अधिकारी ईश्वरीप्रसाद पाण्डेले राष्ट्रपति भण्डारी आज १:४५ बजे नेपाली सेनाको हेलिकोप्टरमार्फत् सुर्खेत आइपुगेको जानकारी दिए। उनी नेपाली सेनाको सुर्खेतस्थित पश्चिम कमाण्ड हेडक्वार्टर निमारेमा बास बस्ने र बुधबार बिहान बाजुरातर्फ प्रस्थान गर्ने कार्यक्रम रहेको छ। राष्ट्रपति भण्डारीले आज सुर्खेतको पर्यटकीयस्थल काँक्रेविहार अवलोकन गरेकी थिइन्।
"नेपाल र भुटानका राजदूतबीच नयाँदिल्लीमा भेटवार्ता, द्विपक्षीय सम्बन्धलाई थप सुदृढ बनाउने विषयमा छलफल","काठमाडौं : भारतका लागि नेपाली राजदूत डा शंकर शर्मा र भारतसहित नेपाल हेर्ने भुटानी राजदूत मेजर जनरल भेट्सप नामग्यालबीच भेटवार्ता भएको छ। नयाँदिल्लीस्थित भुटानी राजदूतावासमा भएको भेटमा द्विपक्षीय सम्बन्धबारे चर्चा भएको नेपाली दूतावासले जनाएको छ। राजदूत शर्माले भुटानी राजदूत नामग्यालसँग भेट्न पाउँदा खुसी लागेको बताएका छन्। भेटमा नेपालभुटान द्विपक्षीय सम्बन्ध थप सुदृढ बनाउनेबारे छलफल भएकफ शर्माले जानकारी दिएका छन्। दुई देशबीच पारस्परिक हितका विषयमा सहयोग अभिवृद्धि गर्ने विषयमा चर्चा भयो, राजदूत शर्माले ट्वीट गरेका छन्।"
त्रिवि कर्मचारी संघको निर्वाचनमा पनि गठबन्धन,"काठमाडौं : त्रिभुवन विश्वविद्यालय कर्मचारी संघ केन्द्रीय समितिको निर्वाचनमा सत्तानिकट चार दलका पेशागत संगठनबीच तालमेल हुने भएको छ। असार १० हुने संघको १२औं निर्वाचनका लागि निर्वाचन आयोगले कार्यतालिकासमेत सार्वजनिक गरिसकेको छ। मंगलबार सत्तानिकट चार संगठनले साझा उमेद्वार तयार गरि साझा चुनाव चिन्ह लिएर निर्वाचनमा सहभागी हुने सहमति गरेका छन्। सहमतिमा त्रिवि प्रजातान्त्रवादी कर्मचारी संघका अध्यक्ष प्रकाश पुडासैनी, नेपाल राष्ट्रिय कर्मचारी संगठनका अध्यक्ष शालिकराम सापकोटा, त्रिवि एकीकृत कर्मचारी संगठनका संयोजक भुपाल चालिसे र राष्ट्रिय कर्मचारी संगठन नेपालका संयोजक रामसुन्दर कार्कीले हस्ताक्षर गरेका छन्। संघलाई साझा बनाउन त्रिविमा क्रियाशील सबै संगठनसँग पटक पटक वार्ता र पहल गरे पनि सफल नभएपछि चार संगठनले तालमेल गरेका हुन्। खासगरी एमालेनिकट प्रगतिशील संगठनले सहमितमा सबै पदाधिकारी निर्विरोध रुपमा चयन गर्ने प्रस्तावमा असहमति जनाएपछि चार संगठन तालमेल गरेर चुनावी मैदानमा जाने निर्णय गरेका हुन्। त्रिविलाई सबल, सक्षम र आत्मनिर्भर बनाउँदै यस सस्थामा कार्यरत सम्पूर्ण कर्मचारीहरुको आत्मसम्मान र गौरवका साथ काम गर्ने वातावरण सिर्जना गरि उनीहरुको पेशागत हक हित अधिकारको सुनिश्चिता गरि पेशागत उन्नयन गर्ने मुख्य उदेश्यका साथ साझा संघ निर्माण गर्न पटक पटक वार्ता मार्फत पहल गर्दा पनि प्राविधिक तथा विविध कारणले सहमति जुट्न सकेन, विज्ञप्तिमा भनिएको छ। चारै संगठनले निर्वाचनमा साझा उमेद्वारलाई सहयोग गर्न पनि अपिल गरेका छन्।"
कोरोना बिमाको रकम भुक्तानी गर्न आदेश,"विराटनगर : कोरोना बिमावापतको रकम भुक्तानी गर्न उच्च अदालत विराटनगरले बिमा कम्पनीका नाममा आदेश जारी गरेको छ। कायममुकायम मुख्य न्यायाधीश सत्यमोहन जोशी थारु र न्यायाधीश जगतनारायण प्रधानको संयुक्त इजालसले कोरोना बिमाको रकम भुक्तानी गर्न सोमबार आदेश दिएको हो। बीमा रकम भुक्तानीका लागि परमादेश माग गर्दै नेपाल पत्रकार महासंघ मोरङ शाखाले २०७८ भदौ २१ गते उच्च अदालत विराटनगरमा रिट दायर गरेको थियो। पत्रकार महासंघका तर्फबाट अधिवक्ता मनोजकुमार आचार्यले बहस गरेका थिए। विपक्षीको तर्फबाट पाँच जना कानुन व्यवसायी बहसमा उत्रिए। वादी र प्रतिवादीतर्फका कानुन व्यवसायीको बहस सकिएपछि अदालतले आदेश दिएको हो। उच्च अदालत विराटनगरका सूचना अधिकारी ओमराज सुवेदीले बिमा रकम भुक्तानी गर्नलाई आएको आदेश रिट निवेदकको पक्षमा रहेको जानकारी दिए। उनका अनुसार बिमा गर्ने कम्पनी अजोड इन्स्योरेन लिमिटेडको नाममा रकम भुक्तानी गर्न आदेश भएको हो। पाँच दिनपछि आदेशको पूर्णपाठ आउने सुवेदीले बताए। कोरोना बिमा रकम भुक्तानीका विषयमा सरकारलाई देखाएर बिमा कम्पनी उम्किन खोजेको देखिन्छ। कम्पनीले बिमा गरेका कारण उम्कनसक्ने अवस्था रहँदैन, अधिवक्ता आचार्यले भने, बिमा अभिलेखमा अरु कुनै सर्तहरू उल्लेख पनि भएको छैन। बिमा रकम भुक्तानी दिने जिम्मेवारी अजोड इन्स्योरेन लिमिटेडको हो। पत्रकार महासंघ मोरङ शाखाले बिमा सम्झौता गर्ने अजोड इन्स्योरेन्ससहित बिमा समिति, अर्थ मन्त्रालय र नेपाल सरकार प्रधानमन्त्री तथा मन्त्रिपरिषद्को कार्यालयलाई विपक्षी बनाएर रिट दायर गरेको थियो। कोरोना महामारी सुरु भएपछि नेपाल पत्रकार महासंघ र अजोड इन्स्योरेन्स कम्पनीबीच द्विपक्षीय सम्झौता भई मोरङका २ सय जनाभन्दा बढी पत्रकार र उनीहरूका परिवारका सदस्यको बिमा गरिएको थियो। यसमध्ये ५१ जना बिमितमा कोरोना संक्रमण भएकोमा २० जनाले मात्र बिमा दाबी भुक्तानी पाएका छन्। ३१ जनाले अझैसम्म बिमावापतको रकम पाउन सकिरहेको छैनन्। कम्पनीको नियम अनुसार प्रिमियम तिरेर बिमा गरेका बिमितलाई भुक्तानी दिन नसकिने भन्ने जवाफ आएपछि महासंघले परमादेश माग गर्दै उच्च अदालतमा रिट दायर गरेको हो। नेपाल सरकारले आर्थिक वर्ष २०७७०७८ को नीति तथा कार्यक्रम र बजेटमा कोरोना बिमा गर्न प्रिमियमको आधा रकम भुक्तानी गरिदिने घोषणा गरेपछि लाखौं नागरिकले कोरोना बिमा गराएका थिए।"
सुर्तीजन्य पदार्थ सेवन नगर्न आग्रह गर्दै घरदैलो अभियान,"काठमाडौं : ललितपुर महानगरपालिकाका प्रमुख चिरीबाबु महर्जनले सुर्तीजन्य पदार्थको नियमनका लागि ललितपुरका चार क्षेत्रलाई धूमपान निषेधित क्षेत्र घोषणा गरिएको बताएका छन्। ललीतपुरको पाटन दरबार स्क्वायर, जावलाखेलको पार्क, लगनखेल र महानगरको क्षेत्र पुल्चोकलाई धूमपान निषेधित क्षेत्र घोषणा गरिएको छ। ललीतपुर महानगरले ललितपुरको अन्य क्षेत्रहरुलाई पनि धूमपान निषेधित क्षेत्र घोषणा गर्दै जाने जनाएको छ। ललीतपुर महानगरले सुर्तीजन्य पदार्थ सेवन नगर्न आग्रह गर्दै घरदैलो अभियान सुरु गरेको छ। नगर प्रहरी, जनप्रतिनिधि र सम्बद्ध निकायसहित सुर्तीजन्य पदार्थ सेवन नगर्न आग्रह सहित घरघर पुग्ने तयारीमा छ। नगर प्रमुख महर्जनले ललितपुरलाई हेल्दी सिटीमा रुपान्तरण गर्ने बताए। उनले भने, हामी भोलिबाट नै घर घर मै जान्छौँ नमस्कार गर्छौं र सुर्तीजन्य पदार्थ प्रयोग गर्ने बारेमा सोध्छौँ। यदि प्रयोग गर्ने हुनुहुँदो रहेछ भने प्रयोग नगर्नुस भनेर दुई हात जोडेर अनुरोध गर्दछौँ। स्वास्थ्य सचिव देवकुमारी गुरागाईंले सुर्तिजन्य पदार्थ नियन्त्रण र नियमनका लागी बनेका कानुन प्रभावकारी कार्यान्वयन हुनुपर्ने बताइन्। स्वास्थ्य मन्त्रालयका प्रमुख विशेषज्ञ डा श्याम सुन्दर यादवले सुर्तीजन्य पदार्थ नियमनका लागि जनचेतना अभियान सञ्चालन गर्नुपर्ने बताए। ललितपुरका प्रमुख जिल्ला अधिकारी घनश्याम उपाध्यायले युवापुस्तालाई कुलतबाट जोगाउन आफू प्रतिवद्ध रहेको बताए। स्वास्थ्य सेवा विभाग अन्तर्गत् राष्ट्रिय स्वास्थ्य शिक्षा सुचना तथा सञ्चार केन्द्रका निर्देशक सुनिलराज शर्माले सुर्तीजन्य पदार्थ नियन्त्रणका लागि सरोकारवाला विच समन्वय हुन आवश्यक रहेको बताए। ललितपुरका प्रहरी प्रमुख एसएसपी यज्ञविनोद पोखरेलले अगामी १५ दिनभित्र विद्यालय क्षेत्र वरपर सुर्तिजन्य पदार्थ बेचविखन रोक्ने प्रतिवद्धता जनाए। उनले भने, विद्यालयको १०० मिटर वरपर सुर्तीजन्य पदार्थ बेचविखन गर्न नपाईने नियमलाई पुर्ण कार्यान्वयन ल्याउँछौ। ललितपुर महानगरपालिकाका नगर प्रहरी प्रमुख सीताराम हाछेथुले ललीतपुरलाई धुमपानरहित नगर बनाउन आफू प्रतिवद्ध रहेको र यो अभियानलाई सफल बनाइने बताए। उनले भने, घरघरमा पुग्ने अभियान सुरु हुन्छ। धुमपानलाई नियन्त्रण गर्न नगरप्रहरीपनि परीचालन हुन्छ। विश्व सुर्तीजन्य पदार्थ रहित दिवसको अवसरमा स्वास्थ्य तथा जनसंख्या मन्त्रालय, ललितपुर महानगरपालिका, द युनियन, स्वास्थ्य पत्रकार मञ्च र एक्सन नेपालले आयोजनामा राजधानीमा आयोजीत कार्यक्रममा क्यान्सर रोग विशेषज्ञ डा सन्ध्या चापागाईंले चुरोट खान छाड्ने १० मध्ये ९ जना व्यक्तिलाई क्यान्सरबाट बचाउन सकिने बताइन्। उनले भनीन्, ८५ प्रतिशत फोक्सोको क्यान्सर सुर्तीजन्य पदार्थका कारण हुन्छ। चुरोटमा शरीरलाई हानी गर्ने ६ सय वटा केमिकल तत्व हुने र यसले शारीरिक र मानसिक रुपमा असर गर्छ। एक्सन नेपालका अध्यक्ष आनन्द बहादुर चन्दले सुर्तीजन्य पदार्थ नियमनका लागि आफूहरुले निरन्तर पैरवी गर्दै आएको बताए। उनले भने, खिल्ली चुरोटको बिक्रि वितरण र प्रयोगमा रोक लगाउनुपर्छ। खिल्ली चुरोटको बिक्रि वितरणमा रोक लगाए मात्रै किशोरकिशोरीलाई यसबाट केहीसम्म बचाउन सकिन्छ। स्वास्थ्य पत्रकार मञ्च नेपालका अध्यक्ष रामप्रसाद न्यौपानेले सुर्तीजन्य पदार्थ नियमन र नियन्त्रणका लागि खबरदारी गरीरहेको बताए।"
आईसीसी विश्वकप लिग त्रिकोणात्मक सिरिजमा नेपालको पहिलो भेट नामिबियासँग,"काठमाडौं : अन्तर्राष्ट्रिय क्रिकेट परिषद्ले आईसीसी पुरुष क्रिकेट विश्वकप लिगदुई अन्तर्गत स्कटल्याण्डमा आयोजना हुने त्रिकोणात्मक एकदिवसीय सिरिजको खेल तालिका सार्वजनिक गरेको छ। नेपाल, स्कटल्याण्ड र नामिबियाबीच हुने त्रिकोणात्मक एकदिवसीय उक्त सिरिजको खेल तालिका अनुसार नेपालले आफनो पहिलो खेलमा नामिबियासँग खेल्ने आइसीसीले जनाएको छ। नेपाल र नामिबियाबीचको खेल आगामी असार २७ गते हुनेछ। यस्तै नेपालले आफ्नो दोस्रो खेल स्कटल्याण्डसँग असार २९ गते खेल्नेछ भने नामिबियाविरुद्धको तेस्रो खेलमा नेपालले असार ३२ गते खेल्नेछ। त्यस्तै चौथो तथा अन्तिम खेलमा नेपालले स्कटल्याण्डसँग आगामी साउन १ गते खेल्नेछ। लिग दुईकै सिरिजअन्तर्गत नेपाली क्रिकेट टोली अहिले अमेरिका भ्रमणमा रहेको छ। अमेरिका र ओमानसँग हुने त्रिकोणात्मक एक दिवसीय सिरिज खेल्न नेपाली टोली अमेरिका पुगेको हो। उक्त सिरिज यही जेठ २५ गतेदेखि असार ५ गतेसम्म चल्नेछ। लिग दुईको अंक तालिकामा नेपाल छैटौँ स्थानमा रहेको छ। नेपालले अहिलेसम्म १२ खेल खेल्दा ६ खेलमा जित तथा ६ खेलमा हार व्योहोरेको छ। त्यसैगरी अंक तालिकाको शीर्ष स्थानमा ओमान रहेको छ। त्यसैगरी दोस्रो स्थानमा स्कटल्यान्ड रहेको छ भने तेस्रोमा संयुक्त अरब इमिरेट्स (यूएई), चौथोमा अमेरिका र पाँचौ स्थानमा नामिबिया रहेको छ। पपुवा न्यूगिनी सातौ स्थानमा छ।"
हरिजन आत्महत्या प्रकरणमा छानबिन गर्न गृह मन्त्रालयले बनायो अर्काे समिति,"काठमाडौं : गृह मन्त्रालयले रोल्पा कारागार कार्यालयमा जेठ ४ गते कारागारभित्रका बन्दी सुन्दर हरिजनको आत्महत्या गरेको घटनाका सम्बन्धमा सत्यतथ्य छानबिन गरी प्रतिवेदन पेस गर्न मन्त्रालयका सहसचिवको नेतृत्वमा समिति गठन गरेको छ। मन्त्रालयका सहसचिव सूर्यप्रसाद सेढाईँको संयोजकत्वमा पाँच सदस्यीय छानबिन समिति गठन गरिएको हो। गृह मन्त्रीस्तरीय निर्णयबाट गठित समितिलाई सात दिनभित्र प्रतिवेदन पेस गर्न कार्यादेश दिइएको मन्त्रालयका सूचना अधिकारी वसन्त भट्टराईले जानकारी दिए। समितिमा मन्त्रालयका उपसचिव झंकनाथ ढकाल, नेपाल प्रहरीका उपरीक्षक भुपेन्द्र खत्री, राष्ट्रिय अनुसन्धान विभागका उपअनुसन्धान निर्देशक विश्वमणि आचार्य र जिल्ला प्रशासन कार्यालय बाँकेका प्रशासकीय अधिकृत सदस्य रहेका छन्। यसअघि हरिजनको आत्महत्या सम्बन्धमा छानबिन गर्न बनाइएको कारागार विभागका निर्देशक झरेन्द्रप्रसाद चापागार्इँ नेतृत्वको समितिले सोमबार प्रतिवेदन बुझाइसकेको भट्टराईले जानकारी दिए।"
असार ४ देखि लेबनानदेखि अमेरिकासम्मको भ्रमणमा जाँदै प्रधान सेनापति शर्मा,"काठमाडौं : प्रधान सेनापति प्रभुराम शर्मा असार ४ गतेदेखि वैदेशिक भ्रमणमा जाने भएका छन्। उनी लेबनान, युएनडीओएफ, सिरिया र अमेरिकाको भ्रमण गर्नेछन्। जनसम्पर्क तथा सूचना निर्देशनालय जंगी अड्डाका अनुसार प्रधान सेनापति शर्माले द्वन्द्वग्रस्त क्षेत्रमा शान्ति स्थानार्थ तैनाथ फौजको हौसला अभिवृद्धि गर्न र युएन मिसिनहरुको भावी योजनाका बारेमा जानकारी लिन ती देशहरुको भ्रमण गर्न लागेका हुन्। संयुक्त राष्ट्रसंघको आह्वानमा उनी असार ४ गते लेबनान पुग्नेछन्। १० गतेसम्म हुने भ्रमणका दौरान उनले शान्ति मिसनमा खटिएका नेपाली सेनाहरुको अवस्थाबारे बुझ्नेछन्। 'प्रधान सेनापतिसहितको भ्रमण टोलीले उक्त मिशनहरुको वस्तुस्थित, अपरेशनल गतिविधि, फौज तैनाथीको अवस्थालगायत विविध पक्षहरुका बारेमा जानकारी लिई उक्त राष्ट्र तथा शान्ति मिशनका उच्च पदस्थ अधिकारीहरुसँग भेटघाट गर्नु हुनेछ,' जंगी अड्डाले जारी गरेको विज्ञप्तिमा भनिएको छ, 'यस प्रकारको निरीक्षण भ्रमणबाट द्वन्द्वग्रस्त क्षेत्रमा तैनाथ फौजको हौसला अभिवृद्धि हुनुको साथै उच्च पदस्थ अधिकारीहरुसँगको भेटघाटबाट द्विपक्षीय आपसी हित तथा पारस्परिक सम्बन्ध थप वृद्धि हुने विश्वास नेपाली सेनाले लिएको छ।' त्यसपछि उनी अमेरिका भ्रमणमा जानेछन्। मित्रराष्ट्र संयुक्त राज्य अमेरिकाको औपचारिक निमन्त्रणामा उनी असार १३ गते १७ गतेसम्म अमेरिकाको भ्रमण गर्नेछन्। नेपाली सेना र अमेरिकी सेनालगायत दुई देशबीचको मैत्रीपूर्ण सम्बन्ध एवं विद्यमान द्विपक्षीय सहयोग तथा सहकार्यको क्षेत्रलाई थप व्यवस्थित र प्रभावकारी बनाउन यो भ्रमणले महत्वपूर्ण योगदान पुर्याउने नेपाली सेनाले जनाएको छ। सोमबार बसेको मन्त्रिपरिषद् बैठकले प्रधानसेनापति शर्माको भ्रमण स्वीकृत गरेको थियो।"
९ जनामा कोरोना पुष्टि,काठमाडौं : नेपालमा थप ९ जनामा कोरोना संक्रमण पुष्टि भएको छ। देशभर गरिएको २ हजार ८५ पिसिआर परिक्षणका क्रममा ८ जना र ९ सय ६२ एन्टीजेन परिक्षणका क्रममा १ जनामा कोरोना संक्रमण पुष्टि भएको हो। कोरोनाका कारण मंगलबार पनि कसैको मृत्यु नभएको स्वास्थ्य मन्त्रालयले जनाएको छ। त्यस्तै थप १३ संक्रमित निको हुँदा हालसम्म नेपालमा ९ लाख ६७ हजार ९१ जना निको भएका छन्। हाल ९७ सक्रिय संक्रमित आइशोलेशनमा रहेको मन्त्रालयले जनाएको छ।
धवलागिरीमा आइतबार बिदा नहुने,"बेनी : म्याग्दीको धवलागिरी गाउँपालिकाले आइतबार सार्वजनिक विदा नदिने भएको छ। मुनामा गाउँपालिकाका अध्यक्ष प्रेमप्रसाद पुनको अध्यक्षमा सोमबार बसेको कार्यपालिकाको पहिलो बैठकले सो निर्णय गरेको हो। गाउँपालिकाका उपाध्यक्ष रेशम पुनले गाउँपालिका, मातहतका शाखा, वडा कार्यालय र विद्यालय शनिबार वाहेक ६ दिने सञ्चालन हुने बताए। परिक्षणका लागि जेठ १ गतेदेखि लागू हुने गरी शनिबार र आइतबार दुई दिने बिदा दिने र बिदा बाहेकका अन्य दिन बिहान साढे ९ देखि साँझ साढे ५ बजेसम्म कार्यालय खोल्ने संघीय सरकारको निर्णय धवलागिरीले कार्यान्वयन नगर्ने भएको हो। यसअघि म्याग्दीको बेनी नगरपालिका र मालिका गाउँपालिकाले शनिबार वाहेक हप्तामा छ दिन विद्यालय सञ्चालन गर्ने निर्णय गरेका थिए। यसैगरी धवलागिरी गाउँपालिकाले उत्कृष्ट एकएक जना विद्यार्थीलाई डाक्टर र इञ्जिनियर विषयको अध्ययनका लागि छात्रवृत्ति उपलब्ध गराउने भएको छ। कार्यपालिकाको पहिलो बैठकले एमबिबिएस डाक्टर र इञ्जिनियर विषय अध्ययनका लागि एकएक जनालाई छात्रवृत्ति दिने निर्णय गरेको उपाध्यक्ष पुनले बताए।"
सडकमै बाढी पसेपछि (फोटो फिचर),काठमाडौं : ढल व्यवस्थापन हुन नसक्दा काठमाडौंमा जलमग्न समस्या सामान्य बनिसकेको छ। मौसम प्रतिकूलतासँगै आएको वर्षाका कारण सडकमै बाढी पस्ने समस्या पनि सामान्य बनिसकेको छ। यस्तैमा बुढानिलकन्ठ नगरपालिकाको वडा १० र १२ को कपनमा अवस्थित तरकारी बजारसँगैको सडकमा दिउँसै बाढी बसेको छ। बाढीका कारण मानिसहरुको आवत जावतमा समस्या भएको थियो। बाढी नियन्त्रणको माग गरे पनि सुनुवाई नभएको स्थानीयहरुले बताएका छन्।
यी १० पर्वतारोही : जसले जोखिमपूर्ण पहाडबाट २२ शवको उद्धार गरे,"जोमसोम : हिउँदयामपछिको जेठ महिनाको दोश्रो साता। मुस्ताङ घुम्ने अनुकुल मौसम। अर्को महिना त असार सुरु भैइहाल्छ। त्यसपछि बेनीजोमसोम सडक वर्षाले सडकअवरुद्ध हुँदा मुस्ताङ आउजाउ सास्ती हुन्छ। यसैले धेरैजसो पर्यटक बैशाख र जेठ महिनामा मुस्ताङ घुम्न आउँछन्। यो समयमा पर्यटकहरु पोखराबाट हवाई सेवामार्फत जोमसोम उत्रन्छन्। कुनै बेला यही समय दैनिक १० देखि १८ उडानसम्म हुन्छ। कोरोनापछिको जेठ महिनाको दोश्रो साता आईतबार पोखराबाट जोमसोमका लागि समिट एअरले पहिलो उडान गर्यो। त्यसपछि जोमसोमबाट फर्किएर पुनः जोमसोमका लागि दोश्रो उडान गर्यो। त्यो जहाज जोमसोममा १०:१४ बजे अवतरण भयो। तर त्यही समिटको जहाजसंगै १ मिनेटपछि पोखराबाट जोमसोमका लागि उडान भरेको तारा एअरको नाईन एनईटी टुईनेटर जहाज १०:१५ बजे जोमसोम विमानस्थलमा अवतरण गर्नुपर्ने थियो। पोखराबाट उडेको तारा एअरको जहाज म्याग्दीको घोरेपानी डाँडा छिचोल्दै मुस्ताङको आकाशसम्म आईपुग्यो। तर मुस्ताङ प्रवेश गरेको सो जहाजले गलत दिशा लियो। मुस्ताङ प्रवेश गर्दा सम्पर्कमा ताराको जहाज दोश्रो पटक जोमसोम टावरसंग एकाएक सम्पर्क बिच्छेद भयो। जहाज १०:३० मिनेटसम्म पनि सम्पर्क हुन नसेपछि जोमसोम विमानस्थलमा ब्यापक हल्लाखल्ला र कौतहला सृजना भयो। मुस्ताङ आईपुगेको जहाज कता गयो? के भयो? कस्तो अवस्थामा होला? आदी आदी प्रश्नहरु जन्मिन थाले। ताराको जहाज पोखरा र जोमसोमको टावरबाट सम्पर्क टुटेपछि अनेकन अड्कलबाजी हुन थाले। जहाज हराएको १ घण्टापछि विभिन्न संञ्चार माध्यमबाट जहाज सम्पर्क विहिन भएको समाचार छ्यापछ्याप्ती प्रकाशित हुन थाल्यो। कतिपय अनलाईनमा हुचुवाको भरमा समाचार संम्प्रेषण हुन थाले। जोमसोम टावरले पोखरा टावरसंग निरन्तर जहाजका बिषयमा सम्पर्क गरिरह्यो। मुस्ताङ प्रवेश गरिसकेको जहाज दुर्घटना भईसकेको धेरैले अनुमान गरे भने संञ्चार माध्यममा पनि त्यही खालका समाचारहरु पोष्ट हुन थाले। जहाज हराएको खबर प्राप्त भएपछि पोखराबाट फिस्टेल एअरको माउन्टेन हेली जोमसोम आईपुग्यो। त्यसपछि सुरु भयो तारा एअरको जहाज खोजी कार्यको सुरुआत। हेलीले बिहान ११:३० बजेबाट थासाङ क्षेत्रको डाँडाकाढामा पुगेर जहाज खोज्न थाल्यो। तर लगातार ३ पटक फिस्टेलको माउन्टेन हेलीले प्रयास गर्दा पनि मौसम प्रतिकुलताका कारण जहाज खोज्ने काम सफल हुन सकेन। कतिपय मिडियाले त्यसबेलासम्म पुरानो फोटो राखेर समाचार छापे। दिउँसो २ बज्दै थियो। मुस्ताङ प्रशासनको समन्वयमा काठमान्डौंमा नेपाली सेनाको हेलिकोप्टर कोवाङ आईपुग्यो। त्यसपछि जोमसोमबाट मुस्ताङ प्रजिअ नेत्रप्रसाद शर्मा, सशस्त्र प्रहरी नायव उपरिक्षक मोहनजंग कार्की र प्रहरी नायव उपरिक्षक रामकुमार दानीसहितको टोली थासाङको कोवाङमा पुग्यो। सेनाको हेली कोवाङमै थियो। केही नेपाली सेनाको टोली त्यहाँ थिए। सबैतिर जहाज दुर्घटनानै भएको हो भन्ने अनुमान गरियो। जहाज बेपत्ता भएको दिन थासाङको मानापाथी हिमाल र धौलागिरी हिमाल आसपास बाक्लो हुस्सु र कुहिरो मडारिएको थियो। हवाई मार्गबाट जहाज खोज्न सम्भव थिएन। बेलुकी साँझ ५ बजे कैलाश एअर र ईएर डाईनोष्टिक हेली नाउरिकोट आईपुग्यो। त्यस हेलीमा थिए नेपाल राष्ट्रिय पर्वतारोहरण संघका टे्किङ गाईडको टोली थियो। उनीहरुलाई त्यहीँ छोडेर पोखराबाट आएको कैलाश र ईएर डाईनोष्टिक हेली उतै फर्कियो। प्रशासनसंग सल्लाह गरी सोमबार बिहानैदेखि जहाज खोज्ने सहमती भयो। त्यसपछि सेनाको हेली जोमसोम बस्न गयो। आङ् तेन्जी शेर्पा नेतृत्वको टोली पर्वतारोहीहरु पेम्बा तेन्जिङ लामा, रितेन टसी शेर्पा, कमी धोर्जे शेर्पा, पासाङ तेन्जिड शेर्पा, ओङ्छु शेर्पा, नरेन्द्र शाहीसहित तारा एअरका कोअर्डिनेटर राप्के शेर्पा र तारा एअरका कर्मचारी पेम्बा छिरि शेर्पा पैदलमार्ग हुँदै पानापाथी हिमाल उक्लिए। गृह मन्त्रालय, नेपाल टेलिकमको समन्वयमा जहाज थासाङको मानापाथीक्षेत्रमा दुर्घटना भएको अनुमान गरिएकाले पर्वतारोहरणसहित पर्यटन व्यवसायी ईन्द्रसिंह शेरचनको स्थलमार्ग हुँदै ६ घण्टाको दुरी तय गरी बतासे डाँडा पुगे। त्यहा यार्सा खोज्ने ९ जनाको टोली पनि पाल टाँगेर बसेका थिए। दुर्घटनाको पहिलोदिन उद्दारका लागि खटिएका उनीहरु त्यो रात त्यही यार्सा टिप्नेसंगै पालमा बसे। भोलिपल्ट उज्यालो भयो। बिहानै सानोसरे नजिक जहाज खोज्न पुगेका विशाल घर्ती मगरले जहाज क्षतिविक्षेत भएर दुर्घटना भएको देखे। जहाज टुक्राटुक्रा भएको दृष्य देखेपछि पर्यटनकर्मी ईन्द्रसिंह शेरचनलाई फोन गरी जानकारी गराए। शेरचनले पनि स्थानीय प्रशासन र सुरक्षाकर्मीलाई दुर्घटना बारे जानकारी गराए। त्यसपछि जोमसोमबाट ३ वटै सुरक्षा निकायका झन्डै ६० जनाको संयुक्त टोली सानोसरे पठाईयो। माउन्टेन हेलीबाट पनि सुरक्षाकर्मीलाई दुर्घटनाक्षेत्रमा पुर्याईयो। त्यसपछि सुरक्षाकर्मीको उपस्थितिमा नेपाल पर्वतारहण संघबाट आएका पर्यटक गाईडहरु शव खोज्न जुटे। उनीहरुलाई सुरक्षाकर्मीले ब्याक सपोर्ट गरे। मानापाथी हिमालको फेद नजिकको सानोसरे अग्लो पहाडमा तारा एअरको जहाज ठोक्किएको रहेछ। जहाजमा सवार चालक दलसहित २२ जना यात्रु कोही जिवित नभएको सूचना आउन थाल्यो। जहाज खसेको स्थानमा ८१० शव थिए। केहीको टाउँको फुटेको, केही हातखुट्टा भाँचिएको र कसैको आन्द्रभुडी निक्लिएको निकै कारुणीक दृष्यले जोकोहीलाई स्तब्ध बनाउने दृष्य थियो। जहाजको आधाजसो शव केही खोल्सामा, केही भीरमा र केही खोल्सामा उछिट्टिएका देखिन्थे। विदेशी पर्यटक लिएर हिमाल चढ्ने तालिम प्राप्त पर्वतारोही गाईडहरु रेस्क्यु उपकरणसहित त्यहा गएका थिए। उनीहरु त्यहाँ मानवीय उद्दारका लागि गएका थिए। निकै जोखिम र कष्ठ खेपेर सुरक्षा निकायको सहयोगमा दुर्घटनाको दोश्रो दिनको २ बजेसम्म २० जनाका शव संकलन गर्न सफल भए। त्यसक्षेत्रमा मौसम खराब भैरहन्थ्यो। दिउँसो २ बजेपछि मौसम बिग्रिएकाले शव खोज्ने काम स्थगित गरियो। त्यहाँ भिरालो सहतमा अड्किएको १ शव आँखाले देख्न सकिने भएपनि बाहिर निकाल्न कठिन भएकाले जम्मा २० शव मात्र संकलन भयो। सानोसरे लेंकमा जम्मा भएका २० शव मध्ये १० शव माउन्टेन हेलीले कोवाङमा झार्यो। त्यसपछि कोवाङमा आवश्यक कानुनी मापदण्ड पुरा गरी सेनाको हेलीले साँझ काठमान्डौं पुर्यायो। लेकमा बाँकी रहेको १० शव नेपाली सेना र प्रहरीको निगरानीमा सुरक्षा आधार शिविरमा राखियो। जहाज दुर्घटनाको तेश्रोदिन थियो। पुन खटिए शव खोज्न पर्वतारोही गाईड सानोसरे क्षेत्रमा। मंगलबार बिहान ८ बजे अगावै बेपत्ता १ शव पहाडको खोल्सामा भेटियो। अर्को भिरमा अड्किएको शव पनि बाहिर निकालियो। त्यसबेलासम्म अघिल्लो दिन संकलन गरिएको १० शव माउन्टेन हेलीले कोवाङ झारिसकेको थियो। पछिल्लो दिन भेटिएको २ शव पनि बिहान १०:३० बजे कोवाङमा ल्याई पुर्याईयो। त्यसपछि नेपाली सेनाको जहाजले बिहान ११:०४ बजे कोवाङबाट १२ जनाको शव काठमाडौं पठायो। सबै शव फेला परेपछि जहाजमा सूचना संकलन गर्न राखिएको ब्ल्याक बक्स फेला परेपछि नागरिक उड्यन प्राधिकरणका कर्मचारीले काठमाडौं लगे। जहाज दुर्घटना क्षेत्रको पहिचान, रेस्क्युर र हेलिकोप्टर सहजीकरण गर्न पुगेका पर्यटनकर्मी ईन्द्रसिंह शेरचनले नेपाल पर्वतारोहणको टिम र आफूले धेरै दु:ख र जोखिम मोलेर शव ल्याएको बताए।हुनत सुरक्षा निकायले पनि शव व्यवस्थापनमा अथक मेहनत गरेका हुन्, यद्यपी हाम्रो रेस्क्यु टोली नभएको भए शव निकाल्न निकै मुश्किल पर्थ्यो, शेरचनले भने, सुरक्षा निकायसंग खासै प्रभावकारी रेस्क्यु उपकरण थिएन, जुन पर्वतारोहण टिमसंग थियो। सबैको सामूहिक प्रयासले शव उद्धार गर्यौं, जस सुरक्षा निकाले मात्र पायो। पर्वतारोही पेम्बा तेन्जिङ लामाले शव संकलन आफ्नो टिमले गरेको र त्यसको व्यवस्थापन सुरक्षा निकायले गरेको बताए। हामीलाई संघले यहाँ पठायो, हामी मानवीय सेवा भावले आयौं, पेम्बाले भने, हाम्रो कामको पनि मिडियामा मूल्यांकन भईदिएको भए हामीलाई हौसला मिल्थ्यो।"
"सिद्धु मुसेवाला, जो 'गन कल्चर' गीतले चर्चा कमाए, बन्दुकको गोलीबाटै अस्ताए","काठमाडौं : छिमेकी मुलु्क भारतमा सिद्धु मुसेवालाको हत्याले सनसनी मच्चाएको छ। सोमबार साँझ घरबाट निस्किएका उनको हतियारधारीहरुले करिब ५ बजे पञ्जाबको जवाहर गाउँ नजिकै गोली हानी हत्या गरेका थिए। भारतीय प्रहरीका अनुसार उनीमाथि ३० राउन्ड गोली प्रहार गरिएको थियो। उनको शरीरबाट २५ वटा गोली निकालिएको पोस्टमार्टममा सहभागी डाक्टरको भनाइ उद्धृ गर्दै बीबीसीले जनाएको छ। ती डाक्टरका अनुसार अस्पताल पुर्याउनुअघि नै उनको मृत्यु भइसकेको थियो। अधिकांश गोली उनको छाती र पेटमा लागेको थियो। त्यसबाहेक हात र खुट्टामा पनि गोली लागेको बताइएको छ। पञ्जाब सरकारले सिद्धुको हत्या सम्बन्धनमा न्यायिक छानबिन गर्न कमिटी गठन गरेको छ। पञ्जाबको उच्च अदालतका एक जजलाई छानबिनको जिम्मा दिइएको भारतीय सञ्चारमाध्यमहरुले जनाएका छन्। को हुन् सिद्धु? सिद्धु एक चर्चित गायक र र्यापर हुन्। विशेषतः पञ्जाब र हरियाणाका युवा पुस्तामाझ लोकप्रिय सिद्धु हालसालै राजनीतिमा सक्रिय भएका थिए। उनी कांग्रेसमा आबद्ध भएका थिए। गत ३ डिसेम्बर २०२१ मा तत्कालीन पञ्जाब कांग्रेसका अध्यक्ष नवजोत सिंह सिद्धु र पञ्जाबका तत्कालीन मुख्यमन्त्री चरणजीत सिंह चन्नीको उपस्थितिमा उनी कांग्रेसमा प्रवेश गरेका थिए। पार्टी प्रवेश कार्यक्रममा उनले भनेका थिए, 'आजभन्दा ३४ वर्षअघि मैले संगीतमा पाइला टेकेको थिएँ। यो क्षेत्रले मलाई जसरी चिनायो, त्यसैगरी एक नयाँ पेशामा म आफूलाई चिनाउन गइरहेको छु। मेरो जीवनमा एउटा अर्को पाइला सार्दैछु। जुन मेरो अर्को संसार पनि हुनेछ।' उनले आफ्नो सम्बन्ध गाउँसँग भएको स्पष्ट पारेका थिए। 'म सामान्य परिवारमा जन्मिएँ। मेरो बुबा सेना थिए। हामीले केही प्रगति पनि गर्यौं। तर हामीले गाउँ छाडेनौं। हामी आज पनि यहीँ गाउँमा बस्छौं। कांग्रेस आम जनताको पार्टी हो। मेरो आवाजले कांग्रेसलाई थप मद्धत गर्न सक्छ,' उनले आफ्नोबारे भनेका थिए। उनको भाषणले सहभागीहरुलाई रोचक बनाएको थियो। हालै सम्पन्न विधानसभा चुनावमा उनले उम्मेदवारीसमेत दिएका थिए। तर दुर्भाग्य उनी आम आदमी पार्टीका विजय सिंगलासँग पराजित भए। शुभदीप सिंह यसरी बने सिद्धु मुसेवाला सिद्धुले चार वर्षमै पञ्जाबको मनोरञ्जन क्षेत्रमा स्थापित बनेका थिए। संगीत क्षेत्रले उनको पहिचान पनि बदलिदिएको थियो। शुभदीप सिंह भनेर चिन्नेहरुले उनलाई सिद्धु मुसेवाला भनेर चिन्न थालेका थिए। संगीतमा उनले आफ्नो छुट्टै पहिचान बनाउन 'गन कल्चर'सम्बन्धी गीतले मद्धत गर्यो। गन कल्चरमा उनको थुप्रै गीत सार्वजनिक भए। त्यसमा हाई, ढक्का, वर्ल्ड स्कुल र सन्जु नामक गीत प्रमुख हुन्, जुन सुपरहिट सावित भए। यी गीतमार्फत् चर्चित हुँदै गर्दा उनीमाथि बन्दुक सँस्कृतिलाई बढावा दिएको आरोप पनि लाग्न थाल्यो। उनीमाथि उजुरीहरु पर्न थाले। अदालतमा उनीमाथिको मुद्दा चलिरहँदा उनले एस आइ एम स्टुडेन्ट, तेरी मेरी जोडी, गुनाह, मुसा जट्टलगायत फिल्ममा कामसमेत गरे। तिनै गीतहरुले चर्चामा ल्याउँदा उनी धेरैको 'टार्गेट'मा परिसकेका थिए। पछिल्लो समय सार्वजनिक भएका प्रायः गीतहरु विवादीत बने। कसले गर्यो क्रूर हत्या? सिद्धुमाथि ९ एमएम र ४ एमएमको गोली लागेको र उनीमाथि दुई वटा बन्दुकबाट फायरिङ भएको दाबी प्रहरीको छ। हत्याको जिम्मेवारी लरेन्स बिश्नोई र गोल्डी बराडले लिएका छन्। उनको हत्याको योजना धेरे पहिलेदेखि भएको प्रहरीको दाबी छ। पञ्जाब सरकारले उनलाई दिइएको सुरक्षा हटाएलगत्तै हत्या सम्भव भएको प्रहरीको भनाइ छ। जेलमा रहेका लरेन्स बिश्नोईले क्यानडामा रहेका गोल्डी बराडसँग मिलेर हत्या योजना बनाएको र सुरक्षा खुकुलो बनाएपछि हत्या गरेको प्रहरी स्रोतलाई उद्धृत गर्दै भारतीय सञ्चारमाध्यमहरुले जनाएका छन्।  एजेन्सीको सहयोगमा"
जहाज दुर्घटना : मृत्यु भएका २२ जनाकै शव काठमाडौँ ल्याइयो,"काठमाडौँ : प्रतिकूल मौसमका कारण आइतबार दिउँसो मुस्ताङको थासाङ गाउँपालिका२ सानोसरेमा भएको तारा एयरको जहाज दुर्घटनामा परी मृत्यु भएका २२ जनाकै शव काठमाडौँ ल्याइएको छ। त्रिभुवन अन्तर्राष्ट्रिय विमानस्थलका महाप्रबन्धक प्रेमनाथ ठाकुरकाअनुसार उक्त विमानमा ज्यान गुमाएका दश जनाको शब हिजो सोमबार साँझ ल्याइएको थियो भने बाँकी रहेका १२ जनाको शव अहिले नेपाली सेनाको एमआई १७ नामक हेलिकप्टरबाट काठमाडौँ ल्याइएको हो। उनकाअनुसार काठमाडौँ ल्याएका शबहरु त्रिवि शिक्षण अस्पतालमा पठाइएको छ। २२ वटै शनहरुलाई त्रिवि शिक्षण अस्पतालमा पोस्टमार्टम गरेपछि आफन्तको जिम्मा लगाइने नेपाल नागरिक उड्डयन प्राधिकरणले जनाएको छ। संस्कृति, पर्यटन तथा नागरिक उड्डयनमन्त्री प्रेमबहादुर आलेको निर्देशनमा मन्त्रालयले सोमबार नै विमान दुर्घटनाको छानबिन गर्न दुर्घटना जाँच आयोग समेत गठन गरेको छ। मन्त्रालयले वरिष्ठ एरोनटिकल इन्जिनियर रतिशचन्द्र लाल सुमन अध्यक्ष रहेको पाँच सदस्यीय दुर्घटना जाँच आयोग गठन गरेको हो। आयोगको सदस्यहरूमा क्याप्टेन दीपु ज्वार्चन, वरिष्ठ मेन्टिनेन्स इन्जिनियर उपेन्द्रलाल श्रेष्ठ, वरिष्ठ मौसमविद् मणिरत्न शाक्य र मन्त्रालयका सहसचिव बुद्धिसागर लामिछाने रहेका छन्। समुन्द्री सतहदेखि चार हजार मिटरभन्दा बढी उचाइमा रहेको घटनास्थलमा अझै पनि कुहिरो लागेको बताइएको छ। आइतबार मानापाथी हिमालको फेदीमा रहेको पहाडमा जहाज ठोक्किएर टुक्राटुक्रा परेको अवस्थामा सोमबार बिहान फेलापरेको थियो। पोखराबाट आइतबार बिहान ९:५५ बजे जोमसोमका लागि उडेको तारा एयरको ९ एनएइटी कलसाइन भएको उक्त विमान बिहान १०:०७ बजे जोमसोम विमानस्थलको टावरबाट सम्पर्क विच्छेद भएको थियो। जहाजमा चालक दलका तीनजना क्याप्टेन प्रभाकर घिमिरे सहचालक उत्सब पोख्रेल, परिचालिका किस्मि थापासहित नेपाली नागरिक इन्द्रबहादुर गोले, पुरुसोत्म गोले, राजनकुमार गोले, बसन्त लामा, गणेशनारायण श्रेष्ठ, रविना श्रेष्ठ, रश्मी श्रेष्ठ, रोजिना श्रेष्ठ, प्रकाश सुनुवार, मकरबहादुर तमाङ, राममाया तमाङ, सुकमाया तमाङ, तुलसादेबी तमाङ रहनुभएको थियो । यस्तै जहाजमा भारतीय नागरिकमा भाइ भाइ बन्देकर, अशोककुमार त्रिपाठी, धनुश त्रिपाठी, रितिका त्रिपाठी रहेका थिए। यसैगरी जर्मन नागरिकमा मेकग्रीफ्ट ग्राफ तथा वइ वइल्नर सवार रहेको नेपाल नागरिक उड्डयन प्राधिकरणले जनाएको छ।"
कैलालीमा श्रीमान झुण्डिएको र श्रीमती घाँटी रेटिएको अवस्थामा फेला,"धनगढी : कैलालीको गोदावरी नगरपालिकामा७ हरैयामा एक दम्पत्ती मृत फेला परेका छन्। गोदावरी नगरपालिका७ हरैयाका ६५ वर्षीय हेमबहादुर ऐर र उनकी श्रीमती ५५ वर्षीया पदमा ऐर मृत फेला परेका ईलाका प्रहरी कार्यालय मालाखेतीले जनाएको छ। हेमबहादुर घर छेउकै चिलाउनको रुखमा झुण्डिएको अवस्थामा र पदमा कोठामा घाँटी रेटिएको अवस्थामा मुत फेला परेका हुन्। ईलाका प्रहरी कार्यालय मालाखेतीका प्रहरी प्रमुख डिएसपी रविन्द्र पाण्डेले मृत दुबै जनाको घटना मुचुल्का पश्चात शव पोस्टमार्टमका लागि सेती प्रादेशीक अस्पतालमा राखिएको बताए। घटना विवरण अनुसार सोमबार साँझ हेम बहादुर, पदमा र कान्छी बुहारीलेसँगै खाना खाएका थिए। खाना खाएपछि ऐर दम्पत्ती टिभि हेरिरहेका थिए। बुहारी भने खाना खाएर अर्को कोठामा सुत्न गईसकेकी थिईन। विहान छिमेकीहरुले घर नजिकैको चिलाउनेको रुपमा हेमबहादुर झुण्डिएको देखेपछि बुहारीलाई खबर गरेका थिए। बुहारीले उठेर सासु ससुराको कोठामा हेर्दा पदमा पनि रक्ताम्य भएर ढोका नजिकै लडेको देखेपछि प्रहरीलाई खबर गरेका थिए। ईलाका प्रहरी कार्यालय मालाखेतीका प्रमुख रविन्द्र पाण्डेले, घटनाको प्रकृति हेर्दा श्रीमानले श्रीमतीको हत्या गरेर आत्महत्या गरेको हुनसक्ने बताए। अर्को कोठामा सुतिरहेकी बुहारीले, पंखाको आवाजले राति केही पनि थाहा नपाएको बताएकी छिन, पदमाको घाँटीमा धारिलो हतियारको घाउ पनि छ, पदमाको शव भेटिएको नजिकैको दराजको छेउमा रगत लागेको खुकुरी पनि भेटिएको छ डिएसपी पाण्डेले भने। घटनाको प्रकृती हेर्दा श्रीमतीको हत्या गरेर आफूले आत्महत्या गरेको जस्तो देखिन्छ। तर प्रहरीले अरु कोणबाट पनि अनुसन्धान भईरहेको जनाएको छ। मृतक दम्पत्तीका तीन छोराहरु छन्। एउटा छोरा नेपाल प्रहरीमै बझाङमा कार्यरत छन् भने माईलो छोरो कामका लागि भारतमा छ। कान्छो छोरो स्काभेटर चालक रहेकाले कान्छी बुहारी मात्र घरमा रहेको प्रहरीले जनाएको छ।"
बढुवा भएका एआईजीहरुले म्याद नबुझ्दा आईजीपी नियुक्ति मुद्दा १३ दिन पछाडि सर्यो,"काठमाडौं : नेपाल प्रहरी नायव महानिरीक्षक (डीआईजी)बाट बढुवा भएका तीन जना एआईजीहरुले बढुवासम्बन्धी मुद्दामा दुई महिना वित्दा पनि म्याद नबुझेको खुलेको छ। यसैकारण आईजीपी नियुक्तिविरुद्ध परेको मुद्दा लम्बिएको छ। मंगलबार न्यायाधीशद्वय विश्वभरप्रसाद श्रेष्ठ र डाकुमार चुडालको संयुक्त इजलासमा सुनुवाइका क्रममा नवनियुक्त आईजीपी धीरजप्रताप सिंहसमेत जोडिएको एआईजी बढुवासम्बन्धी मुद्दामा विपक्षीबाट म्याद तामेल नभएकाले आईजीपी नियुक्तिविरुद्धको मुद्दा १३ दिनलाई सरेको छ। डीआईजीहरु ईश्वरबाबु कार्की, घनश्याम अर्याल र प्रकाशजंग कार्कीले वरियता मिचेर एआईजी बढुवा गरेको भन्दै चैत १७ गते सर्वोच्चमा रिट दायर गरेका थिए। यसमा लगाउमा रहेको कार्की, अर्याल र कार्कीको रिट निवेदनमा प्रतिवादीहरु वसन्त कुमार पन्त, धीरजप्रताप सिंह र रवीन्द्र धानुकको नाममा म्याद तामेल भई आएको देखिएन। प्रतिवादी पन्त कैलालीमा रहेको र अन्य प्रत्यर्थीहरुलाई म्याद बुझाउन नसकिएको भन्ने प्रतिवेदनबाट आएको छ, न्यायाधीशद्वय श्रेष्ठ र चुडालको आदेशमा भनिएको छ। विपक्षीहरु प्रहरी सेवाका उच्च पदाधिकारी रहे भएको र निजहरुकै नामको म्यादसमेत तामेल हुन नसकेको गम्भीर अवस्था देखिएको भन्दै आदेशमा भनिएको छ, तीनै जनाको म्याद मुलुकी देवानी कार्यविधि संहिता २०७४ को दफा १०५ बमोजिम प्रहरी प्रधान कार्यालय नक्सालको सहयोग लिई उपलब्ध हुन सके इमेल वा फ्याक्स वा अन्य विद्युतीय साधनबाट जेठ १७ गतेदेखि सात दिनभित्र म्याद तामेल गरी गराई थाम्ने थमाउने म्याद नपाउने गरी तीन दिनभित्र लिखित जवाफ पेस गर्नू। इजलासले म्याद तामेल गरी दुबै मुद्दाको छिनोफानो गर्न आगामी जेठ ३० गते पेसी तोक्न पनि आदेश गरेको छ। एआईजी बढुवाको टुंगो नलाग्दै आईजीपी नियुक्ति सरकारले चैत १७ गते डीआईजीहरु पन्त, सिंह र धानुकलाई एआईजीमा बढुवा गरेको थियो। वरियता मिचेर बढुवा गरेको भन्दै यसविरुद्ध डीआईजीहरु कार्की, अर्याल र कार्कीले सर्वोच्चमा रिट दायर गरेका थिए। यो मुद्दाको टुंगो नलाग्दै सरकारले वैशाख १८ गते विपक्षी रहेका सिंहलाई आईजीपी नियुक्त गर्यो। एआईजी नियुक्तिमै मुद्दा खेपिरहँदा आईजीपी नियुक्त भएका सिंहको नियुक्तिविरुद्ध एआईजी विश्वराज पोखरेलबाट अर्को मुद्दा पर्यो। पोखरेलले पनि वरियता मिचेर कानुनविपरीत नियुक्त गरिएको भन्दै सिंहको नियुक्ति बदर र आफूलाई आईजीपी बनाउन माग गरेका थिए। स्थानीय तहको निर्वाचनअघि पेसीमा चढेको आईजीपी नियुक्तिविरुद्धको पोखरेको रिटमा न्यायाधीश सुष्मालता माथेमाको एकल इजलासले आईजीपी सिंहले दर्ज्यानी चिन्ह ग्रहण गरेर पदभार गरी निर्णय कार्यान्वयनमा आइसकेको र निवेदकले उठाएको प्रश्न पूर्ण सुनुवाइका क्रममा सम्बोधन हुने भन्दै अन्तरिम आदेश दिएको थिएन। कारण देखाउ आदेश जारी गर्दै इजलासले बढुवासम्बन्धी निर्णयका सम्पूर्ण फाइलहरु झिकाएको थियो। जेठ १७ गतेलाई पेसी तोकेको थियो। माथेमा इजलासबाट सुनुवाइका लागि तोकिएको मितिका आधारमा आज बसेको संयुक्त इजलासले एआईजी बढुवासम्बन्धी मुद्दामै सिंहसहित विपक्षीबाट म्याद तामेल नभएको भन्दै एक साताभित्र म्याद तामेल गर्न आदेश दिँदै आईजीपी नियुक्तिसम्बन्धी विवादमा सुनुवाइ १३ दिनपछि सारेको हो।"
ह्यात होटलसँग मिलेमतो गरेको भन्दै तारागाउँ विकास समितिका अध्यक्ष बर्खास्त,काठमाडौं : सरकारले तारागाउँ विकास समितिका अध्यक्ष प्रल्हाद न्यौपानेलाई बर्खास्त गरेको छ। ह्यात रिजेन्सी होटलसँग मिलेमतो र सेटिङ गरेर सरकारी सम्पत्ति संरक्षणमा बेवास्ता गरेको भन्दै संस्कृति पर्यटन तथा नागरिक उड्डयनमन्त्री प्रेमबहादुर आलेले मन्त्रीस्तरीय निर्णयबाट न्यौपानेलाई बर्खास्त गरेका हुन्। अध्यक्ष न्यौपानेलाई हटाइएको पत्र तारागाउँ समितिको कार्यालयमा दर्ता गरिसकिएको छ। समितिको ऐनमा अध्यक्ष पद आलंकारिक हुने भए पनि न्यौपाने नियमित कार्यालय जाने र मासिक तलब सुविधासमेत लिने गरेको गुनासो विकास समितिका कर्मचारीहरुको थियो।
बजेट एउटा भ्रमको पुलिन्दामात्रै हो : एमाले सांसद पहाडी,"काठमाडौं : नेकपा एमाले सांसद गणेश पहाडीले सरकारको नीति तथा कार्यक्रम र बजेटबीच तादम्यता नभएको बताएका छन्। संसदमा बजेटको सैद्धान्तिक छलफलमा भाग लिँदै उनले यो बजेटले सरकारको नीति तथा कार्यक्रममा भएका बुँदाहरु समेत बजेटमा सामेल नगराइएको बताए। सरकारको नीति तथा कार्यक्रम र बजेटबीच तादम्यता छैन। बुढीगण्डकी जलविद्युत आयोजना सरकारको नीति तथा कार्यक्रममा छ, तर बजेटमा छैन। यो बजेट एउटा भ्रमको पुलिन्दामात्रै हो,' उनले भने। उनले सरकारले प्रदेश र स्थानीय सरकारको अधिकार कटौति गरेको भन्दै विरोध गरे। 'त्यतिबेला यो सरकार संघीयताविरोधी भनियो । तर, यो बजेटमा सानासाना योजनाहरुमा पनि हस्तक्षप गरेर प्रदेश र स्थानीय सरकारको अधिकार कटौति गर्ने काम भयो,' उनले भने।"
लहान कार्यपालिकाको पहिलो बैठक : डिजे साउण्ड बन्ददेखि किरिया खर्च वितरणसम्म,"सिरहा : लहान नगरपालिकाको पहिलो कार्यपालिकाबाट बैठकबाट ११ वटा निर्णयहरु गरेको छ। जसमा ध्वनी प्रदुषण रोक्न डिजे साउण्ड बन्द गर्नेदेखि मुसहर समुदायलाई मृत्युकर्म गर्न करिया खर्च वितरणसम्म छ। पहिलो बैठकबाट धन्यवाद ज्ञापन, किरिया खर्च, राहत, सिफारिस शुल्क, नगर बस भाडा, स्यानेटरी प्याड वितरण, विषयगत विज्ञ नियुक्ति, ध्वनी प्रदुषण, सडक मर्मत, ग्राभेल आपूर्ति र सूचना बोर्ड हटाउने गरी ११ वटा निर्णय गरेको हो। धार्मिक सांस्कृतिक कार्यहरुको नाममा ठूलो आवाजमा डिजे बजाएको स्थानीयवासीहरुबाट गुनासो बढ्न थालेपछि यस्तो निर्णय गरेको नगरप्रमुख महेश प्रसाद चौधरीले बताए। निर्णय भएसँगै कार्यान्वयन प्रक्रियामा बढाउँछौँ। पहिलो पटकलाई ११ सय जरिवाना तिराउने र पुनः सोही व्यक्तिले बजाए। सामग्री जफत गरिनेछ, उनले भने, जफत गरिसकेपछि कानून अनुसार कारवाही प्रक्रियामा लग्नेछौँ। मुसहर समुदायलाई किरिया खर्चको लागि ५ हजार सहयोग, कोरोना संक्रमणले पिडित भएका परिवारलाई १० हजारको दरले १५५४ जनालाई राहत वितरण गर्ने निर्णय भएको छ। जन्मदर्ता, मृत्युदर्ता, विवाह दर्ता र नागरिकता सिफारिसमा लाग्ने दस्तुर निःशुल्क गर्ने प्रमुख चौधरीले जानकारी गराए। नगर बस सेवा निजीक्षेत्रलाई भाडामा लगाई सञ्चालन गर्ने निर्णय भएको छ। त्यसमा रुट र भाडा दर नगरपालिकाले निर्धारण गर्ने जनाएको छ। कक्षा ६ देखि १२ सम्मका छात्राहरुलाई निःशुल्क स्यानेटरी प्याड उपलब्ध गराउन खरिद प्रक्रिया बढाउन निर्णय पनि भएको छ। शिक्षा, स्वास्थ्य, सरसफाईलगायत क्षेत्र हेर्नेगरी विषयगत विज्ञ नियुक्ति गर्ने प्रमुख चौधरीले बताए। वर्षाको कारण स्थानीयवासीलाई आउजाउ गर्न कठिनाई भोग्नु परिरहेको भोटियाटोलसितापुर र लहान १६ स्थित गोविन्दपुर देखि भसुवा, भमरे, काभ्रे स्थानसम्मको सडक मर्मत तत्काल गर्ने निर्णय भएको छ। यसैगरी हिलो भएको ठाउँहरुमा तत्काल ग्राभेल गर्न ग्राभेल आपूर्ति गर्ने जनाएको छ।"
८५ प्रतिशत क्यान्सर सुर्तीजन्य पदार्थबाट,"उदयपुर : नेपालमा सुर्तीजन्य पदार्थको सेवनबाट वार्षिक ८५ प्रतिशत बिरामीमा क्यान्सर रोग देखा परेको पाइएको छ। विश्व धुम्रपान दिवसको अवसरमा नेपाल अर्वुद रोग निवारण संस्थाले माध्यमिक बिद्यालय मोतिगडामा आयोजना गरेको सुर्तीजन्य पदार्थ र वातावरण बिषयक अन्तरक्रिया कार्यक्रममा यस्तो तथ्यांक प्रस्तुत गरिएको हो। कार्यक्रमको उदेश्यमाथि प्रकाश पार्दै संस्थाका पुर्वकेन्द्रिय सदस्य निगमकुमार कोईरालाले १५ प्रतिशत वंशानुगत र अन्य कारणले बाँकी सबै सुर्तीजन्य पदार्थबाट क्यान्सरको विरामी हुने गरेको उनले बताए। उनले बार्षिक २७ हजार बढि मानिसहरु सुर्तीजन्य पदार्थबाट मृत्यु हुने गरेको बताए। विश्वमा वार्षिक ८० लाख मानिसको मृत्यु सुर्तीजन्य पदार्थको सेवनको कारण हुन्छ। जसमध्ये ७० लाख प्रत्यक्ष सुर्तीजन्य पदार्थको सेवन र १२ लाखसँगै बस्नेले खाएको चुरोटको धुवाँको असरका कारणले मृत्यु हुने तथ्याङ्कले देखाएको छ। कार्यक्रममा सहायक प्रमुख जिल्ला अधिकारी बिनोदकुमार पोखरेलले सुर्तीजन्य पदार्थको असरलाई न्यूनीकरण गर्न नेपालमा सुर्तीजन्य पदार्थ नियन्त्रण र नियमनसम्बन्धी ऐन, कानुन र निर्देशिका पारित भई लागू भइसकेको बताए। उनले सबैको स्वास्थ्य सुरक्षा गर्न र सुर्तीजन्य पदार्थ सेवनकर्ताको दरमा कमी ल्याउन सचेतनामुलक अभियान सञ्चालन गर्नु पर्ने बताए। जिल्ला अस्पतालका प्रमुख डाक्टर मुकेश झाले सुर्तीजन्य पदार्थको सेवनले क्यान्सर, मुटु रोग, दीर्घ श्वासप्रश्वाससम्बन्धी रोग र मधुमेह रोग लाग्ने हुँदा सजकता अपनाउन अनुरोध गरे। सुर्तीजन्य पदार्थको सेवनले मानव स्वास्थ्यमा मात्र नभइ वातावरणमा नै असर गर्ने भएकोले यसलाई त्याग्नु पर्ने बताए। सुर्तीजन्य पदार्थले प्रत्यक्षरुपमा मानिसको स्वास्थ्यमा असर गर्नुको साथै वातावरणमा पनि गम्भीर असर गर्ने गरेको उनले बताए। जिल्ला प्रहरी कार्यालयका डिएसपी सन्तोष आचार्यले सार्वजानिक क्षेत्रमा मात्र नभई व्यक्तिका घरहरुमा समेत सुर्तीजन्य पदार्थ सेवनमा रोक लगाउनु पर्ने बताए। उनले सुर्तीजन्य पदार्थरहित दिवसलाई वर्षैभरि अभियानको रुपमा सञ्चालन गर्नुपर्ने बताए। संस्थाका जिल्ला अध्यक्ष लेखबहादुर श्रेष्ठले सुर्तीजन्य पदार्थको धुम्रपान सेवन निषेध अभियान सञ्चालन गर्ने बताएका छन्। उनले प्रत्येक घरघरमा गएर धुम्रपान सेवनविरुद्धको अभियान सञ्चालन गर्ने बताए।"
मौसम सफा नभई उडान अनुमति नदिने प्राधिकरणको निर्णय,काठमाडौं : नेपाल नागरिक उड्डयन प्राधिकरण (क्यान)ले मौसम सफा नभई आन्तरिक उडानका लागि अनुमति नदिने भएको छ। तारा एअरको विमान दुर्घटना भएसँगै हवाई दुर्घटनाको जोखिम न्युनीकरणका लागि प्राधिकरणले इन रुट अर्थात् विमान उड्ने र पुग्ने स्थान उडान मार्गको मौसम अनुकूल नभएसम्म उडान अनुमति नदिने निर्णय गरेको हो। मौसम खराबीले तारा एयरको ट्वीनअटर विमान दुर्घटनामा परेको प्राधिकरणले प्रारम्भिक निष्कर्ष निकालेको थियो। नेपाल नागरिक उड्डयन प्राधिकरणका उपमहानिर्देशक एवं प्रवक्ता देवचन्द्रलाल कर्णले इनरुटको मौसम सफा नभएको अवस्थामा उडानको अनुमति नदिने निर्णय गरिएको जानकारी दिए। उनका अनुसार यस्तो निर्णय भिएफआर (भिजुअल फ्लाइट रुल्स) बाट उडान गर्ने विमान र विमानस्थलका लागि मात्रै लागू हुने छ। पहिले विमान उड्ने विमानस्थल र विमान पुग्ने विमानस्थलको मौसम सफा भएमा प्राधिकरणले उडान अनुमति दिने गरेकोमा अब इनरुट मौसम पनि सफा हुनुपर्ने निर्णय गरिएको र यसले यसले हवाई दुर्घटना कम गर्न मद्दत गर्ने विश्वास लिइएको छ। रासस
आईजीपी नियुक्ति र एआईजी बढुवासम्बन्धी मुद्दाको सुनुवाइ सकियो,"काठमाडौं : नेपालको प्रहरीको महानिरीक्षक (आईजीपी) नियुक्तिसम्बन्धी मुद्दाको सुनुवाइ सकिएको छ। न्यायाधीशद्वय विश्वभरप्रसाद श्रेष्ठ र डाकुमार चुडालको संयुक्त इजलासमा मंगलबार पूर्ण सुनुवाइ भएको थियो। सुनुवाइ सकिएसँगै अन्तरिम आदेश जारी हुने वा नहुने निर्णय इजलासले दिनेछ। एआईजी विश्वराज पोखरेलले ज्येष्ठता र वरियता मिचेर कानुन विपरीत धीरजप्रताप सिंहलाई आईजीपी नियु्क्त गरिएको भन्दै सर्वोच्चमा रिट दायर गरेका थिए। उनले आफू सिनियर भएकाले आफूलाई आईजीपी नियु्क्त गर्न, सिंहको नियु्क्ति खारेज गर्न अन्तरिम आदेश माग गरेका थिए। पोखरेलको रिटमा वैशाख २२ गते प्रारम्भिक सुनुवाइ गर्दै न्यायाधीश सुष्मालता माथेमाको एकल इजलासले वैशाख ३० गतेको स्थानीय निर्वाचनको मुखमा प्रहरी संगठन नेतृत्वविहीन राख्न नहुने र बढुवासम्बन्धी तथ्य प्रमाणहरु अध्ययन गरेर निष्कर्षमा पुग्नुपर्ने भएकाले अन्तरिम आदेश जारी गरेको थिएन। सरकारका नाममा कारण देखाउ आदेश जारी गर्दै बढुवासम्बन्धी सम्पूर्ण कागजात झिकाउने आदेश गरेको थियो। साथै जेठ १७ गते मंगलबारलाई पूर्ण सुनुवाइका लागि पेसी तोकेको थियो। एआईजी बढुवाविरुद्धको मुद्दाको पनि सुनुवाइ सकियो आईजीपी नियुक्तिसँगै एआईजी बढुवाविरुद्ध परेको मुद्दाको पनि न्यायाधीशद्वय श्रेष्ठ र चुडालकै इजलासले सुनुवाइ सम्पन्न गरेको छ। न्यायाधीश माथेमाको एकल इजलासले एआईजी बढुवाविरुद्धको मुद्दालाई पनि आईजीपी नियुक्तिको मुद्दासँगै सुनुवाइ गर्न आदेश दिएको थियो। डीआईजीहरु ईश्वरबाबु कार्की, घनश्याम अर्याल र प्रकाशजंग कार्कीले वरियता मिचेर एआईजी बढुवा गरेको भन्दै चैत १७ गते सर्वोच्चमा रिट दायर गरेका थिए। बढुवा सिफारिस समितिको सिफारिसअनुसार मन्त्रिपरिषद्ले डीआईजीहरु वसन्त पन्त, धीरजप्रताप सिंह र रवीन्द्र धानुकलाई एआईजीमा बढुवा गरेको थियो। पन्त निवर्तमान आईजीपी शैलेश थापा क्षेत्री ब्याची भएकाले उनीसँगै वैशाख १९ गते सेवानिवृत्त भइसकेका छन्। सिंह आईजीपी नियु्क्त भएका छन् भने धानुक एआईजी छन्। रिट दायर गर्ने डीआईजीहरु कार्की, अर्याल र कार्की पनि निवर्तमान आईजीपी क्षेत्रीकै ब्याचको भएकाले उनीहरु पनि वैशाख १९ गते नै सेवा निवृत्त भइसकेका छन्। एआईजी बढुवाविरुद्धको पनि सुनुवाइ सकिएकाले यसमा पनि आजै निर्णय आउन सक्छ।"
बजेटमा निजी क्षेत्रलाई विकासको इन्जिनका रुपमा स्वीकार्यो : विनोद चौधरी,"काठमाडौं : नेपाली कांग्रेसका सांसद विनोद चौधरीले सरकारले ल्याएको बजेटले निजी क्षेत्रलाई विकासको इन्जिनका रुपमा प्रष्ट पारेको बताएका छन्। मंगलबारदेखि संसदमा भइरहेको बजेटमाथिको छलफलमा उनले यो बजेट परिवर्तनमुखी भएको बताए। निजी क्षेत्रलाई एउटा डेभलपमेन्टको इन्जिनको रुपमा प्रष्टसँग स्वीकार्नु, मेक इन नेपालजस्ता दूरगामी सोच बोकेको १० वर्षको स्पष्ट औद्योगिक विकासको ढाँचा बोकेको रोडम्यापलाई अंगाल्नु सुधारतर्फको पहिलो महत्वपूर्ण चरण हो, उनले भने। उनले बजेटमा औद्योगिक विकासका योजनाहरु भएको र स्थिरता, उत्पादनशील, रोजगारीलगायतका विषय प्राथमिकताका साथ उठाइएको बताए।"
छुवाछूत अन्त्यमा सतही पहल,"२१ औं शताब्दीको तेस्रो दशकमा पनि जातीय विभेद र उत्पीडनका कारण नेपाली समाज बदनाम छ। हत्या, हिंसा, बलात्कारदेखि आत्महत्यासम्मका घटनाका पछिल्तिर जातीय विभेद नै प्रमुख कारणको रूपमा देखिएका छन्। दिनहुँजसो घट्ने घटनाहरूको अन्तर्यमा अदृश्य जातीय विभेदकारी मानसिकताले नै मुख्य रूपमा काम गरेको छ। यसमा कुनै दुई मत छैन। मानसिक रूपमा गरिने विभेद कहीँ पनि देखिँदैन। किनभने यसको कुनै निश्चित लिंग र पहिचान हुँदैन। जातीय विभेद कानुनी रूपमा बर्जित छ। सरकार सञ्चालकदेखि राजनीतिक पार्टीका नेता कार्यकर्ताहरू, कानुन व्यवसायीहरू, बुद्धिजीवीहरू हरेक मञ्चहरूमा दाबी गरिरहन्छन् कि नेपाली समाजमा जातीय विभेद छैन। हटिसक्यो। तर, यथार्थमा त्यो सत्य होइन। बोलिने र लेप लगाउने भाषा मात्र हो। जातीय विभेद नेपाली समाजमा यति धेरै जकडिएको छ कि त्यसबाट नेपाली समाजलाई मुक्त पार्न एउटा निकै ठूलो सांस्कृतिक रूपान्तरणकारी अभियानको आवश्यकता देखिएको छ। जातीय विभेद कहाँ छैन ? विद्यालयमा छ, शब्दकोशमा छ, मन्दिरमा छ, घरमा छ, धारामा छ, राजनीतिक पार्टीमा छ, कर्मचारी प्रशासनमा छ, विभिन्न संघसंस्थामा छ, सडकमा छ, सदनमा छ, क्याबिनेटमा छ, भोजभतेरमा छ र विचार अभिव्यक्तिमा समेत छ। यसको अर्थ मानिसको दिमाग, आचरण, हाउभाउ, बोलीव्यवहार सबैमा कुनै न कुनै रूपमा जातीय विभेद जकडिएको अवस्थामा रहेको छ। जतिसुकै पढेलेखेको, जातीय विभेद गर्नु हुँदैन भन्ने सचेत मानिसले पनि नजानिँदो पाराले (अझ खतरनाक रूपमा) जातीय विभेद गरिरहेका हुन्छन्। जातीय विभेद नेपाली समाजको एउटा आदत, संस्कार बनिसकेको छ। गैरकानुनी, अमानवीय र विभेदकारी भन्ने थाहा हुँदाहुँदै पनि मानिसले त्यही काम गरिरहेको हुन्छ। दलितमाथि गैरदलितले गर्ने विभेद तथा छुवाछूतको कुरा मात्र होइन, पहाडमा बाहुनले क्षेत्रीमाथि, क्षेत्रीले जनजातिमाथि, जनजाति र अन्य जातिहरूले दलितमाथि, पुरुषहरूले महिलामाथि गर्ने र गरिएका विभेदका अनेकौं दृष्टान्तहरू छन्। झन् अदृश्य रूपमा हरपल, हरक्षण यस्तो विभेदको सिकार भइरहने मानिसको संख्या निकै ठूलो छ। जातीय विभेदको सवालमा नेपाली समाजमा ठूलै झुन्डको सक्रियता बढ्दो छ। जसको मूल उद्देश्य भनेको जातीय विभेद र भेदभावलाई निरन्तरता दिने र घटनालाई सामान्यकरण गर्ने रहेको बुझिन्छ। अक्सर जातीय विभेदका घटनापछि विभेद गर्दै आएका जातिकै मानिसले सामाजिक सञ्जालदेखि चौतारी, बिसौनी, चिया पसलमा अभिव्यक्ति दिन्छन्, पहिलाजस्तो छैन अब, जातीय विभेद हटिसक्यो, यो बिस्तारै हट्छ, आजको भोलि कहाँ हट्छ ? यस्ता घटनालाई अदालत पुर्याउनु भनेको समाजमा द्वन्द्व निम्त्याउनु हो आदि। तर, यथार्थमा घटनाक्रमहरूको निरन्तरताले के पनि पुष्टि गर्छन् भने सबैखाले सामाजिक विभेदहरू अब समाजसँग होइन, राज्य र राज्यको व्यवस्था तथा कानुनसँग जोडिन पुगेको छ। देशको संविधान र कानुनले जातीय भेदभाव तथा छुवाछूतलाई अपराध भनेको छ। यो बिस्तारै हट्छ, त्यसैले तत्काललाई छुट देऊ भनी संविधान र कानुनले भनेको छैन। बरु कारबाही र सजायको व्यवस्था गरेको छ। देशमा कानुन त्यसै बन्दैन, त्यसको लामो पृष्ठभूमि हुन्छ। यसलाई समाजका सबै तह र तप्काका मानिसले नबुझे पनि कम्तीमा पढेलेखेका युवाहरूले बुझ्नुपर्ने हो। आज कतिपय कथित उच्च जातका युवा नै जात व्यवस्थाका मतियार बनिरहेको देखिन्छ। यहाँँ विभेदको शृंखला विद्यालय तहदेखि नै सुरु हुन्छ। हाम्रा विद्यालयका पाठ्यक्रमभित्रका केही पाना पल्टाएर हेर्दा स्पष्ट हुन्छ, भलै ती पानामा विभेद गर्नु हुँदैन भनेर लेखिएको होस्। पाठ्यक्रममा रहेका दलितलाई होच्याउने खालका शब्द, चित्र र प्रसंग हटाउन आवाज उठ्दै आएको छ तर त्यसो हुन सकेको छैन। पेसा जनाउने चित्रका माध्यमबाट दलितलाई निरीह देखाइन्छ। यस्ता पुस्तक पढ्ने पुस्ताले दलितलाई मानिसको रूपमा सम्मान गर्नुभन्दा दयाभाव राख्न सिक्ने देखिन्छ। जातका कारण कोठा नपाउने, प्रेम र विवाहको नाममा मारिनुपर्ने, समाजमा विभिन्न किसिमले जातीय छुवाछूत हुने, पढेलेखेका शिक्षितले पनि विभिन्न आशयले जातीय विभेद गर्ने जस्ता कार्य अहिले चलिरहेकै छ। तर, समाज र समाजको इतिहास नबुझेका, बुझ्न नचाहने युवाहरू भन्छन् कहाँ छ जातीय विभेद ? यसको जवाफमा प्रतिप्रश्न गर्नुपर्ने हुन्छ। आजसम्म यो देशको प्रधानमन्त्री, प्रधानन्यायाधीश, प्रधानसेनापतिलगायत उच्च पदस्थ व्यक्तिमा कुन जातका मानिस आए ? किन आए ? कस्तो सुविधा, व्यवस्था र विरासतले आए ? यसकै जवाफ खोज्ने हो भने समाजका तप्कातप्कामा जातीय विभेद भेटिन्छ। नेपालले विभिन्न समयमा विश्वव्यापी मानव अधिकार घोषणापत्र, १९४८, का साथै, सात ठूला महासन्धि अन्तर्राष्ट्रिय घोषणापत्रहरूमा पक्ष राष्ट्रको हैसियतमा हस्ताक्षर गरिसकेको छ। जातीय विभेदको अन्त्य गर्ने महासन्धि सबै किसिमका जातीय भेदभाव उन्मूलन गर्नेसम्बन्धी अन्तर्राष्ट्रिय महासन्धि, १९६५ लाई २०२७ साल माघ २७ मा पक्ष राष्ट्रको हैसियतमा नेपालले हस्ताक्षर गरेको छ। उक्त महासन्धिमा जातीय भेदभाव भन्नाले राजनीतिक, आर्थिक, सामाजिक, सांस्कृतिक वा अन्य क्षेत्रमा मानव अधिकार र मौलिक स्वतन्त्रताहरू समान आधारमा मान्यता पाउने, उपभोग गर्ने र अभ्यास गर्ने कुरालाई कमजोर र प्रभावहीन तुल्याउने उद्देश्य राखी जाति, वर्ण, वंश वा राष्ट्रिय वा जातीय उत्पत्तिमा आधारित कुनै पनि प्रकारको भेदभाव, वहिष्कार, नियन्त्रण वा प्राथमिकतालाई सम्झनु पर्छ भनी परिभाषा गरेको छ। सोही महासन्धिको धारा २ मा पक्ष राष्ट्रहरूले सबै प्रकारका जातीय भेदभावको निन्दा गर्छन् । कुनै पनि रूपले जातीय विभेद उन्मूलन गर्ने तथा सबै जातिहरूबीच समझदारी अभिवृद्धि गर्ने नीति अपनाउन सम्पूर्ण समुचित उपायहरू अविलम्ब अपनाउने कुराको प्रतिज्ञा गर्छन् भनिएको छ । पक्ष राष्ट्रले उपयुक्त भएको अवस्थामा एकीकरणवादी बहुजातीय संगठन र आन्दोलनहरू तथा जातिहरूबीच रहेको अवरोधहरू उन्मूलन गर्ने अन्य उपायहरूलाई प्रोत्साहन दिन तथा जातीय विभाजनलाई बलियो बनाउने किसिमको कुनै पनि कुरालाई निरुत्साहित गर्न प्रतिज्ञा गर्दछ भनिएको छ। नेपालले अन्तर्राष्ट्रिय मञ्चमा प्रतिबद्धता गरेपश्चात नेपालको संविधान र कानुनमा जातीय विभेद उन्मूलन गर्न केही कदम चालिएको देखिन्छ। दक्षिण अफ्रिकाको डर्बानमा जातीय भेदभावविरुद्धको महासन्धिमा भएको विश्व सम्मेलनले जातीय विभेद उन्मूलन गर्न, डर्बान घोषणपत्र, २००१ र कार्ययोजना जारी गरेको थियो। उक्त सम्मेलनमा सहभागी भई नेपालले प्रतिबद्धता व्यक्त गरेको छ। जसमा फौजदारी न्याय प्रणालीको प्रशासनिक तथा कार्यप्रणालीमा हुने जातीय भेदभावका कारण जातिवाद, विदेशीप्रति घृणा यससँग सम्बन्धित असहिष्णुता, वंशका आधारमा भेदभावमा परेका, समाजबाट सीमान्तकृत आदिवासी समूह माथि प्रतिकूल प्रभाव पार्न सक्ने विषयमा छलफल गरिएको थियो। उक्त सम्मेलनले महिला तथा बालबालिका, जात, लिंग तथा उमेरका कारण भेदभावबाट पीडित हुन सक्ने भएकोले उनीहरूको अवस्थालाई विशेष ध्यान दिँदै फौजदारी न्यायप्रणालीको प्रशासनिक तथा कार्य प्रणालीमा जातीय भेदभाव रोकथाम हुनुपर्ने तर्फ ध्यानाकर्षण गर्दै डर्वान घोषणापत्र, २००१ र डर्वान कार्ययोजना जारी गरेको थियो। नेपालले अन्तर्राष्ट्रिय मञ्चमा प्रतिबद्धता गरेपश्चात नेपालको संविधान र कानुनमा जातीय विभेद उन्मूलन गर्न केही कदम चालेको देखिन्छ। वर्तमान संविधान र कानुनमा जातीय विभेदविरुद्धका केही प्रावधानहरूः नेपालको संविधान २०७२ कोे प्रस्तावनामा नै वर्गीय, जातीय, क्षेत्रीय, भाषिक, धार्मिक, लैंगिक विभेद र सबै प्रकारका जातीय छुवाछूतको अन्त्य गर्ने भन्ने व्यवस्था गरिएको छ। सबै प्रकारका छुवाछूत तथा भेदभावजन्य कार्य गम्भीर सामाजिक अपराधका रूपमा दण्डनीय हुने र पीडितले क्षतिपूर्ति पाउने व्यवस्था छ। संविधानको मौलिक हकहरूमा धारा १६ मा सम्मानपूर्वक बाँच्न पाउने हक, धारा १८ मा समानताको हक, धारा २४ मा छुवाछूत तथा भेदभावविरुद्धको हक, धारा ४० मा दलितको हकको व्यवस्था गरिएको छ। संवैधानिक राष्ट्रिय दलित आयोग गठन गरिने भनिएको छ। सरकारले २०६३ जेठ २१ गते नेपाललाई छुवाछूत मुक्त राष्ट्र घोषणा गरेको छ। २०६८ साल जेठ २१ लाई जातीय विभेद तथा छुवाछूत उन्मूलन राष्ट्रिय दिवसको रूपमा मनाउने निर्णय गरेको छ। जातीय तथा अन्य सामाजिक छुवाछूत तथा भेदभाव (कसूर र सजाय) ऐन, २०६८ बनाएको छ। जसको माध्यमबाट जातीय विभेद उन्मूलन गर्न महŒवपूर्ण सहयोग पुग्छ। झट्ट हेर्दा जातीय भेदभाव र छुवाछूत अन्त्यका नाममा राज्यले काम गरेकै त छ नि भन्ने स्वाभाविक रूपमा लाग्न सक्छ। सतहमा धेरै कुरा देखिन्छन् पनि। संविधानले छुवाछूत र जातीय भेदभावलाई निषेध गरेकै छ। ऐनले अपराध हो पनि भनेकै छ। दण्ड सजाय तोकेकै छ। अनुसन्धान गर्ने र मुद्दा चलाउने निकाय छँदै छन्। जातीय भेदभावविरुद्धको महासन्धिलाई मानेकै छ। लैंगिकता र सामाजिक समावेशिताको नारा लगाएकै छ। भेदभाव गर्नु हुँदैन भनेर यदाकदा मिडियामा प्रचार गरेकै छ। विभेद अन्त्यमा काम गर्छु भन्ने संघसंस्था खोल्न र चलाउन दिएकै छ। राष्ट्रिय मानवअधिकार आयोग र दलित आयोग पनि बनाएकै छ। संसदीय समिति पनि गठन गरेकै छ। यी र यस्तै कुराको सूची लामै बनाउन सकिन्छ। तर, विगत ७० वर्षको दौरानमा औपचारिक कानुनी सुधारमा किस्ताबन्दीमा प्रगति हुँदै गएको देखिन्छ। यद्यपि कार्यान्वयन पक्ष अहिले पनि चुनौतीपूर्ण छ। अनुसन्धान र अभियोजनका दायरामा नितान्त कम घटनाहरू पुगेको र अभियोजनको सफलताको दर पनि न्यून रहेको देखिन्छ। तर, किन आजको संघीय, लोकतान्त्रिक, गणतन्त्रात्मक नेपालमा पनि अन्तरजातीय विवाह वा अन्तरजातीय प्रेम सम्बन्धको निहुँमा समाजले नवराज विक, अजित मिजार, सेते दमाईहरूको ज्यान लिइरहेको छ ? २१औँ शताब्दीको कथित सभ्य समाजमा किन दलित समुदायका सार्वभौम नागरिकहरू एकपछि अर्को बर्बरतापूर्ण आक्रमणको सिकार हुँदै छन् ? ६ जनाको ज्यान लिने गरी रुकुम चौरजहारीमा गत १० जेठमा भएको कहालीलाग्दो घटना मात्रै होइन त्यसयता लकडाउन अवधिमा धनुषाका शम्भु सदा, राजु सदा, सप्तरीका त्रिभुवन राम, सुकदेव खंग, सिरहा लहानका रोशन राम, मोरङ विराटनगरका राजेश ऋषिदेव, रौतहटका निरञ्जन राम, विजय राम, रूपन्देहीका अंगिरा पासी, कैलालीको जानकी नपा९ का अरुण दासलगायत दर्जनौंको बीभत्स तरिकाले हत्या भएको छ। त्यस्तै सप्तरी सुरुंगा नगरपालिका ७ पोखरियाकी २० वर्षीया दलित युवती ज्योति पासवान, अर्घाखाँची शीतगंगा नगरपालिका२ झिर्राकी २१ वर्षीया सिर्जना सुनारलाई आत्महत्या गर्न बाध्य पारिएको छ भने गएको मंसिरमा हुम्लाको सर्केगाड गापा१ जैरेका १९ वर्षे चन्द्र कामीले मुगुकी १७ वर्षीया किशोरीसँग गरेको भागी विवाहपछि भएको घटना अहिले पनि चर्चामै छ। यस्ता अनगिन्ती घटनाहरू दिनहुँ घटिरहेका हुन्छन्। दैनिकजसो तीनै तहका सरकारी निकायमा, प्रहरी प्रशासन तथा अदालतमा जातीय विभेदका घटनाका उजुरीहरू परिरहेका हुन्छन्। तर ती मुद्दाका पीडितहरूले न्याय पाउँदैनन्। बरु उल्टै पीडकहरूकै चलखेल, धाकधम्की, सत्ताशक्ति र पैसाको जोडबलमा त्यस्ता मुद्दाहरूको गर्भमै हत्या गर्ने गरिन्छ। वर्षौंदेखि सामाजिक क्यान्सरको रूपमा रहेको जातीय विभेदको अन्त्य गर्न कानुन बनाएर मात्र हुँदैन। एकातिर त्यसको प्रभावकारी कार्यान्वयन गर्नका निम्ति छुट्टै राज्य संयन्त्रको निर्माण गर्न जरुरी छ भने अर्कोतिर वास्तविक पीडितहरूलाई क्षतिपूर्तिसहितको विशेष अधिकार सुनिश्चित हुने गरी राजनीतिक, आर्थिक तथा सामाजिक अधिकारहरू प्रत्योजन गरिनु पर्छ। साथै, सांस्कृतिक रूपान्तरणका लागि अन्तरजातीय विवाह, सहभोज कार्यक्रम, सामूहिक मन्दिर प्रवेशलगायतका ठूल्ठूला सामूहिक अभियानहरू सञ्चालन गर्नु जरुरी छ। संविधानले परिकल्पना गरेको समाजवादी व्यवस्थाको मूल प्रस्थानबिन्दु नै यसैलाई बनाउनु आवश्यक छ। यसका लागि पीडितहरूलाई सामाजिक न्याय, समानता र स्वतन्त्रताको प्रत्याभूति दिलाउन पीडक जाति (शासक जाति)ले क्षतिपूर्तिको रूपमा ऐतिहासिक त्याग गर्न जरुरी छ। त्यसो गरिएको अवस्थामा मात्रै संविधानले परिकल्पना गरेको नेपाली मौलिकतासहितको समाजवादी व्यवस्थाले मूर्तरूप लिन सक्नेछ।"
आईजीपी नियुक्ति विवाद : न्यायाधीश विश्वम्भर श्रेष्ठ र कुमार चुडालको इजलासमा,"काठमाडौं : नेपाल प्रहरीका महानिरीक्षक (आईजीपी) बढुवाविरुद्धको मुद्दामा सर्वोच्च अदालतमा मंगलबारदेखि सुनुवाइ भएको छ। सर्वोच्च अदालतका न्यायाधीशद्वय विश्वम्भरप्रसाद श्रेष्ठ र कुमार चुडालको इजलासमा सुनुवाई भएको हो। गत वैशाख १८ गते सरकारले धिरजप्रताप सिंहलाई आईजीपी बनाउने निर्णय गरेपछि डीआईजी विश्वराज पोखरेलले रिट दायर गरेका थिए । रिटमा पोखरेलले आईजीपी हुनुपर्ने माग राखेका छन् । पोखरेलले सरकारले ज्येष्ठता तथा वरियता मिचेर आईजीपी बढुवा गरेको भन्दै एआईजी पोखरेलले सर्वोच्चमा रिट दायर गरेका थिए । आईजीपी नियुक्तिमा असन्तुष्ट एआईजी थापा काममा फर्कन सहमत आईजीपी नियुक्तिमा बारम्बार किन विवाद ? आईजीपी नियुक्ति विवादको मुद्दा न्यायाधीश सुष्मालता माथेमाको इजलासमा आईजीपी नियुक्तिविरुद्धको मुद्दा हेर्दाहेर्दैमा आईजीपी नियुक्ति विवाद : वरियता मिचेको निवेदकको जिकिरमा सरकारी पक्षको पाँच काउन्टर तर्क सशस्त्रमा आईजीपी अर्याल निरीह : रिक्त दुई एआईजी पदमा डीआईजी पौडेलमात्रै बढुवा सिफारिस आईजीपी नियुक्ति प्रकरण : सर्वोच्चबाट आदेश के आउला ? आईजीपी नियुक्तिसम्बन्धी मुद्दामा सर्वोच्चले दिएन अन्तरिम आदेश, चुनावमा सिंहले नै प्रहरी कमाण्ड सम्हाल्ने"
प्रदेश १ मा बजेट अधिवेशन सुरु,"विराटनगर : प्रदेश १ को १०औं एवं बजेट अधिवेशन सोमबारदेखि सुरु भएको छ। बैठकको पहिलो दिनमै सत्तापक्ष र प्रतिपक्षबीच सदनमा आरोप प्रत्यारोप चल्यो। प्रदेश प्रमुख पर्शुराम खापुङले आह्वान गरेको बैठकका बारेमा बिहान ११ बजे सभामुख प्रदीपकुमार भण्डारीले सदनलाई जानकारी गराएपछि अधिवेशन सुरु भएको हो। स्थानीय निर्वाचनमा उम्मेदवार बन्न नेकपा (एमाले)का दुई जना प्रदेशसभा सदस्य काजीमान कागते र गोपालचन्द्र बुढाथोकीले राजीनामा दिएको जानकारी पनि भण्डारीले गराए। बैठकमा प्रमुख प्रतिपक्षी एमाले संसदीय दलका नेता भीम आचार्यले निर्वाचनबाट दलहरू सच्चिएर अघि बढ्नुपर्ने सुझाव जनताबाट आएको बताए। निर्वाचनमा स्वतन्त्र उम्मेदवार निर्वाचित भएको प्रसंगलाई जोड्दै प्रदेशको पूर्वमुख्यमन्त्रीसमेत रहेका आचार्यले दलहरूबाट भएको त्रुटिबारे समीक्षा गर्न आवश्यक रहेको बताए। अहिले प्रदेश सरकारको औचित्य पुष्टि गर्न कठिन भइरहेको छ। प्रदेशमा विकास कसरी अघि बढिरहेको छ भनेर भन्न सक्ने अवस्था छैन, उनले भने, गठबन्धन सरकार बनेको ७ महिना भइसक्दा पनि त्यसको अभाष हुन सकेन। सरकारको काम कारबाही प्रभावकारी नहुँदा जनताले प्रदेश सरकार आवश्यक छैन भनेर भन्न थालिसकेका छन्। प्रदेशमा आवश्यक स्रोतसाधन जुटाउन पनि सरकारले नसकेको आचार्यले बताए। नेपाली कांग्रेसका प्रमुख सचेतक सूयर्माराज राईले स्थानीय निर्वाचन सम्पन्न गरेर गठबन्धन सरकारले ठूलो जिम्मेवारी पूरा गरेको बताए। प्रदेशको पहिलो कार्यकाल चीर कालसम्म सम्झन लायक बनाउनुपर्छ, उनले भने। राईले स्थानीय निर्वाचनमा स्वतन्त्र उम्मेदवार विजयी बन्नुलाई लोकतन्त्रमा सबै विचार अटाउन सक्छन् भन्ने उदाहरणका रूपमा लिनुपर्ने दाबी गरे। प्रदेश १ ले अहिलेसम्म नाम पाउन सकेको छैन। यो विषय कहाँ अड्किएको छ भनेर सबैलाई थाहा छ, उनले भने, प्रदेशको नामकरणको विषयमा सत्ता र प्रतिपक्षको उत्तिकै भूमिका हुन्छ। साझा छलफलबाट प्रदेशको नाम तोकिनुपर्छ। बजेट कार्यान्वयनमुखी हुनुपर्नेमा जोड दिँदै उनले बजेटको औचित्य पुष्टि गर्न सक्नुपर्ने बताए। नेकपा (माओवादी केन्द्र)का धीरेन्द्र शर्माले इच्छाशक्ति भए राम्रो काम गर्न केहीले पनि नछेक्ने बताए। अहिलेको अधिवेशन प्रदेशको ५ बर्से कार्यकालको अन्तिम हुने भएकाले नामकरणको विषयलाई टुंगोमा पुयाउनुपर्नेमा उनको जोड छ। त्यस्तै, जसपाका सांसद रामचन्द्र लिम्बूले बजेटको कार्यान्वयन पक्षलाई ध्यान दिँदै अब प्रदेश सरकारले गति बढाउनुपर्नेमा जोड दिए।"
युवती मिलाइदिन्छु भन्दै बोलाएर दुई बालकले गरे युवकको हत्या,"विराटनगर : शारीरिक सम्पर्क राख्ने केटी मिलाइदिन्छु भन्दै बोलाएर दुई जना बालकले सुनसरीको धरानमा एक युवकको हत्या गरेको खुलेको छ। १३ र १७ वर्षका बालक मिलेर धरान उपमहानगरपालिका११ विष्णु चोकका ३१ वर्षीय सन्दीप लम्जेलको हत्या गरेको सुनसरी प्रहरी प्रमुख एसपी सञ्जयसिंह थापाले जानकारी दिए। उनका अनुसार लम्जेलको शव गत बिहीबार धरान५ तल्लो देउरालीस्थित सुन्दर बस्तीनजिक सेउती खोलाको बगरमा भेटिएको थियो।शरीरमा धारिलो हतियारले काटेको र घोपेको तथा ढुंगाले अनुहार किच्याएको अवस्थामा शव भेटिएको हो। लम्जेलको हत्यामा धरान१५ बगरकोटका १३ वर्षीय र धनकुटाको साँगुरीगढी गाउँपालिका८ घर भइ बगरकोटको भेटघाट सेकुवा कर्नरमा काम गर्दै आएका १७ वर्षीय बालकको संलग्नता पाइएको एसपी थापाले बताए। उनका अनुसार १३ बर्से बालकलाई गत शुक्रबार धरानबाट र १७ बर्सेलाई शनिबार धनकुटाको छिन्ताङबाट पक्राउ गरेर घाटनाको अनुसन्धान अघि बढाएपछि दुवै जनाले हत्यामा संलग्नता स्वीकार गरेका हुन्। प्रहरीका अनुसार सेकुवा कर्नरमा काम गर्दै आएका १७ बर्से बालकलाई फोन गरेर शारीरिक सम्पर्क राख्ने केटी खोजिदेउ भन्दै सन्दीपले धम्क्याएको प्रारम्भिक अनुसन्धानबाट खुलेको छ। सोही रिसईबीका कारण अर्का १३ बर्से बालकसँग मिलेर सन्दीपको हत्या गरेको पाइएको प्रहरीको भनाइ छ। हत्यामा प्रयोग गरिएको दुईवटा छुरी प्रहरीले बरामद गरेको छ। होटलबाटै छुरी लगेर हत्यामा प्रयोग गरेको पाइएको प्रहरीको भनाइ छ। केटी मिलाइदेउभन्दै फोनमा गालीगलौज गरेपछि बालक क्रुद्ध भएछन्। त्यसपछि केटी मिलाइदिन्छुभन्दै झुक्यानमा पारेर सन्दीपलाई बोलाएछन्, प्रहरी स्रोतले भन्यो, को २८ प २५६८ नम्बरको मोटरसाइकलमा रहेका सन्दीपलाई सेउती खोलाको पश्चिममा भागमा बोलाएको पाइयो। त्यहाँ पुगेपछि मोटरसाइकल रोकेर दुवै बालकले छुराले निरन्तर घोपेर र घाँटी रेटेर तथा ढुंगाले अनुहार किच्याएर हत्या गरेको खुलेको छ। एसपी थापाका अनुसार पेट, अनुहार, ढाड, कुम र घाँटीलगायत शरीरका विभिन्न भागमा चोट रहेको तथा घोप्टो परेको अवस्थामा सन्दीपको शव भेटिएको हो। मारिएका सन्दीप र हत्यामा संलग्न १७ बर्से बालक लागुऔषधका दुव्र्यसनीसमेत रहेको प्रहरीको भनाइ छ। हत्याको अर्को कारण लागुऔषधको दुव्र्यसन पनि रहेको प्रहरीले जनाएको छ। फोनमा बारम्बार गालीगलौज गरेपछि बालकले हेपिएको महसुस गरेछन्, एक प्रहरी अधिकारीले भने, गतल काममा अनआवश्यक दबाब दिएपछि रिस थाम्न नसकेर दुई बालक मिली सन्दीपको हत्या गरेको प्रारम्भिक अनुसन्धानबाट खुलेको छ। हत्यामा संलग्न दुवै जना बालकलाई प्रदेश १ प्रहरी कार्यालय विराटनगर, जिल्ला प्रहरी कार्यालय सुनसरी र इलाका प्रहरी कार्यालय धरानको संयुक्त टोलीले पक्राउ गरेको हो। दुवै जनाविरुद्ध कर्तव्य ज्यान मुद्दा चलाउन जिल्ला अदालत सुनसरीबाट सोमबार म्याद थप गरेर घटनाको बाँकी अनुसन्धान अघि बढाइएको थापाले बताए। उनका अनुसार घटनापछि हत्यामा संलग्न १७ बर्से बालक सन्दीपकै मोटरसाइकल लिएर भागेका थिए। मोटरसाइकल पनि प्रहरीले नियन्त्रणमा लिएको छ।"
बजेटले नेपाली समाजको दृष्टिकोणलाई ध्यान दियो : मेटमणी चौधरी,"काठमाडौं : नेकपा (एकीकृत समाजवादी)का नेता मेटमणी चौधरीले सरकारले प्रस्तुत गरेको बजेट नेपाली समाजको दृष्टिकोणका आधारमा आएको बताएका छन्। संसदमा बजेटमाथि सैद्धान्तिक छलफलमा भाग लिँदै सांसद चौधरीले कोभिड पछिको आर्थिक संकट र मिश्रित सरोकारले ल्याएको बजेट भएको कारण नेपाली समाजको दृष्टिकोणलाई ध्यानमा राखि बजेट आएको बताएका हुन्। उनले बजेटले उत्पादनतर्फ ध्यान दिएको बताए। चौधरीले भने, बजेटले समावेशीतालाई जोड दिएको छ। सरकारी, निजी र सहकारी क्षेत्रको सहकार्यमार्फत् अघि बढ्ने योजना अघि सारेको छ। गरिबी निवारण, पुर्वाधार विकास, पुँजि निर्माणमा बजेट सार्थक रहेको बताए। चौधरीले आफू दाङको सांसद रहेको भन्दै टरीगाउँ एयरपोर्टलाई सम्बोधन गरेको प्रती दङ्गाली जनता खुसी रहेको र दङ्गाली जनताले ठूलो हवाइ जहाज चढ्न पाउने अपेक्षा गरिरहेको बताए।"
बजेट वितरणमुखी र कार्यकर्ता इन्गेज गर्ने मात्र आयो : अनीलकुमार झा,"काठमाडौं : लोकतान्त्रिक समाजवादी पार्टीका नेता अनीलकुमार झाले यो बजेट वितरणमुखी भएको बताएका छन्। संसदमा बजेटमाथि सैद्धान्तिक छलफलमा भाग लिँदै यो बजेट कार्यकर्ता इन्गेजगर्ने खालको रहेको दाबी गरेका हुन्। उनले भने, स्वास्थ्य, शिक्षा लगायतमा बजेट विनियोजन गरिएपनि कार्यान्वयनमा शंका छ। उपभोक्ता र आम नागरिकका माग सम्बोधन गर्न सरकार गम्भीर भएन। जिल्ला अस्पतालमा विशेषज्ञ चिकित्सक जान नसकिरहेको उनले बताए। उनले चिकित्सकलाई गाउँ गाउँ जाने वातावरण निर्माण गर्न सरकारसँग माग गरे। झाले बाढीपहिरोको मौसम सुरु हुने बेला भएपनि नदी नियन्त्रण, तटबन्ध निर्माणको योजना बजेटमा नसमेटिएको भन्दै असन्तुष्ट व्यक्त गरे।"
३० हजार घुससहित अमिन पक्राउ,भैरहवा : अख्तियार दुरुपयोग अनुसन्धान आयोगको बुटवलको टोलीले नापी कार्यालय भैरहवाका अमिन टेक बहादुर रायमाझीलाई घुससहित पक्राउ गरेको छ। जग्गाको हालसाविक गर्नमा सहजीकरण गरिदिने भन्दै सेवाग्राहीसगँ माग गरेको ३० हजार रुपैयाँ घुस सहित उनको निवासबाट (पुरानो नापी कार्यालय) नियन्त्रण लिईएको अख्तियारको बुटवल कार्यालयले जनाएको छ। अमिन रायमाझीलाई नियन्त्रणमा लिएर थप अनुसन्धान भईरहेको छ। रुपन्देहीको सिद्धार्थनगर नगरपालिका१२ स्थितको जग्गा हालसाविक गर्नका लागि घुस लिएको बताईएको छ।
"यो बजेट होइन, सत्ता गठबन्धनको चुनावी घोषणापत्र हो : पूर्व अर्थमन्त्री पौडेल","काठमाडौं : पूर्व अर्थमन्त्री एवम् नेकपा एमालेका उपाध्यक्ष विष्णु पौडेलले चुनावी सरकारले बजेट नभई घोषणापत्र ल्याएको बताएका छन् । मंगलबार संसदमा बजेटमाथि छलफल गर्दै उनले चुनावी सरकारले आउँदो सरकारलाई बोकि नसक्ने गरी आर्थिक दायित्व सिर्जना गरेको बताएका हुन् । यो चुनावी सरकार हो । आउने सरकारलाई बोकी नसक्ने गरी आर्थिक दायित्व सिर्जना गरेको छ । संकटपूर्ण अर्थतन्त्र सम्बोधन गर्ने खालको बजेट आउनु पर्थ्यो । उनले भने, सारतः यो बजेट सत्तारुढ गठबन्धनको चुनावी पर्चा वा घोषणापत्र जसरी आएको छ । भोट बटुल्ने उद्देश्यले आएको छ । आर्थिक परिसूचक नकारात्मक बन्दै गएको उनको दाबी छ। पूर्व अर्थमन्त्री पौडेलले पाँच महिनाको चुनावी सरकारले पूर्ण अवधिको सरकारले जसरी बजेट प्रस्तुत गरेको बताए । उनले बजेटमा अर्थतन्त्रको चुनौतीलाई वेवास्था गरिएको टिप्पणी गरे। पौडेलले निबन्ध रुपी बजेटले कुनै डेलिभरी दिन नसक्ने बताए । उनले यो बजेट गोश्वारा भाषामा लेखिएको निवेदन जस्तो भएको भन्दै व्यङ्गयसमेत गरे।"
नायिका मिरुनाको आरोपमा थुनिएका लामा रिहा,काठमाडौं : कबड्डी ४ की नायिका मिरुना मगरको यौन दुर्व्यवहारको आरोपमा पक्राउ परेका युवक रिहा भएका छन्। अभद्र व्यवहारमा पक्राउ परेका बौद्ध भिक्षु २९ बर्षीय फुर्वा लामा रिहा भएको जिल्ला प्रहरी परिसर काठमाडौंका प्रवक्ता दिनेशराज मैनालीले जानकारी दिए। नायिकाविरुद्ध प्रदर्शन देशभरका हलहरुमा प्रदर्शन भैरहेको फिल्म कबड्डी ४ की नायिका मिरुना मग विरुद्ध मंगलवार चावहिलको केएल टावर अगाडि प्रदर्शन भएको छ। प्रदर्शनरत युवाले केएल टावरमा रहेका एफक्युव हलमा उक्त फिल्मको मगलबारको सवै शोसमेत बन्द गराएका छन्। नेपाल प्रहरीका प्रबक्ता विष्णुकुमार केसीकाअनुसार बौद्ध धर्मावलम्वी तथा युवाहरुको समूहले मंगलबार चावहिलमा प्रदर्शन गरेको हो। प्रदर्शनकारीले कवड्डी ४ फिल्मविरुद्ध नै नाराबाजी गरेका थिए। चलचित्रमा लामाहरुको विषयमा देखाइएको दृश्यसमेत हटाउन माग गरिएको छ। आइतबार दर्शकसहित फिल्म हेर्ने सिभिल मल पुगेका कलाकारको टोलीमा थिइन मिरुना मगर। चलचित्र प्रदर्शनको क्रममा हल भ्रमणमा निस्किएको चलचित्र टोली आइतबार सिभिल मल पुगेको थियो। यसैक्रममा मलको कफी शपमा एक बौद्ध भिक्षुले व्याड टच गरेको नायिका मिरुना मगरले आरोप लगाएकी थिइन्। मुगु घर भएका २९ बर्षिय फुर्वा लामाले आफुलाई व्याड टच गरेको भन्दै नायीकाले थप्पड हानेकी थिइन्। र लामालाई माफी मगाएकी थिइन्। नायिकाले बौद्ध भिक्षुलाई थप्पड हानेको भिडियो अहिले सामाजिक सञ्जालमा भाइरल बनेको छ। विनाकारण आरोप लगाएको भन्दै नायिकाविरुद्ध नाराबाजी भैरहेको छ। जनसेवा प्रहरी वृतमा नायिकाले अभ्रद व्यवहारमा जाहेरी दिएको वृतका डीएसपी शालिकराम शर्माले जानकारी दिए। शर्माकाअनुसार आरोपी लामालाई आइतबार नै प्रक्राउ गरिएको थियो।
बजेटको मूल दिशा ठिक छ : मिनेन्द्र रिजाल,"काठमाडौं : नेपाली कांग्रेसका नेता मिनेन्द्र रिजालले बजेटको मूल दिशा ठिक भएको बताएका छन्। संसदमा बजेटमाथि सैद्धान्तिक छलफलमा भाग लिँदै कर छुटले अर्थतन्त्रलाई चलायमान बनाएको बताएका हुन्। रिजालले भने, आन्तरिक ऋण बढेको हो। तर, हामीले सिर्जना गरेको होइन नी। अर्थतन्त्रको चुनौती को सत्तामा छ, को सत्तामा छैन भन्ने कुराले फरक पार्दैन। उद्योग क्षेत्रका लागि निजी सरकारी साझेदारी नीति ल्याइएको बताए। पूर्वाधार निर्माणका लागि हावादारी सपनाभन्दा ठिक बाटो लिने खालको भएको बताए। योभन्दा अघिको बजेट संसद् छलेर ल्याइएको भन्दै स्मरण गरे। यो बजेट होइन, सत्ता गठबन्धनको चुनावी घोषणापत्र हो : पूर्व अर्थमन्त्री पौडेल"
शव बोक्न रिक्साकै सहारा,"महोत्तरी : संघीय सरकारको नीतिकार्यक्रम तथा बजेट प्रस्तुत भएको २४ घण्टा नबित्दै गौशालामा एक व्यक्तिको शवको व्यवस्थापनको निम्ती रिक्सा प्रयोग भएको पाइएको छ। अर्थमन्त्री जनार्दन शर्माले खर्बौंको बजेट व्यवस्थापन गर्दासमेत गौशालामा आर्थिक अभावकै कारण मुसहरका परिवारलाई रिक्साको सहारा लिनुपर्ने बाध्यता छ। गौशाला नगरपालिका५ निगौल गाई गौशालाको सडक छेउमा स्थानीय ५० वर्षीया फगुनिया सदा मुसहरको गएराति मृत्यु भएको थियो। मृत्यु भएको १८ घण्टापछि उनको परिवारले रिक्साको साहारामा मृतकको शव व्यवस्थापन गरे। नगरपालिकामा शव वाहनको व्यवस्थापन नभएकै कारण आर्थिक रूपले विपन्न रहेको मुसहरको परिवार रिक्साको सहारा लिन बाध्य भएको स्थानीय दलित अधिकारकर्मी रन्जित कनौजियाले बताए। उनले भने, प्रहरीले घटनास्थलमा गएर मुचुल्का उठाएर फर्कियो। शव व्यवस्थापनका निम्ती कुनै सरोकारवाला निकायले चासो देखाएनन्। अनि बाध्य भएर उनको परिवारले जसोतसो शव व्यवस्थापनमा जुटेका हुन्। कनौजियाका अनुसार निगौल गाई गौशालाको व्यस्त सडकको पेटीमा मान्छे मर्दासमेत गौशालावासीमध्ये कसैको ध्यान नजानु दुखद् छ। देशमा ३ तहका सरकार छन्। तर, मान्छे मरेको १८ घण्टा बित्दासमेत शव व्यवस्थापनको निम्ती कहीँकतैबाट पहलकदमी हुन नसक्नु दुखद हो। शव व्यवस्थापनका निम्ती उनका परिवारलाई गौशाला५ का नवनिर्वाचित वडाअध्यक्ष ओमप्रकाश गुप्ताले ५ हजार सहयोग गरेको कनौजियाले बताए। गरिबी र अज्ञानताले रक्सी खाएर मातिदै हिँड्ने मृतक मुसहर प्रायः सोही सडकको छेउमा रातिको समयमा आश्रय लिँदै आएका थिए।"
दुर्घटनाग्रस्त तारा एयरको ब्ल्याक बक्स भेटियो,"जोमसोम : आइतबार मुस्ताङको थासाङ गाउँपालिका२ सानोसरे पहाडमा दुर्घटनाग्रस्त तारा एअरको ९ एनईटी जहाजको ब्ल्याक बक्स भेटिएको छ। तारा एअरको जहाज दुर्घटनास्थलमा पुगेर उद्दार कार्यमा खटिएको नेपाल नेशनल माउन्टेन पथप्रर्दशक एशोसियसनको टोलीले मंगलबार बिहान तारा एअर जहाजको ब्ल्याक बक्स भेट्टाएको हो। सोमबारदेखि दुर्घटना क्षेत्रको पहिचान, उद्दार र शव संकलन गर्न माउन्टेन उपकरणसहित सानोसरे पुगेको एशोसियनको १० जना टोलीले जहाजको ब्ल्याक बक्स फेला पारेको नेपाल नागरिक उड्यन प्राधिकरणका एरोनटिकल ईन्जिनीयर हेमकुमार दाहालले जानकारी दिए। सानोसरे पहाडमा जहाज दुर्घटना भएका ठाउँमै ब्ल्याक बक्स फेला पारेको उनले बताए। अहिले प्राधिकरणका एरोनटिकल ईन्जिनीयर दाहालसहितको टोलीले दुर्घटनास्थलबाट थासाङको कोवाङतर्फ स्थलमार्गबाट ब्ल्याक बक्स ल्याउँदै गरेको जनाए।ब्ल्याक बक्स ल्याउँदै छौं, कोवाङबाट हेलीबाट काठमाडौं लैजान्छौं।एरोनटिकल ईन्जिनीयर दाहालले भने, त्यसपछि फेला परेको जहाजको ब्ल्याक बक्स छानवीन समितिलाई बुझाउँछौ। जहाजमा जडान गरिएको ब्ल्याक बक्सले पाईलट गरेका सबै कुराकानीको अभिलेख रेकर्ड राख्ने भएकाले जहाज दुर्घटनाको कारण पत्ता लगाउन ब्ल्याक बक्सले सहयोग पुर्याउने नेपाल नागरिक उड्यन प्राधिकरणका एरोनटिकल ईन्जिनीयर दाहालले जानकारी दिए। जहाजले उडान भर्दा जहाज अवतरण गर्ने टावर र अन्य जहाजका पाईलटसँग गरिने सबै संवाद ब्ल्याक बक्सले रेकर्ड भण्डारण गर्ने भएकाले यो डाटा उपयोगी हुने अर्का एरोनटिकल ईन्जिनीयर प्रभाकर मल्लिकले उल्लेख गरे।"
पूर्वअर्थमन्त्री पौडेललाई पुनको प्रश्न : घोषणापत्र हो भने १ लाख कर्मचारी गठबन्धनका मान्छे हुन् ?,"काठमाडौं : नेकपा माओवादी केन्द्रका नेता वर्षमान पुन अनन्तले यो बजेटले अपेक्षित लक्ष्य हाँसिल गर्ने बताएका छन् । संसदमा बजेटमाथि सैद्धान्तिक छलफलमा भाग लिँदै पूर्व अर्थमन्त्रीसमेत रहेका पुनले बजेटका सिद्धान्त र प्राथमिकता, नीति तथा प्राथमिकता एउटै दिशानिर्देशमा आएकाले यो बजेट राम्रो भएको बताएका हुन् । पूर्वअर्थमन्त्री पुनले भने,यो बजेट कार्यान्वयनमा समस्या पर्दैन । अपेक्षित लक्ष्य हाँसिल गर्न सक्छ । रोजगारी सिर्जना र गरीबि निवारणमा बजेटले भूमिका खेल्ने देखिन्छ । उनले यो बजेटले अर्थतन्त्रको परम्परागत संरचनालाई रुपान्तरण गर्न मद्दत पुग्ने बताए । उनले कृषि कर्जाका लागि लघुवित्तको योजना बजेटमा आउनु राम्रो रहेको धारणा राखे । पूर्वअर्थमन्त्री एवम् नेकपा एमालेका उपाध्यक्ष विष्णु पौडेललाई जवाफ दिँदै पुनले घोषणापत्र हो भने १ लाख कर्मचारी गठबन्धनका मान्छे हुन् त भन्दै प्रश्न गरे। उनले भने, प्रहरी र सेना पनि गठबन्धनका भए । १२ लाख जेष्ठ नागरिकले सुविधा पाउने भने भने गठबन्धनका मान्छे भए । किसानको पक्षमा छ । किसान सबै गठबन्धनका भए त ? अगाडि बोलेका पौडेलले चुनावी सरकारले बजेट नभई घोषणापत्र ल्याएको बताएपछि पुनले प्रश्न गरेका हुन्। यो चुनावी सरकार हो । आउने सरकारलाई बोकी नसक्ने गरी आर्थिक दायित्व सिर्जना गरेको छ । संकटपूर्ण अर्थतन्त्र सम्बोधन गर्ने खालको बजेट आउनु पर्थ्यो । पौडेलले बोल्नेक्रममा अगाडि भनेका थिए, सारतः यो बजेट सत्तारुढ गठबन्धनको चुनावी पर्चा वा घोषणापत्र जसरी आएको छ । भोट बटुल्ने उद्देश्यले आएको छ । पूर्व अर्थमन्त्री पौडेलले पाँच महिनाको चुनावी सरकारले पूर्ण अवधिको सरकारले जसरी बजेट प्रस्तुत गरेको दाबी गरेका थिए। पौडेलको भनाईलाई पुनले खण्डन गरेका हुन्। यो बजेट होइन, सत्ता गठबन्धनको चुनावी घोषणापत्र हो : पूर्व अर्थमन्त्री पौडेल"
"यो बजेटले मुलुकलाई हित गर्दैन, गन्तव्यहिन छ : योगेश भट्टराई","काठमाडौं : नेकपा एमालेका सचिव योगेश भट्टराईले सरकारले प्रस्तुत गरेको बजेट गन्तव्यहिन भएको बताएका छन्। संसदमा बजेटमाथि सैद्धान्तिक छलफलमा भाग लिँदै भट्टराईले यो बजेट चौबाटोमा उभिएको र गन्व्यहित रहेको बताएका हुन्। उनले यो बजेटले मुलुकलाई हित नगर्ने स्पष्ट पारे। भट्टराईले भने, यो बजेटको प्राथमिकता, गन्तव्य कता हो भनेर प्रश्न उठाइरहेका छौं। यो बजेट चौबाटोमा उभिएको छ। माओत्सेतुङ र मार्क्सको गन्ध आउँछ। यो बजेटको कुनै गन्तव्य छैन। अहिलेको बजेटले शिक्षा र स्वास्थ्यमा बजेट कटौति गरिएको उनको भनाई छ। टिकटकमा भाइरल भएको एउटा पुरानो भिडियोमा अर्थमन्त्रीज्यूले कमिसन नआउने भएकाले शिक्षा र स्वास्थ्यमा बजेट नबढ्ने गरेको बताएको प्रसंग उठाउँदै उनले प्रश्न गरे,अर्थमन्त्री ज्यू, के कमिसन नआउने भएकाले शिक्षा, स्वास्थ्यको बजेट नबढाउनुभएको हो ? उनले कृषि उत्पादनतर्फ बजेट केन्द्रित नभएको बताए। भट्टराईले अधिकांश सामुदायिक विद्यालयमा शिक्षक दरबन्दी खाली रहेको र यसतर्फ अर्थमन्त्रीको ध्यान नगएको बताए। भट्टराईले भने,१५ लाखमा एमबीबीएस पढाउँछौं भन्नुहुन्छ भक्तपुरका माननीय ज्यूले। सम्बन्धन दिइदैंन। अनि शिक्षाको गुणस्तरको कुरा गर्न सुहाउँछ।"
जिससमा पनि गठबन्धन,"काठमाडौं : सत्ता गठबन्धनले जिल्ला समन्वय समितिमा पनि गठबन्धन गर्ने निर्णय गरेको छ। बैठकले स्थानीय निर्वाचनमा गठबन्धन सफल भएको निष्कर्ष निकालेको छ। गठबन्धन दलको बैठकमा निर्वाचनको समीक्षासँगै अगामी दिनमा राजनीतिका विषयमा के कसरी अगाडि बढ्ने भन्ने विषयमा छलफल भएको छ। सोमबार अपराह्न बालुवाटारमा बसेको पाँच दलीय गठबन्धनका शीर्ष नेताहरूको बैठकले स्थानीय निर्वाचनको समीक्षा गर्दै अहिले आएको नतिजालाई गठबन्धनको सफलता मान्नुपर्ने निचोड निकालेको छ। कांग्रेसका वरिष्ठ नेता रामचन्द्र पौडेलले गठबन्धनको बैठकमा जिल्ला समन्वय समिति र कार्यपालिका निर्वाचनलगायतका विषयमा छलफल भएको बताए। पौडेलले भने, निर्वाचनको समीक्षा गर्दा तालमेल भएका ठाउँको नतिजा सन्तोषजनक रहेको सबै साथीहरूको निष्कर्ष रह्यो। केही ठाउँमा कमजोरी भएका छन्। सबैले सबैलाई पूर्ण रूपमा सहयोग गरेको अवस्था छैन। अब समितिको निर्वाचनमा पनि गठबन्धन गरेरै अगाडि बढ्ने सल्लाह भएको छ। राष्ट्रिय जनमोर्चाकी अध्यक्ष दुर्गा पौडेलले गठबन्धन हुबहु लागू हुन नसकेको जस्तो सबै गठबन्धन दल लागेको बताइन्। गठबन्धनले लगाएको नियम कतिपय ठाउँमा लागू हुन सकेन। कतिपय स्थानमा एमालेसँग पनि स्थानीय आवश्यकताको आधारमा दलहरूबीच समन्वय भयो। राष्ट्रिय जनमोर्चाले मात्र गठबन्धनको नियम पालना गयो अन्यको हकमा त्यो भएन, उनले भनिन्, हामीलाई तयारीका लागि समय कमि भयो। कमि कमजोरका बाबजुद पनि अहिलेको नतिजा राम्रो आएकोले गठबन्धन दल सबै सन्तुष्ट छौं। बैठकले स्थानीय कार्यपालिकाको निर्वाचन र जिससको निर्वाचनमा गठबन्धन दलसँग आबद्ध पार्टीबीच सहमति कायम गरी अगाडि बढ्न दलका प्रदेश र जिल्लास्तरका समितिलाई निर्देशन गर्ने निर्णय गरेको छ। बैठकमा प्रधानमन्त्री देउवा, माओवादी केन्द्रका अध्यक्ष पुष्पकमल दाहाल प्रचण्ड, एकीकृत समाजवादीका अध्यक्ष माधवकुमार नेपाल, जसपा अध्यक्ष उपेन्द्र यादव र जनमोर्चाकी उपाध्यक्ष दुर्गा पौडेललगायत शीर्ष नेता सहभागी थिए। यस्तै, गठबन्धनले बनाएको चुनावी तयारी तथा अनुगमन समिति संयोजक वरिष्ठ नेता रामचन्द्र पौडेल, उपसभापति पूर्णबहादुर खड्का, कांग्रेसका पूर्वमहामन्त्री कृष्णप्रसाद सिटौला, एकीकृत समाजवादीका नेता झलनाथ खनाल, माओवादी नेता नारायणकाजी श्रेष्ठ पनि बैठकमा सहभागी थिए।"
बाबुछोराको त्यो अन्तिम संवाद,"जाजरकोट : निशब्द छु। भाव विहिल छु। २०७९२१५ गते विहान ५:३० बजे म र स्रोत व्यक्ति मणिराम पाखरेल सर जाजरकोट खलंगा रम्वा होटलमा बसिरहेको बेला अडियो कल आयो। छोरो उत्सव पोखरेलले पोखराबाट जोमसम उडान भर्ने कुरा बताए, जुन मैले प्रत्यक्ष सुनेको थिए। मणिराम सरले शुभयात्रा बाबू भन्नुभयो जुन अन्तिम शब्द बन्यो सायद। मैले मनमनै भाग्यमानी बाबू सम्झे। छोराले गरेको उन्नति ठिक छ भनेर गफ गरे। १० बजेभित्र हामी नलगाड नगरपालिका दल्ली पुगिसकेका थियौं तर मुस्ताङ जिल्लामा भएको जहाज दुर्घटनामा उनै उत्सव थिए। जो सङ्ग बिहान मात्र कुराकानी भएको थियो। करीब ५ घण्टापछि हतास भएर मेरो छेउमा पुगेका मणिराम सर आँखाभरी आँसु थिए। बोली अवरूद्व थियो। मेरो सर्वनाश भयो सर भनेर भन्नुभयो। म निशव्द भए, नेपालगन्जसम्म पठाउनका लागि गाडि व्यवस्था गर्न लागे। पठाइयो। र जवरजस्ति सम्झाए पनि। एउटा कुशल प्राबिधिक गुमाउनुको राष्ट्रिय पीडा, छोरा गुमाउनुको बावुको पीडाको सम्मीश्रण थियो मेरो भावनामा। भगवानसंग पुकारा गरेपनि सायद सुनेनन। हार्दिक समवेदना मणिराम सरअझै मृत भन्नलाई साहस छैन यो मनमा। नलगाड नगरपालिकाका प्रमुख प्रशासकिय अघिकृत मानबहादुर गिरीको हो स्टाटस। यही स्टाटसले धेरै कुरा स्पष्ट पारिसकेको छ तारा एयरको जहाज दुर्घटनाका सन्दर्भमा। कोपाईलट उत्सव अब हामी माझ रहेनन्। चौरजहारी क्षेत्रका पहिलो पाइलट उत्सव दुर्घटनामा परेको खबरले यो क्षेत्र शोकमग्न भएको छ। उत्सव पोखरेल आइतबार बिहान जोमसोम उडान गर्ने तयारीमा थिए। पोखरा रहेका उत्सवले उडान भर्नुअघि बुबालाई फोन गरे। जाजरकोट सदरमुकाममा रहेका उत्सवका बुबा मणिरामसँग उनको छोटो कुराकानी भयो। पोखराजोमसोम उडान गर्ने तयारीमा रहेको जानकारी उत्सवले गराए। त्यसपछि मणिरामले शुभयात्रा बाबु भनेर आशिर्वाद थिए। उत्सव पोखराबाट जोमसोमका लागि उडे। मणिराम भने आफू कार्यरत जाजरकोटकै नलगाड नगरपालिकातिर गुडे। मणिराम कार्यक्षेत्र पुग्दा नपुग्दै खबर आइपुग्यो। उत्सव कोपाइलट रहेको तारा एयरको विमान सम्पर्कविहीन भयो भनेर। मणिराम नगरपालिकाकै व्यवस्थापनमा नेपालगञ्ज हुँदै काठमाडौं पुगे। आइतबार दिनभर जहाजको केही पत्ता लागेन। सोमबार बिहान जहाज दुर्घटना भएको पत्ता लागेपछि मणिरामलगायत उत्सवको परिवार मात्रै होइनगाउँ नै शोकमा डुबेको छ। ३० अप्रिल २०२१ देखि उनी तारा एयरमा जोडिएर काम गर्न थालेका उनले एक वर्षदेखि विमान उडाइरहेका थिए। चौरजहारी नजिकै जहाज आएको देखेर म पनि ठूलो भएपछि पाइलट बन्छु भन्थ्यो। सानै देखि पाइलट बन्ने उसको धोको थियो पुरा त भयो त्यही पाइलट भएकै कारण सदाका लागि ज्यान गुमाउनु पर्यो उत्सवका काका चुडामणी पोखरेलले भनेलामो समय उडान भर्छु भन्थ्यो। हुने हार दैव नटार भने झै भयो। त्यसले त्यही लेखेर ल्याएको रहेछ। दाईको पढाई सकेर विवाह गर्ने कुरो थियो तर सवै अधुरै रह्यो पोखरेलले भने। २४ वर्षीय उत्सव चौरजहारी नगरपालिका३ लापुलेगाँउका स्थायी बासिन्दा हुन्। चौरजहारी क्षेत्रका पहिलो पाइलट उत्सवको निधनले चौरजहारीसहित सम्पूर्ण जिल्ला नै स्तब्ध बनेको छ। शिवपुरी मावि गर्खाकोट जाजरकोटबाट एसएलसी गरेका उत्सबले भिएस निकेतन काठमान्डौबाट विज्ञान विषयमा १२ कक्षासम्म र फिलिपिन्सबाट दुई वर्ष अघि मात्र पाइलट कोर्स पूरा गरेका थिए। अत्यान्त मिलनसार र लगनशिल थिए उत्सब। उत्सवले उडान गर्न थालेपछि उनका दाइ उमेश पनि फिलिपिन्समा पाइलट कोर्स गरिरहेका छन्। बुबा मणिराम र आमा उषाका दुई छोरा मात्रै हुन्। उमेश र उत्सव। मणिराम माध्यमिक तहका स्थायी शिक्षक हुन हाल जाजरकोटको नलगाड नगरपालिकामा स्रोत व्यक्तिका रुपमा कार्यरत छन् भने आमा उषा दाङको एक विद्यालयमा अध्यापन गराउँछिन्। उत्सवका बुवा र आमा यतिबेला अर्धवेहोस अवस्थामा छन्। पाइलट पढ्न फिलिपिन्स गएका दाई उमेश पनि मंगलबार काठमान्डौ आउँदैछन्। आफन्त, साथीभाई र छरछिमेक उनको निधनको खवरले भावविहल भएका छन्। शिक्षण पेशा अंगालेर भएपनि उच्च मनोबलका साथ गरिएको जीवनभरीको लगानी, ईच्छा, आकांक्षा, लक्ष्य, उद्धेश्य र सपना सबै ध्वस्त पारेर सदाका लागि छोडेर गईस् बाबू। स्वर्गमा बास होस्।मणिरामले भनेका छन्।"
ब्राजिलमा भीषण वर्षाबाट ५६ को मृत्यु,रियो दि जेनेरियो (सिन्ह्वा) : ब्राजिलको उत्तरपूर्वी राज्य पर्नाम्बुकोमा भारी वर्षाका कारण आएको बाढी तथा पहिरोका कारण मृत्यु हुनेको संख्या ५६ पुगेको छ। व्यापक वर्षाका कारण आएको बाढी र पहिरोमा परी ५६ जनाको मृत्यु भएको र अझै बेपत्ता हुनेको संख्या ५६ रहेको आइतबार स्थानीय अधिकारीले बताएका छन्। बाढी र पहिरोबाट प्रभावित व्यक्तिको उद्धारमा करिब चार हजार उद्धारकर्मी खटाइएको छ। उत्तरपूर्वी पर्नाम्बुको राज्यको राजधानी रेसिफ सहर सबैभन्दा बढी प्रभावित भएको छ। उक्त सहरमा मात्र ३० भन्दा बढी मानिसको मृत्यु भएको प्रहरीले पुष्टि गरेको छ। ब्राजिलका राष्ट्रपति जाइर बोल्सोनारोले स्थितिको मूल्यांकन गर्न सोमबार रेसिफको भ्रमण गर्ने उनले ट्वीटरमार्फत प्रेषित एक सन्देशमा बताएका छन्। छिमेकी राज्य अलागोसमा बाढीका कारण २ जनाको मृत्यु भएको र करिब ७ हजार विस्थापित भएको जनाइएको छ भने अन्य छिमेकी राज्यहरूमा पनि अविरल वर्षाका कारण आएको बाढी तथा पहिरोले जनजीवन प्रभावित बनाएको छ। पर्नाम्बुको नौ नगरपालिकामा स्थानीय तहले आपतकालीन अवस्था घोषणा गरेको छ।
जघन्य अपराधमा हदम्याद हटाउन जोड,"काठमाडौं : केही हप्ताअघि २४ वर्षीया किशोरीले ८ वर्षअघि आफू बलात्कार तथा यौन शोषणमा परेको भन्दै सामाजिक सञ्जालमा भिडियो पोस्ट गरिन्। त्यस्तै, ४ वर्षअघि इटहरीको एक स्कुलका प्रिन्सिपलले पटकपटक बलात्कार गरेको भन्दै उक्त स्कुलमा अध्ययनरत छात्राले पनि घटना सार्वजनिक गरिन्। पछिल्ला केही घटना सार्वजनिक भएसँगै विभिन्न समयमा यौनहिंसामा परेका युवतीहरू खुल्न थालेका छन्। दुवै घटनाका आरोपी अहिले प्रहरी नियन्त्रणमा छन्। पीडित किशोरीहरू कानुनी उपचार तथा परामर्शमा छन्। यी घटनाक्रम हेर्दा इज्जत जाने डरले आफूमाथि परेको हिंसा सहेर बसेकाहरू अब उजुरी लिएर प्रहरीकोमा जान थालेका छन्। योसँगै पुराना घटना सार्वजनिक हुने र उजुरीका लागि हदम्याद सकिएको हुने जस्ता कानुनी झन्झट देखिएपछि हदम्याद हटाउनुपर्नेमा सरोकारवालाले जोड दिएका छन्। यौनहिंसाविरुद्धको केही ऐनलाई संशोधन गर्न बनेको अध्यादेशलाई प्रतिस्थापन गर्ने विधेयक संसद्मा दर्ता हुने प्रक्रियामा छ। बलात्कार तथा यौनहिंसालगायत जघन्य अपराधमा हदम्याद हटाउने वा अवस्था हेरेर हदम्याद राख्ने भन्ने विषयमा छलफल चलिरहेको छ। चौथो राष्ट्रिय महिला अधिकार दिवसको अवसरमा प्रधानमन्त्री शेरबहादुर देउवाले बलात्कार तथा यौनहिंसाविरुद्धको उजुरीमा हदम्याद नलाग्ने गरी कानुन संशोधनको विधेयक संसद्मा चाँडै नै प्रस्तुत हुने बताए। यसका साथै देउवाले, महिला हिंसाको घटनामा सरकारले शून्य सहनशीलता अपनाउने र लैंगिक समानताका लागि संविधानले दिएको समावेशी समतामुलक हकअधिकार कार्यान्वयन गर्न पहल गर्ने बताए। पीडित महिला घटनाबारे खुलेर आउने वातावरण अझै तयार भएको छैन। महिलामाथिका सबै जघन्य अपराधको उजुरी गर्ने हदम्याद हटाउनुपर्छ। यहाँ त अपराध गरी एक वर्ष लुकेर बसेपछि उजुरी नै गर्न नमिल्ने अवस्था छ। कानुनी छिद्रलाई टेकेर अपराधीले उन्मुक्ति पाउने अवस्था हुनुहुन्न। निरुदेवी पाल  सभापति, प्रतिनिधिसभा महिला तथा सामाजिक समिति राजधानीमा आयोजित यौनजन्य हिंसासम्बन्धी कानुन, अन्तर्राष्ट्रिय अभ्यास र आगामी कार्यदिशा विषयक छलफल कार्यक्रममा सहभागीले हदम्याद हटाउनुपर्ने माग गरेका थिए। संघीय संसद्, प्रतिनिधिसभाको महिला तथा सामाजिक समितिको आयोजना र अन्य संस्थाको सहकार्यमा भएको कार्यक्रममा प्रतिनिधिसभा तथा राष्ट्रियसभाका सांसद, मन्त्री तथा पूर्वमन्त्रीहरूको उपस्थिति थियो। कार्यक्रममा प्रतिनिधिसभा महिला तथा सामाजिक समितिकी अध्यक्ष निरुदेवी पालले भनिन्, पीडित महिला घटनाबारे खुलेर आउने बाताबरण अझै तयार भएको छैन। महिलामाथिका सबै जघन्य अपराधको उजुरी गर्ने हदम्याद हटाउनुपर्छ। यहाँ त अपराध गरेर एक वर्ष लुकेर बसेपछि उजुरी नै गर्न नमिल्ने अवस्था छ। कानुनी छिद्रलाई टेकेर अपराधीले उन्मुक्ति पाउने अवस्था हुनुहुन्न। त्यस्तै, सांसद बिमला विकले खैरेनी नगरपालिका१० मुसहरबस्ती चितवनका रामचन्द्र माझीले श्रीमतीलाई कुटपिट गरी पाठेघर निकालेको घटना सुनाउँदै बलात्कारको पुरानो परिभाषाले अहिले देखिन थालेका नयाँ प्रवृत्तिलाई समेट्न नसकिने हुँदा यसलाई समयअनुसर परिवर्तन गर्न आवश्यक भएको बताइन्। हदम्यादमा सीमा तोक्न आवश्यक नभएको पनि उनले जोड दिइन्। यसैगरी सांसद बिना श्रेष्ठले यौन तथा महिला हिंसाको कसुर र सजाय समेट्ने गरी एउटै कानुन ल्याउनुपर्नेमा जोड दिइन्। सांसद नारायण खतिवडाले एउटा घटना हेरेर कानुन बन(ाउनुभन्दा सबै प्रकारका हिंसा समेट्ने गरी स्थायी कानुन ल्याउनुपर्नेमा जोड दिए। सांसद बृन्दा पाण्डेले जघन्य अपराधमा हदम्याद आवश्यक नभएको चर्चा गरिन्। कुनै पनि अवस्थामा अपराधीले मुक्ति पाउने अवस्था हुन नहुने उनको तर्क थियो। अर्की सांसद अमृता थापाले पीडकलाई सजाय दिनुमात्रै न्याय दिनु नभएर पीडितलाई सामाजिक पुनस्र्थापनाका लागि पनि सरकारले पहल गर्नुपर्नेमा जोड दिइन्। महिला कानुन तथा विकास मन्त्रालयका निर्देशक तथा अधिवक्ता सवीन श्रेष्ठले नेपाल प्रहरीको अपराधको तथ्यांकमध्ये ४० प्रतिशत महिला हिंसासम्बन्धी उजुरी हुने बताए। उनले लैंगिक विभेदपूर्ण कानुन खारेज गर्नुपर्ने माग गर्दे बलात्कारको घटनामा हदम्याद राखिनु न्यायसंगत नभएको बताए। उनका अनुसार बलात्कारलगायत अन्य जघन्य घटनामा अन्तर्राष्ट्रिय कानुनमा समेत हदम्याद राखिएको छैन। उनी भन्छन्, ढिलो न्याय पाउनु भनेको न्याय नपाएसरह हो। यसैले पनि समयमै अपराधीलाई कारबाही र सजाय हुनुपर्छ। पीडितलाई सामाजिक रूपमा पुनस्र्थापना गर्नुपर्छ।"
आजदेखि गोसाइँकुण्ड मेला सुरु,"रसुवा : गंगादशहराको अवसरमा लाग्ने गोसाइँकुण्ड मेला आजदेखि सुरु भएको छ। मेला हेर्नका लागि तीर्थयात्री आउने क्रम सुरु भएको छ। यसअघिका वर्षहरूमा कोभिड१९ कारण मेला सञ्चालन नभएकोमा यसपटक भने मेला सञ्चालन हुने छ। जनैपूर्णिमाको तुलनामा गंगादशहरामा गोसाइँकुण्डमा कम तीर्थयात्री आउने गरेका छन्। कोभिड१९ को जोखिम कम भएको र पदमार्गमा पनि कुनै समस्या नभएको कारण यसपटक मेला सञ्चालन हुने गोसाइँकुण्ड क्षेत्र विकास समितिले जनाएको छ। मेला १० दिनसम्म सञ्चालन हुनेछ। मेला भर्नका लागि तीर्थयात्री आउने क्रम सुरु भएको समितिका अध्यक्ष संजिव डिएमले बताए। रसुवा होटल तथा पर्यटन व्यवसायी संघका अध्यक्ष निशान गजुरेलले दैनिक २५३० जना तीर्थयात्री आइरहेका बताए। उनले मेला सुरु भएको र तीर्थयात्री आउने अपेक्षा गरेको जानकारी दिए। धार्मिकस्थल गोसाइँकुण्ड जानका लागि धुन्चेगोसाइँकुण्ड, ठाडेपाटीगोसाइँकुण्ड, यार्सागोसाइँकुण्ड र सागरकुण्डगोसाइँकुण्ड गरी चारवटा पदमार्ग सञ्चालनमा छन्। त्यहाँ पुग्नका लागि तीनवटा मुख्य बाटो छ। काठमाण्डौधुन्चेगोसाइँकुण्ड बाटो यात्रुको सबैभन्दा बढी चल्ती हुने बाटो हो। काठमाण्डौँबाट धुन्चेसम्म सवारीमा यात्रा गर्न सकिन्छ। त्यसपछि धुन्चेचन्दनबारी, चन्दनबारीलौरीबिना र लौरीबिना हुँदै पैदलयात्रा गरेर गोसाइँकुण्ड पुगिन्छ। त्यसैगरी तीर्थयात्रीले काठमाण्डौँसुन्दरीजलहेलम्बुठाडेपाटी बाटो पनि प्रयोग गर्दै आएका छन्। धेरै कम यात्रुहरूले यार्सा गोसाइँकुण्डको बाटो प्रयोग गर्ने गरेका छन्। तर कुनैपनि पर्यटकले आफ्नो पदयात्राका लागि सागरकुण्डगोसाइँकुण्ड बाटो प्रयोग गरेको पाइदैन्। कुण्डमा स्नान गरी गोसाइँबाबा भगवान शिवको दर्शन गर्नाले जीवनभर गरेको पापबाट मुक्ति पाउने, पितृ तर्नुको साथै आफूले चिताएको सबै मनोकांक्षा पूरा हुने जनविश्वासका साथ वर्षेनी हजारौं भक्तजनहरू कुण्डमा स्नान गर्न आउने गर्दछन्। पौराणिक कथन अनुसार परापूर्वकालमा देवता र दानवबीच लडाइँ हुँदा समुन्द्र मन्थनबाट उत्पन्न कालकुट विष सेवन गरी विषको डाह शान्त पार्न हिमालयखण्डको काखमा आएर गोसाइँवावा भगवान शिवशंकरले आफ्नो हातमा भएको त्रिशूलले भित्तामा हिर्काउँदा भित्ताबाट गंगाजल अर्थात त्रिशूलधाराको उत्पति भई त्रिशूलधाराको पानीबाट गोसाइँकुण्डको उत्पति भएको भन्ने किंवदन्ती रहेको पाईन्छ। जिल्लाको पर्यटकीय तथा पवित्र धार्मिक तीर्थस्थल गोसाइँकुण्डमा जनैपूर्णिमा र गगांदशहरा गरि वर्षको दुई पटक तीर्थयात्रीहरुले मेला भर्ने गरेका छन्। मेला अवधिमा रसुवा, नुवाकोट, सिन्धुपाल्चोक, धादिङ, ललितपुर, काठमाडौँ, काभ्रे, नवलपरासी, चितवन, पोखरा, तराईका अन्य जिल्ला तथा भारतीय पुजारी, तीर्थालु, प्रकृतिप्रेमी, लामाहरू, झाँक्रीहरू गोसाइँकुण्ड जान्छन्। गोसाइँकुण्ड क्षेत्रमा त्रिशुलधारा, शिव मन्दिर, भगवानको टाउकोबिनाको ढुङ्गाको मुर्ति र गुफाहरू रहेका छन्। त्यहाँ अमरसिंह गुफा, अमरसिंहको चिहान, सिंगुम्बा, फुलुम गुम्बा, यतिको चिहान, लौरीबिना, बौद्धस्तुप र गणेश गौडा रहेका छन्। कुण्ड वरिपरि भैरवकुण्ड, आमाकुण्ड, सूर्यकुण्ड, सरस्वतीकुण्ड, रक्तकुण्ड, चन्द्रकुण्ड, दुधकुण्ड लगायतका थुप्रै कुण्ड रहेका छन्।"
"अर्थमन्त्री जनार्दनलाई योगेशको व्यङ्ग्य : यसपटक ब्रिफकेस तोडफोड भएन, कुर्सी नभाँचिनु उपलब्धि भयो","काठमाडौं : नेकपा एमालेका सचिव योगेश भट्टराईले संसदमा अर्थमन्त्रीले बजेट प्रस्तुत गर्दा ब्रिफकेस तोडफोड नहुनु सकारात्मक पक्ष र उपलब्धि भएको भन्दै व्यङ्ग्य गरेका छन्। मंगलबार प्रतिनिधिसभामा आगामी आर्थिक वर्षको बजेटमाथिको छलफलमा आफ्नो धारणा राख्दै भट्टराईले ब्रिफकेस तोडफोड नहुनु सकारात्मक उपलब्धि भएको बताएका हुन्। संसदमा माननीय सदस्यहरू बस्ने कुर्सी नभाँचिदा माइकहरु नभाँचिदा शान्तपूर्वक अर्थमन्त्रीले २ घण्टा ५५ मिनेट पढ्न पाउनुभएको बताए। यो बजेट वक्तव्य माननीय अर्थमन्त्री ज्यूले जेठ १५ गते २ घण्टा ५५ मिनेटको समय लिएर बाचन गरिरहँदा एउटा महत्वपूर्ण सकारात्मक पक्ष, उपलब्धि नै भन्छु मैले। त्यसलाई जुन मैले महसुस गरेको छु। यसपटक माननीय अर्थमन्त्रीले यो बजेट प्रस्तुत गरिरहँदा माननीय अर्थमन्त्री ज्यूले बोक्नुभएको ब्रिफकेस तोडफोड भएन। संसदमा माननीय सदस्यहरू बस्ने कुर्सी भाँचिएनन्। संसदका माइकहरु भाँचिएनन् र शान्तपूर्वक माननीय अर्थमन्त्री ज्यूले २ घण्टा ५५ मिनेट पढ्न पाउनुभयो।भट्टराईले थपे,सायद हाम्रो लोकतन्त्र र हाम्रो संवैधानिक प्रक्रिया परिपक्व हुँदै जाँदैछ। हामी उत्तेजना, आवेशबाट संयमता र धैर्यतातिर जादैँछौं। त्यस अर्थ म खुसी व्यक्त गर्न चाहन्छु। भट्टराईले यो बजेटको प्राथमिकताहरु र गन्तव्य कता हो भन्ने नभएको बताए। भट्टराईले कमिसन नआउने भएकै कारण शिक्षा र स्वास्थ्यमा बजेट नबढाइएको हो भन्दै अर्थमन्त्री शर्मालाई प्रश्न समेत गरे। तत्कालीन अर्थमन्त्री सुरेन्द्र पाण्डेले आर्थिक वर्ष २०६७६८ को बजेट प्रस्तुत गर्न खोज्दा माओवादी सांसद जनार्दन शर्मासहितका सांसदहरुले ब्रिफकेस खोसेका थिए। र त्यसपश्चात मन्त्रिपरिषद्को बैठकले संसद अधिवेशन अन्त्य गरेर अध्यादेशबाट बजेट ल्याइएको थियो। बजेट ब्रिफकेस खोसाखोस भएर च्यातिएको हो। केही सांसदहरुका लुगा पनि च्यातिएका थिए। त्यसपछि तत्कालिन सभामुख सुवासचन्द्र नेम्वाङले त्यो दिनका लागि संसद्को बैठक अन्त्य गरेका थिए। सोही प्रसंगलाई स्मरण गर्दै भट्टराईले आजको संसदमा अर्थमन्त्रीलाई व्यङ्गय गरेका हुन्।"
अनर किलिङ : अन्धविश्वासको आडमा क्रूर हत्या,"दुबईबाट झन्डै ५ सय ८० माइल टाढा छ इरानको खुजेस्तान प्रान्त। उक्त प्रान्तको सदरमुकाम अभाज सहरमा बिहानको चहलपहल भर्खर सुरु हुँदै थियो। सडकमा गाडीको लाइन बाक्लिँदै थिए। त्यही सहरको एउटा सडकमा सज्जाद हैदारी एउटा हातमा रक्ताम्मे छुरी र अर्कोमा महिलाको शिर बोकेर परेड खेल्दै थिए। हैदारीले आफ्नी १७ वर्षीया श्रीमती मोना हैदारीको शिरछेदन गरेर हातमा झुन्ड्याउँदै सडकमा परेड खेले। दक्षिण पश्चिम इरानको उक्त सहरमा फेब्रुअरी ५ का दिन उक्त घटना घट्यो। तस्बिरहरू हेर्दा सज्जाद एउटा हातमा छुरी र अर्कोमा मोनाको छिनेको शिर बोकेर प्रसन्न मुद्रामा देखिन्छन्। उनी विजयको हर्षोल्लास मनाइरहेका छन्। आश्चर्य लाग्ने अर्को कुरा के छ भने उनको हत्या गर्नको लागि मोनाको सहोदर दाइले सज्जादलाई सहयोग गरे। सज्जाद र उनका दाइको लागि मोनाको हत्या गर्नुपर्ने कुनै अपराध थिएन। बरु मर्द हुनुको गौरव थियो। यो हत्याले सज्जदको परिवारको इज्जत र प्रतिष्ठा उँचो बनाएको थियो। मोना हैदारीको विवाह १२ वर्षको उमेरमा नाताले आफ्नै भतिजा पर्नेसँग भएको थियो। परिवारको जोडबलमा भएको उनको विवाहप्रति उनी खुसी हुने कुरै भएन। १४ वर्षको उमेरमै उनी छोराको आमा बनिन्। इरानमा विवाह गर्नको लागि महिलाको उमेर १३ वर्ष र पुरुषको उमेर १५ वर्र्ष पुगेको हुनु पर्दछ। नेपालमा भने महिलाको लागि विवाहको उमेर २० वर्र्ष पुगेको हुनुपर्छ। वैवाहिक जीवनमा बेखुस उनी गत वर्र्ष सेप्टेम्बर महिनामा इरानबाट भागेर टर्की पुगिन्। राम्रो र खुल्ला जीवनयापन गर्ने आशामा उनी टर्की गएको बताइन्छ। आफू भागेर टर्की आएको र अर्को विवाह गर्ने निर्णय गरेको कुरा उनले परिवारलाई बताइन्। टर्की गए पछि मोनालाई उनको बुवाले धेरै ललाइफकाइ गरे। फर्केर आउन र आएमा केही नगर्ने आश्वासन पनि दिए। मोनाको आफ्नै श्रीमान् सज्जादले पनि फर्केर आउन धेरै अनुरोध गरे। आफू सुरक्षित हुने आश्वासन पाएपछि उनी फेब्रअरी ४ मा इरान फर्किइन्। घर फर्केको अर्को दिन श्रीमान् र आफ्नै दाइ मिलेर उनको हत्या गरियो। सन् २०२० को अन्त्यतिर इजिप्टमा सुआद नाम गरेकी एक विवाहित महिलाको हत्या गरियो। पारिवारिक सहमतिमा आफ्नै दाइ र मामा मिलेर उनको हत्या गरिएको थियो। सामान्य बिरामी भएर परीक्षण गर्दा उनी गर्भवती भएको पुष्टि भयो। श्रीमान् देशबाहिर भएको अवस्थामा गर्भवती भएको भन्दै परिवारले नै उनको हत्या गर्ने निर्णय गरे। उनको हत्यामा परिवारको इज्जत जोगिन्थ्यो। उनको हत्याले परिवारको गुमेको प्रतिष्ठा फर्कने विश्वास थियो। मेरी बहिनीको तीन वर्र्षअघि विवाह भएको हो। दुलाहा कामको खोजीमा विदेश गए पछि हामीले उनलाई पश्चिम कायरोमा गएर आमासँग बस्न भन्यौं। तर उनले टेरिनन्, उनका दाजुले भनेका छन्, जब बिरामी भएर अस्पताल लग्यौं, उनी गर्भवती भएको पत्ता लाग्यो। त्यसपछि हामीले उनलाई सिध्याउने निर्णय गरेका हौं। यो हत्याको साक्षी उनको आफ्नै आमा थिइन्। तर पनि उनलाई यसको बारेमा बोल्ने अधिकार छैन। इजिप्टको अदालतले उनको परिवारलाई जम्मा पाँच वर्र्षकोे सजाय सुनाएको छ। यहाँको कानुनले कोही महिला यस्तो क्रियाकलापमा संलग्न भएको देखेमा, पक्रिएमा वा पुष्टि गर्ने कुनै प्रमाण भेटेमा हत्यारालाई कमभन्दा कम सजाय दिने व्यवस्था गरेको छ। सोही अधिकार महिलाको हकमा भने छैन। अनर किलिङ अर्थात् आफ्नो र घरपरिवारको इज्जतको लागि गरिने महिलाको हत्या हो। इरान, अफगानिस्तान, पाकिस्तान, इजिप्टजस्ता धेरै इस्लामिक सहरहरूमा महिलाले परिवारको इज्जत गुमाएको अवस्थामा उनीहरूको हत्या गर्ने प्रचलन रहेको छ। इजिप्ट, टर्कीलगायत केही मुलुकहरूमा त इसाई धर्म मान्नेहरूले पनि संस्कृतिको रूपमा यसलाई अपनाएका छन्। छोरी मान्छेले भागी विवाह गरेमा, अवैध यौनजन्य क्रियाकलाप गरेमा, सम्बन्धविच्छेद माग गरेमा वा घरपरिवारको इज्जत र प्रतिष्ठामा आँच आउने खालका कुनै पनि क्रियाकलाप गरेमा परिवारको इज्जत गएको मानिन्छ। आफ्नो र घरपरिवारकै इज्जत गएको कुनै पुरुष मान्छेले महसुस गरेमा शिर छेदन गरी आइमाई मान्छेको हत्या गर्नु पुरुष मान्छेको लागि पुरुषार्थ देखाउनु हो। यसैमा उसले आफ्नो इज्जत बढेको महसुस गर्छ। यस प्रकृतिका हत्याहरू विशेषगरी इस्लाम धर्म मान्ने देशहरूमा प्रचलित छ। प्रचलन एउटा अन्धविश्वास मात्र रहेको र धार्मिक रूपमा यसको कुनै साइनो नभएको धर्मगुरुहरूले बताउने गरेका छन्। अनर किलिङको डरलाग्दोे तथ्यांक भने कट्टर इस्लामिक राष्ट्र अफगानिस्तानमा रहेको अनुमान गरिन्छ। अफगानिस्तानको मानव अधिकार संस्था एआईएचआरसीका अनुसार सन् २०१९ मा २ सय ३८ जना महिलाको हत्या भएको छ। जसमध्ये ९६ जनाको नितान्त अनर किलिङ भएको जनाइएको छ। पाकिस्तानमा मात्रै बर्सेनि १ हजारभन्दा बढी महिलाहरू यसरी नै मारिने गरेको तथ्यांक रहेको छ। धार्मिक रूपमा अति संकीर्ण यी देशमा अनर किलिङको वास्तविक संख्या कति हो भनेर पुष्टि गर्ने कुनै आधार छैन। मध्यपूर्वका अन्य मुलुकहरू जस्तै यूएई, कतार, साउदी अरब, ओमान, कुबेत, इराक आदिमा पनि कति महिलाहरू अनर किलिङको सिकार बन्ने गरेका छन् भन्ने कुनै तथ्यांक छैन। मानव अधिकार संस्थाहरूले मध्यपूर्बमा पनि बर्सेनि हजारौं महिलाहरू मारिने गरेको अनुमान गरेका छन्। यूएईले सन् २०२० मा अनर किलिङसम्बन्धी धार्मिक कानुन सारियालाई खारेज गरेको थियो। सन् २०२० मा छिमेकी मुलुक भारतमा २५ जनाको अनर किलिङ भएको रेकर्ड छ। भारतमा मात्र राज्यको जानकारीमा नभएका यस्ता सयौं हत्याहरू भएको अनुमान गरिन्छ। सन् २०१९ भन्दा अघिको पाँच वर्र्षको अवधिमा भारतको एउटा राज्य तामिलनाडुमा मात्र १ सय ९५ जनाको हत्या भएको त्यहाँ कार्यरत गैरसरकारी संस्थाहरूले जनाएका छन्। नेपालमा विशेषगरी तराईका अविकसित र अशिक्षित इलाकाहरूमा फाट्टफुट्ट यस्ता घटना घट्ने गरेको पाइन्छ। संयुक्त राष्ट्र संघको अनुमानअनुसार हरेक वर्ष कम्तीमा पाँच हजार महिला र केटीहरूको हत्या अनर किलिंगमा हुने गरेको छ। यो मध्यपूर्व र दक्षिण एसियामा व्यापक रूपमा हुने गरेको तथ्यांकले देखाएको छ।"
शव सनाखतमा सकस,"काठमाडौं : सामान्यतः मृत्युको कारण पत्ता लगाउन पोस्टमार्टम गरिन्छ। तर, दुर्घटनाग्रस्त तारा एयरमा सवार व्यक्तिको शव पोस्टमार्टम गर्नुको कारण फरक छ। चिकित्सकहरू भन्छन्, मृत्युको कारण पत्ता लगाउन होइन। शवको पहिचान गर्न मंगलबारदेखि पोस्टमार्टम गर्दैछौं। तारा एयरको ट्विनअटर विमान दुर्घटनामा परेका यात्रुको शव सग्लो छैन। टुक्राटुक्रा शव संकलन गरी काठमाडौं ल्याउन धौधौ भइरहेको छ। मुस्ताङको थासाङ२ स्थित कोवाङबाट पोखरा हुँदै १० वटा शव मात्र काठमाडौं ल्याइएको छ। स्थानीयवासीसहित नेपाल प्रहरी, सशस्त्र प्रहरी बल र नेपाली सेनाको उद्धार टोलीको सहयोगमा दुर्घटनास्थलबाट शव काठमाडौं ल्याइएको हो। शवको पोष्टमार्टमका लागि हाम्रो चिकित्सकीय टिम तयारी अवस्थामा छ, त्रिभुवन विश्वविद्यालय, फरेन्सिक मेडिसिन विभागका उपप्राध्यापक डा गोपालकुमार चौधरी भन्छन्, मंगलबार बिहानबाट पोस्टमार्टम सुरु हुन्छ। त्रिभुवन विश्वविद्यालय, फरेन्सिक मेडिसिन विभागका चिकित्सकहरू पोष्टमार्टमका लागि तयार छन्। उनीहरूलाई रेजिडेन्ट चिकित्सक पनि सघाउँदै छन्। ९ जनाको चिकित्सकीय टिम पोष्टमार्टममा जुटेका छन्। शवगृहमा सोमबार साँझसम्म १० वटा शव ल्याइएको छ। शव पोको पारेर ल्याइएको हो। शव ल्याउन संलग्न एक प्रहरी भन्छन्, टुक्राटुक्रा अवस्थाका शव छन्। ९ जनाको पनि हुन सक्छ। १० जनाको पनि हुन सक्छ। तस्बिर : सरोज बैजु २२ जनामध्ये २१ शव फेला परेको छ।फेला परेका शव कसको हो ? त्यो पत्ता लगाउनुपर्ने चुनौती चिकित्सकलाई छ। तर, फरेन्सिक मेडिसिन विभाग प्रमुख प्राडा तुलसी कँडेलको नेतृत्वमा ९ जनाको चिकित्सकीय टिमको काँधमा शव पहिचानको जिम्मेवारी छ। फरेन्सिक मेडिसिन विभागका उपप्राध्यापक डा चौधरीका अनुसार, डिजास्टर भिक्टिम आइडेन्टिफिकेसन (डीभीआई) अर्थात् दुर्घटनामा परेकाहरूको शवको पहिचान गर्न पूर्वतयारी सहितको योजना बनाइसकिएको छ। मंगलबार बिहानदेखि तपाईंले हामीलाई भेट्न पाउनु हुन्छ, सोमबार साँझ डा चौधरीले भने, शव आइसकेको छ। अब शव पहिचानका लागि अपनाइने विभिन्न प्रक्रिया अघि बढ्छ। फरेन्सिक विभागमा आइसकेका शवको मंगलबार पोष्टमार्टम एक्जामिनेसन सुरु हुनेछ । डा चौधरीका अनुसार पोस्टमार्टम एक्जामिनेसनमा शवको पहिचान गर्न सकिने संकेत, चिह्नहरूको गहन अध्ययन हुन्छ। औंठी, माला, गरगहना, लुगा कपडालगायत पहिचान खुल्ने अन्य विवरण पोस्टमार्टममा संकलन गरिन्छ। चश्मा लगाउने गरेकोनगरेको लगायत विवरणको सूक्ष्म अध्ययन गरिन्छ। शव सग्लो छ भने फिंगर प्रिन्ट पनि लिइन्छ। दाँतको संरचना तथा वनावटको विवरण पनि पोष्टमार्टम एक्जामिनेसनमा संकलन गरिने चिकित्सक बताउँछन्। कसको शव हो ? त्यसको पहिचान गर्न सजिलो होस् भनेर पोष्टमार्टम एक्जामिनेसन गरिन्छ, डा चौधरी भन्छन्, पोष्टमार्टम एक्जामिनेसन लगत्तै एन्टिमोटम एक्जामिनेसन हुन्छ। यसमा मृतकको परिवारबाट विवरण संकलन गरिन्छ। मृतकको उचाइ, कपाल, आँखा, चश्मा लगाउने गरेको छछैन। दाँतको अवस्था (टम्म मिलेको वा छिद्र)कस्तो छ ? त्यस सम्बन्धमा पनि विवरण संकलन गरिन्छ। पोष्टमार्टम गर्दा फेला पारेका विवरण (पोष्टमार्टम डाटा) र आफन्तबाट प्राप्त विवरण (एन्टिमोटम डाटा) आपसमा भिडाइन्छ। जीवित छँदा पहिचान हुने विवरण के के हुन सक्छन् ? जस्तै शरीरको कुनै स्थानमा कुनै चिह्न, कोठी, चोटपटकको खत, ट्याटुलगायतका विवरण (एन्टिमोटम डाटा)को अध्ययन गरिन्छ, डा चौधरी भन्छन्, पोष्टमार्टम र एन्टिमोटम डाटा प्राप्त भएपछि आपसमा मिल्ने (म्याच) हुन्छहुँदैन हेरिन्छ। मिलेको छ भने सम्बन्धित परिवारलाई शव हस्तान्तरणको प्रक्रिया सुरु गर्छांै। शव हस्तान्तरण गर्दासम्मको सबै प्रक्रिया पूरा गर्नका लागि चारवटा चिकित्सकीय टिम बनाइएको छ। डा कँडेलको नेतृत्वमा डा गोपालकुमार चौधरी, डा युगेन डोल्मा वालुङ, डा मणिराज महर्जन र डा समरिका दाहाल छन्। फरेन्सिक विभागमा कार्यरत पाँच जनाको टिमलाई एमडी रेसिडेन्ट चिकित्सकले सघाउने छन्। सघाउने चिकित्सकहरूमा डा सवनम श्रेष्ठ, डा सुशीला गुरुङ, डा विशाल सहनी र डा आयुष पौडेल उपाध्याय छन्। शव हस्तान्तरण कहिले ? तारा एयरमा २२ जना सवार थिए। सवार सबैको शव टुक्राटुक्रा अवस्थामा फेला परेको छ। सवारमध्ये कसैको शरीरका भित्री अंग (कलेजो, पित्त थैली, मिर्गौला, एपेन्डिक्स)को अप्रेसन गरेको रहेछ भने पहिचान गर्न सहज हुने चिकित्सकको भनाइ छ। चार दिनसम्ममा पहिचान गर्न सकिन्छ कि भन्ने लागेको छ, प्राडा कँडेल भन्छन्, आफन्तलाई कहिले शव हस्तान्तरण हुन्छ भनी यकिनका साथ भनी हाल्न गाह्रो छ। शव कस्तो प्रकृतिको छ ? त्यसमा भर पर्छ। यद्यपि पोष्टमार्टमा संलग्न चिकित्सकहरू एक सातामा शव हस्तान्तरण गर्न सकिने अनुमान गर्छन्। डा चौधरीका अनुसार परिवारजनले आफ्नो रितिरिवाज एवं परम्परामा आधारित रहेर दाहसंस्कार गर्न पावस भन्ने उद्देश्यले नै पोष्टमार्टम गर्नु परेको हो। परिवारलाई दिन एक साता लाग्न सक्छ प्रा डा तुलसी कँडेल, प्रमुख, फरेन्सिक मेडिसिन विभाग, त्रिवि पोष्टमार्टम कहिले सकिन्छ ? शवको प्रकृतिमा भर पर्छ। त्यसका साथै सबै शव कहिले प्राप्त हुन्छ ? त्यसमा पनि भर पर्छ। कस्तो शव प्राप्त हुन्छ त्यहीँअनुसार पोष्टमार्टछ छिटोढिलो सम्पन्न हुने हुन्छ। अहिलेसम्म कतिवटा शव प्राप्त भएको छ ? २२ वटा शव प्राप्त हुनुपर्ने हो। ९१० वटा शव प्राप्त भएको छ। शोकाकूल परिवारजनलाई शव कहिले दिन सकिएला ? हामी चाँडै नै पोष्टमार्टम गरी परिवारजनलाई दिनुपर्छ भन्ने मान्यतामा छौं। त्यसका लागि सबै शव समयमा प्राप्त हुँदा पहिचानको कार्य पनि चाँडै सकिन्छ। शव प्राप्त भएको मितिले परिवारजनलाई शव दिन सामान्यतया चार दिनदेखि एक सातासम्म लाग्न सक्छ।"
बजेट : घाँटीभन्दा हाड ठूलो,"जनार्दन शर्मा ती अर्थमन्त्री हुन्, जसले चालू आवको १६ खर्ब ३२ अर्ब बजेटलाई दुई पटक संशोधन गरी १४ खर्ब ४७ अर्बमा झारेका थिए। ठूलो आकारको बजेट हुँदा कार्यान्वयन गर्न कठिन हुने उनको ठम्याइ थियो। आउँदो आर्थिक वर्षलाई भने उनै अर्थमन्त्रीले झन्डै १८ खर्बको बजेट ल्याए। उनी आफ्नै मान्यताको विपरीत हिँडे। उदेकलाग्दो कुरा के भने चालू खर्च ७ खर्ब ५३ अर्ब हुँदा पुँजीगततर्फ भने त्यसको आधा जस्तै अर्थात् ३ खर्ब ८० अर्बमात्रै विनियोजन गरे। पुँजीगत खर्च नै कम भएपछि विकास केले गर्ने हो ? मुलुक समृद्ध कसरी बनाउने हो ? नेपाली राजनीतिको एउटा प्रमुख रोग कठोर निर्णय नलिने, जनता रिझाउन खोज्ने हो। यो बजेटलाई सबैभन्दा धेरै गाँजेको त्यही रोगले छ। नेपालीको औसत आयु बढेको छ। प्रतिव्यक्ति आम्दानी बढेको छ। तर सरकारले वृद्धावस्थामा दिने भत्ताको उमेर ६८ वर्षमा झार्यो। त्यसले राज्यलाई वार्षिक भार २० अर्ब रुपैयाँ थप्नेछ। यसै पनि सामाजिक सुरक्षाको खर्चमध्ये ३६ प्रतिशत भत्तामा खर्च हुँदै आएको छ। नागरिकलाई रोजगार र सिर्जनशील अनि उत्पादनशील क्षेत्रमा सक्रिय बनाउनुको साटो सरकार निर्भर बनाउँदै लैजानु कदापि उचित हुन सक्दैन। शारीरिक रूपमा पूर्ण अशक्त भएका, आम्दानीको कुनै स्रोत नभएका ज्येष्ठ नागरिकलाई हेर्नु भनेको सामाजिक न्याय हो। सरकारको उद्देश्य चाहिँ त्यस्तो सामाजिक न्याय दिलाउनेभन्दा पनि भत्ता बाँडेर लोकप्रिय बन्ने, आउँदो प्रदेशसभा र प्रतिनिधिसभा चुनाव जित्ने प्रपञ्चबाहेक केही देखिन्न। अनुमान गरिएको राजस्व आम्दानी १२ खर्ब संकलन गर्ने सुनिश्चितता छैन। तर वितरणको सुनिश्चितता सरकारले गरिसक्यो। सामाजिक सुरक्षा भत्तामा यसरी नै बेलगाम हुँदा ग्रिसलगायत देशहरू टाट पल्टिएको उदाहरणबाट यो सरकारले पाठ सिकेन। बरु त्यही बाटो लम्कियो। कर्मचारी खुसी पार्न तलब वृद्धि, व्यापारी उद्योगी खुसी पार्न कर छुट पनि सस्तो लोकप्रियताकै आएका कार्यक्रम हुन्। संकटोन्मुख अर्थतन्त्रलाई त्राण दिने सिर्जनशील कार्यक्रम भने बजेटमा सबैभन्दा बढी खट्किएको ठूलो अभाव हो। मुलुकको अर्थतन्त्र उकास्न योगदान गर्ला भन्ने आशाको झिल्कोसम्म यो बजेटले बाल्न सकेन। बरु वितरणमुखी भएकै कारण जटिल आर्थिक संकट निम्तिने डर पैदा गरिदिएको छ। अर्थतन्त्रलाई मजबुदको साटो जोखिम पार्ने भनेको बजेटलाई बिब्ल्याँटो बाटोमा लैजानु हो। कामना गरौंधेरैलाई मक्ख पार्ने खुसी नै खुसी पार्नेभन्दा भन्दै अन्तिममा दुःख निस्कने प्यान्डोराको बाकस जस्तो नहोस् बजेट। उत्पादनलाई बढावा दिने, निर्यातमा अनुदान दिने, व्यापार घाटा पाँच वर्षभित्र शून्य बनाउने कार्यक्रम सुन्दामा जति लोभलाग्दा छन्, कार्यान्वयन उत्ति नै चुनौतीपूर्ण। गरेका प्रतिबद्धताप्रति कत्ति प्रतिबद्ध नहुने र जवाफदेही नबन्ने तेस्रो मुलुकका राजनीतिकर्मीको प्रवृत्ति हो। त्यो प्रवृत्तिबाट अर्थमन्त्री शर्मा अछुतो रहन सकेनन्। आयात नियन्त्रण गर्ने नीति आफैंमा गतिलो होइन। गर्नुपर्ने आयात नियन्त्रण होइन, उत्पादन वृद्धि, आयात प्रतिस्थापन र निर्यात प्रवद्र्धन हो। आयात नियन्त्रण गर्दा अवैध आयातको मात्रा बढ्ने, कर छली हुने, राजस्व आम्दानी कम हुने, देशको अन्तर्राष्ट्रिय छवि बिग्रिनेजस्ता चुनौती देखा पर्छन् भन्ने हेक्का सरकारलाई भएको देखिन्न। आफ्नै उत्पादन आफ्नै उपभोग अभियान मार्फत गरिने भनेको आयात प्रतिस्थापनको उद्देश्य पूरा गर्न सरकार कति गम्भीर ढंगले लाग्छ त्यसले बजेटको प्रभावकारिता भने निर्धारण गर्नेछ। हरेक बजेटमाथि गरिने शंका भनेको त्यसको कार्यान्वयन हो। बजेटका योजना र कार्यक्रमका पछि कानुन वा कार्यविधि नै नबनेर कागजमा सीमित हुने विगतको रोग यो बजेटमा नलागोस् भन्ने शुभेच्छा दिन सकिन्छ तर कार्यान्वयनका हकमा यो बजेटलाई मात्रै शंकाको सुविधा हुँदैन। शंका मेटाउने जिम्मेवारी अर्थमन्त्रीको हो, सरकारको हो।"
"पोखरा विमानस्थलमा रिफ्युलर गाडी पल्टियो, उडान प्रभावित",काठमाडौं : पोखरा विमानस्थलमा जहाजमा तेल हाल्ने रिफ्युलर गाडी पल्टिएको छ। मंगलबार बिहान बुद्ध एयरका लागि तेल हाल्न जानेक्रममा विमानस्थलमै रिफ्युलर गाडी पल्टिएको विमानस्थल स्रोतले जनाएको छ। आयल निगमको डिपोबाट विमानस्थल आउने क्रममा विमानस्थल परिसरभित्र रिफ्युलर (हवाईजहाजमा इन्धन भर्ने ट्यांकर) गाडी पल्टिएको हो। गाडी पल्टिएपछि क्रेनको सहायताले हटाउने तयारी भइरहेको छ। दुर्घटनास्थलमा नेपाली सेनाको टोली पुगेको छ। रिफ्युलर पल्टिएपछि अहिले उडान प्रभावित भएको विमानस्थल स्रोतले जनाएको छ। रिफ्युलर भनेको हवाई इन्धनलाई प्युरिफाइड गरी जहाजमा इन्धन भर्न प्रयोग गर्ने सवारी साधन हो।
बुवाछोराको त्यो अन्तिम संवाद,"जाजरकोट : निःशब्द छु। आइतबार बिहान ५:३० बजे म र स्रोत व्यक्ति मणिराम पोखरेल सर जाजरकोट खलंगाको रम्बा होटलमा बसिरहेका थियौं। त्यहीँ बेला उहाँको अडियो कल आयो। छोरो उत्सवले पोखराबाट जोमसोम उडान भर्ने बताएका थिए त्यहाँ, जुन मैले पनि प्रत्यक्ष सुनेको थिए। मणिराम पोखरेल सरले शुभयात्रा बाबु भन्नुभयो। उत्सवको जुन बोली परिवारका लागि अन्तिम बन्यो, नलगाड नगरपालिकाका प्रमुख प्रशासकीय अधिकृत मानबहादुर गिरीको फेसबुक स्टाटस हो यो। गिरी त्यो समय सम्झँदै भन्छन्, १० बजेभित्र हामी नलगाड नगरपालिका दल्ली पुगिसकेका थियौं तर मुस्ताङ जिल्लामा भएको जहाज दुर्घटनामा उनै उत्सव परेका थिए। करिब ५ घण्टापछि हतास भएर मेरो छेउमा पुगेका मणिराम सरको आँखाभरि आँसु थिए। मेरो सर्वनाश भयो सर भनेर रुनुभयो। म निःशब्द भए। नेपालगन्जसम्म पठाउनका लागि गाडीको व्यवस्था गर्न लगाइयो। अनि पठाइयो। उत्सव आइतबार दुर्घटना भएको तारा एयरको कोपाइलट थिए। चौरजहारी क्षेत्रका पहिलो पाइलट उत्सव दुर्घटनामा परेको खबरले यो क्षेत्र शोकमग्न छ। उत्सव आइतबार बिहान जोमसोम उडान गर्ने तयारीमा थिए। पोखरा रहेका उत्सवले उडान भर्नुअघि बुवालाई फोन गरेका थिए। जाजरकोट सदरमुकाममा रहेका उत्सवका बुवा मणिरामसँग उनको छोटो कुराकानी भएको थियो। बुवासँग भएको कुराकानीको केही समयपछि नै उत्सव दुर्घटनामा परेको खबरले मणिरामलगायत उत्सवको परिवार मात्रै होइन, गाउँनै शोकमा डुबेको छ।"
"छुरा प्रहारबाट श्रीमती गम्भीर घाइते, श्रीमान पक्राउ","विराटनगर : श्रीमानको छुरा प्रहारबाट मोरङको उर्लाबारी नगरपालिका४ की एक महिला गम्भीर घाइते भएकी छन् । ४० वर्षीय सुमन महराले सोमबार राति ९ बजेतिर छुरा प्रहार गरेर आफ्नै श्रीमती ३५ वर्षीया कुमारी महरालाई घाइते बनाएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार मादक पदार्थ सेवन (मापसे) गरेर घर आएका सुमनले पारिवारिक विवादपछि उनको पेटमा अन्धाधुन्ध छुरा हानेको खुलेको छ । गम्भीर घाइते अवस्थाकी कुमारीको विराटनगरस्थित नोबेल शिक्षण अस्पतालमा उपचार भइरहेको छ । उर्लाबारीस्थित अरनिको अस्पतालमा उपचार हुन नसकेपछि थप उपचारका लागि उनलाई विराटनगर ल्याइएको हो । श्रीमतीमाथि छुरा प्रहार गर्ने सुमनलाई इलाका प्रहरी कार्यालय उर्लाबारीका प्रहरी निरीक्षक मिलन थापा नेतृत्वको टोलीले राति नै पक्राउ गरेको छ । सुमन सधैँ मापसे गरेर आउने र घरमा झैझगडा गर्ने गरेको खुलेको छ, डीएसपी श्रेष्ठले भने, पत्नीमाथि छुरा प्रहार गरेपछि पक्राउ गरेर घटनाका बारेमा थप अनुसन्धान अघि बढाइएको छ । सुमनविरुद्ध ज्यान मार्ने उद्योगको मुद्दा चलाउने प्रहरीको तयारी छ ।"
कृषिले फर्काएको सन्तानका खुसी,"हाम्रो भोगाइको लेख मात्र होइन किताबै बन्न सक्छ, कुराकानीको सुरुमै सूर्योदय नगरपालिका११ का रूपनारायण आचार्यले भने, हाम्रा पालामा पढ्नलाई अहिलेजस्तो वातावरण कहाँ थियो र ? विद्यालयको औपचारिक शिक्षा सुरु गर्दा उनी ९ वर्षका थिए। नजिकैको भवानी आधारभूत विद्यालयमा भर्ना भएका उनले ३ कक्षा माथि औपचारिक शिक्षा लिने अवसर नै पाएनन्। विद्यालय गएकै दिनदेखि रूपनारायणलाई बाबु कृष्णलाल आचार्यले भैंसीलाई दैनिक पानी खुवाउने जिम्मेवारी सुम्पेका थिए। १ बजेको खाजा खाने छुट्टीमा उनी विद्यालयमै किताब छोडेर भैंसीलाई पानी खुवाउन जान्थे। पानी खान फुकाएका भैंसी गोठमा फर्कन मान्दैनथिए। त्यसैले उनको १ बजे पछिको पढाइ छुट्थ्यो। विद्यालयबाट भागे शिक्षकको पिटाइ, भैंसी नचराए बाबुको पिटाइ खानुपथ्र्यो, अतीत सम्झँदै उनले भने। घरमा त अध्ययनको वातावरण पाएनन्, पाएनन्। १४ वर्षको उमेरमा उनलाई आफन्तको साथ लगाएर आसाम पठाइयो। त्यहाँ उनले कृषिमा काम गर्नु पथ्र्यो। पढाइको कुनै अवसर प्राप्त भएन। १५ वर्ष जति आसाममा बसेर घर फर्केपछि उनले वैवाहिक जीवन सुरु गरे। दुई छोरालाई उनले आफूले भोगेको पीडाको अनुभूति गर्न दिएनन्। स्नातक तहसम्मको अध्ययन गरेपछि दुवै छोरा राम्रो कमाइ हुने काममा लागेका छन्। झापा र इलाममा दन्त क्लिनिक चलाएका आचार्यका जेठा छोरा नवीनले भने, बाबु आमाले वातावरण दिएकैले गरिखाने बाटो देखियो। खेती किसानीमा आमा बुवा नघोटिनु भएको भए हामीले आफ्नो बाटो बनाउने अवसर पाउने थिएनौं। परीक्षाको दिन एक घण्टा लामो बेसी खेतमा एक मेलो काम सकेर स्कुल गएको अनुभव बोकेका माघेकै मुक्तिनाथ आचार्यले पनि कडा मेहनत गरेर चार सन्तानलाई उच्च शिक्षा दिलाए। घरायसी श्रममा लाग्नु परेको कारण आचार्य द्वयको जस्तो कथा बोकेकाहरूले गाईपालन र व्यावसायिक तरकारी खेती गरेर नै आफ्ना छोराछोरीलाई शिक्षा दिए। मुक्तिनाथले सुनाए, हाम्रो पालामा काम गरेर बचेको समय पढाइलाई हुन्थ्यो, हाम्रा छोराछोरीका पालामा पढेर रहेको समयमा घरको काम सघाउनमा हुन थाल्यो। यो नै दुई पुस्ताबीचको सबैभन्दा ठूलो परिवर्तन हो। मुक्तिनाथ सम्झन्छन्, त्यतिबेला पढाइ प्राथमिकतामा थिएन। गरेर खाने कुरामा सबैको ध्यान थियो। जो खेती गर्छ त्यही गतिलो भन्ने मनोविज्ञान भएको समाजमा आचार्य परिवारका दुई सदस्यले मात्र होइन उनीहरूको उमेरका सबैको प्राथमिकता गाईपालन र खेतीपाती नै थियो। इलाम नगरपालिका४ मलातेका विष्णुप्रसाद दुलालले पनि सोचेजस्तो अध्ययनको अवसर पाएनन्। ठूलो परिवारको बोझले उनले सजिलोसँग आफ्नो अध्ययन अघि बढाउन नपाए पनि छोरालाई भने कम्प्युटर साइन्स पढाए। डेरी उद्योगमा घोटिएर कमाएको पैसा पहिले सन्ततिको शिक्षामा खन्याएका दुलाल अहिले छोराको आम्दानी देखेर रमाइरहेका छन्। आफूले पढ्न नपाएपछि त्यसको महŒव अझै बढ्दो रहेछ, दुलालले भने। विद्यालय तहको पढाइ सकेपछि छोराले ओभरसियर पढ्न रहर गरेको थाहा पाएर उनले भारतको बैंगलारमा ओभरसियर पढाए। पछि छोरा विकासको रोजाइ सूचना प्रविधि बन्यो र उच्च अध्ययनका लागि उनी अस्ट्रेलिया गए। साढे तीन वर्षदेखि उनी त्यहीँ अध्ययनरत छन्। धीत मरुन्जेल अध्ययन गर्ने अवसर नपाएका दुलालले छोराका लागि भने शैक्षिक वातावरण बनाउने प्रयास गरिरहे। बाबु डिल्लीप्रसाद छोराछोरीले पढुन् भन्ने चाहन्थे। उतिबेला १४ जना छोराछोरीसहितको जम्बो परिवारमा हातमुख जोर्नकै समस्या थियो। प्रमाणपत्र तहसम्मको अध्ययन गरेका उनले पढाइको लागि कामबाट बचेको समय मात्रै उपयोग गरेका थिए। उनी सुनाउँदै थिए, डेढ घण्टा हिँडेर महेन्द्र रत्न बहुमुखी क्याम्पस जान्थेँ, गाडी चढ्नै पैसा थिएन। चौथो पिरियड छोडेर पुवा खोला बजारमा केटाकेटीलाई ट्युसन पढाउथेँ। पेट भर्न पनि समस्या थियो त्यतिबेला। ५४ वर्षीय दुलाल अहिले त्यही दुःख छोराको भागमा नपरोस् भनेर सचेत छन्। घरमा खाना थिएन। बोहोनी गर्नुपर्ने थियो। सुठुनी, इस्कुस, पिँडालु आदि खाएर छाक टार्ने अवस्था थियो, दुलालले आफ्नो उमेरको व्यथा सुनाए। १९ जनाको परिवार थियो। भाउजू र बुहारीले तेस्रो पटक पकाएर खाने गरेका थिए। फलफूलले पेट भरेर रहेको खानाले चित्त बुझाउनुपर्ने दैनिकी नै बनेको थियो, दुलालले भने, सानो छ भनेर काम नगर्ने त कुरै आउँदैन थियो। उनलाई घरका आफूभन्दा ठूलाले जेठ र असारमा फर्सी र स्कुसको मुन्टा खाएर सुतेको सम्झना छ। दुलालको अवस्था अहिले त्यस्तो छैन। परिवारबाट छुट्टिएर घरमै दूध प्रशोधन उद्योग सुरु गरेपछि अहिले सुखका दिन आएका छन्। रसुवामा पर्यटकको भारी बोकेर गुजारा चलाउने तुलु तामाङ २७ वर्षपहिले इलाम आए। यती डेरीका सञ्चालकले कतै पहाड चढ्दै गर्दा तामाङलाई चीज कारखानामा कामदारको रूपमा काम गर्न प्रस्ताव राखे। जीवन चलाउन गाह्रो भएका उनलाई त्यो प्रस्ताव अवसर जस्तै लाग्यो। उनकै पछि लागेर इलामको पशुपतिनगरमा रहेको यती डेरीमा २०५२ सालदेखि काम सुरु गरे। उनले सुनाए, एक्लै कमाउन आएको, मसँग केही थिएन। खासै लेखपढ नगरेका उनलाई रसुवाको यार्सा९ ले मेहनत गर्न सिकाएको रहेछ। जहाँ उनी जन्मे र आफ्नै माटोमा पौठेजोरी खेल्न सिके। उनले भने, चार, पाँच दिन स्कुल गएको छु। सूर्योदय नगरपालिका३ तिनखुट्टे आएपछि १४ वर्ष यती डेरीमै बिताए। त्यहीँ सुखदुःख भोगे। मेहनत गरे। धेरै कुरा सिक्ने मौका पनि पाए। यती डेरी बन्द भयो। त्यति बेलासम्ममा उनले घरजम गरिसकेका थिए। व्यावसायिक कृषिले प्राथमिकता पाएपछि विद्यालय छोड्ने विद्यार्थीको संख्या घटेको फिक्कल माध्यमिक विद्यालयका प्रधानाध्यापक गंगा महतले बताए। यती डेरीले चीज उत्पादन गर्ने गरेको थियो। काम गर्ने उद्योग बन्द भएपछि २०६६ सालमा लक्की डेरीको सुरुवात गरे। सुरुमा चीज कारखाना चलाउने भन्दै आफ्नो उद्योगमा दूध बेच्न प्रस्ताव गर्दा स्थानीय किसानले उनलाई पत्याएनन्। स्थानीय सुन्दरपानी दूध सहकारीलाई फकाएर ४० लिटर दूध खरिद गरेर उनले तीन किलो चीज बनाए। त्यो दिन नै तामाङको जीवनको ठूलो घुम्ती सावित भयो। सानो भाँडामा दूध तताएर चीज बनाएको सम्झना अहिले पनि आलै रहेछ। भन्दै थिए, त्यसबेला विश्वास जित्नै गाह्रो थियो। उनले छिमेकीसँग पकाउने भाँडो मागेर ल्याएका थिए। त्यो भाँडो उनले केही पछि फर्काइदिएका थिए। अहिले अवस्था परिर्वतन भएको छ। उनको कारखानामा दूध बिक्री गर्ने किसानले दैनिक ५५ रुपैयाँभन्दा माथि दाम पाउँछन्। तुलुको कारखानामा दैनिक तीन हजार लिटर दूध जम्मा हुने गरेको छ। उनको कारखानामा मासिक कारोबार ४० लाखभन्दा माथि हुने गरेको छ। कक्षा १२ सम्मको अध्ययन सकेर छोरा वाङ्चु तामाङ कारखानामै सहयोग गर्दैछन्। वाणिज्य विषय अध्ययन गरेका वाङ्चुले अब कारखानाको काम रेखदेख गर्दै अध्ययनलाई अघि बढाउने योजना बनाएका छन्। शून्य लगानीमा सुरु गरेका उनले काम गरेको एक महिना पछि मात्रै ४० हजारको क्रिम सेप्रेटर मेसिन जोडेका थिए। अहिले उनीसँग १ करोड ५० लाखभन्दा माथिको सामग्री कारखानामै छ। उनले नेपालमै पहिलो पटक खुर्सानी, टिम्मुर, धुवाँलगायतको फ्लेवरमा चीज उत्पादन गर्दै आएका छन्। छोराले जहाँ पढ्न चाहन्छ त्यहाँ पढाउन सक्छु तर मेरो श्रम हेरेर अध्ययन गरोस् भन्ने चाहना छ, तामाङले सुनाए। सन्दकपुर गाउँपालिका४ शेर्पा गाउँ सोतीबारीका बालकृष्ण गुरुङले अभाव र गरिबीसँग जुध्दै कक्षा १० सम्मको अध्ययन गरे। त्यसपछि उनी पढाइलाई रोकेर घरबारको काममा लागे। २०५२ सालदेखि उनलाई छुर्पी बनाउने रहर लाग्यो। उनले सुनाए, टोलङमा मही पारेर घिउ बनाउने, ढुंगाले किचेर छुर्पी बनाउने काम सुरु गरियो। घरमा भएका तीन माउ गाईको दैनिक १० लिटर दूधको छुर्पी बनाउन सुरु गरे। व्यवसायबाट सामान्य फाइदा हुन थाल्यो। उनी व्यवसायलाई वृद्धि गर्न थाले। बालकृष्ण कृषि फर्मको स्थापना गरेर व्यवसायलाई उनले व्यवस्थित गर्दै गए। दूध प्रशोधनका लागि सामग्री खरिद गरेपछि समय मात्रै बचत भएन आम्दानीमा समेत वृद्धि भएको उनको अनुभव छ। अहिले उनी आफ्नै फर्ममा दैनिक ७० लिटर दूध उत्पादन गर्ने गरेका छन् भने स्थानीय कृषकबाट ८० लिटर दूध खरिद गर्ने गरेका छन्। फार्मबाट वार्षिक तीन लाखसम्म आम्दानी हुने गरेको उनले सुनाए। यही उद्यमले उनको आर्थिक अवस्था सुधार हुँदै गयो। एक छोरा दुई छोरीको पठनपाठनका लागि व्यवसायको कमाइले साथ दियो। पढाउन समस्या भएन। छोरा युवराज गुरुङ, छोरीहरू अञ्जना र अनुशा गुरुङलाई स्नातकसम्मको अध्ययन गराए। गुरुङले भने, अहिले उनीहरू आफैं केही गर्ने अवस्थामा पुगेका छन्, यो सबै व्यवसायको देन हो। गुरुङ आफूले जस्तै छोराछोरीले घरको काममा घोटिनु नपरोस् भन्नेमा सचेत थिए। त्यसैले छोराछोरीलाई घर बाहिर राखेर पढ्ने वातावरण बनाए। दुःख गरेर भए पनि छोराछोरीलाई गुनासो गर्ने अवसर दिइनँ, उनले भने। एक लाख रुपैयाँको काठ काट्ने मेसिन र चिया टिप्ने मेसिन ४० हजारमा खरिद गरेर व्यवसायमा निस्केका सूर्योदय नगरपालिका केराबारीका सुरेन राईले सोचे जति पढ्न नपाए पनि छोरालाई भने निजी विद्यालयमा पढाइ रहेका छन्। आफूले कक्षा १० सम्म अध्ययन गरे पनि सन्तानलाई राम्रो शिक्षा दिन उनलाई कृषिमा भित्रिएका साना मेसिनले साथ दिएको छ। केराबारी गाउँमा कृषिका मेसिन चलाएर छोराछोरीको भविष्य उजिल्याउने युवा प्रशस्त रहेको स्थानीय रमेश राई बताउँछन्। उनीहरू मेसिन चलाएर दैनिक २ हजार ५ सयसम्म कमाउँछन्। व्यावसायिक कृषिले प्राथमिकता पाएपछि विद्यालय छोड्ने विद्यार्थीको संख्या घटेको फिक्कल माध्यमिक विद्यालयका प्रधानाध्यापक गंगा महतले बताए। उनका अनुसार १७१८ वर्ष उमेरका पाँच प्रतिशत विद्यार्थीले कक्षा १२ अध्ययन पछि विद्यालय छोड्ने गरेका छन्। अघिल्लो पाँच वर्षको तुलनामा यो न्यून संख्या हो। उनले भने, व्यावहारिक समस्याकै कारण विद्यालय छोड्नेको संख्या थोरै छ। करफोक माध्यमिक विद्यालयका प्रधानाध्यापक गणेशप्रसाद आचार्यका अनुसार तल्ला कक्षामा भन्दा पनि कक्षा १०, ११ र १२ मा अध्ययनरत विद्यार्थीले विद्यालय छोड्ने गरेका छन्। उनका अनुसार गत वर्ष कक्षा १० का तीन जना विद्यार्थीले विद्यालय छोडे। त्यही वर्ष कक्षा ११ पढेका १० जना विद्यार्थी कक्षा १२ मा भर्ना नै भएनन्। कक्षा १२ मा भर्ना भएका ६० जना विद्यार्थीमध्ये ४० जनाले मात्रै परीक्षामा भाग लिए। उनले भने, पहिलेको तुलनामा विद्यालय छोड्नेको सख्या न्यून नै हो, व्यावसायिक कृषिमा परिवार लागेकाले पनि तल्लो तहमा भने घरको काम गरेर विद्यालय छोड्ने विद्यार्थी छैनन् भने पनि हुन्छ। अभिभावकमा बढ्दो चेतना र कृषिमा आएको साना यान्त्रीकरण प्रयोगको कारण सुध्रिएको आर्थिक अवस्थाले बालश्रमको प्रयोग घटेको बाल अधिकारको क्षेत्रमा कार्यरत मानव अधिकार मञ्चका कर्मचारी भक्त थामी बताउँछन्। उनका अनुसार इलाममा प्रत्यक्ष रूपमा श्रम गरेर जीवन चलाउने बालबालिका अहिले भेटिँदैनन्। यसको मुख्य कारण कृषि कर्ममा देखिएको व्यावसायिकता नै हो।"
आईपीएल टीट्वेन्टी क्रिकेटको उपाधि गुजरात टाइटन्सलाई,"अहमदावाद : नवप्रवेशी टोली गुजरात टाइटन्सले इन्डियन प्रिमियर लिग (आईपीएल) टीट्वेन्टी क्रिकेटको उपाधि जितेको छ। आइतबार राति भएको फाइनलमा राजस्थान रोयल्सलाई सात विकेटले हराउँदै गुजरातले उपाधि जितेको हो। यसै सिजनबाट आईपीएलको हिस्सेदार बनेको गुजरातले पहिलो सहभागितामै उपाधि जितेको हो। अहमदाबादमा राजस्थानले दिएको एक सय ३१ रनको मध्यम लक्ष्य गुजरातले १८१ ओभरमा तीन विकेट गुमाएर पूरा गर्यो। गुजरातको जितमा सुबमन गिलले अविजित ४५ रन बनाए। यस्तै कप्तान हार्दिक पान्डयाले ३४, डेभिड मिलरले ३२ र म्याथ्यु वेडले आठ रन बनाए। राजस्थानका ट्रेन्ट बोल्ड, प्रसिद्ध कृष्णा र युजभेन्द्र चहलले एकएक विकेट लिए। त्यसअघि टस जितेर पहिले ब्याटिङ गरेको राजस्थान रोयल्सले निर्धारित २० ओभरमा नौ विकेट गुमाएर एक सय ३० रनको योगफल खडा गरेको थियो। राजस्थानका जास बट्लरले सर्वाधिक ३९ रन जोडे। यस्तै यशस्वी जैसवालले २२, रियान परागले १५, कप्तान सञ्जु सामसनले १४, सिम्रन हेटमायर र ट्रेन्ट बोल्टले समान ११ रन बनाए। गुजरातका हार्दिक पान्डयाले तीन विकेट लिए। यस्तै साई किशोरले दुई तथा मोहमद सामी, यश दयाल र रासिद खानले एकएक विकेट हात पारे। गुजरातले राजस्थानलाई लगातार तेस्रो खेल पराजित गरेको हो। यसअघि पहिलो क्वालिफायरमा गुजरातले राजस्थानलाई सात विकेटले पराजित गर्दै फाइनलमा स्थान बनाएको थियो। त्यसअघि लिग चरणमा पनि राजस्थान गुजरातसँग पराजित भएको थियो। दोस्रो क्वालिफायरमा रोयल च्यालेन्जर्स बेग्लोरलाई हराउँदै राजस्थानले गुजरातसँगको उपाधि भिडन्त पक्का गरेको थियो। एजेन्सी"
तारा एयरको जहाज दुर्घटना : २२ जनाकै शव भेटियो,"जोमसोम : पोखराबाट जोमसोमका लागि उडेको जहाजमा सवार २२ जनाकै शव भेटिएको छ। तारा एअरको ९ एनइटी जहाज दुर्घटना भएको तेस्रो दिन बिहान बेपत्ता एउटा शव भेटिएसँगै २२ पुगेको हो। बेपत्ता भएको शव समेत फेला परेको सामाजिक अभियान्ता एवं उद्दारमा खटिएका पर्यटक गाईड ईन्द्रसिंह शेरचनले घटनास्थलबाट अन्नपूर्णलाई जानकारी दिए। यसअघि दुर्घटनाको दोस्रो दिन जहाजमा सवार २२ जनाको मृत्यु भएको पुष्टि गरिएपनि २ वटा शव निकाल्न सकिएको थिएन। कोवाङ नाउरिकोट माथिको शिर सानुसरे पहाडको खोंचमा अड्किएर बसेका शव र पहाडको तल खोलामा छेउमा रहेको शव पनि बाहिर निकाल्न सफल भएको नेपाल नेशनल माउन्टेन गाईड एशोसियसनका पेम्बा तेन्जिङ लामाले जानकारी दिए। योसंगै तारा एअर जहाज दुर्घटनामा परेका सबै जनाको शव संकलन गर्ने काम सकिएको उनले बताए। पोखराबाट जोमसोमका लागि उडेको जहाज दुर्घटनामा परी मृत्यु भएको १० शव सोमबार काठमाडौं पुर्याइको छ भने संकलन गरिएको १० शव सानुसरे पहाडबाट माउन्टेन हेलीमार्फत थासाङको कोवाङमा ल्याईएको प्रमुख जिल्ला अधिकारी नेत्रप्रसाद शर्माले जानकारी दिए। उनले बेपत्ता १ शव पनि फेला परेको र खोंचमा अड्किएको शव पनि बाहिर निकाले कोवाङमा ल्याउने तयारी भइरहेको बताए। बाँकी रहेको १२ वटै शव कोवाङमा जम्मा गरी काठमाडौं पठाइने सशस्त्र प्रहरी नायव उपरिक्षक मोहनजंग कार्कीले जानकारी दिए। आइतबार मुस्ताङको थासाङ२ को सानुसरे पहाडमा तारा एअरको जहाज दुर्घटना भएपछि काठमान्डौंबाट नेपाल नेशनल माउन्टेन गाईड एशोसियनका १० जना माउन्टेन गाईड ,तारा एअरको कोअर्डिनेटर एवं तारा एअर स्टेशन म्यानेजर राप्के शेर्पा, तारा एअरका कर्मचारी पेम्वा छिरि शेर्पा र मुस्ताङको यात्रुको सारथी ईन्द्रसिंह शेरचनको टोलीले शव निकाल्ने उपकरण सामग्रीसहित दुर्घटनाक्षेत्रमा अहोरात्र खटिएका थिए। यस्तै,रितेन टसी शेर्पा, कमी धोर्जे शेर्पा ,पासाङ नुरु शेर्पा ,ओङ्छु शेर्पा र नरेन्द्र शाहीसहितको टिम पनि कार्यक्षेत्रमा खटिएको थियो। उनीहरुले कुनै शुल्क नलिने गरी कम्पनीको निर्देशनमा दुर्घटना क्षेत्रमा पुगेर शव संकलनमा जुटेको तारा एअरका कोअर्डिनेटर राप्के शेर्पाले जानकारी दिए। उनीहरुले दुर्घटनाक्षेत्र पत्ता लगाउने , माउन्टेन हेलीलाई समन्वय गर्ने र र शव बडी रिकभरी गर्ने लगायतका काम गरे। जिल्ला प्रशासन कार्यालयको समन्वयमा नेपाली सेना,सशस्त्र प्रहरी ,नेपाल प्रहरी र स्थानीयबासीले समेत दुर्घटनाक्षेत्रमा पुगेर शव संकलन गर्न खटेका छन्।"
घाइते गिता माझीको मृत्यु,"चितवन : श्रीमानको शारिरीक यातनाले सख्त घाइते भएकी गिता माझीको मृत्यु भएको छ। भरतपुर अस्पतालमा उपचारत खैरहनी नगरपालिका१० कठार निवासी ३८ वर्षीया माझीको सोमबार राती मृत्यु भएको हो। बिहीबार श्रीमानले मलद्वारबाट लौरो घुसाउँदा मलद्वार र यौनाङ्गबीचको भाग च्यातिएको थियो। सोमबार उनको शल्यक्रिया गरिएको थियो। त्यसपछि उनी आफैँ शौचालय गएकी थिइन् । एक्कासी मुटुको धड्कन बन्द भएर मृत्यु भएको अस्पतालका सर्जन डा दिपेन्द्र न्यौपानेले बताए। यौनी र दिसाघरमा ठूलो चोट लागेको थियो। यसलाई सेरेनियम टियर भनिन्छ। यो सबैभन्दा खतराक घार थियो। तीन दिन औषधी चलाएर शल्यक्रिया गरेका हौं , डा न्यौपानेले भने , रगत नलीमा हावा भएर वा अचानक हृदयघातको कारण पनि मृत्यु भएको हुन सक्छ। श्रीमान रामचन्द्र माझीले पटक पटक कुटपिट गर्दै आएका थिए। रामचन्द्र प्रहरी हिरासतमा छन्।"
"पोखरा एयरपोर्टमा उडान फेरि सुचारु, के कारणले पल्टियो रिफ्युलर ?","पोखरा : जहाजमा इन्धन भर्न हिँडेको रिफ्युलरपल्टिँदा उडान अवरुद्ध भएको पोखरा विमानस्थलको सेवा फेरि सुचारु भएको छ। बुद्ध एयरको जहाजमा पौने ८ बजे तेल भर्न जाँदा रिफ्युलर पल्टिएपछि जहाज आवागमन रोकिएको थियो। रिफ्युलरगाडीलाई क्रेनको सहायताबाट निकालेपछि अहिले उडान फेरि चालु भएको पोखरा एयरपोर्टका सूचना अधिकारी देवराज सुवेदीले जानकारी दिए। इन्धन बोकेर गएको रिफ्युलर गाडी विमानस्थल परिसरभित्र टायर भासिएर पल्टिएको सुवेदीले बताए। तेल पोखिएको हुँदा आगलागी हुन्छ कि भनेर सफा गर्न केही समय उडान रोकेका थियौं, उनले भने, सफा गरेपछि अहिले उडान सुरु भइसक्यो। पोखरा एयरपोर्टमा उडान फेरि सुचारु, के कारणले पल्टियो रिफ्युलर ?"
अधुरै रह्यो मुक्तिनाथ दर्शन,"जनकपुरधामढल्केबर (धनुषा) : धनुषाको मिथिला नगरपालिका११ लोटाकी शान्तिमाया र कान्तिमाया तामाङको आँसु नथामिएको सोमबार दुई दिन भयो। बुबा मकरबहादुर तामाङसहित ७ जना आफन्त गुमाएपछि उनीहरूलाई ढाडस दिने परिवारका सदस्य छैनन्। छिमेकी पुगेर सम्झाउने प्रयास गर्छन् तर, उनीहरूसँग पनि के भनेर सम्झाउने शब्द छैन। आइतबार बिहानै तारा एयरको जहाज सम्पर्कविहीन भएपछि शान्तिमाया र कान्तिमायाको होस उडेको थियो। उक्त जहाजमा बुवा मकरबहादुरसहित फुपूका छोरा राजन तामाङ (गोले) र उनका परिवारका सदस्य पनि थिए। सोमबार बिहान जहाज दुर्घटनाग्रस्त अवस्थामा भेटिएको र सबैको मृत्यु भएको खबर गाउँमा पुग्दासम्म पनि उनीहरूलाई ढाडस दिन र मन थमाउन छिमेकीको भीड थियो। शान्तिमायाको आँसु पुच्छदै एक महिलाले सम्झाउँदै थिइन्, प्लेन भेट्यो तर, आगो लागेको छैन रे! सबैजना राम्रै गरी भेटिनुहुन्छ। घर फर्किनुहुन्छ। तर, उनको भनाइ झुटो भयो। सबैले ज्यान गुमाए। शान्तिमायालाई उनका भाइ (फुपूको छोरा) राजन गोलेले म्यासेन्जरमा पठाएको फोटोहरू हेर्दै सोमबार पनि रोइरहिन्। जहाज चढ्नुअघि राजनले बुबाआमा, काकाकाकी र मामामाइजूको सामूहिक फोटो खिचेर शान्तिमायाको म्यासेन्जरमा पठाएका थिए। चाँडै मुक्तिनाथको दर्शन गरेर फर्कने बताएका थिए। तर, दर्शन गरेर मामाघर पुग्ने सपना जहाजसँगै गुम्यो। राजनसहित धनुषाको मिथिला नगरपालिका११ लोटा गाउँका ७ जनाले ज्यान गुमाए। सातैजना आफन्तभित्रका थिए। राजनकुमार गोले, उनका बुवा इन्द्रबहादुर, आमा राममाया, काका पुरुषोत्तम, काकी तुलसादेवी, मामा मकरबहादुर र माइजू सुकुमाया मुक्तिनाथको दर्शन गर्न गएका थिए। एउटै गाउँका त्यसमा पनि सबै आफन्तको मृत्यु भएपछि अहिले गाउँ नै सोकमा डुबेको छ। राजन नेकपा एकीकृत समाजवादी पार्टीका धनुषा जिल्ला सदस्यसमेत हुन्। काठमाडौंको गोकर्णेश्वरमा बस्दै आएका राजनले केही दिनअघि परिवारका वृद्धवृद्धालाई मुक्तिनाथ दर्शन गराउन लैजाने योजना बनाएका थिए। सोही योजना अनुरूप गाउँबाट आमाबुबा, मामामाइजू सहितका आफन्तलाई लिएर शुक्रबार काठमाडौंं हुँदै विमानबाट शनिबार पोखरा पुगेका थिए। दिदी शान्तिमायाका अनुसार सबैजना राति पोखराको एक होटलमै बास बसे। आइतबार बिहानै मुक्तिनाथ दर्शन गरेर सोही दिन काठमाडौं फर्किने योजना राजनले शान्तिमायालाई सुनाएका थिए। वृद्ध बुबाआमासँगै परिवार तथा आफन्तमा पर्ने अन्य ज्येष्ठ सदस्यहरूलाई मुक्तिनाथको दर्शन गराउन राजन निकै उत्सुक थिए। राजनमात्रै होइन मुक्तिनाथ दर्शनका लागि हिँडेका उनका परिवारका सदस्यहरू पनि असाध्यै खुसी थिए। तर, उनीहरू खुसी बनेको त्यो मुहार पुनः फर्किएर धनुषा पुगेन। अहिले परिवार र गाउँले शवको पर्खाइमा छन्। परिवार र आफन्तलाई तिर्थयात्रा गराउन निस्किएका राजन काठमाडौंमा बस्दै आएका थिए। उनी धेरैजसो गाउँ पुग्थे। अधिकांश सामाजिक काममा सहभागि रहन्थे। उनले बुबाआमालाई पनि काठमाडौंंमै राखेर सेवासत्कार गर्दै आएका थिए। श्रीमती, अन्दाजी पन्ध्र वर्षीया छोरी र १० वर्षका छोरा छन्। उनीहरू पनि काठमाडौंमै बस्दै आएका छन्।"
कालीप्रसादको एकल कन्सर्ट,"काठमाडौं : स्थानीय तहको निर्वाचनका कारण रोकिएको गायक तथा संगीतकार कालीप्रसाद बाँस्कोटाको एकल कन्सर्ट कालीप्रसाद बाँस्कोटा लाइभ यही जेठ २१ गते दरबारमार्गको क्लब प्लाटिनममा हुने भएको छ। पोजेटिभ भाइब्स इन्टरटेनमेन्ट नेटवर्कले कालीप्रसादको एकल कन्सर्ट आयोजना गर्न लागेको हो। पोजेटिभ भाइब्सका अनुसार विशेष डिजाइनमा तयार पारिएको लाइट, साउन्ड, एलईडी स्क्रिनमा कालीप्रसाद सुनिने छन्। कार्यक्रममा अन्य कलाकारहरूको आकर्षक नृत्य राखिएको छ। कालीप्रसादका अनुसार कोभिड महामारीपछि काठमाडौंमा उनको यो पहिलो प्रस्तुति हो। उनले गाएका गीतहरू जालमा, निर, साली मन पर्योलगायत लोकप्रिय छन्। काली केही समयअघि सम्पन्न गायन रियालिटी शो सारेगमपको निर्णायकसमेत हुन्। यसबाहेक उनले नेपाल आइडलको सिजन १, २ र ३ मा पनि निर्णायकको भूमिका निभाएका थिए।"
लेफ्ट टर्न गर्दा तारा एयरको विमान दुर्घटना,"जोमसोम : तारा एयरको ९एनएईटी ट्विनअटर विमान सोमबार सानुसरे पहाडमा दुर्घटनाग्रस्त अवस्थामा भेटिएको छ। जुन ठाउँ मुस्ताङको थासाङ गाउँपालिका२ को मानापाथी हिमाल क्षेत्र १४ हजार ५ सय फिट उचाइमा पर्छ। उक्त विमानमा चालक दलका तीन सदस्य र १९ यात्रु गरी २२ जना चढेका थिए। यीमध्ये २१ जनाको शव फेला परेको छ। एक जना बेपत्तै छन्। १० वटा सोमबारै काठमाडौं लगिएको छ। १० वटा भने खराब मौसमका कारण बेंसी झार्न नसकिएको मुस्ताङका प्रमुख जिल्ला अधिकारी नेत्रप्रसाद शर्माले बताए। उनका अनुसार ती शव सोही स्थाननजिक सुरक्षा निकायको आधारशिविरमा राखिएको छ। पोखराबाट आइतबार बिहान ९ः५५ बजे जोमसोम उडेकोमा १०:०७ बजेपछि सम्पर्कविहीन भएको थियो। सुरुमै जोमसोमबाट पठाइएको हेलिकप्टर मौसम प्रतिकूल भएपछि त्यत्तिकै फर्किएको थियो। त्यसपछि पनि स्थल तथा हवाई माध्यमबाट खोजबिन गरिएको थियो। सोमबार भने हेलिकप्टरले विमान दुर्घटना भएको पुष्टि गरेको नेपाल नागरिक उड्डयन प्राधिकरणले प्रेस विज्ञप्तिमा जनाएको छ। उक्त हेलिकप्टर बिहान ८ः१० बजे दुर्घटनास्थलमा अवतरण गरेको जनाइएको छ। मानापाथी लेकमा यार्सा टिप्न गएका सोलुखुम्बुका विशाल घर्ती मगरले दुर्घटना भएको खबर विभिन्न माध्यमबाट प्रहरीसमक्ष पुयाएपछि हेलिकप्टर त्यसतर्फ उडेको जनाइएको छ। बिहानै उद्धारमा खटिएका सुरक्षाकर्मी र स्थानीयवासीले दिउँसो १ः३० बजेसम्म २१ जनाको शव संकलन गरेका थिए। खराब मौसमका कारण दिउँसो २ बजे उद्धार कार्य स्थगन गरी १० शव हेलिकप्टरमार्फत थासाङको कोवाङ ल्याएर मुचुल्का गरी दिउँसो ४ बजे १० वटै शव पोखरा हुँदै काठमाडौं पुयाइएको हो। एक शव पत्ता लागे पनि पहाडको खोंचमा रहेकाले मंगलबार मात्र संकलन गरिने जिल्ला प्रहरी मुस्ताङका प्रहरी नायव उपरिक्षक रामकुमार दानीले बताए। २१ जनाको शव फेला परेको खबरले मर्माहत बनाएको तारा एयर प्रालिले प्रेस विज्ञप्तिमा जनाएको छ। यसैबीच नेपाल नागरिक उड्डयन प्राधिकरणका महानिर्देशक प्रदीप अधिकारीले खराब मौसमका कारण तारा एयरको विमान दुर्घटना भएको बताएका छन्। राइट टर्न गर्नुपर्ने जहाजले लेफ्ट टर्न गरेर गएर भित्तामा ठोक्किएको प्रारम्भिक अध्ययनले देखाएको छ, संसद्को अन्तर्राष्ट्रिय समितिको बैठकमा अधिकारीले भने। संस्कृति, पर्यटन तथा नागरिक उड्डयन मन्त्रालयले वरिष्ठ एरोनटिकल इन्जिनियर रतिशचन्द्र लाल सुमनको अध्यक्षतामा दुर्घटना जाँच आयोग गठन गरेको छ। कोको थिए विमानमा ? तारा एयर प्रालिका अनुसार चालक दलमा क्याप्टेन प्रभाकरप्रसाद घिमिरे, कोपाइलट उत्सव पोखरेल र एयरहोस्टेस क्रिस्मी थापा थिए। १९ यात्रुमा तुल्सादेवी तामाङ, सुकुमाया तामाङ (धनुषा), राममाया तामाङ (काठमाडौं), मकरबहादुर तामाङ (धनुषा), रोजिना श्रेष्ठ (गोरखा), रश्मी श्रेष्ठ (गोरखा), रविना श्रेष्ठ (गोरखा), गणेशनारायण श्रेष्ठ (गोरखा), राजनकुमार गोले (धनुषा), पुरुषोत्तम गोले (धनुषा), इन्द्रबहादुर गोले (धनुषा), प्रकाश सुनुवार (ओखलढुंगा), बसन्त लामा (काठमाडौं) थिए। यस्तै, मेइक ग्रिट ग्राफ (जर्मनी), वी विल्नर (जर्मनी), भाइभावी बान्डेकर (भारत), अशोककुमार त्रिपाठी (भारत), धनुष त्रिपाठी (भारत) र ऋतिका त्रिपाठी (भारत) थिए।"
पतिको दीर्घायुका लागि बटसावित्री,"विराटनगर : पतिको दीर्घायुको कामना गर्दै मिथिलाका महिलाहरूले बटसावित्री बरसाइत पर्व मनाएका छन्। पतिको लामो आयु तथा दीर्घायु जीवनको कामना गर्दै सोमबार मिथिला क्षेत्रमा मैथिल विवाहित महिलाहरूले बटसावित्री पर्व मनाएका हुन्। महिलाले बटवृक्षको नजिक पूजा गरेमा पतिको आयु लामो हुने र स्वास्थ्य पनि राम्रो हुने धार्मिक एवं पौराणिक जनविश्वास रहिआएको छ। बटसावित्री पूजालाई मिथिलामा बरसाइत भन्ने गरिन्छ। प्राचिनकालमा सावित्रीले आफ्नो पति सत्यवानलाई यमराजको हातबाट मुक्त गराई नयाँ जीवन दिलाउन सफल भएको धार्मिक विश्वास छ। जेष्ठ औंशी तिथिमा प्रत्येक वर्ष मनाइने यस पर्वमा देवी पार्वती सावित्री र नागनागिनका साथै वरको बोटको पूजा गरी मनाउने गरिन्छ। बिहानैदेखि उपवास बसेर महिलाहरू स्नान गरी नयाँ वस्त्र धारण गरेर पूजाको थालीमा आँप, केरा, हाते पंखा, मिठाइ, चना, काक्रोलगायतका सामग्री लिएर वरको पूजा गरी ती प्रसाद सावित्री, नागनागिन र पार्वतीलाई चढाएर पर्व मनाउने गरिन्छ। नवविवाहिता महिलाहरूले पहिलो वर्षमा विशेष पूजा गरेर मनाउने गर्छन भने अन्य विवाहिता महिलाले वट वृक्षमा पूजा गरी कथा सुन्ने गर्छन्। ब्रत बस्नेले वरको पात कपालमा सिउरेर अटल सौभाग्यको बरदान माग्ने परम्परा छ। वरको रुखमा ब्रम्हा, विष्णु तथा शिवको बास हुने र सावित्री पनि सोही रुखमै प्रतिस्थापित भएको विश्वास अनुसार यस पर्वको सुरुवात भएकाले वटसावित्री पूजा भन्ने गरिएको हो। पौराणिक कथाअनुसार सावित्रीले सोही रुखमुनि आराधना गरी आफ्ना पति सत्यनावलाई जीवित तुल्याएकी थिइन्। महिलाहरू यस दिन एकाबिहानै पवित्र जलासयमा स्नान गरी वटवृक्षलाई जलद्वारा सिचित गरेर श्रद्धापूर्वक पूजाअर्चना गर्छन्। यस पर्वका दिन नवविवाहिता नारीले विशेष रुपमा पूजाअर्चना गर्ने गर्छन्। मुख्यतया ब्राह्मण र कायस्थ जातिमा मनाइने यो ब्रतमा नवविवाहिता बेहुलीका घरमा माइतबाट पूजाको सम्पूर्ण सामग्री ल्याउने गर्दछन्। काँचो चनालाई भिजाएर त्यसलाई प्रसादका रुपमा वितरण गर्ने चलन छ।"
मुस्ताङको कोवाङबाट बाँकी १२ जनाको शव काठमाडौं लगियो,जोमसोम : मुस्ताङको थासाङ गाउँपालिका२ कोवाङमा जम्मा गरिएको १२ जनाको शव नेपाली सेनाको हेलिकोप्टरमा बिहान काठमाडौं लगिएको छ । सोमबार मौसम प्रतिकुल हुँदा कोवाङ झार्न नसकेको १० शव र बाँकी २ शव गरी १२ शव काठमाडौं पठाइएको मुस्ताङका प्रमुख जिल्ला अधिकारी नेत्रप्रसाद शर्माले जानकारी दिए । पोखराबाट जोमसोमका लागि उडेको जहाज आइतबार मुस्ताङको थासाङ गाउँपालिका२ स्थित मानापाथी हिमालको सानुसरे पहाडमा दुर्घटनाग्रस्त हुँदा जहाजमा सवार चालक दलसहित २२ यात्रुको मृत्यु भएको थियो। मौसम प्रतिकुल र समय अभावका कारण दुर्घटना क्षेत्रमा सोमबार जम्मा पारिएको १० शव र मंगलबार संकलन गरिएको २ शव गरी १२ शव माउन्टेन एअरको हेलीमार्फत कोवाङमा झारिएको थियो । योसँगै तारा एयर जहाज दुर्घटनामा परी मृत्यु भएका यात्रीको शव संकलन गर्ने काम सकिएको छ ।
पेट्रोल छर्केर भाउजु हत्याको आरोपमा पक्राउ,"राजविराज : सप्तरीको बोदे बर्साइन नगरपालिका१ धनगढीका २१ वर्षीय परमेश्वर साह भाउजुको हत्या आरोपमा पक्राउ परेका छन्। भाउजुलाई पेट्रोल छर्केर हत्या गरेको आरोपमा साहलाई पक्राउ गरिएको सप्तरी प्रहरीले जनाएको छ। हत्या घटनापछि भारतमा लुकेर बसेका आरोपित केही दिनदेखि घरमै फर्केर आएको सूचना पाएपछि उनलाई पक्राउ गरिएको इलाका प्रहरी कार्यालय कडरबोनाले जनाएको छ। शरीरमा आगो लागेको अवस्थामा २७ वर्षीया राजकुमारी साह माघ २१ गते फेला परेपछि उनलाई उपचारका लागि विराटनगर लगिएको थियो। उपचारकै क्रममा राजकुमारीको माघ २२ गते मृत्यु भएको थियो। बोतलमा खुल्ला पेट्रोल ल्याएर परमेश्वरले खाना पकाइरहेकी भाउजुको शरिरमा पेट्रोल छर्केर आगो लगाएको आरोप छ। मृतकका बुवा बोदे बर्साइन नगरपालिका६ का बद्री साहका अनुसार घरमा मोटरसाइकल समेत भएकाले टोलकै पसलेले मोटरसाइकलमा हाल्न होला भनेर एक बोतल पेट्रोल बेचेका रहेछन्। अगेनाको छेउमा बसेर खाना पकाइरहेकी राजकुमारीको शरिरमा परमेश्वरले अचानक पेट्रोल छर्केपछि चुल्होको आगो हुरहुर्ती बल्यो। परमेश्वरविरुद्ध परेको किटानी उजुरी इलाका प्रहरी कार्यालय कडरबोना, सप्तरीले माघ २६ गते दर्ता गरेको थियो। फरार रहेका परमेश्वर पछिल्लो समय गाउँघरमा बस्न थालेको सूचना पाएपछि प्रहरीले घरबाटै आरोपितलाई पक्राउ गरेको जनाएको छ। मृतकका श्रीमान् रबीनका अनुसार २ वर्षीया छोरी र ८ वर्षीय छोरा छन्।"
किन खस्छन् जहाज ?,"काठमाडौं : पोखराबाट आइतबार बिहान जोमसोम उडेको तारा एयरको जहाज मुस्ताङमा दुर्घटना भयो। जहाजमा सवार २२ मध्ये २१ को ज्यान गयो। एकको अवस्था अझै अज्ञात छ। कोभिड महामारीपछि नेपाली आकाशमा विमान दुर्घटना भई मानवीय क्षति भएको यो पहिलो घटना हो। यसअघि २०७७ मा नेपाल एयरलाइन्सको जहाज नेपालगन्ज विमानस्थलमा दुर्घटना भएको थियो। तर, मानवीय क्षति भने भएको थिएन। नेपाल नागरिक उड्डयन प्राधिकरणको सेफ्टी रिपोर्ट २०२१ लाई आधार मान्ने हो भने हालसम्म नेपालमा १ सय ७ वटा विमान दुर्घटना भए। यी दुर्घटनामा ८ सय ६७ भन्दा बढीले ज्यान गुमाए। ती दुर्घटनामा करिब ६ सय ९० जना भने बाँच्न सफल भएको उक्त रिपोर्टमा उल्लेख छ। हालसम्म आन्तरिक विमानमा मल्टिइन्जिन विमान ५२ र सिंगल इन्जिन जहाज ८ वटा दुर्घटनामा परे। बाह्य विमान ९, हेलिकप्टर ३६ र मनोरन्जनात्मक ३ वटा विमान दुर्घटना भएका छन्। उक्त तथ्यांकलाई नै आधार मान्ने हो भने हरेक वर्ष सरदर करिब १२ जनाले विमान दुर्घटनामा ज्यान गुमाउने गर्छन्। सन् १९४९ मा नेपालका लागि भारतीय राजदूत सर्जित सिंह महाथिया चढेको बोनान्ज एयरक्राफ्ट नेपालमा अवतरण गरेको सबैभन्दा पहिलो विमान मानिन्छ। ४ सिटे क्षमताको उक्त विमान काठमाडौंको गौचरणमा अवतरण भएको थियो। त्यसको पछिल्लो वर्ष सन् १९५० मा हिमालयन एभिएसनले गौचरणदेखि भारतको कलकत्तासम्म चार्टर्ड उडान गरेको प्राधिकरणको तथ्यांक छ। सन् १९५५ मा राजा महेन्द्रले गौचरण विमानस्थल स्थापना गरे। पछि त्यसलाई नै त्रिभुवन विमानस्थल नामाकरण गरिएको हो। सन् १९५५ (२०१२ साल) कांलिगा एयरको विमान नेपालको सिमरामा दुर्घटना भएको इतिहास प्राधिकरणसँग छ। त्यसलाई नै आधार मान्ने हो भने विमान दुर्घटनाको सिलसिला ६७ वर्षदेखि चलिरहेको देखिन्छ। विमान दुर्घटनाको यति लामो इतिहास बोकेको नेपाली आकाश कत्तिको सुरक्षित छ त भन्ने आममानिसमा प्रश्न आउने गर्छ। नेपालको भौगोलिक बनावट, मौसमी परिवर्तन, मानवीय त्रुटि जस्ता कारणले गर्दा नेपालमा विमान दुर्घटना हुने गरेको प्राधिकरणका पूर्वमहानिर्देशक वीरेन्द्र देउजा बताउँछन्। भन्छन्, जहाज उड्ने बेलासम्म भिजीबीलिटी सही भइरहेको हुन्छ र बाटोमा गएपछि एक्कासि डाँडापाखामा मौसमी बदली हुँदा पनि दुर्घटनाको जोखिम बढ्न जान्छ। योदेखि बाहेक मेकानिकल साथै जहाजको अवस्था जस्ता पक्षले पनि दुर्घटनाको केही जोखिम बहन गर्ने उनको तर्क छ। नेपालको भौगोलिक अवस्थाका कारण धेरैजसो हवाई दुर्घटनाहरू हुने गरेका छन्। त्यसमा पनि पछिल्ला दिनहरूमा यसको कारण खराब मौसम, विमान चरासँग ठोक्किनु र प्राविधिक कारण लगायतबाट एकपछि अर्को दुर्घटनाहरू थपिने गरेको विभिन्न अनुसन्धानले देखाएको छ। नेपालमा हुने ९८ प्रतिशत हवाई दुर्घटना मानवीय त्रुटिका कारण हुने गरेको तथ्यांक छ। मानवीय त्रुटिमा विशेषगरी पाइलटले गर्ने गल्तीहरूलाई औंल्याइको छ। विमानमा हुने ब्लाक बक्समा आवाज पनि रेकर्डिङ हुने र त्यसमा आधाघन्टा अघिसम्म आवाज रेकडिङ हुने हुँदा त्यहाँबाट पाइलटको प्रतिक्रियाबाट नै दुर्घटनाको कारण पत्ता लगाउन सकिने विज्ञ बताउँछन्। तारा एयरको जहाज दुर्घटनामा परी मृत्यु भएका १० जनाको शव बोकेर सोमबार साँझ त्रिभुवन अन्तर्राष्ट्रिय विमानस्थलमा आइपुगेको नेपाली सेनाको हेलिकप्टरबाट शव झिकिँदै। तस्बिर : दिपेन श्रेष्ठ मौसम प्रतिकूल हुँदाहुँदै उडाउन सक्छु भन्ने बढी आत्मविश्वासका कारण जहाज दुर्घटना हुने गरेको अघिल्ला घटनाक्रमले देखाउने नेपाल वायुसेवा सञ्चालक संघका प्रवक्ता योगराज कँडेल शर्मा बताउँछन्। जहाज आकाशमा त्यसै उड्दैन। एयर ट्राफिक कन्ट्रोलले उडान क्षेत्रभित्र पर्ने हरेक एरियाको हावाको बेगदेखि सानोभन्दा सानो गतिविधिका बारेमा पाइलटलाई जानकारी गराइरहेको हुन्छ। त्यसमा पाइलटको लापरबाही र उडाउनै पर्छ भन्ने दबाबका कारण पनि विमान दुर्घटना हुने गरेको शर्माको तर्क छ। नेपालमा वर्षा सुरु हुनुअघि र वर्षा पछिको समयमा बढी विमान दुर्घटना हुने गरेको अघिल्ला घटनाक्रमले देखाउँछ। तारा एयरको जहाज दुर्घटना भएको समय पनि वर्षा सुरु अघिको समय हो। त्यसदिन पनि प्रतिकूल मौसमका बाबजुद विमान उडाइएको देखिएको प्रारम्भिक अध्ययनले देखाएको प्राधिकरण स्रोतको भनाइ छ। तारा एयरको विमान दुर्घटनास्थलनजिक पुगेपछि मौसमका कारण विमान मोडेर पोखरा नै फर्काउन खोज्दमा दुर्घटना भएको प्रारिम्भक बुझाइ भएको स्रोत बताउँछ। यसमा पनि मानवीय त्रुटि नै दोहोरिएको देखिन्छ। अघिल्ला दुर्घटनामा भएका गल्तीहरूलाई नदोहोर्याउने र भौगोलिक विकट स्थानमा उडान भर्दा थप सतर्कता अपनाउन जरुरी भएको प्राधिकरण कै पूर्वमहानिर्देशक त्रिरत्न मानन्धर सुझाउँछन्। प्राधिकरणले पहिला नै त्रुटि नहोस् भनेर तयारी भने गरेको हुने उनको तर्क छ। नेपाली आकाश असुरक्षित भनिरहँदा अन्तर्राष्ट्रिय नागरिक उड्डयन संगठन (आईकाओ) ले गत महिना जारी गरेको पछिल्लो प्रतिवेदनमा हवाई सुरक्षा मापदण्ड परिपालनमा नेपालको अंक विश्वव्यापी मापदण्डभन्दा बढी देखाएको छ। हवाई सुरक्षामा अरू मुलुकहरू ६५ अंकदेखि ६८ को बीचमा रहँदा नेपालको भने ७० प्रतिशतभन्दा माथि रहेको वायुसेवा सञ्चालक संघका प्रवक्ता शर्मा बताउँछन्। दुई साता लगाएर आईकाओले नेपालको हवाई सुरक्षा स्तरसम्बन्धी विभिन्न विषयको जाँच गरेर उक्त प्रतिवेदन सार्वजनिक गरेको उल्लेख छ। आईकाओकोका अनुसार नेपालको मापदण्ड परिपालनको औसत दर ७०१ प्रतिशत छ। शव सनाखतमा सकस यसकारण नेपालका विमान कम्पनीहरूले सुरक्षा नअपनाएको भन्ने तर्क सही नभएको प्रवक्ता शर्मा बताउँछन्। आईकाओको गाइडलाइन्स मानेर नै नेपाली उड्डयन क्षेत्र चलेको छ। आन्तरिक विमान कम्पनीहरूको पनि लापरबाही देखिँदैन। प्राधिकरणले चेकजाँच गर्छ। सेफ्टी अडिट हुन्छ, उनी भन्छन्। साथै विमान पुरानो नहुने र यसका सबै पार्ट अवधी सकिएपछि परिवर्तन गर्नै पर्ने भएकाले अन्य कारणले विमान दुर्घटना हुने गरेको शर्माको तर्क छ। कुन वर्ष कति विमान दुर्घटना, सन् २०१३ मा एकै वर्ष ४ विमान दुर्घटना भएको थियो। सबैभन्दा बढी यो वर्ष विमान दुर्घटना भएको बताइन्छ। सन् २०११ मा २ र सन् २०१२ मा ३ विमान दुर्घटना परे। त्यसपछि आईकाओको प्रतिवेदनको आधारमा युरोपियन युनियन (ईयू) ले सन् २०१३ मा नेपाली विमान कम्पनीहरूलाई कालोसूचीमा राखेको थियो। त्यसपछि ईयू आबद्ध करिब २७ मुलुकमा नेपालले विमान उडान पाउँदैन। तस्बिर : सुनीता डंगोल त्यसको ५ वर्षपछि हवाई सुरक्षाको स्तर सुधारिएको भन्दै आईकाओले कोलोसूचीबाट हटाए पनि हालसम्म ईयूले भने कालोसूचीबाट हटाएको छैन। आईकाओले सुरक्षासम्बन्धी निर्धारण गरेको अन्तर्राष्ट्रिय औसत मापदण्ड ६० प्रतिशत छ। सन् २०१७ मा नेपालको हवाई सुरक्षाको औसत ६६ प्रतिशत थियो। आईकाओको पछिल्लो प्रतिवेदनबाट ईयुको कालोसूचीबाट हट्ने अपेक्षामा रहेको नेपालको उड्डयन क्षेत्रमा पछिल्लो विमान दुर्घटनाले संशक्ति पारेको छ। जहाज उड्ने बेलासम्म भिजीबीलिटी सही भइरहेको हुन्छ। बाटोमा गएपछि एक्कासि डाँडापाखामा मौसमी बदली हुँदा पनि दुर्घटनाको जोखिम बढ्ने गरेको छ। मेकानिकल साथै जहाजको अवस्था जस्ता पक्षले पनि दुर्घटनाको जोखिम हुन्छ। वीरेन्द्र देउजा, पूर्वमहानिर्देशक, नेपाल नागरिक उड्डयन प्राधिकरण दुर्घटनामा मानवीय त्रुटि नै दोहोरिएको देखिन्छ। अघिल्ला दुर्घटनामा भएका गल्तीहरूलाई नदोहोयाउने र भौगोलिक विकट स्थानमा उडान भर्दा थप सतर्कता अपनाउन जरुरी छ। त्रिरत्न मानन्धर, पूर्वमहानिर्देशक, नेपाल नागरिक उड्डयन प्राधिकरण आईकाओको गाइडलाइन्स मानेर नै नेपाली उड्डयन क्षेत्र चलेको छ। आन्तरिक विमान कम्पनीहरूको पनि लापरबाही देखिँदैन। प्राधिकरणले चेकजाँच गर्छ। सेफ्टी अडिट हुन्छ। त्यसैले अन्य कारणले विमान दुर्घटना भएको देखिन्छ। योगराज कँडेल शर्मा, प्रवक्ता, नेपाल वायुसेवा सञ्चालक संघ"
परिवारकी मियो थिइन् क्रिस्मी,"पोखरा स्याङ्जा : क्रिस्मी थापा जसले बुवाको थर पाएकी थिइन्। घर पाएकी थिइनन्। बुवा आमाको मन मिलेन। आमा मामलमा नै बसिन्। क्रिस्मी त्यही जन्मिइन्, हुर्किन। उनको मामा घर हो स्याङ्जा चापाकोट नगरपालिका४ मल्याङकोट कोटगाउँ। उनलाई माया गरेर सबैले त्यहाँ भान्जी भनेर बोलाउँथे। आमाले अर्काे बिहे गरिन्। क्रिस्मीको घर भन्नु मामाघर नै थियो। हजुरआमाले आमाको पनि माया दिइन्। हुर्काइन्। एयरहोस्टेस बनाइन्। हजुरआमा भरे आउँछु है भनेर निस्कने र फोन गर्ने नातिनी क्रिस्मी अब पुनः त्यो घर पुग्न सकिनन्। आइतबार दुर्घटना भएको तारा एयरको जहाजसँगै सानैबाट दुःख गरेर हुर्काउने हजुरआमालाई सुखसँग पाल्ने क्रिस्मीको सपना पनि जल्यो। क्रिस्मीले गाउँकै खड्ककाली माध्यमिक विद्यालयबाट एसइई पास गरेकी थिइन्। त्यसपछि वालिङ बहुमुखी क्याम्पसबाट प्लस टु सकिन। त्यसपछि स्याङ्जाको मल्याङकोटबाट सपनाको उडान भरेर उनी पोखरा पुगेकी थिइन्। एयरहोस्टेसको तालिम लिइन्। गाउँघरतिरकै चिनेजानेकाहरूको पनि सहयोग र हौसलाले अघि बढिन्। तालिमपछि तारा एयरमा एयरहोस्टेस बन्ने सपना पूरा गरिन्। एयरहोस्टेस तयारी गरिन्। सन् २०१५ देखि उनी एयरहोस्टेस बनिन्। क्रिस्मी आफ्ना भाइहरू (मामाका छोरा)का अभिभावकत्व पनि थिइन्। भाइहरूलाई आफ्नै कमाइबाट पढाइरहेकी थिइन्। नातिनीको दुर्घटनामा ज्यान गएको खबरपछि सोमबार पोखरा विमानस्थल पुगेकी क्रिस्मीकी हजुरआमा उमासराले त्यो समाचार पत्यारिलो लागेको थिएन। उनी अझै नातिनी आउँछे र हजुरआमा भन्दै बोलाउँछे भन्ने आसमा थिइन्। उता आमा विष्णुदेवीलाई पोखरा एयरपोर्ट आइपुग्दासम्म पनि छोरीको ज्यान गइसकेको थाहा थिएन। उनले आफैंले मोबाइलमा फोन गरेकी रहेछिन्। रुँदैरुँदै उनी भन्दै थिइन्, मेरी छोरीको फोन लागेको छैन। तर, त्यही बेला मुस्ताङमा आइतबार दुर्घटना भएको जहाजका यात्रुहरूको शव पोखरा विमानस्थलमा ल्याइँदै थियो। तारा एयर विमान दुर्घटना : सेनाको हेलिकोप्टरबाट १० जनाको शव काठमाडौं ल्याइयो कृष्मी अब फर्किने छैनन् तारा एयरको जहाज दुर्घटना : एक जनाको शव अझै भेटिएन लेफ्ट टर्न गर्दा तारा एयरको विमान दुर्घटना"
बजेट : घाँटीभन्दा हाड ठूलो,"जनार्दन शर्मा ती अर्थमन्त्री हुन्, जसले चालू आवको १६ खर्ब ३२ अर्ब बजेटलाई दुई पटक संशोधन गरी १४ खर्ब ४७ अर्बमा झारेका थिए। ठूलो आकारको बजेट हुँदा कार्यान्वयन गर्न कठिन हुने उनको ठम्याइ थियो। आउँदो आर्थिक वर्षलाई भने उनै अर्थमन्त्रीले झन्डै १८ खर्बको बजेट ल्याए। उनी आफ्नै मान्यताको विपरीत हिँडे। उदेकलाग्दो कुरा के भने चालू खर्च ७ खर्ब ५३ अर्ब हुँदा पुँजीगततर्फ भने त्यसको आधा जस्तै अर्थात् ३ खर्ब ८० अर्बमात्रै विनियोजन गरे। पुँजीगत खर्च नै कम भएपछि विकास केले गर्ने हो ? मुलुक समृद्ध कसरी बनाउने हो ? नेपाली राजनीतिको एउटा प्रमुख रोग कठोर निर्णय नलिने, जनता रिझाउन खोज्ने हो। यो बजेटलाई सबैभन्दा धेरै गाँजेको त्यही रोगले छ। नेपालीको औसत आयु बढेको छ। प्रतिव्यक्ति आम्दानी बढेको छ। तर सरकारले वृद्धावस्थामा दिने भत्ताको उमेर ६८ वर्षमा झार्यो। त्यसले राज्यलाई वार्षिक भार २० अर्ब रुपैयाँ थप्नेछ। यसै पनि सामाजिक सुरक्षाको खर्चमध्ये ३६ प्रतिशत भत्तामा खर्च हुँदै आएको छ। नागरिकलाई रोजगार र सिर्जनशील अनि उत्पादनशील क्षेत्रमा सक्रिय बनाउनुको साटो सरकार निर्भर बनाउँदै लैजानु कदापि उचित हुन सक्दैन। शारीरिक रूपमा पूर्ण अशक्त भएका, आम्दानीको कुनै स्रोत नभएका ज्येष्ठ नागरिकलाई हेर्नु भनेको सामाजिक न्याय हो। सरकारको उद्देश्य चाहिँ त्यस्तो सामाजिक न्याय दिलाउनेभन्दा पनि भत्ता बाँडेर लोकप्रिय बन्ने, आउँदो प्रदेशसभा र प्रतिनिधिसभा चुनाव जित्ने प्रपञ्चबाहेक केही देखिन्न। अनुमान गरिएको राजस्व आम्दानी १२ खर्ब संकलन गर्ने सुनिश्चितता छैन। तर वितरणको सुनिश्चितता सरकारले गरिसक्यो। सामाजिक सुरक्षा भत्तामा यसरी नै बेलगाम हुँदा ग्रिसलगायत देशहरू टाट पल्टिएको उदाहरणबाट यो सरकारले पाठ सिकेन। बरु त्यही बाटो लम्कियो। कर्मचारी खुसी पार्न तलब वृद्धि, व्यापारी उद्योगी खुसी पार्न कर छुट पनि सस्तो लोकप्रियताकै आएका कार्यक्रम हुन्। संकटोन्मुख अर्थतन्त्रलाई त्राण दिने सिर्जनशील कार्यक्रम भने बजेटमा सबैभन्दा बढी खट्किएको ठूलो अभाव हो। मुलुकको अर्थतन्त्र उकास्न योगदान गर्ला भन्ने आशाको झिल्कोसम्म यो बजेटले बाल्न सकेन। बरु वितरणमुखी भएकै कारण जटिल आर्थिक संकट निम्तिने डर पैदा गरिदिएको छ। अर्थतन्त्रलाई मजबुदको साटो जोखिम पार्ने भनेको बजेटलाई बिब्ल्याँटो बाटोमा लैजानु हो। कामना गरौंधेरैलाई मक्ख पार्ने खुसी नै खुसी पार्नेभन्दा भन्दै अन्तिममा दुःख निस्कने प्यान्डोराको बाकस जस्तो नहोस् बजेट। उत्पादनलाई बढावा दिने, निर्यातमा अनुदान दिने, व्यापार घाटा पाँच वर्षभित्र शून्य बनाउने कार्यक्रम सुन्दामा जति लोभलाग्दा छन्, कार्यान्वयन उत्ति नै चुनौतीपूर्ण। गरेका प्रतिबद्धताप्रति कत्ति प्रतिबद्ध नहुने र जवाफदेही नबन्ने तेस्रो मुलुकका राजनीतिकर्मीको प्रवृत्ति हो। त्यो प्रवृत्तिबाट अर्थमन्त्री शर्मा अछुतो रहन सकेनन्। आयात नियन्त्रण गर्ने नीति आफैंमा गतिलो होइन। गर्नुपर्ने आयात नियन्त्रण होइन, उत्पादन वृद्धि, आयात प्रतिस्थापन र निर्यात प्रवद्र्धन हो। आयात नियन्त्रण गर्दा अवैध आयातको मात्रा बढ्ने, कर छली हुने, राजस्व आम्दानी कम हुने, देशको अन्तर्राष्ट्रिय छवि बिग्रिनेजस्ता चुनौती देखा पर्छन् भन्ने हेक्का सरकारलाई भएको देखिन्न। आफ्नै उत्पादन आफ्नै उपभोग अभियान मार्फत गरिने भनेको आयात प्रतिस्थापनको उद्देश्य पूरा गर्न सरकार कति गम्भीर ढंगले लाग्छ त्यसले बजेटको प्रभावकारिता भने निर्धारण गर्नेछ। हरेक बजेटमाथि गरिने शंका भनेको त्यसको कार्यान्वयन हो। बजेटका योजना र कार्यक्रमका पछि कानुन वा कार्यविधि नै नबनेर कागजमा सीमित हुने विगतको रोग यो बजेटमा नलागोस् भन्ने शुभेच्छा दिन सकिन्छ तर कार्यान्वयनका हकमा यो बजेटलाई मात्रै शंकाको सुविधा हुँदैन। शंका मेटाउने जिम्मेवारी अर्थमन्त्रीको हो, सरकारको हो।"
बजेट : घाँटीभन्दा हाड ठूलो,"जनार्दन शर्मा ती अर्थमन्त्री हुन्, जसले चालू आवको १६ खर्ब ३२ अर्ब बजेटलाई दुई पटक संशोधन गरी १४ खर्ब ४७ अर्बमा झारेका थिए। ठूलो आकारको बजेट हुँदा कार्यान्वयन गर्न कठिन हुने उनको ठम्याइ थियो। आउँदो आर्थिक वर्षलाई भने उनै अर्थमन्त्रीले झन्डै १८ खर्बको बजेट ल्याए। उनी आफ्नै मान्यताको विपरीत हिँडे। उदेकलाग्दो कुरा के भने चालू खर्च ७ खर्ब ५३ अर्ब हुँदा पुँजीगततर्फ भने त्यसको आधा जस्तै अर्थात् ३ खर्ब ८० अर्बमात्रै विनियोजन गरे। पुँजीगत खर्च नै कम भएपछि विकास केले गर्ने हो ? मुलुक समृद्ध कसरी बनाउने हो ? नेपाली राजनीतिको एउटा प्रमुख रोग कठोर निर्णय नलिने, जनता रिझाउन खोज्ने हो। यो बजेटलाई सबैभन्दा धेरै गाँजेको त्यही रोगले छ। नेपालीको औसत आयु बढेको छ। प्रतिव्यक्ति आम्दानी बढेको छ। तर सरकारले वृद्धावस्थामा दिने भत्ताको उमेर ६८ वर्षमा झार्यो। त्यसले राज्यलाई वार्षिक भार २० अर्ब रुपैयाँ थप्नेछ। यसै पनि सामाजिक सुरक्षाको खर्चमध्ये ३६ प्रतिशत भत्तामा खर्च हुँदै आएको छ। नागरिकलाई रोजगार र सिर्जनशील अनि उत्पादनशील क्षेत्रमा सक्रिय बनाउनुको साटो सरकार निर्भर बनाउँदै लैजानु कदापि उचित हुन सक्दैन। शारीरिक रूपमा पूर्ण अशक्त भएका, आम्दानीको कुनै स्रोत नभएका ज्येष्ठ नागरिकलाई हेर्नु भनेको सामाजिक न्याय हो। सरकारको उद्देश्य चाहिँ त्यस्तो सामाजिक न्याय दिलाउनेभन्दा पनि भत्ता बाँडेर लोकप्रिय बन्ने, आउँदो प्रदेशसभा र प्रतिनिधिसभा चुनाव जित्ने प्रपञ्चबाहेक केही देखिन्न। अनुमान गरिएको राजस्व आम्दानी १२ खर्ब संकलन गर्ने सुनिश्चितता छैन। तर वितरणको सुनिश्चितता सरकारले गरिसक्यो। सामाजिक सुरक्षा भत्तामा यसरी नै बेलगाम हुँदा ग्रिसलगायत देशहरू टाट पल्टिएको उदाहरणबाट यो सरकारले पाठ सिकेन। बरु त्यही बाटो लम्कियो। कर्मचारी खुसी पार्न तलब वृद्धि, व्यापारी उद्योगी खुसी पार्न कर छुट पनि सस्तो लोकप्रियताकै आएका कार्यक्रम हुन्। संकटोन्मुख अर्थतन्त्रलाई त्राण दिने सिर्जनशील कार्यक्रम भने बजेटमा सबैभन्दा बढी खट्किएको ठूलो अभाव हो। मुलुकको अर्थतन्त्र उकास्न योगदान गर्ला भन्ने आशाको झिल्कोसम्म यो बजेटले बाल्न सकेन। बरु वितरणमुखी भएकै कारण जटिल आर्थिक संकट निम्तिने डर पैदा गरिदिएको छ। अर्थतन्त्रलाई मजबुदको साटो जोखिम पार्ने भनेको बजेटलाई बिब्ल्याँटो बाटोमा लैजानु हो। कामना गरौंधेरैलाई मक्ख पार्ने खुसी नै खुसी पार्नेभन्दा भन्दै अन्तिममा दुःख निस्कने प्यान्डोराको बाकस जस्तो नहोस् बजेट। उत्पादनलाई बढावा दिने, निर्यातमा अनुदान दिने, व्यापार घाटा पाँच वर्षभित्र शून्य बनाउने कार्यक्रम सुन्दामा जति लोभलाग्दा छन्, कार्यान्वयन उत्ति नै चुनौतीपूर्ण। गरेका प्रतिबद्धताप्रति कत्ति प्रतिबद्ध नहुने र जवाफदेही नबन्ने तेस्रो मुलुकका राजनीतिकर्मीको प्रवृत्ति हो। त्यो प्रवृत्तिबाट अर्थमन्त्री शर्मा अछुतो रहन सकेनन्। आयात नियन्त्रण गर्ने नीति आफैंमा गतिलो होइन। गर्नुपर्ने आयात नियन्त्रण होइन, उत्पादन वृद्धि, आयात प्रतिस्थापन र निर्यात प्रवद्र्धन हो। आयात नियन्त्रण गर्दा अवैध आयातको मात्रा बढ्ने, कर छली हुने, राजस्व आम्दानी कम हुने, देशको अन्तर्राष्ट्रिय छवि बिग्रिनेजस्ता चुनौती देखा पर्छन् भन्ने हेक्का सरकारलाई भएको देखिन्न। आफ्नै उत्पादन आफ्नै उपभोग अभियान मार्फत गरिने भनेको आयात प्रतिस्थापनको उद्देश्य पूरा गर्न सरकार कति गम्भीर ढंगले लाग्छ त्यसले बजेटको प्रभावकारिता भने निर्धारण गर्नेछ। हरेक बजेटमाथि गरिने शंका भनेको त्यसको कार्यान्वयन हो। बजेटका योजना र कार्यक्रमका पछि कानुन वा कार्यविधि नै नबनेर कागजमा सीमित हुने विगतको रोग यो बजेटमा नलागोस् भन्ने शुभेच्छा दिन सकिन्छ तर कार्यान्वयनका हकमा यो बजेटलाई मात्रै शंकाको सुविधा हुँदैन। शंका मेटाउने जिम्मेवारी अर्थमन्त्रीको हो, सरकारको हो।"
किन खस्छन् जहाज ?,"काठमाडौं : पोखराबाट आइतबार बिहान जोमसोम उडेको तारा एयरको जहाज मुस्ताङमा दुर्घटना भयो। जहाजमा सवार २२ मध्ये २१ को ज्यान गयो। एकको अवस्था अझै अज्ञात छ। कोभिड महामारीपछि नेपाली आकाशमा विमान दुर्घटना भई मानवीय क्षति भएको यो पहिलो घटना हो। यसअघि २०७७ मा नेपाल एयरलाइन्सको जहाज नेपालगन्ज विमानस्थलमा दुर्घटना भएको थियो। तर, मानवीय क्षति भने भएको थिएन। नेपाल नागरिक उड्डयन प्राधिकरणको सेफ्टी रिपोर्ट २०२१ लाई आधार मान्ने हो भने हालसम्म नेपालमा १ सय ७ वटा विमान दुर्घटना भए। यी दुर्घटनामा ८ सय ६७ भन्दा बढीले ज्यान गुमाए। ती दुर्घटनामा करिब ६ सय ९० जना भने बाँच्न सफल भएको उक्त रिपोर्टमा उल्लेख छ। हालसम्म आन्तरिक विमानमा मल्टिइन्जिन विमान ५२ र सिंगल इन्जिन जहाज ८ वटा दुर्घटनामा परे। बाह्य विमान ९, हेलिकप्टर ३६ र मनोरन्जनात्मक ३ वटा विमान दुर्घटना भएका छन्। उक्त तथ्यांकलाई नै आधार मान्ने हो भने हरेक वर्ष सरदर करिब १२ जनाले विमान दुर्घटनामा ज्यान गुमाउने गर्छन्। सन् १९४९ मा नेपालका लागि भारतीय राजदूत सर्जित सिंह महाथिया चढेको बोनान्ज एयरक्राफ्ट नेपालमा अवतरण गरेको सबैभन्दा पहिलो विमान मानिन्छ। ४ सिटे क्षमताको उक्त विमान काठमाडौंको गौचरणमा अवतरण भएको थियो। त्यसको पछिल्लो वर्ष सन् १९५० मा हिमालयन एभिएसनले गौचरणदेखि भारतको कलकत्तासम्म चार्टर्ड उडान गरेको प्राधिकरणको तथ्यांक छ। सन् १९५५ मा राजा महेन्द्रले गौचरण विमानस्थल स्थापना गरे। पछि त्यसलाई नै त्रिभुवन विमानस्थल नामाकरण गरिएको हो। सन् १९५५ (२०१२ साल) कांलिगा एयरको विमान नेपालको सिमरामा दुर्घटना भएको इतिहास प्राधिकरणसँग छ। त्यसलाई नै आधार मान्ने हो भने विमान दुर्घटनाको सिलसिला ६७ वर्षदेखि चलिरहेको देखिन्छ। विमान दुर्घटनाको यति लामो इतिहास बोकेको नेपाली आकाश कत्तिको सुरक्षित छ त भन्ने आममानिसमा प्रश्न आउने गर्छ। नेपालको भौगोलिक बनावट, मौसमी परिवर्तन, मानवीय त्रुटि जस्ता कारणले गर्दा नेपालमा विमान दुर्घटना हुने गरेको प्राधिकरणका पूर्वमहानिर्देशक वीरेन्द्र देउजा बताउँछन्। भन्छन्, जहाज उड्ने बेलासम्म भिजीबीलिटी सही भइरहेको हुन्छ र बाटोमा गएपछि एक्कासि डाँडापाखामा मौसमी बदली हुँदा पनि दुर्घटनाको जोखिम बढ्न जान्छ। योदेखि बाहेक मेकानिकल साथै जहाजको अवस्था जस्ता पक्षले पनि दुर्घटनाको केही जोखिम बहन गर्ने उनको तर्क छ। नेपालको भौगोलिक अवस्थाका कारण धेरैजसो हवाई दुर्घटनाहरू हुने गरेका छन्। त्यसमा पनि पछिल्ला दिनहरूमा यसको कारण खराब मौसम, विमान चरासँग ठोक्किनु र प्राविधिक कारण लगायतबाट एकपछि अर्को दुर्घटनाहरू थपिने गरेको विभिन्न अनुसन्धानले देखाएको छ। नेपालमा हुने ९८ प्रतिशत हवाई दुर्घटना मानवीय त्रुटिका कारण हुने गरेको तथ्यांक छ। मानवीय त्रुटिमा विशेषगरी पाइलटले गर्ने गल्तीहरूलाई औंल्याइको छ। विमानमा हुने ब्लाक बक्समा आवाज पनि रेकर्डिङ हुने र त्यसमा आधाघन्टा अघिसम्म आवाज रेकडिङ हुने हुँदा त्यहाँबाट पाइलटको प्रतिक्रियाबाट नै दुर्घटनाको कारण पत्ता लगाउन सकिने विज्ञ बताउँछन्। तारा एयरको जहाज दुर्घटनामा परी मृत्यु भएका १० जनाको शव बोकेर सोमबार साँझ त्रिभुवन अन्तर्राष्ट्रिय विमानस्थलमा आइपुगेको नेपाली सेनाको हेलिकप्टरबाट शव झिकिँदै। तस्बिर : दिपेन श्रेष्ठ मौसम प्रतिकूल हुँदाहुँदै उडाउन सक्छु भन्ने बढी आत्मविश्वासका कारण जहाज दुर्घटना हुने गरेको अघिल्ला घटनाक्रमले देखाउने नेपाल वायुसेवा सञ्चालक संघका प्रवक्ता योगराज कँडेल शर्मा बताउँछन्। जहाज आकाशमा त्यसै उड्दैन। एयर ट्राफिक कन्ट्रोलले उडान क्षेत्रभित्र पर्ने हरेक एरियाको हावाको बेगदेखि सानोभन्दा सानो गतिविधिका बारेमा पाइलटलाई जानकारी गराइरहेको हुन्छ। त्यसमा पाइलटको लापरबाही र उडाउनै पर्छ भन्ने दबाबका कारण पनि विमान दुर्घटना हुने गरेको शर्माको तर्क छ। नेपालमा वर्षा सुरु हुनुअघि र वर्षा पछिको समयमा बढी विमान दुर्घटना हुने गरेको अघिल्ला घटनाक्रमले देखाउँछ। तारा एयरको जहाज दुर्घटना भएको समय पनि वर्षा सुरु अघिको समय हो। त्यसदिन पनि प्रतिकूल मौसमका बाबजुद विमान उडाइएको देखिएको प्रारम्भिक अध्ययनले देखाएको प्राधिकरण स्रोतको भनाइ छ। तारा एयरको विमान दुर्घटनास्थलनजिक पुगेपछि मौसमका कारण विमान मोडेर पोखरा नै फर्काउन खोज्दमा दुर्घटना भएको प्रारिम्भक बुझाइ भएको स्रोत बताउँछ। यसमा पनि मानवीय त्रुटि नै दोहोरिएको देखिन्छ। अघिल्ला दुर्घटनामा भएका गल्तीहरूलाई नदोहोर्याउने र भौगोलिक विकट स्थानमा उडान भर्दा थप सतर्कता अपनाउन जरुरी भएको प्राधिकरण कै पूर्वमहानिर्देशक त्रिरत्न मानन्धर सुझाउँछन्। प्राधिकरणले पहिला नै त्रुटि नहोस् भनेर तयारी भने गरेको हुने उनको तर्क छ। नेपाली आकाश असुरक्षित भनिरहँदा अन्तर्राष्ट्रिय नागरिक उड्डयन संगठन (आईकाओ) ले गत महिना जारी गरेको पछिल्लो प्रतिवेदनमा हवाई सुरक्षा मापदण्ड परिपालनमा नेपालको अंक विश्वव्यापी मापदण्डभन्दा बढी देखाएको छ। हवाई सुरक्षामा अरू मुलुकहरू ६५ अंकदेखि ६८ को बीचमा रहँदा नेपालको भने ७० प्रतिशतभन्दा माथि रहेको वायुसेवा सञ्चालक संघका प्रवक्ता शर्मा बताउँछन्। दुई साता लगाएर आईकाओले नेपालको हवाई सुरक्षा स्तरसम्बन्धी विभिन्न विषयको जाँच गरेर उक्त प्रतिवेदन सार्वजनिक गरेको उल्लेख छ। आईकाओकोका अनुसार नेपालको मापदण्ड परिपालनको औसत दर ७०१ प्रतिशत छ। यसकारण नेपालका विमान कम्पनीहरूले सुरक्षा नअपनाएको भन्ने तर्क सही नभएको प्रवक्ता शर्मा बताउँछन्। आईकाओको गाइडलाइन्स मानेर नै नेपाली उड्डयन क्षेत्र चलेको छ। आन्तरिक विमान कम्पनीहरूको पनि लापरबाही देखिँदैन। प्राधिकरणले चेकजाँच गर्छ। सेफ्टी अडिट हुन्छ, उनी भन्छन्। साथै विमान पुरानो नहुने र यसका सबै पार्ट अवधी सकिएपछि परिवर्तन गर्नै पर्ने भएकाले अन्य कारणले विमान दुर्घटना हुने गरेको शर्माको तर्क छ। सन् २०१३ मा एकै वर्ष ४ विमान दुर्घटना भएको थियो। सबैभन्दा बढी यो वर्ष विमान दुर्घटना भएको बताइन्छ। सन् २०११ मा २ र सन् २०१२ मा ३ विमान दुर्घटना परे। त्यसपछि आईकाओको प्रतिवेदनको आधारमा युरोपियन युनियन (ईयू) ले सन् २०१३ मा नेपाली विमान कम्पनीहरूलाई कालोसूचीमा राखेको थियो। त्यसपछि ईयू आबद्ध करिब २७ मुलुकमा नेपालले विमान उडान पाउँदैन। तस्बिर : सुनीता डंगोल त्यसको ५ वर्षपछि हवाई सुरक्षाको स्तर सुधारिएको भन्दै आईकाओले कोलोसूचीबाट हटाए पनि हालसम्म ईयूले भने कालोसूचीबाट हटाएको छैन। आईकाओले सुरक्षासम्बन्धी निर्धारण गरेको अन्तर्राष्ट्रिय औसत मापदण्ड ६० प्रतिशत छ। सन् २०१७ मा नेपालको हवाई सुरक्षाको औसत ६६ प्रतिशत थियो। आईकाओको पछिल्लो प्रतिवेदनबाट ईयुको कालोसूचीबाट हट्ने अपेक्षामा रहेको नेपालको उड्डयन क्षेत्रमा पछिल्लो विमान दुर्घटनाले संशक्ति पारेको छ। जहाज उड्ने बेलासम्म भिजीबीलिटी सही भइरहेको हुन्छ। बाटोमा गएपछि एक्कासि डाँडापाखामा मौसमी बदली हुँदा पनि दुर्घटनाको जोखिम बढ्ने गरेको छ। मेकानिकल साथै जहाजको अवस्था जस्ता पक्षले पनि दुर्घटनाको जोखिम हुन्छ। वीरेन्द्र देउजा, पूर्वमहानिर्देशक, नेपाल नागरिक उड्डयन प्राधिकरण दुर्घटनामा मानवीय त्रुटि नै दोहोरिएको देखिन्छ। अघिल्ला दुर्घटनामा भएका गल्तीहरूलाई नदोहोयाउने र भौगोलिक विकट स्थानमा उडान भर्दा थप सतर्कता अपनाउन जरुरी छ। त्रिरत्न मानन्धर, पूर्वमहानिर्देशक, नेपाल नागरिक उड्डयन प्राधिकरण आईकाओको गाइडलाइन्स मानेर नै नेपाली उड्डयन क्षेत्र चलेको छ। आन्तरिक विमान कम्पनीहरूको पनि लापरबाही देखिँदैन। प्राधिकरणले चेकजाँच गर्छ। सेफ्टी अडिट हुन्छ। त्यसैले अन्य कारणले विमान दुर्घटना भएको देखिन्छ।योगराज कँडेल शर्मा, प्रवक्ता, नेपाल वायुसेवा सञ्चालक संघ"
लेफ्ट टर्न गर्दा तारा एयरको विमान दुर्घटना,"जोमसोम : तारा एयरको ९एनएईटी ट्विनअटर विमान सोमबार सानुसरे पहाडमा दुर्घटनाग्रस्त अवस्थामा भेटिएको छ। जुन ठाउँ मुस्ताङको थासाङ गाउँपालिका२ को मानापाथी हिमाल क्षेत्र १४ हजार ५ सय फिट उचाइमा पर्छ। उक्त विमानमा चालक दलका तीन सदस्य र १९ यात्रु गरी २२ जना चढेका थिए। यीमध्ये २१ जनाको शव फेला परेको छ। एक जना बेपत्तै छन्। १० वटा सोमबारै काठमाडौं लगिएको छ। १० वटा भने खराब मौसमका कारण बेंसी झार्न नसकिएको मुस्ताङका प्रमुख जिल्ला अधिकारी नेत्रप्रसाद शर्माले बताए। उनका अनुसार ती शव सोही स्थाननजिक सुरक्षा निकायको आधारशिविरमा राखिएको छ। बिहानै उद्धारमा खटिएका सुरक्षाकर्मी र स्थानीयवासीले दिउँसो १ः३० बजेसम्म २१ जनाको शव संकलन गरेका थिए। खराब मौसमका कारण दिउँसो २ बजे उद्धार कार्य स्थगन गरी १० शव हेलिकप्टरमार्फत थासाङको कोवाङ ल्याएर मुचुल्का गरी दिउँसो ४ बजे १० वटै शव पोखरा हुँदै काठमाडौं पुयाइएको हो। एक शव पत्ता लागे पनि पहाडको खोंचमा रहेकाले मंगलबार मात्र संकलन गरिने जिल्ला प्रहरी मुस्ताङका प्रहरी नायव उपरिक्षक रामकुमार दानीले बताए। २१ जनाको शव फेला परेको खबरले मर्माहत बनाएको तारा एयर प्रालिले प्रेस विज्ञप्तिमा जनाएको छ। यसैबीच नेपाल नागरिक उड्डयन प्राधिकरणका महानिर्देशक प्रदीप अधिकारीले खराब मौसमका कारण तारा एयरको विमान दुर्घटना भएको बताएका छन्। राइट टर्न गर्नुपर्ने जहाजले लेफ्ट टर्न गरेर गएर भित्तामा ठोक्किएको प्रारम्भिक अध्ययनले देखाएको छ, संसद्को अन्तर्राष्ट्रिय समितिको बैठकमा अधिकारीले भने। संस्कृति, पर्यटन तथा नागरिक उड्डयन मन्त्रालयले वरिष्ठ एरोनटिकल इन्जिनियर रतिशचन्द्र लाल सुमनको अध्यक्षतामा दुर्घटना जाँच आयोग गठन गरेको छ। तारा एयर प्रालिका अनुसार चालक दलमा क्याप्टेन प्रभाकरप्रसाद घिमिरे, कोपाइलट उत्सव पोखरेल र एयरहोस्टेस क्रिस्मी थापा थिए। १९ यात्रुमा तुल्सादेवी तामाङ, सुकुमाया तामाङ (धनुषा), राममाया तामाङ (काठमाडौं), मकरबहादुर तामाङ (धनुषा), रोजिना श्रेष्ठ (गोरखा), रश्मी श्रेष्ठ (गोरखा), रविना श्रेष्ठ (गोरखा), गणेशनारायण श्रेष्ठ (गोरखा), राजनकुमार गोले (धनुषा), पुरुषोत्तम गोले (धनुषा), इन्द्रबहादुर गोले (धनुषा), प्रकाश सुनुवार (ओखलढुंगा), बसन्त लामा (काठमाडौं) थिए। यस्तै, मेइक ग्रिट ग्राफ (जर्मनी), वी विल्नर (जर्मनी), भाइभावी बान्डेकर (भारत), अशोककुमार त्रिपाठी (भारत), धनुष त्रिपाठी (भारत) र ऋतिका त्रिपाठी (भारत) थिए।"
"नेपाल र भुटानका राजदूतबीच नयाँदिल्लीमा भेटवार्ता, द्विपक्षीय सम्बन्धलाई थप सुदृढ बनाउने विषयमा छलफल","काठमाडौं : भारतका लागि नेपाली राजदूत डा शंकर शर्मा र भारतसहित नेपाल हेर्ने भुटानी राजदूत मेजर जनरल भेट्सप नामग्यालबीच भेटवार्ता भएको छ। नयाँदिल्लीस्थित भुटानी राजदूतावासमा भएको भेटमा द्विपक्षीय सम्बन्धबारे चर्चा भएको नेपाली दूतावासले जनाएको छ। राजदूत शर्माले भुटानी राजदूत नामग्यालसँग भेट्न पाउँदा खुसी लागेको बताएका छन्। भेटमा नेपालभुटान द्विपक्षीय सम्बन्ध थप सुदृढ बनाउनेबारे छलफल भएकफ शर्माले जानकारी दिएका छन्। दुई देशबीच पारस्परिक हितका विषयमा सहयोग अभिवृद्धि गर्ने विषयमा चर्चा भयो, राजदूत शर्माले ट्वीट गरेका छन्।"
"माओवादीका निर्वाचित जनप्रतिनिधिहरु काठमाडौंमा भेला हुँदै, प्रचण्डले विशेष प्रशिक्षण दिने","काठमाडौं : नेकपा (माओवादी केन्द्र)ले स्थानीय तह सदस्य निर्वाचनबाट निर्वाचित जनप्रतिनिधिलाई स्थानीय तहबाटै समाजवादको आधार तयार गर्न निर्देशित गर्ने उद्देश्यले दुईदिने प्रशिक्षण कार्यक्रम आयोजना गरेको छ। कार्यक्रममा स्थानीय सरकार सञ्चालन, सेवा प्रवाह, विकास निर्माण, सुशासन, स्वास्थ्य, शिक्षा, बजेट तथा कानुन निर्माणलगायत विषयमा विज्ञहरुले प्रशिक्षण दिनेछन्। पार्टीका शीर्ष नेता एवं सङ्घीयताविद्, अर्थतन्त्र विज्ञ, पूर्वमहान्याधिवक्ता, स्थानीय सरकार सञ्चालनका विज्ञ, पूर्वप्रशासकलगायतले विभिन्न विषयमा सहभागीलाई प्रशिक्षण दिने माओवादीले जनाएको छ। अघिल्लो कार्यकालमा उत्कृष्ट काम गरेका स्थानीय तहका प्रमुखले पनि अनुभव आदानप्रदान गर्ने कार्यक्रम राखिएको छ। बुधबार र बिहीबार राजधानीमा प्रशिक्षण आयोजना गरिएको पार्टी केन्द्रीय कार्यालयका मुख्यसचिव श्रीराम ढकालले जानकारी दिए। कमलपोखरीस्थित पूरानो कुमारी हलमा हुने प्रशिक्षणको बिहान ११ बजे पार्टी अध्यक्ष पुष्पकमल दाहाल प्रचण्डले उद्घाटन गर्ने कार्यक्रम रहेको छ। प्रशिक्षणमा गाउँपालिकाका अध्यक्ष, उपाध्यक्ष, नगरपालिकाका प्रमुख, उपप्रमुख, केही स्वन्तत्ररूपमा निर्वाचित उम्मेदवार गरी २६० जनप्रतिनिधि र पार्टीका शीर्ष नेता एवं पूर्वस्थायी समिति सदस्य सहभागी हुनेछन्। उद्घाटन सत्रमा अध्यक्ष प्रचण्ड र नेता नारायणकाजी श्रेष्ठले सहभागीलाई राजनीतिक प्रशिक्षण दिनेछन्। उद्घाटन सत्रपछि पहिलो दिन स्थानीय सरकारको कानुनी क्षेत्राधिकार, काम, कर्तव्य र अधिकार विषयमा पूर्वमहान्याधिवक्ता मुक्ति प्रधानले प्रशिक्षण दिनेछन्। स्थानीय तहमा स्वास्थ्य र शिक्षा विषयमा पार्टी स्कुल विभाग प्रमुख एवं पूर्वमन्त्री गिरिराजमणि पोखरेल, सङ्घीयता र स्थानीय सरकार विषयमा स्थानीय तहका विज्ञ डा खिमलाल देवकोटा, स्थानीय तह र सामाजिक न्याय विषयमा पार्टीको स्थानीय तह विभागका प्रमुख उर्मिला अर्याल र स्थानीय सरकार र सुशासन विषयमा पूर्वमुख्यसचिव लीलामणि पौड्यालले प्रशिक्षण दिने कार्यक्रम छ। दोस्रो दिन अर्थमन्त्री जनार्दन शर्माले आर्थिक वर्ष २०७९८० को सरकारको नीति तथा कार्यक्रम र बजेट, राष्ट्रिय योजना आयोगका सदस्य डा रामकुमार फुयाँलले स्थानीय तहको नीति, योजना र कार्यक्रम, पूर्वमन्त्री एवं पार्टीको श्रम, अर्थ तथा योजना विभागका प्रमुख वर्षमान पुनले स्थानीय अर्थतन्त्रको निर्माण र नेपाली विशेषताको समाजवाद, चार्टर्ड एकाउन्टेन्ट चन्द्रकान्त भण्डारीले स्थानीय तहको लेखा प्रणालीबारे प्रशिक्षण दिनेछन्। दोस्रो दिन बिहान ८ बजेदेखि पुनः प्रशिक्षण सुरु हुनेछ। स्थानीय तहको बजेट निर्माण विषयमा राष्ट्रिय योजना आयोगका पूर्वउपाध्यक्ष डा मीनबहादुर श्रेष्ठ, स्थानीय तहको विद्यालय शिक्षण सिकाइ, विषयमा सुलभ बुढाथोकी, स्थानीय तहमा विज्ञान प्रविधिको प्रयोग विषयमा पार्टीको विज्ञान तथा प्रविधि विभागका प्रमुख एवं पूर्वमन्त्री गणेश साह, स्थानीय तहमा सूचना प्रविधि विषयमा डा शैलेन्द्र गिरी र स्थानीय तहमा वन, वातावरण र विपद् व्यवस्थापनसम्बन्धमा पूर्वमन्त्री शक्तिबहादुर बस्नेतले प्रशिक्षण दिने कार्यक्रम छ। अघिल्लो कार्यकालमा उत्कृष्ट काम गरेका प्रत्येक प्रदेशबाट एकएक स्थानीय तहका प्रमुखले अनुभव आदानप्रदान गर्ने कार्यक्रम राखिएको छ। प्रदेश नं १ को थुलुङ दुधकोशी गाउँपालिकाका अध्यक्ष असिम राई, मधेसको बागमती नगरपालिकाका प्रमुख भरत थापा, बागमती प्रदेशको भरतपुर महानगरपालिकाका प्रमुख रेनु दाहाल, गण्डकीको बारपाक सुलिकोट गाउँपालिकाका अध्यक्ष विष्णुप्रसाद भट्ट, लुम्बिनीको धुर्कोट गाउँपालिकाका अध्यक्ष भुपाल पोखरेल, कर्णालीको दार्मा गाउँपालिकाका अध्यक्ष नीमबहादुर केसी र सुदूरपश्चिम प्रदेशको अजयमेरु गाउँपालिकाका अध्यक्ष उमेशप्रसाद भट्टले आआफ्नो अनुभव प्रस्तुत गर्नेछन्। गत वर्ष सुशासनको क्षेत्रमा सुदूरपश्चिम प्रदेशको अजयमेरु गाउँपालिका र लुम्बिनी प्रदेशको धुर्कोट गाउँपालिका शीर्ष पाँचभित्र परेका थिए। प्रत्येक चार महिनामा प्रगति विवरण पार्टीमा पेश गर्नुपर्ने माओवादीले यसअघि २०७४ सालको निर्वाचनमा विजयी जनप्रतिनिधिलाई पनि तीन दिन पार्टी केन्द्रीय कार्यालयमा प्रशिक्षण गरेको थियो। यसपटक विगतभन्दा परिमार्जित ढंगबाट प्रशिक्षणको आयोजना गरिएको उनले बताए। विज्ञ प्रशिक्षकले कार्यपत्रका साथमा प्रस्तुति दिनेछन्। 'अघिल्लो पटक सामान्य विषयमा मात्र प्रशिक्षण दिइएको थियो। यसपटक हामीले विषयको गहिराइमा पुगेर प्रशिक्षण दिँदैछौं,' उनले भने। माओवादी पार्टीका तर्फबाट निर्वाचित जनप्रतिनिधिले हरेक स्थानीय तहमा उत्कृष्टता हासिल गरेर जनताको सेवकका रूपमा काम गर्न सकून् भन्ने उद्देश्यले प्रशिक्षणको आयोजना गरिएको पार्टी केन्द्रीय कार्यालयका मुख्यसचिव ढकालले जानकारी दिए। 'माओवादीबाट निर्वाचित जनप्रतिनिधिले अनियमिता गर्न पाइएन, बेरुजु हुन भएन, सुशासन कायम गर्नुपर्यो, शिक्षा, स्वास्थ्य, रोजगार, उत्पादन र बजारीकरणमा उत्कृष्टता हासिल गर्नुपर्यो,' उनले भने, 'समाजवादको आधार तयार गर्नमा माओवादीका निर्वाचित प्रतिनिधि देशभर दोस्रो हुनुहुँदैन भन्ने प्रशिक्षणको मुख्य उद्देश्य हो।'  रासस"
त्रिवि कर्मचारी संघको निर्वाचनमा पनि गठबन्धन,"काठमाडौं : त्रिभुवन विश्वविद्यालय कर्मचारी संघ केन्द्रीय समितिको निर्वाचनमा सत्तानिकट चार दलका पेशागत संगठनबीच तालमेल हुने भएको छ। असार १० हुने संघको १२औं निर्वाचनका लागि निर्वाचन आयोगले कार्यतालिकासमेत सार्वजनिक गरिसकेको छ। मंगलबार सत्तानिकट चार संगठनले साझा उमेद्वार तयार गरि साझा चुनाव चिन्ह लिएर निर्वाचनमा सहभागी हुने सहमति गरेका छन्। सहमतिमा त्रिवि प्रजातान्त्रवादी कर्मचारी संघका अध्यक्ष प्रकाश पुडासैनी, नेपाल राष्ट्रिय कर्मचारी संगठनका अध्यक्ष शालिकराम सापकोटा, त्रिवि एकीकृत कर्मचारी संगठनका संयोजक भुपाल चालिसे र राष्ट्रिय कर्मचारी संगठन नेपालका संयोजक रामसुन्दर कार्कीले हस्ताक्षर गरेका छन्। संघलाई साझा बनाउन त्रिविमा क्रियाशील सबै संगठनसँग पटक पटक वार्ता र पहल गरे पनि सफल नभएपछि चार संगठनले तालमेल गरेका हुन्। खासगरी एमालेनिकट प्रगतिशील संगठनले सहमितमा सबै पदाधिकारी निर्विरोध रुपमा चयन गर्ने प्रस्तावमा असहमति जनाएपछि चार संगठन तालमेल गरेर चुनावी मैदानमा जाने निर्णय गरेका हुन्। त्रिविलाई सबल, सक्षम र आत्मनिर्भर बनाउँदै यस सस्थामा कार्यरत सम्पूर्ण कर्मचारीहरुको आत्मसम्मान र गौरवका साथ काम गर्ने वातावरण सिर्जना गरि उनीहरुको पेशागत हक हित अधिकारको सुनिश्चिता गरि पेशागत उन्नयन गर्ने मुख्य उदेश्यका साथ साझा संघ निर्माण गर्न पटक पटक वार्ता मार्फत पहल गर्दा पनि प्राविधिक तथा विविध कारणले सहमति जुट्न सकेन, विज्ञप्तिमा भनिएको छ। चारै संगठनले निर्वाचनमा साझा उमेद्वारलाई सहयोग गर्न पनि अपिल गरेका छन्।"
बजेट एउटा भ्रमको पुलिन्दामात्रै हो : एमाले सांसद पहाडी,"काठमाडौं : नेकपा एमाले सांसद गणेश पहाडीले सरकारको नीति तथा कार्यक्रम र बजेटबीच तादम्यता नभएको बताएका छन्। संसदमा बजेटको सैद्धान्तिक छलफलमा भाग लिँदै उनले यो बजेटले सरकारको नीति तथा कार्यक्रममा भएका बुँदाहरु समेत बजेटमा सामेल नगराइएको बताए। सरकारको नीति तथा कार्यक्रम र बजेटबीच तादम्यता छैन। बुढीगण्डकी जलविद्युत आयोजना सरकारको नीति तथा कार्यक्रममा छ, तर बजेटमा छैन। यो बजेट एउटा भ्रमको पुलिन्दामात्रै हो,' उनले भने। उनले सरकारले प्रदेश र स्थानीय सरकारको अधिकार कटौति गरेको भन्दै विरोध गरे। 'त्यतिबेला यो सरकार संघीयताविरोधी भनियो । तर, यो बजेटमा सानासाना योजनाहरुमा पनि हस्तक्षप गरेर प्रदेश र स्थानीय सरकारको अधिकार कटौति गर्ने काम भयो,' उनले भने।"
माधव र भीम रावल सदस्य रहेको अन्तर्राष्ट्रिय सम्बन्ध समितिमा थपिए केपी ओली,"काठमाडौं : प्रमुख प्रतिपक्षी दलका नेता केपी शर्मा ओली प्रतिनिधिसभाको अन्तर्राष्ट्रिय सम्बन्ध समिति सदस्य नियुक्त भएका छन्। मंगलबार संसद बैठकले एमाले अध्यक्ष ओलीसहित उपाध्यक्ष ईश्वर पोखरेल र उपमहासचिव प्रदीप ज्ञवालीलाई अन्तर्राष्ट्रिय सम्बन्ध समितिको सदस्यमा थप्ने प्रस्ताव स्वीकृत गरेको छ। अन्तर्राष्ट्रिय सम्बन्ध समितिमा नेकपा एकीकृत समाजवादीका अध्यक्ष माधवकुमार नेपाल, एमालेकै डा भीम रावलदेखि कांग्रेस सचेतक पुष्पा भुसाल, प्रकाशमान सिंह, सुजाता कोइराला, प्रदीप गिरीसम्म सदस्य छन्। सभापति भने एमाले सांसदसमेत रहेकी पवित्रा निरौला (खरेल) रहेकी छन्। २२ सदस्य रहेको समितिमा सभापतिसहित एमालेबाट ७ जना सदस्य छन्। अध्यक्ष ओलीसहित तीन जना थपिएकोमा एमालेबाट सदस्य रहेका सांसदहरु हेरफेर हुनेछन्। बजेटमाथि छलफल भइरहेको संसदको पहिलो दिनको बैठकको अन्तिमतिर सभामुख अग्निप्रसाद सापकोटाले प्रतिनिधिसभा नियमावली २०७५ को नियम १७२ बमोजिम गठित प्रतिनिधिसभा अन्तर्गतको विभिन्न समिति सदस्य थप तथा हेरफेर गर्न सहमतिका लागि प्रस्ताव गरेका थिए। प्रस्तावलाई संसद सदस्यहरुले सहमति प्रदान गरेका थिए। सहमति प्रदान गरेका समितिअन्तर्गत अर्थ समितिमा विष्णु पौडेल, हृदेयश त्रिपाठी र मीनेन्द्र रिजाल थपिएका छन्। उद्योग वाणिज्य तथा श्रम तथा उपभोक्ता हित समितिमा लिलानाथ श्रेष्ठ र नवराज रावत थपिएका छन्। कानुन न्याय तथा मानव अधिकार समितिमा जुली कुमारी महतो र भानुभक्त ढकाल थपिएका छन्। कृषि सहकारी तथा प्राकृतिक स्रोत समितिमा पार्वत गुरुङ, राज्य व्यवस्था तथा सुशासन समितिमा कृष्णगोपाल श्रेष्ठ, विकास तथा प्रविधि समितिमा वसन्त कुमार नेम्वाङ, पदमा कुमारी अर्याल थपिएका छन्। शिक्षा तथा स्वास्थ्य समितिमा जगतबहादुर सुनार, सार्वजनिक लेखा समितिमा शिवमाया तुम्बाहाम्फे, गणेश सिंह ठगुन्ना थपिएका छन्। संसद बैठकले कार्य व्यवस्था परामर्श समितिको सदस्यमा पनि हेरफेर गरेको छ।"
बजेटमा निजी क्षेत्रलाई विकासको इन्जिनका रुपमा स्वीकार्यो : विनोद चौधरी,"काठमाडौं : नेपाली कांग्रेसका सांसद विनोद चौधरीले सरकारले ल्याएको बजेटले निजी क्षेत्रलाई विकासको इन्जिनका रुपमा प्रष्ट पारेको बताएका छन्। मंगलबारदेखि संसदमा भइरहेको बजेटमाथिको छलफलमा उनले यो बजेट परिवर्तनमुखी भएको बताए। निजी क्षेत्रलाई एउटा डेभलपमेन्टको इन्जिनको रुपमा प्रष्टसँग स्वीकार्नु, मेक इन नेपालजस्ता दूरगामी सोच बोकेको १० वर्षको स्पष्ट औद्योगिक विकासको ढाँचा बोकेको रोडम्यापलाई अंगाल्नु सुधारतर्फको पहिलो महत्वपूर्ण चरण हो, उनले भने। उनले बजेटमा औद्योगिक विकासका योजनाहरु भएको र स्थिरता, उत्पादनशील, रोजगारीलगायतका विषय प्राथमिकताका साथ उठाइएको बताए।"
राष्ट्रपति भण्डारी सुर्खेतमा,कर्णाली : राष्ट्रपति विद्यादेवी भण्डारी सुर्खत आइपुगेकी छन्। अनौपचारिक भ्रमणको सिलसिलामा उनी यहाँ आएकी हुन्। सुदूरपश्चिमको प्रमुख पर्यटकीयस्थल बडीमालिका जाने कार्यक्रमअनुसार उनी आज सुर्खेत आएको जिल्ला प्रशासन कार्यालयले जनाएको छ। सुर्खेतका सहायक प्रमुख जिल्ला अधिकारी ईश्वरीप्रसाद पाण्डेले राष्ट्रपति भण्डारी आज १:४५ बजे नेपाली सेनाको हेलिकोप्टरमार्फत् सुर्खेत आइपुगेको जानकारी दिए। उनी नेपाली सेनाको सुर्खेतस्थित पश्चिम कमाण्ड हेडक्वार्टर निमारेमा बास बस्ने र बुधबार बिहान बाजुरातर्फ प्रस्थान गर्ने कार्यक्रम रहेको छ। राष्ट्रपति भण्डारीले आज सुर्खेतको पर्यटकीयस्थल काँक्रेविहार अवलोकन गरेकी थिइन्।
बढुवा भएका एआईजीहरुले म्याद नबुझ्दा आईजीपी नियुक्ति मुद्दा १३ दिन पछाडि सर्यो,"काठमाडौं : नेपाल प्रहरी नायव महानिरीक्षक (डीआईजी)बाट बढुवा भएका तीन जना एआईजीहरुले बढुवासम्बन्धी मुद्दामा दुई महिना वित्दा पनि म्याद नबुझेको खुलेको छ। यसैकारण आईजीपी नियुक्तिविरुद्ध परेको मुद्दा लम्बिएको छ। मंगलबार न्यायाधीशद्वय विश्वभरप्रसाद श्रेष्ठ र डाकुमार चुडालको संयुक्त इजलासमा सुनुवाइका क्रममा नवनियुक्त आईजीपी धीरजप्रताप सिंहसमेत जोडिएको एआईजी बढुवासम्बन्धी मुद्दामा विपक्षीबाट म्याद तामेल नभएकाले आईजीपी नियुक्तिविरुद्धको मुद्दा १३ दिनलाई सरेको छ। डीआईजीहरु ईश्वरबाबु कार्की, घनश्याम अर्याल र प्रकाशजंग कार्कीले वरियता मिचेर एआईजी बढुवा गरेको भन्दै चैत १७ गते सर्वोच्चमा रिट दायर गरेका थिए। यसमा लगाउमा रहेको कार्की, अर्याल र कार्कीको रिट निवेदनमा प्रतिवादीहरु वसन्त कुमार पन्त, धीरजप्रताप सिंह र रवीन्द्र धानुकको नाममा म्याद तामेल भई आएको देखिएन। प्रतिवादी पन्त कैलालीमा रहेको र अन्य प्रत्यर्थीहरुलाई म्याद बुझाउन नसकिएको भन्ने प्रतिवेदनबाट आएको छ, न्यायाधीशद्वय श्रेष्ठ र चुडालको आदेशमा भनिएको छ। विपक्षीहरु प्रहरी सेवाका उच्च पदाधिकारी रहे भएको र निजहरुकै नामको म्यादसमेत तामेल हुन नसकेको गम्भीर अवस्था देखिएको भन्दै आदेशमा भनिएको छ, तीनै जनाको म्याद मुलुकी देवानी कार्यविधि संहिता २०७४ को दफा १०५ बमोजिम प्रहरी प्रधान कार्यालय नक्सालको सहयोग लिई उपलब्ध हुन सके इमेल वा फ्याक्स वा अन्य विद्युतीय साधनबाट जेठ १७ गतेदेखि सात दिनभित्र म्याद तामेल गरी गराई थाम्ने थमाउने म्याद नपाउने गरी तीन दिनभित्र लिखित जवाफ पेस गर्नू। इजलासले म्याद तामेल गरी दुबै मुद्दाको छिनोफानो गर्न आगामी जेठ ३० गते पेसी तोक्न पनि आदेश गरेको छ। एआईजी बढुवाको टुंगो नलाग्दै आईजीपी नियुक्ति सरकारले चैत १७ गते डीआईजीहरु पन्त, सिंह र धानुकलाई एआईजीमा बढुवा गरेको थियो। वरियता मिचेर बढुवा गरेको भन्दै यसविरुद्ध डीआईजीहरु कार्की, अर्याल र कार्कीले सर्वोच्चमा रिट दायर गरेका थिए। यो मुद्दाको टुंगो नलाग्दै सरकारले वैशाख १८ गते विपक्षी रहेका सिंहलाई आईजीपी नियुक्त गर्यो। एआईजी नियुक्तिमै मुद्दा खेपिरहँदा आईजीपी नियुक्त भएका सिंहको नियुक्तिविरुद्ध एआईजी विश्वराज पोखरेलबाट अर्को मुद्दा पर्यो। पोखरेलले पनि वरियता मिचेर कानुनविपरीत नियुक्त गरिएको भन्दै सिंहको नियुक्ति बदर र आफूलाई आईजीपी बनाउन माग गरेका थिए। स्थानीय तहको निर्वाचनअघि पेसीमा चढेको आईजीपी नियुक्तिविरुद्धको पोखरेको रिटमा न्यायाधीश सुष्मालता माथेमाको एकल इजलासले आईजीपी सिंहले दर्ज्यानी चिन्ह ग्रहण गरेर पदभार गरी निर्णय कार्यान्वयनमा आइसकेको र निवेदकले उठाएको प्रश्न पूर्ण सुनुवाइका क्रममा सम्बोधन हुने भन्दै अन्तरिम आदेश दिएको थिएन। कारण देखाउ आदेश जारी गर्दै इजलासले बढुवासम्बन्धी निर्णयका सम्पूर्ण फाइलहरु झिकाएको थियो। जेठ १७ गतेलाई पेसी तोकेको थियो। माथेमा इजलासबाट सुनुवाइका लागि तोकिएको मितिका आधारमा आज बसेको संयुक्त इजलासले एआईजी बढुवासम्बन्धी मुद्दामै सिंहसहित विपक्षीबाट म्याद तामेल नभएको भन्दै एक साताभित्र म्याद तामेल गर्न आदेश दिँदै आईजीपी नियुक्तिसम्बन्धी विवादमा सुनुवाइ १३ दिनपछि सारेको हो।"
पूर्वअर्थमन्त्री पौडेललाई पुनको प्रश्न : घोषणापत्र हो भने १ लाख कर्मचारी गठबन्धनका मान्छे हुन् ?,"काठमाडौं : नेकपा माओवादी केन्द्रका नेता वर्षमान पुन अनन्तले यो बजेटले अपेक्षित लक्ष्य हाँसिल गर्ने बताएका छन् । संसदमा बजेटमाथि सैद्धान्तिक छलफलमा भाग लिँदै पूर्व अर्थमन्त्रीसमेत रहेका पुनले बजेटका सिद्धान्त र प्राथमिकता, नीति तथा प्राथमिकता एउटै दिशानिर्देशमा आएकाले यो बजेट राम्रो भएको बताएका हुन् । पूर्वअर्थमन्त्री पुनले भने,यो बजेट कार्यान्वयनमा समस्या पर्दैन । अपेक्षित लक्ष्य हाँसिल गर्न सक्छ । रोजगारी सिर्जना र गरीबि निवारणमा बजेटले भूमिका खेल्ने देखिन्छ । उनले यो बजेटले अर्थतन्त्रको परम्परागत संरचनालाई रुपान्तरण गर्न मद्दत पुग्ने बताए । उनले कृषि कर्जाका लागि लघुवित्तको योजना बजेटमा आउनु राम्रो रहेको धारणा राखे । पूर्वअर्थमन्त्री एवम् नेकपा एमालेका उपाध्यक्ष विष्णु पौडेललाई जवाफ दिँदै पुनले घोषणापत्र हो भने १ लाख कर्मचारी गठबन्धनका मान्छे हुन् त भन्दै प्रश्न गरे। उनले भने, प्रहरी र सेना पनि गठबन्धनका भए । १२ लाख जेष्ठ नागरिकले सुविधा पाउने भने भने गठबन्धनका मान्छे भए । किसानको पक्षमा छ । किसान सबै गठबन्धनका भए त ? अगाडि बोलेका पौडेलले चुनावी सरकारले बजेट नभई घोषणापत्र ल्याएको बताएपछि पुनले प्रश्न गरेका हुन्। यो चुनावी सरकार हो । आउने सरकारलाई बोकी नसक्ने गरी आर्थिक दायित्व सिर्जना गरेको छ । संकटपूर्ण अर्थतन्त्र सम्बोधन गर्ने खालको बजेट आउनु पर्थ्यो । पौडेलले बोल्नेक्रममा अगाडि भनेका थिए, सारतः यो बजेट सत्तारुढ गठबन्धनको चुनावी पर्चा वा घोषणापत्र जसरी आएको छ । भोट बटुल्ने उद्देश्यले आएको छ । पूर्व अर्थमन्त्री पौडेलले पाँच महिनाको चुनावी सरकारले पूर्ण अवधिको सरकारले जसरी बजेट प्रस्तुत गरेको दाबी गरेका थिए। पौडेलको भनाईलाई पुनले खण्डन गरेका हुन्।"
"अर्थमन्त्री जनार्दनलाई योगेशको व्यङ्ग्य : यसपटक ब्रिफकेस तोडफोड भएन, कुर्सी नभाँचिनु उपलब्धि भयो","काठमाडौं : नेकपा एमालेका सचिव योगेश भट्टराईले संसदमा अर्थमन्त्रीले बजेट प्रस्तुत गर्दा ब्रिफकेस तोडफोड नहुनु सकारात्मक पक्ष र उपलब्धि भएको भन्दै व्यङ्ग्य गरेका छन्। मंगलबार प्रतिनिधिसभामा आगामी आर्थिक वर्षको बजेटमाथिको छलफलमा आफ्नो धारणा राख्दै भट्टराईले ब्रिफकेस तोडफोड नहुनु सकारात्मक उपलब्धि भएको बताएका हुन्। संसदमा माननीय सदस्यहरू बस्ने कुर्सी नभाँचिदा माइकहरु नभाँचिदा शान्तपूर्वक अर्थमन्त्रीले २ घण्टा ५५ मिनेट पढ्न पाउनुभएको बताए। यो बजेट वक्तव्य माननीय अर्थमन्त्री ज्यूले जेठ १५ गते २ घण्टा ५५ मिनेटको समय लिएर बाचन गरिरहँदा एउटा महत्वपूर्ण सकारात्मक पक्ष, उपलब्धि नै भन्छु मैले। त्यसलाई जुन मैले महसुस गरेको छु। यसपटक माननीय अर्थमन्त्रीले यो बजेट प्रस्तुत गरिरहँदा माननीय अर्थमन्त्री ज्यूले बोक्नुभएको ब्रिफकेस तोडफोड भएन। संसदमा माननीय सदस्यहरू बस्ने कुर्सी भाँचिएनन्। संसदका माइकहरु भाँचिएनन् र शान्तपूर्वक माननीय अर्थमन्त्री ज्यूले २ घण्टा ५५ मिनेट पढ्न पाउनुभयो।भट्टराईले थपे,सायद हाम्रो लोकतन्त्र र हाम्रो संवैधानिक प्रक्रिया परिपक्व हुँदै जाँदैछ। हामी उत्तेजना, आवेशबाट संयमता र धैर्यतातिर जादैँछौं। त्यस अर्थ म खुसी व्यक्त गर्न चाहन्छु। भट्टराईले यो बजेटको प्राथमिकताहरु र गन्तव्य कता हो भन्ने नभएको बताए। भट्टराईले कमिसन नआउने भएकै कारण शिक्षा र स्वास्थ्यमा बजेट नबढाइएको हो भन्दै अर्थमन्त्री शर्मालाई प्रश्न समेत गरे। तत्कालीन अर्थमन्त्री सुरेन्द्र पाण्डेले आर्थिक वर्ष २०६७६८ को बजेट प्रस्तुत गर्न खोज्दा माओवादी सांसद जनार्दन शर्मासहितका सांसदहरुले ब्रिफकेस खोसेका थिए। र त्यसपश्चात मन्त्रिपरिषद्को बैठकले संसद अधिवेशन अन्त्य गरेर अध्यादेशबाट बजेट ल्याइएको थियो। बजेट ब्रिफकेस खोसाखोस भएर च्यातिएको हो। केही सांसदहरुका लुगा पनि च्यातिएका थिए। त्यसपछि तत्कालिन सभामुख सुवासचन्द्र नेम्वाङले त्यो दिनका लागि संसद्को बैठक अन्त्य गरेका थिए। सोही प्रसंगलाई स्मरण गर्दै भट्टराईले आजको संसदमा अर्थमन्त्रीलाई व्यङ्गय गरेका हुन्।"
बजेटले नेपाली समाजको दृष्टिकोणलाई ध्यान दियो : मेटमणी चौधरी,"काठमाडौं : नेकपा (एकीकृत समाजवादी)का नेता मेटमणी चौधरीले सरकारले प्रस्तुत गरेको बजेट नेपाली समाजको दृष्टिकोणका आधारमा आएको बताएका छन्। संसदमा बजेटमाथि सैद्धान्तिक छलफलमा भाग लिँदै सांसद चौधरीले कोभिड पछिको आर्थिक संकट र मिश्रित सरोकारले ल्याएको बजेट भएको कारण नेपाली समाजको दृष्टिकोणलाई ध्यानमा राखि बजेट आएको बताएका हुन्। उनले बजेटले उत्पादनतर्फ ध्यान दिएको बताए। चौधरीले भने, बजेटले समावेशीतालाई जोड दिएको छ। सरकारी, निजी र सहकारी क्षेत्रको सहकार्यमार्फत् अघि बढ्ने योजना अघि सारेको छ। गरिबी निवारण, पुर्वाधार विकास, पुँजि निर्माणमा बजेट सार्थक रहेको बताए। चौधरीले आफू दाङको सांसद रहेको भन्दै टरीगाउँ एयरपोर्टलाई सम्बोधन गरेको प्रती दङ्गाली जनता खुसी रहेको र दङ्गाली जनताले ठूलो हवाइ जहाज चढ्न पाउने अपेक्षा गरिरहेको बताए।"
आईजीपी नियुक्ति विवाद : न्यायाधीश विश्वम्भर श्रेष्ठ र कुमार चुडालको इजलासमा,काठमाडौं : नेपाल प्रहरीका महानिरीक्षक (आईजीपी) बढुवाविरुद्धको मुद्दामा सर्वोच्च अदालतमा मंगलबारदेखि सुनुवाइ भएको छ। सर्वोच्च अदालतका न्यायाधीशद्वय विश्वम्भरप्रसाद श्रेष्ठ र कुमार चुडालको इजलासमा सुनुवाई भएको हो। गत वैशाख १८ गते सरकारले धिरजप्रताप सिंहलाई आईजीपी बनाउने निर्णय गरेपछि डीआईजी विश्वराज पोखरेलले रिट दायर गरेका थिए । रिटमा पोखरेलले आईजीपी हुनुपर्ने माग राखेका छन् । पोखरेलले सरकारले ज्येष्ठता तथा वरियता मिचेर आईजीपी बढुवा गरेको भन्दै एआईजी पोखरेलले सर्वोच्चमा रिट दायर गरेका थिए ।
बजेट वितरणमुखी र कार्यकर्ता इन्गेज गर्ने मात्र आयो : अनीलकुमार झा,"काठमाडौं : लोकतान्त्रिक समाजवादी पार्टीका नेता अनीलकुमार झाले यो बजेट वितरणमुखी भएको बताएका छन्। संसदमा बजेटमाथि सैद्धान्तिक छलफलमा भाग लिँदै यो बजेट कार्यकर्ता इन्गेजगर्ने खालको रहेको दाबी गरेका हुन्। उनले भने, स्वास्थ्य, शिक्षा लगायतमा बजेट विनियोजन गरिएपनि कार्यान्वयनमा शंका छ। उपभोक्ता र आम नागरिकका माग सम्बोधन गर्न सरकार गम्भीर भएन। जिल्ला अस्पतालमा विशेषज्ञ चिकित्सक जान नसकिरहेको उनले बताए। उनले चिकित्सकलाई गाउँ गाउँ जाने वातावरण निर्माण गर्न सरकारसँग माग गरे। झाले बाढीपहिरोको मौसम सुरु हुने बेला भएपनि नदी नियन्त्रण, तटबन्ध निर्माणको योजना बजेटमा नसमेटिएको भन्दै असन्तुष्ट व्यक्त गरे।"
बजेटको मूल दिशा ठिक छ : मिनेन्द्र रिजाल,"काठमाडौं : नेपाली कांग्रेसका नेता मिनेन्द्र रिजालले बजेटको मूल दिशा ठिक भएको बताएका छन्। संसदमा बजेटमाथि सैद्धान्तिक छलफलमा भाग लिँदै कर छुटले अर्थतन्त्रलाई चलायमान बनाएको बताएका हुन्। रिजालले भने, आन्तरिक ऋण बढेको हो। तर, हामीले सिर्जना गरेको होइन नी। अर्थतन्त्रको चुनौती को सत्तामा छ, को सत्तामा छैन भन्ने कुराले फरक पार्दैन। उद्योग क्षेत्रका लागि निजी सरकारी साझेदारी नीति ल्याइएको बताए। पूर्वाधार निर्माणका लागि हावादारी सपनाभन्दा ठिक बाटो लिने खालको भएको बताए। योभन्दा अघिको बजेट संसद् छलेर ल्याइएको भन्दै स्मरण गरे।"
"यो बजेट होइन, सत्ता गठबन्धनको चुनावी घोषणापत्र हो : पूर्व अर्थमन्त्री पौडेल","काठमाडौं : पूर्व अर्थमन्त्री एवम् नेकपा एमालेका उपाध्यक्ष विष्णु पौडेलले चुनावी सरकारले बजेट नभई घोषणापत्र ल्याएको बताएका छन् । मंगलबार संसदमा बजेटमाथि छलफल गर्दै उनले चुनावी सरकारले आउँदो सरकारलाई बोकि नसक्ने गरी आर्थिक दायित्व सिर्जना गरेको बताएका हुन् । यो चुनावी सरकार हो । आउने सरकारलाई बोकी नसक्ने गरी आर्थिक दायित्व सिर्जना गरेको छ । संकटपूर्ण अर्थतन्त्र सम्बोधन गर्ने खालको बजेट आउनु पर्थ्यो । उनले भने, सारतः यो बजेट सत्तारुढ गठबन्धनको चुनावी पर्चा वा घोषणापत्र जसरी आएको छ । भोट बटुल्ने उद्देश्यले आएको छ । आर्थिक परिसूचक नकारात्मक बन्दै गएको उनको दाबी छ। पूर्व अर्थमन्त्री पौडेलले पाँच महिनाको चुनावी सरकारले पूर्ण अवधिको सरकारले जसरी बजेट प्रस्तुत गरेको बताए । उनले बजेटमा अर्थतन्त्रको चुनौतीलाई वेवास्था गरिएको टिप्पणी गरे। पौडेलले निबन्ध रुपी बजेटले कुनै डेलिभरी दिन नसक्ने बताए । उनले यो बजेट गोश्वारा भाषामा लेखिएको निवेदन जस्तो भएको भन्दै व्यङ्गयसमेत गरे।"
"यो बजेटले मुलुकलाई हित गर्दैन, गन्तव्यहिन छ : योगेश भट्टराई","काठमाडौं : नेकपा एमालेका सचिव योगेश भट्टराईले सरकारले प्रस्तुत गरेको बजेट गन्तव्यहिन भएको बताएका छन्। संसदमा बजेटमाथि सैद्धान्तिक छलफलमा भाग लिँदै भट्टराईले यो बजेट चौबाटोमा उभिएको र गन्व्यहित रहेको बताएका हुन्। उनले यो बजेटले मुलुकलाई हित नगर्ने स्पष्ट पारे। भट्टराईले भने, यो बजेटको प्राथमिकता, गन्तव्य कता हो भनेर प्रश्न उठाइरहेका छौं। यो बजेट चौबाटोमा उभिएको छ। माओत्सेतुङ र मार्क्सको गन्ध आउँछ। यो बजेटको कुनै गन्तव्य छैन। अहिलेको बजेटले शिक्षा र स्वास्थ्यमा बजेट कटौति गरिएको उनको भनाई छ। टिकटकमा भाइरल भएको एउटा पुरानो भिडियोमा अर्थमन्त्रीज्यूले कमिसन नआउने भएकाले शिक्षा र स्वास्थ्यमा बजेट नबढ्ने गरेको बताएको प्रसंग उठाउँदै उनले प्रश्न गरे,अर्थमन्त्री ज्यू, के कमिसन नआउने भएकाले शिक्षा, स्वास्थ्यको बजेट नबढाउनुभएको हो ? उनले कृषि उत्पादनतर्फ बजेट केन्द्रित नभएको बताए। भट्टराईले अधिकांश सामुदायिक विद्यालयमा शिक्षक दरबन्दी खाली रहेको र यसतर्फ अर्थमन्त्रीको ध्यान नगएको बताए। भट्टराईले भने,१५ लाखमा एमबीबीएस पढाउँछौं भन्नुहुन्छ भक्तपुरका माननीय ज्यूले। सम्बन्धन दिइदैंन। अनि शिक्षाको गुणस्तरको कुरा गर्न सुहाउँछ।"
जिससमा पनि गठबन्धन,"काठमाडौं : सत्ता गठबन्धनले जिल्ला समन्वय समितिमा पनि गठबन्धन गर्ने निर्णय गरेको छ। बैठकले स्थानीय निर्वाचनमा गठबन्धन सफल भएको निष्कर्ष निकालेको छ। गठबन्धन दलको बैठकमा निर्वाचनको समीक्षासँगै अगामी दिनमा राजनीतिका विषयमा के कसरी अगाडि बढ्ने भन्ने विषयमा छलफल भएको छ। सोमबार अपराह्न बालुवाटारमा बसेको पाँच दलीय गठबन्धनका शीर्ष नेताहरूको बैठकले स्थानीय निर्वाचनको समीक्षा गर्दै अहिले आएको नतिजालाई गठबन्धनको सफलता मान्नुपर्ने निचोड निकालेको छ। कांग्रेसका वरिष्ठ नेता रामचन्द्र पौडेलले गठबन्धनको बैठकमा जिल्ला समन्वय समिति र कार्यपालिका निर्वाचनलगायतका विषयमा छलफल भएको बताए। पौडेलले भने, निर्वाचनको समीक्षा गर्दा तालमेल भएका ठाउँको नतिजा सन्तोषजनक रहेको सबै साथीहरूको निष्कर्ष रह्यो। केही ठाउँमा कमजोरी भएका छन्। सबैले सबैलाई पूर्ण रूपमा सहयोग गरेको अवस्था छैन। अब समितिको निर्वाचनमा पनि गठबन्धन गरेरै अगाडि बढ्ने सल्लाह भएको छ। राष्ट्रिय जनमोर्चाकी अध्यक्ष दुर्गा पौडेलले गठबन्धन हुबहु लागू हुन नसकेको जस्तो सबै गठबन्धन दल लागेको बताइन्। गठबन्धनले लगाएको नियम कतिपय ठाउँमा लागू हुन सकेन। कतिपय स्थानमा एमालेसँग पनि स्थानीय आवश्यकताको आधारमा दलहरूबीच समन्वय भयो। राष्ट्रिय जनमोर्चाले मात्र गठबन्धनको नियम पालना गयो अन्यको हकमा त्यो भएन, उनले भनिन्, हामीलाई तयारीका लागि समय कमि भयो। कमि कमजोरका बाबजुद पनि अहिलेको नतिजा राम्रो आएकोले गठबन्धन दल सबै सन्तुष्ट छौं। बैठकले स्थानीय कार्यपालिकाको निर्वाचन र जिससको निर्वाचनमा गठबन्धन दलसँग आबद्ध पार्टीबीच सहमति कायम गरी अगाडि बढ्न दलका प्रदेश र जिल्लास्तरका समितिलाई निर्देशन गर्ने निर्णय गरेको छ। बैठकमा प्रधानमन्त्री देउवा, माओवादी केन्द्रका अध्यक्ष पुष्पकमल दाहाल प्रचण्ड, एकीकृत समाजवादीका अध्यक्ष माधवकुमार नेपाल, जसपा अध्यक्ष उपेन्द्र यादव र जनमोर्चाकी उपाध्यक्ष दुर्गा पौडेललगायत शीर्ष नेता सहभागी थिए। यस्तै, गठबन्धनले बनाएको चुनावी तयारी तथा अनुगमन समिति संयोजक वरिष्ठ नेता रामचन्द्र पौडेल, उपसभापति पूर्णबहादुर खड्का, कांग्रेसका पूर्वमहामन्त्री कृष्णप्रसाद सिटौला, एकीकृत समाजवादीका नेता झलनाथ खनाल, माओवादी नेता नारायणकाजी श्रेष्ठ पनि बैठकमा सहभागी थिए।"
लहान कार्यपालिकाको पहिलो बैठक : डिजे साउण्ड बन्ददेखि किरिया खर्च वितरणसम्म,"सिरहा : लहान नगरपालिकाको पहिलो कार्यपालिकाबाट बैठकबाट ११ वटा निर्णयहरु गरेको छ। जसमा ध्वनी प्रदुषण रोक्न डिजे साउण्ड बन्द गर्नेदेखि मुसहर समुदायलाई मृत्युकर्म गर्न करिया खर्च वितरणसम्म छ। पहिलो बैठकबाट धन्यवाद ज्ञापन, किरिया खर्च, राहत, सिफारिस शुल्क, नगर बस भाडा, स्यानेटरी प्याड वितरण, विषयगत विज्ञ नियुक्ति, ध्वनी प्रदुषण, सडक मर्मत, ग्राभेल आपूर्ति र सूचना बोर्ड हटाउने गरी ११ वटा निर्णय गरेको हो। धार्मिक सांस्कृतिक कार्यहरुको नाममा ठूलो आवाजमा डिजे बजाएको स्थानीयवासीहरुबाट गुनासो बढ्न थालेपछि यस्तो निर्णय गरेको नगरप्रमुख महेश प्रसाद चौधरीले बताए। निर्णय भएसँगै कार्यान्वयन प्रक्रियामा बढाउँछौँ। पहिलो पटकलाई ११ सय जरिवाना तिराउने र पुनः सोही व्यक्तिले बजाए। सामग्री जफत गरिनेछ, उनले भने, जफत गरिसकेपछि कानून अनुसार कारवाही प्रक्रियामा लग्नेछौँ। मुसहर समुदायलाई किरिया खर्चको लागि ५ हजार सहयोग, कोरोना संक्रमणले पिडित भएका परिवारलाई १० हजारको दरले १५५४ जनालाई राहत वितरण गर्ने निर्णय भएको छ। जन्मदर्ता, मृत्युदर्ता, विवाह दर्ता र नागरिकता सिफारिसमा लाग्ने दस्तुर निःशुल्क गर्ने प्रमुख चौधरीले जानकारी गराए। नगर बस सेवा निजीक्षेत्रलाई भाडामा लगाई सञ्चालन गर्ने निर्णय भएको छ। त्यसमा रुट र भाडा दर नगरपालिकाले निर्धारण गर्ने जनाएको छ। कक्षा ६ देखि १२ सम्मका छात्राहरुलाई निःशुल्क स्यानेटरी प्याड उपलब्ध गराउन खरिद प्रक्रिया बढाउन निर्णय पनि भएको छ। शिक्षा, स्वास्थ्य, सरसफाईलगायत क्षेत्र हेर्नेगरी विषयगत विज्ञ नियुक्ति गर्ने प्रमुख चौधरीले बताए। वर्षाको कारण स्थानीयवासीलाई आउजाउ गर्न कठिनाई भोग्नु परिरहेको भोटियाटोलसितापुर र लहान १६ स्थित गोविन्दपुर देखि भसुवा, भमरे, काभ्रे स्थानसम्मको सडक मर्मत तत्काल गर्ने निर्णय भएको छ। यसैगरी हिलो भएको ठाउँहरुमा तत्काल ग्राभेल गर्न ग्राभेल आपूर्ति गर्ने जनाएको छ।"
आईजीपी नियुक्ति र एआईजी बढुवासम्बन्धी मुद्दाको सुनुवाइ सकियो,"काठमाडौं : नेपालको प्रहरीको महानिरीक्षक (आईजीपी) नियुक्तिसम्बन्धी मुद्दाको सुनुवाइ सकिएको छ। न्यायाधीशद्वय विश्वभरप्रसाद श्रेष्ठ र डाकुमार चुडालको संयुक्त इजलासमा मंगलबार पूर्ण सुनुवाइ भएको थियो। सुनुवाइ सकिएसँगै अन्तरिम आदेश जारी हुने वा नहुने निर्णय इजलासले दिनेछ। एआईजी विश्वराज पोखरेलले ज्येष्ठता र वरियता मिचेर कानुन विपरीत धीरजप्रताप सिंहलाई आईजीपी नियु्क्त गरिएको भन्दै सर्वोच्चमा रिट दायर गरेका थिए। उनले आफू सिनियर भएकाले आफूलाई आईजीपी नियु्क्त गर्न, सिंहको नियु्क्ति खारेज गर्न अन्तरिम आदेश माग गरेका थिए। पोखरेलको रिटमा वैशाख २२ गते प्रारम्भिक सुनुवाइ गर्दै न्यायाधीश सुष्मालता माथेमाको एकल इजलासले वैशाख ३० गतेको स्थानीय निर्वाचनको मुखमा प्रहरी संगठन नेतृत्वविहीन राख्न नहुने र बढुवासम्बन्धी तथ्य प्रमाणहरु अध्ययन गरेर निष्कर्षमा पुग्नुपर्ने भएकाले अन्तरिम आदेश जारी गरेको थिएन। सरकारका नाममा कारण देखाउ आदेश जारी गर्दै बढुवासम्बन्धी सम्पूर्ण कागजात झिकाउने आदेश गरेको थियो। साथै जेठ १७ गते मंगलबारलाई पूर्ण सुनुवाइका लागि पेसी तोकेको थियो। एआईजी बढुवाविरुद्धको मुद्दाको पनि सुनुवाइ सकियो आईजीपी नियुक्तिसँगै एआईजी बढुवाविरुद्ध परेको मुद्दाको पनि न्यायाधीशद्वय श्रेष्ठ र चुडालकै इजलासले सुनुवाइ सम्पन्न गरेको छ। न्यायाधीश माथेमाको एकल इजलासले एआईजी बढुवाविरुद्धको मुद्दालाई पनि आईजीपी नियुक्तिको मुद्दासँगै सुनुवाइ गर्न आदेश दिएको थियो। डीआईजीहरु ईश्वरबाबु कार्की, घनश्याम अर्याल र प्रकाशजंग कार्कीले वरियता मिचेर एआईजी बढुवा गरेको भन्दै चैत १७ गते सर्वोच्चमा रिट दायर गरेका थिए। बढुवा सिफारिस समितिको सिफारिसअनुसार मन्त्रिपरिषद्ले डीआईजीहरु वसन्त पन्त, धीरजप्रताप सिंह र रवीन्द्र धानुकलाई एआईजीमा बढुवा गरेको थियो। पन्त निवर्तमान आईजीपी शैलेश थापा क्षेत्री ब्याची भएकाले उनीसँगै वैशाख १९ गते सेवानिवृत्त भइसकेका छन्। सिंह आईजीपी नियु्क्त भएका छन् भने धानुक एआईजी छन्। रिट दायर गर्ने डीआईजीहरु कार्की, अर्याल र कार्की पनि निवर्तमान आईजीपी क्षेत्रीकै ब्याचको भएकाले उनीहरु पनि वैशाख १९ गते नै सेवा निवृत्त भइसकेका छन्। एआईजी बढुवाविरुद्धको पनि सुनुवाइ सकिएकाले यसमा पनि आजै निर्णय आउन सक्छ।"
प्रदेश १ मा बजेट अधिवेशन सुरु,"विराटनगर : प्रदेश १ को १०औं एवं बजेट अधिवेशन सोमबारदेखि सुरु भएको छ। बैठकको पहिलो दिनमै सत्तापक्ष र प्रतिपक्षबीच सदनमा आरोप प्रत्यारोप चल्यो। प्रदेश प्रमुख पर्शुराम खापुङले आह्वान गरेको बैठकका बारेमा बिहान ११ बजे सभामुख प्रदीपकुमार भण्डारीले सदनलाई जानकारी गराएपछि अधिवेशन सुरु भएको हो। स्थानीय निर्वाचनमा उम्मेदवार बन्न नेकपा (एमाले)का दुई जना प्रदेशसभा सदस्य काजीमान कागते र गोपालचन्द्र बुढाथोकीले राजीनामा दिएको जानकारी पनि भण्डारीले गराए। बैठकमा प्रमुख प्रतिपक्षी एमाले संसदीय दलका नेता भीम आचार्यले निर्वाचनबाट दलहरू सच्चिएर अघि बढ्नुपर्ने सुझाव जनताबाट आएको बताए। निर्वाचनमा स्वतन्त्र उम्मेदवार निर्वाचित भएको प्रसंगलाई जोड्दै प्रदेशको पूर्वमुख्यमन्त्रीसमेत रहेका आचार्यले दलहरूबाट भएको त्रुटिबारे समीक्षा गर्न आवश्यक रहेको बताए। अहिले प्रदेश सरकारको औचित्य पुष्टि गर्न कठिन भइरहेको छ। प्रदेशमा विकास कसरी अघि बढिरहेको छ भनेर भन्न सक्ने अवस्था छैन, उनले भने, गठबन्धन सरकार बनेको ७ महिना भइसक्दा पनि त्यसको अभाष हुन सकेन। सरकारको काम कारबाही प्रभावकारी नहुँदा जनताले प्रदेश सरकार आवश्यक छैन भनेर भन्न थालिसकेका छन्। प्रदेशमा आवश्यक स्रोतसाधन जुटाउन पनि सरकारले नसकेको आचार्यले बताए। नेपाली कांग्रेसका प्रमुख सचेतक सूयर्माराज राईले स्थानीय निर्वाचन सम्पन्न गरेर गठबन्धन सरकारले ठूलो जिम्मेवारी पूरा गरेको बताए। प्रदेशको पहिलो कार्यकाल चीर कालसम्म सम्झन लायक बनाउनुपर्छ, उनले भने। राईले स्थानीय निर्वाचनमा स्वतन्त्र उम्मेदवार विजयी बन्नुलाई लोकतन्त्रमा सबै विचार अटाउन सक्छन् भन्ने उदाहरणका रूपमा लिनुपर्ने दाबी गरे। प्रदेश १ ले अहिलेसम्म नाम पाउन सकेको छैन। यो विषय कहाँ अड्किएको छ भनेर सबैलाई थाहा छ, उनले भने, प्रदेशको नामकरणको विषयमा सत्ता र प्रतिपक्षको उत्तिकै भूमिका हुन्छ। साझा छलफलबाट प्रदेशको नाम तोकिनुपर्छ। बजेट कार्यान्वयनमुखी हुनुपर्नेमा जोड दिँदै उनले बजेटको औचित्य पुष्टि गर्न सक्नुपर्ने बताए। नेकपा (माओवादी केन्द्र)का धीरेन्द्र शर्माले इच्छाशक्ति भए राम्रो काम गर्न केहीले पनि नछेक्ने बताए। अहिलेको अधिवेशन प्रदेशको ५ बर्से कार्यकालको अन्तिम हुने भएकाले नामकरणको विषयलाई टुंगोमा पुयाउनुपर्नेमा उनको जोड छ। त्यस्तै, जसपाका सांसद रामचन्द्र लिम्बूले बजेटको कार्यान्वयन पक्षलाई ध्यान दिँदै अब प्रदेश सरकारले गति बढाउनुपर्नेमा जोड दिए।"
सात किसान राष्ट्रपति उत्कृष्ट पुरस्कारबाट सम्मान,"काभ्रे : जिल्लाको कृषि ज्ञान केन्द्रले राष्ट्रपति उत्कृष्ट कृषक पुरस्कारद्वारा किसानहरुलाई नगदसहित सम्मान गरिएको छ। मंगलबार धुलिखेमा एक कार्यक्रमबीच जिल्लाको ४ जना उत्कृष्ट कृषक र सिन्धुपाल्चोकको ३ कृषकलाई नगर १५ हजारसहित सम्मान गरिएको हो। यो वर्षमा कृषि तथा पशुपक्षीका क्षेत्रमा उल्लेखनीय योगदान गरेबापत कृषि ज्ञान केन्द्र धुलिखेल काभ्रेले सूचना जारी गरेर कृषकहरु मध्ये छनोट भएका ७ जनालाई सम्मान गरिएको हो। काभ्रेबाट २८ कृषकहरूले र सिन्धुपाल्चोकबाट १० जना कृषकहरूले निवेदन दिएकोमा काभ्रेका ४ जना र सिन्धुपाल्चोक जिलाका ३ जना गरी ७ जना उत्कृष्ट कृषकहरूलाई सो सम्मान गरीएको हो। काभ्रे जिल्ला नमोबुद्ध नगरपालिका वडा नं ८ मा अवस्थित एलिस्का कृषि फर्मका सञ्चालक दिपेश चन्द्र तामाङ, बनेपा नगरपालिका वडा नं १३ स्थित झ्याम्मल कृषि फर्मका सञ्चालक कमला तामाङ, मण्डनदेउपुर नगरपालिका वडा नं ६ स्थित मडिल कृषि फर्मका सञ्चालक राजेन्द्र ढकाल र बनेपा नगरपालिका वडा नं ४ की अप्सरा घिमिरे तिमल्सिना नगद सहित सम्मानित भएको छ। राष्ट्रपति उत्कृष्ट कृषक सम्मान कार्यक्रममा सम्मानित हुने सिन्धुपाल्चोक जिल्लाका मेलम्ची नगरपालिका वडा नं ११ स्थित इन्द्रावती पशुपालन तथा कृषि फर्मका सञ्चालक भिमप्रसाद दुलाल, हेलम्बु गाउँपालिका वडा नं २ स्थित युवा सिर्जनशील कृषि तथा पशुपालन फर्मका सञ्चालक डिन्डुप तामाङ र मेलम्ची नगरपालिका वडा नं ११ का न्युरचुङ तामाङ नगद १५ हजार रुपैयाँसहित सम्मान पत्र र दोसल्लाले सम्मान गरेका हुन्।"
जनक शिक्षामा अझै ३३ लाख थान पाठ्यपुस्तक छपाई बाँकी,"भक्तपुर : यस वर्षको शैक्षिक सत्र सुरु भएको तीन साता बित्नैलाग्दा पनि विद्यार्थीको हातमा पाठ्यपुस्तक पुग्न सकेको छैन। विद्यालय तहका कक्षा ४ देखि कक्षा १० सम्मको पाठ्यपुस्तक छपाइ एवं वितरणको जिम्मा पाएको जनक शिक्षा सामग्री केन्द्र लिमिटेडले सबै पुस्तक समयमै छपाइ तथा वितरण गर्न नसक्दा देशभर पाठ्यपुरस्तक अभाव भएको हो। सरकारले कक्षा १ देखि ३ सम्मको पाठ्यपुस्तक छाप्ने जिम्मा निजी क्षेत्रलाई दिएपछि जनक शिक्षाले कक्षा ४ देखि १० सम्मको पाठ्यपुस्तक छाप्दै आएको छ। विगतमा पनि केन्द्रले समयमै पुस्तक छाप्न नसकेको भन्दै केही वर्षअघिनै सरकारले निजी क्षेत्रलाई पुस्तक छपाइको जिम्मा दिएको थियो। जनक शिक्षाले अझै ३३ लाख थान पाठ्यपुस्तक छाप्नै बाँकी रहेको छ। चालू शैक्षिक सत्रका लागि आवश्यक एक करोड ९८ लाख थान पुस्तक छाप्नुपर्नेमा अहिलेसम्म १ करोड ६५ लाख थान मात्रै पाठ्य पुस्तक पछाई सकिएको केन्द्रका प्रबन्ध निर्देशक अनिलकुमार झाले जानकारी दिए। जनक शिक्षाले विद्यालय तहको ८५ प्रतिशत पुस्तक पछाइ सम्पन्न गरेको र १५ प्रशित छपाई भइरहेको जनाएको छ। यस वर्षको शैक्षिक सत्रलाई जनक शिक्षाले एक करोड ९८ लाख थान पाठ्य पुस्तक छाप्नु पर्ने हो, अहिलेसम्म १ करोड ६५ लाख थान पुस्तक छपाई सम्पन्न भएर वितरण गरिसक्यौ, बाँकी पुस्तक असार पहिलो सातासम्म छपाई सक्छौ र अबको एक महिनाभित्र नै विद्यार्थीको हातहातमा पुस्तक पुग्छन्, झाले भने। केन्द्र बिक्रेतामार्फत ७७ वटै जिल्लामा पुस्तक वितरण सुरु गरिसकेको जनाउँदै उनले काठमाडौँ उपत्यकाभन्दा बाहिर हिमाली तथा पहाडी जिल्लालाई प्राथमिकतामा राखेर पुस्तक वितरण गरेको बताए। बहिरी जिल्लामा अपुग भएको पुस्तक दैनिक एकदुई ट्रक पठाइ रहेको पनि उनले जानकारी दिए। केन्द्रका सूचना अधिकृत चित्र आचार्यले पुस्तक वितरण ढिलाई हुँदा विद्यार्थीको हातमा पुग्न पनि ढिलाई भएको दाबी गरे। उहाँले देशभर पुस्तक अभाव भनेर हल्ला भएझै नभएको दाबी गरे। उनले भने, शैक्षिक सत्र सुरु हुनुभन्दा १५ दिन अगाडिनै पुस्तक बिक्री वितरण हुनुपथ्र्यो, यस वर्ष स्थानीय तह निर्वाचनले गर्दा जेठ ९ गतेबाट मात्रै पुस्तक वितरण सुरु भयो, फेरी बाहिर हल्ला भएझै सबै पुस्तक सबै ठाउँमा अभाव भएको छैन, केही कक्षाका सेटमा एक दुई विषयको पुस्तक अपुग भएको छ, त्यो पनि असारको २० गतेसम्म सबै विद्यार्थीको हात हातमा पुग्छ। कक्षा ४, ७ र ९ को कोर्ष नयाँ भएकाले ती कक्षाका सबै विषयको पुस्तक सेटमै सबै विद्यार्थीको हातमा पुगेको दाबी गर्दै उनले ५, ६ र ८ को पुस्तकको हकमा भने सेटमा केही विषय कुनै कुनै जिल्लामा मात्रै अपुग रहेको दाबी गरे। यस वर्ष निजी विद्यालयले पनि जनक शिक्षाको केही पुस्तक केही कक्षामा लगाएकाले केही विषय बजारमा अभाव भएकाले त्यस्ता विषयको पुस्तक बढी छाप्नुपर्ने अवस्था आएको उनको भनाइ छ। कागजको नियमित आपूर्ती नहुँदा र जनक शिक्षाले स्थानीय तहको निर्वाचनको मतपत्र छपाईलाई बिशेष ध्यान दिएर त्यसमै जनशक्ति एवं छापाखाना प्रयोग गर्नु पर्दा पुस्तक छपाईमा केही ढिला हुन गएको सूचना अधिकृत आचार्यले बताए। अहिले जनक शिक्षाले दैनिक ८० हजार थान पुस्तक छाप्दै आएको र प्रज्ञा प्रतिष्ठानले २५ हजार थान गरेर दैनिक एक लाख ५ हजार थान पुस्तक छाप्दै आएको उनले जानकारी दिए। यसैबीच केन्द्रले पुस्तक छपाईमा ढिलाई गरेपछि संघीय संसद प्रतिनिधिसभाअन्तर्गतको शिक्षा तथा स्वास्थ्य समितिलेसमेत केन्द्रका प्रबन्ध निर्देशक झासँग सोधपुछ गरेको थियो। उहाँले रुसयुक्रेनबीचको युद्वका कारण कागज नआउदा र स्थानीय तहको निर्वाचनका लागि मतपत्र छपाई गर्दा समयमै पुस्तक छाप्न नसकिएको बताए। असोज २४ गते चैतको १० गतेसम्ममा सम्पूर्ण कागज आपूर्ति गरिसक्नुपर्ने सम्झौता कागज सप्लायर्ससँग गरिए पनि त्यस बीचमा रूसयुक्रेन युद्ध सुरु भए पछि कागज आपूर्तीका समस्या भएकाले पुस्तक पछाईमा ढिला भएको दाबी केन्द्रको छ। समितिले एक महिनाभित्र पुस्तक छापेर पुस्तक विद्यार्थीसम्म पुर्याउन निर्देशन दिएको थियो भने गत आइतबार शिक्षा, विज्ञान तथा प्रविधिमन्त्री देवेन्द्र पौडेलले केन्द्रको अनुगमनमा जाँदा सार्वजनिक बिदा मनाउन घर बसेका भएका झा केन्द्रमा भेटिनु भएको थिएन। मन्त्री पौडेल अनुगमनका क्रममा केन्द्रका प्रबन्ध सञ्चालक झालाई यस वर्ष शैक्षिक सत्र सुरु हुनु अगाडि नै विद्यार्थीको हातहातमा पुस्तक पुर्याउन निर्देशन दिएका थिए। कुनै पनि बाहनामा पुस्तक छपाईमा ढिला र अभाव नहोस् भन्दै मन्त्री पौडेलले निर्देशन दिँदा झाले त्यसबेला यस वर्ष कुनै पनि बाहनामा पुस्तक छपाईमा ढिला नहुने प्रतिबद्धता जनाएका थिए। रासस"
जङ्गली जनावरको आक्रमणबाट मृत्यु,चितवन : भरतपुर महानगरपालिका११ मा जङ्गली जनावरको आक्रमणबाट आज एक जनाको मृत्यु भएको छ। मृत्यु हुनेमा स्थानीय कैलाश टोल निवासी ५१ वर्षीय चाथर कुमाल रहेको जिल्ला प्रहरी कार्यालय चितवनले जनाएको छ। कार्यालयका अनुसार निगुरो र च्याउ टिप्न नवजागृति सामुदायिक वनमा गएका कुमाललाई जङ्गली जनावरले आक्रमण गरेको थियो। जङ्गली जनावरको आक्रमणबाट उनको घटनास्थलमा नै मृत्यु भएको हो। बिहान ११:३० बजे सामुदायिक वनमा गएका कुमाललाई जङ्गली जनावरले दिउँसो ५:३० बजे आक्रमण गरेको थियो। कुन जनावरले आक्रमण गरेको भन्ने कुरा पुष्टि हुन नसकेको कार्यालयका प्रवक्ता प्रहरी नायब उपरीक्षक नरहरि अधिकारीले जानकारी दिए। रासस
काँक्रेविहारको संरक्षणमा राष्ट्रपतिको चासो,"सुर्खेत : राष्ट्रपति विद्यादेवी भण्डारीले पर्यटकीयस्थल काँक्रेविहार क्षेत्रको संरक्षणमा चासो दिएकी छन्। सुर्खेतको ऐतिहासिक तथा पर्यटकीय क्षेत्रको रुपमा रहेको काँक्रेविहारको अवलोकन गर्दै उनले यसको संरक्षणमा चासो दिएकी हुन्। वीरेन्द्रनगरमा रहेको ऐतिहासिकस्थल काँक्रेविहारको मंगलबार अवलोकन गर्दै राष्ट्रपति भण्डारीले यसको विकास र उत्पतिबारेसमेत जानकारी लिइन्। राष्ट्रपति भण्डारी सुदूरपश्चिमको भ्रमणमा जाने क्रममा मंगलबार वीरेन्द्रनगर आएकी हुन्। उनी बुधबार सुदूरपश्चिमको पर्यटकीयस्थल बडिमालिका अवलोकन गर्न जाने कार्यक्रम छ। सोहीक्रममा उनले मंगलबार काँक्रेविहार क्षेत्रको अवलोकन गरेकी हुन्। राष्ट्रपति भण्डारीलाई कर्णाली प्रदेशसभा सदस्य एवं पूर्वमन्त्री यामलाल कँडेल र वीरेन्द्रनगरका मेयर मोहनमाया ढकालले काँक्रेविहारको ऐतिहासिकता र पुरातात्विक महत्वको बारेमा जानकारी गराएका थिए। त्यसक्रममा राष्ट्रपति भण्डारीले हिन्दू र बौद्ध धर्मको अनुपम कलाको नमूनाको रुपमा निर्माण भएको काँक्रेविहारको थप विकास र संरक्षणमा चासो राखेकी हुन्। कर्णाली प्रदेशसभा सदस्य कँडेलले राष्ट्रपति भण्डारी बुधवार बडिमालिका अवलोकन गर्न जानेक्रममा मगंलवार सुर्खेतमा अनौपचारिक बसाई गर्ने क्रममा काँक्रेविहारको अवलोकन गरेको बताए। सो अवसरमा वीरेन्द्रनगर नगरपालिकाका मेयर मोहनामाया ढकालले राष्ट्रपति भण्डारीलाई मायाको चिनो प्रदान गरेकी थिइन्। ऐतिहासिक महत्वको काँक्रेविहारमा पछिल्लो समय पुरातत्व विभागले शिखर शैलीको मन्दिर निर्माण गरेको छ। लामो समयसम्म अलपत्र अवस्थामा रहेको काँक्रेविहारलाई पछिल्ला दिनमा पुनर्निनिर्माण र संरक्षणको प्रयास गरिएको छ। राष्ट्रपतिबाट कर्णालीकै मुख्य पर्यटकीय गन्तव्यको रुपमा रहेको काँक्रेविहार क्षेत्रको अवलोकन भएसँगै यसको संरक्षणमा थप टेवा पुग्ने स्थानीयको भनाइ छ। साथै काँक्रेविहारको संरक्षण र विकास भएमा कर्णालीमा पर्यटकलाई आकर्षित गर्न सकिने उनीहरुको विश्वास छ। राष्ट्रपतिबाट अवलोकन हुने जानकारी पाएपछि कर्णाली प्रदेशसभा सदस्यहरु, जनप्रतिनिधि, सरकारी कार्यालयका प्रमुख तथा प्रतिनिधिहरुको उपस्थिति थियो। काँक्रेविहार क्षेत्रको विकास र संरक्षणका लागि यसअघि पनि जिल्लाबासीले सरकारका उच्च पदाधिकारीहरुलाई ध्यानाकषर्ण गराउँदै आएका थिए।"
बुहारीको सुपारीमा ससुरा र देवरको हत्या,"सिरहा : अर्नमा गाउँपालिका १ महनौरका चन्देश्वर पाल र उनका छोरा सन्तकुमार पालको हत्यामा चन्देश्वरकै बुहारी शान्तिदेवी पालको संग्लनता रहेको प्रहरी अनुसन्धानमा खुलेको छ। बुहारी शान्तीले चन्देश्वरसँग व्यक्तिगत रिसिइबी रहेका बेचु पाललाई प्रयोग गरी घटना घटाएको प्रहरीले जनाएको छ। जेठ ८ गते ६० वर्षीय चन्देश्वर र १९ वर्षीय सन्तको हत्या घरमा सुतिरहेकै अवस्थामा भएको थियो। सन्तको विहे हुनु तीन दिनअघि हत्या भएको छ। जिल्ला प्रहरी कार्यालयका प्रवक्ता डीएसपी सुवास बुढाथोकीकाअनुसार मृतकको परिवारसँगको रिसिइबीका कारण घटना भएको हालसम्मको अनुसन्धानमा देखिएको छ। अनुसन्धानको क्रममा तीन जना पक्राउ परेको उनले बताए। पक्राउ पर्नेमा मृतकको बुहारी शान्तिदेवी, गोलबजार नगरपालिका ४ का ६५ वर्षीय बेचु पाल र अर्नमा गाउँपालिका १ का ४८ वर्षीय जनिफ मियाँ रहेको प्रहरीले जनाएको छ। उनीहरुलाई प्रहरीले सोमबार पत्रकार सम्मेलन गरी सार्वजानिक गरेको छ। कर्तव्य ज्यान मुद्दामा जिल्ला अदालतबाट सात दिनको म्याद थप गरी अनुसन्धान भइरहेको प्रहरी प्रवक्ता बुढाथोकीले बताए। प्रहरीले घटनामा प्रयोग भएको खुकुरी र खुकुरी राखेको झोला, बेरेर राखेको लुंगि वारदातको बेलामा बेचुले लगाएको पाइन्ट तथा टिसर्ट (रगत लागेको) र मोबाईल ४ थान बरामद गरेको छ। पानी पर्न थालेपछि हत्या भएको भेटियो विहे नजिकिएको थियो। त्यो दिन घरमा विहे तयारी स्वरुप नाँचगान भइरहेको थियो। अबेर राति भएपछि गीत गाउने स्थानीयहरु घर फर्के। चन्देश्वर फुसको घरमा सुते। सन्तकुमार पक्की घरमा सुते। घटना करिब १२ देखि १:३० बजे राति भएको अनुसन्धानमा देखिएको छ। २ बजेतिर पानी पर्न सुरु भयो। घर बाहिर भेडाको ऊन राखेको थियो। नभिजोस भनेर मृतक चन्देश्वरको पत्नी पवनीदेवी पालले छोरा र पतिलाई बोलाउन थालिन्। उनीहरु कोही नउठेपछि पवनी छोरा सुतेको कोठा खोल्न गइन्। सन्तसँगै छिमेकी १२ वर्षीय पुरन पाल सुतेको थियो। उनी उठे। सन्तलाई मृत अवस्थामा फेला पारे। कोठाका चुकुल बाहिरबाट नै लागेको थियो। गल (खन्ती)ले ढोका फोडेर बाहिर आए। त्यसपछि पवनी पतिलाई उठाउन बाहिर गइन्। त्यसलाई पनि मृत अवस्थामा पाइन्। मृतकको टाउको, गर्दन, घाटीमा धारिलो हतियार प्रयोग गरी हत्या गरिएको थियो। पवनीले स्थानीय र प्रहरीलाई गुहार मागे। बेचु र चन्देश्वरको रिसिइबी मृतक सन्तको जेठ ११ गते मोरङ्ग निवासी युवतीसँग विवाह तय भएको थियो। उक्त विवाहको लागि केटी पक्षले केटा पक्षलाई दाइजो स्वरुप १ लाख नगद, एउटा मोटरसाइकल तथा ८ आना सुन दिने सहमति भएको थियो। युवतीको सन्तसँग विवाह तय हुनुभन्दा पहिला गोलबजार बस्ने बेचु पालको छोरा प्रदीप पालसँग विवाह गर्ने तयारी भएको थियो। उक्त विवाहको लागि केटी पक्षले केटा पक्षलाई विराटनगरमा घडेरी दिने, उक्त घडेरीमा घर पनि बनाइदिने र केटाले कुनै व्यापार व्यवसाय गर्ने भएमा सो लागि लगानी पनि गरिदिने कुरा भएको थियो। पछि केटा (प्रदीप पाल)ले केटीको पहिला नै विवाह भएको कुरा थाहा पाएपछि केटीसँग विवाह नगर्ने बताए। तर, उनको बुबा बेचु पालले ठूलो मात्राको दाइजोको लोभमा आफ्नो छोरालाई त्यही केटीसँग विवाह गर्नको लागि दबाब दिइरहेका थिए। पछि मृतक सन्तकुमार पालसँग सोही केटीको थोरै दाइजोमा बिहेको कुरा मिलेकोले बेचु पाललाई मृतकको परिवारसँग रिसिइबी भएको प्रहरीको प्रारम्भिक अनुसन्धानबाट खुलेको छ। बुहारीससुराको रिसिइबी मृतकको साइला छोरा वैदेशिक रोजगारमा छन्। उनको पत्नी शान्तिदेवी पाल गोलबजारमा कोठा भाडामा लिएर बस्दै आएकी छन्। सासु ससुरासँग राम्रो सम्बन्ध थिएन। जेठ ११ गते तय भएको देवर सन्तको विहेमासमेत शान्तिलाई तिमी आउनु पर्दैन, तिम्रो चरित्र राम्रो छैन, तिमी बिहेमा आयौ भने छिमेकीहरु हाम्रो घरमा आउँदैनन् त्यसैले तिमी विहेमा नआउनु तिम्रो बच्चाहरुलाई मात्र पठाउनु भनेर सासुससुराले भनेको उनले बताएकी छन्। बुहारीलाई अंशसमेत नदिने, खर्च पनि नदिने र माइतीबाट ल्याएको चाँदीको गरगहनासमेत नदिएकोले शान्ति देवी पाललाई आफ्नै परिवारसँग रिसिइबी बढेको प्रहरी अनुसन्धानमा बताइएको छ। यसरी बन्यो योजना प्रहरीकाअनुसार जेठको पहिलो साता गोलबजारमा शान्तिदेवी र जनिफ मियाँबीच कुराकानी भइरहेको थियो। शान्तिदेवीको पतिले आफू विदेश जाने बेलामा पत्नीको रेखदेख गरिदिनू भनेका व्यक्ति हुन् जनिफ मियाँ। उनीहरु कुराकानी गरिरहेकै बेला चिनजानको बेचु पाल पुग्यो। जनिफ मियाँले शान्तिदेवीको सासुससुराले धेरै दुख दिदैँछ, यिनिहरुलाई शान्तिदेवीको बाटोबाट हटाउनु पर्यो, सो वापत शान्तिदेवीले ५० हजार रुपैंया दिन्छे, यो काम गर्नु पर्यो भनेपछि बेचु पालले आफ्नो रिसिइबी भएको कारण उक्त योजनामा सहमति जनाएको प्रहरी अनुसन्धानमा खुलेको छ। प्रहरीकाअनुसार शान्तिदेवीले यो काम पुरा गरेपछि पैसा दिन्छु भनेपछि जनिफ मियाँ र बेचुपालले ७ गते शनिबार राति मृतकको घर छेउको मन्दिरमा भेट्ने र काम फत्ते गर्ने, हत्या गर्नको लागि जनिफ मियाँले बन्चरो ल्याउने र बेचु पालले खुकुरी लिएर जाने योजनासमेत बनाएको देखिएको छ। गोलबजारबाट पैदलै हिडेर शनिबार अबेर साँझ बेचु पाल मृतकको घर अगाडिको बाटो हुँदै पहिला नै जनिफसँग भेट गर्ने तय भएको थियो। बेचु मन्दिरमा पुगे पनि जनिफ नभेटेकोले पुनः सोही बाटो फर्केर घटनास्थलको रेकी गर्दै घटनास्थलको पूर्वपट्टीको राजदेवी मन्दिरमा गएर केही समय आराम गरेका थिए। प्रहरी अनुसन्धानमा मृतकको घरको अगाडिबाट आवत जावत गर्दा बेचु पाललाई हातमा झोला लिएर हिडेको स्थानीयवासीले देखेका थिए। मृतकको घरमा विहेको तयारी स्वरुप गीतहरु गाइरहेकोले भीडभाड रहेको हुँदा बेचुले केही समय मन्दिरमा आराम गरेर समय कटाएका थिए। गीत बज्न बन्द भएपश्वात बेचु मृतकको घरमा गई झोलामा ल्याएको खुकुरी प्रहार गरेर गोठमा सुतेको चन्देश्वरलाई पहिला र सन्तलाई पछि हत्या गरि कोठाहरुमा बाहिरबाट चुकुल लगाई घटनास्थलको पूर्वपट्टीको राजदेवी मन्दिर तर्फ गएका थिए। त्यहाँ हातमुख राम्रोसँग धोएर बालुवाले घोटेर खुकुरी पखालेका थिए। त्यहाँबाट पैदलै हिडेर बिहान गोलबजारस्थित आफ्नो घरमा पुगेको प्रहरीले जनाएको छ।"
सात वर्षमा पोखराजोमसोम रुटमा तारा एयरको दुई ठूला दुर्घटना,पोखरा : जोमसोम रुटमा उडान भर्दै आएको तारा एयरका विमान सात वर्षमा दुई ठूला दुर्घटनामा परेका छन्। आइतबार पोखराबाट बिहान ९:५५ बजे उडेको २२ जना सवार तारा एयरको ९ एनएइटी ट्वीनअटर जहाज मुस्ताङको थासाङ गाउँपालिका२ कोबाङस्थित सानुसरेमा दुर्घटनामा परेको थियो। प्रतिकूल मौसम र भौगोलिक कठिनाइका कारण जहाज दुर्घटनामा परेको एक दिनपछि मात्रै हिमालको फेदीको सानुसरेमा जहाज ठोक्किएर दुर्घटना भएको घटनास्थल पत्ता लागेको थियो। दुर्घटनामा चालक दलसहित २२ जनाको मृत्यु भएको छ। जोमसोम विमानस्थल नपुग्दै कोबाङको सानुसरे डाँडोमा ठोक्किएर दुर्घटनामा परेको विमानमा सवार सबैको शव सङ्कलन गरी काठमाडौँ पठाइएको छ। तारा एयरको यसअघि २०७२ फागुन १२ गते तारा यएरको ९एनएएचएच ट्वीनअटर विमान म्याग्दीको अन्नपूर्ण गाउँपालिका३ दानाको सोलीघोप्टे भिरमा दुर्घटना भएको थियो। उक्त दुर्घटनामा दुई विदेशी नागरिक र चालक दलका तीनसमेत गरी २३ जनाको मृत्यु भएको थियो। सात वर्षको अवधिमा आइतबार भएको दोस्रो दुर्घटना हो। त्यसैगरी २०७३ भदौ ३ गते जोमसोमबाट पोखराका लागि उडान भर्न लागेको तारा यएरकै ९ एमइक्यु ट्वीनअटर विमान धावनमार्गमा पाङ्ग्रा नखुलेपछि कालीगण्डकी नदीमा खसेको थियो। पोखराजोमसोम रुटमा उडान भर्ने विमानले म्याग्दीको घोरेपानीसम्म पोखराको टावर र लेतेमाथिको आकाशदेखि जोमसोमसम्म जोमसोम विमानस्थलको टावरसँग सम्पर्क हुने भए पनि पहाड र हिमालको अवरोधका कारण घोरेपानीदेखि लेतेको आकाशसम्म विमान दुवैतर्फको सम्पर्कबाट विच्छेद हुन्छन्। योबीचको दूरी पार गर्न विमानलाई पाँचदेखि छ मिनेट लाग्ने गर्छ। दुवैतर्फको टावरबाट विच्छेद हुने बफर जोनको यही मार्गमा धौलागिरि र अन्नपूर्ण हिमालको बीच भएर विमानले उडान भर्नुपर्छ। रासस
बोटसँगै मकै बिक्री हुँदा किसान उत्साही,"झापा : ग्रामीण क्षेत्रका मकै किसान यतिबेला उत्साहित छन्। उनीहरुले लगाएको मकैमा दाना लाग्न सुरु भएसँगै खेतबाटै बोटैसँगै मकै बिक्री हुन थालेपछि उनीहरु उत्साही भएका हुन्। जिल्लाका ठूला गाईफार्म सञ्चालकले किसानका खेतमा गएर साइलेज बनाउनका लागि मकै खरिद गर्न थालेका छन्। किसानहरु पनि बोटैमै मकै नपाकी राम्रो मूल्य पाउन थालेपछि सन्तुष्ट छन्। मेचीनगर नगरपालिका१५ ज्यामिरगढीका मकै किसान ६५ वर्षीय हिमाल पोखरेलले खेतबाटै ८० हजारभन्दा बढीको मकै बिक्री गरेका छन्। उनले लगाएको एक बिघा जमिनको मकै साइलेज बनाउनका लागि गाई फार्म सञ्चालकहरुले खरिद गरेका थिए। मकै भाँच्नु, नङ्ग्याउनु, छोडाउनु र सुकाउनु पनि नपर्ने, मूल्य पनि राम्रो आयो, उनले भने, बिना झन्झट बोटमै बिक्री भएपछि बिना खर्च आम्दानी पनि बढ्यो। किसान पोखरेलले खेतबाटै प्रतिकेजी चार रुपैयाँ पचास पैसाको दरले बोटसँगैको मकै बिक्री गरेको बताए। मकै सुकाएर बेच्दा भनेजस्तो मूल्य पनि नपाउने र खर्च पनि बढी भइरहेको अवस्थामा बोटबाटै भएको बिक्रीले ग्रामीण क्षेत्रका किसानलाई राहत मिलेको छ। मेचीनगरको ज्यामिरगढी, दुहागढी क्षेत्रको मकै साइलेज बनाउनका लागि नेपाल बहुउद्देश्यीय सहकारी संस्थाले सञ्चालन गरेको एनएमसी कृषि फार्मले खरिद गर्र्दै आएको छ। एनएमसीले मेचीनगर १४ स्थित दुहागढीमा प्राङ्गारिक नमूना तरकारी खेतीसँगै गाईफाम समेत सञ्चालन गर्दै आएको छ। संस्थालाई माडामा लिएर लगाइएको जमिनको मकैले मात्र नपुगेपछि कनकाई नगरपालिका, झापा गाउँपालिका र मेचीनगरका किसानको मकै समेत खरिद गरेर साइलेज बनाइरहेको एनएमसीका अध्यक्ष रामचन्द्र उप्रेतीले बताए। उनले साइलेज बनाउनका लागि किसानको १० लाख केजी मकै खरिद गरिएको जानकारी दिए। चैत महिना भित्र खरिद गरिएको मकै प्रतिकेजी रु पाँच र बैशाख लागेपछि प्रतिकेजी चार रुपैयाँ पचास पैसाका दरले किसानको मकै खरिद गरिएको उनले बताए। अध्यक्ष उप्रेतीले गाईवस्तुका लागि पोसिलो आहार मानिने साइलेज अरू गाई फार्मलाई समेत बिक्री गरिने जनाए। उनका अनुसार दमकमा रहेको पाथीभरा एग्रो फार्मले पनि १० लाख केजी मकैको साइलेज बनाएको छ। यसपटक जिल्लाको मेचीनगर, दमक, विर्तामोडलगायत ठूला साना गाई फार्महरुले करिब एक करोड केजी मकैको साइलेज बनाएको उनको भनाइ थियो। दुई वर्षअघि एनएमसीले साइलेज बनाउन सुरु गरेसँगै जिल्लामा अन्य फार्महरुले समेत अघि बढेका छन्। तयार भएको साइलेज बिक्रीका लागि एमएमसीले बुकिङसमेत खुला गरेको छ। अध्यक्ष उप्रेतीले तयार भएको साइलेज जेठदेखि असारसम्ममा प्रतिकेजी रु १० का दरले बिक्री गर्ने र साउन लागेपछि त्यसको मूल्य पनि बढ्न सक्ने बताए।"
जहाज दुर्घटनास्थलमा फेला परेको नगदसहितको सामान हस्तान्तरण,"जोमसोम : आईतबार मुस्ताङको थासाङ गाउँपालिका२ स्थित सानोसरे पहाडमा दुर्घटनाग्रस्त तारा एअरलाईन्सको जहाजबाट लाखौं रुपैयाँ नगदसहित अन्य जिन्सी सामग्री फेला परेको छ। दुर्घटनास्थल र त्यस वरपर भेटिएको नगदसहितको जिन्सी सामग्रीहरु मंगलबार तारा एअरलाईन्स कम्पनीलाई हस्तान्तरण गरिएको मुस्ताङका प्रजिअ नेत्रप्रसाद शर्माले जानकारी दिए। पोखराबाट जोमसोमका लागि उडेको जहाज मुस्ताङको सानोसरे पहाडमा ठोक्किएर दुर्घटना भएपछि ३ दिनसम्म जहाज खसेको स्थान र शवको उद्दार गरिएको थियो। जहाजमा सवार चालक दलसहित २२ जनाको पुरै शव फेला परेपछि जहाजमा सवार यात्रुको साथमा रहेको नगद तथा जिन्सी सामानको खोज तलास र व्यवस्थापन गरिएको थियो। जिल्ला प्रशासन कार्यालय मुस्ताङले दिएको जानकारी अनुसार जहाजमा सवार यात्रुको साथमा रहेको झन्डै ३ लाख नगद र अन्य जिन्सी सामान फेला परेको थियो। दुर्घटना भएको स्थानबाट भारतीय रुपैयाँ ५ सय, २ सय, १ सय र ५० दरको कुल ९० हजार १ सय, नेपाली रुपैयाँ एकमुस्ट १ लाख २४ हजार १ सय, युरो २० को १२ थान, युरो १० को ३ थान र युरो १ को १० थान नगद भेटिएको प्रजिअ शर्माले जानकारी दिए। यस्तै जहाजमा सवार यात्रुले साथमा लिएर गएको पानासोनिक लुमिकस क्यामेरा थान १, कम्युटर ल्यापटप थान ३, तिलहरी थान १, घडी थान १, दराजको चावी थान २ र विदेशी पासपोर्ट थान ५ फेला परेको थियो। जहाजमा सवार सबै यात्रुको शव व्यवस्थापनपछि नगदसहितको जिन्सी सामग्री थासाङ गाउँपालिका जनप्रतिनिधि, स्थानीय, प्रशासन, सुरक्षा निकाय र पत्रकारलगायतको राहबरमा तारा एअरलाईन्सका काठमान्डौंका सिनियर मेनेजर राप्के छिरिङ शेर्पालाई हस्तान्तर गरिएको प्रजिअ शर्माले जानकारी दिए। तारा एअरलाईन्स कम्पनीलाई हस्तान्तरण गरिएको नगदसहितको जिन्सी सामग्री मृतकको नजिकको आफन्त पहिचान गरी सामानको जिम्मा लगाउने सम्झौता भएको प्रजिअ शर्माले बताए।"
हरिजन आत्महत्या प्रकरणमा छानबिन गर्न गृह मन्त्रालयले बनायो अर्काे समिति,"काठमाडौं : गृह मन्त्रालयले रोल्पा कारागार कार्यालयमा जेठ ४ गते कारागारभित्रका बन्दी सुन्दर हरिजनको आत्महत्या गरेको घटनाका सम्बन्धमा सत्यतथ्य छानबिन गरी प्रतिवेदन पेस गर्न मन्त्रालयका सहसचिवको नेतृत्वमा समिति गठन गरेको छ। मन्त्रालयका सहसचिव सूर्यप्रसाद सेढाईँको संयोजकत्वमा पाँच सदस्यीय छानबिन समिति गठन गरिएको हो। गृह मन्त्रीस्तरीय निर्णयबाट गठित समितिलाई सात दिनभित्र प्रतिवेदन पेस गर्न कार्यादेश दिइएको मन्त्रालयका सूचना अधिकारी वसन्त भट्टराईले जानकारी दिए। समितिमा मन्त्रालयका उपसचिव झंकनाथ ढकाल, नेपाल प्रहरीका उपरीक्षक भुपेन्द्र खत्री, राष्ट्रिय अनुसन्धान विभागका उपअनुसन्धान निर्देशक विश्वमणि आचार्य र जिल्ला प्रशासन कार्यालय बाँकेका प्रशासकीय अधिकृत सदस्य रहेका छन्। यसअघि हरिजनको आत्महत्या सम्बन्धमा छानबिन गर्न बनाइएको कारागार विभागका निर्देशक झरेन्द्रप्रसाद चापागार्इँ नेतृत्वको समितिले सोमबार प्रतिवेदन बुझाइसकेको भट्टराईले जानकारी दिए।"
शव बोक्न रिक्साकै सहारा,"महोत्तरी : संघीय सरकारको नीतिकार्यक्रम तथा बजेट प्रस्तुत भएको २४ घण्टा नबित्दै गौशालामा एक व्यक्तिको शवको व्यवस्थापनको निम्ती रिक्सा प्रयोग भएको पाइएको छ। अर्थमन्त्री जनार्दन शर्माले खर्बौंको बजेट व्यवस्थापन गर्दासमेत गौशालामा आर्थिक अभावकै कारण मुसहरका परिवारलाई रिक्साको सहारा लिनुपर्ने बाध्यता छ। गौशाला नगरपालिका५ निगौल गाई गौशालाको सडक छेउमा स्थानीय ५० वर्षीया फगुनिया सदा मुसहरको गएराति मृत्यु भएको थियो। मृत्यु भएको १८ घण्टापछि उनको परिवारले रिक्साको साहारामा मृतकको शव व्यवस्थापन गरे। नगरपालिकामा शव वाहनको व्यवस्थापन नभएकै कारण आर्थिक रूपले विपन्न रहेको मुसहरको परिवार रिक्साको सहारा लिन बाध्य भएको स्थानीय दलित अधिकारकर्मी रन्जित कनौजियाले बताए। उनले भने, प्रहरीले घटनास्थलमा गएर मुचुल्का उठाएर फर्कियो। शव व्यवस्थापनका निम्ती कुनै सरोकारवाला निकायले चासो देखाएनन्। अनि बाध्य भएर उनको परिवारले जसोतसो शव व्यवस्थापनमा जुटेका हुन्। कनौजियाका अनुसार निगौल गाई गौशालाको व्यस्त सडकको पेटीमा मान्छे मर्दासमेत गौशालावासीमध्ये कसैको ध्यान नजानु दुखद् छ। देशमा ३ तहका सरकार छन्। तर, मान्छे मरेको १८ घण्टा बित्दासमेत शव व्यवस्थापनको निम्ती कहीँकतैबाट पहलकदमी हुन नसक्नु दुखद हो। शव व्यवस्थापनका निम्ती उनका परिवारलाई गौशाला५ का नवनिर्वाचित वडाअध्यक्ष ओमप्रकाश गुप्ताले ५ हजार सहयोग गरेको कनौजियाले बताए। गरिबी र अज्ञानताले रक्सी खाएर मातिदै हिँड्ने मृतक मुसहर प्रायः सोही सडकको छेउमा रातिको समयमा आश्रय लिँदै आएका थिए।"
यी १० पर्वतारोही : जसले जोखिमपूर्ण पहाडबाट २२ शवको उद्धार गरे,"जोमसोम : हिउँदयामपछिको जेठ महिनाको दोश्रो साता। मुस्ताङ घुम्ने अनुकुल मौसम। अर्को महिना त असार सुरु भैइहाल्छ। त्यसपछि बेनीजोमसोम सडक वर्षाले सडकअवरुद्ध हुँदा मुस्ताङ आउजाउ सास्ती हुन्छ। यसैले धेरैजसो पर्यटक बैशाख र जेठ महिनामा मुस्ताङ घुम्न आउँछन्। यो समयमा पर्यटकहरु पोखराबाट हवाई सेवामार्फत जोमसोम उत्रन्छन्। कुनै बेला यही समय दैनिक १० देखि १८ उडानसम्म हुन्छ। कोरोनापछिको जेठ महिनाको दोश्रो साता आईतबार पोखराबाट जोमसोमका लागि समिट एअरले पहिलो उडान गर्यो। त्यसपछि जोमसोमबाट फर्किएर पुनः जोमसोमका लागि दोश्रो उडान गर्यो। त्यो जहाज जोमसोममा १०:१४ बजे अवतरण भयो। तर त्यही समिटको जहाजसंगै १ मिनेटपछि पोखराबाट जोमसोमका लागि उडान भरेको तारा एअरको नाईन एनईटी टुईनेटर जहाज १०:१५ बजे जोमसोम विमानस्थलमा अवतरण गर्नुपर्ने थियो। पोखराबाट उडेको तारा एअरको जहाज म्याग्दीको घोरेपानी डाँडा छिचोल्दै मुस्ताङको आकाशसम्म आईपुग्यो। तर मुस्ताङ प्रवेश गरेको सो जहाजले गलत दिशा लियो। मुस्ताङ प्रवेश गर्दा सम्पर्कमा ताराको जहाज दोश्रो पटक जोमसोम टावरसंग एकाएक सम्पर्क बिच्छेद भयो। जहाज १०:३० मिनेटसम्म पनि सम्पर्क हुन नसेपछि जोमसोम विमानस्थलमा ब्यापक हल्लाखल्ला र कौतहला सृजना भयो। मुस्ताङ आईपुगेको जहाज कता गयो? के भयो? कस्तो अवस्थामा होला? आदी आदी प्रश्नहरु जन्मिन थाले। ताराको जहाज पोखरा र जोमसोमको टावरबाट सम्पर्क टुटेपछि अनेकन अड्कलबाजी हुन थाले। जहाज हराएको १ घण्टापछि विभिन्न संञ्चार माध्यमबाट जहाज सम्पर्क विहिन भएको समाचार छ्यापछ्याप्ती प्रकाशित हुन थाल्यो। कतिपय अनलाईनमा हुचुवाको भरमा समाचार संम्प्रेषण हुन थाले। जोमसोम टावरले पोखरा टावरसंग निरन्तर जहाजका बिषयमा सम्पर्क गरिरह्यो। मुस्ताङ प्रवेश गरिसकेको जहाज दुर्घटना भईसकेको धेरैले अनुमान गरे भने संञ्चार माध्यममा पनि त्यही खालका समाचारहरु पोष्ट हुन थाले। जहाज हराएको खबर प्राप्त भएपछि पोखराबाट फिस्टेल एअरको माउन्टेन हेली जोमसोम आईपुग्यो। त्यसपछि सुरु भयो तारा एअरको जहाज खोजी कार्यको सुरुआत। हेलीले बिहान ११:३० बजेबाट थासाङ क्षेत्रको डाँडाकाढामा पुगेर जहाज खोज्न थाल्यो। तर लगातार ३ पटक फिस्टेलको माउन्टेन हेलीले प्रयास गर्दा पनि मौसम प्रतिकुलताका कारण जहाज खोज्ने काम सफल हुन सकेन। कतिपय मिडियाले त्यसबेलासम्म पुरानो फोटो राखेर समाचार छापे। दिउँसो २ बज्दै थियो। मुस्ताङ प्रशासनको समन्वयमा काठमान्डौंमा नेपाली सेनाको हेलिकोप्टर कोवाङ आईपुग्यो। त्यसपछि जोमसोमबाट मुस्ताङ प्रजिअ नेत्रप्रसाद शर्मा, सशस्त्र प्रहरी नायव उपरिक्षक मोहनजंग कार्की र प्रहरी नायव उपरिक्षक रामकुमार दानीसहितको टोली थासाङको कोवाङमा पुग्यो। सेनाको हेली कोवाङमै थियो। केही नेपाली सेनाको टोली त्यहाँ थिए। सबैतिर जहाज दुर्घटनानै भएको हो भन्ने अनुमान गरियो। जहाज बेपत्ता भएको दिन थासाङको मानापाथी हिमाल र धौलागिरी हिमाल आसपास बाक्लो हुस्सु र कुहिरो मडारिएको थियो। हवाई मार्गबाट जहाज खोज्न सम्भव थिएन। बेलुकी साँझ ५ बजे कैलाश एअर र ईएर डाईनोष्टिक हेली नाउरिकोट आईपुग्यो। त्यस हेलीमा थिए नेपाल राष्ट्रिय पर्वतारोहरण संघका टे्किङ गाईडको टोली थियो। उनीहरुलाई त्यहीँ छोडेर पोखराबाट आएको कैलाश र ईएर डाईनोष्टिक हेली उतै फर्कियो। प्रशासनसंग सल्लाह गरी सोमबार बिहानैदेखि जहाज खोज्ने सहमती भयो। त्यसपछि सेनाको हेली जोमसोम बस्न गयो। आङ् तेन्जी शेर्पा नेतृत्वको टोली पर्वतारोहीहरु पेम्बा तेन्जिङ लामा, रितेन टसी शेर्पा, कमी धोर्जे शेर्पा, पासाङ तेन्जिड शेर्पा, ओङ्छु शेर्पा, नरेन्द्र शाहीसहित तारा एअरका कोअर्डिनेटर राप्के शेर्पा र तारा एअरका कर्मचारी पेम्बा छिरि शेर्पा पैदलमार्ग हुँदै पानापाथी हिमाल उक्लिए। गृह मन्त्रालय, नेपाल टेलिकमको समन्वयमा जहाज थासाङको मानापाथीक्षेत्रमा दुर्घटना भएको अनुमान गरिएकाले पर्वतारोहरणसहित पर्यटन व्यवसायी ईन्द्रसिंह शेरचनको स्थलमार्ग हुँदै ६ घण्टाको दुरी तय गरी बतासे डाँडा पुगे। त्यहा यार्सा खोज्ने ९ जनाको टोली पनि पाल टाँगेर बसेका थिए। दुर्घटनाको पहिलोदिन उद्दारका लागि खटिएका उनीहरु त्यो रात त्यही यार्सा टिप्नेसंगै पालमा बसे। भोलिपल्ट उज्यालो भयो। बिहानै सानोसरे नजिक जहाज खोज्न पुगेका विशाल घर्ती मगरले जहाज क्षतिविक्षेत भएर दुर्घटना भएको देखे। जहाज टुक्राटुक्रा भएको दृष्य देखेपछि पर्यटनकर्मी ईन्द्रसिंह शेरचनलाई फोन गरी जानकारी गराए। शेरचनले पनि स्थानीय प्रशासन र सुरक्षाकर्मीलाई दुर्घटना बारे जानकारी गराए। त्यसपछि जोमसोमबाट ३ वटै सुरक्षा निकायका झन्डै ६० जनाको संयुक्त टोली सानोसरे पठाईयो। माउन्टेन हेलीबाट पनि सुरक्षाकर्मीलाई दुर्घटनाक्षेत्रमा पुर्याईयो। त्यसपछि सुरक्षाकर्मीको उपस्थितिमा नेपाल पर्वतारहण संघबाट आएका पर्यटक गाईडहरु शव खोज्न जुटे। उनीहरुलाई सुरक्षाकर्मीले ब्याक सपोर्ट गरे। मानापाथी हिमालको फेद नजिकको सानोसरे अग्लो पहाडमा तारा एअरको जहाज ठोक्किएको रहेछ। जहाजमा सवार चालक दलसहित २२ जना यात्रु कोही जिवित नभएको सूचना आउन थाल्यो। जहाज खसेको स्थानमा ८१० शव थिए। केहीको टाउँको फुटेको, केही हातखुट्टा भाँचिएको र कसैको आन्द्रभुडी निक्लिएको निकै कारुणीक दृष्यले जोकोहीलाई स्तब्ध बनाउने दृष्य थियो। जहाजको आधाजसो शव केही खोल्सामा, केही भीरमा र केही खोल्सामा उछिट्टिएका देखिन्थे। विदेशी पर्यटक लिएर हिमाल चढ्ने तालिम प्राप्त पर्वतारोही गाईडहरु रेस्क्यु उपकरणसहित त्यहा गएका थिए। उनीहरु त्यहाँ मानवीय उद्दारका लागि गएका थिए। निकै जोखिम र कष्ठ खेपेर सुरक्षा निकायको सहयोगमा दुर्घटनाको दोश्रो दिनको २ बजेसम्म २० जनाका शव संकलन गर्न सफल भए। त्यसक्षेत्रमा मौसम खराब भैरहन्थ्यो। दिउँसो २ बजेपछि मौसम बिग्रिएकाले शव खोज्ने काम स्थगित गरियो। त्यहाँ भिरालो सहतमा अड्किएको १ शव आँखाले देख्न सकिने भएपनि बाहिर निकाल्न कठिन भएकाले जम्मा २० शव मात्र संकलन भयो। सानोसरे लेंकमा जम्मा भएका २० शव मध्ये १० शव माउन्टेन हेलीले कोवाङमा झार्यो। त्यसपछि कोवाङमा आवश्यक कानुनी मापदण्ड पुरा गरी सेनाको हेलीले साँझ काठमान्डौं पुर्यायो। लेकमा बाँकी रहेको १० शव नेपाली सेना र प्रहरीको निगरानीमा सुरक्षा आधार शिविरमा राखियो। जहाज दुर्घटनाको तेश्रोदिन थियो। पुन खटिए शव खोज्न पर्वतारोही गाईड सानोसरे क्षेत्रमा। मंगलबार बिहान ८ बजे अगावै बेपत्ता १ शव पहाडको खोल्सामा भेटियो। अर्को भिरमा अड्किएको शव पनि बाहिर निकालियो। त्यसबेलासम्म अघिल्लो दिन संकलन गरिएको १० शव माउन्टेन हेलीले कोवाङ झारिसकेको थियो। पछिल्लो दिन भेटिएको २ शव पनि बिहान १०:३० बजे कोवाङमा ल्याई पुर्याईयो। त्यसपछि नेपाली सेनाको जहाजले बिहान ११:०४ बजे कोवाङबाट १२ जनाको शव काठमाडौं पठायो। सबै शव फेला परेपछि जहाजमा सूचना संकलन गर्न राखिएको ब्ल्याक बक्स फेला परेपछि नागरिक उड्यन प्राधिकरणका कर्मचारीले काठमाडौं लगे। जहाज दुर्घटना क्षेत्रको पहिचान, रेस्क्युर र हेलिकोप्टर सहजीकरण गर्न पुगेका पर्यटनकर्मी ईन्द्रसिंह शेरचनले नेपाल पर्वतारोहणको टिम र आफूले धेरै दु:ख र जोखिम मोलेर शव ल्याएको बताए।हुनत सुरक्षा निकायले पनि शव व्यवस्थापनमा अथक मेहनत गरेका हुन्, यद्यपी हाम्रो रेस्क्यु टोली नभएको भए शव निकाल्न निकै मुश्किल पर्थ्यो, शेरचनले भने, सुरक्षा निकायसंग खासै प्रभावकारी रेस्क्यु उपकरण थिएन, जुन पर्वतारोहण टिमसंग थियो। सबैको सामूहिक प्रयासले शव उद्धार गर्यौं, जस सुरक्षा निकाले मात्र पायो। पर्वतारोही पेम्बा तेन्जिङ लामाले शव संकलन आफ्नो टिमले गरेको र त्यसको व्यवस्थापन सुरक्षा निकायले गरेको बताए। हामीलाई संघले यहाँ पठायो, हामी मानवीय सेवा भावले आयौं, पेम्बाले भने, हाम्रो कामको पनि मिडियामा मूल्यांकन भईदिएको भए हामीलाई हौसला मिल्थ्यो।"
धवलागिरीमा आइतबार बिदा नहुने,"बेनी : म्याग्दीको धवलागिरी गाउँपालिकाले आइतबार सार्वजनिक विदा नदिने भएको छ। मुनामा गाउँपालिकाका अध्यक्ष प्रेमप्रसाद पुनको अध्यक्षमा सोमबार बसेको कार्यपालिकाको पहिलो बैठकले सो निर्णय गरेको हो। गाउँपालिकाका उपाध्यक्ष रेशम पुनले गाउँपालिका, मातहतका शाखा, वडा कार्यालय र विद्यालय शनिबार वाहेक ६ दिने सञ्चालन हुने बताए। परिक्षणका लागि जेठ १ गतेदेखि लागू हुने गरी शनिबार र आइतबार दुई दिने बिदा दिने र बिदा बाहेकका अन्य दिन बिहान साढे ९ देखि साँझ साढे ५ बजेसम्म कार्यालय खोल्ने संघीय सरकारको निर्णय धवलागिरीले कार्यान्वयन नगर्ने भएको हो। यसअघि म्याग्दीको बेनी नगरपालिका र मालिका गाउँपालिकाले शनिबार वाहेक हप्तामा छ दिन विद्यालय सञ्चालन गर्ने निर्णय गरेका थिए। यसैगरी धवलागिरी गाउँपालिकाले उत्कृष्ट एकएक जना विद्यार्थीलाई डाक्टर र इञ्जिनियर विषयको अध्ययनका लागि छात्रवृत्ति उपलब्ध गराउने भएको छ। कार्यपालिकाको पहिलो बैठकले एमबिबिएस डाक्टर र इञ्जिनियर विषय अध्ययनका लागि एकएक जनालाई छात्रवृत्ति दिने निर्णय गरेको उपाध्यक्ष पुनले बताए।"
जहाज दुर्घटना : मृत्यु भएका २२ जनाकै शव काठमाडौँ ल्याइयो,"काठमाडौँ : प्रतिकूल मौसमका कारण आइतबार दिउँसो मुस्ताङको थासाङ गाउँपालिका२ सानोसरेमा भएको तारा एयरको जहाज दुर्घटनामा परी मृत्यु भएका २२ जनाकै शव काठमाडौँ ल्याइएको छ। त्रिभुवन अन्तर्राष्ट्रिय विमानस्थलका महाप्रबन्धक प्रेमनाथ ठाकुरकाअनुसार उक्त विमानमा ज्यान गुमाएका दश जनाको शब हिजो सोमबार साँझ ल्याइएको थियो भने बाँकी रहेका १२ जनाको शव अहिले नेपाली सेनाको एमआई १७ नामक हेलिकप्टरबाट काठमाडौँ ल्याइएको हो। उनकाअनुसार काठमाडौँ ल्याएका शबहरु त्रिवि शिक्षण अस्पतालमा पठाइएको छ। २२ वटै शनहरुलाई त्रिवि शिक्षण अस्पतालमा पोस्टमार्टम गरेपछि आफन्तको जिम्मा लगाइने नेपाल नागरिक उड्डयन प्राधिकरणले जनाएको छ। संस्कृति, पर्यटन तथा नागरिक उड्डयनमन्त्री प्रेमबहादुर आलेको निर्देशनमा मन्त्रालयले सोमबार नै विमान दुर्घटनाको छानबिन गर्न दुर्घटना जाँच आयोग समेत गठन गरेको छ। मन्त्रालयले वरिष्ठ एरोनटिकल इन्जिनियर रतिशचन्द्र लाल सुमन अध्यक्ष रहेको पाँच सदस्यीय दुर्घटना जाँच आयोग गठन गरेको हो। आयोगको सदस्यहरूमा क्याप्टेन दीपु ज्वार्चन, वरिष्ठ मेन्टिनेन्स इन्जिनियर उपेन्द्रलाल श्रेष्ठ, वरिष्ठ मौसमविद् मणिरत्न शाक्य र मन्त्रालयका सहसचिव बुद्धिसागर लामिछाने रहेका छन्। समुन्द्री सतहदेखि चार हजार मिटरभन्दा बढी उचाइमा रहेको घटनास्थलमा अझै पनि कुहिरो लागेको बताइएको छ। आइतबार मानापाथी हिमालको फेदीमा रहेको पहाडमा जहाज ठोक्किएर टुक्राटुक्रा परेको अवस्थामा सोमबार बिहान फेलापरेको थियो। पोखराबाट आइतबार बिहान ९:५५ बजे जोमसोमका लागि उडेको तारा एयरको ९ एनएइटी कलसाइन भएको उक्त विमान बिहान १०:०७ बजे जोमसोम विमानस्थलको टावरबाट सम्पर्क विच्छेद भएको थियो। जहाजमा चालक दलका तीनजना क्याप्टेन प्रभाकर घिमिरे सहचालक उत्सब पोख्रेल, परिचालिका किस्मि थापासहित नेपाली नागरिक इन्द्रबहादुर गोले, पुरुसोत्म गोले, राजनकुमार गोले, बसन्त लामा, गणेशनारायण श्रेष्ठ, रविना श्रेष्ठ, रश्मी श्रेष्ठ, रोजिना श्रेष्ठ, प्रकाश सुनुवार, मकरबहादुर तमाङ, राममाया तमाङ, सुकमाया तमाङ, तुलसादेबी तमाङ रहनुभएको थियो । यस्तै जहाजमा भारतीय नागरिकमा भाइ भाइ बन्देकर, अशोककुमार त्रिपाठी, धनुश त्रिपाठी, रितिका त्रिपाठी रहेका थिए। यसैगरी जर्मन नागरिकमा मेकग्रीफ्ट ग्राफ तथा वइ वइल्नर सवार रहेको नेपाल नागरिक उड्डयन प्राधिकरणले जनाएको छ।"
बाबुछोराको त्यो अन्तिम संवाद,"जाजरकोट : निशब्द छु। भाव विहिल छु। २०७९२१५ गते विहान ५:३० बजे म र स्रोत व्यक्ति मणिराम पाखरेल सर जाजरकोट खलंगा रम्वा होटलमा बसिरहेको बेला अडियो कल आयो। छोरो उत्सव पोखरेलले पोखराबाट जोमसम उडान भर्ने कुरा बताए, जुन मैले प्रत्यक्ष सुनेको थिए। मणिराम सरले शुभयात्रा बाबू भन्नुभयो जुन अन्तिम शब्द बन्यो सायद। मैले मनमनै भाग्यमानी बाबू सम्झे। छोराले गरेको उन्नति ठिक छ भनेर गफ गरे। १० बजेभित्र हामी नलगाड नगरपालिका दल्ली पुगिसकेका थियौं तर मुस्ताङ जिल्लामा भएको जहाज दुर्घटनामा उनै उत्सव थिए। जो सङ्ग बिहान मात्र कुराकानी भएको थियो। करीब ५ घण्टापछि हतास भएर मेरो छेउमा पुगेका मणिराम सर आँखाभरी आँसु थिए। बोली अवरूद्व थियो। मेरो सर्वनाश भयो सर भनेर भन्नुभयो। म निशव्द भए, नेपालगन्जसम्म पठाउनका लागि गाडि व्यवस्था गर्न लागे। पठाइयो। र जवरजस्ति सम्झाए पनि। एउटा कुशल प्राबिधिक गुमाउनुको राष्ट्रिय पीडा, छोरा गुमाउनुको बावुको पीडाको सम्मीश्रण थियो मेरो भावनामा। भगवानसंग पुकारा गरेपनि सायद सुनेनन। हार्दिक समवेदना मणिराम सरअझै मृत भन्नलाई साहस छैन यो मनमा। नलगाड नगरपालिकाका प्रमुख प्रशासकिय अघिकृत मानबहादुर गिरीको हो स्टाटस। यही स्टाटसले धेरै कुरा स्पष्ट पारिसकेको छ तारा एयरको जहाज दुर्घटनाका सन्दर्भमा। कोपाईलट उत्सव अब हामी माझ रहेनन्। चौरजहारी क्षेत्रका पहिलो पाइलट उत्सव दुर्घटनामा परेको खबरले यो क्षेत्र शोकमग्न भएको छ। उत्सव पोखरेल आइतबार बिहान जोमसोम उडान गर्ने तयारीमा थिए। पोखरा रहेका उत्सवले उडान भर्नुअघि बुबालाई फोन गरे। जाजरकोट सदरमुकाममा रहेका उत्सवका बुबा मणिरामसँग उनको छोटो कुराकानी भयो। पोखराजोमसोम उडान गर्ने तयारीमा रहेको जानकारी उत्सवले गराए। त्यसपछि मणिरामले शुभयात्रा बाबु भनेर आशिर्वाद थिए। उत्सव पोखराबाट जोमसोमका लागि उडे। मणिराम भने आफू कार्यरत जाजरकोटकै नलगाड नगरपालिकातिर गुडे। मणिराम कार्यक्षेत्र पुग्दा नपुग्दै खबर आइपुग्यो। उत्सव कोपाइलट रहेको तारा एयरको विमान सम्पर्कविहीन भयो भनेर। मणिराम नगरपालिकाकै व्यवस्थापनमा नेपालगञ्ज हुँदै काठमाडौं पुगे। आइतबार दिनभर जहाजको केही पत्ता लागेन। सोमबार बिहान जहाज दुर्घटना भएको पत्ता लागेपछि मणिरामलगायत उत्सवको परिवार मात्रै होइनगाउँ नै शोकमा डुबेको छ। ३० अप्रिल २०२१ देखि उनी तारा एयरमा जोडिएर काम गर्न थालेका उनले एक वर्षदेखि विमान उडाइरहेका थिए। चौरजहारी नजिकै जहाज आएको देखेर म पनि ठूलो भएपछि पाइलट बन्छु भन्थ्यो। सानै देखि पाइलट बन्ने उसको धोको थियो पुरा त भयो त्यही पाइलट भएकै कारण सदाका लागि ज्यान गुमाउनु पर्यो उत्सवका काका चुडामणी पोखरेलले भनेलामो समय उडान भर्छु भन्थ्यो। हुने हार दैव नटार भने झै भयो। त्यसले त्यही लेखेर ल्याएको रहेछ। दाईको पढाई सकेर विवाह गर्ने कुरो थियो तर सवै अधुरै रह्यो पोखरेलले भने। २४ वर्षीय उत्सव चौरजहारी नगरपालिका३ लापुलेगाँउका स्थायी बासिन्दा हुन्। चौरजहारी क्षेत्रका पहिलो पाइलट उत्सवको निधनले चौरजहारीसहित सम्पूर्ण जिल्ला नै स्तब्ध बनेको छ। शिवपुरी मावि गर्खाकोट जाजरकोटबाट एसएलसी गरेका उत्सबले भिएस निकेतन काठमान्डौबाट विज्ञान विषयमा १२ कक्षासम्म र फिलिपिन्सबाट दुई वर्ष अघि मात्र पाइलट कोर्स पूरा गरेका थिए। अत्यान्त मिलनसार र लगनशिल थिए उत्सब। उत्सवले उडान गर्न थालेपछि उनका दाइ उमेश पनि फिलिपिन्समा पाइलट कोर्स गरिरहेका छन्। बुबा मणिराम र आमा उषाका दुई छोरा मात्रै हुन्। उमेश र उत्सव। मणिराम माध्यमिक तहका स्थायी शिक्षक हुन हाल जाजरकोटको नलगाड नगरपालिकामा स्रोत व्यक्तिका रुपमा कार्यरत छन् भने आमा उषा दाङको एक विद्यालयमा अध्यापन गराउँछिन्। उत्सवका बुवा र आमा यतिबेला अर्धवेहोस अवस्थामा छन्। पाइलट पढ्न फिलिपिन्स गएका दाई उमेश पनि मंगलबार काठमान्डौ आउँदैछन्। आफन्त, साथीभाई र छरछिमेक उनको निधनको खवरले भावविहल भएका छन्। शिक्षण पेशा अंगालेर भएपनि उच्च मनोबलका साथ गरिएको जीवनभरीको लगानी, ईच्छा, आकांक्षा, लक्ष्य, उद्धेश्य र सपना सबै ध्वस्त पारेर सदाका लागि छोडेर गईस् बाबू। स्वर्गमा बास होस्।मणिरामले भनेका छन्।"
असार ४ देखि लेबनानदेखि अमेरिकासम्मको भ्रमणमा जाँदै प्रधान सेनापति शर्मा,"काठमाडौं : प्रधान सेनापति प्रभुराम शर्मा असार ४ गतेदेखि वैदेशिक भ्रमणमा जाने भएका छन्। उनी लेबनान, युएनडीओएफ, सिरिया र अमेरिकाको भ्रमण गर्नेछन्। जनसम्पर्क तथा सूचना निर्देशनालय जंगी अड्डाका अनुसार प्रधान सेनापति शर्माले द्वन्द्वग्रस्त क्षेत्रमा शान्ति स्थानार्थ तैनाथ फौजको हौसला अभिवृद्धि गर्न र युएन मिसिनहरुको भावी योजनाका बारेमा जानकारी लिन ती देशहरुको भ्रमण गर्न लागेका हुन्। संयुक्त राष्ट्रसंघको आह्वानमा उनी असार ४ गते लेबनान पुग्नेछन्। १० गतेसम्म हुने भ्रमणका दौरान उनले शान्ति मिसनमा खटिएका नेपाली सेनाहरुको अवस्थाबारे बुझ्नेछन्। 'प्रधान सेनापतिसहितको भ्रमण टोलीले उक्त मिशनहरुको वस्तुस्थित, अपरेशनल गतिविधि, फौज तैनाथीको अवस्थालगायत विविध पक्षहरुका बारेमा जानकारी लिई उक्त राष्ट्र तथा शान्ति मिशनका उच्च पदस्थ अधिकारीहरुसँग भेटघाट गर्नु हुनेछ,' जंगी अड्डाले जारी गरेको विज्ञप्तिमा भनिएको छ, 'यस प्रकारको निरीक्षण भ्रमणबाट द्वन्द्वग्रस्त क्षेत्रमा तैनाथ फौजको हौसला अभिवृद्धि हुनुको साथै उच्च पदस्थ अधिकारीहरुसँगको भेटघाटबाट द्विपक्षीय आपसी हित तथा पारस्परिक सम्बन्ध थप वृद्धि हुने विश्वास नेपाली सेनाले लिएको छ।' त्यसपछि उनी अमेरिका भ्रमणमा जानेछन्। मित्रराष्ट्र संयुक्त राज्य अमेरिकाको औपचारिक निमन्त्रणामा उनी असार १३ गते १७ गतेसम्म अमेरिकाको भ्रमण गर्नेछन्। नेपाली सेना र अमेरिकी सेनालगायत दुई देशबीचको मैत्रीपूर्ण सम्बन्ध एवं विद्यमान द्विपक्षीय सहयोग तथा सहकार्यको क्षेत्रलाई थप व्यवस्थित र प्रभावकारी बनाउन यो भ्रमणले महत्वपूर्ण योगदान पुर्याउने नेपाली सेनाले जनाएको छ। सोमबार बसेको मन्त्रिपरिषद् बैठकले प्रधानसेनापति शर्माको भ्रमण स्वीकृत गरेको थियो।"
युवती मिलाइदिन्छु भन्दै बोलाएर दुई बालकले गरे युवकको हत्या,"विराटनगर : शारीरिक सम्पर्क राख्ने केटी मिलाइदिन्छु भन्दै बोलाएर दुई जना बालकले सुनसरीको धरानमा एक युवकको हत्या गरेको खुलेको छ। १३ र १७ वर्षका बालक मिलेर धरान उपमहानगरपालिका११ विष्णु चोकका ३१ वर्षीय सन्दीप लम्जेलको हत्या गरेको सुनसरी प्रहरी प्रमुख एसपी सञ्जयसिंह थापाले जानकारी दिए। उनका अनुसार लम्जेलको शव गत बिहीबार धरान५ तल्लो देउरालीस्थित सुन्दर बस्तीनजिक सेउती खोलाको बगरमा भेटिएको थियो।शरीरमा धारिलो हतियारले काटेको र घोपेको तथा ढुंगाले अनुहार किच्याएको अवस्थामा शव भेटिएको हो। लम्जेलको हत्यामा धरान१५ बगरकोटका १३ वर्षीय र धनकुटाको साँगुरीगढी गाउँपालिका८ घर भइ बगरकोटको भेटघाट सेकुवा कर्नरमा काम गर्दै आएका १७ वर्षीय बालकको संलग्नता पाइएको एसपी थापाले बताए। उनका अनुसार १३ बर्से बालकलाई गत शुक्रबार धरानबाट र १७ बर्सेलाई शनिबार धनकुटाको छिन्ताङबाट पक्राउ गरेर घाटनाको अनुसन्धान अघि बढाएपछि दुवै जनाले हत्यामा संलग्नता स्वीकार गरेका हुन्। प्रहरीका अनुसार सेकुवा कर्नरमा काम गर्दै आएका १७ बर्से बालकलाई फोन गरेर शारीरिक सम्पर्क राख्ने केटी खोजिदेउ भन्दै सन्दीपले धम्क्याएको प्रारम्भिक अनुसन्धानबाट खुलेको छ। सोही रिसईबीका कारण अर्का १३ बर्से बालकसँग मिलेर सन्दीपको हत्या गरेको पाइएको प्रहरीको भनाइ छ। हत्यामा प्रयोग गरिएको दुईवटा छुरी प्रहरीले बरामद गरेको छ। होटलबाटै छुरी लगेर हत्यामा प्रयोग गरेको पाइएको प्रहरीको भनाइ छ। केटी मिलाइदेउभन्दै फोनमा गालीगलौज गरेपछि बालक क्रुद्ध भएछन्। त्यसपछि केटी मिलाइदिन्छुभन्दै झुक्यानमा पारेर सन्दीपलाई बोलाएछन्, प्रहरी स्रोतले भन्यो, को २८ प २५६८ नम्बरको मोटरसाइकलमा रहेका सन्दीपलाई सेउती खोलाको पश्चिममा भागमा बोलाएको पाइयो। त्यहाँ पुगेपछि मोटरसाइकल रोकेर दुवै बालकले छुराले निरन्तर घोपेर र घाँटी रेटेर तथा ढुंगाले अनुहार किच्याएर हत्या गरेको खुलेको छ। एसपी थापाका अनुसार पेट, अनुहार, ढाड, कुम र घाँटीलगायत शरीरका विभिन्न भागमा चोट रहेको तथा घोप्टो परेको अवस्थामा सन्दीपको शव भेटिएको हो। मारिएका सन्दीप र हत्यामा संलग्न १७ बर्से बालक लागुऔषधका दुव्र्यसनीसमेत रहेको प्रहरीको भनाइ छ। हत्याको अर्को कारण लागुऔषधको दुव्र्यसन पनि रहेको प्रहरीले जनाएको छ। फोनमा बारम्बार गालीगलौज गरेपछि बालकले हेपिएको महसुस गरेछन्, एक प्रहरी अधिकारीले भने, गतल काममा अनआवश्यक दबाब दिएपछि रिस थाम्न नसकेर दुई बालक मिली सन्दीपको हत्या गरेको प्रारम्भिक अनुसन्धानबाट खुलेको छ। हत्यामा संलग्न दुवै जना बालकलाई प्रदेश १ प्रहरी कार्यालय विराटनगर, जिल्ला प्रहरी कार्यालय सुनसरी र इलाका प्रहरी कार्यालय धरानको संयुक्त टोलीले पक्राउ गरेको हो। दुवै जनाविरुद्ध कर्तव्य ज्यान मुद्दा चलाउन जिल्ला अदालत सुनसरीबाट सोमबार म्याद थप गरेर घटनाको बाँकी अनुसन्धान अघि बढाइएको थापाले बताए। उनका अनुसार घटनापछि हत्यामा संलग्न १७ बर्से बालक सन्दीपकै मोटरसाइकल लिएर भागेका थिए। मोटरसाइकल पनि प्रहरीले नियन्त्रणमा लिएको छ।"
कोरोना बिमाको रकम भुक्तानी गर्न आदेश,"विराटनगर : कोरोना बिमावापतको रकम भुक्तानी गर्न उच्च अदालत विराटनगरले बिमा कम्पनीका नाममा आदेश जारी गरेको छ। कायममुकायम मुख्य न्यायाधीश सत्यमोहन जोशी थारु र न्यायाधीश जगतनारायण प्रधानको संयुक्त इजालसले कोरोना बिमाको रकम भुक्तानी गर्न सोमबार आदेश दिएको हो। बीमा रकम भुक्तानीका लागि परमादेश माग गर्दै नेपाल पत्रकार महासंघ मोरङ शाखाले २०७८ भदौ २१ गते उच्च अदालत विराटनगरमा रिट दायर गरेको थियो। पत्रकार महासंघका तर्फबाट अधिवक्ता मनोजकुमार आचार्यले बहस गरेका थिए। विपक्षीको तर्फबाट पाँच जना कानुन व्यवसायी बहसमा उत्रिए। वादी र प्रतिवादीतर्फका कानुन व्यवसायीको बहस सकिएपछि अदालतले आदेश दिएको हो। उच्च अदालत विराटनगरका सूचना अधिकारी ओमराज सुवेदीले बिमा रकम भुक्तानी गर्नलाई आएको आदेश रिट निवेदकको पक्षमा रहेको जानकारी दिए। उनका अनुसार बिमा गर्ने कम्पनी अजोड इन्स्योरेन लिमिटेडको नाममा रकम भुक्तानी गर्न आदेश भएको हो। पाँच दिनपछि आदेशको पूर्णपाठ आउने सुवेदीले बताए। कोरोना बिमा रकम भुक्तानीका विषयमा सरकारलाई देखाएर बिमा कम्पनी उम्किन खोजेको देखिन्छ। कम्पनीले बिमा गरेका कारण उम्कनसक्ने अवस्था रहँदैन, अधिवक्ता आचार्यले भने, बिमा अभिलेखमा अरु कुनै सर्तहरू उल्लेख पनि भएको छैन। बिमा रकम भुक्तानी दिने जिम्मेवारी अजोड इन्स्योरेन लिमिटेडको हो। पत्रकार महासंघ मोरङ शाखाले बिमा सम्झौता गर्ने अजोड इन्स्योरेन्ससहित बिमा समिति, अर्थ मन्त्रालय र नेपाल सरकार प्रधानमन्त्री तथा मन्त्रिपरिषद्को कार्यालयलाई विपक्षी बनाएर रिट दायर गरेको थियो। कोरोना महामारी सुरु भएपछि नेपाल पत्रकार महासंघ र अजोड इन्स्योरेन्स कम्पनीबीच द्विपक्षीय सम्झौता भई मोरङका २ सय जनाभन्दा बढी पत्रकार र उनीहरूका परिवारका सदस्यको बिमा गरिएको थियो। यसमध्ये ५१ जना बिमितमा कोरोना संक्रमण भएकोमा २० जनाले मात्र बिमा दाबी भुक्तानी पाएका छन्। ३१ जनाले अझैसम्म बिमावापतको रकम पाउन सकिरहेको छैनन्। कम्पनीको नियम अनुसार प्रिमियम तिरेर बिमा गरेका बिमितलाई भुक्तानी दिन नसकिने भन्ने जवाफ आएपछि महासंघले परमादेश माग गर्दै उच्च अदालतमा रिट दायर गरेको हो। नेपाल सरकारले आर्थिक वर्ष २०७७०७८ को नीति तथा कार्यक्रम र बजेटमा कोरोना बिमा गर्न प्रिमियमको आधा रकम भुक्तानी गरिदिने घोषणा गरेपछि लाखौं नागरिकले कोरोना बिमा गराएका थिए।"
८५ प्रतिशत क्यान्सर सुर्तीजन्य पदार्थबाट,"उदयपुर : नेपालमा सुर्तीजन्य पदार्थको सेवनबाट वार्षिक ८५ प्रतिशत बिरामीमा क्यान्सर रोग देखा परेको पाइएको छ। विश्व धुम्रपान दिवसको अवसरमा नेपाल अर्वुद रोग निवारण संस्थाले माध्यमिक बिद्यालय मोतिगडामा आयोजना गरेको सुर्तीजन्य पदार्थ र वातावरण बिषयक अन्तरक्रिया कार्यक्रममा यस्तो तथ्यांक प्रस्तुत गरिएको हो। कार्यक्रमको उदेश्यमाथि प्रकाश पार्दै संस्थाका पुर्वकेन्द्रिय सदस्य निगमकुमार कोईरालाले १५ प्रतिशत वंशानुगत र अन्य कारणले बाँकी सबै सुर्तीजन्य पदार्थबाट क्यान्सरको विरामी हुने गरेको उनले बताए। उनले बार्षिक २७ हजार बढि मानिसहरु सुर्तीजन्य पदार्थबाट मृत्यु हुने गरेको बताए। विश्वमा वार्षिक ८० लाख मानिसको मृत्यु सुर्तीजन्य पदार्थको सेवनको कारण हुन्छ। जसमध्ये ७० लाख प्रत्यक्ष सुर्तीजन्य पदार्थको सेवन र १२ लाखसँगै बस्नेले खाएको चुरोटको धुवाँको असरका कारणले मृत्यु हुने तथ्याङ्कले देखाएको छ। कार्यक्रममा सहायक प्रमुख जिल्ला अधिकारी बिनोदकुमार पोखरेलले सुर्तीजन्य पदार्थको असरलाई न्यूनीकरण गर्न नेपालमा सुर्तीजन्य पदार्थ नियन्त्रण र नियमनसम्बन्धी ऐन, कानुन र निर्देशिका पारित भई लागू भइसकेको बताए। उनले सबैको स्वास्थ्य सुरक्षा गर्न र सुर्तीजन्य पदार्थ सेवनकर्ताको दरमा कमी ल्याउन सचेतनामुलक अभियान सञ्चालन गर्नु पर्ने बताए। जिल्ला अस्पतालका प्रमुख डाक्टर मुकेश झाले सुर्तीजन्य पदार्थको सेवनले क्यान्सर, मुटु रोग, दीर्घ श्वासप्रश्वाससम्बन्धी रोग र मधुमेह रोग लाग्ने हुँदा सजकता अपनाउन अनुरोध गरे। सुर्तीजन्य पदार्थको सेवनले मानव स्वास्थ्यमा मात्र नभइ वातावरणमा नै असर गर्ने भएकोले यसलाई त्याग्नु पर्ने बताए। सुर्तीजन्य पदार्थले प्रत्यक्षरुपमा मानिसको स्वास्थ्यमा असर गर्नुको साथै वातावरणमा पनि गम्भीर असर गर्ने गरेको उनले बताए। जिल्ला प्रहरी कार्यालयका डिएसपी सन्तोष आचार्यले सार्वजानिक क्षेत्रमा मात्र नभई व्यक्तिका घरहरुमा समेत सुर्तीजन्य पदार्थ सेवनमा रोक लगाउनु पर्ने बताए। उनले सुर्तीजन्य पदार्थरहित दिवसलाई वर्षैभरि अभियानको रुपमा सञ्चालन गर्नुपर्ने बताए। संस्थाका जिल्ला अध्यक्ष लेखबहादुर श्रेष्ठले सुर्तीजन्य पदार्थको धुम्रपान सेवन निषेध अभियान सञ्चालन गर्ने बताएका छन्। उनले प्रत्येक घरघरमा गएर धुम्रपान सेवनविरुद्धको अभियान सञ्चालन गर्ने बताए।"
"पोखरा एयरपोर्टमा उडान फेरि सुचारु, के कारणले पल्टियो रिफ्युलर ?","पोखरा : जहाजमा इन्धन भर्न हिँडेको रिफ्युलरपल्टिँदा उडान अवरुद्ध भएको पोखरा विमानस्थलको सेवा फेरि सुचारु भएको छ। बुद्ध एयरको जहाजमा पौने ८ बजे तेल भर्न जाँदा रिफ्युलर पल्टिएपछि जहाज आवागमन रोकिएको थियो। रिफ्युलरगाडीलाई क्रेनको सहायताबाट निकालेपछि अहिले उडान फेरि चालु भएको पोखरा एयरपोर्टका सूचना अधिकारी देवराज सुवेदीले जानकारी दिए। इन्धन बोकेर गएको रिफ्युलर गाडी विमानस्थल परिसरभित्र टायर भासिएर पल्टिएको सुवेदीले बताए। तेल पोखिएको हुँदा आगलागी हुन्छ कि भनेर सफा गर्न केही समय उडान रोकेका थियौं, उनले भने, सफा गरेपछि अहिले उडान सुरु भइसक्यो। पोखरा एयरपोर्टमा उडान फेरि सुचारु, के कारणले पल्टियो रिफ्युलर ?"
पेट्रोल छर्केर भाउजु हत्याको आरोपमा पक्राउ,"राजविराज : सप्तरीको बोदे बर्साइन नगरपालिका१ धनगढीका २१ वर्षीय परमेश्वर साह भाउजुको हत्या आरोपमा पक्राउ परेका छन्। भाउजुलाई पेट्रोल छर्केर हत्या गरेको आरोपमा साहलाई पक्राउ गरिएको सप्तरी प्रहरीले जनाएको छ। हत्या घटनापछि भारतमा लुकेर बसेका आरोपित केही दिनदेखि घरमै फर्केर आएको सूचना पाएपछि उनलाई पक्राउ गरिएको इलाका प्रहरी कार्यालय कडरबोनाले जनाएको छ। शरीरमा आगो लागेको अवस्थामा २७ वर्षीया राजकुमारी साह माघ २१ गते फेला परेपछि उनलाई उपचारका लागि विराटनगर लगिएको थियो। उपचारकै क्रममा राजकुमारीको माघ २२ गते मृत्यु भएको थियो। बोतलमा खुल्ला पेट्रोल ल्याएर परमेश्वरले खाना पकाइरहेकी भाउजुको शरिरमा पेट्रोल छर्केर आगो लगाएको आरोप छ। मृतकका बुवा बोदे बर्साइन नगरपालिका६ का बद्री साहका अनुसार घरमा मोटरसाइकल समेत भएकाले टोलकै पसलेले मोटरसाइकलमा हाल्न होला भनेर एक बोतल पेट्रोल बेचेका रहेछन्। अगेनाको छेउमा बसेर खाना पकाइरहेकी राजकुमारीको शरिरमा परमेश्वरले अचानक पेट्रोल छर्केपछि चुल्होको आगो हुरहुर्ती बल्यो। परमेश्वरविरुद्ध परेको किटानी उजुरी इलाका प्रहरी कार्यालय कडरबोना, सप्तरीले माघ २६ गते दर्ता गरेको थियो। फरार रहेका परमेश्वर पछिल्लो समय गाउँघरमा बस्न थालेको सूचना पाएपछि प्रहरीले घरबाटै आरोपितलाई पक्राउ गरेको जनाएको छ। मृतकका श्रीमान् रबीनका अनुसार २ वर्षीया छोरी र ८ वर्षीय छोरा छन्।"
कैलालीमा श्रीमान झुण्डिएको र श्रीमती घाँटी रेटिएको अवस्थामा फेला,"धनगढी : कैलालीको गोदावरी नगरपालिकामा७ हरैयामा एक दम्पत्ती मृत फेला परेका छन्। गोदावरी नगरपालिका७ हरैयाका ६५ वर्षीय हेमबहादुर ऐर र उनकी श्रीमती ५५ वर्षीया पदमा ऐर मृत फेला परेका ईलाका प्रहरी कार्यालय मालाखेतीले जनाएको छ। हेमबहादुर घर छेउकै चिलाउनको रुखमा झुण्डिएको अवस्थामा र पदमा कोठामा घाँटी रेटिएको अवस्थामा मुत फेला परेका हुन्। ईलाका प्रहरी कार्यालय मालाखेतीका प्रहरी प्रमुख डिएसपी रविन्द्र पाण्डेले मृत दुबै जनाको घटना मुचुल्का पश्चात शव पोस्टमार्टमका लागि सेती प्रादेशीक अस्पतालमा राखिएको बताए। घटना विवरण अनुसार सोमबार साँझ हेम बहादुर, पदमा र कान्छी बुहारीलेसँगै खाना खाएका थिए। खाना खाएपछि ऐर दम्पत्ती टिभि हेरिरहेका थिए। बुहारी भने खाना खाएर अर्को कोठामा सुत्न गईसकेकी थिईन। विहान छिमेकीहरुले घर नजिकैको चिलाउनेको रुपमा हेमबहादुर झुण्डिएको देखेपछि बुहारीलाई खबर गरेका थिए। बुहारीले उठेर सासु ससुराको कोठामा हेर्दा पदमा पनि रक्ताम्य भएर ढोका नजिकै लडेको देखेपछि प्रहरीलाई खबर गरेका थिए। ईलाका प्रहरी कार्यालय मालाखेतीका प्रमुख रविन्द्र पाण्डेले, घटनाको प्रकृति हेर्दा श्रीमानले श्रीमतीको हत्या गरेर आत्महत्या गरेको हुनसक्ने बताए। अर्को कोठामा सुतिरहेकी बुहारीले, पंखाको आवाजले राति केही पनि थाहा नपाएको बताएकी छिन, पदमाको घाँटीमा धारिलो हतियारको घाउ पनि छ, पदमाको शव भेटिएको नजिकैको दराजको छेउमा रगत लागेको खुकुरी पनि भेटिएको छ डिएसपी पाण्डेले भने। घटनाको प्रकृती हेर्दा श्रीमतीको हत्या गरेर आफूले आत्महत्या गरेको जस्तो देखिन्छ। तर प्रहरीले अरु कोणबाट पनि अनुसन्धान भईरहेको जनाएको छ। मृतक दम्पत्तीका तीन छोराहरु छन्। एउटा छोरा नेपाल प्रहरीमै बझाङमा कार्यरत छन् भने माईलो छोरो कामका लागि भारतमा छ। कान्छो छोरो स्काभेटर चालक रहेकाले कान्छी बुहारी मात्र घरमा रहेको प्रहरीले जनाएको छ।"
घाइते गिता माझीको मृत्यु,"चितवन : श्रीमानको शारिरीक यातनाले सख्त घाइते भएकी गिता माझीको मृत्यु भएको छ। भरतपुर अस्पतालमा उपचारत खैरहनी नगरपालिका१० कठार निवासी ३८ वर्षीया माझीको सोमबार राती मृत्यु भएको हो। बिहीबार श्रीमानले मलद्वारबाट लौरो घुसाउँदा मलद्वार र यौनाङ्गबीचको भाग च्यातिएको थियो। सोमबार उनको शल्यक्रिया गरिएको थियो। त्यसपछि उनी आफैँ शौचालय गएकी थिइन् । एक्कासी मुटुको धड्कन बन्द भएर मृत्यु भएको अस्पतालका सर्जन डा दिपेन्द्र न्यौपानेले बताए। यौनी र दिसाघरमा ठूलो चोट लागेको थियो। यसलाई सेरेनियम टियर भनिन्छ। यो सबैभन्दा खतराक घार थियो। तीन दिन औषधी चलाएर शल्यक्रिया गरेका हौं , डा न्यौपानेले भने , रगत नलीमा हावा भएर वा अचानक हृदयघातको कारण पनि मृत्यु भएको हुन सक्छ। श्रीमान रामचन्द्र माझीले पटक पटक कुटपिट गर्दै आएका थिए। रामचन्द्र प्रहरी हिरासतमा छन्।"
जघन्य अपराधमा हदम्याद हटाउन जोड,"काठमाडौं : केही हप्ताअघि २४ वर्षीया किशोरीले ८ वर्षअघि आफू बलात्कार तथा यौन शोषणमा परेको भन्दै सामाजिक सञ्जालमा भिडियो पोस्ट गरिन्। त्यस्तै, ४ वर्षअघि इटहरीको एक स्कुलका प्रिन्सिपलले पटकपटक बलात्कार गरेको भन्दै उक्त स्कुलमा अध्ययनरत छात्राले पनि घटना सार्वजनिक गरिन्। पछिल्ला केही घटना सार्वजनिक भएसँगै विभिन्न समयमा यौनहिंसामा परेका युवतीहरू खुल्न थालेका छन्। दुवै घटनाका आरोपी अहिले प्रहरी नियन्त्रणमा छन्। पीडित किशोरीहरू कानुनी उपचार तथा परामर्शमा छन्। यी घटनाक्रम हेर्दा इज्जत जाने डरले आफूमाथि परेको हिंसा सहेर बसेकाहरू अब उजुरी लिएर प्रहरीकोमा जान थालेका छन्। योसँगै पुराना घटना सार्वजनिक हुने र उजुरीका लागि हदम्याद सकिएको हुने जस्ता कानुनी झन्झट देखिएपछि हदम्याद हटाउनुपर्नेमा सरोकारवालाले जोड दिएका छन्। यौनहिंसाविरुद्धको केही ऐनलाई संशोधन गर्न बनेको अध्यादेशलाई प्रतिस्थापन गर्ने विधेयक संसद्मा दर्ता हुने प्रक्रियामा छ। बलात्कार तथा यौनहिंसालगायत जघन्य अपराधमा हदम्याद हटाउने वा अवस्था हेरेर हदम्याद राख्ने भन्ने विषयमा छलफल चलिरहेको छ। चौथो राष्ट्रिय महिला अधिकार दिवसको अवसरमा प्रधानमन्त्री शेरबहादुर देउवाले बलात्कार तथा यौनहिंसाविरुद्धको उजुरीमा हदम्याद नलाग्ने गरी कानुन संशोधनको विधेयक संसद्मा चाँडै नै प्रस्तुत हुने बताए। यसका साथै देउवाले, महिला हिंसाको घटनामा सरकारले शून्य सहनशीलता अपनाउने र लैंगिक समानताका लागि संविधानले दिएको समावेशी समतामुलक हकअधिकार कार्यान्वयन गर्न पहल गर्ने बताए। पीडित महिला घटनाबारे खुलेर आउने वातावरण अझै तयार भएको छैन। महिलामाथिका सबै जघन्य अपराधको उजुरी गर्ने हदम्याद हटाउनुपर्छ। यहाँ त अपराध गरी एक वर्ष लुकेर बसेपछि उजुरी नै गर्न नमिल्ने अवस्था छ। कानुनी छिद्रलाई टेकेर अपराधीले उन्मुक्ति पाउने अवस्था हुनुहुन्न। निरुदेवी पाल  सभापति, प्रतिनिधिसभा महिला तथा सामाजिक समिति राजधानीमा आयोजित यौनजन्य हिंसासम्बन्धी कानुन, अन्तर्राष्ट्रिय अभ्यास र आगामी कार्यदिशा विषयक छलफल कार्यक्रममा सहभागीले हदम्याद हटाउनुपर्ने माग गरेका थिए। संघीय संसद्, प्रतिनिधिसभाको महिला तथा सामाजिक समितिको आयोजना र अन्य संस्थाको सहकार्यमा भएको कार्यक्रममा प्रतिनिधिसभा तथा राष्ट्रियसभाका सांसद, मन्त्री तथा पूर्वमन्त्रीहरूको उपस्थिति थियो। कार्यक्रममा प्रतिनिधिसभा महिला तथा सामाजिक समितिकी अध्यक्ष निरुदेवी पालले भनिन्, पीडित महिला घटनाबारे खुलेर आउने बाताबरण अझै तयार भएको छैन। महिलामाथिका सबै जघन्य अपराधको उजुरी गर्ने हदम्याद हटाउनुपर्छ। यहाँ त अपराध गरेर एक वर्ष लुकेर बसेपछि उजुरी नै गर्न नमिल्ने अवस्था छ। कानुनी छिद्रलाई टेकेर अपराधीले उन्मुक्ति पाउने अवस्था हुनुहुन्न। त्यस्तै, सांसद बिमला विकले खैरेनी नगरपालिका१० मुसहरबस्ती चितवनका रामचन्द्र माझीले श्रीमतीलाई कुटपिट गरी पाठेघर निकालेको घटना सुनाउँदै बलात्कारको पुरानो परिभाषाले अहिले देखिन थालेका नयाँ प्रवृत्तिलाई समेट्न नसकिने हुँदा यसलाई समयअनुसर परिवर्तन गर्न आवश्यक भएको बताइन्। हदम्यादमा सीमा तोक्न आवश्यक नभएको पनि उनले जोड दिइन्। यसैगरी सांसद बिना श्रेष्ठले यौन तथा महिला हिंसाको कसुर र सजाय समेट्ने गरी एउटै कानुन ल्याउनुपर्नेमा जोड दिइन्। सांसद नारायण खतिवडाले एउटा घटना हेरेर कानुन बन(ाउनुभन्दा सबै प्रकारका हिंसा समेट्ने गरी स्थायी कानुन ल्याउनुपर्नेमा जोड दिए। सांसद बृन्दा पाण्डेले जघन्य अपराधमा हदम्याद आवश्यक नभएको चर्चा गरिन्। कुनै पनि अवस्थामा अपराधीले मुक्ति पाउने अवस्था हुन नहुने उनको तर्क थियो। अर्की सांसद अमृता थापाले पीडकलाई सजाय दिनुमात्रै न्याय दिनु नभएर पीडितलाई सामाजिक पुनस्र्थापनाका लागि पनि सरकारले पहल गर्नुपर्नेमा जोड दिइन्। महिला कानुन तथा विकास मन्त्रालयका निर्देशक तथा अधिवक्ता सवीन श्रेष्ठले नेपाल प्रहरीको अपराधको तथ्यांकमध्ये ४० प्रतिशत महिला हिंसासम्बन्धी उजुरी हुने बताए। उनले लैंगिक विभेदपूर्ण कानुन खारेज गर्नुपर्ने माग गर्दे बलात्कारको घटनामा हदम्याद राखिनु न्यायसंगत नभएको बताए। उनका अनुसार बलात्कारलगायत अन्य जघन्य घटनामा अन्तर्राष्ट्रिय कानुनमा समेत हदम्याद राखिएको छैन। उनी भन्छन्, ढिलो न्याय पाउनु भनेको न्याय नपाएसरह हो। यसैले पनि समयमै अपराधीलाई कारबाही र सजाय हुनुपर्छ। पीडितलाई सामाजिक रूपमा पुनस्र्थापना गर्नुपर्छ।"
नायिका मिरुनाको आरोपमा थुनिएका लामा रिहा,काठमाडौं : कबड्डी ४ की नायिका मिरुना मगरको यौन दुर्व्यवहारको आरोपमा पक्राउ परेका युवक रिहा भएका छन्। अभद्र व्यवहारमा पक्राउ परेका बौद्ध भिक्षु २९ बर्षीय फुर्वा लामा रिहा भएको जिल्ला प्रहरी परिसर काठमाडौंका प्रवक्ता दिनेशराज मैनालीले जानकारी दिए। नायिकाविरुद्ध प्रदर्शन देशभरका हलहरुमा प्रदर्शन भैरहेको फिल्म कबड्डी ४ की नायिका मिरुना मग विरुद्ध मंगलवार चावहिलको केएल टावर अगाडि प्रदर्शन भएको छ। प्रदर्शनरत युवाले केएल टावरमा रहेका एफक्युव हलमा उक्त फिल्मको मगलबारको सवै शोसमेत बन्द गराएका छन्। नेपाल प्रहरीका प्रबक्ता विष्णुकुमार केसीकाअनुसार बौद्ध धर्मावलम्वी तथा युवाहरुको समूहले मंगलबार चावहिलमा प्रदर्शन गरेको हो। प्रदर्शनकारीले कवड्डी ४ फिल्मविरुद्ध नै नाराबाजी गरेका थिए। चलचित्रमा लामाहरुको विषयमा देखाइएको दृश्यसमेत हटाउन माग गरिएको छ। आइतबार दर्शकसहित फिल्म हेर्ने सिभिल मल पुगेका कलाकारको टोलीमा थिइन मिरुना मगर। चलचित्र प्रदर्शनको क्रममा हल भ्रमणमा निस्किएको चलचित्र टोली आइतबार सिभिल मल पुगेको थियो। यसैक्रममा मलको कफी शपमा एक बौद्ध भिक्षुले व्याड टच गरेको नायिका मिरुना मगरले आरोप लगाएकी थिइन्। मुगु घर भएका २९ बर्षिय फुर्वा लामाले आफुलाई व्याड टच गरेको भन्दै नायीकाले थप्पड हानेकी थिइन्। र लामालाई माफी मगाएकी थिइन्। नायिकाले बौद्ध भिक्षुलाई थप्पड हानेको भिडियो अहिले सामाजिक सञ्जालमा भाइरल बनेको छ। विनाकारण आरोप लगाएको भन्दै नायिकाविरुद्ध नाराबाजी भैरहेको छ। जनसेवा प्रहरी वृतमा नायिकाले अभ्रद व्यवहारमा जाहेरी दिएको वृतका डीएसपी शालिकराम शर्माले जानकारी दिए। शर्माकाअनुसार आरोपी लामालाई आइतबार नै प्रक्राउ गरिएको थियो।
आजदेखि गोसाइँकुण्ड मेला सुरु,"रसुवा : गंगादशहराको अवसरमा लाग्ने गोसाइँकुण्ड मेला आजदेखि सुरु भएको छ। मेला हेर्नका लागि तीर्थयात्री आउने क्रम सुरु भएको छ। यसअघिका वर्षहरूमा कोभिड१९ कारण मेला सञ्चालन नभएकोमा यसपटक भने मेला सञ्चालन हुने छ। जनैपूर्णिमाको तुलनामा गंगादशहरामा गोसाइँकुण्डमा कम तीर्थयात्री आउने गरेका छन्। कोभिड१९ को जोखिम कम भएको र पदमार्गमा पनि कुनै समस्या नभएको कारण यसपटक मेला सञ्चालन हुने गोसाइँकुण्ड क्षेत्र विकास समितिले जनाएको छ। मेला १० दिनसम्म सञ्चालन हुनेछ। मेला भर्नका लागि तीर्थयात्री आउने क्रम सुरु भएको समितिका अध्यक्ष संजिव डिएमले बताए। रसुवा होटल तथा पर्यटन व्यवसायी संघका अध्यक्ष निशान गजुरेलले दैनिक २५३० जना तीर्थयात्री आइरहेका बताए। उनले मेला सुरु भएको र तीर्थयात्री आउने अपेक्षा गरेको जानकारी दिए। धार्मिकस्थल गोसाइँकुण्ड जानका लागि धुन्चेगोसाइँकुण्ड, ठाडेपाटीगोसाइँकुण्ड, यार्सागोसाइँकुण्ड र सागरकुण्डगोसाइँकुण्ड गरी चारवटा पदमार्ग सञ्चालनमा छन्। त्यहाँ पुग्नका लागि तीनवटा मुख्य बाटो छ। काठमाण्डौधुन्चेगोसाइँकुण्ड बाटो यात्रुको सबैभन्दा बढी चल्ती हुने बाटो हो। काठमाण्डौँबाट धुन्चेसम्म सवारीमा यात्रा गर्न सकिन्छ। त्यसपछि धुन्चेचन्दनबारी, चन्दनबारीलौरीबिना र लौरीबिना हुँदै पैदलयात्रा गरेर गोसाइँकुण्ड पुगिन्छ। त्यसैगरी तीर्थयात्रीले काठमाण्डौँसुन्दरीजलहेलम्बुठाडेपाटी बाटो पनि प्रयोग गर्दै आएका छन्। धेरै कम यात्रुहरूले यार्सा गोसाइँकुण्डको बाटो प्रयोग गर्ने गरेका छन्। तर कुनैपनि पर्यटकले आफ्नो पदयात्राका लागि सागरकुण्डगोसाइँकुण्ड बाटो प्रयोग गरेको पाइदैन्। कुण्डमा स्नान गरी गोसाइँबाबा भगवान शिवको दर्शन गर्नाले जीवनभर गरेको पापबाट मुक्ति पाउने, पितृ तर्नुको साथै आफूले चिताएको सबै मनोकांक्षा पूरा हुने जनविश्वासका साथ वर्षेनी हजारौं भक्तजनहरू कुण्डमा स्नान गर्न आउने गर्दछन्। पौराणिक कथन अनुसार परापूर्वकालमा देवता र दानवबीच लडाइँ हुँदा समुन्द्र मन्थनबाट उत्पन्न कालकुट विष सेवन गरी विषको डाह शान्त पार्न हिमालयखण्डको काखमा आएर गोसाइँवावा भगवान शिवशंकरले आफ्नो हातमा भएको त्रिशूलले भित्तामा हिर्काउँदा भित्ताबाट गंगाजल अर्थात त्रिशूलधाराको उत्पति भई त्रिशूलधाराको पानीबाट गोसाइँकुण्डको उत्पति भएको भन्ने किंवदन्ती रहेको पाईन्छ। जिल्लाको पर्यटकीय तथा पवित्र धार्मिक तीर्थस्थल गोसाइँकुण्डमा जनैपूर्णिमा र गगांदशहरा गरि वर्षको दुई पटक तीर्थयात्रीहरुले मेला भर्ने गरेका छन्। मेला अवधिमा रसुवा, नुवाकोट, सिन्धुपाल्चोक, धादिङ, ललितपुर, काठमाडौँ, काभ्रे, नवलपरासी, चितवन, पोखरा, तराईका अन्य जिल्ला तथा भारतीय पुजारी, तीर्थालु, प्रकृतिप्रेमी, लामाहरू, झाँक्रीहरू गोसाइँकुण्ड जान्छन्। गोसाइँकुण्ड क्षेत्रमा त्रिशुलधारा, शिव मन्दिर, भगवानको टाउकोबिनाको ढुङ्गाको मुर्ति र गुफाहरू रहेका छन्। त्यहाँ अमरसिंह गुफा, अमरसिंहको चिहान, सिंगुम्बा, फुलुम गुम्बा, यतिको चिहान, लौरीबिना, बौद्धस्तुप र गणेश गौडा रहेका छन्। कुण्ड वरिपरि भैरवकुण्ड, आमाकुण्ड, सूर्यकुण्ड, सरस्वतीकुण्ड, रक्तकुण्ड, चन्द्रकुण्ड, दुधकुण्ड लगायतका थुप्रै कुण्ड रहेका छन्।"
सडकमै बाढी पसेपछि (फोटो फिचर),काठमाडौं : ढल व्यवस्थापन हुन नसक्दा काठमाडौंमा जलमग्न समस्या सामान्य बनिसकेको छ। मौसम प्रतिकूलतासँगै आएको वर्षाका कारण सडकमै बाढी पस्ने समस्या पनि सामान्य बनिसकेको छ। यस्तैमा बुढानिलकन्ठ नगरपालिकाको वडा १० र १२ को कपनमा अवस्थित तरकारी बजारसँगैको सडकमा दिउँसै बाढी बसेको छ। बाढीका कारण मानिसहरुको आवत जावतमा समस्या भएको थियो। बाढी नियन्त्रणको माग गरे पनि सुनुवाई नभएको स्थानीयहरुले बताएका छन्।
दुर्घटनाग्रस्त तारा एयरको ब्ल्याक बक्स भेटियो,"जोमसोम : आइतबार मुस्ताङको थासाङ गाउँपालिका२ सानोसरे पहाडमा दुर्घटनाग्रस्त तारा एअरको ९ एनईटी जहाजको ब्ल्याक बक्स भेटिएको छ। तारा एअरको जहाज दुर्घटनास्थलमा पुगेर उद्दार कार्यमा खटिएको नेपाल नेशनल माउन्टेन पथप्रर्दशक एशोसियसनको टोलीले मंगलबार बिहान तारा एअर जहाजको ब्ल्याक बक्स भेट्टाएको हो। सोमबारदेखि दुर्घटना क्षेत्रको पहिचान, उद्दार र शव संकलन गर्न माउन्टेन उपकरणसहित सानोसरे पुगेको एशोसियनको १० जना टोलीले जहाजको ब्ल्याक बक्स फेला पारेको नेपाल नागरिक उड्यन प्राधिकरणका एरोनटिकल ईन्जिनीयर हेमकुमार दाहालले जानकारी दिए। सानोसरे पहाडमा जहाज दुर्घटना भएका ठाउँमै ब्ल्याक बक्स फेला पारेको उनले बताए। अहिले प्राधिकरणका एरोनटिकल ईन्जिनीयर दाहालसहितको टोलीले दुर्घटनास्थलबाट थासाङको कोवाङतर्फ स्थलमार्गबाट ब्ल्याक बक्स ल्याउँदै गरेको जनाए।ब्ल्याक बक्स ल्याउँदै छौं, कोवाङबाट हेलीबाट काठमाडौं लैजान्छौं।एरोनटिकल ईन्जिनीयर दाहालले भने, त्यसपछि फेला परेको जहाजको ब्ल्याक बक्स छानवीन समितिलाई बुझाउँछौ। जहाजमा जडान गरिएको ब्ल्याक बक्सले पाईलट गरेका सबै कुराकानीको अभिलेख रेकर्ड राख्ने भएकाले जहाज दुर्घटनाको कारण पत्ता लगाउन ब्ल्याक बक्सले सहयोग पुर्याउने नेपाल नागरिक उड्यन प्राधिकरणका एरोनटिकल ईन्जिनीयर दाहालले जानकारी दिए। जहाजले उडान भर्दा जहाज अवतरण गर्ने टावर र अन्य जहाजका पाईलटसँग गरिने सबै संवाद ब्ल्याक बक्सले रेकर्ड भण्डारण गर्ने भएकाले यो डाटा उपयोगी हुने अर्का एरोनटिकल ईन्जिनीयर प्रभाकर मल्लिकले उल्लेख गरे।"
ह्यात होटलसँग मिलेमतो गरेको भन्दै तारागाउँ विकास समितिका अध्यक्ष बर्खास्त,काठमाडौं : सरकारले तारागाउँ विकास समितिका अध्यक्ष प्रल्हाद न्यौपानेलाई बर्खास्त गरेको छ। ह्यात रिजेन्सी होटलसँग मिलेमतो र सेटिङ गरेर सरकारी सम्पत्ति संरक्षणमा बेवास्ता गरेको भन्दै संस्कृति पर्यटन तथा नागरिक उड्डयनमन्त्री प्रेमबहादुर आलेले मन्त्रीस्तरीय निर्णयबाट न्यौपानेलाई बर्खास्त गरेका हुन्। अध्यक्ष न्यौपानेलाई हटाइएको पत्र तारागाउँ समितिको कार्यालयमा दर्ता गरिसकिएको छ। समितिको ऐनमा अध्यक्ष पद आलंकारिक हुने भए पनि न्यौपाने नियमित कार्यालय जाने र मासिक तलब सुविधासमेत लिने गरेको गुनासो विकास समितिका कर्मचारीहरुको थियो।
मुस्ताङको कोवाङबाट बाँकी १२ जनाको शव काठमाडौं लगियो,जोमसोम : मुस्ताङको थासाङ गाउँपालिका२ कोवाङमा जम्मा गरिएको १२ जनाको शव नेपाली सेनाको हेलिकोप्टरमा बिहान काठमाडौं लगिएको छ । सोमबार मौसम प्रतिकुल हुँदा कोवाङ झार्न नसकेको १० शव र बाँकी २ शव गरी १२ शव काठमाडौं पठाइएको मुस्ताङका प्रमुख जिल्ला अधिकारी नेत्रप्रसाद शर्माले जानकारी दिए । पोखराबाट जोमसोमका लागि उडेको जहाज आइतबार मुस्ताङको थासाङ गाउँपालिका२ स्थित मानापाथी हिमालको सानुसरे पहाडमा दुर्घटनाग्रस्त हुँदा जहाजमा सवार चालक दलसहित २२ यात्रुको मृत्यु भएको थियो। मौसम प्रतिकुल र समय अभावका कारण दुर्घटना क्षेत्रमा सोमबार जम्मा पारिएको १० शव र मंगलबार संकलन गरिएको २ शव गरी १२ शव माउन्टेन एअरको हेलीमार्फत कोवाङमा झारिएको थियो । योसँगै तारा एयर जहाज दुर्घटनामा परी मृत्यु भएका यात्रीको शव संकलन गर्ने काम सकिएको छ ।
"छुरा प्रहारबाट श्रीमती गम्भीर घाइते, श्रीमान पक्राउ","विराटनगर : श्रीमानको छुरा प्रहारबाट मोरङको उर्लाबारी नगरपालिका४ की एक महिला गम्भीर घाइते भएकी छन् । ४० वर्षीय सुमन महराले सोमबार राति ९ बजेतिर छुरा प्रहार गरेर आफ्नै श्रीमती ३५ वर्षीया कुमारी महरालाई घाइते बनाएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार मादक पदार्थ सेवन (मापसे) गरेर घर आएका सुमनले पारिवारिक विवादपछि उनको पेटमा अन्धाधुन्ध छुरा हानेको खुलेको छ । गम्भीर घाइते अवस्थाकी कुमारीको विराटनगरस्थित नोबेल शिक्षण अस्पतालमा उपचार भइरहेको छ । उर्लाबारीस्थित अरनिको अस्पतालमा उपचार हुन नसकेपछि थप उपचारका लागि उनलाई विराटनगर ल्याइएको हो । श्रीमतीमाथि छुरा प्रहार गर्ने सुमनलाई इलाका प्रहरी कार्यालय उर्लाबारीका प्रहरी निरीक्षक मिलन थापा नेतृत्वको टोलीले राति नै पक्राउ गरेको छ । सुमन सधैँ मापसे गरेर आउने र घरमा झैझगडा गर्ने गरेको खुलेको छ, डीएसपी श्रेष्ठले भने, पत्नीमाथि छुरा प्रहार गरेपछि पक्राउ गरेर घटनाका बारेमा थप अनुसन्धान अघि बढाइएको छ । सुमनविरुद्ध ज्यान मार्ने उद्योगको मुद्दा चलाउने प्रहरीको तयारी छ ।"
लेफ्ट टर्न गर्दा तारा एयरको विमान दुर्घटना,"जोमसोम : तारा एयरको ९एनएईटी ट्विनअटर विमान सोमबार सानुसरे पहाडमा दुर्घटनाग्रस्त अवस्थामा भेटिएको छ। जुन ठाउँ मुस्ताङको थासाङ गाउँपालिका२ को मानापाथी हिमाल क्षेत्र १४ हजार ५ सय फिट उचाइमा पर्छ। उक्त विमानमा चालक दलका तीन सदस्य र १९ यात्रु गरी २२ जना चढेका थिए। यीमध्ये २१ जनाको शव फेला परेको छ। एक जना बेपत्तै छन्। १० वटा सोमबारै काठमाडौं लगिएको छ। १० वटा भने खराब मौसमका कारण बेंसी झार्न नसकिएको मुस्ताङका प्रमुख जिल्ला अधिकारी नेत्रप्रसाद शर्माले बताए। उनका अनुसार ती शव सोही स्थाननजिक सुरक्षा निकायको आधारशिविरमा राखिएको छ। पोखराबाट आइतबार बिहान ९ः५५ बजे जोमसोम उडेकोमा १०:०७ बजेपछि सम्पर्कविहीन भएको थियो। सुरुमै जोमसोमबाट पठाइएको हेलिकप्टर मौसम प्रतिकूल भएपछि त्यत्तिकै फर्किएको थियो। त्यसपछि पनि स्थल तथा हवाई माध्यमबाट खोजबिन गरिएको थियो। सोमबार भने हेलिकप्टरले विमान दुर्घटना भएको पुष्टि गरेको नेपाल नागरिक उड्डयन प्राधिकरणले प्रेस विज्ञप्तिमा जनाएको छ। उक्त हेलिकप्टर बिहान ८ः१० बजे दुर्घटनास्थलमा अवतरण गरेको जनाइएको छ। मानापाथी लेकमा यार्सा टिप्न गएका सोलुखुम्बुका विशाल घर्ती मगरले दुर्घटना भएको खबर विभिन्न माध्यमबाट प्रहरीसमक्ष पुयाएपछि हेलिकप्टर त्यसतर्फ उडेको जनाइएको छ। बिहानै उद्धारमा खटिएका सुरक्षाकर्मी र स्थानीयवासीले दिउँसो १ः३० बजेसम्म २१ जनाको शव संकलन गरेका थिए। खराब मौसमका कारण दिउँसो २ बजे उद्धार कार्य स्थगन गरी १० शव हेलिकप्टरमार्फत थासाङको कोवाङ ल्याएर मुचुल्का गरी दिउँसो ४ बजे १० वटै शव पोखरा हुँदै काठमाडौं पुयाइएको हो। एक शव पत्ता लागे पनि पहाडको खोंचमा रहेकाले मंगलबार मात्र संकलन गरिने जिल्ला प्रहरी मुस्ताङका प्रहरी नायव उपरिक्षक रामकुमार दानीले बताए। २१ जनाको शव फेला परेको खबरले मर्माहत बनाएको तारा एयर प्रालिले प्रेस विज्ञप्तिमा जनाएको छ। यसैबीच नेपाल नागरिक उड्डयन प्राधिकरणका महानिर्देशक प्रदीप अधिकारीले खराब मौसमका कारण तारा एयरको विमान दुर्घटना भएको बताएका छन्। राइट टर्न गर्नुपर्ने जहाजले लेफ्ट टर्न गरेर गएर भित्तामा ठोक्किएको प्रारम्भिक अध्ययनले देखाएको छ, संसद्को अन्तर्राष्ट्रिय समितिको बैठकमा अधिकारीले भने। संस्कृति, पर्यटन तथा नागरिक उड्डयन मन्त्रालयले वरिष्ठ एरोनटिकल इन्जिनियर रतिशचन्द्र लाल सुमनको अध्यक्षतामा दुर्घटना जाँच आयोग गठन गरेको छ। कोको थिए विमानमा ? तारा एयर प्रालिका अनुसार चालक दलमा क्याप्टेन प्रभाकरप्रसाद घिमिरे, कोपाइलट उत्सव पोखरेल र एयरहोस्टेस क्रिस्मी थापा थिए। १९ यात्रुमा तुल्सादेवी तामाङ, सुकुमाया तामाङ (धनुषा), राममाया तामाङ (काठमाडौं), मकरबहादुर तामाङ (धनुषा), रोजिना श्रेष्ठ (गोरखा), रश्मी श्रेष्ठ (गोरखा), रविना श्रेष्ठ (गोरखा), गणेशनारायण श्रेष्ठ (गोरखा), राजनकुमार गोले (धनुषा), पुरुषोत्तम गोले (धनुषा), इन्द्रबहादुर गोले (धनुषा), प्रकाश सुनुवार (ओखलढुंगा), बसन्त लामा (काठमाडौं) थिए। यस्तै, मेइक ग्रिट ग्राफ (जर्मनी), वी विल्नर (जर्मनी), भाइभावी बान्डेकर (भारत), अशोककुमार त्रिपाठी (भारत), धनुष त्रिपाठी (भारत) र ऋतिका त्रिपाठी (भारत) थिए।"
शव सनाखतमा सकस,"काठमाडौं : सामान्यतः मृत्युको कारण पत्ता लगाउन पोस्टमार्टम गरिन्छ। तर, दुर्घटनाग्रस्त तारा एयरमा सवार व्यक्तिको शव पोस्टमार्टम गर्नुको कारण फरक छ। चिकित्सकहरू भन्छन्, मृत्युको कारण पत्ता लगाउन होइन। शवको पहिचान गर्न मंगलबारदेखि पोस्टमार्टम गर्दैछौं। तारा एयरको ट्विनअटर विमान दुर्घटनामा परेका यात्रुको शव सग्लो छैन। टुक्राटुक्रा शव संकलन गरी काठमाडौं ल्याउन धौधौ भइरहेको छ। मुस्ताङको थासाङ२ स्थित कोवाङबाट पोखरा हुँदै १० वटा शव मात्र काठमाडौं ल्याइएको छ। स्थानीयवासीसहित नेपाल प्रहरी, सशस्त्र प्रहरी बल र नेपाली सेनाको उद्धार टोलीको सहयोगमा दुर्घटनास्थलबाट शव काठमाडौं ल्याइएको हो। शवको पोष्टमार्टमका लागि हाम्रो चिकित्सकीय टिम तयारी अवस्थामा छ, त्रिभुवन विश्वविद्यालय, फरेन्सिक मेडिसिन विभागका उपप्राध्यापक डा गोपालकुमार चौधरी भन्छन्, मंगलबार बिहानबाट पोस्टमार्टम सुरु हुन्छ। त्रिभुवन विश्वविद्यालय, फरेन्सिक मेडिसिन विभागका चिकित्सकहरू पोष्टमार्टमका लागि तयार छन्। उनीहरूलाई रेजिडेन्ट चिकित्सक पनि सघाउँदै छन्। ९ जनाको चिकित्सकीय टिम पोष्टमार्टममा जुटेका छन्। शवगृहमा सोमबार साँझसम्म १० वटा शव ल्याइएको छ। शव पोको पारेर ल्याइएको हो। शव ल्याउन संलग्न एक प्रहरी भन्छन्, टुक्राटुक्रा अवस्थाका शव छन्। ९ जनाको पनि हुन सक्छ। १० जनाको पनि हुन सक्छ। तस्बिर : सरोज बैजु २२ जनामध्ये २१ शव फेला परेको छ।फेला परेका शव कसको हो ? त्यो पत्ता लगाउनुपर्ने चुनौती चिकित्सकलाई छ। तर, फरेन्सिक मेडिसिन विभाग प्रमुख प्राडा तुलसी कँडेलको नेतृत्वमा ९ जनाको चिकित्सकीय टिमको काँधमा शव पहिचानको जिम्मेवारी छ। फरेन्सिक मेडिसिन विभागका उपप्राध्यापक डा चौधरीका अनुसार, डिजास्टर भिक्टिम आइडेन्टिफिकेसन (डीभीआई) अर्थात् दुर्घटनामा परेकाहरूको शवको पहिचान गर्न पूर्वतयारी सहितको योजना बनाइसकिएको छ। मंगलबार बिहानदेखि तपाईंले हामीलाई भेट्न पाउनु हुन्छ, सोमबार साँझ डा चौधरीले भने, शव आइसकेको छ। अब शव पहिचानका लागि अपनाइने विभिन्न प्रक्रिया अघि बढ्छ। फरेन्सिक विभागमा आइसकेका शवको मंगलबार पोष्टमार्टम एक्जामिनेसन सुरु हुनेछ । डा चौधरीका अनुसार पोस्टमार्टम एक्जामिनेसनमा शवको पहिचान गर्न सकिने संकेत, चिह्नहरूको गहन अध्ययन हुन्छ। औंठी, माला, गरगहना, लुगा कपडालगायत पहिचान खुल्ने अन्य विवरण पोस्टमार्टममा संकलन गरिन्छ। चश्मा लगाउने गरेकोनगरेको लगायत विवरणको सूक्ष्म अध्ययन गरिन्छ। शव सग्लो छ भने फिंगर प्रिन्ट पनि लिइन्छ। दाँतको संरचना तथा वनावटको विवरण पनि पोष्टमार्टम एक्जामिनेसनमा संकलन गरिने चिकित्सक बताउँछन्। कसको शव हो ? त्यसको पहिचान गर्न सजिलो होस् भनेर पोष्टमार्टम एक्जामिनेसन गरिन्छ, डा चौधरी भन्छन्, पोष्टमार्टम एक्जामिनेसन लगत्तै एन्टिमोटम एक्जामिनेसन हुन्छ। यसमा मृतकको परिवारबाट विवरण संकलन गरिन्छ। मृतकको उचाइ, कपाल, आँखा, चश्मा लगाउने गरेको छछैन। दाँतको अवस्था (टम्म मिलेको वा छिद्र)कस्तो छ ? त्यस सम्बन्धमा पनि विवरण संकलन गरिन्छ। पोष्टमार्टम गर्दा फेला पारेका विवरण (पोष्टमार्टम डाटा) र आफन्तबाट प्राप्त विवरण (एन्टिमोटम डाटा) आपसमा भिडाइन्छ। जीवित छँदा पहिचान हुने विवरण के के हुन सक्छन् ? जस्तै शरीरको कुनै स्थानमा कुनै चिह्न, कोठी, चोटपटकको खत, ट्याटुलगायतका विवरण (एन्टिमोटम डाटा)को अध्ययन गरिन्छ, डा चौधरी भन्छन्, पोष्टमार्टम र एन्टिमोटम डाटा प्राप्त भएपछि आपसमा मिल्ने (म्याच) हुन्छहुँदैन हेरिन्छ। मिलेको छ भने सम्बन्धित परिवारलाई शव हस्तान्तरणको प्रक्रिया सुरु गर्छांै। शव हस्तान्तरण गर्दासम्मको सबै प्रक्रिया पूरा गर्नका लागि चारवटा चिकित्सकीय टिम बनाइएको छ। डा कँडेलको नेतृत्वमा डा गोपालकुमार चौधरी, डा युगेन डोल्मा वालुङ, डा मणिराज महर्जन र डा समरिका दाहाल छन्। फरेन्सिक विभागमा कार्यरत पाँच जनाको टिमलाई एमडी रेसिडेन्ट चिकित्सकले सघाउने छन्। सघाउने चिकित्सकहरूमा डा सवनम श्रेष्ठ, डा सुशीला गुरुङ, डा विशाल सहनी र डा आयुष पौडेल उपाध्याय छन्। शव हस्तान्तरण कहिले ? तारा एयरमा २२ जना सवार थिए। सवार सबैको शव टुक्राटुक्रा अवस्थामा फेला परेको छ। सवारमध्ये कसैको शरीरका भित्री अंग (कलेजो, पित्त थैली, मिर्गौला, एपेन्डिक्स)को अप्रेसन गरेको रहेछ भने पहिचान गर्न सहज हुने चिकित्सकको भनाइ छ। चार दिनसम्ममा पहिचान गर्न सकिन्छ कि भन्ने लागेको छ, प्राडा कँडेल भन्छन्, आफन्तलाई कहिले शव हस्तान्तरण हुन्छ भनी यकिनका साथ भनी हाल्न गाह्रो छ। शव कस्तो प्रकृतिको छ ? त्यसमा भर पर्छ। यद्यपि पोष्टमार्टमा संलग्न चिकित्सकहरू एक सातामा शव हस्तान्तरण गर्न सकिने अनुमान गर्छन्। डा चौधरीका अनुसार परिवारजनले आफ्नो रितिरिवाज एवं परम्परामा आधारित रहेर दाहसंस्कार गर्न पावस भन्ने उद्देश्यले नै पोष्टमार्टम गर्नु परेको हो। परिवारलाई दिन एक साता लाग्न सक्छ प्रा डा तुलसी कँडेल, प्रमुख, फरेन्सिक मेडिसिन विभाग, त्रिवि पोष्टमार्टम कहिले सकिन्छ ? शवको प्रकृतिमा भर पर्छ। त्यसका साथै सबै शव कहिले प्राप्त हुन्छ ? त्यसमा पनि भर पर्छ। कस्तो शव प्राप्त हुन्छ त्यहीँअनुसार पोष्टमार्टछ छिटोढिलो सम्पन्न हुने हुन्छ। अहिलेसम्म कतिवटा शव प्राप्त भएको छ ? २२ वटा शव प्राप्त हुनुपर्ने हो। ९१० वटा शव प्राप्त भएको छ। शोकाकूल परिवारजनलाई शव कहिले दिन सकिएला ? हामी चाँडै नै पोष्टमार्टम गरी परिवारजनलाई दिनुपर्छ भन्ने मान्यतामा छौं। त्यसका लागि सबै शव समयमा प्राप्त हुँदा पहिचानको कार्य पनि चाँडै सकिन्छ। शव प्राप्त भएको मितिले परिवारजनलाई शव दिन सामान्यतया चार दिनदेखि एक सातासम्म लाग्न सक्छ।"
अधुरै रह्यो मुक्तिनाथ दर्शन,"जनकपुरधामढल्केबर (धनुषा) : धनुषाको मिथिला नगरपालिका११ लोटाकी शान्तिमाया र कान्तिमाया तामाङको आँसु नथामिएको सोमबार दुई दिन भयो। बुबा मकरबहादुर तामाङसहित ७ जना आफन्त गुमाएपछि उनीहरूलाई ढाडस दिने परिवारका सदस्य छैनन्। छिमेकी पुगेर सम्झाउने प्रयास गर्छन् तर, उनीहरूसँग पनि के भनेर सम्झाउने शब्द छैन। आइतबार बिहानै तारा एयरको जहाज सम्पर्कविहीन भएपछि शान्तिमाया र कान्तिमायाको होस उडेको थियो। उक्त जहाजमा बुवा मकरबहादुरसहित फुपूका छोरा राजन तामाङ (गोले) र उनका परिवारका सदस्य पनि थिए। सोमबार बिहान जहाज दुर्घटनाग्रस्त अवस्थामा भेटिएको र सबैको मृत्यु भएको खबर गाउँमा पुग्दासम्म पनि उनीहरूलाई ढाडस दिन र मन थमाउन छिमेकीको भीड थियो। शान्तिमायाको आँसु पुच्छदै एक महिलाले सम्झाउँदै थिइन्, प्लेन भेट्यो तर, आगो लागेको छैन रे! सबैजना राम्रै गरी भेटिनुहुन्छ। घर फर्किनुहुन्छ। तर, उनको भनाइ झुटो भयो। सबैले ज्यान गुमाए। शान्तिमायालाई उनका भाइ (फुपूको छोरा) राजन गोलेले म्यासेन्जरमा पठाएको फोटोहरू हेर्दै सोमबार पनि रोइरहिन्। जहाज चढ्नुअघि राजनले बुबाआमा, काकाकाकी र मामामाइजूको सामूहिक फोटो खिचेर शान्तिमायाको म्यासेन्जरमा पठाएका थिए। चाँडै मुक्तिनाथको दर्शन गरेर फर्कने बताएका थिए। तर, दर्शन गरेर मामाघर पुग्ने सपना जहाजसँगै गुम्यो। राजनसहित धनुषाको मिथिला नगरपालिका११ लोटा गाउँका ७ जनाले ज्यान गुमाए। सातैजना आफन्तभित्रका थिए। राजनकुमार गोले, उनका बुवा इन्द्रबहादुर, आमा राममाया, काका पुरुषोत्तम, काकी तुलसादेवी, मामा मकरबहादुर र माइजू सुकुमाया मुक्तिनाथको दर्शन गर्न गएका थिए। एउटै गाउँका त्यसमा पनि सबै आफन्तको मृत्यु भएपछि अहिले गाउँ नै सोकमा डुबेको छ। राजन नेकपा एकीकृत समाजवादी पार्टीका धनुषा जिल्ला सदस्यसमेत हुन्। काठमाडौंको गोकर्णेश्वरमा बस्दै आएका राजनले केही दिनअघि परिवारका वृद्धवृद्धालाई मुक्तिनाथ दर्शन गराउन लैजाने योजना बनाएका थिए। सोही योजना अनुरूप गाउँबाट आमाबुबा, मामामाइजू सहितका आफन्तलाई लिएर शुक्रबार काठमाडौंं हुँदै विमानबाट शनिबार पोखरा पुगेका थिए। दिदी शान्तिमायाका अनुसार सबैजना राति पोखराको एक होटलमै बास बसे। आइतबार बिहानै मुक्तिनाथ दर्शन गरेर सोही दिन काठमाडौं फर्किने योजना राजनले शान्तिमायालाई सुनाएका थिए। वृद्ध बुबाआमासँगै परिवार तथा आफन्तमा पर्ने अन्य ज्येष्ठ सदस्यहरूलाई मुक्तिनाथको दर्शन गराउन राजन निकै उत्सुक थिए। राजनमात्रै होइन मुक्तिनाथ दर्शनका लागि हिँडेका उनका परिवारका सदस्यहरू पनि असाध्यै खुसी थिए। तर, उनीहरू खुसी बनेको त्यो मुहार पुनः फर्किएर धनुषा पुगेन। अहिले परिवार र गाउँले शवको पर्खाइमा छन्। परिवार र आफन्तलाई तिर्थयात्रा गराउन निस्किएका राजन काठमाडौंमा बस्दै आएका थिए। उनी धेरैजसो गाउँ पुग्थे। अधिकांश सामाजिक काममा सहभागि रहन्थे। उनले बुबाआमालाई पनि काठमाडौंंमै राखेर सेवासत्कार गर्दै आएका थिए। श्रीमती, अन्दाजी पन्ध्र वर्षीया छोरी र १० वर्षका छोरा छन्। उनीहरू पनि काठमाडौंमै बस्दै आएका छन्।"
किन खस्छन् जहाज ?,"काठमाडौं : पोखराबाट आइतबार बिहान जोमसोम उडेको तारा एयरको जहाज मुस्ताङमा दुर्घटना भयो। जहाजमा सवार २२ मध्ये २१ को ज्यान गयो। एकको अवस्था अझै अज्ञात छ। कोभिड महामारीपछि नेपाली आकाशमा विमान दुर्घटना भई मानवीय क्षति भएको यो पहिलो घटना हो। यसअघि २०७७ मा नेपाल एयरलाइन्सको जहाज नेपालगन्ज विमानस्थलमा दुर्घटना भएको थियो। तर, मानवीय क्षति भने भएको थिएन। नेपाल नागरिक उड्डयन प्राधिकरणको सेफ्टी रिपोर्ट २०२१ लाई आधार मान्ने हो भने हालसम्म नेपालमा १ सय ७ वटा विमान दुर्घटना भए। यी दुर्घटनामा ८ सय ६७ भन्दा बढीले ज्यान गुमाए। ती दुर्घटनामा करिब ६ सय ९० जना भने बाँच्न सफल भएको उक्त रिपोर्टमा उल्लेख छ। हालसम्म आन्तरिक विमानमा मल्टिइन्जिन विमान ५२ र सिंगल इन्जिन जहाज ८ वटा दुर्घटनामा परे। बाह्य विमान ९, हेलिकप्टर ३६ र मनोरन्जनात्मक ३ वटा विमान दुर्घटना भएका छन्। उक्त तथ्यांकलाई नै आधार मान्ने हो भने हरेक वर्ष सरदर करिब १२ जनाले विमान दुर्घटनामा ज्यान गुमाउने गर्छन्। सन् १९४९ मा नेपालका लागि भारतीय राजदूत सर्जित सिंह महाथिया चढेको बोनान्ज एयरक्राफ्ट नेपालमा अवतरण गरेको सबैभन्दा पहिलो विमान मानिन्छ। ४ सिटे क्षमताको उक्त विमान काठमाडौंको गौचरणमा अवतरण भएको थियो। त्यसको पछिल्लो वर्ष सन् १९५० मा हिमालयन एभिएसनले गौचरणदेखि भारतको कलकत्तासम्म चार्टर्ड उडान गरेको प्राधिकरणको तथ्यांक छ। सन् १९५५ मा राजा महेन्द्रले गौचरण विमानस्थल स्थापना गरे। पछि त्यसलाई नै त्रिभुवन विमानस्थल नामाकरण गरिएको हो। सन् १९५५ (२०१२ साल) कांलिगा एयरको विमान नेपालको सिमरामा दुर्घटना भएको इतिहास प्राधिकरणसँग छ। त्यसलाई नै आधार मान्ने हो भने विमान दुर्घटनाको सिलसिला ६७ वर्षदेखि चलिरहेको देखिन्छ। विमान दुर्घटनाको यति लामो इतिहास बोकेको नेपाली आकाश कत्तिको सुरक्षित छ त भन्ने आममानिसमा प्रश्न आउने गर्छ। नेपालको भौगोलिक बनावट, मौसमी परिवर्तन, मानवीय त्रुटि जस्ता कारणले गर्दा नेपालमा विमान दुर्घटना हुने गरेको प्राधिकरणका पूर्वमहानिर्देशक वीरेन्द्र देउजा बताउँछन्। भन्छन्, जहाज उड्ने बेलासम्म भिजीबीलिटी सही भइरहेको हुन्छ र बाटोमा गएपछि एक्कासि डाँडापाखामा मौसमी बदली हुँदा पनि दुर्घटनाको जोखिम बढ्न जान्छ। योदेखि बाहेक मेकानिकल साथै जहाजको अवस्था जस्ता पक्षले पनि दुर्घटनाको केही जोखिम बहन गर्ने उनको तर्क छ। नेपालको भौगोलिक अवस्थाका कारण धेरैजसो हवाई दुर्घटनाहरू हुने गरेका छन्। त्यसमा पनि पछिल्ला दिनहरूमा यसको कारण खराब मौसम, विमान चरासँग ठोक्किनु र प्राविधिक कारण लगायतबाट एकपछि अर्को दुर्घटनाहरू थपिने गरेको विभिन्न अनुसन्धानले देखाएको छ। नेपालमा हुने ९८ प्रतिशत हवाई दुर्घटना मानवीय त्रुटिका कारण हुने गरेको तथ्यांक छ। मानवीय त्रुटिमा विशेषगरी पाइलटले गर्ने गल्तीहरूलाई औंल्याइको छ। विमानमा हुने ब्लाक बक्समा आवाज पनि रेकर्डिङ हुने र त्यसमा आधाघन्टा अघिसम्म आवाज रेकडिङ हुने हुँदा त्यहाँबाट पाइलटको प्रतिक्रियाबाट नै दुर्घटनाको कारण पत्ता लगाउन सकिने विज्ञ बताउँछन्। तारा एयरको जहाज दुर्घटनामा परी मृत्यु भएका १० जनाको शव बोकेर सोमबार साँझ त्रिभुवन अन्तर्राष्ट्रिय विमानस्थलमा आइपुगेको नेपाली सेनाको हेलिकप्टरबाट शव झिकिँदै। तस्बिर : दिपेन श्रेष्ठ मौसम प्रतिकूल हुँदाहुँदै उडाउन सक्छु भन्ने बढी आत्मविश्वासका कारण जहाज दुर्घटना हुने गरेको अघिल्ला घटनाक्रमले देखाउने नेपाल वायुसेवा सञ्चालक संघका प्रवक्ता योगराज कँडेल शर्मा बताउँछन्। जहाज आकाशमा त्यसै उड्दैन। एयर ट्राफिक कन्ट्रोलले उडान क्षेत्रभित्र पर्ने हरेक एरियाको हावाको बेगदेखि सानोभन्दा सानो गतिविधिका बारेमा पाइलटलाई जानकारी गराइरहेको हुन्छ। त्यसमा पाइलटको लापरबाही र उडाउनै पर्छ भन्ने दबाबका कारण पनि विमान दुर्घटना हुने गरेको शर्माको तर्क छ। नेपालमा वर्षा सुरु हुनुअघि र वर्षा पछिको समयमा बढी विमान दुर्घटना हुने गरेको अघिल्ला घटनाक्रमले देखाउँछ। तारा एयरको जहाज दुर्घटना भएको समय पनि वर्षा सुरु अघिको समय हो। त्यसदिन पनि प्रतिकूल मौसमका बाबजुद विमान उडाइएको देखिएको प्रारम्भिक अध्ययनले देखाएको प्राधिकरण स्रोतको भनाइ छ। तारा एयरको विमान दुर्घटनास्थलनजिक पुगेपछि मौसमका कारण विमान मोडेर पोखरा नै फर्काउन खोज्दमा दुर्घटना भएको प्रारिम्भक बुझाइ भएको स्रोत बताउँछ। यसमा पनि मानवीय त्रुटि नै दोहोरिएको देखिन्छ। अघिल्ला दुर्घटनामा भएका गल्तीहरूलाई नदोहोर्याउने र भौगोलिक विकट स्थानमा उडान भर्दा थप सतर्कता अपनाउन जरुरी भएको प्राधिकरण कै पूर्वमहानिर्देशक त्रिरत्न मानन्धर सुझाउँछन्। प्राधिकरणले पहिला नै त्रुटि नहोस् भनेर तयारी भने गरेको हुने उनको तर्क छ। नेपाली आकाश असुरक्षित भनिरहँदा अन्तर्राष्ट्रिय नागरिक उड्डयन संगठन (आईकाओ) ले गत महिना जारी गरेको पछिल्लो प्रतिवेदनमा हवाई सुरक्षा मापदण्ड परिपालनमा नेपालको अंक विश्वव्यापी मापदण्डभन्दा बढी देखाएको छ। हवाई सुरक्षामा अरू मुलुकहरू ६५ अंकदेखि ६८ को बीचमा रहँदा नेपालको भने ७० प्रतिशतभन्दा माथि रहेको वायुसेवा सञ्चालक संघका प्रवक्ता शर्मा बताउँछन्। दुई साता लगाएर आईकाओले नेपालको हवाई सुरक्षा स्तरसम्बन्धी विभिन्न विषयको जाँच गरेर उक्त प्रतिवेदन सार्वजनिक गरेको उल्लेख छ। आईकाओकोका अनुसार नेपालको मापदण्ड परिपालनको औसत दर ७०१ प्रतिशत छ। शव सनाखतमा सकस यसकारण नेपालका विमान कम्पनीहरूले सुरक्षा नअपनाएको भन्ने तर्क सही नभएको प्रवक्ता शर्मा बताउँछन्। आईकाओको गाइडलाइन्स मानेर नै नेपाली उड्डयन क्षेत्र चलेको छ। आन्तरिक विमान कम्पनीहरूको पनि लापरबाही देखिँदैन। प्राधिकरणले चेकजाँच गर्छ। सेफ्टी अडिट हुन्छ, उनी भन्छन्। साथै विमान पुरानो नहुने र यसका सबै पार्ट अवधी सकिएपछि परिवर्तन गर्नै पर्ने भएकाले अन्य कारणले विमान दुर्घटना हुने गरेको शर्माको तर्क छ। कुन वर्ष कति विमान दुर्घटना, सन् २०१३ मा एकै वर्ष ४ विमान दुर्घटना भएको थियो। सबैभन्दा बढी यो वर्ष विमान दुर्घटना भएको बताइन्छ। सन् २०११ मा २ र सन् २०१२ मा ३ विमान दुर्घटना परे। त्यसपछि आईकाओको प्रतिवेदनको आधारमा युरोपियन युनियन (ईयू) ले सन् २०१३ मा नेपाली विमान कम्पनीहरूलाई कालोसूचीमा राखेको थियो। त्यसपछि ईयू आबद्ध करिब २७ मुलुकमा नेपालले विमान उडान पाउँदैन। तस्बिर : सुनीता डंगोल त्यसको ५ वर्षपछि हवाई सुरक्षाको स्तर सुधारिएको भन्दै आईकाओले कोलोसूचीबाट हटाए पनि हालसम्म ईयूले भने कालोसूचीबाट हटाएको छैन। आईकाओले सुरक्षासम्बन्धी निर्धारण गरेको अन्तर्राष्ट्रिय औसत मापदण्ड ६० प्रतिशत छ। सन् २०१७ मा नेपालको हवाई सुरक्षाको औसत ६६ प्रतिशत थियो। आईकाओको पछिल्लो प्रतिवेदनबाट ईयुको कालोसूचीबाट हट्ने अपेक्षामा रहेको नेपालको उड्डयन क्षेत्रमा पछिल्लो विमान दुर्घटनाले संशक्ति पारेको छ। जहाज उड्ने बेलासम्म भिजीबीलिटी सही भइरहेको हुन्छ। बाटोमा गएपछि एक्कासि डाँडापाखामा मौसमी बदली हुँदा पनि दुर्घटनाको जोखिम बढ्ने गरेको छ। मेकानिकल साथै जहाजको अवस्था जस्ता पक्षले पनि दुर्घटनाको जोखिम हुन्छ। वीरेन्द्र देउजा, पूर्वमहानिर्देशक, नेपाल नागरिक उड्डयन प्राधिकरण दुर्घटनामा मानवीय त्रुटि नै दोहोरिएको देखिन्छ। अघिल्ला दुर्घटनामा भएका गल्तीहरूलाई नदोहोयाउने र भौगोलिक विकट स्थानमा उडान भर्दा थप सतर्कता अपनाउन जरुरी छ। त्रिरत्न मानन्धर, पूर्वमहानिर्देशक, नेपाल नागरिक उड्डयन प्राधिकरण आईकाओको गाइडलाइन्स मानेर नै नेपाली उड्डयन क्षेत्र चलेको छ। आन्तरिक विमान कम्पनीहरूको पनि लापरबाही देखिँदैन। प्राधिकरणले चेकजाँच गर्छ। सेफ्टी अडिट हुन्छ। त्यसैले अन्य कारणले विमान दुर्घटना भएको देखिन्छ। योगराज कँडेल शर्मा, प्रवक्ता, नेपाल वायुसेवा सञ्चालक संघ"
बुवाछोराको त्यो अन्तिम संवाद,"जाजरकोट : निःशब्द छु। आइतबार बिहान ५:३० बजे म र स्रोत व्यक्ति मणिराम पोखरेल सर जाजरकोट खलंगाको रम्बा होटलमा बसिरहेका थियौं। त्यहीँ बेला उहाँको अडियो कल आयो। छोरो उत्सवले पोखराबाट जोमसोम उडान भर्ने बताएका थिए त्यहाँ, जुन मैले पनि प्रत्यक्ष सुनेको थिए। मणिराम पोखरेल सरले शुभयात्रा बाबु भन्नुभयो। उत्सवको जुन बोली परिवारका लागि अन्तिम बन्यो, नलगाड नगरपालिकाका प्रमुख प्रशासकीय अधिकृत मानबहादुर गिरीको फेसबुक स्टाटस हो यो। गिरी त्यो समय सम्झँदै भन्छन्, १० बजेभित्र हामी नलगाड नगरपालिका दल्ली पुगिसकेका थियौं तर मुस्ताङ जिल्लामा भएको जहाज दुर्घटनामा उनै उत्सव परेका थिए। करिब ५ घण्टापछि हतास भएर मेरो छेउमा पुगेका मणिराम सरको आँखाभरि आँसु थिए। मेरो सर्वनाश भयो सर भनेर रुनुभयो। म निःशब्द भए। नेपालगन्जसम्म पठाउनका लागि गाडीको व्यवस्था गर्न लगाइयो। अनि पठाइयो। उत्सव आइतबार दुर्घटना भएको तारा एयरको कोपाइलट थिए। चौरजहारी क्षेत्रका पहिलो पाइलट उत्सव दुर्घटनामा परेको खबरले यो क्षेत्र शोकमग्न छ। उत्सव आइतबार बिहान जोमसोम उडान गर्ने तयारीमा थिए। पोखरा रहेका उत्सवले उडान भर्नुअघि बुवालाई फोन गरेका थिए। जाजरकोट सदरमुकाममा रहेका उत्सवका बुवा मणिरामसँग उनको छोटो कुराकानी भएको थियो। बुवासँग भएको कुराकानीको केही समयपछि नै उत्सव दुर्घटनामा परेको खबरले मणिरामलगायत उत्सवको परिवार मात्रै होइन, गाउँनै शोकमा डुबेको छ।"
"पोखरा विमानस्थलमा रिफ्युलर गाडी पल्टियो, उडान प्रभावित",काठमाडौं : पोखरा विमानस्थलमा जहाजमा तेल हाल्ने रिफ्युलर गाडी पल्टिएको छ। मंगलबार बिहान बुद्ध एयरका लागि तेल हाल्न जानेक्रममा विमानस्थलमै रिफ्युलर गाडी पल्टिएको विमानस्थल स्रोतले जनाएको छ। आयल निगमको डिपोबाट विमानस्थल आउने क्रममा विमानस्थल परिसरभित्र रिफ्युलर (हवाईजहाजमा इन्धन भर्ने ट्यांकर) गाडी पल्टिएको हो। गाडी पल्टिएपछि क्रेनको सहायताले हटाउने तयारी भइरहेको छ। दुर्घटनास्थलमा नेपाली सेनाको टोली पुगेको छ। रिफ्युलर पल्टिएपछि अहिले उडान प्रभावित भएको विमानस्थल स्रोतले जनाएको छ। रिफ्युलर भनेको हवाई इन्धनलाई प्युरिफाइड गरी जहाजमा इन्धन भर्न प्रयोग गर्ने सवारी साधन हो।
परिवारकी मियो थिइन् क्रिस्मी,"पोखरा स्याङ्जा : क्रिस्मी थापा जसले बुवाको थर पाएकी थिइन्। घर पाएकी थिइनन्। बुवा आमाको मन मिलेन। आमा मामलमा नै बसिन्। क्रिस्मी त्यही जन्मिइन्, हुर्किन। उनको मामा घर हो स्याङ्जा चापाकोट नगरपालिका४ मल्याङकोट कोटगाउँ। उनलाई माया गरेर सबैले त्यहाँ भान्जी भनेर बोलाउँथे। आमाले अर्काे बिहे गरिन्। क्रिस्मीको घर भन्नु मामाघर नै थियो। हजुरआमाले आमाको पनि माया दिइन्। हुर्काइन्। एयरहोस्टेस बनाइन्। हजुरआमा भरे आउँछु है भनेर निस्कने र फोन गर्ने नातिनी क्रिस्मी अब पुनः त्यो घर पुग्न सकिनन्। आइतबार दुर्घटना भएको तारा एयरको जहाजसँगै सानैबाट दुःख गरेर हुर्काउने हजुरआमालाई सुखसँग पाल्ने क्रिस्मीको सपना पनि जल्यो। क्रिस्मीले गाउँकै खड्ककाली माध्यमिक विद्यालयबाट एसइई पास गरेकी थिइन्। त्यसपछि वालिङ बहुमुखी क्याम्पसबाट प्लस टु सकिन। त्यसपछि स्याङ्जाको मल्याङकोटबाट सपनाको उडान भरेर उनी पोखरा पुगेकी थिइन्। एयरहोस्टेसको तालिम लिइन्। गाउँघरतिरकै चिनेजानेकाहरूको पनि सहयोग र हौसलाले अघि बढिन्। तालिमपछि तारा एयरमा एयरहोस्टेस बन्ने सपना पूरा गरिन्। एयरहोस्टेस तयारी गरिन्। सन् २०१५ देखि उनी एयरहोस्टेस बनिन्। क्रिस्मी आफ्ना भाइहरू (मामाका छोरा)का अभिभावकत्व पनि थिइन्। भाइहरूलाई आफ्नै कमाइबाट पढाइरहेकी थिइन्। नातिनीको दुर्घटनामा ज्यान गएको खबरपछि सोमबार पोखरा विमानस्थल पुगेकी क्रिस्मीकी हजुरआमा उमासराले त्यो समाचार पत्यारिलो लागेको थिएन। उनी अझै नातिनी आउँछे र हजुरआमा भन्दै बोलाउँछे भन्ने आसमा थिइन्। उता आमा विष्णुदेवीलाई पोखरा एयरपोर्ट आइपुग्दासम्म पनि छोरीको ज्यान गइसकेको थाहा थिएन। उनले आफैंले मोबाइलमा फोन गरेकी रहेछिन्। रुँदैरुँदै उनी भन्दै थिइन्, मेरी छोरीको फोन लागेको छैन। तर, त्यही बेला मुस्ताङमा आइतबार दुर्घटना भएको जहाजका यात्रुहरूको शव पोखरा विमानस्थलमा ल्याइँदै थियो। तारा एयर विमान दुर्घटना : सेनाको हेलिकोप्टरबाट १० जनाको शव काठमाडौं ल्याइयो कृष्मी अब फर्किने छैनन् तारा एयरको जहाज दुर्घटना : एक जनाको शव अझै भेटिएन लेफ्ट टर्न गर्दा तारा एयरको विमान दुर्घटना"
तारा एयरको जहाज दुर्घटना : २२ जनाकै शव भेटियो,"जोमसोम : पोखराबाट जोमसोमका लागि उडेको जहाजमा सवार २२ जनाकै शव भेटिएको छ। तारा एअरको ९ एनइटी जहाज दुर्घटना भएको तेस्रो दिन बिहान बेपत्ता एउटा शव भेटिएसँगै २२ पुगेको हो। बेपत्ता भएको शव समेत फेला परेको सामाजिक अभियान्ता एवं उद्दारमा खटिएका पर्यटक गाईड ईन्द्रसिंह शेरचनले घटनास्थलबाट अन्नपूर्णलाई जानकारी दिए। यसअघि दुर्घटनाको दोस्रो दिन जहाजमा सवार २२ जनाको मृत्यु भएको पुष्टि गरिएपनि २ वटा शव निकाल्न सकिएको थिएन। कोवाङ नाउरिकोट माथिको शिर सानुसरे पहाडको खोंचमा अड्किएर बसेका शव र पहाडको तल खोलामा छेउमा रहेको शव पनि बाहिर निकाल्न सफल भएको नेपाल नेशनल माउन्टेन गाईड एशोसियसनका पेम्बा तेन्जिङ लामाले जानकारी दिए। योसंगै तारा एअर जहाज दुर्घटनामा परेका सबै जनाको शव संकलन गर्ने काम सकिएको उनले बताए। पोखराबाट जोमसोमका लागि उडेको जहाज दुर्घटनामा परी मृत्यु भएको १० शव सोमबार काठमाडौं पुर्याइको छ भने संकलन गरिएको १० शव सानुसरे पहाडबाट माउन्टेन हेलीमार्फत थासाङको कोवाङमा ल्याईएको प्रमुख जिल्ला अधिकारी नेत्रप्रसाद शर्माले जानकारी दिए। उनले बेपत्ता १ शव पनि फेला परेको र खोंचमा अड्किएको शव पनि बाहिर निकाले कोवाङमा ल्याउने तयारी भइरहेको बताए। बाँकी रहेको १२ वटै शव कोवाङमा जम्मा गरी काठमाडौं पठाइने सशस्त्र प्रहरी नायव उपरिक्षक मोहनजंग कार्कीले जानकारी दिए। आइतबार मुस्ताङको थासाङ२ को सानुसरे पहाडमा तारा एअरको जहाज दुर्घटना भएपछि काठमान्डौंबाट नेपाल नेशनल माउन्टेन गाईड एशोसियनका १० जना माउन्टेन गाईड ,तारा एअरको कोअर्डिनेटर एवं तारा एअर स्टेशन म्यानेजर राप्के शेर्पा, तारा एअरका कर्मचारी पेम्वा छिरि शेर्पा र मुस्ताङको यात्रुको सारथी ईन्द्रसिंह शेरचनको टोलीले शव निकाल्ने उपकरण सामग्रीसहित दुर्घटनाक्षेत्रमा अहोरात्र खटिएका थिए। यस्तै,रितेन टसी शेर्पा, कमी धोर्जे शेर्पा ,पासाङ नुरु शेर्पा ,ओङ्छु शेर्पा र नरेन्द्र शाहीसहितको टिम पनि कार्यक्षेत्रमा खटिएको थियो। उनीहरुले कुनै शुल्क नलिने गरी कम्पनीको निर्देशनमा दुर्घटना क्षेत्रमा पुगेर शव संकलनमा जुटेको तारा एअरका कोअर्डिनेटर राप्के शेर्पाले जानकारी दिए। उनीहरुले दुर्घटनाक्षेत्र पत्ता लगाउने , माउन्टेन हेलीलाई समन्वय गर्ने र र शव बडी रिकभरी गर्ने लगायतका काम गरे। जिल्ला प्रशासन कार्यालयको समन्वयमा नेपाली सेना,सशस्त्र प्रहरी ,नेपाल प्रहरी र स्थानीयबासीले समेत दुर्घटनाक्षेत्रमा पुगेर शव संकलन गर्न खटेका छन्।"
पतिको दीर्घायुका लागि बटसावित्री,"विराटनगर : पतिको दीर्घायुको कामना गर्दै मिथिलाका महिलाहरूले बटसावित्री बरसाइत पर्व मनाएका छन्। पतिको लामो आयु तथा दीर्घायु जीवनको कामना गर्दै सोमबार मिथिला क्षेत्रमा मैथिल विवाहित महिलाहरूले बटसावित्री पर्व मनाएका हुन्। महिलाले बटवृक्षको नजिक पूजा गरेमा पतिको आयु लामो हुने र स्वास्थ्य पनि राम्रो हुने धार्मिक एवं पौराणिक जनविश्वास रहिआएको छ। बटसावित्री पूजालाई मिथिलामा बरसाइत भन्ने गरिन्छ। प्राचिनकालमा सावित्रीले आफ्नो पति सत्यवानलाई यमराजको हातबाट मुक्त गराई नयाँ जीवन दिलाउन सफल भएको धार्मिक विश्वास छ। जेष्ठ औंशी तिथिमा प्रत्येक वर्ष मनाइने यस पर्वमा देवी पार्वती सावित्री र नागनागिनका साथै वरको बोटको पूजा गरी मनाउने गरिन्छ। बिहानैदेखि उपवास बसेर महिलाहरू स्नान गरी नयाँ वस्त्र धारण गरेर पूजाको थालीमा आँप, केरा, हाते पंखा, मिठाइ, चना, काक्रोलगायतका सामग्री लिएर वरको पूजा गरी ती प्रसाद सावित्री, नागनागिन र पार्वतीलाई चढाएर पर्व मनाउने गरिन्छ। नवविवाहिता महिलाहरूले पहिलो वर्षमा विशेष पूजा गरेर मनाउने गर्छन भने अन्य विवाहिता महिलाले वट वृक्षमा पूजा गरी कथा सुन्ने गर्छन्। ब्रत बस्नेले वरको पात कपालमा सिउरेर अटल सौभाग्यको बरदान माग्ने परम्परा छ। वरको रुखमा ब्रम्हा, विष्णु तथा शिवको बास हुने र सावित्री पनि सोही रुखमै प्रतिस्थापित भएको विश्वास अनुसार यस पर्वको सुरुवात भएकाले वटसावित्री पूजा भन्ने गरिएको हो। पौराणिक कथाअनुसार सावित्रीले सोही रुखमुनि आराधना गरी आफ्ना पति सत्यनावलाई जीवित तुल्याएकी थिइन्। महिलाहरू यस दिन एकाबिहानै पवित्र जलासयमा स्नान गरी वटवृक्षलाई जलद्वारा सिचित गरेर श्रद्धापूर्वक पूजाअर्चना गर्छन्। यस पर्वका दिन नवविवाहिता नारीले विशेष रुपमा पूजाअर्चना गर्ने गर्छन्। मुख्यतया ब्राह्मण र कायस्थ जातिमा मनाइने यो ब्रतमा नवविवाहिता बेहुलीका घरमा माइतबाट पूजाको सम्पूर्ण सामग्री ल्याउने गर्दछन्। काँचो चनालाई भिजाएर त्यसलाई प्रसादका रुपमा वितरण गर्ने चलन छ।"
