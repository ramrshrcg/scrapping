शीर्षक,विवरण
"धन, जन र वन खाने डढेलो","वनपाखामा आगो लाग्न नदिने उपाय उपभोक्ता र स्थानीयले पनि अपनाउनु पर्छ। डढेलोका हकमा हुँदै आएको हेलचेक्र्याइँ भविष्यमा दोहोरिनु हुँदैन। जगजाहेर छ कि विश्व तापमान वृद्धिले संसारभर नै डढेलोको प्रकोप निम्त्याएको छ। जसबाट नेपाल अछूतो छैन। जसै डढेलो लाग्छ वा आगलागीका घटना हुन्छन्, धनजनको क्षति हुन्छ। वन्यजन्तुको ज्यान जान्छ। वायु प्रदूषण हुन्छ। हिउँद याममा औसतभन्दा कम पानी परिरहेको छ। वन जंगलमा डढेलो लाग्ने कारण त्यो पनि बनेको छ। हिउँदमा पर्नुपर्ने जति पानी परेको छैन। डढेलोकै कारण २०६१ यतामात्रै १ सय २० जना नेपालीले ज्यान गुमाएका छन्। गएका एक, दुईको तथ्यांक हेर्ने हो भने मात्रै वार्षिक सात हजार डढेलो तथा आगलागीका घटना भएका छन्। यो वर्षको मुख्य सुक्खा याम सन्निकट छ। डढेलोबाट जोगिने हो भने त्यो जोखिमको पूर्वतयारी छिटै भइसक्नुपर्छ। नेपालमा भने डढेलोबाट बच्ने र बचाउने उपायको खोजी वा पूर्वतयारी निकै कमजोर छ। झन्डैझन्डै आगो लागिसकेपछि इनार खन्ने चल्तीको भनााइकै पाराको छ। जब कि भूकम्पजस्तो पहिल्यै थाहा नहुने प्रकोप होइन डढेलो। नेपाली समाज र सरोकारवालाहरूको मनोविज्ञानले अझै आगलागी एवं डढेलोलाई प्रकोपकै दर्जामा राखिसकेको छैन। प्राकृतिकभन्दा बेसी मानवीय कारणबाटै लाग्ने डढेलो नियन्त्रणको पहिलो उपाय भनेकै मानिसलाई सचेत बनाउने र सुक्खायाममा बढी होसियार बन्ने हो। आगो लागिहालेमा निभाउने तरिका पनि सर्वसाधारणसम्मलाई सिकाउन जरुरी छ। सहर बजारमै हुने आगलागी नियन्त्रणकै लागिसमेत औजार, यन्त्र, उपकरण र दक्ष जनशक्तिको प्रबन्ध गर्न सरकार चुकेकै छ। हिमाली र पहाडी क्षेत्रका विकट कुना कन्दरामा त हेलिकोप्टरबाटै पानी खन्याएर आगो निभाउनुपर्ने पनि हुन्छ। त्यस्तो प्रयास भने कताकतिमात्रै गरेको देखिन्छ। डढेलो नियन्त्रणका लागि सरकारले छुट्ट्याउने बजेट प्रतिहेक्टर १० रुपैयाँ जति पर्छ जब कि मुलुकमा बुट्ट्यानसमेत गरी वन क्षेत्र सबा ५८ लाख हेक्टर छ। अग्नि नियन्त्रणमा राज्यको पहल आवश्यक त अपरिहार्य छँदै छ, स्थानीय र उपभोक्ता पनि आफ्नो नागरिक दायित्वबाट पछि हट्नु हुँदैन। वनपाखामा आगो लाग्न नदिने उपाय उपभोक्ता र स्थानीयले पनि अपनाउनु पर्छ। डढेलोका हकमा हुँदै आएको हेलचेक्र्याइँ भविष्यमा दोहोरिनु हुँदैन।"
प्रदेश सरकारमा दलित उपेक्षित,"हुन त, दलित समुदायलाई प्रत्यक्षमा टिकट दिने बेला नै अछुत व्यवहार गरिन्छ। प्रतिनिधिसभा निर्वाचनमा प्रत्यक्षमा चुनाव जित्ने एमाले सचिव छविलाल विश्वकर्मा दलित समुदायका एक्लो प्रतिनिधि हुन्। जनकपुरधाम : सात प्रदेशमा ६२ जना मन्त्री छन्। तर, गण्डकीले मात्रै दलित समुदायबाट एक जना क्याबिनेटमन्त्री बनाएको छ। सीताकुमारी सुन्दास गण्डकी प्रदेश सरकारको आर्थिक मामिला मन्त्री हुन्। भौगोलिक रूपमा पछि परेको कर्णालीले दलित समुदायबाट एक राज्यमन्त्री बनाएको छ, केवल कोटा पूरा गर्न मात्रै। केही प्रदेशमा भने मन्त्रिपरिषद्ले पूर्णता पाउन बाँकी छ। संविधानले पछि पारिएका वर्ग, समुदाय, क्षेत्र र लिङ्गलाई मूलधारमा ल्याउन समानुपातिक समावेशी सिद्धान्त अंगिगार गरेको छ। तर, प्रदेशका सरकारमा दलित समुदायको यो टिठलाग्दो उपस्थितिले संवैधानिक व्यवस्थालाई नै गिज्याइरहेको भान हुन्छ। केन्द्र सरकारमा त पहिल्यैदेखि नै दलित समुदाय उपेक्षामा पर्दै आएको थियो। अहिले दलित समुदायबाट राज्यमन्त्रीमा समेटिएका छन्। हुन त, दलित समुदायलाई प्रत्यक्षमा टिकट दिने बेला नै अछुत व्यवहार गरिन्छ। प्रतिनिधिसभा निर्वाचनमा प्रत्यक्षमा चुनाव जित्ने एमाले सचिव छविलाल विश्वकर्मा दलित समुदायका एक्लो प्रतिनिधि हुन्। दलित समुदायबाट प्रतिनिधिसभामा १५ जना समानुपातिक कोटाबाट सांसद बनेका छन्। तर, नीति कार्यान्वयन गर्ने कार्यकारी पद (मन्त्री) मा दलित समुदायलाई जहिल्यै उपेक्षा गरिन्छ। मुख्य दल र तिनका नेताहरूले समानुपातिक समावेशीको नारा भने जहिल्यै जप्ने गर्छन्। दलित आयोगका सदस्य सुन्दर पुर्कुटी सात प्रदेशमा दलित समुदायबाट एक जना मात्रै मन्त्री बनाइनु संविधान र संघीय लोकतान्त्रिक पद्धतिकै उपहास भएको बताउँछन्। राज्य र राजनीतिक दल दलित समुदायप्रति कति असंवेदनशील छन् भन्ने यसले पुष्टि गर्छ, पुर्कुटी भन्छन्, संविधानले नै समानुपातिक समावेशी सिद्धान्त बोकेको छ। दलहरू यसको कार्यान्वयनमा कति इमान्दार छन् भन्ने यसले देखाउँछ। गण्डकी प्रदेशमा एमालेबाट सीताकुमारी सुन्दास मन्त्री बनेकी छिन्। सातवटै प्रदेशमा दलित समुदायबाट क्याबिनेट स्तरको मन्त्री बन्न पाउने सुन्दास एकमात्र भाग्यमानी हुन्। उनले आर्थिक मामिला मन्त्रालयको जिम्मेवारी पाएकी छिन्। माघ १० गतेको मन्त्रिपरिषद्को विस्तार एवं कार्यविभाजनमा उनलाई आर्थिक मन्त्रालयको जिम्मेवारी तोकिएको थियो। दलित समुदायबाट कर्णालीमा उर्मिला विश्वकर्मा राज्यमन्त्री बनेकी छिन्। उनलाई भौतिक पूर्वाधार ऊर्जा तथा जलस्रोत राज्यमन्त्रीको जिम्मेवारी तोकिएको छ। अरू प्रदेशमा भने एक जना पनि दलित समुदायबाट मन्त्री बनाइएका छैनन्। केन्द्रीय राजनीतिमा हालैको फेरबदलले प्रदेश सरकारमा पनि प्रभाव पार्ने निश्चित छ। त्यसैकारण सत्ता परिवर्तन र नयाँ सरकार गठनका खेल हुनेछन्। संवैधानिक व्यवस्थाअनुसार दलित समुदायबाट मन्त्रीमा प्रतिनिधित्व गराउनुपर्ने अधिकारकर्मीहरू बताउँछन्। विगतदेखि नै सत्तामा दलित समुदायको सहभागिता निराशाजनक नै छ। २०१५ सालको निर्वाचनबाट तीनजना दलित समुदायबाट संसद्मा पुगेका थिए। २०१६ देखि २०४७ सालसम्मका संसद्मा ६ जना दलित समुदायका नेताले संसद्मा प्रतिनिधित्व गरेको इतिहास छ। २०४८ देखि २०६२ सम्म ९ जनाको प्रतिनिधित्व देखिन्छ भने पुनस्र्थापित व्यवस्थापिकासंसद्मा १८ जना दलित समुदायका थिए। त्यसैगरी पहिलो संविधानसभामा ४९ जना र दोस्रो संविधानसभामा ४० जनाको दलित समुदायबाट प्रतिनिधित्व थियो। हाल प्रतिनिधिसभामा १६ र राष्ट्रियसभामा ७ जनाको प्रतिनिधित्व छ। प्रदेशसभाहरूमा ३१ जनाको प्रतिनिधित्व छ। दलित समुदायबाट प्रदेशमा ३१ सदस्य समानुपातिक कोटामा सातवटा प्रदेशमा दलित समुदायका २८ जना प्रदेशसभा सदस्य बनेका छन्। प्रदेश १ मा एमालेबाट कमला दर्नाल (तेह्रथुम), कांग्रेसकी सुनिताकुमारी गुरुङ (सुनसरी), माओवादी केन्द्रबाट सपना दर्जी (सुनसरी) र राष्ट्रिय प्रजातन्त्र पार्टीबाट गोपालबहादुर विश्वकर्मा (झापा) प्रदेशसभा सदस्य छन्। मधेसमा कांग्रेसबाट सकुन्ती देवी (सर्लाही) र नीलमकुमारी रजक (सप्तरी), एमालेबाट पलटीदेवी महरा (धनुषा), जनमतबाट रञ्जुकुमारी मण्डल खंग (सप्तरी), जनता समाजवादी पार्टीबाट ललिता दास (सिरहा), माओवादी केन्द्रबाट शारदा दास पहाडी (धनुषा) र एकीकृत समाजवादीबाट किशोरी देवी (रौतहट) गरी सात जना प्रदेशसभा सदस्य छन्। बागमती प्रदेशमा दलित समुदायबाट दुई जना सदस्य छन्। जसअनुसार एमालेबाट बालकुमारी विश्वकर्मा (काठमाडौं) र कांग्रेसबाट सुना परियार (काठमाडौं) छन्। गण्डकी प्रदेशमा एमालेबाट गोविन्दबहादुर नेपाली (बागलुङ) र नन्दकला दमै नेपाली (कास्की), कांग्रेसबाट दिलमायाँ पौवी (बाग्लुङ) र टीकाकुमारी बस्याल (लमजुङ) तथा माओवादी केन्द्रबाट दमयन्ती रुचाल (बर्दघाट सुस्ता पूर्व) गरी पाँच जना प्रदेशसभा सदस्य दलित समुदायबाट छन्। लुम्बिनीमा एमालेबाट इन्द्रकुमारी गहतराज (पाल्पा) र रेखाकुमारी शर्मा (दाङ), कांग्रेसबाट लोकीकुमारी विक (दाङ) तथा माओवादी केन्द्रबाट यमबहादुर नेपाली सार्की (गुल्मी) प्रदेशसभा सदस्य बनेका छन्। कर्णाली प्रदेशमा एमालेबाट गमता विक (दैलेख), कांग्रेसबाट लक्ष्मी सुनार (सल्यान) र माओवादी केन्द्रबाट उर्मिला विश्वकर्मा (रोल्पा) गरी तीन जना दलित समुदायबाट प्रदेशसभा सदस्य छन्। सुदूरपश्चिम प्रदेशमा एमालेबाट हीरा सार्की (कञ्चनपुर), कांग्रेसबाट ललिता सुनार (कैलाली) र माओवादी केन्द्रबाट लक्ष्मी विक (दार्चुला) प्रदेशसभा सदस्य छन्। प्रदेशसभामा तीन जना दलित समुदायका नेताहरूले प्रत्यक्ष चुनाव जितेका थिए। गण्डकी प्रदेशमा सीता सुन्दास, कर्णालीमा रनसिंह परियार र मधेस प्रदेशको धनुषा२ क बाट एमालेका लखनदास तत्मा निर्वाचित भएका थिए। मधेस प्रदेशमा मधेसी दलित समुदायको जनसंख्या झण्डै १७ प्रतिशत छ। २०७८ को प्रारम्भिक जनगणनाअनुसार मधेसको जनसंख्या ६१ लाख २६ हजार २ सय ८८ छ। त्यसमध्ये ९ लाख अर्थात् कुल जनसंख्याको १६५० प्रतिशत दलित समुदायको छ। जसकारण मधेसमा दलितको मत नै निर्णायक हुन्छ। तर, पुस २९ मा जनता समाजवादी पार्टीका सरोजकुमार यादवको नेतृत्वमा मधेस प्रदेश सरकार गठन हुँदा दलित समुदायलाई निल गरियो। १५ सदस्यीय मन्त्रिपरिषद्मा दलित समुदायबाट एकजना पनि मन्त्री बनाइएन। यो प्रदेशमा यादवको जनसंख्या झन्डै १५ प्रतिशत छ। मुस्लिमको जनसंख्या १२ प्रतिशत छ। आदिवासी मधेसीको जनसंख्या ९ प्रतिशत छ। प्रदेशमा कोइरी (कुशवाहा) को जनसंख्या ६ प्रतिशत छ। पहाडी समुदायको जनसंख्या १२२५ प्रतिशत छ। यस्तै कथित उच्च जातभित्र पर्ने ब्राह्मण, कायस्थ, भूमिहारको जनसंख्या भने २५ प्रतिशतको हाराहारीमा छ। संविधानको धारा ७६ को व्यवस्थाअनुसार समावेशी सिद्धान्तबमोजिम मन्त्रिपरिषद् गठन गर्नुपर्ने हुन्छ। यस्तै संविधानको धारा ४२ मा दलित समुदायलाई समानुपातिक समावेशी सिद्धान्तका आधारमा राज्यको हरेक निकायमा सहभागिताको हक हुनेछ भनिएको छ। समानुपातिक समावेशी सिद्धान्तअनुसार मधेसमा १३८ प्रतिशत जनसंख्या भएको दलित समुदायबाट कम्तीमा तीन जना मन्त्री बन्नुपर्ने हो। तर, एक जना पनि नपर्नुले संवैधानिक व्यवस्थालाई नै जिग्याइरहेको दलित अधिकारकर्मीहरू बताउँछन्। अधिवक्ता रेखा दत्त राजनीतिक दलले समानुपातिक समावेशितालाई सैद्धान्तिक रूपमा स्वीकार गरे पनि व्यवहारमा कार्यान्वयन नगरेको बताउँछिन्। राजनीतिक दल मूलतः जात व्यवस्थामा आधारित छन् दत्त भन्छिन्, दलित या सीमान्तीकृतको कोणबाट हेर्दा राजनीतिक दलहरू प्रतिगमनतर्फ ढल्लेका देखिन्छन्। यो व्यवस्थालाई संविधान निर्माताहरूले नै पालना गरेका छैनन्। हरेक महत्वपूर्ण राजनीतिक परिवर्तनमा दलित समुदायले अग्रणी भूमिका निर्वाह गर्दै आएको छ। तर, अवसरका बेला भने सकेसम्म यो वर्गलाई बञ्चित नै गर्ने गरिन्छ। सरकारमा सहभागी गराइहाले पनि राज्यमन्त्री वा सबैभन्दा कम आकर्षक मानिएका मन्त्रालयको जिम्मा दिने गरिन्छ। यसअघि पनि मधेस प्रदेश सरकारमा एक जना पनि दलितलाई मन्त्री बनाइएको थिएन। जबकी मधेसमा सबैभन्दा बढी दलितको संख्या १९ प्रतिशत (जसमा १६५० मधेसी दलित र बाँकी पहाडी दलित) को छ। दोस्रो धेरै जनसंख्या यादवको १५ र तेस्रो धेरै मुस्लिमको १२ प्रतिशत छ। मुस्लिम समुदायबाट मधेस प्रदेशमा तीन जनाको प्रतिनिधित्व छ। जसमा १ मन्त्री र २ राज्यमन्त्री छन्। शक्तिको राजनीतिलाई जोगाइराख्न पार्टीहरूले समावेशीको मुद्दालाई कमजोर बनाएको पत्रकार तथा राजनीतिक विश्लेषक नित्यानन्द मण्डल बताउँछन्। दलित अधिकारको कुरा गर्ने मधेस केन्द्रित दल नै दलितलाई अधिकार दिन कञ्जुस्याइँ गरेको मण्डल बताउँछन्। समानुपातिक समावेशी प्रतिनिधित्वलाई बेवास्ता गरेको त जनसंख्या र संख्याले देखाइहाल्यो नि ! मण्डलले भन्छन्, समावेशीका लागि आफंै आन्दोलन गर्ने, अनि आफैं त्यसको मानमर्दन गर्दै हिँड्ने ? यो त पटक्कै सुहाउँदैन। समानुपातिक समावेशीको मुद्दा उठाउने मात्रै होइन, कार्यान्वयन पनि गर्नुपर्नेमा मण्डलको जोड छ। मधेस प्रदेश सरकार १५ सदस्यीय छ। जसमा यादव समुदायका ७ जना मन्त्री छन्। जसपाका सरोजकुमार यादव मुख्यमन्त्री हुन्। जसपाका तर्फबाट सञ्जयकुमार यादव अर्थमन्त्री छन्। एमालेका सरोज यादव भौतिक पूर्वाधारमन्त्री, जनमतका महेशप्रसाद यादव शिक्षामन्त्री र माओवादीका सुनिता यादव उद्योग मन्त्री छन्। त्यस्तै, एमालेका केशव राय र जनमतका सञ्जयकुमार यादव राज्यमन्त्री छन्। मधेसमा यादवहरूको जनसंख्या धेरै भएका कारण सरकारमा उनीहरूको उपस्थिति बढी देखिएको विश्लेषकहरूको भनाइ छ। यादवको जनसंख्या पनि धेरै छ। चुनाव जित्नेमा पनि यो समुदायका धेरै छन्, दलित अधिकारकर्मी विनोद महरा भन्छन्, त्यसैले मन्त्रिपरिषद्मा उनीहरूको उपस्थिति धेरै देखिन्छ। तर, यादवहरू नराखी मन्त्रिपरिषद् नै बन्दैन भन्ने पनि त छैन्, नि ! पूर्वसचिव एवं दलित अधिकारकर्मी मानबहादुर विश्वकर्मा समाज परिवर्तनको कुरा गर्ने दलहरूले नै दलितलाई मन्त्री बन्ने अवसरबाट बञ्चित गर्ने गरेको बताउँछन्। दलित सवालमा संवेदनशील छौं। समाज परिवर्तन गर्छौं, लोकतन्त्रवादी हौं वा प्रगतिशील हौं भन्नेहरू नै समानुपातिक प्रतिनिधित्वको सवालमा सकारात्मक छैनन, पूर्वसचिव विश्वकर्मा भन्छन्, धेरै नै दबाब भयो भने दलित समुदायलाई कम प्रभावशाली भएका मन्त्रालय दिन्छन्। त्यो पनि नभए राज्यमन्त्री बनाउने गरिन्छ। अन्यथा त्यो पनि मुस्किल हुन्छ। दलित समुदायलाई मन्त्रीमा कञ्जुस्याइँ गर्ने कुरा नौलो नभएको उनी बताउँछन्। सीमान्तीकृतमध्ये पनि दलित सबैभन्दा बढी सीमान्तीकृत समुदाय हो, पूर्वसचिव विश्वकर्मा भन्छन्, तर पहिला पनि आहा भन्ने ढंगले मन्त्रिपरिषद्मा सहभागी गराइएकै छैन। त्यसैले यो नौलो होइन्। ०७८ को प्रारम्भिक जनसंख्या गणनाले सिरहामा दलितको जनसंख्या उच्च छ। जहाँको कुल जनसंख्या ६ लाख ३७ हजारमा १ लाख ४० हजार ४ सय ७३ दलितको छ। सिरहामा २२ प्रतिशतको हिस्सा दलितले ओगटेको छ। त्यसैगरी, धनुषामा १७५ प्रतिशत, महोत्तरीमा १६५, सर्लाहीमा १४५, रौतहटमा १४, बारामा १३ र पर्सामा १४ प्रतिशत जनसंख्या दलित समुदायको छ। छुवाछूतका कारण अपमान र पीडा भोग्न बाध्य सबैलाई एउटै शब्द दलित प्रयोग गरिएको पाइन्छ। राष्ट्रिय दलित आयोग ऐन, २०७४ मा दलित समुदाय भन्नाले राष्ट्रिय दलित आयोगको सिफारिसमा नेपाल सरकारले परिभाषित गरेको समुदायलाई सम्झनुपर्छ भन्ने उल्लेख छ। जसअनुसार दलित वर्गमा पहाडी मूलका सात र मधेसी मूलका १९ गरी २६ जातजाति पर्छन्। पहाडी मूलमा गन्धर्व (गाइने), परियार (दमाई, दर्जी, सूचीकार, नगर्ची, ढोली, हुड्के), वादी, विश्वकर्मा (कामी, लोहार, सुनार, ओड, चुनरा, पार्की, टमटा), मिजार (सार्की, चर्मकार, भुल), पोडे (देउला, पुजारी, जलारी) र च्यामे (कुचीकार, च्याम्खल) पर्छन्। त्यसैगरी मधेसी मूलका दलितमा कलर, ककैहिया, कोरी, खटिक, खत्वे (मण्डल, खङ), चमार (राम, मोची, हरिजन, रविदास), चिडिमार, डोम (मरिक), तत्मा (ताँती, दास), दुसाध (पासवान, हजरा), धोबी (रजक, हिन्दू), पासी, बाँतर, मुसहर, मेस्तर (हलखोर), नटुवा, ढाँडी र धरिकरघन्का पर्छन्। राष्ट्रिय दलित आयोगले हिन्दू वर्णाश्रम जात व्यवस्थाले शुद्र र अछूतका रूपमा विभेद गर्दै आएको तर मानव समाज र सभ्यताको इतिहासमा श्रमिक, शिल्पकारी, भौतिकशास्त्री र परिवर्तनकारीका रूपमा अटुट योगदान गर्दै आएको तर अफसोच आजको युगमा समेत छुुवाछूत र भेदभावको अमानवीय पीडा भोगिरहेको विभिन्न नश्लभित्रका तर उस्तै उत्पीडनमा रहेका मान्छेहरू दलित हुन् भनेको छ।"
परराष्ट्रमन्त्री राईलाई जेनेभा जान रोकियो,"मानव अधिकार आयोगका पूर्वसदस्य सुशील प्याकुरेलले मन्त्रिपरिषद्ले निर्णय गरिसकेको अवस्थामा भ्रमण रोक्नुले प्रधानमन्त्री दाहालमा निरंकुशता बढेको बताए। काठमाडौं : प्रधानमन्त्री पुष्पकमल दाहाल प्रचण्डले परराष्ट्रमन्त्री डा बिमला राई पौडेललाई संयुक्त राष्ट्र संघको मानवअधिकार परिषद् सम्मेलनमा सहभागी हुनबाट रोकेका छन्। आइतबार साँझ जेनेभा जाने तयारीमा रहेकी मन्त्री पौडेलाई साढे दुई घण्टाअघि भ्रमण स्थगित गर्न भनिएको थियो। संयुक्त राष्ट्रसँघअन्तर्गत रहेको मानवअधिकार परिषद्को ५२औं सम्मेलनमा सहभागी हुन मन्त्री आइतबार साँझ त्रिभुवन अन्तर्राष्ट्रिय विमानस्थल जान लागेकी थिइन्। प्रधानमन्त्री दाहालले प्रस्थान नगर्न भनेपछि मन्त्री पौडेलले भ्रमण स्थगित गरेको जनाइएको छ। त्यसअघि मन्त्री पौडेलले आइतबार दिउँसो पत्रकार सम्मेलन गरेर भ्रमणबारे जानकारी गराएकी थिइन्। मन्त्री पौडेलले जेनेभामा हुनेमानवअधिकार काउन्सिल सम्मेलनमा नेपालको उपस्थिति अत्यन्तै महत्वपूर्ण हुने पनि बताएकी थिइन्। परराष्ट्र मन्त्रालयकी प्रवक्ता सेवा लम्सालका अनुसार प्रधानमन्त्रीको निर्देशनसँगै परराष्ट्रमन्त्री पौडेलले जेनेभा भ्रमण रद्द गरेकी हुन्। साँझ ६ बजेको फ्लाइटमा जेनेभा जाने तयारीमा रहेकी पौडेललाई दिउँसो साढे तीन बजे प्रधानमन्त्री कार्यालयबाट फोन आएपछि उनको भ्रमण रद्द भएको थियो। आज बिहान प्रधानमन्त्रीज्यूले फोन गरेर तपाईं कहिले जेनेभा जाँदै हुनुहुन्छ ? भनेर मलाई सोध्नुभएको थियो, मन्त्री पौडेले भनिन्, मैले आज जाँदैछु भनेकी थिएँ। उहाँले खबर गर्छु त भन्नुभएको थियो। त्यसपछि दिउँसो साढे ३ बजे विमानस्थल जाने तयारीमा थिएँ। मुख्यसचिवले मन्त्रालयमा फोन गर्नुभयो र जेनेभामा हुने मानवअधिकारको सम्मेलनमा मन्त्रीज्यु नजानुहोला भन्नुभयो। मुख्य सचिवले फोन गरेर भ्रमण रद्द गर्न भने पनि कारण भने जानकारी नदिइएको मन्त्री निकट स्रोतले बतायो। बैठकमा नेपालले मानवअधिकारको क्षेत्रमा हासिल गरेको उपलब्धिबारे सम्बोधन गर्ने कार्यक्रम थियो। सदस्य राष्ट्रको हैसियतले यस क्षेत्रमा आफूले गरेको प्रगतिबारे अन्तर्राष्ट्रिय समुदायलाई जानकारी गराउन र बहुपक्षीय तथा द्वीपक्षीय छलफलको माध्यमलाई अझ बलियो बनाउने मन्त्री पौडेलको भनाइ थियो। परराष्ट्रमन्त्री पौडेलका प्रेस विज्ञ यशोदा अधिकारीले मन्त्रीको जेनेभा भ्रमण स्थगित भएको जानकारी दिइन्। यसअघि मन्त्रपरिषद्ले नै भ्रमण पारित गरेका कारण मन्त्री पौडेल भने भ्रमण हुनेमा ढुक्क थिइन्। उनले आवश्यक पर्ने डलर पनि साटिसकेकी थिइन्। नेपाल संयुक्त राष्ट्रसँघको मानवअधिकार परिषद्को सदस्य राष्ट्र हो। परराष्ट्रमन्त्री पौडेलले परिषद्को बैठकमा मानव अधिकारप्रति नेपालको प्रतिबद्धताका सम्बन्धमा सरकारको तर्फबाट भनाइ राख्ने कार्यक्रम थियो। परिषद्को बैठकमा सम्बोधन गरेपछि दोहा पुग्ने तयारी थियो। कतारको दोहामा अतिकम विकसित राष्ट्रहरूको सम्मेलनमा सहभागी हुने कार्यक्रम थियो। जेनेभा भ्रमण स्थगित भएसँगै मन्त्री पौडेल दोहामा हुने अतिकम विकसित मुलुकहरूको सम्मेलनमा पनि नजाने भएकी छन्। राष्ट्रपति प्रकरणमा विकसित राजनीतिक घटनाक्रमका साथै मन्त्री पौडेलले अन्तर्राष्ट्रिय मञ्चमा बोल्ने अभिव्यक्तिका कारण भ्रमण स्थगित भएको हुन सक्ने आशंका गरिएको छ। सत्तासीन माओवादी केन्द्रसहित सात दलको शुक्रबार प्रधानमन्त्री निवास बालुवाटारमा बसेको बैठकले राष्ट्रपतिमा कांग्रेसलाई सघाउने निर्णय गरेको थियो। सत्तारुढ गठबन्धन भत्किएसँगै एमाले सरकारबाट बाहिरिने भएका कारण प्रधानमन्त्री दाहालले मन्त्री पौडेलको भ्रमण स्थगित गरेको जनाइएको छ। मानव अधिकार आयोगका पूर्वसदस्य सुशील प्याकुरेलले मन्त्रिपरिषद्ले निर्णय गरिसकेको अवस्थामा भ्रमण रोक्नुले प्रधानमन्त्री दाहालमा निरंकुशता बढेको बताए। मानवअधिकार परिषद्को बैठकमा जान लागेकी मन्त्री पौडेललाई रोक्नुपर्ने कुनै कारण नभएको अधिकारकर्मी प्याकुरेलले दाबी गरे। कोही पनि बाहिर जान नमिल्ने संकटकालको स्थिति पनि होइन, प्याकुरेलले भने, मानवअधिकार परिषद्को बैठक छल्न प्रयत्न हो। परराष्ट्रमन्त्रीले बोल्ने अन्तर्राष्ट्रिय मञ्च मन नपरेको हो कि ? के हो ? प्रधानमन्त्रीले प्रस्ट पार्नुपर्छ। जेनेभास्थित राष्ट्रिय मानवअधिकार आयोगहरूको अन्तर्राष्ट्रिय सञ्जाल (गानरी)ले नेपाललाई ख श्रेणीमा झार्न सिफारिस गरेको थियो। सञ्जालले हरेक ३ वर्षमा विश्वभरका मानवअधिकार आयोगको स्वायत्तता र स्वतन्त्रताको पुनरावलोकन गरी सिफारिस गर्छ। सोही आधारमा सिफारिस गरेको थियो। त्यस्तै, द्वन्द्वकालमा संलग्न पक्ष नै सरकारमा रहेको बेलामा संक्रमणकालीन मुद्दा नटुंगिएको बेलामा विभिन्न प्रश्नहरू थिए। अनौपचारिक क्षेत्र सेवा केन्द्र (इन्सेक)का अध्यक्ष डा कुन्दन अर्यालले संयुक्त राष्ट्र सँघ, मानवअधिकार परिषद्को ठूलो मञ्चलाई अवहेलना गरेको अर्थ लाग्ने बताए। उनले भने, विश्वमञ्चमा नेपालको मानवअधिकारको छविलाई उँचो राख्नुपथ्र्यो। सरकार पछि हटेको जस्तो देखियो। मानवअधिकारलाई प्राथमिकता राखेको सन्देश दिनुपर्नेमा उल्टो काम भयो। परराष्ट्र सम्बन्ध र मानवअधिकारको विषयमा खेलाँची भयो। परराष्ट्रमन्त्री पौडेलका भ्रमण स्थगित गरिएसँगै सरकारको प्रतिनिधित्व कसले गर्ने अन्योल भएको छ। मानवअधिकार आयोगका एक सदस्यका अनुसार परराष्ट्रमन्त्रीको भ्रमण रोकेर अन्य व्यक्तिबाट प्रतिनिधित्व गराउँदा नकारात्मक सन्देश प्रवाह हुन्छ। परराष्ट्रमन्त्रीले नै गएर प्रतिबद्धता व्यक्त गर्नु र अरू व्यक्तिबाट प्रतिनिधित्व गराउनुमा फरक पर्छ, उनले भने। परराष्ट्र मन्त्रालयका अधिकारीसँग जान लागेकी मन्त्री पौडेललाई प्रधानमन्त्री दाहालले फोन गरेर रोक्दा नकारात्मक सन्देश प्रवाह भएको मानव अधिकारकर्मीहरूले बताएका छन्। प्याकुरेलले भने, यस घटनाले मुलुकको अन्तर्राष्ट्रिय छवि नराम्रो हुन्छ। अनौपचारिक क्षेत्र सेवा केन्द्र (इन्सेक)का अध्यक्ष डा अर्यालले मानवअधिकारप्रति सरकारको प्रतिबद्धतामाथि प्रश्न उठ्ने बताए।"
"धन, जन र वन खाने डढेलो","वनपाखामा आगो लाग्न नदिने उपाय उपभोक्ता र स्थानीयले पनि अपनाउनु पर्छ। डढेलोका हकमा हुँदै आएको हेलचेक्र्याइँ भविष्यमा दोहोरिनु हुँदैन। जगजाहेर छ कि विश्व तापमान वृद्धिले संसारभर नै डढेलोको प्रकोप निम्त्याएको छ। जसबाट नेपाल अछूतो छैन। जसै डढेलो लाग्छ वा आगलागीका घटना हुन्छन्, धनजनको क्षति हुन्छ। वन्यजन्तुको ज्यान जान्छ। वायु प्रदूषण हुन्छ। हिउँद याममा औसतभन्दा कम पानी परिरहेको छ। वन जंगलमा डढेलो लाग्ने कारण त्यो पनि बनेको छ। हिउँदमा पर्नुपर्ने जति पानी परेको छैन। डढेलोकै कारण २०६१ यतामात्रै १ सय २० जना नेपालीले ज्यान गुमाएका छन्। गएका एक, दुईको तथ्यांक हेर्ने हो भने मात्रै वार्षिक सात हजार डढेलो तथा आगलागीका घटना भएका छन्। यो वर्षको मुख्य सुक्खा याम सन्निकट छ। डढेलोबाट जोगिने हो भने त्यो जोखिमको पूर्वतयारी छिटै भइसक्नुपर्छ। नेपालमा भने डढेलोबाट बच्ने र बचाउने उपायको खोजी वा पूर्वतयारी निकै कमजोर छ। झन्डैझन्डै आगो लागिसकेपछि इनार खन्ने चल्तीको भनााइकै पाराको छ। जब कि भूकम्पजस्तो पहिल्यै थाहा नहुने प्रकोप होइन डढेलो। नेपाली समाज र सरोकारवालाहरूको मनोविज्ञानले अझै आगलागी एवं डढेलोलाई प्रकोपकै दर्जामा राखिसकेको छैन। प्राकृतिकभन्दा बेसी मानवीय कारणबाटै लाग्ने डढेलो नियन्त्रणको पहिलो उपाय भनेकै मानिसलाई सचेत बनाउने र सुक्खायाममा बढी होसियार बन्ने हो। आगो लागिहालेमा निभाउने तरिका पनि सर्वसाधारणसम्मलाई सिकाउन जरुरी छ। सहर बजारमै हुने आगलागी नियन्त्रणकै लागिसमेत औजार, यन्त्र, उपकरण र दक्ष जनशक्तिको प्रबन्ध गर्न सरकार चुकेकै छ। हिमाली र पहाडी क्षेत्रका विकट कुना कन्दरामा त हेलिकोप्टरबाटै पानी खन्याएर आगो निभाउनुपर्ने पनि हुन्छ। त्यस्तो प्रयास भने कताकतिमात्रै गरेको देखिन्छ। डढेलो नियन्त्रणका लागि सरकारले छुट्ट्याउने बजेट प्रतिहेक्टर १० रुपैयाँ जति पर्छ जब कि मुलुकमा बुट्ट्यानसमेत गरी वन क्षेत्र सबा ५८ लाख हेक्टर छ। अग्नि नियन्त्रणमा राज्यको पहल आवश्यक त अपरिहार्य छँदै छ, स्थानीय र उपभोक्ता पनि आफ्नो नागरिक दायित्वबाट पछि हट्नु हुँदैन। वनपाखामा आगो लाग्न नदिने उपाय उपभोक्ता र स्थानीयले पनि अपनाउनु पर्छ। डढेलोका हकमा हुँदै आएको हेलचेक्र्याइँ भविष्यमा दोहोरिनु हुँदैन।"
विश्व अर्थतन्त्रको मन्दीले नेपाली सेयर बजार प्रभावित,"कोरोना महामारी, रूसयुक्रेन युद्धलगायतका कारण विश्व अर्थतन्त्र समस्याग्रस्त भएको छ। त्यसको असर नेपाली अर्थतन्त्रमा परेको हो। काठमाडौं : पुँजी बजारका सरोकारहरूले विश्व अर्थतन्त्रमा आएको मन्दीले नेपाली सेयर बजार प्रभावित भएको बताएका छन्। पुँजी बजारको रिपोर्टिङ गर्दै आएका आर्थिक पत्रकारको क्षमता अभिवृद्धि गर्न नेपाल आर्थिक पत्रकार संघ (नाफिज)ले गरेको प्रशिक्षण कार्यक्रम उनीहरूले सेयर बजारको अवस्थाका बारेमा बताएका हुन्। नाफिजले नेपाल स्टक एक्सचेन्ज (नेप्से), सीडीएस एन्ड क्लियरिङ र स्टक ब्रोकर्स एसोसिएसन अफ नेपालसँगको सहकार्यमा शुक्रबार र शनिबार काभ्रेको पनौतीमा कार्यक्रम गरेको हो। समापान समारोहमा नेप्सेका प्रमुख कार्यकारी अधिकृत (सीईओ) कृष्णबहादुर कार्कीले विश्व अर्थतन्त्रका कारण नेपाली सेयर बजारमा असर परेको बताए। अहिले सेयर बजारको परिसूचक किन घटिरहेको छ भनेर प्रश्न आइरहेको छ। यस मामलामा देशभित्रको अवस्था हेरेर मात्रै हुँदैन, उनले भने, कोरोना महामारी, रूसयुक्रेन युद्धलगायतका कारण विश्व अर्थतन्त्र समस्याग्रस्त भएको छ। त्यसको असर नेपाली अर्थतन्त्रमा परेको हो। यस्तै, सीडीएस एन्ड क्लियरिङका सीईओ पूर्णप्रसाद आचार्यले पुँजी बजारका लागि केन्द्रीकृत ग्राहक पहिचान विवरण (सेन्ट्रल केवाईसी) लागू गर्ने तयारी भइरहेको बताए। लगानीकर्तालाई धेरै ठाउँमा केवाईसी भर्नुपर्दा झन्झट भइरहेको छ। खर्च पनि उत्तिकै छ, उनले भने, पुँजी बजारको कुनै एक निकायमा केवाईसी भरेपछि, अर्को ठाउँमा भर्न नपर्ने गरी नयाँ प्रविधि ल्याउने तयारी गरिरहेका छौ। उनले अक्सन मार्केट सञ्चालन गर्न कार्यविधि बनाएर नेपाल धितोपत्र बोर्डमा स्वीकृतिको लागि पेस गरेको पनि जानकारी दिए। स्टक ब्रोकर्स एसोसिएसन अफ नेपालका अध्यक्ष धर्मराज सापकोटाले सेटलमेन्ट ग्यारेन्टी फन्ड नहुँदा पनि ब्रोकर कम्पनीले लगानीकर्ताको भुक्तानी समयमा गर्दै आएको बताए। नेपालको पुँजी बजारको इतिहासमा एकैदिन २२ अर्ब रुपैयाँसम्मको सेयर कारोबार हुँदा पनि ब्रोकर कम्पनीले सहज रूपमा समयमै राफसाफ गरेका थिए, उनले भने अहिले ब्रोकर कम्पनीले भुक्तानी दिँदैनन् भनेर आक्षेप लाग्ने गरेको छ। समारोहमा नाफिजका अध्यक्ष मोदनाथ ढकालले पुँजी बजारबारे रिपोर्टिङ गर्दै आएका पत्रकारलाई यो कार्यक्रम उपयोगी भएको बताए। यद्यपि, यो अझै पर्याप्त छैन। पुँजी बजारका विषयमा अझै धेरै आयामहरू बाँकी नै छन्, उनले भने। विशेषगरी पत्रकारलाई पुँजी बजारका नीति नियमन, अभ्यास तथा प्रविधिबारे जानकारी राख्न सहयोग पुगेको उनले बताए। कार्यक्रममा केन्द्रीय निक्षेप तथा राफसाफ सेवा विद्यमान अवस्था, सम्भावना र चुनौती र धितोपत्र व्यवसाय, बिक्री प्रबन्धक, प्रत्याभूतिकर्ता, सीमित र पूर्ण कार्य गर्ने ब्रोकर, स्टक डिलर, लगानी व्यवस्थापन, सामूहिक लगानी योजना, वैकल्पिक लगानी कोष, धितोपत्र व्यवसायको चुनौती का विषयमा प्रशिक्षण दिइएको थियो।"
एक योद्धाको गुमनाम मृत्यु,"हजारौं जनताको उपचारका लागि अस्पताल खोल्न सकिने राज्यकोषको रकम एउटै नेताको उपचारका नाममा दुरुपयोग भएको छ। दुःखको कुरा प्राण हत्केलामा राखेर सीमा अतिक्रमणविरुद्ध उभिने गोपाल गुरुङहरू उपचारको अभावमा मृत्युवरण गर्न विवश छन्। सुस्ता बचाऔं अभियानका संयोजक गोपाल गुरुङको माघ १० गते गुमनाम निधन भयो। सुस्ता सीमा रक्षाका लागि बिनाबर्दीका सिपाही गुरुङको निधन खासै समाचार बनेन। मस्तिष्कघातपछि भैरहवास्थित युनिभर्सल मेडिकल कलेजमा भर्ना गरिएका गुरुङको उपचारकै क्रममा निधन भयो। सुस्ता गाउँपालिका५ का निवासी गुरुङको आर्थिक अवस्था सबल थिएन। उपचारका क्रममा एक महिना युनिभर्सल मेडिकल कलेजमा राख्दाको बिल चार लाख रुपैयाँ नाघेको थियो। त्यति ठूलो रकम तिर्ने सामथ्र्य उनको परिवारको थिएन। सोही कारण उनको परिवारले सरकार तथा शुभचिन्तकसँग सहयोगका लागि याचना गर्यो। तर, कहीँबाट सहयोग जुटेन। उनको उपचारमा लागेको ऋण परिवारले अझै तिर्न बाँकी छ। राज्यकोषको सम्पत्ति पेवा बनाएका राजनीतिक दल र तिनका नेताहरूको उपचार देशभित्रका अस्पतालहरूमा हुन छोडेको दशक नाघेको छ। नेताहरूको पछिल्लो स्वास्थ्य उपचारको गन्तव्य भारत, चीन, सिंगापुर, जापान र अमेरिका बनेको छ। उपचारका नाममा पार्टीका नेता, कार्यकर्ता र तिनका आसेपासेहरूले राज्यकोषमाथि ब्रह्मलुट मच्चाएका छन्। मुलुकको हितमा सिन्को नभाँचेका नेताहरूको पेट दुख्नुपर्छ, उपचारका लागि दिल्ली र सिंगापुरमा देखा पर्छन्। हजारौं जनताको उपचारका लागि अस्पताल खोल्न सकिने राज्यकोषको रकम एउटै नेताको उपचारका नाममा दुरुपयोग भएको छ। दुःखको कुरा प्राण हत्केलामा राखेर सीमा अतिक्रमणविरुद्ध उभिने गोपाल गुरुङहरू उपचारको अभावमा मृत्युवरण गर्न विवश छन्। २०५५ सालदेखि सुस्ता अतिक्रमणविरुद्ध आवाज उठाउँदै आएका थिए, गोपाल गुरुङ। त्यसपछि सुस्तावासीले संगठित भएर सीमा रक्षाका लागि आवाज उठाउने निधो गरे। सोही निर्णअनुसार सुस्तावासीले २०६२ जेठ १७ गते गुरुङको अध्यक्षतामा सुस्ता बचाऔं अभियान गठन गरे। त्यसपछिका दिनहरूमा सुस्तावासी संगठितरूपमा सुस्ता अतिक्रमणविरुद्ध उभिए। सुस्ता सीमा रक्षाका निम्ति गुरुङलगायत सुस्तावासीले दर्जनौंपटक भारतीय सुरक्षाकर्मीको दुव्र्यवहार, यातना र धरपकड बेहोरे। विगत १७ वर्षयता सुस्ता बचाऔं अभियानको नेतृत्व गरेका गुरुङलाई भारतीय सुरक्षाकर्मीले झुटा मुद्दामा एक वर्ष बगाहा जेलमा थुन्यो। गुरुङको रिहाइका लागि नेपाल सरकारले त्यतिबेला कुनै पहल गरेन। उनी पछि परिवारकै हारगुहारबाट छुटे। सुगौली सन्धिपछि तत्कालीन इस्ट इन्डिया कम्पनी सरकार र नेपालबीच भएको सहमतिअनुसार दुवै देशको सीमारेखा फिक्स्ड बाउन्ड्री सिद्धान्तमा आधारित छ। सम्झौताले सन्धिताका नदी बगेको स्थानलाई सीमा रेखा मानेको छ। नारायणी नदीले पूर्वी मूलधार परिवर्तन गर्दै पश्चिमतिर बग्न थाल्यो। त्यसपछि भारतले फिक्स्ड बाउन्ड्री सिद्धान्त उल्लंघन गर्दै नदीको परिवर्तित धारलाई सीमा मान्नुपर्ने गलत दाबीसहित सुस्तामा अतिक्रमण जारी राखेको छ। सोही कारण पञ्चायतकालमै सुस्ता अतिक्रमणसम्बन्धी विवाद सतहमा आएको थियो। सुस्तामा नापी गर्न गएका नेपाली कर्मचारीलाई भारतीय सुरक्षाकर्मीले धरपकड गरेको थियो। भारतले सुस्ता अतिक्रमण पञ्चायत, बहुदलहुँदै गणतन्त्रकालसम्म आइपुग्दा यथावत् छ। २०६२ सालमा मुलुक द्वन्द्वको भुँमरीमा थियो। समग्र मुलुक अशान्त थियो। त्यति नै बेला भारतले सुस्तामा अतिक्रमणलाई तीव्रता दियो। २०६२ साउन १५ गते सुस्ता भारतीय अर्धसैनिक बल एसएसबीका जवानहरूको गैरकानुनी प्रवेशसँगै आतंकित बन्यो। एसएसबीका जवानहरूले चार दिनभित्र सुस्ता खाली नगरे गाउँ नै आगो लगाई खरानी पार्ने धम्की दिए। त्यतिबेला सुस्तामा जनपद प्रहरीको सानो चौकी मात्रै थियो। सुस्तामा सशस्त्र प्रहरी, नेपाली सेनाको कुनै पोस्ट थिएन। सञ्चार र यातायात पहुँचबाट सुस्ता अलग थियो। सोही कुराको फाइदा उठाउँदै भारतीय सुरक्षाकर्मीले सुस्तामा प्रवेश गरी नेपाली नागरिकमाथि घरपकड गरे। स्थानीय किसानको बालीनाली मासे। वस्तुभाउ नियन्त्रणमा लिए। उखुबारीमा आगो लगाए। रम्पुरुवा, भेडियारी र बगाहालगायतका सीमावर्ती बजारमा किनमेलका लागि पुगेका नेपाली नागरिकलाई दुःख दिए। छोरीचेलीहरूलाई अस्मिता जोगाउन गाह्रो पर्यो। भारतीय सुरक्षाकर्मीको ज्यादतीविरुद्ध सुस्तावासीले नेपाल सरकारलाई गुहार्दा पनि सुनुवाइ भएन। स्थानीय प्रहरी चौकीमा खटिएका प्रहरीबाट हजारको संख्यामा रहेका एसएसबी जवानहरूको ज्यादती प्रतिकार गर्न सकेनन्। तर, स्थानीय सुस्तावासी भने भारतीय सुरक्षाकर्मीको ज्यादतीविरुद्ध डटिरहे। प्रतिकारमा उत्रिए। प्रतिकारका क्रममा दुवै पक्षबीच भिडन्तसमेत भयो। त्यसपछि राष्ट्रिय छापाहरूमा सुस्ता अतिक्रमणको समाचार आउन थाल्यो। र, पनि नेपाल सरकारले सुस्ताबारे मुख खोलेन। उता तत्कालीन भारतीय गृहराज्यमन्त्री एस रघुपतिले भने भारतीय संसद्मा सुस्ता अतिक्रमणबारेको अतिरञ्जना जारी राखे। पछि परिस्थिति यस्तो आइलाग्यो कि सुस्तावासीलाई आफ्नै गाउँमा बस्न सक्ने अवस्था रहेन। भारतीय सुरक्षाकर्मीहरूको ज्यादतीका कारण उनीहरू विस्थापित भए। विस्थापित सुस्तावासीले जिल्ला सदरमुकाम परासी आए र जिल्ला प्रशासन कार्यालय अगाडि धर्ना दिए। स्थानीय प्रशासनबाट समेत सुस्तावासीको समस्यामाथि सुनुवाइ भएन। त्यसपछि २०६२ भदौ २१ गते गोपाल गुरुङको नेतृत्वमा ८४ जना सुस्तावासीको टोली गृह र परराष्ट्र मन्त्रालयलाई गुहार्न काठमाडौं पुग्यो। विडम्बना उनीहरूको समस्या सम्बन्धित मन्त्रालयबाट पनि सुनुवाइ भएन। सुस्तावासी थप असुरक्षा, भयका साथ सुस्ता फर्किए। सुस्ता अतिक्रमणविरुद्ध सञ्चारमाध्यमहरूले भने निरन्तर समाचार लेख्दै आएका थिए। मिडियामा सुस्ता अतिक्रमणको समाचारले निरन्तरता पाउँदै गयो। त्यसपछि सुस्ताको वास्तविकता बुझ्न जाने नागरिक अवलोकन टोली बन्यो। टोलीमा पंक्तिकार पनि सहभागी थियो। टोली २०६२ भदौ २९ गते सुस्ता पुगेको थियो। टाँणीघाट बडेमानको डुंगा चढेर नारायणी नदी तर्न ४५ मिनेट लागेको थियो। सुस्ता टेकेपछि एक हुल मानिसको भीडबाट रातो टिसर्ट लगाएका अधबंैसेले म गोपाल गुरुङ भनेर परिचय दिएका थिए। त्यसदिन स्थानीयवासीको पहलमा सुस्ता अतिक्रमण सम्बन्धमा आमसभाको आयोजना गरिएको थियो। उक्त कार्यक्रमको संयोजनकर्ता गोपाल गुरुङ नै थिए। कार्यक्रममा सुस्तावासीले आफ्ना दुःखपीडा सुनाएका थिए। कार्यक्रममा सादा पोसाकमा भारतीय सुरक्षाकर्मी र सञ्चारकर्मीसमेत थिए। र, पनि सुस्तावासीले आफ्ना कुरा निर्धक्क राखेका थिए। कार्यक्रमपछि सुस्ताअन्तर्गतको नेपाली भूमि रहुवाघोला, ढोङसोता र धनैया क्षेत्रका अवलोकनका क्रममा धुवाँको मुस्लो देखिएको थियो। स्थानीयका अनुसार त्यस क्षेत्रमा भारतीय सुरक्षाकर्मीले आगो लगाए थिए। सुस्तापछि काठमाडौं फर्केर त्यहाँको वस्तुस्थितिबारे पत्रकार सम्मेलन गरिएको थियो। तर, सुस्ता अतिक्रमण र सुस्तावासीको पीडा सम्बोधनका लागि तत्कालीन सरकारले कुनै कदम चालेन। त्यसपछि २०६२ पुसमा गोपाल गुरुङ नेतृत्वको सुस्तावासीको टोली चन्दा उठाएर फेरि काठमाडौं आयो। सातुसामल बोकेर काठमाडौं आएको सुस्तावासीको टोलीको आश्रयस्थल त्रिपुरेश्वरको कालमोचनघाट थियो। तर, सुस्ता समस्या समाधानका लागि बाह्य अतिक्रमण रोक्न तत्कालीन सरकारबाट कुनै पहल भएन। सुस्तावासीको पीडा सम्बोधन भएन। सुस्तावासीले हरेस खाएनन्। आफ्नो माग सम्बोधन हुनुपर्ने अडानसहित संघर्ष जारी राखे। स्थानीयको मागमध्ये एउटा माग सुस्तामा सशस्त्र प्रहरीको पोस्ट राखिनुपर्ने थियो। पछि उनीहरूको निरन्तर संघर्ष र दबाबका कारण तत्कालीन सरकारले सुस्तामा सशस्त्र प्रहरी पोस्ट राख्ने निर्णय गर्यो। सशस्त्र प्रहरी पोस्ट राखेपछि सुस्तामा भारतीय सुरक्षाकर्मीको अनधिकृत प्रवेशमा केही कमी आयो। सुस्तामा सशस्त्र प्रहरी पोस्टको स्थापना गोपाल गुरुङहरूको संघर्षको प्रतिफल थियो। दुःखको कुरा यतिबेला मुलुकमा गणतान्त्रिक सरकार हुँदा पनि सुस्ता समस्या ज्यूँका त्यूँ छ। सुस्तावासीको पीडा र सास्ती उस्तै छ। यसरी सुस्ता अतिक्रमणविरुद्ध अहोरात्र सीमास्तम्भ भई उभिएका गोपाल गुरुङ उपचारको अभावमा ज्यान गुमाउनु दुःखद् कुरा हो। त्यसैले सीमा रक्षाका लागि राज्यको सेवा सुविधा नलिई रातदिन खट्ने र लड्ने गोपाल गुरुङहरूको राज्यपक्षबाट उचित कदर हुनु जरुरी छ। गुरुङको उपचारमा लागेको खर्च राज्यले बेहोर्नु आवश्यक छ। गुरुङको उपचार खर्च सरकारले बेहोर्दा उनको परिवारमाथिको आर्थिक बोझमात्र कम हुने छैन, राज्यपक्षबाट एक जना देशभक्तले मुलुकको सीमा रक्षार्थ पुर्याएको योगदानको उचित कदरसमेत हुनेछ। तसर्थ सुस्ता रक्षाका पर्याय गोपाल गुरुङको उपचारमा लागेको खर्च नेपाल सरकारले बेहोरोस्। उनको परिवारलाई आर्थिक सहायता उपलब्ध गराओस्। गुरुङको सम्झनामा सुस्तामा उनको सालिक निर्माण गरियोस्। मुलुकको सीमा रक्षाका लागि बिनाबर्दीको सिपाहीको भूमिका निर्वाह गरेका गोपाल गुरुङप्रति हार्दिक श्रद्धासुमन !"
एमालेका आठ मन्त्रीले बुझाए राजीनामा,"काठमाडौं : नेकपा एमालेका आठ मन्त्रीले राजीनामा दिएका छन्। सोमबार बालुवाटारमा प्रधानमन्त्री पुष्पकमल दाहाल प्रचण्डलाई उनीहरूले राजीनामा बुझाएका हुन्। एमालेको सचिवालय बैठकले आज सरकारलाई दिएको समर्थन फिर्ता गर्दै सरकारबाट बाहिरिने निर्णय गरेको थियो। प्रचण्ड नेतृत्वको सरकारमा एमालेबाट अर्थमन्त्री विष्णु पौडेल, परराष्ट्र मन्त्री बिमला राई पौड्याल, रक्षा मन्त्री हरीराज उप्रेती, स्वास्थ्य तथा जनसंख्या मन्त्री पदम गिरी, उद्योग वाणिज्य तथा आपूर्ति मन्त्री दामोदर भण्डारी, महिला बालबालिका तथा ज्येष्ठ नागरिक मन्त्री भगवती चौधरी, कृषी तथा पशुपंक्षी विकास मन्त्री ज्वालाकुमारी शाह, भूमि व्यवस्था तथा सहकारी गरिबी निवारण मन्त्री राजेन्द्रकुमार राइ सहभागी थिए। यसअघि राष्ट्रिय स्वतन्त्र पार्टी र राष्ट्रियत प्रजातन्त्र पार्टी सरकारबाट बाहिरिएको थियो। राप्रपाले समर्थनसमेत फिर्ता लिँदा रास्वपा भने सरकारलाई दिएको समर्थन कायमै राखेको छ।"
बैंक तथा वित्तीय संस्थाविरुद्ध प्रदर्शन,"वीरेन्द्रनगर: कालिकोटमा बैक तथा वित्तीय संस्थाविरुद्धमा प्रदर्शन भएको छ। नेत्रविक्रम चन्द नेतृत्वको नेपाल कम्युनिष्ट पाटीले जिल्ला सदरमुकाम मान्म बजारमा चर्को ब्याज लिएर नागरिकलाई ठगी गर्ने बैक तथा वित्तीय संस्थाविरुद्ध प्रदर्शन गरेको हो। महंगी, भ्रष्टाचार, वित्तीय संस्था र बैंकको शोषणका साथै मिटरब्याजीको आतंक बन्द गराउन खबरदारी स्वरुप विरोध प्रदर्शन गरेको पार्टीका जिल्ला सेक्रेटरी शाहासी सीले बताए। मान्म बजारमा विरोध र्यालीपछि प्रतिमा चोकमा आयोजित सभामा पार्टीका नेता बिराट सीले नागरिकलाई लुट्ने मिटरब्याजी, बैंक तथा वित्तीय संस्थाहरुलाई राज्यले नियन्त्रण गर्नुपर्ने बताए। बैंक र वित्तीय संस्थाको आतंक रोक्न सरकारले तत्काल उचित कदम नचाले आफूहरू सशक्त संघर्षका कार्यक्रमसहित आउने नेकपाले जनाएको छ।"
एमालेका मन्त्रीले राजीनामा दिँदै,"काठमाडौंः नेकपा एमालेबाट सरकारमा प्रतिनिधित्व गरेका आठ मन्त्रीले आज राजीनामा बुझाउने भएका छन् । नेकपा एमालेको सोमबार बसेको सचिवालय बैठकले माओवादी केन्द्रका अध्यक्ष तथा प्रधामन्त्री पुष्पकमल दाहाल प्रचण्डनेतृत्वको सरकारबाट बाहिरिने निर्णय गरेसँगै आठजना मन्त्रीले राजीनामा दिन लागेका हुन्। एमालेबाट प्रतिनिधित्व गरेका उपप्रधान तथा अर्थमन्त्री विष्णु पौडेल,परराष्ट्रमन्त्री बिमला राई पौड्याल,रक्षामन्त्री हरिराज उप्रेती,स्वास्थ्य तथा जनसंख्यामन्त्री पदम गिरीले प्रधानमन्त्री प्रचण्डसमक्ष राजीनामा दिन लागेका हुन्। यस्तै,उद्योग वाणिज्य तथा आपूर्तिमन्त्री दामोदर भण्डारी,महिला बालबालिका तथा ज्येष्ठ नागरिकमन्त्री भगवती चौधरी,कृषि तथा पशुपंक्षी विकासमन्त्री ज्वालाकुमारी शाह,भूमि व्यवस्था तथा सहकारी गरिबी निवारणमन्त्री राजेन्द्रकुमार राइले राजीनामा बुझाएका हुन् । यसअघि राष्ट्रिय प्रजातन्त्र पार्टी र राष्ट्रिय स्वतन्त्र पार्टीले सरकारबाट बाहिरिसकेका छन्। राप्रपा र रास्वपाले सरकारलाई दिएको समर्थनलाई भने निरन्तरता दिएका छन् ।"
जसपाको छानविन समितिले प्रतिवेदन बुझाउँदै,काठमाडौं: जनता समाजवादी पार्टी (जसपा) नेपालको छानविन समितिले प्रतिवेदन बुझाउँने तयारी गरेको छ। प्रतिनिधि सभा तथा प्रदेश सभा सदस्य निर्वाचनमा अन्तर्घातको आरोप लागेकामाथि छानविन गरी तयार पारिएको प्रतिवेदन पार्टीलाई बुझाउन लागिएको हो। समितिले आफ्नो काम सम्पन्न गरी प्रतिवेदन बुझाउन लागेको हो ।
राष्ट्रपति निर्वाचनअघि नै सरकारमा जाने कांग्रेसको तयारी,"काठमाडौं : नेपाली कांग्रेसले राष्ट्रपति निर्वाचनअघि नै सरकारमा जाने तयारी थालेको छ। नेकपा एमाले, राष्ट्रिय प्रजातन्त्र पार्टी र राष्ट्रिय स्वतन्त्र पार्टी सरकारबाट बाहिरिएसँगै नयाँ परिस्थिति उत्पन्न भएको हो। अब सरकारमा नेकपा माओवादी केन्द्र र नेपाल जनमत पार्टीमात्रै छन्। सरकारमा सहभागीताबारे प्रधानमन्त्री पुष्पकमल दाहाल प्रचण्डसँगको छलफलपछि निर्णयमा पुग्ने कांग्रेसको तयारी छ। कांग्रेस प्रवक्ता प्रकाशशरण महतले आठ दलको बैठकबाट यसबारे निर्णय हुने बताए। महतले अन्नपूर्णसँग भने, आठ दलको बैठक बसेर निर्णयमा पुग्छौं। प्रधानमन्त्री पुष्पकमल दाहाल प्रचण्डसँग छलफलपछि थप योजना बनाउँछौं। आठ दलको संयुक्त बैठक कहिले बस्ने भन्नेबारे अझै तय भएको छैन। आठ दलको बैठकले आइतबार कांग्रेस उपसभापति पूर्णबहादुर खड्काको नेतृत्वमा कार्यदल गठन गरेको छ। कार्यदलले राष्ट्रपतिका साझा उम्मेदवार रामचन्द्र पौडेललाई विजयी गराउन अभियान थाल्ने बताइएको छ। नयाँ गठबन्धनमा माओवादी केन्द्र, नेपाली कांग्रेस, नेकपा एकीकृत समाजवादी, जनता समाजवादी पार्टी, लोकतान्त्रिक समाजबादी पार्टी, राष्ट्रिय जनमोर्चा, नेपाल जनमत पार्टी र नागरिक उन्मुक्ती पार्टी रहेका छन्।"
राष्ट्रपतिमा आधाआधा कार्यकाल भनेपछि मैले अस्वीकार गरे : माधव नेपाल,"कर्णाली : नेकपा (एकीकृत समाजवादी) पार्टीका अध्यक्ष माधवकुमार नेपालले नेकपा (एमाले) का अध्यक्ष केपी ओलीको प्रस्ताव अस्वीकार गरेको बताएका छन्। एकीकृत समाजवादी पार्टीको सुदृढीकरणका लागि कर्णालीमा प्रशिक्षणका लागि आज सुर्खेत पुगेका अध्यक्ष नेपालले प्रशिक्षणका क्रममा ओलीले राष्ट्रपति जस्तो पदमा आधाआधा कार्यकालको प्रस्ताव गरेपछि अस्वीकार गरेको बताए मुलुकका लागि यो राम्रो नहुने उनको भनाइ थियो। 'नेपाली कांग्रेस संविधान, लोकतन्त्र र गणतन्त्र प्रतिबद्ध भएको छ', उनले भने, यसमा माओवादी केन्द्र त छँदैछ।' जससँग गठबन्धन गर्दै आयौँ त्यसैलाई साथ दिन, इमान्दारिता कायम गर्न र शक्ति सन्तुलन राख्न ठीक छ भन्ने कुरालाई अध्ययन गरेर कांग्रेसका नेता रामचन्द्र पौडेललाई राष्ट्रपतिमा समर्थन दिइएको अध्यक्ष नेपालले बताए। आफ्नो पार्टीको अस्तित्व र भूमिका यो देशमा महत्वपूर्ण रहेको बताएका उनले संविधान, संघीयता, गणतन्त्र र लोकतन्त्रको रक्षाका लागि राष्ट्रिय सहमतिको आवश्यक रहेको बताए।"
एमाले प्रदेश सरकारबाट तत्काल नहट्ने,"काठमाडौं : नेकपा एमाले प्रदेश सरकारबाट तत्काल नहट्ने भएको छ। केन्द्र सरकारलाई दिएको समर्थन फिर्ता लिएर सरकारबाट बाहिरिने निर्णय गरेपनि प्रदेश सरकारको बारेमा हट्ने निर्णय नगरेको हो। आजको सचिवालय बैठकपश्चात भएको पत्रकार सम्मेलनमा एमाले उपाध्यक्ष विष्णु पौडेलले प्रदेश सरकारका विषयमा भने कुनै निर्णय नभएको बताएका हुन्। उनले भने, 'हामीले अहिले संघीय सरकारको बारेमा निर्णय गरेका हौं।' माओवादी केन्द्रलगायतका दलहरूसँगको सहकार्यमा प्रदेश सरकार निर्माण भएको छ। एमालेले अन्य परिस्थितिको बारेमा आज छलफल नभएको बताए।"
राजनीतिक कोर्ष परिवर्तनको शक्ति हामी हौँ: माधव नेपाल,"वीरेन्द्रनगर: नेकपा एकीकृत समाजवादीका केन्द्रीय अध्यक्ष एवं पूर्वप्रधानमन्त्री माधवकुमार नेपालले वर्तमान राजनीतिक कोर्ष परिवर्तनको बलियो शक्ति एकीकृत समाजवादी पाटी बनेको बताएका छन्। पाटी प्रशिक्षणका लागि कर्णाली भ्रमणमा आएका नेपालले एकीकृत समाजवादीका नेता धनश्याम भुषाल, अमर थापा, मोहन बडुवालसहितका नेताको साथमा सुर्खेत विमानस्थलमा समाजवादी प्रेस संगठनले आयोजना गरेको पत्रकार सम्मेलनमा बोल्दै यस्तो बताएका हुन्। नेपालमा बिगतमा भएका राजनीतिक परिर्वनमा आफ्नो उल्लेखेनीय भूमीका रहेको स्मरण गर्दै नेता नेपालले वर्तमान राष्ट्रिय राजनीतिको कोर्ष परिवर्तनमा पनि एकिकृत समाजवादी बलियो शक्ति भएको बताए। उनले भने, 'पाटीको नीति, विचार र सांगठानिक संरचनाहरु परिपक्क छ। हामी आफ्नो निर्णय कार्यन्वयन गर्न बलियो अडानका साथ उभिएका छौँ। नेकपा एकीकृत समाजवादी पाटीलाई मुलुकको राजनीतिक कोर्ष परिवर्तनको मुख्य शक्ति बनाउछौँ।' मुलुकमा विगतका राजनीतिक परिवर्तनमा पनि कुलश भुमीका खेलेर कोर्ष परिवर्तन गर्दै आएको नेता नेपालले बताए। नेता नेपालले २५ गते हुने राष्ट्रपतिको निर्वाचनमा नेपाली कांग्रेसका वरिष्ठ नेता रामचन्द्र पौडेल विजयी हुने बताए। उनले भने, 'नेपाली कांग्रेसका सभापति शेरबहादुर देउवा, नेकपा माओवादी केन्द्रका अध्यक्ष एवं प्रधानमन्त्री पुष्पकमल दाहाल प्रचण्ड र म आफैँसहित ८ राजनीतिक दलका शीर्ष नेताबीच सहमति भईसकेकोले राष्ट्रपतिमा रामचन्द्र पौडेललाई कसैले रोक्न सक्दैन्।'"
एमालेका मन्त्रीले राजीनामा बुझाएपछि मन्त्रिपरिषद बैठक सुरु,"काठमाडौं: नेपाल सरकार मन्त्रिपरिषद बैठक सुरु भएको छ। प्रधानमन्त्री तथा मन्त्रिपरिषदको कार्यालय सिंहदरबारमा बैठक जारी छ। नेकपा एमालेले सरकारबाट बाहिरिने निर्णय गरेसँगै सरकारमा सहभागी आठ मन्त्रीले प्रधानमन्त्रीलाई राजीनामा बुझाएपछि अहिले मन्त्रिपरिषद बसेको हो। नेकपा एमाले, राप्रपा तथा रास्वपा सरकारबाट बाहिरिएपछि सरकारमा नेकपा माओवादी केन्द्र र जनमत पार्टी मात्र छन्।"
रास्वपाले सरकारलाई दिएको समर्थन कायमै राख्ने,"काठमाडौंः राष्ट्रिय स्वतन्त्र पार्टीले सरकारलाई दिएको समर्थन कायमै राख्ने भएको छ । सोमबार बसेको पार्टीको केन्द्रीय समिति बैठकपछि रास्वपाका सहमहामन्त्री कविन्द्र बुर्लाकोटीले तत्काल सरकारलाई दिएको समर्थन फिर्ता नलिने जानकारी दिए। बुर्लाकोटीले भने,सरकारका विषयमा पार्टीको पूर्वनिर्णय कायम छ । तत्काल हामीले समर्थन फिर्ता लिदैनौं। सरकारबाट भने रास्वपा बाहिरिएको छ। नेपालको राजनीतिमा अर्को घटनाक्रम विकसित नभएसम्म सरकारलाई दिएको समर्थन कायमै रहेको उनको भनाइ छ। राष्ट्रपति निर्वाचनमा राष्ट्रिय सहमति गर्ने प्रयास भइरहेको र उम्मेदवारले उम्मेदवारी फिर्ता दिने समय रहेकाले कसलाई मतदान गर्ने भन्नेबारे कुनै निर्णय नभएको उनले बताए। बैठकले चितवन २ को प्रतिनिधिसभा उपनिर्वाचनमा भाग लिने निर्णय गर्दै निर्वाचन आयोगमा दल दर्ता गर्ने निर्णय गरेको बुर्लाकोटीले जानकारी दिए। बैठकले उक्त उपनिर्वाचनका लागि पार्टीका तर्फबाट उम्मेदवारको मनोनयनको औपचारिक पत्र प्रदान गर्ने अधिकार सभापति रवि लामिछानेलाई दिने निर्णय गरेको छ ।"
जनयुद्ध र जनआन्दोलनका सहिदहरूको नाम राजपत्रमा प्रकाशित गर्ने सरकारको निर्णय,काठमाडौं : सरकारले माओवादी जनयुद्ध र जनआन्दोलनका सहिदहरूको नाम राजपत्रमा प्रकाशित गर्ने निर्णय गरेको छ। सोमबार बसेको मन्त्रिपरिषद् बैठकले दस वर्ष चलेको जनयुद्ध र त्यसपछि भएका जनआन्दोलनका सहिदहरूको नामावली राजपत्रमा प्रकाशित गर्ने निर्णय भएको एक मन्त्रीले बताए। त्यसअघि सरकारले जनयुद्ध दिवसको अवसरमा फागुन १ गते सार्वजनिक विदा दिने निर्णय गरेको थियो।
अब प्रचण्ड नेतृत्वको सरकारमा माओवादी र जनमत पार्टी मात्रै,"काठमाडौंः नेकपा माओवादी केन्द्र नेतृत्वको सरकारमा अब माओवादी र नेपाल जनमत पार्टी मात्रै रहेका छन्। नेकपा एमाले, राष्ट्रिय स्वतन्त्र पार्टी र राष्ट्रिय प्रजातन्त्र पार्टी सरकारबाट बाहिरिएसँगै माओवादी र जनमत पार्टी मात्रै सरकारमा बाँकी भएका हुन्। राष्ट्रपति निर्वाचनको प्रभाव सत्ता समीकरणमा देखिएको छ। सत्तामा रहेको दल राप्रपा र एमालेले सरकारको समर्थन फिर्ता लिएका छन् भने रास्वपाले सरकारबाट बाहिरिएको छ। अब नयाँ आठ दलीय गठबन्धन बनेको छ। नयाँ गठबन्धनमा माओवादी केन्द्र, नेपाली कांग्रेस, नेकपा एकीकृत समाजवादी, जनता समाजवादी पार्टी, लोकतान्त्रिक समाजवादी पार्टी, राष्ट्रिय जनमोर्चा, नेपाल जनमत पार्टी र नागरिक उन्मुक्ति पार्टी रहेका छन्। नेकपा एमालेले सरकारबाट बाहिरिएको छ। योसँगै सो पार्टीबाट प्रतिनिधित्व गरेका आठ जना मन्त्री सोमबार नै राजीनामा बुझाउन प्रधानमन्त्री निवास बालुवाटार जाँदै छन्। एमालेबाट प्रतिनिधित्व गरेका अर्थमन्त्री विष्णु पौडेल, परराष्ट्र मन्त्री बिमला राई पौड्याल, रक्षा मन्त्री हरिराज उप्रेती, स्वास्थ्य तथा जनसंख्या मन्त्री पदम गिरीले राजीनामा बुझाउँदै छन्। यस्तै, उद्योग वाणिज्य तथा आपूर्ति मन्त्री दामोदर भण्डारी, महिला बालबालिका तथा ज्येष्ठ नागरिक मन्त्री भगवती चौधरी, कृषि तथा पशुपक्षी विकास मन्त्री ज्वालाकुमारी शाह, भूमि व्यवस्था तथा सहकारी गरिबी निवारण मन्त्री राजेन्द्रकुमार राईले राजीनामा बुझाएका हुन्। यस्तै, रास्वपा र राप्रपाबाट सरकारमा प्रतिनिधित्व गरेका मन्त्रीले यसअघि नै राजीनामा दिइसकेका छन्। संविधानअनुसार २५ सदस्यीय मन्त्री परिषद् रहने व्यवस्था छ। प्रचण्डको काँधमा १६ मन्त्रालय रहेका छन्। ती मन्त्रालयहरूमा गृह, अर्थ, वन तथा वातावरण, युवा तथा खेलकुद रहेका छन्। यस्तै, शिक्षा, विज्ञान तथा प्रविधि, श्रम रोजगार तथा सामाजिक सुरक्षा, ऊर्जा जलस्रोत तथा सिँचाइ, सहरी विकास,कानून न्याय तथा संसदीय मामिला, कृषि तथा पशुपक्षी विकास, उद्योग वाणिज्य तथा आपूर्ति, भूमि व्यवस्था सहकारी तथा गरिबी निवारण, परराष्ट्र, स्वास्थ्य तथा जनसंख्या, महिला बालबालिका तथा जेष्ठ नागरिक, रक्षा मन्त्रालय प्रचण्डले सम्हाल्नुपर्ने भएको छ। अब सरकारमा माओवादीको तर्फबाट मन्त्री बनेकाहरू उपप्रधान तथा भौतिक पूर्वाधार तथा यातायात मन्त्री नारायणकाजी श्रेष्ठ, पर्यटन मन्त्री सुदन किराँती, सञ्चार तथा सूचना प्रविधि मन्त्री रेखा शर्मा, सामान्य प्रशासन मन्त्री ओमनलाल मोदी र पर्यटन राज्यमन्त्री सुशील श्रीपाली रहेका छन्।"
प्रदेश १ मा एमाले नेतृत्वको सरकारको आयु कति?,"विराटनगर : माओवादी नेतृत्वको संघीय सरकारलाई एमालेले दिएको समर्थन फिर्ता लिएसँगै प्रदेश १ सरकारको भविष्य अनिश्चित बनेको छ। एमालेले संघीय सरकारलाई दिएको समर्थन फिर्ता लिँदै मन्त्रीहरूको राजीनामा समेत बुझाएपछि प्रदेश १ सरकारको आयु अनिश्चित बनेको हो। एमाले नेतृत्वको प्रदेश १ सरकारलाई हालः नेकपा (माओवादी केन्द्र), राष्ट्रिय प्रजातन्त्र पार्टी र जनता समाजवादी पार्टीको समर्थन छ। तर, केन्द्रीय सत्ता समीकरणमा आएको फेरबदलको प्रभाव प्रदेश १ मा पनि पर्ने देखिएपछि सरकारको आयु अन्यौलपूर्ण बनेको छ। प्रदेश १ मा सरकार समर्थक दलहरूले समर्थन फिर्ता लिएसँगै एमाले नेता हिक्मत कार्की नेतृत्वको सरकार अल्पमतमा पर्ने देखिएको छ। तर, माओवादी, राप्रपा र जसपाले सरकारलाई दिएको समर्थन फिर्ता नलिएसम्म प्रदेश १ मा एमाले नेतृत्वकै सरकारले निरन्तरता पाउने देखिएको नेकपा एमाले संसदीय दलका प्रमुख सचेतक रेवतीरमण भण्डारीले बताए। उनले प्रदेश १ मा एमाले नेतृत्वको सरकार भएकाले तत्कालका लागि सरकार ढल्ने सम्भावना कमजोर रहेको जानकारी दिए। मुख्यमन्त्रीले पदबाट राजीनामा दिने कुरा आइसकेको छैन। सरकारमा सामेल दलहरूले समर्थन फिर्ता नलिएसम्म त्यसबारे सोच्नुपर्ने आवश्यकता छैन। सरकार समर्थक दलहरुले समर्थन फिर्ता लिएपछि संवैधानिक व्यवस्था अनुरुप अघि बढ्छौं, उनले भने। केन्द्रीय सत्ता समीकरणको फेरबदल बारे छोटो प्रतिक्रिया दिँदै नेकपा (माओवादी केन्द्र) प्रदेश १ संसदीय दलका नेता इन्द्रबहादुर आङबोले अहिले नै कुनै निष्कर्षमा पुगिहाल्नुपर्ने अवस्था नरहेको बताए। उनले वर्तमान सरकारलाई माओवादी केन्द्रको पूर्ण समर्थन रहेको जानकारी दिए। नेकपा एमाले संसदीय दलका नेता समेत रहेका कार्की पुस २४ गते प्रदेश १ सरकारको मुख्यमन्त्री नियुक्त भएका थिए। एमाले, माओवादी, राप्रपा र जसपा गरी ४ दलका ६० सांसदहरूको समर्थनमा कार्कीले मुख्यमन्त्रीको कार्यभार सम्हालेका थिए। कार्की नेतृत्वको प्रदेश सरकारमा हालः समर्थक दलहरूमध्ये माओवादी केन्द्रबाट २, एमालेबाट २, राप्रपाबाट १ र जसपाबाट १ जना मन्त्री रहेका छन्। अन्य ६ प्रदेशमा राप्रपाले सरकारलाई दिएको समर्थन फिर्ता लिए पनि प्रदेश १ मा भने राप्रपा पनि सरकारको समर्थनमा छ।"
राहदानी विभागसहित भीडभाड हुने सरकारी कार्यालय सातै दिन खोल्ने सरकारको निर्णय,"काठमाडौं : सरकारले भीडभाड हुने सरकारी कार्यालयहरू शनिबार पनि खोल्ने निर्णय गरेको छ। सोमबार बसेको मन्त्रिपरिषद् बैठकले राहदानी विभागसहित सरकारी कार्यालयहरू शनिबार पनि खोल्ने निर्णय गरेको हो। भीडभाडका कारण समयमै सेवा लिन नपाउँदा सेवाग्राहीहरू मर्कामा पर्दै आएका छन्। यससम्बन्धी व्यापक गुनासाहरू आउन थालेपछि सरकारले बिदाको समयमा पनि कार्यालय खोल्ने निर्णय गरेको एक मन्त्रीले अन्नपूर्णलाई बताए। उनका अनुसार भीडभाड हुने मालपोत, राहदानी विभाग, जिल्ला प्रशासन कार्यालय, अस्पताल, प्रहरी कार्यालयजस्ता सेवाप्रवाहमुखी सरकारी कार्यालय हरेक दिन खुला राख्ने निर्णय भएको छ। यो पनि पढ्नुस् : जनयुद्ध र जनआन्दोलनका सहिदहरूको नाम राजपत्रमा प्रकाशित गर्ने सरकारको निर्णय"
एमाले अब प्रमुख प्रतिपक्षको भूमिकामा खरो उत्रिन्छ : विष्णु रिजाल,"काठमाडौं : नेकपा एमालेका नेता विष्णु रिजालले एमाले अरू पार्टीजस्तो दुई डुंगामा खुट्टा राख्ने पार्टी नभएको बताएका छन् । नेकपा एमालेको सचिवालय बैठकले सरकारबाट बाहिरिने र प्रधानमन्त्रीलाई दिएको समर्थन समेत फिर्ता लिने निर्णय गरेसँगै नेता रिजालले यस्तो बताएका हुन्। एमाले केन्द्रीय सदस्य तथा केन्द्रीय प्रचार विभाग उपप्रमुख रिजालले पुस १० को सहमति तोडिएपछि सत्तामा बसिरहनु औचित्य नभएपछि सानदार उपस्थितिसहित प्रमुख प्रतिपक्षको भूमिकामा खरो उत्रिने प्रतिक्रिया दिएका हुन् । एमाले दैलेख जिल्ला सहइन्चार्जसमेत रहेका नेता रिजालले भने, नेकपा एमालेलाई कसैको नुन खाएर गुन तिर्नु छैन,अविश्वसनीय,धोकाधडी र षड्यन्त्रलाई अस्वीकार गर्दै सरकारबाट फिर्ता भएका छौं ।"
सांसद रहमानको निधनमा शोक प्रस्ताव पारित गर्दै प्रतिनिधिसभा बैठक स्थगित,काठमाडौं : प्रतिनिधिसभा बैठकले जनता समाजवादी पार्टीका सांसद शहनाथ रहमानको निधनमा शोक प्रस्ताव पारित गरेको छ। सोमबार बसेको प्रतिनिधिसभा बैठकमा सभामुख देवराज घिमिरेले शोक प्रस्ताव पढेर सुनाएका थिए। बैठकले उक्त शोक प्रस्ताव पारित गरेको हो। बैठकमा सांसद रहमानप्रति हार्दिक श्रद्धाञ्जली व्यक्त गर्दै १ मिनेट मौन धारणा गरिएको थियो। उनको ६३ वर्षको उमेरमा हृदयघातबाट शनिबार निधन भएको थियो । प्रतिनिधिसभाको अर्को बैठक फागुन १७ गते बुधबार दिउँसो १ बजेका लागि बोलाइएको छ।
सभामुख निवासमा राजनीति,"जब अग्नि सापकोटा सभामुख बनाइए, लैनचौर (भारतीय दूतावासको गेटैनजिक) लगेर राखियो। अहिलेका सभामुख त्यहाँ जान मानेनन्। सभामुखको सरकारी निवासकै अडानमा रहे। बरु केही समयलाई आफन्तकहाँ बस्न थाले। काठमाडौं : सत्ता दाइना नहुँदा कति दुःख झेल्नुपर्छ भन्ने हेर्न सभामुख बस्ने घर जानुहोस्। भुइँतल्लाको बरन्डामा धेरै जोर जुत्ताचप्पल खोलिएका छन्। त्यससँगैका दुईकोठामा १२ सुरक्षाकर्मी पकाउने, खाने र कोचाकोच सुत्ने गर्छन्। दोस्रो तलामा बस्छन् सभामुख देवराज घिमिरे। त्यो उनको आफ्नो घर होइन। आफन्तको हो। सानो बेडरुम। साँघुरो बैठक कोठा। भेट्न आउनेलाई बाहिर चिसो बरन्डामै कुराउनुपर्छ। सभामुख घिमिरेको परिवारले खाना पनि आफन्तसँगको संयुक्त परिवारमा खान्छन्। छुट्टै भान्सा कोठा छैन। भेट्न आएकालाई बाहिर बरन्डामा चिसोमा कुराउनु पर्छ। सरकारी निवास नहुँदा झन्डै डेढ महिनादेखि सभामुख आफन्तको शरणमा छन्। जहाँ पार्किङसम्म छैन। सभामुख घिमिरेकी भाउजू (घर धनी) कविता घिमिरे एउटै घरमा, त्यसमा पनि पहिलादेखि भाडामा बस्नेहरू भएकाले सभामुखको पदीय प्रतिष्ठामा आघात परिरहेको बताउँछिन्। सम्मानित पदमा हुनुहुन्छ। घर साँघुरो भयो। धेरै पाहुँनाहरू भेट्न आउनुहुन्छ। बसाउने ठाउँ पर्याप्त छैन। एक साता भनिएको महिना नाघ्यो, सरकारले प्रबन्ध गरेन। बालुवाटारमा प्रधानमन्त्री निवाससँगै सभामुख निवास छ। कृष्णबहादुर महरा अभियोग लागेर पदच्युत भएपछि त्यो खाली रह्यो। तत्कालीन ओली सरकारले त्यहाँ राष्ट्रियसभा अध्यक्ष गणेश तिमिल्सिनालाई राखिदियो। राष्ट्रियसभा अध्यक्षको निवास प्रधानमन्त्री निवासमा थपियो। जब अग्नि सापकोटा सभामुख बनाइए, लैनचौर (भारतीय दूतावासको गेटैनजिक) लगेर राखियो। अहिलेका सभामुख त्यहाँ जान मानेनन्। सभामुखको सरकारी निवासकै अडानमा रहे। बरु केही समयलाई आफन्तकहाँ बस्न थाले। राष्ट्रियसभा अध्यक्षको निवासमा उनलाई राख्न बनाउन भनियो। तर, स्रोत भन्छ एमाले अध्यक्ष केपी ओली र प्रधानमन्त्री पुष्पकमल दाहालको सम्बन्ध चिसिएसँगै सभामुख निवासको व्यवस्थापन पनि ढिला हुँदै गयो। ओलीले सापकोटालाई बाहिर पुर्याएको साटो फेर्ने गरी घिमिरेका हकमा दाहालले व्यवहार देखाइरहेका छन्, स्रोत भन्छ, त्यही कारण निवास तयारीमा समय लगाइएको छ। नयाँ आवासको खोजी सहरी विकास मन्त्रालयले गर्ने भने पनि अहिलेसम्म हुन सकेन्। मन्त्रालयका प्रवक्ता प्रदीप परियारले सभामुख निवास कहिले तयार हुन्छ भन्ने ठ्याक्कै समय तोक्न नसकिने बताए। उनका अनुसार संसदभित्रै भवन बन्दै छ। जति सक्दो चाँडो गर्ने कुरा छ, उनले भने।"
परराष्ट्रमन्त्री राईलाई जेनेभा जान रोकियो,"मानव अधिकार आयोगका पूर्वसदस्य सुशील प्याकुरेलले मन्त्रिपरिषद्ले निर्णय गरिसकेको अवस्थामा भ्रमण रोक्नुले प्रधानमन्त्री दाहालमा निरंकुशता बढेको बताए। काठमाडौं : प्रधानमन्त्री पुष्पकमल दाहाल प्रचण्डले परराष्ट्रमन्त्री डा बिमला राई पौडेललाई संयुक्त राष्ट्र संघको मानवअधिकार परिषद् सम्मेलनमा सहभागी हुनबाट रोकेका छन्। आइतबार साँझ जेनेभा जाने तयारीमा रहेकी मन्त्री पौडेलाई साढे दुई घण्टाअघि भ्रमण स्थगित गर्न भनिएको थियो। संयुक्त राष्ट्रसँघअन्तर्गत रहेको मानवअधिकार परिषद्को ५२औं सम्मेलनमा सहभागी हुन मन्त्री आइतबार साँझ त्रिभुवन अन्तर्राष्ट्रिय विमानस्थल जान लागेकी थिइन्। प्रधानमन्त्री दाहालले प्रस्थान नगर्न भनेपछि मन्त्री पौडेलले भ्रमण स्थगित गरेको जनाइएको छ। त्यसअघि मन्त्री पौडेलले आइतबार दिउँसो पत्रकार सम्मेलन गरेर भ्रमणबारे जानकारी गराएकी थिइन्। मन्त्री पौडेलले जेनेभामा हुनेमानवअधिकार काउन्सिल सम्मेलनमा नेपालको उपस्थिति अत्यन्तै महत्वपूर्ण हुने पनि बताएकी थिइन्। परराष्ट्र मन्त्रालयकी प्रवक्ता सेवा लम्सालका अनुसार प्रधानमन्त्रीको निर्देशनसँगै परराष्ट्रमन्त्री पौडेलले जेनेभा भ्रमण रद्द गरेकी हुन्। साँझ ६ बजेको फ्लाइटमा जेनेभा जाने तयारीमा रहेकी पौडेललाई दिउँसो साढे तीन बजे प्रधानमन्त्री कार्यालयबाट फोन आएपछि उनको भ्रमण रद्द भएको थियो। आज बिहान प्रधानमन्त्रीज्यूले फोन गरेर तपाईं कहिले जेनेभा जाँदै हुनुहुन्छ ? भनेर मलाई सोध्नुभएको थियो, मन्त्री पौडेले भनिन्, मैले आज जाँदैछु भनेकी थिएँ। उहाँले खबर गर्छु त भन्नुभएको थियो। त्यसपछि दिउँसो साढे ३ बजे विमानस्थल जाने तयारीमा थिएँ। मुख्यसचिवले मन्त्रालयमा फोन गर्नुभयो र जेनेभामा हुने मानवअधिकारको सम्मेलनमा मन्त्रीज्यु नजानुहोला भन्नुभयो। मुख्य सचिवले फोन गरेर भ्रमण रद्द गर्न भने पनि कारण भने जानकारी नदिइएको मन्त्री निकट स्रोतले बतायो। बैठकमा नेपालले मानवअधिकारको क्षेत्रमा हासिल गरेको उपलब्धिबारे सम्बोधन गर्ने कार्यक्रम थियो। सदस्य राष्ट्रको हैसियतले यस क्षेत्रमा आफूले गरेको प्रगतिबारे अन्तर्राष्ट्रिय समुदायलाई जानकारी गराउन र बहुपक्षीय तथा द्वीपक्षीय छलफलको माध्यमलाई अझ बलियो बनाउने मन्त्री पौडेलको भनाइ थियो। परराष्ट्रमन्त्री पौडेलका प्रेस विज्ञ यशोदा अधिकारीले मन्त्रीको जेनेभा भ्रमण स्थगित भएको जानकारी दिइन्। यसअघि मन्त्रपरिषद्ले नै भ्रमण पारित गरेका कारण मन्त्री पौडेल भने भ्रमण हुनेमा ढुक्क थिइन्। उनले आवश्यक पर्ने डलर पनि साटिसकेकी थिइन्। नेपाल संयुक्त राष्ट्रसँघको मानवअधिकार परिषद्को सदस्य राष्ट्र हो। परराष्ट्रमन्त्री पौडेलले परिषद्को बैठकमा मानव अधिकारप्रति नेपालको प्रतिबद्धताका सम्बन्धमा सरकारको तर्फबाट भनाइ राख्ने कार्यक्रम थियो। परिषद्को बैठकमा सम्बोधन गरेपछि दोहा पुग्ने तयारी थियो। कतारको दोहामा अतिकम विकसित राष्ट्रहरूको सम्मेलनमा सहभागी हुने कार्यक्रम थियो। जेनेभा भ्रमण स्थगित भएसँगै मन्त्री पौडेल दोहामा हुने अतिकम विकसित मुलुकहरूको सम्मेलनमा पनि नजाने भएकी छन्। राष्ट्रपति प्रकरणमा विकसित राजनीतिक घटनाक्रमका साथै मन्त्री पौडेलले अन्तर्राष्ट्रिय मञ्चमा बोल्ने अभिव्यक्तिका कारण भ्रमण स्थगित भएको हुन सक्ने आशंका गरिएको छ। सत्तासीन माओवादी केन्द्रसहित सात दलको शुक्रबार प्रधानमन्त्री निवास बालुवाटारमा बसेको बैठकले राष्ट्रपतिमा कांग्रेसलाई सघाउने निर्णय गरेको थियो। सत्तारुढ गठबन्धन भत्किएसँगै एमाले सरकारबाट बाहिरिने भएका कारण प्रधानमन्त्री दाहालले मन्त्री पौडेलको भ्रमण स्थगित गरेको जनाइएको छ। मानव अधिकार आयोगका पूर्वसदस्य सुशील प्याकुरेलले मन्त्रिपरिषद्ले निर्णय गरिसकेको अवस्थामा भ्रमण रोक्नुले प्रधानमन्त्री दाहालमा निरंकुशता बढेको बताए। मानवअधिकार परिषद्को बैठकमा जान लागेकी मन्त्री पौडेललाई रोक्नुपर्ने कुनै कारण नभएको अधिकारकर्मी प्याकुरेलले दाबी गरे। कोही पनि बाहिर जान नमिल्ने संकटकालको स्थिति पनि होइन, प्याकुरेलले भने, मानवअधिकार परिषद्को बैठक छल्न प्रयत्न हो। परराष्ट्रमन्त्रीले बोल्ने अन्तर्राष्ट्रिय मञ्च मन नपरेको हो कि ? के हो ? प्रधानमन्त्रीले प्रस्ट पार्नुपर्छ। जेनेभास्थित राष्ट्रिय मानवअधिकार आयोगहरूको अन्तर्राष्ट्रिय सञ्जाल (गानरी)ले नेपाललाई ख श्रेणीमा झार्न सिफारिस गरेको थियो। सञ्जालले हरेक ३ वर्षमा विश्वभरका मानवअधिकार आयोगको स्वायत्तता र स्वतन्त्रताको पुनरावलोकन गरी सिफारिस गर्छ। सोही आधारमा सिफारिस गरेको थियो। त्यस्तै, द्वन्द्वकालमा संलग्न पक्ष नै सरकारमा रहेको बेलामा संक्रमणकालीन मुद्दा नटुंगिएको बेलामा विभिन्न प्रश्नहरू थिए। अनौपचारिक क्षेत्र सेवा केन्द्र (इन्सेक)का अध्यक्ष डा कुन्दन अर्यालले संयुक्त राष्ट्र सँघ, मानवअधिकार परिषद्को ठूलो मञ्चलाई अवहेलना गरेको अर्थ लाग्ने बताए। उनले भने, विश्वमञ्चमा नेपालको मानवअधिकारको छविलाई उँचो राख्नुपथ्र्यो। सरकार पछि हटेको जस्तो देखियो। मानवअधिकारलाई प्राथमिकता राखेको सन्देश दिनुपर्नेमा उल्टो काम भयो। परराष्ट्र सम्बन्ध र मानवअधिकारको विषयमा खेलाँची भयो। परराष्ट्रमन्त्री पौडेलका भ्रमण स्थगित गरिएसँगै सरकारको प्रतिनिधित्व कसले गर्ने अन्योल भएको छ। मानवअधिकार आयोगका एक सदस्यका अनुसार परराष्ट्रमन्त्रीको भ्रमण रोकेर अन्य व्यक्तिबाट प्रतिनिधित्व गराउँदा नकारात्मक सन्देश प्रवाह हुन्छ। परराष्ट्रमन्त्रीले नै गएर प्रतिबद्धता व्यक्त गर्नु र अरू व्यक्तिबाट प्रतिनिधित्व गराउनुमा फरक पर्छ, उनले भने। परराष्ट्र मन्त्रालयका अधिकारीसँग जान लागेकी मन्त्री पौडेललाई प्रधानमन्त्री दाहालले फोन गरेर रोक्दा नकारात्मक सन्देश प्रवाह भएको मानव अधिकारकर्मीहरूले बताएका छन्। प्याकुरेलले भने, यस घटनाले मुलुकको अन्तर्राष्ट्रिय छवि नराम्रो हुन्छ। अनौपचारिक क्षेत्र सेवा केन्द्र (इन्सेक)का अध्यक्ष डा अर्यालले मानवअधिकारप्रति सरकारको प्रतिबद्धतामाथि प्रश्न उठ्ने बताए।"
नेकपा एमालेको सचिवालय बैठक सुरु,अधिकांश एमाले नेताहरुले सरकार छाडेर बलियो प्रतिपक्ष बन्नुपर्ने धारणा राख्न थालेका छन्। काठमाडौं : नेकपा एमालेको सचिवालय बैठक सुरु भएको छ। राष्ट्रपति निर्वाचन र सरकारबारे निर्णय गर्न पार्टी कार्यालय च्यासलमा सचिवालय बैठक जारी रहेको छ। एमालेले उपाध्यक्ष एवम् संविधान सभाका अध्यक्ष सुबासचन्द्र नेम्बाङलाई राष्ट्रपतिको उम्मेदवार बनाएको छ। एमाले अध्यक्ष केपी शर्मा ओलीले कांग्रेसबाहेक संसदमा प्रतिनिधित्व गर्ने सबै राजनीतिक दल र स्वतन्त्र सांसदलाई पत्राचार गर्दै राष्ट्रपतिका उम्मेदवार नेम्बाङलाई मत मागेका हुन्। पुस १० को सहमतिको निरन्तरताका लागि एमालेका तर्फबाट उपाध्यक्ष सुवास नेम्बाङले राष्ट्रपतिमा उम्मेदवारी दिएको एमालेले जनाएको छ। पुष्पकमल दाहाल प्रचण्डलाई प्रधानमन्त्रीमा हस्ताक्षर गर्नेबेलामा एमालेलाई राष्ट्रपति दिने सहमति भएको थियो। तर माओवादी केन्द्रले राष्ट्रपति निर्वाचनमा अहिले कांग्रेसलाई समर्थन गरेको छ। माओवादी केन्द्र सहितको आठदलले कांग्रेसका रामचन्द्र पौडेललाई उम्मेदवार बनाएको छ। फागुन २५ सम्म माओवादी केन्द्रले सहमति कार्यान्वयनको पक्षमा उभिने र त्यो सहमतिमा माओवादी फर्केमात्रै मुलुक सही रूपमा अघि बढ्ने एमालेका नेताहरुले बताउँदै आएका छन्। प्रधानमन्त्री पुष्पकमल दाहाल प्रचण्डले आइतबार साँझ जेनेभा जाने तयारीमा रहेकी परराष्ट्रमन्त्री डा बिमला राई पौडेललाई संयुक्त राष्ट्र संघको मानवअधिकार परिषद् सम्मेलनमा सहभागी हुनबाट रोकेका छन्। प्रधानमन्त्री दाहालले प्रस्थान नगर्न भनेपछि मन्त्री पौडेलले भ्रमण स्थगित गरेको जनाइएको छ। त्यसअघि मन्त्री पौडेलले आइतबार दिउँसो पत्रकार सम्मेलन गरेर भ्रमणबारे जानकारी गराएकी थिइन्। यसबारेपनि छलफल हुन लागिरहेको छ। अधिकांश नेताहरुले सरकार छाडेर बलियो प्रतिपक्ष बन्नुपर्ने धारणा राख्न थालेका छन्।
एमालेले भन्यो प्रचण्डले मन्त्रीलाई हटाउन धम्की दिएपछि सरकार छोड्यौं,"काठमाडौं : नेकपा एमालेले पार्टीबाट प्रतिनिधित्व गरेका मन्त्रीहरूलाई प्रधानमन्त्री पुष्पकमल दाहाल प्रचण्डले बर्खास्ती गर्ने सम्मको धम्की दिएपछि सरकार छोडेको स्पष्ट पारेको छ । एमाले उपाध्यक्ष विष्णु पौडेलले प्रचण्डले स्वइच्छाले नहटे हटाउनेसम्मको धम्की दिएको बताए । एमाले सचिवालय बैठकपछि पौडेलले भने,एमालेको तर्फबाट प्रतिनिधित्व गर्ने मन्त्रीहरूलाई प्रधानमन्त्रीज्यूले जुन खालको व्यवहार गर्नुभयो । त्यो देखेर हाम्रो चित्त बुझेन। स्वइच्छाले सरकारले नछाडे विना विभागीयमन्त्री बनाउनेदेखि हटाउनेसम्मका अभिव्यक्ति दिएपछि सरकारबाट बाहिरिएका हौं । एमाले उपाध्यक्ष पौडेलले राष्ट्रपति निर्वाचनमा कुरा नमिले पनि सरकारलाई दिएको समर्थन कायम राखिराख्ने कोशिस भएपनि प्रधानमन्त्रीबाट फरक ढंगको व्यवहार भएपछि सरकारबाट बाहिरिने निर्णय गरेको बताए।"
राष्ट्रपतिमा कसलाई मत दिनेबारे छलफल गर्न रास्वपाको केन्द्रीय कमिटी बैठक बस्दै,"काठमाडौं : राष्ट्रिय स्वतन्त्र पार्टी (रास्वपा)ले केन्द्री कमिटी बैठक बस्दैछ । राष्ट्रपतिमा कसलाई मत दिने,चितवन२ मा आगामी वैशाख १० गते हुने उपनिर्वाचनको तयारीलगायत विविध विषयमा छलफल गर्न रास्वपाले अहिले ११ बजेलाई बैठक बोलाएको हो। पार्टी कार्यालय वसुन्धारामा बोलाइएको बैठकमा पछिल्लो राजनीतिक समीकरण,राष्ट्रपति निर्वाचन र चितवन२ को उपनिर्वाचनबारे छलफल हुने रास्वपाका उपाध्यक्ष डोलप्रसाद अर्यालले जानकारी दिए। राष्ट्रपतिमा नयाँ गठबन्धनबाट नेपाली कांग्रेसका तर्फबाट वरिष्ठ नेता रामचन्द्र पौडेल र नेकपा एमालेबाट सुवास चन्द्र नेम्बाङले मनोनयन दर्ता गराएका छन्। कांग्रेस उम्मेदवार पौडेलले शनिबार रास्वपाका सभापति रवि लामिछानेलाई भेटेर आफूलाई सहयोग गर्न आग्रह गरेका थिए। यता नेकपा एमालेले रास्वपालाई पत्र पठाएर आफ्ना उम्मेदवारलाई मतदान गर्न आग्रह गरेको छ। गत पुस १० मा बनेको सात दलीय सत्तागठबन्धन भत्किएर राष्ट्रपति निर्वाचनमा आठ दलीय गठबन्धन बनेको छ । नेकपा माओवादी केन्द्रका अध्यक्ष पुष्पकमल दाहाल प्रचण्डनेतृत्वको सरकार बन्दा रास्वपाले समर्थन गरेकोमा सरकारबाट बाहिरिए पनि अहिलेसम्म समर्थन भने फिर्ता लिएको छैन । राष्ट्रपतिको निर्वाचनका लागि कांग्रेस वा एमालेका उम्मेदवारको प्रस्तावक वा समर्थकमा रास्वपा बसेको छैन ।"
प्रधानमन्त्रीको दोहा भ्रमण रद्द,काठमाडौं : प्रधानमन्त्री पुष्पकमल दाहाल प्रचण्डको दोहा भ्रमण रद्द भएको छ। उनी अतिकम विकसित मुलुकहरू (एलडीसीज)को पाँचौँ सम्मेलनमा सहभागी हुन यही फागुन १९ गते त्यसतर्फ प्रस्थान गर्ने कार्यक्रम तय भएको थियो। मुलुकमा राष्ट्रपति र उपराष्ट्रपतिको निर्वाचनको प्रक्रिया सुरु भइरहेको र सो सन्दर्भमा दलहरूबीच विभिन्न छलफल गर्नुपर्नेलगायत व्यस्तताका कारण दोहा भ्रमण रद्द भएको उनका प्रेस संयोजक सूर्यकिरण शर्माले जानकारी दिए। प्रधानमन्त्री दाहाल नेतृत्वको नेपाली प्रतिनिधिमण्डल सम्मेलनमा सहभागी भई यही फागुन २२ गते स्वदेश फर्कने कार्यक्रम तय भएको थियो। प्रधानमन्त्री दाहालको सम्मेलनमा सहभागिता र सो अवसरमा हुने भेटवार्ताका बारेमा आइतबार बिहान परराष्ट्र मन्त्रालयले पत्रकार सम्मेलन गरी जानकारी गराएको थियो।
प्रतिनिधिसभा बैठक बस्दै,काठमाडौं :प्रतिनिधिसभा बैठक बस्दैछ। सोमबार दिउँसो १ बजे बस्ने बैठकमा जनता समाजवादी पार्टीका सांसद शहनाथ रहमानको निधनमा शोक प्रस्ताव पारित हुने कार्यसूची छ। सांसद रहमानको शनिबार हृदयघातबाट निधन भएको थियो। उनको निधनमा सभामुख देवराज घिमिरेले शोक प्रस्ताव प्रस्तुत गर्ने कार्यसूची रहेको संसद सचिवालयले जनाएको छ।
सरकार सामाजिक न्याय र विकासका काममा केन्द्रित छ : प्रचण्ड,"प्रधानमन्त्रीले विगतका दिनहरुमा राजनीतिक स्थिरता कायम गर्ने कुरा चुनौतिपूर्ण हुने गरेको बताउँदै यसपटक स्थायित्व दिनेमा आफूहरुको विश्वास रहेको बताए। काठमाडौं : प्रधानमन्त्री पुष्पकमल दाहाल प्रचण्डले वर्तमान सरकारको मुख्य प्राथमिकता सुशासन र विकास नै भएको बताएका छन्। बालुटारमा आज विकास हाइड्रोको विद्युतिय माध्यमबाट उद्घाटन गर्दै उनले सामाजिक न्याय र विकासका काममा केन्द्रित भएको बताएका हुन्। उनले भने, हामी सुशासन, सामाजिक न्याय र विकासका काममा केन्द्रित भएर लाग्ने छौं। उनले गोरखा जिल्लाको हाइड्रोको उद्घाटन विकासको शुरुवात भएको उल्लेख गर्दै स्थानीयलाई रोजगारको प्रत्याभूत गएको बताए। प्रधानमन्त्रीले विगतका दिनहरुमा राजनीतिक स्थिरता कायम गर्ने कुरा चुनौतिपूर्ण हुने गरेको बताउँदै यसपटक स्थायित्व दिनेमा आफूहरुको विश्वास रहेको बताए। उनले भने, यो वर्ष चुनावी वर्षका रुपमा बित्यो। बैशाखदेखि स्थानीय तहको निर्वाचन त्यसपछि प्रदेश र संघको निर्वाचन र अब राष्ट्रपति र उपराष्ट्रपतिको निर्वाचन सकिएपछि निर्वाचन प्रक्रिया ५ वर्षका लागि सकिएको हुन्छ। यसले संविधान कार्यान्वयन प्रक्रिया र विकास निर्माणलाई गति दिनका लागि एउटा नयाँ आधार तयार भएको छ। मैले गोरखाको जनप्रतिनिधिको हैसियतले तपाईंहरुलाई विशेष धन्यवाद दिन्छु। गोरखाबाटै विकासका लागि यस हाइड्रोको उद्घाटन गर्ने अवसर जुटाइदिनुभयो। यसको सफलता र आगामी दिनमा कम्पनीले अन्य आयोजनाहरु पनि अगाडि बढाउने बिश्वास दिलाउन चाहन्छु।"
एमालेको सचिवालय बैठक आज बस्दै,"काठमाडौं : नेकपा एमालेको सचिवालय बैठक आज बस्दैछ। आज बिहान ११ बजे पार्टी कार्यालय च्यासलमा सचिवालय बैठक बस्न लागेको एमाले केन्द्रीय कार्यालयका सचिव डा भीष्म अधिकारीले जानकारी दिए। उनका अनुसार बैठकमा राष्ट्रपतिको निर्वाचन, पछिल्लो समसामयिक राजनीतिक घटनाक्रम बारेमा छलफल गर्ने मूख्य एजेण्डा रहेका छन्। बैठकले आगामी रणनीति तय गर्नेछ। एमालेले उपाध्यक्ष एवम् संविधान सभाका अध्यक्ष सुबासचन्द्र नेम्बाङलाई राष्ट्रपतिको उम्मेदवार बनाएको छ। एमाले अध्यक्ष केपी शर्मा ओलीले कांग्रेसबाहेक संसदमा प्रतिनिधित्व गर्ने सबै राजनीतिक दल र स्वतन्त्र सांसदलाई पत्राचार गर्दै राष्ट्रपतिका उम्मेदवार नेम्बाङलाई मत मागेका हुन्। पुस १० को सहमतिको निरन्तरताका लागि एमालेका तर्फबाट उपाध्यक्ष सुवास नेम्बाङले राष्ट्रपतिमा उम्मेदवारी दिएको एमालेले जनाएको छ। पुष्पकमल दाहाल प्रचण्डलाई प्रधानमन्त्रीमा हस्ताक्षर गर्नेबेलामा एमालेलाई राष्ट्रपति दिने सहमति भएको थियो। तर माओवादी केन्द्रले राष्ट्रपति निर्वाचनमा अहिले कांग्रेसलाई समर्थन गरेको छ। माओवादी केन्द्र सहितको आठदलले कांग्रेसका रामचन्द्र पौडेललाई उम्मेदवार बनाएको छ। फागुन २५ सम्म माओवादी केन्द्रले सहमति कार्यान्वयनको पक्षमा उभिने र त्यो सहमतिमा माओवादी फर्केमात्रै मुलुक सही रूपमा अघि बढ्ने एमालेका नेताहरुले बताउँदै आएका छन्। प्रधानमन्त्री पुष्पकमल दाहाल प्रचण्डले आइतबार साँझ जेनेभा जाने तयारीमा रहेकी परराष्ट्रमन्त्री डा बिमला राई पौडेललाई संयुक्त राष्ट्र संघको मानवअधिकार परिषद् सम्मेलनमा सहभागी हुनबाट रोकेका छन्। प्रधानमन्त्री दाहालले प्रस्थान नगर्न भनेपछि मन्त्री पौडेलले भ्रमण स्थगित गरेको जनाइएको छ। त्यसअघि मन्त्री पौडेलले आइतबार दिउँसो पत्रकार सम्मेलन गरेर भ्रमणबारे जानकारी गराएकी थिइन्। यसबारेपनि छलफल हुने एमालेका एक जानकारी दिए।"
एमालेले गर्यो सरकारबाट बाहिरिने निर्णय,"काठमाडौं : नेकपा एमालेले सरकार छाड्ने निर्णय गरेको छ। एमालेको आजको सचिवालय बैठकले प्रधानमन्त्रीलाई दिएको समर्थन फिर्ता लिने निर्णय गरेको हो। सचिवालय बैठकपश्चात उपाध्यक्ष विष्णु पौडेलले पुष्पकमल दाहाल 'प्रचण्ड' सरकारलाई दिएको समर्थन फिर्ता लिने निर्णय भएको जानकारी दिए । उपप्रधान एवम् अर्थमन्त्रीसमेत रहेका पौडेलले आजै एमालेका मन्त्रीले प्रधानमन्त्रीसमक्ष राजीनामा दिने बताए। उनले भने, 'आजको बैठकले प्रचण्ड नेतृत्वको वर्तमान सरकारलाई एमालेले दिएको समर्थन फिर्ता लिने र सरकारबाट अलग हुने निर्णय लिएका छौं।' पौडेलले राष्ट्रपति निर्वाचनमा सरकारमा सहभागी दलबीच भएको सहमति माओवादी केन्द्रले तोडेको बताए। उनले राष्ट्रपतिको निर्वाचनमा मतभेद कायम रहेपनि देशको परिस्थिति हेरेर सरकारलाई समर्थन दिएर बस्ने एमालेले चाहेपनि प्रधानमन्त्रीको अभिव्यक्तिले बाहिरिनुपरेको बताए।"
देउवाले गोविन्द भट्टराईलाई भने  उपनिर्वाचनको तयारीमा लाग्नुस्,"काठमाडौं : कांग्रेस सभापति शेरबहादुर देउवाले केन्द्रीय सदस्य गोविन्द भट्टराईलाई प्रतिनिधि सभाको टिकट दिने संकेत गरेका छन्। सोमबार बिहान देउवा निवासमा भएको भेटमा आफूलाई उपनिर्वाचनमा ध्यान दिन आग्रह गरेको भट्टराईले अन्नपूर्णलाई जानकारी दिए। देउवाको भनाई उद्दृत गर्दै भट्टराईले भने, 'आज बिहान सभापतिज्यूको निवासमा उपनिर्वाचनको विषयमा कुराकानी भयो। राष्ट्रपतिमा रामचन्द्र पौडेलले निर्वाचन जित्नुहुन्छ। उक्त क्षेत्रमा उपनिर्वाचन हुने भएकाले निर्वाचनको तयारीमा जुट्नुहोस् भन्नुभयो।' उपनिर्वाचनको विषयमा कुरा गर्न भट्टराई धुम्बाराहीमा देउवालाई भेट्न पुगेका थिए। पौडेल उम्मेदवार हुँदा यस अगाडि भट्टराईले टिकट पाउन सकेका थिएनन्। राष्ट्रपतिको निर्वाचन फागुनको २५ गते हुँदैछ। राष्ट्रपतिमा नेपाली कांग्रेसका रामचन्द्र पौडेल र एमालेका उपाध्यक्ष सुवासचन्द्र नेम्बाङबीच प्रतिस्पर्धा हुँदैछ। पौडेल राष्ट्रपति निर्वाचनमा निर्वाचित भएको खण्डमा तनहुँ१ मा उपनिर्वाचन हुनेछ।"
ओलीलाई प्रश्न : सरकार छोड्न लागेको हो ?,"काठमाडौं : नेकपा एमालेका अध्यक्ष केपी शर्मा ओलिले पार्टीले सरकारबाट बाहिरिए जानकारी दिने बताएका छन्। सोमबार बिहान सचिवालय बैठकमा सहभागी हुन पार्टी कार्यालयमा पुगेका ओलीले सरकारबाट बाहिरिए छिट्टै खबर आउने बताएका छन् । एमालेले सरकार छोड्न लागेको हो भन्ने सञ्चारकर्मीको प्रश्नमा ओलीले भने, 'सरकार छोड्ने तयारी रहेछ भने खबर आइहाल्छ नि।' राष्ट्रपति निर्वाचन र सरकारबारे निर्णय गर्ने पार्टी कार्यालय च्यासलमा सचिवालय बैठक जारी रहेको छ । एमालेले उपाध्यक्ष एवम् संविधान सभाका अध्यक्ष सुबासचन्द्र नेम्बाङलाई राष्ट्रपतिको उम्मेदवार बनाएको छ। एमाले अध्यक्ष केपी शर्मा ओलीले कांग्रेसबाहेक संसदमा प्रतिनिधित्व गर्ने सबै राजनीतिक दल र स्वतन्त्र सांसदलाई पत्राचार गर्दै राष्ट्रपतिका उम्मेदवार नेम्बाङलाई मत मागिसकेका छन्। पुस १० को सहमतिको निरन्तरताका लागि एमालेका तर्फबाट उपाध्यक्ष सुवास नेम्बाङले राष्ट्रपतिमा उम्मेदवारी दिएको एमालेले जनाएको छ। पुष्पकमल दाहाल प्रचण्डलाई प्रधानमन्त्रीमा हस्ताक्षर गर्नेबेलामा एमालेलाई राष्ट्रपति दिने सहमति भएको थियो। तर माओवादी केन्द्रले राष्ट्रपति निर्वाचनमा अहिले कांग्रेसलाई समर्थन गरेको छ। माओवादी केन्द्र सहितको आठदलले कांग्रेसका रामचन्द्र पौडेललाई उम्मेदवार बनाएको छ।"
प्रदेश गौरवको आयोजनामा प्रदेश मन्त्रीकै अबरोध,"वातावरणीय प्रभाव मूल्याङ्कन प्रतिवेदन स्वीकृत नगरेरै रंगशाला निर्माण गरेको भन्दै कर्णाली प्रदेश खेलकुद विकास परिषद्लाई वनमन्त्री मल्लले १० हजार जरिवानाको निर्णय गरेपछि रंगशाला निर्माणमा अवरोध हुने देखिएको हो। वीरेन्द्रनगर : कर्णाली प्रदेश सरकारले गौरवको आयोजनाका रूपमा अगाडि बढाएको रंगशाला निर्माणमा प्रदेश सरकारकै मन्त्रीले अबरोध गरेका छन्। कर्णाली प्रदेश सरकारले दुई वर्षअघि रंगशालालाई प्रदेशको गौरवको आयोजनाका रूपमा अघि बढाएको थियो। तर, प्रदेश सरकारकै उद्योग, पर्यटन, वन तथा वातावरणमन्त्री जितबहादुर मल्लले रंगशाला निर्माणमा अबरोध गरेका छन्। वातावरणीय प्रभाव मूल्याङ्कन प्रतिवेदन स्वीकृत नगरेरै रंगशाला निर्माण गरेको भन्दै कर्णाली प्रदेश खेलकुद विकास परिषद्लाई वनमन्त्री मल्लले १० हजार जरिवानाको निर्णय गरेपछि रंगशाला निर्माणमा अवरोध हुने देखिएको हो। मन्त्री मल्लले माघ २९ गते प्रदेश वातावरण संरक्षण ऐन, २०७७ अनुसार परिषद्लाई १० हजार जरिवानाको निर्णय गरेका हुन्। प्रदेश रंगशालाको वातावरणीय प्रभाव मूल्याङ्कन प्रतिवेदन स्वीकृत गराई सोहीअनुसार कार्यान्वयन गर्नुपर्नेमा सो नगरी निर्माण कार्य सुरु गरेको देखिएकाले प्रदेश वातावरण संरक्षण ऐन, २०७७ को दफा ३४ (ग) बमोजिम प्रस्तावकलाई १० हजार जरिवाना गरी प्रदेश वातावरण संरक्षण नियमावली २०७७ को नियम ९(८)ग बमोजिम स्वीकृत हुने भनी यस मन्त्रालयको मन्त्रीस्तरीय निर्णय भएको मन्त्रालयले परिषद्लाई पठाएको पत्रमा उल्लेख छ। जरिवाना बापतको रकम उल्लेखित खाता नम्बरमा जम्मा गरेर सक्कलै भौचर मन्त्रालयमा पेस गर्नुहुन आदेशानुसार अनुरोध छ, पत्रमा भनिएको छ।प्रदेश सरकारले दुई वर्ष अगाडि प्रदेश राजधानी वीरेन्द्रनगरमा रंगशाला निर्माणको घोषणा गरेको थियो। खेलकुदको शून्य पूर्वाधार रहेको कर्णालीमा राष्ट्रिय तथा अन्तर्राष्ट्रिय प्रतियोगिता आयोजना गर्ने उद्देश्यले प्रदेश रंगशालालाई सरकारले प्रदेश गौरवको योजनाका रूपमा अगाडि बढाएको थियो। २०७८ मंसिर २० गते तत्कालीन मुख्यमन्त्री जीवनबहादुर शाहीले रंगशालाको शिलान्यास गरेका थिए। २०८१ जेठमा निर्माण सम्पन्न गर्ने गरेर एमएसीजीले १ अर्ब ५९ करोड ४७ लाख ४७ हजार ६ सय रुपैयाँमा ठेक्का लियो। आफैले गौरवको योजना घोषणा गरेको रंगशालामा अहिले प्रदेश सरकारले अवरोध सृजना गरेको छ। उद्योग, पर्यटन, वन तथा वातावरण मन्त्री मल्लले प्रक्रिया पूरा नगरेर रंगशाला निर्माण गरिएकाले जरिवानाको निर्णय गरिएको बताए। उनले भने, अझ कर्मचारीले ५० हजार जरिवाना गरौं भनेका थिए। मैले नै १० हजार जरिवाना गराएको हो। प्रदेश आफैंले बनाएको कानुन प्रदेशकै निकायहरूले कार्यान्वयन नगर्ने पनि कहा हुन्छ ? मन्त्री मल्लले भने।"
डडेल्धुराका व्यापारी आन्दोलित,"डडेल्धुरा : डडेल्धुराका व्यवसायीले बैंकको चर्को ब्याजदर विरुद्ध आन्दोलन गर्ने भएका छन्। उद्योग वाणिज्य सघं डडेल्धुरासहित सदरमुकामका व्यापारी, बजार बन्ददेखि नो डिपोजिटसम्मका कार्यक्रम गर्ने भएका छन्। जानकारीबिना बैंक तथा वित्तीय संस्थाहरूले चर्को ब्याज लिएको भन्दै डडेल्धुराका उद्योगी व्यवसायी आन्दोलनमा उत्रिन लागेका हुन्। उद्योग वाणिज्य संघ, वस्तुगत संघ, नागरिक समाज र उद्योगी व्यवसायीहरूको उपस्थितिमा सोमबार बसेको बैठकले आन्दोलन गर्ने निर्णय गरेको हो। संघले पत्रकार सम्मेलनमा मंगलबारदेखि चरणबद्ध आन्दोलन गर्ने जनाएको हो। संघका अध्यक्ष द्विजराज भट्टले १६ गतेदेखि देखि १८ गतेसम्म चरणबद्ध आन्दोलन गरिने बताए। उनका अनुसार प्रत्येक दिन बिहान ११ बजेसम्म बजार बन्द गर्ने, १७ गते बैंकमा धर्ना दिने, १८ गते कुनै पनि बैंकमा बचत नगर्ने (नो डिपोजिट) र त्यसपछि थप आन्दोलनका कार्यक्रम तय गर्ने निर्णय भएको छ। लामो समयदेखि आन्दोलन गर्दा पनि सरकारले सुनुवाइ नगरेपछि बजार नै बन्द गरेर आन्दोलनमा उत्रिनुपरेको उनले बताए। चरणबद्ध आन्दोलनबाट पनि समस्याको समाधान नभए थप आन्दोलनका कार्यक्रमसहित अगाडि आउने बताइएको छ।"
डडेल्धुराका दुर्गम क्षेत्रमा निःशुल्क स्वास्थ्य शिविर,"डडेल्धुरा : जिल्लाको पाँचवटा स्थानीय तहले आफ्नो पालिकाभित्र रहेका सबै वडामा निःशुल्क स्वास्थ्य शिविर सञ्चालन गरेका छन्। सर्वसाधारणको स्वास्थ्यमा पहुँच पुर्याउनका लागि शिवर सञ्चालन गरिएको हो। नवदुर्गा, गन्यापधुरा, अमरगढी लगायतले शिविर सञ्चालन गरेका हुन्। आँखा जाँच , भिडियो एक्सरे लगायतका सेवा प्रदान गरिएको छ।"
भोलि देशका यी स्थानमा वर्षाको सम्भावना,"काठमाडौं : मौसम पूर्वानुमान महाशाखाका अनुसार देशका पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। मंगलबार राति प्रदेश १, गण्डकी र कर्णाली प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
पार्किङ हटाएको विरोध गर्दै दरबारमार्गका व्यवसायी सडकमा (फोटो फिचर),"काठमाडौं: काठमाडौं महानगरपालिकाले विकल्प नै नदिइ पार्किङ हटाएर व्यवसाय ठप्प भएको भन्दै दरबारमार्गका व्यवसायी सडकमा उत्रिएका छन्। व्यवसायीले आज एक घण्टा दरबारमार्गका पसल बन्द गरेका छन्। दरबारमार्ग विकास बोर्डले एक विज्ञप्ति जारी गर्दै महानगरपालिकाले अन्य क्षेत्रमा हुने ट्राफिक समस्या देखाएर दरबारमार्गको पार्किङ हटाइएको आरोप लगाएको छ। सडक निर्माणकै क्रममा एकातर्फ पार्किङ गर्ने गरी बनाइएको बोर्डको दावी छ। बोर्डले जारी गरेको विज्ञप्तिमा भनिएको छ, 'यस क्षेत्रमा दुवै तर्फ १०१० फिटको पैदल हिँड्ने सडक पेटी बाहेक कुल ७० फिटेको ५ लेन सडक मध्ये १ लेन सवारी पार्किङको लागि छुट्याई बाँकी ४ लेन सवारी आवागमनको लागि प्रयोग भईरहेको थियो। जसले कुनै पनि सवारी विना रोकतोक आवागमनमा सहज भई ट्राफिक समस्या देखिएको छैन।' महानगरपालिकाले पार्किङ हटाएको तथा दरबारमार्ग क्षेत्रको रौनकता र व्यापार तथा सरकारको राजस्वमा पर्ने क्षतिको बारेमा कुनै हेक्का नराखेको आरोप बोर्डको छ। यो क्षेत्रमा पार्किङ हटाउँदा व्यपार व्यवसाय ठप्प हुने बताउँदै बोर्डले दीर्घकालीन रुपमा पार्किङ समस्या समाधान गर्ने उचित उपायको खोजी गरी समस्याको हल गर्न आग्रह गरेको छ। हेर्नुहोस् व्यवसायीको आन्दोलनका तस्बिर"
५० लाख जरिवाना तिर्न नसक्दा १० वर्ष कैद,गुलरिया : उच्च अदालत नेपालगञ्जको इजलासले बैंकिङ कसुर मुद्दामा जरिवाना सजाय तोकिएका फरार प्रतिवादी पक्राउ परेका छन्। पुष २८ गते उच्च अदालतको फैसला आदेशले बर्दियाको बाँसगढी नगरपालिका९ माछागढका ३६ वर्षीय लालीराम थारुलाई ५० लाख रुपैयाँ जरिवाना सजाय तोकेको थियो। उच्च अदालतको फैसला आदेशले जरिवाना तोकिएका फरार लालीरामलाई घरमै लुकिछिपि बसेको अवस्थामा इलाका प्रहरी कार्यालय मोतिपुरको प्रहरी टोलीले नियन्त्रणमा लिएको जिल्ला प्रहरी कार्यालय बर्दियाका प्रहरी नायव उपरीक्षक हिक्मतबहादुर बोहराले बताए। उनलाई आवश्यक कारबाहीका लागि बर्दिया जिल्ला अदालतमा पेश गरिएको छ।
भारत सरकारको सहयोगमा निर्मित मदन भण्डारी स्मृति कलेजको नयाँ भवन हस्तान्तरण,"काठमाडौं : भारत सरकारको आर्थिक सहयोगमा निर्माण गरिएको मदन भण्डारी स्मृति कलेजको नयाँ भवन हस्तान्तरण गरिएको छ। नेपालका लागि भारतीय राजदूत नवीन श्रीवास्तवले सोमबार कलेज व्यवस्थापन समितिलाई नयाँ भवन हस्तान्तरण गरेका थिए। नेपालभारत विकास सहकार्यअन्तर्गत उक्त भवनको निर्माण उच्च प्रभाव सामुदायिक विकास परियोजनाको रूपमा २ करोड ८६ लाखको लागतमा भएको हो। त्रिभुवन विश्वविद्यालयबाट सम्बन्धन प्राप्त उक्त कलेजमा १५ सय बढी विद्यार्थीहरू अध्ययनरत छन्। हस्तान्तरण समारोहमा नेपाल सरकारका पूर्व परराष्ट्र मन्त्री एवं कलेज व्यवस्थापन समितिका अध्यक्ष महेन्द्र बहादुर पाण्डे, मदन भण्डारी फाउण्डेसनका अध्यक्ष उषाकिरण भण्डारी र काठमाडौं जिल्ला समन्वय समितिका अध्यक्ष सन्तोष बुढाथोकीको उपस्थिति थिए। सन् २००३ यता भारतले नेपालमा ५३५ भन्दा बढी उच्च प्रभाव सामुदायिक विकास परियोजना सञ्चालन गरेकोमा ४७८ वटा परियोजना सम्पन्न भइसकेका छन्। तीमध्ये काठमाडौं जिल्लाका ४० वटा परियोजनासमेत गरी बाग्मती प्रदेशमा १०४ वटा परियोजना रहेका छन्। यसबाहेक यस कलेजलाई प्रदान गरिएको एक स्कुल बससहित भारत सरकारले हालसम्म काठमाडौंका विभिन्न अस्पताल, स्वास्थ्य चौकी एवं शैक्षिक संस्थालाई ६८ वटा एम्बुलेन्स र ४६ वटा स्कुल बस उपहार स्वरुप प्रदान गरेको छ।"
ग्यास सिडिण्डर बिष्फोट हुँदा घरमा पूर्ण क्षति,"नुवाकोट : नुवाकोटको बेलकोटगढी नगरपालिका८, पाँचखलेमा सोमबार खाना पकाउने ग्यास सिलिण्डर बिष्फोट हुँदा एब घर जलेर नष्ट भएको छ। विश्वनाथ पुडासैनीको दुई तल्ले ढुंगा र इँटालेबनेको घरमा आगलागी हुँदा २० लाख रुपैयाँ बराबरको क्षति भएको प्रहरी नायव उपरीक्षक खगेन्द्र खड्काले जानकारी दिए। आगलागीबाट घर तथा त्यसमा रहेका सम्पूर्ण सामग्री जलेको हो।"
दोहोरो सुविधा लिने आजीवन सदस्यलाई पारिश्रमिक नदिने प्रज्ञा प्रतिष्ठानको निर्णय,काठमाडौं : नेपाल प्रज्ञा प्रतिष्ठानले आजीवन सदस्यहरूलाई पारिश्रमिकसुविधा उपलव्ध नगराउने निर्णय गरेको छ। प्रतिष्ठानको नयाँ कार्यसमितिले सोमबार काठमाडौंमा पत्रकार सम्मेलन गर्दै आजीवन सदस्यहरूले दोहोरो सुविधा लिएकाले फागुन महिनादेखि प्रतिष्ठानबाट पारिश्रमिकसुविधा उपलव्ध नगराउने निर्णय भएको जानकारी दिएको हो। नेपाल प्रज्ञा प्रष्ठिानको ऐन बमोजिम दोहोरो पारिश्रमिक सुविधा प्रदान गर्न नमिल्ने भएकाले विश्वविद्यालयहरू तथा अन्य निकायबाट निवृत्तिभरण लिइरहेका आजिवन सदस्यहरूलाई प्रतिष्ठानबाट पारिश्रमिकसुविधा उपलव्ध नगराउने निर्णय भएको प्रज्ञा प्रतिष्ठानका कुलपति भूपाल राईले जानकारी दिए। उनले प्रतिष्ठानको निर्णयप्रति असहमति भए जानकारी गराउन पनि आग्रह गरे। दोहोरो भत्ता लिने प्रवृतिलाई अन्य गर्नका लागि प्रतिष्ठानले पहल सुरु गरेको उनले बताए।
मिथिला परिक्रमा यात्री महोत्तरीको भंगहामा आइपुगे,"भंगहा (महोत्तरी) :मिथिलाञ्चलको महामहाकुम्भ मानिने १५ दिने माध्यमिकी परिक्रमा आज महोत्तरीको भंगहा आइपु्गेका छन् । आइतबार राति वलवा नगरपालिकाको धुव्रकुण्डमा विश्राम गरेका परिक्रमायात्रीहरू आज एकाबिहानै भंगहा नगरपालिका ९ मा रहेको प्रसिद्ध धार्मिकस्थल कञ्चनवन आएका छन् । परिक्रमायात्रीलाई भंगहाका मेयर संजीव साहले भव्यरुपमा स्वागत गरेका छन् । नगरपालिकाकोतर्फबाट परिक्रमायात्रीलाई गाँस,बास,बिजुली तथा खानेपानीको प्रबन्ध गरिएको नगरप्रमुख संजीव साहले जानकारी दिए । त्यस्तै यहाँ स्वागतको लागि ठाउँठाउँमा प्रवेशद्वार,पण्डाल,आवासको व्यवस्था गर्नुको साथै तीर्थालुको लागि पुवा,खीर,सर्वत,अबिर,फूलमालाको व्यवस्था गरिएको साहले बताए। होलीको तयारी कन्चनवनमा परिक्रमायात्री आएपछि एक आपसमा रंग र अबिर दलि होली मनाउने धार्मिक परम्परा रहँदै आएको छ । सोही अनुरुप आज त्यहाँ नगरपालिकाकोतर्फबाट भव्य होली मिलन समारोह र सांस्कृतिक कार्यक्रमको आयोजना गरिएको छ । आज दिउँसो सो कार्यक्रम भव्य रुपमा आयोजना गरिने भंगहा नगरपालिकाको कार्यालयले जनाएको छ । सो कार्यक्रममा रंग,अबिर, फूलमालाले परिक्रमा यात्रीलाई भव्य स्वागत गरिने नगरप्रमुख साहले बताए । कञ्चनवनमा त्रेतायुगमा भगवान राम र सीताले रंग अबिर खेलेर होली मनाएको धार्मिक विश्वास छ । आजको दिन पनि यहाँ आउने श्रद्धालुहरुले एकअर्कालाई रंग,अबिर लगाएर होली खेल्ने गर्दछन् । धनुषाको कचुरीस्थित मिथिला बिहारी मन्दिरबाट सुरू भएको परिक्रमा आठौं दिन कञ्चनवन पुगेर होली खेल्ने र रात्रि यहि नै विश्राम गर्ने गर्दछन् ।"
कञ्चनवनमा रंगअबिरमा झुमे परिक्रमा यात्री (फोटोफिचर),"भंगहा(महोत्तरी) : महोत्तरीको भंगहा नगरपालिका९ हरिनमरीस्थित कञ्चनवन रंग र अविरले रंगिएको छ। मिथिलाञ्चलको महामहाकुम्भ मानिने १५ दिने माध्यमिकी परिक्रमा यात्री सोमबार कञ्चनवन पुगेर रंग र अविरमा झुमेका छन्। त्रेतायुगमा कञ्चनवनमा भगवान रामले होली खेलेको किंवदन्ती छ। कञ्चनवनमा भगवान रामले होली खेलेको हुनाले यहाँको माटो अहिले पनि रातो रहेको बताइन्छ। यहाँ इच्छावती गंगा र वीरजा गंगाको संगमस्थल रहेको र त्यहाँ रामसीताले होली उत्सव मनाएको स्मरणमा होली समारोह आयोजना गरी परिक्रमा यात्रीले होली खेल्ने गर्छन्। सोही परम्परालाई निन्तरता दिँदै परिक्रमावासी कञ्चनवनमा पुगेपछि होली महोत्सवको आयोजना हुने गर्दछ। यस वर्ष पनि भंगहा नगरपालिकाले आयोजना गरेको भव्य होली महोत्सवमा श्रद्धालुहरूले एकअर्कालाई रंग, अविर लगाएर होली खेलिरहेका छन्। मधेस प्रदेशका उद्योग, पर्यटन तथा वनमन्त्री सुनिता यादव परिक्रमाका श्रद्धालुलाई रंगअविर लगाई दिएकी थिइन्। मिथिला माध्यमिकी परिक्रमाका यात्रीले मिथिला विहारी र किशोरीजी अर्थात रामसीताको डोलामा रंग, अबिर चढाउँदै एकआपसमा रंग, अबिर खेलेपछि मिथिलामा होलीको विधिवत सुरुवात हुने मान्यता छ। वसन्त ऋतुको आगमनसँगै फागुन शुक्ल प्रतिपदाबाट सुरु हुने यो महाकुम्भ १५ दिनमा जनकपुरधाम पुगेर फागु पूर्णिमाको दिन परिक्रमा सम्पन्न गरिने परम्परा छ। फागुन शुक्ल आमावशियादेखि भारत बिहारको कल्याणेश्वरबाट सुरु हुने १५ दिनको परिक्रमा यात्रामा महोत्तरी जिल्लामा ५, धनुषामा ६ र मित्रराष्ट्र भारतको मधुवनी जिल्लाका चार स्थानमा परिक्रमा टोली विश्राम गर्छन्। कूल १ सय ३३ किलोमिटरको वृत्तमा यात्रा पूरा गरेपछि फागुन पूर्णिमाका दिन जनकपुरको अन्तगृह परिक्रमा गरेर मिथिला माध्यमिकी यात्रा समापन गर्ने गरिन्छ।"
फरार अभियुक्त पक्राउ,"उदयपुर: जिल्ला अदालतको फैसला पछि सजाय भुक्तान नगरी फरार रहेका अभियुक्तहरुलाई प्रहरीले अभियान नै सञ्चालन गरी धमाधम पक्राउ गर्न थालेको छ। तीन दिन अघि तीन जना पक्राउ गरेको प्रहरीले थप तीन जना पक्राउ गरेको छ। पक्राउ परेकालाई अदालतमा उपस्थिति गराई कारागार चलान गरिएको छ। जिल्ला प्रहरी कार्यालयका डीएसपी राकेश पोदारका अनुसार पक्राउ पर्नेमा सिन्धुली दुधौली नगरपालिका १४ कालीखोला नौले घरभई हाल उदयपुरको कटारी नगरपालिका २ खोक्साका ४० वर्षीय रिदीकुमार गौतम, कटारी नपा ८ बेल्टारका ६९ वर्षीय दूर्गाबहादुर तामाङ छन्। त्यसैगरी कटारी नपा १ कालिखोला घरभई हाल सिरहाको मिर्चैया नपा ७ बस्ने ५० वर्षीय स्वस्तिहरि बराल। पक्राउ परेका गौतमलाई अदालतले जिउ मास्ने बेच्ने मुद्दामा २०५९ असार २६ गते कसुर ठहर गर्दै २ वर्ष कैद सजाय तोकेको थियो। त्यस्तै बराललाई अदालतले जवरजस्तिकरणी मुद्दामा २०६२ फागुन ८ गते कसुर ठहर गर्दै ६ वर्ष कैद र तामाङलाई लागुऔषध मुद्दामा २०७४ फागुन २८ गते कसुर ठहर गरी १० महिना १५ दिन कैद र १० हजार जरिवानाको फैसला सुनाएको थियो। अदालतले कसुर ठहर गरेपछि फरार सुचीमा रहेका उनीहरुलाई प्रहरीले खोजी सूचीमा राखी खोजीकार्यलाई तिव्रता दिएको डीएसपी पोदारले बताए। उनले भने, फरारहरुको खोजी सुची तयार गरी हेर्दा उनीहरु भागेको देखियो, केही दिन यता जिल्ला प्रहरी कार्यालयको विशेष टोलीले निगरानी बढाउँदा लुकिछिपी बसेको अवस्थामा पक्राउ गरेको हो।' प्रहरी प्रमुख एसपी ज्ञानेन्द्रप्रसाद फुँयालका अनुसार फरार प्रतिवादी पक्राउ अभियान अन्तगर्त २०७९ फागुन ९ देखि १४ गतेसम्ममा ७ जना फरार अभियुक्तहरु पक्राउ गरी फैसला कार्यान्वयनका लागि जिल्ला अदालतमा बुझाइसकिएको छ।"
"झापामा बैंक, वित्तीय संस्था र मिटरब्याजीविरुद्ध विप्लव नेतृत्वको नेकपाको प्रदर्शन","झापा : नेत्रविक्रम चन्द विप्लव नेतृत्वको नेपाल कम्युनिस्ट पार्टी (नेकपा)ले झापा जिल्लामा बृहत् विरोध प्रदर्शन गरेको छ। विप्लव नेतृत्वको नेकपाले बैंक, वित्तीय संस्था तथा मिटरब्याजीका विरुद्ध झापाको दमकमा सोमबार विरोध प्रदर्शन गरेको हो। खाद्यान्न, तरकारी, दूध, फलफूल लगायतको मूल्यवृद्धिका कारण जनजीवनमा असर र बैंक तथा वित्तीय संघसंस्थाहरूको महँगो ब्याजदर र मिटरब्याजीको कारण उद्योगी, व्यवसायी, किसान र मजदुर लगायत आम सर्वसाधारणहरूलाई आत्महत्याको स्थिति समेत उत्पन्न गराएको भन्दै विद्यार्थी, वित्तीय संस्था र मिटरब्याजीबाट पीडित जनतासहित नेकपाले विरोध प्रदर्शन गरेको हो। प्रदर्शनकारीहरूले दमक बजार परिक्रममा गर्दै बढ्दो महँगी नियन्त्रण गर, बैंक वित्तीय संस्थाहरूको आतंक बन्द गर, भ्रष्टाचार नियन्त्रण गर, नेपाल कम्युनिस्ट पार्टी जिन्दाबाद जस्ता नारा लगाएका थिए। विरोध प्रदर्शनपछि कोणसभालाई सम्बोधन गर्दै पार्टीका जिल्ला सचिव सञ्जय सिलेले मूल्यवृद्धि, बैंक तथा वित्तीय संस्थाहरूको चर्को ब्याजदर, मिटर ब्याज र भ्रष्टाचार लगायतका अर्थतन्त्रको क्षेत्रमा देखिएका समस्याहरूले गर्दा मजदुर, किसान, उद्योगी, व्यापारीहरू आत्मदाह गर्ने स्थितिमा पुगेको जिकिर गर्दै जनता नलुट्न र सहज ढंगले ऋण तिर्ने वातावरण तय गर्न आग्रह गरेका छन्। पार्टीको आग्रहलाई अटेर गरे जस्तोसुकै परिस्थिति सिर्जना हुने भन्दै जनता लुट्ने जो कोहीलाई जस्तोसुकै कारबाही गरिने उनले चेतावनी दिएका छन्। युवा संगठनका केन्द्रीय कोषाध्यक्ष सुवास सीले जनतालाई लुट्ने मिटर ब्याजी, बैंक तथा वित्तीय संस्थाहरूलाई जनताका माझ ल्याएर कारबाही गर्ने चेतावनी दिए। पार्टीले मेची ब्युरो अन्तर्गत झापा, इलाम र पाँचथरमा रहेका विभिन्न लघुवित्त तथा वित्तीय संस्थाहरूलाई जनतालाई सहज ढंगले ऋण तिर्ने वातावरण बनाउन सम्झाउँदै आए पनि अटेर गरेको भन्दै उक्त पार्टी आक्रामक बन्दै गइरहेको उनको भनाइ छ।"
हिमपातले टिएमजे क्षेत्रका डाँडा सेताम्मे,"धनकुटा : तीनजुरेमिल्केजलजले क्षेत्रमा हिमपात भएको छ। आइतबार बेलुका हिमपात हुँदा त्यस क्षेत्रका स्थानीय बासिन्दामा खुसीयाली छाएको छ। उच्च पहाडी तथा हिमाली क्षेत्रमा लामो समयदेखि हिमपात नहुँदा त्यस क्षेत्रका स्थानीय बासिन्दा निराश भएका थिए। टिमएमजे क्षेत्रमा हिमपात भएपछि सोमबार आन्तरिक पर्यटकहरूको चहलपहल बढेको छ। हिउँ हेर्न र खेल्न धनकुटासहित झापा, मोरङ, सुनसरी,संखुवासभा र तेह्रथुमबाट आन्तरिक पर्यटक आएका थिए। टिमएजे क्षेत्र तेह्रथुम, संखुवासभा र ताप्लेजुङको सीमा क्षेत्रमा पर्दछ। हिमपातले टिएमजे डाँडा सेताम्मे भएका छन्। हिमपातले किसानसँगै बसन्तपुर, गुफापोखरी, पाँचकन्या, चौकी लगायत क्षेत्रका होटल व्यवसायी उत्साहित भएका छन्।"
"पोखरामा सुन्तला पकेट क्षेत्र असिना, २ करोडको नोक्सान हुने अनुमान","पोखरा : सुन्तलाको पकेट क्षेत्र पोखरा२१ को दोपहरे, निर्मलपोखरी, कृस्ती लगायत क्षेत्रमा आइतबार दिउँसो परेको असिनाले भर्खर फूलेको सुन्तलाको फूल, मुना झार्दा सुन्तला उत्पादनमा असर पर्ने भएको छ। यस वर्ष पोखरा महानगरपालिकामै सबैभन्दा धेरै पाँच करोड बराबरको सुन्तला उत्पादन भएको पकेट क्षेत्रमा असिनाले किसानको सुन्तलाको बगैंचामा फूली सकेको फूल झरेको र हाँगा पनि भाँचिएको किसानले बताएका छन्। असिनाले सुन्तलाको भर्खर फूलेको फूल र हाँगा समेत भाचिदा सुन्तला उत्पादन जिरोमा पुग्ने अवस्था आएको यस वर्ष साढे १७ लाखको सुन्तला बिक्री गरेका पोखरा२१ दोपहरेका किसान खिमलाल सुवेदीले बताए। सुन्तलाको पात पनि छैन। पात नै छापो हाले जस्तो भएकाले आम्दानीको मुख्य स्रोत नै असिनाले खोसेको उनले सुनाए। यस वर्ष अहिलेसम्मकै धेरै सुन्तला फलेकोमा हौसिएका किसानल सुन्तला बिक्री गरेर फूल खेल्दै गरेको समयमा असिनाले चुटेपछि चिन्तित बनेका छन्। अहिलेसम्म यस्तो ठूलो असिना आएको थाहा नभएको सुवेदीले बताए। आइतबार दिउँसो परेको असिना सोमबार दिउँसोसम्म पग्लिएको थिएन। असिनाले सुन्तला मात्र होइन तरकारी, आँप लगायतका अन्य फलफूललाई पनि नोक्सान पुर्याएको सिर्जना भण्डारीले बताइन्। यस वर्ष ५ लाख बराबरको सुन्तला उत्पादन भएकोमा यस वर्ष असिनाले फूल नै झारेपछि आम्दानीको मुख्य स्रोत नै गुमेको उनले सुनाइन्। गत वर्ष असिना नपर्दा राम्रो उत्पादन भएकोमा यस वर्ष सुन्तलाको पकेट क्षेत्र पोखरा२१ मा असिना पर्दा दुई करोड बढीको नोक्सान भएको पोखरा महानगरपालका कृषि महाशाखाको प्रमुख मनहर कडरियाले बताए। असिनाको बोटको पात बाख्राले खाए जस्तो बनाएको उनले सुनाए। असिनाले मुना भाँचेकाले पनि फेरि मुना हालेर फूल फूल्न समय लाग्ने भएकाले उत्पादनमा असर गर्ने उनले बताए। पोखरा२१ को फेदीपाटन, मासपाटन, पोखरेलचोक, दोपहरे क्षेत्र सुन्तलाको पकेट क्षेत्र हो। पोखरा२२ को खाल्से पनि सुन्तलाको पकेट क्षेत्र रहेको कडरीयाले जानकारी दिए। महानगरपालिकाले सुन्तला बगैंचा व्यवस्थापन अभियानका रूपमा लगातार ४ वर्षसम्म सुन्तलाको पकेट क्षेत्रका किसानलाई प्रतिबोट सयको दरले सहयोग गरेको पनि उनले बताए। २० हजार सुन्तला फल्ने बोटलाई सहयोग गरेको उनले सुनाए। त्यो हिसाबले ४ वर्षमा यो कार्यक्रम अन्तर्गत ६० लाख सहयोग गरेको पनि बताए। पोखरामा १५० हेक्टरमा सुन्तला उत्पादनशील अवस्थामा रहेको महाशाखा प्रमख कडरीयाले जानकारी दिए। सुन्तला उत्पादक किसानले गर्दैनन बिमा संघ सरकारले किसानलाई आफ्नो उत्पादन प्राकृतिक प्रकोपले नोक्सान भएका बिमाका लागि ८० प्रतिशतसम्म अनुदान दिने भए पनि पोखराका सुन्तला किसानले बिमा नै नगर्ने गरेको पोखरा महानगरपालिका कृषि महाशाखाले जनाएका छ। पोखरामा करिव २ सय सुन्तला किसान छन्। सुन्तला किसानले ५० हजार देखि करिव १८ लाखसम्म यस वर्ष सुन्तला उत्पादनबाट आम्दानी लिएका छन्। तर सरकारले असिना लगाउतका प्राकृतिक कारणले सुन्तलालाई क्षति पुग्दा बिमान गरेर क्षतिपूर्ति पाउने सुरक्षित अवस्था हुँदा हुँदै पनि किसानले बिमा गर्न ध्यान नदिएको पोखरा महानगरपालिकाका कृषि महाशाखा प्रमुख मनहर कडरियाले बताए। महाशाखाले किसानलाई बिमा गर्न सुझाउँदै आए पनि यसतर्फ किसानले ध्यान नै नदिएको उनले सुनाए। ठूलो क्षति भएपछि बिमा नगर्दा पछुताउने मात्र गर्दा केही अर्थ नहुने भएकाले असिनाले क्षति पुर्याएपछि फेरि किसानलाई बिमा गर्न सुझाएको पनि उनले बताए। करिव दुई सय सुन्तला उत्पादन गर्ने किसानहरूमा एक जनाले मात्र सुन्तला खेतीको बिमा गरेको अहिलेसम्म जानकारी पाएको पनि उनले सुनाए। यस्तो ठूलो असिना अहिलेसम्म परेको थाहा नभएको र यस घटनाले बेलैमा बिमा गर्नु पर्छ भन्ने लागेको पोखरामा सबैभन्दा धेरै सुन्तला उत्पादन गर्ने किसान खिमलाल सुवेदीले बताए। पहिले यति धेरै सुन्तलाको क्षति हुने गरी असिना नपरेकाले बिमा गर्नतर्फ ध्यान नगएको पनि उनले बताए। अब भने बिमा गर्न के कसो गर्नु पर्छ बुझेर त्यस तर्फ लाग्ने पनि उनले सुनाए।"
विकल्प नदिइ पार्किङ हटाएको भन्दै दरबारमार्गका पसल बन्द,"काठमाडौं: पार्किङ गर्न नदिएको भन्दै दरबारमार्गका कार्यालय र पसल बन्द हुने भएका छन्। सोमबारको दरबारमार्ग विकास बोर्डको बैठकले पार्किङ हटाएपछि व्यवसाय सञ्चालनमा अवरोध भएको भन्दै सांकेतिक विरोध स्वरुप आज एक घण्टा दरबारमार्गका कार्यालय तथा पसल बन्द गर्ने निर्णय गरेको हो। दरबारमार्ग विकास बोर्डका अध्यक्ष सञ्जीव तुलाधरको अध्यक्षतामा बसेको बोर्डको बैठकले साढे चार बजेदेखि साढे पाँच बजेसम्म दरबारमार्गमा सांकेतिक विरोध गर्ने निर्णय गरेको हो। एक घण्टा कार्यालय तथा पसल बन्द गरेपछि दरबारमार्गस्थित सालिक अगाडि कोणसभा गरी खबरदारी गर्ने निर्णय भएको बोर्डले जनाएको छ। काठमाडौं महानगरले दरबारमार्ग र बागबजार क्षेत्रमा पार्किङ हटाएको भन्दै व्यवसायीले विरोध जनाएका हुन्। यी क्षेत्रमा पार्किङ हटाउँदा व्यवसायमा गम्भिर धक्का लागेको उनीहरूको आरोप छ। सडकमा भइरहेको अव्यवस्थित पार्किङ हटाएर सडक खुला बनाउन महानगर लागिपरेको छ। यसक्रममा कालीमाटी, कुलेश्वर, बागबजार, पुतलीसडक हुँदै उपत्यकाका विभिन्न सडकमा भइरहेको पार्किङ महानगरले पूर्णरूपमा बन्द गराएको हो।"
डडेल्धुरामा जीप दुर्घटनामा एक जनाको मृत्यु,डडेल्धुरा : डडेल्धुराको परशुराम नगरपालिकामा भएको जीप दुर्घटनामा एक जनाको मृत्यु भएको छ। मृत्यु हुनेमा भागेश्वर गाउँपालिका२ का ५० वर्षीय बाशुदेवी तिरुवा रहेका छन्। कञ्चनपुरको दैजीबाट डडेल्धुराको रुपालतर्फ आउँदै गरेको म १ ज २३८ नम्बरको जीप दुर्घटना हुँदा उनको घटनास्थलमै मृत्यु भएको प्रहरीले जनाएको छ। ब्याक गर्ने क्रममा जीप दुर्घटना भएको जिल्ला प्रहरी कार्यालय डडेल्धुराका प्रहरी नायब उपरीक्षक मनोहर भट्टका बताए। जीपमा ११ जना यात्रु सवार थिए। घटनाको थप विवरण आउन बाँकी छ।
आज दिनभर र रातिको मौसम कहाँ कस्तो ?,"काठमाडौं : हाल देशमा पश्चिमी वायुको सामान्य प्रभाव रहेको छ । उक्त मौसमी प्रणालीको प्रभावले देशको पहाडी भूभागमा आंशिकदेखि सामान्य बदली रही बाँकी भूभागमा मौसम सामान्यतया सफा रहने जल तथा मौसम विज्ञान विभाग मौसम पूर्वानुमान महाशाखाले जनाएको छ । महाशाखाका अनुसार आज दिउँसो पहाडी भूभागमा आंशिकदेखि सामान्य बदली रही प्रदेश नं १,बागमती र गण्डकी प्रदेशका पहाडी भूभागका थोरै स्थानमा तथा लुम्बिनी, कर्णाली र सुदूरपश्चिम प्रदेशका पहाडी भूभागका एकदुई स्थानमा मेघ गर्जनचट्याङसहित हल्का वर्षाको सम्भावना रहेको छ । देशको उच्च पहाडी तथा हिमाली भूभागका थोरै स्थानमा हल्का हिमपातको सम्भावना रहेको छ । रातिको समयमा पहाडी भेगमा आंशिक बदली रही प्रदेश नं १ र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ । आगामी फागुन १६ गते पहाडी भूभागमा आंशिकदेखि सामान्य बदली रही बाँकी भूभागमा आंशिक बदलीदेखि मौसम सामान्यतया सफा रहनेछ । देशका पहाडी भूभागका एकदुई स्थानमा मेघ गर्जनचट्याङसहित हल्का वर्षाको सम्भावना रहेको छ"
शक्तिशालीको मूर्खता,"नैतिक शिक्षा : प्रकृतिबाट पाएको चिजलाई हामीले सम्मानपूर्वक स्वीकार गर्नुपर्छ, नत्र ज्यान जोखिममा पर्न सक्छ। एउटा पोखरीमा विशाल नामको कछुवा बस्थ्यो। उसँग एउटा बलियो हतियार थियो। उक्त कवचले उनलाई शत्रुहरूबाट सुरक्षित राख्न मद्दत गथ्र्यो। त्यही कवचका कारण कति पटक उनको ज्यान जोगिएको पनि थियो। एकपटक एउटा भैंसी त्यही पोखरीमा पानी पिउन आएको थियो। भैंसीको खुट्टाले विशाललाई थिच्यो। यसरी एउटा ठूलो भैंसीको खुट्टा आफूमाथि पर्दा पनि विशाललाई भने केही भएन। त्यही कवचरूपी हतियारले उसको ज्यान जोगाएको थियो। यसरी आफूलाई जस्तोसुकै कठिन अवस्था आउँदा पनि आफ्नो ज्यान जोगिएकोमा विशाल निकै खुसी भएका थिए। जस्तोसुकै आपत्तिबाट पनि आफ्नो जीवन बारम्बार बचिरहेको महसुस उनलाई हुन थालेको थियो। केही दिनपछि विशाललाई उक्त हतियाररूपी कवच गरुंगो लाग्न थाल्यो। यो कवचबाट बाहिर निस्किएर जीवन जिउनुपर्छ भन्ने उनलाई लाग्न थाल्यो। अब म बलियो भइसकेको छु र मलाई यस्ता कुनै पनि कवचको आवश्यकता पर्दैन अब भन्ने उनलाई लाग्न थाल्यो। त्यसैले यसको भोलिपल्टै विशालले पोखरीमा हतियार छाडेर यताउता घुम्न थाले। अचानक पोखरीमा पानी पिउन भनेर नजिकैको जंगलमा चरिरहेको हरिणको बथान त्यहाँ आइपुग्यो। त्यस पोखरीमा धेरै हरिणहरू आफ्ना बालबालिकासहित पानी पिउन आएका थिए। ती हरिणका खुट्टाले विशाललाई धेरै चोट लाग्यो। चोटका कारण घाउ दुखेपछि विशाल रुन थाल्यो। उसले आज आफ्नो हतियार नलगाएका कारणले गर्दा उसलाई चोट लागेको थियो। आफूले आफ्नो हतियाररूपी कवचलाई फुकाल्ने भूल गरेकोमा पश्चाताप गर्दै कछुवा पोखरीमा फर्कियो। उसले भुइँमा फालेको कवचलाई तुरुन्तै उठाएर आफ्नो शरीरमा लगायो। कम्तीमा यो कवचले मेरो जीवन बचाउँछ। त्यसैले यसलाई मैले कहिले पनि छाड्नु हुँदैन भन्ने उनलाई महसुस भयो। तत्पश्चातका दिनमा उनले कहिले पनि उक्त कवचलाई छाडेनन् र सधैं सुरक्षित रहे। नैतिक शिक्षा : प्रकृतिबाट पाएको चिजलाई हामीले सम्मानपूर्वक स्वीकार गर्नुपर्छ, नत्र ज्यान जोखिममा पर्न सक्छ।"
खुला आकाशमुनि अग्निपीडित,"खरानी भएको बस्तीको बीचमा रहेको बारीमा महिला र बालबच्चा टोलाइरहेका थिए। सुत्केरी महिला बच्चालाई काखी च्यापेर बसिरहेका थिए। आगोले जलेर जोगिएका सामानहरू असरल्ल छरिएका थिए। आठराई : तेह्रथुमको आठराई गाउँपालिका६ हात्तीखर्क पुग्दा पूरै बस्ती उजाड देखियो। घरहरू भग्नावशेषमा परिणत भएका थिए। यहाँका मानिस खुला आकाशमुनि दिन बिताइरहेका छन् । खरानी भएको बस्तीको बीचमा रहेको बारीमा महिला र बालबच्चा टोलाइरहेका थिए। सुत्केरी महिला बच्चालाई काखी च्यापेर बसिरहेका थिए। आगोले जलेर जोगिएका सामानहरू असरल्ल छरिएका थिए। घरमूलीहरू पुर्पुरोमा हात राखेर खरानीमा परिणत भएकोे घरको भग्नावशेष हेरेर भक्कानिँदै थिए। अब कहाँ बस्ने ? के खाने ?, उनीहरू भक्कानिँदै भन्दै थिए, बालबच्चा कसरी हुर्काउनु अब ? बतासले खरानीलाई उडाएर माथिल्लो बस्ती पुर्याउँदा त्यहाँको माहोल आतंकित हुन्थ्यो। कतिपय घरमा सल्किएको आगो अझै निभेको छैन। भग्नावशेषबाट धुँवाको मुस्लो अझै निस्किरहेको छ। अप्रेसन गरेर बच्चा जन्माएको भोलि एक महिना पुग्छ, काँखमा नानी च्यापेर बारीमा बसिरहेकी सुनिता तामाङले आँखाभरी आसु पार्दै भनिन्, घरमा भएको खानेकुरा सबै सखाप भयो। लगाउने कपडा पनि छैन। बस्ने घर खरानी भयो। स्वास्थ्यमा समस्या देखिएको छ। नानीलाई बचाउन मुस्किल भयो। शुक्रबार दिउँसोको आगलागीबाट सुनिताले मुस्किलले आफ्नो र बच्चाको ज्यान जोगाइन्। तर, खाने कुरा र बस्ने घर खरानी भएकाले आफू र बच्चाको स्वास्थ्यमा समस्या आएको उनले सुनाइन्। उनी भन्छिन्, बिजोक भोग्नलाई बाँचिएछ।२ महिनाकी सुत्केरी नानी च्यापेर बसेकी अग्नीपीडित मञ्जु यञ्जन। सुनिताजस्तै दुई महिनाको नानी च्यापेर मन्जु यञ्जन पनि बारीमै दिन बिताउँदैछिन्। उनीहरू साँझ परेपछि बास बस्न छिमेकीकोमा शरण लिन्छन्। उनीहरूको दैनिकी बारीमा टोलाउने र रात परेपछि छिमेकीको शरण दिने भएको छ। पुरुषको दैनिकी डामाडोल भएको छ। उनीहरूले काम गर्ने मेसो पाएका छैनन्। हामीलाई केही गर्ने जाँगर छैन, सुरेन्द्र तामाङले भने, नौनारी गलेर आएको छ । बिरामीको औषधी र कागजपत्रसमेत बचाउन नसक्दा थप समस्या भएको मायादेवी तामाङले बताइन्। घरमा भएको केही जोगिएन, मायादेवीले भनिन्, श्रीमान्को औषधि र कागजपत्र पनि खरानी भयो। औषधि नभएपछि उहाँको स्वास्थ्यमा समस्या थपिएको छ। शुक्रबारको आगलागीले यहाँका १४ घर जलेर खरानी भए। जसमध्ये ९ घरमा मानिस बस्दै आएका थिए। आगलागीका कारण ९ घरका ४१ जना विस्थापित छन्। जसमध्ये १७ जना बालबच्चा र दुई जना सुत्केरी महिला विस्थापित भएका हुन्। उनीहरूलाई खान र बस्न राम्रो प्रबन्ध छैन। आगलागीले २७ वटा पशु चौपाया जलेर मरेका छन्। तामाङ जातिका मानिसको बसोबास भएको यस बस्तीमा अधिकांश विपन्न छन्। यहाँका सबै घरहरू फुसले छाएका छन्। सुक्खा क्षेत्र भएकाले आगलागीबाट बस्ती नै सखाप भएको वडाध्यक्ष कृष्ण बाँस्कोटाले बताए। पानीको अभाव भएकाले आगो नियन्त्रणमा लिन कठीन भयो, बाँस्कोटाले भने, स्थानीय सरकारको क्षमताले भ्याएसम्म उद्धार र राहत प्रदान गरेका छौं। आगलागीबाट २ करोड बराबरको क्षति पुगेको अनुमान गरिएको छ। अग्नीपीडितलाई प्रारम्भिक चरणको राहत प्रदान गरिएको छ। तर, उनीहरूका लागि खानेपानीको समस्या छ। राहतस्वरूप खाद्य सामग्री पाइएको छ, पदम दोर्जेले भने, तर, हामीलाई खानेपानीको व्यवस्था कसैले गरिदिएन। सुक्खा क्षेत्र भएकाले यहाँ खानेपानीको हाहाकार भएको हो।"
पानी पर्दा फेवातालमा प्लास्टिकजन्य फोहोर,"पोखरा : पोखरामा ४ महिनापछि आइतबार ठूलो हिउँदे वर्षा भयो। वर्षापछि खोला बढ्यो। खोला बढेपछि फ्याँकिएका प्लास्टिकजन्य फोहोर तालमा बगाएर थुपारेपछि ताल फोहोर देखिएको छ। बर्सेनी यसरी फेवातालमा प्लास्टिकजन्य फोहोर थुप्रिएसँगै तालको पर्यावरणमा असर पर्दै गएको छ। पानी परेपछि ढलमा सोझ्याइएको फोहोर पानीका कारण पनि ताल प्रदूषणको चपेटामा परेको छ। पछिल्लो समयमा फेवाताल मुहान क्षेत्रबाट पनि प्रदूषणको चपेटामा पर्दै गएको छ। तालको पानीको मुख्य स्रोत हर्पन खोला किनारमा बस्ती बढ्दै गएपछि फोहोर व्यवस्थापन भएको छैन। यसले मुहान क्षेत्रबाट पनि ताल प्रदूषणको चपेटामा पर्दै गएको हो। प्रदूषणको चपेटामा फेवा ताल विश्व सिमसार दिवसमा पोखरा महानगरपालिका, प्रदेश सरकार र नागरिक समाजले फिर्के फेवामा मिसिने गाईघाट क्षेत्रमा सरसफाई गरेर फ्रेब्रुअरी २ मा सिमसार दिवस मनाइयो। तालमा मिसिने फिर्के खोलामा फोहोर फाल्न नरोकिँदा ताल प्रदूषणको चपेटमा पर्दै गएको नागरिक समाज पोखराका पूर्वसंयोजक विष्णुहरि अधिकारीले बताए। उनले भने, पोखरामा नागरिक स्तरबाट बृहत् पोखरा सरसफाइ अभियानका साथ जथाभावी फोहार नफाल्न सचेतना कार्यक्रम गर्दै आए पनि जथाभावी फोहोर फाल्ने बानीमा परिवर्तन आएन। यसले पोखराका प्राकृतिक सम्पदा प्रदूषणका चपेटामा पर्दै गएको छ।"
"सिंहदरबारभित्रकै क्यान्टिनमा गुणस्तरहीन खाद्यान्न, विभागले तिरायो जरिवाना","काठमाडौं :सिंहदरबारभित्रकै क्यान्टिनमा गुणस्तरहीन खाद्यान्न पाइएको छ। देशकै सबैभन्दा ठूलो संरचना भएको सिंहदरबारभित्र सञ्चालित क्यान्टिनहरूमा गुणस्तरहीन सामान बिक्री गरेको पाइएको छ। सिंहदरबार परिसर भित्र रहेको केन्द्रीय क्यान्टिनमा वाणिज्य, आपूर्ति तथा उपभोक्ता संरक्षण विभागले आइतबार आकस्मिक अनुगमन गर्दा अखाद्य वस्तु भेटिएको हो। विभागको बजार निरीक्षण अधिकृतको टोलीले गरेको अनुगमनको क्रममा उक्त क्यान्टिनमा खान योग्य अवधि सकिएका तथा लेबलै नभएका मसला र दुग्धजन्य पदार्थ, दुर्गन्धित मासु लगायतका वस्तु फेला परेपछि नष्ट गरेको छ। विभागले कञ्चन चमेना गृह र यसका सञ्चालक उत्तम भट्टलाई उपभोक्ता हित विपरितको कसुर गरेको भन्दै ३ लाखरुपैयाँ जरिवानासमेत गरेको छ।"
बलात्कार मुद्दाका अभियुक्त प्रहरीको गाडीबाट फरार,केही दिन अघि मात्र ईलाका प्रहरी कार्यालय सखुवा महेन्द्रनगरको हिरासत कक्ष फोडेर ६ जना थुनुवा फरार भएका थिए। जनकपुरधाम : धनुषा प्रहरीको हिरासतबात बलात्कार मुद्दामा पक्राउ परेका अभियुक्त फरार भएका छ्न्। बलात्कार मुद्दामा पक्राउ परेका धनुषाको सबैला नगरपालिका१३ किरतपुर बस्ने २८ वर्षीय अभियुक्त राजाबाबु मुखिया आइतबार साँझ करिब ७ बजे प्रहरीको गाडीबाट हाम फालेर फरार भएका हुन्। मुखियालाई आइतबार धनुषा जिल्ला अदालतबाट ७ दिन म्याद थप गराई ईलाका प्रहरी कार्यालय सबैला लगिरहँदा प्रहरीकै गाडीबाट यदुकुहास्थित कमला नहरमा हाम फालेर फरार भएका छन्। फरार मुखियाको खोजी कार्य जारी रहेको जिल्ला प्रहरी कार्यालय धनुषाका प्रवक्ता प्रहरी नायव उपरीक्षक बेदप्रसाद गौतमले जानकारी दिए। केही दिन अघि मात्र ईलाका प्रहरी कार्यालय सखुवा महेन्द्रनगरको हिरासत कक्ष फोडेर ६ जना थुनुवा फरार भएका थिए। उनीहरूमध्ये दुईजना अझै पक्राउ पर्न सकेका छैनन्। यो पनि पढ्नुहोस प्रहरी हिरासतबाटै ६ जना थुनुवा फरार
प्रदेश सरकारमा दलित उपेक्षित,"हुन त, दलित समुदायलाई प्रत्यक्षमा टिकट दिने बेला नै अछुत व्यवहार गरिन्छ। प्रतिनिधिसभा निर्वाचनमा प्रत्यक्षमा चुनाव जित्ने एमाले सचिव छविलाल विश्वकर्मा दलित समुदायका एक्लो प्रतिनिधि हुन्। जनकपुरधाम : सात प्रदेशमा ६२ जना मन्त्री छन्। तर, गण्डकीले मात्रै दलित समुदायबाट एक जना क्याबिनेटमन्त्री बनाएको छ। सीताकुमारी सुन्दास गण्डकी प्रदेश सरकारको आर्थिक मामिला मन्त्री हुन्। भौगोलिक रूपमा पछि परेको कर्णालीले दलित समुदायबाट एक राज्यमन्त्री बनाएको छ, केवल कोटा पूरा गर्न मात्रै। केही प्रदेशमा भने मन्त्रिपरिषद्ले पूर्णता पाउन बाँकी छ। संविधानले पछि पारिएका वर्ग, समुदाय, क्षेत्र र लिङ्गलाई मूलधारमा ल्याउन समानुपातिक समावेशी सिद्धान्त अंगिगार गरेको छ। तर, प्रदेशका सरकारमा दलित समुदायको यो टिठलाग्दो उपस्थितिले संवैधानिक व्यवस्थालाई नै गिज्याइरहेको भान हुन्छ। केन्द्र सरकारमा त पहिल्यैदेखि नै दलित समुदाय उपेक्षामा पर्दै आएको थियो। अहिले दलित समुदायबाट राज्यमन्त्रीमा समेटिएका छन्। हुन त, दलित समुदायलाई प्रत्यक्षमा टिकट दिने बेला नै अछुत व्यवहार गरिन्छ। प्रतिनिधिसभा निर्वाचनमा प्रत्यक्षमा चुनाव जित्ने एमाले सचिव छविलाल विश्वकर्मा दलित समुदायका एक्लो प्रतिनिधि हुन्। दलित समुदायबाट प्रतिनिधिसभामा १५ जना समानुपातिक कोटाबाट सांसद बनेका छन्। तर, नीति कार्यान्वयन गर्ने कार्यकारी पद (मन्त्री) मा दलित समुदायलाई जहिल्यै उपेक्षा गरिन्छ। मुख्य दल र तिनका नेताहरूले समानुपातिक समावेशीको नारा भने जहिल्यै जप्ने गर्छन्। दलित आयोगका सदस्य सुन्दर पुर्कुटी सात प्रदेशमा दलित समुदायबाट एक जना मात्रै मन्त्री बनाइनु संविधान र संघीय लोकतान्त्रिक पद्धतिकै उपहास भएको बताउँछन्। राज्य र राजनीतिक दल दलित समुदायप्रति कति असंवेदनशील छन् भन्ने यसले पुष्टि गर्छ, पुर्कुटी भन्छन्, संविधानले नै समानुपातिक समावेशी सिद्धान्त बोकेको छ। दलहरू यसको कार्यान्वयनमा कति इमान्दार छन् भन्ने यसले देखाउँछ। गण्डकीमा एक मन्त्री, कर्णालीमा राज्यमन्त्री गण्डकी प्रदेशमा एमालेबाट सीताकुमारी सुन्दास मन्त्री बनेकी छिन्। सातवटै प्रदेशमा दलित समुदायबाट क्याबिनेट स्तरको मन्त्री बन्न पाउने सुन्दास एकमात्र भाग्यमानी हुन्। उनले आर्थिक मामिला मन्त्रालयको जिम्मेवारी पाएकी छिन्। माघ १० गतेको मन्त्रिपरिषद्को विस्तार एवं कार्यविभाजनमा उनलाई आर्थिक मन्त्रालयको जिम्मेवारी तोकिएको थियो। दलित समुदायबाट कर्णालीमा उर्मिला विश्वकर्मा राज्यमन्त्री बनेकी छिन्। उनलाई भौतिक पूर्वाधार ऊर्जा तथा जलस्रोत राज्यमन्त्रीको जिम्मेवारी तोकिएको छ। अरू प्रदेशमा भने एक जना पनि दलित समुदायबाट मन्त्री बनाइएका छैनन्। केन्द्रीय राजनीतिमा हालैको फेरबदलले प्रदेश सरकारमा पनि प्रभाव पार्ने निश्चित छ। त्यसैकारण सत्ता परिवर्तन र नयाँ सरकार गठनका खेल हुनेछन्। संवैधानिक व्यवस्थाअनुसार दलित समुदायबाट मन्त्रीमा प्रतिनिधित्व गराउनुपर्ने अधिकारकर्मीहरू बताउँछन्। विगतदेखि नै सत्तामा दलित समुदायको सहभागिता निराशाजनक नै छ। २०१५ सालको निर्वाचनबाट तीनजना दलित समुदायबाट संसद्मा पुगेका थिए। २०१६ देखि २०४७ सालसम्मका संसद्मा ६ जना दलित समुदायका नेताले संसद्मा प्रतिनिधित्व गरेको इतिहास छ। २०४८ देखि २०६२ सम्म ९ जनाको प्रतिनिधित्व देखिन्छ भने पुनस्र्थापित व्यवस्थापिकासंसद्मा १८ जना दलित समुदायका थिए। त्यसैगरी पहिलो संविधानसभामा ४९ जना र दोस्रो संविधानसभामा ४० जनाको दलित समुदायबाट प्रतिनिधित्व थियो। हाल प्रतिनिधिसभामा १६ र राष्ट्रियसभामा ७ जनाको प्रतिनिधित्व छ। प्रदेशसभाहरूमा ३१ जनाको प्रतिनिधित्व छ। दलित समुदायबाट प्रदेशमा ३१ सदस्य समानुपातिक कोटामा सातवटा प्रदेशमा दलित समुदायका २८ जना प्रदेशसभा सदस्य बनेका छन्। प्रदेश १ मा एमालेबाट कमला दर्नाल (तेह्रथुम), कांग्रेसकी सुनिताकुमारी गुरुङ (सुनसरी), माओवादी केन्द्रबाट सपना दर्जी (सुनसरी) र राष्ट्रिय प्रजातन्त्र पार्टीबाट गोपालबहादुर विश्वकर्मा (झापा) प्रदेशसभा सदस्य छन्। मधेसमा कांग्रेसबाट सकुन्ती देवी (सर्लाही) र नीलमकुमारी रजक (सप्तरी), एमालेबाट पलटीदेवी महरा (धनुषा), जनमतबाट रञ्जुकुमारी मण्डल खंग (सप्तरी), जनता समाजवादी पार्टीबाट ललिता दास (सिरहा), माओवादी केन्द्रबाट शारदा दास पहाडी (धनुषा) र एकीकृत समाजवादीबाट किशोरी देवी (रौतहट) गरी सात जना प्रदेशसभा सदस्य छन्। बागमती प्रदेशमा दलित समुदायबाट दुई जना सदस्य छन्। जसअनुसार एमालेबाट बालकुमारी विश्वकर्मा (काठमाडौं) र कांग्रेसबाट सुना परियार (काठमाडौं) छन्। गण्डकी प्रदेशमा एमालेबाट गोविन्दबहादुर नेपाली (बागलुङ) र नन्दकला दमै नेपाली (कास्की), कांग्रेसबाट दिलमायाँ पौवी (बाग्लुङ) र टीकाकुमारी बस्याल (लमजुङ) तथा माओवादी केन्द्रबाट दमयन्ती रुचाल (बर्दघाट सुस्ता पूर्व) गरी पाँच जना प्रदेशसभा सदस्य दलित समुदायबाट छन्। लुम्बिनीमा एमालेबाट इन्द्रकुमारी गहतराज (पाल्पा) र रेखाकुमारी शर्मा (दाङ), कांग्रेसबाट लोकीकुमारी विक (दाङ) तथा माओवादी केन्द्रबाट यमबहादुर नेपाली सार्की (गुल्मी) प्रदेशसभा सदस्य बनेका छन्। कर्णाली प्रदेशमा एमालेबाट गमता विक (दैलेख), कांग्रेसबाट लक्ष्मी सुनार (सल्यान) र माओवादी केन्द्रबाट उर्मिला विश्वकर्मा (रोल्पा) गरी तीन जना दलित समुदायबाट प्रदेशसभा सदस्य छन्। सुदूरपश्चिम प्रदेशमा एमालेबाट हीरा सार्की (कञ्चनपुर), कांग्रेसबाट ललिता सुनार (कैलाली) र माओवादी केन्द्रबाट लक्ष्मी विक (दार्चुला) प्रदेशसभा सदस्य छन्। प्रदेशसभामा तीन जना दलित समुदायका नेताहरूले प्रत्यक्ष चुनाव जितेका थिए। गण्डकी प्रदेशमा सीता सुन्दास, कर्णालीमा रनसिंह परियार र मधेस प्रदेशको धनुषा२ क बाट एमालेका लखनदास तत्मा निर्वाचित भएका थिए। मधेस सरकारमा दलित शून्य मधेस प्रदेशमा मधेसी दलित समुदायको जनसंख्या झण्डै १७ प्रतिशत छ। २०७८ को प्रारम्भिक जनगणनाअनुसार मधेसको जनसंख्या ६१ लाख २६ हजार २ सय ८८ छ। त्यसमध्ये ९ लाख अर्थात् कुल जनसंख्याको १६५० प्रतिशत दलित समुदायको छ। जसकारण मधेसमा दलितको मत नै निर्णायक हुन्छ। तर, पुस २९ मा जनता समाजवादी पार्टीका सरोजकुमार यादवको नेतृत्वमा मधेस प्रदेश सरकार गठन हुँदा दलित समुदायलाई निल गरियो। १५ सदस्यीय मन्त्रिपरिषद्मा दलित समुदायबाट एकजना पनि मन्त्री बनाइएन। यो प्रदेशमा यादवको जनसंख्या झन्डै १५ प्रतिशत छ। मुस्लिमको जनसंख्या १२ प्रतिशत छ। आदिवासी मधेसीको जनसंख्या ९ प्रतिशत छ। प्रदेशमा कोइरी (कुशवाहा) को जनसंख्या ६ प्रतिशत छ। पहाडी समुदायको जनसंख्या १२२५ प्रतिशत छ। यस्तै कथित उच्च जातभित्र पर्ने ब्राह्मण, कायस्थ, भूमिहारको जनसंख्या भने २५ प्रतिशतको हाराहारीमा छ। संविधानको धारा ७६ को व्यवस्थाअनुसार समावेशी सिद्धान्तबमोजिम मन्त्रिपरिषद् गठन गर्नुपर्ने हुन्छ। यस्तै संविधानको धारा ४२ मा दलित समुदायलाई समानुपातिक समावेशी सिद्धान्तका आधारमा राज्यको हरेक निकायमा सहभागिताको हक हुनेछ भनिएको छ। समानुपातिक समावेशी सिद्धान्तअनुसार मधेसमा १३८ प्रतिशत जनसंख्या भएको दलित समुदायबाट कम्तीमा तीन जना मन्त्री बन्नुपर्ने हो। तर, एक जना पनि नपर्नुले संवैधानिक व्यवस्थालाई नै जिग्याइरहेको दलित अधिकारकर्मीहरू बताउँछन्। अधिवक्ता रेखा दत्त राजनीतिक दलले समानुपातिक समावेशितालाई सैद्धान्तिक रूपमा स्वीकार गरे पनि व्यवहारमा कार्यान्वयन नगरेको बताउँछिन्। राजनीतिक दल मूलतः जात व्यवस्थामा आधारित छन् दत्त भन्छिन्, दलित या सीमान्तीकृतको कोणबाट हेर्दा राजनीतिक दलहरू प्रतिगमनतर्फ ढल्लेका देखिन्छन्। यो व्यवस्थालाई संविधान निर्माताहरूले नै पालना गरेका छैनन्। हरेक महत्वपूर्ण राजनीतिक परिवर्तनमा दलित समुदायले अग्रणी भूमिका निर्वाह गर्दै आएको छ। तर, अवसरका बेला भने सकेसम्म यो वर्गलाई बञ्चित नै गर्ने गरिन्छ। सरकारमा सहभागी गराइहाले पनि राज्यमन्त्री वा सबैभन्दा कम आकर्षक मानिएका मन्त्रालयको जिम्मा दिने गरिन्छ। यसअघि पनि मधेस प्रदेश सरकारमा एक जना पनि दलितलाई मन्त्री बनाइएको थिएन। जबकी मधेसमा सबैभन्दा बढी दलितको संख्या १९ प्रतिशत (जसमा १६५० मधेसी दलित र बाँकी पहाडी दलित) को छ। दोस्रो धेरै जनसंख्या यादवको १५ र तेस्रो धेरै मुस्लिमको १२ प्रतिशत छ। मुस्लिम समुदायबाट मधेस प्रदेशमा तीन जनाको प्रतिनिधित्व छ। जसमा १ मन्त्री र २ राज्यमन्त्री छन्। शक्तिको राजनीतिलाई जोगाइराख्न पार्टीहरूले समावेशीको मुद्दालाई कमजोर बनाएको पत्रकार तथा राजनीतिक विश्लेषक नित्यानन्द मण्डल बताउँछन्। दलित अधिकारको कुरा गर्ने मधेस केन्द्रित दल नै दलितलाई अधिकार दिन कञ्जुस्याइँ गरेको मण्डल बताउँछन्। समानुपातिक समावेशी प्रतिनिधित्वलाई बेवास्ता गरेको त जनसंख्या र संख्याले देखाइहाल्यो नि ! मण्डलले भन्छन्, समावेशीका लागि आफंै आन्दोलन गर्ने, अनि आफैं त्यसको मानमर्दन गर्दै हिँड्ने ? यो त पटक्कै सुहाउँदैन। समानुपातिक समावेशीको मुद्दा उठाउने मात्रै होइन, कार्यान्वयन पनि गर्नुपर्नेमा मण्डलको जोड छ। मधेसमा यादवकै वर्चश्व मधेस प्रदेश सरकार १५ सदस्यीय छ। जसमा यादव समुदायका ७ जना मन्त्री छन्। जसपाका सरोजकुमार यादव मुख्यमन्त्री हुन्। जसपाका तर्फबाट सञ्जयकुमार यादव अर्थमन्त्री छन्। एमालेका सरोज यादव भौतिक पूर्वाधारमन्त्री, जनमतका महेशप्रसाद यादव शिक्षामन्त्री र माओवादीका सुनिता यादव उद्योग मन्त्री छन्। त्यस्तै, एमालेका केशव राय र जनमतका सञ्जयकुमार यादव राज्यमन्त्री छन्। मधेसमा यादवहरूको जनसंख्या धेरै भएका कारण सरकारमा उनीहरूको उपस्थिति बढी देखिएको विश्लेषकहरूको भनाइ छ। यादवको जनसंख्या पनि धेरै छ। चुनाव जित्नेमा पनि यो समुदायका धेरै छन्, दलित अधिकारकर्मी विनोद महरा भन्छन्, त्यसैले मन्त्रिपरिषद्मा उनीहरूको उपस्थिति धेरै देखिन्छ। तर, यादवहरू नराखी मन्त्रिपरिषद् नै बन्दैन भन्ने पनि त छैन्, नि ! पूर्वसचिव एवं दलित अधिकारकर्मी मानबहादुर विश्वकर्मा समाज परिवर्तनको कुरा गर्ने दलहरूले नै दलितलाई मन्त्री बन्ने अवसरबाट बञ्चित गर्ने गरेको बताउँछन्। दलित सवालमा संवेदनशील छौं। समाज परिवर्तन गर्छौं, लोकतन्त्रवादी हौं वा प्रगतिशील हौं भन्नेहरू नै समानुपातिक प्रतिनिधित्वको सवालमा सकारात्मक छैनन, पूर्वसचिव विश्वकर्मा भन्छन्, धेरै नै दबाब भयो भने दलित समुदायलाई कम प्रभावशाली भएका मन्त्रालय दिन्छन्। त्यो पनि नभए राज्यमन्त्री बनाउने गरिन्छ। अन्यथा त्यो पनि मुस्किल हुन्छ। दलित समुदायलाई मन्त्रीमा कञ्जुस्याइँ गर्ने कुरा नौलो नभएको उनी बताउँछन्। सीमान्तीकृतमध्ये पनि दलित सबैभन्दा बढी सीमान्तीकृत समुदाय हो, पूर्वसचिव विश्वकर्मा भन्छन्, तर पहिला पनि आहा भन्ने ढंगले मन्त्रिपरिषद्मा सहभागी गराइएकै छैन। त्यसैले यो नौलो होइन्। ०७८ को प्रारम्भिक जनसंख्या गणनाले सिरहामा दलितको जनसंख्या उच्च छ। जहाँको कुल जनसंख्या ६ लाख ३७ हजारमा १ लाख ४० हजार ४ सय ७३ दलितको छ। सिरहामा २२ प्रतिशतको हिस्सा दलितले ओगटेको छ। त्यसैगरी, धनुषामा १७५ प्रतिशत, महोत्तरीमा १६५, सर्लाहीमा १४५, रौतहटमा १४, बारामा १३ र पर्सामा १४ प्रतिशत जनसंख्या दलित समुदायको छ। को हुन् दलित ? छुवाछूतका कारण अपमान र पीडा भोग्न बाध्य सबैलाई एउटै शब्द दलित प्रयोग गरिएको पाइन्छ। राष्ट्रिय दलित आयोग ऐन, २०७४ मा दलित समुदाय भन्नाले राष्ट्रिय दलित आयोगको सिफारिसमा नेपाल सरकारले परिभाषित गरेको समुदायलाई सम्झनुपर्छ भन्ने उल्लेख छ। जसअनुसार दलित वर्गमा पहाडी मूलका सात र मधेसी मूलका १९ गरी २६ जातजाति पर्छन्। पहाडी मूलमा गन्धर्व (गाइने), परियार (दमाई, दर्जी, सूचीकार, नगर्ची, ढोली, हुड्के), वादी, विश्वकर्मा (कामी, लोहार, सुनार, ओड, चुनरा, पार्की, टमटा), मिजार (सार्की, चर्मकार, भुल), पोडे (देउला, पुजारी, जलारी) र च्यामे (कुचीकार, च्याम्खल) पर्छन्। त्यसैगरी मधेसी मूलका दलितमा कलर, ककैहिया, कोरी, खटिक, खत्वे (मण्डल, खङ), चमार (राम, मोची, हरिजन, रविदास), चिडिमार, डोम (मरिक), तत्मा (ताँती, दास), दुसाध (पासवान, हजरा), धोबी (रजक, हिन्दू), पासी, बाँतर, मुसहर, मेस्तर (हलखोर), नटुवा, ढाँडी र धरिकरघन्का पर्छन्। राष्ट्रिय दलित आयोगले हिन्दू वर्णाश्रम जात व्यवस्थाले शुद्र र अछूतका रूपमा विभेद गर्दै आएको तर मानव समाज र सभ्यताको इतिहासमा श्रमिक, शिल्पकारी, भौतिकशास्त्री र परिवर्तनकारीका रूपमा अटुट योगदान गर्दै आएको तर अफसोच आजको युगमा समेत छुुवाछूत र भेदभावको अमानवीय पीडा भोगिरहेको विभिन्न नश्लभित्रका तर उस्तै उत्पीडनमा रहेका मान्छेहरू दलित हुन् भनेको छ।"
अपाङ्ग महिलालाई जबरजस्तीकरणी गरेको आरोपमा एक जना पक्राउ,"बैतडी : बैतडीका मेलौली नगरपालिकाका ५६ वर्षीय रामदत्त भट्ट जबरजस्ती करणीको आरोपमा पक्राउ परेका छन्। २४ वर्षीया अपाङ्ग महिलामाथि जबरजस्तीकरणीको आरोपमा भट्ट पक्राउ परेका हुन्। शनिबार अपाङ्ग महिलालाई जबरजस्तीकरणी गरिरहको परिवारका सदस्यले देखेपछि घटना बाहिरिएको थियो। त्यसपछि पडितका आफन्तले प्रहरीमा उजुरी दिएका थिए। आइतबार आरोपित पुरुष भट्टलाई नियन्त्रणमा लिई अनुसन्धान अघि बढाइएको जिल्ला प्रहरी कार्यालय बैतडीका सूचना अधिकारी, प्रहरी निरीक्षक लोकराज जोशीले जानकारी दिए। पीडित महिला (क)वर्गको अपाङ्ग रहेको खुलेको छ।"
हेर्दाहेर्दैमा राखिएको सन्दीपको पुनरावेदन रिटमा आज सुनुवाइ हुँदै,काठमाडौं : नेपाली क्रिकेट टोलीका पूर्वकप्तान सन्दीप लामिछानेको मुद्दामा सर्वोच्च अदालतमा परेको पुनरावेदनमा आज सुनुवाइ हुँदैछ। न्यायाधीश सपना मल्ल प्रधान र कुमार चुडालको इजालसमा आइतबार सुनुवाइ भएको मुद्दा सोमबारका लागि हेर्दाहेर्दैमा राखिएको थियो। पाटन उच्च अदालतले सन्दीपलाई २० लाख रूपैयाँ धरौटीमा छाड्ने आदेश दिएपनि उनलाई विदेश भ्रमणको अनुमति दिएको छैन। सन्दीपले आफूलाई विदेश भ्रमणमा लगाइएको प्रतिवन्द फुकुवा गर्न माग गर्दै सर्वोच्चमा पुनरावेदन गरेका थिए। सन्दीपलाई धरौटीमा छोड्ने पाटन उच्च अदालतको आदेशविरूद्ध सरकारी वकिल कार्यालयले सर्वोच्चमा रिट दिएको छ। उनलाई थुनामै राखेर मुद्दाको पुर्पक्ष गर्नुपर्ने महान्यायाधीवक्ता कार्यालयको माग छ। महान्यायाधिवक्ता कार्यालय र सन्दीपको निवेदन एकैसाथ राखेर आइतबारबाट सुनुवाइ सुरू भएको हो। लामिछानले विश्वकप लिग२ अन्तर्गतको खेलमा सहभागी हुन पाउँ भन्दै सर्वोच्चमा रिट दायर गरेका थिए। नेपाल क्रिकेट संघ (क्यान)ले पनि सन्दीप टिमको महत्पूर्ण खेलाडी रहेको र विदेश लैजाने र ल्याउने जिम्मा आफूहरूले लिने भन्दै गत बिहीबार सर्वोच्च अदालतसमक्ष अपील गरेका थिए। शुक्रबार सो मु्द्दामाथि सुनुवाइ गर्दै सर्वोच्चले सन्दीपलाई युएई भ्रमणमा सहभागी हुन नपाउने आदेश दिएको थियो। उक्त रिटमा न्यायाधीश ईश्वरप्रसाद खतिवडाको एकल इजलाशले सन्दीपलाई युएई भ्रमणको अनुमति नदिएको हो। नाबालिग बलात्कार अभियोग लागेका सन्दीपलाई जिल्ला अदालत काठमाडौंले विदेश भ्रमणमा रोक लगाउनेगरी धरौटीमा रिहा गरेको थियो।
"बसन्तपुरमा चीरठड्याइयो, आजबाट होली सुरु","काठमाडौं : काठमाडौंमा सोमबारदेखि फागु सुरु भएको छ। सोमबार बिहान ७ बजेर ४५ मिनेटको शुभसाइत हनुमानढोकामा चिर ठड्याई फागु सुरुवात गरिएको हो। हरेक वर्ष हनुमानढोका दरबारको गद्दी बैठकको दक्षिणतर्फ वसन्तपुरमा तीनतले चीर ठड्याएसँगै होली पर्व सुरु हुन्छ। हनुमानढोकालगायत पाटन र भक्तपुरमा पनि चीर ठड्याइन्छ। ध्वजापताका बनाएर चीर ठडाइएपछि उक्त स्थानमा भक्तजन भीड लागेको थियो। भक्तपुरमा दत्तात्रय मन्दिरसँगै रहेको भैरव मन्दिरमा रहेको लिंगको आकृति भएको काठ र रातो कपडाको योनि जुधाएर होली सुरुआत भएको छ। काठबाट बनेको दुई हात लामो भीमसेनको लिंग र कपडाबाट बनाएको प्वाललाई द्रौपदीको योनिका रूपमा लिने गरिन्छ। चाँगुनारायणमा भने लिच्छविकालदेखि नै होलीका दिन त्यहाँ रहेको राधाकृष्ण र रुक्मिणीको खट जात्रा निकालेर अबिर छर्दै चोक चोक घुमाइन्छ। चीर ठड्याउनुको पनि विशेष महत्त्व रहेको संस्कृतविद् बताउँछन्। तीनतले चीरमा झुन्ड्याइने रंगीविरंगी कपडा श्रीकृष्णले लुकाइदिएको गोपिनीहरूको सारी मानिन्छ। गोपिनीहरू नदीमा निर्वस्त्र नुहाइरहेको समयमा कृष्णले सबैको कपडा एउटा रूखको हाँगामा लुकाइदिन्छन्। र, आफू सोही रूखमा चढेर बाँसुरी बजाउन थाल्छन्। गोपिनीहरूले अब उप्रान्त निर्वस्त्र नुहाउन नपाइने सर्तमा ती सबै कपडा फिर्ता पाएका थिए। यसैको खुसियालीमा सांकेतिक चीर ठड्याइने गरिएको जोशी बताउँछन्। चीरमा झुन्ड्याइने कपडाको टुक्राले नारीले आफ्नो जीवनमा सिक्ने ६४ कला दर्शाउने समेत उनी बताउँछन्। रंगीचंगी झल्लर कपडाका टुक्रा भुन्ड्याउने र टुप्पोमा मयलको रूख बाँधेर गुरुजुको पल्टनसहित तोप पड्काउँदै अबिर छरेर होली शुभारम्भ गरिन्छ। काठमाडौंका धालासिक्वाका मानन्धरहरूले चीर ठड्याउँछन्। सोही समयमा हनुमानढोका दरबारभित्रको मोहनकाली र दाख चोकमा पनि रंगीचंगी कपडाका टुक्रा झुन्ड्याएर मयलको रूख गाडेर पूजा गरिने गरिन्छ। फागुन शुक्ल अष्टमीमा ठड्याइएको चीर पूर्णिमाको रातमा ढालिन्छ। लगत्तै चीरलाई टुँडिखेल पुर्याई दाह गरेपछि होली समाप्त हुन्छ। त्यसको भोलिपल्ट वसन्त ऋतु सुरु हुन्छ। यो वर्ष होली पहाडी जिल्लामा फागुन २२ गते र तराईका जिल्लामा फागुन २३ गते मनाइँदै छ।"
रिहा भए पल शाह,तनहुँ :नाबालिका बलात्कारसम्बन्धी मुद्दामा उच्च अदालत पोखराबाट सफाइ पाएका कलाकार पूर्णविक्रम (पल) शाह थुनामुक्त भएका छन्। शाहका कानुन व्यवसायी कमलामोहन वाग्लेले सबै अभियोगबाट पूर्ण सफाइ पाएकाले रिहा भएको जानकारी दिए । शाह जिल्ला प्रहरी कार्यालय तनहुँको हिरासतमा थिए । शाहलाई स्वागत गर्न उनका शुभचिन्तकहरू बिहानैदेखि कारागार पुगेका थिए। आइतबार उच्च अदालतका कायममुकायम मुख्य न्यायाधीश डिल्लीराज आचार्य र न्यायाधीश श्रीधराकुमारी पुडासैनीको संयुक्त इजलासले जिल्ला अदालत नवलपुरको आदेश उल्ट्याउँदै शाहमाथिको अभियोग दाबी नपुग्ने ठहर गरेको थियो। शाहलाई थुनामुक्त गर्ने व्यहोराको पत्र उच्च अदालतले जिल्ला कारागार तनहुँलाई पठाएपछि उनी रिहा भएका हुन्। यसअघि जिल्ला अदालत नवलपुरले शाहलाई २५ हजार जरिवानासहित दुई वर्ष ६ महिना कैद र पीडितलाई १० लाख रूपैयाँ क्षतिपूर्ति फैसला गरेको थियो। त्यसविरुद्ध शाहले उच्च अदालतमा पुनरावेदन गरेका थिए। शाहले तनहुँ जिल्ला अदालतमा परेको मुद्दामा सफाइ पाइसकेका छन्। नवलपुर अदालतले बालयौन दुराचारमा सजाय फैसला गरेको थियो। जिल्ला सरकारी वकिलको कार्यालयले जिल्ला अदालतबाट बलात्कारमा दिइएको सफाइविरुद्ध पुनरावेदन गरेको थियो। उच्च अदालतले आइतबार अभियोग दाबी नपुग्ने भन्दै जिल्लाको फैसला उल्ट्याएपछि कलाकार शाह आज रिहा हुने भएका हुन्। प्रक्रिया पूरा गरी उनी आज रिहा हुँदैछन्। पोखराकी एक किशोरीले कलाकार शाहले आफूलाई तनहुँ र नवलपुरको गैंडाकोटमा बलाकात्कार गरेको भनी गत वर्ष तनहुँ जिल्ला प्रहरी कार्यालयमा जाहेरी दिएकी थिइन्। जाहेरी नवलपुरमा पनि परेको थियो। जिल्ला सरकारी वकिलको कार्यालय तनहुँ र नवलपुर दुवैले जिल्ला अदालतमा शाहविरुद्ध मुद्दा दायर गरेका थिए। त्यसअघि नै शाहले गत फागुन १५ गते जिल्ला प्रहरी कार्यालय तनहुँमा आत्मसमर्पण गरेका थिए।
पल शाह आज रिहा हुँदै,काठमाडौं : नाबालिका बलात्कारसम्बन्धी मुद्दामा उच्च अदालत पोखराबाट सफाइ पाएका कलाकार पूर्णविक्रम (पल) शाह आज रिहाइ हुँदैछन्। उच्च अदालतका कायममुकायम मुख्य न्यायाधीश डिल्लीराज आचार्य र न्यायाधीश श्रीधराकुमारी पुडासैनीको संयुक्त इजलासले आइतबार जिल्ला अदालत नवलपुरको आदेश उल्ट्याउँदै शाहमाथिको अभियोग दाबी नपुग्ने ठहर गरेको थियो। शाहलाई थुना वा कैदमा राख्न नपर्ने भएकाले त्यही ब्यहोराको पत्र उच्चले जिल्ला कारागार तनहुँलाई लेखी पठाउने आदेशसमेत गरेको छ। सोअनुसार पत्राचार पूरा भएपछि शाह रिहा हुनेछन्। यसअघि जिल्ला अदालत नवलपुरले शाहलाई २५ हजार जरिवानासहित दुई वर्ष ६ महिना कैद र पीडितलाई १० लाख रूपैयाँ क्षतिपूर्ति फैसला गरेको थियो। त्यसविरुद्ध शाहले उच्च अदालतमा पुनरावेदन गरेका थिए। शाहले तनहुँ जिल्ला अदालतमा परेको मुद्दामा सफाइ पाइसकेका छन्। नवलपुर अदालतले बालयौन दुराचारमा सजाय फैसला गरेको थियो। जिल्ला सरकारी वकिलको कार्यालयले जिल्ला अदालतबाट बलात्कारमा दिइएको सफाइविरुद्ध पुनरावेदन गरेको थियो। उच्च अदालतले आइतबार अभियोग दाबी नपुग्ने भन्दै जिल्लाको फैसला उल्ट्याएपछि कलाकार शाह आज रिहा हुने भएका हुन्। प्रक्रिया पूरा गरी उनी आज रिहा हुँदैछन्। पोखराकी एक किशोरीले कलाकार शाहले आफूलाई तनहुँ र नवलपुरको गैंडाकोटमा बलाकात्कार गरेको भनी गत वर्ष तनहुँ जिल्ला प्रहरी कार्यालयमा जाहेरी दिएकी थिइन्। जाहेरी नवलपुरमा पनि परेको थियो। जिल्ला सरकारी वकिलको कार्यालय तनहुँ र नवलपुर दुवैले जिल्ला अदालतमा शाहविरुद्ध मुद्दा दायर गरेका थिए। त्यसअघि नै शाहले गत फागुन १५ गते जिल्ला प्रहरी कार्यालय तनहुँमा आत्मसमर्पण गरेका थिए।
"पर्यो पानी, प्रिमनसुनको संकेत","काठमाडौं : बागमती र गण्डकीका केही स्थानमा आइतबार भारी वर्षा भएको छ। यस वर्ष हिउँदयाममा पानी नै परेन। तर, आइतबार वर्षासँगै हिउँदबाट प्रिमनसुन सुरु भएको संकेत देखिएको छ। पूर्वी पहाडमा पनि पानी परेको छ। त्रिभुवन विश्वविद्यालय जल तथा मौसम विज्ञान केन्द्रीय विभागका सहप्राध्यापक डा विनोद पोखरेलका अनुसार काठमाडौंमा ५ मिलिमिटर वर्षा मापन भएको छ। पोखरेलको अनुसार हुन त यो हिउँदको सिजन होइन। मार्च महिनाबाट मात्रै प्रिमनसुन सुरु हुन्थ्यो। तर, हालको क्रियाकलाप प्रिमनसुनको जस्तो भएको उनले बताए। हिउँदको वर्षामा चट्याङ पर्दैन। प्रिमनसुनदेखि मात्रै चट्याङ सुरु हुने भएकाले आइतबारको वर्षा हिउँदको जस्तो छैन, उनले भने त्यसैगरी सामान्यभन्दा तापक्रम पनि बढी भएकाले प्रिमनसुन सुरु भएको जनाउ दिएको छ। सोमबार मध्याह्न पनि आइतबारको जस्तै वर्षा हुने र मंगलबारबाट मात्रै मौसममा सुधार हुने देखिएको छ। जल तथा मौसम विज्ञान विभागको आइतबार ५ बजेर ४५ मिनेटसम्मको तथ्यांकअनुसार पोखरामा ३०७, ताप्लेजुङमा ८५ र जिरीमा १५ मिलिमिटर वर्षा भएको छ। कतिपय ठाउँमा मेघ गर्जनसहित पानी परेको हो। तराईबाहेक अन्य ठाउँमा असिना, मेघगर्जनसहितको वर्षा भएको छ। भोलि पहाडी तथा हिमाली भूभागमा वर्षाको सम्भावना छ। केही ठाउँमा चट्याङ र हिमपातसमेत हुनेछ।"
