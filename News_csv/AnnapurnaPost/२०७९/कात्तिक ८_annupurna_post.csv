शीर्षक,विवरण
दलले पुरुषलाई महिला र महिलालाई पुरुष भनेर बन्दसूचीमा नाम पेस गरेपछि,"काठमाडौं : दलले महिलालाई पुरुष र पुरुषलाई महिला भनेर समानुपातिकको बन्द सूचीमा नाम पेस गर्दा ३७ जनाको नाम निर्वाचन आयोगले सूचीबाट हटाएको छ। समानुपातिक निर्वाचन प्रणाली अन्तर्गत प्रतिनिधि सभा सदस्य वा प्रदेश सभा सदस्य निर्वाचनका लागि राजनीतिक दलहरूले पेस गरेका बन्दसूचीमा नाम समावेश भएका प्रतिनिधि सभा सदस्यतर्फ १७ जना र प्रदेश सभातर्फ २० जनाको विवरणमा पुरूष उम्मेदवारलाई महिला र महिला उम्मेदवारलाई पुरुष उल्लेख भएको निर्वाचन आयोगले जनाएको छ। हुँदा त्यस्तो बन्दसूची प्रतिनिधि सभा सदस्य समानुपातिक निर्वाचन निर्देशिका, २०७९ को दफा १९ को उपदफा (३) को खण्ड (ख) तथा प्रदेश सभा सदस्य समानुपातिक निर्वाचन निर्देशिका, २०७९ को उपदफा (३) को खण्ड (ख) बमोजिम पेस नभई फरक परेको आयोगले जनाएको छ। निजहरूको नागरिकतामा उल्लेख भए बमोजिमको लैङ्गिक पहिचान कायम राख्दा दलहरूले पेस गरेको उम्मेदवारको बन्दसूचीको समावेशी समूह र बन्दसूचीको क्रममा समेत गम्भीर प्रभाव असर पर्न जाने देखिएकाले त्यस्ता व्यक्तिहरूको नाम सम्बन्धित दलले पेस गरेको बन्दसूचीबाट हटाउने निर्णय आयोगले गरेको छ।"
भक्तपुरमा नेपाल भाषा साहित्य सम्मेलन,"भक्तपुर : भक्तपुरको मध्यपुर थिमिमा एकदिने विविध नेपाल भाषा साहित्य सम्मेलन भएको छ। मध्यपुर थिमि नगरपालिका५, ताहाननीमा मंगलबार एकदिने साहित्य सम्मेलन भएको हो। सम्मेलनको पहिलो सत्रमा बिहानै सांस्कृतिक याली भएको थियो। र्यालीले नगरको विभिन्न भागमा परिक्रमा गरेको थियो। दोस्रो चरणमा सांगीतिक प्रस्तुति भएका थिए। नयाँ तथा पुराना साहित्यकारहरूले आआफनो साहित्य वाचन गरेका थिए। साथै विभिन्न क्षेत्रका विज्ञ राजनीतिज्ञ, प्राध्यापक, पत्रकार, कानुनविद्, जलश्रोतविद्, संविधानविद्, समाजसेवी लगायतका आआफना क्षेत्रका बारेमा पनि अनुभव सुनाएका थिए। कार्यक्रमको तेस्रो चरणमा सांस्कृतिक कार्यक्रम भएको थियो। सांस्कृतिक कार्यक्रम राति अबेरसम्म चल्ने २४औं विविध भाषा साहित्य सम्मेलन आयोजक समितिका अध्यक्ष कर्णबहादुर प्रजापतिले बताए।"
"ट्याङकरको ठक्करबाट बुबाको मृत्यु, छोरी घाइते","काठमाडौं : चितवनको रत्ननगर नगरपालिका९, त्रीनेत्र पेट्रोल पम्प अगाडि आज ट्याङकरको ठक्करबाट मोटरसाइकल चालकको घटनास्थलमै मृत्यु भएको छ। दुर्घटनामा झापा घर भई हाल मकवानपुरको हेटौंडा उपमहानगरपालिका११ सरस्वती टोल बस्ने २६ वर्षीय सुमन लुईंटेलको मृत्यु भएको हो। ना८ख २५५५ नम्बरको तेल लोड गरेको ट्याङकरले ना३५प ८७५६ नम्बरको मोटरसाइकललाई आज मंगलबार साँझ सवा ५ बजे ठक्कर दिएको थियो। दुर्घटनामा घाइते भएकी मोटरसाइकलमा पछाडि सवार उनकै ९ वर्षीया छोरी सोभानी लुईटेल सामान्य घाइते भएकी छिन्। उनलाई उपचारका लागि चितवन मेडिकल कलेज भरतपुर पठाइएको छ। ट्याङकर र चालक प्रहरी नियन्त्रणमा रहेका छन्।"
सैनिक कारबाहीमा पाँच जना प्यालेस्टिनी मारिए,"नाब्लस : इजरायली सेनाले सशस्त्र हतियारधारी लुकेको स्थानमा गरेको कारबाहीमा पाँच जना प्यालेस्टिनी मारिएका छन्। प्यालेस्टिनी स्वास्थ्य मन्त्रालयका अनुसार कारबाहीमा २० जना घाइते भएका छन्। विस्फोटक पदार्थयुक्त प्रयोगशालालाई पनि सैनिक कारबाहीका क्रममा ध्वस्त पारिएको छ। इजरायल र प्यालेस्टाइनबीच द्वन्द्व बढिरहेका बेला गए राति भएको उक्त कारबाहीले तनाव र द्वन्द्वलाई अझ चर्काएको छ। टेलिभिजन दृश्यमा नाब्लसको रातको आकाशमा आगो र धुवाँ उठेको देखिन्छ। आक्रमणमा मारिएका पाँच जना पुरुष २० देखि ३० वर्ष उमेर समूहका हुन्। घाइतेमध्ये धेरैको अवस्था गम्भीर रहेको प्यालेस्टिनी स्वास्थ्य मन्त्रालयले जनाएको छ। इजरायली सैनिक कारबाहीको लक्ष्य प्यालेस्टिनी बन्दुकधारीहरूको थियो। सशस्त्र प्यालेस्टिनी समूहले हालै एक इजरायली सिपाहीको गोली हानी हत्या गरेको तथा सैनिक केन्द्रमा धेरै पटक आक्रमणको प्रयास गरेको थियो। यसैबीच, इजरायली प्रधानमन्त्री यायर ल्यापिडले 'लायन्स डेन'का नेता वादी हाउ सैनिक कारबाहीमा मारिएका स्थानीय रेडियोलाई बताए। देशको सुरक्षाका खातिर सैनिक कारबाही जारी रहने उनले स्पष्ट पारेका छन्।"
यी हुन् प्रतिनिधि सभातर्फ समानुपातिक सूचीबाट बाहिरिएका उम्मेदवार,"काठमाडौं : आगामी मंसिर ४ गते हुने प्रतिनिधि सभा सदस्य तथा प्रदेशसभा सदस्यको निर्वाचनअन्तर्गत समानुपातिकको बन्दसूचीमा नाम भएकामध्ये प्रतिनिधिसभा तर्फका २०३ जनाको नाम हटेको छ। समानुपातिकतर्फ दलहरूले पेस गरेको बन्दसूचीमा समावेश भएका तर निर्वाचन कानून तथा आचारसंहिता उल्लंघनमा परी जरिवाना नबुझाएका, उमेर नपुगेका, दोहोरो उम्मेवारी परेकाहरूको निर्वाचन आयोगले सूचीबाटै नाम हटाएको हो। निर्वाचन आयोगले निर्वाचन कार्यक्रम निर्धारण भई सो कार्यक्रम बमोजिम दलहरूबाट उम्मेदवारको बन्दसूची पेस भई सो बन्दसूचीमा नाम समावेश भएका उम्मेदवारहरूको सम्बन्धमा परेको दाबी विरोध उपर जाँचबुझ गरी कानून बमोजिम अयोग्य देखिएका उम्मेदवारको नाम सूचीबाट हटाउने निर्णय गरेको हो।"
हराउँदै पिङको रौनक,"नुवाकोट : आधुनिकताका कारण नेपालीहरूको परम्परागत विविध प्रकारका पिङको रौनक नुवाकोटमा हराउँदै गएको छ। छिटपुट स्थानमा बाहेक हाल पिङको संस्कृति हराउँदै गएको छ। नेपालीको ठूला पर्वहरू दसैं तथा दिपावलीमा पिङ खेलेर मज्जा लिनुको आनन्द बेग्लै छ। तर, केही वर्षयता नुवाकोटका गाउँघरमा पिङ कमै देख्न पाइन्छ। केही स्थानहरूमा पिङको संरक्षणका लागि स्थानीय सरकार, सामाजिक संघसंस्था तथा युवा कलबहरूले सक्रियता देखाएपनि आधुनिकताले गाँजेका कारण पिङको प्रभावकारी रूपमा संरक्षण हुन नसकेको वृद्धवृद्धाहरूको भनाइ छ। नेपाली संस्कृतिको उदाहरणका रूपमा समेत लिइने लिंगे, जाते, रोगटे लगायतका पिङ पहिले पहिले हरेक टोल र गाउँगाउँमा हालिने गरेकोमा यस वर्ष नुवाकोटका केही स्थानमा मात्रै सीमित रहेको छ। पिङको महत्वलाई साथ दिएर नुवाकोटको तारकेश्वर गापाले यस वर्ष रोगटे पिङ संरक्षण कार्य गरेर गाउँमा पिङ हालेको थियो। पिङको संरक्षण गर्नका लागि गापाले पिङ निर्माणमा सहयोग गरेको गापा अध्यक्ष शिव अधिकारी अबिरलले बताए। नेपालको परम्परा र चाडपर्वलाई खुशी साथ मनाउनका लागि पिङको ठूलो महत्व रहेको तारकेश्वर२ का वडाध्यक्ष शिव पनेरुले बताए। उनले संरक्षणको निरन्तरता जरुर रहेको बताए। विगतका वर्षमा भन्दा पिङको सङ्ख्या घटेकामा अबका पुस्ताले पिङका विषयमा कमै जानकारी लिने गरेको बेलकोटगढी८ का वृद्ध नीलप्रसाद पुडासैनी चिन्तित छन्। चाडपर्वका समयमा एकपल्ट भए पनि शरीरले जमिन छाड्नुपर्ने किम्वदन्तीअनुरूप हरेक नेपालीले पिङ खेल्ने गरेको भए पनि यो प्रचलन हराउँदै जान थालेको छ। वर्षको एकपल्ट मात्रै हालिने पिङ खेलेर चाडपर्वलाई रमाइलो गर्न थोरै स्थानमा पिङ हालिएको भए पनि त्यस स्थानमा पुगेर खेल्नेको सङ्ख्या भने धेरै रहेको पिपलटारका सोमराज गजुरेल बताउँछन्। पहिले आफूहरूको समयमा चाडपर्वमा पिङ खेल्न पाइएन भने मज्जा नै नआउने उनी बताउँछन। सोमराजजस्तै पिङ खेलेर मज्जा लिनेहरू गाउँमा धेरै भए पनि पिङ भने कमैमात्र देखिन थालेका छन्। केही दशक अघिसम्म टोल र गाउँभरिका बासिन्दा जम्मा भएर दोहोरी गीत गाउँदै रातभर जाग्राम बसेर पिङ खेल्ने गरेको पिपलटारकै वृद्ध कृष्णप्रसाद गजुरेल बताउँछन। रातभर जाग्राम बसेर दोहोरी गाउँदै पिङ खेल्दा छुट्टै मज्जा हुने गरेको बताउँदै गजुरेल अहिले गाउँघरमा पिङ बिरलै देख्न पाइएको बताउँछन। पहिलापहिला पिङ खेलेर रमाइलो गर्दै चाडपर्व मनाउनेहरू हाल आधुनिकताका कारण आधुनिक प्रकारका खेलहरू खेलेर समय कटाउने गरेका छन्। लामो समयदेखि नेपाली र नेपालको संस्कार बनेको पिङको संस्कृति हराउँदै गएकोमा सरोकारवाला निकायले चिन्ता व्यक्त गरेका छन्।"
सञ्चारमाध्यममा विज्ञापन गर्न निश्चित मापदण्ड निर्धारण,"काठमाडौं : निर्वाचन आयोगले आसन्न प्रतिनिधिसभा सदस्य तथा प्रदेशसभा सदस्य निर्वाचनका लागि राजनीतिक दल, उम्मेदवार तथा दलका भ्रातृ सङ्गठनले प्रचारप्रसारका क्रममा सञ्चारमाध्यममा विज्ञापन गर्न निश्चित मापदण्ड निर्धारण गरेको छ। आयोगले जारी गरेको निर्वाचन आचारसंहिता, २०७९ को दफा १५ मा सञ्चारमाध्यमको प्रयोग गर्दा पालना गर्नुपर्ने आचरणअन्तर्गत दलले निजी क्षेत्रको टेलिभिजन, रेडियो वा एफएम रेडियोको माध्यमबाट प्रचारप्रसार गर्दा कम्तीमा एक घण्टाको अन्तरालमा चौबिस घण्टामा बढीमा चार पटकसम्म प्रसारण गर्न सक्नेछन्। दलहरूले एक पटकमा बढीमा एक मिनेटसम्म मात्रै प्रसारण गराउन पाउने भएका छन्। आयोगका अनुसार दलले निजी क्षेत्रको पत्रपत्रिकाको माध्यमबाट प्रचारप्रसार गर्दा प्रत्येक दिन बढीमा सातसात इञ्चसम्मको आकारमा कुनै एउटा पत्रिकामा प्रचार सामग्री छपाउन सक्नेछन्। पहिलो हुने निर्वाचित हुने निर्वाचन प्रणालीबमोजिम हुने प्रदेशसभा सदस्य पदको निर्वाचनमा भाग लिने उम्मेदवारले कम्तीमा एक घण्टाको अन्तरालमा चौबिस घण्टामा बढीमा तीन पटक र एक पटकमा बढीमा एक मिनेटसम्म प्रसारण गराउन सक्नेछन्। यसैगरी, प्रतिनिधिसभा सदस्य पदको उम्मेदवारले चौबिस घण्टामा बढीमा चार पटक र एक पटकमा बढीमा एक मिनेटसम्म प्रसारण गराउन सकिने आयोगद्वारा जारी विज्ञप्तिमा उल्लेख छ। आचारसंहितामा विदेशी सञ्चारमाध्यमबाट निर्वाचनसम्बन्धी प्रचार सामग्री प्रकाशन तथा प्रसारण गर्न वा गराउन नहुने व्यवस्था आयोगले गरेको छ।"
"डुबेका साथी बचाउन गएका केसी बेपत्ता, एकको मृत्यु, एक जनाको उद्धार",जाजरकोट : जाजरकोट सदरमुकाम नजिकै भेरी नदीको किनारमा पिकनिक खान गएका एक युवकको नदीमा डुबेर मृत्यु भएको छ। एक जना बेपत्ता भएका छन् भने भेरी डुबेका एक जनालाई जीवितै उद्धार गरिएको छ। भेरी नगरपालिका४ का २० वर्षीय रोशन खड्काको मृत्यु भएको प्रहरीले जनाएको छ। भेरी नगरपालिका३ का २६ वर्षीय बिक्रान्त केसी भेरी नदीमा बेपत्ता भएका छन्। नदीमा डुबेका विरेन्द्र शाहीलाई भने जीवितै उद्धार गरिएको छ। उनका साथीहरूले उद्धार गरेका हुन्। रोशन र विरेन्द्र डुबेपछि साथीहरूलाई बचाउन गएका बिक्रान्त बेपत्ता भएका छन्। बेपत्ताको खोजी कार्य भइहेको प्रहरी नायव उपरीक्षक सन्तोष निरौलाले बताए। नदी पारी रहेको डेथबडी निकाल्ने कार्य र बेपत्ताको खोजी कार्य भइहेको प्रहरी नायव उपरीक्षक निरौलाले बताए। तिहारको अवसरमा सदरमुकाम खलंगामा हालै भएको फुटबल प्रतियोगितामा खसी बाजी जितेका युवाहरूले मंगलबार भेरी नगरपालिका११ मटेलास्थित भेरी नदी किनारामा पिकनिकको आयोजना गरेका थिए। पिकनिक गएका युवाहरू नदीमा नुहाउने क्रममा डुबेर मृत्यु भएको प्रहरीले जनाएको छ। नदीमा डुबेका र बेपत्ताको खाजी तथा उद्धारका लागि तत्काल नेपाल प्रहरी र सशस्त्र प्रहरीको टोली घटनास्थल पठाइएको प्रमुख जिल्ला अधिकारी अन्जन श्रेष्ठले बताए।
ऋषि सुनाक बने बेलायतकै पहिलो अश्वेत हिन्दू प्रधानमन्त्री,"लन्डन : भारतीय मूलका ४२ वर्षीय ऋषि सुनाक बेलायतको नयाँ प्रधानमन्त्री नियुक्त भएका छन्। सोमबार सत्तारूढ कञ्जरभेटिभ पार्टीको नेतामा सर्वसम्मत चुनिएका सुनाकलाई मंगलबार बेलायती राजा चार्ल्स तृतीयले देशको ५७औँ प्रधानमन्त्री नियुक्त गरेका हुन्। नवनियुक्त प्रधानमन्त्री सुनाक बेलायतको इतिहासकै पहिलो अश्वेत एवम् हिन्दू प्रधानमन्त्री हुन्। त्यसो त उनले पछिल्लो दुई सय वर्षयताकै सबैभन्दा कम उमेरको बेलायती प्रधानमन्त्रीको रेकर्ड पनि बनाएका छन्। सन् २०१५ देखि बेलायतको योर्कशायर क्षेत्रबाट सांसद रहँदै आएका सुनाकले सांसद बनेको सात वर्षभित्रै बेलायतको प्रधानमन्त्री बनेर अर्को किर्तिमान पनि बनाएका छन्। प्रधानमन्त्री नियुक्त भएलगत्तै १० डाउनिङ स्ट्रिटस्थित प्रधानमन्त्री कार्यालय पुगेर सुनाकले देशवासीलाई सम्बोधन गरेका छन्। प्रधानमन्त्रीका रूपमा आफ्नो पहिलो सम्बोधनमा उनले बेलायतलाई अहिले सामना गरिरहेको चरम आर्थिक संकटबाट मुक्ति दिलाउने संकल्प गरे। नवनियुक्त प्रधानमन्त्री सुनाकले आफ्नो सरकारको प्रमुख एजेन्डा आर्थिक स्थिरता रहने उद्घोष गरे। यसअघि सोमबार कञ्जरभेटिभ पार्टीको नेता चुनिएलगत्तै उनले बेलायतजस्तो महान देशको प्रधानमन्त्रीका रूपमा यहाँका जनता र देशको सेवा गर्ने अवसर आफ्नो जीवनकै सबैभन्दा ठूलो गौरवको विषय रहेको उल्लेख गरेका थिए। सन् २०२० को फेब्रुअरीमा तत्कालिन प्रधानमन्त्री बोरिस जोन्सन नेतृत्वको सरकारमा अर्थमन्त्री बनेपछि बेलायती राजनीतिको फ्रन्टलाइनमा आएका थिए सुनाक। कोभिड महामारीका बेला उनकै अगुवाइमा सरकारले ल्याएका विभिन्न राहत कार्यक्रमले उनलाई जनस्तरमा पनि लोकप्रियता दिलाएको थियो। सन् १९८० मा बेलायतको साउथ ह्याम्प्टनमा जन्मिएका सुनाकका भारतीय मूलका बाबुआमा पूर्वी अफ्रिकाबाट बेलायत आएका आप्रवासी थिए। भारतीय धनाड्य उद्ध्योगपति नारायण मूर्तिपुत्री अक्षता मूर्तिसँग वैवाहिक सम्बन्ध गांसेका सुनाक दुई छोरीका पिता हुन्। यसअघि डेढ महिनाअघि मात्रै प्रधानमन्त्रीको रेसमा लिज ट्रससँग पराजित भएका सुनाक अन्तत: नाटकीय रूपमा पार्टीको सर्वसम्मत नेता बन्दै प्रधानमन्त्री बनेका छन्। सुनाकलाई पछि पार्दै गत सेप्टेम्बर ५ मा प्रधानमन्त्री नियुक्त लिज ट्रसको सरकारले घोषणा गरेको आर्थिक नीतिले यहाँको अर्थतन्त्रमा चरम अस्थिरता सिर्जना गराएपछि चर्को आलोचना र दबाब खेपेकी उनले प्रधानमन्त्री बनेको ४४ दिनमै राजीनामा गरेकी थिइन्। ट्रसको राजीनामापछि नयाँ प्रधानमन्त्रीको रेसमा चर्चा भएका पूर्व प्रधानमन्त्री बोरिस जोन्सनले आइतबार साँझ आफू प्रतिस्पर्धा नगर्ने घोषणा गरेका थिए भने अर्की दाबेदार पेनी मोर्डन्टले पनि एक सय सांसदको समर्थनको मापदण्ड पूरा गर्न नसकेपछि अन्तिम समयमा दाबेदारी फिर्ता गर्दै सुनाकलाई मार्ग प्रशस्त गरिदिएकी थिइन्। नेपाली समुदाय खुसी बेलायतको प्रधानमन्त्रीमा पहिलोपटक भारतीय मूलका ऋषि सुनाक नियुक्त हुँदा यहाँको नेपाली समुदायले समेत खुसी व्यक्त गरेको छ। बेलायतको पहिलो अश्वेत र आप्रवासी पृष्ठभूमि मात्र होइन, पहिलो हिन्दू प्रधानमन्त्री भएकाले पनि बेलायतवासी नेपालीहरुले सुनाकको नियुक्तिमा आफ्नो समुदायको प्रतिनिधित्व भएको महसुश गरेका छन्। बेलायतको राजनीतिक वृत्तसँग निकट सफल नेपाली व्यवसायी एवम् समाजसेवी रविन्द्रजंग लामिछाने 'रवि' ॠषिको प्रधानमन्त्रीकालमा बेलायत र नेपालबीचको सम्बन्ध थप प्रगाढ बन्ने आशा व्यक्त गर्छन्। 'बेलायतजस्तो मुलुकको प्रधानमन्त्रीका रूपमा भएको ॠषि सुनाकको उदय हामी सबैका लागि साच्चीकै गौरव हो। यो आप्रवासी पृष्ठभूमि भएका, हिन्दू धर्म मान्ने हाम्रो जस्तो अल्पसंख्यक समुदायका भावी सन्ततिलाई ठूलो प्रेरणा पनि हो', लामिछानेले भने। प्रधानमन्त्री सुनाकको निर्वाचन क्षेत्र योर्कशायरको रिचमण्डशायरस्थित कञ्जरभेटिभ पार्टी कमिटीका उपाध्यक्ष एवम् स्थानीय कोलबर्न टाउन मेयर डा जगन्नाथ शर्मा पनि उनको कार्यकालमा नेपालसँगको सम्बन्ध र सहकार्य थप मजबुद बन्ने आशा व्यक्त गर्छन्। 'नेपाल र बेलायतको नेपाली समुदायबारे उहाँ राम्रोसँग जानकार हुनुहुन्छ' गत शुक्रबार सुनाकसँग भेट गरेको उल्लेख गर्दै शर्माले भने,' पूर्व गोर्खाहरुको समस्यादेखि हिन्दूहरुको पवित्र तीर्थस्थल पशुपतिनाथका बारेसम्म उहाँसँग हाम्रो कुराकानी भएको छ।'"
ग्रहण लागेको समयमा किन खानु हुँदैन ?,"काठमाडौं : ग्रहण लागेको बेलामा खाना खान हुँदैन भन्ने मान्यता छ। ग्रहण सुरु हुनभन्दा १२ घण्टाअघिदेखि खाना खान नहुने ज्योतिषशास्त्रमा उल्लेख छ। खानाका विषयमा दुई कुरा देखिन्छन्। सकेसम्म खाना नखाने तर खानैपरे के खाने र कसरी खाने भन्ने विषय उल्लेख देखिन्छ। ज्योतिषी एवं वैद्यराज दीपक सुवेदी ग्रहण लाग्नुमा राहु र केतुको मुख्य भूमिका हुने बताउँछन्। राहु र केतु संक्रमणसँग सम्बन्धित ग्रह हुन्। ग्रहण लाग्नुमा यी दुवैको भूमिका हुने र संक्रमण गर्ने खालका ग्रह भएकाले ग्रहण लाग्दा सूर्य र चन्द्रमा संक्रमित हुन्छन्। सूर्य ग्रहण लाग्दा सूर्य र चन्द्र ग्रहण लाग्दा चन्द्रमा संक्रमित हुन्छन्। हाम्रो शरीरमा चन्द्र र सूर्यको ऊर्जा चाहिन्छ। यी संक्रमण हुँदा हाम्रो शरीरमा पनि असर हुन्छ। ग्रहण लागेको बेलामा खाद्य वस्तुमा पनि संक्रमण हुने भएकाले खाना खान नहुने उनी बताउँछन्। बाल, वृद्ध, सुत्केरी र दीर्घरोगीले भने हल्का खानेकुरा खान सक्छन्। खानै पर्ने अवस्थामा पानी खाने, तरल पदार्थ खाने, त्यसले नभए फलफूल खाने, लाइट भोजन गर्ने र सकेसम्म नुन नखाने ज्योतिषी एवं वैद्यराज सुवेदीले एपीवान टिभीसँग बताए। यसपटकको खण्डग्रास सूर्य ग्रहण कात्तिक ८ गते मंगलबार साँझ ४ बजेर ४७ मिनेटदेखि अवलोकन गर्न सकिने भएको छ। नेपाली समयअनुसार काठमाडौंमा ४ बजेर ५४ मिनेटमा, पोखरामा ४ बजेर ५१ मिनेटमा, झापाको भद्रपुरमा ४ बजेर ५८ मिनेटमा, जनकपुरमा ४ बजेर ५६ मिनेटमा र कञ्चनपुरको महेन्द्रनगरमा ४ बजेर ४७ मिनेटमा ग्रहण देखिने छ। वीपी कोइराला मेमोरियल प्लानेटेरियम तथा अब्जरभेटरी र विज्ञान संग्रालय विकास समितिले दिएको जानकारी अनुसार काठमाडौंबाट ३६ मिनेट, पोखराबाट ४२ मिनेट, भद्रपुरबाट २१ मिनेट, जनकपुरबाट ३२ मिनेट र महेन्द्रनगरबाट एक घण्टा २ मिनेटसम्म अवलोकन गर्न सकिने छ। नेपालको सबै भागबाट केही क्षणका लागि सूर्यास्तको समयमा पश्चिमदक्षिण पश्चिम भागमा अवलोकन गर्न सकिनेछ। नेपालबाट सूर्यास्तको समयमा सूर्य क्षितिजबाट लगभग ७ देखि १३ डिग्रीको उचाइ कोणमा सूर्य अवस्थित हुँदा सूर्य ग्रहण पूर्ण अवधिसम्म अवलोकन गर्न सकिदैंन र सूर्य सूर्यास्ततिर अग्रसर हुन जान्छ। सूर्य र पृथ्वीको बीचमा चन्द्रमा आउँदा चन्द्रमाले सूर्यबाट आएको प्रकाशलाई छेक्दा यसको छाँया पृथ्वीमा पर्न गई सूर्य ग्रहण हुन जान्छ। सूर्य ग्रहण केवल चन्द्रमाको 'न्यून मून' फेजमा मात्र लाग्न सम्भव हुन्छ। खण्डग्रास, खग्रास तथा वलयाकार सूर्य ग्रहण विभिन्न खगोलीय अवस्थामा निर्भर गर्दछ। सामान्यतया व्याख्या गर्दा सूर्य र पृथ्वीको बीचमा चन्द्रमा आएर पृथ्वीमा पर्ने सूर्यको प्रकाशलाई पूर्ण वा आंशिक रूपमा छेकेमा अर्थात् चन्द्रमाको छायाँ पृथ्वीमा पर्न गएमा छायाँ परेको स्थानमा सूर्य ग्रहण लाग्न जान्छ। सूर्य ग्रहण खग्रास, खण्डग्रास वा बलयाकारको हुन सक्दछ। पृथ्वीको एक स्थानमा खग्रास सूर्य ग्रहण लागेपछि साधारणतया उक्त स्थानमा पुनः ३७५ वर्ष पछिमात्र लाग्दछ । चन्द्रमाको त्रिज्या पृथ्वीभन्दा धेरै सानो भएकाले चन्द्र र सूर्य गोलाहरूमा बाहिर स्पर्शरेखाद्वारा निर्मित शंकु छायाँ (कोन सेडो) भित्र पृथ्वी पूर्ण रूपले नपर्ने हुँदा पृथ्वीको केही निश्चित भागबाट मात्र सूर्यग्रहण अवलोकन गर्न सकिन्छ । चन्द्रमाले सूर्यबाट आएको सम्पूर्ण प्रकाशलाई छेक्नाले पृथ्वीमा सघन छायाँ पर्न गई पृथ्वीको उक्त भागमा अवस्थित व्यक्तिहरूले खग्रास सूर्यग्रहण अवलोकन गर्न सक्दछ। चन्द्रमाले सूर्यको केही भागलाई मात्र छेक्ने स्थानमा अवस्थित व्यक्तिहरूले केवल खण्डग्रास सूर्यग्रहण मात्र अवलोकन गर्ने अवसर प्राप्त गर्दछन्। सूर्य ग्रहणलाई खाली आँखा, बाइनाकुलर वा टेलिस्कोपको प्रयोग गरेर कदापि पनि अवलोकन गर्नु हुँदैन। यसो गरेमा आँखा सदाका लागि बिग्रिने सम्भावना रहन्छ। साथै एक्स रे, प्लेट, ध्वाँसो लगाएको ऐना तथा पानीमा समेत सूर्यको प्रतिबिम्बलाई अवलोकन गर्नुहुँदैन। हिमाल आरोहणमा प्रयोग गरिने विशेष प्रकारको गाढा रङ्गको धातु लेपन भएको चश्माबाट मात्र यसको अवलोकन गर्न सकिन्छ। साधारण चश्माबाट यसको अवलोकन गर्नु हुँदैन। सूर्य ग्रहणको समयमा मानवमा पर्ने प्रभावमा सम्बन्धमा हालसम्म कुनै पनि वैज्ञानिक आधारहरू प्राप्त हुन सकेका छैनन्। यूरोपका विभिन्न भागहरू, उत्तरपूर्वी अफ्रिका तथा पश्चिम, मध्य र दक्षिण एसियाबाट देख्न सकिनेछ। रुसको साइवेरिया मैदानबाट उच्चतम् सूर्य ग्रहणको मध्य देख्न सकिन्छ ।"
समानुपातिकतर्फ ६८ जिल्लाका लागि मतपत्र ढुवानी,काठमाडौं : आगामी मङ्सिर ४ गते हुने प्रतिनिधि सभा सदस्य तथा प्रदेशसभा सदस्यको निर्वाचनका लागि समानुपातिकतर्फ ६८ जिल्लाका लागि मतपत्र ढुवानी भइसकेको छ। निर्वाचन आयोगका सहायक प्रवक्ता सूर्यप्रसाद अर्यालका अनुसार बाँकी नौ जिल्लाको मतपत्र ढुवानी तिहार लगत्तै हुनेछ। हालसम्म पहिलो हुने निर्वाचित हुने प्रणालीतर्फ ३६ जिल्लाको र सोही प्रणालीको प्रदेशसभाका लागि ३३ जिल्लाका मतपत्र छपाइ सम्पन्न भएको छ। दुवैतर्फ गरी आवश्यक पर्ने गरी चार करोड मतपत्रमध्ये कूल दुई करोड ९० हजार पाँच सय मतपत्र छपाइ भएको छ।
"आइसल्याण्डबाट सूर्यग्रहण सुरु,नेपालका यी स्थानबाट हेर्न सकिन्छ","काठमाडौं : सूर्य ग्रहण आइसल्याण्डबाट सुरु भएको अन्तर्राष्ट्रिय संचारमाध्यमले जनाएका छन्। आइसल्याण्डको स्थानीय समयअनुसार मंगलबार दिउँसो २ बजेर २० मिनेटमा सुरु भएको हो। भारतमा स्थानीय समयअनुसार ४ बजेर २९ मिनेटमा सुरु हुनेछ भने नेपालमा ४ बजेर ४७ मिनेटमा देखिनेछ। काठमाडौंमा ४:५४ मिनेटमा देखिनेछ। यस्तै पोखरामा ४ : ५१मा,भद्रपुरमा ४:५८,जनकपुरमा ४:५८,महेन्द्रनगरमा ४:४७ बजे सूर्य ग्रहण देखिने वीपी कोइराला मेमोरियल प्लानेटेरियम तथा अब्जरभेटरी र विज्ञान संग्राहलय विकास समितिले जनाएको छ। काठमाडौंबाट ३६ मिनेट, पोखराबाट ४२ मिनेट, भद्रपुरबाट २१ मिनेट, जनकपुरबाट ३२ मिनेट र महेन्द्रनगरबाट एक घण्टा २ मिनेटसम्म अवलोकन गर्न सकिने छ। नेपालबाट सूर्यास्तको समयमा सूर्य क्षितिजबाट लगभग ७ देखि १३ डिग्रीको उचाइ कोणमा सूर्य अवस्थित हुँदा सूर्य ग्रहण पूर्ण अवधिसम्म अवलोकन गर्न सकिदैन। सूर्य र पृथ्वीको बीचमा चन्द्रमा आउँदा चन्द्रमाले सूर्यबाट आएको प्रकाशलाई छेक्दा यसको छाँया पृथ्वीमा पर्न गई सूर्य ग्रहण हुन जान्छ। १२ तस्बिरमा सूर्यग्रहण (फोटोफिचर) सूर्यग्रहणमा के गर्ने, के नगर्ने ? आज गस्तास्त खण्डग्रास सूर्यग्रहण : के गर्नु हुन्छ, के हुँदैन ?"
बेलायतका प्रधानमन्त्री ऋषि सुनकको पहिलो मन्तव्य ५ मिनेट ५६ सेकेण्डको,"काठमाडौं : नेपालमा प्रधानमन्त्री नियुक्त भएपछि उनीहरूले पहिलो भाषण कति लामो समय गर्लान्? पक्कै अन्दाज लगाउनुभयो होला, निकै लामो। तर, बेलायतका नवनियुक्त प्रधानमन्त्री सुनकको पहिलो मन्तव्य ५ मिनेट ५६ सेकेण्डको थियो। सो क्रममा उनले आफू हरेक तहमा इमान्दारिता, व्यावसायिकता र जवाफदेही हुने बताए। यसअघि बेलायतकै तत्कालीन प्रधानमन्त्री लीज ट्रसले गत सेप्टेम्बर ६ मा ४ मिनेट मन्तव्य दिएकी थिइन्। यस्तै बोरिस जोन्सनले ११ मिनेट १३ सेकेन्ड मन्तव्य दिएको बीबीसीले जनाएको छ।"
समानुपातिक सूचीबाट बाहिरिए ५५० उम्मेदवार,"काठमाडौं : आगामी मंसिर ४ गते हुने प्रतिनिधि सभा सदस्य तथा प्रदेशसभा सदस्यको निर्वाचनअन्तर्गत समानुपातिकको बन्दसूचीमा नाम भएका ५५० जना सूचीबाटै बाहिरिएका छन्। समानुपातिकतर्फ दलहरूले पेस गरेको बन्दसूचीमा समावेश भएका तर निर्वाचन कानून तथा आचारसंहिता उल्लंघनमा परी जरिवाना नबुझाएका, उमेर नपुगेका, दोहोरो उम्मेवारी परेका र मुख्य निर्वाचन अधिकृतको कार्यालयबाट थप २ जना ( कालो सुचीमा रहेका १ जना र लाभको पदमा रहेका १ जना) लाई निर्वाचन आयोगले सूचीबाटै नाम हटाएको हो। निर्वाचन आयोगले निर्वाचन कार्यक्रम निर्धारण भई सो कार्यक्रम बमोजिम दलहरूबाट उम्मेदवारको बन्दसूची पेस भई सो बन्दसूचीमा नाम समावेश भएका उम्मेदवारहरूको सम्बन्धमा परेको दाबी विरोध उपर जाँचबुझ गरी कानून बमोजिम अयोग्य देखिएका उम्मेदवारको नाम सूचीबाट हटाउने निर्णय गरेको हो। निर्वाचन आयोगले जरिवाना नबुझाएका ३६९ जना व्यक्तिको नाम उम्मेदवारको बन्दसूचीबाट हटाउने निर्णय गरेको छ। प्रतिनिधि सभा सदस्य वा प्रदेश सभा सदस्यका लागि दलहरूले पेस गरेको बन्दसूचीमा समावेश भएका उम्मेदवारहरूको सम्बन्धमा जाँचबुझ गर्दा दाबी विरोधमा उजुरी नपरेका कतिपय व्यक्तिहरूले स्थानीय निर्वाचनमा उम्मेदवार भई निर्वाचन खर्चको विवरण समयमा पेस नगरेको आधारमा निर्वाचन आयोगको भदौ ३१ गतेको निर्णयानुसार जरिवाना तोकिएको थियो।"
हड्डी कम्जोर हुँदा देखिन्छन् यस्ता लक्षण,"काठमाडौं : व्यस्त जीवनशैली र खानपानमा मानिसहरुको लापरवाहीका कारण हड्डीहरु बिस्तारै कमजोर हुन थाल्छन्। एक स्वस्थ्य शरीरका लागि हड्डीहरु बलिया हुनु जरुरी हुन्छ। हड्डी कमजोर हुनुको मुख्य कारण शरीरमा क्याल्सियमको कमी हुनु हो। आजकाल बढ्दो उमेर समूहका किशोरकिशोरीहरु पनि हड्डीसम्बन्धी समस्याबाट ग्रसित छन्। हड्डी कमजोर हुँदा जोर्नी र मांसपेशी दुख्ने र कहिलेकाहीं जोर्नीबाट चर्किने आवाज आउन थाल्छ। केही यस्ता लक्षणहरु छन् जसबाट हामीले हड्डी कमजोर हुन थालेको थाहा पाउन सक्छौं। गिजा कमजोर हुनु : हड्डी कमजोर भएका कारण गिजामा समस्या आउन सक्छ। बङ्गराको हड्डीले दाँतमा पकड कायम राखेको हुन्छ। उमेर पार गर्दै गएपछि यो अन्य हड्डीहरू जस्तै कमजोर हुन्छ। बङ्गाराको हड्डी भाँचिदा दाँत गिजाबाट निस्कन थाल्छ वा छुट्टिन पनि सक्छ । कमजोर बङ्गाराका कारण पनि दाँत बिग्रन सक्छ। नङ कमजोर हुनु वा फुट्नु : यदि बारम्बार नङ भाँचिन्छ भने शरीरमा क्याल्सियमको कमी भएको हुनसक्छ। क्याल्सियम बलिया हड्डीका लागि महत्वपूर्ण मानिन्छ। कमजोर नङ हुनु भनेको शरीरमा क्याल्सियमको कमी भएर हड्डी कमजोर हुँदैछ भन्ने बुझ्नुपर्छ। ऐठन,मांसपेशी र हड्डी दुखाइ हुनु : भिटामिन डी, क्याल्सियम, म्याग्नेसियम र पोटासियमसहित केही भिटामिन र खनिजहरू हड्डीका लागि आवश्यक मानिन्छन्। शरीरमा यिनीहरुको कमी भएमा शरीर ऐठन हुने, मांसपेशी र हड्डीमा दुखाइ हुनसक्छ। यदेपि शरीरमा यी तत्वहरुको कमी हुँदै गएमा हड्डीमा असर पर्नसक्छ। शरीर अगाडि झु्क्नु : यदि हड्डीहरु कमजोर हुँदै गएमा शरीर अगाडितिर झुक्न थाल्छ। यो कमजोर हड्डीको सुरुवाति लक्षण हुनसक्छ। यदि मेरुदण्ड भारी तौल बिना झुक्यो वा राम्रोसँग बस्दा पनि मेरुदण्ड वरपरका मांसपेशीहरू कमजोर हुन थाले भने हड्डी कमजोर हुन सुरु भएको मान्न सकिन्छ। यस्तो अवस्था सम्बन्धित चिकित्सकसँग स्वास्थ्य जाँच गराउनुर्छ। मुटुको धड्कन बढ्नु : औसत मुटुको धड्कन ६० देखि १०० बीट्स प्रति मिनेटको बीचमा हुन्छ। स्वास्थ्य विज्ञहरूका अनुसार ८० बीट्स प्रति मिनेटभन्दा बढी पल्स रेट हुँदा हिप र मेरुदण्ड भाँचिने जोखिम बढ्छ। मुटुको धड्कन व्यक्तिको फिटनेसमा भर पर्छ। एजेन्सीको सहयोगमा"
तिहारमा मौसम सफा रहने,"काठमाडौं : मनसुन सकिनै लाग्दा नेपालको आसपास बनेको न्यूनचापीय क्षेत्रको प्रभावले वर्षा गराउँदा यो वर्षको दसैँ मौसमी हिसाबले केही प्रभावित बनेको थियो। असोज १८ गतेदेखि झण्डै डेढसाता निरन्तर देशैभर वर्षा भयो। यतिखेर तिहारको माहोल चलिरहेको छ। तर मनसुन सकिएसँगै मौसमले पनि साथ दिएकाले यो पटकको तिहार निकै उल्लासमय हुने देखिएको छ। जल तथा मौसम विज्ञान विभाग मौसम पूर्वानुमान महाशाखाले तिहारमा मौसम सफा रहने जनाएको हो। महाशाखाका वरिष्ठ मौसमविद् बरुण पौडेलले वर्षा गराउने कुनै मौसमी प्रणाली विकसित नभएकाले यो पटकको तिहारमा मौसम सफा रहने बताए। वर्षाका कारण दसैँमा आफन्त मान्यजन कहाँ टीका लगाउन जाने र विभिन्न गन्तव्यमा पुग्नेलाई निकै सास्ती दियो। पाकेको धानबालीमा पनि क्षति पुर्यायो, बाढी, पहिरो र डुबानका घटना पनि भए। त्यतिमात्रै होइन, शरद ऋतुको मुख्य पर्यटकीय सिजन पनि चलिरहेकामा वर्षाले आन्तरिक तथा बाह्य पर्यटनलाई पनि असर पुग्यो। तिहार आउन एक साताअघिदेखिनै देशैभरको मौसम सफा रहेको छ। आज तिहारको तेस्रो दिन गाईपूजा गरी मनाइएको छ। सोमबार साँझ लक्ष्मीपूजा गरी धुमधामका साथ मनाइयो। महाशाखाको पछिल्लो विवरणमा अहिले देशका पहाडी भेगमा आंशिक बदली रहेको छ। बाँकी भूभागमा मौसम सामान्यतया सफा रहेको छ। वरिष्ठ मौसमविद् पौडेलका अनुसार प्रदेश नं १, बागमती र गण्डकी प्रदेशका एकदुई स्थानमा छिटफुट र हल्का वर्षा हुने सम्भावना छ तर, सानोसानो बादलको टुक्रा रहेकाले ठूलो प्रणाली देखिँदैन। 'मनसुन पनि बाहिरियो, पश्चिमबाट पानी पार्ने प्रणाली आउनुपर्छ त्यो सम्भावना देखिँदैन स्थानीय वायु पनि सक्रिय छैन। त्यसैले तिहारमा मौसम सफा रहने देखिन्छ। चिसो क्रमिकरूपमा बढ्दैछ, बिहानबेलुका बढी चिसो हुन्छ', मौसमविद् पौडेलले भने।"
उपत्यकाको सुरक्षा मजबुत पारिएको छः प्रजिअ उपाध्याय,"काठमाडौं : जिल्ला प्रशासन कार्यालय काठमाडौले दीपावली, नेपाल संवत् र छठपर्वको अवसरमा राजधानी उपत्यकाको सुरक्षा व्यवस्था चुस्त र प्रभावकारी बनाइएको जनाएको छ । चाडपर्वका समयमा हुनसक्ने सम्भावित घटनालाई मध्यनजर गरी सुरक्षा व्यवस्था मजबुत बनाइएको काठमाडौंका प्रमुख जिल्ला अधिकारी (प्रजिअ) घनश्याम उपाध्यायले जानकारी दिए । उनले चाडपर्व लक्षित सुरक्षा योजना उपत्यकाका तीनवटै जिल्ला प्रशासन कार्यालयबाट पूर्णरूपमा कार्यान्वयन भइरहेको बताए। 'कुनैपनि विपद्जन्य घटना केही पनि छैन, उच्च सुरक्षा सतर्कतासहित चाडपर्व सुरक्षा योजना कार्यान्वयन भइरहेको छ,' प्रजिअ उपाध्यायले भने। देउसीभैलो राति १० बजेसम्म खेल्न पाइने तिहारमा राति १० बजेसम्म देउसीभैलो खेल्न पाइने भएको छ । राति १० बजेसम्म देउसीभैलो खेल्ने गरी सुरक्षा प्रबन्ध गरिएको प्रशासनले जनाएको छ । प्रमुख जिल्ला अधिकारी उपाध्यायका अनुसार देउसीभैलो खेल्नका लागि यसअघि राति ९:०० बजेसम्म तोकिएकामा नागरिकको मागबमोजिम थप एक घण्टा अर्थात् राति १० बजेसम्म कायम गरिएको छ । जिल्ला प्रशासन कार्यालय काठमाडौँले कात्तिक ४ गते जरुरी सूचना जारी गर्दै देउसीभैलो राति ९ बजेसम्म मात्र खेल्नुखेलाउन जानकारी गराएको थियो । 'देउसीभैलो खेल्न ९ बजेसम्म तोकिएको थियो नागरिकबाट माग भएबमोजिम राति १० बजेसम्म खेल्न दिने निर्णय गरिएको छ, सोहीअनुरुपको सुरक्षा प्रबन्ध मिलाइएको छ,' प्रजिअ उपाध्यायले भने। प्रशासनले जुवातासजन्य गतिविधि नियन्त्रणमै रहेको जनाएको छ । त्यस्ता गतिविधिलाई नियन्त्रण र निरुत्साहित गर्न प्रशासन सक्रिय ढङ्गले लागेको छ । काठमाडौं प्रशासनले दीपावली, नेपाल संवत् र छठपर्व प्रचलित परम्पराअनुसार सामाजिक एवं सांस्कृतिक पहिचान कायम हुने गरी प्रचलित कानुनको पालना गर्दै मनाउन सबैमा जरुरी सूचनामार्फत अनुरोध गरेको छ । यस अवसरमा सार्वजनिकस्थलमा मादक पदार्थ सेवन नगरी सुरक्षित र मर्यादित तवरले मनाउन, दीपावलीको अवसरमा बिजुली एवं मैनबत्तीजस्ता सामग्रीको प्रयोग सावधानीपूर्वक गर्न पनि प्रशासनले आग्रह गरेको छ । 'पटका, आतिसबाजी तथा अन्य प्रज्वलनशील पदार्थको ओसारपसार, बिक्री वितरण र प्रयोग नगर्ननगराउन सबैमा अनुरोध गरेको छ । यो सूचनाको पालना नगरेमा कानुनबमोजिम कारबाही हुने जानकारी गराइन्छ,' सूचनामा भनिएको छ । रासस"
तिहारमा साढे १३ करोडको पुष्पमाला कारोबार,"काठमाडौं : फूलैफूलको पर्वका रूपमा लिइने तिहारमा १३ करोड ५० लाख रुपैयाँ बराबरको पुष्पमाला कारोबार भएको छ। तिहारको समयमा करिब साढे २४ लाख मालाको कारोबार हुने अनुमान गरिएको फ्लोरिकल्चर एशोसिएशन नेपाल (फ्यान) का अध्यक्ष मीनबहादुर तामाङले बताए। 'यस वर्षको तिहारमा करिब साढे २४ लाख माला खपत हुने हाम्रो अनुमान छ। त्यसमध्ये सयपत्रीको मात्रै २० लाख मालाको माग हो', तामाङले भने, 'थोक मूल्यका आधारमा साढे १३ करोड रुपैयाँ बराबरको फूल र मालाको कारोबार हुने अनुमान छ।' यद्यपि, खपत र कारोबार रकमबारे वास्तविक तथ्याङ्क भने तिहारपछि मात्रै आउने उनको भनाइ छ। फ्यानका अनुसार यस वर्षको तिहारका लागि साढे २४ लाख मालाको माग छ। सबैभन्दा बढी सयपत्री मालाको माग छ। यसवर्ष बिक्री हुने अनुमान गरिएका २० लाख सयपत्रीका मालामध्ये १७ लाख माला नेपालभित्रकै उत्पादन रहेको र तीन लाख माला भारतबाट आयात गरिएको छ। त्यस्तै, यस वर्ष तीन लाख २५ हजार हाराहारी मखमली मालाको किनबेच हुने अनुमान गरिएको छ। बीसदेखि २५ हजारको सङ्ख्यामा गोदावरी फूलको माला बिक्री हुनेछ। नेपालबाट मखमली माला निर्यात भएको छ। तिहारको समयमा मात्रै करिब एक लाखको सङ्ख्यामा मखमली माला निर्यात हुने गरेको फ्यान अध्यक्ष तामाङले बताए। 'मखमली फूल विश्वका विभिन्न देशमा जान्छ। भारत र विभिन्न देशमा रहेर तिहार मान्ने नेपालीले मखमली मालाको माग गर्ने गरेका छन्। एक लाखको सङ्ख्यामा मखमली माला हामीले निर्यात गरेका छौँ', उनले भने। यस वर्ष सयपत्री फूलको प्रतिमाला थोक मूल्य रु ५५ रहेको छ। त्यस्तै, मखमली फूलको मालाका रु ४० मा कारोबार भइरहेको छ। यद्यपि खुद्रा मूल्य भने फरक छ। पसलैपिच्छे फरकफरक मूल्यमा बिक्री भइरहेका छन्। फूल र मालाको कारोबार यस वर्ष पनि गत वर्षकै मूल्यमा भइरहेको फ्यानले जनाएको छ। 'उत्पादन, आयात र कारोबारको अवस्था हेरेर हामीले यस्तो अनुमान गरेका हौँ। यो वर्ष सयपत्रीको माला गत वर्षकै मूल्यमा कारोबार भएको छ। मखमलीको मालामा भने पाँच जति बढेको छ,' अध्यक्ष तामाङले भने। तिहारमा प्रयोग हुने माला र फूलका लागि नेपालभित्रकै उत्पादनले धान्न सक्ने अवस्था रहे पनि व्यवसायीले बढी नाफा कमाउनका लागि भारतबाट आयात गर्ने गरेका छन्। 'हामीलाई चाहिने जति माला नेपालभित्रै उत्पादन हुन्छ। यस वर्षको उत्पादन पनि बढी नै हो', तामाङले भने, 'नेपालको उत्पादन पर्याप्त भए पनि भारतीय मालामा बढी नाफा हुन्छ। त्यस कारण व्यापारीले भारतबाट ल्याउने गरेका छन्।' यस वर्ष बजारको मागभन्दा बढी आयात भएको देखिन्छ। अर्कोतर्फ आयातित माला मूल्यमा पनि सस्तो हुने भएका कारण नेपाली उत्पादनले बजार नपाउने तर भारतबाट ल्याइएका फूलमाला तिहारमा प्रयोग हुने देखिएको छ। रासस"
भक्तपुरमा डेंगुसम्बन्धी सचेतना कार्यक्रम,"भक्तपुर : हाल महामारीको रुपमा फैलिरहेको डेंगु रोगको प्रकोप नियन्त्रण गर्न तथा न्यूनीकरण गर्ने उद्देश्यका साथ भक्तपुर जगातीस्थित उर्वरभूमि कृषि सहकारी संस्थाको आयोजनामा डेंगु रोग सम्बन्धी सचेतना तथा सरसफाइ कार्यक्रम र्यालीसहित सम्पन्न गरेको छ । सचेतना कार्यक्रम सूर्यविनायक नगरपालिका वडा नं ८ स्थित जगाती क्षेत्र, डागाचा, आदर्श बसस्टप, आदर्श कोल्डस्टोरका विभिन्न ठाउँहरुमा गरिएको थियो । साथै भक्तपुर नगरपालिका वडा नं ५ भीमसेनस्थान, भक्तपुर नगरपालिका वडा नं ७ जगाती, हनुमानघाटलगायतका स्थानहरुमा डेंगु रोग सम्बन्धि पर्चा वितरण तथा सोही क्षेत्रहरुमा चुन छर्केर क्लोरिनेशन समेत गरिएको थियो । र्यालीली अघि भएको कार्यक्रममा बोल्दै संस्थाका अध्यक्ष राकेश सुकुपायोले सहकारीले समाजका हरेक सामाजिक समस्या, स्वास्थ्य समस्या, सामाजिक कुरीतिहरुविरुद्ध समुदायसँग हातेमालो गरेर अगाडि बढ्नुपर्ने औंल्याए । उनले अहिले डेंगु रोगको प्रकोपले महामारीकै रुप लिँदै गएको अवस्थामा सहकारीले आफ्नो जिम्मेवारी बोध गरी सचेतना कार्यक्रम आयोजना गरिएको बताए । संस्थाका उपाध्यक्ष नारायणप्रसाद मचामसीले रोगबाट जनतालाई जोगाउन सहयोग गर्ने सामाजिक उतरदायित्व अनुसार कार्यक्रम गरेको जानकारी दिए ।"
४२ वर्षका ऋषि सुनक बने बेलायतको नयाँ प्रधानमन्त्री,"काठमाडौं : बेलायतको नयाँ प्रधानमन्त्रीमा ऋषि सुनक निर्वाचित भएका छन्। पूर्व मन्त्री पेनी मोर्डन्टले प्रधानमन्त्री पदमा प्रतिस्पर्धा नगरेपछि ४२ वर्षीय सुनक निर्वाचित भएका हुन्। बेलायतका राजा चार्ल्स तृतीयले सुनकलाई प्रधानमन्त्रीमा नियुक्त गरेका हुन्। प्रधानमन्त्रीमा नियुक्त हुनुअघि सुनकलाई सरकार गठनका लागि बेलायती राजा चार्ल्स तृतीयले आमन्त्रण गरेका थिए। नयाँ प्रधानमन्त्रीका रूपमा सुनकले डाउनिङ स्ट्रीटको १० नम्बर बाहिर पहिलो मन्तव्य दिएका थिए। मन्तव्यका क्रममा सुनकले आफू हरेक तहमा इमान्दारिता, व्यावसायिकता र जवाफदेहिता हुने बताए। सुनकले भने, 'अविश्वसनीय उपलब्धीहरू' को लागि बोरिस जोनसनप्रति सधैं कृतज्ञ छुँ। जोनसनको न्यानोपन र उदारताको कदर गर्नेछु।' बेलायतकी प्रधानमन्त्री लिज ट्रसले ४५ दिनमै राजीनामा दिएपछि प्रतिस्पर्धामा रहेका सुनकलाई नेतृत्वमा आउने अवसर जुटेको हो। ट्रसले राजनीतिक कारण देखाउँदै पदबाट राजीनामा दिएकी थिइन्। बेलायतको इतिहासमा कम समय प्रधानमन्त्री हुनेमा लिज ट्रस पर्छिन्। सुनक यस अघि तत्कालीन प्रधानमन्त्री बोरीस जोन्सनको पालामा अर्थ मन्त्री बनेका थिए। कोरोना कालमा सुनकले अर्थतन्त्रलाई सुधार गर्न योगदान पुर्याएको भन्दै उनको भूमिकाको प्रशंसा गर्ने गरिन्छ। उनी सन् २०१५ यता रिचमन्डको नर्थ योर्कशरको निर्वाचन क्षेत्रबाट सांसद बनेका थिए।"
करिब ३२ मिनेटमा सकियो नेपालमा सूर्य ग्रहण,"काठमाडौं : नेपालमा मंगलबार करिब ३२ मिनेट सूर्य ग्रहण लागेको छ। नेपाल पञ्चाङ्ग निर्णायक विकास समितिका अनुसार मंगलबार साँझ ४ बजेर ५२ मिनेटदेखि ५ बजेर २४ मिनेट जाँदासम्म ग्रहण लागेको हो। यसपटकको सूर्य ग्रहण आइसल्याण्डबाट सुरु भएको थियो। त्यहाँको स्थानीय समयअनुसार मंगलबार दिउँसो २ बजेर २० मिनेटमा सुरु भएको थियो। नेपालबाट सूर्यास्तको समयमा सूर्य क्षितिजबाट लगभग ७ देखि १३ डिग्रीको उचाइ कोणमा सूर्य अवस्थित हुँदा सूर्य ग्रहण पूर्ण अवधिसम्म अवलोकन गर्न सकिँदैन र सूर्य सूर्यास्ततिर अग्रसर हुन जान्छ। सूर्य र पृथ्वीको बीचमा चन्द्रमा आउँदा चन्द्रमाले सूर्यबाट आएको प्रकाशलाई छेक्दा यसको छाँया पृथ्वीमा पर्न गई सूर्य ग्रहण हुन जान्छ। सूर्य ग्रहण केवल चन्द्रमाको 'न्यून मून' फेजमा मात्र लाग्न सम्भव हुन्छ। खण्डग्रास, खग्रास तथा वलयाकार सूर्य ग्रहण विभिन्न खगोलीय अवस्थामा निर्भर गर्दछ। सामान्यतया व्याख्या गर्दा सूर्य र पृथ्वीको बीचमा चन्द्रमा आएर पृथ्वीमा पर्ने सूर्यको प्रकाशलाई पूर्ण वा आंशिक रूपमा छेकेमा अर्थात् चन्द्रमाको छायाँ पृथ्वीमा पर्न गएमा छायाँ परेको स्थानमा सूर्य ग्रहण लाग्न जान्छ। सूर्य ग्रहण खग्रास, खण्डग्रास वा बलयाकारको हुन सक्दछ। पृथ्वीको एक स्थानमा खग्रास सूर्य ग्रहण लागेपछि साधारणतया उक्त स्थानमा पुनः ३७५ वर्ष पछिमात्र लाग्दछ। चन्द्रमाको त्रिज्या पृथ्वीभन्दा धेरै सानो भएकाले चन्द्र र सूर्य गोलाहरूमा बाहिर स्पर्शरेखाद्वारा निर्मित शंकु छायाँ (कोन सेडो) भित्र पृथ्वी पूर्ण रूपले नपर्ने हुँदा पृथ्वीको केही निश्चित भागबाट मात्र सूर्यग्रहण अवलोकन गर्न सकिन्छ। चन्द्रमाले सूर्यबाट आएको सम्पूर्ण प्रकाशलाई छेक्नाले पृथ्वीमा सघन छायाँ पर्न गई पृथ्वीको उक्त भागमा अवस्थित व्यक्तिहरूले खग्रास सूर्यग्रहण अवलोकन गर्न सक्दछ। चन्द्रमाले सूर्यको केही भागलाई मात्र छेक्ने स्थानमा अवस्थित व्यक्तिहरूले केवल खण्डग्रास सूर्यग्रहण मात्र अवलोकन गर्ने अवसर प्राप्त गर्दछन्।"
सिरहा प्रहरीद्वारा १५ लाखको पटाका नष्ट,"सिरहा : भारतीय बजारबाट लुकाएर नेपाल भित्र्याएका पटाका (विस्फोटक पदार्थ) बरामद गरेको छ। बरामद गरिएको पटाका सिरहा प्रहरीले जनप्रतिनिधि र सञ्चारकर्मीको रोहबरमा नष्ट गरेको छ। जिल्ला प्रहरी कार्यालय सिरहामा मंगलबार खाल्टो खनी करिब १५ लाख बराबरको पटाका नष्ट गरिएको हो। 'बजार र सीमा क्षेत्रमा कडाई गरिएको छ, 'एसपी अर्जनु तिमल्सिनाले भने, 'सम्भावित घटनाहरूबाट बच्नलाई विस्फोटक पदार्थ पड्काउन रोक लगाएका छौँ।' यसैगरी सशस्त्र प्रहरी सिरहाले पनि ७ लाख रुपैयाँ बराबरको पटाका बरामद गरी नष्ट गरेको छ।"
चितवन मेडिकल कलेजको गेटमा शंकास्पद वस्तु फेला,चितवन : चितवन मेडिकल कलेजको गेटमा शंकास्पद वस्तु फेला परेको छ पूर्व पश्चिम राजमार्गको छेउमा रहेको मुलगेटमा शंकास्पद वस्तु फेला परेपछि नेपाली सेनाको टोलीले उक्त स्थान नियन्त्रणमा लिएको छ। सेनाको बम डिस्पोजल टोली त्यहाँ पुगेको छ। उक्त वस्तु बम भएको आशंका गरिएको छ। पूर्व पश्चिम राजमार्ग अवरुद्ध छ। दिउँसो साढे दुई बजेतिर शंकास्पद वस्तु भेटिपछि राजमार्ग सिल गरिएको छ चितवन प्रहरी प्रमुख एसपी नवराज अधिकारीले बताए। सवारी साधनलाई वैकल्पिक बाटोबाट पठाइएको छ।
युगान्डाको विद्यालयमा आगलागी हुँदा ११ बालबालिकाको मृत्यु,"कम्पाला : मध्य युगान्डाको मुकोनो जिल्लाको एक विद्यालयमा भएको आगलागीमा मंगलबार ११ बालबालिकाको मृत्यु भएको प्रहरीले जनाएको छ। प्रहरीले जारी गरेको विज्ञप्तिमा स्थानीय समयानुसार बिहान करिब १ बजे 'स्कुल अफ द ब्लाइन्ड' मा घटना भएको हो। आगलागीको कारण हालसम्म थाहा भएको छैन। तर आगलागीमा परी ११ जनाको मृत्यु हुनुको साथै अन्य ६ जनाको अवस्था गम्भीर रहेको जनाइएको छ। किसोगामा रहेको हेरोना अस्पतालमा गम्भीर अवस्थामा रहेको ती छ जनाको उपचार भइरहेको प्रहरीले विज्ञप्तिमार्फत जानकारी दिइएको छ। युगाण्डाका विद्यालयहरूमा बारम्बार आगलागी हुने गरेको पाइन्छ। गत जनवरीमा युगान्डाको राजधानी कम्पालाको एउटा विद्यालयमा आगलागी हुदाँ चार बालबालिकाको मृत्यु भएको थियो। सन् २०१८, मध्य युगान्डाको एक उच्च माध्यामिक विद्यालयमा आगलागी हुदाँ कम्तीमा नौ विद्यार्थीको मृत्यु भएको थियो। रासस"
"थप १६ जनामा कोरोना पुष्टि, सक्रिय संक्रमित ६६२",काठमाडौं : थप १६ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट ८८८ नमूना परीक्षण गर्दा १६ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ४४८ र एन्टिजेनबाट ४४० नमूनाको परीक्षण गर्दा पीसीआरबाट १४ र एन्टिजेनबाट २ नमूनाको रिपोर्ट पोजिटिभ आएको हो। मन्त्रालयका अनुसार थप ४४ जना कोरोनामुक्त भएका छन्। हाल सक्रिय कोरोना संक्रमितको संख्या ६६२ पुगेको छ।
प्रतिनिधि सभाका उम्मेदवारले ३ र प्रदेश सभाकाले १ भन्दा बढी सम्पर्क कार्यालय खोल्न नपाउने,"काठमाडौंः प्रतिनिधि सभाका उम्मेदवारहरुले कम्तीमा तीनवटा निर्वाचन कार्यालय खोल्न पाउने भएका छन् । प्रतिनिधि सभा सदस्य पदको उम्मेदवारले आफ्नो निर्वाचन क्षेत्रमा प्रदेश निर्वाचन क्षेत्रलाई समेट्ने गरी बढीमा तीनवटा सम्पर्क कार्यालय खोल्न सक्ने भएका हुन् । यस्तै, प्रदेशसभा सदस्य निर्वाचन प्रणालीतर्फ प्रदेशसभा सदस्य पदको उम्मेदवारले १ (एक) वटा सम्पर्क कार्यालय खोल्न सक्ने निर्वाचन आयोगले जनाएको छ । प्रतिनिधि सभा सदस्य तथा प्रदेश सभा सदस्य समानुपातिकतर्फ बन्दसूचीमा उम्मेदवारी पेश गरेका दलले प्रतिनिधि सभा सदस्यको निर्वाचन क्षेत्रमा एकवटा सम्पर्क कार्यालय खोल्न सक्नेछन् । प्रतिनिधि सभा सदस्य तथा प्रदेश सभा सदस्यतर्फ उम्मेदवारी दिइ निर्वाचन चिन्ह प्राप्त गरिसकेपछि त्यस्ता उम्मेदवारले अन्य कुनै उम्मेदवारलाई समर्थन गरेको भएमा त्यस्ता उम्मेदवारले सम्पर्क कार्यालय स्थापना गर्न पाउँदैनन् । राजनीतिक दल वा उम्मेदवारले सम्पर्क कार्यालय स्थापना गरेको जानकारी निर्वाचन अधिकृतको कार्यालय, जिल्ला प्रशासन कार्यालय, जिल्ला प्रहरी कार्यालय र जिल्ला निर्वाचन कार्यालयमा तुरुन्त उपलब्ध गराउनुपर्नेछ ।"
नेपालमा पनि सूर्यग्रहण सुरु,"काठमाडौं : नेपालमा सूर्य ग्रहण सुरु भएको छ। मंगलबार साँझ ४ बजेर ४७ मिनेटदेखि ग्रहण सुरु भएको हो। सूर्य ग्रहण आइसल्याण्डबाट त्यहाँको स्थानीय समयअनुसार मंगलबार दिउँसो २ बजेर २० मिनेटमा सुरु भएको अन्तर्राष्ट्रिय संचारमाध्यमले जनाएका छन्। नेपाली समयअनुसार काठमाडौंमा ४ बजेर ५४ मिनेटमा, पोखरामा ४ बजेर ५१ मिनेटमा, झापाको भद्रपुरमा ४ बजेर ५८ मिनेटमा, जनकपुरमा ४ बजेर ५६ मिनेटमा र कञ्चनपुरको महेन्द्रनगरमा ४ बजेर ४७ मिनेटमा ग्रहण देखिने छ। वीपी कोइराला मेमोरियल प्लानेटेरियम तथा अब्जरभेटरी र विज्ञान संग्रालय विकास समितिले दिएको जानकारी अनुसार काठमाडौंबाट ३६ मिनेट, पोखराबाट ४२ मिनेट, भद्रपुरबाट २१ मिनेट, जनकपुरबाट ३२ मिनेट र महेन्द्रनगरबाट एक घण्टा २ मिनेटसम्म अवलोकन गर्न सकिने छ। नेपालको सबै भागबाट केही क्षणका लागि सूर्यास्तको समयमा पश्चिमदक्षिण पश्चिम भागमा अवलोकन गर्न सकिनेछ। नेपालबाट सूर्यास्तको समयमा सूर्य क्षितिजबाट लगभग ७ देखि १३ डिग्रीको उचाइ कोणमा सूर्य अवस्थित हुँदा सूर्य ग्रहण पूर्ण अवधिसम्म अवलोकन गर्न सकिदैंन र सूर्य सूर्यास्ततिर अग्रसर हुन जान्छ। सूर्य र पृथ्वीको बीचमा चन्द्रमा आउँदा चन्द्रमाले सूर्यबाट आएको प्रकाशलाई छेक्दा यसको छाँया पृथ्वीमा पर्न गई सूर्य ग्रहण हुन जान्छ। सूर्य ग्रहण केवल चन्द्रमाको 'न्यून मून' फेजमा मात्र लाग्न सम्भव हुन्छ। खण्डग्रास, खग्रास तथा वलयाकार सूर्य ग्रहण विभिन्न खगोलीय अवस्थामा निर्भर गर्दछ। सामान्यतया व्याख्या गर्दा सूर्य र पृथ्वीको बीचमा चन्द्रमा आएर पृथ्वीमा पर्ने सूर्यको प्रकाशलाई पूर्ण वा आंशिक रूपमा छेकेमा अर्थात् चन्द्रमाको छायाँ पृथ्वीमा पर्न गएमा छायाँ परेको स्थानमा सूर्य ग्रहण लाग्न जान्छ। सूर्य ग्रहण खग्रास, खण्डग्रास वा बलयाकारको हुन सक्दछ। पृथ्वीको एक स्थानमा खग्रास सूर्य ग्रहण लागेपछि साधारणतया उक्त स्थानमा पुनः ३७५ वर्ष पछिमात्र लाग्दछ। चन्द्रमाको त्रिज्या पृथ्वीभन्दा धेरै सानो भएकाले चन्द्र र सूर्य गोलाहरूमा बाहिर स्पर्शरेखाद्वारा निर्मित शंकु छायाँ (कोन सेडो) भित्र पृथ्वी पूर्ण रूपले नपर्ने हुँदा पृथ्वीको केही निश्चित भागबाट मात्र सूर्यग्रहण अवलोकन गर्न सकिन्छ। चन्द्रमाले सूर्यबाट आएको सम्पूर्ण प्रकाशलाई छेक्नाले पृथ्वीमा सघन छायाँ पर्न गई पृथ्वीको उक्त भागमा अवस्थित व्यक्तिहरूले खग्रास सूर्यग्रहण अवलोकन गर्न सक्दछ। चन्द्रमाले सूर्यको केही भागलाई मात्र छेक्ने स्थानमा अवस्थित व्यक्तिहरूले केवल खण्डग्रास सूर्यग्रहण मात्र अवलोकन गर्ने अवसर प्राप्त गर्दछन्। सूर्य ग्रहणलाई खाली आँखा, बाइनाकुलर वा टेलिस्कोपको प्रयोग गरेर कदापि पनि अवलोकन गर्नु हुँदैन। यसो गरेमा आँखा सदाका लागि बिग्रिने सम्भावना रहन्छ। साथै एक्स रे, प्लेट, ध्वाँसो लगाएको ऐना तथा पानीमा समेत सूर्यको प्रतिबिम्बलाई अवलोकन गर्नुहुँदैन। हिमाल आरोहणमा प्रयोग गरिने विशेष प्रकारको गाढा रङ्गको धातु लेपन भएको चश्माबाट मात्र यसको अवलोकन गर्न सकिन्छ। साधारण चश्माबाट यसको अवलोकन गर्नु हुँदैन। सूर्य ग्रहणको समयमा मानवमा पर्ने प्रभावमा सम्बन्धमा हालसम्म कुनै पनि वैज्ञानिक आधारहरू प्राप्त हुन सकेका छैनन्। यूरोपका विभिन्न भागहरू, उत्तरपूर्वी अफ्रिका तथा पश्चिम, मध्य र दक्षिण एसियाबाट देख्न सकिनेछ। रुसको साइवेरिया मैदानबाट उच्चतम् सूर्य ग्रहणको मध्य देख्न सकिन्छ।"
सूर्य ग्रहणसँगै सूर्यास्त (फोटोफिचर),ललितपुर : आज साँझपख ग्रस्तास्त खण्डग्रास (थोरै सूर्य ढाकेर ग्रहणकै अवस्थामा सूर्यास्त हुने) सूर्यग्रहण लागेको छ। ग्रहणले दिउँसो ४ बजेर ५२ मिनेटमा स्पर्श गरेको भएपनि काठमाडौं उपत्यकाबाट केही ढिला गरी देखिएको थियो। ग्रहण लागेको ३२ मिनेटपछि बेलुकी ५ बजेर २४ मिनेटमा सूर्यास्त भएको थियो। ललितपुरबाट मकवानपुरमाथि आकाशमा देखिएको खण्डग्रास सूर्यग्रहण स्पष्ट देखिएको थियो। ग्रहणको समयमा उपत्यका वरपर घाम मधुरो भएको थियो भने साँझपख उत्तरतर्फको हिमाल राता देखिन्थे। तस्बिरहरू अशोक दुलाल
फेक पेज र ग्रुपहरू तत्काल हटाउन निर्देशन,"काठमाडौं : निर्वाचन आयोगले झुठ फेसबुक पेजग्रुपहरू तत्काल हटाउन निर्देशन दिएको छ। फेसबुक पेज तथा ग्रुपहरूबाट निर्वाचनमा उम्मेदवार रहेका दलका नेताहरूलाई विभिन्न लाञ्छनापूर्ण अभिव्यक्ति दिने र भ्रामक सामग्री प्रकाशन गरेको भन्दै उक्त निर्देशन दिएको हो। झुठ फेसबुक पेजग्रुपहरू सिर्जना गरी दलका नेताहरू विरुद्ध प्रचारप्रसार गर्ने कार्य विद्युतीय (इलेक्ट्रोनिक) कारोवार ऐन, २०६३ को दफा ४७, निर्वाचन (कसूर तथा सजाय) ऐन, २०७३ को दफा २३ को उपदफा (१) तथा निर्वाचन आचारसंहिता, २०७९ को दफा ४ को खण्ड (ञ), (ट), (ठ) र (ड) को प्रतिकूल रहेको देखिन्छ। उल्लेखित कसूर गर्ने व्यक्तिहरूलाई एक लाख रुपैयाँसम्म जरिवाना वा पाँच वर्षसम्म कैद वा दुवै सजाय हुने व्यवस्था रहेको हुँदा झुठ फेसबुक पेज तथा ग्रुपहरू तत्काल हटाई उप्रान्त यस किसिमका गतिविधि नगर्न सम्बन्धित सबैलाई जानकारी गराइन्छ। उक्त फेसबुक पेज तथा ग्रुपहरू तत्काल नहटाइएमा प्रचलित कानूनबमोजिम कारवाही हुने व्यहोरा समेत जानकारी गराइन्छ।"
नेपाल लगायत विश्वका धेरै देशमा ह्वाट्सएप डाउन,"काठमाडौं : विश्वका धेरै देशहरूमा ह्वाट्सएप सेवा डाउन भएको छ। नेपालका पनि हाल ह्वाट्सएप चलेको छैन। यसबाट म्यासेज नजाने समस्या देखिएको छ। साथै भारतमा पनि यसमा समस्या आएको सञ्चारमाध्यमहरुमा उल्लेख छ। ह्वाट्सएपले काम नगरेको खबर ट्विटरमा पनि ट्रेन्डिङ भइरहेको छ । ह्वाट्सएपमा विश्वभर २ अर्बभन्दा बढी सक्रिय प्रयोगकर्ताहरू छन्। आज करिब साढे १२ तिरबाट ह्वाट्सएप बन्द भएको खबर बाहिरिएको थियो । सेवा बन्द भएको एक घण्टापछि ह्वाट्सएपको मूल कम्पनी मेटाका प्रवक्ताले भने, 'हामीले केही व्यक्तिलाई सन्देश पठाउन समस्या भइरहेको जानकारी प्राप्त गरेका छौं। जतिसक्दो चाँडो ह्वाट्सएप सेवा ठीक गर्ने प्रयास गरिरहेका छौं।' कम्पनीले समस्याको कारण भने खुलाएको छैन । गत वर्ष अक्टुबर ४ मा ६ घण्टा सेवा बन्द भएको थियो । ४ अक्टोबर २०२१ मा फेसबुक, इन्स्टाग्राम र ह्वाट्सएप प्लेटफर्म करिब ६ घण्टा बन्द भएकाले अर्बौं प्रयोगकर्ताले समस्या भोग्नुपरेको थियो । यस बन्दको असर अमेरिकी बजारमा फेसबुकको शेयरमा पनि देखिएको थियो। कम्पनीको सेयर ६ प्रतिशतसम्म घटेको थियो। फेसबुकका विश्वभर २८५ बिलियन मासिक सक्रिय प्रयोगकर्ताहरू छन्। ह्वाट्सएपका २ अर्ब र इन्स्टाग्रामका १ अर्ब ३८ करोड प्रयोगकर्ता छन् ।"
निर्वाचनमा मतदाताले चार मतपत्रमा मत संकेत गर्नुपर्ने,"काठमाडौं : मंसिर ४ गते हुने प्रतिनिधि सभा तथा प्रदेश सभा निर्वाचनमा प्रत्येक मतदाताले छुट्टाछुट्टै रूपमा चारवटा मतपत्रमा आफूले इच्छाएको निर्वाचन चिह्नमा मतदान गर्नुपर्ने व्यवस्था गरिएको छ। निर्वाचन आयोगले प्रतिनिधि सभाको पहिलो हुने निर्वाचित हुने निर्वाचन प्रणालीका लागि सेतो पृष्ठभूमिमा रातो रङको निर्वाचन चिह्न भएको मतपत्र र प्रतिनिधि सभाको समानुपातिक निर्वाचन प्रणालीका लागि सेतो पृष्ठभूमिमा कालो रङ्गको निर्वाचन चिह्न भएको मतपत्रको व्यवस्था गरेको छ। यस्तै प्रदेश सभाको पहिलो हुने निर्वाचित हुने निर्वाचन प्रणालीका लागि सेतो पृष्ठभूमिमा रातो रङको निर्वाचन चिह्न र प्रदेश सभाकै समानुपातिक निर्वाचन प्रणालीका लागि सेतो पृष्ठभूमिमा कालो रङको निर्वाचन चिह्न भएको मतपत्रको व्यवस्था गरिएको छ। आफ्नो परिचयपत्रसहित मतदान केन्द्रमा पुग्ने मतदातालाई सुरुमा प्रतिनिधि सभाको पहिलो हुने निर्वाचित हुने निर्वाचन प्रणालीतर्फको मतपत्र उपलब्ध गराउने व्यवस्था गरिएको छ। यो मतपत्रमा आफूलाई मनपर्ने उम्मेदवारको निर्वाचन चिह्नमा मतदाताले मत संकेत गरिसकेपछि त्यसलाई पट्याएर नजिकैको '१' लेखिएको मतपेटिकामा मतपत्र खसाल्नु पर्नेछ। यो मतपत्र खसालिसकेपछि दोस्रो चरणमा निजले पाउने प्रतिनिधि सभाकै समानुपातिक निर्वाचन प्रणालीतर्फको मतपत्रमा इच्छाएको राजनीतिक दलको निर्वाचन चिह्नमा मतदान गरिसकेपछि पट्याएर '२' लेखिएको मतपेटिकामा मतपत्र खसाल्नुपर्छ। तेस्रो चरणमा प्रदेश सभाको पहिलो हुने निर्वाचित हुने निर्वाचन प्रणालीको मतपत्र उपलब्ध गराउने व्यवस्था गरिएको छ। यो मतपत्रमा इच्छाएको उम्मेदवारको निर्वाचन चिह्नमा मतदान गरिसकेपछि पट्यएर '३' लेखिएको नजिकैको मतपेटिकमा मतपत्र खसाल्नुपर्छ। चौथो तथा अन्तिम चरणमा प्रदेश सभाको समानुपातिक तर्फको मतपत्र मतदातालाई उपलब्ध गराउने व्यवस्था गरिएको छ। यो मतपत्रमा मतदाताले आफूले इच्छाएको राजनीतिक दलको निर्वाचन चिह्नमा मत संकेत गरिसकेपछि त्यसलाई पट्याएर '४' लेखिएको नजिकैको मतपेटिकामा मत खसाल्नुपर्नेछ। हरेक मतदान केन्द्रमा व्यवस्था गरिने गोप्य कक्षमा राखिएको स्वस्तिक छापले मतदाताले मतपत्रमा मत संकेत गर्नुपर्ने व्यवस्था छ। मतदाताले मतदान केन्द्रमा आआफ्नो परिचयपत्र साथमा लिएर जानुपर्ने व्यवस्था आयोगले गरेको छ। महिलाले तोकिएको महिलाको लाइनमा र पुरुषले तोकिएको पुरुषको लाइनमा लामबद्ध भई मतदान गर्न पाउने गरी मतदान केन्द्रको व्यवस्थापन गर्न लागिएको छ। गर्भवती, अशक्त, ज्येष्ठ नागरिक, बिरामी, किरियापुत्री, सुत्केरी, आफ्नो काखे बालबालिका साथमा भएकी महिला, अपांगता भएका व्यक्त तथा अन्य (लैंगिक तथा यौनिक अल्पसंख्यक) मतदातालाई लाइनमा नबसी प्राथमिकताका आधारमा मतदान गर्न पाइने व्यवस्था गरिएको छ। दृष्टिविहीन वा शारीरिक अशक्तता भएको वा अरू कुनै कारणले आफैँ मत संकेत गर्न नसक्ने भएको मतदाताको हकमा निजको एकाघर परिवारको सदस्यलाई आफूसँगै मत संकेत गर्ने गोप्य कक्षमा मतदान अधिकृतको अनुमतिमा लैजान सकिने र सो नभएमा मतदान अधिकृतको सहयोग लिन सकिने व्यवस्था छ। आसन्न निर्वाचनमा मतपत्र सानो आकारको रहेको र पहिलो हुने निर्वाचित हुने निर्वाचन प्रणाली तर्फको मतपत्रमा उम्मेदवारी दिएकाहरूको मात्रै निर्वाचन चिह्नको व्यवस्था गरिएको छ।"
तिहारमा यसकारण गरिन्छ गाईको पूजा,काठमाडौं : यमपञ्चकको चौथो दिन मंगलबार गाईको पूजा आराधना गरिएको छ । गाईलाई पवित्र मानी पूजा गर्ने वैदिक सनातन कालदेखिकै विधि हो । नेपाली समाजमा गाईलाई माताका रूपमा पूजिन्छ । गाईले दिने दूध आमाले खुवाएको दूध जत्तिकै पौष्टिक हुने भएकाले गाईलाई गौमाता भनी सम्मान गरिएको हो । स्थानीय जातका गाईमा हुने जुरोले सूर्य र चन्द्रमाबाट ऊर्जा प्राप्त गर्ने भएकाले दूध पोषिलो हुनाका साथै गहुँत र गोबरबाट पनि पनि शक्ति प्राप्त हुने भएकाले गाईको महत्वबारे आधुनिक विज्ञानले पनि प्रमाणित गरेको छ । यसैकारण गाईलाई राष्ट्रिय जनावरका रूपमा पनि सम्मान गरिन्छ । गाईको पूजा गरी आजका दिन मीठामीठा परिकार खान दिएमा गाईबाट पाइने शुद्धता सधैं प्राप्त हुने धार्मिक विश्वास छ । नेपालका कतिपय भाग र केही समुदायमा कार्तिक कृष्ण औंसीकै दिनमा गाई पूजा गर्ने परम्परा रहे पनि औंसीको अन्त्य र प्रतिपदाको सुरुमा गाई पूजा गर्नुपर्ने शास्त्रीय मान्यता रहेको छ ।
भक्तपुरमा निकालियो भिन्तुना र्याली (फोटोफिचर),"भक्तपुर : नयाँ वर्ष (नेपाल सम्वत् ११४३) को अवसरमा मंगलबार भक्तपुरमा भिन्तुना र्याली (शुभकामना याली) निकालिएको छ। च्याम्हासिंहबाट सुरु भएको र्यालीले नगर परिक्रमा गरेको हो। र्याली च्याम्हासिंहबाट सूर्यमढी, दतात्रय, गोल्मढी, सुकुलढोका हुँदै खौमा जगतसुन्दर मल्लको शालिका पुगेर टंगिएको थियो। त्यहाँ जगतसुन्दर मल्लको शालिकमा माल्यापर्ण गरी र्याली टुंगिएको थियो। प्रत्येक वर्ष नेपाल भाषा साहित्य तःमुंज्याले नयाँ वर्ष नेपाल सम्बतका दिन यसरी र्याली निकाल्दै आइरहेको छ। तस्बिर : रेणु त्वानाबासु"
नेमकिपाको घोषणापत्रः गोरखा भर्ती खारेजदेखि रासायनिक मल कारखाना खोल्नेसम्म,"काठमाडौं : नेपाल मजदुर किसान पार्टीले आगामी निर्वाचनको घोषणापत्र सार्वजनिक गरेको छ। मंगलबार काठमाडौंमा पत्रकार सम्मेलन गर्दै नेमकिपाले चुनाव लक्षित घोषणापत्र सार्वजनिक गरेको हो। घोषणपत्रमा गोर्खा भर्ती खारेज गर्नेदेखि मुलुकमा रासायनिक मल कारखाना खोल्नेसम्मका विषय समेटिएका छन्। घोषणापत्रमा माध्यमिक शिक्षा अनिवार्यरुपमा निशुल्क गर्नुपर्ने र विश्वविद्यालय शिक्षालाई सहज बनाउँदै लैजानुपर्ने उल्लेख छ। यस्तै, शिक्षामा बजेट बढाउनुपर्ने, स्थानीय तहलाई स्वायत्तता र विकेन्द्रीकरणको अधिकार दिनुपर्नेलगायत विषयहरु नेमकिपाले आफ्नो घोषणापत्रमा समेटेको छ। नेमकिपाले संघीयताको औचित्यमाथि प्रश्न उठाउँदै निर्वाचनपछि बलियो प्रतिपक्षको रुपमा संसदमा प्रस्तुत हुने जनाएको छ। ख्वप कलेजलाई विश्वविद्यालय बनाउन आफ्नो पार्टीले अहम भूमिका निर्वाह गर्ने घोषणापत्रमा उल्लेख छ। समाजवादको विकल्प नभएको ठहर्याउँदै नेमकिपाले वर्तमान राजनीतिक दलहरुको कार्यशैलीको तीव्र आलोचना गरेको छ। उसले भारतसँग भएको असमान सन्धीहरु खारेज गर्न आफ्नो पार्टीले पहल गर्ने घोषणापत्रमा उल्लेख गरेको छ।"
मुस्ताङको ढुम्बा गुम्बामा ध्योक्योप को रौनक (तस्बिरसहित),"जोमसोम : हिमाली जिल्ला मुस्ताङका अधिकांश मानिसहरु बुद्ध धर्ममा अगाध आस्था र विश्वास राख्छन् । गुरु पद्यसम्भव अर्थात् गुरु रिन्पोर्छेको पालादेखि मुस्ताङमा बुद्ध धर्मको सुरु भएको थियो । मुस्ताङका थकाली,बिष्ट,गुरुङ र ल्होवा समुदायका मासिनहरुले बुद्ध धर्म मान्ने गर्छन् । मुस्ताङको जोमसोमदेखि तल्लो क्षेत्रमा बुद्धिस्ट धर्म कथामा आधारित ऐतिहांसिक ,धार्मिक र सांस्कृतिक पर्व ध्योक्योपनृत्य देखाइने चलन छ । मुस्ताङको ढुम्बा,मार्फा,स्याङ र टुकुचेका विभिन्न गुम्बाहरुमा बर्सेनि तिब्बतीयन पात्रो अनुसार ध्योक्योप नृत्य देखाउने चलन छ । बुद्ध धर्ममा आधारित धार्मिक पर्व ध्योक्योपको अवसरमा विभिन्न देवीदेवता र राक्षसहरुको मुकुट पहिरिएर गुम्बाका लामाहरुले सामूहिक लाखे नाच अर्थात् ध्योक्योपनृत्य देखाउने गर्छन् । यसै सिलसिलामा सोमबार मुस्ताङको घरपझोङ गाउँपालिका५ ढुम्बाको कुछप तेरङ्गा गुम्बामा ऐतिहांसिक तथा धार्मिक पर्व ध्योक्योप नृत्य देखाइएको छ । बुद्ध धर्म परम्परा अनुसार देखाईने यसप्रकारको ध्योक्योप नृत्य अवलोकन गर्नाले मानिसहरुलाई धार्मिक मोक्ष प्राप्त हुने जनविश्वास रहिआएको छ । ध्योक्योप नृत्य हेर्नाले मानव शरीर भित्रको आत्मालाई स्वर्ग पुर्याउने बुद्धिस्ट धर्ममा उल्लेख गरिएको छ । बुद्धिस धर्म ग्रन्थमा उल्लेख गरिएअनुसार बर्सेनि एक पटक देखाइने धार्मिक पर्व ध्योक्योप अवलोकन गर्नाले मानिसको आध्यात्मिक क्षमताको विकास गर्न उर्जा प्रदान गर्ने कुछप तेरङ्गा गुम्बाका लामा सुवास थकालीले जानकारी दिए । ध्योक्पोपपर्वलाई तिब्बतीयन भाषामा छम पनि भन्ने गरिन्छ । यो पर्व भारत वर्षमा पनि मनाइने गरिएको थियो । हिमाली क्षेत्रमा गुरु पद्यसम्भवको पालादेखि निरन्तर रुपमा ध्योक्योप नृत्य देखाइँदै आइरहेको लामा थकालीको भनाइ छ । ध्योक्योप पर्व बौद्ध धर्मको तन्त्र ज्ञानसँग सम्बन्धित छ । ध्योक्योप हिमायान र महायान गरी दुई थरीको भएपनि महायान अन्तर्गत ध्योक्योप देखाइने चलन रहेको लामा थकालीले उल्लेख गरे । संसारिक दुनियामा मानिसको एक पटक जन्मिएर मृत्युवरण गर्नुपर्ने हुन्छ । मानिसको मृत्युपछिको अवस्थामा विभिन्न दृष्यहरु प्रकट हुने र त्यस अवस्थामा कुन भगवान केहो कुन भगवानले रक्षा गर्छन् भन्ने आदी भगवानसँग परिचित हुन ध्योक्योप देखाइने गरिएको हो । ध्योक्योप पर्व अवलोकन र गुरुहरुको दर्शनले मानिसहरुको विध्नवाधा ,अवरोध र नराम्रो पक्ष सबै मेटाइदिने भएकाले ध्योक्योप पर्व प्रति स्थानीयको जनविश्वास बढेको हो । मुस्ताङको मार्फामा बज्रकिलिया नामक ध्योक्योप देखाइने चलन छ भने स्याउ,टुकुचे र ढुम्बा गुम्बामा कर्क ध्योक्योप देखाइने गरिन्छ ।यसरी यहाँका गुम्बामा देखाईने ध्योक्योप तिब्बतीयन पात्रो अनुसार फरक फरक मितिमा देखाइने चलन छ । यसरी प्रत्येक गुम्बाहरुमा यसरी फरक फरक मितिमा देखाइने ध्योक्योपमा लामाहरुले ३ दिनसम्म सामुहिक पुजापाठ गर्छन भने ध्योक्योप देखाउँदा पनि लामाहरुको सामूहिक पुजापाठ चलिरहन्छ । मुस्ताङको जोमसोमदेखि तलको थाकखोला क्षेत्रमा बुद्धिस्ट धर्म अनुसार बर्सेनि ध्योक्योप पर्वमा नृत्य र पुजापाठ हुने गरेको पूर्व सविधान सभा सदस्य श्रीमाया थकालीले जानकारी दिइन् । यो पर्वलाई धर्म संस्कृति र पर्वको रुपमा अपनाइएको छ ,यहाँका मासिनले बुद्ध धर्ममा अगाध आस्था राख्छन् ,थकालीले भनिन्,यो पर्व धार्मिक हिसाबले एकदमै महत्वपूर्ण छ ,यसले हिमाली क्षेत्रको धार्मिक कलासंस्कृतिक धरोहरलाई जिवन्त तुल्याएको छ । नराम्रोलाई राम्रो पक्षले कुल्चिने भएकाले ध्योक्योप हेर्नाले सबै ग्रहदशा हटाएर लैजाने संविधान सभा सदस्य थकालीले बताइन् । ध्योक्योप पर्वमा गुम्बाका लामाहरुले गुरु पद्यसम्भव स्वंयम् उपस्थित भएको उनलाई चेलाहरुले स्वागत गरेको नाटकीय कथाका साथै विभिन्न देवीदेवता र राक्षसका नृत्य कला देखाइने गरिन्छ । घरपझोङ५ ठिनीका स्थानीय दिनेशकुमार थकालीले मानिसले मृत्युवरण गरिसकेपछि नर्कलोकमा विभिन्न रुपमा छल गर्न राक्षसहरुसँग जम्काभेट हुने र ति राक्षसरुपी आत्मालाई ध्योक्योप हेरेपछि त्यस्तो रुपमा देखिएका स्वरुप देवताको रुपमा प्रकट हुने जनविश्वास रहेको सुनाए । समुन्द्री सतहदेखिको ३८ सय मिटर अग्लो उचाइमा अवस्थित कुछ्प तेरङ्गा गुम्बामा ध्योक्योप अवलोकन गर्न जोमसोम आसापास गाउँहरुबाट उल्लेख्य भक्तजनहरुको उपस्थित रहेको थियो । गुम्बामा ध्योक्योप अवलोकनका लागि गएका सर्वसाधारण निकै उत्सुकतपूर्वक देवीदेवताको नृत्य नियालिरहेका थिए । गुरु पद्यसम्भवसँग कथासँग जोडिएको कुछप तेरङ्गा गुम्बा झन्डै ६ सय वर्ष पुरानो मानिन्छ । गुम्बा ध्योक्योप हेर्न पुगेका सर्वसाधारणले गुम्बा व्यवस्थापन समितिले खानपानको व्यवस्था समेत मिलाएको थियो । सो गुम्बाको धार्मिक पुजाआजामा ढुम्बातालको जल चढाउने गरिन्छ ।"
पाल्पामा करेन्ट लागेर १ जनाको मृत्यु,तानसेन : पाल्पामा करेन्ट लागेर मंगल बिहान एक जनाको मृत्यु भएको छ । करेन्ट लागेर रामपुर नगरपालिका९ जब्गादी बस्ने २९ वर्षका बिष्णुबहादुर श्रेष्ठको मृत्यु भएको जिल्ला प्रहरी कार्यालय पाल्पाका सूचना अधिकारी डीएसपी विरेन्द्र थापाले बताए । श्रेष्ठले आज बिहान घर नजिकै दवदवेको रुखमा चढेर घाँस काट्दै गर्दा थ्रि फेसको लाइन छुँदा करेन्ट लागेको हो। भुईंमा खसेका उनको तत्कालै उद्धार गरी उपचारको मिशन अस्पताल तानसेनमा ल्याएपनि चिकित्सकले मृत घोषणा गरेको जिल्ला प्रहरी कार्यालय पाल्पाले जनाएको छ । घटनाको थप अनुसन्धान भइरहेको प्रहरीले जनाएको छ । बर्षातको समयमा बढेका रुखहरुको ग्रामिण भेगमा सञ्चालन भएका विद्युत अधिकाश तारहरु रुखमा छुने गरेका छन्। यस्ता काममा विद्युत प्राधिकरणले समयमा ध्यान दिनुपर्ने स्थानीयबासीले माग गरेका छन्।
सर्वोच्च अदालत तिहार र छठ पर्वमा बिहान ११ देखि ३ बजेसम्म खुल्ने,"काठमाडौंः सर्वोच्च अदालत तिहार र छठ पर्वमा पनि बन्दीप्रत्यक्षीकरणको रिट निवेदन सुनुवाइका लागि बिहान ११ बजेदेखि अपराह्न ३ बजेसम्म खुल्ने भएको छ । सर्वोच्च अदालत १३ गतेसम्म पूर्णरुपमा बन्द रहने भए पनि शनिबार र भाइटीकाको दिनबाहेक अन्य दिन बन्दीप्रत्यक्षीकरणको रिट निवेदन सुनुवाइका लागि खुल्ला हुने अदालतका प्रवक्ता बिमल पौडेलले जानकारी दिए । न्याय प्रशासन ऐन, २०७३ मा बिदाको दिनमा पनि बन्दी प्रत्यक्षीकरणको रिट निवेदनको सुनुवाइ गर्ने व्यवस्था रहेको छ । अदालत पूर्णरुपमा भने तिहार र छठपछि मात्र खुल्नेछ ।"
उपत्यकामा २१३५ सवारी साधनलाई कारवाही,"काठमाडौं : उपत्यकामा दुई हजार १३५ सवारी साधन कारवाहीमा परेका छन्। काठमाडौं उपत्यका ट्राफिक प्रहरी कार्यालय तथा मातहतका कार्यालयले नियमविपरीत सञ्चालन भएका सवारी साधनलाई कारवाही गरेका हुन्। जसमा मादक पदार्थ सेवन गरेर सवारी चलाउने २४०, लेनको पालना नगर्ने १२, रेड लाइटमा सवारी चलाउने १९, जथाभावी हर्न बजाउने ४६ चालक कारवाहीमा परेका छन्। यसैगरी नम्बर प्लेट स्पष्ट नभएका १०० र अन्य १७१८ वटा सवारीलाई कारवाही गरिएको ट्राफिक प्रहरीले जनाएको छ। यो सोमबार दिनभरको तथ्यांक हो।"
पुर्ख्यौली पेशाबाट विस्थापित हुँदै पाल्पाका कुमाल समुदाय,"तानसेन : माटोको भाडाँकुडा बनाएर प्रकृतिसँग मितेरी लगाउँदै जिविकोपार्जन गर्दै आएका पाल्पाका कुमाल समुदाय परम्परागत पेशाबाट विस्थापित हुन थालेका छन् । बढ्दो प्लाष्टिकको प्रयोग र सरकारको वेवास्था र स्थानीय तहमा सामुदायिक वनको अवरोधका कारण पाल्पाका कुमाल समुदाय परम्परागत माटोको भाँडा बनाउने पेशाबाट विस्थापित भएका हुन् । तिहार झिलिमिलीको पर्व, जताततै उज्यालै, उज्यालो छ, घर घरमा बिजुली बत्तीले झिलिमिली बनाइएको छ । विगतका समयमा तिहारभरी माटोको दियोमा तोरीको तेल हालेर घरभरी बत्ती बालिने गरिन्थ्यो। तर, समय परिवर्तनसँगै अहिले बिजुली बत्तीको झिलिमिलीले घर उज्यालो बनाउने प्रचलन बढेपछि कुमाल समुदायको परम्परागत पेशा संकटमा परेको हो । सबैजसो घरमा माटोको दियोमा गाईको घीउ वा तोरीको तेल राखेर कपासको बत्ती बाल्ने परम्परा केही घरमा सिमित बन्न पुगेको छ । जसको कारण तिहारलाई लक्षित गरेर कुमाल समुदायले निर्माण गर्दै आएको माटोको दियो, पाला उत्पादन नै हुन छाडेको छ । उत्पादित माटोको दियो, पाला लगायतका सर समान भनेको समयमा बिक्री नहुने, कालो माटो पाउने स्थानमा नयाँनयाँ घर बन्ने, वनमा समेत माटो खन्न नपाइने भएपछि गाउँभरी पेशा गरी जिविकोपार्जन गर्दै आएक कुमाल समुदाय एक दुई घरमा मात्र सिमित भएको रामपर तिलपुरका सोमबहादुर कुमालले बताए । मानव शरीर पनि पञ्चतत्वमा आधारित रहेकाले माटो प्रकृति र संस्कृतिसँग जोडिएको छ । प्रकृति र संस्कृतिसँग गाँसिएको माटोको भाडा विस्थापित हुनु भनेको नेपाली कला संस्कृति, पहिचान पनि संकटमा पर्दै गएको छ । पेशा व्यवसाय, कला संस्कृति, पहिचान र प्रकृतिसँग जोडिएको माटोका भाँडा संकटमा पर्दा नेपालका हजारौं कुमाल समुदाय आफ्नो मौलिक पहिचानलाई परिवर्तन गर्दै फरक पेशाबाट जिविकोपार्जन गर्न बाध्य भएका छन् । कुमाल समुदायको पेशा, पहिचानलाई इच्छा शक्ति भएमा स्थानीय सरकारले बचाउन सक्ने पाल्पाका संस्कृतीविद निर्मल श्रेष्ठले बताए । पाल्पाको, तिन्टीआप, दमकडा, सराई, रुप्से, चिरतुङ्गधारा, पोखराथोक , रामपुर, , तिलपुर, गेझा, खालीवन, छचुवा, सिद्धेश्वर र जोगिथुमलगायतका क्षेत्रहरुमा कुमाल समुदायको बसोबास छ । पाल्पामा १२ हजार कुमालहरुको जनसंख्या छ । पाल्पामा तानसेन, रामपुर, माथागढी, रिव्दीकोट र रैनादेवी छहराका स्थानीय सरकारले पहल गरी चासो दिएमा कुमाल समुदायको परम्परागत पेशा व्यवसायलाई पुन: स्थापित गर्न सकिने पाल्पाका बृद्धिजिवीहरुको ठम्म्याइ रहेको छ । घरेलु उद्योगभित्र पर्ने यस्ता उद्योगको प्रवद्धनका लागि पहल भएको खण्डमा आम्दानीको बलियो माध्यमसँगै रोजगारीको अवसर सिर्जना हुने देखिन्छ ।"
एमसीसीका कारण मुलुक द्वन्द्वमा फस्ने देखिन्छ : बिजुक्छे,"काठमाडौं : नेपाल मजदुर किसान पार्टीका अध्यक्ष नारायणमान बिजुक्छेले एमसीसी देशको अहितमा रहेको बताएका छन् । मंगलबार काठमाडौंमा पार्टीको घोषणापत्र सार्वजनिक कार्यक्रममा बोल्दै नेमकिपा अध्यक्ष बिजुक्छेले अमेरिकी सहयोग परियोजना (एमसीसी) का कारण नेपाल युद्धमा फस्ने स्थिति आएको बताएका हुन् । विजुक्छेले भने, 'एमसीसी पारित भएपछि के थाह भयो भने दक्षिण एसियाली मुलुकहरुमा अमेरिकाले आफ्नो प्रभाव फैलाउँदै जानेछ । जसका कारण दक्षिण एसियाली मुलुकमा युद्धको खतरा बढ्दै गएको छ। ' अहिलेको सरकारले एमसीसी पास गर्यो तर नेमकिपाले निरन्तर त्यसको विरोध गरेको उनले बताए। अहिले संसारमा दक्षिणपन्थीहरुको प्रभाव बढ्दै गएको उनको भनाइ छ। बिजुक्छेले भने, हिन्दुस्तान र चीनको सीमा विवादमा मद्यत गर्नुभन्दा आगोमा घ्यु थप्ने काम पश्चिमा देशहरुबाट भइरहेको छ । तेस्रो विश्वयुद्ध एसियामा भयो भने झन गाह्रो हुन्छ । यसियालीहरुबीच झगडा खेल्ने काम भएको छ । युक्रेनको समर्थनमा नेपालले बोल्न हुँदैनथ्यो।'"
निर्वाचनमा चारवटा मतपत्रमा मतदान गर्नुपर्ने,"काठमाडौं : आसन्न मङ्सिर ४ गते हुने प्रतिनिधिसभा र प्रदेशसभा सदस्य निर्वाचनमा मतदाताले छुट्टाछुट्टै रुपमा चारवटा मतपत्रमा रहेका आफूले इच्छाएको निर्वाचन चिह्नमा मतदान गर्नुपर्ने व्यवस्था गरिएको छ । निर्वाचनमा मतपत्र सानो आकारको रहेको र पहिलो हुने निर्वाचित हुने निर्वाचन प्रणालीतर्फको मतपत्रमा उम्मेदवारी दिएकाको मात्रै निर्वाचन चिह्नको व्यवस्था गरिएको छ । निर्वाचन आयोगले प्रतिनिधिसभाको पहिलो हुने निर्वाचित हुने निर्वाचन प्रणालीका लागि सेतो पृष्ठभूमिमा रातो रङको निर्वाचन चिह्न भएको मतपत्र र प्रतिनिधिसभाको समानुपातिक निर्वाचन प्रणालीका लागि सेतो पृष्ठभूमिमा कालोरङ्को निर्वाचन चिह्न भएको मतपत्रको व्यवस्था गरेको छ । यस्तै प्रदेशसभाको पहिलो हुने निर्वाचित हुने निर्वाचन प्रणालीका लागि सेतो पृष्ठभूमिमा रातो रङको निर्वाचन चिह्न र प्रदेशसभाकै समानुपातिक निर्वाचन प्रणालीका लागि सेतो पृष्ठभूमिमा कालो रङको निर्वाचन चिह्न भएको मतपत्रको व्यवस्था गरिएको छ । आफ्नो परिचयपत्रसहित मतदान केन्द्रमा पुग्ने मतदातालाई सुरुमा प्रतिनिधिसभाको पहिलो हुने निर्वाचित हुने निर्वाचन प्रणालीतर्फको मतपत्र उपलब्ध गराउने व्यवस्था गरिएको छ । यो मतपत्रमा आफूलाई मनपर्ने उम्मेदवारको निर्वाचन चिह्नमा मतदाताले मत सङ्केत गरिसकेपछि त्यसलाई पट्याएर नजिकैको १ लेखिएको मतपेटिकामा मतपत्र खसाल्नुपर्नेछ । यो मतपत्र खसालिसकेपछि दोस्रो चरणमा निजले पाउने प्रतिनिधिसभाकै समानुपातिक निर्वाचन प्रणालीतर्फको मतपत्रमा इच्छाएको राजनीतिक दलको निर्वाचन चिह्नमा मतदान गरिसकेपछि पट्याएर २ लेखिएको मतपेटिकामा मतपत्र खसाल्नुपर्छ । तेस्रो चरणमा प्रदेशसभाको पहिलो हुने निर्वाचित हुने निर्वाचन प्रणालीको मतपत्र उपलब्ध गराउने व्यवस्था गरिएको छ । यो मतपत्रमा इच्छाएको उम्मेदवारको निर्वाचन चिह्नमा मतदान गरिसकेपछि पट्याएर ३ लेखिएको नजिकैको मतपेटिकमा मतपत्र खसाल्नुपर्छ । चौथो तथा अन्तिम चरणमा प्रदेशसभाको समानुपातिकतर्फको मतपत्र मतदातालाई उपलब्ध गराउने व्यवस्था गरिएको छ । यो मतपत्रमा मतदाताले आफूले इच्छाएको राजनीतिक दलको निर्वाचन चिह्नमा मत सङ्केत गरिसकेपछि त्यसलाई पट्याएर ४ लेखिएको नजिकैको मतपेटिकामा मत खसाल्नुपर्नेछ । हरेक मतदान केन्द्रमा व्यवस्था गरिने गोप्य कक्षमा राखिएको स्वस्तिक छापले मतदाताले मतपत्रमा मत सङ्केत गर्नुपर्ने व्यवस्था छ । मतदाताले मतदान केन्द्रमा आआफ्नो परिचयपत्र साथमा लिएर जानुपर्ने व्यवस्था आयोगले गरेको छ । महिलाले तोकिएको महिलाको लाइनमा र पुरुषले तोकिएको पुरुषको लाइनमा लामबद्ध भई मतदान गर्न पाउने गरी मतदान केन्द्रको व्यवस्थापन गर्न लागिएको छ । गर्भवती, अशक्त, ज्येष्ठ नागरिक, बिरामी, किरियापुत्री, सुत्केरी, आफ्नो काखे बालबालिका साथमा भएकी महिला, अपाङ्गगता भएका व्यक्ति तथा अन्य (लैङ्गिक तथा यौनिक अल्पसङ्ख्यक) मतदातालाई लाइनमा नबसी प्राथमिकताका आधारमा मतदान गर्न पाइने व्यवस्था गरिएको छ । दृष्टिविहीन वा शारीरिक अशक्तता भएको वा अरू कुनै कारणले आफैँ मत सङ्केत गर्न नसक्ने भएको मतदाताको हकमा निजको एकाघर परिवारको सदस्यलाई आफूसँगै मत सङ्केत गर्ने गोप्य कक्षमा मतदान अधिकृतको अनुमतिमा लैजान सकिने र सो नभएमा मतदान अधिकृतको सहयोग लिन सकिने व्यवस्था छ ।"
फूलको पर्वमा फुलेन फूल,"खोटाङ : फूलैफूलको पर्व भनेर चिनिने तिहारमा यस वर्ष फूल नै नफुल्दा खोटाङवासी चिन्तित बनेका छन् । विगत वर्षहरुमा तिहार सुरु हुनुअघि नै ढकमक्क फुल्ने सयपत्री, गोदावरी, मखमलीलगायत माला गाँस्न प्रयोग हुने फूलहरु यस वर्ष भर्खर मात्रै कोपिला लाग्न थालेपछि उनीहरु चिन्तित बनेका हुन् । आफूले रोपेका प्राकृतिक फूल नफुलेपछि जिल्लाका अधिकांश छोरीचेलीहरु बजारमा पाइने प्लास्टिकको कृत्रिम फूलको माला खरिद गर्न बाध्य बनेका छन् । कतिपयले त्यही कोपिला बन्दै गरेका फूललाई गुच्छा बनाएर आफ्ना माइती पुज्ने तयारी गरेका छन् । विगत वर्षहरुभन्दा यस वर्ष बढी फूलका बिरुवा रोपिए पनि उक्त फूलहरु नफुल्दा समस्या भएको दिक्तेल रुपाकोट मझुवागढी नगरपालिका११ खार्मीकी स्थानीय बासिन्दा आस्था मगरले बताए । 'आमा र मलाई गरी झन्डै एक सय ५० फूलका माला चाहिन्छन् । रोपिएका फूलहरु भर्खर कोपिला लाग्दै छन्, 'उनले भने, 'जसरी भएपछि माइती त पुज्नै पर्यो, विकल्प नभएपछि चुरी जङ्गलमा पाइने फूलका रुपमा प्रयोग गरिने एक प्रकारको नस्पतिको माला बनाइरहेकी छु ।' विगत वर्षहरुभन्दा यस वर्षको तिहार छिटो भएकाले पनि फूलको अभाव भएको खोटेहाङ गाउँपालिका७ खोटाङबजारकी भूमिका न्यौपानेले बताए । 'हाम्रो क्षेत्र पर्याप्त फूल पाउने क्षेत्र हो । तर यस वर्षको तिहार विगतको भन्दा अगाडि छ,'उनले भने, 'गाउँभरि कसैकामा पनि फूल फुलेका छैनन् । फूल नफुलेपछि अधिकांशले बजारमा पाइने कृत्रिम फूल खरिद गरेर माइती पुज्ने तयारी गरेका छन् ।' दस स्थानीय तह रहेको जिल्लामा लेकबेंसी कुनै पनि क्षेत्रमा यस वर्ष पर्याप्त मात्रा फूल नरहेको पाइएको छ । तिहारकै लागि भनेर व्यावसायिकरुपमा फूल खेती गर्दै आएका कृषकहरुसमेत आफूले रोपेका फूल नफुल्दा चिन्तित बनेका छन् । हलेसी तुवाचुङ नगरपालिकाले फूलमा आत्मनिर्भर बनाउन विभिन्न ठाउँमा गठन भएका स्थानीय आमा समूहलाई पुष्प व्यवसाय सञ्चालन गर्नका लागि गत वर्षबाटै अनुदान दिएको छ । नगरपालिकाको आर्थिक सहयोगमा आमा समूहले सञ्चालन गरेका बगैचामा समेत पर्याप्त मात्रामा फूल नफुलेको स्थानीय बासिन्दाले बताएका छन् । दिक्तेल रुपाकोट मझुवागढी नगरपालिका२ सोल्मामा सञ्चालित शुभम् फाउन्डेसनमा अध्ययनरत विद्यार्थीले व्यावसायिकरुपमा लगाएका फूलसमेत पर्याप्त फुलेका छैनन् । जिल्लाका अन्य क्षेत्रमा लगाइएका फूल नफुलेपछि शुभम् फाउन्डेसनका विद्यार्थीले लगाएका बगैंचामा छिट्फुट फुल्दै गरेका फूल माग्नेको सङ्ख्या दैनिक सयजना भन्दा बढी रहेको फाउन्डेसनका निर्देशक सूर्यबहादुर राईले बताए। दुई नगरपालिका र आठ गाउँपालिका रहेको जिल्लामा औपचारिक कार्यक्रमबाहेक व्यवसाय सञ्चालनका लागि अहिलेसम्म प्राकृतिक फूल खासै आयात हुने गरेको छैन । बाहिरबाट प्राकृतिक फूल आयात गरेर बिक्री गर्नका लागि जिल्लामा आवश्यक चिस्यान केन्द्र नभएका कारण नल्याइएको व्यवसायीहरु बताउँछन् । जिल्लामा प्राकृतिकरुपमा रोपिएका फूल नफुलेपछि स्वास्थ्यका लागि हानिकारक मानिएको प्लास्टिकको कृत्रिम फूलको मालाले यस वर्ष खोटाङमा राम्रो मूल्य पाएको व्यापारीहरुले बताएका छन् । यकिन तथ्याङ्क नभए पनि यस वर्ष जिल्लामा लाखौंको कृत्रिम फूल बिक्री भएको उद्योग वाणिज्य संघ खोटाङका अध्यक्ष उपिनकुमार राईले बताए। जिल्लाको मुख्य व्यापारिक केन्द्र दिक्तेल बजार, ऐंसेलुखर्क, बाक्सिला, पञ्चमी, खोटाङबजार, सिम्पानीलगायतका ठाउँमा कृत्रिम फूलले राम्रो बजार पाएको व्यापारीहरुले बताएका छन् । प्राकृतिक फूल अभावले जिल्लामा माइती पुज्नदेखि घर तथा कोठा सजाउनसमेत भारतबाट ल्याइएको प्लास्टिकको कृत्रिम फूलको माला नै खरिद गरेको पाइएको वाणिज्य संघका अध्यक्ष राईले जानकारी दिए। पुष्प व्यवसाय सञ्चालन गर्नका लागि जिल्लाका सबै भूगोल उपयुक्त रहेको कृषि ज्ञान केन्द्र खोटाङले जनाएको छ । जिल्लामा उत्पादन गरिने फूल राजधानी काठमाडौंलगायत अन्य विभिन्न जिल्लामा निर्यात गरेर जिल्लाको आम्दानीको स्रोतसमेत बढाउन सकिने कृषिविज्ञले बताउँदै आएका छन्। रासस"
"गठबन्धनको उद्देश्य देश बनाउने होइन, एमाले सिद्ध्याउने : पोखरेल","काठमाडौं : नेकपा एमालेका वरिष्ठ उपाध्यक्ष ईश्वर पोखरेलले सत्ता गठबन्धनको एकमात्रै उद्देश्य एमाले सिद्धाउने मात्रै रहेको बताएका छन्। मंगलबार काठमाडौंमा आयोजित एक कार्यक्रममा उपाध्यक्ष पोखरेलले गठबन्धनको दृष्टिकोण, उद्देश्य, कार्यक्रम र गन्तव्य नरहेको र एमाले सिद्धाउन मात्रै ध्यान केन्द्रीत रहेको बताएका हुन्। एमालेको उद्देश्य राजनीतिक स्थायीत्व, मुलुकको विकास र हित मात्रै रहेकाले जनताले विश्वास गर्ने उनको भनाइ छ । नीतिहित, सिद्धान्तहिन र अस्थीरता सिर्जना गर्नेलाई पाखा लगाएर मुलुकलाई विकासको बाटोमा अघि बढाउनुपर्ने पोखरेलले बताए । त्यस्तै पोखरेलले तिहार लगतै एमालेले पार्टीको घोषणापत्र सार्वजनिक गर्ने जानकारी दिए। घोषणापत्रमा यसअघि एमाले सरकारले गरेका काम र भावी योजनाहरु तालिकाबद्ध रुपमा आउने उनले बताए। अहिले पनि मुलुकको राजनीतिलाई प्रदुषित गर्ने अपराधिक धन्दा चलिरहेको भन्दै पोखरेलले त्यसले सिर्जना गरेका भ्रमहरुलाई एमालेले चिर्ने जिकिर गरे।"
नेपाल मजदुर किसान पार्टीको घोषणापत्र सार्वजनिक,"काठमाडौं : नेपाल मजदुर किसान पार्टीले आगामी मंसिर ४ मा हुने प्रतिनिधि सभा र प्रदेश सभा निर्वाचनका लागि घोषणापत्र सार्वजनिक गरेको छ । मंगलबार काठमाडौंमा पत्रकार सम्मेलन गर्दै नेमकिपाले घोषणापत्र सार्वजनिक गरेको हो । नेमकिपा अध्यक्ष नारायणमान विजुक्छेले घोषणापत्र सार्वजनिक गरेका हुन् । नेमकिपा सचिव प्रेम सुवालले निर्वाचन क्रान्तिको संकेत दिने प्यारामीटर रहेको बताए । सुवालले भने, सत्ता गठबन्धन देश र जनताको विरोधमा छ । यो गठबन्धन जनताको पक्षमा छैन । उनले नेपालीको सम्पत्तिलाई विदेशमा नलैजाने नियम कानुन बनाउन आवश्यक रहेको औंल्याए।"
डेढ घन्टापछि चल्न थाल्यो ह्वाट्सएप,"काठमाडौं: डाउन भएको करिब डेढ घन्टापछि ह्वाट्सएप सञ्चालनमा आएको छ। दिउँसो करिब साढे २ बजेबाट ह्वाट्सएप सञ्चालनमा आएको हो। सामाजिक सञ्जाल ह्वाट्सएप डाउन भएपछि लाखौं प्रयोगकर्ताहरु प्रभावित भएका थिए। विश्वका धेरै देशहरूमा ह्वाट्सएप सेवा डाउन भएको थियो । नेपालमा पनि ह्वाट्सएप चलेको थिएन । यसबाट म्यासेज र फोन नजाने समस्या देखिएको थियो। भारतलगायत विभिन्न मुलुकमा समस्या आएको सञ्चारमाध्यमहरुले जनाएका थिए। ह्वाट्सएपमा विश्वभर २ अर्बभन्दा बढी सक्रिय प्रयोगकर्ताहरू छन्। आज करिब साढे १२ बजेतिरबाट ह्वाट्सएप बन्द भएको खबर बाहिरिएको थियो । कम्पनीले समस्याको कारण भने खुलाएको छैन । गत वर्ष अक्टुबर ४ मा ६ घण्टा सेवा बन्द भएको थियो । ४ अक्टोबर २०२१ मा फेसबुक, इन्स्टाग्राम र ह्वाट्सएप प्लेटफर्म करिब ६ घण्टा बन्द भएकाले अर्बौं प्रयोगकर्ताले समस्या भोग्नुपरेको थियो ।"
शान्ति सेनामा स्वास्थ्य मन्त्रालयले डाक्टर पठाउने,"काठमाडौंः सरकारले डाक्टरलाई शान्ति मिसनमा पठाउने भएको छ । स्वास्थ्य तथा जनसंख्या मन्त्रालयअन्तर्गतका स्थायी डाक्टरलाई शान्ति मिसनमा पठाउने भएको हो । रक्षा मन्त्रालयले स्वास्थ्य मन्त्रालयलाई पत्र पठाउँदै डाक्टर उपलब्ध गराउन भनेको छ । लिवियाको शान्ति मिसनका लागि तीनजना जनरल सर्जन पठाउनेछ । स्वास्थ्य मन्त्रालयले जारी गरेको सूचनामा भनिएको छ, 'रक्षा मन्त्रालयको असोज १२ को प्राप्त पत्रानुसार संयुक्त राष्ट्र संघको आव्हानमा शान्ति स्थापना कार्यको लागि लिवियामा मिति मंसिर २९ गते (संभावित मिति) तैनाथ हुन जाने स्पेसल गार्ड युनिट (शासे) मा एक वर्षको लागि कार्यरत रहने गरी कम्तीमा ३ वर्षको अनुभव प्राप्त जनरल सर्जन कन्सल्टेन्टमध्ये इच्छुक स्थायी कर्मचारीले यस मन्त्रालयको आन्तरिक प्रशासन शाखामा सम्पर्क गर्नू ।'"
"स्वदेशी बिजुलीले नै उज्यालो बन्यो दीपावली : १३०५ मेगावाट खपत, ३८० मेगावाट भारत निर्यात","काठमाडौं : ठीक छ वर्षपहिले अर्थात् २०७३ सालमा हरेक साता विद्युत्भार कटौतीका सूचना सार्वजनिक हुन्थे। तिहार उज्यालोको पर्व। यसको आफ्नै गरिमा र महत्व छ। तर तिहारका अवसरमा समेत नेपालीले मैनबत्तीको भरमा आफ्नो खुसी साट्नु पर्दथ्यो। बिजुली उपलब्ध गराउने जिम्मा लिएको नेपाल विद्युत् प्राधिकरण हरेक साता सूचना प्रकाशित गरेर आनन्दसँग निदाउँथ्यो। समय बदलियो, अवस्थामा पनि परिवर्तन आयो। तत्कालीन नेपाली कांग्रेस र नेकपा (माओवादी केन्द्र)को संयुक्त गठबन्धन सरकारका प्रधानमन्त्री पुष्पकमल दाहाल प्रचण्ड नेतृत्वको सरकारले लिएको नीतिका कारण २०७३ सालको लक्षमी पूजाको दिनदेखि काठमाडौँ उपत्यकाबाट विद्युत्भार कटौती अन्त्य भयो। सरकारले जनताका सामु गरेको वाचालाई पूरा गर्यो। त्यो वाचा पूरा गराउन हालका अर्थमन्त्री एवम् तत्कालीन ऊर्जामन्त्री जनार्दन शर्माको पहलकदमी पनि उत्तिकै महत्वपूर्ण थियो। प्राधिकरणको नेतृत्वमा रहेर कार्यकारी निर्देशक कुलमान घिसिङले निर्वाह गर्नुभएको भूमिका पनि उत्तिकै महत्वपूर्ण छ। नेपालबाट अब विद्युत्भार कटौती इतिहास भएको छ। विद्युत्भार कटौती मात्रै इतिहास भएको छैन, तिहारमा भारतीय बजारबाट खरिद गरेर ल्याइने बिजुली पनि अब आयात हुन बन्द भएको छ। नेपाल र नेपाली क्रमशः ऊर्जामा आत्मनिर्भर बन्दैछन् भन्ने अवस्थामा पुगिएको छ। सोमबार देशैभर हर्ष उल्साहका साथ तिहारको महत्वपूर्ण दिन लक्ष्मी पूजा गरिएको छ। लक्ष्मी पूजा बत्ती बाल्ने दिन। लक्ष्मीको आराधना गर्ने दिन। त्यस दिन देशभर कूल एक हजार तीन सय पाँच मेगावाट बराबरको बिजुली खपत भएको प्राधिकरणले जनाएको छ। देशभर बिजुलीको के कति माग छ भन्ने कुराको खास मापन गर्ने दिनका रुपमा यस यस दिनलाई लिइन्छ। आन्तरिक रुपमा क्रमशः बिजुलीको मागमा वृत्ति हुँदै गएको छ। गत वर्षको तिहारमा अधिकतम बिजुली खपत एक हजार दुई सय मेगावाट बराबर थियो। यस आधारमा गत वर्षभन्दा एक सय पाँच मेगावाट थप बिजुली खपत भएको छ, यस वर्ष। यस्तै, गत असार २८ गते अधिकतम बिजुली खपत अर्थात् पिक लोड एक हजार सात सय ४७ मेगावाट रहेको थियो। काठमाडौँ उपत्यकामा तीन सय ४२ मेगावाटको हाराहारीमा अधिकतम माग देखिएको प्राधिकरणले जनाएको छ। लक्ष्मी पूजाको दिनसमेत प्राधिकरणले तीन सय ८० मेगावाट बिजुली भारत निर्यात गरेको थियो। प्राधिकरणका कार्यकारी निर्देशक घिसिङका अनुसार सोमबार निजी क्षेत्रका ऊर्जा उद्यमीका आयोजनाबाट प्रणालीमा सात सय ६७ दशमलव पाँच मेगावाट बिजुली प्रणालीमा उपलब्ध भएको थियो। यस्तै प्राधिकरणका सहायक कम्पनीका आयोजनाबाट कूल चार सय ८२ दशमलव दुई मेगावाट उपलब्ध भएको थियो। प्राधिकरणका अर्धजलाशयुक्त आयोजनाबाट चार सय ३५ मेगावाट बिजुली प्रणालीमा उपलब्ध भएको थियो। यस आधारमा भारतमा समेत निर्यात गरेको जोड्दा एक हजार छ सय ६८ मेगावाट बिजुली कूल खपत भएको देखिन्छ। लक्ष्मी पूजाको दिनसमेत कूल दुई सय मेगावाट बिजुली खेर गएको छ। विसं २०७३ को लक्ष्मी पूजाको दिनदेखि काठमाडौँ उपत्यका र २०७५ साल वैशाख ३१ ग्तेदेखि देशभर नै विद्युत्भार कटौती अन्त्य गरेको प्राधिकरणले पछिल्ला दिनमा गुणस्तरीय बिजुली उपलब्ध गराउने प्रयास गरिरहेको छ। बिजुलीको खपत बढाउने अभियान पनि निरन्तर जारी छ। यद्यपि अपेक्षित रुपमा बिजुलीको माग भने बढ्न नसकेको गुनासो पनि उत्तिकै आउने गरेको छ। सोमबार साँझ प्राधिकरणका कार्यकारी निर्देशक घिसिङ, उपकार्यकारी निर्देशहरुसहितको टोली स्युचाटारस्थित भार प्रेषण केन्द्रबाट लक्ष्मी पूजाको दिन विद्युत् माग र आपूर्ति व्यवस्थापनका लागि खटिएको थियो। विनाअवरोध देशभरि विद्युत् आपूर्ति गर्न प्राधिकरण सफल भएको छ। विगतका वर्षहरुमा लक्ष्मी पूजाको माग धान्नका लागि विद्युत् आयात हुँदै आएकामा अब आन्तरिक उत्पादनले माग धान्ने मात्र हैन खपत हुन नसकेर बढी हुन थालेको छ। प्राधिकरणले यस वर्ष लक्ष्मी पूजाको पिक डिमान्ड धान्नको लागि कुलेखानी जलाशययुक्त जलविद्युत् केन्द्रसमेत सञ्चालन गरेन। कुलेखानी पहिलोबाट ६०, दोस्रोबाट ३२ र तेस्रोबाट १४ गरी एक सय ६ मेगावाट विद्युत् उत्पादन हुन्छ। यस वर्षको लक्ष्मी पूजाको पिक समयमै तीन सय ८० मेगावाट विद्युत् भारत निर्यात गरिएको र दुई सय मेगावाट विद्युत् खपत गर्न नसकिएको प्राधिकरणका कार्यकारी निर्देशक घिसिङले बताए। प्राधिकरणले देशभित्र खपत गरी अतिरिक्त भएको वर्षायामको विद्युत् इन्डियन इनर्जी एक्सचेन्ज लिमिटेड (आइएक्स)को डेअहेड बजारमा प्रतिस्पर्धामार्फत बिक्री गरिरहेको छ। 'विगतमा लोडसेडिङ हुँदा लक्ष्मी पूजाको दिनको विद्युत् खपतलाई पिक डिमान्ड मानिन्थ्यो भने अहिले त्यो अवस्था छैन, अरू बेला नै पिक डिमान्ड आउने गरेको छ', कार्यकारी निर्देशक घिसिङले भने। तिहारमा उद्योगकलकारखानाहरु र कार्यालयहरु सबै बन्द छन्, फेरि तराइमा गर्मी छैन र काठमाडौँ उपत्यकासहित पहाडी क्षेत्रमा जाडो पनि सुरु भइनसकेकाले अहिले विद्युत् माग नआउने समयका रुपमा लिइन्छ। उनले आन्तरिक रुपमा विद्युत् खपत बढाउनु ठूलो चुनौती रहेको बताए। प्राधिकरणले गत असार २८ गते देशभित्रको पिक डिमान्ड सबैभन्दा बढी रहेको थियो। देशभित्रको विद्युत् खपत र भारततर्फको निर्यातसहित लक्ष्मी पूजाको दिन प्रणालीको पिक डिमान्ड एक हजार छ सय ८५ मेगावाट रेकर्ड गरिएको छ। यस वर्ष सङ्घीय राजधानी काठमाडौँ उपत्यकासहित यस आसपासका क्षेत्रको पिक डिमान्ड तीन सय ४२ मेगावाट छ। गत वर्ष तीन सय २० मेगावाट थियो। प्राधिकरणले पर्याप्त विद्युत् रहेकाले ढुक्कसँग बत्ती बाल्न उपभोक्तलाई आग्रह गरेको थियो। प्राधिकरणले लक्ष्मी पूजाको दिन विद्युत् अवरोध हुन नदिन मुलुकभर रहेका वितरण केन्द, विद्युत् गृहका प्रमुखहरु र त्यहाँ रहेका प्राविधिक कर्मचारीलाई तयारी अवस्थामा राखेको थियो।  रासस"
दार्चुलामा ट्याक्टर दुर्घटना हुँदा चालकको मृत्यु,काठमाडौं : दार्चुलाको व्यास गाउँपालिका५ धौलाकोटमा आज मंगलबार बिहान ट्याक्टर दुर्घटना हुँदा चालकको मृत्यु भएको छ। व्यास गाउँपालिका४ दोकट बस्ने ४५ वर्षीय देवान सिंह बिष्टको घटनास्थलमा नै मृत्यु भएको हो। दोकटबाट खलङ्गातर्फ आउँदै गरेको सुदूरपश्चिम प्रदेश०२००१ त १४ ४७ नम्बरको ट्याक्टर आज बिहान पौने ८ बजे दुर्घटना भएको हो।
ग्रहणसँग मानिस किन डराउँछन्?,"काठमाडौं : आज कार्तिक ८ गते करिब १३०० वर्षपछि दीपावलीको दिन चार ग्रहको दुर्लभ संयोजन भएर सूर्यग्रहण लाग्दैछ । विश्वका धेरै देशमा सूर्यग्रहणको नाम सुन्नासाथ मानिसहरू डराउँछन्। यो डरको जरो हाम्रा पुर्खासँग जोडिएको छ। यो ३० हजार वर्ष पहिलेको कुरा हो। आदिम मानवको समयमा मानिस खुल्ला आकाशमा तारामुनि बस्थे। यी ताराले मानिसलाई आउँदै गरेको वर्षा, चिसो र दिशाबारे जानकारी गराउँथ्यो। आकाशमा हुने यस्ता घटनाहरूले मानिस कहिले डराए त कहिले रमाए। पछि विकास हुँदै जाँदा क्रमश: यीसँग सम्बन्धित रोचक कथा सिर्जना भएका छन्। सूर्यग्रहण सुरु भएदेखि अहिलेसम्म यससँग सम्बन्धित रोचक कथा वा इतिहास यस प्रकार छन् : नासाको अनुसार करिब ५ हजार वर्ष पहिले सूर्य ग्रहणको खगोलीय घटनामा मानिसले ध्यान दिन सुरु गरेका थिए। आयरल्याण्ड बस्ने आर्कियो एस्ट्रोनमर पल ग्रिफिनले आफ्नो देशमा ऐतिहासिक पत्थरमा अध्ययन गरे। सो पत्थरहरु वैज्ञानिक तरिकाले राखिएका छन्। उक्त पत्थरहरुले ३,३४० इशापूर्वमा ३० नम्बरमा लागेकफ ग्रहणलाई देखाएको छ। २,१३७ इशापूर्व अर्थात ४,१५८ वर्ष पहिला चीनका राजा चुंग काङ्गले आफ्नो दरबारमा ग्रहणको बारेमा अध्ययन गर्न भनेर २ खगोलविद् राखेका थिए। एकपटक हिस र हो नामका ती खगोलविद्ले सूर्यग्रहण लाग्ने कुरा पत्ता नलगाएकाले उनीहरुको राजाले टाउको र जीउ छुट्याइदिएका थिए। बेबिलोनमा ५१८ इपूदेखि ४६५ इपूको बीचमा बनेको माटोको डल्लोमा सूर्यग्रहणको बारेमा लिखित साक्ष भेटिएको छ। यसमा १,३७५ अर्थात ३,४०० वर्ष पहिला मे ३ मा उगरेत भन्ने ठाउँबाट खग्रास सूर्य ग्रहण देखिने कुरा उल्लेख गरिएको छ। प्राचीन युनान ६४७ इपू मा अप्रिल ६ मा युनानी कवि आर्किलोचुसले पूर्ण सूर्यग्रहणको कुरा गरेका छन्। उनले, 'आशाभन्दा पर केही पनि सम्भप छैन, जीससभन्दा अद्भुत केही छैन, किनभने उनी जगतपिता हुन्। उनले दिन र रात बनाए। उनले चम्किलो सूर्यको ज्योति लुकाए। सोबाट मानिसको मनमा भयानक डर बस्यो।' सूर्यग्रहणबाट डराउँथे मानिस ५८५ इपूमा युनानी दार्शनिक थेल्सले सूर्य ग्रहणको भविष्यवाणी गरेक थिए। उक्त समय युनानमा ६ वर्षदेखि लिडियन र मेड्सबीच लडाइँ जारी थियो। एकदिन अचानक सूर्य लुक्यो र दिनमै अँध्यारो भयो। थेल्सले यही वर्ष सूर्य ग्रहणको भविष्यवाणी गरेका थिए। लिडियन र मेड्सले भने यसलाई ईश्वरको प्रकोप माने। यसपछि युद्ध नै रोकियो। ग्रहणको डर देखाएर कोलम्बसले ज्यान जोगाए १,५०४ मा क्रिस्टोफर कोलम्बसको जहाज जमैकाको किनारमा ठोकियो। उनको जहाजमा भएका मानिस भोकै मर्ने अवस्था आयो। कोलम्बसले त्यहाँका स्थानीयसँग मद्दत माग्न उनले ग्रहणको बारेमा बताए। उनले आकाशीय शक्तिमा आफ्नो नियन्त्रण भएको बताए। त्यहाँका मानिस डराए र उनीहरुलाई खाना दिए। यसरी उनले आफ्नो र साथीको ज्यान बचाए। वेद र पुराणमा सूर्य ग्रहण ऋग्वेदको ५ औ मण्डलको ४० औ सूक्तमा सूर्य ग्रहणको बारेमा लेखिएको छ। स्वरभानु(राहु) नामक दैत्यले सूर्यमा हमला गरेर पूरा ढाकिदियो। यसबाट चारैतिर अन्धकार फैलियो। पृथ्वीको सबै काम नै रोकियो। सो बेलामा इन्द्रले ऋषि अत्रिसामु गएर दुनियाँलाई संकटबाट बचाउन आग्रह गरे। ऋषि अत्रिले सूर्यलाई मायावती राहुबाट मुक्त गरिदिए। विष्णुपुराणमा पनि सूर्य ग्रहणको कुरा उल्लेख छ। राक्षसी सिंहिका पुत्र राहुले देवताको लाइनमा बसेर देवरुप धारण गरी समुद्रमंथनमा प्राप्त भएको अमृत सेवन गरे। सूर्यको उज्यालोमा देखिने बित्तिकै उसको भेद खोलियो। उसको छलदेखि रिसाएका विष्णुले चक्र प्रहर गरेर उसको टाउको काटिदिए। अमृत पिएको हुनाले ऊ अमर भयो। उसको शिरलाई राहु र जीउलाई केतु भनिन्छ। राहु र केतुले सूर्य र चन्द्रमालाई खाने र त्यसलाई नै ग्रहण भनिने उल्लेख छ। महाभारतमा महाभारत युद्धमा कौरबका सेनाले एक्लै भएका अभिमन्युलाई घेरे। दुर्योधनका भिनाजु जयद्रथले पछाडिबाट अभिमन्युको हत्या गरे। त्यसपछि अर्जुनले भोलि सूर्य अस्त नहुन्जेल जयद्रथको हत्या नगरे आत्मदाह गर्ने प्रतिज्ञा गरे। बेलुका हुनेबेलासम्म पनि अर्जुनले जयद्रथको हत्या गर्न सकेनन्। सोही समयमा कृष्णले आफ्नो मायाले सूर्यलाई ढाकिदिए। सबैजनाले बेलुका भयो भन्ने बुझे। अर्जुन आत्मदाहको तयारी गर्दै थिए। कौरव सेनासँग जयद्रथ खुसीले रमाउन लागे। सोही बेलामा सूर्य चम्कियो। कृष्णको आदेशमा अर्जुनले वाण हानेर जयद्रथको टाउको सय योजन पर तपस्यारत रहेका उनका पिताको टाउकोमा खसालिदिए। अन्य केही मान्यता प्राचीन मानवको दिनचर्या प्रकृतिको नियमअनुसार चल्थ्यो। यस्तो समयमा सानो परिवर्तन आउँदा पनि मानिस डराउँथे। अमेरिकी कूलमा सूर्य र चन्द्रमा प्रेमी भएको र ग्रहण लाग्दा उनीहरुले धर्तीलाई पर्दा लगाएर रोमान्स गरेको भन्ने मान्यता राख्थे। पश्चिमी एसियामा भने ग्रहण लागेको बेलामा ड्रयागनले सूर्यलाई निल्न लागेको हुनाले ढोल बजाएर त्यसलाई भगाउने कोसिस गर्थे। स्क्यानडिनेभिआइ मानिसहरु भने ब्वाँसोहरुले ग्रहणको समयमा सूर्यलाई हमला गर्ने मान्छन्। त्यस्तै टोगोका मानिस भने ग्रहणको समयमा चन्द्रमा र सूर्य एकआपसमा झगडा गर्ने मान्छन्। त्यस्तै नेपाल तथा भारतमा भने ग्रहण लाग्दा शरीर अपवित्र हुन्छ भन्ने मान्यता छ। सो समयमा पूजा गर्न, भगवानलाई छुन वर्जित गरिएको छ। ग्रहणपछि मूर्तिलाई जलले पखाल्ने चलन छ। ग्रहणको समयमा भजन गाएर नकरात्मक प्रभावबाट जोगिन् भन्ने पनि विश्वास रहेको छ। दैनिक भास्कर"
"आज गस्तास्त खण्डग्रास सूर्यग्रहण : के गर्नु हुन्छ, के हुँदैन ?","काठमाडौं : कार्तिक कृष्ण औँसीका दिन आज ग्रस्तास्त खण्डग्रास (थोरै सूर्य ढाकेर ग्रहणकै अवस्थामा सूर्यास्त हुने) सूर्यग्रहण लाग्ने नेपाल पञ्चाङ्ग निर्णायक विकास समितिले जनाएको छ। ग्रहणले आज दिउँसो ४ : ५२ बजे स्पर्श गर्नेछ। ग्रहण लागेको ३२ मिनेटपछि बेलुकी ५ : २४ बजे सूर्यास्त हुने समितिका कार्यकारी निर्देशक सूर्यप्रसाद ढुङ्गेलले जानकारी दिए। करिब ३२ मिनेटमात्र नेपालबाट ग्रहण देखिने उनको भनाई छ। नेपालबाट नदेखिने भएपनि ग्रहणले बेलुकी करिब ६ : ४५ बजे छोड्नेछ। शास्त्रीय मान्यताअनुसार सोमबार राति ४ : ५२ बजेदेखि बाल, वृद्ध र बिरामीबाहेक अरूलाई भोजन निषेध गरिएको छ। ग्रहण बार्नेले कात्तिक ९ गते बिहान सूर्योदय नभएसम्म अन्न खान निषेध गरिएको समितिका कार्यकारी निर्देशक सूर्यप्रसाद ढुङ्गेलले जानकारी दिए। ग्रहणका समयमा स्नान, दान, श्राद्ध, जप, ध्यान, साधनालगायत कर्म गर्न शुभ मानिन्छ। अन्न खानबाहेक ग्रहण र यसको सूतकका बेला नित्यकर्म गर्नुहुन्छ। ग्रहणका समयमा दीक्षा मन्त्र लिन पनि उत्तम हुने शास्त्रीय मान्यता रहेको धर्मशास्त्रविद् प्रा डा रामचन्द्र गौतम बताउँछन्। ग्रहणका बेला सकेसम्म तीर्थस्थलमा नसके नजिकको नदी, ताल, तलाउ, पोखरी यति पनि सम्भव नभए घरमै स्नान गर्नुपर्ने निर्णयसिन्धु, हेमाद्रि, कालमाधव, वीरमित्रोदयलगायत धार्मिक ग्रन्थमा उल्लेख गरिएको छ। ग्रहणका बेला गर्नुहुने र नहुने कामलाई यी ग्रन्थमा यसरी उल्लेख गरिएको छ। निद्रायां जायते व्याधि मुत्रे दारिद्रमाप्नुयात्। पुरिषे कृमियोनिश्च मैथुने ग्रामसुकरः।। अभ्यञ्जने भवेत्कुष्ठि भोजने स्यादधोगति। बन्धने च भवेत् सर्पे वधे च नरकं व्रजेत्।। अर्थात् ग्रहणका समयमा सुते रोग लाग्ने, पिसाब गरे दरिद्र, दिसा गरे कीरा भएर जन्मने, मैथुन गरे गाउँको सुँगुर भएर जन्मने, सिङ्गार पटार गरे कुष्ठ रोगी, भोजन गरे अधोगति, बन्धनमा राखे सर्प भएर जन्मने, काटमार गरे नरकमा बास हुने उल्लेखित धार्मिक ग्रन्थमा वर्णन गरिएको छ। सूर्य ग्रहणमा चार प्रहर (१२ घण्टा) र चन्द्रग्रहणमा तीन प्रहर (नौ घण्टा) अघिदेखि सुतक लाग्ने धर्मशास्त्रविद् गौतमले सुनाउनुभयो। सुतक लागेपछि भोजन गर्नु नहुने धार्मिक विश्वास छ। यसै विश्वासअनुसार कात्तिक ८ गते बिहान ४: ५२ बजेदेखि भोजन गर्नु हुँदैन। ग्रहणका समयमा नित्य कर्म गर्नु हुन्छ। घरमा तिथि, श्राद्ध परेमा ग्रहणमा गर्न हुने समितिले जनाएको छ। ग्रहण निषेध गरिएकाबाहेक कर्म गर्न हुने जनाइएको छ। ग्रहण स्वाती नक्षत्र र तुला राशिलाई अति कष्ट आजको ग्रस्तास्त खण्डग्रास सूर्यग्रहण स्वाती नक्षत्र र तुला राशिका व्यक्तिलाई अतिकष्ट रहेको समितिले स्वीकृति दिएका पात्रोमा उल्लेख छ। समितिले प्रकाशन गरेको विसं २०७९ को राष्ट्रिय पञ्चाङ्गम्मा उल्लेख भएअनुसार कात्तिक ८ गतेको ग्रहण फलअनुसार मेष राशि भएकालाई स्त्रीपीडा, वृष राशिकालाई सुख, मिथुन राशिकालाई चिन्ता, कर्कट राशि भएकालाई व्यथा र सिंह राशि भएकालाई श्रीप्राप्तिको योग रहेको छ। यसैगरी कन्या राशि भएकालाई क्षति, तुला राशिलाई घात, वृश्चिक राशिलाई व्यय, धनु राशिलाई लाभ र मकर राशिलाई सुखको फल रहेको छ। कुम्भ राशिकालाई माननाश र मीन राशि भएकालाई कष्टको योग रहेको छ। दिउँसो ४ : ५२ बजेदेखि ग्रहणले स्पर्श गर्नेछ। ग्रहणकै अवस्थामा बेलुकी ५:२४ बजे सूर्यास्त हुनेछ। नेपालबाट करिब ३२ मिनेट ग्रहण देखिने छ। बेलुकी करिब पौने ७ बजेसम्म ग्रहण रहने जनाइएको छ। यही महिनाको २२ गते मङ्गलबार ग्रस्तोदित खग्रास चन्द्रग्रहण लाग्दैछ। कात्तिक महिनाको कृष्ण पक्षको औँसीमा सूर्य र शुक्ल पक्षको पूर्णिमामा चन्द्रग्रहण लाग्नेछ। औँसीमा सूर्य र पूर्णिमामा चन्द्रग्रहण लाग्छ। रासस"
अर्घाखाँचीको मौलिक भैरव नाच (तस्बिर),"अर्घाखाँची : अर्घाखाँचीका नेवार समुदायको पहिचानका रुपमा नाचिने भैरव नाच यस बर्षका लागि सकिएको छ। भैरव नाच अर्घाखाँचीका नेवार समुदायको मौलिक नाचका रुपमा रहेको छ। भैरव नाच श्रीकृष्ण जन्माष्टमीको दिन शुरु गरी कार्तिक औंशीसम्म नाचिन्छ। देउसी, भैलीको मादल बज्नु अगाडि यस नाचलाई विसर्जन गर्नुपर्छ भन्ने स्थानीय मान्यता रहेको छ। जसका कारण भैरव नाच यस बर्षका लागि सकिएको हो। भैरव नाच सात ताल (पटक)सम्म नाचिन्छ, सामान्यतया एउटा ताल २० मिनेटको हुन्छ, बीचमा छोटो विश्रामपछि पुनः सुरु हुन्छ। यसमा काल भैरव मुख्य हुन्छ भने श्वेत भैरव र रक्त भैरव सहायक हुन्। साथमा डंकिनी पनि हुने सन्धिखर्क नगरपालिकाका नगर प्रमुख कृष्ण प्रसाद श्रेष्ठले बताए। भैरवको स्वरुपमा हुने यस नाचका नर्तकलाई भगवानको प्रतिकका रुपमा पूजा गरिन्छ। यद्यपि, डंकिनीलाई पनि पूजा गरिन्छ। डंकिनी नारी स्वरुपको हुन्छ। पुरुष नर्तक महिलाको भेषमा श्रृंगार गरेको हुन्छ। यसको स्पष्ट स्वरुप नखुले पनि भैरव नाचको अभिन्न अंगका रुपमा रहँदै आएको छ। तीन वटै भैरव आफ्नो भूमिकाअनुसारका रङमा ख्वापः (खप्पर), कपडा, चमर (चौरी गाईंको पुच्छर), मालासहित श्रृंगार गरी भगवानको विशाल आकृति निर्माण गरिने लात्तेबाज भैरव नाच संरक्षण समिति तथा भुमिकास्थान नगरपालिका ८ का वडा अध्यक्ष राजकुमार श्रेष्ठले बताए। भैरवलाई आकर्षक बनाउन समयसापेक्ष श्रृंगार सामग्रीको पनि प्रयोग गरिन्छ। यसपछि तान्त्रिक विधिबाट पूजा गरी नाच सुरु गरिन्छ। बाजा बजाउनेहरू मुख्य रूपमा नेवार समुदायकै भए पनि सहायक बाद्यबादकमा अन्य जातजातिका पनि सहभागी हुन्छन्। यसले जातीय सद्भावलाई झल्काउँछ। यसमा मुख्य गरी खीं बाजा (मिर्दुङ) लाई गुरु मादलका रुपमा राखिन्छ भने साथमा झुर्मा (झ्याली), सहनाइ, धंकुरी लगायतका वाद्यबादन प्रयोग गरिन्छ। सात वटै ताल (पटक) को लय फरकफरक हुन्छ। तान्त्रिक विद्यामा निपूणहरुलाई विशेषगरी पाँच ताल र छ तालमा भैरव उत्रिन्छ। यसरी काम्नेमा दर्शक पनि हुन सक्छन् र नर्तक पनि। भैरव नाचको तान्त्रिक पूजा विधिमा गल्ती भए यसले क्षति पनि र्पुयाउँछ भन्ने जनविश्वास भएकाले यो नाचप्रति धेरै सचेत हुने गर्दछन्। नाचलाई रोचक बनाउन लाठी नाच (टाकुनडोली), घोडा नाच, चरा नाच, लाहुरे लाहुरेनी नाच लगायतका मनोरञ्जनात्मक कार्यक्रम सञ्चालन गरिने उद्योग वाणिज्य संघ अर्घाखाँचीका कोषाध्यक्ष रुद्र प्रसाद श्रेष्ठले बताए। नेवार समुदायका विभिन्न प्रचलित एवं ऐतिहासिक नाच मध्येको एक भैरव (भैरम) नाच यस समुदायभित्र मात्रै होइन अन्य समुदायका बीचमा पनि लोकप्रिय छ। भैरव नाच पश्चिम नेपालका अर्घाखाँची, पाल्पा, बाग्लुङ, दैलेखलगायतका क्षेत्रमा नाचिन्छ। यसको शैली भिन्नाभिन्नै छ। अर्घाखाँचीको भैरव नाच गुल्मी, प्युठान, पाल्पा, कपिलवस्तु, रुपन्देहीलगायतका क्षेत्रमा पनि लोकप्रिय छ। यसको विशिष्ट प्रकारको बाजाको ताल, नर्तकहरुमा उजागर हुने एक किसिमको ऊर्जाले (अलौकिक शक्तिको आभास) समेत प्रदान गर्छ। जसका कारण यसले अन्य समुदायका व्यक्तिलाई पनि मोहित पार्ने गरेको छ।"
घोराहीमा तीन वटा फर्निचर उद्योगमा आगलागी,"दाङ : दाङको घोराहीमा फर्निचर उद्योगमा आगलागी हुँदा करोडौं क्षति भएको छ । आगलागीबाट घोराहीको सहिद उमेश मार्ग सडकमा रहेको तीन वटा फर्निचर उद्योग जलेको हो। न्यू दाजुभाई, दाजुभाई र स्टार दाजुभाई तीन वटा फर्निचर उद्योगमा आगलागी भएको प्रहरीले जानकारी दिएको छ । राति करिब १२ बजेतिर लागेको आगो बिहान करिब साढे ४ बजे नियन्त्रणमा आएको छ । नेपाल प्रहरी, सशस्त्र प्रहरीले घोराही उपमहानगरपालिका, तुलसीपुर उपमहानगरपालिका र लमही नगरपालिकाको सहयोगमा आगो नियन्त्रणमा लिइएको हो। तिहार लक्ष्मीपूजामा बालिएको दियोको कारण आगलागी भएको हुन सक्ने आशंका गरिएको छ ।"
मैत्रीपूर्ण र सुन्दर छिमेकी देश नेपाल छाडेर जाँदैछु : यान्छी,"काठमाडौं : नेपालका लागि चिनियाँ राजदूत होउ यान्छीले आफ्नो कार्यकाल पूरा भएको बताएकी छन्। उनले मंगलबार एक ट्विट गर्दै आफ्नो कार्यकाल सफल रुपमा पूरा गरेको र आफू अब मैत्रीपूर्ण र सुन्दर छिमेकी देश नेपाल छाडेर जान लागेको बताएकी हुन्। राजदूत यान्छीले ट्विट गर्दै भनेकी छन्, 'मेरो कार्यकाल पूरा गरें, म मैत्रीपूर्ण र सुन्दर छिमेकी नेपाल छाडेर जाँदैछु । ' उनले आफ्ना सम्पुर्ण नेपाली मित्रहरुलाई हार्दिक धन्यवाद ज्ञापन गरेकी छन्। नेपालमा रहँदा मित्रता गाँसिएका साथीहरूसँग सधैं कदर गर्ने उनले बताइन्। राजदूत यान्छीले यसअघि नै सभामुख अग्निप्रसाद सापकोटा र गृहमन्त्री बालकृष्ण खाँणसँग शिष्टाचार बिदाई भेट गरेकी थिइन्।"
पश्चिमी वायुको प्रभाव : कस्तो छ तीन दिनको मौसम पूर्वानुमान ?,"काठमाडौं : नेपालमा पश्चिमी वायुको सामान्य प्रभाव रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार आगामी तीन दिन केहि स्थानमा हल्का वर्षाको सम्भावना रहेको छ। मंगलबार बिहान जारी मौसम पूर्वानुमान बुलेटिनमा हाल देशका पहाडी भूभागहरुमा आंशिक बदली रही बाँकी भूभागहरुमा मौसम सामान्यता सफा रहेको छ। मंगलबार दिउँसो प्रदेश १ मा आंशिक देखि सामान्य बदली तथा बागमती र गण्डकी प्रदेशका पहाडी भूभागहरुमा आंशिक बदली रही बाँकी प्रदेशहरूमा मौसम सामान्यतया सफा रहने महाशाखाको भनाई छ। प्रदेश १, बागमती प्रदेश र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। राती प्रदेश १ र बागमती प्रदेशमा आंशिकदेखि सामान्य बदली तथा गण्डकी प्रदेश र लुम्बिनी प्रदेशका पहाडी भूभागहरुमा आंशिक बदली रही बाँकी प्रदेशहरूमा मौसम सामान्यतया सफा रहनेछ। प्रदेश १ का थोरै स्थानहरु र बागमती प्रदेश र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको महाशाखाको बुलेटिनमा उल्लेख छ। बुधबार प्रदेश १ लगायत बागमती र गण्डकी प्रदेशका पहाडी भूभागहरुमा आंशिक बदली रही बाँकी प्रदेशहरुमा आंशिक बदली देखि मौसम सामान्यतया सफा रहनेछ। प्रदेश १, बागमती र गण्डकी प्रदेशका एकदुई स्थानमा हल्का वर्षाको सम्भावना रहेको बुलेटिनमा उल्लेख छ। महाशाखाका अनुसार बिहीबार प्रदेश १, बागमती, गण्डकी र लुम्बिनी प्रदेशका पहाडी भूभागहरुमा आंशिकदेखि सामान्य बदली रही बाँकी प्रदेशमा आंशिक बदलीदेखि मौसम सामान्यतया सफा रहनेछ। प्रदेश १, बागमती, गण्डकी र लुम्बिनी प्रदेशका एकदुई स्थानमा हल्का वर्षाको सम्भावना रहेको छ।"
तिहारमा फूलको महत्त्व,"काठमाडौं : तिहार हिन्दू धर्मावलम्बीहरूको महत्त्त्वपूर्ण चाडमध्ये एक हो। यो फूलैफूलको चाड पनि हो। संस्कृतविद् डा गोविन्द टण्डन तिहारमा विशेष गरेर भाई तथा दिदीबहिनीहरूको पूजा गर्नेदेखि घर, पसल सजाउन बढी फूलको प्रयोग हुने गरेको बताउँछन्। तिहारको मौसम पनि सयपत्री, मखमली र गोदाबरी फूल फुल्ने समय पर्छ। यतिबेला सयपत्री पानी नभएको डाँडाँमा समेत फुलेको हुन्छ। यसले मौसमलाई अझै रमाइलो बनाउँछ। फूलको महत्त्व राख्ने यो पर्व हो, सँस्कृतविद् डा टण्डन भन्छन्, सयपत्रीफूल सय पत्रमात्रै हुँदैन यसमा हजारौं पत्र पनि हुन्छन्। मखमली पनि धेरै चक्र भएका हुन्छन्। यस्ता खाले सबै फूलको धेरै पत्र हुनुको अर्थ यसले दाजुभाइहरूको लामो आयु गराउने भन्ने महत्त्व समेटिएको हुन्छ। दाजुभाइको लामो आयुका लागि यमपञ्चकमा दिदीबहिनीले मखमलीले पूजा गर्ने र माला लगाउँदा फूलजस्तै कहिल्यै नओइलिने आयु रहोस् भन्ने कामना गर्ने प्रचलन रहेको उनले बताए। यसर्थ लामो आयुको प्रतीक मखमलीलाई मानिने उनको भनाइ छ। गोदावरी विभिन्न रङका हुन्छन्। बरु सयपत्री १२ रङका हुन्छन्। तर, आजकल मखमली फूल हराउँदै जान थालेको छ। यसको जगेर्ना गर्नेतर्फ कोही पनि लागेका छैनन्, उनले थपे। पछिल्लो समय नेपालमा फूल व्यवसाय फस्टाउन थालेको संस्कृतविद् टण्डनको अनुभव छ। पहिला बाहिरबाट फूल असाध्यै आउने गरेकाले नेपालमा पनि फूल उत्पादन गर्नुपर्छ भन्ने अनुभूति भएर आफैंले पनि २०४८ सालतिर नर्सरीको काम थालेको सुनाउँछन्। यो काम पढे लेखेकाले गर्नुहुँदैन भन्ने धारणाले मुलुक परनिर्भरतिर धकेलिँदै थियो। यसैले म आफैंले पनि नेपाललाई फूलमा आत्मनिर्भर बनाउनुपर्छ भनेर एउटा नर्सरी खोलेको थिए, उनी भन्छन्, धेरै पहिला माली भन्नेले मात्रै ल्याएर बगैंचा लगाउँथे र प्रयोग गर्थे। अरू सबै भारतबाट आयात हुने र किन्ने प्रचलन थियो। तर, अहिले नेपाल फूलमा करिब आत्मनिर्भर हुने बाटोतर्फ लागिसक्यो। फूलमा २५ वर्षअघिको जस्तो अवस्था अहिले नभएको उनले बताए। व्यवसायीक रूपमा फूलको खेती हुनेदेखि ग्रामीण भेगमा पनि लगाउने प्रचलन बडेकाले फूलमा आत्मनिर्भरको बाटोमा गएको उनको अनुमान छ। अझै यो गति बढाए फूल निर्यात गर्न सक्ने अवस्था पनि आउने उनको भनाइ छ।"
को हुन् भारतीय मूलका पहिलो बेलायती प्रधानमन्त्री बन्ने ऋषि सुनक?,"लण्डन : भारतीय मूलका ऋषि सुनक बेलायतको नयाँ प्रधानमन्त्री बन्दै छन् । उनी भारतीय मूलका पहिलो बेलायती प्रधानमन्त्री हुनेछन्। सेप्टेम्बर ५ मा भएको चुनावमा लिज ट्रस पार्टी नेताको दौडमा सुनकलाई हराएर बेलायतको प्रधानमन्त्री बनेकी थिइन्। त्यसको करिब ५० दिनपछि सुनक कन्जरभेटिभ पार्टीको संसदीय दलका नेता र प्रधानमन्त्री बन्न लागेका छन् । ऋषि भारतीय सफ्टवेयर कम्पनी इन्फोसिसका सहसंस्थापक नारायण मूर्तिका ज्वाइँ हुन्। सोमबार कन्जरभेटिभ पार्टीको संसदीय दलले सुनकलाई नेतामा चयन गरेको हो । उनको प्रतिद्वन्द्वी पेनी मोर्डन्टले आफ्नो उम्मेदवारी फिर्ता लिएपछि उनी प्रधानमन्त्री हुने पक्का भएको हो। यसअघि पूर्वप्रधानमन्त्री बोरिस जोनसनले पनि आफ्नो नाम फिर्ता लिएका थिए । सुनकलाई करिब २ सय सांसदको समर्थन छ । पेनीलाई २६ जनाको मात्र समर्थन थियो। रिपोर्टका अनुसार, राजा चार्ल्स स्यान्ड्रिघमबाट लन्डन फर्कंदैछन्। लिज ट्रसले राजीनामा बुझाएपछि राजा चार्ल्सले सुनकलाई प्रधानमन्त्रीको नियुक्ति पत्र हस्तान्तरण गर्नेछन् । अक्टोबर २८ मा सुनकले प्रधानमन्त्रीको सपथ लिनेछन् । त्यसपछि अक्टोबर २९ मा मन्त्रिपरिषद् घोषणा हुनेछ । सुनकको जितको ठूलो कारण उनको अर्थमन्त्री हुँदाको सफलतालाई मानिन्छ। ट्रस प्रधानमन्त्रीमा असफल हुनुको सबैभन्दा ठूलो कारण आर्थिक मोर्चामा असफलता थियो। बेलायतमा महंगी चुनावको मुख्य मुद्दा थियो। आर्थिक अस्थिरता भएपछि जोन्सन सरकारमा अर्थमन्त्री भएका सुनकले आर्थिक बेलआउट योजना ल्याएका थिए। त्यसलाई मध्यमवर्गले निकै मन परायो र जनतामा उनको लोकप्रियता बढ्यो । भारतीय मूलका ऋषि सुनक बेलायती राजनीतिमा निकै छिटो उदाएका व्यक्ति हुन्। उनले ३५ वर्षको उमेरमा सन् २०१५ मा पहिलो पटक संसदको निर्वाचन जितेका थिए । त्यसको सात वर्षपछि नै उनी बेलायतको प्रधानमन्त्री बन्न लागेका छन् । उनी बेलायतको पहिलो भारतीय मूलका र अश्वेत जातिको प्रधानमन्त्री हुनेछन्। इतिहास बने ऋषि प्रधानमन्त्री बन्नु ऐतिहासिक क्षण भएको धेरै विज्ञहरू बताउँछन् । ऋषि सुनकभन्दा अगाडि पनि दक्षिण एसियाली मूलका नेताहरू ठूलो पदमा पुगिसकेका छन् । प्रिति पटेल गृहमन्त्री र सादिक खान लन्डनका मेयर बनेका थिए। हालसम्म एसियाली मुलका कोही पनि प्रधानमन्त्री बनेका छैनन् । राजनीतिक विश्लेषकहरूका अनुसार ऋषिको उदय एशियाली समुदायहरूको सफलतासँग जोडिएको छ। ऋषिजस्ता नेताको उदयका कारण बेलायती समाजमा विविधता आएको उनीहरु बताउँछन्। ऋषि भारतीय मूलका तेस्रो पुस्ता हुन्। उनका हजुरबाहजुरआमा भारत विभाजनअघि नै पाकिस्तानी पञ्जाबको गुजरनवाला सहरबाट पूर्वी अफ्रिका गएका थिए। धेरै वर्ष पछि उनीहरु इङ्गल्याण्डको साउथह्याम्पटन सहरमा बस्न थाले। त्यहीं ऋषि सुनकको जन्म सन् १९८० मा भएको थियो। उनी यही सहरमा हुर्केका थिए । बेलायतका २५० धनीमध्ये एक बेलायतमा ऋषि सुनक निकै धनी मानिन्छन्। भर्खरै गरिएको सर्वेक्षण अनुसार उनी बेलायतका २५० धनीमा पर्छन्। वैदिक सोसाइटी टेम्पल साउथह्याम्प्टनको एउटा ठूलो हिन्दू सामुदायिक मन्दिर हो। जसका संस्थापकमा ऋषि सुनकका परिवारका सदस्य पनि समावेश छन्। उनको बाल्यकाल यही मन्दिरमा बित्यो। त्यहाँ उनले हिन्दू धर्मको शिक्षा त्यहींबाट पाएका मानिन्छ। ७५ वर्षीय नरेश सोनचातलाले ऋषि सुनकलाई बाल्यकालदेखि नै चिन्थे । उनी भन्छन्, सुनक सानैदेखि मन्दिरमा आमाबुवा र हजुरबा हजुरआमासँगै आउने गर्थे ।' उनका बुबा यशवीर सुनक डाक्टर हुन् भने आमा उषा सुनकले हालसम्म कस्मेटिक पसल चलाउँछिन्। उनी अहिले पनि सोही सहरमा बस्छन् । उनी सरल जीवनशैली भएका मानिस मानिन्छन्। उनको परिवारमा पढाइ र करियरमा बढी जोड दिइन्थ्यो। त्यसैले बुबाले उनलाई निजी विद्यालयमा पढाएका थिए। आफ्नो वेभ साइडमा लेख्दै सुनक भन्छन्, 'मेरा आमाबाबुले म राम्रो स्कूलमा पढन् सकूँ भनेर धेरै त्याग गर्नुभयो। विन्चेस्टर कलेज, अक्सफोर्ड विश्वविद्यालय र स्ट्यानफोर्ड विश्वविद्यालयमा पढ्ने अवसर पाएकोले आफूलाई भाग्यशाली सम्झन्छु।' ऋषिले सन् २००९ मा बेंगलोरमा इन्फोसिसका संस्थापक नारायण मूर्तिकी छोरी अक्षता मूर्तिसँग विवाह गरेका थिए । अहिले उनीहरुका दुई सन्तान छन् । उनको ७३० मिलियन पाउन्ड सम्पत्तिमध्ये धेरैको मालिक श्रीमती हुन्। उनी आफूले सफल व्यवसायिक करियरको आनन्द लिएको बताउँछन्। उनी भन्छन्, 'मैले सिलिकन भ्यालीदेखि बैंगलोरसम्मका कम्पनीहरूसँग मिलेर एउटा ठूलो लगानी फर्मको सहस्थापना गरें। त्यसमै काम गरिरहेको छु।' अर्थमन्त्रीमा सफलतापछि प्रधानमन्त्री कोरोना महामारी अघि नै ऋषि सुनक देशको अर्थमन्त्री बनेका थिए । यो उनको लागि ठूलो उपलब्धि थियो किनभने अर्थमन्त्रीको पदलाई बेलायतमा प्रधानमन्त्री पदपछि दोस्रो उच्च पद मानिन्छ। उनले यो पदमा निकै राम्रो काम गरे, जसका कारण धेरैले उनलाई प्रधानमन्त्रीको रुपमा देख्न चाहेका थिए। उनी अर्थमन्त्रीको हैसियतमा बेलायतकै दोस्रो उच्च पदमा रहिसकेका व्यक्ति हुन्। एजेन्सी"
तिहार : आज गाई पूजा,"काठमाडौं : कार्तिक शुक्ल प्रतिपदा एवं यमपञ्चक अर्थात् तिहारको चौथो दिन आज गाईको पूजाआजा गरी मीठो खानेकुरा खान दिएर मनाइँदैछ। गाईलाई पवित्र मानी पूजा गर्ने वैदिक सनातन कालदेखिको विधि हो। गाईले दिने दूध आमाले खुवाएको दूध जत्तिकै पौष्टिक हुने भएकाले गाईलाई गौमाता भनी सम्मान गरिन्छ। स्थानीय जातका गाईमा हुने जुरोले सूर्य र चन्द्रमाबाट ऊर्जा लिई दूध, गहुँत र गोबरका माध्यमबाट मानिसमा शक्ति दिने भएकाले गाईको महत्व छ भनी आधुनिक विज्ञानले पनि प्रमाणित गरेको छ। गाईको पूजा गरी आजका दिन मीठा मीठा परिकार खान दिएमा गाईबाट पाइने शुद्धता सधैँ प्राप्त हुने धार्मिक विश्वास छ। नेपालका कतिपय भाग र केही समुदायमा कार्तिक कृष्ण औँसीकै दिनमा गाई पूजा गर्ने परम्परा रहे पनि औँसीको अन्त्य र प्रतिपदाको सुरुमा गाई पूजा गर्नुपर्ने शास्त्रीय मान्यता रहेको धर्मशास्त्रविद् प्राडा रामचन्द्र गौतमले राससलाई जानकारी दिए। वैदिक सनातन हिन्दू धर्मावलम्बीले गर्ने प्रत्येक कर्ममा गाईदान गर्ने विधि छ। पछिल्लो समय गाईको अभावमा पैसा राखेर गाईको अभावमा भनी सङ्कल्प पढिन्छ। गाईलाई गौमाताका रुपमा सम्मान पनि गरिन्छ। गाईलाई सम्मानका साथ राष्ट्रिय जनावरका रुपमा राखिएको छ। आज गाई पूजा गरी साउन शुक्ल पूर्णिमाका दिनमा दाहिने हातमा बाँधिएको रक्षाबन्धन गाईको पुच्छरमा बाँधिदिएमा मृत्युपश्चात् गाईले स्वर्ग जानका लागि वैतरणी नदी तारिदिने धार्मिक विश्वाससमेत रहेको छ।"
"ह्वाइट हाउसमा पनि मनाइयो दीपावली, बाइडेनले दिए शुभकामना","वासिङटन डिसी : अमेरिकाको ह्वाइट हाउसमा पनि दीपावली मनाइएको छ। अमेरिकाकी प्रथम महिला जिल बाइडेनले राष्ट्रपति भवनमा दीपावली आयोजना गरेकी थिइन्। उक्त अवसरमा देशका उपराष्ट्रपति कमला ह्यारिस पनि आएकी थिइन् । अमेरिकी राष्ट्रपति जो बाइडेनले ट्वीटरमा जनतालाई शुभकामना दिंदै सन्देश दिएका छन्। उनले ट्विट गर्दै भनेका छन्, 'यो दिपावली, हामी यो याद गरौं कि उज्यालोमा अन्धकारलाई हटाउने शक्ति छ। अमेरिका कोही एकमा होइन, हामी सबैमा निर्भर छौं। उज्यालोको यो पर्व मनाउनेहरूलाई: शुभ दिवाली।' उपराष्ट्रपति कमला ह्यारिसले पनि आफ्नो ट्विटर ह्यान्डलबाट दीपावली मनाउँदै भिडियो शेयर गरेकी छिन् । जसमा उनी आतिशबाजीको मजा लिंदै देखिन्छिन् ।' भिडियोमा उनी यसो भन्दै गरेको सुन्न सकिन्छ, 'यो परम्पराको बारेमा हो। यो संस्कृति को बारेमा हो। यो पुरानो संस्कृतिको बारेमा हो। यो अन्धकार र प्रकाश बीचको सन्तुलनको बारेमा हो। उज्यालोको यो पर्व मनाउँदा हामी सबैलाई अन्धकारबाट टाढा जान प्रेरणा मिल्छ।' सो अवसरमा नृत्य तथा संगीत कार्यक्रम समेत आयोजना गरिएको थियो ।"
२५ वर्षदेखि जिम्मेवारीमा रहेका माओवादी केन्द्रका नेता एमालेमा प्रवेश,"उदयपुर : २५ वर्षदेखि पार्टीको विभिन्न जिम्मेवारी सम्हाल्दै आएका नेकपा माओवादी केन्द्रका प्रदेश कमिटी सल्लाहकार परिषद् सदस्य वखतराम किराँती अन्ततः एमालेमा प्रवेश गरेका छन्। उनीसँग जिल्लाका प्रभावशाली नेता होम किराँती पनि प्रवेश गरेका छन्। केहि दिनअघि आफ्नो फेसबुक पेजबाट पार्टी परित्याग गरेको सन्देश प्रवाह गरेका होम किराँतीसहितका नेताहरु एमालेमा प्रवेश गरेका हुन्। बखतराम विगत २५ वर्ष र होम १७ वर्षदेखि पार्टीमा आवद्ध भई जिम्मेवारीपूर्वक काम गर्दै आएका नेता हुन्। माओवादी पार्टी भित्र मौलाउँदै गएको चरमगुटबन्दी, असमानता, विभेद्पूर्ण व्यवहार, नाताबाद कृपाबादबाट वाक्क भएर पार्टी परित्याग गरी एमालेमा प्रवेश गर्नु परेको उनीहरुले बताएका छन्। कार्यक्रममा माओवादी केन्द्र, नेपाली कांग्रेस र जनता समाजवादी पार्टी गरी २ सय ३० नेता कार्यकर्ता नेकपा एमालेमा प्रवेश गरेका हुन्। एमालेका स्थानीय युवा नेता राजकुमार राईका अनुसार किराँती पार्टीका विभिन्न जनवर्गिय संगठनका १ सय ५० जना नेता, ५६ जना संगठित सदस्य गरी २ सय ६ जना प्रवेश गरेका हुन्। त्यसैगरी नेपाली कांग्रेस लिम्चुङ्गबुङ्ग गाउँपालिका२ का सचिव कमान चाम्लिङ्ग राईको नेतृत्वमा १५ जना र स्थानीय तहको निर्वाचनमा वडामा जसपाका उमेदवार बनेका बाबुराम राईको नेतृत्वमा ९ जना नेता कार्यकर्ता एमालेमा प्रवेश गरेको उनले बताए। उनीहरुलाई एमालेका प्रदेश कमिटी उपसचिव शैलेश लामा, प्रदेश कमिटी सचिवालय सदस्य तथा प्रतिनिधिसभा सदस्य क्षेत्र नम्बर २ का उमेदवार अम्वरबहादुर रायमाझी, पुर्वमन्त्री कला घले, प्रदेश कमिटी सदस्यद्वय डा भेषराज थापा, प्रदेश सभा सदस्य क्षेत्र नम्बर १ का उमेदवार देवराज राई, पार्टी अध्यक्ष परमेश्वर घिमिरे, उपसचिव टेकबहादुर राउत लगायतका जिल्ला कमिटीका नेताहरुले स्वागत गरेका हुन्। जनयुद्धकालिन कार्यकर्ताकोरुपमा स्थापित होम किराँती पार्टी भित्रकै विभेदका कारण छोड्न बाध्य भएको बताए। फेसबुक पेजमा आफ्ना शुभचिन्तक, शुभेच्छुक र समर्थकप्रति सान्त्वना दिँदै उनले लेखेका छन्, श्रद्धय दाजुभाई तथा दिदिबहिनीहरुमा मुटुमाथी ढुंगा राखेर यो कुरा अबगत जाहेर गर्न चाहन्छौं कि आज हामी पार्टीका जिम्मेवार कम्रेडहरुले अत्यन्तै निर्मम र कठोर निर्णय गर्ने कठिन परिस्थितिमा उभिएका छौं कि करिब १७ वर्षे राजनीतिक जीवन यात्रालाई पूर्ण बिराम लगाउदै थाती राख्ने निर्णय गरेका छौं।' त्यसअघि उनले लेखेका छन्, माओवादी पार्टीका नेता तथा कार्यकर्ताहरुमा बिकारालरुपमा पलाएको कमिसन, भ्रष्टाचार, लुट, दलाल, अनैतिकता, व्यक्तिवाद, नातावाद, कृपावाद, परिवारवाद र अवसरवाद एवम् कुहिएको विकृत पुँजीवादी सोच, चिन्तन, कार्यशैली र प्रवृत्तिप्रति घोर विमति राख्दछौं।'"
प्रधानमन्त्री देउवाद्वारा ऋषि सुनकलाई बधाई,काठमाडौं : प्रधानमन्त्री शेरबहादुर देउवाले संयुक्त अधिराज्य बेलायतको कन्जरभेटिभ पार्टीको नेता र बेलायतको आगामी प्रधानमन्त्रीका रूपमा निर्वाचित भएकामा पूर्वअर्थमन्त्री ऋषि सुनकलाई बधाई दिएका छन्। प्रधानमन्त्री देउवाले आज सामाजिक सञ्जाल ट्विटरमार्फत उनलाई यो महत्वपूर्ण जिम्मेवारीका लागि शुभकामना व्यक्त गर्दै लामो समयदेखिको नेपालबेलायत सम्बन्धलाई अगाडि बढाउन उनीसँग काम गर्न आफू तत्पर रहेको उल्लेख गरेका छन्। बेलायतका प्रधानमन्त्री लिज ट्रसले पद सम्हालेको ४५ दिनमै राजीनामा दिएपछि नयाँ प्रधानमन्त्री चयन हुन लागेको हो । सन् १९८० मा साउथह्याम्पटनमा जन्मिएका सुनकका बाबु आमा दुवै भारतीय मूलका हुन्। रासस
नेवार समुदायमा म्हपूजा पर्व मनाइँदै,"भादगाउँ : नेवार समुदायले तिहारको चौथो दिन आज न्हूँ दँया भिन्तुना (नयाँ वर्षको शुभकामना) जनाउँदै बिहान नेपाल संवत् र साँझ घरघरमा म्हपूजा पर्व मनाउँदैछन्। भक्तपुरमा चाडपर्व मनाउन तिथिमितिमा अन्योल उत्पन्न भए तलेजुमा जुन दिन मनाइन्छ सोही अनुसार सर्वसाधारणले पनि चाडपर्व मनाउने प्रचलनअनुसार आजै म्हपूजा गनुपर्ने तलेजुका मूल आचाजु सिद्धिवीर कर्माचार्यले बताए। म्हपूजाको अर्थ हो शरीर पूजा। तिहारको चौथो अर्थात् कार्तिक शुक्ल प्रतिपदाको राति नेवार समुदायले आआफ्नो शरीर पूजा गर्दै म्हपूजा पर्व मनाउने गर्दछन्। यस दिन अन्धकारको नाश गरी ज्ञानको ज्योति फैलियोस् भनेर आफ्नो आत्मालाई चिनेर सारा ब्रम्हाण्ड चिन्नका निम्ति म्हपूजा गरिन्छ। म्हपूजाको दिन नेवारहरु बिहानै उठेर घरमा सफासुग्घर गरी नुहाइधुवाइ गरी चोखो लुगा लगाई विभिन्न पकवानहरु पकाएर बेलुका आफ्नो आत्माको प्रतीक मण्डला बनाई पूजा गर्छन्। म्हपूजा गर्न सुरुमा रातो माटोले लिप्छ। लिपिसकेपछि चोखो पानी छर्केर पानीको मण्डला बनाइन्छ। त्यसपछि तेलको मण्डला बनाइन्छ। त्यसको माथि चामलको पीठोबाट व्यक्तिको प्रतीक मण्डला तयार गरी त्यसमा पञ्चरङ्गिन बनाइन्छ। त्यसपछि मण्डलाको बीच भाग र चार कुनामा कालो काँचो भटमास, आख्य (धानको बोक्रा निकालेर तयार गरेको कालो चामल) राखिन्छ। त्यसको माथि खेलुइता (टुप्पीदेखि चिउँदोसम्मको नापमा बनाइएको मलमल कपडा)को बत्ती राखिन्छ। घरका सदस्यहरु क्रमशः घरको मूलीदेखि लस्करै मण्डला अगाडि पारेर बस्छन्। घरको मूलीमाथि गणेश भगवान्को मण्डला तयार गरिन्छ। मण्डलामा बिमिरो, भोगटे, सुन्तला, केरा, अम्बा, ओखर, स्याउ, अमला, मौसम, चाक्सी, हलुवावेद, वयर लगायतका फलफूल सजाइन्छ। त्यसको माथि कोखा (काँचो धागोमा पञ्चरङ्गीन कपडाको टुक्रा राखेर बनाएको माला), सयपत्री फूलको माला र सयपत्री तथा गोडावरी फूल राख्छ। म्हपुजा गर्दा पहिले सुकुन्डा बालेर चामलको पीठोबाट बनाइएको गणेश पूजा गरी सुरु गरिन्छ। यो पूजा घरको नकीं (मूली महिला)ले गर्ने परम्परा छ। यो पूजा गर्दा प्रत्येकलाई देवीदेवतालाई जस्तै विधिवत् रुपमा पूजा गरी खेलुइता बालेर शरीरको तीन अङ्ग घुँडा, कुम र टाउकामा तीनवटा मुटुमारी (चामलको रोटी), पञ्चरङ्गी फूलका टुक्रा, अमला, ओखर, ताय, जुङ्गेधान, आख्य आदि राखेर तीन पटकसम्म टाउकामा ढोगाएर मण्डलामा जाने गरी कुले (काठको पाठी)ले खन्याई म्हपूजा गरिन्छ। म्हपूजा गर्दा खेलइता निभाउनु हुँदैन भन्ने धार्मिक मान्यता छ। पूजा सकिएपछि क्रमशः बिमिरो, कोखा, फूलको माला र सयपत्री फूलसहितको फलफूल हातमा दिएर कोखा र फूलको माला लगाई टाउको फूल राखिन्छ। त्यसपछि खेलुइता ननिभेकै बेला नकींले तलदेखि लक्ष्मी पूजाको दिन ढुकुटीमा पूजा गरेको नयाँ कुचोले बढारेर माथि गणेशलाई पूजा गरेको ठाउँमा जम्मा गरिन्छ। रातभरि त्यतिकै छोडेर भोलिपल्ट बिहानै खोलामा विसर्जन गर्ने परम्परा छ। म्हपूजा सकेपछि आआफ्नो स्थानमै बसेर घरको नकीबाट खेःसगं (अण्डा सगुन) दिन्छ। खेःसगं दिँदा अण्डा, माछा, बारा र मदिरा दिन्छ। यसरी खेःसगं लिइसकेपछि विभिन्न पकवानहरु राखेर भोज खाने प्रचलन छ। भोज खाइसकेपछि सलादका रुपमा गणेशलाई चढाएको बिमिरो काटेर भोज समापन गरिन्छ। म्हपूजा आफू र आफ्नो आत्म पहिचान गरी सारा संसारलाई पहिचान गरेर ज्ञानको ज्योति फैलाउने कामनासहित गरिन्छ। यसका साथै शरीरमा लागेको पाप र रोग आदि सबै नाश होस्, आयु लामो होस् भन्ने कामनाका साथ पनि गरिन्छ। म्हपूजा बलिराजालाई साक्षी राखेर गर्छ भन्ने लोकमान्यता छ। इतिहास तथा संस्कृतिविद् प्राडा पुरुषोत्तम लोचन श्रेष्ठले आफूलाई चिनेर सारा संसारलाई चिन्नका लागि म नै भगवान्, म नै ब्रम्हाण्ड, मैले सारा जगत्को कल्याण गर्न सक्छु। संसारमा ज्ञानको ज्योति फैलाउन सक्छु भनेर आफू र आफ्नो आत्मालाई गरिने ज्ञानको प्रतीक पूजा नै म्हपूजा रहेको बताए। उनले भने, म्हपूजा पूजा यमपञ्चकको चौथो दिनमा गरिन्छ। त्यसको अघिल्लो दिन अर्थात् औंसीको दिन लक्ष्मी पूजा। जुन दिन कोजाग्रत पूर्णिमादेखि औँसीसम्म गरिने १६ लक्ष्मीको पूजा सम्पन्न गरिन्छ। यही सम्पन्नताको प्रतीकस्वरुप गरिने पूजा नै म्हपूजा हो। प्राडा श्रेष्ठले भने, म्हपूजा नेवार समुदायको प्राचीन पर्व हो। नेपाल मण्डलका नेवार समुदायले प्राचीन समयदेखि यसलाई मौलिक पर्वका रुपमा यसलाई मनाउँदै आएको छन। यो पर्वमा अन्धकारलाई नाश गरेर बत्ती बालेर आफू र आफ्नो आत्मालाई मात्र नभएर सम्पन्नताको प्रतीक दैनिक जीवनमा प्रयोग हुने कुचो, नाङ्गलो, गाग्री, करुवा, सिलौटा र चुलोलगायत पूजा गरी म्हपूजा पर्व मनाइन्छ। यसै दिन पारेर नेवारले नयाँ संवत्समेत मनाउँछन्। म्हपूजाको दिन नेपाल संवत् सुरु हुन्छ। वर्षभरि कृषि कर्म गर्नुपर्ने भएकाले नेवार समुदायले वर्षको पहिलो दिन वर्षभरि शरीरमा कुनै रोगव्याधले नसताओस् र शरीर सधैँ तन्दुरुष्ट होस् भन्ने कामनाले पनि म्हपूजा गर्ने प्रचलन सुरु भएको अर्का संस्कृतिकर्मी ओम धौभडेल बताउँछन्। म्हपूजा कहिलेदेखि सुरु भएको, कसले चलाएको भन्नेबारे यकिन प्रमाण त छैन तर यो पर्व नेवार समुदायले लिच्छवीकालदेखि नै मनाउँदै आइरहेको धौभडेल बताउँछन्। म्हपूजाको दिन शङ्खधर साख्वाले तत्कालीन नेपालका सबै जनताको ऋण चुक्ता गरी ऋणबाट मुक्त गराएको आख्यानसमेत रहेको छ। शङ्खधरले सबैको ऋण चुक्ता गरेको स्मरणमा नेपाल संवत् सुरु भएको कथन पाइन्छ। कथनअनुसार एक दिन भक्तपुरका राजा आनन्द मल्ललाई एकजना प्रख्यात ज्योतिषीले शास्त्र हेरी शुभ मुहूर्तमा विष्णुमती र भद्रमतीका बीचमा रहेको चखुंतीर्थबाट ल्याएको बालुवा सुनमा परिणत हुने बिन्ती चढाउँछ। सोही अनुसार चारजना भरियालाई राजा आनन्द देवले गोप्य रुपमा चखुंतीर्थमा बालुवा लिन पठाउँछ। ती भरियाहरु बालुवा लिएर गइरहेको कान्तिपुरका चलाख व्यापारी शङ्खधर साख्वाले देखे र भक्तपुरदेखि यहाँसम्म बालुवा लिन आउनाका कारण खोज्न थाले। उनले बालुवामा केही रहस्य भएको शङ्का गरी ती भरियाहरुलाई लोभमा पारेर थप ज्याला दिई बालुवाका भारीहरु आफ्नो घरमा खन्याउन लगाई भक्तपुरका राजाका निम्ति अर्को बालुवा लिन पठाएँ। भोलिपल्ट बालुवा सुनमा परिणत भएको पाएपछि शङ्खधरले कान्तिपुरका राजा जयदेवसँग अनुमति लिएर सो सुनबाट दुनियाँको ऋण चुक्ता गरी आफ्नो नाउँबाट नयाँ संवत् चलाएको मान्यता रहेको छ।"
नेमकिपाको घोषणापत्रः गोरखा भर्ती खारेजदेखि रासायनिक मल कारखाना खोल्नेसम्म,"काठमाडौं : नेपाल मजदुर किसान पार्टीले आगामी निर्वाचनको घोषणापत्र सार्वजनिक गरेको छ। मंगलबार काठमाडौंमा पत्रकार सम्मेलन गर्दै नेमकिपाले चुनाव लक्षित घोषणापत्र सार्वजनिक गरेको हो। घोषणपत्रमा गोर्खा भर्ती खारेज गर्नेदेखि मुलुकमा रासायनिक मल कारखाना खोल्नेसम्मका विषय समेटिएका छन्। घोषणापत्रमा माध्यमिक शिक्षा अनिवार्यरुपमा निशुल्क गर्नुपर्ने र विश्वविद्यालय शिक्षालाई सहज बनाउँदै लैजानुपर्ने उल्लेख छ। यस्तै, शिक्षामा बजेट बढाउनुपर्ने, स्थानीय तहलाई स्वायत्तता र विकेन्द्रीकरणको अधिकार दिनुपर्नेलगायत विषयहरु नेमकिपाले आफ्नो घोषणापत्रमा समेटेको छ। नेमकिपाले संघीयताको औचित्यमाथि प्रश्न उठाउँदै निर्वाचनपछि बलियो प्रतिपक्षको रुपमा संसदमा प्रस्तुत हुने जनाएको छ। ख्वप कलेजलाई विश्वविद्यालय बनाउन आफ्नो पार्टीले अहम भूमिका निर्वाह गर्ने घोषणापत्रमा उल्लेख छ। समाजवादको विकल्प नभएको ठहर्याउँदै नेमकिपाले वर्तमान राजनीतिक दलहरुको कार्यशैलीको तीव्र आलोचना गरेको छ। उसले भारतसँग भएको असमान सन्धीहरु खारेज गर्न आफ्नो पार्टीले पहल गर्ने घोषणापत्रमा उल्लेख गरेको छ।"
२५ वर्षदेखि जिम्मेवारीमा रहेका माओवादी केन्द्रका नेता एमालेमा प्रवेश,"उदयपुर : २५ वर्षदेखि पार्टीको विभिन्न जिम्मेवारी सम्हाल्दै आएका नेकपा माओवादी केन्द्रका प्रदेश कमिटी सल्लाहकार परिषद् सदस्य वखतराम किराँती अन्ततः एमालेमा प्रवेश गरेका छन्। उनीसँग जिल्लाका प्रभावशाली नेता होम किराँती पनि प्रवेश गरेका छन्। केहि दिनअघि आफ्नो फेसबुक पेजबाट पार्टी परित्याग गरेको सन्देश प्रवाह गरेका होम किराँतीसहितका नेताहरु एमालेमा प्रवेश गरेका हुन्। बखतराम विगत २५ वर्ष र होम १७ वर्षदेखि पार्टीमा आवद्ध भई जिम्मेवारीपूर्वक काम गर्दै आएका नेता हुन्। माओवादी पार्टी भित्र मौलाउँदै गएको चरमगुटबन्दी, असमानता, विभेद्पूर्ण व्यवहार, नाताबाद कृपाबादबाट वाक्क भएर पार्टी परित्याग गरी एमालेमा प्रवेश गर्नु परेको उनीहरुले बताएका छन्। कार्यक्रममा माओवादी केन्द्र, नेपाली कांग्रेस र जनता समाजवादी पार्टी गरी २ सय ३० नेता कार्यकर्ता नेकपा एमालेमा प्रवेश गरेका हुन्। एमालेका स्थानीय युवा नेता राजकुमार राईका अनुसार किराँती पार्टीका विभिन्न जनवर्गिय संगठनका १ सय ५० जना नेता, ५६ जना संगठित सदस्य गरी २ सय ६ जना प्रवेश गरेका हुन्। त्यसैगरी नेपाली कांग्रेस लिम्चुङ्गबुङ्ग गाउँपालिका२ का सचिव कमान चाम्लिङ्ग राईको नेतृत्वमा १५ जना र स्थानीय तहको निर्वाचनमा वडामा जसपाका उमेदवार बनेका बाबुराम राईको नेतृत्वमा ९ जना नेता कार्यकर्ता एमालेमा प्रवेश गरेको उनले बताए। उनीहरुलाई एमालेका प्रदेश कमिटी उपसचिव शैलेश लामा, प्रदेश कमिटी सचिवालय सदस्य तथा प्रतिनिधिसभा सदस्य क्षेत्र नम्बर २ का उमेदवार अम्वरबहादुर रायमाझी, पुर्वमन्त्री कला घले, प्रदेश कमिटी सदस्यद्वय डा भेषराज थापा, प्रदेश सभा सदस्य क्षेत्र नम्बर १ का उमेदवार देवराज राई, पार्टी अध्यक्ष परमेश्वर घिमिरे, उपसचिव टेकबहादुर राउत लगायतका जिल्ला कमिटीका नेताहरुले स्वागत गरेका हुन्। जनयुद्धकालिन कार्यकर्ताकोरुपमा स्थापित होम किराँती पार्टी भित्रकै विभेदका कारण छोड्न बाध्य भएको बताए। फेसबुक पेजमा आफ्ना शुभचिन्तक, शुभेच्छुक र समर्थकप्रति सान्त्वना दिँदै उनले लेखेका छन्, श्रद्धय दाजुभाई तथा दिदिबहिनीहरुमा मुटुमाथी ढुंगा राखेर यो कुरा अबगत जाहेर गर्न चाहन्छौं कि आज हामी पार्टीका जिम्मेवार कम्रेडहरुले अत्यन्तै निर्मम र कठोर निर्णय गर्ने कठिन परिस्थितिमा उभिएका छौं कि करिब १७ वर्षे राजनीतिक जीवन यात्रालाई पूर्ण बिराम लगाउदै थाती राख्ने निर्णय गरेका छौं।' त्यसअघि उनले लेखेका छन्, माओवादी पार्टीका नेता तथा कार्यकर्ताहरुमा बिकारालरुपमा पलाएको कमिसन, भ्रष्टाचार, लुट, दलाल, अनैतिकता, व्यक्तिवाद, नातावाद, कृपावाद, परिवारवाद र अवसरवाद एवम् कुहिएको विकृत पुँजीवादी सोच, चिन्तन, कार्यशैली र प्रवृत्तिप्रति घोर विमति राख्दछौं।'"
प्रधानमन्त्री देउवाद्वारा ऋषि सुनकलाई बधाई,काठमाडौं : प्रधानमन्त्री शेरबहादुर देउवाले संयुक्त अधिराज्य बेलायतको कन्जरभेटिभ पार्टीको नेता र बेलायतको आगामी प्रधानमन्त्रीका रूपमा निर्वाचित भएकामा पूर्वअर्थमन्त्री ऋषि सुनकलाई बधाई दिएका छन्। प्रधानमन्त्री देउवाले आज सामाजिक सञ्जाल ट्विटरमार्फत उनलाई यो महत्वपूर्ण जिम्मेवारीका लागि शुभकामना व्यक्त गर्दै लामो समयदेखिको नेपालबेलायत सम्बन्धलाई अगाडि बढाउन उनीसँग काम गर्न आफू तत्पर रहेको उल्लेख गरेका छन्। बेलायतका प्रधानमन्त्री लिज ट्रसले पद सम्हालेको ४५ दिनमै राजीनामा दिएपछि नयाँ प्रधानमन्त्री चयन हुन लागेको हो । सन् १९८० मा साउथह्याम्पटनमा जन्मिएका सुनकका बाबु आमा दुवै भारतीय मूलका हुन्। रासस
यी हुन् प्रतिनिधि सभातर्फ समानुपातिक सूचीबाट बाहिरिएका उम्मेदवार,"काठमाडौं : आगामी मंसिर ४ गते हुने प्रतिनिधि सभा सदस्य तथा प्रदेशसभा सदस्यको निर्वाचनअन्तर्गत समानुपातिकको बन्दसूचीमा नाम भएकामध्ये प्रतिनिधिसभा तर्फका २०३ जनाको नाम हटेको छ। समानुपातिकतर्फ दलहरूले पेस गरेको बन्दसूचीमा समावेश भएका तर निर्वाचन कानून तथा आचारसंहिता उल्लंघनमा परी जरिवाना नबुझाएका, उमेर नपुगेका, दोहोरो उम्मेवारी परेकाहरूको निर्वाचन आयोगले सूचीबाटै नाम हटाएको हो। निर्वाचन आयोगले निर्वाचन कार्यक्रम निर्धारण भई सो कार्यक्रम बमोजिम दलहरूबाट उम्मेदवारको बन्दसूची पेस भई सो बन्दसूचीमा नाम समावेश भएका उम्मेदवारहरूको सम्बन्धमा परेको दाबी विरोध उपर जाँचबुझ गरी कानून बमोजिम अयोग्य देखिएका उम्मेदवारको नाम सूचीबाट हटाउने निर्णय गरेको हो।"
समानुपातिकतर्फ ६८ जिल्लाका लागि मतपत्र ढुवानी,काठमाडौं : आगामी मङ्सिर ४ गते हुने प्रतिनिधि सभा सदस्य तथा प्रदेशसभा सदस्यको निर्वाचनका लागि समानुपातिकतर्फ ६८ जिल्लाका लागि मतपत्र ढुवानी भइसकेको छ। निर्वाचन आयोगका सहायक प्रवक्ता सूर्यप्रसाद अर्यालका अनुसार बाँकी नौ जिल्लाको मतपत्र ढुवानी तिहार लगत्तै हुनेछ। हालसम्म पहिलो हुने निर्वाचित हुने प्रणालीतर्फ ३६ जिल्लाको र सोही प्रणालीको प्रदेशसभाका लागि ३३ जिल्लाका मतपत्र छपाइ सम्पन्न भएको छ। दुवैतर्फ गरी आवश्यक पर्ने गरी चार करोड मतपत्रमध्ये कूल दुई करोड ९० हजार पाँच सय मतपत्र छपाइ भएको छ।
समानुपातिक सूचीबाट बाहिरिए ५५० उम्मेदवार,"काठमाडौं : आगामी मंसिर ४ गते हुने प्रतिनिधि सभा सदस्य तथा प्रदेशसभा सदस्यको निर्वाचनअन्तर्गत समानुपातिकको बन्दसूचीमा नाम भएका ५५० जना सूचीबाटै बाहिरिएका छन्। समानुपातिकतर्फ दलहरूले पेस गरेको बन्दसूचीमा समावेश भएका तर निर्वाचन कानून तथा आचारसंहिता उल्लंघनमा परी जरिवाना नबुझाएका, उमेर नपुगेका, दोहोरो उम्मेवारी परेका र मुख्य निर्वाचन अधिकृतको कार्यालयबाट थप २ जना ( कालो सुचीमा रहेका १ जना र लाभको पदमा रहेका १ जना) लाई निर्वाचन आयोगले सूचीबाटै नाम हटाएको हो। निर्वाचन आयोगले निर्वाचन कार्यक्रम निर्धारण भई सो कार्यक्रम बमोजिम दलहरूबाट उम्मेदवारको बन्दसूची पेस भई सो बन्दसूचीमा नाम समावेश भएका उम्मेदवारहरूको सम्बन्धमा परेको दाबी विरोध उपर जाँचबुझ गरी कानून बमोजिम अयोग्य देखिएका उम्मेदवारको नाम सूचीबाट हटाउने निर्णय गरेको हो। निर्वाचन आयोगले जरिवाना नबुझाएका ३६९ जना व्यक्तिको नाम उम्मेदवारको बन्दसूचीबाट हटाउने निर्णय गरेको छ। प्रतिनिधि सभा सदस्य वा प्रदेश सभा सदस्यका लागि दलहरूले पेस गरेको बन्दसूचीमा समावेश भएका उम्मेदवारहरूको सम्बन्धमा जाँचबुझ गर्दा दाबी विरोधमा उजुरी नपरेका कतिपय व्यक्तिहरूले स्थानीय निर्वाचनमा उम्मेदवार भई निर्वाचन खर्चको विवरण समयमा पेस नगरेको आधारमा निर्वाचन आयोगको भदौ ३१ गतेको निर्णयानुसार जरिवाना तोकिएको थियो।"
सञ्चारमाध्यममा विज्ञापन गर्न निश्चित मापदण्ड निर्धारण,"काठमाडौं : निर्वाचन आयोगले आसन्न प्रतिनिधिसभा सदस्य तथा प्रदेशसभा सदस्य निर्वाचनका लागि राजनीतिक दल, उम्मेदवार तथा दलका भ्रातृ सङ्गठनले प्रचारप्रसारका क्रममा सञ्चारमाध्यममा विज्ञापन गर्न निश्चित मापदण्ड निर्धारण गरेको छ। आयोगले जारी गरेको निर्वाचन आचारसंहिता, २०७९ को दफा १५ मा सञ्चारमाध्यमको प्रयोग गर्दा पालना गर्नुपर्ने आचरणअन्तर्गत दलले निजी क्षेत्रको टेलिभिजन, रेडियो वा एफएम रेडियोको माध्यमबाट प्रचारप्रसार गर्दा कम्तीमा एक घण्टाको अन्तरालमा चौबिस घण्टामा बढीमा चार पटकसम्म प्रसारण गर्न सक्नेछन्। दलहरूले एक पटकमा बढीमा एक मिनेटसम्म मात्रै प्रसारण गराउन पाउने भएका छन्। आयोगका अनुसार दलले निजी क्षेत्रको पत्रपत्रिकाको माध्यमबाट प्रचारप्रसार गर्दा प्रत्येक दिन बढीमा सातसात इञ्चसम्मको आकारमा कुनै एउटा पत्रिकामा प्रचार सामग्री छपाउन सक्नेछन्। पहिलो हुने निर्वाचित हुने निर्वाचन प्रणालीबमोजिम हुने प्रदेशसभा सदस्य पदको निर्वाचनमा भाग लिने उम्मेदवारले कम्तीमा एक घण्टाको अन्तरालमा चौबिस घण्टामा बढीमा तीन पटक र एक पटकमा बढीमा एक मिनेटसम्म प्रसारण गराउन सक्नेछन्। यसैगरी, प्रतिनिधिसभा सदस्य पदको उम्मेदवारले चौबिस घण्टामा बढीमा चार पटक र एक पटकमा बढीमा एक मिनेटसम्म प्रसारण गराउन सकिने आयोगद्वारा जारी विज्ञप्तिमा उल्लेख छ। आचारसंहितामा विदेशी सञ्चारमाध्यमबाट निर्वाचनसम्बन्धी प्रचार सामग्री प्रकाशन तथा प्रसारण गर्न वा गराउन नहुने व्यवस्था आयोगले गरेको छ।"
प्रतिनिधि सभाका उम्मेदवारले ३ र प्रदेश सभाकाले १ भन्दा बढी सम्पर्क कार्यालय खोल्न नपाउने,"काठमाडौंः प्रतिनिधि सभाका उम्मेदवारहरुले कम्तीमा तीनवटा निर्वाचन कार्यालय खोल्न पाउने भएका छन् । प्रतिनिधि सभा सदस्य पदको उम्मेदवारले आफ्नो निर्वाचन क्षेत्रमा प्रदेश निर्वाचन क्षेत्रलाई समेट्ने गरी बढीमा तीनवटा सम्पर्क कार्यालय खोल्न सक्ने भएका हुन् । यस्तै, प्रदेशसभा सदस्य निर्वाचन प्रणालीतर्फ प्रदेशसभा सदस्य पदको उम्मेदवारले १ (एक) वटा सम्पर्क कार्यालय खोल्न सक्ने निर्वाचन आयोगले जनाएको छ । प्रतिनिधि सभा सदस्य तथा प्रदेश सभा सदस्य समानुपातिकतर्फ बन्दसूचीमा उम्मेदवारी पेश गरेका दलले प्रतिनिधि सभा सदस्यको निर्वाचन क्षेत्रमा एकवटा सम्पर्क कार्यालय खोल्न सक्नेछन् । प्रतिनिधि सभा सदस्य तथा प्रदेश सभा सदस्यतर्फ उम्मेदवारी दिइ निर्वाचन चिन्ह प्राप्त गरिसकेपछि त्यस्ता उम्मेदवारले अन्य कुनै उम्मेदवारलाई समर्थन गरेको भएमा त्यस्ता उम्मेदवारले सम्पर्क कार्यालय स्थापना गर्न पाउँदैनन् । राजनीतिक दल वा उम्मेदवारले सम्पर्क कार्यालय स्थापना गरेको जानकारी निर्वाचन अधिकृतको कार्यालय, जिल्ला प्रशासन कार्यालय, जिल्ला प्रहरी कार्यालय र जिल्ला निर्वाचन कार्यालयमा तुरुन्त उपलब्ध गराउनुपर्नेछ ।"
एमसीसीका कारण मुलुक द्वन्द्वमा फस्ने देखिन्छ : बिजुक्छे,"काठमाडौं : नेपाल मजदुर किसान पार्टीका अध्यक्ष नारायणमान बिजुक्छेले एमसीसी देशको अहितमा रहेको बताएका छन् । मंगलबार काठमाडौंमा पार्टीको घोषणापत्र सार्वजनिक कार्यक्रममा बोल्दै नेमकिपा अध्यक्ष बिजुक्छेले अमेरिकी सहयोग परियोजना (एमसीसी) का कारण नेपाल युद्धमा फस्ने स्थिति आएको बताएका हुन् । विजुक्छेले भने, 'एमसीसी पारित भएपछि के थाह भयो भने दक्षिण एसियाली मुलुकहरुमा अमेरिकाले आफ्नो प्रभाव फैलाउँदै जानेछ । जसका कारण दक्षिण एसियाली मुलुकमा युद्धको खतरा बढ्दै गएको छ। ' अहिलेको सरकारले एमसीसी पास गर्यो तर नेमकिपाले निरन्तर त्यसको विरोध गरेको उनले बताए। अहिले संसारमा दक्षिणपन्थीहरुको प्रभाव बढ्दै गएको उनको भनाइ छ। बिजुक्छेले भने, हिन्दुस्तान र चीनको सीमा विवादमा मद्यत गर्नुभन्दा आगोमा घ्यु थप्ने काम पश्चिमा देशहरुबाट भइरहेको छ । तेस्रो विश्वयुद्ध एसियामा भयो भने झन गाह्रो हुन्छ । यसियालीहरुबीच झगडा खेल्ने काम भएको छ । युक्रेनको समर्थनमा नेपालले बोल्न हुँदैनथ्यो।'"
निर्वाचनमा मतदाताले चार मतपत्रमा मत संकेत गर्नुपर्ने,"काठमाडौं : मंसिर ४ गते हुने प्रतिनिधि सभा तथा प्रदेश सभा निर्वाचनमा प्रत्येक मतदाताले छुट्टाछुट्टै रूपमा चारवटा मतपत्रमा आफूले इच्छाएको निर्वाचन चिह्नमा मतदान गर्नुपर्ने व्यवस्था गरिएको छ। निर्वाचन आयोगले प्रतिनिधि सभाको पहिलो हुने निर्वाचित हुने निर्वाचन प्रणालीका लागि सेतो पृष्ठभूमिमा रातो रङको निर्वाचन चिह्न भएको मतपत्र र प्रतिनिधि सभाको समानुपातिक निर्वाचन प्रणालीका लागि सेतो पृष्ठभूमिमा कालो रङ्गको निर्वाचन चिह्न भएको मतपत्रको व्यवस्था गरेको छ। यस्तै प्रदेश सभाको पहिलो हुने निर्वाचित हुने निर्वाचन प्रणालीका लागि सेतो पृष्ठभूमिमा रातो रङको निर्वाचन चिह्न र प्रदेश सभाकै समानुपातिक निर्वाचन प्रणालीका लागि सेतो पृष्ठभूमिमा कालो रङको निर्वाचन चिह्न भएको मतपत्रको व्यवस्था गरिएको छ। आफ्नो परिचयपत्रसहित मतदान केन्द्रमा पुग्ने मतदातालाई सुरुमा प्रतिनिधि सभाको पहिलो हुने निर्वाचित हुने निर्वाचन प्रणालीतर्फको मतपत्र उपलब्ध गराउने व्यवस्था गरिएको छ। यो मतपत्रमा आफूलाई मनपर्ने उम्मेदवारको निर्वाचन चिह्नमा मतदाताले मत संकेत गरिसकेपछि त्यसलाई पट्याएर नजिकैको '१' लेखिएको मतपेटिकामा मतपत्र खसाल्नु पर्नेछ। यो मतपत्र खसालिसकेपछि दोस्रो चरणमा निजले पाउने प्रतिनिधि सभाकै समानुपातिक निर्वाचन प्रणालीतर्फको मतपत्रमा इच्छाएको राजनीतिक दलको निर्वाचन चिह्नमा मतदान गरिसकेपछि पट्याएर '२' लेखिएको मतपेटिकामा मतपत्र खसाल्नुपर्छ। तेस्रो चरणमा प्रदेश सभाको पहिलो हुने निर्वाचित हुने निर्वाचन प्रणालीको मतपत्र उपलब्ध गराउने व्यवस्था गरिएको छ। यो मतपत्रमा इच्छाएको उम्मेदवारको निर्वाचन चिह्नमा मतदान गरिसकेपछि पट्यएर '३' लेखिएको नजिकैको मतपेटिकमा मतपत्र खसाल्नुपर्छ। चौथो तथा अन्तिम चरणमा प्रदेश सभाको समानुपातिक तर्फको मतपत्र मतदातालाई उपलब्ध गराउने व्यवस्था गरिएको छ। यो मतपत्रमा मतदाताले आफूले इच्छाएको राजनीतिक दलको निर्वाचन चिह्नमा मत संकेत गरिसकेपछि त्यसलाई पट्याएर '४' लेखिएको नजिकैको मतपेटिकामा मत खसाल्नुपर्नेछ। हरेक मतदान केन्द्रमा व्यवस्था गरिने गोप्य कक्षमा राखिएको स्वस्तिक छापले मतदाताले मतपत्रमा मत संकेत गर्नुपर्ने व्यवस्था छ। मतदाताले मतदान केन्द्रमा आआफ्नो परिचयपत्र साथमा लिएर जानुपर्ने व्यवस्था आयोगले गरेको छ। महिलाले तोकिएको महिलाको लाइनमा र पुरुषले तोकिएको पुरुषको लाइनमा लामबद्ध भई मतदान गर्न पाउने गरी मतदान केन्द्रको व्यवस्थापन गर्न लागिएको छ। गर्भवती, अशक्त, ज्येष्ठ नागरिक, बिरामी, किरियापुत्री, सुत्केरी, आफ्नो काखे बालबालिका साथमा भएकी महिला, अपांगता भएका व्यक्त तथा अन्य (लैंगिक तथा यौनिक अल्पसंख्यक) मतदातालाई लाइनमा नबसी प्राथमिकताका आधारमा मतदान गर्न पाइने व्यवस्था गरिएको छ। दृष्टिविहीन वा शारीरिक अशक्तता भएको वा अरू कुनै कारणले आफैँ मत संकेत गर्न नसक्ने भएको मतदाताको हकमा निजको एकाघर परिवारको सदस्यलाई आफूसँगै मत संकेत गर्ने गोप्य कक्षमा मतदान अधिकृतको अनुमतिमा लैजान सकिने र सो नभएमा मतदान अधिकृतको सहयोग लिन सकिने व्यवस्था छ। आसन्न निर्वाचनमा मतपत्र सानो आकारको रहेको र पहिलो हुने निर्वाचित हुने निर्वाचन प्रणाली तर्फको मतपत्रमा उम्मेदवारी दिएकाहरूको मात्रै निर्वाचन चिह्नको व्यवस्था गरिएको छ।"
फेक पेज र ग्रुपहरू तत्काल हटाउन निर्देशन,"काठमाडौं : निर्वाचन आयोगले झुठ फेसबुक पेजग्रुपहरू तत्काल हटाउन निर्देशन दिएको छ। फेसबुक पेज तथा ग्रुपहरूबाट निर्वाचनमा उम्मेदवार रहेका दलका नेताहरूलाई विभिन्न लाञ्छनापूर्ण अभिव्यक्ति दिने र भ्रामक सामग्री प्रकाशन गरेको भन्दै उक्त निर्देशन दिएको हो। झुठ फेसबुक पेजग्रुपहरू सिर्जना गरी दलका नेताहरू विरुद्ध प्रचारप्रसार गर्ने कार्य विद्युतीय (इलेक्ट्रोनिक) कारोवार ऐन, २०६३ को दफा ४७, निर्वाचन (कसूर तथा सजाय) ऐन, २०७३ को दफा २३ को उपदफा (१) तथा निर्वाचन आचारसंहिता, २०७९ को दफा ४ को खण्ड (ञ), (ट), (ठ) र (ड) को प्रतिकूल रहेको देखिन्छ। उल्लेखित कसूर गर्ने व्यक्तिहरूलाई एक लाख रुपैयाँसम्म जरिवाना वा पाँच वर्षसम्म कैद वा दुवै सजाय हुने व्यवस्था रहेको हुँदा झुठ फेसबुक पेज तथा ग्रुपहरू तत्काल हटाई उप्रान्त यस किसिमका गतिविधि नगर्न सम्बन्धित सबैलाई जानकारी गराइन्छ। उक्त फेसबुक पेज तथा ग्रुपहरू तत्काल नहटाइएमा प्रचलित कानूनबमोजिम कारवाही हुने व्यहोरा समेत जानकारी गराइन्छ।"
दलले पुरुषलाई महिला र महिलालाई पुरुष भनेर बन्दसूचीमा नाम पेस गरेपछि,"काठमाडौं : दलले महिलालाई पुरुष र पुरुषलाई महिला भनेर समानुपातिकको बन्द सूचीमा नाम पेस गर्दा ३७ जनाको नाम निर्वाचन आयोगले सूचीबाट हटाएको छ। समानुपातिक निर्वाचन प्रणाली अन्तर्गत प्रतिनिधि सभा सदस्य वा प्रदेश सभा सदस्य निर्वाचनका लागि राजनीतिक दलहरूले पेस गरेका बन्दसूचीमा नाम समावेश भएका प्रतिनिधि सभा सदस्यतर्फ १७ जना र प्रदेश सभातर्फ २० जनाको विवरणमा पुरूष उम्मेदवारलाई महिला र महिला उम्मेदवारलाई पुरुष उल्लेख भएको निर्वाचन आयोगले जनाएको छ। हुँदा त्यस्तो बन्दसूची प्रतिनिधि सभा सदस्य समानुपातिक निर्वाचन निर्देशिका, २०७९ को दफा १९ को उपदफा (३) को खण्ड (ख) तथा प्रदेश सभा सदस्य समानुपातिक निर्वाचन निर्देशिका, २०७९ को उपदफा (३) को खण्ड (ख) बमोजिम पेस नभई फरक परेको आयोगले जनाएको छ। निजहरूको नागरिकतामा उल्लेख भए बमोजिमको लैङ्गिक पहिचान कायम राख्दा दलहरूले पेस गरेको उम्मेदवारको बन्दसूचीको समावेशी समूह र बन्दसूचीको क्रममा समेत गम्भीर प्रभाव असर पर्न जाने देखिएकाले त्यस्ता व्यक्तिहरूको नाम सम्बन्धित दलले पेस गरेको बन्दसूचीबाट हटाउने निर्णय आयोगले गरेको छ।"
"गठबन्धनको उद्देश्य देश बनाउने होइन, एमाले सिद्ध्याउने : पोखरेल","काठमाडौं : नेकपा एमालेका वरिष्ठ उपाध्यक्ष ईश्वर पोखरेलले सत्ता गठबन्धनको एकमात्रै उद्देश्य एमाले सिद्धाउने मात्रै रहेको बताएका छन्। मंगलबार काठमाडौंमा आयोजित एक कार्यक्रममा उपाध्यक्ष पोखरेलले गठबन्धनको दृष्टिकोण, उद्देश्य, कार्यक्रम र गन्तव्य नरहेको र एमाले सिद्धाउन मात्रै ध्यान केन्द्रीत रहेको बताएका हुन्। एमालेको उद्देश्य राजनीतिक स्थायीत्व, मुलुकको विकास र हित मात्रै रहेकाले जनताले विश्वास गर्ने उनको भनाइ छ । नीतिहित, सिद्धान्तहिन र अस्थीरता सिर्जना गर्नेलाई पाखा लगाएर मुलुकलाई विकासको बाटोमा अघि बढाउनुपर्ने पोखरेलले बताए । त्यस्तै पोखरेलले तिहार लगतै एमालेले पार्टीको घोषणापत्र सार्वजनिक गर्ने जानकारी दिए। घोषणापत्रमा यसअघि एमाले सरकारले गरेका काम र भावी योजनाहरु तालिकाबद्ध रुपमा आउने उनले बताए। अहिले पनि मुलुकको राजनीतिलाई प्रदुषित गर्ने अपराधिक धन्दा चलिरहेको भन्दै पोखरेलले त्यसले सिर्जना गरेका भ्रमहरुलाई एमालेले चिर्ने जिकिर गरे।"
नेपाल मजदुर किसान पार्टीको घोषणापत्र सार्वजनिक,"काठमाडौं : नेपाल मजदुर किसान पार्टीले आगामी मंसिर ४ मा हुने प्रतिनिधि सभा र प्रदेश सभा निर्वाचनका लागि घोषणापत्र सार्वजनिक गरेको छ । मंगलबार काठमाडौंमा पत्रकार सम्मेलन गर्दै नेमकिपाले घोषणापत्र सार्वजनिक गरेको हो । नेमकिपा अध्यक्ष नारायणमान विजुक्छेले घोषणापत्र सार्वजनिक गरेका हुन् । नेमकिपा सचिव प्रेम सुवालले निर्वाचन क्रान्तिको संकेत दिने प्यारामीटर रहेको बताए । सुवालले भने, सत्ता गठबन्धन देश र जनताको विरोधमा छ । यो गठबन्धन जनताको पक्षमा छैन । उनले नेपालीको सम्पत्तिलाई विदेशमा नलैजाने नियम कानुन बनाउन आवश्यक रहेको औंल्याए।"
करिब ३२ मिनेटमा सकियो नेपालमा सूर्य ग्रहण,"काठमाडौं : नेपालमा मंगलबार करिब ३२ मिनेट सूर्य ग्रहण लागेको छ। नेपाल पञ्चाङ्ग निर्णायक विकास समितिका अनुसार मंगलबार साँझ ४ बजेर ५२ मिनेटदेखि ५ बजेर २४ मिनेट जाँदासम्म ग्रहण लागेको हो। यसपटकको सूर्य ग्रहण आइसल्याण्डबाट सुरु भएको थियो। त्यहाँको स्थानीय समयअनुसार मंगलबार दिउँसो २ बजेर २० मिनेटमा सुरु भएको थियो। नेपालबाट सूर्यास्तको समयमा सूर्य क्षितिजबाट लगभग ७ देखि १३ डिग्रीको उचाइ कोणमा सूर्य अवस्थित हुँदा सूर्य ग्रहण पूर्ण अवधिसम्म अवलोकन गर्न सकिँदैन र सूर्य सूर्यास्ततिर अग्रसर हुन जान्छ। सूर्य र पृथ्वीको बीचमा चन्द्रमा आउँदा चन्द्रमाले सूर्यबाट आएको प्रकाशलाई छेक्दा यसको छाँया पृथ्वीमा पर्न गई सूर्य ग्रहण हुन जान्छ। सूर्य ग्रहण केवल चन्द्रमाको 'न्यून मून' फेजमा मात्र लाग्न सम्भव हुन्छ। खण्डग्रास, खग्रास तथा वलयाकार सूर्य ग्रहण विभिन्न खगोलीय अवस्थामा निर्भर गर्दछ। सामान्यतया व्याख्या गर्दा सूर्य र पृथ्वीको बीचमा चन्द्रमा आएर पृथ्वीमा पर्ने सूर्यको प्रकाशलाई पूर्ण वा आंशिक रूपमा छेकेमा अर्थात् चन्द्रमाको छायाँ पृथ्वीमा पर्न गएमा छायाँ परेको स्थानमा सूर्य ग्रहण लाग्न जान्छ। सूर्य ग्रहण खग्रास, खण्डग्रास वा बलयाकारको हुन सक्दछ। पृथ्वीको एक स्थानमा खग्रास सूर्य ग्रहण लागेपछि साधारणतया उक्त स्थानमा पुनः ३७५ वर्ष पछिमात्र लाग्दछ। चन्द्रमाको त्रिज्या पृथ्वीभन्दा धेरै सानो भएकाले चन्द्र र सूर्य गोलाहरूमा बाहिर स्पर्शरेखाद्वारा निर्मित शंकु छायाँ (कोन सेडो) भित्र पृथ्वी पूर्ण रूपले नपर्ने हुँदा पृथ्वीको केही निश्चित भागबाट मात्र सूर्यग्रहण अवलोकन गर्न सकिन्छ। चन्द्रमाले सूर्यबाट आएको सम्पूर्ण प्रकाशलाई छेक्नाले पृथ्वीमा सघन छायाँ पर्न गई पृथ्वीको उक्त भागमा अवस्थित व्यक्तिहरूले खग्रास सूर्यग्रहण अवलोकन गर्न सक्दछ। चन्द्रमाले सूर्यको केही भागलाई मात्र छेक्ने स्थानमा अवस्थित व्यक्तिहरूले केवल खण्डग्रास सूर्यग्रहण मात्र अवलोकन गर्ने अवसर प्राप्त गर्दछन्।"
"ट्याङकरको ठक्करबाट बुबाको मृत्यु, छोरी घाइते","काठमाडौं : चितवनको रत्ननगर नगरपालिका९, त्रीनेत्र पेट्रोल पम्प अगाडि आज ट्याङकरको ठक्करबाट मोटरसाइकल चालकको घटनास्थलमै मृत्यु भएको छ। दुर्घटनामा झापा घर भई हाल मकवानपुरको हेटौंडा उपमहानगरपालिका११ सरस्वती टोल बस्ने २६ वर्षीय सुमन लुईंटेलको मृत्यु भएको हो। ना८ख २५५५ नम्बरको तेल लोड गरेको ट्याङकरले ना३५प ८७५६ नम्बरको मोटरसाइकललाई आज मंगलबार साँझ सवा ५ बजे ठक्कर दिएको थियो। दुर्घटनामा घाइते भएकी मोटरसाइकलमा पछाडि सवार उनकै ९ वर्षीया छोरी सोभानी लुईटेल सामान्य घाइते भएकी छिन्। उनलाई उपचारका लागि चितवन मेडिकल कलेज भरतपुर पठाइएको छ। ट्याङकर र चालक प्रहरी नियन्त्रणमा रहेका छन्।"
सूर्य ग्रहणसँगै सूर्यास्त (फोटोफिचर),ललितपुर : आज साँझपख ग्रस्तास्त खण्डग्रास (थोरै सूर्य ढाकेर ग्रहणकै अवस्थामा सूर्यास्त हुने) सूर्यग्रहण लागेको छ। ग्रहणले दिउँसो ४ बजेर ५२ मिनेटमा स्पर्श गरेको भएपनि काठमाडौं उपत्यकाबाट केही ढिला गरी देखिएको थियो। ग्रहण लागेको ३२ मिनेटपछि बेलुकी ५ बजेर २४ मिनेटमा सूर्यास्त भएको थियो। ललितपुरबाट मकवानपुरमाथि आकाशमा देखिएको खण्डग्रास सूर्यग्रहण स्पष्ट देखिएको थियो। ग्रहणको समयमा उपत्यका वरपर घाम मधुरो भएको थियो भने साँझपख उत्तरतर्फको हिमाल राता देखिन्थे। तस्बिरहरू अशोक दुलाल
सिरहा प्रहरीद्वारा १५ लाखको पटाका नष्ट,"सिरहा : भारतीय बजारबाट लुकाएर नेपाल भित्र्याएका पटाका (विस्फोटक पदार्थ) बरामद गरेको छ। बरामद गरिएको पटाका सिरहा प्रहरीले जनप्रतिनिधि र सञ्चारकर्मीको रोहबरमा नष्ट गरेको छ। जिल्ला प्रहरी कार्यालय सिरहामा मंगलबार खाल्टो खनी करिब १५ लाख बराबरको पटाका नष्ट गरिएको हो। 'बजार र सीमा क्षेत्रमा कडाई गरिएको छ, 'एसपी अर्जनु तिमल्सिनाले भने, 'सम्भावित घटनाहरूबाट बच्नलाई विस्फोटक पदार्थ पड्काउन रोक लगाएका छौँ।' यसैगरी सशस्त्र प्रहरी सिरहाले पनि ७ लाख रुपैयाँ बराबरको पटाका बरामद गरी नष्ट गरेको छ।"
"डुबेका साथी बचाउन गएका केसी बेपत्ता, एकको मृत्यु, एक जनाको उद्धार",जाजरकोट : जाजरकोट सदरमुकाम नजिकै भेरी नदीको किनारमा पिकनिक खान गएका एक युवकको नदीमा डुबेर मृत्यु भएको छ। एक जना बेपत्ता भएका छन् भने भेरी डुबेका एक जनालाई जीवितै उद्धार गरिएको छ। भेरी नगरपालिका४ का २० वर्षीय रोशन खड्काको मृत्यु भएको प्रहरीले जनाएको छ। भेरी नगरपालिका३ का २६ वर्षीय बिक्रान्त केसी भेरी नदीमा बेपत्ता भएका छन्। नदीमा डुबेका विरेन्द्र शाहीलाई भने जीवितै उद्धार गरिएको छ। उनका साथीहरूले उद्धार गरेका हुन्। रोशन र विरेन्द्र डुबेपछि साथीहरूलाई बचाउन गएका बिक्रान्त बेपत्ता भएका छन्। बेपत्ताको खोजी कार्य भइहेको प्रहरी नायव उपरीक्षक सन्तोष निरौलाले बताए। नदी पारी रहेको डेथबडी निकाल्ने कार्य र बेपत्ताको खोजी कार्य भइहेको प्रहरी नायव उपरीक्षक निरौलाले बताए। तिहारको अवसरमा सदरमुकाम खलंगामा हालै भएको फुटबल प्रतियोगितामा खसी बाजी जितेका युवाहरूले मंगलबार भेरी नगरपालिका११ मटेलास्थित भेरी नदी किनारामा पिकनिकको आयोजना गरेका थिए। पिकनिक गएका युवाहरू नदीमा नुहाउने क्रममा डुबेर मृत्यु भएको प्रहरीले जनाएको छ। नदीमा डुबेका र बेपत्ताको खाजी तथा उद्धारका लागि तत्काल नेपाल प्रहरी र सशस्त्र प्रहरीको टोली घटनास्थल पठाइएको प्रमुख जिल्ला अधिकारी अन्जन श्रेष्ठले बताए।
हराउँदै पिङको रौनक,"नुवाकोट : आधुनिकताका कारण नेपालीहरूको परम्परागत विविध प्रकारका पिङको रौनक नुवाकोटमा हराउँदै गएको छ। छिटपुट स्थानमा बाहेक हाल पिङको संस्कृति हराउँदै गएको छ। नेपालीको ठूला पर्वहरू दसैं तथा दिपावलीमा पिङ खेलेर मज्जा लिनुको आनन्द बेग्लै छ। तर, केही वर्षयता नुवाकोटका गाउँघरमा पिङ कमै देख्न पाइन्छ। केही स्थानहरूमा पिङको संरक्षणका लागि स्थानीय सरकार, सामाजिक संघसंस्था तथा युवा कलबहरूले सक्रियता देखाएपनि आधुनिकताले गाँजेका कारण पिङको प्रभावकारी रूपमा संरक्षण हुन नसकेको वृद्धवृद्धाहरूको भनाइ छ। नेपाली संस्कृतिको उदाहरणका रूपमा समेत लिइने लिंगे, जाते, रोगटे लगायतका पिङ पहिले पहिले हरेक टोल र गाउँगाउँमा हालिने गरेकोमा यस वर्ष नुवाकोटका केही स्थानमा मात्रै सीमित रहेको छ। पिङको महत्वलाई साथ दिएर नुवाकोटको तारकेश्वर गापाले यस वर्ष रोगटे पिङ संरक्षण कार्य गरेर गाउँमा पिङ हालेको थियो। पिङको संरक्षण गर्नका लागि गापाले पिङ निर्माणमा सहयोग गरेको गापा अध्यक्ष शिव अधिकारी अबिरलले बताए। नेपालको परम्परा र चाडपर्वलाई खुशी साथ मनाउनका लागि पिङको ठूलो महत्व रहेको तारकेश्वर२ का वडाध्यक्ष शिव पनेरुले बताए। उनले संरक्षणको निरन्तरता जरुर रहेको बताए। विगतका वर्षमा भन्दा पिङको सङ्ख्या घटेकामा अबका पुस्ताले पिङका विषयमा कमै जानकारी लिने गरेको बेलकोटगढी८ का वृद्ध नीलप्रसाद पुडासैनी चिन्तित छन्। चाडपर्वका समयमा एकपल्ट भए पनि शरीरले जमिन छाड्नुपर्ने किम्वदन्तीअनुरूप हरेक नेपालीले पिङ खेल्ने गरेको भए पनि यो प्रचलन हराउँदै जान थालेको छ। वर्षको एकपल्ट मात्रै हालिने पिङ खेलेर चाडपर्वलाई रमाइलो गर्न थोरै स्थानमा पिङ हालिएको भए पनि त्यस स्थानमा पुगेर खेल्नेको सङ्ख्या भने धेरै रहेको पिपलटारका सोमराज गजुरेल बताउँछन्। पहिले आफूहरूको समयमा चाडपर्वमा पिङ खेल्न पाइएन भने मज्जा नै नआउने उनी बताउँछन। सोमराजजस्तै पिङ खेलेर मज्जा लिनेहरू गाउँमा धेरै भए पनि पिङ भने कमैमात्र देखिन थालेका छन्। केही दशक अघिसम्म टोल र गाउँभरिका बासिन्दा जम्मा भएर दोहोरी गीत गाउँदै रातभर जाग्राम बसेर पिङ खेल्ने गरेको पिपलटारकै वृद्ध कृष्णप्रसाद गजुरेल बताउँछन। रातभर जाग्राम बसेर दोहोरी गाउँदै पिङ खेल्दा छुट्टै मज्जा हुने गरेको बताउँदै गजुरेल अहिले गाउँघरमा पिङ बिरलै देख्न पाइएको बताउँछन। पहिलापहिला पिङ खेलेर रमाइलो गर्दै चाडपर्व मनाउनेहरू हाल आधुनिकताका कारण आधुनिक प्रकारका खेलहरू खेलेर समय कटाउने गरेका छन्। लामो समयदेखि नेपाली र नेपालको संस्कार बनेको पिङको संस्कृति हराउँदै गएकोमा सरोकारवाला निकायले चिन्ता व्यक्त गरेका छन्।"
भक्तपुरमा नेपाल भाषा साहित्य सम्मेलन,"भक्तपुर : भक्तपुरको मध्यपुर थिमिमा एकदिने विविध नेपाल भाषा साहित्य सम्मेलन भएको छ। मध्यपुर थिमि नगरपालिका५, ताहाननीमा मंगलबार एकदिने साहित्य सम्मेलन भएको हो। सम्मेलनको पहिलो सत्रमा बिहानै सांस्कृतिक याली भएको थियो। र्यालीले नगरको विभिन्न भागमा परिक्रमा गरेको थियो। दोस्रो चरणमा सांगीतिक प्रस्तुति भएका थिए। नयाँ तथा पुराना साहित्यकारहरूले आआफनो साहित्य वाचन गरेका थिए। साथै विभिन्न क्षेत्रका विज्ञ राजनीतिज्ञ, प्राध्यापक, पत्रकार, कानुनविद्, जलश्रोतविद्, संविधानविद्, समाजसेवी लगायतका आआफना क्षेत्रका बारेमा पनि अनुभव सुनाएका थिए। कार्यक्रमको तेस्रो चरणमा सांस्कृतिक कार्यक्रम भएको थियो। सांस्कृतिक कार्यक्रम राति अबेरसम्म चल्ने २४औं विविध भाषा साहित्य सम्मेलन आयोजक समितिका अध्यक्ष कर्णबहादुर प्रजापतिले बताए।"
तिहारमा साढे १३ करोडको पुष्पमाला कारोबार,"काठमाडौं : फूलैफूलको पर्वका रूपमा लिइने तिहारमा १३ करोड ५० लाख रुपैयाँ बराबरको पुष्पमाला कारोबार भएको छ। तिहारको समयमा करिब साढे २४ लाख मालाको कारोबार हुने अनुमान गरिएको फ्लोरिकल्चर एशोसिएशन नेपाल (फ्यान) का अध्यक्ष मीनबहादुर तामाङले बताए। 'यस वर्षको तिहारमा करिब साढे २४ लाख माला खपत हुने हाम्रो अनुमान छ। त्यसमध्ये सयपत्रीको मात्रै २० लाख मालाको माग हो', तामाङले भने, 'थोक मूल्यका आधारमा साढे १३ करोड रुपैयाँ बराबरको फूल र मालाको कारोबार हुने अनुमान छ।' यद्यपि, खपत र कारोबार रकमबारे वास्तविक तथ्याङ्क भने तिहारपछि मात्रै आउने उनको भनाइ छ। फ्यानका अनुसार यस वर्षको तिहारका लागि साढे २४ लाख मालाको माग छ। सबैभन्दा बढी सयपत्री मालाको माग छ। यसवर्ष बिक्री हुने अनुमान गरिएका २० लाख सयपत्रीका मालामध्ये १७ लाख माला नेपालभित्रकै उत्पादन रहेको र तीन लाख माला भारतबाट आयात गरिएको छ। त्यस्तै, यस वर्ष तीन लाख २५ हजार हाराहारी मखमली मालाको किनबेच हुने अनुमान गरिएको छ। बीसदेखि २५ हजारको सङ्ख्यामा गोदावरी फूलको माला बिक्री हुनेछ। नेपालबाट मखमली माला निर्यात भएको छ। तिहारको समयमा मात्रै करिब एक लाखको सङ्ख्यामा मखमली माला निर्यात हुने गरेको फ्यान अध्यक्ष तामाङले बताए। 'मखमली फूल विश्वका विभिन्न देशमा जान्छ। भारत र विभिन्न देशमा रहेर तिहार मान्ने नेपालीले मखमली मालाको माग गर्ने गरेका छन्। एक लाखको सङ्ख्यामा मखमली माला हामीले निर्यात गरेका छौँ', उनले भने। यस वर्ष सयपत्री फूलको प्रतिमाला थोक मूल्य रु ५५ रहेको छ। त्यस्तै, मखमली फूलको मालाका रु ४० मा कारोबार भइरहेको छ। यद्यपि खुद्रा मूल्य भने फरक छ। पसलैपिच्छे फरकफरक मूल्यमा बिक्री भइरहेका छन्। फूल र मालाको कारोबार यस वर्ष पनि गत वर्षकै मूल्यमा भइरहेको फ्यानले जनाएको छ। 'उत्पादन, आयात र कारोबारको अवस्था हेरेर हामीले यस्तो अनुमान गरेका हौँ। यो वर्ष सयपत्रीको माला गत वर्षकै मूल्यमा कारोबार भएको छ। मखमलीको मालामा भने पाँच जति बढेको छ,' अध्यक्ष तामाङले भने। तिहारमा प्रयोग हुने माला र फूलका लागि नेपालभित्रकै उत्पादनले धान्न सक्ने अवस्था रहे पनि व्यवसायीले बढी नाफा कमाउनका लागि भारतबाट आयात गर्ने गरेका छन्। 'हामीलाई चाहिने जति माला नेपालभित्रै उत्पादन हुन्छ। यस वर्षको उत्पादन पनि बढी नै हो', तामाङले भने, 'नेपालको उत्पादन पर्याप्त भए पनि भारतीय मालामा बढी नाफा हुन्छ। त्यस कारण व्यापारीले भारतबाट ल्याउने गरेका छन्।' यस वर्ष बजारको मागभन्दा बढी आयात भएको देखिन्छ। अर्कोतर्फ आयातित माला मूल्यमा पनि सस्तो हुने भएका कारण नेपाली उत्पादनले बजार नपाउने तर भारतबाट ल्याइएका फूलमाला तिहारमा प्रयोग हुने देखिएको छ। रासस"
उपत्यकाको सुरक्षा मजबुत पारिएको छः प्रजिअ उपाध्याय,"काठमाडौं : जिल्ला प्रशासन कार्यालय काठमाडौले दीपावली, नेपाल संवत् र छठपर्वको अवसरमा राजधानी उपत्यकाको सुरक्षा व्यवस्था चुस्त र प्रभावकारी बनाइएको जनाएको छ । चाडपर्वका समयमा हुनसक्ने सम्भावित घटनालाई मध्यनजर गरी सुरक्षा व्यवस्था मजबुत बनाइएको काठमाडौंका प्रमुख जिल्ला अधिकारी (प्रजिअ) घनश्याम उपाध्यायले जानकारी दिए । उनले चाडपर्व लक्षित सुरक्षा योजना उपत्यकाका तीनवटै जिल्ला प्रशासन कार्यालयबाट पूर्णरूपमा कार्यान्वयन भइरहेको बताए। 'कुनैपनि विपद्जन्य घटना केही पनि छैन, उच्च सुरक्षा सतर्कतासहित चाडपर्व सुरक्षा योजना कार्यान्वयन भइरहेको छ,' प्रजिअ उपाध्यायले भने। देउसीभैलो राति १० बजेसम्म खेल्न पाइने तिहारमा राति १० बजेसम्म देउसीभैलो खेल्न पाइने भएको छ । राति १० बजेसम्म देउसीभैलो खेल्ने गरी सुरक्षा प्रबन्ध गरिएको प्रशासनले जनाएको छ । प्रमुख जिल्ला अधिकारी उपाध्यायका अनुसार देउसीभैलो खेल्नका लागि यसअघि राति ९:०० बजेसम्म तोकिएकामा नागरिकको मागबमोजिम थप एक घण्टा अर्थात् राति १० बजेसम्म कायम गरिएको छ । जिल्ला प्रशासन कार्यालय काठमाडौँले कात्तिक ४ गते जरुरी सूचना जारी गर्दै देउसीभैलो राति ९ बजेसम्म मात्र खेल्नुखेलाउन जानकारी गराएको थियो । 'देउसीभैलो खेल्न ९ बजेसम्म तोकिएको थियो नागरिकबाट माग भएबमोजिम राति १० बजेसम्म खेल्न दिने निर्णय गरिएको छ, सोहीअनुरुपको सुरक्षा प्रबन्ध मिलाइएको छ,' प्रजिअ उपाध्यायले भने। प्रशासनले जुवातासजन्य गतिविधि नियन्त्रणमै रहेको जनाएको छ । त्यस्ता गतिविधिलाई नियन्त्रण र निरुत्साहित गर्न प्रशासन सक्रिय ढङ्गले लागेको छ । काठमाडौं प्रशासनले दीपावली, नेपाल संवत् र छठपर्व प्रचलित परम्पराअनुसार सामाजिक एवं सांस्कृतिक पहिचान कायम हुने गरी प्रचलित कानुनको पालना गर्दै मनाउन सबैमा जरुरी सूचनामार्फत अनुरोध गरेको छ । यस अवसरमा सार्वजनिकस्थलमा मादक पदार्थ सेवन नगरी सुरक्षित र मर्यादित तवरले मनाउन, दीपावलीको अवसरमा बिजुली एवं मैनबत्तीजस्ता सामग्रीको प्रयोग सावधानीपूर्वक गर्न पनि प्रशासनले आग्रह गरेको छ । 'पटका, आतिसबाजी तथा अन्य प्रज्वलनशील पदार्थको ओसारपसार, बिक्री वितरण र प्रयोग नगर्ननगराउन सबैमा अनुरोध गरेको छ । यो सूचनाको पालना नगरेमा कानुनबमोजिम कारबाही हुने जानकारी गराइन्छ,' सूचनामा भनिएको छ । रासस"
शान्ति सेनामा स्वास्थ्य मन्त्रालयले डाक्टर पठाउने,"काठमाडौंः सरकारले डाक्टरलाई शान्ति मिसनमा पठाउने भएको छ । स्वास्थ्य तथा जनसंख्या मन्त्रालयअन्तर्गतका स्थायी डाक्टरलाई शान्ति मिसनमा पठाउने भएको हो । रक्षा मन्त्रालयले स्वास्थ्य मन्त्रालयलाई पत्र पठाउँदै डाक्टर उपलब्ध गराउन भनेको छ । लिवियाको शान्ति मिसनका लागि तीनजना जनरल सर्जन पठाउनेछ । स्वास्थ्य मन्त्रालयले जारी गरेको सूचनामा भनिएको छ, 'रक्षा मन्त्रालयको असोज १२ को प्राप्त पत्रानुसार संयुक्त राष्ट्र संघको आव्हानमा शान्ति स्थापना कार्यको लागि लिवियामा मिति मंसिर २९ गते (संभावित मिति) तैनाथ हुन जाने स्पेसल गार्ड युनिट (शासे) मा एक वर्षको लागि कार्यरत रहने गरी कम्तीमा ३ वर्षको अनुभव प्राप्त जनरल सर्जन कन्सल्टेन्टमध्ये इच्छुक स्थायी कर्मचारीले यस मन्त्रालयको आन्तरिक प्रशासन शाखामा सम्पर्क गर्नू ।'"
तिहारमा मौसम सफा रहने,"काठमाडौं : मनसुन सकिनै लाग्दा नेपालको आसपास बनेको न्यूनचापीय क्षेत्रको प्रभावले वर्षा गराउँदा यो वर्षको दसैँ मौसमी हिसाबले केही प्रभावित बनेको थियो। असोज १८ गतेदेखि झण्डै डेढसाता निरन्तर देशैभर वर्षा भयो। यतिखेर तिहारको माहोल चलिरहेको छ। तर मनसुन सकिएसँगै मौसमले पनि साथ दिएकाले यो पटकको तिहार निकै उल्लासमय हुने देखिएको छ। जल तथा मौसम विज्ञान विभाग मौसम पूर्वानुमान महाशाखाले तिहारमा मौसम सफा रहने जनाएको हो। महाशाखाका वरिष्ठ मौसमविद् बरुण पौडेलले वर्षा गराउने कुनै मौसमी प्रणाली विकसित नभएकाले यो पटकको तिहारमा मौसम सफा रहने बताए। वर्षाका कारण दसैँमा आफन्त मान्यजन कहाँ टीका लगाउन जाने र विभिन्न गन्तव्यमा पुग्नेलाई निकै सास्ती दियो। पाकेको धानबालीमा पनि क्षति पुर्यायो, बाढी, पहिरो र डुबानका घटना पनि भए। त्यतिमात्रै होइन, शरद ऋतुको मुख्य पर्यटकीय सिजन पनि चलिरहेकामा वर्षाले आन्तरिक तथा बाह्य पर्यटनलाई पनि असर पुग्यो। तिहार आउन एक साताअघिदेखिनै देशैभरको मौसम सफा रहेको छ। आज तिहारको तेस्रो दिन गाईपूजा गरी मनाइएको छ। सोमबार साँझ लक्ष्मीपूजा गरी धुमधामका साथ मनाइयो। महाशाखाको पछिल्लो विवरणमा अहिले देशका पहाडी भेगमा आंशिक बदली रहेको छ। बाँकी भूभागमा मौसम सामान्यतया सफा रहेको छ। वरिष्ठ मौसमविद् पौडेलका अनुसार प्रदेश नं १, बागमती र गण्डकी प्रदेशका एकदुई स्थानमा छिटफुट र हल्का वर्षा हुने सम्भावना छ तर, सानोसानो बादलको टुक्रा रहेकाले ठूलो प्रणाली देखिँदैन। 'मनसुन पनि बाहिरियो, पश्चिमबाट पानी पार्ने प्रणाली आउनुपर्छ त्यो सम्भावना देखिँदैन स्थानीय वायु पनि सक्रिय छैन। त्यसैले तिहारमा मौसम सफा रहने देखिन्छ। चिसो क्रमिकरूपमा बढ्दैछ, बिहानबेलुका बढी चिसो हुन्छ', मौसमविद् पौडेलले भने।"
डेढ घन्टापछि चल्न थाल्यो ह्वाट्सएप,"काठमाडौं: डाउन भएको करिब डेढ घन्टापछि ह्वाट्सएप सञ्चालनमा आएको छ। दिउँसो करिब साढे २ बजेबाट ह्वाट्सएप सञ्चालनमा आएको हो। सामाजिक सञ्जाल ह्वाट्सएप डाउन भएपछि लाखौं प्रयोगकर्ताहरु प्रभावित भएका थिए। विश्वका धेरै देशहरूमा ह्वाट्सएप सेवा डाउन भएको थियो । नेपालमा पनि ह्वाट्सएप चलेको थिएन । यसबाट म्यासेज र फोन नजाने समस्या देखिएको थियो। भारतलगायत विभिन्न मुलुकमा समस्या आएको सञ्चारमाध्यमहरुले जनाएका थिए। ह्वाट्सएपमा विश्वभर २ अर्बभन्दा बढी सक्रिय प्रयोगकर्ताहरू छन्। आज करिब साढे १२ बजेतिरबाट ह्वाट्सएप बन्द भएको खबर बाहिरिएको थियो । कम्पनीले समस्याको कारण भने खुलाएको छैन । गत वर्ष अक्टुबर ४ मा ६ घण्टा सेवा बन्द भएको थियो । ४ अक्टोबर २०२१ मा फेसबुक, इन्स्टाग्राम र ह्वाट्सएप प्लेटफर्म करिब ६ घण्टा बन्द भएकाले अर्बौं प्रयोगकर्ताले समस्या भोग्नुपरेको थियो ।"
नेपाल लगायत विश्वका धेरै देशमा ह्वाट्सएप डाउन,"काठमाडौं : विश्वका धेरै देशहरूमा ह्वाट्सएप सेवा डाउन भएको छ। नेपालका पनि हाल ह्वाट्सएप चलेको छैन। यसबाट म्यासेज नजाने समस्या देखिएको छ। साथै भारतमा पनि यसमा समस्या आएको सञ्चारमाध्यमहरुमा उल्लेख छ। ह्वाट्सएपले काम नगरेको खबर ट्विटरमा पनि ट्रेन्डिङ भइरहेको छ । ह्वाट्सएपमा विश्वभर २ अर्बभन्दा बढी सक्रिय प्रयोगकर्ताहरू छन्। आज करिब साढे १२ तिरबाट ह्वाट्सएप बन्द भएको खबर बाहिरिएको थियो । सेवा बन्द भएको एक घण्टापछि ह्वाट्सएपको मूल कम्पनी मेटाका प्रवक्ताले भने, 'हामीले केही व्यक्तिलाई सन्देश पठाउन समस्या भइरहेको जानकारी प्राप्त गरेका छौं। जतिसक्दो चाँडो ह्वाट्सएप सेवा ठीक गर्ने प्रयास गरिरहेका छौं।' कम्पनीले समस्याको कारण भने खुलाएको छैन । गत वर्ष अक्टुबर ४ मा ६ घण्टा सेवा बन्द भएको थियो । ४ अक्टोबर २०२१ मा फेसबुक, इन्स्टाग्राम र ह्वाट्सएप प्लेटफर्म करिब ६ घण्टा बन्द भएकाले अर्बौं प्रयोगकर्ताले समस्या भोग्नुपरेको थियो । यस बन्दको असर अमेरिकी बजारमा फेसबुकको शेयरमा पनि देखिएको थियो। कम्पनीको सेयर ६ प्रतिशतसम्म घटेको थियो। फेसबुकका विश्वभर २८५ बिलियन मासिक सक्रिय प्रयोगकर्ताहरू छन्। ह्वाट्सएपका २ अर्ब र इन्स्टाग्रामका १ अर्ब ३८ करोड प्रयोगकर्ता छन् ।"
भक्तपुरमा निकालियो भिन्तुना र्याली (फोटोफिचर),"भक्तपुर : नयाँ वर्ष (नेपाल सम्वत् ११४३) को अवसरमा मंगलबार भक्तपुरमा भिन्तुना र्याली (शुभकामना याली) निकालिएको छ। च्याम्हासिंहबाट सुरु भएको र्यालीले नगर परिक्रमा गरेको हो। र्याली च्याम्हासिंहबाट सूर्यमढी, दतात्रय, गोल्मढी, सुकुलढोका हुँदै खौमा जगतसुन्दर मल्लको शालिका पुगेर टंगिएको थियो। त्यहाँ जगतसुन्दर मल्लको शालिकमा माल्यापर्ण गरी र्याली टुंगिएको थियो। प्रत्येक वर्ष नेपाल भाषा साहित्य तःमुंज्याले नयाँ वर्ष नेपाल सम्बतका दिन यसरी र्याली निकाल्दै आइरहेको छ। तस्बिर : रेणु त्वानाबासु"
निर्वाचनमा चारवटा मतपत्रमा मतदान गर्नुपर्ने,"काठमाडौं : आसन्न मङ्सिर ४ गते हुने प्रतिनिधिसभा र प्रदेशसभा सदस्य निर्वाचनमा मतदाताले छुट्टाछुट्टै रुपमा चारवटा मतपत्रमा रहेका आफूले इच्छाएको निर्वाचन चिह्नमा मतदान गर्नुपर्ने व्यवस्था गरिएको छ । निर्वाचनमा मतपत्र सानो आकारको रहेको र पहिलो हुने निर्वाचित हुने निर्वाचन प्रणालीतर्फको मतपत्रमा उम्मेदवारी दिएकाको मात्रै निर्वाचन चिह्नको व्यवस्था गरिएको छ । निर्वाचन आयोगले प्रतिनिधिसभाको पहिलो हुने निर्वाचित हुने निर्वाचन प्रणालीका लागि सेतो पृष्ठभूमिमा रातो रङको निर्वाचन चिह्न भएको मतपत्र र प्रतिनिधिसभाको समानुपातिक निर्वाचन प्रणालीका लागि सेतो पृष्ठभूमिमा कालोरङ्को निर्वाचन चिह्न भएको मतपत्रको व्यवस्था गरेको छ । यस्तै प्रदेशसभाको पहिलो हुने निर्वाचित हुने निर्वाचन प्रणालीका लागि सेतो पृष्ठभूमिमा रातो रङको निर्वाचन चिह्न र प्रदेशसभाकै समानुपातिक निर्वाचन प्रणालीका लागि सेतो पृष्ठभूमिमा कालो रङको निर्वाचन चिह्न भएको मतपत्रको व्यवस्था गरिएको छ । आफ्नो परिचयपत्रसहित मतदान केन्द्रमा पुग्ने मतदातालाई सुरुमा प्रतिनिधिसभाको पहिलो हुने निर्वाचित हुने निर्वाचन प्रणालीतर्फको मतपत्र उपलब्ध गराउने व्यवस्था गरिएको छ । यो मतपत्रमा आफूलाई मनपर्ने उम्मेदवारको निर्वाचन चिह्नमा मतदाताले मत सङ्केत गरिसकेपछि त्यसलाई पट्याएर नजिकैको १ लेखिएको मतपेटिकामा मतपत्र खसाल्नुपर्नेछ । यो मतपत्र खसालिसकेपछि दोस्रो चरणमा निजले पाउने प्रतिनिधिसभाकै समानुपातिक निर्वाचन प्रणालीतर्फको मतपत्रमा इच्छाएको राजनीतिक दलको निर्वाचन चिह्नमा मतदान गरिसकेपछि पट्याएर २ लेखिएको मतपेटिकामा मतपत्र खसाल्नुपर्छ । तेस्रो चरणमा प्रदेशसभाको पहिलो हुने निर्वाचित हुने निर्वाचन प्रणालीको मतपत्र उपलब्ध गराउने व्यवस्था गरिएको छ । यो मतपत्रमा इच्छाएको उम्मेदवारको निर्वाचन चिह्नमा मतदान गरिसकेपछि पट्याएर ३ लेखिएको नजिकैको मतपेटिकमा मतपत्र खसाल्नुपर्छ । चौथो तथा अन्तिम चरणमा प्रदेशसभाको समानुपातिकतर्फको मतपत्र मतदातालाई उपलब्ध गराउने व्यवस्था गरिएको छ । यो मतपत्रमा मतदाताले आफूले इच्छाएको राजनीतिक दलको निर्वाचन चिह्नमा मत सङ्केत गरिसकेपछि त्यसलाई पट्याएर ४ लेखिएको नजिकैको मतपेटिकामा मत खसाल्नुपर्नेछ । हरेक मतदान केन्द्रमा व्यवस्था गरिने गोप्य कक्षमा राखिएको स्वस्तिक छापले मतदाताले मतपत्रमा मत सङ्केत गर्नुपर्ने व्यवस्था छ । मतदाताले मतदान केन्द्रमा आआफ्नो परिचयपत्र साथमा लिएर जानुपर्ने व्यवस्था आयोगले गरेको छ । महिलाले तोकिएको महिलाको लाइनमा र पुरुषले तोकिएको पुरुषको लाइनमा लामबद्ध भई मतदान गर्न पाउने गरी मतदान केन्द्रको व्यवस्थापन गर्न लागिएको छ । गर्भवती, अशक्त, ज्येष्ठ नागरिक, बिरामी, किरियापुत्री, सुत्केरी, आफ्नो काखे बालबालिका साथमा भएकी महिला, अपाङ्गगता भएका व्यक्ति तथा अन्य (लैङ्गिक तथा यौनिक अल्पसङ्ख्यक) मतदातालाई लाइनमा नबसी प्राथमिकताका आधारमा मतदान गर्न पाइने व्यवस्था गरिएको छ । दृष्टिविहीन वा शारीरिक अशक्तता भएको वा अरू कुनै कारणले आफैँ मत सङ्केत गर्न नसक्ने भएको मतदाताको हकमा निजको एकाघर परिवारको सदस्यलाई आफूसँगै मत सङ्केत गर्ने गोप्य कक्षमा मतदान अधिकृतको अनुमतिमा लैजान सकिने र सो नभएमा मतदान अधिकृतको सहयोग लिन सकिने व्यवस्था छ ।"
दार्चुलामा ट्याक्टर दुर्घटना हुँदा चालकको मृत्यु,काठमाडौं : दार्चुलाको व्यास गाउँपालिका५ धौलाकोटमा आज मंगलबार बिहान ट्याक्टर दुर्घटना हुँदा चालकको मृत्यु भएको छ। व्यास गाउँपालिका४ दोकट बस्ने ४५ वर्षीय देवान सिंह बिष्टको घटनास्थलमा नै मृत्यु भएको हो। दोकटबाट खलङ्गातर्फ आउँदै गरेको सुदूरपश्चिम प्रदेश०२००१ त १४ ४७ नम्बरको ट्याक्टर आज बिहान पौने ८ बजे दुर्घटना भएको हो।
तिहारमा यसकारण गरिन्छ गाईको पूजा,काठमाडौं : यमपञ्चकको चौथो दिन मंगलबार गाईको पूजा आराधना गरिएको छ । गाईलाई पवित्र मानी पूजा गर्ने वैदिक सनातन कालदेखिकै विधि हो । नेपाली समाजमा गाईलाई माताका रूपमा पूजिन्छ । गाईले दिने दूध आमाले खुवाएको दूध जत्तिकै पौष्टिक हुने भएकाले गाईलाई गौमाता भनी सम्मान गरिएको हो । स्थानीय जातका गाईमा हुने जुरोले सूर्य र चन्द्रमाबाट ऊर्जा प्राप्त गर्ने भएकाले दूध पोषिलो हुनाका साथै गहुँत र गोबरबाट पनि पनि शक्ति प्राप्त हुने भएकाले गाईको महत्वबारे आधुनिक विज्ञानले पनि प्रमाणित गरेको छ । यसैकारण गाईलाई राष्ट्रिय जनावरका रूपमा पनि सम्मान गरिन्छ । गाईको पूजा गरी आजका दिन मीठामीठा परिकार खान दिएमा गाईबाट पाइने शुद्धता सधैं प्राप्त हुने धार्मिक विश्वास छ । नेपालका कतिपय भाग र केही समुदायमा कार्तिक कृष्ण औंसीकै दिनमा गाई पूजा गर्ने परम्परा रहे पनि औंसीको अन्त्य र प्रतिपदाको सुरुमा गाई पूजा गर्नुपर्ने शास्त्रीय मान्यता रहेको छ ।
पुर्ख्यौली पेशाबाट विस्थापित हुँदै पाल्पाका कुमाल समुदाय,"तानसेन : माटोको भाडाँकुडा बनाएर प्रकृतिसँग मितेरी लगाउँदै जिविकोपार्जन गर्दै आएका पाल्पाका कुमाल समुदाय परम्परागत पेशाबाट विस्थापित हुन थालेका छन् । बढ्दो प्लाष्टिकको प्रयोग र सरकारको वेवास्था र स्थानीय तहमा सामुदायिक वनको अवरोधका कारण पाल्पाका कुमाल समुदाय परम्परागत माटोको भाँडा बनाउने पेशाबाट विस्थापित भएका हुन् । तिहार झिलिमिलीको पर्व, जताततै उज्यालै, उज्यालो छ, घर घरमा बिजुली बत्तीले झिलिमिली बनाइएको छ । विगतका समयमा तिहारभरी माटोको दियोमा तोरीको तेल हालेर घरभरी बत्ती बालिने गरिन्थ्यो। तर, समय परिवर्तनसँगै अहिले बिजुली बत्तीको झिलिमिलीले घर उज्यालो बनाउने प्रचलन बढेपछि कुमाल समुदायको परम्परागत पेशा संकटमा परेको हो । सबैजसो घरमा माटोको दियोमा गाईको घीउ वा तोरीको तेल राखेर कपासको बत्ती बाल्ने परम्परा केही घरमा सिमित बन्न पुगेको छ । जसको कारण तिहारलाई लक्षित गरेर कुमाल समुदायले निर्माण गर्दै आएको माटोको दियो, पाला उत्पादन नै हुन छाडेको छ । उत्पादित माटोको दियो, पाला लगायतका सर समान भनेको समयमा बिक्री नहुने, कालो माटो पाउने स्थानमा नयाँनयाँ घर बन्ने, वनमा समेत माटो खन्न नपाइने भएपछि गाउँभरी पेशा गरी जिविकोपार्जन गर्दै आएक कुमाल समुदाय एक दुई घरमा मात्र सिमित भएको रामपर तिलपुरका सोमबहादुर कुमालले बताए । मानव शरीर पनि पञ्चतत्वमा आधारित रहेकाले माटो प्रकृति र संस्कृतिसँग जोडिएको छ । प्रकृति र संस्कृतिसँग गाँसिएको माटोको भाडा विस्थापित हुनु भनेको नेपाली कला संस्कृति, पहिचान पनि संकटमा पर्दै गएको छ । पेशा व्यवसाय, कला संस्कृति, पहिचान र प्रकृतिसँग जोडिएको माटोका भाँडा संकटमा पर्दा नेपालका हजारौं कुमाल समुदाय आफ्नो मौलिक पहिचानलाई परिवर्तन गर्दै फरक पेशाबाट जिविकोपार्जन गर्न बाध्य भएका छन् । कुमाल समुदायको पेशा, पहिचानलाई इच्छा शक्ति भएमा स्थानीय सरकारले बचाउन सक्ने पाल्पाका संस्कृतीविद निर्मल श्रेष्ठले बताए । पाल्पाको, तिन्टीआप, दमकडा, सराई, रुप्से, चिरतुङ्गधारा, पोखराथोक , रामपुर, , तिलपुर, गेझा, खालीवन, छचुवा, सिद्धेश्वर र जोगिथुमलगायतका क्षेत्रहरुमा कुमाल समुदायको बसोबास छ । पाल्पामा १२ हजार कुमालहरुको जनसंख्या छ । पाल्पामा तानसेन, रामपुर, माथागढी, रिव्दीकोट र रैनादेवी छहराका स्थानीय सरकारले पहल गरी चासो दिएमा कुमाल समुदायको परम्परागत पेशा व्यवसायलाई पुन: स्थापित गर्न सकिने पाल्पाका बृद्धिजिवीहरुको ठम्म्याइ रहेको छ । घरेलु उद्योगभित्र पर्ने यस्ता उद्योगको प्रवद्धनका लागि पहल भएको खण्डमा आम्दानीको बलियो माध्यमसँगै रोजगारीको अवसर सिर्जना हुने देखिन्छ ।"
"स्वदेशी बिजुलीले नै उज्यालो बन्यो दीपावली : १३०५ मेगावाट खपत, ३८० मेगावाट भारत निर्यात","काठमाडौं : ठीक छ वर्षपहिले अर्थात् २०७३ सालमा हरेक साता विद्युत्भार कटौतीका सूचना सार्वजनिक हुन्थे। तिहार उज्यालोको पर्व। यसको आफ्नै गरिमा र महत्व छ। तर तिहारका अवसरमा समेत नेपालीले मैनबत्तीको भरमा आफ्नो खुसी साट्नु पर्दथ्यो। बिजुली उपलब्ध गराउने जिम्मा लिएको नेपाल विद्युत् प्राधिकरण हरेक साता सूचना प्रकाशित गरेर आनन्दसँग निदाउँथ्यो। समय बदलियो, अवस्थामा पनि परिवर्तन आयो। तत्कालीन नेपाली कांग्रेस र नेकपा (माओवादी केन्द्र)को संयुक्त गठबन्धन सरकारका प्रधानमन्त्री पुष्पकमल दाहाल प्रचण्ड नेतृत्वको सरकारले लिएको नीतिका कारण २०७३ सालको लक्षमी पूजाको दिनदेखि काठमाडौँ उपत्यकाबाट विद्युत्भार कटौती अन्त्य भयो। सरकारले जनताका सामु गरेको वाचालाई पूरा गर्यो। त्यो वाचा पूरा गराउन हालका अर्थमन्त्री एवम् तत्कालीन ऊर्जामन्त्री जनार्दन शर्माको पहलकदमी पनि उत्तिकै महत्वपूर्ण थियो। प्राधिकरणको नेतृत्वमा रहेर कार्यकारी निर्देशक कुलमान घिसिङले निर्वाह गर्नुभएको भूमिका पनि उत्तिकै महत्वपूर्ण छ। नेपालबाट अब विद्युत्भार कटौती इतिहास भएको छ। विद्युत्भार कटौती मात्रै इतिहास भएको छैन, तिहारमा भारतीय बजारबाट खरिद गरेर ल्याइने बिजुली पनि अब आयात हुन बन्द भएको छ। नेपाल र नेपाली क्रमशः ऊर्जामा आत्मनिर्भर बन्दैछन् भन्ने अवस्थामा पुगिएको छ। सोमबार देशैभर हर्ष उल्साहका साथ तिहारको महत्वपूर्ण दिन लक्ष्मी पूजा गरिएको छ। लक्ष्मी पूजा बत्ती बाल्ने दिन। लक्ष्मीको आराधना गर्ने दिन। त्यस दिन देशभर कूल एक हजार तीन सय पाँच मेगावाट बराबरको बिजुली खपत भएको प्राधिकरणले जनाएको छ। देशभर बिजुलीको के कति माग छ भन्ने कुराको खास मापन गर्ने दिनका रुपमा यस यस दिनलाई लिइन्छ। आन्तरिक रुपमा क्रमशः बिजुलीको मागमा वृत्ति हुँदै गएको छ। गत वर्षको तिहारमा अधिकतम बिजुली खपत एक हजार दुई सय मेगावाट बराबर थियो। यस आधारमा गत वर्षभन्दा एक सय पाँच मेगावाट थप बिजुली खपत भएको छ, यस वर्ष। यस्तै, गत असार २८ गते अधिकतम बिजुली खपत अर्थात् पिक लोड एक हजार सात सय ४७ मेगावाट रहेको थियो। काठमाडौँ उपत्यकामा तीन सय ४२ मेगावाटको हाराहारीमा अधिकतम माग देखिएको प्राधिकरणले जनाएको छ। लक्ष्मी पूजाको दिनसमेत प्राधिकरणले तीन सय ८० मेगावाट बिजुली भारत निर्यात गरेको थियो। प्राधिकरणका कार्यकारी निर्देशक घिसिङका अनुसार सोमबार निजी क्षेत्रका ऊर्जा उद्यमीका आयोजनाबाट प्रणालीमा सात सय ६७ दशमलव पाँच मेगावाट बिजुली प्रणालीमा उपलब्ध भएको थियो। यस्तै प्राधिकरणका सहायक कम्पनीका आयोजनाबाट कूल चार सय ८२ दशमलव दुई मेगावाट उपलब्ध भएको थियो। प्राधिकरणका अर्धजलाशयुक्त आयोजनाबाट चार सय ३५ मेगावाट बिजुली प्रणालीमा उपलब्ध भएको थियो। यस आधारमा भारतमा समेत निर्यात गरेको जोड्दा एक हजार छ सय ६८ मेगावाट बिजुली कूल खपत भएको देखिन्छ। लक्ष्मी पूजाको दिनसमेत कूल दुई सय मेगावाट बिजुली खेर गएको छ। विसं २०७३ को लक्ष्मी पूजाको दिनदेखि काठमाडौँ उपत्यका र २०७५ साल वैशाख ३१ ग्तेदेखि देशभर नै विद्युत्भार कटौती अन्त्य गरेको प्राधिकरणले पछिल्ला दिनमा गुणस्तरीय बिजुली उपलब्ध गराउने प्रयास गरिरहेको छ। बिजुलीको खपत बढाउने अभियान पनि निरन्तर जारी छ। यद्यपि अपेक्षित रुपमा बिजुलीको माग भने बढ्न नसकेको गुनासो पनि उत्तिकै आउने गरेको छ। सोमबार साँझ प्राधिकरणका कार्यकारी निर्देशक घिसिङ, उपकार्यकारी निर्देशहरुसहितको टोली स्युचाटारस्थित भार प्रेषण केन्द्रबाट लक्ष्मी पूजाको दिन विद्युत् माग र आपूर्ति व्यवस्थापनका लागि खटिएको थियो। विनाअवरोध देशभरि विद्युत् आपूर्ति गर्न प्राधिकरण सफल भएको छ। विगतका वर्षहरुमा लक्ष्मी पूजाको माग धान्नका लागि विद्युत् आयात हुँदै आएकामा अब आन्तरिक उत्पादनले माग धान्ने मात्र हैन खपत हुन नसकेर बढी हुन थालेको छ। प्राधिकरणले यस वर्ष लक्ष्मी पूजाको पिक डिमान्ड धान्नको लागि कुलेखानी जलाशययुक्त जलविद्युत् केन्द्रसमेत सञ्चालन गरेन। कुलेखानी पहिलोबाट ६०, दोस्रोबाट ३२ र तेस्रोबाट १४ गरी एक सय ६ मेगावाट विद्युत् उत्पादन हुन्छ। यस वर्षको लक्ष्मी पूजाको पिक समयमै तीन सय ८० मेगावाट विद्युत् भारत निर्यात गरिएको र दुई सय मेगावाट विद्युत् खपत गर्न नसकिएको प्राधिकरणका कार्यकारी निर्देशक घिसिङले बताए। प्राधिकरणले देशभित्र खपत गरी अतिरिक्त भएको वर्षायामको विद्युत् इन्डियन इनर्जी एक्सचेन्ज लिमिटेड (आइएक्स)को डेअहेड बजारमा प्रतिस्पर्धामार्फत बिक्री गरिरहेको छ। 'विगतमा लोडसेडिङ हुँदा लक्ष्मी पूजाको दिनको विद्युत् खपतलाई पिक डिमान्ड मानिन्थ्यो भने अहिले त्यो अवस्था छैन, अरू बेला नै पिक डिमान्ड आउने गरेको छ', कार्यकारी निर्देशक घिसिङले भने। तिहारमा उद्योगकलकारखानाहरु र कार्यालयहरु सबै बन्द छन्, फेरि तराइमा गर्मी छैन र काठमाडौँ उपत्यकासहित पहाडी क्षेत्रमा जाडो पनि सुरु भइनसकेकाले अहिले विद्युत् माग नआउने समयका रुपमा लिइन्छ। उनले आन्तरिक रुपमा विद्युत् खपत बढाउनु ठूलो चुनौती रहेको बताए। प्राधिकरणले गत असार २८ गते देशभित्रको पिक डिमान्ड सबैभन्दा बढी रहेको थियो। देशभित्रको विद्युत् खपत र भारततर्फको निर्यातसहित लक्ष्मी पूजाको दिन प्रणालीको पिक डिमान्ड एक हजार छ सय ८५ मेगावाट रेकर्ड गरिएको छ। यस वर्ष सङ्घीय राजधानी काठमाडौँ उपत्यकासहित यस आसपासका क्षेत्रको पिक डिमान्ड तीन सय ४२ मेगावाट छ। गत वर्ष तीन सय २० मेगावाट थियो। प्राधिकरणले पर्याप्त विद्युत् रहेकाले ढुक्कसँग बत्ती बाल्न उपभोक्तलाई आग्रह गरेको थियो। प्राधिकरणले लक्ष्मी पूजाको दिन विद्युत् अवरोध हुन नदिन मुलुकभर रहेका वितरण केन्द, विद्युत् गृहका प्रमुखहरु र त्यहाँ रहेका प्राविधिक कर्मचारीलाई तयारी अवस्थामा राखेको थियो।  रासस"
फूलको पर्वमा फुलेन फूल,"खोटाङ : फूलैफूलको पर्व भनेर चिनिने तिहारमा यस वर्ष फूल नै नफुल्दा खोटाङवासी चिन्तित बनेका छन् । विगत वर्षहरुमा तिहार सुरु हुनुअघि नै ढकमक्क फुल्ने सयपत्री, गोदावरी, मखमलीलगायत माला गाँस्न प्रयोग हुने फूलहरु यस वर्ष भर्खर मात्रै कोपिला लाग्न थालेपछि उनीहरु चिन्तित बनेका हुन् । आफूले रोपेका प्राकृतिक फूल नफुलेपछि जिल्लाका अधिकांश छोरीचेलीहरु बजारमा पाइने प्लास्टिकको कृत्रिम फूलको माला खरिद गर्न बाध्य बनेका छन् । कतिपयले त्यही कोपिला बन्दै गरेका फूललाई गुच्छा बनाएर आफ्ना माइती पुज्ने तयारी गरेका छन् । विगत वर्षहरुभन्दा यस वर्ष बढी फूलका बिरुवा रोपिए पनि उक्त फूलहरु नफुल्दा समस्या भएको दिक्तेल रुपाकोट मझुवागढी नगरपालिका११ खार्मीकी स्थानीय बासिन्दा आस्था मगरले बताए । 'आमा र मलाई गरी झन्डै एक सय ५० फूलका माला चाहिन्छन् । रोपिएका फूलहरु भर्खर कोपिला लाग्दै छन्, 'उनले भने, 'जसरी भएपछि माइती त पुज्नै पर्यो, विकल्प नभएपछि चुरी जङ्गलमा पाइने फूलका रुपमा प्रयोग गरिने एक प्रकारको नस्पतिको माला बनाइरहेकी छु ।' विगत वर्षहरुभन्दा यस वर्षको तिहार छिटो भएकाले पनि फूलको अभाव भएको खोटेहाङ गाउँपालिका७ खोटाङबजारकी भूमिका न्यौपानेले बताए । 'हाम्रो क्षेत्र पर्याप्त फूल पाउने क्षेत्र हो । तर यस वर्षको तिहार विगतको भन्दा अगाडि छ,'उनले भने, 'गाउँभरि कसैकामा पनि फूल फुलेका छैनन् । फूल नफुलेपछि अधिकांशले बजारमा पाइने कृत्रिम फूल खरिद गरेर माइती पुज्ने तयारी गरेका छन् ।' दस स्थानीय तह रहेको जिल्लामा लेकबेंसी कुनै पनि क्षेत्रमा यस वर्ष पर्याप्त मात्रा फूल नरहेको पाइएको छ । तिहारकै लागि भनेर व्यावसायिकरुपमा फूल खेती गर्दै आएका कृषकहरुसमेत आफूले रोपेका फूल नफुल्दा चिन्तित बनेका छन् । हलेसी तुवाचुङ नगरपालिकाले फूलमा आत्मनिर्भर बनाउन विभिन्न ठाउँमा गठन भएका स्थानीय आमा समूहलाई पुष्प व्यवसाय सञ्चालन गर्नका लागि गत वर्षबाटै अनुदान दिएको छ । नगरपालिकाको आर्थिक सहयोगमा आमा समूहले सञ्चालन गरेका बगैचामा समेत पर्याप्त मात्रामा फूल नफुलेको स्थानीय बासिन्दाले बताएका छन् । दिक्तेल रुपाकोट मझुवागढी नगरपालिका२ सोल्मामा सञ्चालित शुभम् फाउन्डेसनमा अध्ययनरत विद्यार्थीले व्यावसायिकरुपमा लगाएका फूलसमेत पर्याप्त फुलेका छैनन् । जिल्लाका अन्य क्षेत्रमा लगाइएका फूल नफुलेपछि शुभम् फाउन्डेसनका विद्यार्थीले लगाएका बगैंचामा छिट्फुट फुल्दै गरेका फूल माग्नेको सङ्ख्या दैनिक सयजना भन्दा बढी रहेको फाउन्डेसनका निर्देशक सूर्यबहादुर राईले बताए। दुई नगरपालिका र आठ गाउँपालिका रहेको जिल्लामा औपचारिक कार्यक्रमबाहेक व्यवसाय सञ्चालनका लागि अहिलेसम्म प्राकृतिक फूल खासै आयात हुने गरेको छैन । बाहिरबाट प्राकृतिक फूल आयात गरेर बिक्री गर्नका लागि जिल्लामा आवश्यक चिस्यान केन्द्र नभएका कारण नल्याइएको व्यवसायीहरु बताउँछन् । जिल्लामा प्राकृतिकरुपमा रोपिएका फूल नफुलेपछि स्वास्थ्यका लागि हानिकारक मानिएको प्लास्टिकको कृत्रिम फूलको मालाले यस वर्ष खोटाङमा राम्रो मूल्य पाएको व्यापारीहरुले बताएका छन् । यकिन तथ्याङ्क नभए पनि यस वर्ष जिल्लामा लाखौंको कृत्रिम फूल बिक्री भएको उद्योग वाणिज्य संघ खोटाङका अध्यक्ष उपिनकुमार राईले बताए। जिल्लाको मुख्य व्यापारिक केन्द्र दिक्तेल बजार, ऐंसेलुखर्क, बाक्सिला, पञ्चमी, खोटाङबजार, सिम्पानीलगायतका ठाउँमा कृत्रिम फूलले राम्रो बजार पाएको व्यापारीहरुले बताएका छन् । प्राकृतिक फूल अभावले जिल्लामा माइती पुज्नदेखि घर तथा कोठा सजाउनसमेत भारतबाट ल्याइएको प्लास्टिकको कृत्रिम फूलको माला नै खरिद गरेको पाइएको वाणिज्य संघका अध्यक्ष राईले जानकारी दिए। पुष्प व्यवसाय सञ्चालन गर्नका लागि जिल्लाका सबै भूगोल उपयुक्त रहेको कृषि ज्ञान केन्द्र खोटाङले जनाएको छ । जिल्लामा उत्पादन गरिने फूल राजधानी काठमाडौंलगायत अन्य विभिन्न जिल्लामा निर्यात गरेर जिल्लाको आम्दानीको स्रोतसमेत बढाउन सकिने कृषिविज्ञले बताउँदै आएका छन्। रासस"
ग्रहण लागेको समयमा किन खानु हुँदैन ?,"काठमाडौं : ग्रहण लागेको बेलामा खाना खान हुँदैन भन्ने मान्यता छ। ग्रहण सुरु हुनभन्दा १२ घण्टाअघिदेखि खाना खान नहुने ज्योतिषशास्त्रमा उल्लेख छ। खानाका विषयमा दुई कुरा देखिन्छन्। सकेसम्म खाना नखाने तर खानैपरे के खाने र कसरी खाने भन्ने विषय उल्लेख देखिन्छ। ज्योतिषी एवं वैद्यराज दीपक सुवेदी ग्रहण लाग्नुमा राहु र केतुको मुख्य भूमिका हुने बताउँछन्। राहु र केतु संक्रमणसँग सम्बन्धित ग्रह हुन्। ग्रहण लाग्नुमा यी दुवैको भूमिका हुने र संक्रमण गर्ने खालका ग्रह भएकाले ग्रहण लाग्दा सूर्य र चन्द्रमा संक्रमित हुन्छन्। सूर्य ग्रहण लाग्दा सूर्य र चन्द्र ग्रहण लाग्दा चन्द्रमा संक्रमित हुन्छन्। हाम्रो शरीरमा चन्द्र र सूर्यको ऊर्जा चाहिन्छ। यी संक्रमण हुँदा हाम्रो शरीरमा पनि असर हुन्छ। ग्रहण लागेको बेलामा खाद्य वस्तुमा पनि संक्रमण हुने भएकाले खाना खान नहुने उनी बताउँछन्। बाल, वृद्ध, सुत्केरी र दीर्घरोगीले भने हल्का खानेकुरा खान सक्छन्। खानै पर्ने अवस्थामा पानी खाने, तरल पदार्थ खाने, त्यसले नभए फलफूल खाने, लाइट भोजन गर्ने र सकेसम्म नुन नखाने ज्योतिषी एवं वैद्यराज सुवेदीले एपीवान टिभीसँग बताए। यसपटकको खण्डग्रास सूर्य ग्रहण कात्तिक ८ गते मंगलबार साँझ ४ बजेर ४७ मिनेटदेखि अवलोकन गर्न सकिने भएको छ। नेपाली समयअनुसार काठमाडौंमा ४ बजेर ५४ मिनेटमा, पोखरामा ४ बजेर ५१ मिनेटमा, झापाको भद्रपुरमा ४ बजेर ५८ मिनेटमा, जनकपुरमा ४ बजेर ५६ मिनेटमा र कञ्चनपुरको महेन्द्रनगरमा ४ बजेर ४७ मिनेटमा ग्रहण देखिने छ। वीपी कोइराला मेमोरियल प्लानेटेरियम तथा अब्जरभेटरी र विज्ञान संग्रालय विकास समितिले दिएको जानकारी अनुसार काठमाडौंबाट ३६ मिनेट, पोखराबाट ४२ मिनेट, भद्रपुरबाट २१ मिनेट, जनकपुरबाट ३२ मिनेट र महेन्द्रनगरबाट एक घण्टा २ मिनेटसम्म अवलोकन गर्न सकिने छ। नेपालको सबै भागबाट केही क्षणका लागि सूर्यास्तको समयमा पश्चिमदक्षिण पश्चिम भागमा अवलोकन गर्न सकिनेछ। नेपालबाट सूर्यास्तको समयमा सूर्य क्षितिजबाट लगभग ७ देखि १३ डिग्रीको उचाइ कोणमा सूर्य अवस्थित हुँदा सूर्य ग्रहण पूर्ण अवधिसम्म अवलोकन गर्न सकिदैंन र सूर्य सूर्यास्ततिर अग्रसर हुन जान्छ। सूर्य र पृथ्वीको बीचमा चन्द्रमा आउँदा चन्द्रमाले सूर्यबाट आएको प्रकाशलाई छेक्दा यसको छाँया पृथ्वीमा पर्न गई सूर्य ग्रहण हुन जान्छ। सूर्य ग्रहण केवल चन्द्रमाको 'न्यून मून' फेजमा मात्र लाग्न सम्भव हुन्छ। खण्डग्रास, खग्रास तथा वलयाकार सूर्य ग्रहण विभिन्न खगोलीय अवस्थामा निर्भर गर्दछ। सामान्यतया व्याख्या गर्दा सूर्य र पृथ्वीको बीचमा चन्द्रमा आएर पृथ्वीमा पर्ने सूर्यको प्रकाशलाई पूर्ण वा आंशिक रूपमा छेकेमा अर्थात् चन्द्रमाको छायाँ पृथ्वीमा पर्न गएमा छायाँ परेको स्थानमा सूर्य ग्रहण लाग्न जान्छ। सूर्य ग्रहण खग्रास, खण्डग्रास वा बलयाकारको हुन सक्दछ। पृथ्वीको एक स्थानमा खग्रास सूर्य ग्रहण लागेपछि साधारणतया उक्त स्थानमा पुनः ३७५ वर्ष पछिमात्र लाग्दछ । चन्द्रमाको त्रिज्या पृथ्वीभन्दा धेरै सानो भएकाले चन्द्र र सूर्य गोलाहरूमा बाहिर स्पर्शरेखाद्वारा निर्मित शंकु छायाँ (कोन सेडो) भित्र पृथ्वी पूर्ण रूपले नपर्ने हुँदा पृथ्वीको केही निश्चित भागबाट मात्र सूर्यग्रहण अवलोकन गर्न सकिन्छ । चन्द्रमाले सूर्यबाट आएको सम्पूर्ण प्रकाशलाई छेक्नाले पृथ्वीमा सघन छायाँ पर्न गई पृथ्वीको उक्त भागमा अवस्थित व्यक्तिहरूले खग्रास सूर्यग्रहण अवलोकन गर्न सक्दछ। चन्द्रमाले सूर्यको केही भागलाई मात्र छेक्ने स्थानमा अवस्थित व्यक्तिहरूले केवल खण्डग्रास सूर्यग्रहण मात्र अवलोकन गर्ने अवसर प्राप्त गर्दछन्। सूर्य ग्रहणलाई खाली आँखा, बाइनाकुलर वा टेलिस्कोपको प्रयोग गरेर कदापि पनि अवलोकन गर्नु हुँदैन। यसो गरेमा आँखा सदाका लागि बिग्रिने सम्भावना रहन्छ। साथै एक्स रे, प्लेट, ध्वाँसो लगाएको ऐना तथा पानीमा समेत सूर्यको प्रतिबिम्बलाई अवलोकन गर्नुहुँदैन। हिमाल आरोहणमा प्रयोग गरिने विशेष प्रकारको गाढा रङ्गको धातु लेपन भएको चश्माबाट मात्र यसको अवलोकन गर्न सकिन्छ। साधारण चश्माबाट यसको अवलोकन गर्नु हुँदैन। सूर्य ग्रहणको समयमा मानवमा पर्ने प्रभावमा सम्बन्धमा हालसम्म कुनै पनि वैज्ञानिक आधारहरू प्राप्त हुन सकेका छैनन्। यूरोपका विभिन्न भागहरू, उत्तरपूर्वी अफ्रिका तथा पश्चिम, मध्य र दक्षिण एसियाबाट देख्न सकिनेछ। रुसको साइवेरिया मैदानबाट उच्चतम् सूर्य ग्रहणको मध्य देख्न सकिन्छ ।"
"आइसल्याण्डबाट सूर्यग्रहण सुरु,नेपालका यी स्थानबाट हेर्न सकिन्छ","काठमाडौं : सूर्य ग्रहण आइसल्याण्डबाट सुरु भएको अन्तर्राष्ट्रिय संचारमाध्यमले जनाएका छन्। आइसल्याण्डको स्थानीय समयअनुसार मंगलबार दिउँसो २ बजेर २० मिनेटमा सुरु भएको हो। भारतमा स्थानीय समयअनुसार ४ बजेर २९ मिनेटमा सुरु हुनेछ भने नेपालमा ४ बजेर ४७ मिनेटमा देखिनेछ। काठमाडौंमा ४:५४ मिनेटमा देखिनेछ। यस्तै पोखरामा ४ : ५१मा,भद्रपुरमा ४:५८,जनकपुरमा ४:५८,महेन्द्रनगरमा ४:४७ बजे सूर्य ग्रहण देखिने वीपी कोइराला मेमोरियल प्लानेटेरियम तथा अब्जरभेटरी र विज्ञान संग्राहलय विकास समितिले जनाएको छ। काठमाडौंबाट ३६ मिनेट, पोखराबाट ४२ मिनेट, भद्रपुरबाट २१ मिनेट, जनकपुरबाट ३२ मिनेट र महेन्द्रनगरबाट एक घण्टा २ मिनेटसम्म अवलोकन गर्न सकिने छ। नेपालबाट सूर्यास्तको समयमा सूर्य क्षितिजबाट लगभग ७ देखि १३ डिग्रीको उचाइ कोणमा सूर्य अवस्थित हुँदा सूर्य ग्रहण पूर्ण अवधिसम्म अवलोकन गर्न सकिदैन। सूर्य र पृथ्वीको बीचमा चन्द्रमा आउँदा चन्द्रमाले सूर्यबाट आएको प्रकाशलाई छेक्दा यसको छाँया पृथ्वीमा पर्न गई सूर्य ग्रहण हुन जान्छ। १२ तस्बिरमा सूर्यग्रहण (फोटोफिचर) सूर्यग्रहणमा के गर्ने, के नगर्ने ? आज गस्तास्त खण्डग्रास सूर्यग्रहण : के गर्नु हुन्छ, के हुँदैन ?"
नेपालमा पनि सूर्यग्रहण सुरु,"काठमाडौं : नेपालमा सूर्य ग्रहण सुरु भएको छ। मंगलबार साँझ ४ बजेर ४७ मिनेटदेखि ग्रहण सुरु भएको हो। सूर्य ग्रहण आइसल्याण्डबाट त्यहाँको स्थानीय समयअनुसार मंगलबार दिउँसो २ बजेर २० मिनेटमा सुरु भएको अन्तर्राष्ट्रिय संचारमाध्यमले जनाएका छन्। नेपाली समयअनुसार काठमाडौंमा ४ बजेर ५४ मिनेटमा, पोखरामा ४ बजेर ५१ मिनेटमा, झापाको भद्रपुरमा ४ बजेर ५८ मिनेटमा, जनकपुरमा ४ बजेर ५६ मिनेटमा र कञ्चनपुरको महेन्द्रनगरमा ४ बजेर ४७ मिनेटमा ग्रहण देखिने छ। वीपी कोइराला मेमोरियल प्लानेटेरियम तथा अब्जरभेटरी र विज्ञान संग्रालय विकास समितिले दिएको जानकारी अनुसार काठमाडौंबाट ३६ मिनेट, पोखराबाट ४२ मिनेट, भद्रपुरबाट २१ मिनेट, जनकपुरबाट ३२ मिनेट र महेन्द्रनगरबाट एक घण्टा २ मिनेटसम्म अवलोकन गर्न सकिने छ। नेपालको सबै भागबाट केही क्षणका लागि सूर्यास्तको समयमा पश्चिमदक्षिण पश्चिम भागमा अवलोकन गर्न सकिनेछ। नेपालबाट सूर्यास्तको समयमा सूर्य क्षितिजबाट लगभग ७ देखि १३ डिग्रीको उचाइ कोणमा सूर्य अवस्थित हुँदा सूर्य ग्रहण पूर्ण अवधिसम्म अवलोकन गर्न सकिदैंन र सूर्य सूर्यास्ततिर अग्रसर हुन जान्छ। सूर्य र पृथ्वीको बीचमा चन्द्रमा आउँदा चन्द्रमाले सूर्यबाट आएको प्रकाशलाई छेक्दा यसको छाँया पृथ्वीमा पर्न गई सूर्य ग्रहण हुन जान्छ। सूर्य ग्रहण केवल चन्द्रमाको 'न्यून मून' फेजमा मात्र लाग्न सम्भव हुन्छ। खण्डग्रास, खग्रास तथा वलयाकार सूर्य ग्रहण विभिन्न खगोलीय अवस्थामा निर्भर गर्दछ। सामान्यतया व्याख्या गर्दा सूर्य र पृथ्वीको बीचमा चन्द्रमा आएर पृथ्वीमा पर्ने सूर्यको प्रकाशलाई पूर्ण वा आंशिक रूपमा छेकेमा अर्थात् चन्द्रमाको छायाँ पृथ्वीमा पर्न गएमा छायाँ परेको स्थानमा सूर्य ग्रहण लाग्न जान्छ। सूर्य ग्रहण खग्रास, खण्डग्रास वा बलयाकारको हुन सक्दछ। पृथ्वीको एक स्थानमा खग्रास सूर्य ग्रहण लागेपछि साधारणतया उक्त स्थानमा पुनः ३७५ वर्ष पछिमात्र लाग्दछ। चन्द्रमाको त्रिज्या पृथ्वीभन्दा धेरै सानो भएकाले चन्द्र र सूर्य गोलाहरूमा बाहिर स्पर्शरेखाद्वारा निर्मित शंकु छायाँ (कोन सेडो) भित्र पृथ्वी पूर्ण रूपले नपर्ने हुँदा पृथ्वीको केही निश्चित भागबाट मात्र सूर्यग्रहण अवलोकन गर्न सकिन्छ। चन्द्रमाले सूर्यबाट आएको सम्पूर्ण प्रकाशलाई छेक्नाले पृथ्वीमा सघन छायाँ पर्न गई पृथ्वीको उक्त भागमा अवस्थित व्यक्तिहरूले खग्रास सूर्यग्रहण अवलोकन गर्न सक्दछ। चन्द्रमाले सूर्यको केही भागलाई मात्र छेक्ने स्थानमा अवस्थित व्यक्तिहरूले केवल खण्डग्रास सूर्यग्रहण मात्र अवलोकन गर्ने अवसर प्राप्त गर्दछन्। सूर्य ग्रहणलाई खाली आँखा, बाइनाकुलर वा टेलिस्कोपको प्रयोग गरेर कदापि पनि अवलोकन गर्नु हुँदैन। यसो गरेमा आँखा सदाका लागि बिग्रिने सम्भावना रहन्छ। साथै एक्स रे, प्लेट, ध्वाँसो लगाएको ऐना तथा पानीमा समेत सूर्यको प्रतिबिम्बलाई अवलोकन गर्नुहुँदैन। हिमाल आरोहणमा प्रयोग गरिने विशेष प्रकारको गाढा रङ्गको धातु लेपन भएको चश्माबाट मात्र यसको अवलोकन गर्न सकिन्छ। साधारण चश्माबाट यसको अवलोकन गर्नु हुँदैन। सूर्य ग्रहणको समयमा मानवमा पर्ने प्रभावमा सम्बन्धमा हालसम्म कुनै पनि वैज्ञानिक आधारहरू प्राप्त हुन सकेका छैनन्। यूरोपका विभिन्न भागहरू, उत्तरपूर्वी अफ्रिका तथा पश्चिम, मध्य र दक्षिण एसियाबाट देख्न सकिनेछ। रुसको साइवेरिया मैदानबाट उच्चतम् सूर्य ग्रहणको मध्य देख्न सकिन्छ।"
मुस्ताङको ढुम्बा गुम्बामा ध्योक्योप को रौनक (तस्बिरसहित),"जोमसोम : हिमाली जिल्ला मुस्ताङका अधिकांश मानिसहरु बुद्ध धर्ममा अगाध आस्था र विश्वास राख्छन् । गुरु पद्यसम्भव अर्थात् गुरु रिन्पोर्छेको पालादेखि मुस्ताङमा बुद्ध धर्मको सुरु भएको थियो । मुस्ताङका थकाली,बिष्ट,गुरुङ र ल्होवा समुदायका मासिनहरुले बुद्ध धर्म मान्ने गर्छन् । मुस्ताङको जोमसोमदेखि तल्लो क्षेत्रमा बुद्धिस्ट धर्म कथामा आधारित ऐतिहांसिक ,धार्मिक र सांस्कृतिक पर्व ध्योक्योपनृत्य देखाइने चलन छ । मुस्ताङको ढुम्बा,मार्फा,स्याङ र टुकुचेका विभिन्न गुम्बाहरुमा बर्सेनि तिब्बतीयन पात्रो अनुसार ध्योक्योप नृत्य देखाउने चलन छ । बुद्ध धर्ममा आधारित धार्मिक पर्व ध्योक्योपको अवसरमा विभिन्न देवीदेवता र राक्षसहरुको मुकुट पहिरिएर गुम्बाका लामाहरुले सामूहिक लाखे नाच अर्थात् ध्योक्योपनृत्य देखाउने गर्छन् । यसै सिलसिलामा सोमबार मुस्ताङको घरपझोङ गाउँपालिका५ ढुम्बाको कुछप तेरङ्गा गुम्बामा ऐतिहांसिक तथा धार्मिक पर्व ध्योक्योप नृत्य देखाइएको छ । बुद्ध धर्म परम्परा अनुसार देखाईने यसप्रकारको ध्योक्योप नृत्य अवलोकन गर्नाले मानिसहरुलाई धार्मिक मोक्ष प्राप्त हुने जनविश्वास रहिआएको छ । ध्योक्योप नृत्य हेर्नाले मानव शरीर भित्रको आत्मालाई स्वर्ग पुर्याउने बुद्धिस्ट धर्ममा उल्लेख गरिएको छ । बुद्धिस धर्म ग्रन्थमा उल्लेख गरिएअनुसार बर्सेनि एक पटक देखाइने धार्मिक पर्व ध्योक्योप अवलोकन गर्नाले मानिसको आध्यात्मिक क्षमताको विकास गर्न उर्जा प्रदान गर्ने कुछप तेरङ्गा गुम्बाका लामा सुवास थकालीले जानकारी दिए । ध्योक्पोपपर्वलाई तिब्बतीयन भाषामा छम पनि भन्ने गरिन्छ । यो पर्व भारत वर्षमा पनि मनाइने गरिएको थियो । हिमाली क्षेत्रमा गुरु पद्यसम्भवको पालादेखि निरन्तर रुपमा ध्योक्योप नृत्य देखाइँदै आइरहेको लामा थकालीको भनाइ छ । ध्योक्योप पर्व बौद्ध धर्मको तन्त्र ज्ञानसँग सम्बन्धित छ । ध्योक्योप हिमायान र महायान गरी दुई थरीको भएपनि महायान अन्तर्गत ध्योक्योप देखाइने चलन रहेको लामा थकालीले उल्लेख गरे । संसारिक दुनियामा मानिसको एक पटक जन्मिएर मृत्युवरण गर्नुपर्ने हुन्छ । मानिसको मृत्युपछिको अवस्थामा विभिन्न दृष्यहरु प्रकट हुने र त्यस अवस्थामा कुन भगवान केहो कुन भगवानले रक्षा गर्छन् भन्ने आदी भगवानसँग परिचित हुन ध्योक्योप देखाइने गरिएको हो । ध्योक्योप पर्व अवलोकन र गुरुहरुको दर्शनले मानिसहरुको विध्नवाधा ,अवरोध र नराम्रो पक्ष सबै मेटाइदिने भएकाले ध्योक्योप पर्व प्रति स्थानीयको जनविश्वास बढेको हो । मुस्ताङको मार्फामा बज्रकिलिया नामक ध्योक्योप देखाइने चलन छ भने स्याउ,टुकुचे र ढुम्बा गुम्बामा कर्क ध्योक्योप देखाइने गरिन्छ ।यसरी यहाँका गुम्बामा देखाईने ध्योक्योप तिब्बतीयन पात्रो अनुसार फरक फरक मितिमा देखाइने चलन छ । यसरी प्रत्येक गुम्बाहरुमा यसरी फरक फरक मितिमा देखाइने ध्योक्योपमा लामाहरुले ३ दिनसम्म सामुहिक पुजापाठ गर्छन भने ध्योक्योप देखाउँदा पनि लामाहरुको सामूहिक पुजापाठ चलिरहन्छ । मुस्ताङको जोमसोमदेखि तलको थाकखोला क्षेत्रमा बुद्धिस्ट धर्म अनुसार बर्सेनि ध्योक्योप पर्वमा नृत्य र पुजापाठ हुने गरेको पूर्व सविधान सभा सदस्य श्रीमाया थकालीले जानकारी दिइन् । यो पर्वलाई धर्म संस्कृति र पर्वको रुपमा अपनाइएको छ ,यहाँका मासिनले बुद्ध धर्ममा अगाध आस्था राख्छन् ,थकालीले भनिन्,यो पर्व धार्मिक हिसाबले एकदमै महत्वपूर्ण छ ,यसले हिमाली क्षेत्रको धार्मिक कलासंस्कृतिक धरोहरलाई जिवन्त तुल्याएको छ । नराम्रोलाई राम्रो पक्षले कुल्चिने भएकाले ध्योक्योप हेर्नाले सबै ग्रहदशा हटाएर लैजाने संविधान सभा सदस्य थकालीले बताइन् । ध्योक्योप पर्वमा गुम्बाका लामाहरुले गुरु पद्यसम्भव स्वंयम् उपस्थित भएको उनलाई चेलाहरुले स्वागत गरेको नाटकीय कथाका साथै विभिन्न देवीदेवता र राक्षसका नृत्य कला देखाइने गरिन्छ । घरपझोङ५ ठिनीका स्थानीय दिनेशकुमार थकालीले मानिसले मृत्युवरण गरिसकेपछि नर्कलोकमा विभिन्न रुपमा छल गर्न राक्षसहरुसँग जम्काभेट हुने र ति राक्षसरुपी आत्मालाई ध्योक्योप हेरेपछि त्यस्तो रुपमा देखिएका स्वरुप देवताको रुपमा प्रकट हुने जनविश्वास रहेको सुनाए । समुन्द्री सतहदेखिको ३८ सय मिटर अग्लो उचाइमा अवस्थित कुछ्प तेरङ्गा गुम्बामा ध्योक्योप अवलोकन गर्न जोमसोम आसापास गाउँहरुबाट उल्लेख्य भक्तजनहरुको उपस्थित रहेको थियो । गुम्बामा ध्योक्योप अवलोकनका लागि गएका सर्वसाधारण निकै उत्सुकतपूर्वक देवीदेवताको नृत्य नियालिरहेका थिए । गुरु पद्यसम्भवसँग कथासँग जोडिएको कुछप तेरङ्गा गुम्बा झन्डै ६ सय वर्ष पुरानो मानिन्छ । गुम्बा ध्योक्योप हेर्न पुगेका सर्वसाधारणले गुम्बा व्यवस्थापन समितिले खानपानको व्यवस्था समेत मिलाएको थियो । सो गुम्बाको धार्मिक पुजाआजामा ढुम्बातालको जल चढाउने गरिन्छ ।"
सर्वोच्च अदालत तिहार र छठ पर्वमा बिहान ११ देखि ३ बजेसम्म खुल्ने,"काठमाडौंः सर्वोच्च अदालत तिहार र छठ पर्वमा पनि बन्दीप्रत्यक्षीकरणको रिट निवेदन सुनुवाइका लागि बिहान ११ बजेदेखि अपराह्न ३ बजेसम्म खुल्ने भएको छ । सर्वोच्च अदालत १३ गतेसम्म पूर्णरुपमा बन्द रहने भए पनि शनिबार र भाइटीकाको दिनबाहेक अन्य दिन बन्दीप्रत्यक्षीकरणको रिट निवेदन सुनुवाइका लागि खुल्ला हुने अदालतका प्रवक्ता बिमल पौडेलले जानकारी दिए । न्याय प्रशासन ऐन, २०७३ मा बिदाको दिनमा पनि बन्दी प्रत्यक्षीकरणको रिट निवेदनको सुनुवाइ गर्ने व्यवस्था रहेको छ । अदालत पूर्णरुपमा भने तिहार र छठपछि मात्र खुल्नेछ ।"
पाल्पामा करेन्ट लागेर १ जनाको मृत्यु,तानसेन : पाल्पामा करेन्ट लागेर मंगल बिहान एक जनाको मृत्यु भएको छ । करेन्ट लागेर रामपुर नगरपालिका९ जब्गादी बस्ने २९ वर्षका बिष्णुबहादुर श्रेष्ठको मृत्यु भएको जिल्ला प्रहरी कार्यालय पाल्पाका सूचना अधिकारी डीएसपी विरेन्द्र थापाले बताए । श्रेष्ठले आज बिहान घर नजिकै दवदवेको रुखमा चढेर घाँस काट्दै गर्दा थ्रि फेसको लाइन छुँदा करेन्ट लागेको हो। भुईंमा खसेका उनको तत्कालै उद्धार गरी उपचारको मिशन अस्पताल तानसेनमा ल्याएपनि चिकित्सकले मृत घोषणा गरेको जिल्ला प्रहरी कार्यालय पाल्पाले जनाएको छ । घटनाको थप अनुसन्धान भइरहेको प्रहरीले जनाएको छ । बर्षातको समयमा बढेका रुखहरुको ग्रामिण भेगमा सञ्चालन भएका विद्युत अधिकाश तारहरु रुखमा छुने गरेका छन्। यस्ता काममा विद्युत प्राधिकरणले समयमा ध्यान दिनुपर्ने स्थानीयबासीले माग गरेका छन्।
चितवन मेडिकल कलेजको गेटमा शंकास्पद वस्तु फेला,चितवन : चितवन मेडिकल कलेजको गेटमा शंकास्पद वस्तु फेला परेको छ पूर्व पश्चिम राजमार्गको छेउमा रहेको मुलगेटमा शंकास्पद वस्तु फेला परेपछि नेपाली सेनाको टोलीले उक्त स्थान नियन्त्रणमा लिएको छ। सेनाको बम डिस्पोजल टोली त्यहाँ पुगेको छ। उक्त वस्तु बम भएको आशंका गरिएको छ। पूर्व पश्चिम राजमार्ग अवरुद्ध छ। दिउँसो साढे दुई बजेतिर शंकास्पद वस्तु भेटिपछि राजमार्ग सिल गरिएको छ चितवन प्रहरी प्रमुख एसपी नवराज अधिकारीले बताए। सवारी साधनलाई वैकल्पिक बाटोबाट पठाइएको छ।
उपत्यकामा २१३५ सवारी साधनलाई कारवाही,"काठमाडौं : उपत्यकामा दुई हजार १३५ सवारी साधन कारवाहीमा परेका छन्। काठमाडौं उपत्यका ट्राफिक प्रहरी कार्यालय तथा मातहतका कार्यालयले नियमविपरीत सञ्चालन भएका सवारी साधनलाई कारवाही गरेका हुन्। जसमा मादक पदार्थ सेवन गरेर सवारी चलाउने २४०, लेनको पालना नगर्ने १२, रेड लाइटमा सवारी चलाउने १९, जथाभावी हर्न बजाउने ४६ चालक कारवाहीमा परेका छन्। यसैगरी नम्बर प्लेट स्पष्ट नभएका १०० र अन्य १७१८ वटा सवारीलाई कारवाही गरिएको ट्राफिक प्रहरीले जनाएको छ। यो सोमबार दिनभरको तथ्यांक हो।"
पश्चिमी वायुको प्रभाव : कस्तो छ तीन दिनको मौसम पूर्वानुमान ?,"काठमाडौं : नेपालमा पश्चिमी वायुको सामान्य प्रभाव रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार आगामी तीन दिन केहि स्थानमा हल्का वर्षाको सम्भावना रहेको छ। मंगलबार बिहान जारी मौसम पूर्वानुमान बुलेटिनमा हाल देशका पहाडी भूभागहरुमा आंशिक बदली रही बाँकी भूभागहरुमा मौसम सामान्यता सफा रहेको छ। मंगलबार दिउँसो प्रदेश १ मा आंशिक देखि सामान्य बदली तथा बागमती र गण्डकी प्रदेशका पहाडी भूभागहरुमा आंशिक बदली रही बाँकी प्रदेशहरूमा मौसम सामान्यतया सफा रहने महाशाखाको भनाई छ। प्रदेश १, बागमती प्रदेश र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। राती प्रदेश १ र बागमती प्रदेशमा आंशिकदेखि सामान्य बदली तथा गण्डकी प्रदेश र लुम्बिनी प्रदेशका पहाडी भूभागहरुमा आंशिक बदली रही बाँकी प्रदेशहरूमा मौसम सामान्यतया सफा रहनेछ। प्रदेश १ का थोरै स्थानहरु र बागमती प्रदेश र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको महाशाखाको बुलेटिनमा उल्लेख छ। बुधबार प्रदेश १ लगायत बागमती र गण्डकी प्रदेशका पहाडी भूभागहरुमा आंशिक बदली रही बाँकी प्रदेशहरुमा आंशिक बदली देखि मौसम सामान्यतया सफा रहनेछ। प्रदेश १, बागमती र गण्डकी प्रदेशका एकदुई स्थानमा हल्का वर्षाको सम्भावना रहेको बुलेटिनमा उल्लेख छ। महाशाखाका अनुसार बिहीबार प्रदेश १, बागमती, गण्डकी र लुम्बिनी प्रदेशका पहाडी भूभागहरुमा आंशिकदेखि सामान्य बदली रही बाँकी प्रदेशमा आंशिक बदलीदेखि मौसम सामान्यतया सफा रहनेछ। प्रदेश १, बागमती, गण्डकी र लुम्बिनी प्रदेशका एकदुई स्थानमा हल्का वर्षाको सम्भावना रहेको छ।"
नेवार समुदायमा म्हपूजा पर्व मनाइँदै,"भादगाउँ : नेवार समुदायले तिहारको चौथो दिन आज न्हूँ दँया भिन्तुना (नयाँ वर्षको शुभकामना) जनाउँदै बिहान नेपाल संवत् र साँझ घरघरमा म्हपूजा पर्व मनाउँदैछन्। भक्तपुरमा चाडपर्व मनाउन तिथिमितिमा अन्योल उत्पन्न भए तलेजुमा जुन दिन मनाइन्छ सोही अनुसार सर्वसाधारणले पनि चाडपर्व मनाउने प्रचलनअनुसार आजै म्हपूजा गनुपर्ने तलेजुका मूल आचाजु सिद्धिवीर कर्माचार्यले बताए। म्हपूजाको अर्थ हो शरीर पूजा। तिहारको चौथो अर्थात् कार्तिक शुक्ल प्रतिपदाको राति नेवार समुदायले आआफ्नो शरीर पूजा गर्दै म्हपूजा पर्व मनाउने गर्दछन्। यस दिन अन्धकारको नाश गरी ज्ञानको ज्योति फैलियोस् भनेर आफ्नो आत्मालाई चिनेर सारा ब्रम्हाण्ड चिन्नका निम्ति म्हपूजा गरिन्छ। म्हपूजाको दिन नेवारहरु बिहानै उठेर घरमा सफासुग्घर गरी नुहाइधुवाइ गरी चोखो लुगा लगाई विभिन्न पकवानहरु पकाएर बेलुका आफ्नो आत्माको प्रतीक मण्डला बनाई पूजा गर्छन्। म्हपूजा गर्न सुरुमा रातो माटोले लिप्छ। लिपिसकेपछि चोखो पानी छर्केर पानीको मण्डला बनाइन्छ। त्यसपछि तेलको मण्डला बनाइन्छ। त्यसको माथि चामलको पीठोबाट व्यक्तिको प्रतीक मण्डला तयार गरी त्यसमा पञ्चरङ्गिन बनाइन्छ। त्यसपछि मण्डलाको बीच भाग र चार कुनामा कालो काँचो भटमास, आख्य (धानको बोक्रा निकालेर तयार गरेको कालो चामल) राखिन्छ। त्यसको माथि खेलुइता (टुप्पीदेखि चिउँदोसम्मको नापमा बनाइएको मलमल कपडा)को बत्ती राखिन्छ। घरका सदस्यहरु क्रमशः घरको मूलीदेखि लस्करै मण्डला अगाडि पारेर बस्छन्। घरको मूलीमाथि गणेश भगवान्को मण्डला तयार गरिन्छ। मण्डलामा बिमिरो, भोगटे, सुन्तला, केरा, अम्बा, ओखर, स्याउ, अमला, मौसम, चाक्सी, हलुवावेद, वयर लगायतका फलफूल सजाइन्छ। त्यसको माथि कोखा (काँचो धागोमा पञ्चरङ्गीन कपडाको टुक्रा राखेर बनाएको माला), सयपत्री फूलको माला र सयपत्री तथा गोडावरी फूल राख्छ। म्हपुजा गर्दा पहिले सुकुन्डा बालेर चामलको पीठोबाट बनाइएको गणेश पूजा गरी सुरु गरिन्छ। यो पूजा घरको नकीं (मूली महिला)ले गर्ने परम्परा छ। यो पूजा गर्दा प्रत्येकलाई देवीदेवतालाई जस्तै विधिवत् रुपमा पूजा गरी खेलुइता बालेर शरीरको तीन अङ्ग घुँडा, कुम र टाउकामा तीनवटा मुटुमारी (चामलको रोटी), पञ्चरङ्गी फूलका टुक्रा, अमला, ओखर, ताय, जुङ्गेधान, आख्य आदि राखेर तीन पटकसम्म टाउकामा ढोगाएर मण्डलामा जाने गरी कुले (काठको पाठी)ले खन्याई म्हपूजा गरिन्छ। म्हपूजा गर्दा खेलइता निभाउनु हुँदैन भन्ने धार्मिक मान्यता छ। पूजा सकिएपछि क्रमशः बिमिरो, कोखा, फूलको माला र सयपत्री फूलसहितको फलफूल हातमा दिएर कोखा र फूलको माला लगाई टाउको फूल राखिन्छ। त्यसपछि खेलुइता ननिभेकै बेला नकींले तलदेखि लक्ष्मी पूजाको दिन ढुकुटीमा पूजा गरेको नयाँ कुचोले बढारेर माथि गणेशलाई पूजा गरेको ठाउँमा जम्मा गरिन्छ। रातभरि त्यतिकै छोडेर भोलिपल्ट बिहानै खोलामा विसर्जन गर्ने परम्परा छ। म्हपूजा सकेपछि आआफ्नो स्थानमै बसेर घरको नकीबाट खेःसगं (अण्डा सगुन) दिन्छ। खेःसगं दिँदा अण्डा, माछा, बारा र मदिरा दिन्छ। यसरी खेःसगं लिइसकेपछि विभिन्न पकवानहरु राखेर भोज खाने प्रचलन छ। भोज खाइसकेपछि सलादका रुपमा गणेशलाई चढाएको बिमिरो काटेर भोज समापन गरिन्छ। म्हपूजा आफू र आफ्नो आत्म पहिचान गरी सारा संसारलाई पहिचान गरेर ज्ञानको ज्योति फैलाउने कामनासहित गरिन्छ। यसका साथै शरीरमा लागेको पाप र रोग आदि सबै नाश होस्, आयु लामो होस् भन्ने कामनाका साथ पनि गरिन्छ। म्हपूजा बलिराजालाई साक्षी राखेर गर्छ भन्ने लोकमान्यता छ। इतिहास तथा संस्कृतिविद् प्राडा पुरुषोत्तम लोचन श्रेष्ठले आफूलाई चिनेर सारा संसारलाई चिन्नका लागि म नै भगवान्, म नै ब्रम्हाण्ड, मैले सारा जगत्को कल्याण गर्न सक्छु। संसारमा ज्ञानको ज्योति फैलाउन सक्छु भनेर आफू र आफ्नो आत्मालाई गरिने ज्ञानको प्रतीक पूजा नै म्हपूजा रहेको बताए। उनले भने, म्हपूजा पूजा यमपञ्चकको चौथो दिनमा गरिन्छ। त्यसको अघिल्लो दिन अर्थात् औंसीको दिन लक्ष्मी पूजा। जुन दिन कोजाग्रत पूर्णिमादेखि औँसीसम्म गरिने १६ लक्ष्मीको पूजा सम्पन्न गरिन्छ। यही सम्पन्नताको प्रतीकस्वरुप गरिने पूजा नै म्हपूजा हो। प्राडा श्रेष्ठले भने, म्हपूजा नेवार समुदायको प्राचीन पर्व हो। नेपाल मण्डलका नेवार समुदायले प्राचीन समयदेखि यसलाई मौलिक पर्वका रुपमा यसलाई मनाउँदै आएको छन। यो पर्वमा अन्धकारलाई नाश गरेर बत्ती बालेर आफू र आफ्नो आत्मालाई मात्र नभएर सम्पन्नताको प्रतीक दैनिक जीवनमा प्रयोग हुने कुचो, नाङ्गलो, गाग्री, करुवा, सिलौटा र चुलोलगायत पूजा गरी म्हपूजा पर्व मनाइन्छ। यसै दिन पारेर नेवारले नयाँ संवत्समेत मनाउँछन्। म्हपूजाको दिन नेपाल संवत् सुरु हुन्छ। वर्षभरि कृषि कर्म गर्नुपर्ने भएकाले नेवार समुदायले वर्षको पहिलो दिन वर्षभरि शरीरमा कुनै रोगव्याधले नसताओस् र शरीर सधैँ तन्दुरुष्ट होस् भन्ने कामनाले पनि म्हपूजा गर्ने प्रचलन सुरु भएको अर्का संस्कृतिकर्मी ओम धौभडेल बताउँछन्। म्हपूजा कहिलेदेखि सुरु भएको, कसले चलाएको भन्नेबारे यकिन प्रमाण त छैन तर यो पर्व नेवार समुदायले लिच्छवीकालदेखि नै मनाउँदै आइरहेको धौभडेल बताउँछन्। म्हपूजाको दिन शङ्खधर साख्वाले तत्कालीन नेपालका सबै जनताको ऋण चुक्ता गरी ऋणबाट मुक्त गराएको आख्यानसमेत रहेको छ। शङ्खधरले सबैको ऋण चुक्ता गरेको स्मरणमा नेपाल संवत् सुरु भएको कथन पाइन्छ। कथनअनुसार एक दिन भक्तपुरका राजा आनन्द मल्ललाई एकजना प्रख्यात ज्योतिषीले शास्त्र हेरी शुभ मुहूर्तमा विष्णुमती र भद्रमतीका बीचमा रहेको चखुंतीर्थबाट ल्याएको बालुवा सुनमा परिणत हुने बिन्ती चढाउँछ। सोही अनुसार चारजना भरियालाई राजा आनन्द देवले गोप्य रुपमा चखुंतीर्थमा बालुवा लिन पठाउँछ। ती भरियाहरु बालुवा लिएर गइरहेको कान्तिपुरका चलाख व्यापारी शङ्खधर साख्वाले देखे र भक्तपुरदेखि यहाँसम्म बालुवा लिन आउनाका कारण खोज्न थाले। उनले बालुवामा केही रहस्य भएको शङ्का गरी ती भरियाहरुलाई लोभमा पारेर थप ज्याला दिई बालुवाका भारीहरु आफ्नो घरमा खन्याउन लगाई भक्तपुरका राजाका निम्ति अर्को बालुवा लिन पठाएँ। भोलिपल्ट बालुवा सुनमा परिणत भएको पाएपछि शङ्खधरले कान्तिपुरका राजा जयदेवसँग अनुमति लिएर सो सुनबाट दुनियाँको ऋण चुक्ता गरी आफ्नो नाउँबाट नयाँ संवत् चलाएको मान्यता रहेको छ।"
तिहार : आज गाई पूजा,"काठमाडौं : कार्तिक शुक्ल प्रतिपदा एवं यमपञ्चक अर्थात् तिहारको चौथो दिन आज गाईको पूजाआजा गरी मीठो खानेकुरा खान दिएर मनाइँदैछ। गाईलाई पवित्र मानी पूजा गर्ने वैदिक सनातन कालदेखिको विधि हो। गाईले दिने दूध आमाले खुवाएको दूध जत्तिकै पौष्टिक हुने भएकाले गाईलाई गौमाता भनी सम्मान गरिन्छ। स्थानीय जातका गाईमा हुने जुरोले सूर्य र चन्द्रमाबाट ऊर्जा लिई दूध, गहुँत र गोबरका माध्यमबाट मानिसमा शक्ति दिने भएकाले गाईको महत्व छ भनी आधुनिक विज्ञानले पनि प्रमाणित गरेको छ। गाईको पूजा गरी आजका दिन मीठा मीठा परिकार खान दिएमा गाईबाट पाइने शुद्धता सधैँ प्राप्त हुने धार्मिक विश्वास छ। नेपालका कतिपय भाग र केही समुदायमा कार्तिक कृष्ण औँसीकै दिनमा गाई पूजा गर्ने परम्परा रहे पनि औँसीको अन्त्य र प्रतिपदाको सुरुमा गाई पूजा गर्नुपर्ने शास्त्रीय मान्यता रहेको धर्मशास्त्रविद् प्राडा रामचन्द्र गौतमले राससलाई जानकारी दिए। वैदिक सनातन हिन्दू धर्मावलम्बीले गर्ने प्रत्येक कर्ममा गाईदान गर्ने विधि छ। पछिल्लो समय गाईको अभावमा पैसा राखेर गाईको अभावमा भनी सङ्कल्प पढिन्छ। गाईलाई गौमाताका रुपमा सम्मान पनि गरिन्छ। गाईलाई सम्मानका साथ राष्ट्रिय जनावरका रुपमा राखिएको छ। आज गाई पूजा गरी साउन शुक्ल पूर्णिमाका दिनमा दाहिने हातमा बाँधिएको रक्षाबन्धन गाईको पुच्छरमा बाँधिदिएमा मृत्युपश्चात् गाईले स्वर्ग जानका लागि वैतरणी नदी तारिदिने धार्मिक विश्वाससमेत रहेको छ।"
अर्घाखाँचीको मौलिक भैरव नाच (तस्बिर),"अर्घाखाँची : अर्घाखाँचीका नेवार समुदायको पहिचानका रुपमा नाचिने भैरव नाच यस बर्षका लागि सकिएको छ। भैरव नाच अर्घाखाँचीका नेवार समुदायको मौलिक नाचका रुपमा रहेको छ। भैरव नाच श्रीकृष्ण जन्माष्टमीको दिन शुरु गरी कार्तिक औंशीसम्म नाचिन्छ। देउसी, भैलीको मादल बज्नु अगाडि यस नाचलाई विसर्जन गर्नुपर्छ भन्ने स्थानीय मान्यता रहेको छ। जसका कारण भैरव नाच यस बर्षका लागि सकिएको हो। भैरव नाच सात ताल (पटक)सम्म नाचिन्छ, सामान्यतया एउटा ताल २० मिनेटको हुन्छ, बीचमा छोटो विश्रामपछि पुनः सुरु हुन्छ। यसमा काल भैरव मुख्य हुन्छ भने श्वेत भैरव र रक्त भैरव सहायक हुन्। साथमा डंकिनी पनि हुने सन्धिखर्क नगरपालिकाका नगर प्रमुख कृष्ण प्रसाद श्रेष्ठले बताए। भैरवको स्वरुपमा हुने यस नाचका नर्तकलाई भगवानको प्रतिकका रुपमा पूजा गरिन्छ। यद्यपि, डंकिनीलाई पनि पूजा गरिन्छ। डंकिनी नारी स्वरुपको हुन्छ। पुरुष नर्तक महिलाको भेषमा श्रृंगार गरेको हुन्छ। यसको स्पष्ट स्वरुप नखुले पनि भैरव नाचको अभिन्न अंगका रुपमा रहँदै आएको छ। तीन वटै भैरव आफ्नो भूमिकाअनुसारका रङमा ख्वापः (खप्पर), कपडा, चमर (चौरी गाईंको पुच्छर), मालासहित श्रृंगार गरी भगवानको विशाल आकृति निर्माण गरिने लात्तेबाज भैरव नाच संरक्षण समिति तथा भुमिकास्थान नगरपालिका ८ का वडा अध्यक्ष राजकुमार श्रेष्ठले बताए। भैरवलाई आकर्षक बनाउन समयसापेक्ष श्रृंगार सामग्रीको पनि प्रयोग गरिन्छ। यसपछि तान्त्रिक विधिबाट पूजा गरी नाच सुरु गरिन्छ। बाजा बजाउनेहरू मुख्य रूपमा नेवार समुदायकै भए पनि सहायक बाद्यबादकमा अन्य जातजातिका पनि सहभागी हुन्छन्। यसले जातीय सद्भावलाई झल्काउँछ। यसमा मुख्य गरी खीं बाजा (मिर्दुङ) लाई गुरु मादलका रुपमा राखिन्छ भने साथमा झुर्मा (झ्याली), सहनाइ, धंकुरी लगायतका वाद्यबादन प्रयोग गरिन्छ। सात वटै ताल (पटक) को लय फरकफरक हुन्छ। तान्त्रिक विद्यामा निपूणहरुलाई विशेषगरी पाँच ताल र छ तालमा भैरव उत्रिन्छ। यसरी काम्नेमा दर्शक पनि हुन सक्छन् र नर्तक पनि। भैरव नाचको तान्त्रिक पूजा विधिमा गल्ती भए यसले क्षति पनि र्पुयाउँछ भन्ने जनविश्वास भएकाले यो नाचप्रति धेरै सचेत हुने गर्दछन्। नाचलाई रोचक बनाउन लाठी नाच (टाकुनडोली), घोडा नाच, चरा नाच, लाहुरे लाहुरेनी नाच लगायतका मनोरञ्जनात्मक कार्यक्रम सञ्चालन गरिने उद्योग वाणिज्य संघ अर्घाखाँचीका कोषाध्यक्ष रुद्र प्रसाद श्रेष्ठले बताए। नेवार समुदायका विभिन्न प्रचलित एवं ऐतिहासिक नाच मध्येको एक भैरव (भैरम) नाच यस समुदायभित्र मात्रै होइन अन्य समुदायका बीचमा पनि लोकप्रिय छ। भैरव नाच पश्चिम नेपालका अर्घाखाँची, पाल्पा, बाग्लुङ, दैलेखलगायतका क्षेत्रमा नाचिन्छ। यसको शैली भिन्नाभिन्नै छ। अर्घाखाँचीको भैरव नाच गुल्मी, प्युठान, पाल्पा, कपिलवस्तु, रुपन्देहीलगायतका क्षेत्रमा पनि लोकप्रिय छ। यसको विशिष्ट प्रकारको बाजाको ताल, नर्तकहरुमा उजागर हुने एक किसिमको ऊर्जाले (अलौकिक शक्तिको आभास) समेत प्रदान गर्छ। जसका कारण यसले अन्य समुदायका व्यक्तिलाई पनि मोहित पार्ने गरेको छ।"
"आज गस्तास्त खण्डग्रास सूर्यग्रहण : के गर्नु हुन्छ, के हुँदैन ?","काठमाडौं : कार्तिक कृष्ण औँसीका दिन आज ग्रस्तास्त खण्डग्रास (थोरै सूर्य ढाकेर ग्रहणकै अवस्थामा सूर्यास्त हुने) सूर्यग्रहण लाग्ने नेपाल पञ्चाङ्ग निर्णायक विकास समितिले जनाएको छ। ग्रहणले आज दिउँसो ४ : ५२ बजे स्पर्श गर्नेछ। ग्रहण लागेको ३२ मिनेटपछि बेलुकी ५ : २४ बजे सूर्यास्त हुने समितिका कार्यकारी निर्देशक सूर्यप्रसाद ढुङ्गेलले जानकारी दिए। करिब ३२ मिनेटमात्र नेपालबाट ग्रहण देखिने उनको भनाई छ। नेपालबाट नदेखिने भएपनि ग्रहणले बेलुकी करिब ६ : ४५ बजे छोड्नेछ। शास्त्रीय मान्यताअनुसार सोमबार राति ४ : ५२ बजेदेखि बाल, वृद्ध र बिरामीबाहेक अरूलाई भोजन निषेध गरिएको छ। ग्रहण बार्नेले कात्तिक ९ गते बिहान सूर्योदय नभएसम्म अन्न खान निषेध गरिएको समितिका कार्यकारी निर्देशक सूर्यप्रसाद ढुङ्गेलले जानकारी दिए। ग्रहणका समयमा स्नान, दान, श्राद्ध, जप, ध्यान, साधनालगायत कर्म गर्न शुभ मानिन्छ। अन्न खानबाहेक ग्रहण र यसको सूतकका बेला नित्यकर्म गर्नुहुन्छ। ग्रहणका समयमा दीक्षा मन्त्र लिन पनि उत्तम हुने शास्त्रीय मान्यता रहेको धर्मशास्त्रविद् प्रा डा रामचन्द्र गौतम बताउँछन्। ग्रहणका बेला सकेसम्म तीर्थस्थलमा नसके नजिकको नदी, ताल, तलाउ, पोखरी यति पनि सम्भव नभए घरमै स्नान गर्नुपर्ने निर्णयसिन्धु, हेमाद्रि, कालमाधव, वीरमित्रोदयलगायत धार्मिक ग्रन्थमा उल्लेख गरिएको छ। ग्रहणका बेला गर्नुहुने र नहुने कामलाई यी ग्रन्थमा यसरी उल्लेख गरिएको छ। निद्रायां जायते व्याधि मुत्रे दारिद्रमाप्नुयात्। पुरिषे कृमियोनिश्च मैथुने ग्रामसुकरः।। अभ्यञ्जने भवेत्कुष्ठि भोजने स्यादधोगति। बन्धने च भवेत् सर्पे वधे च नरकं व्रजेत्।। अर्थात् ग्रहणका समयमा सुते रोग लाग्ने, पिसाब गरे दरिद्र, दिसा गरे कीरा भएर जन्मने, मैथुन गरे गाउँको सुँगुर भएर जन्मने, सिङ्गार पटार गरे कुष्ठ रोगी, भोजन गरे अधोगति, बन्धनमा राखे सर्प भएर जन्मने, काटमार गरे नरकमा बास हुने उल्लेखित धार्मिक ग्रन्थमा वर्णन गरिएको छ। सूर्य ग्रहणमा चार प्रहर (१२ घण्टा) र चन्द्रग्रहणमा तीन प्रहर (नौ घण्टा) अघिदेखि सुतक लाग्ने धर्मशास्त्रविद् गौतमले सुनाउनुभयो। सुतक लागेपछि भोजन गर्नु नहुने धार्मिक विश्वास छ। यसै विश्वासअनुसार कात्तिक ८ गते बिहान ४: ५२ बजेदेखि भोजन गर्नु हुँदैन। ग्रहणका समयमा नित्य कर्म गर्नु हुन्छ। घरमा तिथि, श्राद्ध परेमा ग्रहणमा गर्न हुने समितिले जनाएको छ। ग्रहण निषेध गरिएकाबाहेक कर्म गर्न हुने जनाइएको छ। ग्रहण स्वाती नक्षत्र र तुला राशिलाई अति कष्ट आजको ग्रस्तास्त खण्डग्रास सूर्यग्रहण स्वाती नक्षत्र र तुला राशिका व्यक्तिलाई अतिकष्ट रहेको समितिले स्वीकृति दिएका पात्रोमा उल्लेख छ। समितिले प्रकाशन गरेको विसं २०७९ को राष्ट्रिय पञ्चाङ्गम्मा उल्लेख भएअनुसार कात्तिक ८ गतेको ग्रहण फलअनुसार मेष राशि भएकालाई स्त्रीपीडा, वृष राशिकालाई सुख, मिथुन राशिकालाई चिन्ता, कर्कट राशि भएकालाई व्यथा र सिंह राशि भएकालाई श्रीप्राप्तिको योग रहेको छ। यसैगरी कन्या राशि भएकालाई क्षति, तुला राशिलाई घात, वृश्चिक राशिलाई व्यय, धनु राशिलाई लाभ र मकर राशिलाई सुखको फल रहेको छ। कुम्भ राशिकालाई माननाश र मीन राशि भएकालाई कष्टको योग रहेको छ। दिउँसो ४ : ५२ बजेदेखि ग्रहणले स्पर्श गर्नेछ। ग्रहणकै अवस्थामा बेलुकी ५:२४ बजे सूर्यास्त हुनेछ। नेपालबाट करिब ३२ मिनेट ग्रहण देखिने छ। बेलुकी करिब पौने ७ बजेसम्म ग्रहण रहने जनाइएको छ। यही महिनाको २२ गते मङ्गलबार ग्रस्तोदित खग्रास चन्द्रग्रहण लाग्दैछ। कात्तिक महिनाको कृष्ण पक्षको औँसीमा सूर्य र शुक्ल पक्षको पूर्णिमामा चन्द्रग्रहण लाग्नेछ। औँसीमा सूर्य र पूर्णिमामा चन्द्रग्रहण लाग्छ। रासस"
घोराहीमा तीन वटा फर्निचर उद्योगमा आगलागी,"दाङ : दाङको घोराहीमा फर्निचर उद्योगमा आगलागी हुँदा करोडौं क्षति भएको छ । आगलागीबाट घोराहीको सहिद उमेश मार्ग सडकमा रहेको तीन वटा फर्निचर उद्योग जलेको हो। न्यू दाजुभाई, दाजुभाई र स्टार दाजुभाई तीन वटा फर्निचर उद्योगमा आगलागी भएको प्रहरीले जानकारी दिएको छ । राति करिब १२ बजेतिर लागेको आगो बिहान करिब साढे ४ बजे नियन्त्रणमा आएको छ । नेपाल प्रहरी, सशस्त्र प्रहरीले घोराही उपमहानगरपालिका, तुलसीपुर उपमहानगरपालिका र लमही नगरपालिकाको सहयोगमा आगो नियन्त्रणमा लिइएको हो। तिहार लक्ष्मीपूजामा बालिएको दियोको कारण आगलागी भएको हुन सक्ने आशंका गरिएको छ ।"
तिहारमा फूलको महत्त्व,"काठमाडौं : तिहार हिन्दू धर्मावलम्बीहरूको महत्त्त्वपूर्ण चाडमध्ये एक हो। यो फूलैफूलको चाड पनि हो। संस्कृतविद् डा गोविन्द टण्डन तिहारमा विशेष गरेर भाई तथा दिदीबहिनीहरूको पूजा गर्नेदेखि घर, पसल सजाउन बढी फूलको प्रयोग हुने गरेको बताउँछन्। तिहारको मौसम पनि सयपत्री, मखमली र गोदाबरी फूल फुल्ने समय पर्छ। यतिबेला सयपत्री पानी नभएको डाँडाँमा समेत फुलेको हुन्छ। यसले मौसमलाई अझै रमाइलो बनाउँछ। फूलको महत्त्व राख्ने यो पर्व हो, सँस्कृतविद् डा टण्डन भन्छन्, सयपत्रीफूल सय पत्रमात्रै हुँदैन यसमा हजारौं पत्र पनि हुन्छन्। मखमली पनि धेरै चक्र भएका हुन्छन्। यस्ता खाले सबै फूलको धेरै पत्र हुनुको अर्थ यसले दाजुभाइहरूको लामो आयु गराउने भन्ने महत्त्व समेटिएको हुन्छ। दाजुभाइको लामो आयुका लागि यमपञ्चकमा दिदीबहिनीले मखमलीले पूजा गर्ने र माला लगाउँदा फूलजस्तै कहिल्यै नओइलिने आयु रहोस् भन्ने कामना गर्ने प्रचलन रहेको उनले बताए। यसर्थ लामो आयुको प्रतीक मखमलीलाई मानिने उनको भनाइ छ। गोदावरी विभिन्न रङका हुन्छन्। बरु सयपत्री १२ रङका हुन्छन्। तर, आजकल मखमली फूल हराउँदै जान थालेको छ। यसको जगेर्ना गर्नेतर्फ कोही पनि लागेका छैनन्, उनले थपे। पछिल्लो समय नेपालमा फूल व्यवसाय फस्टाउन थालेको संस्कृतविद् टण्डनको अनुभव छ। पहिला बाहिरबाट फूल असाध्यै आउने गरेकाले नेपालमा पनि फूल उत्पादन गर्नुपर्छ भन्ने अनुभूति भएर आफैंले पनि २०४८ सालतिर नर्सरीको काम थालेको सुनाउँछन्। यो काम पढे लेखेकाले गर्नुहुँदैन भन्ने धारणाले मुलुक परनिर्भरतिर धकेलिँदै थियो। यसैले म आफैंले पनि नेपाललाई फूलमा आत्मनिर्भर बनाउनुपर्छ भनेर एउटा नर्सरी खोलेको थिए, उनी भन्छन्, धेरै पहिला माली भन्नेले मात्रै ल्याएर बगैंचा लगाउँथे र प्रयोग गर्थे। अरू सबै भारतबाट आयात हुने र किन्ने प्रचलन थियो। तर, अहिले नेपाल फूलमा करिब आत्मनिर्भर हुने बाटोतर्फ लागिसक्यो। फूलमा २५ वर्षअघिको जस्तो अवस्था अहिले नभएको उनले बताए। व्यवसायीक रूपमा फूलको खेती हुनेदेखि ग्रामीण भेगमा पनि लगाउने प्रचलन बडेकाले फूलमा आत्मनिर्भरको बाटोमा गएको उनको अनुमान छ। अझै यो गति बढाए फूल निर्यात गर्न सक्ने अवस्था पनि आउने उनको भनाइ छ।"
