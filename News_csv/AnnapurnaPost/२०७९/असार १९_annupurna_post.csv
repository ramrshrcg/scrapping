शीर्षक,विवरण
१७ डीआईजीले पाए दर्ज्यानी चिन्ह,"काठमाडौं : प्रहरी वरिष्ठ उपरीक्षक (एसएसपी)बाट बढुवा भएका नेपाल प्रहरीका १७ जना नायव महानिरीक्षक (डीआईजी)ले दर्ज्यानी चिन्ह लगाएका छन्। मन्त्रीस्तरको असार १७ गतेको निर्णयबाट पदोन्नति भएका १७ जना डीआईजीलाई आइतबार प्रहरी प्रधान कार्यालयमा आयोजित समारोहमा आईजीपी धीरजप्रताप सिंहले दर्ज्यानी चिन्हद्वारा सुशोभन गरेका हुन्। दर्ज्यानी चिन्हद्वारा सुशोभित हुनेमा डीआईजीहरु बसन्तबहादुर कुँवर, टेक प्रसाद राई, अशोक सिंह, दिपक थापा, श्यामलाल ज्ञवाली, किरण बज्राचार्य, सन्दीप भण्डारी, सुदीप गिरी, मिरा चौधरी, टेक बहादुर तामाङ, उमेशराज जोशी, भीमप्रसाद ढकाल, रामदत्त जोशी, पोषराज पोखरेल, बुद्धिराज गुरुङ, दुर्गा सिंह र किरण राणा रहेका छन्। आईजीपी सिंहले पदोन्नति भएका डीआईजीहरुलाई बधाई दिँदै भविष्यमा नेपाल प्रहरी संगठनको उच्च तहमा पुग्न सक्षम भएको प्रमाणित गराउने गरी काम गर्दै प्राप्त जिम्मेवारीउपरको कार्यसम्पादनमा खरो रूपमा उत्रनुपर्ने बताए। उनले पदोन्नति पछिका दिनहरू अझ चुनौतीपूर्ण रहेकोले प्राप्त जिम्मेवारीलाई कुशलतापूर्वक निर्वाह गर्नुपर्नेमा जोड दिए। सिंहले संगठनका सीमित पदमा मात्र पदोन्नति गर्नुपर्ने वाध्यता भएको चर्चा गर्दै पदोन्नतिमा छुटेका प्रहरी अधिकृतहरूले अझ व्यावसायिकताका साथ दत्तचित्त भएर कार्यसम्पादन गर्नुपर्ने बताए। गएको स्थानीय तहको निर्वाचनमा प्रहरीको व्यावसायिकताको कारण प्रहरी धन्यवादको पात्र बनेको उल्लेख गर्दै आउँदा दिनहरूमा समेत थप व्यावसायिक र संवेदनशील भई जिम्मेवारी पूरा गर्न दत्तचित्त हुनुपर्ने उनले बताए। डीआईजी कुँवरले कर्मको जीवन दिने आमारूपी नेपाल प्रहरी संगठनप्रति सदैव इमानदार, बफादार र पेशागत व्यावसायिक निष्ठा कायम राखी जुनसुकै किसिमको गैर व्यावसायिक आचरण, व्यवहार, हाउभाउ र जीवनशैलीप्रति शून्य सहनशिलता अपनाउँदै सांगठनिक लक्ष्य हाँसिल गर्ने गरी काम गर्ने प्रतिबद्धता व्यक्त गरे। समारोहमा प्रहरी अतिरिक्त महानिरीक्षकहरू, प्रहरी नायव महानिरीक्षकहरू, वरिष्ठ प्रहरी अधिकृतहरू, प्रहरी अधिकृत एवं जवानहरूको समेत उपस्थिति रहेको थियो।"
दशरथचन्द राजमार्ग ६ घण्टापछि खुल्यो,"बैतडी : सुदूर पहाडका तीन जिल्ला जोड्ने दशरथचन्द राजमार्ग ६ घण्टापछि सञ्चालनमा आएको छ। आइतबार दिउँसो तीन बजे बैतडीको पाटन नगरपालिका ८ स्थित आरुबाटा नजिक सडक माथिबाट खसेको पहिरोले अवरुद्ध बनेको राजमार्ग राति ९ बजेबाट सञ्चालनमा आएको खोडपे प्रहरी चौकीका इन्चार्ज प्रहरी सहायक निरीक्षक ऐन बहादुर पालले जानकारी दिए। सडक डिभिजन कार्यालय पाटनले डोजर लगाएर राजमार्ग खुलाएको हो। राजमार्ग खुलेसँगै बैतडी, दार्चुला र बझाङ रुटका गाडीहरु चल्न थालेका पाटन ८ का वडाअध्यक्ष हरिश बिष्टले बताए।"
उत्तर कोरियाद्वारा त्रिपक्षीय सैन्य सहयोगको आलोचना,"उत्तर कोरिया : उत्तर कोरियाले आफूलाई लक्षित गरी संयुक्त राज्य अमेरिका, दक्षिण कोरिया र जापानले त्रिपक्षीय सैन्य सहयोग बढाउन जोड दिएकामा त्यसको आलोचना गर्दै उक्त कदमले आफ्नो देशको सैन्य क्षमता तत्काल सुदृढ गर्न अपरिहार्य भएको बताएको छ। उत्तर कोरियाले लामो समयदेखि आफ्नो आणविक कार्यक्रमलाई अगाडि बढाउन संयुक्त राज्य अमेरिका र उसका सहयोगीहरूले गरेको शत्रुतापूर्ण व्यवहारको निन्दा गर्दै त्रिदेशीय सैन्य सहयोगले आफ्नो सैन्य क्षमता बढाउन बाटो खोलेको जनाएको छ। उत्तर कोरियाका छिमेकीहरूले पनि प्योङयाङ हतियार परीक्षणहरूको उत्तेजक दौडमा रहको तथा पाँच वर्षपछि पहिलो आणविक परीक्षणको लागि तयार रहेको बताएका छन्। पछिल्लो परिस्थितिले कोरियाली प्रायद्वीप र बाँकी विश्वको सुरक्षा वातावरणको द्रुत गतिमा बढ्दो तीव्र वृद्धिसँगै त्यसको सक्रियताका साथ सामना गर्न देशको प्रतिरक्षा निर्माण तत्काल गर्नुपर्नेमा जोड दिँदै उत्तर कोरियाको विदेश मन्त्रालयले आह्वान गरेको छ। यद्यपि उसले आफ्नो सैन्य सामथ्र्य कसरी बढाउने भन्ने बारेमा केही उल्लेख गरेको छैन। गत साता स्पेनमा भएको उत्तर एटलाण्टिक सन्धि सङ्गठन (नाटो) शिखर सम्मेलनको साइडलाइनमा अमेरिका, दक्षिण कोरिया र जापानी नेताहरूबीच भएको त्रिपक्षीय बैठकमा उत्तर कोरियाको आणविक चुनौतीको सामना गर्न पारस्परिक सहयोग अझ सुदृढ बनाउनुपर्नेमा जोड दिइएको थियो। रासस"
सभामुख सापकोटा स्वदेश फिर्ता,"काठमाडौं : असंलग्न आन्दोलनको संसदीय सञ्जालको सम्मेलनमा भाग लिएर सभामुख अग्निप्रसाद सापकोटा स्वदेश फर्किएका छन्। अजरबैजानको राजधानी बाकुमा सम्पन्न उक्त सम्मेलनमा सहभागी भएर सभामुख सापकोटा नेतृत्वको नेपाली संसदीय प्रतिनिधि मण्डल आइतबार साँझ स्वदेश फर्किएको हो। यही असार १४ गते त्यसतर्फ प्रस्थान गरेको नेपाली संसदीय प्रतिनिधि मण्डलका तर्फबाट सभामुख सापकोटाले असार १६ गते सम्मेलनलाई सम्बोधन गरेका थिए। सो क्रममा असंलग्न आन्दोलनका साझा प्रयासबाट विश्वव्यापी चुनौतीहरूलाई सम्बोधन गर्न नेपालको सहयोग र ऐक्यवद्धता व्यक्त गरिएको सभामुख सापकोटाले जानकारी दिए। त्यस्तै बाकुमा रहँदा आयोजक राष्ट्र अजरबैजानका सभामुख साइबा गफारोवालगायतसँग दुई पक्षीय भेटवार्ता भएको उनले जानकारी दिए। नेपाली संसदीय प्रतिनिधि मण्डलमा प्रतिनिधि सभाका सदस्य पुष्पा भुसाल गौतम, राष्ट्रिय सभाका सदस्य रामचन्द्र राईलगायत सहभागी थिए।"
किसानलाई अनुदानमा कृषि उपकरण,"नुवाकोट : किसानहरुलाई खेतीप्रति जागरुक गराउने उद्देश्यले नुवाकोटको पश्चिमी भेगमा रहेको किस्पाङमा किसानलाई मिनिटिलर वितरण गरिएको छ। ५० प्रतिशत अनुदानमा किसानहरुलाई मिनिटिलर वितरण गरिएको हो। प्रधानमन्त्री कृषि आधुनिकीकरण परियोजना पकेट क्षेत्र विकास कार्यक्रम (तरकारी खेती)अन्तर्गत संयुक्त किस्पाङ बहुउद्देश्यीय सहकारी सस्थामार्फत किसानहरुलाई १० थान मिनिटिलर वितरण गरिएको किस्पाङ गापा कार्यालयले जनाएको छ। अधिकांश भूभागहरू खेतीयोग्य रहेको किस्पाङ गापालिकाले किसानहरूलाई अनुदानमा मिनिटिलर वितरण गरेको छ। गापाले चालु आवमा सञ्चालित तरकारी खेतीअन्तर्गतका मिनिटिलर, प्लाष्टिक टनेल, बाख्रपालन तथा पराल काट्ने मेशिनसमेत वितरण गरेको जनाएको छ। कूल ४५ हजार रुपैयाँ पर्ने सो मिनिटिलर किसानलाई ५० प्रतिशत अनुदानमा वितरण गरिएको किस्पाङ गापाका अध्यक्ष वीरवल तामाङले जानकारी दिए। उनका अनुसार गापाभित्र रहेका कृषकहरुलाई सहकारीमार्फत् उपकरणहरु वितरण गरिएको हो। किसानहरूले सहकारी संस्थामार्फत् खेती प्रणालीमा सुधारका लागि उपकरण वितरण गरिएको गापाका प्रमुख प्रसासकीय अधिकृत महाप्रसाद दंगालले जानकारी दिए। उनका अनुसार यसबाट किसानहरुमा उत्साह जागेको छ। मिनिटिलर वितरण गर्दै उपाध्यक्ष अर्जुनप्रसाद न्यौपानेले गाउँका किसानहरूको आयआर्जन वृद्धि गर्न र कृषिमा आत्मनिर्भर बनाई आयस्तर बढाउनको लागि अन्य योजनाहरूको परिकल्पना गरिरहेको बताए। गापाको प्रायः भूभागहरू खेतीयोग्य छन्। किस्पाङ गापाको काहुले, फिकुरी, भाल्चे, साल्मे, मनकामनालगायतका स्थानमा उब्जिएको तरकारीलगायत अन्य अन्नबालीहरू किसानहरूले बिक्री गरी मनग्य आम्दानी गर्ने गरेका छन्। सो स्थानमा धान, मकै, गहुँ, आलु, केराउ, काउलीलगायतका मौसमी र वेमौसमी तरकारी उत्पादन हुँदै आएको छ।"
महिला ओपन गल्फको उपाधि सिग्देललाई,"काठमाडौं : महिला ओपन गल्फ प्रतियोगिताको उपाधि सुस्मा सिग्देलले जितेकी छन्। रोयल नेपाल गल्फ क्लबमा शनिबार १८ होलमा स्ट्याबल संरचनामा ३४ ह्यान्डिक्यापसहित भएको प्रतियोगितामा ४० स्कोरसहित सिग्देल विजेता बनेको आयोजक प्रतिमा शेर्पाले जानकारी दिइन्। विजेता सिग्देललाई राष्ट्रपति भण्डारीले राष्ट्रपति विद्यादेवी भण्डारीले स्कुटरसहित पदक र प्रमाणपत्र प्रदान गरेकी थिइन्। प्रतिस्पर्धा र समुदायबाट महिला गल्फरको सशक्तिकरण नारासहित प्रतियोगिता भएको हो। सिग्देलभन्दा २ स्कोर कम गरेकी काश्मिरा शाह उपविजेता भइन्। काश्मिराले सर्वाधिक ३ बर्डिज प्रहार गरेर मष्ट वर्डिज विधाको पुरस्कार प्राप्त गरिन्। यसैगरी सिनियरतर्फ ३७ स्कोरसहित रेखा घिमिरे च्याम्पियन बनेका थिइन्। कल्याणी मोक्तानले दोस्रो स्थान हासिल गरिन्। लेडी क्याप्टेन आरसिया बानु, नेपालका नम्बर एक महिला गल्फर प्रतिमा शेर्पा र सञ्चारकर्मी सरिताश्री ज्ञवालीले संयुक्त रुपमा आयोजना गरेको कार्यक्रममा विजेलाई स्कुटरसहित उपहार प्रदान गरिएको थियो। यसैगरी उपविजेतासहित विभिन्न विधाका खेलाडीलाई साइकल, टर्किस एयरलाइन्सबाट हवाई टिकटलगायत पुरस्कार प्रदान गरियो। कार्यक्रममा राष्ट्रपति भण्डारीले पहिलेदेखि खेलिँदै आएको गल्फ खेलको प्रवर्द्धनका लागि राज्यको सम्बद्ध निकायले उचित समन्वय गर्नुपर्ने धारणा राखेका थिइन्। गल्फ खेलाडीसमेत रहेकी सर्वोच्च अदालतका न्यायाधीश सपना प्रधान मल्लले गल्फ शारीरिक मात्र नभै सामाजिक, मानसिक रुपमासमेत लाभदायी हुने बताएकी थिइन्। रोयल नेपाल गल्फ क्लबका अध्यक्ष प्रचण्डबहादुर श्रेष्ठले यो क्लबमा पहिलोपटक यस्तो खालको प्रतियोगिता भएको भन्दै महिला खेलाडीहरुको प्रशंसा गरे।"
नेपालमा पहिलोपटक विज्ञापनसम्बन्धी आचारसहिंता लागू,"काठमाडौं : नेपालमा पहिलोपटक विज्ञापनसम्बन्धी आचारसहिंता लागू भएको छ। विज्ञापन बोर्डले आयोजना गरेको कार्यक्रममा सञ्चार तथा सूचना प्रविधिमन्त्री ज्ञानेन्द्रबहादुर कार्कीले विज्ञापन उत्पादन, वितरण, प्रकाशन तथा प्रसारणसम्बन्धी आचारसंहिता सार्वजनिक गरेका हुन्। ३८ पृष्ठको आचारसंहितालाई विज्ञापन क्षेत्रमा देखिएका विकृति र बिसंगतिलाई अन्त्य गर्ने विश्वास बोर्डले लिएको छ। विज्ञापन गर्दा विज्ञापनदाताले ३० दिनभित्र विज्ञापन एजेन्सीलाई भुक्तानी उपलव्ध गराउने र विज्ञापन एजेनसीले ६० दिनभित्र सञ्चार गृहलाई भुक्तानी दिनुपर्ने, बिल पठाउँदा सञ्चार गृहको बिलसमेत उपलब्ध गराउनुपर्ने, विज्ञापनदाताले भनेकै सञ्चार माध्यममा एजेन्सीले विज्ञापन राख्नुपर्ने छ। कार्यक्रममा मन्त्री कार्कीले आचारसहिंतालाई प्रभावकारीरुपमा कार्यान्वयन गराउनुपर्ने बताउए। उनले कुनै पनि नीति निर्माण गर्नुभन्दा कार्यान्वयनको पक्ष अझै महत्वपूर्ण रहेको बताए। बोर्ड नेपालका अध्यक्ष लक्ष्मण हुमागाइँले विज्ञापनको क्षेत्रमा सरोकार राख्ने विज्ञापन व्यवसायी, मिडिया व्यवसायी, पत्रकारका संघसंस्थालगायत सरोकार राख्नेसँग पटकपटक छलफल गरिएको बताए।"
"ललितपुरमा प्रचण्ड, माधव, झलनाथ, वामदेव र नारायणकाजीको भेला","काठमाडौं : तत्कालीन नेकपाका शीर्ष नेताहरुबीच ललितपुरमा भेटवार्ता भएको छ। हालको नेकपा माओवादी केन्द्रका अध्यक्ष पुष्पकमल दाहाल प्रचण्ड, नेकपा एकीकृत समाजवादीका अध्यक्ष माधवकुमार नेपाल, सम्मानित नेता झलनाथ खनाल, नेकपा एकता राष्ट्रिय अभियानका संयोजक वामदेव गौतम र माओवादी नेता नारायणकाजी श्रेष्ठबीच ललितपुरस्थित एक नेताको घरमा भेट भएको हो। प्रचण्डका स्वकीय सचिव रमेश मल्लले साविक नेपाल कम्युनिस्ट पार्टी(नेकपा) का बहुमत सचिवालय सदस्यहरुबीच ललितपुरमा भेट भएको बताए। भेटका क्रममा वर्तमान राष्ट्रिय राजनीति, राष्ट्रिय स्वाधीनताको स्थिति, स्थानीय निर्वाचन, वाम तथा समाजवादी आन्दोलन, नेपाली कांग्रेससंगको गठबन्धन आदि विषयमा छलफल भएको थियो। नेतृत्व तहको यो छलफललाई निरन्तरता दिने समझदारी बनेको मल्लले जानकारी दिए।"
युक्रेनी शहर लिसिचान्स्क कब्जा गरेको रूसको दाबी,युक्रेन : युक्रेनको सम्पूर्ण डोनबास क्षेत्र कब्जा गर्ने लक्ष्यअनुरूप लुहान्स्क प्रान्तको प्रमुख अन्तिम शहरलाई रूसी सेनाले नियन्त्रणमा लिएको दाबी रूसका रक्षामन्त्रीले गरेका छन्। रक्षामन्त्री सर्गेई शोइगुले राष्ट्रपति भ्लादिमिर पुटिनलाई रूसी सेनाले स्थानीय पृथकतावादी समूहका सदस्यहरूसँग मिलेर लिसिचान्स्क शहरमा पूर्ण नियन्त्रण स्थापित गरेको जानकारी दिएका उक्त मन्त्रालयले जनाएको छ। रूसले सार्वभौमसत्ताको रूपमा मान्यता दिएको युक्रेनका दुई पृथकतावादी क्षेत्रहरूमध्ये एउटा लिसिचान्स्कलाई नियन्त्रणमा लिनु भनेको लुहान्स्क जनगणतन्त्रको मुक्ति हो रक्षा मन्त्रालयको विज्ञप्तिमा भनिएको छ। यसअघि लुहान्स्कका गभर्नरले आफ्नो प्रान्तमा प्रतिरोधको अन्तिम किल्ला लिसिचान्स्क कब्जा गर्न रूसी सेनाले आफ्नो स्थिति बलियो बनाएको र बुझ्न नसकिने रणनीतिका साथ शहरमा आक्रमण गरेका बताएका थिए। युक्रेनी अधिकारीहरूले लिसिचान्स्कको पछिल्लो अवस्थाबारे जानकारी दिएका छैनन्। रासस
स्थानीय निर्वाचनका भएको अन्तर्घातको छानविन गर्न एमालेले बनायो समिति,"काठमाडौं : नेकपा एमालेले स्थानीय तहको निर्वाचनका भएको अन्तर्घातको छानविन गर्न समिति बनाएको छ। पार्टी कार्यालय च्यासलमा आइतबार बसेको एमाले सचिवालय बैठकले स्थानीय तहमा भएको अन्तर्घातको उजुरीमाथि छानविन र आवश्यक कारवाही गर्न उपाध्यक्ष विष्णु पौडेलको संयोजकत्वमा तीन सदस्यीय छानविन समिति गठन गर्ने निर्णय गरेको हो। समिति सदस्यमा देवेन्द्र दाहाल र बिष्णु रिमाल रहेका छन्। समितिलाई चुनावमा भएका अनुशासनहिनता र अन्तर्घातका विषयमा छानविन गरि कारवाही गर्ने अधिकार दिइएको प्रचार विभाग प्रमुख पृथ्वीसुब्बा गुरुङले जानकारी दिए। बैठकले निर्वाचनको समीक्षा जिल्ला र प्रदेश कमिटीले असार महिनाभित्रै सकाएर केन्द्रीय कार्यालयमा पठाउन निर्देशन दिएको छ। त्यस्तै बैठकले सातै प्रदेश र जिल्लास्तरमा कार्यकर्ता प्रशिक्षण, निर्वाचन तयारीलगायतको काम गर्ने निर्णय गर्दै उपाध्यक्षहरुलाई प्रदेशमा खटाउने निर्णय गरेको गुरुङले बताए। बैठकले स्थानीय निर्वाचनको विस्तृत समीक्षा, विद्यमान शक्ति सन्तुलनको विश्लेषण गर्ने, आफ्नो सरकारका राम्रा कामका प्रचार र वर्तमान सरकारले जनतालाई असर पार्ने निर्णयकको भण्डाफोर गर्ने निर्णय पनि भएको गुरुङले बताए। उनकाअनुसार बैठकले विभिन्न केन्द्रीय विभागका सचिवमा मनोनयन र केही नयाँ विभागसमेत गठन गरेको छ भने चौतर्फी घेराबन्दीका बीचमा एमाले पहिलो शक्तिका रूपमा स्थापित भएको निष्कर्ष निकालेको छ।"
"अर्थ मन्त्रालय भन्छ : १३ दिनमै सीसीटीभी फुटेज मेटियो, कानुन भन्छ : तीन महिना सुरक्षित नराखे कारबाही","काठमाडौं : अर्थ मन्त्रालयले मन्त्री जनार्दन शर्माले अनाधिकृत व्यक्तिलाई मन्त्रालयमा प्रवेश गराएर करको दर हेरफेर गरेको दिनको सीसीटीभी फुटेज डिलिट भएको जानकारी दिएको छ। उपभोक्ता हित संरक्षण मञ्च, नेपालका सचिव जयप्रसाद पौडेलले गत असार १४ गते मन्त्रालयमा सूचनाको हक प्रयोग गरी सीसीटीभी फुटेज माग गरेका थिए। 'सीसीटीभी फुटेजको सम्बन्धमा जडान भएको सीसीटीभीको क्षमता र जडान भएको क्यामेराको आधारमा बढीमा १३ दिनसम्मको मात्र सीसीटीभी फुटेज अभिलेखमा रहने र तत्पश्चात् पहिलेको अभिलेख क्रमशः मेटिदै जाने भनी लेखी आएको हुँदा सोही व्यहोरा सूचना तथा जानकारी गराइएको आदेशानुसार अनुरोध गर्दछु,' मन्त्रालयका शाखा अधिकृत धनकुमार राईद्वारा हस्ताक्षरित पत्रमा भनिएको छ। तर नेपाल सरकारको सीसीटीभी जडान तथा सञ्चालन कार्यविधि, २०७२ (संशोधन तथा परिमार्जन २०७५) मा सार्वजनिक तथा सरकारी निकायले तीन महिनासम्म सीसीटीभी फुटेजको अभिलेख सुरक्षित राख्नुपर्ने प्रष्ट व्यवस्था गरिएको छ। अर्थ मन्त्रालयले यो कानुनको धज्जी उडाउँदै गैरजिम्मेवार र झारा टार्ने जवाफ दिएको छ। सीसीटीभीको क्षमता र जडान भएको क्यामेराको आधारमा बढीमा १३ दिनसम्मको मात्र सीसीटीभी फुटेज अभिलेखमा रहने र तत्पश्चात् पहिलेको अभिलेख क्रमशः मेटिदै जाने भनेर मन्त्रालय सार्वजनिक जवाफदेहिताबाट भाग्न त खोजेकै छ, साथै कानुनको पनि धज्जी उडाउन खोजेको छ। कार्यविधिमा तीन महिना फुटेज सुरक्षित राख्नुपर्ने र यो कार्यान्वयन नभएमा विद्युतीय कारोबार ऐन २०६३ बमोजिम कारबाही हुने भनिएको छ। बिहानी प्रहर जब पूर्वनासुले बजेट चलाए अर्थ मन्त्रालयले भन्यो करको दर हेरफेर गरेको दिनको सीसीटीभी फुटेज मेटियो बिहानी प्रहर जब पूर्वनासुले बजेट चलाए अर्थ मन्त्रालयले भन्यो करको दर हेरफेर गरेको दिनको सीसीटीभी फुटेज मेटियो"
लोसपाको केन्द्रीय कार्यकारिणी बैठकले गर्यो चार बुँदे निर्णय,"काठमाडौं : लोकतान्त्रिक समाजवादी पार्टी (लोसपा)को केन्द्रीय कार्यकारिणी समितिको बैठकले चार बुँदे निर्णय गरेको छ। पार्टी कार्यालयमा चलेको दुई दिने बैठकले पार्टीको अन्तरिम विधान २०७८ संशोधनसहित पारित गरेको छ। त्यस्तै लोसपाले नेपाल सरकारले गत जेठ २३ गते जारी गरेको नियमावलीप्रति गम्भीर ध्यानाकर्षण भएको जनाएको छ। 'नेपाल सरकारले जेठ २३ गते जारी गरेको नियमावली राजपत्र समेतमा प्रकाशित गरी ल्याइएको भूउपयोगी नीतिप्रति लोसपा नेपालको गम्भीर ध्यानाकर्षण भएको छ। यो नियमावली अत्यन्त अव्यवहारिक तथा षड्यन्त्रपूर्वक ल्याइएको हो र यो हाम्रो सँस्कृतिमाथिको प्रहार पनि हो। यसबाट ग्रामिण तथा सहरी क्षेत्रमा बसोबास गर्ने गरिब किसानको सामाजिक, आर्थिक साँस्कृतिकरुपले अति नै प्रभाव पार्नसक्ने खालको छ,' विज्ञप्तिमा भनिएको छ।"
मापसे गरेर प्रहरीमाथि आक्रमण गर्ने छोप्राकका दुई शिक्षक पक्राउ,"गोरखा : ड्युटीमा खटिएका प्रहरीमाथि आक्रमण गर्ने दुई शिक्षक पक्राउ परेका छन्। मादक पदार्थ सेवन प्रहरीमाथि ढुंगामुढा गर्ने सिरानचोक ४ छोप्राकका शिक्षकहरु रामशरण पोखरेल र रामेश्वर पोखरेल पक्राउ परेका हुन्। मापसे गरी मोटरसाइकल चलाएर घर जाँदै गर्दा लडेका पोखरेल दाजुभाइलाई सहयोग गर्न पुगेका प्रहरीमाथि कुटपिट गरेका जिल्ला प्रहरी कार्यालय गोरखाले जनाएको छ। पक्राउ परेका रामशरण र रामेश्वर सहोदर दाजुभाइ हुन्। उनीहरुमध्ये रामशरण मण्डली मावि छोप्राक र रामेश्वर रत्नराज्य माविका शिक्षक रहेका प्रहरीले जनाएको छ। उनीहरुविरुद्ध सार्वजनिक शान्ति विरुद्धको कसुर शीर्षकमा मुद्दा दर्ता गरी अनुसन्धान प्रक्रिया अघि बढाइएको जिप्रका गोरखाले जनाएको छ। शनिवार साँझ रक्सी खाएर मोटरसाइकलमा घर फर्किदै गर्दा चोरकाटे नजिकै लडेका रहेछन्, डीएसपी लीलाराज लामिछाने भन्छन्, दुर्घटना भएको थाहा पाएपछि अस्थायी प्रहरी पोष्ट चोरकाटेबाट त्यहाँ पुगेर सहयोग गर्न खोज्दा उनीहरुले ढुङ्गाले हानेका हुन्। ढुङ्गा प्रहारबाट प्रहरी जवान अनन्तबहादुर रोका र प्रहरी हवल्दार अर्जुनबहादुर सेन घाइते भएका छन्। रोकाको टाउको र अनुहारमा चोट लागेको छ। सख्त घाइते भएका उनको गोरखा अस्पतालमा सामान्य उपचारपछि चितवन मेडिकल कलेजमा थप उपचार भइरहेको छ। प्रहरी हवल्दार अर्जुनबहादुर सेनको अवस्था भने सामान्य छ।"
निष्पक्ष र भयरहित ढंगले प्रदेश र संघको निर्वाचन हुन्छ : सञ्चारमन्त्री,काठमाडौं : सञ्चार तथा सूचना प्रविधिमन्त्री ज्ञानेन्द्रबहादुर कार्कीले निर्धारित समयभित्रै निष्पक्ष भयरहित ढंगले प्रदेश र संघको निर्वाचन गरिने बताएका छन्। ट्रान्सपरेन्सी इन्टरनेशनल नेपालले आइतबार काठमाडौंमा आयोजना गरेको सरकारप्रतिको जनविश्वास केहि विवेचना विषयक छलफल कार्यक्रममा मन्त्री कार्कीले भर्खरै स्थानीय तहको निर्वाचन सम्पन्न भएको भन्दै वर्तमान सरकारले नै निर्धारित समयभित्रै निष्पक्ष भयरहित ढंगले प्रदेश र संघको निर्वाचन गर्ने बताए। उनले निर्वाचन पनि जनताको मतअनुसार अर्को सरकार गठन हुने जिकिर गरे। वर्तमान सरकार कानुनी शासनलाई कागजी रुप वा भाषणमात्रै नबनाएर व्यवहारमा नै उर्तार्ने दिशामा अग्रसर रहेको उनले बताए। उनले आवधिक निर्वाचनमार्फत निर्माण हुने सरकारले आफूले गरेको बाचा पूरा गरेको छ वा छैन भनेर जवाफदेही बनाउने काम नागरिकको भएको धारणा राखे । मन्त्री कार्कीले मुलुकमा भएका स्रोत र साधनलाई अवसरको रुपमा परिचालन गरेर १० वर्षभित्र नेपाललाई दक्षिण एसियाली मुलुकमा नै धनी मुलुक बनाउन सबै अग्रसर हुनुपर्ने बताए। कार्यक्रममा पूर्वनायव महालेखा परीक्षक रामबाबु नेपालले सरकारप्रतिको जनविश्वास विषयक कार्यपत्र प्रस्तुत गरेका थिए।
टापु बस्तीका निरीह बासिन्दा,"मानव सभ्यता नदी किनारमै विकास भएको हो। संसारका ठूलाठूला सहर र बस्तीहरू नदी किनारमै छन्। किनभने मान्छेको पहिलो आवश्यकता पानी र खाना हो। नदी किनारमा खेतीयोग्य जमिन हुनुका कारण पनि कृषि युगको प्रारम्भ नदी किनारमै भयो। तर, नदी किनारको बस्ती आफैंमा जोखिमपूर्ण बस्ती पनि हो। यसै पनि नेपालमा बर्सेनि नदीका बाढीले बस्तीहरू बगाइरहन्छ। डाँडापाखाहरूका बस्तीमा पनि पहिरोको जोखिम उस्तै छ। बैतडीको सिगास गाउँपालिका वडा नम्बर ५ ढुंगाड क्षेत्र भने नदी किनारमा विकास भएको कुनै प्राचीन सभ्यताभन्दा बेग्लै बस्ती हो। यो बाध्यताको बस्ती हो। त्यहाँ ८२ परिवार छन्। उनीहरूलाई हरेक वर्ष बाढीको त्रास छ। यो बस्ती सेती नदीका भँगालाहरूको बीचमा परेको छ। अप्रत्याशित बाढीहरूले किनारका बस्ती उखेल्छन्। ढुंगाडलाई भने अप्रत्याशितभन्दा पनि नियमित बगिरहने नदीकै पनि त्रास हुन्छ। जोखिमका बस्तीहरूलाई सुरक्षित स्थानमा सार्ने सरकारी नीति छ। विपद् न्यूनीकरण र जोखिम व्यवस्थापनसम्बन्धी त्यस्तो नीतिको कार्यान्वयन अन्तभन्दा छिटो गर्नुपर्ने कुनै बस्ती हो भने यही ढुंगाड बस्ती हो। पश्चिम सेती नदी जलविद्युत् आयोजना बन्ने हो भने यो बस्ती डुब्छ। डुबान क्षेत्रमा पर्ने हुँदा सुरक्षित स्थानमा सार्ने योजना पनि त्यस परियोजनासँग छ। तर दुर्भाग्य ४० वर्षअघिदेखि त्यो परियोजना सुरु गर्ने भन्(दाभन्दै सुरु हुन सकेको छैन। १७ पुस्तादेखि हिलेसम्म ढुंगाडमा ७ सय रोपनी खेतीगोग्य जग्गा बगरमा परिणत भइसकेको छ। अहिलेसम्म सात पटक ढुंगाडका बासिन्दा कालको मुखबाट जोगिएका छन्। २०२७, २०४०, २०५७, २०६०, २०६४, २०७० र २०७८ मा ढुंगाडवासी सेतीको घेराबन्दीमा परिसकेको यथार्थ जान्दाजान्दै पनि सरकार अन्देखा बन्नु कति जायज होला ? केही नबुझ्नेले पनि यति कुरा स्पष्ट बुझ्छ। घामजस्तै छर्लंग छ, पानी पर्न थाल्यो कि उनीहरूको भोकनिन्द्रा सबै हराउँछ। बाढीको कहर ढुंगाड बस्तीले पटकपटक व्यहोरिसकेको छ। बस्ती जोखिममा छ भन्न(लाई कुनै प्राविधिक अध्ययन र अनुसन्धानको जरुरी छैन। नाङ्गा आँखाबाट आकलन गर्न सकिन्छ। अझ ढुंगाड बस्तीको ९० प्रतिशत खेतीयोग्य जमिन २०७८ सालको बाढीले बगर बनाई सकेको छ। ८० प्रतिशत घर भत्किने जोखिममा परेका छन्। यस्तो बिजोग देख्दादेख्दै पनि राज्य किन नदेखे जस्तो गर्छ सरकार ? बाढी २०७८ सालको मात्रै होइन, दर्जनौंपटक खेपिसकेको छ बस्तीले। प्रधानमन्त्री शेरबहादुर देउवा स्वयं यो बस्तीको पीडाको जानकार हुन्। पटकपटक उनी त्यहाँको बस्ती सार्ने आवश्वासन पनि बाँडिरहन्छन्। अरू नेताहरूले पनि त्यस्तै गर्छन्। तर अब त स्थानीयलाई नेताको त्यस्तो आश्वासन ढाँटको निम्तो खाइपत्याउनुजस्तो भइसक्यो। बस्ती नसरेसम्म पत्याउन उनीहरूलाई कर छैन। ढुंगाडमा सरकारी लगानी नहुनुको मुख्य कारण नै पश्चिम सेती आयोजना हो। हरेक चुनावका बेला पश्चिम सेती दलहरूको मुख्य चुनावी एजेन्डा बन्ने गर्छ। २०७८ कात्तिकको बाढी आएपछि पनि प्रधानमन्त्री शेरबहादुर देउवा र मुख्यमन्त्री त्रिलोचन भट्ट त्यहाँ पुगेर पश्चिम सेती बन्ने र बस्ती स्थानान्तरण गर्ने भन्ने आश्वासन दिएर फर्किए। तर, त्यो आश्वासन राजधानी फर्किएपछि हरायो। ७५० मेगावाट बन्ने भनिएको पश्चिम सेती आयोजनामा तीनचार कम्पनीले हात हाल्दै छोड्दै गरेपछि पश्चिम सेती बन्ला र कतै सुरक्षित बास होला भन्ने आशा स्थानीयले मारिसकेका छन्। भँगालोको बीचमा अर्थात् टापुमा बसिरहनु र सरकारले वास्तै नगर्नुबाट ढुंगाडका स्थानीयले काल कुर्नु नै अन्तिम उपाय जस्तो भएको छ। नागरिक हुनुको अर्थ नागरिकता पाउनुमात्रै होइन। राज्यका लागि आइपर्दा कर्तव्य निर्वाह गर्नु हो र दुःखपीडामा राज्यले साथ दिनु हो। त्यस अर्थमा भने ढुंगाड बस्तीका बासिन्दालाई नेपाली नागरिक हुनुको कुनै अर्थ खुल्न सकेको छैन। यति साह्रो पीडाका बीचमा बाँचिरहेकाहरूप्रति कुनै संवेदनशीलता नभई पनि कसैले कसरी राजनीति गरिरहन सकेको छ ? अचम्म लाग्छ। जोखिमका बस्तीलाई सुरक्षित स्थानमा नसार्ने र दुर्घटना भइसकेपछि संवेदना प्रकट गरेजस्तो गर्नु चाहिँ गोहीका आँसु बगाउनु सरह मात्रै हो। यस्तो नैतिकताविहीन थेत्तरोपनबाट राज्य र त्यसको नेतृत्व गर्नेहरू मुक्त भइदिए देश र देशवासीलाई सुख हुने थियो। लोकतन्त्रको आभास हुने थियो।"
सार्वजनिक पूर्वाधारमा उत्थानशीलता,"उत्थानशील पूर्वाधार निर्माणमा थप स्रोत आवश्यक पर्ने मानसिकताबाट योजनाविद् र राजनीतिक नेतृत्व मुक्त हुनुपर्छ। बर्सेनि हुने स्थल तथा हवाई यातायातसम्बन्धी अकल्पनीय दुर्घटना र सोबाट हुने क्षतिको सम्बोधनमा संघीय, प्रादेशिक र स्थानीय तहका नीतिहरूमा थोरै शब्द खर्चिएका हुन्छन्। वर्षायाम प्रारम्भसँगै नेपाली सञ्चारमाध्यमले विपद् र उत्थानशीलताबारे प्रशस्त सामग्री प्रकाशित गरी राज्यको ध्यान आकर्षित गर्ने धेरै प्रयास पनि उत्तिकै भइरहेका छन्। हरित अर्थतन्त्र, विपद् पूर्वतयारी, जोखिम न्यूनीकरण, जलवायु परिवर्तनसम्बन्धी राष्ट्रिय तथा अन्तर्राष्ट्रिय प्रतिबद्धता कार्यान्वयन, राष्ट्रिय अनकूलन योजना, शून्य कार्बन उत्सर्जन गर्न स्थानीय तहमा सहकार्यजस्ता शब्द तीनै तहका सरकारहरूका नीति तथा कार्यक्रममा राखिन्छन्। समयचक्रसँगै वर्षायाम पछिका रमाइला चाडपर्व याममा ती प्रतिबद्धता अर्को विपद्सम्बन्धी समाचार नआउन्जेलसम्मका लागि पाखा लाग्ने गर्छन्। असार महिनाको यो पाक्षिक अवधिमा तीनै तहका सरकारले आआफ्ना वार्षिक नीति तथा कार्यक्रम र बजेट सार्वजनिक गरेका छन्। यसै समयमा उत्थानशील पूर्वाधार निर्माणका सम्बन्धमा महत्वपूर्ण तर सामान्य प्रकृतिका स्थानीय र अन्तर्राष्ट्रिय गरी दुई समाचार पनि आएका छन्। पहिलो, खोटाङको हलेसी तुवाचुङ नगरपालिका९ महादेवबेसीबाट दूधकोसीको पानी पम्पिङ प्रविधिबाट वडा नं ७ महादेवस्थानको काभ्रेडाँडामा निकाल्ने मुख्य पाइपलाइन महादेव खोला किनारको अति नै जोखिम क्षेत्रमा असुरक्षित तरिकाले बिछ्याइएको सम्बन्धमा रहेको छ। स्थानीय उपभोक्ताले भनेजस्तै यो लापरबाही निर्माण कम्पनीको हो वा योजना डिजाइन गरिँदा खोलाको अधिकतम बाढी पानी सतहभन्दा माथिबाट पाइप लैजान स्थानीयले गरेको माग सुनुवाइ नभएको अवस्था हो ? विस्तारै प्रकाशमा आउला तर त्यति बेलासम्म ठूलो क्षति बेहोरिसकिएको अवस्था हुन पनि सक्छ। दोस्रो, जापानका किओ विश्वविद्यालयका प्राध्यापक राजीव सा सन् २०२२ को संयुक्त राष्ट्रसंघीय सासाकावा पुरस्कारका लागि दोस्रा विजेता घोषित भएको समाचार हो। एसियाली मुलुकमा समुदायमा आधारित विपद् जोखिम न्यूनीकरण र ग्रामीण तहमा समुदायमा आधारित कार्यसमूह सम्बन्धित सामाजिक अनुसन्धानबाट ख्याति पाएका र पश्चिम (साहेल) अफ्रिकी देश बुर्किनाफासो लगायतका क्षेत्रमा समेत समुदायस्तरमा समूहकार्य र जलवायु अनुकूलनसम्बन्धी काममा योगदान गरेका कारण यिनलाई पुरस्कृत गरिएको हो। यी दुवै प्रसंग उत्थानशील पूर्वाधार निर्माण र संलग्न सरोकार पक्षको महŒााका कारण उद्धृत गरिएको हो। पहिलो प्रसंगमा उत्थानशीलताबारे सरोकार राख्ने समुदायको कुरो स्थानीय तहलगायतका सरकारले नसुनेको गुनासो छ भने अर्कोमा समुदायले कुरा सुनी अनुसरण गरेर विश्वव्यापी मान्यता पाएको विस्तृत प्रसंग छ। यो आलेख उत्थानशील स्थानीय पूर्वाधार निर्माणमा हाम्रा स्थानीय तहको अवस्था उजिल्याउन गरिनुपर्ने आवश्यक प्रयाससम्बन्धी चर्चामा केन्द्रित छ। सरल शब्दमा उत्थानशीलताले प्रतिकूल परिस्थिति वा आघातबाट तत्काल उठ्न सक्ने वा पूर्वावस्थामा फर्कन सक्ने स्वसक्षमतालाई बुझाउँछ। उत्थानशील पूर्वाधारले आघात तथा झट्का लागेको अवस्थामा टुट्न, फुट्नबाट जोगिने र बदलिँदो अवस्थाअनुरूप संरचनात्मक परिमार्जन हुनसक्ने पूर्वाधार निमार्णको इन्जिनियरिङ भएको लचिलो सक्षम संरचनालाई बुझाउँछ। नेपालमा बरोबर आइरहने भूकम्प बाहेकका गैरप्राकृतिक विपद्का घटनाहरू हाम्रो संवेदनशील भूबनौटउपर हुने र गरिने चलखेलसँग प्रत्यक्ष सम्बन्ध राख्ने देखिएका छन्। दैनिक हुने सरदर ९० वटा सडक सवारी दुर्घटनाका कारण बर्सेनि करिब तीन हजारको ज्यान जाने गरेको छ। यस्ता दुर्घटनामा चालकदेखि यात्रु र साधनसम्म जिम्मेवार देखिनुका साथै सडकको रेखांकन, घुम्ती, नाला र भिरालोपनको अनुपयुक्त इन्जिनियरिङकै दोष देखिन्छ। सिँचाइ कुलोहरूमा पानी नचल्दा, खानेपानी रिजर्भवाएर ट्यान्क भासिएर चुहिँदा, निजी तथा सार्वजनिक भवनहरू ठडिन्छन्। त्यसअघि नै जोखिमपूर्ण अवस्थामा पुग्दा, ग्रामीण क्षेत्रमा बीचसडकमै असुरक्षित रूपमा बिजुली प्रसारणका खम्बाहरू ठडिँदा सार्वजनिक निर्माण संहिता र प्राविधिक कमजोरीबारे प्रशस्त चर्चा हुने गर्दछ। तर, पानी नअड्ने संवेदनदशील भूक्षेत्रमा गरिने निर्माण योजना, गाडिने पाइप(लाइनको भासिने भूसतह, कमसल निर्माण सामग्रीको प्रयोग, वनजंगल फँडानी र लाभग्राही उपभोक्ताको संरचनाउपर स्वामित्वको बेवास्ता रहेको पाइन्छ। संरचना निर्माणका यी विषयमा गरिएका बेवास्ताका कारण निर्मित पूर्वाधारहरू अप्रत्याशित आइपर्ने समस्या पाइन्छन्। जसले उत्पन्न गर्ने विभिन्न किसिमका अवरोधहरूलाई सहन गर्न नसक्ने र आघात अनुकूल रूपान्तरण सक्षम हुन नसक्ने भई भत्किँदा असफल संरचनाका रूपमा हेरिने गरिएका छन्। जोखिम न्यूनीकरणका लागि सुरक्षित संरचना ढाँचाको अवधारणामा पूर्वाधारको डिजाइन गरिँदैन। त्यसैले प्राकृतिक रूपमा उत्पत्ति हुने गडबडी तथा प्रकोपहरूको सम्भावित नकारात्मक प्रभावहरूलाई व्यवस्थापन गर्न नसकिएको सत्य हो। सबै तहले स्वास्थ्य, शिक्षा, ऊर्जा, भौतिक पूर्वाधार क्षेत्रमा गरिने भौतिक संरचनाको निर्माण र लगानीलाई भने प्राथमिकतामै राखेका छन्। स्थानीय पूर्वाधार निर्माण तथा विपद् जोखिम न्यूनीकरण सम्बद्ध नीति तथा कानुनहरू निर्माणमा केही स्थानीय तह अग्रणी भूमिकामा छन्। यी क्षेत्रको भौतिक तथा गुणात्मक विकासले नै उत्थानशीलता प्रवद्र्धन भई समुदायको उत्थानशील क्षमता बढेको पनि छ। स्थानीय स्वास्थ्य सेवा, यातायात, सञ्चार, कृषि प्रणाली र सामाजिक आर्थिक अवस्थामा क्रमिक सुधार पनि छन्। स्थानीय पूर्वाधारहरूको निर्माण तथा सञ्चालनको सुरक्षा र प्राकृतिक प्रकोपहरूको जोखिम कम गर्नेमा प्रयास कमै भए। उत्थानशील पूर्वाधारको अवधारणाले साझा जोखिम वा कमजोरीहरूका लागि ज्ञान र अनुभवहरूको समन्वयात्मक व्यवस्थापनमा जोड दिन्छ। नीति निर्माता तथा योजनाविद्ले नियमित रूपमा पूर्वाधारको भौतिक क्षमता विकास गर्न रणनीतिहरू बन(ाउनेमा पनि जोड दिन्छ। स्थानीय तहका नीतिहरू पनि हरित सहर, वन संरक्षण, व्यापक वृक्षरोपण, वातावरणीय जोखिम न्यूनीकरण, जैविक विविधताको संरक्षण, दिगो पूर्वाधार निर्माण आदि शब्दले भरिएका देखिन्छन्। तर, सोअनुसार काम भएको पाइँदैन। ती उपक्रमहरूमा उत्थानशीलता सम्बद्ध सर्वेक्षण, सम्भाव्यता अध्ययन, योजना प्राथमिकीकरण, विस्तृत अध्ययन प्रतिवेदन तयारी, सामाजिक सामुदायिक संलग्नता, प्राविधिक सुपरिवेक्षण, गुणस्तर नियन्त्रणजस्ता आवश्यक प्रविधि पक्षहरू गौण बनाइन्छन्। स्थानीय तहहरूले उत्थानशील निर्माणसँग सोझो सम्बन्ध भएको विपद् व्यवस्थापनलाई निर्देशित र समन्वय गर्छन्। तर, यसको कानुनी संरचना, संस्थागत प्रणाली र जनशक्ति व्यवस्थापन नितान्त कमजोर छ। स्थानीय विपद् व्यवस्थापन समितिको भूमिका योजना तर्जुमा समितिहरूमा कमजोर छ। स्थापित नीति तथा कानुन परिपालनामा समिति, उपसमितिहरू उदासीन रहँदा योजना तर्जुमा पद्धति अवलम्बन कागजी प्रक्रियाको विषय बन्न पुगेको छ। उत्थानशीलतालाई सम्बोधन गर्न निर्वाचित जनप्रतिनिधि, कर्मचारी तथा समुदायको आधारभूत ज्ञान, सीप, दक्षता कमजोर देखिन्छ। व्यक्तिगत क्षमता, संस्थागत संरचना, प्रविधि, उपकरण व्यवस्थापनसम्बन्धी संगठनात्मक क्षमता र स्थानीय सरकारको नीति, नियमहरू निर्माण, मापदण्ड, प्रक्रिया स्थापनालगायत सामाजिक सम्बन्धन क्षेत्रसमेत कमजोर छ। सेन्डाई घोषणापत्र २०१५२०३० मा प्रतिबद्धता जनाइएका प्रकोपको जोखिमबाट विकास लाभहरू जोगाउन ठोस कार्यहरू अघि बढाउन प्रेरणाहरू छन्। स्थानीय सरकार सञ्चालन ऐन, विपद् जोखिम न्यूनीकरण तथा व्यवस्थापन ऐनअनुरूप स्थानीय तहले आफ्नो अधिकार क्षेत्रभित्रका विषयमा योजना बनाउँदा सुशासन, वातावरण, जलवायु परिवर्तन अनुकूलन, विपद् व्यवस्थापनजस्ता अन्तरसम्बन्धित विषयलाई प्राथमिकता दिनुपर्ने बाध्यात्मक प्रावधान छन्। वडासमितिहरूले वडाभित्रका योजना तर्जुमा, कार्यान्वयन, अनगुमन गर्दा बाटोघाटो चालू अवस्थामा राख्ने, वडाभित्रका सडक अधिकार क्षेत्रमा अवरोध र अतिक्रमण गर्न नदिने कानुनी प्रावधान छन्। बाटोघाटोमा बाढी, पहिरो, हुरी तथा प्राकृतिक प्रकोपबाट उत्पन्न अवरोध पन्छाउनेजस्ता गतिविधिलाई प्राथमिकतामा राख्नुपर्ने पनि प्रावधान छन्। वडा तहका योजना छनोट तथा प्राथमिकीकरण गर्न बस्तीटोलस्तरमा गरिने भेलामा वातावरण विनाश हुने, पानी मुहान सुक्ने, बाढी पहिरो आउने, मर्मत सम्भार खर्चिलो हुनेलगायत भूकम्प प्रतिरोधले स्थान नपाएको अवस्था छ। राष्ट्रिय भवन संहिता, राष्ट्रिय तथा प्रादेशिक मापदण्ड अवलम्बन गर्नुपर्छ। स्रोत अनुमान तथा बजेट सीमा निर्धारण, उत्थानशीलता सम्बद्ध राष्ट्रिय तथा प्रादेशिक प्राथमिकता र स्थानीय आवश्यकतालाई मध्यनजर पनि आवश्यक छ। यसरी स्रोत र साधनको सन्तुलित वितरण, विषय र क्षेत्रगत बजेटको सीमा निर्धारण, प्राथमिकीकरण गर्ने र बजेट तथा कार्यक्रमको प्रस्तावलाई विषयगतरूपमा छलफल हुनुपर्छ। त्यसपछि कार्यपालिकामा पेस गर्नुपर्ने अभ्यास पछिल्ला वर्षहरूमा झन् सुस्त हुँदै गएको छ। भूजोखिम संवेदनशीलताका आधारमा जग्गाको वर्गीकरण र उपयोगसम्बन्धी मापदण्ड तोक्नुपर्ने र त्यस्तो मापदण्डको अधीनमा रही तोकेको क्षेत्रमा मात्र निर्माण स्वीकृति दिन सकिने काम सरल छैन। वार्षिक बजेट तथा कार्यक्रमहरू स्थानीय तहका सभामा पेस हुँदा स्थानीय तहका योजना तर्जुमा दिग्दर्शन, प्रदेशस्तरको दिग्दर्शन र स्थानीय तहको आफ्नो नीतिअनुरूप स्वीकृत गर्नुपर्ने प्रावधान संवेदनशीलरूपमा अनुसरण हुन सकेको छैन। यसो हुन नसक्दा सडकका योजना स्वीकृति पूर्वसडकको रेखांकन, भूसतहको अवस्था र स्थानीय जलवायुले उक्त क्षेत्रमा पार्ने असरहरू विश्लेषण हुन सकेको छैन। वातावरणीय सन्तुलन, बाली विविधीकरण, व्यावसायीकरण र बढी आर्थिक प्रतिफल दिने कुरालाई ध्यानमा राख्न सकिएको छैन। खानेपानी योजनाका हकमा जलउपयोग योजनाको सेवा क्षेत्रले प्रशासनिक सिमानालाई मात्र आधारका रूपमा लिनुपर्ने हुन्छ। त्यसले एकै जलाधार क्षेत्रभित्र पर्ने स्थानीय तहहरूको जल उपयोग र क्षमतालाई बेवास्ता गरिएको छ। स्थानीय तहको आफ्नो क्षेत्रभित्र रहेको मुहान भए पनि परम्परागत रूपमा उपयोग गरिआएको समुदायको सहमतिमा त्यस्तो पानीको बाँडफाँट हुन सकेको छैन। वातावरणीय अध्ययनबिना निर्माण गरिने स्थानीय तहको अधिकार क्षेत्रभित्र पर्ने आयोजना निर्माणको क्रममा आयोजना सम्पन्न भएपछि कुन कुन उपाय अवलम्बन गर्ने हो ? उल्लेख छैन। सार्वजनिक खरिद ऐनबमोजिम निर्माणकार्यको लगत तयार गर्दा उत्थानशीलताको दृष्टिकोणले पूर्वानुमान गर्न नसकिने, भौगर्भिक रूपले जटिल प्रकृतिको निर्माणकार्य र प्राकृतिक प्रकोपजन्य परिस्थिति सिर्जना हुने सम्भावना हुन्छ। त्यसको निराकरणका लागि सहायक गतिविधि वा उपक्रमहरूको लागतसमेत समावेश गरिएको अवस्था छैन। पूर्वाधार निर्माणमा उत्थानशील पक्ष समावेश गर्न थप ठूलो लगानीको आवश्यकता पर्दैन। तर पाँच लाखभन्दा कम लागत भएका ७० प्रतिशत योजना रहेका स्थानीय तहका सबै योजना दीर्घकालीन परिणाम प्रदायक नहुन सक्छन्। स्थानीय तहले दिगो व्यवस्थापन गर्न नसकिने साना टुक्रे योजनाको संख्या घटाउन सामना गरिरहेको चुनौती कम गर्न पनि उत्थानशीलताको अवधारणाले मद्दत गर्न सक्ने देखिन्छ। उत्थानशील पूर्वाधार निर्माणका लागि थप स्रोत आवश्यक पर्ने मानसिकताबाट योजनाविद्, प्राविधिक र राजनीतिक नेतृत्व पनि मुक्त हुनुपर्छ। विद्यालय भवनको कक्षा कोठाको ढोका वा झ्यालबाट आकस्मिक अवस्थामा ह्वात्तै बाहिर निस्कन मिल्ने गरी खापा वा संरचना बाहिरतिर खुल्ने गरी बनाउँदा उत्थानशील विद्यालयको थुप्रै सर्तमध्ये एक पूरा भएको मानिन्छ। सडक खन्दा विद्यमान खानेपानी पाइप हटाउनुपर्ने अवस्थामा सडक वा विद्यमान पाइपमध्ये एकलाई सम्भव भएसम्म तल वा माथि रेखांकनस्थानान्तरण गर्दा पूर्वाधार उत्थानशील हुन्छ। जटिल भूगोल र प्रविधि भएकाले मुहानबाटै पानी चल्ने सुनिश्चित गर्दै कमान्डक्षेत्र विस्तार गर्दै जाँदा सिँचाइ योजना निर्माण उत्थानशील मानिन्छ। भवन निर्माणमा प्रयोग गरिने छड, डन्डी बाँध्दा उपयुक्त लम्बाइ, कोण, दूरी मिलाउनु वा जोर्नी मिलाउनु उत्थानशील निर्माण सम्बद्ध हुन्छ। यस उपक्रममा केही प्रतिशत लगानी वृद्धि हुन सक्छ तर दिगो भई सेवा प्रवाह सक्षम हुनेछ। नेपालको संविधानले आधारभूत शिक्षा, स्वास्थ्य, स्थानीय पूर्वाधारको नीति, कानुन, योजना तर्जुमा, सञ्चालन, रेखदेख, अनुगमन र नियमनको अधिकार स्थानीय तहलाई दिएको छ। असारे वा डोजरे विकास दिगो विकासको परिभाषामा न अटाउने भएकाले निश्चित समय लिई चरणबद्धरूपमा गरिनुपर्ने निर्माण गतिविधिहरू रातारात ठड्याउने कार्यलाई वैधानिकता दिनुहुन्न। उत्थ(ानशीलता सम्बद्ध सेवाहरूबारे नागरिक वडापत्र झुन्ड्याउँदैमा वा डिजिटल डिस्प्ले गर्दैमा नागरिकले सेवा पाउँछन् भन्ने मानसिकताबाट उठ्नुपर्ने भएको छ। सेवा प्राप्तिको निरन्तरता भनेकै दिगोपन हो जुन दिगो पूर्वाधार, दिगो पद्धति र दिगो व्यवस्थापनबाट मात्र सम्भव हुन्छ। यसका लागि स्थानीय तहले नीति निर्माण गर्दा अनिवार्यरूपमा उत्थानशीलता सम्बद्ध प्रावधानहरूको व्यवस्थापन गर्नुपर्छ। सासाकावा पुरस्कार विजेता राजीव शाको अध्ययन अनुसन्धानले प्रवद्र्धन गर्न खोजेको समुदायमा आधारित कार्य समूहलाभग्राही समूहउपभोक्ता समूहको अवधारणा हाम्रा लागि नौला हैनन्। यी अवधारणाअनुरूपको कार्यसंस्कृति विकास गर्दै गरेका अन्य एसियाली देशहरूमा स्थानीय उत्थानशील पूर्वाधार निर्माणमा समुदायको संलग्नता बढ्दै गएको छ। धेरै लामो समयदेखि परम्परागतरूपमा स्थापित यी पद्धतिको अभ्यासमा सामुदायिक समूहहरू किन प्रभावकारी हुन सकिरहेका छैनन् ? प्रश्न गर्ने स्थानमा छौं। अफ्रिकी मुलुक बुर्किनाफासो र इथियोपियामा कृषिमा देखिएको विविधीकरण नेपालभन्दा प्रशंसायोग्य छन्। बुर्किनाफासोका समुदायको सीप र क्षमता, सक्रियता सामाजिक संलग्नता, संरचना निर्माणमा सहभागिता, सार्वजनिक संरचनाको उपयोगमा स्वामित्व विकासमा धेरै अगाडि छ। अन्त्यमा, स्थानीय तहले सर्वप्रथम आफ्नो नीति, कानुन, नियम, दिग्दर्शन, कार्यविधिहरू निर्माण वा अध्यावधिक गर्दा पूर्वाधारको उत्थानशील पक्षहरू समावेश गरी तर्जुमा गर्नुपर्छ। पूर्वाधार संरचनाको प्रयोगकर्ता लाभग्राही तहमा उत्थानशील पूर्वाधारको आवश्यकताको बोध गराइनुपर्छ। यो व्यक्तिगत वा संस्थागत क्षमता विकासका कार्यक्रममार्फत गरिनुपर्छ। त्यस्ता योजना तर्जुमा, स्वीकृति र कार्यान्वयनमा संलग्न हुने नेतृत्व, पदाधिकारी र कार्यान्वयनमा उत्थानशीलताबारेको बोध संलग्न पक्षहरूको हुनुपर्छ। पूर्वाधारको प्राविधिक पक्षहरू तयारी गर्दा नै उत्थानशील सम्बद्ध पक्षहरू जस्तै जलवायु, भूबनोट, अवस्थिति, भूसंवेदनशीलता, जोखिम, स्थानीय आवश्यकता र समुदायको वा लाभग्राहीको कार्यान्वयन तथा मर्मतसम्भार क्षमताहरू प्रत्याभूत गरिनुपर्छ। तर, सार्वजनिक पूर्वाधार निर्माण गर्दा उत्थानशीलताका पक्ष जटिल हुँदैनन् र जटिल बनाइनु पनि हुँदैन।"
"बर्खे बिदा भइसक्यो, विद्यार्थीको हातमा पुस्तक छैन","बैतडी : बैतडीको सुर्नया गाउँपालिका४ मा रहेको राष्ट्रिय माध्यमिक विधालय फाटीगडामा कक्षा ७ मा ३० जना विद्यार्थी अध्ययनरत छन्। ती मध्ये ११ जनाको हातमा मात्रै पुस्तक पुगेको छ। १९ जना विद्यार्थी रित्तो झोला लिएर विद्यालय आउछन्। कक्षा ७ को पाठ्यक्रम पनि बदलिएको छ, सबैको हातमा पुस्तक छैन। राष्ट्रिय मावि फाटीगडाका शिक्षक प्रकाश भाटले भने। यसैगरी सुर्नया४ कै पञ्चदेव आधारभूत विद्यालयमा पनि पाठ्यपुस्तक पुगेका छैनन्। कक्षा १ र २ बाहेकका सबै कक्षामा पुरा पाठ्यपुस्तक नपुगेको प्रद्यानाध्यापक केशव मडैले बताए। जिल्लाका केही विद्यालयहरुले बर्खे बिदा पनि गरीसकेका छन्। तर पाठ्यपुस्तक सबै विद्यार्थीको हातमा पुगेका छैनन्। मेलौली नगरपालिकाका विद्यालयहरुमा वर्षे बिदा भइसकेको छ भने सबै विद्यार्थीहरुको हातमा पुस्तक नपुगेको शिक्षकहरुले बताएका छन्। कक्षा १ देखि १० सम्म नै आशिंक विद्यार्थीहरुको हातमा पुस्तक नपुगेको मेलौली३ मा रहेको सुदर्शन माविका शिक्षक धनसिंह ठगुन्नाले बताए। कक्षा ४, ७ र ९ को पाठ्यक्रम बदलिएको छ तर सबै पुस्तक पुगेका छैनन् उनले भने। शिक्षा विकास तथा समन्वय इकाई बैतडीका अनुसार जिल्लामा करिब २० देखि २५ प्रतिशत विद्यार्थीहरुको हातमा पुस्तक पुगेका छैनन्। माथिबाटै पुस्तकहरु कम आएको हुनाले सबै बिद्यार्थीको हातमा पुस्तक पुग्न नसकेको शिक्षा विकास तथा समुन्वय इकाई बैतडीका प्रमुख नरेन्द्र अवस्थीले बताए। धनगढी वितरण केन्द्रबाट पनि सिमित तरिकाले नै वितरण भइरहेकाले सबै पाठ्यपुस्तक पुग्न नसकेको उनको भनाइ छ। जेठ पहिलो साता देखि नै पठनपाठन सुरु भएको थियो। वर्षेबिदा हुनै लाग्दा पनि पुस्तकहरु नपुग्दा बालबालिकाहरुको पढाई प्रभावित बनेको मणिलेक मावि मेलौलीका प्रद्यानाध्यापक रमेशदत्त बागले बताए। जिल्लामा कक्षा १ देखि १० सम्म ८३ हजारविद्यार्थीहरु अध्ययनरत छन्।"
रोहिंग्याको प्रदर्शनबारे परराष्ट्र मन्त्रालयले भन्यो गृहलाई सोध्नुस्,"काठमाडौं : परराष्ट्र मन्त्रालयले रोहिंग्या शरणार्थीहरुले नेपालमा गरेको प्रदर्शनबारे अनभिज्ञता प्रकट गरेको छ। आइतबार मन्त्रालयमा आयोजित प्रेस ब्रिफिङमा प्रवक्ता सेवा लम्सालले रोहिंग्याको मुद्दामा आफूहरु संलग्न नभएको जानकारी दिएकी छन्। 'रोहिंग्या मुद्दामा हामी संलग्न छैनौं। रोहिंग्याले गरेको प्रदर्शनबारे गृह प्रशासनले हेर्छ। बाँकी कुरा गृह मन्त्रालयबाट आउँला,' उनले भनिन्। गत असार १३ गते नेपालमा रहेका रोहिंग्याहरुले युएनएचसीआरको कार्यालय अगाडि प्रदर्शन गरेका थिए। प्रवक्ता लम्सालले नेपालमा बसोबास गर्दै आएका रोहिंग्यालाई सरकारले मान्यता नदिएको स्पष्ट पारिन्। 'नेपालले रोहिंग्यालाई मान्यता दिएको छैन।मानवीय हिसाबले भुटानी र तिब्बती शरणार्थीलाई शरण दिएको हो। अरुलाई शरणार्थी भनेर हामीले मान्यता दिएको छैन। तिनीहरु अवैध हुन्,' उनले भनिन्। नेपालस्थित शरणार्थीसम्बन्धी राष्ट्रसंघीय उच्च आयुक्तको कार्यालय (युएनएचसीआर)ले रोहिंग्या शरणार्थी र उनका बालबच्चालाई दिँदै आएको आर्थिक सहायता कटौती गरेपछि उनीहरु प्रदर्शनमा उत्रिएका हुन्। उनीहरुले छिट्टै पुल्चोकस्थित संयुक्त राष्ट्र संघको कार्यालय अगाडि प्रदर्शन गर्ने तयारी गरेका छन्। म्यानमारमा आन्तरिक द्वन्द्व चलेपछि रखाइन प्रान्तबाट लाखौं रोहिंग्याहरु विस्थापित भएर दक्षिण एसियाली मुलुक बंगलादेश, भारत र नेपालसम्म शरण लिन बाध्य छन्।"
"हैजा महामारी, जोगिन के गर्ने ?","काठमाडौंः काठमाडौंमा अहिलेसम्म १७ जनामा हैजाको संक्रमण देखिएको छ । अधिकांशमा दुषित पानीकै कारण हैजा भएको स्वास्थ्य सेवा विभाग इपिडिमियोलोजी तथा रोग नियन्त्रण महाशाखाले जनाएको छ । उपत्यकाको बल्खु,सानेपा, कीर्तिपुर, कागेश्वरी मनोहरा, टेकु, बागबजार, डिल्लीबजारलगायतका स्थानका नागरिकमा हैजा देखिएको हो । इपिडिमियोलोजी तथा रोग नियन्त्रण महाशाखाका निर्देशक डा चुमनलाल दासका अनुसार हैजा भिब्रियो कोलेरा नामक ब्याक्टेरियाका कारण हुनेगर्छ । यो ब्याक्टेरिया गर्मी तथा वर्षायाममा बढी सक्रिय रहन्छ। भिब्रियो कोलेराले आन्द्रामा संक्रमण गर्दा झाडावान्ता हुने चिकित्सकहरु बताउँछन् । काठमाडौंसहित देशभरमा देखिएका हैजाका बिरामीमा परीक्षणका क्रममा खाने पानीमा इकोली अर्थात् दिसा मिसावट भएको पाइएको स्वास्थ्य मन्त्रालयले जनाएको छ । अकस्मात र छिनछिनमा पानीजस्तो पातलो दिसा दिनमा २०२५ पटक हुनु, लगातार दिसा र वान्ता भइरहनु हैजाको लक्षण हो । यस्तै, दिसा सुरुको अवस्थामा खैरो वा चौलानी रङको हुनु र पछि गएर दिसामा मासी तथा रगतको अंश देखिन थाल्नु, लगातारको दिसा र वान्ताका कारण शरीरमा पानीको कमी हुन थाल्नु र मुख, घाँटी सुक्नु र तिर्खा लागिरहनुपनि हैजाको लक्षण हो । सरुवा रोग विशेषज्ञ डाशेरबहादुर पुन हैजाबाट बच्न खानेकुरा राम्ररी पकाएको र ताजा हुनुपर्ने बताउँछन् । उनले भने, 'पिउने पानी सफा, सुरक्षित र निर्मलीकरण गरेको हुनुपर्छ । धाराबाट आएको पानी विभिन्न समयमा ढलबाट मिसिएर आउने गरेको तपाई हामीलाई थाहा छ । सदैब पानी उमालेर पिउनुपर्छ । व्यक्तिगत सरससफाइको कमीबाट पनि झाडापखाला लाग्छ । शौच गरिसकेपछि राम्रोसँग हात धुनुपर्छ । ' उनले भने,'खानेकुरा राम्रोसँग पकाएर खानुपर्छ । पानी सुरक्षित पर्यो । धाराबाट आएको पानी उमालेर पिउनुपर् यो । काँचै खाने तरकारी, सागपात, फलफूलहरु सफा पानीले पखालेर खानुपर्छ ।' डापुनले वर्षायाममा धेरै मात्रामा पानीजन्य रोगहरु हुने भन्दै त्यसबाट बच्न सरसफाइमा विशेष जोड दिनुपर्ने बताए । काठमाडौं उपत्यका खानेपानी लिमिटेड (केयुकेएल)ले वितरण गरेको केही ठाउँको पानीमा पनि इकोला भेटिएको स्वास्थ्य सेवा विभागले जनाएको छ । हैजाका बिरामी बढेसँगै काठमाडौं महानगरपालिकाले गत सोमबारबाट हैजासम्बन्धी समस्या समाधान गर्न हटलाइन टेलिफोन सञ्चालन गरेको छ । हैजासम्बन्धी समस्या समाधान गर्न २४ सै ११८० मा फोन गरेर आवश्यक जानकारी लिन सकिने काठमाडौं महानगरले जनाएको छ । नेपाल जनस्वास्थ्य संघले हैजाको महामारीबाट धेरै व्यक्तिहरुलाई एकैपटक संक्रमण भई ज्यानसमेत जान सक्ने भएकोले यसबाट बच्न स्वस्छ पानी र व्यक्तिगत सरसफाइको व्यवस्थापन अति जरुरी रहेको बताएको छ । हैजाबाट बच्नका लागि उमालेको वा क्लोरिन प्रयोग गरिएको खानेपानीको प्रयोग गर्ने, दिसापिसाब पछि र खाना खानुअघि अनिवार्य रुपमा साबन पानीले हात धुन विज्ञहरुको सुझाव छ । यस्तै, खाने कुरालाई सफा पानीले पखालेर मात्र खाने, बासी खानेकुरा नखाने, सेवा दिने सवै व्यक्तिले हात सफा गर्ने लगायतका व्यक्तिगत सरसफाइ गर्न तथा कसैलाई झाडापखालाको लक्षण देखिना साथ नजिकको स्वस्थ्य संस्था वा अस्पतालमा जान जनस्वास्थ्य संघले अनुरोध गरेको छ । हैजा फैलन सक्ने सम्भावित कारक तत्वहरुको नियन्त्रण गर्न उपत्यकाको खानेपानीको, बजारका जार तथा बोतलका पानीहरुको नमूना परीक्षण गर्ने, होटल, रेस्टुरेन्ट तथा बजारमा पाइने खानेकुराको गुणस्तर नियन्त्रण गर्ने तथा उपत्यकाको फोहोरको अबिलम्ब व्यवस्थापन गर्न आग्रह गरेको छ ।"
विकासमा सहकार्य,"१००औं अन्तर्राष्ट्रिय सहकारी दिवस हालै मनाइएको छ। यसलाई विश्व सहकारी दिवस अर्थात् कुप्स डे पनि भनिन्छ। अन्तर्राष्ट्रिय सहकारी संगठनमार्फत सन् १९२३ देखि जुलाईको पहिलो शनिबार यो दिवस मनाउन सुरु भएको थियो। सन् १९९२ डिसेम्बर १६ मा बसेको संयुक्त राष्ट्रसंघको महासभाले अन्तर्राष्ट्रिय सहकारी दिवसलाई मान्यता दिएपछि राष्ट्र संघले पनि सन् १९९५ बाट यसै दिन मनाउन थालेको हो। यसपालि २८औं संयुक्त राष्ट्रसंघ अन्तर्राष्ट्रिय सहकारी दिवस र २९औं राष्ट्रिय सहकारी दिवस पनि परेको छ। बेलायतमा रवर्ट ओवेनले सन् १८४४ मा सहकारी आन्दोलनको सुरु गरेका थिए। बेलायतको रोचहेल सहरबाट प्रारम्भ भएको सहकारी अभियान आज विश्वको सबै क्षेत्रमा फैलिएको छ। सहकारी भनेको एकसाथ मिलेर काम गर्नु भन्ने बुझिन्छ। देशका जनतासँग छरिएर रहेको पुँजी, सीप, क्षमता, प्रविधि र प्रतिभालाई अन्य सदस्यको आर्थिक, सामाजिक र सांस्कृतिक उत्थानमा प्रयोग गर्नु नै सहकार्य हो, सहकारिता हो। कमजोर आर्थिक अवस्था, थोरै आय भएका र वित्तीय क्षेत्रमा पहुँच नभएका व्यक्ति वा समूहलाई वित्तीय सेवा प्रदान गर्नु नै सहकारीको मुख्य लक्ष्य हो। यसले सदस्यहरूलाई आम्दानी बढाउन र खर्च घटाउन सिकाएर मितव्ययी, आत्मनिर्भर र लगनशील बनाउँछ। बंगलादेशले सहकारीको माध्यमबाट जनसमुदायको आर्थिक स्तरलाई उत्थान गर्न सफल भएपछि यसको प्रभावकारिताको चर्चा बढेको हो। अहिले विश्वमा रहेका ३० लाख सहकारीमा १२ प्रतिशत जनसंख्या सदस्य रहेको तथ्यांक छ। नेपालमा पहिलेदेखि पर्म र धर्म भकारी चलनचल्तीमा थिए। यिनीहरू सहकारीका रूप थिए भन्ने मान्यता छ। २०१० मा सहकारी विभागको स्थापना भएपछि संस्थागत रूपमा सहकारीको विकास भएको हो। २०१३ चैत्र २० मा बखानसिंह गुरुङको नेतृत्वमा चितवनको शारदानगरमा बखान ऋण सहकारी समितिको स्थापना भयो। यसमा सहकारीको जग बसेको विज्ञहरू सुनाउँछन्। विभागका अनुसार, करिब ३० हजार विभिन्न प्रकृतिका सहकारी संस्था क्रियाशील छन्। सहकारीमा करिब ७३ लाख सदस्यहरू (जनसंख्याको लगभग ३० प्रतिशत) को ९ खर्ब सेयर पुँजी र ४८ खर्ब रुपैयाँ बचत रहेको छ। सहकारीले करिब ४३ खर्ब रुपैयाँ ऋण लगानी र ८८ हजार व्यक्तिलाई प्रत्यक्ष रोजगारी दिएका छन्। नेपालको सन्दर्भमा राज्यले अर्थतन्त्रका तीन खम्बामा सार्वजनिक, निजी र सहकारीलाई मानेको छ। नेपालमा सहकारीले नेतृत्व विकास, उद्यमशीलताको प्रवद्र्धन, गरिबी न्यूनीकरण, महिला सशक्तीकरण, वित्तीय पहुँच अभिवृद्धिमा कोसेढुंगा सावित गरेको छ। सहकारी क्षेत्रलाई अर्थतन्त्रको बलियो खम्बाको रूपमा स्थापित गर्न विधि र प्रविधिमा जोड दिन विज्ञहरू सुझाउँछन्। उनीहरू यसभित्रका समस्या र विकृतिलाई हटाएर गुणात्मक रूपमा विकास गर्न जरुरी देख्छन्। विश्व नै दुई वर्षदेखि कोभिड१९ को महामारीको चपेटामा थियो। गत वर्ष सन् २०२१ मा अन्तर्राष्ट्रिय सहकारी दिवसको नारा पुनर्निर्माणलाई एकसाथ राम्रो बनाऔं भन्ने थियो। यसपालिको नारा सहकारीले संसारलाई राम्रो बनाउँछ कोअपरेटिभ्स ब्युल्ड अ बेटर वल्र्ड भन्ने छ। अन्तर्राष्ट्रिय सहकारी महासंघले हरेक वर्षको समसामयिक नारा तय गर्छ। यी नाराहरूले समाजलाई दिगो विकासका लागि अभिप्रेरित गरिरहेका हुन्छन्। विश्वव्यापी रूपमा फैलिएको कोरोनाका कारण विश्वका सबै मुलुकको आर्थिक स्थिति खस्कँदो छ। नेपालको पनि त्यसभन्दा फरक छैन। वित्तीय संस्थाहरू आर्थिक अवस्थालाई स्थिर राख्ने प्रयत्नमा छन्। कोभिडले थलिएका सहकारीहरू पनि उकासिने प्रयत्नमा छन्। यतिबेला सहकारीलाई समाज र सरकारको सहयोगको आवश्यकता परेको छ। अन्तर्राष्ट्रिय सहकारी महासंघले सात सिद्धान्तहरू प्रतिपादन गरेको छ। स्वेच्छिक तथा खुला सदस्यता, सदस्यहरूद्वारा प्रजातान्त्रिक नियन्त्रण, सदस्यहरूको आर्थिक सहभागिता, शिक्षा तालिम र सूचना, सहकारी संस्थाबीच सहयोग, समुदायप्रति चासो यी सहकारीले अवलम्वन गर्नुपर्ने सिद्धान्त हुन्। मन्त्ररूपी यी सिद्धान्तहरू सहकारीमा पालना नहुँदा विकृति र समस्याहरू बढ्दो छ। नेपालका सहकारीहरू कमजोर व्यवस्थापनले गर्दा सही ढंगले अघि बढ्न नसकेको विज्ञहरूको राय छ। सहकारीको सुशासनमा कमी र सहरी क्षेत्रमा मात्रै केन्द्रित र सबै सहकारीले ऋण र बचतमा जोड दिँदा विकृति बढेको हो। सहकारीको संख्यात्मक वृद्धि भए पनि गुणात्मक विकास भने हुन सकेको छैन। उत्पादन र स्वरोजगार क्षेत्रमा अति नै कम सहभागिता छ। सहकारी चेतनाको कमीका कारण यस क्षेत्रमा विकृति झांगिँदो छ। सहकारीका सिद्धान्तलाई पालना गर्ने, सरकार र सहकारी सहयात्रीको भूमिकामा रहेर अघि बढ्ने हो भने विद्यमान विकृति हट्दै जाने सहकारीकर्मीहरूको धारणा छ। गाउँको विकास नै देशको विकास हो भन्ने सम्झेर अव गाउँको उत्पादन सहरमा र सहरको पैसा गाउँमा पुयाउने पुलको रूपमा सहकारीको भूमिका हुनुपर्छ। यसबाट नै सबैका लागि एक र एकका लागि सबै भन्ने सहकारीको लक्ष्य पूरा हुनेछ।"
नाइजेरिया खानी आक्रमण : ३० सैनिकको मृत्यु,नाइजेरिया : खानी मजदुरको खोजिमा खटिएका सुरक्षाकर्मीमाथि बन्दुकधारी समूहले अन्धाधुन्ध आक्रमण गर्दा ३० जना नाइजेरियाली सैनिकको मृत्यु भएको छ। चारजना चिनियाँ नागरिकसहित अन्य खानी मजदुरमाथि बुधबार भएको आक्रमण र त्यस क्रममा अपहरण गरिएकाहरूको खोजिमा खटिएका सैनिक शिरोरोमा मारिएका एकजना नाइजेरियाली सैनिक अधिकारीले बताए। मजदुरहरूको खोजी र उद्धारमा गएको फौजमाथि गरिएको आक्रमण निन्दा गर्दै ती अधिकारीले आफ्ना सैन्य जवानलाई गुमाउनु हृदयविदारक भएको उल्लेख गर्दै त्यसले आफूहरूलाई केही कमजोर बनाए पनि आक्रमणकारीहरूलाई ठेगान लगाउन पछि नहट्ने प्रतिबद्धता व्यक्त गरे। शिरोरोका एकजना स्थानीय अधिकारीका अनुसार मोटरसाइकल र ट्रकमा खानीमा आएका बन्दुकधारीले सुरक्षाफौजमाथि अन्धाधुन्ध गोली प्रहार गरे सातजनाको हत्या गरेका थिएभने आठ जना कामदारलाई पनि मारेका थिए। साथै उनीहरूले चिनियाँ कामदारलाई अपहरण गरेका थिए। मारिएका सर्वसाधारण खानी मजदुर भएनभएको यकिन भएको छैन। रासस
दशरथचन्द राजमार्ग अवरुद्ध,"बैतडी : सुदूर पहाडका तीन जिल्ला जोड्ने दशरथचन्द राजमार्ग अवरुद्ध भएको छ। बैतडीको पाटन नगरपालिका८ स्थित आरुबाटा नजिक सडक माथिबाट खसेको पहिरोले राजमार्ग अवरुद्ध बनेको हो। आइतबार दिउँसो ३ बजेतिर पहिरो खसेपछि सडक अवरुद्ध बनेको खोड्पे प्रहरी चौकीका इन्चार्ज ऐन बहादुर पालले बताए। राजमार्ग अवरुद्ध बनेसँगै बझाङ, बैतडी र दार्चुलाका गाडीहरु बीचबाटोमा अलपत्र परेका छन्। राजमार्ग खुलाउनका लागि सडक डिभिजन कार्यालयसंग समन्वय भएको पाटन८ का वडाध्यक्ष हरिश बिष्टले बताए। सडक डिभिजन कार्यालयका प्रमुखसँग कुराकानी भएको र सडक खुलाउन जेसिबी मगाएको उनले बताए।"
"थप ५३ जनामा कोरोना संक्रमण, ३ सय ३३ सक्रिय संक्रमित","काठमाडौं : नेपालमा आइतबार थप ५३ जनामा कोरोना संक्रमण पुष्टि भएको छ । देशभर गरिएको १ हजार १ सय ६२ नमूनाको पीसीआर र ९ सय ५८ नमूनाको एन्टीजेन विधिबाट परीक्षण भएको थियो। जसमध्ये पीसीआरबाट ३९ जना र एन्टीजेनबाट १४ जनामा कोरोना संक्रमण पुष्टि भएको हो । कोरोनाका कारण आइतबार कसैको मृत्यु नभएको स्वास्थ्य मन्त्रालयले जनाएको छ । त्यस्तै, थप २० संक्रमित निको हुँदा हालसम्म नेपालमा ९ लाख ६७ हजार ५ सय १६ जना निको भएका छन् । हाल नेपालमा ३ सय ३३ सक्रिय संक्रमित रहेको मन्त्रालयले जनाएको छ ।"
प्रदेश १ सरकारको विनियोजन विधेयक बहुमतले पारित,"विराटनगर : प्रदेश १ सरकारले प्रदेशसभामा प्रस्तुत गरेको आगामी आर्थिक वर्ष २०७९८० को विनियोजन विधेयक बहुमतले पारित भएको छ। प्रदेशसभाको आईतबार बसेको बैठकमा आगामी आर्थिक वर्षका लागि सरकारले ल्याएको उक्त विधेयक पारित भएको हो। विधेयकमाथि उठेका प्रश्न तथा जिज्ञासाको जवाफ दिने क्रम शनिबार सकिएपछि आईतबार विधेयक पारित भएको हो। शनिबार ५ घण्टा लामो चलेको बैठकमा प्रदेश सरकारका मुख्यमन्त्री राजेन्द्रकुमार राईसहित अन्य १२ जना मन्त्रीले सांसदहरुले उठाएका प्रश्न तथा जिज्ञासाको जवाफ दिएका थिए। सरकारको जवाफपछि खर्च कटौतीको प्रस्ताव दर्ता गराउन सभामुख प्रदीपकुमार भण्डारीले आईतबार १२ बजेसम्मका लागि समय प्रदान गरेका थिए। सो अवधिमा प्रमुख प्रतिपक्षी दल नेकपा एमालेको तर्फबाट सांसद तुलसीप्रसाद न्यौपानेले १ सय रुपैयाँ खर्च कटौतीको प्रस्ताव सदनमा पेश गरेका थिए। सांसद न्यौपानेले गरेको प्रस्ताव अस्विकृत गर्दै आर्थिक मामिला तथा योजनामन्त्री इन्द्रबहादुर आङ्बोको विनियोजन विधेयक पारित गरियोस भन्ने प्रस्ताव बहुमतले पारित भएको हो। आगामी आर्थिक वर्षका लागि सरकारले ३९ अर्ब ७३ करोड ८३ लाखको अनुमानित आयव्यय विवरण संसदमा प्रस्तुत गरेको थियो। बजेटमा सरकारले सडक, पूर्वाधार तथा सहरी विकासका लागि १२ अर्ब ४१ करोड ४२ लाख, खानेपानी सिँचाई तथा उर्जामा ६ अर्ब २ करोड ५६ लाख, स्वास्थ्यमा ३ अर्ब ६७ करोड र कृषिमा २ अर्ब ५९ करोड विनियोजन गरेको थियो।"
सुर्खेत कारागारमा क्षमताभन्दा बढी कैदी,"सुर्खेत : सुर्खेत जिल्ला कारगारमा क्षमताभन्दा बढी कैदीबन्दी हुँदा समस्या भएको छ। पुरुष ७० र महिला ३० जना अट्ने क्षमता भएको उक्त कारागारमा हाल ३३२ जनालाई राखिएको छ। अहिले कारगारमा पुरुष ३३२ र महिला ४३ राखिएको जिल्ला कारागारका सूचना अधिकारी (नायब सुब्बा) भुवन गौतमले बताए। उनका अनुसार पुर्पक्षका लागि थुनामा ६६ पुरुष र आठ महिला छन्। त्यस्तै जबर्जस्ती करणीका १७ र लागुऔषधका १५ जना रहेको सूचना अधिकारी गौतमले बताए। पछिल्लो समयमा बहुविवाह र चोरीका मुद्दा बढ्दै गएका छन्, उनले भने, अदालतबाट बहुविवाह गरेको कसुरमा जेल सजाय तोकिएका नौ र चोरीका आठ कैदीबन्दी छन्। कारागारका प्रमुख लक्ष्मी खरेलले क्षमताभन्दा बढी कैदीबन्दी भएकाले समस्या समाधान गर्न नयाँ भवन बनिरहेको बताए। अब थप क्षमताको तत्काल अर्को भवन निर्माण चालू आवमै सम्पन्न गर्नेगरी भइरहेको छ, उनले भने, एउटै ठाउँमा कैदी खचाखच हुँदा संक्रमण बढ्ने खतरा भएपनि त्यसको असर देखिएको छैन। रासस"
"प्रधानमन्त्रीको अमेरिका भ्रमणको तयारी भइरहेको छ, भ्रमण अपेक्षित हो : परराष्ट्र मन्त्रालय","काठमाडौं : परराष्ट्र मन्त्रालयले प्रधानमन्त्री शेरबहादुर देउवाको भ्रमणको तयारी भइरहेको जानकारी दिएको छ। आइतबार आयोजित पत्रकार सम्मेलनमा मन्त्रालयकी प्रवक्ता सेवा लम्सालले भ्रमण अपेक्षित भएको र यसको तयारी चलिरहेको जानकारी दिइन्। प्रधानमन्त्रीको अमेरिका भ्रमणको कुरा चलिरहेको छ। तयारी भइरहेको छ। अपेक्षित भ्रमण हो, प्रवक्ता लम्सालले भनिन्, भ्रमणका कार्यक्रमहरुमा निमन्त्रण दिने, स्वीकार गर्ने, मिति तय गर्ने प्रक्रिया हुन्छ। सबै प्रक्रियाहरु पूरा भइसकेपछि मिति घोषणा हुन्छ। मिति घोषणा भएपछि थप जानकारी दिनेछौं। प्रधानमन्त्री देउवा अमेरिकाको औपचारिक निमन्त्रणामा भ्रमणमा जान लागेका हुन्। निमन्त्रणा आएको लामो समय भए पनि मिति तय हुन सकेको छैन। परराष्ट्रमन्त्री चीन जाने पत्रकार सम्मेलनमा प्रवक्ता लम्सालले परराष्ट्रमन्त्री नारायण खड्काको चीन भ्रमणको तयारी भइरहेको पनि जानकारी दिइन्। परराष्ट्र मन्त्रीको चीन भ्रमणको तयारी भइरहेको छ। नियमित भ्रमण हो। एजेण्डाहरु तय हुन बाँकी छ। महत्वपूर्ण छिमेकी मित्र भएकाले भ्रमण आदानप्रदान हाम्रो कार्यक्रममा छ, प्रवक्ता सेवा लम्सालले भनिन्, केही अगाडि चिनियाँ विदेशमन्त्रीको भ्रमण भयो। त्यो हिसाबले हाम्रो परराष्ट्रमन्त्रीको पनि उपयुक्त समयमा हुनेछ। त्यो समयमा विस्तृत जानकारी गराउनेछौं। भ्रमणअघि परराष्ट्रमन्त्री खड्काले बिहीबार चिनियाँ कम्युनिस्ट पार्टीका विदेश विभाग प्रमुखबीच भर्चुअल वार्ता गरेका थिए। उक्त वार्तामा द्विपक्षीय सम्बन्धका विषय, आसन्न भ्रमणको विषय, सीमालगायत विषयमा छलफल भएको प्रवक्ता लम्सालले जानकारी दिइन्। उक्त वार्तालाई भ्रमणलगायत विषयको तयारीको रुपमा लिनुपर्छ, उनले भनिन्। पूर्व गोर्खा सैनिकको माग पूरा गर्न पहल पत्रकार सम्मेलनमा प्रवक्ता लम्सालले पूर्व गोर्खा सैनिकहरूको जायज माग सम्बोधन गर्न सरकार प्रतिबद्ध रहेको बताइन्। हरेक भेटघाट र छलफलमा उच्च प्राथमिकताका साथ उठाएका छौं। न्याय र समानताका आधारमा माग सम्बोधन हुनुपर्छ, उनले भनिन्। नेपाली राजदूत र बेलायतको वार्ता टोलीबीच लण्डनमा प्रारम्भिक छलफल भएको जानकारी दिँदै उनले नेपाली दूतावास बेलायती रक्षा मन्त्रालयसँग निरन्तर सम्वादमा रहेको उल्लेख गरिन्। ९ राजदूत नियुक्त, ११ प्रक्रियामा प्रवक्ता लम्सालले चैत २४ गते मन्त्रिपरिषद्ले सिफारिस गरेका २० राजदूतमध्ये ९ जना नियुक्त भएको जानकारी दिइन्। जसमा कतार, चीन, अष्ट्रेलिया, अष्ट्रिया, ओमान, बहराइन, साउदी अरेबियालगायत रहेका छन्। बाँकी ११ मुलुकको प्रक्रियामा रहेको छिट्टै नियुक्त हुने जानकारी दिइन्। उनले नेपालको १७७ देशसँग कुटनीतिक सम्बन्ध स्थापना भएको पत्रकार सम्मेलनमा जानकारी दिइन्। परराष्ट्रले हालसम्म ४ लाख १६ हजार दुई सय विद्युतीय राहदानी वितरण गरिएको प्रवक्ता लम्सालले जानकारी दिइन्। मन्त्रालयकाअनुसार जेठ मसान्तसम्म ३ अर्ब १७ करोड ४६ लाख २० हजार ७३१ रुपंयाँ राजस्व संकलन भएको छ। भुटानसँग व्यापार वार्ता पत्रकार सम्मेलनमा प्रवक्ता लम्सालले भुटानसँग ट्रेडबारे द्विपपक्षीय कुराकानी भएको बताइन्। वाणिज्य मन्त्रालयको द्विपक्षीय संयन्त्रको वार्ता हो, उनले भनिन्। भुटानी शरणार्थी समस्याबारे पनि भुटानसँग निरन्तर आवाज उठाउँदै आएको उनले जानकारी दिइन्। यो पोलिटिकल इस्यु उच्च तहबाट जान्छ। हाम्रो आफ्नो पहलकदमी धेरै अगाडिदेखि छ । भुटानसँग जुनसुकै तहमा भेटघाट हुँदा त्यो कुरालाई महत्त्व दिएर उठाउने गरेका छौं, उनले भनिन्।"
चीनले दशगजामै एकतर्फी तारबार लगाएको घटनामा बोल्यो परराष्ट्र मन्त्रालय,"काठमाडौं : परराष्ट्र मन्त्रालयले चीनले दशगजामा एकतर्फी तारबार लगाएको घटनाबारे विस्तृत जानकारी नभएको प्रतिक्रिया दिएको छ। अन्नपूर्ण पोस्टले असार ९ गते गोरखाको चुमनुब्री गाउँपालिका१ को रुइला नाकामा चीन सरकारले दुई देशीय समन्वय नगरी तारबार लगाएको समाचार प्रकाशित गरेको थियो। आइतबार मन्त्रालयमा आयोजित पत्रकार सम्मेलनमा सञ्चारकर्मीले यस विषयमा सोधेको प्रश्नमा प्रवक्ता सेवा लम्सालले सत्य तथ्य नबुझी बोल्न नमिल्ने बताइन्। गोरखामा चीनले सीमा मिचेको कुरा मिडियाबाट आएको हो। यही आधारमा हामी बोल्न मिल्दैन, उनले भनिन्, हाम्रो मेकानिजमले के हो कसो हो भनेर नआएसम्म धारणा बनाउन मिल्दैन। विस्तृतमा आएपछि जानकारी दिनेछौं। दशगजामै तारबार गरेको तस्बिरसहितको विवरण आइसक्दा पनि परराष्ट्र मन्त्रालय भने अझै बेखबर छ। रुइला नाकामा चीन सरकारले सीमानामा संरचना बनाउँदा अपनाउनु पर्ने कुनै पनि मापदण्ड पालना नगरी तारबार लगाउँदा गोरखाका सरकारी निकाय पनि अनविज्ञ छन्। १० गजामै चीनले लगायो बार"
प्रचण्डको राजनीतिक प्रतिवेदन : जनपक्षीय शक्तिसँग व्यापक मोर्चा गरौं,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले पार्टीको जारी केन्द्रीय कमिटी बैठकमा राजनीतिक प्रतिवेदन पेस गरेका छन्। प्रचण्डले पेस गरेको प्रतिवेदनमा एसपीपी सम्झौतासम्बन्धी पार्टीको पहलका कारण देशभित्र र बाहिर सकारात्मक सन्देश प्रवाह भएको उल्लेख छ। प्रतिवेदनमा भनिएको छ, एउटा विशिष्ट परिस्थितिमा १२ बुँदे व्याख्यात्मक घोषणासहित एमसीसी अनुमोदनको बाध्यता पछि एसपीपी सम्झौतामार्फत् नेपाललाई आइपीएसको अंग बनाउने प्रयास हाम्रो विशेष पहल समेतका कारण असफल पारिएको छ। एसपीपी सम्झौतासम्बन्धी पार्टीका पहलका कारण देश भित्र र बाहिर सकारात्मक सन्देश प्रवाहित भएको छ।' स्थानीय तह निर्वाचनबाट शिक्षा लिई संयुक्त मोर्चा गठबन्धन र तालमेलको नीतिमा स्पष्टतासहित आगामी निर्वाचनको तयारी ठोस कार्ययोजना निर्माण गर्दै जाने प्रतिवदेनमा उल्लेख छ। रुसको अवस्थिति, सोभियत संघको विघटनपछि भइरहेको पुनः उदय, चीनसँगको बढ्दो सहकार्य र निकटता, ताइवान, तिब्बत लगायतकाको विषयलाई लिएर चिसिएको चीनअमेरिका सम्बन्ध, चीनभारतको अर्थतन्त्र र सामर्थ्यको विस्तार नै वर्तमान अन्तर्राष्ट्रिय राजनीतिका प्रमुख मुद्दा रहेको प्रतिवेदनमा औँल्याइएको छ। प्रतिवेदनमा भनिएको छ, अन्तर्राष्ट्रिय शक्ति सन्तुलनमा आएको परिवर्तनको प्रभावलाई हाम्रोजस्तो विशिष्ट भूराजनीतिक अवस्थाको देशले कुशलतापूर्वक सामना गर्नुपर्ने चुनौती हो। असंलग्न परराष्ट्र नीतिप्रति प्रतिबद्ध रहँदै शक्तिराष्ट्रहरु बीचको अन्तरविरोधबाट बच्दै तानातानमा नपरी अगाडि बढ्नुपर्ने आश्वयकता छ। पछिल्ला घटनाक्रमहरुमा साम्राज्यवादी र शक्ति राष्ट्रहरुबीचका अन्तरविरोधहरु पूर्णरुपमा प्रकट भइराखेका छन्। उत्पीडित राष्ट्र र साम्राज्यवादी शक्तिबीचको अन्तरविरोध प्रधान हुदाँहुदै पनि तत्कालका लागि साम्राज्यवादी र शक्तिहरुका बीचको अन्तरविरोध प्रबलरुपमा देखा परेको छ। यो अन्तविरोध मूलतः विश्व शक्ति सन्तुलनमा आएको परिवर्तनको संकेत हो। प्रतिवदेनमा आर्थिक असमानता, गरिबी र बेरोजगारी बढेर गएको, अर्थतन्त्रमा दलाल र नोकरशाही पुँजीवाद हाबी रहेको भनिएको छ। संविधान, लोकतान्त्रिक गणतन्त्र एवं राष्ट्रिय स्वाधीनताकोरक्षाका मुद्दामा समान विचार राख्ने वामपन्थी र लोकतान्त्रिक राजनीतिक दलहरूका साथै सम्पूर्ण देशभक्त र जनपक्षीय शक्तिहरूसँग व्यापक संयुक्त मोर्चा कायम गरी प्रतिगामी र प्रतिक्रान्तिकारी शक्तिका विरुद्ध संघर्षको तयारीलाई गम्भीरतापूर्वक अगाडि बढाउनुपर्ने प्रतिवेदनमा उल्लेख छ। बैठकमा प्रदेशकमिटीका अध्यक्षहरुले पार्टीको अवस्था र चुनावी समिक्षा गरेका थिए।"
अर्थ मन्त्रालयले भन्यो करको दर हेरफेर गरेको दिनको सीसीटीभी फुटेज मेटियो,"काठमाडौं : अर्थ मन्त्रालयले मन्त्री जनार्दन शर्माले अनाधिकृत व्यक्तिलाई मन्त्रालयमा प्रवेश गराएर करको दर हेरफेर गरेको दिनको सीसीटीभी फुटेज डिलिट भएको जानकारी दिएको छ। उपभोक्ता हित संरक्षण मञ्च, नेपालका सचिव जयप्रसाद पौडेलले गत असार १४ गते मन्त्रालयमा सूचनाको हक प्रयोग गरी सीसीटीभी फुटेज माग गरेका थिए। 'सीसीटीभी फुटेजको सम्बन्धमा जडान भएको सीसीटीभीको क्षमता र जडान भएको क्यामेराको आधारमा बढीमा १३ दिनसम्मको मात्र सीसीटीभी फुटेज अभिलेखमा रहने र तत्पश्चात् पहिलेको अभिलेख क्रमशः मेटिदै जाने भनी लेखी आएको हुँदा सोही व्यहोरा सूचना तथा जानकारी गराइएको आदेशानुसार अनुरोध गर्दछु,' मन्त्रालयका शाखा अधिकृत धनकुमार राईद्वारा हस्ताक्षरित पत्रमा भनिएको छ। अन्नपूर्ण पोस्ट्को छापा संस्करणमा गत ३० जेठमा 'बिहानी प्रहर जब पूर्वनासुले बजेट चलाए' शीर्षकमा समाचार प्रकाशित भएको थियो। समाचार यस्तो थियो 'जेठ १४ गते। मध्यरात ढल्किँदो थियो। अर्थ मन्त्रालयको अलिकति भागमा झलमल्ल बत्ती बलिरहेकै थियो। अर्थमन्त्री कार्यकक्षमै थिए। अर्को कक्षमा मन्त्रालयका वरिष्ठतम् अधिकारीहरू निसासिँदो व्यस्ततामा थिए। किनकि, भोलिपल्ट अर्थमन्त्रीले वाचन गर्ने बजेट सिध्याउनु थियो। अर्थमन्त्रीको निर्देशन, देशको आवश्यकता र विभिन्न मन्त्रालयका सिफारिसका आधारमा आयव्यय विवरण तयार भइरहेको थियो। त्यसकै धपेडी थियो। राति १२:३० अर्थमन्त्रीले बजेट अन्तिम रूप दिइरहेको टिमलाई आफ्नो कार्यकक्षमा बोलाए। टिममा थिए १ सचिव मधुकुमार मरासिनी २ सचिव कृष्णहरि पुष्कर ३ सहसचिव चक्रबहादुर बुढा (प्रमुख, बजेट तथा कार्यक्रम महाशाखा) ४ सहसचिव भूपाल बराल (प्रमुख, राजस्व व्यवस्थापन महाशाखा) अर्थमन्त्रीसँग एक व्यक्ति थिए। चारै जना उच्च अर्थ अधिकारी मन्त्रीको कुनै निर्देशनको पर्खाइमा रहे। मन्त्रीले भने कसैलाई फोन गरेर बोलाए, आउने बेला भएन ? केही मिनेटमै ती व्यक्ति अर्थमन्त्रीको कक्षमा प्रकट भए। उनी अलि हस्याङफस्याङ हालतमा थिए। मन्त्रालय उच्च स्रोत भन्छ, मन्त्रीले बोलाउनासाथ आउने सर्तमा उनी त्यहीं कतै भएका हुन सक्छन्। भन्नासाथ स्याँस्याँ गर्दै आइपुगे। त्यो चुकुल लाउनुहोस्, अर्थमन्त्रीले पस्दापस्दैका तिनै व्यक्तिलाई अह्राए। र, उनीसँग पहिल्यै रहेका व्यक्तिको छेउमा बस्न इसारा गरे। बिहानी प्रहर जब पूर्वनासुले बजेट चलाए"
वीरगन्जको वर्तमान अवस्थाबारे मेयरद्वारा श्वेतपत्र जारी,"वीरगन्ज : वीरगन्ज महानगरपालिकाले विगतको नेतृत्वले गरेका कामहरु समेटेर महानगरको वर्तमान अवस्थाका बारेमा श्वेतपत्र जारी गरेको छ। आइतबार महानगरको सभाकक्षमा पत्रकार सम्मेलन नै गरेर नवनिर्वाचित मेयर राजेशमान सिंहले श्वेतपत्र जारी गरेका हुन्। जारी श्वेतपत्रमा महाननगरपालिकाको यसअघिको नेतृत्वले महानगरमा गरेका भौतिक र सामाजिक क्षेत्रमा गरेका कामहरु र ती काममा खर्च गरिएका बजेटका बिवरणहरु समेटिएका छन्। यस्तै श्वेतपत्रमा महानगरको वर्तमान भौतिक पूर्वाधार, आर्थिक, शिक्षा र स्वास्थ्य क्षेत्रको अवस्था बारेपनि जानकारी गराइएको छ। श्वेतपत्र जारी गर्दै नवनिर्वाचित मेयर सिंहले विगतको नेतृत्वले महानगरमा निमर्माण तथा सन्चालनका गरेका भौतिक पूर्वाधार र योजनाहरु निर्माण सम्पन्न भइ सन्चालनमा आएको एक डेढ वर्ष नबित्दै जीर्ण अवस्थामा पुगेको अवस्था रहेको बताए। भौतिक पूर्वाधार र योजना निर्माणमा बजेट खर्च गरिएको तर खर्च भएको बजेट अनुसार गुणस्तरीय कामहरु भने नभएको नपाइएको सिंहले बताए। संचालनमा ल्याइएका र संचालनमा नआउँदै जीर्ण भएका भौतिक पूर्वाधारहरुको अवस्था बारे नगरवासीलाई जानकारी नदिइ त्यसको सुधार र मर्मतमा काम गर्दा आफूमाथि प्रश्न उठ्ने भएकाले श्वेतपत्र जारी गरेर जनतालाइ जानकारी गराउनु परेको उनले बताए। मेयर सिंहले भने,हामी निर्वाचित भएर आएपछि महानगरमा थुप्रै बेथितिहरु देख्यौं, यी सब बारे जनतालाई जानकारी नगराइ काम सुरु गर्दा हामी माथि नै प्रश्न उठ्न सक्छ जस्तो लाग्यो, त्यसैले श्वेतपत्र जारी गरेर महानगरमा भएका बेथितिहरु बारे जनतालाई जानकारी गराउनु परेको हो। आफूभन्दा पहिलेको नेतृत्वको कार्यकालमा भएका बेथितीहरु सुधार गर्दै हाम्रो वीरगन्ज, राम्रो वीरगन्ज बनाउने मुल उद्धेश्य लिएर आफू अगाडि बढेको उनले बताए। मेयर सिंहले भने,कम्तिमा १ सय दिनको प्रतिक्षा गर्नुस्, महानगरमा अहिले जे जति बेथिती देखिएका छन्, ती सबै सुधार हुन्छ। यदि हामीले राम्रो काम गरिरहेका छौं भने कर्मचारीले पनि हामीलाइ साथ दिनुपर्ने आवश्यक छ। आइतबार जारी श्वेतपत्रमा यसअघिको नेतृत्वको कार्यकालमा सडक कालोपत्रे, भूमिगत ढल तथा नाला, नयाँ बसपार्क टर्मिनल, फोहोर पानी प्रशोधन केन्द्र, अस्पतालजन्य फोहोर प्रशोधन केन्द्रलगायतका सबै ठूला परियोजनामा गुणस्तरहीन निर्माण कार्य गरिएको उल्लेख छ। यस्तै उज्यालो वीरगन्जमा पनि अनियमितता भएको भन्दै श्वेतपत्रमा महानगरका सार्वजनिक सम्पतिको दोहन गरिएको, सवारीसाधन र त्यसमा लाग्ने इन्धनको दुरुपयोग, महानगरले असुल उपर गर्नु पर्ने बेरुजु रकम वर्षेनी बढ्दै गएको, शिक्षण संस्थाहरुमा बेथिति बढेकोलगायतका बुदाँहरु तथ्याङकसहित उल्लेख गरिएको छ। यस्तै विभिन्न शीर्षकमा हचुवाको भरमा बजेट विनियोजन गरी खर्च गरिएको तर ती शीर्षकका कार्यक्रमहरु नै नभएको अवस्था पनि पाइएको श्वेतपत्रमा जनाइएको छ। महानगरमा नयाँ नेतृत्व निर्वाचित भएर आएपछि गत जेठ २३ गते बसेको नगरकार्यपालिकाको पहिलो बैठकले नै श्वतेपत्र जारी गर्ने निर्णय गरेको थियो। त्यहि निर्णय अनुसार महानगरले श्वेतपत्र तयार पार्नका लागि वीरगन्ज कलेजका अध्यक्षसमेत रहेका अर्थविद् डाक्टर दिपेन्द्र चौधरीको संयोजकत्वमा ९ सदस्यीय श्वेतपत्र तर्जुमा समिति गठन गरेको थियो। उक्त समितिले तयार पारेको श्वेतपत्र नै आइतबार जारी गरिएको हो। श्वतेपत्र जारी कार्यक्रममा मेयर सिंहसँगै उपमेयर इम्तियाज आलम, प्रमुख प्रशासकीय अधिकृत बलराम ढकाल, विभिन्न वडाका वडाध्यक्ष, कार्यपालिका सदस्यलगायतको उपस्थिती रहेको थियो।"
गठबन्धन सरकारको जनविरोधी कामविरुद्ध एमालेले भण्डाफोर अभियान चलाउने,"काठमाडौं : नेकपा एमालेले चौतर्फी घेराबन्दीबाट पनि एमाले स्थानीय तह निर्वाचनमा शक्तिका रुपमा स्थापित भएको निष्कर्ष निकालेको छ। एमाले केन्द्रीय सचिवालय बैठकको निर्णय सार्वजनिक गर्दै पार्टीका सचिव पृथ्बीसुब्बा गुरुङले गठबन्धन सरकारको जनविरोधी कामको विरोध गर्ने निर्णय भएको जानकारी दिए। असार मसान्तसम्म निर्वाचन समीक्षा गरेर केन्द्रीय हेडक्वार्टरमा पठाउने निर्णय गरेको छ। निर्वाचन केन्द्रित उजुरीमाथि छानविन गर्न विष्णु पौडेलको संयोजकत्वमा कार्यदल गठन गरेको छ। त्यस्तै केन्द्रीयस्तर र प्रदेशस्तरको प्रशिक्षण सञ्चालन गर्ने निर्णयसमेत गरेको छ। सचिवालय बैठकले पार्टीका विभिन्न विभागहरुमा मनोनित गरेको छ। नयाँ विभागका रुपमा भौतिक पूर्वाधार तथा यातायात व्यवस्था विभाग गठन गरिएको गुरुङले जानकारी दिए। महँगी, भ्रष्टाचारविरुद्ध जनपरिचालन गर्ने पनि निर्णय भएको उनको भनाइ छ।"
सामाजिक सञ्जालमा चुनौती,"सूचना र सञ्चार प्रविधिको विकाससँगै सामाजिक सञ्जालहरू फेसबुक, ट्विटर, युट्युबको दुनियाँमा समाज द्रुत गतिमा दौडिएको छ। सामाजिक सञ्जालको प्रयोग चाहेर पनि कसैले रोक्न सक्ने स्थिति छैन। बालबालिका, युवा, वृद्धवृद्धा सबैको आधारभूत आवश्यकता बन्न पुगेको छइन्टरनेट। २०७९ सालको सुरुवातमै यो वर्ष फेसबुक, ट्विटर कम चलाउने अठोट भन्दै केहीले फेसबुकमा स्टाटससमेत राखेको देखियो। आज भोलि सकरात्मकभन्दा नकरात्मक रूपमा यसको प्रयोग बढेको छ। बालबालिका हुँदा विद्यालयबाट बचेको समय घरका कामकाजमा सहयोग गर्ने, गोठालो जाने र साथीभाइसँग बाहिर खेल्न जाने गर्दै बिताउँथ्यौं। तर अहिलेको हाम्रा छोराछोरी पुस्ता घरमा इन्टरनेट भएसम्म प्रायः बाहिर निस्कन रुचाउँदैनन्। इन्टरनेट नभए इन्टरनेट भएको ठाउँमा वा मोबाइलको डाटा प्रयोग गरेर बस्ने गरेका छन्। बिहेको निम्तो मान्न १४ वर्षको छोरालाई हरतरहले फकाउँदा ऊ मैले कसैलाई चिनेको छैन त्यहाँ गएर के गर्ने ? भन्छ। परीक्षा सकिएपछि घुम्न जाउँभन्दा रुचि देखाउँदैनन्। बाहिर खेल्नभन्दा घरभित्रै भर्चुअल दुनियाँमा रमाउँछन् केटाकेटीहरू। अहिले घरघरका हरेक बाबुआमालाई यस्ता समस्याले पिरलिरहेको छ। सस्तो मनोरञ्जनको साधन र समय कटाउने सजिलो मेसो अहिले इन्टरनेट बनेको छ। इन्टरनेटमा नचाहिने र काम नलाग्ने कुराहरू मात्र छैनन्, राम्रा र उपयोगी सामग्रीहरू पनि अवश्य छन्। सोचनीय प्रश्न के छ भने के गृहकार्य गर्न इन्टरनेटको प्रयोग गर्ने बालबालिकाहरू सकारात्मक र फलदायी कुराहरूमा मात्र भुल्ने गर्छन् र ? छिमेकीको चारवर्षे छोरालाई युट्युबमा भिडियो देखाउँदै खाना खुवाउनुपर्छ। उनका हजुरआमाका अनुसार, खाना खुवाउन पनि इन्टरनेटमार्फत बच्चा फकाउनु परेको छ। ससाना बालबालिकालाई मोबाइल देखाएर भुलाई आफू अन्य काममा लाग्नुपर्ने बाध्यता एकल परिवारको बाध्यता बनेको छ अहिले। बाबुआमाको व्यस्ततासँगै बालबालिका एक्लिएका छन्। धेरै बालबालिकालाई खेल्ने ठाउँ पनि छैन। एकै ठाउँमा एकतमासले मोबाइलमा ससाना बालबालिका झुन्डिरहँदा शारीरिक व्यायाम नपुग्ने, स्मरण शक्ति कमजोर हुने र इन्टरनेटको कुलतमा फस्ने अवस्था आएको छ। बालबालिका, किशोरकिशोरीहरू स्वभावैले जिज्ञासु हुन्छन्। प्रविधिका कुरामा त हामीभन्दा धेरै अगाडि नै छन् उनीहरू। सामाजिक सञ्चालन नयाँ फिचर के आयो भन्नेबारे हामीभन्दा अघि नै उनीहरू जानकार हुन्छन्। तर, उनीहरू होमवर्क गर्न वा आफ्नो मनमा लागेको जिज्ञासा मेट्न यसको सदुपयोग गरेका छैनन्। बरु, अर्थहीन जिज्ञासा जगाउने भासमा फस्न पुगेका छन्। जसका कारण टिकटक अनि इन्स्ट्रग्राम र म्यासेन्जरको भुलभुलैयामा भुल्न पुगेका छन्। ह्यारी पोर्टरकी लेखिका जे के रोलिङ भन्छिन्, इन्टरनेट बालबालिकाका लागि एउटा वरदान र एउटा श्राप हो। हालै एसईई दिएर बसेका कैयन किशोरकिशोरीको माग परीक्षा सकिएपछि बाबुआमालाई मोबाइल किन्न दबाब दिने थियो। दुई महिना अगाडि साथीको घर जाँदा १३ वर्षे छोरीले पानीपुरी खाजा खुवाइन्। मीठो खाजा कसरी बनायौं ? भन्ने जिज्ञासामा उनको उत्तर थियो, युट्युब हेरेर। एकातिर बालबालिका युटयुबमा हेरेर नाच्न गाउन, पकाउन, प्रतिभा प्रस्फुटन गर्न सिकिरहेका छन्। अर्कोतर्फ, हाम्रा भाषा, संस्कृति, चालचलन, परम्परासमेत युट्युबमा खोज्नुपर्ने हो कि ? के अब खाना खाने तरिका, हिँड्ने तरिका, सुत्ने वा उठ्ने तरिका र सोच्ने तरिका नै इन्टरनेटमा हेरेर सिक्नुपर्ने हो ? इन्टरनेटमा उपलब्ध बौद्धिक सामग्रीको प्रयोग भन्दा अहिले सतही र तत्कालका लागि जे गर्दा फाइदा हुन्छ, त्यही तात्कालिक कुरामाभुल्न हाम्रा केटाकेटी पुगिरहेका छन्। एक तथ्यांकअनुसार नेपालमा इन्टरनेट प्रयोगकर्तामध्ये एक चौथाइ १३ देखि १९ वर्ष उमेरसमूहका छन्। साना बालबालिकालाई खाना खुवाउन वा व्यस्त राख्न भिडियो देखाउने या मोबाइलमा खेल्न दिने बाबुआमा पछि गएर त्यो बानी छुटाउन नसक्दा दिक्क छन्। भविष्यको निर्धारण वर्तमानले गर्छ। यही क्रममा हामी हिँडिरह्यौं भने हाम्रा छोराछोरीको पुस्ताले न त गमलामा फूल फुलाउन सक्ला न त करेसाबारीको तरकारी टिप्न। आजभोलि कतिपय स्थानमा सामाजिक सञ्जाल र संगतले पार्ने प्रभावको विषयमा विद्यालय स्तरका बालबालिकालाई सचेत गराउन अभियान नै सुरु गरिएको छ। सन् २०१२ मा नै चीनमा गरिएको एक अध्ययनअनुसार त्यहाँका वैज्ञानिकहरूले इन्टरनेटको कुलत रक्सी र गाँजा वा कोकिनजस्ता लागूऔषधको सेवनबाट पर्ने जस्तै असर मस्तिष्कमा पार्छ भन्ने दाबी गरेका थिए। त्यसयता चीनमा बालबालिका र युवालाई इन्टरनेट कुलतबाट छुटकारा दिन तीनभन्दा बढी पुनस्र्थापना केन्द्रहरू खोलिएका थिए। सामाजिक सञ्जालका कारण भविष्यका कर्णधार हाम्रा बालबालिकाको सिर्जनात्मक क्षमतामा कमी नआओस् भनेर अब अभिभावकले मात्र होइन, सरकारले पनि सोच्ने बेला आएको छ। बालबालिकालाई खेल्ने, टहलिने र साथीभाइ जम्मा भएर गफ गर्ने ठाउँ सार्वजनिक जमिन, खेलमैदानको संरक्षण र विकास गर्न सरकारले ध्यान दिनुपर्ने बेला आएको छ। यसका लागि अभिभावकले मात्र होइन, स्थानीय, प्रदेश र संघीय सरकारले सोच्नुपर्छ। इन्टरनेटको प्रयोगका सकारात्मक फाइदा र प्रयोगबारे अब विद्यालय स्तरमै शिक्षकले बालबालिकालाई ज्ञान दिनु आवश्यक छ। यसका लागि शिक्षक आफैं पनि यसबारे जानकार हुनुपर्छ। अन्यथा, भोलि यिनै बालबालिकाले देशको शासन कसरी चलाउने ? अपराध र अन्य जघन्य कुरा पनि सामाजिक सञ्जालमा सर्च गर्न थाल्लान् भन्ने डर छ। सामाजिक सञ्जाललाई बौद्धिक विकासमा प्रयोग गर्ने कि बिनाशमा प्रयोगकर्तामा भर पर्ने कुरा हुन्। यति भन्दाभन्दै पनि के बाँकी रहन्छ भने प्रयोगकर्तालाई के कुरा खोज्न वा हेर्न प्रोत्साहन गर्ने भन्ने कुरा अभिभावक, शिक्षक र सरकारको हातमा छ। संसारमा धेरै कुरा बौद्धिकता वा मानवीयताका लागि गरिएका विकास हुन्। तर यसको प्रयोग मानवताका विरुद्ध पनि भएका छन् र भइरहेका छन्। भोलि सामाजिक सञ्जाल नै हाम्रा लागि सबैभन्दा खतरा र चुनौती नबनोस् भनेर आजैदेखि सोच्नुपर्ने बेला आएको छ।"
मितिनी नेपालले मनायो प्राइड सोसल इभेन्ट२०२२,"काठमाडौं : मितिनी नेपालको आयोजनामा काठमाडौंमा प्राइड सोसल इभेन्ट २०२२ सम्पन्न भएको छ। कार्यक्रमको उद्धेश्यमाथि प्रकाश पार्दै मितिनी नेपालका कार्यकारी निर्देशक सरीता केसीले जुन महिनालाई यौनिक तथा लैंगिक अल्पसंख्यक समुदायले गर्वको पर्वकोरुपमा मनाउँदै आइरहेको बताइन्। केसीले भनिन्, अमेरिकाको न्यूयोर्कस्थित एउटा बारमा गे व्यक्तिहरुको जमघटमा प्रहरीले गरेको क्रुरताविरुद्ध गरिएको आन्दोलन र सो आन्दोलनमा मारिनेहरुको सम्झनामा सन् १९६९ मा स्टोनवालको दंगामा संलग्न व्यक्तिहरुको श्रद्धान्जलीको रुपमा हरेक जुनमहिनालाई गौरव महिनाको रुपमा मनाउने गरिन्छ। गौरव महिनालाई यौनिक तथा लैंगिकअल्पसंख्यक समुदायका व्यक्तिहरुको पहिचान, समानता, सुरक्षा, स्वतन्त्रता, मर्यादा र न्यायकालागि उत्सवकोरुपमा विश्वभर मनाउँदै आएको पाईन्छ। कार्यक्रममा मितिनी नेपालका अध्यक्ष लक्ष्मी घलानले यौनिक तथा लैंगिक अल्पसंख्यक समुदायको आन्दोलन सुरु भएको धेरै वर्ष भैसकेको र कार्यक्रमको मुख्य उद्धेश्य समुदायले भोग्दै आइरहेको तिरस्कार, भोगाई, घृणा, अपमानको विरुद्ध समुदायले गर्दै आइरहेको संघर्षलाई निरन्तरता दिदैं समुदायको अधिकारका लागि गौरव महिना मनाउन थालिएको ४ वर्ष भैसकेको बताइन्। उनले भनिन्, यौनिक तथा लैंगिक अल्पसंख्यक समुदायका व्यक्तिहरु इन्द्रेणी र दुर्लभ हिरा हुन्। समुदायको मानवअधिकारको संरक्षण र संर्वद्धनमा सम्पूर्णको साथ र सहयोग आवश्यक रहेको र समुदायको राजनैतिक सहभागिता महत्वपुर्ण रहन्छ। कार्यक्रममा प्रमुख आर्कषणको रुपमा ड्रयाग् शो, फेसन शो, नृत्य, संगीत र स्ट्याण्डअप कमेडी सो रहेको थियो।"
"पाकिस्तानमा बस खस्दा १९ जनाको मृत्यु, १२ घाइते",पाकिस्तान : पाकिस्तानको दक्षिणपश्चिम बलुचिस्तान प्रान्तको शेरानी जिल्लामा आइतबार एक यात्रुवाहक बस खाल्डोमा खस्दा कम्तिमा १९ यात्रुको मृत्यु हुनाको साथै अन्य १२ जना घाइते भएको स्थानीय सञ्चारमाध्यमले जनाएका छन्। सो घटना उत्तरपश्चिमी खैबर पख्तुनख्वा प्रान्तको सिमानामा रहेको जिल्लाको दानासार क्षेत्र नजिकै भएको हो। तीव्र गति र वर्षाका कारण चालकले नियन्त्रण गुमाउँदा सो दुर्घटना भएको हो। उक्त दुर्घटनाका घाइतेहरूलाई स्थानीय अस्पतालमा सारिएको छ। केही घाइतेको अवस्था गम्भीर भएकाले थप मृत्यु हुने सम्भावना रहेको पनि प्रहरीले जनाएको छ। देशको राजधानी इस्लामाबादबाट बलुचिस्तानको प्रान्तीय राजधानी क्वेटा जाँदै गरेको बसमा ३० भन्दा बढी यात्रु सवार थिए। रासस
भारतद्वारा धार्मिक स्वतन्त्रतासम्बन्धी अमेरिकी प्रतिवेदनको आलोचना,"भारत : भारतले संयुक्त राज्य अमेरिकाको अन्तर्राष्ट्रिय धार्मिक स्वतन्त्रता आयोगले भारतमा धार्मिक स्वतन्त्रताका विषयमा गरेको पक्षपाती र गलत टिप्पणी आलोचना गरेको छ। भारतको विदेश मन्त्रालयका अनुसार उक्त आयोगको टिप्पणीहरूले भारत र यसको संवैधानिक ढाँचा एवं बहुलताको विषयको बुझाइमा कमी रहेको टिप्पणी गरेको छ। हामीले अन्तर्राष्ट्रिय धार्मिक स्वतन्त्रता (युएससीआईआरएफ) सम्बन्धी अमेरिकी आयोगले भारतको पक्षपाती र गलत टिप्पणीहरू उल्लेख गरेको देखेका छौं, भारतको विदेश मन्त्रालयका प्रवक्ता अरिन्दम बागचीले शनिबार साँझ एक मिडिया प्रश्नको जवाफमा सो कुरा भनेका छन्। यी टिप्पणीहरूले भारत र यसको संवैधानिक ढाँचा, यसको बहुलता र यसको लोकतान्त्रिक नैतिकताको गम्भीर कमीलाई प्रतिबिम्बित गर्दछ। शनिबार युएससीआईआरएफले आफ्नो सामाजिक सञ्जाल प्लेटफर्ममा आफ्ना आयुक्त डेभिड करीलाई उद्धृत गर्दै आयोग भारत सरकारको आलोचनात्मक आवाजहरू विशेष गरी धार्मिक अल्पसंख्यकहरू र उनीहरूका लागि वकालत गर्नेहरूको निरन्तर दमनप्रति चिन्तित छ। भनिएको छ। प्रवक्ता बागचीले भनेका छन्, दु:खको कुरा आयोगले आफ्नो एजेन्डा अनुसार आफ्नो कथन र प्रतिवेदनहरूमा बारम्बार तथ्यहरूलाई गलत ढङ्गले प्रस्तुत गरेको छ। त्यस्ता कार्यहरूले आयोगको विश्वसनीयता र उद्देश्यको बारेमा चिन्तित तुल्याएको छ। रासस"
जनप्रतिनिधिको अबको बाटो,"दलहरूले जनविश्वास गुमाएको परिप्रेक्ष्यमा कथम् काठमाडौंका मेयर बालेन्द्र साह दल विशेषमा आबद्ध हुन पुगे भने मतदाताप्रति ठूलो धोखा हुनेछ। लामो अन्तरालको अन्योलपश्चात् बल्लबल्ल सरकारले स्थानीय निर्वाचनको मिति तोक्यो र निर्वाचन सम्पन्न गर्यो। प्रारम्भमा निर्वाचनलाई मुलुकवासीले पनि खासै महŒव दिएजस्तो देखिएको थिएन। यसको मुख्य कारण थियो आखिर आउने उनै दल र पात्र हुन्। यही सोच जनमानसमा हावी थियो। हुनु पनि स्वाभाविक नै हो। त्यसै पनि, राजनीति आफैंमा फोहोरी खेल हो भन्ने कथनले विश्वव्यापी स्वीकार्यता पाएकै छ। र, व्यवहारमा पनि नेताले पुष्टि गरिरहेकै छन्। त्यसमाथि, दक्षिण एसियामा निर्वाचन पूर्णतया स्वच्छ र निष्पक्ष हुनेमा कमै विश्वास गरिन्छ। हुन त, निर्वाचनमा सत्तारूढ दलहरू र विपक्षी दुवैथरीले थोरबहुत हतकण्डा अपनाउन र एकअर्कालाई दोष दिनबाट किन चुक्थे र ? तथापि, हाम्रो परिवेश र उपरोक्त पृष्ठभूमिमा यसपालिको स्थानीय निर्वाचनलाई राम्रै पाच्य मान्नुपर्ने देखिन्छ। जसका लागि निर्वाचन आयोग धन्यवादको पात्र छभन्दा अन्यथा अर्थ नलाग्नु पर्ने हो। अन्ततः निर्धारित मितिमै चुनाव सम्पन्न भएर नतिजा पनि सार्वजनिक भइसकेको छ। त्यसो त, आकलन बमोजिमकै साविकका उनै ठूला तीन दलले नै यसपालि पनि अग्रता कायम गरेका छन्। तर, पहिलो र दोस्रोको क्रम भने फेरिएको छ। इमानदारीका साथ निर्वाचनको यथार्थपरक समीक्षासहित पाठ सिकेर सच्चिनुनसच्चिनु सम्बद्धमाथि नै निर्भर हुने कुरा हो। अन्यथा, यस पटकको निर्वाचनले सम्बद्ध सबैलाई असंख्य सन्देश छोडेर गएको छ। सबैभन्दा महत्वपूर्ण हो, अझै पनि राम्रो नगर्नेलाई दण्ड सजाय दिने हैसियत मतदातामा रहेको अवस्थाको सन्देश। जुन नेपालीका लागि ज्यादै गर्वको कुरा हो। अन्यथा, अल्पदृष्टिका दलहरूले त आफ्ना कार्यकर्ता मात्र नभएर आमनागरिकलाई धरी मुठ्ठीको माखो ठानेको प्रतीत हुन्थ्यो। हेक्का रहोस्, यस पटकको निर्वाचन परिणामले समय छँदा काम गरेर जनताको मन जित्नको सट्टा निर्वाचनको पूर्वसन्ध्यामा नेतृत्वको सम्बोधनका लागि जुटाइएको कृत्रिम भीडमा बेतुकको गुड्डी हाँकेको भरमा प्राप्त तालीले वास्तविक जनमतको प्रतिनिधित्व गर्दैन है भन्ने तथ्य उजागर गरेको छ। साथै, दूरदराजका मतदाताले परम्परावादी दलहरूको साख यस पटकसम्म केही जोगाए पनि यदि उनीहरू सच्चिएनन् भने सो पनि स्खलित हुने चेतावनी दिएका छन्। वास्तवमा, दलहरूप्रति आमनागरिकको चित्त नबुझेको धेरै भइसक्यो। यस पटकको निर्वाचनको नतिजाले विगतमा ओल्ट्याइपल्ट्याई शासन गर्दा सन्तोषजनक परिणाम दिन असफल खासगरी ठूला दलका नेतृत्वप्रतिको असन्तुष्टिलाई स्पष्टरूपमा प्रतिविम्बित गरेको छ। उपमाका लागि दलको सभापति र प्रधानमन्त्रीसमेत रहेका देउवाले चार दिनसम्म जिल्लामै रहेर कतिपय हतकण्डा अपनाउँदा पनि आफूले मतदान गरेको वडामा आधिकारिक उम्मेदवारलाई जिताउन सकेनन्। उता एमाले अध्यक्ष केपी ओली देशभरि आफ्नो दलको पक्षमा जनलहर आएको र जे जतिले विपक्षमा गठबन्धन गरे पनि आफ्नो बहुमत सुनिश्चित रहेको दाबी गर्दै आएका थिए। ओलीको नेतृत्वको दल आफ्नै निर्वाचन क्षेत्र रहेको झापाको दमक र आफूले बसोबास गर्दै आएको भक्तपुरका वडामा हार ब्यहोर्न बाध्य भएको छ। त्यसरी नै चितवनको माडीमा प्रचण्डको दलको पराजयदेखि लिएर बाबुराम भट्टराई, उपेन्द्र यादव, सुवास नेम्बाङ, महन्त ठाकुरजस्ता हस्तीहरू आआफ्ना वडामा पराजित हुनुलाई फगत संयोग मात्र मान्न अवश्य नसकिएला। अतः मत परिणामले दलका नेतृत्वलाई उनीहरू नसच्चिएमा खैरियत नरहेको चेतावनी दिएको छ। यस पटकको निर्वाचनको अर्को सुन्दर पक्ष हो, स्वतन्त्र उम्मेदवारको वर्चस्व। चर्चाको शिखरमा रहे काठमाडौं महानगरपालिकामा मेयरको उम्मेदवारी दिएका पात्र, बालेन्द्र शाह। त्यसो त, कुनै व्यक्ति अगाडि बढ्न खोज्यो कि उसको खोइरो खन्न र खुट्टा तान्नमा नेपालीको अद्भुत कौशल छ। बालेन्द्र पो त्यसको अपवाद किन हुन पाउँथे र ? उनले उम्मेदवारी दिएपश्चात् नै प्रतिस्पर्धीहरूले उनको कद घटाउन उनी मधेसी मूलको भएको टिप्पणी गर्न भ्याए। कसैले विगतमा उनी माओवादीसँग त कसैले विद्यार्थीकालमा अखिलमा आबद्ध रहेको र अब पनि माउपार्टीको छहारीबिना उनी टिक्न नसक्ने अभिव्यक्ति दिए। उता, जानेमाने कहलिएका पत्रकारले उनी पूर्वराजाका मानिस भएको दलील सार्वजनिक गरे। साँच्चै भन्ने हो भने काठमाडौं महानगरको मेयर पदमा कांग्रेस र एमालेका उम्मेदवारमध्ये एकले बाजी मार्ने ठानिएको थियो। उपरोक्त सबै अफवाहलाई चिर्दै मतदाताबीच बालेन्द्रले गहिरो छाप छोडे। अपवादमा एकाध वडाबाहेक लगभग समानुपातिक दरमा बालेनको मत बढ्दै गयो। फलतः मतगणनाको सुरुआतदेखि नै अग्रता लिएका उनले दुबै दलका उम्मेदवारलाई भारी मतान्तरले पछि पार्दै विजयी भए। मत गणनाका क्रममा कस्तोसम्म देखियो भने ठूला भनाउँदा कतिपय दलका मतदाताले अन्य ६ मत दलको चिह्नमा हाल्दा मेयरको मत भने लौरोमा हालेछन्। उता, कारणवश उनलाई मत हाल्न छुटाएकाले आफू किन चुकेंं होला भनेर पछुतो मानेको पनि भेटियो। यद्यपि, बालेन्द्र परीक्षित पात्र पनि होइनन्। तथापि, आफूलाई सात दशकदेखिको स्थापित दलको श्रेणीमा रहेको गर्व गर्ने र आफ्नो वर्चस्व रहेको दुहाइ दिँदै आएका दलहरूका लागि उनले पाएको मत जोडदार चड्कन हो। जसबाट विगतमा दलहरूले प्राप्त गर्ने गरेको मत भनेको उपयुक्त उम्मेदवारको अभावमा कम कमसलले बाजी मारेको अवस्थाको स्पष्ट जनाउ हो। ज्ञातव्य छ कि, यसपालिको निर्वाचनमा ६ मध्ये १ महानगर, ११ मध्ये ३ उपमहानगरलगायत ३ सय ८५ स्थानमा स्वतन्त्र उम्मेदवार विजयी भए। जुन सम्भवतः अहिलेसम्मकै धेरै संख्या हो। यसबाट आगामी निर्वाचनमा स्वाभाविक रूपमा स्वतन्त्र उम्मेदवारी दिनेको बाहुल्य बढ्ने निश्चित छ। तर, उम्मेदवारी दिँदैमा सबै सफल हुन्छन् भन्ने छैन। र, बहुदलीय पद्धति अगालेको मुलुकका लागि त्यो राम्रो संकेत पनि होइन। जनमानसमा बालेन्द्रप्रतिको क्रेज देखिएपछि कतिपय दलहरू उनलाई आआफ्ना दलमा भित्र्याउन रातो कार्पेट बिछ्याउन तयार देखिएका छन्। तर, दलहरूले जनविश्वास गुमाएको परिप्रेक्ष्यमा कथम् उनी दल विशेषमा आबद्ध हुन पुगे भने मतदाताप्रति ठूलो धोखा हुनेछ। उनीप्रतिको सारा क्रेज चकनाचुर हुने पनि निश्चित छ। उता, आफूहरूप्रतिको विश्वास डगमगाएको आभास पाएपछि पानी बाराबारको स्थितिमा रहेका दलहरू पुनः वाम एकताको दुहाइ दिँदैे एकताको कसरतमा देखिएका छन्। तर हेक्का रहोस्, कथम् यिनले एकता गरिहाले पनि दलहरूका भक्त कार्यकर्ताले त साथ देलान्। तर, यिनको रवैयाबाट चेतिसकेका आमनागरिकले यथास्थितिमा पुनः यिनकै सती जाने गल्ती दोहोर्याउलान् भन्ने नचिताए हुन्छ। समष्टिमा, बहुदलीय पद्धति अँगालेको मुलुकमा मतदाताले दलहरूलाई नै विस्थापित गराउने कुरा त उपयुक्त नहोला। तथापि, आफूले मत हालेको दलपात्रले चुनाव जितेमा मात्र मतको सदुपयोग भएको ठान्ने नेपाली मतदाताको मनोविज्ञान दलहरूले नबुझ्ने कुरै भएन। त्यसैले खासगरी ठूला भनाउँदा दलहरू नागरिकको मत सानातिना दलहरूलाई नजानेमा ढुक्क देखिन्छन्। अनि बाँकी रहेका प्रतिस्पर्धी दलभन्दा अब्बल देखिन केही मात्र भए पनि आफूले गरेका सकारात्मक कार्य छन् भने बढाइचढाई प्रचार गरेर त्यसको जश लिने प्रयत्न गर्छन्। उनीहरूको अर्को रणनीति भनेको प्रतिद्वन्द्वीको कमीकमजोरी भरसक उजागर गरेर तल्लोस्तरको सत्तोसराप गर्दै उसलाई आफूभन्दा कमसल सावित गर्ने दुष्प्रयास नै हो। उता, कार्यकालभरि खासै उल्लेखनीय कार्य गर्न नसके पनि निर्वाचनअगावै भरसक केही सेलिब्रिटीसहित जेजस्ता पृष्ठभूमिका भए पनि बढी संख्यामा पात्र दलमा भित्र्याउँदा निर्वाचन सहजै जित्न सकिने आत्मरतिमा उनीहरू देखिन्छन्। तर, यस्ता अस्त्र भुत्ते भैसकेको स्पष्ट सन्देश यो निर्वाचनले दिएको छ। हामीकहाँ राजनीतिमा आएका धेरैले इमानदारिताका साथ जवाफदेहिता निर्वाह गरेनन्। त्यसैले असल मानिस राजनीतिमा आउन त्यति इच्छुक नदेखिनु एउटा दुखद् विडम्बना छ। त्यसैले मुलुकको त त्यस्तै हो, आफ्नै कल्याणका लागि पनि दलहरू ढिलै भए पनि सुध्रिनुको विकल्प छैन भन्ने सन्देश प्रवाहित त भएको छ। तर, उनीहरूको हालसम्मको रवैयालाई दृष्टिगत गर्दा सच्चिने गुञ्जाइस अत्यन्त न्यून देखिन्छ। तथापि, अपेक्षा गरौं, यस पटकको निर्वाचन सम्बद्ध सबैका लागि सही दिशाबोधको लागि टर्निङ प्वाइन्ट हुनेछ। कथम् अझ पनि सुध्रिने लक्षण नदेखिएमा गलत नेतृत्वलाई विस्थापित गर्न तत्तत् दलकै इमानदार नेताकार्यकर्ता निर्मम बन्न सक्नुपर्छ। तर, समयमै त्यसको आभास नमिलेको खण्डमा आगामी निर्वाचनमा जनताको विश्वास जित्न सक्ने नेपाली आमाका सच्चा सपूतले मुलुक र जनहितका लागि बालेन्द्र बन्न अग्रसर हुनु अनिवार्य देखिन्छ।"
एमाले सचिवालय बैठक जारी,"काठमाडौंः नेकपा एमालेको सचिवालय बैठक बसिरहेको छ । एमाले अध्यक्ष केपी शर्मा ओलीको अध्यक्षतामा पार्टी केन्द्रीय कार्यालय च्यासलमा बैठक जारी छ । बैठकमा आगामी चुनावको तयारी, पार्टीको आन्तरिक विषय र राष्ट्रिय राजनीतिबारे छलफल भइरहेको छ । बैठकमा आगामी प्रतिनिधि सभा र प्रदेश सभा चुनावको तयारी, पार्टीको आन्तरिक विषय र राष्ट्रिय राजनीतिबारे छलफल हुने एमाले नेता शेरबहादुर तामाङले अन्नपूर्णलाई जानकारी दिए।"
एसपीपी रद्दबारे अमेरिकालाई पत्र लेखिएको छैन : परराष्ट्र मन्त्रालय,"काठमाडौं : परराष्ट्र मन्त्रालयले अमेरिकी स्टेट पार्टनरसिप प्रोग्राम (एसपीपी) बारे अमेरिकालाई पत्र पठाउने विषय अध्ययनकै क्रममा रहेको जनाएको छ। परराष्ट्र मन्त्रालयमा आइतबार आयोजित पत्रकार सम्मेलनमा प्रवक्ता सेवा लम्सालले एसपीपी रद्द गर्ने मन्त्रिपरिषद्को निर्णयबारे मन्त्रालय जानकार रहेको र उपयुक्त समयमा अमेरिकालाई पत्र पठाउने बताइन्। प्रवक्ता लम्सालले एसपीपीबारे यसअघि भएका निर्णयबारे परराष्ट्र मन्त्रालयको कहिकतै संलग्नता नभएको समेत उनले स्पष्ट पारेकी छन् । प्रवक्ता लम्सालले भनिन्, 'पहिले के भएको थियो भन्नेमा अहिले अध्ययनकै क्रममा भएकाले पत्र पठाएको छैनौं, उयुक्त समयमा अमेरिकालाई कुटनीतिक च्यानलबाट पत्र पठाएर मन्त्रिपरिषद्को निर्णय कार्यान्वयन गर्छौं। अहिले गइसकेको अवस्था छैन। नेपाल सरकारले असार ६ गते एसपीपी अस्वीकार गर्ने निर्णय गर्दै औपचारिक जानकारी दिन अमेरिकालाई पत्र पठाउने जिम्मा परराष्ट्र मन्त्रालयलाई दिएको थियो। नेपाली सेनाले परराष्ट्र मन्त्रालयलाई उपेक्षा गर्दै एसपीपीबारे अमेरिकाको युटा राज्यस्थित नेसनल गार्डसँग समझदारी गरेको विषय सार्वजनिक भएपछि त्यसको चौतर्फी विरोध भएको थियो।"
पर्यटकलाई लुटपाट गर्न खोज्ने सातजना प्रहरी नियन्त्रणमा,"हुम्ला : हुम्लाको उत्तरी नाम्खा गाउँपालिकामा विदेशी पर्यटकलाई लुटपाट गर्न खोज्ने सात जनालाई प्रहरीले नियन्त्रणमा लिएको छ। ग्रेट हिमालयन ट्रेलको यात्राका क्रममा रहेका जर्मनी नागरिक ३८ वर्षीय मेटियर्स इक्मालाई उनीहरुले लुटपाट गर्न खोजेका थिए। नाम्खा गाउँपालिका५ नारा लेकबाट हिल्सातर्फ जाँदै गरेका इक्मालाई सडकमा काम गर्ने कामदारले लुटपाट गर्न खाजेका हुन्। प्रहरी निरीक्षक दीपक मल्लका अनुसार हिल्सासिमकोट सडक निर्माणमा संलग्न कामदारले शनिबार लुटपाट गरेको इक्माले दिएको उजुरीका आधारमा सातै जनालाई नियन्त्रणमा लिएको जानकारी दिए। प्रहरीले हिमाल सुनार, कमल थापा, छविलाल बस्नेत, माधव थापा, गणेश सुनार, खेम सुनार र विजय विष्टलाई नियन्त्रणमा लिएको हो। उनीहरुको ठेगाना दाङको घोराही र तुलसीपुर रहेको विष्टले बताए। सातै जनालाई नाम्खाबाट सदरमुकाम सिमकोट ल्याइँदै छ। इक्मा पूर्वको कञ्चनजङ्घा हिमालबाट हुम्लाको हिल्सासम्मको पैदल यात्रामा रहेका थिए। उजुरी दिएपछि उनलाई पनि जिल्ला प्रहरी कार्यालयमा ल्याइँदै गरेको प्रहरीले जनाएको छ। रासस"
भालुको आखेटोपहारसहित दुईजना पक्राउ,काठमाडौं : प्रहरीले आखेटोपहारसहित दुईजनालाई पक्राउ गरेको छ। केन्द्रीय अनुसन्धान ब्यूरो (सिआईबी)ले संरक्षित वन्यजन्तु भालुको आखेटोपहार अवैध रुपमा बेचविखन गर्ने अर्घाखाँचीको पाणिनी गाउँपालिका२ का हरिओम रसाइली र रुपन्देहीको बुटवल उपमहानगरपालिका३ का भजिन्द्र दर्जीलाई पक्राउ गरी आइतबार सार्वजनिक गरेको हो। ब्यूरोका प्रवक्ता प्रहरी उपरीक्षक श्यामकुमार महतोले संरक्षित वन्यजन्तुको आखेटोपहार बेचबिखन गरिरहेको अवस्थामा गोकर्णेश्वर नगरपालिका५ जोरपाटीबाट उनीहरुलाई पक्राउ गरिएको जानकारी दिए। प्रहरीले पक्राउ परेका उनीहरुसँग रहेको आखेटोपहारसमेत बरामद गरेको छ। पक्राउ परेका दुवैजनालाई आवश्यक अनुसन्धान एवं कारबाहीका लागि डिभिजन वन कार्यालय हात्तिसार पठाइएको प्रवक्ता महतोले बताए। रासस
सभामुख सापकोटा र मलेसियाका उपसभामुख रसिदबीच भेटवार्ता,"काठमाडौं : सभामुख अग्निप्रसाद सापकोटा र मलेसियाका उपसभामुख मोहमद रसिद हसनबीच शिष्टाचार भेटवार्ता भएको छ । उनीहरुबीच अजरबैजानको राजधानी बाकुमा असंलग्न आन्दोलनको संसदीय सञ्जालको सम्मेलनका क्रममा शनिबार साँझ भेटवार्ता भएको सभामुखका स्वकीय सचिव गोविन्द पाठकले जानकारी दिएका छन्। भेटमा सभामुख सापकोटाले नेपाल र मलेसियाबीच सन् १९६० मा कूटनीतिक सम्बन्ध स्थापना भएदेखि नै द्विपक्षीय सम्बन्ध मैत्रीपूर्ण र सौहार्द रहँदै आएको चर्चा गर्दै दुवै देशले असंलग्नताको नीतिमा विश्वास गरेको र संयुक्त राष्ट्रसङ्घको आदर्शमा प्रतिबद्ध रहेको बताए। उनले मलेसियाले सन् २००१ को सुरुदेखि नै नेपाललाई विदेशी कामदार स्रोत देशका रूपमा मान्यता दिएर ठूलो सङ्ख्याका नेपालीलाई रोजगारी दिएकामा धन्यवाद दिए। मलेसिया नेपालको प्रमुख व्यापारिक साझेदार रहेको चर्चा गर्दै सभामुख सापकोटाले दुई देशबीच पर्यटन प्रवद्र्धनमा जोड दिए । सन् २००३ मार्चदेखि सुरु भएको सिधा हवाई सम्पर्कले दुवै देशका नागरिकलाई अझ नजिक ल्याउन सहज भएको उनको भनाइ थियो । मलेसियाका उपसभामुख हसनले नेपाल मलेसियाको असल मित्र रहेको बताउँदै सभामुख र नेपाली संसदीय प्रतिनिधिमण्डलसँग भेटन पाएकामा खुसी व्यक्त गरे। भेटमा नेपाली प्रतिनिधिमण्डलका सदस्य पुष्पा भुसाल गौतम, रामचन्द्र राईलगायत सहभागी थिए। सभामुख अग्निप्रसाद सापकोटा आज बेलुका स्वदेश फर्कदैछन्।"
"राहदानी विभागले भन्यो १५ दिनमै राहदानी जिल्लामै पुग्छ, काठमाडौं नधाउनुस्","काठमाडौंः राहदानी विभागले १५ दिनभित्र सम्बन्धित जिल्लामै राहदानी पुग्ने भएकाले काठमाडौं धाइराख्न नपर्ने स्पष्ट पारेको छ । जिल्ला प्रशासन कार्यालयबाट आवेदन भएका राहदानीहरु विभागले प्रत्येक हप्ता प्रिन्ट गरी पठाउने व्यवस्था गरेको जनाएको छ । विभागले आइतबार सूचना जारी गर्दै काठमाडौं उपत्यका भित्रका जिल्ला र काभ्रेमा आवेदन गर्नेहरुले १ हप्ता भित्रमा र अन्य जिल्लाको हकमा १० देखि १५ दिन भित्र राहदानी प्राप्त गर्ने सुनिश्चितता मिलाएको जानकारी दिएको छ। हाल दैनिकरुपमा विभागमा आवेदन दिनेको संख्या करिब २ हजार चार सय रहेको छ । विभागले हाल दैनिकरुपमा ६५०० राहदानी वितरण गर्दै आएको छ। अत्यन्त जरुरी परेका सेवाग्राहीहरुले राहदानी विभागमा आवेदन गर्नुहुन र अन्य कम जरुरी हुनेले आफ्नो सम्बन्धित जिल्ला प्रशासन कार्यालयबाटै सहज रुपमा राहदानी प्राप्त गर्न सकिने हुँदा सो सेवा लिनुहुन सेवाग्राहीमा अनुरोध छ । विभागले सेवाग्राहीहरुको सहजताको लागि प्रत्येक दिन २४०० जनाले अनलाईनबाट फाराम भर्न सक्ने र फाराम भरिसकेपछि तुरुन्त १ देखि ४ दिनभित्र विभागमा राहदानी फाराम बुझाउन सक्ने र आवेदन गरेपछि २ कार्यदिनमा राहदानी प्राप्त गर्ने व्यवस्था मिलाएको छ । सबै सेवाग्राहीहरु विहान एकैपटक आउँदा विभागमा उल्लेख्य भीड हुने भएकोले आवेदन फाराममा उल्लेख भएको मिति र समयमा मात्र विभागमा आउनहन पनि अनरोध छ,'विभागले जारी गरेको सूचनामा भनिएको छ।' आजै राष्ट्रिय युवा संघ नेपालले राहदानी वितरणमा ढिलासुस्ती र अस्तव्यस्त भएको भन्दै सरकारलाई दबाब दिन राहदानी विभाग अगाडि प्रदर्शन गरेको छ।"
हत्या आरोपमा मेयर पक्राउ,"धनगढी : अछामको पञ्चदेवल विनायक नगरपालिका४ का किशोर विनोद शाही हत्याकाण्डमा संलग्न भएको आरोपमा सोही नगरपालिकाकी मेयर अम्बिका चलाउने पक्राउ परेकी छिन्। विनोद जेठ २१ गते बिहान १० बजे गाउँ नजिकैको भिरमा मृत फेला परेका थिए। उनको हत्या गरिएको भन्दै परिवारले मेयर चलाउनेसहित १३ जनाको नाममा प्रहरीसमक्ष किटानी जाहेरी दर्ता गरेको थियो। किटानी जाहेरीमा भएका पाँच जना यसअघि नै पक्राउ परिसकेका छन्। जिल्ला प्रहरी कार्यालय अछामका प्रमुख प्रहरी नायव उपरिक्षक नारायण डाँगीले, मेयर चलाउनेको नाममा पनि किटानी जाहेरी परेकाले अनुसन्धानका लागि उनलाई बोलाएको बताए। मेयर चलाउने बोलाएपछि आफैं आउनु भएको हो, उहाँसँगै किटानी जाहेरीमा नाम भएका नेत्र शाहीलाई पनि पक्राउ गरिएको छ डिएसपी डाँगीले भने। जिल्ला प्रहरी कार्यालय अछामले पनि घटनाको अनुसन्धान अन्तिम चरणमा पुगेको जनाएको छ। केही दिनमै प्रहरीले अनुसन्धान सकेर अनुसन्धान रिपोर्ट अदालतमा पेश गर्ने जनाएको छ।"
शुक्लाफाँटा राष्ट्रिय निकुञ्जमा चित्तलको बथान (तस्बिर),"कञ्चनपुर : शुक्लाफाँटा राष्ट्रिय निकुञ्जमा अहिले चित्तलको संख्या निकै बढेको छ। सो निकुञ्जमाा चित्तल, बाह्रसिंगा लगायतको बथानहरु देखिन्छन्। बासस्थानमा सुधार भएसँगै तिनको सङ्ख्या बढेको हो। शुक्लाफाँटा राष्ट्रिय निकुञ्ज, बरकोला क्षेत्रमा साँझमा देखापरेका चित्तल । शुक्लाफाँटा राष्ट्रिय निकुञ्जका मनोरम दृश्य नियाल्नका लागि पुगेका आन्तरिक पर्यटक । शुक्लाफाँटा राष्ट्रिय निकुञ्जको घाँसे मैदानमा रहेको बाच टावर मचान मा चढेर दृश्यावलोकन गर्दै आन्तरिक पर्यटक । शुक्लाफाँटा राष्ट्रिय निकुञ्जको घाँसे मैदानमा बाह्रसिंगाको बथान ।"
माओवादी केन्द्रीय कमिटी बैठक : 'निर्वाचनमा पार्टीभित्रै गुटबन्दी हुँदा धोका भयो',"काठमाडौंः नेकपा माओवादी केन्द्रको केन्द्रीय कमिटी बैठक जारी छ । कमलादीस्थित प्रज्ञा प्रतिष्ठानमा जारी बैठकमा पार्टी प्रदेश कमिटी अध्यक्षहरुले रिपोर्टिङ गरिरहेका छन् । पार्टी अध्यक्ष पुष्पकमल दाहाल प्रचण्डले एजेण्डा प्रस्तुत गरेपछि प्रदेश अध्यक्षहरुले स्थानीय तह चुनाव समीक्षा, पार्टीको अवस्थालगायतका विषयमा रिपोर्टिङ गरिरहेको एक केन्द्रीय सदस्यले अन्नपूर्णलाई जानकारी दिए । उनले भने, 'मुख्यतः पार्टी पदाधिकारी चयनको विषय उठेको छ । कमरेडहरुले पार्टीको अवस्थाका बारेमा पनि ब्रिफीङ गरिरहनुभएको छ । प्रदेश कमिटी अध्यक्षहरुले स्थानीय तहको चुनावमा पार्टीकै नेताबाट घात भएको, पार्टी भित्र गुटबन्दी हाबी भएको निर्वाचनमा सहि उम्मेदवारको छनौट नभएको बताएका छन् । यस्तै, पदाधिकारी चयन नहुँदा पार्टी प्रणाली चुस्तदुरुस्त हुन नसकेको पनि उनीहरुको भनाइ छ। बैठकका एजेन्डामा केन्द्रीय कमिटीका नयाँ सदस्यको सपथग्रहण, बैठक सञ्चालन प्रकृयाबारे पार्टी अध्यक्ष पुष्पकमल दाहाल प्रचण्डबाट जानकारी, प्रदेशहरुका तर्फबाट रिपोर्टिङ रहेका छन् । यस्तै, अध्यक्ष प्रचण्डबाट वर्तमान परिस्थितीबारे रिपोर्ट पेश र संगठनात्मक विषय प्रस्तुत गर्ने पनि कार्यसूची छ । स्थानीय निर्वाचनको समीक्षा, आगामी प्रदेश र संघको निर्वाचनको तयारी र विविध गरी नौ एजेण्डामा छलफल हुने प्रचण्डले बैठकलाई जानकारी गराएका थिए ।"
चीनमा तैरिरहेको क्रेन डुब्दा २७ जना बेपत्ता,"चीन : चीनको ग्वाङ्डोङ प्रान्तमा शनिबार बिहान पानीमा तैरिरहेको क्रेन डुब्दा कम्तीमा २७ जना बेपत्ता भएका छन्। सिन्ह्वाका अनुसार सो तैरिरहेको क्रेन याङजियाङ शहर नजिकैको पानीमा चाबा नामक आँधीबाट जोगिने क्रममा यसको मुरिङ चेन भत्केपछि लंगर तानिएको र खतरामा रहेको अनुगमन प्रणालीले जनाएको छ। प्रान्तीय सामुद्रिक खोज तथा उद्धार केन्द्रले सो घटना बारे पुष्टि गरेको छ। बेपत्ताहरुको खोजीका लागि आसपासका उद्धार हेलिकप्टर, उद्धार जहाज र व्यापारिक जहाजहरूसमेत परिचालन गरिएको केन्द्रले जनाएको छ। केन्द्रका अनुसार राति १२ बजेतिर तीन जनाको उद्धार गरिएको थियो भने २७ जना पानीमा डुबेर बेपत्ता छन्। विज्ञप्ति अनुसार खोजी तथा उद्धार कार्य जारी रहेको छ। केही चालक दलले जहाजलाई त्यागेका थिए, उनीहरूलाई सुरक्षामा तान्न प्रयासमा बाधा पुर्याएको थियो। आँधीले अधिकतम ६८ माइल प्रतिघण्टाको गतिमा हावा चलेको बताइएको छ। दक्षिण चीन सागरमा सञ्चालित औद्योगिक सहायता जहाज दुई दर्जनभन्दा बढी चालक दलका सदस्यको डुबानमा परेको हुन सक्ने देखिएको छ। रासस"
परराष्ट्रमन्त्री खड्का चीन भ्रमणमा जाने,"काठमाडौं : परराष्ट्रमन्त्री नारायण खड्का उत्तरी छिमेकी चीनको भ्रमणमा जाने भएका छन्। मन्त्री खड्काको भ्रमण तयारी भइरहेको परराष्ट्र मन्त्रालयले जनाएको छ। परराष्ट्र मन्त्रीको चीन भ्रमणको तयारी भइरहेको छ। नियमित भ्रमण हो। एजेण्डाहरु तय हुन बाँकी छ। महत्वपूर्ण छिमेकी मित्र भएकाले भ्रमण आदानप्रदान हाम्रो कार्यक्रममा छ, प्रवक्ता सेवा लम्सालले भनिन्। केही समय अगाडि चिनियाँ विदेशमन्त्रीको नेपाल भ्रमण भएको उल्लेख गर्दै उनले त्यो हिसाबले नेपालको परराष्ट्र मन्त्रीको पनि उपयुक्त समयमा भ्रमण हुने बताइन्। 'त्यो समयमा विस्तृत जानकारी गराउनेछौं, उनले भनिन्। भ्रमणअघि परराष्ट्रमन्त्री खड्काले बिहीबार चिनियाँ कम्युनिस्ट पार्टीका विदेश विभाग प्रमुखबीच भर्चुअल वार्ता गरेका थिए। उक्त वार्तामा द्विपक्षीय सम्बन्धका विषय, आसन्न भ्रमणको विषय, सीमालगायत विषयमा छलफल भएको प्रवक्ता लम्सालले जानकारी दिइन्। उक्त वार्तालाई भ्रमणलगायत विषयको तयारीको रुपमा लिनुपर्छ, उनले भनिन्।"
राहदानी विभाग अगाडि युवाहरुले गरे प्रदर्शन (फोटोफिचर),"काठमाडौंः राहदानी वितरण प्रक्रियामा ढिलासुस्ती भएको भन्दै युवाहरुले विरोध प्रदर्शन गरेका छन् । राष्ट्रिय युवा संघ नेपालले नेतृत्व गरेको कार्यक्रमका सहभागीहरुले राहदानी वितरणमा ढिलासुस्ती र अस्तव्यस्त भएको भन्दै सरकारलाई दबाब दिन राहदानी विभाग अगाडि प्रदर्शन गरेका हुन् । उनीहरुले महंगीले सतायो, राहदानीले रुवायो, ढिलासुस्ती अन्त्य गरजस्ता नारा लगाएर विरोधमा उत्रिएका थिए। सर्वसुलभ तरिकाले राहदानी वितरण गर्न उनीहरुको माग छ।"
"नेप्से परिसूचक ५७ अंकले बढ्यो, करिब साढे दुई अर्बको सेयर कारोबार","काठमाडौं : सेयर बजारमा हरियाली छाएको छ। कारोबारको पहिलो दिन नेप्से परिसूचक ५७६१ अंकले बढेर २०८६३८ विन्दुमा बन्द भएको छ। नेप्से बढेसँगै कारोबार रकम पनि बढेको छ। यसदिन २३१ कम्पनीको ६२ लाख २७ हजार ६९२ कित्ता सेयर दुई अर्ब ४८ करोड ४ लाख ७३ हजार ९९९ रुपैयाँमा खरिदबिक्री भयो। सेन्सेटिभ इन्डेक्स पनि १०२२ अंकले बढेर ३९८८४ विन्दुमा पुगेको छ। कारोबारमा आएका १३ वटै समूहमा हरियाली छाएको छ। ट्रेडिङ समूहको सर्वाधिक ९३ प्रतिशतले सूचक उकालो लागेको छ। हाइड्रो पावर समूहको ५६३ अंकले सूचक बढ्दा फाइनान्सको ४२१, मनु एन्ड प्रोको ४९ र अदर्शको ४७५ प्रतिशतले मूल्य बढेको हो। यसैगरी होटल्स एन्ड टुरिजमको ३५, डेभलपमेन्ट बैंकको ३३८, माइक्रो फाइनान्सको ३१ र इन्भेस्टमेन्टको ३५५ प्रतिशतले मूल्य वृद्धि भएको छ। बैंकिङको १२३, लाइफ इन्स्युरेन्सको १७२ र म्युचुअल फन्डको ०४४ प्रतिशतले सूचक बढ्यो। सेयर बजारमा हरियाली छाउदा ७ कम्पनीको सेयर मूल्यमा सकारात्मक सर्किट लागेको छ। नेस्डो समृद्धि लघुवित्तीय वित्त, सीवाईसी नेपाल लघुवित्त वित्तीय, अपर तामाकोशी,हिमालयन पावर पार्टनर, सानजेन जलविद्युत कम्पनी, साल्ट ट्रेडिङ कर्पोरेसनको सेयर मूल्य १० प्रतिशतले बढ्यो। यसैगरी, रसुवागढी हाइड्रोपावरको ९९६, मध्य भोटेकोशी जलविद्युतको ९६० प्रतिशतले मूल्य बढेको हो।"
जेलबाट छुटेपछि बमबहादुरले थप चार गैँडा मारे,चितवन : चितवन राष्ट्रिय निकुञ्जका १७ गैँडा मारेपछि अदालतबाट १५ वर्ष कैद सजाय भोगेका बमबहादुर प्रजाले जेलबाट छुटेपछि थप चार गैँडा मारेको पाइएको छ। जेलपछि छुटेपछि उनी पुनः गैँडा शिकार र खाग तस्करीमा संलग्न रहेको अनुसन्धानका क्रममा खुलेको हो। प्रजा २०६० सालमा पक्राउ परेका थिए। पन्ध्र वर्ष काराबासको सजायपछि उनी २०७५ मा रिहा भएका थिए। त्यति बेला उनले १७ गैँडा मारेको स्वीकार गरेका थिए। जेलबाट छुटेपछि पनि गैँडा मार्न सक्रिय प्रजालाई नेपाल प्रहरीको केन्द्रीय अनुसन्धान ब्यूरो (सीआईबी)ले बिहीबार राति धादिङको मलेखुबाट पक्राउ गरेको छ। सिआईबी प्रमुख उत्तम सुवेदीले प्रजालाई पक्राउ गरी चितवन राष्ट्रिय निकुञ्जको जिम्मा लगाइएको जानकारी दिए। विसं २०७७ कात्तिकमा चितवन राष्ट्रिय निकुञ्जको नारायणी नदीको टापुमा २०२२ वर्षको माउ गैँडा र तीन वर्षको बच्चा मृत भेटिएको थियो। ती दुवै खाग झिकिएको अवस्थामा भेटिएका थिए। त्यसपछि चितवन राष्ट्रिय निकुञ्जले चलाएको स्वीप अप्रेसनका क्रममा थप दुई गैँडा पनि खाग झिकिएको अवस्थामा मृत भेटिएका थिए। ती चारवटै गैँडाको शिकार प्रजाको योजनामा भएको अनुसन्धानबाट खुलेको बताइएको छ। रासस
काठमाडौं विश्वविद्यालयमा 'इनर्जी सिस्टम्समा' स्नातकोत्तरको पढाइ हुने,"काठमाडौं : काठमाडौं विश्वविद्यालय (केयु) मा इनर्जी सिस्टम्समा स्नातकोत्तरको पढाइ हुने भएको छ। सो विषय पढाइका लागि केयु र इन्डियन इन्स्टिच्युट अफ टेक्नोलोजी मद्रास (आईआईटीम) सँग संयुक्त रूपमा डिग्री प्रदान गरिने इनर्जी सिस्टम्समा अन्तर्राष्ट्रिय स्नातकोत्तर कार्यक्रमका लागि सहकार्य भएको छ। विद्यार्थी भर्नाको पहिलो ब्याचको लागि आवेदन हालै आव्हान गरिएको छ। भारतीय प्रधानमन्त्री नरेन्द्र मोदीको नेपाल भ्रमणका क्रममा काठमाडौं विश्वविद्यालय (केयु) र इन्डियन इन्स्टिच्युट अफ टेक्नोलोजी मद्रास (आईआईटीएम) बीच भएको प्राज्ञिक गतिविधिमा सहकार्य गर्ने समझदारी पत्र एवं सम्झौता अनुरुप केयु र आईआईटीम मद्रासद्वारा संयुक्त रुपमा प्रमाणपत्र प्रदान गर्ने गरी मास्टर्स अफ टेक्नोलोजी इन इनर्जी सिस्टम्स' कार्यक्रमको थालनी भएको हो। सन् १६ मे २०२२ का दिन स्कुल अफ इन्जिनियरिङ, काठमाडौं विश्वविद्यालय, धुलिखेल, नेपाल र इन्डियन इन्स्टिच्युट अफ टेक्नोलोजी मद्रास, भारतद्वारा यी दुई संस्थाबीच सन् २० जुलाई १९९८ मा हस्ताक्षर गरिएको समझदारी पत्रको नवीकरणको रूपमा एक समझदारी पत्रमा हस्ताक्षर गरिएको थियो । लुम्बिनीमा नेपालका प्रधानमन्त्री शेरबहादुर देउवा र भारतका भारतीय प्रधानमन्त्री नरेन्द्र मोदीको उपस्थितिमा उक्त समझदारी पत्र हस्ताक्षर समारोह सम्पन्न भएको थियो । उक्त समझदारी पत्रले यी दुई संस्थाबीच शिक्षक तथा विद्यार्थी आदानप्रदान, अध्यापन, अनुसन्धान, विकास, परामर्श, अध्ययन, शैक्षिक सामग्री र प्रकाशनको आदानप्रदान र सांस्कृतिक तथा बौद्धिक सम्वृद्धिका अवसरहरूको आधार तयार गरेको छ । दुईवर्षे उक्त कार्यक्रमको मूल उद्देश्य विद्यार्थीहरुलाई उर्जाका विभिन्न क्षेत्रमा रहेका आधारभूत सीपहरु उपलब्ध गराउनु रहेको जानकारी विश्वविद्यालयका एसोसिएट प्रोफेसर विराजसिंह थापाले दिए। उनले उक्त कार्यक्रम काठमाडौँ विश्वविद्यालयको इतिहासमा पहिलोपटक हुन गइरहेको र सो कार्यक्रमका लागि आफू उत्साहित भएको बताए। उनले उक्त कार्यक्रम पूरा गर्ने विद्यार्थीलाई यी दुवै विशिष्टिकृत संस्थाको लोगो अंकित शैक्षिक प्रमाण पत्र र ट्रान्सक्रिप्टद्वारा दिक्षित गरिने बताए। उक्त कार्यक्रमले दुवै विशिष्टिकृत संस्थाका एरोनटिकल, एप्लाइड मेकानिक्स, केमिकल, सिभिल, इलेक्ट्रिकल, मेकानिकल, वातावरण, मेटलर्जिकल, मटेरियल इन्जिनियरिङ्, ओशन इन्जिनियरिङ, रसायन विज्ञान, भौतिक विज्ञान, मानविकी, र सामाजिक विभागहरूका विशेषज्ञतालाई एकीकृत गरी उर्जा, प्रविधी र समाजका विभिन्न बहुआयामिक पक्षहरुमा टेवा पुर्याउनेछ। उक्त कार्यक्रमको शैक्षिक सत्र २५ जुलाई २०२२ बाट सुरु हुनेछ । सोहीअनुसार पहिलो र दोस्रो सेमेस्टर काठमाडौं विश्वविद्यालयमा सञ्चालन हुनेछन् । पठनपाठनका गतिविधि भने दुबै शिक्षण संस्थाहरुद्वारा हाइब्रिड मोडमा गरिनेछ। साथै पछिल्ला सेमेस्टरका पठनपाठन तथा प्रयोगशालाका कार्यहरु इन्डियन इन्स्टिच्युट अफ टेक्नोलोजी मद्रासमा सञ्चालन हुनेछन्।"
"कोभिडपछि रोकिएका नेपाली विद्यार्थी मंगलबारदेखि चीन फर्किन पाउने, पहिलो चरणमा २८१ जना जाने","काठमाडौं : उत्तरी छिमेकी चीनले कोभिड १९ महामारीपछि फर्किन नपाएका २८१ जना नेपाली विद्यार्थीलाई लैजाने भएको छ। कोभिड महामारी पूर्णरुपमा नियन्त्रणमा नआएको भन्दै यसअघि चीनले नेपाली विद्यार्थीलाई लैजान मानेको थिएन्। चीन फर्किन नपाउँदा डिग्री पूरा गर्न नपाउने चिन्तामा नेपाली विद्यार्थीहरु थिए। नेपाली विद्यार्थीले चीन जान पाउनुपर्ने भन्दै चिनियाँ दूतावासअगाडि प्रदर्शनसमेत गरेका थिए। नेपालको निरन्तरको पहलकदमीपछि चीन नेपाली विद्यार्थी फर्काउन तयार भएको परराष्ट्र मन्त्रालयले जनाएको छ। मन्त्रालयकी प्रवक्ता सेवा लम्सालले जुलाई ५ अर्थात असार २१ गते मंगलबारबाट नेपाली विद्यार्थीहरु चीन फर्किन सुरु हुने बताइन्। कुल ८५० विद्यार्थीमध्ये पहिलो चरणमा मंगलबार २८१ जना चीन फर्किने प्रवक्ता लम्सालले जानकारी दिइन्। नेपाली विद्यार्थीहरू दूतावासको सम्पर्कमा छन्। पहिलो चरणमा २८१ विद्यार्थी जानुहुन्छ, उनले भनिन्। बाँकी विद्यार्थीलाई पनि छिट्टै पठाइने प्रवक्ता लम्सालको भनाइ छ।"
भारतीय विरासत स्थापित गर्दै प्रियंका,"मुम्बई : बलिउड तथा हलिउड अभिनेत्री प्रियंका चोपडा पछिल्लो समय अमेरिकामा बस्दै आएकी छन्। अमेरिकी लेखक तथा गायक निक जोनससँग विवाह गरेपछि प्रियंका अधिकांश समय अमेरिकामै बस्दै आएकी छन्। उनी पति निकसँगै छोरी मालती म्यारीको हेरचाह गर्दै आएकी छन्। पछिल्लो समय हलिउडका चलचित्रहरूमा काम गर्दै आएकी उनी अमेरिकामा व्यवसाय पनि गर्दै आएकी छन्। सोना नामको भारतीय रेस्टुरेन्ट सञ्चालन गर्दै आएकी उनले होमवेयर अर्थात घरेलु सामान उत्पादन गर्ने सोना होम कम्पनी पनि सुरु गरेकी छन्। पछिल्लो समय अमेरिकालाई कर्मथलो बनाउँदै आएकी प्रियंकाले देश छाडेर विदेशमा बस्दा पनि भारतीय संस्कृति, संस्कार र परम्पराको विरासतलाई पनि त्यहाँ स्थापित गर्न लागिपरेकी छन्। भारतलाई छाडेर अमेरिकालाई दोस्रो घर बनाउन लागिपरेको छु। बास्तवमै भन्नुपर्दा यो निकै चुनौतीपूर्ण छ, उनले सञ्चार माध्यमसँगको कुराकानीमा भनेकी छन्, मैले अमेरिकामा हर चिजको भारतीय अंश लिएर आएको छु। मैले जे काम गर्छु, त्यसमा एक भारतीयको झल्को हुन्छ। उनले भारतीय संस्कृति आफ्नो संस्कार र सत्कारका लागि चर्चित रहेकाले त्यसलाई भारत र अमेरिकाबीच जोड्ने काम गर्दै आएको बताइन्। भारत संस्कृति, संस्कार र सत्कारका लागि चिरपरिचित छ। हाम्रो संस्कार र संस्कृतिले सबैलाई एकआपसमा जोड्ने काम गर्दछ। एक प्रवासी भएका कारण भारतीय संस्कार र संस्कृति मेरा लागि निकै महत्वपूर्ण छ, प्रियंकाले भनेकी छन्, म भारतीय संस्कार र संस्कृतिको विरासतलाई अमेरिकाका घरघरमा पुर्याउन चाहन्छु। यसकै लागि नयाँ व्यवसायमा पनि हात हालेकी छु। प्रियंका सिटाडेल र जी ले जरामा देखिँदै छिन्। रुसो ब्रदर्सको सिरिज सिटाडेलको सुटिङ सम्पन्न भइसकेको छ। यस सिरिजमा प्रियंका गेम अफ थ्रोन्स फेम रिचर्ड म्याडनका साथ देखिँदै छिन्। यसैगरी उनी बलिउडमा पनि फर्किन लागेकी छन्। उनी जोया अख्तरको चलचित्र जी ले जरामा आलिया भट्ट र कट्रिना कैफसँगै स्क्रिन सेयर गर्दै छिन्।"
एमालेको केन्द्रीय सचिवालय बैठक बस्दै,"काठमाडौं : नेकपा (एमाले) केन्द्रीय सचिवालयको बैठक आइतबार बस्दै छ। आइतबार ११ बजे पार्टीको केन्द्रीय कार्यालय च्यासलमा बैठक बस्ने एमाले केन्द्रीय प्रचार विभागका सचिव विष्णु रिजालले जानकारी दिए। रिमालका अनुसार बैठकमा आगामी निर्वाचनको तयारी, प्रचार कामको व्यवस्थापन, वैचारिकराजनीतिक प्रशिक्षण, सदस्यता विस्तार र नवीकरण, विभागहरूको काम व्यवस्थापनलगायतका सात कार्यसूचीमा छलफल र निर्णय हुने छ।"
पहिरोको जोखिममा बस्ती,"लम्जुङ : बाढीपहिरोले जिल्लाका विभिन्न स्थानका वडा कार्यालय, विद्यालयदेखि बस्तीसमेत जोखिममा परेका छन्। दोर्दी गाउँपालिका७ को वडा कार्यालय, महेन्द्र ज्योति प्राथमिक विद्यालयको भवन र फलेनी बस्ती जोखिममा परेको हो। गत जेठ २३ गते यता निरन्तर वर्षा हुँदा थप पहिरो जान थालेसँगै जोखिम बढेको वडाध्यक्ष रिसमाया गुरुङले बताए। 'उपल्लो माझखर्कमा रहेको वडा कार्यालय भवनलाई पहिरोले घेरेको छ। उक्त भवनमाथि सडकबाट पहिरो खस्दा वडाको भित्तासम्म आइपुगेको छ। भवनको पछाडिको भागसम्म ढुङ्गामुढा र माटो थुप्रिएको छ भने वर्षा भइरहेमा भवन नै बगाउने स्थितिमा पुगेको छ', उनले भने, 'वर्षा भएपछि पहिराले जताततै लेदो माटो थुपारेको र लेदो फाल्दै कार्यालय सञ्चालन गर्दै आइएको छ।' वडाध्यक्ष गुरुङका अनुसार असार लागेपछि आजसम्म आइपुग्दा पानी पर्ने क्रम बढ्दै आएको र पहिरा पनि बढ्न थालेकाले सेवा प्रवाहसमेत डराइडराइ दिने गरिएको वडाका कर्मचारीहरुले बताए। पहिराले नजिकैको महेन्द्र ज्योति प्राविको भवनलाई पनि जोखिममा पारेको छ। उक्त विद्यालयको कक्षाकोठासम्म भल पस्ने गरेको वडा कार्यालयले जनाएको छ। लप्सीबोट जाने सडकबाट पहिरो झरिरहेको छ भने केही दिनअघि गएको पहिरोले विद्यालयको तारजाली पुरेको छ। वडाध्यक्ष गुरुङले भने, 'पहिरा निरन्तर गइरहन्छ, लेदो वडा कार्यालयभित्र छिर्छ सर्फा गर्दै काम गछौँ।' वडा कार्यालयको करिब २० मिटर माथि सडकबाट आएको पहिरो रोक्नलाई पहिलो पटक यही असार ५ गते गाउँपालिकाबाट रु दुई लाख बजेट ल्याएर तारजालीसहित पर्खाल उठाइएको थियो तर पटकपटक आएको पहिराले थप क्षति पुर्याउनाका साथै अन्य दुईस्थानका सडक नै बगाएपछि आपत्कालीन परिस्थितिमा दुईघण्टासम्म हिँडेर छोटे खोलासम्म पुग्नुपर्ने बाध्यता भएको उनको भनाइ थियो। पहिरो गएयता कुलो सफा गर्ने क्रममा सर्पले टोकेर दुई जना घाइते भइसकेका छन्। त्यस्तै वडा कार्यालयभन्दा करिब २० मिटर परको निर्माणाधीन वडाको स्वास्थ्य चौकी भवन पनि आएको पहिराले आधा पुरेको छ। बस्तीमा पनि १० घर पहिराले जोखिममा पारेको छ। यही असार १ गतेको पहिरो र त्यसपछि बेलाबेलामा खसेको पहिराले कोषलाल गुरुङ, प्रेम गुरुङलगायत अन्य व्यक्तिको घर जोखिममा पुर्याएको वडासदस्य लालबहादुर तामाङले बताए। उनले भने, 'जोखिममा रहेका स्थानीयवासी दिउँसोभन्दा रातको समयमा पानी पर्दा डराइडराइ सुत्दै आएका छन्।' रासस"
छानबिन समितिको निष्कर्ष : राज्यमन्त्री विमला वली दोषी,"दाङ : लुम्बिनी प्रदेशका निवर्तमान स्वास्थ्य, जनसङ्ख्या तथा परिवार कल्याण राज्यमन्त्री विमला वली दोषी रहेको पाइएको छ । राज्यमन्त्री ओलीले पदमा रहेका बेलामा गत महिना दाङमा महिला र बालिकामाथि गरेको दुर्व्यवहार सम्बन्धमा छानबिन गर्न समिति बनेको थियो। सो समितिले व्यक्तिगत लेनदेन भए पनि घरमै पुगेर दुर्व्यवहार गर्नु कमजोरी भएको छानबिन ठहर गरेको छ । मुख्यमन्त्री कुलप्रसाद केसीलाई शनिबार प्रतिवेदन हस्तान्तरण गर्दै छानबिन समितिका संयोजक आन्तरिक मामिला तथा सञ्चारमन्त्री तिलकराम शर्माले राज्यमन्त्री वली अनाधिकृतरूपमा अरूको घरमा जानु कमजोरी भएको बताए। मन्त्री शर्माले एकराज बस्नेत र मन्त्री वलीबीच लेनदेन बाँकी रहेको पुष्टि गर्दै लेनदेनकै लागि एकराजको घरमा पुग्नु गलत भएको बताए। प्रतिवेदन बुझ्दै मुख्यमन्त्री केसीले प्रारम्भिकरूपमा राज्यमन्त्री वलीबाट कमजोरी भएको देखिएको बताए। उनले प्रतिवेदनको अध्ययनपछि मात्र सरकार र पार्टीले आवश्यक कदम चाल्ने बताउँदै कमजोरी भएको विषयलाई संरक्षण नगरिने उल्लेख गरे। गत जेठ ३१ गते राज्यमन्त्री वलीले दाङ तुलसीपुरका वाइसिएल कार्यकर्ता एकराज बस्नेतको घरमा पुगेर बस्नेत पत्नी मीना तथा छोरीमाथि हातपात गरेको घटना सार्वजनिक भएपछि प्रदेश सरकारले घटनाको सत्यतथ्य पत्ता लगाउन मन्त्री शर्माको संयोजकत्वमा तीन सदस्यीय छानबिन समिति गठन गरेको थियो । समितिमा कानून, महिला, बालबालिका तथा ज्येष्ठ नागरिकमन्त्री रमा घर्ती र प्रदेशका मुख्य न्यायाधिवक्ता श्रीकृष्ण सुवेदी सदस्य थिए । छानबिन समितिको प्रतिवेदन आउनुअघि राज्यमन्त्री वलीले पदबाट राजीनामा दिएकी छन्। नेकपा एमालेबाट निर्वाचित श्रीमान् उत्तरकुमार वलीको निधन भएपछि विमलाले तत्कालीन नेकपाबाट दाङको ३ को (ख) बाट उपनिर्वाचनबाट प्रदेशसभा सदस्यमा निर्वाचित भएकी थिइन्। विसं २०७७ फागुन २३ गते सर्वोच्च अदालतले नेकपा खारेज गरेपछि वैशाख १९ मा उनी नेकपा (माओवादी केन्द्र) प्रवेश गरेकी थिइन्।"
सभामुख सापकोटा आज स्वदेश फर्किंदै,"काठमाडौं : सभामुख अग्निप्रसाद सापकोटा आज स्वदेश फर्कदैछन्। अजरबैजानको राजधानी बाकुमा सम्पन्न असंलग्न आन्दोलनको संसदीय सञ्जालको सम्मेलनमा सहभागी भएर सभामुख सापकोटा नेतृत्वको नेपाली संसदीय प्रतिनिधि मण्डल स्वदेश फर्कन लागेको हो । यही असार १४ गते त्यसतर्फ प्रस्थान गरेको नेपाली संसदीय प्रतिनिधि मण्डलका तर्फबाट सभामुख सापकोटाले असार १६ गते सम्मेलनलाई सम्बोधन गरेका थिए। उनले भूराजनीतिक मुद्दालगायत विश्वव्यापी स्तरका चुनौतीहरूको सन्दर्भमा असंलग्न आन्दोलनको सान्दर्भिकता अझ बढेको बताउँदै असंलग्न आन्दोलनका साझा प्रयासबाट विश्वव्यापी चुनौतीहरूलाई सम्बोधन गर्न नेपालको सहयोग र ऐक्यवद्धता व्यक्त गरेका थिए । बाकुमा रहँदा सभामुख सापकोटाले सम्मेलनको आयोजक राष्ट्र अजरबैजानका सभामुख साइबा गफारोवालगायतसँग दुई पक्षीय भेटवार्ता गरेका थिए। नेपाली प्रतिनिधि मण्डलमा प्रतिनिधि सभाका सदस्य पुष्पा भुसाल गौतम, राष्ट्रिय सभाका सदस्य रामचन्द्र राई र सभामुखका स्वकीय सचिव गोविन्द पाठक सहभागी छन्। सभामुख नेतृत्वको प्रतिनिधि मण्डल आइतबार साँझ ७ :१५ मा नेपाल आइपुग्ने समय तालिका रहेको छ ।"
प्री ओपन सेसन : नेप्से सूचक झिनो अंकले बढ्यो,काठमाडौं : सेयर कारोबारको पहिलो दिन प्री ओपन सेसनमा नेप्से सूचक ००२ अंकले बढेको छ । नेप्से सूचक २०२८७९ विन्दुमा आइपुगेको छ। यो समयमा १० कित्ता मात्र सेयर कारोबार भएको छ । यस सेसनमा एउटा मात्र कम्पनीको सेयर कारोबार भयो। बरुण हाइड्रोपावरको ४ हजार ७१० रुपैयाँको सेयर कारोबार हो ।
पुतलीसडकको पैदलमार्गमै फोहोरको थुप्रो : व्यवस्थापन गर्न सम्झौता गरेको कम्पनीले थुपारेको,"काठमाडौं : काठमाडौं महानगरपालिकाले राजधानीको पुतलीसडक क्षेत्रको फोहर व्यवस्थापन गर्न सम्झौता गरेको कम्पनीले नै पैदलमार्ग (फूटपाथ) मा थुपार्ने गरेको छ। काठमाडौं महानगरपालिकाबाट पुतलीसडक क्षेत्रको फोहर उठाउने सम्झौता गरेको स्वच्छ वातावरण स्वस्थ मानव जीवन नामक कम्पनीले नै पैदलमार्गमा फोहर थुपारेको हो। गाडाबाट पैदलमार्ग फोहर थुपारिरहेको अवस्थामा भेटिएका कम्पनीका कामदार उद्धव मैनाली भने, 'गाडी आउन समय लाग्ने भएकाले पैदल मार्गमै फोहर थुपार्न बाध्य छौं।' फोहरका कारण राजधानीमा हैजा फैलिए पनि व्यवस्थापनमा सरोकार भएका निकायको ध्यान जान सकेको छैन। राजधानीको मुख्य सडकको पैदलमार्गमा गाडामा ल्याएर फोहर थुपार्दा पनि स्थानीयवासी कोही पनि चुइँक्क बोल्दैनन्। 'बोले पनि केही नहुने भएकाले चुप लाग्न बाध्य छौँ', उक्त क्षेत्रमा पसल सञ्चालन गर्दैआउनुभएका रामचन्द्र श्रेष्ठ बताउँछन्। राजधानीको अन्य भागमा फोहर उठिरहेको अवस्थामा पुतलीसडकको पैदलमार्गमा भने फोहर व्यवस्थापनको जिम्मेवारी पाएको कम्पनीले नै फोहर थुपार्ने गरेको उनले बताए। महानगरपालिकाले फोहर व्यवस्थापनको जिम्मेवारी सुम्पेको कम्पनीको कामको अनुगमन नगर्दा यस्तो समस्या आएको स्थानीयवासीको गुनासो छ। महानगरपालिकाले कुहिने र नकुहिने फोहर वर्गीकरण गरेर व्यवस्थापन गर्न सार्वजनिक सूचना जारी गरे पनि पुतलीसडक क्षेत्रमा भने दुवैथरी फोहर एकै ठाउँमा राखेर फालेको देखिन्छ। महानगरपालिकाले सूचना जारी गरे पनि अनुगमन गरेर फोहर वर्गीकरण नगर्नेलाई कानुनी कारबाहीको प्रक्रियामा नल्याएका कारण यस्तो समस्या देखिएको हो। रासस"
नेपालगन्जमा अब भानु चोक,"नेपालगन्ज : चोकमा रहेका राजाका सालिक राख्ने र हटाउने विषयमा विवादित बनेको नेपालगन्जमा पहिलो पटक राष्ट्रिय विभूति आदिकवि भानुभक्त आचार्यको सालिक स्थापना गरिएको छ। लायन्स क्लब अफ नेपालगन्ज सिनर्जीले ३६ जना विभिन्न दाता र २० वटा संघसंस्थाको सहयोगमा नेपालगन्ज उपमहानगरपालिका२ न्युरोेडमा भानुभक्तको अर्धकदको सालिक स्थापना गरेको हो। क्लबका अध्यक्ष शिवप्रसाद दाहालका अनुसार दाताबाट संकलन गरेको १३ लाख ६१ हजार चार सय ७७ रुपैयाँमध्ये १२ लाख १५ हजार नौ सय ४९ रुपैयाँमा ढलौटको सालिक स्थापना गरिएको हो। सालिक निर्माणका लागि क्लबकै सदस्यले दुई लाख ५१ हजार एक सय ११ रुपैयाँ संकलन गरेका थिए। काठमाडौंका मूर्तिकार महेश तुलाधरले सालिक निर्माण गरेका हुन्। नेपाल प्रज्ञा प्रतिष्ठानका कुलपति गंगाप्रसाद उप्रेती, लुम्बिनी प्रदेश सरकारका वन, वातावरण, भूसंरक्षणमन्त्री सुरेन्द्र हमाल, लायन्स क्लब डिस्ट्रिक ३२५ एनका गभर्नर सीबी चन्दले शनिबार भानुभक्तको सालिक अनावरण गरेका हुन्। सालिक स्थापनासँगै सो स्थानको नाम भानुभक्त चोक राखिएको छ। यसअघि सो चोकलाई भानु चोक नामाकरण गरिएको थियो। कुलपति उप्रेतीले आदिकवि भानुभक्त आचार्यले नेपाली भाषा, साहित्यको उत्थानमा योगदान मात्र नगरेर साँस्कृतिक बहुल्यता, सद्भाव र एकताको बिम्बका रुपमा रहेको चर्चा गरे। भाषा, साहित्य र संस्कृतिको बाहुल्यता रहेको नेपालगन्जले भानुभक्तको सालिक स्थापना गरेर सामाजिक सद्भाव र एकता स्थापना गर्ने काम गरेको छ। जुन प्रशंशनीय छ, उनले भने। कार्यक्रममा लुम्बिनी प्रदेश सरकारका वन, वातावरण, भूसंरक्षणमन्त्री सुरेन्द्र हमालले नेता र राजाका सालिक मात्र रहेको बुटवल पश्चिममा पहिलो पटक राष्ट्रिय विभूतिको सालिक स्थापना गरेर भानुभक्तप्रति सच्चा सम्मान गरेको बताए। उनले भानुभक्त चोक उज्यालो बनाउन हाइमास्क लाइट जडान गर्न प्रदेश सरकारबाट १५ लाख रुपैयाँ विनियोजन गरेको जानकारी दिए। नेपाल प्रज्ञा प्रतिष्ठानका पूर्वसदस्यसचिव सनत रेग्मीले तीन चार वर्षदेखि भानुभक्त चोकमा भानुजयन्ती मनाउने गरेको बताए। सालिक संरक्षणका लागि व्यवसायी तथा समाजसेवी कृष्णप्रसाद श्रेष्ठलाई भानुभक्त चोक संरक्षण तथा व्यवस्थापन समितिको अध्यक्षका रुपमा जिम्मेवारी दिइएको छ। सोही कार्यक्रममा लायन्स क्लब अफ नेपालगन्ज सिनर्जीले पद हस्तान्तरण गरेको थियो। क्लबका नवनिर्वाचित अध्यक्ष सूर्यकुमार श्रेष्ठलाई निवर्तमान अध्यक्ष शिवप्रसाद दाहालले पद हस्तान्तरण गरेका थिए। क्लबले भेरी अस्पतालमा २० रुपैैयाँमा खाना खुवाउने अञ्जनी माता रसोइ, लायन्स ज्ञानेन्द्र श्रेष्ठका साथै भानुभक्तको सालिक निर्माणमा सहयोग गर्ने दातालाई सम्मान गरेको थियो।"
शिक्षाका छ विधेयक ल्याउने तयारी,"काठमाडौं : शिक्षा, विज्ञान तथा प्रविधि मन्त्रालयले संघीय शिक्षा ऐनसहित विभिन्न छवटा शिक्षासम्बन्धी विधेयकको मस्यौदा तयार गरेको छ । लामो समयदेखि प्रतिक्षारत संघीय शिक्षा ऐनको मस्यौदा संशोधन भई राय परामर्शका लागि अर्थ मन्त्रालयमा पुगेको छ । उक्त मस्यौदा ऐनका साथै उच्च शिक्षासम्बन्धी छाता विधेयक, प्राविधिक शिक्षा विधेयक, एकीकृत स्वास्थ्य विज्ञान प्रतिष्ठान, राष्ट्रिय योग्यता प्रारुपसम्बन्धी विधेयकको मस्यौदा पनि तयार गरिएको छ । संघीय शिक्षा ऐनमा निःशुल्क र अनिवार्य शिक्षा ऐन तथा शिक्षा सेवा आयोग ऐन र राष्ट्रिय परीक्षा बोर्ड ऐनका केही विषय समायोजनका लागि तयारी गरिएको छ । सङ्घीय शिक्षा ऐनमा शिक्षक सेवा आयोगको मापदण्ड, सिद्धान्त र राष्ट्रिय शिक्षाको दर्शन, शिक्षा व्यवस्थापनबारे तीन तहका सरकारको स्पष्ट भूमिका, शिक्षकको तहगत प्रणालीका बारेमा पनि सम्बोधन हुने जनाइएको छ । मन्त्रालयका प्रवक्ता दीपक शर्माले ती विधेयक रायपरामर्शका क्रममा रहेको र सकेसम्म चाँडै सङ्घीय संसद्मा प्रस्तुत हुने अपेक्षा रहेको बताए । प्रतिनिधिसभाको शिक्षा तथा स्वास्थ्य समितिले संघीय शिक्षा विधेयक छिटो सदनमा ल्याउन यसअघि निर्देशन दिइसकेको थियो ।"
लोवाथाङमा ४६५० मिटरको उचाईमा गल्फ कोर्स,"जोमसोम : उत्तरी चीनसँग सीमाना जोडिएको उपल्लो मुस्ताङको लोमान्थाङ गाउँपालिका५ लोवाथाङमा विश्वकै उचाईको गल्फ कोर्स निर्माण भएको छ । गण्डकी प्रदेश सरकारको प्रदेश निर्वाचन क्षेत्र पूर्वाधार विकास कार्यक्रमअन्तर्गत उपल्लो मुस्ताङको लोमान्थाङ गाउँपालिकास्थित लोवाथाङमा ९ होलको गल्फ कोर्स निर्माण गरिएको हो । गत वर्ष गण्डकी प्रदेशका सांसद ईन्द्रधारा बिष्टको पहलमा हिमालयन गल्फ व्यवस्थापक तथा गल्फका प्रोफेसनल खेलाडी भुबहादुर गुरुङसहितको टोली लोमान्थाङको लोवाथाङमा पुगेर गल्फ कोर्स निर्माण तथा गल्फ खेलको सम्भाव्यता अध्ययन गरेको थियो । टोलीको सम्भाव्यता अध्ययनपछि लोमान्थाङमा निर्माण भएको गल्फ कोर्सको अवलोकन तथा अभ्यास खेल खेल्न हिमालयन गल्फका व्यवस्थापन भुबहादुर गुरुङसहित गल्फ विज्ञ राजु थकाली, गल्फ खेलका अन्तराष्ट्रिय खेलाडी भक्तराज गुरुङ र गल्फ खेलाडी बलराम थापा शुक्रबार उपल्लो मुस्ताङ पुगे । यसअघि गल्फ टोलीको प्रारम्भिक अध्ययनपछि लोमान्थाङको लोवाथाङमा ९ होलको गल्स कोर्स निर्माण गरिएको थियो । अवलोकन टोलीले लोवाथाङमा गल्फ खेलको प्रारम्भिक अभ्यास तथा गल्फ कोर्सको परीक्षण समेत गरेका छन् । विश्वकै अग्लो उचाईमा निर्माण भएको दावी गरिएको लोवाथाङ गल्फ कोर्स समुन्द्री सतहदेखि ४६५० मिटरको उचाईमा अवस्थित छ । हिमालयन गल्फ टोलीले लोवाथाङ गल्फ कोर्सलाई मुस्ताङ गल्फ कोर्स नामाकरण गरेका छन् । शुक्रबार उपल्लो मुस्ताङको लोवाथाङ पुगेका हिमायलन गल्फ टोलीले सो स्थानमा निर्माण भएको गल्फ कोर्सको अवलोकन गरे । लोमान्थाङमा गल्फ कोर्स किन र यसको योगदानका बिषयमा टोलीले प्रतिवेदन समेत तयार गरेका छन् । उपल्लो मुस्ताङको धार्मिक ,सांस्कृतिक र ऐतिहाँसिक पर्यटकीय केन्द्र रहेको लोमान्थाङ बजारबाट १२ किमी पश्चिमतर्फको दुरीमा गल्फ कोर्स रहेको र उक्त ठाउँसम्म पुग्न मोटर बाटो समेत विस्तार भइसकेको जनाएको छ । लोमान्थाङको लोवाथाङमा अहिले ३ दशमलव १५ किमी क्षेत्रफल भित्र ९ होलको गल्फ कोर्स निर्माण सम्पन्न भएको र भविष्यमा त्यहाँ १८ होलको गल्फ कोर्स निर्माण गर्ने प्रचूर सम्भावना रहेको टोलीले प्रतिवेदनमा उल्लेख गरेको छ । गल्फको विज्ञ टोलीले तयार गरेको प्रतिवेदनमा विश्वकै अग्लो उचाईमा भारतको सिक्किममा ३९०० सय मिटरको उचाईमा गल्फ कोर्स रहेको सो गल्फ कोर्स गिनिज बुकमा दर्ज भएको र उपल्लो मुस्ताङमा निर्माण भएको गल्फ कोर्स ४६५० मिटरको अग्लो उचाईमा रहेकाले यस गल्फ कोर्सले विश्वकिर्तिमान कायम राख्दै गिनिज बुकमा रेकर्ड राख्ने दावी गरिएको छ । गल्फ विज्ञ टोलीले ४ वटा उद्देश्य जोडेर प्रतिवेदनमा समेटेको छ । लोमान्थाङ लोवाथाङमा निर्माण भएको गल्फ कोर्सले राष्ट्रिय तथा अन्तराष्ट्रिय जगतमा नेपालको नाम प्रशारण गर्नुको साथै पर्यटन प्रर्वद्धनमा योगदान पुग्ने उल्लेख गरिएको छ । गल्फ कोर्स निर्माणसंगै भावी दिनमा गल्फिङ टुरिजम र स्पोर्टस् टुरिजमको विकास गर्ने लक्ष्य राखिएको छ । लोवाथाङमा निर्माण भएको गल्फ कोर्स उच्च उचाईमा अवस्थित रहेको र त्यहाँ गल्फको हाई अल्टिच्यूड तालिम केन्द्र रुपमा सञ्चालन गर्ने सकिने जनाइएको छ । प्रतिवेदनमा लोवाथाङमा गल्फ कोर्स निर्माणदेखि सञ्चालनपछि स्थानीय युवाहरुको रोजगारको सुनिश्चिता गर्ने बताइएको छ । लोमान्थाङमा गल्फ कोर्स निर्माण भएसँगै गल्फ खेलाडीहरुको उत्पादन गर्ने र गल्फ खेलको माध्यमबाट खेलाडीको स्वास्थ्य र मानसिक अवस्था तन्दुरुस्त बनाउन सहयोग पुग्ने विश्वास गरिएको छ । गण्डकी प्रदेशका सांसद ईन्द्रधारा बिष्टको पहलमा गल्फ विज्ञ टोलीको राय सल्लाह मुताविक लोमान्थाङको लोवाथाङमा गल्फ कोर्स निर्माण सम्पन्न भएको हो । नेपालमा निर्माण भएका ७ वटा गल्फ कोर्स मध्ये सबैभन्दा प्राकृतिक हिसाबले दिएको उपयुक्त गल्फ कोर्स लोवाथाङमा निर्माण भएको गण्डकी प्रदेशका सांसद ईन्द्र धारा बिष्टले जानकारी दिए । लोवाथाङमा गल्फ हब निर्माण भएसँगै विश्वकै अग्लो उचाईमा लोवाथाङको गल्फ कोर्स भएको सांसद बिष्टले दावी गरे । उपल्लो मुस्ताङको प्राकृतिक सुन्दरता र रमणीय वातावरणमा गल्फ खेल खेल्न सकिने भएकाले यसले खेल पर्यटनमा समेत उक्तिकै योगदान पु्याउने सांसद बिष्टको भनाइ छ । उपल्लो मुस्ताङको लोवाथाङ स्थित ३ किमी क्षेत्रफलमा फैलिएको समथर घाँसे मैदानमा गल्फ निर्माणसंगै गल्फ खेलप्रति रुचि राख्ने व्यक्तिहरु उत्साहित भएका छन् । यसअघि नेपालमा ६ वटा गल्फ कोर्स निर्माण भइसकेका छन् । विश्वकै साभ्रान्त धनीमानी व्यक्तिहरुले खेल्ने गल्फ खेलको नेपालमा पनि यसको आर्कषण बढ्दो छ । यस्तै ,लोमान्थाङको लोवाथाङमा निर्माण भएको गल्फ कोर्समा राष्ट्रिय गल्फ प्रतियोगिताका लागि बाह्रखरी डटकम टोलीका प्रतिनिधिसँग कुराकानी भइरहेको लोमान्थाङ गापाका अध्यक्ष टसी नर्बु गुरुङले जानकारी दिए ।हामीले बाह्रखरी डटकमसंग कुराकानी गरिहेका छौ,सायद हाम्रो अनुरोधलाई बाह्रखरीले स्थान दिनेछ,गापा अध्यक्ष गुरुङले भने,'उहाँहरुसँग कुरा मिल्यो भने भदौमा हामीले राष्ट्रिय गल्फ प्रतियोगिता आयोजना गर्नेछौं ।' ईन्द्रधारा बिष्ट"
करारका कर्मचारी हटाउने डिलाशैनी गाउँपालिकाको निर्णय,"बैतडी : बैतडीको डिलाशैनी गाउँपालिकाले करारका कर्मचारीहरुलाई हटाउने भएको छ । यहि साउन १ गते पछि करारका कर्मचारीहरुको करार अवधी नथप्ने निर्णय भएको हो । यही असार १७ गते बसेको कार्यपालिका बैठकबाट करारका कर्मचारीहरुलाई साउन १ गतेबाट करार अवधी नथप्ने निर्णय भएको गाउँपालिकाका प्रवक्ता यज्ञ भट्टले जानकारी दिए । पारिश्रमिक खुवाउनै धौधौ भयो ,' उनले भने, फागुनसम्मको पनि जेनतेन जनप्रतिनिधिको सेवासुविधा र लक्षित वर्गको बजेटबाट तलब खुवायौँ ।' तलब खुवाउन नसकिने अवस्था भएकाले आवश्यकता बिनाका कर्मचारी हटाउने निर्णय भएको निमित्त प्रमुख प्रसासकीय अधिकृत गणेश सिंह बोहराले बताए । विकासे बजेटबाट समेत तलब खुवानुपर्ने भएकाले करारका कर्मचारीहर हटाउनु परेको उनको भनाइ छ। 'अनुगमन गर्छौं, त्यसपछि आवश्यकता बिनाका कर्मचारीको करार अवधी थपिदैन,' उनले भने । शिक्षक तथा विद्यालय कर्मचारी र गाउँपालिकामा कार्यरत कार्यालय सहयोगी र प्राविधक कर्मचारी हट्ने गाउँपालिकाले जनाएको छ ।"
पर्यटकलाई लुटपाट गर्न खोज्ने सातजना पक्राउ,"हुम्ला : हुम्लाको उत्तरी नाम्खा गाउँपालिकामा विदेशी पर्यटकलाई लुटपाट गर्न खोज्ने सात जनालाई प्रहरीले नियन्त्रणमा लिएको छ। ग्रेट हिमालयन ट्रेलको यात्राका क्रममा रहनुभएका जर्मनीका नागरिक ३८ वर्षीय मेटियर्स इक्मालाई उनीहरुले लुटपाट गर्न खोजेका थिए। नाम्खा गाउँपालिका५ नारा लेकबाट हिल्सातर्फ जाँदै गरेका इक्मालाई सडकमा काम गर्ने कामदारले लुटपाट गर्न खाजेका हुन्। प्रहरी निरीक्षक दीपक मल्लका अनुसार हिल्सासिमकोट सडक निर्माणमा संलग्न कामदारले शनिबार लुटपाट गरेको इक्माले दिएको उजुरीका आधारमा सातै जनालाई नियन्त्रणमा लिएको जानकारी दिए। प्रहरीले हिमाल सुनार, कमल थापा, छविलाल बस्नेत, माधव थापा, गणेश सुनार, खेम सुनार र विजय विष्टलाई नियन्त्रणमा लिएको हो। उनीहरुको ठेगाना दाङको घोराही र तुलसीपुर रहेको विष्टले बताए। सातै जनालाई नाम्खाबाट सदरमुकाम सिमकोट ल्याइँदै छ। इक्मा पूर्वको कञ्चनजङ्घा हिमालबाट हुम्लाको हिल्सासम्मको पैदल यात्रामा रहेका थिए। उजुरी दिएपछि उनलाई पनि जिल्ला प्रहरी कार्यालयमा ल्याइँदै गरेको प्रहरीले जनाएको छ। रासस"
आईजीपी नियुक्तिसम्बन्धी मुद्दामा आज अन्तिम सुनुवाइ हुँदै,काठमाडौं : नेपाल प्रहरी महानिरीक्षक (आईजीपी) नियुक्तिसम्बन्धी मुद्दामा आज सर्वोच्च अदालतमा सुनुवाइ हुने भएको छ। सर्वोच्चका कायममुकायम प्रधानन्यायाधीश दीपककुमार कार्की र न्यायाधीश कुमार चुडालको संयुक्त इजलाले हेर्दा आएको सो मुद्दामा आज सरकारी पक्षका कानुन व्यवसायीहरुले बहस गर्नेछन्। यसअघि असार १३ गते कायममुकायम प्रधानन्यायाधीश कार्की र न्यायाधीश चुडालको इजलासमा मुद्दाको बहस नसकिएपछि आइतबारका लागि हेर्दाहर्दैमा राखिएको थियो। गत वैशाखमा मन्त्रिपरिषद बैठकले प्रहरी महानिरीक्षकमा धिरजप्रताप सिंहलाई बढुवा गरेपछि प्रहरी अतिरिक्त महानिरीक्षक (एआईजी) विश्वराज पोखरेलले सर्वोच्च अदालतमा रिट दायर गरेका थिए। वरिष्ठताक्रम अनुसार बढुवामा नपरेपछि डीआईजी ईश्वरबाबु कार्कीले सर्वोच्च अदालतमा रिट दायर गरेका थिए। रिटमा जेठ ३० गतेबाट अन्तिम सुनुवाइ सुरु भएपनि बहस नसकिएपछि हेर्दाहेर्दैमा राखिदै आएको थियो।
बूढानीलकण्ठमा रुद्राक्ष फिटनेस सेन्टर संचालनमा,"काठमाडौं : बूढानीलकण्ठ नगरपालिका २ स्थित चपली घुम्तिमा रुद्राक्ष फिट्नेस सेन्टर संचालनमा आएको छ। फिटनेस सेन्टरको शनिबार एक कार्यक्रमबीच उद्घाटन गरिएको हो। ""स्वस्थ नागरिक स्वस्थ राष्ट्र"" नारासहित सञ्चालनमा आएको फिटनेस सेन्टरले युवा वर्गमा अन्तराष्ट्रिय स्तरको प्रशिक्षकसहित राष्ट्रका लागि स्वस्थ युवा तयार गर्ने मुख्य उद्देश्य रहेको फिटनेस सेन्टरका सञ्चालक विशाल विक्रम खड्काले बताए । उद्घाटन कार्यक्रममा नेपाल बक्सिङ संघका उपाअध्यक्ष अर्जुन केसी, वडि बिल्डिङ वर्ल्ड च्याम्पियन महेश महर्जन, वडा नं २ का अध्यक्ष राजेन्द्र श्रेष्ठ, वडा नं ०२ निवर्तमान अध्यक्ष राजेन्द्र खड्का, समाजसेवी बिदुर बिक्रम खड्कालगायत नेपाल मईथाईका संस्थापक अध्यक्ष नवराज भण्डारी र फिटनेस खेलाडीको उपस्थित रहेको थियो। उद्घाटनका अवसरमा एक सातासम्म सेवाग्राहीलाई भर्ना शुल्कमा २० प्रतिशत छुट दिइने खड्काले जानकारी दिए। फिटनेटस सेन्टर हरेक दिन बिहान ५ देखि बेलुका ८ बजे सम्म नियमित रूपमा सञ्चालन हुनेछ।"
दैलेख र अछामका २५० जना किसानलाई जलवायु तथा महिलामैत्री कृषि सामग्री,"दैलेख : दैलेख र अछाम जिल्लाका दुई सय ५० जना किसानलाई जलवायु तथा महिलामैत्री कृषि सामग्री दिइएको छ । अछामका एक सय ४५ र दैलेखका एक सय पाँच जना किसानलाई सामग्री वितरण गरिएको हो । दैलेखको दुल्लु नगरपालिका र आठबीस नगरपालिका तथा अछामको पञ्चदेवल विनायक नगरपालिका र तुर्माखाँद गाउँपालिकाका किसानलाई सामग्री वितरण गरिएको हो । डीसीए नेपालको सहयोगमा सोसेक नेपालमार्फत यी चारवटा स्थानीय तहमा ग्रीन कर्णाली परियोजना सञ्चालित छ । परियोजनाले सामग्री सहयोग गरेको हो । दुल्लु नगरपालिका२ को तरिया कृषक समूहका १५, भगवती बडापोखरा कृषक समूहका २०, राजमार्ग कृषक समूहका २० जनालाई सामग्री उपलब्ध वितरण गरिएको परियोजनाको उद्यम विकास अधिकृत पुस्करप्रसाद शर्माले बताए । यस्तै, आठबीस नगरपालिका वडा नम्बर २, ३ र ९ का लाँलीगुराँस कृषक समूहका १०, कालिका आमा समूहका १०, जनचेतना कृषक समुहका १५ र कालिका कृषक समूहका १५ जनालाई सामग्री दिएएको उद्यम विकास अधिकृत शर्माले जानकारी दिए । अछामको पञ्चदेवल विनायक नगरपालिका३ र ९ का चिलतडा कृषक समुहका ३०, कर्णाली नमूना कृषक समुहका २५, नानाखाल कृषक समुहका ३० र सगरमाथा कृषक समुहका २० जनालाई सामग्री दिइएको छ । यस्तै अछामकै तुर्माखाँद गाउँपालिका३ का सिद्धपाइला र त्रिवेणी कृषक समुहका २०२० जना किसानलाई सामग्री वितरण गरिएको उद्यम विकास अधिकृत शर्माले जानकारी दिए । जलवायु परिवर्तनको असर न्युनिकरण तथा किसानको आम्दानीमा वृद्धि हुने अपेक्षासहित किसानलाई जलवायु तथा महिलामैत्री कृषि सामग्री दिइएको हो,' उनले भने । किसानलाई वितरण गरिएको जलवायु तथा महिलामैत्री कृषि सामग्रीहरुमा गार्डेन पाइप, पञ्जा, पलास्टिक ड्रम, दाँते, ग्लोब्स, स्थायी र अस्थायी पोलीहाउस, पलास्टिक पोखरी तथा काँक्रा, टमाटर लगायतका बीउ छन् । किसानलाई झण्डै २८ लाख बराबरको सामग्री वितरण गरिएको हो । सोसेक नेपालका लेखा तथा प्रशासन अधिकृत टिकाराम सापकोटाले किसानलाई २७ लाख ६७ हजार ८ सय रुपैयाँ बराबरको सामग्री वितरण गरिएको बताए । महिला र विदेशीने युवाहरुलाई जीविकोपार्जनमा सहयोग पुर्याउने गरी ग्रिन कर्णाली परियोजनाले काम गरिरहेको परियोजना संयोजक रन्जिता बिसीले बताइन् । जलवायु तथा महिलामैत्री पर्यावरणीय कृषि र लद्यु उद्यमहरुको प्रर्बद्धन तथा साना किसान विशेषगरी महिला र युवाहरुको उत्थानशिल जीविकोपार्जनमा योगदान पुर्याउने परियोजनाको लक्ष्य हो,'संयोजक बिसीले भनिन् ।"
"आईजीपी नियुक्तिसम्बन्धी मुद्दामा सुनुवाइ सुरू, के आउला आदेश ?",काठमाडौं : नेपाल प्रहरी महानिरीक्षक (आईजीपी) नियुक्तिसम्बन्धी मुद्दामा सर्वोच्च अदालतमा सुनुवाइ सुरु भएको छ। सर्वोच्चका कायममुकायम प्रधानन्यायाधीश दीपककुमार कार्की र न्यायाधीश कुमार चुडालको संयुक्त इजलामा मुद्दाको सुनुवाइ जारी छ। सो मुद्दामा अहिले सरकारी पक्षका कानुन व्यवसायीहरुले बहस गरिरहेका छन्। यसअघि असार १३ गते कायममुकायम प्रधानन्यायाधीश कार्की र न्यायाधीश चुडालको इजलासमा मुद्दाको बहस नसकिएपछि आइतबारका लागि हेर्दाहेर्दैमा राखिएको थियो। गत वैशाखमा मन्त्रिपरिषद बैठकले प्रहरी महानिरीक्षकमा धिरजप्रताप सिंहलाई बढुवा गरेपछि प्रहरी अतिरिक्त महानिरीक्षक (एआईजी) विश्वराज पोखरेलले सर्वोच्च अदालतमा रिट दायर गरेका थिए। वरिष्ठताक्रम अनुसार बढुवामा नपरेपछि डीआईजी ईश्वरबाबु कार्कीले सर्वोच्च अदालतमा रिट दायर गरेका थिए। रिटमा जेठ ३० गतेबाट अन्तिम सुनुवाइ सुरु भएपनि बहस नसकिएपछि हेर्दाहेर्दैमा राखिदै आएको थियो।
"माओवादी केन्द्रको केन्द्रीय कमिटी बैठक सुरु, के छन् एजेण्डा?","काठमाडौंः नेकपा माओवादी केन्द्रको केन्द्रीय कमिटी बैठक सुरु भएको छ। बैठक कमलादीस्थित प्रज्ञा भवनमा सुरु भएको हो। बैठकका एजेन्डामा केन्द्रीय समितिका नयाँ सदस्यको सपथग्रहण, बैठक सञ्चालन प्रकृयाबारे पार्टी अध्यक्ष पुष्पकमल दाहाल प्रचण्डबाट जानकारी, प्रदेशहरुका तर्फबाट रिपोर्टिङ रहेका छन् । यस्तै, अध्यक्ष प्रण्डबाट वर्तमान परिस्थितीबारे रिपोर्ट पेश र संगठनात्मक विषय प्रस्तुत गर्ने पनि कार्यसूची रहेको छ । स्थानीय निर्वाचनको समीक्षा, आगामी प्रदेश र संघको निर्वाचनको तयारी र विविध गरी नौ एजेण्डामा छलफल हुने प्रचण्डले बैठकलाई जानकारी गराएका छन्।"
बालबालिकाका लागि थप २३ लाख मात्रा कोरोना खोप काठमाडौं आइपुग्यो,काठमाडौं : ५ देखि ११ वर्ष उमेर समूहका बालिकाबालिका लागि कोरोनाविरुद्धको पेडियाट्रिक फाइजर खोप नेपाल आइपुगेको छ । कोभ्याक्स सुविधाअन्तर्गत २२ लाख ९९ हजार २ सय मात्रा खोप नेपाल आइपुगेको स्वास्थ्य तथा जनसंख्या मन्त्रालयले जनाएको छ । कतार एयरको उडानमार्फत आइतबार बिहान खोप आएको र यो खोप केही दिनअघि पहिलो चरणमा फाइजर खोप लगाएका ५ देखि ११ वर्ष उमेर समूहका बालबालिकालाई दोस्रो डोजको रुपमा खोप प्रयोग गरिनेछ । पहिलो मात्रा खोप लगाएका बालबालिकालाई आगामी साउन २ देखि ८ गतेसम्म दोस्रो मात्रा खोप दिइने स्वास्थ्य मन्त्रालयको योजना छ । यो माइनस ७० डिग्री सम्मको तापक्रममा भण्डारण गर्नुपर्ने हुन्छ । यसअघि कोभ्याक्समार्फत २२ लाख डोज खोप प्राप्त गरेको थियो ।
विपद्कै बेला किन खर्च गरिँदैन विपद् कोष ?,"काठमाडौं : सरकारले कतिपय विपद्को अनुमान गरे पनि यसको दीर्घकालीन समाधानमा भने तदारुकता देखाएको पाइँदैन। तत्कालीन राहतमा मात्रै बढी ध्यान केन्द्रित गरेको पाइन्छ। तथ्यांकअनुसार गत वैशाख १ देखि असार १८ गतेसम्म मात्रै विपद्जन्य घटना ९ सय ४८ वटा भएका छन्। यो अवधिमा १ सय १ जनाले ज्यान गुमाएका छन्। बाढी, पहिरो, भारी वर्षा, आगलागी, चट्याङ, जनावरको आक्रमणलगायत घटनाबाट ६५ करोड २१ लाख रुपैयाँबराबरको क्षति भएको अनुमान छ। यस्तो घटना बर्सेनि हुन्छ। बर्सेनि नै क्षति व्यहोर्नुपर्छ। तर, पीडितले समयमा राहत पाउँदैनन्। संघीय सरकारदेखि स्थानीय तहसम्म विपद् व्यवस्थापन कोष छ। ती कोषहरूमा ६ अर्ब ८० करोड ३६ लाख रुपैयाँ मौज्दात देखिन्छ। प्रधानमन्त्री दैवी प्रकोप उद्धार कोषमा मात्रै ३ अर्ब ५ करोड ९१ लाख रुपैयाँ छ। प्रदेश विपद् व्यवस्थापन कोषमा ५९ करोड ४४ लाख र जिल्ला विपद् व्यवस्थापन कोषमा १ अर्ब ९ करोड रुपैयाँ छ। कोषको आकार प्रत्येक वर्ष बढ्दो छ। तर, विपद्बाट पीडितलाई दिने सुविधा तत्काल खोज तथा उद्धार र टेन्ट, ब्ल्याङ्केट, लत्ताकपडा, खाद्यान्नलगायत राहतमा सीमित छ। पीडितलाई क्षतिपूर्तिसहित पुनःस्थापनाको व्यवस्था भने प्रभावकारी रूपमा हुन नसकेको सरोकारवाला बताउँछन्। विपद्बाट क्षति भए १५ देखि २० हजार रुपैयाँसम्म सरकारले सहायता उपलब्ध गराउँछ। तर, दिगो व्यवस्थापनमा ध्यान दिन नसकेको विपद्लाई नियालिरहेकाहरू बताउँछन्। क्षतिपूर्तिबापत आर्थिक राहत लिन प्रक्रियागत झन्झटदेखि कतिपयले पाउँदै नपाउने समस्याले कोष परिचालनमा प्रश्न उठ्न थालेको छ। राष्ट्रिय विपद् व्यवस्थापन परिषद् विज्ञ सदस्य डा गंगालाल तुलाधर विपद् व्यवस्थापनको पूर्वतयारी नै राम्रोसँग नगरिएकाले प्रतिकार्य नभएको र शीघ्र पुनर्लाभ पनि राम्रो नभएको बताउँछन्। विपद् व्यवस्थापनका सन्दर्भमा संगठनात्मक रूपमा बलियो छौं। कोष छ तर पीडितले समयमा राहत पाउन सकेका छैनन्, डा तुलाधर भन्छन्। यसबारे तीन वर्षदेखि पहल गरे पनि हुन नसकेको उनी सुनाउँछन्। किनभने हामीसँग संघीय, प्रादेशिक, जिल्ला र स्थानीय तहमा पनि विपद् व्यवस्थापन कोष खडा गरेका छौं। सो कोषमा सबै क्षेत्रको पैसा मात्रै गरेर ६ अर्ब ८० करोडभन्दा बढी छ, डा तुलाधर भन्छन्। विपद्का बेला राष्ट्रिय तथा अन्तर्राष्ट्रिय स्तरबाट जुटेको आर्थिक सहयोग र सरकारले पनि यसका लागि पैसा छुट्ट्याएर कोष बनाइएको हो। जति बेला विपद् आउँछ त्यति बेला कोषमा पैसा जम्मा हुन्छ। तर, यसको प्रयोग सही रूपमा हुन नसकेको जलवायु तथा विपद् व्यवस्थापन विज्ञ डा धर्मराज उप्रेतीको तर्क छ। जति बेला विपद्बाट धानबाली नष्ट हुन्छ त्यति बेला क्षतिपूर्ति दिनुपर्ने उनी बताउँछन्। उनका अनुसार मेलम्ची, मनाङलगायत ठाउँमा बाढी आए त्यहाँ दिने हो। तर राहतमा खर्च गर्ने प्रक्रियामा जटिलता छ। राहत लिन स्वीकृति, दिनमा कतिसम्म दिने भन्नेजस्ता प्रक्रियागत झन्झट भएको देखेका छौं, डा उप्रेती भन्छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रवक्ता डाडिजन भट्टराई राहतबापतको खर्च प्रदेश सरकार, जिल्लालगायत विभिन्न निकायले गरिरहेका कारण यकिन तथ्यांक भन्न नसकिने बताउँछन्। प्रदेश सरकारले पनि खर्च गर्नासाथ जानकारी गराएको हुँदैन। गृह मन्त्रालयले पनि गरेको हुँदैन, प्रवक्ता डा भट्टराई भन्छन्, प्रतिकार्य योजना बनाउँदा हामीसँग भएको स्रोतसाधन कति छ भनेर मागेका थियौं। तर, अहिलेको ठ्याक्कै खर्चबारे हामीलाई जानकारी छैन। यसअघिसम्म राहत गृह मन्त्रालयबाट मात्र खर्च हुँदै आएकोमा यसपटक प्राधिकरणको कोषमा १ अर्ब रुपैयाँ आएको र यसको कार्यविधिसमेत बनेको उनी बताउँछन्। गृह मन्त्रालयअन्तर्गत विपद् व्यवस्थापन महाशाखा प्रमुख प्रदीप कोइराला विपद् व्यवस्थापनका लागि तीनवटा कोष रहेको बताउँछन्। प्राधिकरणमा १ अर्ब रुपैयाँ छ। गृह मन्त्रालयमा करिब २ अर्ब रुपैयाँ छ। यसलाई राष्ट्रिय विपद् व्यवस्थापन कोष भनिन्छ। प्रधानमन्त्री दैवी प्रकोप उद्धार कोषमा साढे ३ अर्बजति छ। यो सबै गरेर अहिले साढे ६ अर्बभन्दा बढी छ, कोइराला भन्छन्। यी कोषको उद्देश्य भने फरक रहेको उनी बताउँछन्। प्रधानमन्त्रीअन्तर्गतको कोषबाट गृहको कोषमा वा प्राधिकरणको कोषमार्फत खर्च हुन्छ। प्रधानमन्त्रीअन्तर्गतको कोषले निकासा मात्रै दिन्छ। गत वर्ष बेमौसमी वर्षाबाट क्षति भएकालाई गृह मन्त्रालयको कोषबाट १ अर्ब निकासा भएको थियो। गृह मन्त्रालयका प्रवक्ता फणीन्द्रमणि पोखरेल भने सरकारले राहत वितरणमा सकभर ढिलाइ नगरेको बताउँछन्। तर, प्रक्रियागत कारणले समय लाग्न गएको प्रवक्ता पोखरेलको तर्क छ। उनका अनुसार हिँडेर जानुपर्ने पहाडी तथा हिमाली क्षेत्रमा राहत ढिलो पुग्नु स्वाभाविक हुन सक्छ। विपद्बाट मृत्यु भएको छ भने स्थलगत रूपमै गएर दिनु भनेर निर्देशन गरिएको उनको भनाइ छ। ठूलो बाढीमा नागरिक मरे भने स्थलगत रूपमै आवश्यक राहत दिनु भनेका छौं, उनी भन्छन्, यसबाहेक त अरूलाई क्षति भएको प्रमाण कागज खोज्नै पर्यो। त्यो मान्छे मृतकको नजिकको मान्छे होहोइन भनेर बुझ्न समय लाग्छ। जलेको छ भने प्रहरीको रिपोर्ट चाहियो। स्थानीय तहको सिफारिस लिनुपर्यो। यस्ता प्रक्रियागत झन्झट मात्रै हो। अरू त झन्झट छैन। यसलाई झन्झट मान्नुभएन। प्रक्रियामा नगई राज्यको पैसा सिधै व्यक्तिलाई दिन गाह्रो भएको उनको भनाइ छ। अब अहिले तराई धेरै ठाउँमा डुबान भएको छ। त्यहाँ उद्धार गर्न तत्कालै नपुगेको हुन सक्छ। तापनि पुलिसहरू खटेका छन्। उपलब्धताका आधारमा राहत, सामग्री वितरण गरिएकै छ, पोखरेल भन्छन्, तर, क्षति नै नभएकोबाट क्षति भएको दाबी आउँछ। उनका अनुसार ५ लाखको क्षति छ तर १० लाखको भन्न आउँछन्। तिनीलाई त दिन भएन, उनी भन्छन्, अधिकार माग्दै जाँदा बढी माग्ने गरेकाले पाउने अधिकार पनि खोसिन्छ। हामीले क्षतिपूर्ति व्यहोर्ने होइन राहत मात्रै दिने हो। २०६८ देखि २०७८ सालसम्म १ हजार ७ सय ५६ वटा बाढीका घटना भए। यसबाट ८ सय ७५ जनाको मृत्यु र ५ सय ४८ बेपत्ता भए। ५३ हजार ७ सय ७९ घरमा क्षति पुग्यो। ६५ हजार १ सय ५४ परिवार प्रभावित भए। यसबाट १६ अर्ब ८० करोडभन्दा बढी आर्थिक नोक्सानी भयो। आगलागी, चट्याङ र जनावरको आक्रमणभन्दा बढी बाढीपहिरोका कारण क्षति हुने गरेको तथ्यांकले देखाउँछन्। यो वर्ष पनि जेठ १८ गतेदेखि असोज १४ सम्ममा मनसुनले २० लाख जना प्रभावित हुने सरकारकै अनुमान छ। बाढीको उच्च जोखिममा पर्ने जिल्लामा झापा, मोरङ, सुनसरी, उदयपुर, सप्तरी, सिरहा, धनुषा, महोत्तरी, सर्लाही, रौतहट, बारा, पर्सा , चितवन, नवलपरासी पू्र्व, नवलपरासी पश्चिम, रूपन्देही, कपिलवस्तु, दाङ, बाँके, बर्दिया, सुर्खेत, कैलाली र कञ्चनपुर छन््। यसमध्ये झापाको भद्रपुर नगरपालिका३ को मेचीपारिले बर्सेनि डुबानको समस्या भोग्दै आएको छ। तर, त्यहाँका स्थानीयलाई तत्कालै राहतबाहेक सुरक्षित स्थानमा पुनस्र्थापनाको व्यवस्था भने नभएकोले बर्सेनि उही समस्या भोग्न बाध्य भएको भद्रपुर३ की पूर्वअध्यक्ष कमला थुलुङ बताउँछिन्। विपद्को दीर्घकालीन व्यवस्थापन भने अझै नगरिएको उनको भनाइ छ। स्थानीय तहले तत्काल सानातिना व्यवस्था गर्दै आए पनि क्षतिपूर्तिका आधारमा सुरक्षित स्थानमा भवन व्यवस्थालगायत राहतमा भने प्रक्रियागत कारणले ढिलाइ हुने गरेको उनी स्वीकार गर्छिन्। झापाको शिवसताक्षी नगरपालिकाकी देवीमाया मिते दुई वर्षअघि असारमा डुबानले बिचल्ली परेकी थिइन्। आर्थिक अवस्था कमजोर भएकी एकल महिला मितेले राहत त पाइन् तर अधुरो। नगरपालिकाले पीडितलाई स्थानान्तरण गर्न १५२० वटा घर बनाएको छ। तर, पीडितलाई ल्याएर बसाएको छैन। सोही ठाउँमा मितेलाई पनि नगरपालिकाले जग्गा उपलब्ध गराइदियो। स्थायी मेची अभियानले पक्की घर बनाउँदै थियो। तर, अचकल्टोमै छोडिदियो। घर पूरा गर्न उनको क्षमता छैन। जग्गा दिएपछि घर पूरा गर्न सरकारले चासो दिएन। अन्ततः उनी अस्थायी टहरामै जोखिम मोलेर छोराछोरीसँग बस्दै आएकी छन्। प्राधिकरणलाई बढ्यो बजेट संघीय सरकारले प्राधिकरणलाई आगामी आर्थिक वर्षका लागि १ अर्ब ६१ करोड बजेट विनियोजन गरेको छ। जबकी चालू आर्थिक वर्ष २६ करोड मात्रै थियो। विज्ञहरूका अनुसार सबै कोषको खर्च प्राधिकरणमार्फत सञ्चालन हुनुपर्छ। प्राधिकरणमा बजेट बढाएकाले विपद् व्यवस्थापन, न्यूनीकरणमा राम्रो काम हुन सक्ने सरोकारवालाको अपेक्षा छ। प्राधिकरणका प्रवक्ता डा भट्टराई सरकारले १ अर्ब ६१ करोड बजेट छुट्ट्याएकोे तर राहत कोषबाटै हुने बताउँछन्। उनका अनुसार यो बजेट जोखिम न्यूनीकरणका निम्ति र कार्यालयको दैनिक चालू खर्चका लागि हो। प्रशासनिक खर्च कम होला तर अब अधिकांश बजेट विपद्को जोखिम न्यूनीकरणका निम्ति, अध्ययन, अनुसन्धानका लागि हो, उनी भन्छन्। विपद्का पीडितलाई राहत दिन पैसा प्रशस्त छ। तर, सही तथ्यांक संकलन हुन नसक्दा, प्रक्रिया नमिलेकाले समयमा राहत नपाएको उनको भनाइ छ। मनसुनजन्य विपद्का कारण घर भत्किएकालाई घर बनाउन हिमाली जिल्लामा ५ लाख, पहाडमा ४ लाख र तराईमा ३ लाख दिने गरिएको छ। त्यो घर मनसुनका कारण भत्किएको पुष्टि हुनुपर्छ। त्यसको यथास्थिति फोटो प्रणालीमा अपलोड हुनुपर्यो। त्यसपछि स्थानीय तहबाट इन्जिनियरमार्फत स्थलगत निरीक्षण हुनुपर्छ। यसपछि फेरि सिस्टममा राख्नेलगायत प्रक्रियागत काम गर्दा सही समयमा अर्थात् छिटो राहत नपाएको उनी स्वीकार गर्छन्। समयमै आवश्यक कागजात जुटाउनेले राहत पाइहाल्छन्, उनी भन्छन्, यसमा स्थानीय तहले कत्तिको छिटो काम गर्छ भन्नेमा पनि भर पर्छ। विपद्बाट बर्सेनि हजारको मृत्यु गृह मन्त्रालयले हरेक वर्ष विपद् व्यवस्थापन प्रतिवेदन निकाल्छ। सरकारले प्राकृतिक तथा गैरप्राकृतिक गरी करिब ३७ प्रकारका विपद् स्वीकृत गरेको छ। त्यस्ता विपद्ले बर्सेनि औसत १ हजार जनाको मृत्यु हुन्छ। मन्त्रालयको भर्खरको प्रतिवेदन हेर्दा ९ सयमा झरेको छ। सरकारले यसलाई २०८७ सालसम्म घटाउने भनेर अन्तर्राष्ट्रिय समुदायसमक्ष प्रतिबद्धता जनाएको छ। यो दरलाई ५ सयमा झार्न जरुरी रहेको विज्ञ भन्छन्। यसो गर्न सकिन्छ। किनभने, हिजो विपद् व्यवस्थापनको संरचना थिएन। आज छ। हिजो ठूलो रकम छुट्ट्याइँदैनथ्यो। तर, अहिले छुट्ट्याइएको छ, डा तुलाधर भन्छन्, तर, समग्रमा पूर्वतयारी कुनै एउटा निकायले गरेर हँुदैन। सबैले गरे मात्रै सम्भव हुन्छ। यो वर्ष औसतभन्दा बढी वर्षा हुने पूर्वानुमान छ। जलवायु तथा विपद् व्यवस्थापनविज्ञ डा धर्मराज उप्रेती विगत ३०५० वर्षको औसतलाई लिँदा सो अवधिमा नेपालमा जस्तो पानी पथ्र्यो त्योभन्दा बढी पानी यस वर्ष पर्ने अनुमान गरिएको बताउँछन्। सबैभन्दा बढी वर्षा सुदूरपश्चिम, प्रदेश १ र लुम्बिनीमा हुने देखिएको छ। अन्य भेगमा पनि वर्षा अरू समयभन्दा बढी नै हुन सक्ने भन्ने अनुमान छ। यस वर्ष २० लाख सर्वसाधारण बाढी, पहिरो, डुबान, चट्ट्याङलगायतबाट प्रभावित हुन सक्ने देखिएको हो, उनी भन्छन्। २०७९ सालको मनसुन जेठ १८ गते सुरु भई असोज १४ सम्म रहने जल तथा मौसम विज्ञान विभागको अनुमान छ। सो अवधिमा अधिकांश स्थानमा सरदरभन्दा बढी वर्षा हुने सम्भावना छ। विभागका अनुसार प्रदेश १ का तराईका भूभाग, बागमतीको उत्तरपूर्वी क्षेत्र, गण्डकीको दक्षिणी भाग, लुम्बिनी, कर्णालीको उत्तरपश्चिम र सुदूरपश्चिमका उत्तरी भूभागमा बढी वर्षा हुने सम्भावना ५५ देखि ६५ प्रतिशत रहेको जनाइएको छ। देशका अधिकांश भूभागमा अधिकतम तापक्रम औसत र औसतभन्दा कम हुने र अधिकांश भागमा न्यूनतम तापक्रम औसत तथा औसतभन्दा बढी हुने अनुमान गरिएको छ। २०७९ सालको सम्भावित मनसुनजन्य विपद् जोखिम आकलनअनुसार विभिन्न तथ्यांकका आधारमा वैज्ञानिक विधिबाट विश्लेषण गरी निश्चित अवधिमा विपद्बाट प्रभावित हुन सक्ने प्राधिकरणले बताएको छ। सन् २०१० देखि २०२० सम्म गृह मन्त्रालयको डीआरआर पोर्टल, विपद् पोर्टल तथा जलोत्पन्न प्रकोप विभाग र विश्व खाद्य कार्यक्रमबाट उपलब्ध तथ्यांकको आधारमा संयुक्त राष्ट्रसंघीय आवासीय प्रतिनिधिको कार्यालयको सहयोगमा २०७९ सालको मनसुनमा प्रभावित हुन सक्ने जनसंख्याको आकलन गरिएको छ। प्रारम्भिक रूपमा यस वर्ष मनसुनजन्य विपद्बाट १७ लाख जनसंख्या प्रभावित हुने अनुमान गरिएको थियो। जिल्ला र प्रदेशगत रूपमा गरिएको अध्ययनअनुसार लगभग २० लाख जनसंख्या र ४ लाख २१ हजार घरधुरी प्रभावित हुन सक्ने अनुमान गरिएको हो। यसमध्ये सबैभन्दा बढी प्रदेश १ मा ५ लाख ७० हजार र कम कर्णालीमा ५५ हजार प्रभावित हुन सक्ने उल्लेख छ। पहिरोले बढी क्षति पछिल्लो ११ वर्ष अवधिमा सबैभन्दा बढी पहिरोका घटना भए। मानवीय क्षति पनि पहिरोबाट धेरै भएको देखिन्छ। यस अवधिमा २ हजार ४ सय ६५ वटा पहिरोका घटना भए। यसबाट १ हजार ३ सय ८७ जनाको ज्यान गयो। ३ सय ३० बेपत्ता भए। ५ हजार ६ सय ६९ घरमा क्षति पुग्यो। ८ हजार १ सय ८० परिवार प्रभावित भए। १ अर्ब ७५ करोडभन्दा बढी आर्थिक क्षति भएको तथ्यांकले देखाउँछ। पहिरोको उच्च जोखिममा २३ जिल्ला छन्। इलाम, पाँचथर, धनकुटा, तेह्रथुम, ओखलढुंगा, सिन्धुपाल्चोक, ललितपुर, भक्तपुर, नुवाकोट, धादिङ, तनहुुँ, स्याङ्जा, पाल्पा, गुल्मी, अर्घाखाँची, बाग्लुङ, प्यूठान, रोल्पा, रूकुम पश्चिम, दैलेख, अछाम र बैतडी पहिरोको उच्च जोखिमको सूचीमा छ। जहाँ मनसुनमा हुने भारी वर्षाका कारण जनधनको क्षति बढी हुन्छ। ११ वर्षको तथ्यांक विश्लेषण गर्दा १ हजार ६ सय ४ वटा भारी वर्षाका घटना भए। यसबाट १ हजार ९ सय ८४ घरमा क्षति पुग्यो। ५ हजार ४ सय ७७ परिवार प्रभावित भए। १ सय १८ जनाको मृत्यु भयो। ५२ करोडभन्दा बढी आर्थिक क्षति भयो। विपद् व्यवस्थापनको पूर्वतयारी नै राम्रोसँग भएको छैन। विपद् व्यवस्थापनका सन्दर्भमा संगठनात्मक रूपमा बलियो छौं। कोष छ। तर, पीडितले समयमा राहत पाउन नसकेको र यसबारे विगत तीन वर्षदेखि पहल गरे पनि हुन सकेको छैन। डागंगालाल तुलाधर, विज्ञ सदस्य, राष्ट्रिय विपद् व्यवस्थापन परिषद् जतिबेला विपद् आउँछ त्यतिबेला कोषमा पैसा जम्मा हुन्छ। तर, यसको प्रयोग सही रूपमा हुन नसकेको देखिन्छ। राहत लिन स्वीकृति, दिनमा कतिसम्म दिने भन्नेजस्ता प्रक्रियागत झन्झट भएको देखेका छौं। डा धर्मराज उप्रेती विज्ञ, जलवायु तथा विपद् व्यवस्थापन सरकारले राहत वितरणमा ढिलाइ गर्दैन। तर, प्रक्रियागत कारणले समय लाग्छ। मृत्यु भएको छ भने स्थलगत रूपमै गएर दिन निर्देश गरिएको हुन्छ। यसबाहेक अरूलाई क्षति भएको प्रमाण खोज्नै पर्यो। फणीन्द्रमणि पोखरेल प्रवक्ता, गृह मन्त्रालय प्राकृतिक विपद् हिमपहिरो शीतलहर भूकम्प महामारी आगलागी बाढी वन आगो असिना भारी वर्षा पहिरो वर्षा हिमपात आँधी थन्डरबोट हावाहुरी खडेरी हिमताल प्रकोप गर्मी लहर डुबान माटो क्षरण ज्वालामुखी विस्फोट अनिकाल पशु इन्सिडेन्ट गैरप्राकृतिक विपद् विमान दुर्घटना डुंगा पल्टिनु पुल भत्किनु डुब्नु हेलिकप्टर दुर्घटना उच्च उचाइ सर्पको टोकाइ औद्योगिक प्रकोप खानी प्रकोप महामारी सडक दुर्घटना पशु फ्लु वन फँडानी वातावरणीय प्रदूषण खाद्य विषाक्तता ग्यास विस्फोट रसायन चुहावट लिकेज विषाक्त ग्यास सूक्ष्म जीव आक्रमण पानी दुर्घटना प्रतिक्रिया दुर्घटना"
भारतले दियो ७५ एम्बुलेन्स र १७ विद्यालय बस उपहार,"काठमाडौं : भारत सरकारको अनुदान सहायताअन्तर्गत नेपालका विविध हितग्राही संस्थाहरुलाई ७५ वटा एम्बुलेन्स र १७ वटा विद्यालय बस उपहारस्वरुप प्रदान गरेको छ। नेपालका विभिन्न जिल्लामा अवस्थित विशेष गरी स्वास्थ्य र शिक्षाको क्षेत्रमा काम गर्ने विभिन्न सरकारी, गैरसरकारी तथा गैर नाफामूलक संस्थाहरुलाई काठमाडौंस्थित भारतीय राजदूतावासले आइतबार एक कार्यक्रमबीच ७५ वटा एम्बुलेन्स र १७ वटा विद्यालय बस उपहारस्वरुप प्रदान गरेको हो। नेपाल सरकारका शिक्षा,विज्ञान तथा प्रविधिमन्त्री देवेन्द्र पौडेलको समुपस्थितिमा भारतीय राजदूत नवीन श्रीवास्तवले यी संस्थाहरुलाई चाबी प्रदान गरे। भारत सरकारको सहयोगमा नेपालमा सञ्चालित विभिन्न विकास परियोजनाको मन्त्री पौडेलले प्रशंसा गर्नुका साथै यस्ता परियोजनाले जनताजनताबीचको सम्पर्क र दुई देशबीचको द्विपक्षीय सम्बन्धलाई सदैव बलियो बनाउने विश्वास व्यक्त गरे। यी एम्बुलेन्स र बस हस्तान्तरण कार्यक्रम भारत स्वतन्त्र भएको ७५ वर्षको उत्सव मनाउन भारत सरकारले अघि सारेको ''आजादीका अमृत महोत्सव' कै एक हिस्साको रुपमा लिएको छ। भारतीय राजदूतले स्वास्थ्य र शिक्षा क्षेत्रमा पूर्वाधार पक्षलाई सुदृढ गर्ने नेपाल सरकारको प्रयासलाई टेवा पुर् याउन नेपालभारत विकास साझेदारी कार्यक्रमअन्तर्गत यस्ता किसिमका सहयोग लामो समयदेखि चलिआएको परम्पराको रुपमा रहेको बताए। यो सदियौं पुरानो इतिहास र विरासत बोकेको, भौगोलिक रुपमा नेपालभर फैलिएको, जनजीवनलाई प्रभावित पार्ने र नेपालको विकास यात्रामा मूर्त प्रगति ल्याउने भारत र नेपालबीच रहेको अत्यन्त मजबुत विकास साझेदारीको एक हिस्साको रुपमा रहेको उनको भनाइ छ। सन् १९९४ यता नेपालका विविध जिल्लामा अवस्थित विभिन्न हितग्राही संस्थाहरुलाई ९४० वटा एम्बुलेन्स र १८४ वटा विद्यालय बस उपहारस्वरुप प्रदान गरिएको छ । यसले स्वास्थ्य र शिक्षा सुविधाहरुलाई सुदृढ गर्ने र यस्ता सेवाहरुमा मानिसहरुको पहुँच विस्तार गर्ने नेपाल सरकारको प्रयासमा भारत सरकारको सहयोग गर्दै आएको छ।"
"खोलाछेउको बास, रातदिन त्रासै त्रास","विराटनगर : मोरङको उर्लाबारी नगरपालिका९ आदर्श टोलका ६० वर्षीय इन्द्रबहादुर बानियाँको घरनजिकैबाट मावा खोला उर्लिएर बगेको छ। तीव्र कटान रोकिएको छैन। यसकै कारण उनलाई निद्रा नपरेको धेरै भयो। पहिले चार सय मिटरभन्दा पूर्वतर्फ झापाको कमल गाउँपालिका र पश्चिममा उर्लाबारीकै आदर्श टोलको सीमा भएर खोलो बग्थ्यो। धार परिवर्तन गरेर पश्चिमतर्फ हानिएको खोलो अहिले मोरङको भूभागबाट मात्रै बगिरहेको छ। अनियन्त्रित बनेर बस्ती केन्द्रित कटान गरिरहेको छ। एउटा सानो घर र पाँच कट्ठा जमिन छ। हामी ३३ वर्षदेखि बसिरहेका छौं, बानियाँले भने। सोही ठाउँका झाँकबहादुर धिमाल बर्खा लागेपछि त्रासैत्रासमा हुन्छन्। डरसरी हुँदा दिमागले काम गर्न छाडिसक्यो, उनले भने, कतिबेला खोलो पसेर बगाउने हो टुंगो छैन। बस्ती छियो भने खोलाले निम्त्याउने सम्भावित विपत्ति कल्पनाभन्दा बाहिरको रहेको धिमाल बताउँछन्। दीर्घकालीन खोला नियन्त्रणका लागि सरकारले नसुनेपछि स्थानीयले दुःख र पीडा बिसाउने ठाउँसम्म पाएका छैनन्। सरकारकै बेवास्ताका कारण स्थानीयले ठूलो विपद् सामना गर्नुपर्ने अवस्था छ। सुरक्षित हुनलाई अर्को ठाउँमा सरेर जाने आधार छैन। जिन्दगीभर दुःख गरी पसिना र रगतसँग साटेर जोडेको जति यहीँ छ। बर्खा लागेपछि भोक, तिर्खा, निद्रा सबै हराउँछ, धिमालले भने। उनका अनुसार सात वर्षअघिदेखि पश्चिमतर्फ कटान गर्न थालेको खोलो यो वर्ष भने धार परिवर्तन गर्दै घरछेउमै आइसक्यो। प्रेमबहादुर पौडेलको १० जनाको परिवार खोला पस्नेबित्तिकै पहिलो पीडित हुनेमा पर्छ। २०१९ सालदेखि बसोबास गर्दै आएका उनको तीन बिघा जमिन छ। २०४० सालअघिसम्म अवस्था ठीकै थियो। त्यसपछि बारम्बार दुःख दिइरहेको छ। विस्तारैविस्तारै पश्चिमतर्फ सरिरहेको खोलो अहिले घरबाट लगभग ७० मिटरको दूरीमा आइसक्यो, पौडेलले भने। पौडेलले सरकारले सुरक्षित बनाइदेओस् भन्ने आग्रहबाहेक आफूहरूसँग कुनै विकल्प नभएको बताए। समस्या आजको हैन। बेलैमा ध्यान दिएको भए यस्तो हुने थिएन। जनता पीडामा पर्दा साथ दिने सरकार भेटिएन। उर्लिएको खोलोसँग हाम्रो केही नलाग्ने भयो। गत मंगलबार र बुधबारको वर्षापछि बाढी आउँदा बाँध ८० प्रतिशत भत्काइसकेको छ, उनले भने। अहिले वर्षा रोकिएर बहाव घट्दा अलि कटान कम भए पनि रातभर जागै बस्नुपर्ने पीडा उनले सुनाए। स्थानीय डिल्ली खतिवडा कटान नियन्त्रणको दीर्घकालीन योजना नहुनु सबैभन्दा ठूलो दुर्दशा भएको बताउँछन्। च्यानलाइज गरेर खोलालाई पुरानै धारमा फर्काउने प्रयास सफल भएन। दलदलमा स्काभेटर फसेपछि पानी डाइभर्ट गर्न सकिएन, उनले भने, पहिले खोलो लगभग चार सय मिटर जति पूर्वतर्फबाट बग्थ्यो। ३० बिघा जति जग्गा छिचोल्दै अहिले बस्तीनजिक आइसकेको छ। प्रदेश १ का आन्तरिक मामिला तथा कानुनमन्त्री केदार कार्की र सुरक्षा प्रमुख सम्मिलित टोलीले कटान क्षेत्रको गत बिहीबार अनुगमन एवं निरीक्षण गयो। मोरङका प्रमुख जिल्ला अधिकारी काशीराज दाहालको सक्रियतामा भएको निरीक्षणमा उर्लाबारी नगरपालिकाका प्रमुख गंगाप्रसाद खरेल, उपप्रमुख मीना खतिवडा (पौडेल), विभिन्न वडाका वडाध्यक्षसमेतका जनप्रतिनिधि, नेपाली सेनाका प्रमुख सेनानी अमृत थापामगर, मोरङ प्रहरी प्रमुख एसपी शान्तिराज कोइराला, राष्ट्रिय अनुसन्धानका प्रमुख बासुदेव सिग्देललगायत सहभागी थिए। मन्त्री नै आएपछि स्थानीय केही आशावादी देखिएका थिए। तर, मन्त्रीबाट समस्याको सम्बोधन आसलाग्दो नभएपछि मन झन् खिन्न भएको स्थानीय रामजी ढुंगानाले बताए। मन्त्री नै आइसकेपछि आशा जाग्नु स्वाभाविक थियो। तर, त्रास कम बनाउने प्रयाससम्म नहुँदा पीडामाथि निराशा थपियो, ढुंगाना भन्छन्। खोलो बस्ती पसिसकेपछि पुग्ने क्षति सोच्न सक्ने नभएको ढुंगानाले सुनाए। खोला नियन्त्रणका लागि १० वर्षअघि बनाइएको कच्ची बाँधका विषयमा पनि स्थानीयले प्रश्न उठाएका छन्। दुई सय मिटर लामो उक्त कच्ची बाँध ऊर्जा, जलस्रोत तथा सिँचाइ मन्त्रालयअन्तर्गतको जनताको तटबन्धन कार्यक्रमले बनाएको हो । कार्यक्रमका प्रमुख रूपनारायण अधिकारीले मावा खोलाको बाढी रोक्न अस्थायी रूपमा भए पनि समस्या समाधानको प्रयास गरिएको र आकस्मिक बजेट नहुँदा गाह्रो परिरहेको बताए। उनका अनुसार चालू आर्थिक वर्षका लागि सरकारले मावारतुवा खोलाको मोरङतर्फ डेढ करोड रुपैयाँ छुट्ट्याएको थियो। मोरङका प्रजिअ दाहालले निरीक्षणस्थलबाटै ऊर्जा तथा जलस्रोतमन्त्री पम्फा भुसाललाई फोन गरेर मावा खोलाको कटान नियन्त्रणको वातावरण तत्काल बनाइदिन आग्रह गरेका थिए। उनले आकस्मिक बजेटको व्यवस्था गरिदिन मन्त्री भुसालसँग आग्रह गरेका हुन्। तर त्यसको नतिजा अहिलेसम्म देखिएको छैन। वर्षासँगैको बाढीले बहाव उच्च भएर खोलाले निरन्तर कटान गर्न थालेपछि दर्जनौं बस्ती उच्च जोखिममा परेको जानकारी उनले दिए। नेपाली सेना, नेपाल र सशस्त्र प्रहरीसहितका सुरक्षा निकायको सक्रियतामा कटानग्रस्त ठाउँको संरक्षणको प्रयास गरिए पनि सम्भव नभइरहको दाहालको भनाइ छ। उर्लाबारी नगरपालिकाकी उपमेयर खतिवडाले दर्जनौं बस्ती उच्च जोखिममा परेकाले स्थानीय सरकारबाट मात्रै केही गर्न सक्ने अवस्था नभएको बताइन्। खतिवडाले बाढी र कटानको जोखिमबाट सर्वसाधारणलाई बचाउन मुस्किल परिरहेको गुनासो पोखिन्। मावा खोलो बस्ती पस्यो भने उर्लाबारी९ र रतुवामाईको ८ र १० नम्बर वडाका अधिकांश भाग क्षत्विक्षत बनाउने प्राविधिक अनुमान छ । उर्लाबारी नगरपालिकाका सबइन्जिनियर राम गड्तौला दुई हजारभन्दा बढी परिवार उच्च जोखिममा रहेको बताउँछन्। सरकारको पूर्वतयारी नपुग्दा र योजना प्रभावकारी नहुँदा यो आपत् आइलागेको गड्तौला बताउँछन्। मन्त्री कार्कीले खोला नियन्त्रण संघीय सरकारको योजना भए पनि प्रदेश सरकार चुप लागेर नबसेको बताए। बर्खाको समस्या जनचासो र जनधनको विषयसँग जोडिएको छ । समाधानका लागि पैसो कहाँबाट जुटाउन सकिन्छ भनेर खोजी गरिरहेका छौँ, उनले भने, संघीय सरकारले आपत्कालीन कोषबाट पहल गर्नुपर्ने हो। प्रदेशसँग उद्धार र राहतका लागि मात्रै बजेट रहेकाले आकस्मिक हिसाबले तत्काल केही गर्न सक्ने अवस्था छैन। चालू आर्थिक वर्षका लागि छुट्ट्याइएको एक करोड बजेटमध्ये गत कात्तिकको बाढीमा परेर मृत्यु भएका ७२ जनाको परिवारलाई वितरण गर्दा ७२ लाख सकिएको उनले बताए। खोलालाई अस्थायी हिसाबमा रोकथामको काम भइरहेको छ। दीर्घकालीन योजना संघीय सरकारले ल्याउने हो, कार्कीले भने, विशेष त प्रदेशले उद्धार र राहतलाई मात्रै हेर्छ। तर बजेट नछुट्ट्याए पनि प्रदेश सरकारले स्थानीय सरकारसँग मिलेर सहयोग गरिरहेको छ। पायलिङ गरेर अस्थायी संरचना बनाउँदै संघीय सरकारलाई भने घचघच्याउने काम भइरहेको उनले बताए । स्थानीय सरकारसँग मिलेर जनधनको सुरक्षामा प्रदेशले ध्यान दिने हो मन्त्री कार्कीले भने, सम्भावित जोखिमलाई ध्यानमा राखेर सेना र प्रहरीलाई तयारी अवस्थामा राखिएको छ।"
"हल्ला सुनचाँदी, भेटियो अफिमको बियाँ","नेपालगन्ज : नेपालबाट भारत लैजाँदै गरेको कन्टेनरमा भारी परिमाणमा सुनचाँदी, पैसा र लागूपदार्थ रहेको आशंकामा नेपालगन्जको जमुनाहा नाकामा नियन्त्रण आएको छ। चालक फरार छन्। सामाजिक सञ्जालमा शुक्रबार बिहान १० बजेतिर बिहान यो स्टाटस भाइरल भयो। उक्त कन्टेनरमा २४७ बोरा अफिम भेटिएको खबरले पनि सनसनी मच्चायो। भारतीय आरजे ०९ जीबी ४५४२ लेखिएको कन्टेनर बिहान ९ बजेतिर नेपालगन्ज भन्सार कार्यालय छलेर सीमा नाका जमुनाहाको सुरक्षा पोस्ट्मा प्रवेश गर्दै थियो। प्रहरीलाई शंका लागेर जाँच गर्ने क्रममा त्यसभित्र अर्को लकर भेटिएको थियो। सुरक्षा जाँचकै बेला चालक र सहचालक फरार भए। नेपाल प्रहरी, सशस्त्र प्रहरी बल, पत्रकार र स्थानीयवासीको रोहबरमा कन्टेनरको ताला काटियो। आधाभन्दा बढी भाग खाली छोडेर भित्रपट्टि अर्को लकर राखेर २५२५ किलो तौलका २ सय ४७ बोरा बरामद भयो। बोरामा के थियो त ? प्रहरीले अपराह्न ४ बजेतिर नेपालगन्ज भन्सार कार्यालयलाई उक्त वस्तु हस्तान्तरण गर्यो। त्यस क्रममा इलाका प्रहरी जमुनाहाका इन्चार्ज माधव रिजालले भने, यो अफिमको बियाँ (पोस्ता दाना) हो। तर लागूऔषध होइन। मसलाका रूपमा प्रयोग हुन्छ। तेस्रो मुलकबाट नेपालमा आयात गर्न सरकारले कोटा निर्धारण गरेको भए पनि विदेशमा निर्यात गर्न नपाइने रिजालले बताए। अवैध रूपमा भारतमा लैजाँदै गरेको अवस्थामा हामीले नियन्त्रणमा लिएका हौं, उनले भने। नेपालमा आयात गरिने अफिमको बियाँ उम्रिने भएकाले त्यसले खेतीलाई बढावा दिइरहेको आशंका गर्छन् सरोकारवाला। यसको प्रयोग भने मसलाका रूपमा मिठाईमा बढी हुने जनाइएको छ। त्यसैगरी पनिर बटर मसला, मटर पनिर, चिकन करी, मिक्स भेज करीलगायत सबैजसो तरकारी र झोलिलो परिकारमा यसको प्रयोग हुन्छ। सरकारले यसको आयात गर्न २० वर्ष रोक लगाएको थियो। तत्कालीन उद्योग, वाणिज्य तथा आपूर्तिमन्त्री लेखराज भट्टले झापाका व्यवसायी प्रदीप मित्तलको समूहलाई कोटा तोकेर आयात खुलाएका थिए। सुपारी, मरीच, छोकडाको कोटा तोकेर आयात खोलेकै बेला पोस्ता दानाको पनि दुई हजार टन कोटा निर्धारण गरी ल्याउन अनुमति दिइएको थियो। मिठाईमा प्रयोग गर्ने भन्दै पोस्ता दाना आयात हुने गरेको छ। टर्कीबाट आयात गरिने पोस्ता दाना त्रिभुवन अन्तर्राष्ट्रिय विमानस्थलबाट हवाई मार्ग र विशाखापट्टनम बन्दरगाह भएर रेलमार्गबाट वीरगन्ज हुँदै आयात हुने व्यवसायी बताउँछन्। आयात गरिए जति परिमाण नेपालमा खपत हुँदैन। भारतमा अवैध तवरले निकासी हुने गरेको जनाइएको छ। नेपाल र भारतमा पोस्ता दानाको मूल्य तेब्बर फरक छ। नेपालको अनलाइन सपिङ पोर्टल दराजले शुक्रबार साँझ १ सय ग्राम पोस्ता दाना (पप्पी सिड)लाई ४ सय ५० रुपैयाँ पर्ने उल्लेख गरेको थियो। भारतमा लैजाँदा यसको मोल तेब्बरभन्दा बढी हुने व्यापारी बताउँछन्। भारतमा यसको आयातमा प्रतिबन्ध लगाइएको छ। टर्कीबाट ल्याइने पोस्ता दाना झापा र मोरङमा भण्डारण गरी भारतका नयाँ दिल्ली, कानपुरलगायत क्षेत्रसम्म पुर्याउने गरेको देखिन्छ। खुकुलो नाका प्रयोग गरी तस्करी हुने गरेको छ। शुक्रबार नियन्त्रणमा लिइएको कन्टेनर गत १७ तारिख भारतबाट दाल लिएर आएको पाइएको छ। यस्तै आधा दर्जन कन्टेनरबाट पोस्ता दाना नियमित रूपमा भारतमा निर्यात गरेको नेपालगन्जका व्यवसायीको आशंका छ। यसबारे प्रहरीले अनुसन्धान जारी राखेको छ।"
मोडेल स्कुलको होस्टेलमा क्यान्टिनमा काम गर्ने महिला मृत फेला,"काठमाडौं : बुद्धनगर स्थित काठमाडौं मोडेल स्कुल(केएमसी स्कुल)को होस्टलमा क्यान्टिनमा काम गर्ने २१ वर्षीया रमा रायमाझीको शव झुन्डिएको अवस्थामा भेटिएको छ। जिल्ला प्रहरी कार्यालय काठमाडौंका प्रवक्ता दिनेशराज मैनालीका अनुसार उनी केएमसीको क्यान्टिनमै कार्यरत थिइन्। काभ्रे जिल्ला तेमाल गाउँपालिका ७ मेच्छे स्थायी घर भएकी उनको शव शनिबार बेलुकी स्कुलभित्र होस्टेलमा झुन्डिएको अवस्थामा भेटिएको हो। मैनाली भन्छन्, 'स्कुलको ग्राउण्ड फ्लोरमा रहेको होस्टलको रुममा उनी मृत भेटिएकी हुन्। उनको हत्या भएको भन्दै आफन्तले शव उठाउन दिएका छैनन्। घटनाको अनुसन्धानका लागि प्रहरी टोली शनिबार राती नै केएमसी पुगेको थियो। घटनाको अनुसन्धान भैरहेको छ।' रायमाझी विगत ५ वर्षदेखि सोही विद्यालयको क्यान्टिनमा कार्यरत थिइन्। शनिबार बेलुका ७:३० बजेसम्म कोठामा नपुगेपछि आफ्न्तले खोजी गरेका थिए। घटना भैसकेपछि विद्यालयले गल्स होस्टलको विद्यार्थी ब्वाइज होस्टलमा सारेको छ । पारिवारका अनुसार उनी बिहान ७ बजेदेखि साँझ ७ बजेसम्म सोही होस्टलमा काम गर्थिन्। मृतककी ३ दिदी बहिनी र १ जना दाजु छन्। उनी जेठी छोरी हुन् । आमाबुबा भने गाउँमै खेती गर्छन्।"
दिल्लीमा प्रदूषण नियन्त्रण गर्न विकल्प खोजिँदै,"नयाँ दिल्ली (सिन्ह्वा) : भारतको संघीय राजधानी दिल्लीको जल तथा वायु प्रदूषण नियन्त्रणका लागि सरकारले विद्युतीय सवारी साधन तथा प्रदुषित पानी बग्ने नदीहरूमा पानी प्रशोधनजस्ता विविध विकल्पहरूको प्रयोग गरिरहेको छ। चिसो मौसममा वायु प्रदूषणका कारण भारतीय राजधानीमा प्रदूषित ग्यासको अत्यधिक भण्डारणले यहाँका मानिसहरू प्रदूषित वातावरणमा जियन बाध्य बनेका छन्। यहाँ फोहर व्यवस्थापनको चुनौती पनि बढेको छ। सहरबाट निस्केको फोहोरका चाङहरू सहर वरिपरि थुपारिँदा पछिल्ला वर्षमा उक्त क्षेत्रमा वायुको गुणस्तरीयता, भूमिगत पानी र माटोको प्रदूषण थप बढेको छ। दिल्ली राज्यका वातावरण मन्त्री गोपाल रायले प्रदूषण नियन्त्रणका लागि यो वर्षको जुलाई र अगस्टसम्म अर्थात् मनसुनी याममा ३५ लाख औषधिजन्य बोटबिरुवा रोपिने बताए । यसअन्तर्गत दिल्लीमा सहरी खेतीलाई समेत प्रोत्साहन गर्ने बताइएको छ। यसले नागरिकलाई घरमा उत्पादित तरकारी प्रयोगको संस्कृति विकास गर्ने कार्बन उत्सर्जन तहलाई नियन्त्रणमा राख्ने प्रयास गरिने उनले बताए । दिल्ली सरकारले विद्युतीय गाडीलाई प्रोत्साहन गर्ने नीति लिएको र यहाँका सडकमा अन्य राज्यमा भन्दा बढी विद्युतीय सवारी साधन चलिरहेको देख्न पाइन्छ। यसै वर्षको अप्रिलमा सरकारले ल्याएको मौद्रिक नीतिमा विद्युतीय गाडीमा कर छुट दिँदै देशमा नै यसो गर्ने पहिलो राज्य बन्न सफल भएको छ।"
