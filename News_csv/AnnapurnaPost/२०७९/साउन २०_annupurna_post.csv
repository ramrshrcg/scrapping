शीर्षक,विवरण
भ्रष्टाचारको प्रदेशीकरण,"प्रदेश संरचनाको औचित्य के हो भनेर प्रश्न उठेकै थियो, जतिबेला प्रदेश संरचनाहरू स्थापनाको क्रममा थिए। त्यतिखेरको प्रदेश नम्बर २ का मुख्यमन्त्री लालबाबु राउतले जसै मुख्यमन्त्री बेटी बचाऊ, बेटी पढाऊँ कार्यक्रम ल्याए, प्रशंसा पाए। सातमध्ये कुनै प्रदेशको प्रशंसायोग्य अग्रपंक्तिको काम कुनै थियो भने त्यही थियो। हुन पनि मधेसमा छोरीलाई स्कुल पठाउने चलन कम छ। महिलापुरुषबीचको असमानताको खाडल पनि अन्तभन्दा धेरै छ। दहेज प्रथाको आगोमा जलेर थुप्रै चेलीले ज्यानै गुमाउनुपर्ने अवस्थाका बीच छोरीलाई पढाउन हौसला दिने कार्यक्रम सिर्जनशील र धरातलीय यथार्थको माग थियो। स्कुल जाने छोरीहरूलाई साइकल दिने कार्यक्रम ल्याएर मुख्यमन्त्री राउतले वास्तवमै एकातिर विभेदका विरुद्ध प्रहार गरेका थिए भने अर्कातिर प्रदेशको प्रतिष्ठा बढाउँदै यसको औचित्य र आवश्यकता सावित गरेका थिए। एकात्मक राज्य व्यवस्थाले नदेखेको मधेस एउटा मूलभूत समस्याको सम्बोधन गर्ने काइदाको प्रशंसा नहुनुपर्ने कारण थिएन। तर, त्यही कार्यक्रममा करोडौंको भ्रष्टाचार भएको तथ्य सार्वजनिक हुँदा भ्रष्टाचारको जालो पनि संघीय संरचनासँगै विकेन्द्रित भएको प्रष्टमात्रै भएको छैन, प्रदेश संरचनाको औचित्यमा प्रश्न उठाउनेहरूलाई बल पुगेको छ। संघीय व्यवस्था र यो प्रादेशिक संरचना असह्य ठान्नेहरूलाई मसला मिलेको छ। बेटी बचाऊ, बेटी पढाऊँ मुख्यमन्त्री राउतकै पूरापूर अक्कलमा आएको कार्यक्रम थियो। कार्यान्वयनमा पनि उनी नै हाबी भए। तर भइदियो के भने साइकल किन्दा १० करोड रुपैयाँभन्दा बढीको भ्रष्टाचार भयो भन्ने अख्तियार दुरुपयोग अनुसन्धान आयोगले देख्यो। मुख्यमन्त्री बेटी बचाऊ बेटी पढाऊ कार्यक्रममा दुई खेप गरी साइकल किनिएको थियो। जबकि दुई पटकको खरिदमा एउटै साइकलमा २ हजार १४ रुपैयाँ फरक परेको छ। पहिलोपटक एउटा साइकलको मूल्य ६ हजार ४ सय ३२ रुपैयाँ परेको थियो। दोस्रो पटक भने ८ हजार ४ सय ४६ रुपैयाँ परेको छ। अर्काेतिर सम्झौता एकथरी साइकल किन्ने भन्ने छ भने साइकल अर्कै आएको छ। प्रदेश सरकारले अम्बिका ब्रान्डका साइकल किन्न वीरगन्जको ओम सत्य साई प्रालिसँग सम्झौता गरेको हो। तर, १६ हजार ३८ थान ब्रान्ड नखुलेका कमसल तथा गुणस्तरहीन लेडिज साइकल किनिएको छ। साइकल खरिद गर्दा १० करोड रुपैयाँ भ्रष्टाचार भएको अख्तियारको ठहर छ। त्यसैअनुसार बिगोसमेत दाबी गर्दै सम्बन्धित अधिकारीहरूलाई जेल सजायको पनि माग गरी अख्तियारले मुद्दा दायर गरेको छ। सम्झौताअनुसारको ब्रान्डका साइकल नहुँदा नहुँदै पनि तत्कालीन प्रदेश सचिव यामप्रसाद भुसालले प्रतिवेदनलाई प्रमाणित गरेका थिए। भण्डार हेरेका अधिकारीहरूले पनि ब्रान्ड नमिलेको हुँदाहुँदै साइकल गोदाममा दाखिला गरेका थिए। यो प्रक्रियामा जोजो संलग्न देखिएका छन्, ती १० जनाविरुद्धै अख्तियारले मुद्दा हालेको छ। शंकास्पद कुरा के पनि छ भने कम बोलकबोल गरेका कम्पनीलाई अयोग्य ठहर्याउँदा पनि गतिलो कारण देखाइएको छ। त्यहींबाट भ्रष्टाचारको गन्ध सुरु भएको छ। कम रकम कबोल गर्ने कम्पनीलाई अनुभव नभएको भनी बोलपत्र मूल्यांकन समितिले अयोग्य ठहर्याएको थियो। अख्तियारका अनुसार यस्तो निर्णयमा एकैपटक दुईवटा त्रुटि छन्। पहिलो, एउटै आर्थिक वर्षमा भएको खरिदमा पनि प्रतिसाइकल मूल्यमा दुई हजार रुपैयाँ बढी लागत अनुमान कायम गरिएको छ। दोस्रो, अघिल्लो बोलपत्रमा नराखिएका सर्त राखेर निश्चित कम्पनीलाई मात्र बोलपत्रका लागि योग्य बनाइएको छ। त्यसपछि साइकल किन्दादेखि भुक्तानीसम्मै बदनियत देखिएको अख्तियारको ठहरलाई अब सम्भवतः अदालतले नै सही या गलत भन्ला। अख्तियार आफैंले अनुसन्धानबाट धेरै तथ्य प्रमाण सामेल गरिसकेको हुँदा भ्रष्टाचार भएको ठहरिने र अदालतले दोषीमाथि कारबाहीको फैसला गर्ने विश्वास गर्न सकिन्छ। वास्तवमा मधेस प्रदेशमा भएको यो खालेको अनियमितता फगत एउटा अनियमिततामात्रै नभई संघीय संरचनामाथिकै प्रश्न बनेको छ। एकात्मक राज्य व्यवस्थामा जस्तै सरकारी अड्डाहरूमा मौलाएको भ्रष्टाचार शक्ति र सत्ताको बाँडफाँटसँगै प्रदेशीकरण भएको छ। यो संघीय व्यवस्थालाई कमजोर बनाउने खेलो हो।"
अन्ततः निर्वाचन घोषणा,"काठमाडौं : प्रतिनिधिसभा र प्रदेशसभाको निर्वाचन मंसिर ४ मा हुने भएको छ। बिहीबार बसेको मन्त्रिपरिषद्को दुवै निर्वाचन एकै चरणमा मंसिर ४ गते गर्ने निर्णय गरेको हो। निर्वाचन आयोगले बिहीबार नै पत्रकार सम्मेलन गरेर यो विषयको औपचारिक जानकारीसमेत दिएको छ। कानुनले नै निर्वाचनको मिति तोक्दा मतदान हुने दिनअघि १ सय २० दिन निर्वाचन अवधि हुनुपर्ने भनेको छ। तर, सरकारले तोकेको निर्वाचनको मिति आउन अब १ सय ७ दिन बाँकी छ। निर्वाचन आयोग ऐन, २०७३ को दफा २(झ) मा निर्वाचन हुने मितिभन्दा १ सय २० दिन अगाडिदेखि निर्वाचनको अन्तिम परिणाम सार्वजनिक नभएसम्मको अवधिलाई निर्वाचन अवधि भनी परिभाषित गरेको छ। प्रमुख निर्वाचन आयुक्त थपलियाले मिति तोक्न ढिला भए पनि निर्वाचन आयोग निर्वाचन गराउन सक्षम र पूर्वतयारीका साथ रहेको बताए। मंसिरमा हुने संघीय र प्रदेशसभा चुनावमा ५ लाख नयाँ मतदाता थपिने भएका छन्। गत वैशाखमा भएको स्थानीय चुनावमा १ करोड ७७ लाख ३३ हजार ७ सय २३ जना मतदाता रहेकामा अहिले करिब ५ लाख नयाँ थपिएका छन्। निर्वाचन आयोगको पछिल्लो विवरणअनुसार, असार १ गतेदेखि सुरु भएको मतदाता नामावली संकलनमा करिब साढे ४ लाख जनाले नाम दर्ता गरेका छन्। पछिल्लो २३ दिन विवरण नआएकाले त्यो संख्या अधिकतम ५ लाख पुग्ने निर्वाचन आयोगका प्रवक्ता शालिकराम पौड्यालले बताए। उनले ६ महिना अघिसम्म मतदाता नामावली संकलन भएकाले यो अवधिमा निकै थोरैमात्रै नयाँ नाम संकलन भएको बताए। स्थायी बसोबास सारेको भए नामावली पनि सार्ने सुविधा दिएको थियो। सांसदहरूको पदावधि मंसिर २१ गते सकिने निर्वाचन आयोगका प्रमुख निर्वाचन आयुक्त दिनेशकुमार थपलियाले बताएका छन्। बिहीबार आयोगमा आयोजित पत्रकार सम्मेलनमा नै आयुक्त थपलियाले निर्वाचन मिति घोषणा भएसँगै अहिलेका सांसदको पदावधि मंसिर २१ गते सकिने बताएका थिए। उनले निर्वाचित भएको मितिबाट पदावधि प्रारम्भ हुने र त्यसअनुसार नै सांसदहरू मंसिर २१ गतेसम्म रहने बताए। निर्वाचित मितिबाट पदावधि प्रारम्भ हुन्छ भन्ने व्यवस्था भएकाले आउँदो मंसिरको २१ गते पदावधि समाप्त हुन्छ भन्ने कुरा हामीले लिखित रूपमै पेस गरेका थियौं। आयोगले ५ पेजको डकुमेन्ट पेस गरेको छ, उनले भने। आयोगले निर्वाचनमा इक्वेल प्लेइङ फिल्डको सिद्धान्त अर्थात् सबै उम्मेदवारप्रति समान अवसर र समान खेल मैदानको सिद्धान्तलाई अवलम्बन गर्ने उनको भनाइ छ। भने, प्रतिनिधिसभा र प्रदेशसभाको पदमा उम्मेदवारी दिनुभन्दा अगाडि र दिएपछि उम्मेदवारी दिने व्यक्तिको पद स्वतः सकिएको मानिनुपर्छ भन्ने आयोगको स्पष्ट धारणा हो। तर, आयोगले फेरि उम्मेदवारी दिनेका हकमा सबैलाई समान अवसर दिने बताएको छ। आयुक्त थपलियाले उम्मेदवारी दिनुभन्दा अगाडि नै वा दिएपछि स्वतः पदावधि सकिएको मान्नुपर्ने बताए। राजनीतिक दलहरूलाई समानुपातिक उम्मेदवारको बन्दसूची बुझाउन निर्वाचन आयोगले कार्यतालिका तय गर्ने प्रवक्ता डा रोजनाथ पाण्डेले बताए। २०४६ सालको बहुदलीय व्यवस्थाको पुनस्र्थापना पनि २०४८ सालको पहिलो आमनिर्वाचन भयो। त्यो निर्वाचन नेपाली कांग्रेसले स्पष्ट बहुमत ल्याएको थियो भने नेकपा एमालेले प्रमुख प्रतिपक्ष भएको थियो। २०५ निर्वाचन क्षेत्रमा नेपाली कांग्रेसले ११० र एमालेले ६९ सिट जितेको थियो। प्रतिनिधिसभाका सदस्यहरू प्रत्येक निर्वाचन क्षेत्रबाट एक व्यक्ति एक मतको आधारमा गोप्य मतदानद्वारा चुनिन्थे। २०४८ सालको आम निर्वाचननेपाली कांग्रेस : ११० नेकपा एमाले : ६९ संयुक्त जनमोर्चा : ९ नेपाल सद्भावना पार्टी : ६ राप्रपा (चन्द) : ३ नेमकिपा : २ नेपाल कम्युनिष्ट पार्टी (प्र) : २ राप्रपा(थापा) : १ स्वतन्त्र : १ २०५१ सालको मध्यवधि निर्वाचन एमाले : ८८ कांग्रेस : ८३ राप्रपा : २० नेमकिपा : ४ नेपाल सद्भावना पार्टी : ३ स्वतन्त्र : ७ २०५६ सालको आम निर्वाचन कांग्रेस : १११ एमाले : ७१राप्रपा : ११ नेपाल सद्भावना पार्टी : ५ संयुक्त जनमोर्चा : ५ नेपाल मजदुर किसान पार्टी : १संयुक्त जनमोर्चा : १ पाल्तेन गुरुङ निर्विरोध निर्वाचित । मनाङबाट नेपाली कांग्रेसका गुरुङ निर्विरोध निर्वाचित भएका थिए। २०६४ सालको संविधानसभाको पहिलो निर्वाचन नेकपा (माओवादी) : २२९ कांग्रेस : ११५ एमाले : १०८ मधेसी जनअधिकार फोरम, नेपाल : ५४ तमलोपा : २१ राप्रपा : ८ नेकपा(माले) : ९ सद्भावना पार्टी : ९ जनमोर्चा नेपाल : ८ नेकपा(संयुक्त) : ५ राप्रपा नेपाल : ४ राष्ट्रिय जनमोर्चा : ४ राष्ट्रिय जनशक्ति पार्टी : ३ नेमकिपा : ५ संघीय लोकतान्त्रिक राष्ट्रिय मञ्च : २ सद्भावना पार्टी(आन्नददेवी) : ३ राष्ट्रिय जनमुक्ति पार्टी : २ राष्ट्रिय जनता दल : २ नेकपा(एकीकृत) : २ दलित जनजाति पार्टी : १ नेपा ः राष्ट्रिय पार्टी : १ समाजवादी प्रजातान्त्रिक जनता पार्टी : १ चुरेभावर राष्ट्रिय एकता पार्टी नेपाल : १ नेपाल लोकतान्त्रिक समाजवादी दल : १ नेपाल परिवार दल : १ २०७० सालको संविधान सभाको दोस्रो निर्वाचन कांग्रेस : २०६ एमाले : १८४ माओवादी : ८३ राप्रपा नेपाल : २४ माले : ५ तमलोपा : ११ सद्भावाना पार्टी : ६ राप्रपा : १३ मधेसी जनअधिकार फोरम (लोकतान्त्रिक) : १४ मधेसी जनअधिकार फोरम नेपाल : १० संघीय लोकतान्त्रिक राष्ट्रिय मञ्च : १ नेपाल परिवार दल : २ राष्ट्रिय जनमुक्ति पार्टी : २ समाजवादी जनता पार्टी : ८ राष्ट्रिय जनमोर्चा : ३ नेकपा(संयुक्त) : ३ नेपाली जनता दल : १ नेमकिपा : ४ दलित जनजाति पार्टी : २ तराई मधेस सद्भावना पार्टी नेपाल : ३ मधेसी जनअधिकार फोरम(गणतान्त्रिक) : १ नेपा ः राष्ट्रिय पार्टी : १ संघीय सद्भावना पार्टी : १ राष्ट्रिय मधेस समाजवादी पार्टी : ३ खुम्बुवान राष्ट्रिय मोर्चा नेपाल : १ अखण्ड नेपाल पार्टी : १ थारुहट तराई पार्टी नेपाल : १ संघीय समाजवादी पार्टी नेपाल : ५जनजागरण पार्टी नेपाल : १मधेस समता पार्टी नेपाल : १ स्वतन्त्र : २ २०७४ सालको आम निर्वाचन(संघ र प्रदेश) एमाले : १२१ कांग्रेस : ६३ माओवादी केन्द्र : ५३ जसपा : १६ राजपा : १७ नयाँ शक्ति पार्टी : १ नेमकिपा : १ स्वतन्त्र : १ सुवासचन्द्र नेम्बाङ, नेता, नेकपा एमालेनिरन्तर हामी निर्वाचनकै पक्षमा छौं। निर्वाचन संविधान र कानुनबमोजिम निष्पक्ष भयरहित वातावरणमा हुनुपर्छ। ढिलो गरेरै भए पनि सरकारले निर्वाचनको मिति घोषण गरेको छ। निर्वाचन सफल बनाउन सबै लाग्नुपर्छ। जनता निर्वाचनको पक्षमा छन्। निर्वाचनको मिति सर्छ कि भन्ने कुरामा हामीमा शंका छैन। किनभने सरकारमा विगतमा निर्वाचन सारेर पछुताएका साथीहरू पनि छन्। त्यसैले निर्वाचनको मिति सार्ने जोखिम नमोल्लान भन्ने आशा छ। चुनावको मिति घोषणासँगै सरकार अब कामचलाउमा परिणत भएको छ। सरकारले अब महत्वपूर्ण र मुलुकलाई दूरगामी असर पार्ने निर्णय गर्न पाउँदैन। देव गुरुङ, नेकपा माओवादी केन्द्रअब मुलुक पक्कापक्की रूपमा चुनावमा जाँदैछ। सरकारका काम मध्येको निर्वाचनको घोषणा स्वागतयोग्य काम हो। जनताका लागि यो खुसीको कुरा हो। उहाँहरूले नेतृत्व चयन गर्ने अधिकार पाउनुभएको छ। अहिलेसम्मको अवस्थामा अहिलेको गठबन्धन नै यथावत् रहन्छ। यही गठबन्धनमा हामी चुनावमा जान्छौं। चुनावमा जाँदा गठबन्धन गर्ने क्रममा टिकट बाँडफाँट गर्दा आफ्नो भागमा पर्ने सिट स्विकारेर जानुपर्छ। प्रदीप पौडेल, नेपाली कांग्रेसआवधिक निर्वाचनको प्रक्रियामा देश गएको छ। नयाँ संसदीय प्रक्रिया अगाडि बढाउनका लागि सरकारले गरेको निर्वाचनको मिति घोषणा स्वागतयोग्य छ। अब स्वस्च्छ र व्यवस्थित निर्वाचन गराउनका लागि सबै क्षेत्रबाट पहल गरौं। मंसिर १० सम्म नयाँ संसद् निर्वाचित भइसक्नुपर्छ। निर्वाचनको मिति समयमै घोषणा गरेर संवैधानिक व्यवस्थालाई सरकारले लागू गर्न लागिपरेको देखिन्छ। जगन्नाथ खतिवडा, नेता, नेकपा एकीकृत समाजवादीचुनावको मिति घोषणा स्वागत योग्य छ। गठबन्धनमा सल्लाह गरेरै हामी चुनावमा जान्छौं। चुनाव सफल गराउन हामी लागि पर्छौं। सत्तागठबन्धन भित्रका वाम पार्टीबीचमा हामी एकता गर्दैर्छौ। वामको अस्तित्वका लागि हामी यसो गर्दैछौं। लक्ष्मणलाल कर्ण, नेता, लोसपा प्रजातन्त्रका लागि आवधिक निर्वाचन चाहिन्छ। निर्वाचन शान्तिपूर्ण तबरले हुनुपर्छ। सरकारले निर्वाचनका क्रममा कसैलाई पनि विभेदको व्यवहार गर्न पाउँदैन। संसद् भंग हुने कुरामा यो गर्न पाइँदैन। सर्वोच्च अदालतको आदेश पनि त्यो छैन। संसद् मनोनयन दर्तापश्चात् स्वतः रद्द हुन्छ।"
किन अर्थमा जान मानेनन् कुनै सचिव ?,"काठमाडौं : अर्थ मन्त्रालय मन्त्रीका लागि मात्रै होइन, कर्मचारीका लागि पनि आकर्षक मन्त्रालय मानिन्छ। त्यहाँ अर्थसचिव बन्न तँछाडमछाड नै हुन्छ। तर, यसपटक फरक दृश्य देखियो। अर्थ मन्त्रालय समाल्ने आँट सचिवहरूले गरेनन्। अर्थसचिव हुन् कोही पनि तयार नभएपछि बिहीबारको मन्त्रिपरिषद् बैठकले अर्को निर्णय नभएसम्मका लागि राजस्व सचिव कृष्णहरी पुष्करलाई अर्थसचिवको पनि जिम्मेवारी दिइएको छ। अर्थसचिव मधुकुमार मरासिनीलाई भने प्रधानमन्त्री तथा मन्त्रिपरिषद्को कार्यालयमा सरुवा गरिएको छ। गत आइतबार अर्थमन्त्रीमा पुनः जनार्दन शर्मा नियुक्त भएपछि मरासिनी बिदामा बस्दै आएका थिए। उनी मन्त्री शर्माको दबाबमा काम गर्न तयार भएनन्। अनधिकृत व्यक्ति रघुनाथ घिमिरेलाई जेठ १४ गते मध्यरातमा राखेर बजेटमा करका दर तथा राजस्वमा हेरफेर गरेदेखि मन्त्री शर्मा र सचिव मरासिनीबीच दूरी बढेको थियो। मन्त्री शर्माले २०७९८० को बजेटमा मात्रै नभएर २०७८ सालको प्रतिस्थापन बजेटमा समेत घिमिरेलाई राखेर बजेटमा करका दर हेरफेरको प्रयास गरेका थिए। असार २२ मा मन्त्री शर्माले राजीनामा नदिएसम्म मन्त्रालय नफर्किने अडान राख्दै सचिव मरासिनी अनिश्चितकालीन बिदामा बसे। चौतर्फी दबाब र सचिव मरासिनी बिदामा बसेपछि बाध्य भएर शर्माले राजीनामा दिए। त्यही दिन संसदीय छानबिन विशेष समिति बन्यो। त्यो समितिले बहुमतका आधारमा १७ दिनपछि हालसम्म प्रमाण र तथ्यका अनधिकृत व्यक्ति प्रवेश नगरेको पाइएको भन्ने प्रतिवेदन दियो। उक्त प्रतिवेदनमा ११ सदस्यीय समितिमध्ये ४ जनाले फरक मत राखे। हालसम्म प्रमाण र तथ्यमा अनधिकृत व्यक्ति प्रवेश नगरेको भन्ने बाहेक प्रश्नै प्रश्न खडा गरेर दिएको प्रतिवेदनलाई क्लिन चिट भन्दै पुनः शर्मालाई अर्थ मन्त्रालयमा फर्काइएको छ। त्यसको नागरिकस्तरमा चर्को आलोचना भइरहेको छ। यता शर्मालाई पुनः अर्थमन्त्री बनाएपछि अर्थ मन्त्रालयकै कर्मचारीले पनि सहयोग गरेनन्। उनको स्वागत गर्न राजस्व सचिव पुष्कर मात्रै सहभागी भए। अर्थसचिव मरासिनी आएनन्। उनले असार २२ मा नै बिदामा बस्दा प्रधानमन्त्री शेरबहादुर देउवा, माओवादी केन्द्रका अध्यक्ष पुष्पकमल दाहाल र मुख्यसचिव शंकरदास बैरागीलाई शर्मा हुन जेल आपू नआउने बताएका थिए। तर, उनले छानबिन समितिमा अर्थमन्त्री शर्माको बचाउ गर्ने किसिमले नै बयान दिए। आफू पनि मुछिने भएपछि भक्कानिदै मरासिनीले समितिलाई यस्तो बयान दिएका थिए। मरासिनी अर्थमा नफर्किने भएपछि सञ्चार तथा सूचना प्रविधि मन्त्रालयका सचिव डाबैकुण्ठ आर्याल, राष्ट्रिय योजना आयोगका सचिव केबलप्रसाद भण्डारी, उद्योग सचिव अर्जुनप्रसाद पोखरेलको सम्भावना थियो। अर्थका राम्रो अनुभव भएका डा अर्याल र भण्डारीले वर्तमान बेतिथिसँग सामना गर्न अनिच्छा जाहेर गरेको प्रधानमन्त्री कार्यालय स्रोतले बताएको छ। उनीहरू आए पनि मन्त्री शर्माले भनेअनुसार काम नगर्ने भएकाले पनि ल्याउन नचाएको स्रोतले बताएको छ। आफू अनुकूल चल्नेलाई ल्याउन शर्मा र प्रधानमन्त्रीको प्रयास भइरहेको उक्त स्रोतले जनाएको छ। अर्थ मन्त्रालय आउने चर्चामा रहेका उद्योग वाणिज्य तथा आपूर्ति मन्त्रालयका सचिव अर्जुन पोखरेललाई पनि प्रधानमन्त्री कार्यालय तानिएको छ। भर्खरै बढुवा गरिएका डा दीपक काफ्ले लुम्बिनी प्रदेशमा खटिएका छन्। लुम्बिनी प्रदेशमा रहेका डिल्ली शर्मालाई महिला बालबालिका तथा ज्येष्ठ नागरिक मन्त्रालयमा ल्याइएको छ। त्यहाँका सचिव हरिप्रसाद मैनाली युवा तथा खेलकुद मन्त्रालयमा र राष्ट्रपति कार्यालयका सचिव तोयनारायण ज्ञवाली उद्योग वाणिज्य तथा आपूर्ति मन्त्रालयमा लगिएको छ। अर्थ मन्त्रालयमा बेतिथि नै बेतिथि छ। यो पार लगाउन त्यति सजिलो छैन। मुलुकको अथतन्त्र संकटमा छ। संस्थागत रूपमा नै अर्थ मन्त्रालयलाई कमजोर बनाउने काम भएको छ। अर्थमन्त्री शर्मासँग न राष्ट्र बैंकका गभर्नर महाप्रसाद अधिकरीसँग राम्रो सम्बन्ध छ न राष्ट्रिय योजना आयोगका उपाध्यक्ष विश्व पौडेलसँग नै। हरेक तथ्य र प्रमाणले अर्थमन्त्री शर्मामाथि प्रश्न नै प्रश्न छन्। त्यस्तो अवस्थामा उनले सबल भएर अर्थ मन्त्रालय चलाउन गह्रो छ। प्रधानमन्त्री शेरबहादुर देउवा, माओवादी केन्द्रका अध्यक्ष पुष्पकमल दाहाल आफू अनुकूलका काम गराउन कै लागि शर्मालाई प्रयोग गर्न चाहन्छन्। यो प्रकरणमा हेरक हिसाबले शर्मा कमजोर छन्। अब शर्मालाई महासचिवको दाबी नगर्न नैतिक दबाब नै दाहालले गर्ने देखिन्छ। सुरुवातमा नै शर्माले अर्थ मन्त्रालय सम्मालेदेखि नै जबरजस्ती गरे। उनी हक्की, दम्भी स्वाभावका भएकाले नै कर्मचारीलाई पेलेको कर्मचारीहरू बताउँछन्। जसले गर्दा अधिकांश कर्मचारी उनीप्रति रुष्ट छन्। त्यसकै परिणाम स्वरूप उनले अर्थका कर्मचारीको भरोसा नलागेर नै अनधिकृत व्यक्तिलाई ल्याएर करका दर हेरफेर गराउन परेको अर्थ मन्त्रालय स्रोतले बताउँछ। अब कर्मचारीलाई विश्वासमा लिएर काम गर्न उनलाई धेरै नै सकस छ। यो प्रकरण र उनका पुराना क्रियाकलापका कारण अर्थ मन्त्रालयमा सचिवसमेत आउन मानिरहेका छैनन्। सीमित व्यापारी घरानालाई फाइदा हुने गरी करका दर हेरफेर गरे। अर्थमन्त्री शर्माले निश्चित व्यापारिक घरानालाई लाभ र निश्चितलाई हानि पुयाउने गरी बजेटमा चलखेल गराएका थिए। चौधरी ग्रुप, शंकर गु्रप, भट्टगु्रप र सौरभग्रुपलगायतका सिमित व्यापारिक घरानालाई फाइदा हुने गरी करका दर निर्धारण गराएका छन्। जसले गर्दा अन्य व्यावसायिक घरानाहरू रुष्ट छन्। नेपाल उद्योग वाणिज्य महासंघका अध्यक्ष शेखर गोल्छा र नेपाल उद्योग परिसंघका विष्णु अग्रवालले बजेटमा भएका करका दरमा हेरफेरले आफूहरू मर्का परेको गुनासा लिएर जाँदा शर्मा नै फर्किएर ती कुरा सच्याउने बचन दिएका थिए। बजेटसँगै चौधरी ग्रुपले नेटा भी कार नेपाली बजारमा भित्र्यायो। यो ७० किलोवाटको छ। यसलाई अन्तःशुल्क र भन्सारको वृद्धि लागू हुँदैन। यसले पनि करको दरमा हेरफेरमा भएको चलखेललाई पुष्टि गर्छ। चौधरी गु्रपले प्रशोधित पाम र पामोलिन तेल त्यसमा प्रयोग गर्छ। बजेटले यी तेलमा ५ प्रतिशत मात्र भन्सार महसुल राखेको छ। यसअघि यो १५ प्रतिशत थियो। विशाल गु्रपलाई पनि बजेटमा भएको चलखेलले फाइदा पुर्याएको छ। एमजीको विद्युतीय कार पछिल्लो वर्ष नेपाली बजारमा खुबै चल्यो। यसको आयातकर्ता विशाल गु्रप नै हो। विशालले भित्र्याएको कार १३० किलोवाटको छ।"
"निगम अध्यक्ष बर्खास्त, सर्वोच्चले भन्यो, प्रतिकूल कारबाही नगर्नू","काठमाडौं : मन्त्रिपरिषदले बर्खास्त गरेको चौबीस घण्टा नबित्दै सर्वोच्च अदालतले नेपाल वायु सेवा निगमका कार्यकारी अध्यक्ष युवराज अधिकारीलाई अघिल्लो अल्पकालीन अन्तरिम आदेशको प्रतिकूल हुने गरी कारबाही नगर्न आदेश दिएको छ। न्यायाधीश ईश्वरप्रसाद खतिवडाको एकल इजलासले पर्यटनमन्त्री जीवनराम श्रेष्ठलाई ७ दिनभित्र लिखित जवाफसहित स्वयं उपस्थित हुन पनि आदेश दिएको छ। आदेशको जनाउ पाएको मितिले बाटाको म्याद बाहेक ७ (सात) दिनभित्र लिखित जवाफ लिई माननीय मन्त्री स्वयं आफैं अदालतमा उपस्थित हुन आउनू, उक्त आदेशमा भनिएको छ, कार्यकारी अध्यक्षलाई लेखिएको पर्यटन मन्त्रालयको पत्र हाल कार्यान्वयन नगर्नु, नगराउनु भनी आदेशसमेत जारी गरिएको छ। त्यस्तै पर्यटन सचिवलाई सबै व्यहोरा खुलाई लिखित जवाफ पेस गर्नसमेत अदालतले आदेश दिएको छ। सर्वोच्चको आदेश नआउँदै मन्त्रिपरिषद्को बिहीबार बसेको बैठकले अधिकारीलाई बर्खास्त गर्ने निर्णय गरेको थियो। यो आदेशले बर्खास्त लागू हुन पाउँछपाउँदैन, दुईथरि मत आइरहेका छन्। अधिकारीलाई २०७८ कात्तिक ११ गते ४ वर्षका लागि कार्यकारी अध्यक्षमा नियुक्ति गरिएको थियो। ८ महिना पनि नपुग्दै उनी निलम्बनमा परेका थिए। त्यसविरुद्ध रिट निवेदन दायर गरेका अधिकारीलाई पूर्ववत् काम गर्न सर्वोच्चले अल्पकालीन आदेश दिएको थियो। उक्त आदेशविरुद्ध पर्यटनमन्त्री श्रेष्ठले घुमाउरो किसिमले अधिकारीलाई दुई पत्र पठाएका थिए। त्यसविरुद्ध अधिकारीले अदालतको अपहेलनासम्बन्धी मुद्दा दायर गरेका थिए। गत जेठमा तत्कालीन पर्यटनमन्त्री प्रेमबहादुर आलेले अध्यक्ष अधिकारीलाई अश्लील गाली गर्दै हातपातसमेत गरेका थिए। यो प्रकरण बाहिरिएपछि सरकारले अधिकारीका विषयमा छानबिन समितिसमेत गठन गरेको थियो। मन्त्रिपरिषद् बैठकले २०७९ असार ९ गते बैठकले उनलाई निलम्बन गरेको थियो। त्यसविरुद्ध अधिकारीले सर्वोच्चमा रिट निवेदन दायर गरेका थिए। सर्वोच्चले असार २३ गते अधिकारीलाई पूर्ववत काम गर्न दिनू भन्दै अल्पकालीन अन्तरिम आदेश दिएको थियो।"
प्रतिनिधिसभाको कार्यकाल : व्याख्या फरकफरक,"काठमाडौं : नेपालको संविधान धारा ८५ (१)मा भनिएको छ, यस संविधानबमोजिम अगावै विघटन भएकोमा बाहेक प्रतिनिधिसभाको कार्यकाल ५ वर्षको हुनेछ। सरकारले आगामी मंसिर ४ गते निर्वाचनको घोषणा गरेपछि प्रतिनिधिसभा र प्रदेशसभाको कार्यकालबारे अन्योल सिर्जना भएको छ। संविधानविद्हरूको राय पनि बाँझिएको छ। सर्वोच्च अदालतले संसद् विघटनको मुद्दामा संसद्को कार्यकालको विषय उल्लेख छैन। प्रतिनिधिसभाको कार्यकालको व्याख्या नभएका कारण संवैधानिक कानुनका ज्ञाताहरूको व्याख्या फरकफरक छ। सर्वोच्च अदालतका पूर्वन्यायाधीश बलराम केसी संविधान बनाउँदा संविधानसभा चुकेको बताउँछन्। भन्छन्, संविधानसभा चुकेकै हो। संसद्को ५ वर्ष कार्यकाल पूरा भए पनि अर्को संसद्का लागि घोषित निर्वाचन सफलतापूर्वक सम्पन्न भएपछि मात्र अघिल्लो संसद् विघटन हुने व्यवस्था संविधानमा राख्नुपथ्र्यो। दक्षिण अफ्रिकालगायत अन्य देशले आफ्नो संविधान त्यो व्यवस्था गरेका छन्। संविधानसभाले गरेको गल्ती अब मन्त्रिपरिषद्ले सच्याउनुपर्छ। केसीका अनुसार चुनावको मिति घोषणा गर्ने निर्णय गर्दा घोषित निर्वाचन सफलतापूर्वक सम्पन्न भएपछि स्वतः विघटन हुने निर्णय गर्नुपयो। थप्छन्, यस खालको निर्णयले संविधान मिचिँदैन। देशको भलाई हुन्छ। पूर्वन्यायाधीश केसीका अनुसार, संसद् विघटन हुनु र ५ वर्षे कार्यकाल पूरा हुनु संविधानको आँखामा फरक हो। अहिले प्रतिनिधिसभा विघटन नभई कार्यकाल पूरा हुन लागेको अवस्था हो। ५ वर्षे कार्यकालको हिसाब गर्दा ३ सय ६५ दिनलाई पाँच वर्षले गुणा गरेर निकाल्ने होइन, उनले भने। प्रमुख निर्वाचन आयुक्त दिनेश थपलियाले बिहीबार पत्रकार सम्मेलनमा बोल्दै मंसिर ४ गते उम्मेदवारी दिएपछि प्रतिनिधिसभा र प्रदेशसभा सदस्यको पदावधि स्वतः समाप्त हुने बताए। यसअघि आयोगले पहिलो पटक निर्वाचित भएको मितिलाई आधार मानेर २२ मंसिरमा प्रतिनिधिसभाको कार्यकाल सकिने सुझाव सरकारलाई दिएको थियो। संघीय संसद्को सचिवालयले प्रतिनिधिसभाको कार्यकाल राजनीतिक दलहरूले समानुपातिक उम्मेदवारको बन्दसूची बुझाउँदासम्म रहने जनाएको छ। २०७४ सालको निर्वाचनमा पनि समानुपातिक उम्मेदवारको बन्दसूची बुझाएपछि व्यवस्थापिका संसद् निस्क्रिय भएको थियो। पूर्वन्यायाधीश केसीले केही गरी घोषित निर्वाचन सम्पन्न हुन सकेन भने विधायिका रिक्त हुने अवस्था उत्पन्न हुन दिन नहुने बताए। अरूको देखासिकी गरेर भएन। आफ्नो मुलुकको राजनीतिक चरित्र हेर्नुपयो, पूर्वन्यायाधीश केसीले थपे, १० वर्षमा दुई पटक संसद् विघटन भएर संसद्विहीन अवस्था भोग्यौं। राजनीतिक विकृति विसंगति त्यहींबाट पलायो। त्यो दसा फेरि भोग्नु भएन। गलत अभ्यासको सुरुवात पूर्वप्रधानन्यायाधीश अनुपराज शर्माले संसदीय परम्परामा गलत अभ्यास सुरु भएको बताए। पूर्वप्रधानन्यायाधीश शर्माले भने, संसद्को निर्वाचन मिति घोषणा भएसँगै प्रतिनिधिसभा स्वतः भंग हुन्छ। संवैधानिक कानुनका जानकार डा भीमार्जुन आचार्यले सरकारले गरेको निर्वाचनको मिति घोषणा ठीक भए पनि मनोनयन दर्ता नभएसम्म संसद् र सांसदलाई यथावत् राख्ने कार्य गलत भएको बताए। डा आचार्यले भने, संसदीय परम्परामा संसद्को निर्वाचनको मिति तोकिएको दिनबाट नै संसद् स्वतः भंग भएको मानिन्छ। संसद् विघटन होइन भंग भएको मानिन्छ। संसद् भंग भएसँगै सांसद पनि निस्क्रिय भएको मानिन्छ। उनले सांसद र संसद् पनि यथावत् रहने कार्य संसदीय परम्पराको विपरीत भएको बताए। यो गलत अभ्यास हो। गलत नजिर बसाउँदा त्यो भोलि पनि लागू हुन्छ। निहित स्वार्थका लागि यस्तो कार्य नगरेको भए हुन्थ्यो, उनले भने।"
खलंगा र झ्याम्टे मेलाको नाता,"इलाम : इलाम जिल्लाका बारेमा जानकारी हुनेहरूलाई पूर्वका करफोक, कन्याम, फिक्कल, पशुपतिनगर नसुन्ने कुरै भएन। तर, त्यही छेउमा तन्किएको ऐतिहासिक खलंगा र त्यससँग जोडिएको झ्याम्टे मेलाको नाता भने नसुनेको हुनसक्छ। इतिहास जित्नेहरूको लेखिन्छ भन्ने गरिन्छ। सूर्योदय नगरपालिका११ को पूर्णे डाँडाको इतिहास पनि इतिहासले लिपिबद्ध गर्न छुटाएको छ। जति बेला इलाम इलाम थिएन। कुरा दुई सय ६ वर्ष अघिको हो। भारतसँग सिमाना जोडिएको इलामलाई अहिलेको अवस्था र भूगोलमा जोगाउन पनि जोखिम थियो। भूगोल मात्रै होइन, कला, संस्कृति र साहित्यको रक्षामा समेत चुनौती थियो, त्यसबेला। इलाममा सामरिक रुपमा समेत सुरक्षाका लागि प्रशासनिक अड्डा राख्ने थलोको खोजी हुँदै थियो। १३ सय मिटरको उचाइमा रहेको सामरिक दृष्टिले समेत सहज देखिने पूर्णे डाँडामा पहिलो पटक प्रशासनिक अड्डा राख्ने व्यवस्था भयो। सुगौली सन्धिपछि विस १८७५ मा इलामको सूर्योेदय नगरपालिकाको करफोकबाट नामसालिङ हुँदै अहिलेको स्थानमा सदरमुकाम सार्नु दुई वर्ष अघिको प्रशासनिक अड्डा हो पूर्णे डाँडा। प्रशासनिक अड्डाका इटालगायतका भग्नावशेषहरू अहिले पनि त्यहाँ पाइन्छन्। अड्डाका कलात्मक ढोकाहरू अहिले पनि गाउँघरमा पाइने गरेको स्थानीय दीपक अधिकारी बताउँछन्। ईस १८१६ अघि सिक्किमदार्जिलिङ गोर्खा राज्य छँदा यस जिल्लाको सदरमुकाम दार्जिलिङ जिल्लाको नागरी भन्ने ठाउँमा थियो। सन् १८१६ मार्च ४ मा भएको सुगौली सन्धीले नेपालको सिमाना मेची तोकेपछि त्यस बेलाका बडा हाकिम काजी जयन्त खत्रीले सदरमुकाम करफोकको पूर्णे डाँडामा सारेको अनुसन्धानकर्ता नरेन्द्रनाथ बाँस्तोलाले पूर्वाञ्चलमा सात सालको क्रान्ति नामक पुस्तकमा उल्लेख गरेका छन्। त्यसबेला तमोर नदी पूर्व लिम्बूवान करफोकबाट हेरिन्यो। तमोर पश्चिमको शासन धनकुटाबाट हेर्ने गरिएको थियो। करफोक इलाम जिल्लाको पूर्वमा पर्ने भएकाले तत्कालीन प्रशासकले यसलाई सामरिक रुपमा उपयुक्त ठानेनन्। दार्जिलिङको नजिक भएकाले पनि यो ठाउँ उपयुक्त नभएको भन्दै काजी हेमदल थापाले सन् १८२९ मा पूर्णे डाँडामा रहेको खलंगा (हालको इलाम सदरमुकाम) सारेको बास्तोलाको पुस्तकमा उल्लेख छ। यस बिचमा केही समय नाम्सालिङमा पनि खलंगा रहेको इतिहास पाइन्छ। जतिबेला खलंगा पूर्णे डाँडामा बस्यो। त्यहाँ बडा हाकिम थिए। सुरक्षा दस्ता थियो। यस क्षेत्रमा राईहरूको सघन बसोबास थियो। मनोरञ्जनका लागि बडा हाकिमलाई विभिन्न जातजातिको संस्कृति देखाउने क्रममा राई जातिको साँस्कृतिक साकेला नृत्य प्रदर्शन गर्ने क्रममा झ्याम्टासहित सहभागी हुने राईहरूको नृत्य धेरैले मन पराएका थिए। यसले झ्याम्टे मेलाको रुप लिएको स्थानीय दीपक अधिकारीको तर्क छ। अहिले पनि प्रत्येक वर्ष बैशाख शुक्ल पूर्णिमाका दिन झ्याम्टे मेला लाग्ने गरेको छ। स्थानीय वृद्धा कमलबहादुर राईका अनुसार जुन समय मान्छेसँग रमाइलोका साधन थिएनन्। जमघट हुने बहानाहरू थिएनन्, त्यसबेला पर्व, मेला नै रमाइलो गर्ने स्थलहरू हुने गर्दथे। भेटघाट हुने, कुराकानी हुने ठाउँका रुपमा मेला पर्वहरूको आयोजना हुने गरेका थिए। पछिल्लो समय तिनै मेलाहरू जाति विशेषको पहिचानको आधार समेत बन्ने गरेका छन्। झ्याम्टे मेला खलंगाको आसपासमा फैलिएको करिब १३ रोपनी जमिनमा लाग्ने गर्दछ। हाम्रो हजुरबा पुस्ताले पनि झ्याम्टे मेलाको चर्चा गर्नुहुन्थ्यो, कमलबहादुर राईले भने। खलंगाको जन्मसँगै मेलाको उत्पति जोडिएको स्थानीयको दाबी छ। मेलामा साकेला नाच्ने चलन अहिले पनि छ। राईका अनुसार पहिले साकेला नाचबाटै मन परेकी तरुनी तानेर लैजाने र श्रीमती बनाउने चलन नै थियो। नाचेरै ल्याएका जोडी अहिले पनि केही छन्, उनी भन्छन्। राई संस्कृतिसँग जोडिएको पूर्णे डाँडाको मेला माओवादीले सुरु गरेको सशस्त्र द्वन्द्वपछि रोकिएको थियो। करिब २५ वर्षसम्म त्यस स्थानमा मेला लाग्न सकेन। पछिल्लो समय स्थानीयको पहलमा गत वर्षदेखि मेला सुरु गरेको स्थानीय युवा अनुप मेवाहाङ राई बताउँछन्। पूर्णे डाँडाको संरक्षण र प्रचारमा प्रयास गरिरहेका मेवाहाङले झ्याम्टे मेला र खलंगाबारे धेरै कुरा थाहा नभए पनि स्थानीय युवाहरू राई संस्कृति संरक्षणसँगै ऐतिहासिक सम्पदा संरक्षणमा जुटेको बताउँछन्। सूर्योदय नगरपालिका११ का वडा अध्यक्ष सन्तोष राईले सम्पदाका रुपमा रहेको पूर्णे डाँडा, खलंगाको इतिहास र झ्याम्टे मेलालाई उजागर गर्ने गरी काम गर्ने योजना रहेको बताए। वडाको बजेटले मात्र केही हुँदैन। हामी दाताको सहयोग खोज्दैछौं, उनले भने। पूर्णे डाँडाले इतिहास मात्रै बोकेको छैन, यसले पर्यटकलाई लोभ्याउने सुन्दरता समेत बोकेको छ। यहाँबाट इलामका वरिपरिका पहाडी दृश्यदेखि तराईका फाँट र सर्पजस्तै बनेर बगिरहेका खोलाहरूको मनोरम दृश्य हेर्ने अवसर मिल्दछ। महाभारत र शिवालिक पर्वत शृंखलाको पूर्वदक्षिण काखमा अवस्थित नेपालको सुदूरपूर्वी पहाडी जिल्ला इलामको पूर्वमा रहेको पूर्णेडाँडा प्राकृतिक दृष्टिले रमणीय छ। चियाबारी, हरियाली, सानाठूला नदीनाला, पोखरी, मठमन्दिर, पर्वतीय शिखर तथा प्राकृतिक सुन्दरताको स्वाद लिन पूर्णे डाँडा एक पटक पुग्नै पर्ने ठाउँ रहेको वडाअध्यक्ष राई बताउँछन्। प्रकृतिको वरदानका रुपमा रहेको यहाँको उर्वर भूमि एवं पौरखी कृषकहरूको अथक मेहनतले गर्दा जमिनसमेत खाली नरहने भएकाले वरिपरिको आइतबारे, सुन्तले, माघे, केराबारी, कालापानी, करफोक क्षेत्रका घरहरूलाई समेटेर कृषि र साँस्कृतिक पर्यटकीय क्षेत्रका विकास गर्न सकिने युवा कृषि उद्यमी उमेश पौड्याल बताउँछन्। विदेशीलाई मनपर्ने सबैकुरा हामीसँग छ। पूर्णे डाँडामा सम्पदा छ। जातजातिको सँस्कृती छ। कृषिमा जिल्लाकै राम्रा फर्महरू र पशुपालन छ। योजना र प्रचारको अभावले हामी पछि परेका छौं, वडा अध्यक्ष राईले भने।"
एसपीपीबारे संसदीय समितिमा प्रश्नै प्रश्न,"काठमाडौं : संसदीय समितिले सरकारले रद्ध गरेको भनिएको अमेरिकी साझेदारी कार्यक्रम (एसपीपी) पत्र र अमेरिकी सरकारलाई पठाएको पत्रको प्रतिलिपीसहित उपस्थित हुन सरकारलाई निर्देशन दिएको छ। बिहीबार संसद्को राज्यका निर्देशक सिद्धान्त नीति र दायित्वको कार्यान्वयन अनुगमन तथा मूल्यांकन समितिले परराष्ट्रमन्त्री नारायण खड्का, कार्यवाहक प्रधानसेनापति, रक्षा सचिवलाई उपस्थित हुन निर्देशन दिएको थियो। प्रतिनिधिसभाको अन्तर्राष्ट्रिय सम्बन्ध समितिले साउन ११ गते बसेको बैठकले एसपीपी रद्दको औपचारिकपत्र पठाउन सरकारलाई निर्देशन दिइसकेको थियो। एसपीपीबाट बाहिरिने निर्णय कार्यान्वयनमा भइरहेको ढिलाइबारे सरकारको ध्यानाकर्षण गराउँदै समिति सभापति पवित्रा निरौलाले पटकपटक एसपीपीको विषयमा अमेरिका र नेपालबीच विभिन्न समयमा पत्रचार भएको प्रतिलिपी उपलब्ध गराउन माग गर्दा पनि बेवास्ता गरिएको बताउँदै आएकी छन्। मन्त्रिपरिषद् बैठकबाट नेपालमा एसपीपी कार्यक्रम रद्द गर्ने निर्णय भइसक्दा पनि एसपीपी रद्दको विषयमा अमेरिकालाई औपचारिकपत्र ढिला गरी पठाइएको थियो। चौतर्फि विरोधपछि सरकार एसपीपी लागू गर्ने विषयबाट ब्याक भएको थियो। एसपीपी रद्दको औपचारिकपत्र पठाउन प्रधानमन्त्री शेरबहादुर देउवालाई सत्ता पक्षकै नेताहरूले पनि आग्रह गर्दै आएपछि संसद्मार्पत परराष्ट्रमन्त्री डा नारायण खड्काले एसपीपी नेपालले स्वीकार नगर्ने निर्णयको पत्र अमेरिकालाई पठाइएको जानकारी गराएका थिए। एसपीपीसँग सरोकार निकाय समितिको बैठकमा उपस्थित नहुनुले झनै सशंकित बनाएको समितिमा सहभागी सांसदहरूको निष्कर्ष छ। समिति सभापति निरादेवी जैरुले सरोकारवालालाई तत्काल उपस्थित हुन निर्देशन दिएकी हुन्। उनले भनिन्, एसपीपी रद्द गरेको पत्र र अमेरिकी सरकारलाई पठाएको दस्तावेज समितिले अध्ययन गर्न खोजेको छ। परराष्ट्रमन्त्री, प्रधानसेनापति, रक्षा सचिवलाई दस्तावेजसहित उपस्थित हुन निर्देशन दिन्छु। यसअघि पनि समितिले परराष्ट्रमन्त्रीसहित सरोकारवालालाई पत्रसहित उपस्थित हुन निर्देशन दिएको थियो। तर, परराष्ट्रमन्त्रीले बाढीपहिरोलगायतका कारण व्यस्त हुनु परेकाले उपस्थित हुन नसकेको समितिलाई जानकारी गराएका थिए। अष्ट्रेलियामा आयोजित इन्डो प्यासिफिक सम्मेलनमा नेपाली सेनाका प्रधानसेनापति प्रभुराम शर्मा सहभागिता भएको विषयबारे पनि समितिमा सांसदहरूले प्रश्न उठाएका थिए। राष्ट्रिय जनमोर्चाका नेतृ दुर्गा पौडेलले समितिमा बोल्दै एसपीपीसम्बन्धी केके कागजात छ त्यो सबै समितिलाई चाहिएको बताइन्। देशको सांसदले देशभित्र के भइरहेको छ। त्यो जान्ने अधिकार हुन्छ। सामग्री आएन। समितिका सदस्यले ती सामग्री माग्ने अधिकार छ, उनले भनिन्, यो आफैंमा सार्वभौम सम्पन्न समिति हो। यो समितिले आफ्नो अधिकारभित्र रहेर निर्देशन गर्छ। अहिले फेरि एउटा पत्र पठाउन जरूरी छ। सेना प्रमुखहरू एसपीपीको कार्यक्रममा सहभागी हुनु त्यो पनि उपयुक्त भएन। नेकपा एमालेका सांसद खेमप्रसाद लोहनीले सरकारले एसपीपीमा सहभागी नहुने भनेर पत्र पठायौं भनेर पत्र नपठाएको आरोप लगाए। उनले भने, संसदीय समिति र सिंगो संसद्ले अमेरिकालाई एसपीपीमा सहभागी नहुने भनेर पठाएको पत्र माग गर्दा दिन हिचकिचाहट गरिरहेको छ ? त्यहीँबाट थाहा हुन्छ सरकारले पत्र पठाएको छैन। नेपाली कांग्रेसकी सांसद लक्ष्मी परियारले परराष्ट्रमन्त्रीले संसद्मा जवाफ दिइसकेको भनेर पञ्छिन नमिल्ने बताइन्। संसद्मा मन्त्रीजीले जवाफ दिए पनि समितिमा पनि उपस्थित भएर जानकारी गराउनुपर्छ। यसरी गैह्रजिम्मेवार बन्न मिल्दैन, उनले भनिन्। लोकतान्त्रिक समाजवादी पार्टी, नेपालका सांसद अनिलकुमार झाले बाढीको कारण देखाएर परराष्ट्रमन्त्री समितिबाट पन्छिन नमिल्ने बताए। परराष्ट्र मन्त्रीले समितिको बैठकमा नआएर बाढीको बहानाले पञ्छिन मिल्दैन। उहाँ बैठकमा नआउनुको अरू कारण पनि छन्। नेपाली सेना, रक्षा मन्त्रालय र परराष्ट्र मन्त्रालय बैठकमा नआउनु अन्यथा मान्न हुँदैन।"
आफन्तबाटै अपराध,"बैतडी : २०७९ वैशाख २३ गते खानेपानीको विषयमा विवाद हुँदा डिलासैनी गाउँपालिका७ मनकुडाका २७ वर्षीय श्यामबहादुर ऐरको हत्या भयो। सोही ठाउँका दाइ नाता पर्ने वीरेन्द्र ऐरले श्यामको छातीमा कोदालोले हिर्काएपछि उपचारका लागि अस्पताल लैजाने क्रममा उनको बाटोमै ज्यान गयोे। श्यामलाई प्रहरीले नियन्त्रणमा लिई कारबाही प्रक्रिया अघि बढाएको छ। गत असार २५ गते पुर्चाैडी नगरपालिका३ ढुंगाविसौनाका ४५ वर्षीय गोविन्द पार्कीको कुटपिटबाटै मृत्यु भयो। सोही ठाउँका ४६ वर्षीय पुरनबहादुर बोहराको कुटाइबाट उनको उपचारका क्रममा ३ दिनपछि स्थानीय गोकुलेश्वर अस्पतालमा मृत्यु भयो। त्यस्तै, साउन १३ गते डिलासैनी५ सेराका ६८ वर्षीय अन्तराम जोशीको २४ वर्षीय छोरा लोकेन्द्र जोशीले बन्चरो प्रहार गरी हत्या गरे। जिल्ला प्रहरी कार्यालयका अनुसार बैतडीमा गत साउनदेखि हालसम्म ८ जनाको हत्या भएको छ। समाजमा आफन्तबाटै हत्या जस्तो जघन्य अपराधका घटनाहरू घटिरहँदा चिन्ताको विषय बनेको छ। हत्याको मात्रै नभई महिलामाथि हुने हिंसाका घटना पनि बढ्दो छ। गत आर्थिक वर्षमा मात्रै १२ वटा बलात्कारका घटना घटेका छन् भने ४ वटा जबरजस्ती करणी उद्योगका घटना दर्ता भएको जिल्ला प्रहरी कार्यालयले जनाएको छ। घरायसी हिंसा र लैंगिक हिंसाका घटना पनि गत आर्थिक वर्षमा ४९ वटा दर्ता भएका छन्। हत्या, बलात्कार, जबरजस्ती करणी जस्ता जघन्य अपराधका घटनाहरू बढीजासो आफन्तकै संलग्नता रहेको प्रहरीको भनाइ छ। समाजमा हुने हिंसाका घटना न्यूनीकरण गर्ने लक्ष्यका साथ बैतडीमा प्रहरीले सचेतना अभियानलाई तीव्रता दिएको छ। प्रहरी गाउँ टोलमै पुगेर सर्वसाधरणहरूमा सचेतना फैलाउन थालेको हो। घरेलु हिंसा, लैंगिक हिंसा न्यूनीकरण, बालविवाह अन्त्य, समाजिक सञ्जालको प्रयोग, विद्युतीय अपराध र सामाजिक अपराध नियन्त्रण र कानुनी व्यवस्थाबारे सचेतना दिन थालिएको जिल्ला प्रहरी कार्यालय बैतडीका सूचना अधिकारी लोकराज जोशीले बताए। लागूऔषध दुव्र्यसनीबाट हुने बेफाइदा वा विकृतिबारे सचेतना फैलाउन थालिएको उनले बताए। जिल्ला प्रहरी कार्यालयसहित २७ वटै प्रहरी चौकीबाट सचेतनाको अभियान जारी रहेको जिल्ला प्रहरी कार्यालयले जनाएको छ। समाजमा हुने अपराधिक घटना न्यूनीकरण र कानुनी व्यवस्थाबारे जानकारी भइरहेकाले यसले सकारात्मक सोचको विकास हुने पनि सरोकारवाला निकायले बताएका छन्।"
प्रहरीकै मिलेमतोमा चिनियाँ नागरिकको अपहरण,"काठमाडौं : चिनियाँ नागरिकको अपहरणमा नेपाल प्रहरीका दुई जना अधिकारीको पनि संलग्नता देखिएको छ। लैनचौरबाट बुधबार राति याङ याङ नामका चिनियाँ नागरिक र सूर्यबहादुर राई अपहरणमा परेका थिए। राई ओखलढुंगा घर भई हाल बनस्थली बस्दै आएका थिए। अपहरणमा संलग्न २ जना प्रहरीसहित ६ जनालाई प्रहरीले पक्राउ गरेको छ। जिल्ला प्रहरी परिसरका प्रमुख भरतबहादुर बोहोराका अनुसार पक्राउ परेका ६ जनालाई म्याद थपका लागि अदालत लगिएको छ। प्रहरीका अनुसार नेपालमा बस्दै आएका चिनियाँ नागरिकको अपहरणमा सहभागी रहेका ६ मध्ये २ जना प्रहरी भएको खुलेको छ। उच्च अदालत पाटनका एक न्यायाधीशका पीएसओ ३७ वर्षीय हल्वदार कर्णबहादुर गुरुङ र महानगरीय प्रहरी वृत्त बालाजुका घुमुवा प्रहरी शिव सुनुवारको संग्लनता भेटिएको हो। प्रहरी वृत्त बालाजुले प्रहरी जवान शिव सुनार बालाजु वृत्तमै कार्यरत रहेको र अहिले अनुसन्धानका लागि जिल्ला प्रहरी परिसर लगिएको पुष्टि गर्यो। अपहरणमा सहभागी हुने अन्य २८ वर्षीय लक्ष्मण गुरुङ, २९ वर्षीय रोहित मगर, २८ वर्षीय विशाल मगर र २७ वर्षीय विनोद केसी छन्। काठमाडौं प्रहरी परिसर प्रमुख भरतबहादुर बोहोराका अनुसार उनीहरूलाई बसपार्कको बिजि मल अगाडिबाट पक्राउ गरिएको हो। अनुसन्धानमा खटिएका प्रहरीका अनुसार २ प्रहरीसहित अन्य ४ जनाले उक्त चिनियाँ नागरिकलाई अपहरण गरी मित्रनगरस्थित एक लजमा बन्धक बनाएर १ करोड फिरौती मागेका थिए। अपहरणमा न्यायाधीशको पीएसओले बोक्ने पेस्तोलको प्रयोग गरिएको थियो। उक्त पेस्तोल पनि प्रहरीले बरामद गरेको छ। फिरौती रकम लिन आउँदा उनीहरू पक्राउ परेका थिए।"
सडक मजदुरले २ वर्षदेखि पाएनन् तलब,"बैतडी : बैतडीको पाटनपञ्चेश्वर सडकखण्डमा लेन्थवर्कर (सडक मजदुर) का रूपमा कार्यरत १२ जना मजदुरले दुई वर्षको तलब नपाएपछि परिवारको बिचल्ली भएको छ। उनीहरू सामान्य परिवारका हुन्। मेलौली नगरपालिका१ का लेन्थवर्कर बजिरसिंह नायकले भने, दुई वर्षदेखि चामल, नुन र तेलको मात्रै लाखौं ऋण लागेको छ। तिर्ने कसरी ? तलब दिलाइदिन भनी उनीहरूले भौतिक पुर्वाधार कार्यालय, जिल्लामा माननीय, प्रदेश सरकार र संघीय सरकारका प्रधानमन्त्री समक्षसमेत बिन्ती गरिसकेका छन्। उनीहरू अनशनसमेत बसेका छन्। अहिले सडकमा बसेको अनशन मात्रै तोडेका हौं। तर, हाम्रो परिवार हिजो पनि अनशनमै थियो। भोलि पनि अनशनै हुनेछ, बजिरले भने। बजिरको घरमा अहिले सधैं भात पाक्दैन। उनले लिएको उधारो तिर्न नसकेपछि गाउँका सबै व्यापारीले उनलाई उधारोमा अन्न दिन बन्द गरेका छन्। बजिरकी आमा जयमतीले भनिन्, लालाबाला हुर्काउनै समस्या भइसक्यो। मेलौली१ कै अर्की लेन्थवर्कर सरस्वती साउँदको दुःख पनि उस्तै छ। गत वर्ष कात्तिक २३ गते विद्युत् सर्ट भएर जलेको घर मर्मत गर्न साह्रै समस्या भयो उनलाई। घर जलेपछि ६ महिनासम्म दुई छोरी र एक छोरालाई लगेर माइतमै बसिन्, उनी। जेनतेन वैशाखमा घरको मर्मत गरेँ। ६ महिना माइतीको घरमा बसेँ। अहिले ऋण मागेर परिवार पाल्नै गाह्रो भएको छ, सरस्वतीले भनिन्। पाटनपञ्चेश्वर सडकमा लेन्थवर्करको काम गर्ने १२ जनाको अवस्था उस्तैउस्तै छ। दिनकै साहु कराउँछ। रासनको पैसासमेत दिन सकिएको छैन। बालबच्चा पाल्नै धौधौ छ लेन्थवर्कर लाल सिंह ठगुन्नाले भने। उनले, काम गरिराख्न नेताहरूले आश्वासन नदिएको भए दुई वर्षसम्म अन्त कतै जाने उनले बताए। बैतडीबाट प्रतिनिधित्व गर्ने प्रदेश र संघीय सांसदहरूले आश्वासन दिएका हुन्। त्यसपछि बहालवालामन्त्रीदेखि मुख्यमन्त्री र प्रधानमन्त्रीले समेत आश्वास दिए तर पारिश्रमिक दिएनन् लालसिंहले भने। दुई वर्ष लगातारका काम गरेर नुन किन्नेसमेत पैसा नपाएको अर्का लेन्थवर्कर पाटन नगरवालिका६ की लक्ष्मी पन्तले बताइन्। त्यतिबेला सरोकारवाला निकायका सबै प्रतिनिधिहरूले प्रक्रिया मिलाएर तलब खुवाउँछौ भनेर झुक्याएको उनको गुनासो छ। भौतिक पूर्वाधार कार्यालय मातहत जाने बेला नै पूर्वाधार कार्यायल प्रमुख जगत प्रकाश जोशीले पारि श्रमिक पाउनुहुन्छ भनेका हुन्। संघिय सांसद दामोदर भण्डारीले पनि काम गर्नुहोस् भनेकै हुन्। प्रदेश सरकारका भौतिक पूर्वाधारमन्त्री पठानसिंह बोहराले पनि काम गर्दै गर्नुहोला। तलब त आइहाल्छ भनेका हुन् पन्तले भनिन्, अहिले रुवाएर छाडे सबैले। १२ जना लेन्थवर्करहरू, काम गरेको पैसा नपाएको भन्दै २०७८ सालको असार १८ गतेदेखि साउन ६ गतेसम्म पाटनमा अनशन बसेका थिए। उनीहरूको माग सम्बोधनको लागि तत्कालीन जिल्ला समन्वय समिति प्रमुख सिद्धराज भट्टको अध्यक्षतामा बैठक बस्यो। त्यो बैठकले उनीहरूको माग सम्बोधनका लागि प्रतिवद्धता जनायो। उनीहरूले १९ दिनपछि अनशन तोडे। तर, अहिलेसम्म पनि उनीहरूले पारि श्रमिक भने पाएका छैनन्। पारि श्रमिक नपाउनेमा हरिसिंह ठगुन्ना, जयाराम भुल, हरजितसिंह महरा, लक्ष्मी दमाई, डम्मरी भण्डारी, पार्वती पन्त, लक्ष्मी पन्त, घनश्याम भट्ट, दिनेश अवस्थी, लालसिंह ठगुन्ना, सरस्वती साउँद र बजिरसिंह नायक रहेका छन्। करारमा रहेका उनीहरूले हरेक महिनामा १९ हजार ५ सय तलब पाउँदै आएका थिए। उनीहरू प्रत्येकको दुई वर्षको तलब ४ लाख ६८ हजार हुन्छ। सामान्य परिवारका उनीहरूले यति धेरै रकम नपाएपछि उनीहरूको बिचल्ली भएको छ। संघीय सरकार मातहत रहेको पाटनपञ्चेश्वर सडकखण्ड आर्थिक वर्ष २०७५७६ देखि प्रदेश सरकार मातहत गएको थियो। तर प्रदेश सरकार मातहत रहँदा पनि उनीहरूले २०७६ असोज सम्म पारि श्रमिक पाए। त्यसपछि प्रक्रिया मिलाएर दिन्छौं। काम गर्दै गर्नुहोस् भनेर आश्वासन पाइरहे। मुख्यमन्त्रीको कार्यालयबाट भौतिक पूर्वाधार मन्त्रालयमा उनीहरूलाई पारिश्रमिक दिन पत्र जारी भइसकेको छ। तर, त्यहाँबाट कुनै पक्रिया नै सुरु नभएको उनीहरूको गुनासो छ। प्रधानमन्त्री तथा मन्त्रिपरिषद्को कार्यालयबाट समेत पारिश्रमिक सुनिश्चितताका विषय अगाडि बढाउन पत्राचार भएको तर त्यसको पनि कुनै सुनुवाई नभएको लेन्थवर्कर जयाराम भुलले बताए। नेपाल सडक मजदुर टेड युनियनका अध्यक्ष निराजन पाण्डेयले यस विषयमा पारि श्रमिक भुक्तानीका लागि प्रधानमन्त्री तथा मन्त्रिपरिषद्को कार्यालय समक्ष पत्र पेस गरेका थिए। त्यसपछि प्रधानमन्त्री तथा मन्त्रिपरिषद्को कार्यालयले सुदूरपश्चिम प्रदेश सरकारलाई पत्र पठाएको थियो। लगत्तै मुख्यमन्त्री तथा मन्त्रिपरिषद्को कार्यालयले पनि भौतिक पूर्वाधार कार्यालयलाई कारबाही अगाडि बढाउन निर्देशनात्मक पत्र पठाएको थियो। तर, कुनै सुनुवाइ नभएको लेन्थवर्कर हरिश ठगुन्नाले बताए। तत्कालीन भौतिक पूर्वाधारमन्त्री पठानसिंह बोहराले भने लेन्थवर्करहरूको व्यवस्थापनको विषयमा चासो राखेको बताए।"
"रोपाइँ सकियो, आयो मल","वीरगन्ज : धानलाई लक्षित गरेर सरकारले ओमनबाट खरिद गरेको युरिया मल रोपाइँ सकिसकेपछि मात्र नेपाल आइपुगेको छ। ३० हजार मेट्रिकटन युरिया मलमध्ये २५ सय मेट्रिकटन (५० हजार बोरा) मल बिहीबार वीरगन्ज आइपुगेको हो। कोलकाता बन्दरगाहबाट मल बोकेको रेल बिहीबार दिउँसो सिर्सिया सुक्खा बन्दरगाह आइपुगेको वीरगन्जस्थित कृषि सामग्री कम्पनीका प्रमुख चन्द्र चौलागाईंले जानकारी दिए। सरकारले ग्लोबल टेन्डरमार्फत खरिद गरेको ३० हजार मेट्रिकटन युरिया आपूर्तिको जिम्मा स्विस सिंगापुर ओभरसिज इन्टरप्राइजेजले लिएको छ। चौलागाईंका अनुसार कोलकाता बन्दरगाहबाटै थप २५ सय मेट्रिकटन युरिया बोकेर हिँडेको अर्को रेल चार दिन भित्रमा आइपुग्नेछ। २२ हजार ५ सय मेट्रिकटन मल वीरगन्जबाट र बाँकी ७ हजार ५ सय मेट्रिकटन मल विराटनगर नाका हँुदै आउने चौलागाईंले जानकारी दिए। सबै मल आइपुग्न १५ दिनसम्म लाग्छ, उनले भने। यसैबीच बिहीबार आइपुगेको ५० हजार बोरा युरिया एक सातापछि जिल्लामा पठाइनेछ। किसानले त्यसपछि मात्रै पाउने उनले बताए। मलको नमुना गुणस्तर परीक्षणका लागि बिहीबार नै काठमाडौंको प्रयोगशालामा पठाएका छांै, उनले भने, रिपोर्ट आउन कम्तीमा चार दिन लाग्छ। त्यसपछि मलको भन्सार जाँचपास हुन्छ। ड्राइपोर्टबाट ट्रकमा ओसारेर कम्पनीको गोदाममा ल्याउँछौं, त्यसपछि जिल्ला पठाउने हो। यो कार्यालयले मधेस प्रदेशसहित काठमाडौं, काभ्रे, धादिङ, मकवानपुर, सिन्धुली, चितवन, तनहँु, पर्वत, नुवाकोट, कास्कीलगायत १६ जिल्लामा रासायनिक मलको आपूर्ति गर्दै आएको छ। ३० हजारमध्ये मधेसमा ८ हजार ५ सय मेट्रिकटन मल वितरण गरिनेछ। पर्साका लागि ८ सय ५० मेट्रिकटन र बाराका लागि एक हजार मेट्रिकटन युरिया वितरण गरिने चौलागाईंले जानकारी दिए। वीरगन्जस्थित कम्पनीको गोदाममा युरिया मलको मौज्दात शून्य छ। यस्तै डीएपी मल भने ८ सय ३१ मेट्रिकटन र पोटास मल १ हजार ५ सय ९७ मेट्रिकटन मौज्दात रहेको चौलागाईंले जानकारी दिए।"
जापान सरकारबाट १४ अर्ब ६९ करोड ऋण प्राप्त गर्न वार्ता टोली गठन गर्ने सरकारको निर्णय,"काठमाडौं :सरकारले शहरी विद्युत प्रसारण तथा वितरण प्रणाली सुदृढीकरण परियोजना कार्यान्वयनका लागि जापान सरकारबाट जापानी येन १५ अर्ब ९० करोड १० लाख (करीब १४ अर्ब ६९ करोड) सहुलीयतपूर्ण ऋण सहायता प्राप्त गर्न वार्ता टोली गठन गर्ने निर्णय गरेको छ। सञ्चार तथा सूचना प्रविधिमन्त्री ज्ञानेन्द्रबहादुर कार्कीले बिहीबार बसेको मन्त्रिपरिषद बैठकको निर्णय शुक्रबार सार्वजनिक गर्दै यसबारे जानकारी दिएका हुन्। यस्तै, बैठकले साउन १ गतेदेखि लागू हुनेगरी निक्षेप सुरक्षको सीमा तीन लाखबाट वृद्धि गरी पाँच लाख रुपैयाँ पुर्याउने निर्णय गरेको छ। मध्ये भोटेकोशी प्रसारण लाइन आयोजना प्रभावित क्षेत्रको क्षतिपूर्ति निर्धारण गर्ने समिति गठन गर्ने निर्णय भएको सूचना तथा सञ्चारमन्त्री कार्कीले जानकारी दिए। यस्तै बैठकले लुम्बिनी सांस्कृतिक नगरपालिकालाई अस्पताल र लुम्बिनी सांस्कृतिक भवन निर्माण गर्ने प्रयोजनार्थ जग्गा लिजमा उपयोग गर्न दिन स्वीकृति दिने निर्णय गरेको छ।"
चीनको राष्ट्रिय एकताप्रति बाधा हुने कुनैपनि गतिविधिप्रति विरोध गर्छौं : प्रचण्ड,"काठमाडौं : नेकपा माओवादी केन्द्रले ताइवानमा घटित पछिल्ला घटनाक्रमप्रति गम्भीर ध्यानाकर्षण भएको बताएको छ। अध्यक्ष पुष्पकमल दाहाल 'प्रचण्ड'को सचिवालयले सामाजिक सञ्जालमार्फत् चीनको राष्ट्रिय एकताप्रति बाधा हुने कुनैपनि गतिविधिमा आफूहरुको विरोध रहने जनाएको छ। 'ताइवानमा घटित पछिल्ला घटनाक्रमप्रति हाम्रो गम्भीर ध्यानाकर्षण भएको छ। हाम्रो देश नेपाल र हाम्रो पार्टी नेपाल कम्युनिस्ट पार्टी माओवादी केन्द्र एक चीन नीतिप्रति प्रष्ट छ,'प्रचण्डको सचिवालयले लेखेको छ,' चीनको राष्ट्रिय एकताप्रति बाधा हुने कुनै पनि गतिविधिप्रति हाम्रो विरोध रहन्छ।' अमेरिकी सभामुख न्यान्सी पेलोसीले गत मंगलबार ताइवानको भ्रमण गरेपछि त्यसको सर्वत्र विरोध भइरहेको छ। २५ वर्षमा ताइवान भ्रमण गरेकी अमेरिकी राजनीतिज्ञ पेलोसीले राजधानी ताइपेईमा नेताहरूसँग भेटवार्ता गरेकी थिइन्। भेटवार्ताको क्रममा पेलोसीले ताइवानलाई स्वतन्त्रता चाहने मानिसहरूको प्रेरणाका रूपमा तारिफ गरेकी थिइन्। बृहत् एसियाली भ्रमणको अंश ठानिएको यस भ्रमणलाई लिएर बेइजिङ भने क्रुद्ध बनेको छ। सो भ्रमणले बेइजिङ र वासिङटनबीचको विवाद चुलिएको छ।"
"प्रचण्ड जापान प्रस्थान, सत्तारुढ पार्टीका नेताहरुसँग भेटवार्ता गर्ने","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' जापान प्रस्थान गरेका छन्। नेपाल एयरलायन्सको विमानबाट उनी पाँच दिने भ्रमणका लागि शुक्रबार राति जापान प्रस्थान गरेका हुन्। नेपाली जनप्रगतिशिल मञ्च जापानको निमन्त्रणामा उनी जापानमा आयोजना हुने विभिन्न कार्यक्रममा सहभागी हुने उनको सचिवालयले जनाएको छ। प्रचण्ड शनिबार जापानको फुकुओकामा आयोजना हुने 'नेपाल फेस्टिभल सेयरमनी'को उद्घाटन गर्ने कार्यक्रम छ। आइतबार हिरोसिमाको भ्रमण गर्ने कार्यक्रम रहेको सचिवालयले जनाएको छ। हिरोसिमा घटना भएको भोलि ७५ वर्ष पुग्दैछ। प्रचण्डले आइतबार नै टोक्योमा हुने नेपाली जनप्रगतिशिल मञ्चको नेपाली समुदायहरुबीच 'समृद्ध नेपालको आधार: आर्थिक क्रान्तिमा प्रवासी नेपालीको सरोकार' विषयको खुला अन्तरक्रियामा प्रमुख अतिथिको रुपमा सहभागी बन्नेछन्। जापानमा रहँदा अध्यक्ष प्रचण्डले जापानको सत्तारुढ दल लिवरल डेमोक्रेटिक पार्टीका नेताहरूसँग भेटवार्ता गर्ने कार्यक्रम रहेको सचिवालयले जनाएको छ। 'अध्यक्ष कमरेड प्रचण्डको जापान भ्रमणले नेपालजापान सम्बन्धलाई थप मजबुत बनाउन मद्दत गर्नेछ भने नेपालको आर्थिक विकास र समृद्धिको बाटोमा जापान सरकार र जापानमा रहेका प्रवासी नेपालीबिचमा विश्वास र सहकार्यमा बढोत्तरी हुनेमा हामी विश्वस्त छौं,' सचिवालयद्वारा जारी विज्ञप्तिमा भनिएको छ।"
ताइवान मामिलामा समर्थन खोजिरहेका बेला परराष्ट्रमन्त्री खड्का चीन जाँदै,काठमाडौं : परराष्ट्रमन्त्री नारायण खड्का तीन दिने भ्रमणका लागि चीन जाने भएका छन् । चिनियाँ विदेशमन्त्री वाङ यीको निमन्त्रणामा मन्त्री खड्का मंगलबार चीन जाने भएका हुन् । परराष्ट्र मन्त्रालयले शुक्रबार विज्ञप्ति जारी गर्दै साउन २४ देखि २६ गतेसम्म परराष्ट्रमन्त्री खड्काले चीन भ्रमण गर्ने जनाएको छ। उनीहरुबीच २५ गते दुईपक्षीय वार्ता हुने परराष्ट्रमन्त्रालयले जनाएको छ। यसैगरी चिनियाँ विदेश मन्त्री यीले परराष्ट्रमन्त्री खड्काको सम्मानमा भोजको आयोजना गर्नेछन्। ताइवानको विषयलाई लिएर चीनअमेरिकाबीच विवाद चुलिरहेकाबेला हुन लागेको परराष्ट्रमन्त्री खड्काको भ्रमणलाई अर्थपूर्ण रुपमा हेरिएको छ । चीनले ताइवानको विषयलाई लिएर नेपालको समर्थन खोजिरहेका बेला परराष्ट्रमन्त्री खड्का चीन जाने भएका हुन् । अमेरिकी सभामुख न्यान्सी पेलोसीले गत मंगलबार ताइवानको भ्रमण गरेपछि बेइजिङ र वासिङटनबीचको विवाद चुलिएको छ । नेपालमा अमेरिकी प्रभाव बढन प्रसय दिएको भन्दै चीन समेत वर्तमान सरकारसँग असन्तुष्ट रहेको छ ।
बहुमत ल्याउनेमा हामी ढुक्क छौं : अध्यक्ष ओली,"काठमाडौंः नेकपा एमाले अध्यक्ष केपी शर्मा ओलीले जनमत आफूतिर पार्ने महासंग्राममा होमीन सम्पूर्ण पार्टी कार्यकर्तालाई निर्देशन दिएका छन् । शुक्रबार भक्तपुरमा आयोजित कार्यक्रममा बोल्दै अध्यक्ष ओलीले अबको मुख्य केन्द्र संघ र प्रदेश सभाको निर्वाचन रहेको भन्दै यसलाई आफ्नो पक्षमा पार्नुपर्ने बताएका हुन् । 'अबको मुख्य केन्द्र निर्वाचन हो । यो निर्वाचन एउटा मौका हो । यो हाम्रा निम्ति बहुतै चुनौतीपूर्ण छ । देशको आकांक्षा समृद्ध नेपाल, सुखी नेपाली हो,'उनले भने,' राष्ट्रिय आकांक्षा प्राप्त गर्ने गन्तव्य बनाएर अघि बढाउनुपर्नेछ ।' ओलीले भने, 'उपयुक्त सरकार बनाउनुपर्छ । त्यसले मात्रै देश आधुनिकीकरणतर्फ उन्मुख हुन्छ । बहुसंख्यक जनताको साथ र समर्थक पाउनुपर्छ । कम्तिमा हामीलाई दुई तिहाइ बहुमत चाहिने हो । तर सम्भावना कम छ।' उनले एमालेलाई दुइ तिहाई बहुमत आवश्यक रहेको बताए। 'अहिले हामीले दुई तिहाइ प्राप्त गर्ने सम्भावना छैन । इमान्दार प्रयासलाई अघि बढायौं भने बहुमत प्राप्त गर्न सक्छौं । हामीले केन्द्र र प्रदेश सरकारमा बहुमत प्राप्त गर्नुपर्छ । मुख्य कुरा केन्द्रमा आफ्ठेरो नपर्ने गरि बहुमतको सरकार गठन गर्न आवश्यक छ ,'उनले भने।"
भीम रावलको टिप्पणी : गठबन्धनले निर्वाचनमा तालमेल गरे संविधानविपरित हुने,"काठमाडौं : नेकपा एमाले नेता डा भीम रावलले सत्ता गठबन्धनले आगामी मंसिर ४ गते हुने संघ र प्रदेशको निर्वाचनमा तालमेल गर्ने निर्णय गर्नु संविधानविपरित भएको बताएका छन्। राजधानीमा आयोजित कार्यक्रममा नेता रावलले निर्वाचनमा तालमेल समान सिद्धान्त, विचार र दर्शन भएकाहरुबीच हुने भन्दै अहिले कायम रहेको पाँच दलीय गठबन्धनबीच कुनैपनि कुरा नमिल्ने र गठबन्धन गरे संविधानविपरित हुने बताए। आजै बसेको गठबन्धनमा आवद्ध दलहरुले संघ र प्रदेश सभाको निर्वाचनसम्म तालमेल गर्ने निर्णय गरेका छन्। हालै सम्पन्न भएको स्थानीय तहको निर्वाचनमा पनि पाँच दलीय गठबन्धनले संविधानविपरित तालमेलको नाममा लोकप्रिय मत मागेको उनको आरोप छ। रावलले आम निर्वाचन सरकार र आयोगले स्वतन्त्र, निष्पक्ष र भयरहित वातवरणमा गराउनुपर्नेमा जोड दिए। रावलले निर्वाचनको मिति घोषणा गर्दागर्दै सरकारले कतिपय सचिवहरुको सरुवा र केही महत्वपूर्ण नियुक्ति गरेको भन्दै विरोध जनाए। त्यस्तै रावलले निर्वाचनमा उम्मेदवारले मनोनयन गर्दाको समयसम्म सांसद पद कायम रहने जिकिर गरे। उनले हिन्द प्रशान्त क्षेत्रमा शक्ति राष्ट्रहरुको बीचमा प्रतिष्पर्धा भइरहेको उल्लेख गर्दै ताइवानमा अमेरिकी सभामुखको भ्रमणपछि त्यहाँ तनाव उत्पन्न भएको पनि बताए । त्यस्तै, रावलले नागरिकतासम्बन्धी प्रावधान खुकुलो बनाइएकोमा आक्रोश व्यक्त गरे।"
एसपीपीबारे अमेरिकालाई पठाइएको पत्र एकपक्षीय रुपमा सार्वजनिक गर्न मिल्दैन : परराष्ट्र मन्त्रालय,"काठमाडौं :परराष्ट्र मन्त्रालयले अमेरिकी स्टेट पाटर्नसीप प्रोग्राम (एसपीपी) रद्ध गरिएको पत्र अमेरिकालाई पठाइएको प्रति कुनै शंका नगर्न आग्रह गरेको छ । मन्त्रालयले पत्र पठाइएको बारे परराष्ट्रमन्त्री डा नारायण खड्का स्वयंले संसद्मा जानकारी गराइसकेको विषय भएकाले यस बारेमा कुनै शंका नगर्न आग्रह गरेको हो । शुक्रबार भएको नियमित पत्रकार सम्मेलनमा मन्त्रालयकी प्रवक्ता सेवा लम्सालले कुटनीतिक पत्र एक तर्फीरूपले सार्वजनिक गर्न नहुने बताइन् । संसदीय समितिमा अमेरिकालाई पठाइएको पत्र सार्वजनिक हुनुपर्ने बहस चलिरहेको बेला प्रवक्ता लम्सालले अन्तर्राष्ट्रिय कुटनीतिक मामिलाका विषयमा एकपक्षीय ढंगले पत्रहरू सार्वजनिक गर्न नमिल्ने दाबी गरिन् । बिहीबार संसदीय समितिले सरकारले एसपीपी रद्ध गरेको भनिएको अमेरिकी सरकारलाई पठाएको पत्रको प्रतिलिपीसहित उपस्थित हुन सरकारलाई निर्देशन दिएको थियो। संसदको राज्यका निर्देशक सिद्धान्त नीति र दायित्वको कार्यान्वयन अनुगमन तथा मुल्यांकन समितिले परराष्ट्रमन्त्री नारायण खड्का, कार्यवाहक प्रधानसेनापति, रक्षा सचिवलाई उपस्थित हुन निर्देशन दिएको हो।"
निर्वाचनका लागि आइतबारदेखि दल दर्ता आह्वान,"काठमाडौं : निर्वाचन आयोगले साउन २२ गतेदेखि दल दर्ताको आह्वान गरेको छ। सरकारले मंसिर ४ गते प्रतिनिधि र प्रदेशसभाको निर्वाचन एकैचरणमा गर्ने निर्णय गरेपछि आयोगले प्रक्रिया अगाडि बढाएको हो। आयोगको शुक्रबार बसेको बैठकले साउन २२ देखि ३१ गतेसम्म दल दर्ताका लागि समय दिएको छ। दलसम्बन्धी नियमावली, २०७४ को अनुसूची१२ बमोजिमको ढाँचामा निर्वाचन आयोगमा दल दर्ता गर्नुपर्ने आयोगले जनाएको छ। दल दर्ताको निवेदन दिँदा राजनीतिक दलको विवरण, दलको केन्द्रीय कार्यकारिणी समिति, प्रदेश र जिल्ला समितिका पदाधिकारी र सदस्यको संख्या, दलले वार्षिक लेखापरीक्षण प्रतिवेदन पेस गरेको मिति र दलको केन्द्रीय र प्रदेशस्तरको कार्यकारिणी समितिको निर्वाचन भएको मितिसमेत उल्लेख गर्नुपर्ने आयोगले जनाएको छ।"
सत्ता गठबन्धनको सिट बाँडफाँट गर्ने कार्यदलमा को को छन् ?,"काठमाडौं : आसन्न प्रतिनिधि सभा र प्रदेश सभा निर्वाचनमा सिट बाँडफाँट गर्न सत्ता गठबन्धनले ११ सदस्यीय कार्यदल गठन गरेको छ। शुक्रबार बिहान प्रधानमन्त्री निवास बालुवाटारमा बसेको गठबन्धन बैठकले आसन्न निर्वाचनमा सिट बाँडफाँट गर्न ११ सदस्यीय कार्यदल गठन गर्ने निर्णय गरेको हो। कार्यदलमा नेपाली कांग्रेसबाट तीनजना र अन्य दलबाट दुईदुई जना सदस्य रहेको सञ्चार तथा सूचना प्रविधि मन्त्री ज्ञानेन्द्रबहादुर कार्कीले जानकारी दिए।। कार्यदलमा कांग्रेसबाट कृष्ण प्रसाद सिटौला, गगन थापा र ज्ञानेन्द्र बहादुर कार्की रहेका छन्। यस्तै, नेकपा माओवादीबाट वर्षमान पुन र जनार्दन शर्मा रहेका छन्। नेकपा एकीकृत समाजवादीबाट बेदुराम भुसाल र प्रमेश हमाल कार्यदलका सदस्य रहेका छन्। जसपाबाट रामसहायप्रसाद राय र रकम चेम्जोङ र राष्ट्रिय जनमोर्चाबाट हिमलाल पुरी र आनन्द शर्मा सदस्य रहेका छन्। कार्यदलले दिने सुझावका आधारमा शीर्ष नेताहरुले सिट बाँडफाँटको टुंगो लगाउनेछन्।"
चिनियाँ राजदूतसँग गृहमन्त्री खाणको प्रतिवद्धता: एक चीन नीतिमा अडिग छौं,"काठमाडौं : गृहमन्त्री बालकृष्ण खाणले नेपाल 'एक चीन नीति' प्रति प्रतिवद्ध रहेको दोहोर्याएका छन्। मन्त्री खाडले नेपालका लागि चिनियाँ राजदूत होउ यान्छीलाई नेपाल एक चीन नीतिप्रति प्रतिवद्ध रहेको बताएका हुन्। उनीहरुबीच शुक्रबार गृहमन्त्रालयमा भेटवार्ता भएको थियो। नेपाल एक चीन नीतिको पक्षमा छ,' गृहमन्त्री खाणले राजदूत यान्छीसँग भने, नेपाली भूमिमा छिमेकी राष्ट्रविरुद्ध कुनै गतिविधि हुन नदिन हामी प्रतिवद्ध छौँ ।' भेटमा राजदूत यान्छीले हालै अमेरिकी सभामुख न्यान्सी पेलोसीले गरेको ताइवान भ्रमणको स्मरण गराउँदै नेपाल एक चीन नीतिमा प्रतिवद्ध हुनेमा आफू विश्वस्त रहेको गृहमन्त्री खाडलाई सुनाएको स्रोतले बताएको छ। संघ र प्रदेश सभाको निर्वाचनको घोषणा भएकोमा खुसी व्यक्त गर्दै राजदूत यान्छीले आसन्न निर्वाचनका लागि चीनले सहयोग गर्ने बताएको गृहमन्त्रालयले जनाएको छ।"
नेपाल समाजवादी पार्टीको बैठक शनिबार बस्ने,"काठमाडौं : नेपाल समाजवादी पार्टीको बैठक भोलि (शनिबार) बस्ने भएको छ। काठमाडौंमा बस्ने बैठकमा विविध एजेण्डामाथि छलफल हुने पार्टीले जनाएको छ । बैठकमा संगठन निर्माणसम्बन्धी छलफल हुने र केन्द्रीय समिति पुनर्गठन, कार्यकारिणी समिति र पदाधिकारीको निर्णय, नेता तथा कार्यकर्ताहरुको कार्यविभाजन सम्बन्धी निर्णय हुने बताइएको छ । यसका साथै बैठकमा आगामी निर्वाचनबारे पनि छलफल हुने र चुनावी रणनीतिबारे आवश्यक निर्णय हुने पनि बताइएको छ । निर्वाचन आयोगसम्बन्धी कार्य तथा अन्य विविध विषयमा पनि बैठकमा छलफल हुनेछ"
किन अर्थमा जान मानेनन् कुनै सचिव ?,"काठमाडौं : अर्थ मन्त्रालय मन्त्रीका लागि मात्रै होइन, कर्मचारीका लागि पनि आकर्षक मन्त्रालय मानिन्छ। त्यहाँ अर्थसचिव बन्न तँछाडमछाड नै हुन्छ। तर, यसपटक फरक दृश्य देखियो। अर्थ मन्त्रालय समाल्ने आँट सचिवहरूले गरेनन्। अर्थसचिव हुन् कोही पनि तयार नभएपछि बिहीबारको मन्त्रिपरिषद् बैठकले अर्को निर्णय नभएसम्मका लागि राजस्व सचिव कृष्णहरी पुष्करलाई अर्थसचिवको पनि जिम्मेवारी दिइएको छ। अर्थसचिव मधुकुमार मरासिनीलाई भने प्रधानमन्त्री तथा मन्त्रिपरिषद्को कार्यालयमा सरुवा गरिएको छ। गत आइतबार अर्थमन्त्रीमा पुनः जनार्दन शर्मा नियुक्त भएपछि मरासिनी बिदामा बस्दै आएका थिए। उनी मन्त्री शर्माको दबाबमा काम गर्न तयार भएनन्। अनधिकृत व्यक्ति रघुनाथ घिमिरेलाई जेठ १४ गते मध्यरातमा राखेर बजेटमा करका दर तथा राजस्वमा हेरफेर गरेदेखि मन्त्री शर्मा र सचिव मरासिनीबीच दूरी बढेको थियो। मन्त्री शर्माले २०७९८० को बजेटमा मात्रै नभएर २०७८ सालको प्रतिस्थापन बजेटमा समेत घिमिरेलाई राखेर बजेटमा करका दर हेरफेरको प्रयास गरेका थिए। असार २२ मा मन्त्री शर्माले राजीनामा नदिएसम्म मन्त्रालय नफर्किने अडान राख्दै सचिव मरासिनी अनिश्चितकालीन बिदामा बसे। चौतर्फी दबाब र सचिव मरासिनी बिदामा बसेपछि बाध्य भएर शर्माले राजीनामा दिए। त्यही दिन संसदीय छानबिन विशेष समिति बन्यो। त्यो समितिले बहुमतका आधारमा १७ दिनपछि हालसम्म प्रमाण र तथ्यका अनधिकृत व्यक्ति प्रवेश नगरेको पाइएको भन्ने प्रतिवेदन दियो। उक्त प्रतिवेदनमा ११ सदस्यीय समितिमध्ये ४ जनाले फरक मत राखे। हालसम्म प्रमाण र तथ्यमा अनधिकृत व्यक्ति प्रवेश नगरेको भन्ने बाहेक प्रश्नै प्रश्न खडा गरेर दिएको प्रतिवेदनलाई क्लिन चिट भन्दै पुनः शर्मालाई अर्थ मन्त्रालयमा फर्काइएको छ। त्यसको नागरिकस्तरमा चर्को आलोचना भइरहेको छ। यता शर्मालाई पुनः अर्थमन्त्री बनाएपछि अर्थ मन्त्रालयकै कर्मचारीले पनि सहयोग गरेनन्। उनको स्वागत गर्न राजस्व सचिव पुष्कर मात्रै सहभागी भए। अर्थसचिव मरासिनी आएनन्। उनले असार २२ मा नै बिदामा बस्दा प्रधानमन्त्री शेरबहादुर देउवा, माओवादी केन्द्रका अध्यक्ष पुष्पकमल दाहाल र मुख्यसचिव शंकरदास बैरागीलाई शर्मा हुन जेल आपू नआउने बताएका थिए। तर, उनले छानबिन समितिमा अर्थमन्त्री शर्माको बचाउ गर्ने किसिमले नै बयान दिए। आफू पनि मुछिने भएपछि भक्कानिदै मरासिनीले समितिलाई यस्तो बयान दिएका थिए। मरासिनी अर्थमा नफर्किने भएपछि सञ्चार तथा सूचना प्रविधि मन्त्रालयका सचिव डाबैकुण्ठ आर्याल, राष्ट्रिय योजना आयोगका सचिव केबलप्रसाद भण्डारी, उद्योग सचिव अर्जुनप्रसाद पोखरेलको सम्भावना थियो। अर्थका राम्रो अनुभव भएका डा अर्याल र भण्डारीले वर्तमान बेतिथिसँग सामना गर्न अनिच्छा जाहेर गरेको प्रधानमन्त्री कार्यालय स्रोतले बताएको छ। उनीहरू आए पनि मन्त्री शर्माले भनेअनुसार काम नगर्ने भएकाले पनि ल्याउन नचाएको स्रोतले बताएको छ। आफू अनुकूल चल्नेलाई ल्याउन शर्मा र प्रधानमन्त्रीको प्रयास भइरहेको उक्त स्रोतले जनाएको छ। अर्थ मन्त्रालय आउने चर्चामा रहेका उद्योग वाणिज्य तथा आपूर्ति मन्त्रालयका सचिव अर्जुन पोखरेललाई पनि प्रधानमन्त्री कार्यालय तानिएको छ। भर्खरै बढुवा गरिएका डा दीपक काफ्ले लुम्बिनी प्रदेशमा खटिएका छन्। लुम्बिनी प्रदेशमा रहेका डिल्ली शर्मालाई महिला बालबालिका तथा ज्येष्ठ नागरिक मन्त्रालयमा ल्याइएको छ। त्यहाँका सचिव हरिप्रसाद मैनाली युवा तथा खेलकुद मन्त्रालयमा र राष्ट्रपति कार्यालयका सचिव तोयनारायण ज्ञवाली उद्योग वाणिज्य तथा आपूर्ति मन्त्रालयमा लगिएको छ। अर्थ मन्त्रालयमा बेतिथि नै बेतिथि छ। यो पार लगाउन त्यति सजिलो छैन। मुलुकको अथतन्त्र संकटमा छ। संस्थागत रूपमा नै अर्थ मन्त्रालयलाई कमजोर बनाउने काम भएको छ। अर्थमन्त्री शर्मासँग न राष्ट्र बैंकका गभर्नर महाप्रसाद अधिकरीसँग राम्रो सम्बन्ध छ न राष्ट्रिय योजना आयोगका उपाध्यक्ष विश्व पौडेलसँग नै। हरेक तथ्य र प्रमाणले अर्थमन्त्री शर्मामाथि प्रश्न नै प्रश्न छन्। त्यस्तो अवस्थामा उनले सबल भएर अर्थ मन्त्रालय चलाउन गह्रो छ। प्रधानमन्त्री शेरबहादुर देउवा, माओवादी केन्द्रका अध्यक्ष पुष्पकमल दाहाल आफू अनुकूलका काम गराउन कै लागि शर्मालाई प्रयोग गर्न चाहन्छन्। यो प्रकरणमा हेरक हिसाबले शर्मा कमजोर छन्। अब शर्मालाई महासचिवको दाबी नगर्न नैतिक दबाब नै दाहालले गर्ने देखिन्छ। सुरुवातमा नै शर्माले अर्थ मन्त्रालय सम्मालेदेखि नै जबरजस्ती गरे। उनी हक्की, दम्भी स्वाभावका भएकाले नै कर्मचारीलाई पेलेको कर्मचारीहरू बताउँछन्। जसले गर्दा अधिकांश कर्मचारी उनीप्रति रुष्ट छन्। त्यसकै परिणाम स्वरूप उनले अर्थका कर्मचारीको भरोसा नलागेर नै अनधिकृत व्यक्तिलाई ल्याएर करका दर हेरफेर गराउन परेको अर्थ मन्त्रालय स्रोतले बताउँछ। अब कर्मचारीलाई विश्वासमा लिएर काम गर्न उनलाई धेरै नै सकस छ। यो प्रकरण र उनका पुराना क्रियाकलापका कारण अर्थ मन्त्रालयमा सचिवसमेत आउन मानिरहेका छैनन्। सीमित व्यापारी घरानालाई फाइदा हुने गरी करका दर हेरफेर गरे। अर्थमन्त्री शर्माले निश्चित व्यापारिक घरानालाई लाभ र निश्चितलाई हानि पुयाउने गरी बजेटमा चलखेल गराएका थिए। चौधरी ग्रुप, शंकर गु्रप, भट्टगु्रप र सौरभग्रुपलगायतका सिमित व्यापारिक घरानालाई फाइदा हुने गरी करका दर निर्धारण गराएका छन्। जसले गर्दा अन्य व्यावसायिक घरानाहरू रुष्ट छन्। नेपाल उद्योग वाणिज्य महासंघका अध्यक्ष शेखर गोल्छा र नेपाल उद्योग परिसंघका विष्णु अग्रवालले बजेटमा भएका करका दरमा हेरफेरले आफूहरू मर्का परेको गुनासा लिएर जाँदा शर्मा नै फर्किएर ती कुरा सच्याउने बचन दिएका थिए। बजेटसँगै चौधरी ग्रुपले नेटा भी कार नेपाली बजारमा भित्र्यायो। यो ७० किलोवाटको छ। यसलाई अन्तःशुल्क र भन्सारको वृद्धि लागू हुँदैन। यसले पनि करको दरमा हेरफेरमा भएको चलखेललाई पुष्टि गर्छ। चौधरी गु्रपले प्रशोधित पाम र पामोलिन तेल त्यसमा प्रयोग गर्छ। बजेटले यी तेलमा ५ प्रतिशत मात्र भन्सार महसुल राखेको छ। यसअघि यो १५ प्रतिशत थियो। विशाल गु्रपलाई पनि बजेटमा भएको चलखेलले फाइदा पुर्याएको छ। एमजीको विद्युतीय कार पछिल्लो वर्ष नेपाली बजारमा खुबै चल्यो। यसको आयातकर्ता विशाल गु्रप नै हो। विशालले भित्र्याएको कार १३० किलोवाटको छ।"
प्रतिनिधिसभाको कार्यकाल : व्याख्या फरकफरक,"काठमाडौं : नेपालको संविधान धारा ८५ (१)मा भनिएको छ, यस संविधानबमोजिम अगावै विघटन भएकोमा बाहेक प्रतिनिधिसभाको कार्यकाल ५ वर्षको हुनेछ। सरकारले आगामी मंसिर ४ गते निर्वाचनको घोषणा गरेपछि प्रतिनिधिसभा र प्रदेशसभाको कार्यकालबारे अन्योल सिर्जना भएको छ। संविधानविद्हरूको राय पनि बाँझिएको छ। सर्वोच्च अदालतले संसद् विघटनको मुद्दामा संसद्को कार्यकालको विषय उल्लेख छैन। प्रतिनिधिसभाको कार्यकालको व्याख्या नभएका कारण संवैधानिक कानुनका ज्ञाताहरूको व्याख्या फरकफरक छ। सर्वोच्च अदालतका पूर्वन्यायाधीश बलराम केसी संविधान बनाउँदा संविधानसभा चुकेको बताउँछन्। भन्छन्, संविधानसभा चुकेकै हो। संसद्को ५ वर्ष कार्यकाल पूरा भए पनि अर्को संसद्का लागि घोषित निर्वाचन सफलतापूर्वक सम्पन्न भएपछि मात्र अघिल्लो संसद् विघटन हुने व्यवस्था संविधानमा राख्नुपथ्र्यो। दक्षिण अफ्रिकालगायत अन्य देशले आफ्नो संविधान त्यो व्यवस्था गरेका छन्। संविधानसभाले गरेको गल्ती अब मन्त्रिपरिषद्ले सच्याउनुपर्छ। केसीका अनुसार चुनावको मिति घोषणा गर्ने निर्णय गर्दा घोषित निर्वाचन सफलतापूर्वक सम्पन्न भएपछि स्वतः विघटन हुने निर्णय गर्नुपयो। थप्छन्, यस खालको निर्णयले संविधान मिचिँदैन। देशको भलाई हुन्छ। पूर्वन्यायाधीश केसीका अनुसार, संसद् विघटन हुनु र ५ वर्षे कार्यकाल पूरा हुनु संविधानको आँखामा फरक हो। अहिले प्रतिनिधिसभा विघटन नभई कार्यकाल पूरा हुन लागेको अवस्था हो। ५ वर्षे कार्यकालको हिसाब गर्दा ३ सय ६५ दिनलाई पाँच वर्षले गुणा गरेर निकाल्ने होइन, उनले भने। प्रमुख निर्वाचन आयुक्त दिनेश थपलियाले बिहीबार पत्रकार सम्मेलनमा बोल्दै मंसिर ४ गते उम्मेदवारी दिएपछि प्रतिनिधिसभा र प्रदेशसभा सदस्यको पदावधि स्वतः समाप्त हुने बताए। यसअघि आयोगले पहिलो पटक निर्वाचित भएको मितिलाई आधार मानेर २२ मंसिरमा प्रतिनिधिसभाको कार्यकाल सकिने सुझाव सरकारलाई दिएको थियो। संघीय संसद्को सचिवालयले प्रतिनिधिसभाको कार्यकाल राजनीतिक दलहरूले समानुपातिक उम्मेदवारको बन्दसूची बुझाउँदासम्म रहने जनाएको छ। २०७४ सालको निर्वाचनमा पनि समानुपातिक उम्मेदवारको बन्दसूची बुझाएपछि व्यवस्थापिका संसद् निस्क्रिय भएको थियो। पूर्वन्यायाधीश केसीले केही गरी घोषित निर्वाचन सम्पन्न हुन सकेन भने विधायिका रिक्त हुने अवस्था उत्पन्न हुन दिन नहुने बताए। अरूको देखासिकी गरेर भएन। आफ्नो मुलुकको राजनीतिक चरित्र हेर्नुपयो, पूर्वन्यायाधीश केसीले थपे, १० वर्षमा दुई पटक संसद् विघटन भएर संसद्विहीन अवस्था भोग्यौं। राजनीतिक विकृति विसंगति त्यहींबाट पलायो। त्यो दसा फेरि भोग्नु भएन। गलत अभ्यासको सुरुवात पूर्वप्रधानन्यायाधीश अनुपराज शर्माले संसदीय परम्परामा गलत अभ्यास सुरु भएको बताए। पूर्वप्रधानन्यायाधीश शर्माले भने, संसद्को निर्वाचन मिति घोषणा भएसँगै प्रतिनिधिसभा स्वतः भंग हुन्छ। संवैधानिक कानुनका जानकार डा भीमार्जुन आचार्यले सरकारले गरेको निर्वाचनको मिति घोषणा ठीक भए पनि मनोनयन दर्ता नभएसम्म संसद् र सांसदलाई यथावत् राख्ने कार्य गलत भएको बताए। डा आचार्यले भने, संसदीय परम्परामा संसद्को निर्वाचनको मिति तोकिएको दिनबाट नै संसद् स्वतः भंग भएको मानिन्छ। संसद् विघटन होइन भंग भएको मानिन्छ। संसद् भंग भएसँगै सांसद पनि निस्क्रिय भएको मानिन्छ। उनले सांसद र संसद् पनि यथावत् रहने कार्य संसदीय परम्पराको विपरीत भएको बताए। यो गलत अभ्यास हो। गलत नजिर बसाउँदा त्यो भोलि पनि लागू हुन्छ। निहित स्वार्थका लागि यस्तो कार्य नगरेको भए हुन्थ्यो, उनले भने।"
एसपीपीबारे संसदीय समितिमा प्रश्नै प्रश्न,"काठमाडौं : संसदीय समितिले सरकारले रद्ध गरेको भनिएको अमेरिकी साझेदारी कार्यक्रम (एसपीपी) पत्र र अमेरिकी सरकारलाई पठाएको पत्रको प्रतिलिपीसहित उपस्थित हुन सरकारलाई निर्देशन दिएको छ। बिहीबार संसद्को राज्यका निर्देशक सिद्धान्त नीति र दायित्वको कार्यान्वयन अनुगमन तथा मूल्यांकन समितिले परराष्ट्रमन्त्री नारायण खड्का, कार्यवाहक प्रधानसेनापति, रक्षा सचिवलाई उपस्थित हुन निर्देशन दिएको थियो। प्रतिनिधिसभाको अन्तर्राष्ट्रिय सम्बन्ध समितिले साउन ११ गते बसेको बैठकले एसपीपी रद्दको औपचारिकपत्र पठाउन सरकारलाई निर्देशन दिइसकेको थियो। एसपीपीबाट बाहिरिने निर्णय कार्यान्वयनमा भइरहेको ढिलाइबारे सरकारको ध्यानाकर्षण गराउँदै समिति सभापति पवित्रा निरौलाले पटकपटक एसपीपीको विषयमा अमेरिका र नेपालबीच विभिन्न समयमा पत्रचार भएको प्रतिलिपी उपलब्ध गराउन माग गर्दा पनि बेवास्ता गरिएको बताउँदै आएकी छन्। मन्त्रिपरिषद् बैठकबाट नेपालमा एसपीपी कार्यक्रम रद्द गर्ने निर्णय भइसक्दा पनि एसपीपी रद्दको विषयमा अमेरिकालाई औपचारिकपत्र ढिला गरी पठाइएको थियो। चौतर्फि विरोधपछि सरकार एसपीपी लागू गर्ने विषयबाट ब्याक भएको थियो। एसपीपी रद्दको औपचारिकपत्र पठाउन प्रधानमन्त्री शेरबहादुर देउवालाई सत्ता पक्षकै नेताहरूले पनि आग्रह गर्दै आएपछि संसद्मार्पत परराष्ट्रमन्त्री डा नारायण खड्काले एसपीपी नेपालले स्वीकार नगर्ने निर्णयको पत्र अमेरिकालाई पठाइएको जानकारी गराएका थिए। एसपीपीसँग सरोकार निकाय समितिको बैठकमा उपस्थित नहुनुले झनै सशंकित बनाएको समितिमा सहभागी सांसदहरूको निष्कर्ष छ। समिति सभापति निरादेवी जैरुले सरोकारवालालाई तत्काल उपस्थित हुन निर्देशन दिएकी हुन्। उनले भनिन्, एसपीपी रद्द गरेको पत्र र अमेरिकी सरकारलाई पठाएको दस्तावेज समितिले अध्ययन गर्न खोजेको छ। परराष्ट्रमन्त्री, प्रधानसेनापति, रक्षा सचिवलाई दस्तावेजसहित उपस्थित हुन निर्देशन दिन्छु। यसअघि पनि समितिले परराष्ट्रमन्त्रीसहित सरोकारवालालाई पत्रसहित उपस्थित हुन निर्देशन दिएको थियो। तर, परराष्ट्रमन्त्रीले बाढीपहिरोलगायतका कारण व्यस्त हुनु परेकाले उपस्थित हुन नसकेको समितिलाई जानकारी गराएका थिए। अष्ट्रेलियामा आयोजित इन्डो प्यासिफिक सम्मेलनमा नेपाली सेनाका प्रधानसेनापति प्रभुराम शर्मा सहभागिता भएको विषयबारे पनि समितिमा सांसदहरूले प्रश्न उठाएका थिए। राष्ट्रिय जनमोर्चाका नेतृ दुर्गा पौडेलले समितिमा बोल्दै एसपीपीसम्बन्धी केके कागजात छ त्यो सबै समितिलाई चाहिएको बताइन्। देशको सांसदले देशभित्र के भइरहेको छ। त्यो जान्ने अधिकार हुन्छ। सामग्री आएन। समितिका सदस्यले ती सामग्री माग्ने अधिकार छ, उनले भनिन्, यो आफैंमा सार्वभौम सम्पन्न समिति हो। यो समितिले आफ्नो अधिकारभित्र रहेर निर्देशन गर्छ। अहिले फेरि एउटा पत्र पठाउन जरूरी छ। सेना प्रमुखहरू एसपीपीको कार्यक्रममा सहभागी हुनु त्यो पनि उपयुक्त भएन। नेकपा एमालेका सांसद खेमप्रसाद लोहनीले सरकारले एसपीपीमा सहभागी नहुने भनेर पत्र पठायौं भनेर पत्र नपठाएको आरोप लगाए। उनले भने, संसदीय समिति र सिंगो संसद्ले अमेरिकालाई एसपीपीमा सहभागी नहुने भनेर पठाएको पत्र माग गर्दा दिन हिचकिचाहट गरिरहेको छ ? त्यहीँबाट थाहा हुन्छ सरकारले पत्र पठाएको छैन। नेपाली कांग्रेसकी सांसद लक्ष्मी परियारले परराष्ट्रमन्त्रीले संसद्मा जवाफ दिइसकेको भनेर पञ्छिन नमिल्ने बताइन्। संसद्मा मन्त्रीजीले जवाफ दिए पनि समितिमा पनि उपस्थित भएर जानकारी गराउनुपर्छ। यसरी गैह्रजिम्मेवार बन्न मिल्दैन, उनले भनिन्। लोकतान्त्रिक समाजवादी पार्टी, नेपालका सांसद अनिलकुमार झाले बाढीको कारण देखाएर परराष्ट्रमन्त्री समितिबाट पन्छिन नमिल्ने बताए। परराष्ट्र मन्त्रीले समितिको बैठकमा नआएर बाढीको बहानाले पञ्छिन मिल्दैन। उहाँ बैठकमा नआउनुको अरू कारण पनि छन्। नेपाली सेना, रक्षा मन्त्रालय र परराष्ट्र मन्त्रालय बैठकमा नआउनु अन्यथा मान्न हुँदैन।"
मोहन वैद्य र धर्मेन्द्र बास्तोलाबीच पार्टी एकता गर्ने सहमति,"काठमाडौंः नेकपा (क्रान्तिकारी) माओवादी र नेकपा (बहुमत) बीच पार्टी एकताका लागि एकता संयोजन समिति गठन भएको छ । केही समययता नेकपा (क्रान्तिकारी माओवादी)ले छरिएर रहेका क्रान्तिकारी पार्टी, संगठन तथा व्यक्तिहरुलाई एकताबद्ध बनाउने प्रक्रियालाई तीव्रता दिएको छ । नेकपा (क्रान्तिकारी माओवादी) र नेकपा (बहुमत) बीच भएका विभिन्न चरणका वार्तापछि पछिल्लो पटक एकता प्रक्रियालाई थप गति दिन र टुंग्याउन दुवै पार्टीबीच एकता संयोजन समिति गठन गरिएको छ । दुवै पार्टीका नेतृत्वको संयुक्त हस्ताक्षरमा शुक्रबार एक प्रेस विज्ञप्ति जारी गरी एकता संयोजन समिति गठन गरिएको जानकारी गरिएको छ । नेकपा (क्रान्तिकारी माओवादी)का महासचिव मोहन वैद्य किरण र नेकपा (बहुमत)का संयोजक धर्मेन्द्र बास्तोला कञ्चनले जारी गरेको प्रेस वक्तव्यमा भनिएको छ, आज नेपाल कम्युनिस्ट पार्टी (क्रान्तिकारी माओवादी) तथा नेपाल कम्युनिस्ट पार्टी (बहुमत)का दुवै नेतृत्व सहित वार्ता टोलीहरुका बीच संयुक्त बैठक बस्यो । व्यापक छलफलपछि सो बैठकले पार्टी एकतालाई अगाडि बढाउने निर्णय गरी सो प्रक्रियालाई गति दिनका लागि पार्टी एकता संयोजक समिति गठन गरेको छ । यस अवसरमा हामी सम्पूर्ण क्रान्तिकारी कम्युनिस्ट पार्टी, संगठन र व्यक्तिहरुलाई समेत यस प्रक्रियामा सामेल हुन हार्दिक आव्हान गर्दछौं ।"
बालुवाटारमा सत्ता गठबन्धनको बैठक जारी,"काठमाडौं : सत्ता गठबन्धनको बैठक बालुवाटारमा जारी छ। बैठक केहीबेर अघि सुरु भएको प्रधानमन्त्री एवं नेपाली कांग्रेस सभापति शेरबहादुर देउवाका प्रेस सल्लाहकार गोविन्द परियारले जानकारी दिए। प्रधानमन्त्री निवास बालुवाटारामा जारी बैठकमा आसन्न निर्वाचनमा तालमेल, सिटको बाँडफाँट र चुनावी रणनीतिका विषयमा छलफल हुनेछ। यस्तै बैठकले कार्य दल बनाउने र त्यसले तयार पारेको आधारमा न्यायोचित ढंगले सिट बाँडफाँट हुने बताइएको छ। सरकारले बिहीबार प्रतिनिधि सभा र प्रदेश सभा निर्वाचन आगामी मंसिर ४ गते गर्ने निर्णय गरेको छ। सोही विषयमा छलफल गर्न गठबन्धनको बैठक बसेको हो। बैठकमा गठबन्धनका शीर्ष नेताहरु सहभागी छन्।"
अन्ततः निर्वाचन घोषणा,"काठमाडौं : प्रतिनिधिसभा र प्रदेशसभाको निर्वाचन मंसिर ४ मा हुने भएको छ। बिहीबार बसेको मन्त्रिपरिषद्को दुवै निर्वाचन एकै चरणमा मंसिर ४ गते गर्ने निर्णय गरेको हो। निर्वाचन आयोगले बिहीबार नै पत्रकार सम्मेलन गरेर यो विषयको औपचारिक जानकारीसमेत दिएको छ। कानुनले नै निर्वाचनको मिति तोक्दा मतदान हुने दिनअघि १ सय २० दिन निर्वाचन अवधि हुनुपर्ने भनेको छ। तर, सरकारले तोकेको निर्वाचनको मिति आउन अब १ सय ७ दिन बाँकी छ। निर्वाचन आयोग ऐन, २०७३ को दफा २(झ) मा निर्वाचन हुने मितिभन्दा १ सय २० दिन अगाडिदेखि निर्वाचनको अन्तिम परिणाम सार्वजनिक नभएसम्मको अवधिलाई निर्वाचन अवधि भनी परिभाषित गरेको छ। प्रमुख निर्वाचन आयुक्त थपलियाले मिति तोक्न ढिला भए पनि निर्वाचन आयोग निर्वाचन गराउन सक्षम र पूर्वतयारीका साथ रहेको बताए। मंसिरमा हुने संघीय र प्रदेशसभा चुनावमा ५ लाख नयाँ मतदाता थपिने भएका छन्। गत वैशाखमा भएको स्थानीय चुनावमा १ करोड ७७ लाख ३३ हजार ७ सय २३ जना मतदाता रहेकामा अहिले करिब ५ लाख नयाँ थपिएका छन्। निर्वाचन आयोगको पछिल्लो विवरणअनुसार, असार १ गतेदेखि सुरु भएको मतदाता नामावली संकलनमा करिब साढे ४ लाख जनाले नाम दर्ता गरेका छन्। पछिल्लो २३ दिन विवरण नआएकाले त्यो संख्या अधिकतम ५ लाख पुग्ने निर्वाचन आयोगका प्रवक्ता शालिकराम पौड्यालले बताए। उनले ६ महिना अघिसम्म मतदाता नामावली संकलन भएकाले यो अवधिमा निकै थोरैमात्रै नयाँ नाम संकलन भएको बताए। स्थायी बसोबास सारेको भए नामावली पनि सार्ने सुविधा दिएको थियो। सांसदहरूको पदावधि मंसिर २१ गते सकिने निर्वाचन आयोगका प्रमुख निर्वाचन आयुक्त दिनेशकुमार थपलियाले बताएका छन्। बिहीबार आयोगमा आयोजित पत्रकार सम्मेलनमा नै आयुक्त थपलियाले निर्वाचन मिति घोषणा भएसँगै अहिलेका सांसदको पदावधि मंसिर २१ गते सकिने बताएका थिए। उनले निर्वाचित भएको मितिबाट पदावधि प्रारम्भ हुने र त्यसअनुसार नै सांसदहरू मंसिर २१ गतेसम्म रहने बताए। निर्वाचित मितिबाट पदावधि प्रारम्भ हुन्छ भन्ने व्यवस्था भएकाले आउँदो मंसिरको २१ गते पदावधि समाप्त हुन्छ भन्ने कुरा हामीले लिखित रूपमै पेस गरेका थियौं। आयोगले ५ पेजको डकुमेन्ट पेस गरेको छ, उनले भने। आयोगले निर्वाचनमा इक्वेल प्लेइङ फिल्डको सिद्धान्त अर्थात् सबै उम्मेदवारप्रति समान अवसर र समान खेल मैदानको सिद्धान्तलाई अवलम्बन गर्ने उनको भनाइ छ। भने, प्रतिनिधिसभा र प्रदेशसभाको पदमा उम्मेदवारी दिनुभन्दा अगाडि र दिएपछि उम्मेदवारी दिने व्यक्तिको पद स्वतः सकिएको मानिनुपर्छ भन्ने आयोगको स्पष्ट धारणा हो। तर, आयोगले फेरि उम्मेदवारी दिनेका हकमा सबैलाई समान अवसर दिने बताएको छ। आयुक्त थपलियाले उम्मेदवारी दिनुभन्दा अगाडि नै वा दिएपछि स्वतः पदावधि सकिएको मान्नुपर्ने बताए। राजनीतिक दलहरूलाई समानुपातिक उम्मेदवारको बन्दसूची बुझाउन निर्वाचन आयोगले कार्यतालिका तय गर्ने प्रवक्ता डा रोजनाथ पाण्डेले बताए। २०४६ सालको बहुदलीय व्यवस्थाको पुनस्र्थापना पनि २०४८ सालको पहिलो आमनिर्वाचन भयो। त्यो निर्वाचन नेपाली कांग्रेसले स्पष्ट बहुमत ल्याएको थियो भने नेकपा एमालेले प्रमुख प्रतिपक्ष भएको थियो। २०५ निर्वाचन क्षेत्रमा नेपाली कांग्रेसले ११० र एमालेले ६९ सिट जितेको थियो। प्रतिनिधिसभाका सदस्यहरू प्रत्येक निर्वाचन क्षेत्रबाट एक व्यक्ति एक मतको आधारमा गोप्य मतदानद्वारा चुनिन्थे। २०४८ सालको आम निर्वाचननेपाली कांग्रेस : ११० नेकपा एमाले : ६९ संयुक्त जनमोर्चा : ९ नेपाल सद्भावना पार्टी : ६ राप्रपा (चन्द) : ३ नेमकिपा : २ नेपाल कम्युनिष्ट पार्टी (प्र) : २ राप्रपा(थापा) : १ स्वतन्त्र : १ २०५१ सालको मध्यवधि निर्वाचन एमाले : ८८ कांग्रेस : ८३ राप्रपा : २० नेमकिपा : ४ नेपाल सद्भावना पार्टी : ३ स्वतन्त्र : ७ २०५६ सालको आम निर्वाचन कांग्रेस : १११ एमाले : ७१राप्रपा : ११ नेपाल सद्भावना पार्टी : ५ संयुक्त जनमोर्चा : ५ नेपाल मजदुर किसान पार्टी : १संयुक्त जनमोर्चा : १ पाल्तेन गुरुङ निर्विरोध निर्वाचित । मनाङबाट नेपाली कांग्रेसका गुरुङ निर्विरोध निर्वाचित भएका थिए। २०६४ सालको संविधानसभाको पहिलो निर्वाचन नेकपा (माओवादी) : २२९ कांग्रेस : ११५ एमाले : १०८ मधेसी जनअधिकार फोरम, नेपाल : ५४ तमलोपा : २१ राप्रपा : ८ नेकपा(माले) : ९ सद्भावना पार्टी : ९ जनमोर्चा नेपाल : ८ नेकपा(संयुक्त) : ५ राप्रपा नेपाल : ४ राष्ट्रिय जनमोर्चा : ४ राष्ट्रिय जनशक्ति पार्टी : ३ नेमकिपा : ५ संघीय लोकतान्त्रिक राष्ट्रिय मञ्च : २ सद्भावना पार्टी(आन्नददेवी) : ३ राष्ट्रिय जनमुक्ति पार्टी : २ राष्ट्रिय जनता दल : २ नेकपा(एकीकृत) : २ दलित जनजाति पार्टी : १ नेपा ः राष्ट्रिय पार्टी : १ समाजवादी प्रजातान्त्रिक जनता पार्टी : १ चुरेभावर राष्ट्रिय एकता पार्टी नेपाल : १ नेपाल लोकतान्त्रिक समाजवादी दल : १ नेपाल परिवार दल : १ २०७० सालको संविधान सभाको दोस्रो निर्वाचन कांग्रेस : २०६ एमाले : १८४ माओवादी : ८३ राप्रपा नेपाल : २४ माले : ५ तमलोपा : ११ सद्भावाना पार्टी : ६ राप्रपा : १३ मधेसी जनअधिकार फोरम (लोकतान्त्रिक) : १४ मधेसी जनअधिकार फोरम नेपाल : १० संघीय लोकतान्त्रिक राष्ट्रिय मञ्च : १ नेपाल परिवार दल : २ राष्ट्रिय जनमुक्ति पार्टी : २ समाजवादी जनता पार्टी : ८ राष्ट्रिय जनमोर्चा : ३ नेकपा(संयुक्त) : ३ नेपाली जनता दल : १ नेमकिपा : ४ दलित जनजाति पार्टी : २ तराई मधेस सद्भावना पार्टी नेपाल : ३ मधेसी जनअधिकार फोरम(गणतान्त्रिक) : १ नेपा ः राष्ट्रिय पार्टी : १ संघीय सद्भावना पार्टी : १ राष्ट्रिय मधेस समाजवादी पार्टी : ३ खुम्बुवान राष्ट्रिय मोर्चा नेपाल : १ अखण्ड नेपाल पार्टी : १ थारुहट तराई पार्टी नेपाल : १ संघीय समाजवादी पार्टी नेपाल : ५जनजागरण पार्टी नेपाल : १मधेस समता पार्टी नेपाल : १ स्वतन्त्र : २ २०७४ सालको आम निर्वाचन(संघ र प्रदेश) एमाले : १२१ कांग्रेस : ६३ माओवादी केन्द्र : ५३ जसपा : १६ राजपा : १७ नयाँ शक्ति पार्टी : १ नेमकिपा : १ स्वतन्त्र : १ सुवासचन्द्र नेम्बाङ, नेता, नेकपा एमालेनिरन्तर हामी निर्वाचनकै पक्षमा छौं। निर्वाचन संविधान र कानुनबमोजिम निष्पक्ष भयरहित वातावरणमा हुनुपर्छ। ढिलो गरेरै भए पनि सरकारले निर्वाचनको मिति घोषण गरेको छ। निर्वाचन सफल बनाउन सबै लाग्नुपर्छ। जनता निर्वाचनको पक्षमा छन्। निर्वाचनको मिति सर्छ कि भन्ने कुरामा हामीमा शंका छैन। किनभने सरकारमा विगतमा निर्वाचन सारेर पछुताएका साथीहरू पनि छन्। त्यसैले निर्वाचनको मिति सार्ने जोखिम नमोल्लान भन्ने आशा छ। चुनावको मिति घोषणासँगै सरकार अब कामचलाउमा परिणत भएको छ। सरकारले अब महत्वपूर्ण र मुलुकलाई दूरगामी असर पार्ने निर्णय गर्न पाउँदैन। देव गुरुङ, नेकपा माओवादी केन्द्रअब मुलुक पक्कापक्की रूपमा चुनावमा जाँदैछ। सरकारका काम मध्येको निर्वाचनको घोषणा स्वागतयोग्य काम हो। जनताका लागि यो खुसीको कुरा हो। उहाँहरूले नेतृत्व चयन गर्ने अधिकार पाउनुभएको छ। अहिलेसम्मको अवस्थामा अहिलेको गठबन्धन नै यथावत् रहन्छ। यही गठबन्धनमा हामी चुनावमा जान्छौं। चुनावमा जाँदा गठबन्धन गर्ने क्रममा टिकट बाँडफाँट गर्दा आफ्नो भागमा पर्ने सिट स्विकारेर जानुपर्छ। प्रदीप पौडेल, नेपाली कांग्रेसआवधिक निर्वाचनको प्रक्रियामा देश गएको छ। नयाँ संसदीय प्रक्रिया अगाडि बढाउनका लागि सरकारले गरेको निर्वाचनको मिति घोषणा स्वागतयोग्य छ। अब स्वस्च्छ र व्यवस्थित निर्वाचन गराउनका लागि सबै क्षेत्रबाट पहल गरौं। मंसिर १० सम्म नयाँ संसद् निर्वाचित भइसक्नुपर्छ। निर्वाचनको मिति समयमै घोषणा गरेर संवैधानिक व्यवस्थालाई सरकारले लागू गर्न लागिपरेको देखिन्छ। जगन्नाथ खतिवडा, नेता, नेकपा एकीकृत समाजवादीचुनावको मिति घोषणा स्वागत योग्य छ। गठबन्धनमा सल्लाह गरेरै हामी चुनावमा जान्छौं। चुनाव सफल गराउन हामी लागि पर्छौं। सत्तागठबन्धन भित्रका वाम पार्टीबीचमा हामी एकता गर्दैर्छौ। वामको अस्तित्वका लागि हामी यसो गर्दैछौं। लक्ष्मणलाल कर्ण, नेता, लोसपा प्रजातन्त्रका लागि आवधिक निर्वाचन चाहिन्छ। निर्वाचन शान्तिपूर्ण तबरले हुनुपर्छ। सरकारले निर्वाचनका क्रममा कसैलाई पनि विभेदको व्यवहार गर्न पाउँदैन। संसद् भंग हुने कुरामा यो गर्न पाइँदैन। सर्वोच्च अदालतको आदेश पनि त्यो छैन। संसद् मनोनयन दर्तापश्चात् स्वतः रद्द हुन्छ।"
चुनावी तालमेलका लागि कार्यदल बनाउने गठबन्धनको निर्णय,"काठमाडौंः सत्ता गठबन्धनको बैठकले चुनावसम्मै तालमेल गर्ने निर्णय गरेको छ। शुक्रबार प्रधानमन्त्री निवास बालुवाटारमा बसेको गठबन्धनको बैठकले संघ र प्रदेश सभा निर्वाचनसम्मै तालमेल गर्ने निर्णय गरेको हो । बैठकमा सहभागी नेकपा एकीकृत समाजवादीका सम्मानीत नेता झलनाथ खनालले भदौ पहिलो साताभित्र तालमेलको सबै प्रकृया टुग्याउने सत्ता गठबन्धनमा आवद्ध दलहरुबीच सहमति भएको अन्नपूर्णलाई जानकारी दिए । उनले भने, 'चुनावसम्म नै तालमेल गरेर अघि बढ्ने सहमति भएको छ । भदौ पहिलो साताभित्र तालमेलको प्रकृया टुग्याउन कार्यदल गठन गरिनेछ ।' चूनावी तालमेल गर्ने निर्णयमा प्रधानमन्त्री देउवा, माओवादी अध्यक्ष प्रचण्ड, नेकपा समाजवादीका अध्यक्ष माधव कुमार नेपाल, जसपाका अध्यक्ष उपेन्द्र यादव र राष्ट्रिय जनर्मोचाका अध्यक्ष दुर्गा पौडेलले हस्ताक्षर गरेका छन्। मन्त्रिपरिषद्को बिहीबारको बैठकले मंसिर ४ गते एकै चरणमा प्रतिनिधिसभा र प्रदेशसभा निर्वाचन गर्ने निर्णय गरेको थियो । निर्वाचनको मिति तय भएसँगै गठबन्धनका दलहरु चुनावी तालमेलबारे छलफलमा जुटेका छन्।"
आगलागीबाट घर जलेर बिचल्लीमा परेकी मर्डीले घर पाइन्,काठमाडौं : आगलागीबाट घर जलेर बिचल्लीमा परेकी झापाको मेचीनगर नगरपालिका१४ की लख्खि मर्डीले घर पाएकी छिन्। मेची अभियानको पहलमा उनलाई घर हस्तान्तरण गरिएको हो। आज (शुक्रबार) अभियानका परिकल्पनाकार तथा नेपाली कांग्रेसका महामन्त्री विश्वप्रकाश शर्माले घर हस्तान्तरण गरेका थिए। गत माघ १४ गते घर आगलागीका कारण जलेर नष्ट भएको थियो। विगत १० वर्षअघि श्रीमानले छोडेपछि दुई छोराको पालनपोषण गर्दै आएकी मर्डीको आगलागीले घरसँगै अन्नपातसमेत जलेको थियो। मर्डी स्थानीय चिया वगानमा मजदुरी गर्दै आएकी छन्। मजदुरी गरी जीविकोपार्जन गर्दै आएकी उनी घरविहीन बनेसँगै मेची अभियान काँकडभिट्टाले घर निर्माण कार्यक्रम सुरु गरेको मेची अभियानका संयोजक विजय डालमियाले बताए। गत फागुनमा घरको शिलान्यास पनि अभियानका परिकल्पनाकार तथा नेपाली कांग्रेसका महामन्त्री शर्माले गरेका थिए। मर्डीको घर निर्माणमा शर्माले झापा पुगेर श्रमदानसमेत गरेका थिए। नेता शर्मा र उनकी श्रीमती कविता शर्माले घर निर्माणका लागि ११ हजार रुपैयाँ आर्थिक सहयोगसमेत गरेका छन्। घर निर्माणमा देश तथा विदेशबाट विभिन्न व्यक्तिले सहयोग गरेको अभियानका संयोजक डालमियाले बताए। डालमियाका अनुसार घर निर्माणमा ४ लाख १७ हजार ६३९ रुपैयाँ खर्च भएको छ। घर जलेसँगै मर्डी भाटाले बारेर बनाएको भान्सा घरमा बस्दै आएकी थिइन्। अभियानले घर निर्माण गरी हस्तान्रण गर्दा उनी भावविहोल बनेकी थिइन्। कार्यक्रममा बोल्दै महामन्त्री शर्माले सबैको पहलबाट मर्डीको घर निर्माण सम्पन्न भएको बताए। मेची अभियानले मेचीनगर कै केवल निरौलाको घर निर्माणसमेत सुरु गरिएको शर्माले बताए। निरौलाको घर पनि आगलागीबाट जलेर नष्ट भएको थियो।
बैंकिङ कसूर मुद्दाका फरार एक जना पक्राउ,काठमाडौं : बैकिङ कसूर मुद्दाका फरार प्रतिवादी काठमाडौं महानगरपालिका१६ बालाजु बस्ने बागलुङका ४६ वर्षीय जायश्वर घिमिरेलाई पनि शुक्रबार प्रहरीले पक्राउ गरेको छ। उच्च अदालत पाटनको गत असार २८ गतेको फैसलाले बैंकिङ कसूर मुद्दामा चार दिन कैद र १४ लाख रुपैयाँ जरिवानाको सजाय ठहर गरेको थियो। त्यसपछि फरार रहेका उनलाई केन्द्रिय अनुसन्धान व्यूरो महाराजगञ्जबाट खटिएको प्रहरीले लैनचौरबाट पक्राउ गरेको हो। उनलाई फैसला कार्यान्वयनका लागि जिल्ला अदालत ललितपुरमा पेश गरिएको प्रहरी प्रधान कार्यालयले जनाएको छ।
पर्साको छपकैयाबाट २४० केजी गाजा बरामद,वीरगन्ज : पर्साको बहुदरमाई नगरपालिका७ छपकैयाबाट शुक्रबार बेलुकी सशस्त्र प्रहरीले ठूलो परिमाणमा लागुऔषध गाजा बरामद गरेको छ। वीरगन्जस्थित सशस्त्र प्रहरीको १३ नम्बर गणबाट खटिएको टोलीले छपकैयास्थित बाल निकेतन इङ्ग्लिस बोर्डिङ स्कुलको पुरानो भवन पछाडिको झाडीमा लुकाएर राखिएको २ क्विन्टल ४० केजी गाजा बरामद गरेको सशस्त्र प्रहरी नायब उपरीक्षक सन्तोष बस्नेतले जानकारी दिए। बरामद गरिएको गाजा आवश्यक कारबाहीको लागि जिल्ला प्रहरी कार्यालय पर्सामा बुझाइएको बस्नेतले जानकारी दिए।
आइएमई लाइफ इन्स्यारेन्सद्वारा बृहत् रक्तदान कार्यक्रम,"काठमाडौं : आइएमई लाइफ इन्स्योरेन्सको स्थापनाको पाँचौं वर्ष पूरा गरेको उपलक्ष्यमा आयोजित बृहत् रक्तदान कार्यक्रम शुक्रबार सम्पन्न भएको छ। मुलुकका सातवटै प्रदेशमा गरिएको उक्त कार्यक्रममा ५ सय ७१ जना रक्तदाता सहभागी भएका थिए। कम्पनीका प्रमुख सञ्चालन अधिकृत दिनेश अमात्यका अनुसार सामाजिक उत्तरदायित्वको भावना बहन गर्दै रक्तदान कार्यक्रम गरिएको हो। कम्पनीको केन्द्रीय कार्यालय काठमाडौं, लैनचौरका साथै शाखा कार्यालयहरू विर्तामोड, धरान, वीरगन्ज, मिर्चैया, नारायणघाट, पोखरा, बुटवल, घोराही, नेपालगन्ज, धनगढीमा रक्तदान कार्यक्रम गरिएको थियो। नेपाल रेडक्रस सोसाइटीको प्राविधिक सहयोगमा रक्तदान कार्यक्रम सम्पन्न भएको हो। कम्पनीका प्रमुख कार्यकारी अधिकृत कवि फुयाँलले पाँचौ वार्षिकोत्सवका अवसरमा अन्य विविध कार्यक्रमहरू आयोजना गर्न लागिएको जानकारी दिए। २०७४ भदौ १ गतेदेखि कारोबार सञ्चालनमा आएको आईएमई लाइफ इन्स्योरेन्सले सुरक्षा, बचत तथा लगानीलगायतका ग्राहकवर्गका विभिन्न आवश्यकताहरूसँग सम्बन्धित विविध व्यक्तिगत तथा सामूहिक बीमा योजनाहरू प्रदान गर्दै आइरहेको छ। आफ्ना ग्राहक वर्गहरूमा सर्वसुलभ पहुँच, उत्कृष्ट बीमा लेखन, झन्झटमुक्त दाबी र व्यवसाय अनुकुलको समाधान गर्ने लक्ष्य रहेको प्रमुख कार्यकारी अधिकृत फुयाँलले बताए। जीवन बीमाबारे जनचेतना वृद्धि गर्ने, जीवन बीमा सुविधाहरूको माध्यमबाट ग्राहकहरूको वित्तीय सुरक्षालाई बढावा दिने तथा राष्ट्रको विकासमा योगदान दिने परिकल्पनाका साथ आइएमई लाइफ इन्स्योरेन्सको सञ्चालन सुरु गरिएको जनाइएको छ।"
दृष्टिविहिनका लागि छात्रबास निर्माण,"धनगढी : धनगढीको पञ्चोदय माविका दृष्टिविहिनका लागि छात्रबास निर्माण भएको छ। धनगढीको च्यारिटी हेल्थ फाउन्डेशन र नर्वेको ईन्फील फाउन्डेशनले भवन निर्माण गरेको हो। छात्रबासमा ५० जना दृष्टिविहिन छात्रछात्रा बस्न मिल्नेछ। शुक्रबार च्यारिटी हेल्थ फाउन्डेशनका अध्यक्ष तथा वरिष्ठ नेत्ररोग विषेशज्ञ डाक्टर विद्या प्रसाद पन्तले १२ वटा सयन कक्ष र एउटा हल भएको उक्त भवन विद्यालयलाई हस्तान्तरण गरे। सुदूरपश्चिम प्रदेशका सामाजिक विकास मन्त्री गोविन्द बोहराको प्रमुख आथित्यमा आयोजना गरिएको कार्यक्रममा छात्रबास भवन विद्यालयलाई हस्तान्तरण गरिएको हो। भवन निर्माणमा एक करोड ४७ लाख रकम लागेको च्यारिटी हेल्थ फाउन्डेशनका अध्यक्ष डाक्टर पन्तले बताए। उनले भवन निर्माणका लागि १ लाख २० हजार डलर नर्वेको ईन्फील फाउन्डेशनले र अरू केही रकम अमेरिकाका डाक्टर पन्तका साथीहरूले सहयोग गरेका थिए। ईन्फील फाउन्डेशन नर्वेको एक दम्पतिले चलाएका हुन। श्रीमान् फिन ली र श्रीमती ईन्गर ली ले यो फाउन्डेशन चलाएका हुन। दुवैले आफ्नो सम्पति बेचेर बनाएको यस फाउन्डेशनले गेटामा रहेको आँखा अस्पताललाई सन् १९८२ देखि २०१६ सम्म ३४ वर्ष आर्थिक सहयोग गर्दै आएको थियो। गेटा आँखा अस्पतालका माध्यमबाट यस फाउन्डेशनको रकमले लाखौं नेपालीहरूले निःशुल्क आँखाको सल्यक्रिया गरी संसार देखेका छन। ली दम्पत्तीको मृत्यु भइसकेको छ। अहिले उनका छोरा सिवाईन ली र छोरी अन्ना कारिना लिले यो फाउन्डेशन चलाइरहेका छन। उनीहरूले दृष्टिविना संसार छैन भन्ने मान्यताका आधारमा उनीहरू माथि लगानी गर्दै आएका छन। फाउन्डेशनको आर्थिक सहयोगमा च्यारिटी हेल्थ फाउन्डेशनले निर्माण गरेको छात्रबासका सबै शयन कक्षमा पलङ र मेटरेश समेत लगाइएका छन। धनगढीमा रहेको पञ्चोलय माविको परिषरभित्रै छुट्टै पर्खाल हालेर छात्रबास भवन बनाइएको छ। 'यसअघि २०२५ जना विद्यार्थीले मात्रै बस्न मिल्ने छात्राबास थियो त्यो पनि चुहीने अवस्थामा थियो। यस भवनमा ५० जति दृष्टिविहिनलाई राख्न सकिनेछ, यसले धेरै सहज भयो', पञ्चोदय माविका प्रधानाध्यापक हरिश प्रसाद ओझाले भने। २०४० सालदेखि विद्यालयमा विशेष कक्षाहरू सञ्चालन भइरहेका छन। अहिलेसम्म विद्यालयबाट ५६ दृष्टिविहिनले माध्यमिक शिक्षा पास गरिसकेका छन भने ती मध्ये १५ जनाले स्नातकोत्तर पास गरिसकेका छन। एसईई पास गरेका ५६ जनामध्ये १८ जना रोजगारमा पनि लागेका विद्यालयले जनाएको छ। 'ली को परिवार दृष्टीविहिन भनेपछि लगानी गर्छ, पञ्चोदय माविमा छात्रबास जिर्ण थियो, मैले ईन्फील फाउन्डेशनलाई यसको बारेमा जानकारी गराए, उनले एक लाख २० हजार डलर सहयाग गरे। यसमा एक करोड ४७ लगानी भएको छ। अझै केही काम बाँकी छ। तर ईस्टीमट हुँदा करिब ढाई करोडको बनाइएको थियो', च्यारिटि फाउन्डेशनका अध्यक्ष डाक्टर विद्या प्रसाद पन्तले भने।"
पहिरो पीडितलाई क्षतिपूर्ति प्रदान गरिने,नुवाकोट : नुवाकोटको दक्षिणी भेगमा रहेको तारकेश्वर गाउँपालिकाले पहिरो पीडितलाई क्षतिपूर्ति प्रदान गर्ने प्रतिवद्धता जनाएको छ। पहिरो गएको स्थानको शुक्रबार स्थलगत अवलोकन गरेर गाउँपालिकाका अध्यक्ष शिव अधिकारीले पहिरो पीडितलाई सहयोग गर्ने प्रतिवद्धता व्यक्त गरेका हुन्। गाउँपालिकाको२ बदेलीका दिनेश श्रेष्ठको घर र परिवारको अवस्थाबारे स्थलगत अवलोकन गरेपछि उनले २० हजार रुपैयाँ सहयोग गर्ने प्रतिवद्धता गरेका हुन्। उनले सो परिवारको तत्काल सार्नुपर्ने अवस्था नरहेको बताए। अविरल वर्षातको कारण माथिबाट आएको पहिरोले घर पुर्न लागेको र घरभित्र पानी पसेर मान्छे बस्न सक्ने अवस्थासमेत नरहेको गुनासो आएपछि गाउँपालिकाका अध्यक्ष अधिकारीले पहिरो पीडितको घर पुगेर पहिरोको स्थलगत अवलोकन गरेका थिए। उनले घर नजिक गएको स्थलगत अवलोकन गरि पीडितको गुनासो सुन्नुका साथै पीडित परिवारलाई २० हजार रुपैयाँ नगद सहयोग प्रदान गर्ने प्रतिवद्धता व्यक्त गरेका हुन्। उनले पालिकाबासीहरूको जनधनको सुरक्षाका लागि सधैँ तयार रहेको र आवश्यक परेको अवस्थामा अन्य सहयोगसमेत उपलब्ध गराउने प्रतिवद्धता समेत व्यक्त गरेका छन्। उता नुवाकोटको पूर्वी भेगमा रहेको दुप्चेश्वर गाउँपालिका१ घ्याङ्फेदीको घ्यावरमुनिको उब्रा भन्ने स्थानमा अविरल वर्षात् र पहिरोको कारण जमिन भासिएको छ। जमिन भासिएसँगै कान्लामाथि रहेको बस्ती असुरक्षित रहेको दुप्चेश्वर१ का वडाध्यक्ष सीताराम तामाङले जानकारी दिए। सो स्थानको आफूसहित प्राविधिक टोली पुगेर स्थलगत अवलोकन गरेको र आवश्यक परेको खण्डमा पहिरो नियन्त्रण र बस्तीको सुरक्षाका लागि विविध कार्य गरिने दुप्चेश्वर गाउँपालिकाका अध्यक्ष शंकरवहादुर थापाले जानकारी दिए।
सडकमा नाला नबन्दा पानी पसेर पाँच घर जोखिममा,"बझाङ : सडकमा नाला नबनाइँदा जिल्लाको जयपृथ्वी नगरपालिका१० मा पाँच घर जोखिममा परेका छन्। पूर्वाधार विकास कार्यालयले चैनपुरदमधुरकुचा सडकमा नाली निर्माण नगरी सडक विस्तार गर्दा सडकमुनि रहेका रोकाया परिवारका पाँच घर जोखिममा परेका हुन्। घर पछाडिबाट पानी बग्न थालेपछि गोरख रोकाया, फकिर रोकाया, शिव रोकाया, शेरबहादुर रोकाया र मिनबहादुर रोकायाको परिवार बिचल्ली परेको छ। स्थानीय बाँकु धमेनाले सडकलाई आफ्नो जमिनमा पर्खाल निर्माण नगरि विस्तार गर्न नदिने बताएपछि सडक केही तलबाट विस्तार गरिएको थियो। सडक तलबाट विस्तार गर्दा भिरालो भइ रोकाया परिवारको घर पछाडि बग्न थालेको छ। गाइगोठ र बीचको कोठासम्म पानी जम्मा भएपछि घर परिवार र पशुचौपायाको बिचल्ली भएको हो। अहिले पानी परेको दिन आफूहरूलाई निन्द्रा नै नलाग्ने गरेको स्थानीय तिपुरी रोकायाले बताए। गोठभरि पानी भरिएकाले दुहुना पशुचौपायाबाहेक अन्य पशुचौपाया बाहिर छोडिएको अर्की स्थानीय वेलु रोकायाले बताइन्। स्थानीयका घर जोखिममा परेपछि आज जयपृथ्वी नगरपालिकाका मेयर चेतराज बजाल, वडा नम्बर ३ का वडाध्यक्ष गंग खड्का, पूर्वाधार विकास कार्यालय बझाङ जिल्ला प्रमुख इन्जिनियर धिरेन्द्र भट्ट खेइरा पुगेका थिए। पूर्वाधार विकास कार्यालय र जयपृथ्वी नगरपालिकाले स्थानीय धमेनालाई भित्तामा पर्खाल बनाइदिने प्रतिवद्धता जनाएको छ। अब पानी अर्कैतिर ढलान गरि व्यवस्थापन गरिने भएको छ। तर पानी व्यवस्थापन गरे पनि पानीले घरमा प्रयोग भएको काठ कुहाइसकेको हुँदा घरमा बस्ने वातावरण नभएकाले आफूहरूलाई अन्यत्र व्यवस्थापन गरिदिन स्थानीयले माग गरेका छन्।"
आँधीखोला गाउँपालिकाले आफ्नै भवनबाट सेवा प्रवाह थाल्यो,"स्याङ्जा : आँधीखोला गाउँपालिकाले नवनिर्मित प्रशासनिक भवनबाट सेवा दिन थालेको छ। अब पालिकाबासीले एउटै भवनबाट सेवा पाउन सक्नेछन्। गाउँपालिकाका निवर्तमान अध्यक्ष सुधिर पौडेलले बिहीबार झण्डोत्तलन गरेसँगै सेवा प्रवाह सुरु भएको छ। आँधीखोला गाउँपालिका५ मा १७ रोपनी क्षेत्रफलमा निर्मित ३ तले भवन ५ करोड ६४ लाख ४२ हजार खर्च भएको गाउँपालिकाले जनाएको छ। भवन निर्माणका लागि संघीय, प्रादेशिक र स्थानीय पालिकाको आर्थिक सहयोग छ। २०७६ जेठमा निर्माण सम्झौता भई काम सुरु गरिएको थियो। भवनमा ३३ कोठासहित ठूल्ठूला दुईवटा बैठक कक्ष बनाइएका छन्। देव एण्ड सागर क्याराभान जेभीले भवन निर्माणको जिम्मा लिएको हो। २०७४ सालको स्थानीय तहको निर्वाचनपछि तत्कालीन अध्यक्ष सुधिर पौडेलले तत्कालीन कृषि तथा पशु सेवा केन्द्रका पुराना भवनको मर्मत गरेर पालिकाको कार्यालय बनाएका थिए। अध्यक्ष भएको दुई वर्षपछि नै उनी १७ रोपनी जग्गा खरिद गरेर भवन निर्माण कार्यमा जुटे। संघ, प्रदेशसँग सहयोग माग गर्दै जिल्लाकै नमूना गाउँपालिकाको कार्यालय बनाए। जीर्ण र साना दुईतीनवटा ससाना कृषि तथा भेटेरिनरीका भवनलाई मर्मत तथा निर्माण गर्दै पालिकाका काम गरिँदै आएको थियो। पालिकाका अध्यक्ष विश्व पौडेलले भने, 'सहज र गुणस्तरीय सेवा प्रवाहका लागि प्रशासनिक भवनको आवश्यकता रहन्छ। जहाँवाट पालिकाबासीले छिटो छरितो र सहजरूपमा सेवा पाउँनेछन्।' कम्पाउण्डिङ्का केही काम बाँकी छन्। ती सबै पूरा भएपछि विधिवत् रुपमा कार्यालयको उद्घाटन गरिने पालिकाका सूचना प्रविधि अधिकृत रोशन लामिछानेले जानकारी दिए।"
दोर्दीका किसानलाई बाँदर धपाउन बन्दुक,"बेंसीसहर : लमजुङको दोर्दी गाउँपालिकाले कृषकलाई बाँदर धपाउन बन्दुक वितरण गरेको छ। गाउँपालिकाका ९ वटै वडाका कृषकहरूलाई ८० प्रतिशत अनुदानमा बाँदर धपाउने बन्दुक विरतण गरिएको हो। वडामा १४१४ वटाका दरले १ सय २६ थान बन्दुक वितरण गरिएको छ। राष्ट्रिय आविष्कार केन्द्रबाट प्रतिबन्दुक दुई हजार सात सयमा खरिद गरेर कृषकलाई वितरण गरिएको गाउँपालिका अध्यक्ष युवराज अधिकारीले जानकारी दिए। बालीनाली खाएर कृषकले नोक्सानी बेहोर्नु परेपछि बन्दुक उपलब्ध गराएको उनले बताए। 'बाँदरले खेतीबाली खाइदिएपछि कृषकहरू चिन्तित थिए। बाँदर धपाउन सजिलो होस भनेर पहिलो चरणमा १ सय २६ बन्दुक बाँडेका छौँ', अध्यक्ष अधिकारीले भने, 'यसको उपयोगिता राम्रो देखियो भने, पछि अरू पनि वितरण गर्ने योजना बनाएका छौँ।' अन्न, तरकारी, फलफूललगायत बालीनाली बाँदरले सखाप पारेपछि त्यहाँका किसान हैरान छन्। बाँदरले आतङ्क मच्चाएपछि किसानहरूले अधिकांश खेतीयोग्य जमिन बाँझो छाडेका छन्। टुसाउँदै गरेका बिरुवादेखि पाकेर थन्क्याउन ठिक्क भएका बालीनालीसमेत बाँदरले नष्ट गर्न थालेपछि किसानले खेती गर्न छाडेका हुन्। बाँदर धपाउने बन्दुक वितरणले राहत महशुस भएको दोर्दीका किसानहरूले बताएका छन्। फलामको पाइप प्रयोग गरी बनाइएको बन्दुक कृषकहरूले सजिलै चलाउन सक्छन्। यस मेसिनबाट निस्कने आवाजबाट खेतबारीमा अन्नबाली नोक्सान गर्न आएका बाँदरलाई तर्साई भगाउन सकिन्छ। मेसिनको प्रयोगले बाँदर नमर्ने केवल आवाजको कारण तर्सेर भाग्ने हुँदा प्रचलित वन्यजन्तु संरक्षित ऐन प्रतिकुल नभएको दोर्दी गाउँपालिकाका प्राविधिक नरहरि घिमिरेले बताए।"
दुबइबाट अवैध रूपमा सुनको औठी र आइफोन ल्याउने दुई जना पक्राउ,"काठमाडौं : दुबइबाट अवैध रूपमा सुनको औठीं र आइफोन ल्याउने दुई जना पक्राउ परेका छन्। पक्राउ पर्नेमा सल्यान कालिमाटी गाउँपालिका ३ का भुपेन्द्र घर्ती र सिन्धुपाल्चोक ठुलोपाखर गाउँपालिका ८ का भिम बहादुर तामाङ रहेका छन्। हिमालय एयरलाइन्सको उडानद्वारा दुबईबाट काठमाडौं आएका दुवै जनाको गतिविधि संकास्पद देखिएकोले त्रिभुवन अन्तर्राष्ट्रिय विमानस्थलको आगमन टनेल गेटबाट नियन्त्रणमा लिई चेकजाँच गरिएको थियो। सुनको बेरुवा औठी र आइफोनहरु अवैध रूपमा लुकाइछिपाइ भन्सार छलेर लैजान लागेको अवस्थामा फेला पारिएको र आवश्यक अनुसन्धान एवं कारबाहीको लागि त्रिभुवन विमानस्थल भन्सार कार्यालय गौचरमा बुझाइएको छ। मगरको साथबाट करिब २५ ग्रामको एउटा बेरुवा औंठी र तीनवटा आइफोन ७ प्लस भेटिएको थियो। यस्तै तामाङको साथबाट करिब २५ ग्रामको एउटा बेरुवा औंठी, दुई थान आइफोन ८ प्लस र एक थान आइफोन ७ प्लस फेला पारिएको छ।"
पाटनमा यल पञ्चदान (फोटो फिचर),"काठमाडौं : पञ्चदान पर्व गुँला महिना अर्थात् श्रावण शुक्ल अष्टमीको दिन पाटनमा मनाइएको छ। पर्व 'यल' अर्थात् पाटनमा मनाइने पर्व भएकाले नै यो पर्वको नाम 'यल पञ्चदान' भएको हो। यल पञ्चदान पर्वमा बौद्ध धर्मावलम्वीहरूले दिपंकर बुद्धका पाँच मूर्तिहरूलाई विहारबाट निकाल्ने र नगर परिक्रमा गराउने गरिन्छ। यही महिनामा गुँला पर्व पनि मनाउने गरिन्छ। आजको दिन पाटनमा मनाए बाहेक भाद्र कृष्ण त्रयोदशीको दिन काठमाडौंलगायत भक्तपुर, थिमी, बनेपा, पनौती, र कीर्तिपुर आदि ठाउँहरूमा यो पर्व मनाइन्छ। यस पर्वले बौद्ध दर्शनमा अत्यन्त पवित्र मानिएको दानको महत्त्व दर्शाएको सांस्कृतिक विद् बताउँछन्। सामान्य अर्थमा पञ्चदानको अर्थ पाँच वस्तुको दान हुने भए पनि त्यसो नभई नेपाल भाषामा पञ्जरा भनिने पञ्च दानको अर्थ 'पुण्य दान' हुने गर्छ। र, नेपाल भाषा अनुसार पञ्जराको अर्थ खीर हुने भएकाले आजको दिन नेवार समुदायले खीर पकाई बुद्धलाई चढाउने चलनसमेत रहेको छ। बौद्ध मार्गी नेवार समुदायले आज आफ्नो रहेका विभिन्न विहार, बही, चोक सहित घरमा पनि दान शाला बनाउने र त्यहाँ बाट अन्न, फलफूल, गेडागुडी र दक्षिणा आदि दान दिने गर्छन्। दैनिक जीवनका लागि आवश्यक पर्ने चामलको दाना, धान, नुन, पैसा लगायत विभिन्न वस्तुहरू दान गरिन्छ। बुद्ध धर्मका अनुयायी मध्ये बज्राचार्य, बुद्धाचार्य, शाक्य हरू अन्न, फलफूल र दक्षिणा दान लिन दिनभर भिक्षाटनमा सहभागी हुन्छन्। किम्बदन्ती अनुसार नेपाल सम्वत ५१२ देखि मनाउन थालिएको पर्व हो 'पञ्चदान पर्व'।"
गठबन्धन दलले एउटै चिन्हबाट चुनाव लड्न पाउने,"काठमाडौं : निर्वाचन आयोगले संघ र प्रदेशको चुनावमा गठबन्ध दलहरुले एउटै निर्वाचन चिन्ह पाउने व्यवस्था गरेको छ। आयोगको शुक्रबार बसेको बैठकले राजनीतिक दलसम्बन्धी ऐन २०७३ को दफा ४९ बमोजिम उक्त व्यवस्था गरेको हो। राजनीतिक दलसम्बन्धी ऐन, २०७३ को दफा ४९ मा दुई वा त्यो भन्दा बढी दलहरु एकल निर्वाचन चिन्ह लिई निर्वाचनमा भाग लिन पाउने व्यवस्था छ। 'दुई वा सोभन्दा बढी दलले एकल चुनाव चिन्ह लिई निर्वाचनमा भाग लिने प्रायोजनका लागि दल दर्ताको निवेदन दिँदा राजनीतिक दलसम्बन्धी नियमावली, २०७४ को अनुसूची१३ बमोजिमको ढाँचामा दिनुपर्ने व्यवस्था गरिएको छ,' आयोगद्वारा जारी विज्ञप्तिमा भनिएको छ। त्यस्तो दल दर्ताको लागि निवेदन दिँदा संविधानको धारा २६९ को उपधारा ४ बमोजिमका शर्तहरु पूरा गरेको र प्रतिबद्धतापत्र समेत पेस गर्नुपर्ने आयोगले जनाएको छ।"
बाघको छालासहित चार जना पक्राउ,"कैलाली : संरक्षित वन्यजन्तु बाघको एक थान छाला र करिब दुई किलो हड्डीसहित चार जनालाई गएराति प्रहरीले पक्राउ गरेको छ। गोदावरी नगरपालिका२ तेघरी खानेपानी ट्याङ्की नजिकबाट उनीहरू पक्राउ परेका हुन्। पक्राउ पर्नेहरूमा डोटी जोरायल गाउँपालिका२ बस्ने समिर ओली, कैलाली चुरे गाउपालिका६ बस्ने टेक बहादुर रावत, सोही ठाउँ बस्ने धिरेन्द्र रावत र बैतडी डिलासैन गाउँपालिका२ बस्ने राजेन्द्र सिंह भण्डारी रहेका छन्। अवैध किसिमको बाघको छाला ओसारपसार भइरहेको भन्ने सूचनाको आधारमा ईलाका प्रहरी कार्यालय मालाखेतीसमेतबाट खटिएको प्रहरीले बुडरबाट धनगढीतर्फ आउँदै गरेको सु प प्र ०४००१ च ०००६ नम्बरको बोलेरोलाई रोक्न खोजेको थियो। समिर ओलीले चलाएको उक्त बोलेरो नरोकेपछि प्रहरी पछिपछि गएको र बोलेरोको सिटमा लुकाई ल्याएको उक्त छाला र हड्डीहरू फेला पारी प्रहरीले उनीहरूलाई पक्राउ गरेको हो। समिरले बुडरबाट बोलेरो जिप चलाएर ल्याएको फल्टुडेमा बाघको छाला र हड्डीसहित टेक बहादुर र धिरेन्द्रले उक्त सवारी साधन प्रयोग गरी राजेन्द्र सिंह समेतको मिलेमतो रहेको प्रहरीले जनाएको छ। अत्तरियातर्फ बिक्री गर्ने उद्देश्यले उनीहरूले ओसारपसार गरेको प्रारम्भिक अनुसन्धानबाट खुलेको छ। उनीहरूलाई जिल्ला वन कार्यालय कैलालीमा पठाउने कार्य भइरहेको जिल्ला प्रहरी कार्यालय कैलालीले जनाएको छ।"
शुक्रबारको अतिरिक्त समयमा पनि सुनुवाइ,"काठमाडौं : सर्वोच्च अदालतले पुराना बक्यौता मुद्दा न्यूनीकरणसम्बन्धी कार्ययोजना२०७९ लाई कार्यान्वयन गर्ने उद्देश्यले आजदेखि शुक्रबार पूरा समय सेवा प्रवाह गर्न सुरु गरेको छ। आज साढे २ बजेदेखि ५ बजेसम्म मुद्दामा तोकिएको पेसीमा ६७ वटा मुद्दामा सुनुवाइ भएको छ। यसरी नियमतिरूपमा शुक्रबार थप समय काम गर्दा योजनाअनुरूप मुद्दामा फछ्र्योट द्रुतगतिमा हुने सर्वोच्च अदालतका प्रवक्ता बिमल पौडेलले जानकारी दिए। अदातलमा आज बिहान नै पेसी तोक्दा पुरक समयमा लागि छुट्टै पेसी तोकिएको थियो। अदालतमा अबदेखि न्यायाधीश र कर्मचारी सबैले शुक्रबार पूरा समय काम गर्ने भएका हुन्। सर्वोच्च अदालतको गत असार २२ गते बसेको पूर्ण बैठक (फूलकोर्ट) ले आजदेखि लागू हुने गरी पूरा समय सेवा प्रवाह गर्ने निर्णय गरेको थियो। अदालतले पुराना बक्यौता मुद्दा न्यूनीकरणसम्बन्धी कार्ययोजना सञ्चालनमा ल्याएपछि शीघ्र मुद्दा फछर्योट हुने विश्वास गरिएको छ। अदालतमा २०७९ सालको वैशाख ३० सम्म आइपुग्दा पाँच वर्ष नाघेका मुद्दा चारहजार ८१९ थान छ। त्यस्तै, दुई वर्ष नाघेका मुद्दा १७ हजार ६१२ थान रहेका छन्।"
बैतडीमा एक पुरुष मृत फेला,"बैतडी : बैतडीमा एक पुरुष मृत फेला परेका छन्। शुक्रबार सुर्नया गाउँपालिका वडा नं ७ पत्थरकोटका ३७ वर्षीय रघुबिर कुवँर सोही वडाको घङराड भन्ने स्थानमा मृत फेला परेका हुन्। जिल्ला प्रहरी कार्यालय बैतडीका सुचना अधिकारी प्रहरी निरीक्षक लोकराज जोशीका अनुसार कुवँरको शव पोष्टमाटमको लागि स्वास्थ्य केन्द्र पाटनमा राखिएको छ। बिहीबार घरबाट किनमेलका लागि नजिकैको चौथाली बजार जान्छु भनेर घरबाट हिँडेका थिए। आज स्थानीयहरूले मृत अवस्थामा देखेपछि प्रहरीलाई खबर गरेका थिए। मृतकका घरमा श्रीमती, दुई छोरा र दुई छोरी रहेका छन्। घटनाबारे थप अनुसन्धान इरहेको प्रहरीले जनाएको छ।"
करिब २ करोडको लागतमा भेटनरी अस्पताल निर्माण,"गाईघाट : भेटेरीनरी अस्पताल तथा पशु सेवा विज्ञ केन्द्र उदयपुरलाई सुविधा सम्पन्न बनाइएको छ। उदयपुर र खोटाङ दुई जिल्ला कार्यक्षेत्र भएको विज्ञ केन्द्रको सेवा प्रवाहलाई प्रभावकारी बनाउन त्रियुगा नगरपालिका१० बोक्सेमा तीन तले नयाँ भवन निर्माण गरिएको हो। १ करोड ९८ लाख ७७ हजार ५ सय ८२ रुपैयाँ लागतमा कार्यालयको तीन तले भवन निर्माण भएको हो। भ्याटबाहेक २ करोड ८२ लाख ९० हजार १ सय ५६ रुपैँया ९ पैसाको लागत इस्टीमेट भए पनि निर्माण व्यवसायीहरूबीचको प्रतिस्पर्धामा पवित्र निर्माण सेवाले झण्डै ३० प्रतिशत कम मूल्यमा टेण्डर हालेर कामको जिम्मा पाएको विज्ञ केन्द्र प्रमुख डाक्टर अजय साहले बताए। दुई वर्षभित्र अर्थात २०७९ असार ७ गते निर्माण सम्पन्न गरेर हस्तान्तरण गर्ने गरी २०७७ असार १२ गते गरेको सम्झौता भएको भवन म्याद सकिन ३ महिना बाँकी हुँदै सम्पन्न भएको उनले बताए। गत बैशाख महिनामा नै भवन हस्तान्तरणको तयारी गरेपनि स्थानीय तहको निर्वाचनमा सोही भवनमा मुख्यनिर्वाचन अधिकृतको कार्यालय रहेकाले हस्तान्तरणमा ढिलाइ भएको उनले बताए। आकर्षक डिजाईनको अत्याधुनिक भवन कार्यालय प्रमु्ख कार्यकक्ष, सभाकक्ष, तीनवटै तलामा पुरुषमहिलाका लागि फरक फरक शौचालय, खानेपानी र कर्मचारीकक्षका लागि प्रसस्त कोठा र कार्यालय प्रमुखको निवाससहितको रहेको कार्यालयले जनाएको छ। भवन अपांगमैत्री रहेको छ। भवनको उद्घाटन गर्दै १ नम्बर प्रदेशका कृषि मन्त्री झलकबहादुर मगरले किसानले खोजेको सेवा विस्तार गर्न समयानुकल परिवर्तन गर्दै लैजाने बताए। उनले विज्ञ सेवालाई ग्रामीणस्तरसम्म पुर्याउने गरी त्यहीँ किसिमको जनशक्ति तयार गर्न प्रदेश सरकार लागि परेको बताए। उनले एक जिल्लाबाट दुई जिल्लाको सेवा प्रभावकारी हुन नसक्ने देखिएकाले प्रदेश १ का सबै जिल्लामा विज्ञ सेवा सञ्चालन गर्ने सरकारको योजना रहेको सुनाए। मन्त्री मगरले प्रदेश १ भौगोलिक विकटताले भरिएको जिल्ला भएकाले चुस्त प्रशासन प्रभावकारी सेवाको नीति अवलम्बन गर्नसमेत निर्देशन दिए। कार्यक्रममा प्रदेशसभा सदस्य नारायण बुर्जामगरले पशु, कृषि कार्यालय र त्यहाँका कर्मचारी सिधै किसानसँग जोडिने भएकाले किसानले बुझ्ने र सहज हुने गरी सेवा प्रभावकारी बनाउनुपर्ने बताए।"
सडक मजदुरले २ वर्षदेखि पाएनन् तलब,"बैतडी : बैतडीको पाटनपञ्चेश्वर सडकखण्डमा लेन्थवर्कर (सडक मजदुर) का रूपमा कार्यरत १२ जना मजदुरले दुई वर्षको तलब नपाएपछि परिवारको बिचल्ली भएको छ। उनीहरू सामान्य परिवारका हुन्। मेलौली नगरपालिका१ का लेन्थवर्कर बजिरसिंह नायकले भने, दुई वर्षदेखि चामल, नुन र तेलको मात्रै लाखौं ऋण लागेको छ। तिर्ने कसरी ? तलब दिलाइदिन भनी उनीहरूले भौतिक पुर्वाधार कार्यालय, जिल्लामा माननीय, प्रदेश सरकार र संघीय सरकारका प्रधानमन्त्री समक्षसमेत बिन्ती गरिसकेका छन्। उनीहरू अनशनसमेत बसेका छन्। अहिले सडकमा बसेको अनशन मात्रै तोडेका हौं। तर, हाम्रो परिवार हिजो पनि अनशनमै थियो। भोलि पनि अनशनै हुनेछ, बजिरले भने। बजिरको घरमा अहिले सधैं भात पाक्दैन। उनले लिएको उधारो तिर्न नसकेपछि गाउँका सबै व्यापारीले उनलाई उधारोमा अन्न दिन बन्द गरेका छन्। बजिरकी आमा जयमतीले भनिन्, लालाबाला हुर्काउनै समस्या भइसक्यो। मेलौली१ कै अर्की लेन्थवर्कर सरस्वती साउँदको दुःख पनि उस्तै छ। गत वर्ष कात्तिक २३ गते विद्युत् सर्ट भएर जलेको घर मर्मत गर्न साह्रै समस्या भयो उनलाई। घर जलेपछि ६ महिनासम्म दुई छोरी र एक छोरालाई लगेर माइतमै बसिन्, उनी। जेनतेन वैशाखमा घरको मर्मत गरेँ। ६ महिना माइतीको घरमा बसेँ। अहिले ऋण मागेर परिवार पाल्नै गाह्रो भएको छ, सरस्वतीले भनिन्। पाटनपञ्चेश्वर सडकमा लेन्थवर्करको काम गर्ने १२ जनाको अवस्था उस्तैउस्तै छ। दिनकै साहु कराउँछ। रासनको पैसासमेत दिन सकिएको छैन। बालबच्चा पाल्नै धौधौ छ लेन्थवर्कर लाल सिंह ठगुन्नाले भने। उनले, काम गरिराख्न नेताहरूले आश्वासन नदिएको भए दुई वर्षसम्म अन्त कतै जाने उनले बताए। बैतडीबाट प्रतिनिधित्व गर्ने प्रदेश र संघीय सांसदहरूले आश्वासन दिएका हुन्। त्यसपछि बहालवालामन्त्रीदेखि मुख्यमन्त्री र प्रधानमन्त्रीले समेत आश्वास दिए तर पारिश्रमिक दिएनन् लालसिंहले भने। दुई वर्ष लगातारका काम गरेर नुन किन्नेसमेत पैसा नपाएको अर्का लेन्थवर्कर पाटन नगरवालिका६ की लक्ष्मी पन्तले बताइन्। त्यतिबेला सरोकारवाला निकायका सबै प्रतिनिधिहरूले प्रक्रिया मिलाएर तलब खुवाउँछौ भनेर झुक्याएको उनको गुनासो छ। भौतिक पूर्वाधार कार्यालय मातहत जाने बेला नै पूर्वाधार कार्यायल प्रमुख जगत प्रकाश जोशीले पारि श्रमिक पाउनुहुन्छ भनेका हुन्। संघिय सांसद दामोदर भण्डारीले पनि काम गर्नुहोस् भनेकै हुन्। प्रदेश सरकारका भौतिक पूर्वाधारमन्त्री पठानसिंह बोहराले पनि काम गर्दै गर्नुहोला। तलब त आइहाल्छ भनेका हुन् पन्तले भनिन्, अहिले रुवाएर छाडे सबैले। १२ जना लेन्थवर्करहरू, काम गरेको पैसा नपाएको भन्दै २०७८ सालको असार १८ गतेदेखि साउन ६ गतेसम्म पाटनमा अनशन बसेका थिए। उनीहरूको माग सम्बोधनको लागि तत्कालीन जिल्ला समन्वय समिति प्रमुख सिद्धराज भट्टको अध्यक्षतामा बैठक बस्यो। त्यो बैठकले उनीहरूको माग सम्बोधनका लागि प्रतिवद्धता जनायो। उनीहरूले १९ दिनपछि अनशन तोडे। तर, अहिलेसम्म पनि उनीहरूले पारि श्रमिक भने पाएका छैनन्। पारि श्रमिक नपाउनेमा हरिसिंह ठगुन्ना, जयाराम भुल, हरजितसिंह महरा, लक्ष्मी दमाई, डम्मरी भण्डारी, पार्वती पन्त, लक्ष्मी पन्त, घनश्याम भट्ट, दिनेश अवस्थी, लालसिंह ठगुन्ना, सरस्वती साउँद र बजिरसिंह नायक रहेका छन्। करारमा रहेका उनीहरूले हरेक महिनामा १९ हजार ५ सय तलब पाउँदै आएका थिए। उनीहरू प्रत्येकको दुई वर्षको तलब ४ लाख ६८ हजार हुन्छ। सामान्य परिवारका उनीहरूले यति धेरै रकम नपाएपछि उनीहरूको बिचल्ली भएको छ। संघीय सरकार मातहत रहेको पाटनपञ्चेश्वर सडकखण्ड आर्थिक वर्ष २०७५७६ देखि प्रदेश सरकार मातहत गएको थियो। तर प्रदेश सरकार मातहत रहँदा पनि उनीहरूले २०७६ असोज सम्म पारि श्रमिक पाए। त्यसपछि प्रक्रिया मिलाएर दिन्छौं। काम गर्दै गर्नुहोस् भनेर आश्वासन पाइरहे। मुख्यमन्त्रीको कार्यालयबाट भौतिक पूर्वाधार मन्त्रालयमा उनीहरूलाई पारिश्रमिक दिन पत्र जारी भइसकेको छ। तर, त्यहाँबाट कुनै पक्रिया नै सुरु नभएको उनीहरूको गुनासो छ। प्रधानमन्त्री तथा मन्त्रिपरिषद्को कार्यालयबाट समेत पारिश्रमिक सुनिश्चितताका विषय अगाडि बढाउन पत्राचार भएको तर त्यसको पनि कुनै सुनुवाई नभएको लेन्थवर्कर जयाराम भुलले बताए। नेपाल सडक मजदुर टेड युनियनका अध्यक्ष निराजन पाण्डेयले यस विषयमा पारि श्रमिक भुक्तानीका लागि प्रधानमन्त्री तथा मन्त्रिपरिषद्को कार्यालय समक्ष पत्र पेस गरेका थिए। त्यसपछि प्रधानमन्त्री तथा मन्त्रिपरिषद्को कार्यालयले सुदूरपश्चिम प्रदेश सरकारलाई पत्र पठाएको थियो। लगत्तै मुख्यमन्त्री तथा मन्त्रिपरिषद्को कार्यालयले पनि भौतिक पूर्वाधार कार्यालयलाई कारबाही अगाडि बढाउन निर्देशनात्मक पत्र पठाएको थियो। तर, कुनै सुनुवाइ नभएको लेन्थवर्कर हरिश ठगुन्नाले बताए। तत्कालीन भौतिक पूर्वाधारमन्त्री पठानसिंह बोहराले भने लेन्थवर्करहरूको व्यवस्थापनको विषयमा चासो राखेको बताए।"
प्रहरीकै मिलेमतोमा चिनियाँ नागरिकको अपहरण,"काठमाडौं : चिनियाँ नागरिकको अपहरणमा नेपाल प्रहरीका दुई जना अधिकारीको पनि संलग्नता देखिएको छ। लैनचौरबाट बुधबार राति याङ याङ नामका चिनियाँ नागरिक र सूर्यबहादुर राई अपहरणमा परेका थिए। राई ओखलढुंगा घर भई हाल बनस्थली बस्दै आएका थिए। अपहरणमा संलग्न २ जना प्रहरीसहित ६ जनालाई प्रहरीले पक्राउ गरेको छ। जिल्ला प्रहरी परिसरका प्रमुख भरतबहादुर बोहोराका अनुसार पक्राउ परेका ६ जनालाई म्याद थपका लागि अदालत लगिएको छ। प्रहरीका अनुसार नेपालमा बस्दै आएका चिनियाँ नागरिकको अपहरणमा सहभागी रहेका ६ मध्ये २ जना प्रहरी भएको खुलेको छ। उच्च अदालत पाटनका एक न्यायाधीशका पीएसओ ३७ वर्षीय हल्वदार कर्णबहादुर गुरुङ र महानगरीय प्रहरी वृत्त बालाजुका घुमुवा प्रहरी शिव सुनुवारको संग्लनता भेटिएको हो। प्रहरी वृत्त बालाजुले प्रहरी जवान शिव सुनार बालाजु वृत्तमै कार्यरत रहेको र अहिले अनुसन्धानका लागि जिल्ला प्रहरी परिसर लगिएको पुष्टि गर्यो। अपहरणमा सहभागी हुने अन्य २८ वर्षीय लक्ष्मण गुरुङ, २९ वर्षीय रोहित मगर, २८ वर्षीय विशाल मगर र २७ वर्षीय विनोद केसी छन्। काठमाडौं प्रहरी परिसर प्रमुख भरतबहादुर बोहोराका अनुसार उनीहरूलाई बसपार्कको बिजि मल अगाडिबाट पक्राउ गरिएको हो। अनुसन्धानमा खटिएका प्रहरीका अनुसार २ प्रहरीसहित अन्य ४ जनाले उक्त चिनियाँ नागरिकलाई अपहरण गरी मित्रनगरस्थित एक लजमा बन्धक बनाएर १ करोड फिरौती मागेका थिए। अपहरणमा न्यायाधीशको पीएसओले बोक्ने पेस्तोलको प्रयोग गरिएको थियो। उक्त पेस्तोल पनि प्रहरीले बरामद गरेको छ। फिरौती रकम लिन आउँदा उनीहरू पक्राउ परेका थिए।"
युरेनियम भनेर बरामद गरिएको वस्तु नक्कली,"विराटनगर : युरेनियमको आशंकामा विराटनगरबाट बरामद गरिएको वस्तु नक्कली पुष्टि भएको छ। युरेनियमको आशंकामा प्रहरीले बरामद गरेर शंकास्पद वस्तु परीक्षणका लागि खानी तथा भूगर्भ विभागमा पठाएको थियो। परीक्षणबाट रिपोर्ट नेगेटिभ आएको हो। 'युरेनियमको आशंका गरेर परीक्षणका लागि भूगर्भ विभागमा पठाइएको थियो,' मोरङ प्रहरीका प्रवक्ता डीएसपी दीपक श्रेष्ठले भने, 'तर रिपोर्ट नेगेटिभ आएका कारण उक्त वस्तु नक्कली पुष्टि भएको छ।' प्रहरीले साउन १ र ३ गते विराटनगरका अलगअलग स्थानबाट दुई किलोग्रामभन्दा बढी बरामद गर्दै दुईवटा समूहलाई पक्राउ थियो। युरेनियम भनेर बिक्रीको तयारी गर्दैगर्दा साउन १ गते विराटनगर९ ट्राफिक चोकबाट उक्त वस्तु एक किलो ८७३ ग्रामसहित आठ जना पक्राउ परेका थिए। विराटनगर महानगरपालिका३ दूधफारमनजिकबाट साउन ३ गते नौ सय ७८६ ग्रामसहित सात जना पक्राउ परे। उक्त वस्तु युरेनियम नभएको यकिन गरेर विभागले रिपोर्ट पठाएको डीएसपी श्रेष्ठको भनाइ छ। उनका अनुसार बरामद गरिएको वस्तु के हो तथा के काममा प्रयोग हुन्छ र कहाँबाट ल्याइयो भन्ने खुल्न सकिरहेको छैन। त्यसलाई अब कसरी व्यवस्थापन गर्ने भन्ने निर्णय पनि हुन बाँकी रहेको श्रेष्ठले बताए। युरेनियम भन्दै बिक्री गर्ने तयारी हुँदै गरेको अवस्थामा पक्राउ परेका १५ जनाविरुद्ध भने प्रहरीले अभद्र व्यवहार मुद्दामा म्याद गरेर अनुसन्धान अघि बढाएको थियो। पक्राउ परेकाविरुद्धको अनुसन्धान सकेर मिसिल सरकारी वकिल कार्यालयमा बुझाइसकिएको प्रहरीले जनाएको छ। वकिल कार्यालयले अभियोगपत्र तयार पारेर प्रतिवादीविरुद्ध जिल्ला प्रशासन कार्यालयमा मुद्दा दर्ता गर्ने तयारी थालेको छ। प्रहरीको अनुसन्धानबाट एकै जना व्यक्तिले दुवै समूहलाई युरेनियम भनेर उक्त वस्तु उपलब्ध गराएको खुलेको छ। अलगअलग समूहलाई उपलब्ध गराउने व्यक्ति भने फरार रहेको र अहिलेसम्म पक्राउ नपरेको डीएसपी श्रेष्ठले बताए। उनका अनुसार पक्राउ पर्नेहरू युरेनियम भनेर उक्त वस्तुलाई ग्राहाकसम्म पुर्याउने भरिया मात्रै हुन्। उनीहरूले बिक्री गर्नका लागि भारतीय ग्राहाकलाई बोलाएको प्रहरीले जनाएको छ। तर ग्राहाक पुग्न नपाउँदै प्रहरी पुगेर उनीहरूलाई पक्राउ गरेको हो। उक्त वस्तु युरेनियम पनि नभएको र ग्राहाकलाई बेच्नुभन्दाअघि नै पक्राउ गरिएका कारण उनीहरूविरुद्ध कारबाहीको थप प्रक्रिया अघि बढाउन नसकिएको प्रहरीले जनाएको छ।"
"निगम अध्यक्ष बर्खास्त, सर्वोच्चले भन्यो, प्रतिकूल कारबाही नगर्नू","काठमाडौं : मन्त्रिपरिषदले बर्खास्त गरेको चौबीस घण्टा नबित्दै सर्वोच्च अदालतले नेपाल वायु सेवा निगमका कार्यकारी अध्यक्ष युवराज अधिकारीलाई अघिल्लो अल्पकालीन अन्तरिम आदेशको प्रतिकूल हुने गरी कारबाही नगर्न आदेश दिएको छ। न्यायाधीश ईश्वरप्रसाद खतिवडाको एकल इजलासले पर्यटनमन्त्री जीवनराम श्रेष्ठलाई ७ दिनभित्र लिखित जवाफसहित स्वयं उपस्थित हुन पनि आदेश दिएको छ। आदेशको जनाउ पाएको मितिले बाटाको म्याद बाहेक ७ (सात) दिनभित्र लिखित जवाफ लिई माननीय मन्त्री स्वयं आफैं अदालतमा उपस्थित हुन आउनू, उक्त आदेशमा भनिएको छ, कार्यकारी अध्यक्षलाई लेखिएको पर्यटन मन्त्रालयको पत्र हाल कार्यान्वयन नगर्नु, नगराउनु भनी आदेशसमेत जारी गरिएको छ। त्यस्तै पर्यटन सचिवलाई सबै व्यहोरा खुलाई लिखित जवाफ पेस गर्नसमेत अदालतले आदेश दिएको छ। सर्वोच्चको आदेश नआउँदै मन्त्रिपरिषद्को बिहीबार बसेको बैठकले अधिकारीलाई बर्खास्त गर्ने निर्णय गरेको थियो। यो आदेशले बर्खास्त लागू हुन पाउँछपाउँदैन, दुईथरि मत आइरहेका छन्। अधिकारीलाई २०७८ कात्तिक ११ गते ४ वर्षका लागि कार्यकारी अध्यक्षमा नियुक्ति गरिएको थियो। ८ महिना पनि नपुग्दै उनी निलम्बनमा परेका थिए। त्यसविरुद्ध रिट निवेदन दायर गरेका अधिकारीलाई पूर्ववत् काम गर्न सर्वोच्चले अल्पकालीन आदेश दिएको थियो। उक्त आदेशविरुद्ध पर्यटनमन्त्री श्रेष्ठले घुमाउरो किसिमले अधिकारीलाई दुई पत्र पठाएका थिए। त्यसविरुद्ध अधिकारीले अदालतको अपहेलनासम्बन्धी मुद्दा दायर गरेका थिए। गत जेठमा तत्कालीन पर्यटनमन्त्री प्रेमबहादुर आलेले अध्यक्ष अधिकारीलाई अश्लील गाली गर्दै हातपातसमेत गरेका थिए। यो प्रकरण बाहिरिएपछि सरकारले अधिकारीका विषयमा छानबिन समितिसमेत गठन गरेको थियो। मन्त्रिपरिषद् बैठकले २०७९ असार ९ गते बैठकले उनलाई निलम्बन गरेको थियो। त्यसविरुद्ध अधिकारीले सर्वोच्चमा रिट निवेदन दायर गरेका थिए। सर्वोच्चले असार २३ गते अधिकारीलाई पूर्ववत काम गर्न दिनू भन्दै अल्पकालीन अन्तरिम आदेश दिएको थियो।"
अवरुद्ध बेनीजोमसोम सडक तीन दिनपछि खुल्यो,जोमसोम : कालीगण्डकी करिडोरअन्तर्गतको बेनीजोमसोम सडकखण्ड तीन दिनपछि बिहीबार साँझदेखि सञ्चालनमा आएको छ । मुस्ताङलाई राष्ट्रिय राजमार्गसँग जोड्ने एकमात्र सडक काभ्रेभिरमा गएको सुक्खा पहिराका कारण गत सोमबारदेखि अवरुद्ध बनेको थियो । अविरल वर्षाका कारण म्याग्दी र मुस्ताङको सिमाना काभ्रेभिरमा सुक्खा पहिरो गएको र सोही स्थानको घोप्टे ओढारमा सडक भासिएपछि अवरुद्ध बनेको सडक मर्मत गरेर सञ्चालनमा ल्याइएको हो । सडक सञ्चालन भएसँगै सवारीसाधन ओहोरदोहोर गर्न थालेका बेनीजोमसोम सडकका सुपरभाइजर इन्द्रसिंह शेरचनले जानकारी दिए। बीच बाटोमा रोकिएका सवारीसाधन गन्तव्यतर्फ लागेका छन् । पहिराले काभ्रेभिरमा तीन मिटर सडक पुरिएको थियो भने सोही स्थान नजिकको घोप्टेभिरमा करिब ५० मिटर सडक भासिएको थियो । मौसममा सामान्य सुधार आएपछि बुधबारदेखि सडक मर्मतको काम थालिएको छ । सडक स्तरोन्नतिमा परिचालन गरिएको निर्माण कन्स्ट्रक्सनका उपकरण र जनशक्ति परिचालन गरेर बेनीजोमसोम सीधा यातायात सञ्चालनमा ल्याइएको सुपरभाइजर शेरचनले बताए । काभ्रेभिरमा सडक अवरुद्ध हुँदा पैदलयात्री पैरोथाप्लाको पदमार्ग हुँदै घुमाउरो बाटोबाट यात्रा गर्न बाध्य थिए । वर्षाका कारण खोलामा आएको बाढीले म्याग्दीको बेगखोलामा समेत अवरुद्ध भएको सडकलाई खुलाइएको छ । वर्षात्को समयमा गण्डकी प्रदेशको लाइफलाइन मानिएको बेनीजोमसोमकोरला सडकखण्डको विभिन्न स्थानमा बाढीपहिराले सडक अवरुद्ध हुने गरेको छ । बेनीजोमसोम ७६ किमी सडकको म्याग्दी खण्ड बर्खाको समयमा बाढीपहिराको उच्च जोखिम छ । म्याग्दीकाभेभिर सडकको सिमानाको बाँदरजुँगे भिर आसपासमा छिनछिनमा खस्ने पहिराले यात्रुले जोखिममा पर्ने गरेका छन् । भारत र चीनलाई जोड्ने राष्ट्रिय गौरवको कालीगण्डकी करिडोरअन्तर्गत विस्फोटक पदार्थको प्रयोगका कारण पहिराको जोखिम अत्यधिक छ । रासस
मोरङका १६ हजार परिवार बाढीको जोखिममा,"विराटनगर : मोरङका खोला आसपासका दर्जनौं बस्ती बाढी र डुबानको उच्च जोखिममा छन्। जिल्ला विपद् व्यवस्थापन समितिको तथ्यांकअनुसार प्रदेश १ को राजधानी विराटनगरसहित विभिन्न बस्तीका १६ हजारभन्दा बढी परिवार सम्भावित जोखिममा रहेका हुन्। जिल्ला विपद् व्यवस्थापन समितिले प्रत्येक स्थानीय तहबाट संकलन गरेको तथ्यांकअनुसार तटीय क्षेत्रमा बसोबास गरिरहेका १६ हजार ९० परिवार जोखिमपूर्ण अवस्थामा छन्। ६ हजारभन्दा बढी परिवार अति नै जोखिममा रहेको समितिले जनाएको छ। मोरङमा साना तथा ठूला गरेर ४० वटा खोला छन्। खोलामा आउने बाढीले बर्सेनि विनाश निम्त्याउने गरेको छ। मोरङको भूभाग हुँदै बग्ने आधा दर्जन बढी ठूला खोलाले धेरै क्षति गर्ने गरेको छ। सिंघिया, केसलिया, चिसाङ, लोहोन्द्रा, डाँस, बक्राहा, मावा, रतुवासमेतका खोला सबैभन्दा बढी क्षति गर्नेभित्र पर्छन्। नियन्त्रणको दीर्घकालीन उपाय नअपनाइँदा यी खोलाले बर्सेनि सर्वसाधारणलाई सास्ती दिइरहेका छन्। बक्राहा, मावा, रतुवा, चिसाङसमेतका खोला मोरङका दुःखका रूपमा परिचित छन्। सिंघिया, केसलिया, डाँसलगायतका खोलाले मच्चाउने बितण्डा पनि उस्तै छ। बर्खाको समयमा बाढी आउँदा खोला ओभरफ्लो भएर बस्तीमा पस्दा ठूलो जनधनको क्षति हुने गरेको प्रमुख जिल्ला अधिकारी काशीराज दाहालले बताए। बाढीसँगै कटान तीव्र बनाएर खोलाले ठाउँठाउँबाट धार परिवर्तन गर्ने गरेको छ। सयौं परिवार विस्थापित हुने र मानवीय क्षति बेहोर्नुपर्ने अवस्था आउँछ, उनले भने, बाढीले सयौं बिघा खेतीयोग्य जमिन बगाउने गरेको छ। क्षतिको लेखाजोखा राख्नै गाह्रो छ। विगतको अवस्थालाई हेर्दा बर्सेनि औसतमा ६ हजार ७ सय २७ बढी घरपरिवार बाढी र डुबानका कारण प्रत्यक्ष प्रभावित हुने गरेको जानकारी दाहालले दिए। उनका अनुसार औसतमा ३२ हजारभन्दा बढी सर्वसाधारण प्रत्यक्ष मारमा पर्ने गरेका छन्। विराटनगरको पूर्वतर्फबाट बग्ने सिंघिया खोलाका कारण विराटनगर महानगरपालिका१, २, ७, ८, ९, १४, १८ र १९ नम्बर वडाका बस्ती सबैभन्दा बढी जोखिममा छन्। यो खोलामा आउने बाढीले विभिन्न वडाका ३ हजार ६ सय परिवार प्रत्यक्ष प्रभावित हुने अवस्था रहेको विपद्सम्बन्धी अध्ययन एवं अनुसन्धान गरिरहेका विपद् विज्ञ रामकुमार दाहालले जानकारी दिए। प्रदेश १ सरकारको विपद् व्यवस्थापन कार्यकारी समिति सदस्यसमेत रहेका दाहालका अनुसार सिंघियाले कटहरी गाउँपालिका१, २ तथा ग्रामथान गाउँपालिका१ र ५ नम्बर वडाका ६ सय ४० परिवार जोखिममा छन्। विराटनगर पश्चिमबाट बग्ने केसलिया खोलाले विराटनगर४, ५, ६, ११ र १२ नम्बर वडाका १ हजार ९ सय परिवारलाई प्रत्यक्ष प्रभावित बनाउने उनले बताए। बक्राहा खोलाले उर्लाबारी नगरपालिका१, ४, ५, ८ तथा रंगेली नगरपालिका७, ८ एवं रतुवामाई नगरपालिका१, ५, ९, १० र पथरीशनिश्चरे नगरपालिका२, ३, ५ तथा धनपालथान गाउँपालिका३ मा प्रत्यक्ष असर गरिरहेको छ। बक्राहाका कारण तटीय क्षेत्रमा बसोबास गरिरहेका १ हजार ५ सय ५० घरपरिवार जोखिमपूर्ण अवस्थामा रहेको जानकारी विपद् विज्ञ दाहालले दिए। लोहोन्द्राले बेलबारी नगरपालिका१, २, ३, ४ र ५ का ७ सय, रंगेली१ का १ सय ७५, सुन्दरहरैंचा नगरपालिका १ मा २ सय परिवार, जहदा गाउँपालिका १, २, ३ र ४ मा १ हजार ४ सय ५०, ग्रामथान गाउँपालिका४ का ६ सय तथा कटहरी६ र ७ का ६ सय परिवारलाई समस्यामा पारेको छ। लोहोन्द्रामा बाढी आउँदा कटहरीको थलाहास्थित सेनाको भैरव गण पनि प्रभावित हुने अवस्था छ। चिसाङका कारण बेलबारी७, ८ का ३ सय ५०, लेटाङ नगरपालिका१, ३ र ६ का चार सय ५०, केराबारी गाउँपालिका२ का १ सय ५० र कानेपोखरी गाउँपालिका१, २ र ५ का १ हजार परिवार जोखिममा रहेको विपद् व्यवस्था समितिले जनाएको छ। त्यस्तै डाँस खोलाका कारण कानेपोखरी३, ४ र ६ का एक सय ५० परिवार प्रभावित हुने अवस्था छ। मावा र रतुवा खोलाले रतुवामाई नगरपालिका३, ७ र ८ का ४ सय ५० तथा उर्लाबारी नगरपालिका६, ७ र ९ का चार सय ५० परिवारलाई जोखिममा पारेको छ। गछिया खोलाले सुन्दरहरैंचा३, ४, ५, ६ र ७ मा निरन्तर असर गर्दा १ हजार ४ सय ५० परिवार समस्यामा परेका छन्। केराबारी र मिक्लाजुङ गाउँपालिका तथा लेटाङ नगरपालिकाका केही स्थान र बस्तीहरू पहिरोको जोखिममा समेत परेका छन्। यसअघि असार असार १४ र १५ गते विभिन्न खोलामा आएको बाढीले घर डुबान हुँदा मोरङमा ४ सय २४ परिवार विस्थापित भएका थिए। १६ सय ५४ जना सर्वसाधारण प्रत्यक्ष प्रभावित बने। विपद् विज्ञ दाहालका अनुसार प्राकृतिक स्रोतमाथिको अनियन्त्रित दोहनसँगै तटबन्ध गरेर दिगो रूपमा खोला नियन्त्रण नगरिँदा बर्खाका समयमा सधैं जोखिम हुने गरेको छ। खोलाका किनार तथा तटीय क्षेत्रको नदी उकास ऐलानी जग्गामा दलित, सुकुम्बासी र विपन्न समुदायको बसोबास छ, उनले भने, खोला आसपासमा बसोबास गर्नेहरू सधैं बाढी र डुबानका कारण प्रताडित भइरहनुपर्ने अवस्था छ। पहाडतिरबाट बगाएर ल्याएको बालुवा र गेग्रान समथर जमिनमा आएपछि थुप्रिएर बस्ने गर्दा सामान्य बाढीमा पनि खोला बस्तीमा छिर्ने गरेको दाहालले बताए। बालुवा र गेग्रानले धेरै ठाउँमा उकास भएको छ। त्यहाँ घर बनाएर सर्वसाधारण बस्ने गरेका छन्, उनले भने, बाढी आउँदा कटान तीव्र बनाउँछ। बारम्बार विस्थापित हुनुपर्ने समस्या निम्तिने गरेको छ। नदीजन्य पदार्थको उत्खनन वैज्ञानिक ढंगले नहुँदा र खोला नियन्त्रणलाई प्रभावकारी नबनाइँदा बाढी बस्ती छिरेर सर्वसाधारणका जग्गा जमिन र घर बगाउने गरेको उनको भनाइ छ। मोरङका प्रजिअ दाहालले विपद् प्रतिकार्य योजनाबाट पहिचान भएका जोखिमयुक्त क्षेत्रमा क्षति न्यूनीकरणका लागि विभिन्न प्रयासहरू भइरहेको बताए। वडा र पालिकाबाट विपद् जोखिम न्यूनीकरण र रोकथामसम्बन्धी कार्यक्रमहरू सञ्चालित छन्, उनले भने, तटीय क्षेत्रको सम्भावित कटान र क्षति रोक्न अस्थायी तटबन्ध निर्माणको काम पनि भइरहेको छ। तटीय क्षेत्रमा मौसम पूर्वानुमान तथा जोखिमको जानकारी दिँदै सर्वसाधारणलाई सतर्कता अपनाउन आग्रह गरेर उद्धार र सूचना सम्प्रेषणका लागि सुरक्षाकर्मीलगायतका निकायलाई तयारी अवस्थामा राख्ने गरिएको प्रजिअ दाहाल बताउँछन्। उनका अनुसार जिल्ला विपद् र प्रदेश विपद् व्यवस्थापन समितिले प्रभावित क्षेत्रका लागि आवश्यक पर्ने उद्धार सामग्री संकलन र परिचालन गर्ने गरेको उनको भनाइ छ।"
खोला किनारमा भेटियो वृद्धाको शव,विराटनगर : मोरङको लेटाङ नगरपालिका१ साक्फाराकी एक जना वृद्धाको शव खोला किनारमा फेला परेको छ। मोरङ प्रहरीका प्रवक्ता डीएसपी दीपक श्रेष्ठका अनुसार रदुवा खोलाको किनारमा ६१ वर्षीया मनमाया मगरको शव बिहीबार साँझ भेटिएको हो। एक साताअघिदेखि घरबाटै बेपत्ता भएकी उनको शव सडेर दुर्गन्धित र किरा परेको अवस्थामा फेला परेको प्रहरीले जनाएको छ। मानमाया साउन १३ गतेदेखि घरैबाट बेपत्ता भएकी थिइन्। उनी बोल्न र सुन्न सक्दिन थिइन्। त्यसअघि पनि प्राय घर छाडेर हिँडिरहने प्रहरीले जनाएको छ। प्रहरीका अनुसार पछिल्लो पटक बेपत्ता भएपछि खोजी गर्ने क्रममा साँझ ६:२५ बजेतिर खोलाको किनारमा शव फेला परेको हो। डेको शव पोस्टमार्टमसमेत गर्न सक्ने अवस्थाको थिएन। पोस्टमार्टम गर्न नसकेपछि कानुनी प्रक्रिया पूरा गरेर स्थानीय जनप्रतिनिधिको रहोवरमा अन्त्येष्टिका लागि परिवारलाई जिम्मा लगाएर पठाइएको जानकारी प्रहरीले दिएको छ। प्रहरीले वृद्धाको मृत्युको कारण खुल्न नसकेको जनाउँदै खोलाले बगाएर ज्यान गएको हुनसक्ने अनुमान गरेको छ। घटनाको अनुसन्धान भने जारी राखिएको प्रहरीको भनाइ छ।
"रोपाइँ सकियो, आयो मल","वीरगन्ज : धानलाई लक्षित गरेर सरकारले ओमनबाट खरिद गरेको युरिया मल रोपाइँ सकिसकेपछि मात्र नेपाल आइपुगेको छ। ३० हजार मेट्रिकटन युरिया मलमध्ये २५ सय मेट्रिकटन (५० हजार बोरा) मल बिहीबार वीरगन्ज आइपुगेको हो। कोलकाता बन्दरगाहबाट मल बोकेको रेल बिहीबार दिउँसो सिर्सिया सुक्खा बन्दरगाह आइपुगेको वीरगन्जस्थित कृषि सामग्री कम्पनीका प्रमुख चन्द्र चौलागाईंले जानकारी दिए। सरकारले ग्लोबल टेन्डरमार्फत खरिद गरेको ३० हजार मेट्रिकटन युरिया आपूर्तिको जिम्मा स्विस सिंगापुर ओभरसिज इन्टरप्राइजेजले लिएको छ। चौलागाईंका अनुसार कोलकाता बन्दरगाहबाटै थप २५ सय मेट्रिकटन युरिया बोकेर हिँडेको अर्को रेल चार दिन भित्रमा आइपुग्नेछ। २२ हजार ५ सय मेट्रिकटन मल वीरगन्जबाट र बाँकी ७ हजार ५ सय मेट्रिकटन मल विराटनगर नाका हँुदै आउने चौलागाईंले जानकारी दिए। सबै मल आइपुग्न १५ दिनसम्म लाग्छ, उनले भने। यसैबीच बिहीबार आइपुगेको ५० हजार बोरा युरिया एक सातापछि जिल्लामा पठाइनेछ। किसानले त्यसपछि मात्रै पाउने उनले बताए। मलको नमुना गुणस्तर परीक्षणका लागि बिहीबार नै काठमाडौंको प्रयोगशालामा पठाएका छांै, उनले भने, रिपोर्ट आउन कम्तीमा चार दिन लाग्छ। त्यसपछि मलको भन्सार जाँचपास हुन्छ। ड्राइपोर्टबाट ट्रकमा ओसारेर कम्पनीको गोदाममा ल्याउँछौं, त्यसपछि जिल्ला पठाउने हो। यो कार्यालयले मधेस प्रदेशसहित काठमाडौं, काभ्रे, धादिङ, मकवानपुर, सिन्धुली, चितवन, तनहँु, पर्वत, नुवाकोट, कास्कीलगायत १६ जिल्लामा रासायनिक मलको आपूर्ति गर्दै आएको छ। ३० हजारमध्ये मधेसमा ८ हजार ५ सय मेट्रिकटन मल वितरण गरिनेछ। पर्साका लागि ८ सय ५० मेट्रिकटन र बाराका लागि एक हजार मेट्रिकटन युरिया वितरण गरिने चौलागाईंले जानकारी दिए। वीरगन्जस्थित कम्पनीको गोदाममा युरिया मलको मौज्दात शून्य छ। यस्तै डीएपी मल भने ८ सय ३१ मेट्रिकटन र पोटास मल १ हजार ५ सय ९७ मेट्रिकटन मौज्दात रहेको चौलागाईंले जानकारी दिए।"
क्यानडा पठाइदिन्छु भन्दै सात लाख ठग्ने महिला पक्राउ,काठमाडौं : क्यानडा पठाइदिने प्रलोभन देखाएर सात लाख ठगी गरेका एक जना महिला पक्राउ परेका छन्। सिन्धुपाल्चोकको बाह्रबिसे घर भएका र हालः काठमाडौं बस्दै आएका छिरिङ डोमा शेर्पा पक्राउ परेका हुन्। शेर्पालाई काठमाडौं उपत्यका अपराध महाशाखाले पक्राउ गरेको हो। उनले रत्नबहादुर तामाङलाई वर्किङ भिसामा क्यानडा पठाइदिने र प्रतिष्ठित कम्पनीमा दुई लाख तलब रहेको प्रलोभन देखाएकी थिइन्। उनले १४ लाख लाग्ने भन्दै अग्रिम ७ लाख लिएर फरार भएकी थिइन्। तामाङले उनीविरुद्ध वैदेशिक रोजगार विभागमा उजुरी गरेपछि विभागले महाशाखालाई पक्राउ गर्न पत्राचार गरेको थियो।
विद्युत् प्रयोगमा लापर्बाही : तीन सातामा चारको मृत्यु,"राजविराज : घरमा बिहानको खानाको तयारी चलिरहेको थियो। परिवारका सदस्यहरू आआफ्नो नियमित काममा थिए। कञ्चनरुप नगरपालिका६ घोघनपुरकी नरेश सरदारकी श्रीमती २० वर्षीया अञ्जली सरदारलाई पनि बुधबार खाना बनाउने हतारो थियो। सजिलो र छिटोका लागि घरकै आँगनमा रहेको ट्युवेलमा जडान गरिएको पानी तान्ने मोटर खोलिन्। मोटर खोल्नासाथ उनी छट्पटाउन थालिन्। सात महिने गर्भवती अञ्जलीलाई सम्हाल्न पुगेका उनका काका ससुरा ४० वर्षीय मधु भनिने सौदानन्द सरदारसमेत छटपटिन थाले। करेन्ट लागेको अञ्जलीलाई समाउँदा सौदानन्दलाई समेत करेन्ट लागेको थियो। घाइते दुवै जनालाई उपचारको लागि प्राथमिक स्वास्थ्य चौकी कञ्चनरुपमा लगियो। स्वास्थ्य चौकीमा परीक्षण गर्दै चिकित्सकले दुवै जनालाई मृत घोषणा गरे। राजगढ गाउँपालिका२ कमलपुर बस्ने दुखी साहको छोरा ५६ वर्षीय शिवशंकर साह मङ्गलबार बिहानै उठे। हातमुख धुन आफ्नै घरको आँगनमा रहेको चापाकलमा जडान गरिएको मोटर खोले। पानी तान्ने क्रममा उनको करेन्ट लागि मृत्यु भयो। कञ्चनरूप नगरपालिका७ आदर्श टोलका विष्णुप्रसाद पौडेल सधैं झैं असार १० गते झिसमिसे अध्यारोमै उठे। नुहाईधुवाई गरेर पूजा गर्न फूल टिपे। भगवानलाई चोखो जल चढाउन भनेर माथिल्लो तलाबाट तल ओर्लेर मोटर खोले। ठूलो आवाजका साथ पछारिएको आवाज सुनेर वरिपरिका छिमेकीसमेत भेला भए। तत्काल उनको मृत्यु भयो। खडक नगरपालिका११ लालपुरमा साउन ९ गते खेतमा सिँचाइ गर्नका लागि जडित मोटर खोल्ने क्रममा करेन्ट लागेर ६० वर्षीय शत्रुघ्न खङ्ग मण्डलको ज्यान गयो। हिजोआज गाउँघरमा सजिलोका लागि धारामा विद्युतीय मोटर जडान गरी पानी निकाल्ने नुहाउने, लुगा धुनेलगायतका काम बढ्दै गएको छ। विद्युत सेवा नियमित भएपछि सुविधाका लागि ट्युवेल, चापाकलमा मोटर जोड्न थालिएकोले सजिलो पनि भएको छ। सुविधाका लागि धारामा जडान गरिएको विद्युतीय मोटर सञ्चालनमा भने लापर्बाही हुन थालेपछि मृत्यु हुनेको संख्या पनि बढ्दै गएको छ। साउनको तेस्रो साता नबित्दै सप्तरीमा करेन्ट लागेर ४ जनाको मृत्यु भइसकेको छ। सप्तरीमा गत आर्थिक वर्षको अवधिमा करेन्ट लागेर १२ जनाले अकालमा ज्यान गुमाएका छन्। आर्थिक वर्ष २०७८०७९ को प्रहरी तथ्यांकअनुसार करेन्ट लागेर ज्यान गुमाउनेको सङ्ख्या १२ र घाइते हुनेको सङ्ख्या २६ जना छ। जिल्ला प्रहरी कार्यालय सप्तरीका अनुसार ज्यान गुमाउनेमा ४ महिला, ६ जना पुरुष र २ बालक छन्। करेन्टका ४० घटनामा १२ महिला, ८ पुरुष र ६ बालक घाइते समेत भएको जिल्ला प्रहरी कार्यालय सप्तरीका सूचना अधिकारी डिएसपी माधवप्रसाद काफ्लेले बताए। काफ्लेका अनुसार घटनामा ३ चौपायाको समेत मृत्यु भएको छ। धान खान कञ्चनरूप नगरपालिका५ परेमारास्थित धानखेतमा पसेको एक भाले हात्तीको ०७७ मङ्सिर ७ गते ११ केभी (किलो भोल्टेज)को विद्युत् प्रसारण लाइनको तारमा करेन्ट लागेर मृत्यु भएको थियो। कम उचाइबाट बिजुलीको तार लगेको कारण लत्रिएको तारमा छोइएर घटना भएको स्थानीयले बताए। यसरी ज्यान गुमाउनुको मुख्य कारण मानिसहरूको र विद्युत प्राधिकरणको लापर्बाही हुने गरेको जिल्ला प्रहरी कार्यालयको निष्कर्ष रहेको छ। नाङ्गो तारको प्रयोग, बिजुलीको पोलबाट चोरी गरेर सोझै जोड्ने, नाङ्गो खुट्टा र भिजेको हातले स्विच छुने, चार्जरमै लगाएर मोबाइल प्रयोग गर्ने, बेलाबेलामा चेकजाँच नगर्ने र हतार गर्ने जस्ता मानवीय लापर्बाहीका साथै विद्युत प्राधिकरणको समेत चरम लापर्बाही हुने गरेको कञ्चनरुप नगरपालिका६ का वडा अध्यक्ष बच्चुलाल चौधरीले बताए। होचो र लतारिएका तार, ढलेको पोल र चुँडिएको तार समयमै मर्मत नगर्ने, प्रसारणलाइनमा छोइएका रुख नकाट्ने, विद्युत चुहावट रोकथाम नगर्ने र चेकजाँच, मर्मत नगरेका कारण पनि घटना बढेको चौधरीले बताए। 'घटना कमी ल्याउन व्यक्ति र प्राधिकरणले ध्यान दिन जरुरी छ।' कञ्चनरुपका तिर्थराज पोखरेलले भने 'मानिसहरूले सावधानीपूर्वक बिजुली प्रयोग गर्न र विद्युत प्राधिकरणले प्रसारण लाइनका पोल तथा तारलाई तत्काल सुधार गर्न जरुरी छ।' लापर्बाहीका कारण करेन्ट लागेर ज्यान गुमाउनेको संख्या बढ्दै गएकाले यसतर्फ गम्भीर बन्नुपर्ने पोखरेले बताए।"
१२ थान मोबाइलसहित भारतीय नागरिक पक्राउ,"काठमाडौं : भन्सार छली चोरी पैठारी गरी ल्याएको मोबालसहित भारतीय नागरिक पक्राउ गरेका छन्। काठमाडौं उपत्यका अपराध महाशाखाको टोलीले भारत पञ्जाब घर भई गौसला बस्दै आएका ३५ वर्षीय संदीप अहुजालाई पक्राउ गरेको हो। अहुजाले आइफोन, सामसुङ, ओपोलगायत १२ थान मोबाइलसहित पक्राउ परेका थिए। उनलाई गौशालाको होटल कल्चर इनबाट पक्राउ गरिएको थियो। प्रहरी उपरीक्षक कृष्णप्रसाद कोइरालाका अनुसार प्रहरीले ल्याएको आइफोन एक्सआर, भिभो र इन्फिनिक्स एकएक थान, सामसुङ मोबाइल दुई थान र ओप्पो ७ थान बरामद गरेको छ।"
"विश्व बैंकको लगानी, बालुवामा पानी","विराटनगर : मोरङको कटहरी१ स्थित सिघिया खोलाको निकारमा बनाएका फलफूल तथा तरकारी थोक बजारमा सरकारको लगानी बालुवामा पानी जस्तै भएको छ। चार वर्षअघि विश्व बैंकबाट प्राप्त रकमबाट कटहरीको जमटोकीमा १५ करोड ४९ लाख रूपैयाँ खर्च गरेर निर्माण भएको सो तरकारी तथा फलफूलको थोक बजार हालसम्म सञ्चालनमा आएको छैन। पूर्वको स्मार्ट तरकारी तथा फलफूल बजारको रूपमा स्थापना गरिएको तरकारी बजारमा नेपाल सरकार तथा विश्व बैंकको लगानी छ। विराटनगरका गुद्धीका व्यापारीहरू थोक बजारमा नगएपछि अहिले थोक बजार वेवारिसे अवस्थामा छ। निर्माणधीन भवनहरू भत्किन थालेका छन्। तरकारी बजार उपयुक्त स्थानमा नभएको भन्दै गुद्धीका व्यापारी त्यहाँ गएका छैनन्। विराटनगरको तरकारी बजारलाई एकीकृत गर्ने र स्थानीय उत्पादनलाई बजारको पहुँच पुर्याउने उद्देश्यका साथ निर्माण गर्न लागिएको बजारमा उपयुक्त नभएकोले महानगरपालिका भित्रै बनाउन गुद्धीका व्यापारीहरूले माग गरेका थिए। २०७५ चैत ३ गते तत्कालीन प्रधानमन्त्री केपी शर्मा ओलीले बजारको उद्घाटन गरेका थिए। सो बजारमा एक जना सुरक्षा गार्ड राखिएको छ। त्योबाहेक अरू केही छैन। अहिले भवनभित्र बालुवा नै बालुवा छ। व्यवसायिक कृषि तथा व्यापार आयोजना (प्याक्ट) ले निर्माण गरेको बजार प्रदेश र स्थानीय तहबीच समन्वय नहुँदा लामो समयसम्म सञ्चालनमा आउन समस्या सकेको थिएन। कटहरीको जनप्रिय माविको नाममा रहेको चार बिगाहा १८ कठ्ठा र गाविसको नाममा रहेको १८ कठ्ठा जग्गामा संरचना निर्माण भएको छ। बैंक, कृषि उत्पादनको स्टोर, खुद्रा तथा थोकको छुट्टाछुट्टै भवन बनाएर स्टलहरू पनि राखिएका छन्। संघीय सरकारले निर्माण गरेर प्रदेश सरकारलाई हस्तान्तरण गरेपछि कटहरी गाउँपालिका, विराटनगर महानगरपालिका र प्रदेश सरकारबीच समन्वय हुन नसक्दा कृषि बजार लामो समयसम्म बन्द अवस्थामा रहेको थियो। विराटनगर महानगरपालिकाका तत्कालीन मेयर भीम पराजुलीले पटक पटक गुद्धी सार्न सूचना जारी गरे पनि व्यापारीहरू त्यहाँ नगई भाडामा खाली जग्गा लिएर व्यवसाय गर्दै आएका छन्। विराटनगर११ स्थित रहेका अहिलेका मेयर नागेश कोइरालाको खाली जग्गामा गुद्रीलाई सारेका थिए। व्यापारीहरूले २ विगहा जग्गा मासिक ३ लाखको भाडामा लिएर स्टलहरू बनाई व्यापार गर्दै आएका छन। सब्जीमन्डी व्यवस्थापन समितिका सचिव साहेव अहमद् (गुड्डु)ले निर्माणको समयमा पाँच पटक वार्ता र छलफल गरेर महानगरका व्यापारीलाई महानगरमा उपयुक्त स्थानमा बनाउन आग्रह गरेको बताए। उनले ५१ प्रतिशत लगानी गर्न पनि आफूहरू तयार भएका बेला तत्कालीन विराटनगरका मेयर भीम पराजुलीले नमानेपछि जग्गा भाडामा लिएर सञ्चालन गरेको उनले बताए। पराजुलीले सुरुमा आफ्नो संग्लता नभएको बताए पनि पछि ३५ दिने सूचना निकालेर जान दवाव दिएको बताए। पटक पटक आग्रह गर्दा पनि कृषि तथा व्यापार आयोजना (प्याक्ट) का कर्मचारीको प्रभावमा परेर मेयर पराजुलीले खोला किनारमा बनाउन सहयोग गरेको उनले बताए। व्यापारीको आग्रह र समस्यालाई वेवास्ता गरेका कारण प्रयोग विहिन भएको उनले बताए। सो बजार निर्माणमा ठूलो भ्रष्टाचार भएकाले तत्काल अख्तियारले छानबिन गर्नु पर्ने उनले बताए। प्रदेश सरकारको स्वामित्वमा रहेको एकीकृत कृषि बजार सञ्चालन गर्नेबारेमा धेरै चरण छलफल भएपनि स्थानीय सरकारले यसको महत्व बुझ्न नसक्दा र राजनीतिक प्रतिशोधका कारण पनि बजार सञ्चालनमा समस्या देखिएको हो। प्रदेश सरकार र स्थानीय सरकारले सञ्चालन गर्न नसकेपछि कटहरी फलफूल तथा तरकारी थोक बजार सञ्चालन नियमावली २०७७ बनाएर विराट कृषि उत्पादन तथा बजारीकरण विशिष्टीकृत सहकारी संघ कटहरीलाई जिम्मा दिइएको थियो। एक वर्ष भाडा नलिनेगरी सहकारीलाई ठेक्का लगाइएको भएपनि सहकारीले पनि नियमित रूपमा बजार सञ्चालन गर्न सकेको छैन। सम्झौता लगत्तै नयाँ संरचना मर्मत गर्ने भन्दै भूमि व्यवस्था कृषि तथा सहकारी मन्त्रालयसँग ४१ लाख रूपैयाँ बजेट माग गरिएको थियो। सहकारीले जिम्मा लिएपछि प्रदेश सहकारी रजिष्ट्रार कार्यालयका रजिष्ट्रार बलराम निरौलाको अध्यक्षतामा कटहरी फलफूल तथा तरकारी थोक बजार विकास समिति गठन गरेर बजार सञ्चालनमा ल्याइएको थियो। अहिले निरौला बाग्मती प्रदेशको सहकारी मन्त्रालयमा सरुवा भएका छन्। अहिले आधिकारिक रूपमा अध्यक्ष नतोकिएको एकीकृत कृषि बजार व्यवस्थापक गणेश ढकालले जानकारी दिए। प्रदेश १ लाई कार्यथलो बनाएका झापा, मोरङ, सुनसरी, इलाम र धनकुटाका ३७ वटा सहकारी संस्थाको एउटा विशिष्टीकृत सहकारी बनाइएको छ। त्यही विशिष्टीकृत सहकारी संस्थालाई पाँच वर्षका लागि लिजमा लिइएको छ। वर्षातको समयमा चलाउन समस्या हुने गरेको छ। 'सरकारसँग लिएपछि केही समय त हामीले सञ्चालन गर्यौं, तर अलि ठूलो पानी पर्ने बित्तिकै डुब्ने समस्याका कारण सञ्चालनमा समस्या भइरहेको छ,' उनले भने, 'हामीले ९२ टन प्याज ल्याएर राखेका थियौं, त्यो पनि सबै पानी डुबेर बिग्रियो। बजार सबै डुबेको कारणले सञ्चालन गर्न सक्ने अवस्था पनि छैन।' बजारमा बाढी पसेका कारण ५६ लाख बराबरको क्षति भएको सहकारीका सचिव राकेज दहालले बताए। क्षतिको विवरण प्रदेश सरकारलाई बुझाएको र क्षति भएको रकम सरकारले दिएमा बजार फेरि सञ्चालन गर्न सकिने उनले सुनाए। प्रदेश सरकारले वालको लागि ५५ लाख बजेट छुट्याएको जानकारी दिँदै उनले समितिको अध्यक्ष आधिकारिक रूपमा नतोक्दा कुनै पनि प्रक्रिया अगाडि बढाउन नपाएको बताए। अध्यक्ष नतोक्दा सबै काम रोकिएको उनले जानकारी दिए। वार्षिक १९ लाख २० हजार प्रदेश १ भूमि व्यवस्था कृषि तथा सहकारी मन्त्रालयलाई दिनेगरी सहकारीसँग सम्झौता भएको छ। 'सहकारीले लिएपछि कोरोना महामारी फैलिएका कारण लामो समयसम्म सञ्चालन हुन सकेको थिएन,' उनले भने, 'कोरोनापछि सञ्चालनमा ल्याइएको पनि विविध कारणले गर्दा नियमित सञ्चालन गर्न सकिएको छैन।' यस वर्ष पार्क निर्माणको लागि आएको ३५ लाख रकम काम नै नगरी फ्रिज भएको छ। सुनसरी मोरङ सीमा भएर बग्ने केशलीया खोलाले सदैव कटान गर्ने सो स्थानमा पार्क निर्माणको काम गत वर्षको असारमा सुरु भएको थियो। ५ बजारमा आधुनिक तरकारी तथा फलफूल बजार क्यान्टिन, क्लिनिक, बैंक, किसानलाई आराम कक्ष, प्रशासनिक भवन, शौचालय, पार्किङलगायतका पूर्वाधारहरू रहेका छन्। बजारमा थोक बिक्री कक्ष ३८, कृषक बिक्री सेड एक, खुद्रा स्टल एक, ३० वटा स्टल, प्रशासकीय भवन एक, बैंक शाखा, चमेना गृह, सार्वजनिक शौचालय, मेनजेर आवास, कृषक अतिथि गृह, गार्ड आवास, फोहोर संकलन केन्द्र, लोडिङ अनलोडिङ क्षेत्र, डीप ट्युबेल, पानी प्रशोधन केन्द्र तथा पार्किङ क्षेत्रको सुविधा छ। बजारमा किसानहरूले सोझै आफूले उत्पादन गरेको तरकारी तथा फलफूल पनि बिक्रीका लागि ल्याउन सक्ने व्यवस्था गरिएको छ। किसानहरूका लागि १ सय ३८ स्क्वायर मिटरमा खुद्रा पसल राख्ने व्यवस्था मिलाइएको छ। बजार निगरानीका लागि सीसी क्यामेरासमेत जडान गरिने छ। ४४ हजार ९ सय ६६ मेट्रिकटन तरकारी र ८ हजार ७ सय ३ मेट्रिकटन फलफूल बिक्री गर्न सकिने बजारको क्षमता रहेको छ। बजार निर्माणसँगै पूर्वका मोरङ, सुनसरी, धनकुटा, झापा जिल्लासहित प्रदेश २ का सप्तरी र सिरहाका तरकारी किसानलाई सहज हुने बताइएको छ।"
मदन भण्डारी राजमार्गले उत्साहित : कालोपत्रे गर्न करिब २ अर्ब विनियोजन,"बुटवल : मदन भण्डारी राजमार्ग निर्माण सम्पन्न भएपछि प्यूठान, गुल्मी र अर्घाखाँचीका विकटका बस्तीहरूको मुहार बदलिने त्यस क्षेत्रका स्थानीयले बताएका छन्। लामोसमयदेखि निर्माणधीन राजमार्गले चालु आर्थिक वर्षदेखि निरन्तरता पाउने भएको छ। गुल्मीको मदाने गाउँपालिकास्थित सिमलटारीहुँदै आउने उक्त राजमार्गले प्यूठानको झिमरुकसहित अधिकांश भूभागहरू समेट्ने छ। अर्घाखाँचीको अधिकांश मालारानी गाउँपालिकासहितको बस्ती उक्त राजमार्गले जोड्ने छ। राजमार्ग निर्माणपछि प्यूठानको पवित्र धार्मिक एवं पर्यटकीय तीर्थस्थल स्वर्गद्धारी, अर्घाखाँचीको सुपादेउराली र गुल्मीको रेसुंगालाई एक आपसमा जोड्ने झिमरुक गाउँपालिका१ सौतामारेका वडा अध्यक्ष धुर्वराज खनालले बताए। 'तीन जिल्लाका यी पर्यटकीय गन्तव्य देशभरमै चर्चामा छन्',उनले भने,'सहज सडक पहुँच भएपछि प्रवर्द्धनमा धेरै सजिलो हुने छ।' उनले गाउँको आर्थिक विकास र आयआर्जनमा वृद्धि गर्नका लागि हिँड्डुल गर्ने बाटो सजिलो हुनुपर्ने उल्लेख गरे। यस राजमार्गअन्तर्गत पर्ने गुल्मीको मदाने गाउँपालिकास्थित सिमलटारीदेखि प्यूठानको झिमरुक गाउँपालिका मच्छिसम्मको ३१ दशमलव ८ किलोमिटर सडक कालोपत्र गर्न टेण्डर आव्हान भइसकेको छ। मदन भण्डारी राजमार्ग आयोजना निर्देशनालय ललितपुरले उक्त सडक कालोपत्र गर्नका लागि मच्छिसम्मको खण्डमा एक अर्ब ९२ करोड रुपैयाँ बराबरको बोलपत्र आव्हानको सूचना प्रकाशित गरेको हो। सन्धिखर्कभण्डाररतनमारेगोखुंगा सडकअन्तर्गत २७ दशमलव २६ किलोमिटर सडक कालोपत्र हुनेछ। यस खण्डका लागि एक अर्ब ७२ करोड बजेट विनियोजन भएको छ। गोखुंगाहुँदै गएको खण्ड र सौतामारे मच्छिहुँदै गएको खण्ड प्यूठान नगरपालिकाको मरन्ठानामा पुगेर मिसिने छन्। मच्छिदेखि बाग्दुलासम्मको क्षेत्रमा अर्को महत्वपूर्णको योजना बाग्दुलाभिमगिठे सडकले सडक कालोपत्र गर्नेछ। यस योजनाअन्तर्गत सात मिटरको दुईतर्फी सडक निर्माण हुने निर्देशनालयका निर्देशक अशोक तिवारीले जानकारी गराए। 'यो बहुवर्षीय योजना हो', तिवारीले भने, 'तीन वर्षभित्र उक्त आयोजना पूरा गर्ने लक्ष्य छ।' वर्षौ अघिदेखि चर्चामा रहेपनि सडक निर्माणको कामले गति नलिएपछि यस क्षेत्रका स्थानीय सडक बन्नेमा ढुक्क थिएनन्। तर, टेण्डरको सूचना प्रकाशन भइसकेपछि स्थानीयमा आशा पलाएको हो। ग्रामीण अर्थतन्त्रको विकासमा मदन भण्डारी राजमार्ग कोशेढुंगा सावित हुने स्थानीयको प्रतिक्रिया छ। सडक क्षेत्रमा पर्ने घर टहराहरूलाई मापदण्ड अनुसार मुआब्जा दिने आयोजनाले जनाएको छ। आयोजनाले माग गरे अनुसार सडक क्षेत्रमा पर्ने घर टहरा र जग्गाको क्षेत्रफलको विवरण पठाइएको झिमरुक गाउँपालिका प्रमुख प्रशासकीय अधिकृत सुवास रिजालले जानकारी गराए। मदन भण्डारी राजमार्ग अर्घाखाँचीहुँदै जाने वा प्यूठान हुँदै जाने भन्ने विवादले गर्दा केही समय यसले गति लिन सकेको थिएन्। गुल्मीका सांसद् एवं पूर्वमन्त्री प्रदीप ज्ञवाली, गोकर्ण विष्ट, अर्घाखाँचीका सांसद् एवं पूर्व मन्त्री टोप बहादुर रायमाझी र प्यूठान सौतामारे निवासी एमाले नेता सूर्य थापाको विशेष पहलमा दुवै जिल्लालाई समेट्ने गरी सडक निर्माण गर्ने छलफल भएपछि योजनाले गति लिएको हो।"
मेघगर्जनसहित वर्षाको सम्भावना,"काठमाडौं : देशभर आंशिकदेखि सामान्य बदली रही देशका केही स्थानमा मेघगर्जनचट्याङसहित वर्षा हुने भएको छ । जल तथा मौसम विज्ञान विभागका अनुसार मनसुनी प्रणालीको प्रभावले देशभर आंशिकदेखि सामान्य बदली रही देशका केही स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ । साथै सुदूरपश्चिम प्रदेशका एकदुई स्थानमा भारी वर्षाको समेत सम्भावना छ । मनसुनको न्यूनचापीय रेखा सरदर स्थानको दक्षिणमा अवस्थित रहेकाले अबको दुईतीन दिन मनसुन कमजोर भई वर्षा कम हुने विभागले जनाएको छ । हाल देशभर आंशिकदेखि सामान्य बदली रही गण्डकी र कर्णाली प्रदेशका थोरै स्थानमा, प्रदेश नं १ र सुदूरपश्चिम प्रदेशका एकदुई स्थानमा हल्कादेखि मध्यम वर्षा भइरहेको छ । रातको समयमा देशभर आंशिकदेखि सामान्य बदली रही देशका केही स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना तथा प्रदेश नं १ र मधेस प्रदेशका एकदुई स्थानमा भारी वर्षाको सम्भावना छ । शनिबार देशभर आंशिकदेखि सामान्य बदली भई केही स्थानमा मेघगर्जनचट्याङसहित हल्कादेखि मध्यम वर्षाको सम्भावनाका साथै बागमती र गण्डकी प्रदेशका एकदुई स्थानमा भारी वर्षाको सम्भावना छ । मौसम पूर्वानुमान महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम २१ दशमलव शून्य डिग्री र अधिकतम तापक्रम २६ दशमलव छ डिग्री सेल्सियस छ । त्यस्तै, आज सबैभन्दा कम जुम्लाको न्यूनतम तापक्रम १६ दशमलव चार डिग्री र सबैभन्दा धेरै दिपायलको अधिकतम तापक्रम ३३ दशमलव आठ डिग्री सेल्सियस छ ।"
ताइवानमा उत्पन्न परिस्थितिबारे हामी सचेत छौं : परराष्ट्र मन्त्रालय,"काठमाडौं : परराष्ट्र मन्त्रालयले ताइवान क्षेत्रमा उत्पन्न भएको पछिल्लो परिस्थितिलाई नेपालले नजिकबाट हेरिरहेको जनाएको छ। मन्त्रालयले शुक्रबार पत्रकार सम्मेलन गर्दै चीन र अमेरिकाका कारण ताइवानमा उत्पन्न परिस्थितिबारे सरकार सचेत रहेको स्पष्ट पारेको छ। प्रवक्ता सेवा लम्सालले नेपाल सधैं 'एक चीन नीति' को पक्षमा रहेको बताइन्। 'नेपाल र चीनले एक अर्कोको सार्वभौमसत्ता, भौगोलिक अखण्डता र राष्ट्रिय स्वाधिनताको समर्थन गर्दै आएको छ। नेपाल एक शान्तिपूर्ण राष्ट्र भएकाले अन्तर्राष्ट्रिय शान्तिको पक्षमा रहेको कुरा जानकारी गराउन चाहन्छौं', उनले भनिन्। गत मंगलबार अमेरिकी सभामुख न्यान्सी पेलोसीले ताइवानको भ्रमण गरेपछि चीन र अमेरिकाबीच विवाद चुलिएको छ।"
सोलुखुम्बुमा महिलाको नाममा जग्गा पास गराउने घटे,"सोलुखुम्बु : सोलुखुम्बुमा महिलाका नाममा घरजग्गा पास (लिखत) गराउनको संख्या २५ प्रतिशतले घटेको छ। आर्थिक वर्ष २०७७७८ को तुलनामा २०७८७९ मा घरजग्गा पास गर्ने महिलाको संख्या २५ प्रतिशतले घटेको मालपोत कार्यालय सोलुखुम्बुले जनाएको छ। कार्यालयको तथ्यांकअनुसार आर्थिक वर्ष २०७७०७८ मा १४ सय १ जनाले जग्गा पास गराएकोमा ५३२ जना महिला रहेका थिए। तर गत आर्थिक वर्षमा १३ सय ७५ जनाले जग्गा पास गराउँदा ४०१ जना मात्रै महिला रहेका छन्। जुन अघिल्लो आर्थिक वर्षको भन्दा संख्यात्मक हिसाबले १३१ जना अर्थात २५ प्रतिशतले कमि हो। गत आर्थिक वर्षको साउनमा ४७ पुरुष र २० महिला, भदौमा ३६ पुरुष र २८ महिला, असोजमा ७७ पुरुष र ३९ महिला, कार्तिकमा ६४ पुरुष र २१ महिला, मंसिरमा ११० पुरुष र ५४ महिला र पुसमा ११३ पुरुष र ४१ जना महिलाको नाममा जग्गा पास भएको छ। यस्तै माघमा ११३ पुरुष र ३७ महिला, फागुनमा १४३ पुरुष र ४९ महिला, चैत्रमा ९४ पुरुष र ३४ महिला, बैशाखमा ४९ पुरुष र २३ महिला, जेठमा ७९ पुरुष र ३९ महिला र असारमा ४५ पुरुष र १६ जना महिलाले आफ्नो नाममा जग्गा पास गराएको मालपोत अधिकृत पदम प्रसाद अर्यालले जानकारी दिए। जसबाट ३१ लाख ८० हजार ४७३ रुपैयाँ राजस्व छुट भएको अधिकृत अर्यालले बताए। सरकारले महिला र दलितको नाममा घर जग्गा पास (लिखत) गर्दा २५२५ प्रतिशत राजस्व छुट दिने व्यवस्था गरेको छ।"
आफन्तबाटै अपराध,"बैतडी : २०७९ वैशाख २३ गते खानेपानीको विषयमा विवाद हुँदा डिलासैनी गाउँपालिका७ मनकुडाका २७ वर्षीय श्यामबहादुर ऐरको हत्या भयो। सोही ठाउँका दाइ नाता पर्ने वीरेन्द्र ऐरले श्यामको छातीमा कोदालोले हिर्काएपछि उपचारका लागि अस्पताल लैजाने क्रममा उनको बाटोमै ज्यान गयोे। श्यामलाई प्रहरीले नियन्त्रणमा लिई कारबाही प्रक्रिया अघि बढाएको छ। गत असार २५ गते पुर्चाैडी नगरपालिका३ ढुंगाविसौनाका ४५ वर्षीय गोविन्द पार्कीको कुटपिटबाटै मृत्यु भयो। सोही ठाउँका ४६ वर्षीय पुरनबहादुर बोहराको कुटाइबाट उनको उपचारका क्रममा ३ दिनपछि स्थानीय गोकुलेश्वर अस्पतालमा मृत्यु भयो। त्यस्तै, साउन १३ गते डिलासैनी५ सेराका ६८ वर्षीय अन्तराम जोशीको २४ वर्षीय छोरा लोकेन्द्र जोशीले बन्चरो प्रहार गरी हत्या गरे। जिल्ला प्रहरी कार्यालयका अनुसार बैतडीमा गत साउनदेखि हालसम्म ८ जनाको हत्या भएको छ। समाजमा आफन्तबाटै हत्या जस्तो जघन्य अपराधका घटनाहरू घटिरहँदा चिन्ताको विषय बनेको छ। हत्याको मात्रै नभई महिलामाथि हुने हिंसाका घटना पनि बढ्दो छ। गत आर्थिक वर्षमा मात्रै १२ वटा बलात्कारका घटना घटेका छन् भने ४ वटा जबरजस्ती करणी उद्योगका घटना दर्ता भएको जिल्ला प्रहरी कार्यालयले जनाएको छ। घरायसी हिंसा र लैंगिक हिंसाका घटना पनि गत आर्थिक वर्षमा ४९ वटा दर्ता भएका छन्। हत्या, बलात्कार, जबरजस्ती करणी जस्ता जघन्य अपराधका घटनाहरू बढीजासो आफन्तकै संलग्नता रहेको प्रहरीको भनाइ छ। समाजमा हुने हिंसाका घटना न्यूनीकरण गर्ने लक्ष्यका साथ बैतडीमा प्रहरीले सचेतना अभियानलाई तीव्रता दिएको छ। प्रहरी गाउँ टोलमै पुगेर सर्वसाधरणहरूमा सचेतना फैलाउन थालेको हो। घरेलु हिंसा, लैंगिक हिंसा न्यूनीकरण, बालविवाह अन्त्य, समाजिक सञ्जालको प्रयोग, विद्युतीय अपराध र सामाजिक अपराध नियन्त्रण र कानुनी व्यवस्थाबारे सचेतना दिन थालिएको जिल्ला प्रहरी कार्यालय बैतडीका सूचना अधिकारी लोकराज जोशीले बताए। लागूऔषध दुव्र्यसनीबाट हुने बेफाइदा वा विकृतिबारे सचेतना फैलाउन थालिएको उनले बताए। जिल्ला प्रहरी कार्यालयसहित २७ वटै प्रहरी चौकीबाट सचेतनाको अभियान जारी रहेको जिल्ला प्रहरी कार्यालयले जनाएको छ। समाजमा हुने अपराधिक घटना न्यूनीकरण र कानुनी व्यवस्थाबारे जानकारी भइरहेकाले यसले सकारात्मक सोचको विकास हुने पनि सरोकारवाला निकायले बताएका छन्।"
पहिरोमा घाइते भएका पुलसिङलाई हेलिकोप्टरबाट उद्दार,गोरखा : जिल्लाको धार्चे१ यारुबगरमा पहिरोमा परी खच्चड धनी घाइते भएका छन्। चुमनुब्री गाउँपालिका३ फिलिममा खाद्यान्न पुर्याई फर्केका धार्चे७ भीरकुनाका ३७ वर्षीय पुलसिङ गुरुङ घाइते भएका हुन्। बिहान १० बजेतिर खच्चड लिएर यारुबगरमा हिँडिरहँदा माथिबाट खसेको ढुंगा लागेर टाउकोमा गम्भीर चोट लागेको नेपाली सेनाको सडक निर्माण कार्यदलका क्याप्टेन श्रीकृष्ण श्रेष्ठले जानकारी दिए। साथै उनको हात र खुट्टामासमेत गम्भीर चोट लागेको उनले बताए। गम्भीर घाइते भएका उनलाई चुमनुब्री गाउँपालिकाका अध्यक्ष निमा लामाको समन्वयमा तत्काल हेलिकोप्टर बोलाएर उद्धार गरी काठमाडौं शिक्षण अस्पताल पुर्याइएको चुमनुब्री३ जगतका विशाल हिमाली घलेले जानकारी दिए। घाइतेलाई स्याहारसुसार गर्न साथीको रूपमा स्थानीय दुई जनालाई पठाइएको पनि उनले बताए। फिलिममा खाद्यान्न सामग्री पुर्याएर खच्चड लिएर तल झर्दै गर्दा क्यान्टिलिभर पुल नजिककै माथिबाट खसेको ढुङ्गाले लागेर गुरुङ घाइते भएका घलेले बताए। सडक निर्माणमा खटिएका नेपाली सेनाको टोलीले घटना देखेपछि उद्धार गर्न स्थानीयहरूलाई आग्रह गरेका थिए। गोरखाको दुर्गममा रहेको चुमनुब्री र धार्चे गाउँपालिकामा यातायात सेवा नहुँदा सिकिस्त बिरामी र घाइतेलाई उपचार गर्न हेलिकोप्टर चार्टर गर्नुपर्ने बाध्यता रहेको छ।
खलंगा र झ्याम्टे मेलाको नाता,"इलाम : इलाम जिल्लाका बारेमा जानकारी हुनेहरूलाई पूर्वका करफोक, कन्याम, फिक्कल, पशुपतिनगर नसुन्ने कुरै भएन। तर, त्यही छेउमा तन्किएको ऐतिहासिक खलंगा र त्यससँग जोडिएको झ्याम्टे मेलाको नाता भने नसुनेको हुनसक्छ। इतिहास जित्नेहरूको लेखिन्छ भन्ने गरिन्छ। सूर्योदय नगरपालिका११ को पूर्णे डाँडाको इतिहास पनि इतिहासले लिपिबद्ध गर्न छुटाएको छ। जति बेला इलाम इलाम थिएन। कुरा दुई सय ६ वर्ष अघिको हो। भारतसँग सिमाना जोडिएको इलामलाई अहिलेको अवस्था र भूगोलमा जोगाउन पनि जोखिम थियो। भूगोल मात्रै होइन, कला, संस्कृति र साहित्यको रक्षामा समेत चुनौती थियो, त्यसबेला। इलाममा सामरिक रुपमा समेत सुरक्षाका लागि प्रशासनिक अड्डा राख्ने थलोको खोजी हुँदै थियो। १३ सय मिटरको उचाइमा रहेको सामरिक दृष्टिले समेत सहज देखिने पूर्णे डाँडामा पहिलो पटक प्रशासनिक अड्डा राख्ने व्यवस्था भयो। सुगौली सन्धिपछि विस १८७५ मा इलामको सूर्योेदय नगरपालिकाको करफोकबाट नामसालिङ हुँदै अहिलेको स्थानमा सदरमुकाम सार्नु दुई वर्ष अघिको प्रशासनिक अड्डा हो पूर्णे डाँडा। प्रशासनिक अड्डाका इटालगायतका भग्नावशेषहरू अहिले पनि त्यहाँ पाइन्छन्। अड्डाका कलात्मक ढोकाहरू अहिले पनि गाउँघरमा पाइने गरेको स्थानीय दीपक अधिकारी बताउँछन्। ईस १८१६ अघि सिक्किमदार्जिलिङ गोर्खा राज्य छँदा यस जिल्लाको सदरमुकाम दार्जिलिङ जिल्लाको नागरी भन्ने ठाउँमा थियो। सन् १८१६ मार्च ४ मा भएको सुगौली सन्धीले नेपालको सिमाना मेची तोकेपछि त्यस बेलाका बडा हाकिम काजी जयन्त खत्रीले सदरमुकाम करफोकको पूर्णे डाँडामा सारेको अनुसन्धानकर्ता नरेन्द्रनाथ बाँस्तोलाले पूर्वाञ्चलमा सात सालको क्रान्ति नामक पुस्तकमा उल्लेख गरेका छन्। त्यसबेला तमोर नदी पूर्व लिम्बूवान करफोकबाट हेरिन्यो। तमोर पश्चिमको शासन धनकुटाबाट हेर्ने गरिएको थियो। करफोक इलाम जिल्लाको पूर्वमा पर्ने भएकाले तत्कालीन प्रशासकले यसलाई सामरिक रुपमा उपयुक्त ठानेनन्। दार्जिलिङको नजिक भएकाले पनि यो ठाउँ उपयुक्त नभएको भन्दै काजी हेमदल थापाले सन् १८२९ मा पूर्णे डाँडामा रहेको खलंगा (हालको इलाम सदरमुकाम) सारेको बास्तोलाको पुस्तकमा उल्लेख छ। यस बिचमा केही समय नाम्सालिङमा पनि खलंगा रहेको इतिहास पाइन्छ। जतिबेला खलंगा पूर्णे डाँडामा बस्यो। त्यहाँ बडा हाकिम थिए। सुरक्षा दस्ता थियो। यस क्षेत्रमा राईहरूको सघन बसोबास थियो। मनोरञ्जनका लागि बडा हाकिमलाई विभिन्न जातजातिको संस्कृति देखाउने क्रममा राई जातिको साँस्कृतिक साकेला नृत्य प्रदर्शन गर्ने क्रममा झ्याम्टासहित सहभागी हुने राईहरूको नृत्य धेरैले मन पराएका थिए। यसले झ्याम्टे मेलाको रुप लिएको स्थानीय दीपक अधिकारीको तर्क छ। अहिले पनि प्रत्येक वर्ष बैशाख शुक्ल पूर्णिमाका दिन झ्याम्टे मेला लाग्ने गरेको छ। स्थानीय वृद्धा कमलबहादुर राईका अनुसार जुन समय मान्छेसँग रमाइलोका साधन थिएनन्। जमघट हुने बहानाहरू थिएनन्, त्यसबेला पर्व, मेला नै रमाइलो गर्ने स्थलहरू हुने गर्दथे। भेटघाट हुने, कुराकानी हुने ठाउँका रुपमा मेला पर्वहरूको आयोजना हुने गरेका थिए। पछिल्लो समय तिनै मेलाहरू जाति विशेषको पहिचानको आधार समेत बन्ने गरेका छन्। झ्याम्टे मेला खलंगाको आसपासमा फैलिएको करिब १३ रोपनी जमिनमा लाग्ने गर्दछ। हाम्रो हजुरबा पुस्ताले पनि झ्याम्टे मेलाको चर्चा गर्नुहुन्थ्यो, कमलबहादुर राईले भने। खलंगाको जन्मसँगै मेलाको उत्पति जोडिएको स्थानीयको दाबी छ। मेलामा साकेला नाच्ने चलन अहिले पनि छ। राईका अनुसार पहिले साकेला नाचबाटै मन परेकी तरुनी तानेर लैजाने र श्रीमती बनाउने चलन नै थियो। नाचेरै ल्याएका जोडी अहिले पनि केही छन्, उनी भन्छन्। राई संस्कृतिसँग जोडिएको पूर्णे डाँडाको मेला माओवादीले सुरु गरेको सशस्त्र द्वन्द्वपछि रोकिएको थियो। करिब २५ वर्षसम्म त्यस स्थानमा मेला लाग्न सकेन। पछिल्लो समय स्थानीयको पहलमा गत वर्षदेखि मेला सुरु गरेको स्थानीय युवा अनुप मेवाहाङ राई बताउँछन्। पूर्णे डाँडाको संरक्षण र प्रचारमा प्रयास गरिरहेका मेवाहाङले झ्याम्टे मेला र खलंगाबारे धेरै कुरा थाहा नभए पनि स्थानीय युवाहरू राई संस्कृति संरक्षणसँगै ऐतिहासिक सम्पदा संरक्षणमा जुटेको बताउँछन्। सूर्योदय नगरपालिका११ का वडा अध्यक्ष सन्तोष राईले सम्पदाका रुपमा रहेको पूर्णे डाँडा, खलंगाको इतिहास र झ्याम्टे मेलालाई उजागर गर्ने गरी काम गर्ने योजना रहेको बताए। वडाको बजेटले मात्र केही हुँदैन। हामी दाताको सहयोग खोज्दैछौं, उनले भने। पूर्णे डाँडाले इतिहास मात्रै बोकेको छैन, यसले पर्यटकलाई लोभ्याउने सुन्दरता समेत बोकेको छ। यहाँबाट इलामका वरिपरिका पहाडी दृश्यदेखि तराईका फाँट र सर्पजस्तै बनेर बगिरहेका खोलाहरूको मनोरम दृश्य हेर्ने अवसर मिल्दछ। महाभारत र शिवालिक पर्वत शृंखलाको पूर्वदक्षिण काखमा अवस्थित नेपालको सुदूरपूर्वी पहाडी जिल्ला इलामको पूर्वमा रहेको पूर्णेडाँडा प्राकृतिक दृष्टिले रमणीय छ। चियाबारी, हरियाली, सानाठूला नदीनाला, पोखरी, मठमन्दिर, पर्वतीय शिखर तथा प्राकृतिक सुन्दरताको स्वाद लिन पूर्णे डाँडा एक पटक पुग्नै पर्ने ठाउँ रहेको वडाअध्यक्ष राई बताउँछन्। प्रकृतिको वरदानका रुपमा रहेको यहाँको उर्वर भूमि एवं पौरखी कृषकहरूको अथक मेहनतले गर्दा जमिनसमेत खाली नरहने भएकाले वरिपरिको आइतबारे, सुन्तले, माघे, केराबारी, कालापानी, करफोक क्षेत्रका घरहरूलाई समेटेर कृषि र साँस्कृतिक पर्यटकीय क्षेत्रका विकास गर्न सकिने युवा कृषि उद्यमी उमेश पौड्याल बताउँछन्। विदेशीलाई मनपर्ने सबैकुरा हामीसँग छ। पूर्णे डाँडामा सम्पदा छ। जातजातिको सँस्कृती छ। कृषिमा जिल्लाकै राम्रा फर्महरू र पशुपालन छ। योजना र प्रचारको अभावले हामी पछि परेका छौं, वडा अध्यक्ष राईले भने।"
