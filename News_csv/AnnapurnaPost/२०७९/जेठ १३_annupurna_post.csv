शीर्षक,विवरण
धम्की दिएर ७ करोड रकम माग गर्ने पक्राउ,"काठमाडौं : धाकधम्की दिएर ७ करोड रकम माग गर्ने व्यक्ति पक्राउ परेका छन्। योजनावद्ध तरिकाले पीडितलाई पटकपटक फोन गरेर डर, धम्की तथा त्रास देखाई ७ करोड रुपैयाँ माग गरेको आरोपमा काठमाण्डौं उपत्यकाका विभिन्न स्थानहरूबाट ७ जना व्यक्तिहरू पक्राउ परेको प्रहरीले जनाएको छ। पक्राउ पर्नेहरुमा काठमाडौं गोठाटार बस्ने २१ वर्षिय सुजन आचार्य, बुढानिलकण्ठ बस्ने २९ वर्षिय टेक विक, सोही ठाउँ बस्दै आएका २९ वर्षिय धर्मराज थापा, कोटेश्वरबस्ने ३३ वर्षिय उमेश भण्डारी, रातोपुल बस्ने २९ वर्षिय बसन्ता खनाल, सिनामंगल बस्दै आएका ३२ वर्षिय सुरज शर्मा र सोही ठाउँ बस्दै आएका ३३ वर्षिय श्रवण कार्की रहेको प्रहरीले जनाएको छ। उनीहरुविरुद्ध आपराधिक लाभ मुद्दामा थप अनुसन्धान भइरहेको प्रहरीले जनाएको छ।"
सडक निर्माणमा भ्रष्टाचार गरेको अभियोगमा मुद्दा,"कैलाली : अख्तियार दुरुपयोग अनुसन्धान आयोगले कैलालीको गोदावरी नगरपालिकामा विभिन्न १३ वटा सडक परियोजना निर्माणमा भ्रष्टाचार गरेको अभियोगमा तत्कालीन प्रमुख प्रशासकीय अधिकृतसहित सम्वद्ध अधिकारीविरुद्ध विशेष अदालतमा मुद्दा दायर गरेको छ। निर्धारित शर्त तथा मापदण्ड विपरीत निर्माण कार्य गराइएको, वास्तविक कार्यभन्दा बढी परिमाण उल्लेख गरी भ्रष्टाचार गरेको पाइएको छ। आयोगले गोदावरी नगरपालिकाका तत्कालीन प्रमुख प्रशासकीय अधिकृत खेमराज विष्ट विरुद्ध रु सात लाख ६७ हजार ९८८ बराबरको बिगो दाबी गरेको छ। सोही नगरपालिकाका तत्कालीन अर्का प्रमुख प्रशासकीय अधिकृत देवराज जोशी विरुद्ध रु २४ लाख ५१ हजार ५२६, तत्कालनि इञ्जिनीयर पूर्ण कुँवर विरुद्ध रु ३२ लाख १९ हजार ५१४, ल्याब टेक्निसियन धनबहादुर विष्ट विरुद्ध रु २९ लाख २८ हजार १६८ र निर्माण व्यवसायी कामी शेर्पा विरुद्ध रु २९ लाख २८ हजार २७४ बराबरको बिगो दाबी गर्दै मुद्दा दायर गरिएको छ।"
प्याराग्लाईडिङ् सिक्ने क्रममा खस्दा अर्याल घाईते,स्याङ्जा : प्याराग्लाइडिङ् सिक्ने क्रममा खसेर एक बालिका घाईते भएकी छन्। स्वरेक मैदानका १८ वर्षिया लक्ष्मी अर्याल घाईते भएकी हुन्। भीरकोट नगरपालिका८ स्वरेक मैदानमा शुक्रवार दिउँसो सिक्ने क्रममा खस्दा अर्याल घाईते घाईते भएको प्रहरी नायब उपरीक्षक रविन्द्र खनालले जानकारी दिए। घाइते अर्याललाई हेलिकप्टरमार्फत उपचारको लागि पोखरा पठाइएको छ। प्रभु एयरको हेलिकप्टरले पोखरा लगेर मेट्रोसिटी अस्पतालमा उपचार भैरहेको बताइएको छ। घाइते बालिकाको टाउका र खुट्टामा चोट लागेको छ। उनको अवस्था मध्यम रहेको प्रहरीले जनाएको छ।
उपल्लो मुस्ताङको लोमान्थाङमा तिजी पर्वको रौनक,"जोमसोम : उपल्लो मुस्ताङको लोमान्थाङमा शुक्रबारदेखि तिजी पर्वको रौनक सुरु भएको छ। उपल्लो मुस्ताङको ऐतिहाँसिक, धार्मिक तथा सांस्कृतिक पर्व तिजी अवलोकनका लागि स्वदेशी तथा विदेशी पर्यटक लोमान्थाङमा भीडभाड बढेको छ। तिब्बती कला संस्कृतिसँग उस्तै गरी मेल खाने तिजी पर्व लोछोदिन समुदायका मानिसले मनाउने गर्छन्। तिजी पर्वको शाब्दिक अर्थ तेम्बा चिरिङ हो। कोरोना कहरको ३ वर्षपछि लोमान्थाङ दरबारको परिसरमा सदियौं वर्ष पुरानो गुरु पद्यसम्भवको बृहत थान्का मुस्ताङी राजाको दरबारबाट बाहिर निकालेर सर्वसाधरणलाई प्रर्दशनीका लागि भित्तामा झुन्ड्याएर तिजी पर्व शुभारम्भ गरिएको छ। पर्वको पहिलोदिन लोमान्थाङका स्थानीयले पद्यसम्भवको थान्का अगाडि पूजापाठसहित खाँदा लगाएर दर्शन गरे। पर्वको दोश्रोदिन फेरि अर्को थान्का सर्वसाधरणको अवलोकनका लागि देखाईने छ। तिजी पर्वको पहिलोदिन लोमान्थाङ छोदे गुम्बाका लामाहरुले देवीदेवता सम्या नाच देखाएका छन्। तिजी पर्वको दोश्रोदिन लामाहरुले मन्दिर बनाउने नाच र बेलुकी बज्रकिला नाच देखाउने लोमान्थाङका पुजारी आमची घ्याचो बिष्टले जानकारी दिए। यस्तै पर्वको तेश्रोदिन ढाका ढुल्पा नाच देखाईने छ। जुन नाच पद्यसम्भवले राक्षसलाई बध गरेको कथामा आधारित रहेको उनको भनाई छ। उपल्लो मुस्ताङमा मनाईने तिजी पर्व १५ औ शताब्दीदेखि सुरुआत भएको भन्ने भनाई छ। तिजी पर्व ईतिहाँस गुरु पद्यसम्भव तिब्बतमा साम्य गुम्बा निर्माणका लागि सहजीकरण गर्ने क्रममा मुस्ताङ आउँदाको कथामा आधारित छ। तिजी पर्वमा लोमान्थाङ स्थित छोदे गुम्बाका लामाहरुले धार्मिक तथा सास्कृतिक नृत्य र पुजापाठ गरि तिजी पर्वको सुरु गरेका थिए। छोदे गुम्बा र स्थानीय समुदायको व्यवस्थापनमा आयोजना हुने परम्परागत तिजी पर्वमा लोघेकर दामोदरकुण्डको घिलिङ देखि कोरलानाकासम्मका गाउँमा बसोबास गर्ने बिष्ट,गुरुङ र लोहा समुदायका मानिसहरु तिजी पर्वमा उपस्थित हुन लोमान्थाङको मेलामा उपस्थिती भएका छन्। लोमान्थाङमा आजदेखि ३ दिनसम्म मनाईने तिजी पर्वमा लोछोदिन समुदायका मानिसले संयुक्त रुपमा पुजाआजा गर्ने चलन छ। तिजी पर्वमा लामाहरुले प्रस्तुत गर्ने देवीदेवताको नृत्य अवलोकन गर्नाले धार्मिक मोक्ष प्राप्त हुने जनविश्वाश छ। तिजी पर्वमा विश्वशान्तिको कामना गरिने,प्राकृतिक प्रकोप र अनिष्ठ नहोस भन्ने कामना गर्दै लामाहरुबाट धार्मिक पुजापाठ गरिने गरिन्छ। शुक्रबारदेखि सुरु हुने तिजी पर्व अवलोकनका लागि आन्तरिक तथा बाह्य पर्यटक उपल्लो मुस्ताङतर्फ आउने क्रम बढेको हो। लोमान्थाङमा ३ दिनदेखि तिजी पर्व अवलोकनका लागि आएका विदेशी पर्यटकले लोमान्थाङ बजार गुज्जार भएको छ। लोमान्थाङमा सुरु भएको तिजी पर्व अवलोकन गर्न अमेरिका राजदुत र्यान्डी डब्लु बेरी र भारतीय कार्यबाहक राजदूत नाम्ग्या छोडेन सी खाम्पा उपस्थित भए। उपल्लो मुस्ताङको मौलिक कलासंस्कृति, भेषभुषा र प्राकृतिक फरक भूगोल दृष्यावलोकन गर्न विदेशी पर्यटक अध्यागमन विभागलाई ५ सय डलर रोयल्टी तिरेर त्यसतर्फ जाने गर्छन्। लोमान्थाङ गाउँपालिकाका अध्यक्ष टसी नर्बु गुरुङले उपल्लो मुस्ताङको धार्मिक तथा सांस्कृतिक पर्वले उपल्लो मुस्ताङको पर्यटन प्रर्वद्धनमा योगदान पुग्ने बताए। उनले तिजी पर्व अवलोकन गर्न झन्डै ५ सय बढी विदेशी पर्यटक लोमान्थाङ आएको बताए। लोघेकर दामोदरकुण्ड गाउँपालिका अध्यक्ष लोप्साङ छोम्फेल बिष्टले उपल्लो मुस्ताङ सांस्कृति धरोहर रहेको र त्यहाँको मौलिकता,पहिचान, संस्कृति, सभ्यता, भौगोलिक विविधिता, जैविक विविधता र स्थानीय जिवनशैलीले पर्यटन प्रर्वद्धनमा योगदान पुर्याउने बताए।"
काठमाडौंको मुहार फेर्ने यस्ता छन् मेयर बालेन्द्रका योजना अन्तर्वार्ता,"काठमाडौं : काठमाडौं महानगरपालिकामा स्वतन्त्र उम्मेदवार बालेन्द्र साह ६१ हजार ७६७ मतसहित प्रमुखमा निर्वाचित भए। उनले प्रमुख राजनीतिक दलका उम्मेदवारहरु केशव स्थापित र सिर्जना सिंहलाई पराजित गरे। र्यापरको पहिचान बनाएका बालेन्द्रले ह्वाइट हाउस इन्ष्टिच्युड अफ टेक्नोलोजीबाट सिभिल इञ्जिनीयरिङमामा स्नातक र भारतको कर्नाटक विश्वेश्वरैया राष्ट्रिय प्रौद्योगिक संस्थानबाट स्ट्रक्चरल इञ्जिनियरिङमा स्नातकोत्तर गरेका छन्। काठमाडौं महानगरपालिकाका नवनिर्वाचित मेयर बालेन्द्रसँग राससले गरेको कुराकानीको सम्पादित अंश: काठमाडौंको प्रमुखका रुपमा निर्वाचित हुनुभयो, तपाईँका योजना र प्राथमिकता केके हुन्? शिक्षा र स्वास्थ्य मेरो पहिलो प्राथमिकता हो। महानगर क्षेत्रमा रहेका ९२ सामुदायिक विद्यालयलाई स्तरोन्नति गरी गुणस्तरीय शिक्षा प्रदान गरिनेछ। विद्यालयको स्तरोन्नति ससाना कुराबाट हामी सुरु गर्नेछौँ। विद्यालयमा पूर्वाधारको विकास गरिनेछ। विद्यार्थीलाई भर्ना गर्नुअगावै अभिभावकले अनुभूति गर्नेगरी विद्यालयको स्तरोन्नति गर्नेछौँ। पूर्वाधार, सरसफाइ तथा स्वच्छ वातावरणको तय गरिनेछ। विद्यार्थीका लागि आवश्यक खेल मैदानको व्यवस्था गरिनेछ। प्रभावकारी शिक्षण सिकाइका लागि प्रविधिको प्रयोग र बालबालिकासँग गरिने अन्तरक्रियाबारेमा विदेशबाट विशेषज्ञ झिकाएर शिक्षकका लागि आवश्यक तालिमको व्यवस्था गर्नेछौँ। यसले गुरु र शिष्यबीचको सम्बन्धलाई गाढा बनाउनेछ। बालबालिकालाई घरदेखि विद्यालय जाउँजाउँ लाग्ने वातावरणको निर्माण गर्नेछौँ। कक्षा १ देखि ८ सम्मको पाठ्यक्रम परिमार्जन गर्छौं। काठमाडौँ उपत्यकाको इतिहास, संस्कृति, सम्पदा, आयुर्वेद, योगध्यानका बारेमा बालबालिकाले सजिलो तरिकाले बुझ्ने गरी पाठ्यक्रम बनाउँछौँ। यसले गर्दा भोलिका दिनमा देश तथा विदेशबाट आएका पर्यटकसँग भेट हुँदा बालबालिकाले कला, संस्कृति, इतिहासका बारेमा सम्पूर्ण जानकारी दिन सकून्। उदाहरण भक्तपुरलाई लिन सकिन्छ। भक्तपुर नगरपालिकाका बालबालिकालाई त्यहाँको इतिहास, कला, संस्कृति, बाजागाजा, खानपिनका बारेमा जानकारी छ। प्रत्येक व्यक्ति यहाँको कला, संस्कृति र इतिहासका बारेमा जानकार हुनुपर्छ। महानगरले यसअघि बनाएको पाठ्यक्रमले यी विषय समेट्न सकेनन् भन्ने हो? यसअघिका पाठ्यक्रमले धेरै कुरा समेट्न सकेको छैन। लिखितरुपमा भए पनि त्यसलाई व्यवहारमा व्याख्या गर्नसक्ने जनशक्ति उत्पादन गर्नुपर्छ। यहाँको कला संस्कृति, सांस्कृतिक वैभवका बारेमा बुझ्न धेरै पुस्तक छन्। तर त्यो विषयलाई व्याख्या गर्नसक्ने जनशक्ति छैनन्। प्राविधिकरुपमा पनि शिक्षाको गुणस्तर बढाउने योजना अगाडि सारेका छौँ। मोबाइलमा भिडियो च्याट गरेर मात्र अनलाइन कक्षा हुँदैन, यसले शैक्षिक स्तर बढाउँदैन। प्रविधि तीव्ररुपमा परिवर्तन भइरहेको छ। थ्रिडी भिजुअलाइजमार्फत उदाहरण देखाउँदै पढाउन थालियो भने विद्यार्थीले सजिलै बुझ्न सक्छन्। अहिले शिक्षा भार जस्तो भएको छ। विद्यालय जान गाहे मान्ने अवस्थाको अन्त्य गरी रमाइलो तरिकाले हाँस्दै खेल्दै सिक्ने वातावरण बनाउने हो। साताको एक दिन पाठ्यक्रमभन्दा बाहिर विद्यार्थीलाई रुचि लागेका विषयका बारेमा अन्तरक्रिया गराइनेछ। कसैलाई रोबर्ट बनाउन, कसैलाई गीत गाउन, नाच्न, कसैलाई नाटक खेल्न मन पर्ला। साताको एक दिन त्यो अतिरिक्त क्रियाकलाप गरियो भने यसले विद्यार्थीको सम्भावना प्रस्फुटित हुन्छ। शिक्षाको डिग्रीबाहेक अन्य सीप भयो भने आयआर्जनमा पनि सहयोग पुग्न सक्छ। विद्यार्थीलाई आफैँ सक्षम बनाउने हाम्रो उद्देश्य हो। पूर्वाधार र विद्यार्थी नभएका सामुदायिक विद्यालयलाई कसरी व्यवस्थित बनाउनुहुन्छ? पूर्वाधार र विद्यार्थी नभएका विद्यालयलाई मर्ज गर्छौं। कतै खेल मैदान छैनन्, कतै पर्याप्त कक्षाकोठा छैनन्। त्यसलाई मर्ज गराएर त्यहाँका विद्यार्थी र शिक्षकलाई व्यवस्थापन गर्न सक्छौँ। सामुदायिक विद्यालयको जथाभावी मर्ज गर्यौं भने निजी विद्यालयलाई प्रश्रय दिएको जस्तो हुन्छ तर आवश्यकताका आधारमा मात्रै मर्ज गर्छौं। निजी विद्यालय छाडेर सामुदायिक विद्यालयमा आउने अवस्था बनाउने हाम्रो चाहना हो। थ्रिडी भिजुअलाइज गरी पढाइने भन्नुभयो, अत्यन्त न्यून आयस्तर भएका बालबालिकालाई कसरी प्रविधिको पहुँचमा पुर्याउनुहुन्छ? मोबाइल र प्रविधि विद्यार्थीले किन्ने होइन, त्यो विद्यालयले उपलब्ध गराउँछ। १ देखि १० कक्षासम्म नै थ्रिडी भिजुअलाइज गर्ने भनेको होइन। सुरुमा १० कक्षालाई मात्र सकिएला। १० कक्षासम्म आइपुग्दा उनीहरु प्रविधिमैत्री भइसकेका हुन्छन्। विद्यार्थीलाई आउँदैन, सक्दैन भनेको त्यो विद्यार्थीको कमजोरी होइन, त्यो शिक्षकको गल्ती हो। विद्यार्थीले होमवर्क गरेन, विद्यार्थी बिग्रियो, समयमा विद्यालय आएन, परीक्षामा उत्तीर्ण हुन सकेन भने त्यो शिक्षकको गल्ती हो। यसमा विद्यार्थी र अभिभावको कुनै दोष हुँदैन। विद्यालय, विद्यालयको संस्कार र शिक्षक सुधारिनुपर्छ। विद्यार्थी असफल भएको अवस्थामा शिक्षकले सजाय भोगेको उदाहरण नेपालमै पनि प्रशस्त छन्। यो झट्ट सुन्दा गलत जस्तो लाग्छ। सुरुआती क्षणमा विद्यार्थीको गल्ती देखाउँदा विद्यार्थीको मनोबल घट्छ। यसले शैक्षिक गुणस्तर बढ्दैन। सबै नराम्रो पक्ष विद्यार्थीलाई थुपारिदिने, अभिभावकलाई गाली गर्ने काम गलत हो। बिहानदेखि साँझसम्म बालिबालिका विद्यालयमा हुन्छन्, विद्यार्थीले केही गल्ती गरेको अवस्थामा अभिभावकलाई दोष देखाउन पाइन्छ ? विस्तारै यसलाई संस्कारका रुपमा विकास गरेर लैजानुपर्छ। गुरु र शिष्यको सम्बन्ध कस्तो हुनुपर्छ, कसरी बोल्ने, व्यवहार गर्ने भन्नेबारेमा जानकारी दिनुपर्छ। शिक्षा संस्कारबाट सुरु हुनुपर्छ। हामी महानगर क्षेत्रभित्रका सामुदायिक विद्यालयको शैक्षिक गुणस्तर सुधारको काम भोलिबाट नै हुन्छन्। आगामी पाँच वर्षसम्म तपाईंले महानगरको नेतृत्व गर्दा यहाँको शिक्षाको स्तर कस्तो हुन्छ? पहिलो कुरा आम मानिसको मनोविज्ञान शैक्षिक पूर्वाधार नै पहिलो शर्त हो भन्नेछ। अभिभावका तर्फबाट विद्यालयमा लिफ्ट छ कि छैन भन्ने हेर्ने हुन्छ। तर लिफ्टले पढाइलाई कुनै सहयोग गर्दैन। त्यो कुरालाई विस्तारै परिवर्तन गर्दै लैजान्छौँ। विद्यालयको शौचालय, बगैँचामा निकै सुधार गर्न सक्छौँ। कक्षाकोठा र शौचालय अपाङ्गमैत्री बनाउन सकिन्छ। छात्राका लागि आवश्यक सेनेटरी प्याडलगायतको व्यवस्था गर्न सकिन्छ। आन्तरिक सजावट तथा व्यवहारको दृष्टिकोणबाट कक्षाकोठामा प्रवेश गर्नेबित्तिकै बसौँबसौँ, पढौँपढौँ लाग्ने बनाउन सकिन्छ। विद्यालयमा सकारात्मक वातावरण बनाउन आवश्यक बजेट छुट्याउछौँ र प्रभावकारी अनुगमन पनि गर्छौं। स्वास्थ्य सेवालाई कसरी व्यवस्थित बनाउनुहुन्छ? महानगरका ३२ वटा वडामा वडा क्लिनिकको व्यवस्था गर्छौँ। वडा क्लिनिकमा चिकित्सक, नर्स र प्रयोगशाला राख्छौँ। वडा क्लिनिकमा मुटु, मिर्गौला तथा कलेजो एवं रगत, रक्तचाप, मधुमेहको सामान्य परीक्षण गर्न सक्ने पूर्वाधार निर्माण गर्छौं। कम्तीमा छ महिनामा एकपटक निःशुल्क परीक्षण गर्ने व्यवस्था मिलाउछौँ। यसले ठूलो रोग लाग्नभन्दा अगाडि नै थाहा पाउन सकिन्छ। यस्तै पाठेघर र स्तनको क्यान्सरको स्क्रिनिङ गराउने योजना छ। क्यान्सरको स्क्रिनिङ र प्रयोगशाला ३२ वटै वडामा राख्न सक्यौँ भने ठूलो रोग लागेर अस्पताल धाउनुपर्ने र धेरै खर्च व्यहोर्नुपर्ने अवस्थाको अन्त्य हुन सक्छ। नागरिक आरोग्यताका लागि विभिन्न स्थानमा उद्यानको निर्माण गर्छौं। उद्यानमा पुगेर शारीरिक अभ्यास गर्न सकिन्छ। शारीरिक सक्रियतामार्फत रक्तचाप र मधुमेह नियन्त्रणमा लिन सहयोग पुग्छ भनेर चिकित्सकहरुको भनाइ छ। उद्यानमा बिहान बेलुकी हिँड्न, कुद्न पायो भने निश्चिय नै त्यसले स्वास्थ्यमा सकारात्मक प्रभाव पार्छ। यससँगै सरकारी अस्पतालमा सुविधा बढाउने योजना अगाडि सारेको छु। विशेषज्ञ चिकित्सक यहाँ काम नपाएर विदेशिने अवस्था छ। त्यसलाई रोक्न के कस्ता सुविधा दिने भन्ने बारेमा छलफल गर्नुपर्छ। टेलिमेडिसिन सेवा सञ्चालनमा ल्याएर उहाँहरुलाई अतिरिक्त आम्दानीको वातावरण बनाउन सकिन्छ। सम्पत्ति कर र घरबहाल कर तिर्दा त्यसको केही अंश स्वास्थ्य बीमाको प्रिमियमका रुपमा लिने र त्यसबाट स्वास्थ्य सुविधा दिन सकिन्छ। त्यसो गर्दा नागरिकलाई कर तिरौँतिरौँ पनि लाग्ने र स्वास्थ्य सुविधा पनि लिने वातावरण बनाउछौँ। यसले महानगरवासीलाई कर तिर्न अभिप्रेरित गर्नेछ। मेलम्ची आयोजनाले केही हदसम्म काठमाडौँमा पानीको आपूर्ति गरिरहेको छ, यो अझै पर्याप्त छैन, पिउने पानीको पर्याप्ततालाई कसरी व्यवस्थापन गर्नुहुन्छ? अहिले भइरहेको बोरिङबाट नै खानेपानी उपलब्ध गराउने हो। बोरिङको लेभल हामीले बढाउन आकासेपानीको प्रयोग गरी भूमिगत जल सतहलाई रिचार्ज गर्नुपर्छ। घरका छतमा परेको पानी पाँच फिट गहिरो खाडल खनेर ग्राभेल राखेर जमिनमुनि पठाउने हो। एउटा घरको आकासेपानी जमिनमुनि पठाउँदा १० वटा घरलाई खानेपानी पुग्छ। यसले बोरिङ गरेको छ उसले अनिवार्य रिभर्स बोरिङ गर्नुपर्छ। सरकारी कार्यालयमा रिभर्स बोरिङ गराइयो भने आसपासका क्षेत्रमा बोरिङको लेभल बढ्छ। खाली रहेका स्थान, सरकारी कार्यालयका परिसरमा ससाना पोखरी खनेर आकासेपानी जम्मा गर्न सकिन्छ। आकासेपानी पोखरीमा जम्मा गरेर उपत्यकाका नदी नालामा आउने बाढी पनि रोक्न सकिन्छ। यसबाट भूमिगत जल सतह माथि आउँछ। बोरिङ र इनारको सतह बढ्छ, यसले खानेपानीको समस्या केही हदसम्म कम हुन्छ। मेलम्चीको पानी आउँदैछ। पहिलो चरणमा दैनिक १७ करोड लिटर पानी राजधानी भित्रिँदैछ। मेलम्चीबाहेक दैनिक १३ करोड लिटर पानी जलाधार क्षेत्रबाट आइरहेका छन्। हामीलाई चाहिएको दैनिक ४३ करोड लिटर हो। अब भइरहेको मूलहरुलाई फुटाउने हो। ढुङ्गेधाको संरक्षण गरी विगतमा झैँ नियमित पानी आउने बनाउन सकिन्छ। धेरै ढुङ्गेधारामा पुनः मूल फुटाउने योजनामा छौँ। वडा नं १७ मा मात्रै १७ बढी ढुङ्गेधारा छन्। ती ढुङ्गेधाराको मूलमा पोखरी खनेर ढुङ्गेधारामा पानी निकाल्न सकिन्छ। ढुङ्गेधाराबाट जम्मा भएका पानीलाई ट्याङ्कीमा जम्मा गरेर वितरण गर्न सकिन्छ। उपत्यकाको फोहर व्यवस्थापन ठूलो चुनौतीका रुपमा रहँदै आएको छ। फोहरको दीर्घकालीन समाधान कसरी निकाल्नुहुन्छ? अहिले नुवाकोटको सिसडोलमा डम्पिङसाइट छ। इन्सिनरेटर सेल राखेर बञ्चरेडाँडामा बनाइएको नयाँ डम्पिङसाइट अझै पूर्णरुपमा सञ्चालनमा आएको छैन। त्यसको अनुगमन महानगर र भौतिक पूर्वाधार मन्त्रालयबाट पनि भएन। त्यसलाई जतिसक्दो चाँडो निर्माण सम्पन्न गर्छौं। ठाउँठाउँमा इन्सिनरेटर (फोहर जलाउने मेसिन) राखेर फोहरको मात्रालाई एक प्रतिशतमा झार्न सकिन्छ। स्रोतमा नै कुहिने र नकुहिने गरी फोहरलाई छुट्याउन सकिन्छ। कुहिने र नकुहिने फोहर एउटै गाडीमा हालेर लैजाने भए नागरिकले किन फोहर छुट्टयाएर राख्छन् र ? फोहर लिनका लागि हामी दुई प्रकारका गाडीको व्यवस्था गर्छौं। सातामा दुई दिन फोहर लिन आउँदा फरकफरक दिन कुहिने र नकुहिने गाडी पठाउँछौँ। टोलटोलमा कन्टेनर राखिएको अवस्थामा पनि दुईदुई वटा कन्टेनर राख्छौँ। स्रोतमा नै फोहरलाई छुट्याउन सकियो भने कुहिनेलाई जैविक मलका रुपमा प्रयोग गर्न सक्छौँ। नकुहिने फोहरको त्यहीअनुसार व्यवस्थापन गर्न सकिन्छ। जैविक मललाई राजधानी नजिकका खेतीयोग्य काभ्रेपलाञ्चोक, धादिङलगायत जिल्लामा बिक्री गर्न सकिन्छ। उपत्यका आसपासका जिल्लामा रहेका खेतीयोग्य खाली जमिन भाडामा लिने योजना पनि बनाएका छौँ। त्यहाँ खेती गराएर केही व्यक्तिलाई रोजगारी पनि दिन सकिन्छ। यहाँ अवसर छ तर ग्यारेन्टी नहुँदा युवा विदेश गइरहेका छन्। महानगरले १२ महिनाको तलब दिने सुनिश्चिता भएपछि युवाले यहीँ काम गर्छन्। उब्जाउ भए पनि नभए पनि, बिक्री भए पनि नभए पनि उनीहरुलाई घाटा भएन। खेती गरेर रोजगारी बढाउन सकियो। विदेश नजान र विदेशमा रहेका युवालाई यही तान्न पनि सकियो। नगरवासीलाई स्वच्छ र अर्गानिक तरकारी खुवाउन पनि सकियो। काठमाडौँको ट्राफिक व्यवस्थापन र अव्यवस्थित पार्किङलाई कसरी समाधान गर्नुहुन्छ? यसअघि पनि राति १० बजेसम्म सार्वजनिक यातायात चलाइयो। तर रातिसम्म कार्यालय खुलेनन् त्यसो नहुँदा यात्रु भएनन्। हामी कार्यालय समयलाई हेरफेर गर्ने सोचमा छौँ। कुनै कार्यालय मध्याह्न १२ देखि साँझ ७, कुनै अपराह्न २ देखि राति ९ बजेसम्म सञ्चालन गर्न सकिन्छ। रात्रिकालीन सुरक्षाका लागि पहिलो चरणमा महानगर क्षेत्रमा १० हजार सिसिटिभी क्यामेरा जडान गर्छौं। नगर प्रहरीलाई सुरक्षा तालिम दिन्छौँ। बेलुका ढिलासम्म कार्यालय खुले भने बेलुका बस चढ्ने यात्रु पनि हुन्छ। हरेक बसमा सिसिटिभी र जिपिएस सिस्टम जडान गर्छौं। टोलटोलमा सिसिटिभी र सडक बत्ती हुन्छन्। प्रत्येक व्यक्ति कहाँ पुगेको छ भनेर जिपिएसबाट ट्र्याक गरेर हेर्न सकिन्छ। सिसिटिभी तत्काल खरिद गरेर जोड्न सकिन्छ। सिसिटिभीसँगै सार्वजनिक बसमा जिपिएस सिस्टम लगाउन सकिन्छ। कतिपय चोकमा यसअघि नै सिसिटिभी जडान गरिएका छन्। तर प्रभावकारी अनुगमन नहुँदा यसले काम गरेनगरेको कसैलाई पनि थाहा छैन। सिसिटिभीसँगै सडक बत्ती पनि जोड्छौँ। विद्युतीय सवारीलाई प्रवद्र्धन गर्न तपाईंको के सोच रहेको छ? विद्युतीय सवारी साधानलाई प्रवद्र्धन गर्न महानगरले पनि लगानी बढाउँछ। अहिले भइरहेका सार्वजनिक यातायातलाई विस्थापित गर्नु हुँदैन। उहाँहरुलाई पनि विस्तारै पुराना सवारी बेचेर नयाँ विद्युतीय यातायात चलाउने वातावरण बनाउनुपर्छ। यातायात व्यवसायीलाई पनि पेट्रोलियम सवारीमा रुपान्तरणका लागि समय दिनुपर्छ। सार्वजनिक यातायातलाई सुरक्षित, भरपर्दो र विश्वासिलो कसरी बनाउने? महानगर र निजी क्षेत्रका यातायात व्यवसायीले सञ्चालनमा ल्याउने बस एउटै क्षमताको हुनुपर्छ। एउटै छाता सङ्गठन हुन्छ। जसले लगानी गरेपनि एउटै कार्ड हुन्छ। त्यो कार्डमा यात्रुले आवश्यकताअनुसार रिचार्ज गर्नेछन्। महानगरको छाता सङ्ठगनभित्रका जुनसुकै बस, जुनसुकै रुटमा यात्रा गर्न पाइन्छ। यस्तो मोडल छिमेकी चीन, भारतलगायत विकसित मुलुकमा छ। एउटै छाता सङ्गठन भएपछि यात्रु कुरेर बस्नु परेन। अहिले काठमाडौँमा जाम हुनुको मुख्य कारण यात्रु कुरेर चोकमा बसिरहनु पनि हो। प्रतिस्पर्धा नभएपछि ती बसहरु निरन्तर चलिरहन्छन्। त्यसले गर्दा सडकमा सवारी चाप हुँदैन। सडकहरु साइकलमैत्री भएनन् भन्ने गुनासो पनि छन् नि? सडकको किनारामा हरियो रङ लगाएर मात्र साइकल लेन हुँदैनन्। साइकलका लागि मुख्य सडकभन्दा बाहिर छुट्टै लेन हुनुपर्छ। बीचमा बगैँचा हुनुपर्छ। काठमाडौँका सडकमा छुट्टै साइकल लेन बनाउन सम्भव छैन। सडक साना छन्। साइकल लेन छुट्याउँदा सडक झन् साँघुरो हुन्छ। सैद्धान्तिक कुरा गरेर भएन, व्यावहारिक छ कि छैन भनेर पनि हेर्नुपर्छ। काठमाडौँमा ट्र्याम, ट्रलीबस, मोनोरेल सम्भव छैन। बाहिरी चक्रपथ बनाउँदा छुट्टै साइकल लेन बनाउन सकिन्छ। पूर्वाधार निर्माणमा विभिन्न निकायबीच समन्वय नहुँदा नगरवासीले सास्ती खेप्नु परिरहेको छ नि? सडक विभागले सडक बनाउँछ। सडकको निश्चित डेन्सिटी, टेम्प्रेचर र कम्प्याक हुन्छ। यसको अनुगमन महानगरले गर्छ। म आफैँ पनि इन्जिनियर हुँ, म पनि जान्दछु। डेन्सिटी पुगेन भने फेरि पेल्न लगाउन सकिन्छ। काम भइरहेको स्थानमा अनुगमन भइरहेको छैन। सडकमा ढलान गरियो तर ढलानमा प्रयोग गरिएका सामग्रीको गुणस्तर कस्तो छ ? निर्माणकर्ताले जस्तो प्रतिवेदन दियो त्यसलाई मान्ने गरिएको छ। अब त्यस्तो हुँदैन, सडकमा कस्ता सामग्रीको प्रयोग गरिएको छ, पहिले त्यो महानगरको प्रयोगशालामा परीक्षण हुन्छ। अनुगमनलाई प्रभावकारी बनाउँछौँ। बाटामा हुने खाल्डाखुल्डी तत्काल मर्मत गर्न इन्फ्रास्टकचर एम्बुलेन्सको व्यवस्था गर्नेछौँ। हरियाली शहरी सौन्दर्यको अनिवार्य शर्त हो, महानगरलाई हराभरा बनाउन के गर्नुहुन्छ? प्रत्येक घर, खाली जग्गा र फुटपाथमा रुख रोपिन्छ। हरेक घरमा कम्तीमा एउटा रुख हुनुपर्ने व्यवस्था छ तर त्यसको कार्यान्वयन भएको पाइँदैन। महानगरले कर तिरेबापत नागरिकलाई फल दिने बिरुवा उपलब्ध गराउँछ। फल दिने रुख भए पो नागरिकले त्यसको संरक्षण गर्छन्। त्यसबाट उत्पादन भएको फल खान पनि पाउँछन्। त्यसलाई अनिवार्य बनाउन महानगरले नीतिगत निर्णय नै गर्छ। महानगर क्षेत्रमा करिब ४५ खाली स्थान छन्। त्यसलाई विभिन्न प्रयोजनका लागि सदुपयोग गर्न सकिने गरी विकास गर्छौं। यसले महानगर क्षेत्रलाई हराभरा बनाउन मद्दत पुयाउँछ। हामीले भर्टिकल गार्डेनको पनि सोच राखेका छौँ। सरकारी कार्यालयमा खाली रहेका जग्गामा पोखरी खन्न र रुख रोप्न आग्रह गर्दछौँ। होर्डिङ बोर्ड र तारको व्यवस्थापन गर्न सकिँदैन? होर्डिङ बोर्ड र तारको व्यवस्थापनसम्बन्धी छुट्टै नियम छन्। त्यो कार्यान्वयन नभएको हो। अब हामी त्यसलाई कडाइका साथ कार्यान्वयन गर्छौं। सार्वजनिक शौचालयको उचित प्रबन्ध नहुँदा नागरिक छन्। यसलाई कसरी समाधान गर्नुहुन्छ? सरकारी कार्यालयले चर्चेको केही जग्गा लिएर महानगरको लगानीमा सार्वजनिक शौचालय बनाउछौँ। कार्यालयसँग सहकार्य गरी कम्पाउडको पर्खाल भत्काएर थोरै जग्गामा शौचालय बनाउन सकिन्छ। सार्वजनिक शौचालयको पर्याप्त व्यवस्था गर्न हामीले नगरभित्र रहेका रेस्टुरेन्टसँग पनि छलफल गरेका छौँ। रेष्टुरेन्टको शौचालयलाई पनि सर्वसाधारणले प्रयोग गर्न सक्ने बनाउँछौँ। त्यसबापत उहाँहरुलाई करमा केही छुट दिन सकिन्छ। त्यस्ता रेष्टुरेन्टमा विशेष प्रकारका सङ्केत राखिनेछ। त्यस्तो सङ्केत राखेको स्थानमा कसैसँग अनुमति नलिइ शौचालयको प्रयोग गर्न सकिन्छ। काठमाडौँ महानगरले यस्तो संस्कार विकास गरेपछि त्यो देशव्यापी हुन्छ। यसले रेष्टुरेन्टको व्यापार वृद्धिमा पनि सहयोग पुयाउँछ। काठमाडौँको कला, संस्कृति, यहाँको सांस्कृतिक वैभवलाई कसरी अगाडि बढाउनुहुन्छ? कला, संस्कृति, सम्पदा र सभ्यतालाई जीवन्त राख्न कुनै कसर बाँकी राख्ने छैन। यसका लागि हामीले भक्तपुर नगरपालिकासँग विभिन्न चरणमा छलफल गरेका छौँ। यहाँको काष्ठकला, मूर्तिकलाको संरक्षणका लागि दक्ष जनशक्तिको उत्पादन गर्न तालीम केन्द्रको व्यवस्था गर्नेछौँ। काठमाडौँका प्राचीन कला, संस्कृतिको संरक्षण गर्न अरनिको नै चाहिन्छ भनेर मैले पैरवी गर्दै आएको छु। म आफैँले पनि लिच्छवीकालीन, मल्लकालीन इतिहासका बारेमा गहिरो अध्ययन गरेको छु। संस्कृतिलाई पर्यटनसँग जोड्नुपर्छ। पर्यटन, कला, संस्कृति, सम्पदा संरक्षणको क्षेत्रमा बजेट बढाउने सोचमा छौँ। यसले नागरिक र देशको आर्थिक अवस्थालाई नै सकारात्मक प्रभाव पार्दछ। यहाँ स्वतन्त्ररुपमा प्रमुखमा निर्वाचित हुनुभयो तर तपाईंका सारथीहरु दलीय प्रतिनिधित्वका साथ प्रस्तुत हुनुहुन्छ होला। कसरी समन्वय गर्नुहुन्छ? मलाई सबै पार्टीका नेता कार्यकर्ता तथा जनताले मत दिनुभएको हो। पार्टीबाट वडाध्यक्षमा निर्वाचित हुनुभएका व्यक्तिले पनि मलाई मत दिनुभएको छ। उहाँहरुले काम गर्न नदिने, सहयोग नगर्ने भन्ने प्रश्न नै आउँदैन। सबै मेरो सपोर्टमा हुनुहन्छ। सबै पार्टीका शीर्ष नेता तथा प्रतिस्पर्धी सबैले मलाई टेलिफोन गरेर सहयोगको प्रतिबद्धता व्यक्त गर्नुभएको छ। हामी कार्यपालिका बैठकको प्रत्यक्ष प्रसारण नै गर्नेछौँ। जनताको पक्षमा काम गर्न कसले नमान्नु होला र? अन्त्यमा केही भन्नु छ कि? मलाई काठमाडौँ महानगरवासीले मत दिएर र देशभरका नागरिकले शुभकामनाका साथ नेतृत्व गर्ने अवसर दिनुभएको छ। पक्कै पनि उहाँहरुको मप्रति ठूलो विश्वास छ। म त्यसलाई घट्न दिने छैन। एकलो प्रयासले मात्रै विकास सम्भव हुँदैन। त्यसैले काठमाडौँ उपत्यकाका १८ वटा नगरपालिकासँग सहकार्य गरी सामूहिक अवधारणाका आधारमा अगाडि बढ्ने छौँ। हामीले राजधानीलाई नमूना बनाउन सकेमा देशका अन्य पालिकाहरुलाई पनि प्रेरणा हुनेछ। विगतबाट पाठ सिक्दै भविष्यलाई परिणाममुखी बनाउन सबैको साथ र सहयोग प्राप्त हुने नै छ।  अशोक घिमिरेशर्मिला पाठक"
लुकेर बसेका पूर्वडीआईजी रञ्जन कोइराला पक्राउ,"काठमाडौं : सर्वोच्च अदालतले फैसला उल्टाएपछि पत्नी हत्याका दोषी सशस्त्र प्रहरीका पूर्वडीआईजी रञ्जन कोइराला पक्राउ परेका छन्। प्रहरीले शुक्रबार कोइरालालाई बानेश्वरबाट पक्राउ गरेको हो। प्रहरीका अनुसार लुकिरहेको अवस्थामा उनी पक्राउ परेका थिए। कायममुकायम प्रधानन्यायाधीश दीपककुमार कार्की, न्यायाधीशहरू टंकबहादुर मोक्तान र डा कुमार चुडालको पूर्ण इजलासले बिहीबार सर्वोच्चको फैसला उल्ट्याएको थियो। पूर्ण इजलासको फैसलासँगै पत्नी हत्याको अभियोगमा जन्मकैदको सजाय पाएका कोइराला पुनः कैद बस्नुपर्ने छ। दुई वर्षअघि तत्कालीन प्रधानन्यायाधीश चोलेन्द्रशमशेर जबरा र न्यायाधीश तेजबहादुर केसीको संयुक्त इजलासले कैद मिनाहाको राय सुनाएको थियो। २०७७ असार १५ गते कोइरालाको ८ वर्ष ६ महिना हुने गरी सजाय घटाएको थियो। सर्वोच्चको फैसला प्रतिआपत्ति जनाउँदै महान्यायाधिवक्ता कार्यालयले पुनरावलोकनका लागि २०७७ साउन २१ गते निवेदन दिएको थियो। के थियो घटना ? रञ्जन कोइराला सशस्त्र प्रहरीका पूर्वडीआईजी हुन्। २०५० सालमा दाम्पत्य जीवनमा बाँधिएका रञ्जन र गीताका दुई छोरा छन्। दुई छोरा जन्मिएपछि कोइरालाको रेग्मी थरकी महिलासँग सम्बन्धमा थिए। उनले पत्नी गीतालाई सम्बन्धविच्छेदका लागि दबाब दिँदै आएको परिवारले जनाएको छ। दुवै छुट्टिएर बसेका थिए। कोइरालाले अंशचलान मुद्दा र गीताले कोइरालामाथि मानाचामल मुद्दा हालेका थिए। तालिमका सिलसिलामा कोइराला २०६८ भदौमा चीन गएका थिए। पुस २१ मा चीनबाट बिदामा स्वदेश फर्के। पत्नी गीताको घरमा गए। पुस २७ मा गीताको घरबाट कान्छो छोरा लिएर आफू बस्ने घरमा राखे। कोइरालाले पुस २७ गते बिहान सशस्त्र प्रहरीका जवान एवं आफ्ना सवारी चालक शंकर पौडेललाई फोन गरी दुइटा ग्यालेन १ सय २३ लिटर पेट्रोल घरमा मगाएका थिए। पत्नीको शव जलाउने योजना बनाइसकेको घटनाक्रमबाट देखिन्छ। दोस्रोपटक कोही नभएको बेला दिउँसो उनी गीताको घरमा गएका थिए। कोठामै हत्या गरेर पेट्रोलसहित शव लिएर उनले मकवानपुरको सडक छेउमा पत्नीको शव जलाउने प्रयास गरेका थिए। कोइरालाले पुस २७ मै पत्नीको हत्या गरेको अनुसन्धानबाट खुलेको थियो। मकवानपुरको टिस्टुङ८ स्थित त्रिभुवन राजपथको मेत्राङ भन्ने स्थानमा शरीर टुक्रा पारेर टिस्टुङको जंगलमा जलाएका थिए। पुस २८ गते जलेको अवस्थामा शरीरका केही अंग भेटिएको थियो। डीएनए परीक्षणबाट ती अंग गीताकै भएको पुष्टि भएको थियो। कोइराला माघ ८ मा नागढुंगामा बा ८ च ५४०८ नम्बरको गाडीसहित पक्राउ परेका थिए। १० दिनसम्म पनि छोरी नभेटिएपछि बुबा हरेरामले २०६८ माघ ६ मा महानगरीय प्रहरी परिसर काठमाडौंमा जाहेरी दिएका थिए। दुई दिनपछि गीताको शव फेला पर्यो। हरेरामले छोरीको हत्यामा जिम्मेवार रहेको भन्दै रञ्जनविरुद्ध जाहेरी दिए। झन्डै साढे दुई वर्षपछि काठमाडौं जिल्ला अदालतले रञ्जनलाई जन्मकैदको फैसला गरेको थियो। अदालतले प्रेमिका भनिएकी रेग्मीलाई एक वर्ष सजाय हुने फैसला सुनाएको थियो। त्यसविरुद्ध तीनै पक्ष तत्कालीन पुनरावेदन अदालत पाटन गए।"
कारागारलाई पुस्तक र फर्निचर प्रदान,"काठमाडौं : मधेस प्रदेश सरकारले प्रदेशका पाँचवटा जिल्ला कारागारलाई आज पुस्तक तथा फर्निचर उपलब्ध गराएको छ । प्रादेशिक गृह तथा सञ्चार मन्त्रालयमा आयोजित कार्यक्रममा गृह तथा सञ्चारमन्त्री भरतप्रसाद साहले सप्तरी, सिरहा, महोत्तरी, रौतहट र पर्सा कारागारका लागि पुस्तक तथा फर्निचर हस्तान्तरण गरेका हुन्। मन्त्री साहले कारागारका कैदीबन्दीको समय सदुपयोग होस् र जेल जीवनबाट फर्किएपछि पुनः नयाँ शिराबाट जीवन सुरुआत गर्न सकुन् भन्ने उद्देश्यले ती सामग्री हस्तान्तरण गरिएको बताए। कैदीबन्दीको जीवनमा प्रभाव पार्नसक्ने जीवनोपयोगी पुस्तक तथा पुस्तकको संरक्षणका लागि चाहिने आवश्यक फर्निचरलगायत सामग्री कारागार प्रशासनलाई उपलब्ध गराएको उनको भनाइ थियो। पाँचवटै जिल्ला कारागारलाई २५२ प्रकारको जीवन उपयोगी पुस्तक, एक थान अफिस टेबल, २० थान प्लाष्टिक कुर्सी, तीन थान रिमल्भिङ कुर्सी तथा पाँच थान दराजका दरले सामग्री हस्तान्तरण गरिएको मन्त्रालयका सचिव रामकुमार महतोले जानकारी दिए। रासस"
"शनिबार आर्थिक सर्वेक्षण, आइतबार बजेट",काठमाडौं : प्रतिनिधिसभामा शनिबार आर्थिक वर्ष २०७८७९ को आर्थिक सर्वेक्षण पेश हुने भएको छ। बैठकमा आजका लागि नै आर्थिक सर्वेक्षण पेश गर्ने कार्यसूची रहेपनि प्रमुख प्रतिपक्षी दल नेकपा(एमाले)को अवरोधका कारण पेश हुन पाएन। आगामी आर्थिक वर्षको बजेट प्रस्तुत गर्नु भन्दा अघि नै आर्थिक सर्वेक्षण पेश गर्नुपर्ने व्यवस्था छ। अर्थमन्त्री जनार्दन शर्माले उक्त आर्थिक सर्वेक्षण पेश गर्ने कार्यक्रम छ। यही जेठ १५ गते सङ्घीय संसदको संयुक्त बैठकमा अर्थमन्त्रीले आगामी आवको बजेट पेश गर्नेछन्। गणतन्त्र दिवसको दिन पारेर नै बजेट पेश गर्ने गरी संविधानमा नै व्यवस्था गरिएको छ। रासस
बलात्कार र यौन हिंसासम्बन्धी कानुन तर्जुमा गर्न सरकार तयार : गृहमन्त्री,"काठमाडौं : गृहमन्त्री बालकृष्ण खाणले बलात्कार र यौन हिंसासम्बन्धी कानुन तर्जुमा गर्न सरकारले तयारी थालेको बताएका छन्। राष्ट्रिय मानव अधिकार आयोगको २२ औं वार्षिकोत्सवका अवसरमा शुक्रबार ललितपुरमा आयोजित कार्यक्रममा बोल्दै गृहमन्त्री खाणले बलात्कार, घरेलु हिंसा, एसिड आक्रमणजस्ता घटनाका दोषीलाई कानुनी दायरामा ल्याउन आवश्यक कानुनको तर्जुमा गर्न सरकारले गृहकार्य थालेको बताए। गृहमन्त्री खाडले मानव अधिकारमैत्री वातावरण सिर्जना गर्न नेपाल सरकार प्रतिबद्ध रहेको बताए। उनले आर्थिक, सामाजिक तथा साँस्कृतिक अधिकारको प्रत्याभूतिका लागि मानव अधिकारमैत्री वातावरण सिर्जना गर्न सरकार प्रतिवद्ध रहेको बताए। सरकारले दण्डहिनता अन्त्य गर्ने तथा मानव अधिकार उल्लंघनप्रति शून्य सहनसिलताको नीति लिएको जानकारी दिए। यस्तै, द्वन्द्वकालीन घटनाका पीडितको न्यायका लागि सरकार प्रतिवद्ध रहेको भन्दै उनले संक्रमणकालीन संयन्त्रमार्फत छिट्टै पीडित र परिवारमा समेत न्यायको अनुभूति हुने गरी सो कार्यलाई निष्कर्षमा पुर्याइने बताए। मानव बेचबिखनविरुद्धको अभियानमा आयोग र नागरिक समाजले प्रशंसायुक्त काम गरेको उनको भनाइ छ। त्यस्तै, आयोगका अध्यक्ष तपबहादुर मगरले मानवअधिकार आयोग र अन्य संवैधानिक निकायबीच सहकार्य गर्दै मानवअधिकारको क्षेत्रमा प्रभावकारी काम गर्ने बताए। उनले विश्वका अन्य देशसँग पनि मानवअधिकार रक्षाका लागि विभिन्न सम्झौता भएको जानकारी दिए। उनले मानवअधिकार रक्षाका लागि आयोगले गरेको सिफारिसलाई राज्यले गम्भीरुपमा लिनुपर्ने धारणा व्यक्त गरे।"
भारत सरकारको सहयोगमा निर्मित स्कुलको उद्घाटन,काठमाडौं : भारत सरकारको अनुदानमा निर्मित विद्यालयको उद्घाटन गरिएको छ। नेपालस्थित भारतीय राजदूतावासका कार्यबाहक राजदूत नामग्य सी खम्पाले मुस्ताङको लोमान्थाङ३ स्थित श्री पाल एवं नाम्ग्याल गुम्बा विद्यालयको उद्घाटन गरेकी हुन्। सो अवसरमा भारत सरकारले उक्त स्कुललाई बस पनि हस्तान्तरण गरेको थियो। भारतीय दूतावासका अनुसार घरपझोङ गाउँपालिकालाई उपहारस्वरुप एम्बुलेन्स प्रदान गरिएको छ। भारतनेपाला विकास सहकार्य कार्यक्रमअन्तर्गत दुई करोड ६३ लाखको लागतमा उक्त विद्यालयको संरचना स्तरोन्नति भएको हो। यो परियोजा 'इन्डिया७५ आजादीका अमृत महोत्सव'अन्तर्गतको कार्यक्रम रहेको दूतावासले जनाएको छ। सामुदायिक विकास परियोजनाअन्तर्गत भारतले मुस्ताङमा १५ वटा परियोजना सम्पन्न गरेको जनाएको छ।
महिलाको अर्धनग्न तस्बिर खिचेर चरित्रहत्या गर्ने प्रहरी जवान पक्राउ,"काठमाडौं : प्रहरीको साइबर व्युरोले महिलाको चरित्रहत्या गरेको आरोपमा दुई जनालाई पक्राउ गरी अनुसन्धान थालेको छ। एक जना भने नेपाल प्रहरीका बहालवाला कर्मचारी रहेका छन्। विद्युतीय कारोबार ऐन २०६३ अन्तर्गतको कसुर गरेको आरोपमा रौतहटका घर भइ धनुषामा कार्यरत प्रहरी जवान कृष्णकुमार यादव र विराटनगर घर भएका मोहम्मद कसिमलाई धरान प्रहरीको सहयोगमा पक्राउ गरी काठमाडौँ ल्याइएको छ। यादवले युवतीलाई सामाजिक सञ्जालमा साथी बनाएर प्रलोभनमा पारी खिचिएका अन्तरङ्ग तस्बिहरू सामाजिक सञ्जालमा पोष्ट गर्ने, धम्क्याएर पीडितलाई मानसिक तनाव दिई चरित्र हत्यासमेत गरेको दाबी गरिएको छ। कासिममाथि सामाजिक सञ्जालमा नक्कली एकाउन्ट खोली युवतीको अन्तरङ्गका तस्बिर विभिन्न व्यक्तिलाई पठाइ चरित्र हत्या गरेको आरोप छ। काठमाडौं जिल्ला अदालतबाट पाँच दिनको म्याद थप गरी उनीहरुमाथि अनुसन्धान जारी रहेको ब्युरोका प्रहरी वरिष्ठ उपरीक्षक नविन्द अर्यालले आज एक विज्ञप्ति जारी गरी जनकारी दिएका छन्।"
मन्त्रालयको अनुरोध : ज्वरो आएको तीन दिनभित्र दाग वा डाबर देखिए सम्पर्क गर्नुस्,"काठमाडौं : विश्वका धेरै मुलुकमा देखापरेको मङ्कीपक्स रोग नेपाल पनि जोखिममा रहेको छ। स्वास्थ्य तथा जनसङ्ख्या मन्त्रालयका सहप्रवक्ता डा समिरकुमार अधिकारीले नेपालमा जोखिम भए पनि अहिलेसम्म मङ्किपक्सका सङ्क्रमित फेला नपरेको बताए। उनले नेपालमा सङ्क्रमण नदेखिए पनि सचेत हुनुपर्ने बताए। यो रोग भाइरसबाट सर्ने एक किसिमको सरुवा रोग हो। सङ्क्रमित व्यक्ति वा पशुसँग नजिकको सम्पर्कमा आउँदा तिनीका र्याल, घाउ, खटिरा, शरीरबाट निस्कने तरल पदार्थ र दूषित सतह र सामग्रीबाट सर्ने गर्छ। त्यस्तै श्वासनली, आँखा, नाक वा मुख काटिएको, टोकिएको वा फुटेको छालाजस्ता अङ्गबाट भाइरस शरीरमा प्रवेश गरेर पनि सर्ने गर्छ। बाँदर, मुसा, लोखर्केलगायत जनावर, भाइरस रहेको ओछ्यान र लुगाबाट पनि यो भाइरस सर्ने गर्छ। ज्वरो आउनु, सामान्य ज्वरो सुरु भएको एकदेखि तीन दिनभित्रमा छालामा दाग देखिनु, अनुहार, हल्केला र पैतालामा डाबर देखापर्नु, डाबर परिवर्तन भई फोका हुँदै पाप्रा लागेर उपकिनुजस्ता यस रोगमा लक्षण देखिन्छ। त्यस्तै टाउको, ढाड र मासपेशीदुख्नु, शरीरका ग्रन्धि बढ्नु, लक्षण १४ देखि २८ दिनसम्म रहन सक्छ र सामान्यता आफैँ हराउने गर्छ। बालबालिका र रोग प्रतिरोधात्मक क्षमता कमजोर भएका व्यक्तिमा आँखामा सङ्क्रमण र दृष्टि गुम्नु, अन्य जीवाणुको सङ्क्रमण, निमोनिया, मस्तिष्क ज्वरो, गर्भ खेर जानु र मृत्युजस्ता सम्भावित जटिलता देखापर्ने मन्त्रालयले जनाएको छ। रोगबाट बच्नका लागि मङ्कीपक्सको शङ्का वा पुष्टि भएका व्यक्तिसँग असुरक्षित सम्पर्कमा नजाने, सङ्क्रमति व्यक्तिलाई घरमा वा अस्पतालमा आइसोलेशनमा राख्ने, सङ्क्रमित व्यक्तिको हेरचाह गर्नेले पिपिई लगाउने, नियमितरूपमा साबुन पानीले हात धुने, मरेका वा बिरामी जनवारको सम्पर्कमा नजाने, सङ्क्रमित व्यक्तिका लुगा, तौलिया, ओछ्यान र भाडा तातो पानीले धुने, सङ्क्रमतिको सम्पर्कमा आएका सहत र स्थान निसङ्क्रमण गर्ने, मासुजन्य खानेकुरा राम्ररी पकाएर मात्र खाने गर्नुपर्छ। मन्त्रालयले ज्वरो आएको एकदेखि तीन दिनभित्र अनुहार, हल्केला र पैतलामा दाग वा डाबर देखिएमा मन्त्रालयको हटलाइन नम्बर १११५ मा सम्पर्क गर्न अनुरोध गरिएको छ।"
बैतडीमा विद्युतीय राहदानी सेवा सुरु,बैतडी : जिल्ला प्रशासन कार्यालयले पहिलोपटक विद्युतीय राहदानी ईपासपोर्ट सेवा सुरु गरेको छ। एमआरपी राहदानी विस्थापित गरेर विद्युतीय राहदानी सुरु गरिएको जिल्ला प्रशासन कार्यालयका सूचना अधिकारी खगेन्द्र भारतीले जानकारी दिए। ईपासपोर्ट सेवा जिल्लामै सुरु भएपछि धेरै समय पर्खिनुपर्ने र राहदानी बनाउन काठमाण्डौँ जानुपर्ने यहाँका नागरिकको बाध्यता हटेको हो। अब वैदेशिक रोजगारिमा जानेले जिल्ला प्रशासन कार्यालयमा तीन हप्ताभित्र राहदानी पाउने र विद्युतीय राहदानी ईपासपोर्ट बनाउनेले रु पाँच हजार शुल्क तिर्नुपर्नेछ। यस्तै विद्युतीय राहदानी ईपासपोर्टका लागि घरबाटै पनि फर्म भर्न सकिने जनाईएको छ। राहदानी बनाउन तीन महिना लाग्ने गरेकामा अब भने तीन हप्तामै जिल्लामा राहदानी आइपुग्ने भएको हो। यहाँबाट काठमाडौँ गएर राहदानी बनाउनुपर्दा जिल्लावासीलाइ निकै अप्ठ्यारो र सारै खर्चिलो हुने गरेकामा अब राहत मिलेको जिल्ला प्रशासन कार्यालयले जनाएको छ। यहाँ गत मङ्सिर २ गतेदेखि एमआरपी राहदानी बनाउन बन्द गरिएको थियो।
पुतलीबजार र गल्याङमा घरघरमै वृद्ध भत्ता,"वालिङ : स्याङ्जाको गल्याङ नगरपालिकाले वृद्ध भत्ता अब घरघरमै पुगेर वितरण गर्ने भएको छ। पालिकाका विभिन्न वडामा रहेका वृद्धवृद्धाहरुलाई गल्याङ बजारसम्म आउनुपर्दा समस्या हुने र लाइन बस्नुपर्दा सास्ती भएको भन्दै घर घरमै पुगेर वितरण गर्ने निर्णय गरेको हो। नगरस्थित बैंक तथा वित्तीय संस्थाहरुको संयुक्त बैठकले नगरपालिकाका कर्मचारी र बैंकका कर्मचारीको संयुक्त पहलमा घरघरमै पुगेर वितरण गर्ने तयारी गरिएको नगरप्रमुख गुरुप्रसाद भट्टराईले बताए। 'वृद्ध भत्ता बुझ्न गाउँगाउँबाट बजारमा रहेका बैंकमा आउँदा वृद्धवृद्धालाई झनै सास्ती भएको गुनासो आउने थालेपछि बैंकका कर्मचारी र नगरपालिकाका कर्मचारीहरुनै घरघरमा पुगेर वितरण गर्ने तयारी गरेका हौं,' उनले भने। नेपाली कांग्रेसबाट विजयी भएका प्रमुख भट्टराईले आफ्नो चुनावी घोषणापत्रमा घरघरमै वृद्धभत्ता दिने उल्लेख गरे। घोषणापत्रमा उल्लेख गरेबमोजिम नै बैंक तथा वित्तीय संस्थाहरुको समन्वय र सहकार्यमा कार्यान्वयनमा अगाडि बढेको उनले बताए। त्यस्तै पुतलीबजार नगरपालिकाले पनि वृद्धवृद्धालाई बैंकसम्म आएर वृद्ध भत्ता बुझ्नुपर्दा समस्या भएको भन्दै घरमै पुगेर वितरण गर्ने तयारी थालेको छ। ग्रामीण भेगदेखि बजारमा रहेको बैंकसम्म आउँदा जाँदा सवारीसाधनको समस्या र बैंकमा आएर लामो समय लाइनमा बस्नुपर्ने अवस्थाको अन्त्यका लागि घरमै पुगेर वितरण गर्ने तयारी गरेको नगरप्रमुख तुल्सीराम रेग्मीले बताए। घरमै पुगेर वितरण गरेपछि समय र खर्चमा पनि वचत हुनाका साथै सहज हुने भएकाले घरबाटै वितरण गर्ने तयारी थालिएको उनले जानकारी दिए।"
'प्रेमलीला' युट्युबमा पनि,"काठमाडौं : २ वर्ष अगाडि रिलिज भएको नेपाली सिनेमा प्रेमलीला युट्युबमा पनि रिलिज भएको छ। प्रेमलीला शुक्रबार ओएसआर डिजिटल च्यानलबाट रिलिज भएको हो। त्रिकोणात्मक प्रेम कथामा निर्माण भएको सिनेमा हिन्दी र नेपाली भाषामा छ। भारतीय केटा नेपाली केटिको प्रेम देखाइएकोले सिनेमाका धेरै अंश हिन्दि भाषामा भएको हो। दीपशिखा खड्का, अलि खान र मौसम खड्काको मुख्य भूमिका रहेको सिनेमालाई अभिनेत्री दिपशिखाकै स्टोरी, स्क्रीन प्ले र डाइलग रहेको छ। फैजिल फिल्म्स र नानि मैया कार्कीले निर्माण गरेको सिनेमा नेपाल र भारतमा छायांकन गरिएको थियो।"
इथियोपियामा १२ जनाभन्दा बढी पत्रकार पक्राउ,"नैरोबी : इथियोपियामा अपराधविरोधी अभियानलाई साथ दिएको आरोपमा कम्तीमा १२ जना पत्रकार पक्राउ परेका सञ्चारकर्मी तथा अधिकारकर्मी समूहले शुक्रबार बताएका छन्। अन्तर्राष्ट्रिय समुदायले चासोका साथ हेर्दै आएको उक्त धरपकडमा अपराधविरोधी अभियानमा संलग्न चार हजारभन्दा बढी मानिसहरूलाई पक्राउ गरी कडा सुरक्षा नियन्त्रणमा राखेको पत्रकार तथा अधिकार समूहहरूले बताएका छन्। पछिल्लो समय अभियानबारे समाचार लेखेको आरोपमा पत्रकारहरूलाई पनि निसाना बनाइएको रिपोर्ट गरिएको छ। हालैको गिरफ्तारीमा अम्हारिक भाषाको पत्रिका फितिहका प्रधान सम्पादक टेमेस्जेन डेसालेगन पनि परेका छन्। उनलाई बिहीबार बिहान आफ्नो कार्यालयबाट सादा पोषाकमा आएका सुरक्षाकर्मीले पक्राउ गरेका उनका सहकर्मी मिस्गन जिनाबुले एएफपीलाई बताए। 'सुरुमा त उनीहरूले टेमेजनलाई स्थानीय प्रहरी चौकीमा लगे। सुरक्षा बलले उहाँलाई पछि गोप्य स्थानमा सारेको छ,' उनलाई कहाँ राखिएको भन्नेबारे कुनै जानकारी आएको छैन। प्रहरीले बिहीबार टेमेस्जेनको घरमा पनि आक्रमण गरेका पत्रिका, डिस्क ड्राइभ र क्यामेरा जफत गरेका बताइएको छ। अर्का पत्रकार तथा युट्युबर यायसेवे शिमेलीस बिहीबार दिउँसो राजधानी अदिस अबाबास्थित घरबाट पक्राउ परेको उनका पूर्व सहकर्मी बेकल अलामिरेले एएफपीलाई बताए। पूर्व टिभी होस्टलाई शुक्रबार अदालतमा उपस्थित गरिएको बताउँदै उनले भने, 'याइसेवलाई प्रहरीले समाचारमार्फत् हिंसा भड्काउने काम गरेको आरोप लगाइएको छ।' दुवैले आफ्नो यूट्यूब च्यानलमा इथियोपियाली घटनाक्रमलाई रिपोर्टिङ गरेको थिए। दुवैले गत हप्ता अम्हारामा उनीहरूका स्टुडियोहरूमा छापा मारिएको र कर्मचारीहरूलाई लगिएको बताएका थिए। पक्राउ धेरै पत्रकारहरूलाई कहाँ राखिएको छ भन्ने जानकारी गराइएको छैन। अशारा नामक समाचार संस्थाले पनि आफ्ना यसका पाँच जना कर्मचारीलाई पक्राउ गरिएको बताएको छ। यूट्यूबमार्फत् कार्यक्रम चलाउँदै आएका प्रसिद्ध कार्यक्रम प्रस्तोता सोलोमन शुमीलाई पनि गत हप्ता अदिस अबाबाबाट पक्राउ गरिएको थियो। उनीमाथि पनि हिंसा भड्काउने खालका सामग्री प्रशारण गरेको आरोप लगाइएको दिदी टिगिस्ट शुमीले बताए। इथियोपियामा अपराध तथा भ्रष्टाचारविरोधी आन्दोलनले उत्कर्ष स्वरूप लिन थालेपछि यहाँको प्रशासनले चर्चित अभियन्ताहरूलाई पक्राउ गरेको छ।"
"पैसा तिरेर एक बोरा मल किन्न पनि पाइँदैन, नीति तथा कार्यक्रम यही हो ? : राजेन्द्र लिङ्देन","काठमाडौं : राष्ट्रिय प्रजातन्त्र पार्टीका अध्यक्ष एवम् सांसद राजेन्द्र लिङ्देनले ठूला भनिएका राजनीतिक दलहरु जनताबाट धेरै टाढा भइसकेको बताएका छन् । सरकारको नीति तथा कार्यक्रममाथि संसद्मा भाग लिँदै सांसद लिङ्देनले ठूला भनिएका पार्टीहरु भोटको आधारमा ठूला भएपनि जनताको मूल्यांकन आधारमा धेरै टाढा भएको बताए। उनले सरकारको नीति तथा कार्यक्रम नेताको स्वार्थ केन्द्रित भएको आरोप लगाए। उनले भने, 'देशको नीति कार्यक्रम यहि हो ? पैंसा तिरेर एक बोरा मल किन्न पाइँदैन । पाठ्यपुस्तक समयमै विद्यार्थीले पाउँदैनन् । नीति तथा कार्यक्रमले यो विषय समेटिनुपर्ने होइन र? प्राथमिकताका आधारमा सरकारको कार्यक्रम आउनुपर्ने होइन र ? प्रधानमन्त्रीज्यूको गृह जिल्लामा मेडिकल कलेज स्थापना हुन्छ । मन्त्रीज्यूको जिल्लामा कार्यक्रम जान्छ । के यहि हो नीति तथा कार्यक्रम ।'"
चितुवाको आक्रमणबाट बालकको मृत्यु,सन्धिखर्क : सन्धिखर्क४ वाङला अमलडाँडामा चितुवाको आक्रमणबाट सात वर्षीय बालकको मृत्यु भएको छ। गुल्मीको रेसुङ्गा घर भई सो स्थानमा बस्दै आएका सम्राट नेपालीको विहीबार चितुवाको आक्रमणबाट मृत्यु भएको जिल्ला प्रहरी कार्यालयका प्रहरी नायब उपरीक्षक अमरबहादुर थापाले जानकारी दिए। भगवती आधारभूत विद्यालयमा कक्षा २ मा अध्ययनरत ती बालक मामाघर बस्दै आएका थिए। खेल्न गएका बेला उनलाई चितुवाले आक्रमण गरेको थियो। चितुवाले घरभन्दा करिब एक किमी टाढा लगेर बालकलाई मारेको अवस्थामा स्थानीयवासीले फेला पारेपछि प्रहरीलाई खबर गरेको प्रनाउ थापाले बताए।
नेपाल टी२० लिगको टेन्डर खुला,"काठमाडौं : नेपाल क्रिकेट सङ्घ (क्यान)को आयोजनामा हुन लागेको नेपाल टी२० लिग प्रतियोगितामा टिम खरिदका लागि खुला टेन्डर आह्वान गरिएको छ। अगामी असोज ८ देखि कात्तिक ५ गतेसम्म हुने उक्त प्रतियोगिताका लागि टिम खरिद गर्न इच्छुक लगानीकर्तालाई टेन्डर आह्वान गरिएको क्यानद्वारा आज सार्वजनिक प्रेस विज्ञप्ति उल्लेख गरिएको छ। क्यानले औपचारिकरुपमा पहिलोपटक आयोजना गर्न लागेको उक्त प्रतियोगिताको टेन्डरको मिति भने यही जेठ २७ गतेसम्मलाई तोकेको छ। क्यानको गत मङ्गलबार बसेको बोर्ड बैठकले छ वटा नामलाई अनुमोदन गरेको थियो। जसमा विराटनगर, जनकपुर, काठमाडौँ, पोखरा, लुम्बिनीभैरहवा र फार वेस्टर्न छन्। रासस"
महोत्तरीमा जनप्रतिनिधिहरु पदभार ग्रहणसँगै योजना सुनाउँदै,"महोत्तरी : महोत्तरीका १५ पालिकामध्ये अधिकांश पालिकाका प्रमुखले पदभार ग्रहण गर्ने क्रममा जनमैत्री विकासका योजनाहरु सुनाएका छन्। उनीहरुमध्ये कतिपयले त तत्कालै जनमानसलाई प्रत्यक्ष फाईदा हुने तवरको निर्णयहरुसहितको अवधारणा प्रस्तुत गरेका छन्। महोत्तरीका पालिकाहरुले गरेका केही निर्णयहरु : बर्दिवास : स्वास्थ्य सेवाको हकमा अगाडि गर्भवती महिलाहरुको हकमा नगरपालिकाले थप १ हजार रुपैयाँ थपेर जनही २ हजारका दरले यातायात खर्च पाउनेछन्। गर्भवती महिलाहरुलाई नियमित स्वास्थ्य जाँच गरी आमाबच्चा दुबैको स्वास्थ्य सुरक्षामा प्रभावकारीता ल्याउने उद्देश्यले नगरले थप १ हजार रुपैयाँ थप गरिएको मेयर प्रल्हाद कुमार क्षेत्रीले उद्घोष गरेका छन्। मेयर क्षेत्रीले भने, यसले गर्दा पालिकाभरिका महिलाहरुलाई स्थानीय स्वास्थ्य संस्थामा प्रसुती गराउनका लागि अभिप्रेरित हुनेछ। यसभन्दा अगाडि रकमकै अभावमा सर्वसधारणहरु प्रसुती सेवा घरमै गराउनुपर्ने वाध्यता रहेको थियो। अब अस्पतालमा जानु परे नगरले निःशुल्क एम्बुलेन्सको व्यवस्था मिलाउनेछ। नगरभरिमा स्वास्थ्य बिमालाई थप प्रभावकारिता बनाउने मेयर क्षेत्रीले बताए। उनले भने, गरिब तथा विपन्न परिवारको हकमा वडाबाट सिफारिस लिएर आयो भने नगरले नि:शुल्क स्वास्थ्य बीमाको व्यवस्था मिलाउनेछ। नेपाल सरकारले यसअघि तराईको जिल्लाहरुमा १ हजार यतायात खर्च गर्भवती महिलाहरुका लागि उपलब्ध गराउदै आएको थियो। भंगहा : किसानले बाह्रैमास सिंचाई नगरभरिका खेतीयोग्य जग्गामा बाह्रैमास सिंचाईको व्यवस्थापन मिलाईने भंगहा नगरपालिका मेयर संजीव साहले उद्घोष गरेका छन्। पालिकाका खेतीयोग्य जग्गाहरुमा वैकल्पिक विधि अपनाएर १२ औ महिना सिचाईको प्रवन्ध गरिने र नगरभरिका सामुदायिक विद्यालयहरुमा कक्षा ११ र १२ मा निःशुल्क पठनपाठनको प्रवन्ध गर्नुको साथै नगरमा चाँडै १० सैययाको आधारभूत स्वास्थ्य संस्था संघीय सरकारको समन्वय र नगरपालिकाको पहलमा स्थापना गरिने नगरपालिकाले जनाएको छ। वडा कार्यालय र स्वास्थ्य चौकीहरुलाई समेत नागरिकमैत्री बनाई अनुकुल सेवा प्रदान गरिने नगरप्रमुख साहले जानकारी दिएका छन्। गौशाला : स्वास्थ्य, शिक्षाको हकमा कुनै सम्झौता नहुने नगरप्रमुख डा दिपेन्द्र महतोले गौशालावासीले पहिलो प्राथामिकता स्वास्थ्य र शिक्षाको क्षेत्रमा उपलब्धि पाउनेछ। आफ्नो कार्यकालमा यी दुई अतिआवश्यक सेवाहरु सूचारु गर्नका लागि कसैसँग कुनै किसिमको सम्झौता नगरिकन सर्वसुलभ एवम् चुस्तदुरुस्त सेवा उपलब्ध गराईनेछ। स्वास्थ्य र शिक्षालाई आधुनिकतासँग जोडेर यहाँ सर्वपक्षीय विकासको मोडालिटी तयार गरिने र सोही अनुरुप सेवा प्रदान गरिने नगरप्रमुख महतोले धारणा राखेका छन्। यहाँको स्वास्थ्य र शिक्षा निकै नै कमजोर अवस्थामा रहेकोले आफु त्यस तर्फ चाडै नै सुधारिने डा महतोले उदघोष गरेका छन्। सोनमा : गर्भवती महिलाको हकमा निःशुल्क एम्वुलेन्स पालिकाभरिका दिर्घरोगी तथा गर्भवती महिलाको हक प्रदेश भरिका जुनसुकै अस्पतालमा जान मिल्ने गरी एम्बुलेन्स सेवा नि:शुल्क गरिने गाँउपालिकाका अध्यक्ष विश्वेश्वर यादवले बताएका छन्। अध्यक्ष यादवले भने, अब आर्थिक रुपले विपन्न परिवारका कोहि रोगी पनि यातायातकै अभावमा अकालमा ज्यान गुमाउन वाध्य हुनेछैन। गाँउपालिकाले त्यस्तालाई निःशुल्क रुपमा एम्बुलेन्स सेवा उपलब्ध गराईनेछ। कृषिमा अधारित पालिका रहेकोले यहाँका किसानका लागि निःशुल्क सिंचाईको समेत प्रवन्ध गरिने अध्यक्ष यादवले प्रतिवद्धता जनाएका छन्। औरही : भाषण कम, काम बढी औरही नगरप्रमुख प्रदीप खडकाले आफूले भाषणले होईन् काम गरेर जनताको मन जित्ने उदघोष गरेका छन्। मेयर खडाकाले भने, यस पालिकालाई प्रदेशभरिकै उत्कृष्ट पालिका बनाउनका लागि हरसम्भव प्रयासरत रहनेछु। पालिकालाई जनमैत्री बनाउनका लागि उत्कृष्ट तवरले यहाँ जनमैत्री विकासको लहर ल्याउनेछु। साथै नगरभरिका गर्भवती महिलालाई मधेश प्रदेश भरिमा निःशुल्क एम्बुलेन्स सुबिधा प्रदान गरिनुको साथै तीन महिनासम्म निःशुल्क रुपमा पञ्जीकरणको कामकाम हुनेछ। , मटिहानी : अधुरा कामकाज पूरा विद्यालय आवातजावत गर्नका लागि नगरभरिका कक्षा ११ का छात्रालाई साइकल वितरण गर्ने पहिलो निर्णय भएको छ। दोस्रोपटक मटिहानी नगरपालिकाको नगरप्रमुखको रुपमा पदभार ग्रहण गर्दै नगरप्रमुख हरिप्रसाद मण्डलले भने अब छोरीहरुको सहजताका लागि साइकल खरिद गरेर वितरण गर्नेछु। उनले भने, अबको पहिलो कार्यकालमा अधुरा रहेका कामकाजलाई पूरा गर्नेछु। विशेष गरेर शिक्षा, स्वाथ्य र कृषि क्षेत्रको कामलाई प्राथमिकतामा राखि जनमैत्री कार्यसम्पादन गर्नेछु्। नगरभित्रको सडकलाई प्रदेश र संघीय सरकारको सहयोगमा आवश्यकताअनुसार दुई लेन, चार लेनको पक्की तथा कालोपत्रे सडक बनाउने नगरप्रमुख मण्डलले बताए। त्यस्तै नगरपालिकाको नाममा चाँडै नै बारुणयन्त्र खरिद गरी जनताको सेवामा प्रयोगमा ल्याउने मण्डलले धारणा राखेका हुन। जलेश्वर : चौतर्फी विकासको अवधारणा ल्याउने जिल्ला सदरमुकाम एवम् सवैभन्दा पुरानो नगरपालिकाको रुपमा जलेश्वरलाई चिनिन्छ। जलेश्वरमा चौतर्फी विकासको आवश्यक्ता सर्वसधारणले महसुस गर्दै आएका छन्। यसैलाई ध्यानमा राख्दै नगरप्रमुख सुरेश साह सोनारले क्रमिक रुपमा यहाँको हरेक क्षेत्रमा विकास भएको अनुभव गराउने किसिमले कार्यसम्पादन गर्ने प्रतिवद्धता जनाएका छन्। जलेश्वरमा प्रायः शिक्षा, स्वास्थ्य, सरसफाई, वजार व्यवस्थापन, खेलकुदलगायतका चौतर्फी विकासको आफ्नै कार्यकालमा पूरा गरिने धारणा राखेका छन्।"
निर्वाचन आयोगले बुढीगंगाको जनमतविरुद्ध निर्णय गरेको भन्दै आन्दोलन,"बाजुरा : निर्वाचन आयोगले बुढीगंगा नगरपालिकाका जनताको जनमतविरुद्ध निर्णय गरेको भन्दै नेकपा एमाले बाजुरा आन्दोलनमा उत्रेको छ। बैशाख ३० गते भएको स्थानीय तहको निर्वाचनको मत गणना नगरी पुन: निर्वाचन गराउने निर्णय प्रति एमालेले आन्दोलन गरेको नेकपा एमाले बुढीगंगा नगरकमिटी अध्यक्ष नरेन्द्र थापाले बताए। एमालेले बुढीगंगा नगरपालिकाका जनताको मतको कदर नगरी सत्ता र शक्तिका भरमा गरेको निर्णयप्रति साँफे मार्तडी सडक खण्ड शुक्रबार बिहानदेखि डाव बजार हुँदै बल्देसम्म सडक अवरुद्ध गरेका छ। निर्वाचन आयोग नेपालले जेठ १२ गते बिहीबार बुढीगंगा नगरपालिकाभरीको निर्वाचनलाई रद्ध गरेर पुन: निर्वाचन गराउन विज्ञप्ती निकालेको छ। नेपाली कांग्रेले २, ३, ५ र ९ नम्वरमा एमालेले बुथ कब्जा गरेको आरोप लगाउँदै आएको छ। भने कांग्रेशले ४ र ७ नम्बरमा बुथ कब्जा गरेको आरोप छ। एमालेले जनताले गरको मतदानको कदर गर्दै यथासिघ्र मतगणना हुनुपर्ने माग राख्दै आएको छ भने कांग्रेसले पुन: निर्वाचनको माग राख्दै आएको छ। बैशाख ३० गते भएको स्थानीय तहको निर्वाचनमा सुरक्षा ब्यवस्थामा गम्भिर लापरवाही गरेकोले प्रमुख जिल्ला अधिकारी उपेन्द्रराज पौड्याल, प्रहरी प्रमुख डिएपी चतुरभुज ओझा र सशस्त्र प्रहरीका प्रमुख डिएपी दिपक बिष्टलाई तीन दिन भित्र हटाउन निर्णय गरेको छ। साँफे मार्तडी सडक अवरुद्ध गर्दै दिनेश थपलीया मुर्दावाद, निर्वाचन आयोग मुर्दावाद, परमादेशी सरकार मुर्दावाद, जिल्ला प्रशासन कार्यालय मुर्दावाद नारासहित नगरवासी सडममा उत्रेका छन्। यता जिल्ला प्रहरी कार्यालय बाजुरालाई सो चक्का जामबारे कुनै जानकारी नभएको डिएपी चतुरभुज ओझाले बताए।"
अमेरिकी मन्त्रीले तिब्बती शरणार्थी शिविर भ्रमण गरेको भन्दै नेकपाको आपत्ति,"काठमाडौं : विप्लव नेतृत्वको नेपाल कम्युनिस्ट पार्टी (नेकपा)ले अमेरिकी उपमन्त्रीले तिब्बती शरणार्थी शिविरको भ्रमण गरेको भन्दै आपत्ति जनाएको छ। गत जेठ ११ गते अमेरिकी उपपमन्त्री अजरा जियाले ललितपुरको जावलाखेलस्थित शरणार्थी शिविरमा भ्रमण गरेकी थिइन्। 'नेपाल भ्रमणमा आएकी अमेरिकी उपमन्त्रीले दुई देश र दुई सरकारसँग सम्बन्धित कार्य गर्नुको सट्टा अति संवेदनशिल रहेको तिब्बतीयन शरणार्थी शिविरमा भ्रमण गर्न जानु भनेको नेपालको राष्ट्रिय स्वधीनता र कूटनीतिक मार्याद बाहिरको कार्य हो। यो कार्य नेपाली जनताको लागि घोर आपत्तिको विय हो,' प्रवक्ता प्रकाण्डद्वारा जारी विज्ञप्तिमा भनिएको छ। अमेरिकी मन्त्रीलाई शरणार्थी शिविरमा कसले किन लगेको भन्दै लैजानुको कारण जनतासमक्ष जानकारी गराउन माग गरिएको छ। नेपालको सार्वभौमिकतामाथि ठाडो अतिक्रमण नगर्न अमेरिकालाई चेतावनीसमेत दिएको छ।"
पुतलीबजारमा ईको भिलेज र हरित रोजगार कार्यक्रम,"स्याङ्जा : पुतलीबजार नगरपालिकाभित्रका ३ वटा पर्यटकीय क्षेत्रमा ईको भिलेज स्थापना र हरित रोजगार मा जोड दिइने भएको छ। तरकारी तथा पशुपालनमा जोड दिई खाद्य बस्तुको आवश्यकतालाई स्थानीय स्तरमा परिपूर्तिगरी होमस्टेमा स्थानीय खानाको प्रवर्द्धन गर्ने उद्धेश्यले इको भिलेजको स्थापना गर्ने जनाईएको हो। नगरभित्र ५० हजार सुन्तलाका बिरुवावितरणसहित ३ सय रोपनी बाँझो जग्गामासमेत हरित उद्यम सिर्जना गर्ने भएको छ। संयुक्त राष्ट्र संघिय विकास कार्यक्रम (यूएनडीपी) र पुतलीबजार नगरपालिकाको आर्थिक प्राविधिक सहयोगमा नगरपालिकामा हरित पुनरुत्थान तथा कोभिड १९ प्रतिकार्य पहल परियोजनाले सो कार्य गर्ने भएको हो। परियोजनाले २ सय ९५ जना दक्ष नर्सरी ब्यवस्थापक बनाई ५ लाख बिरुवा उत्पादनगरी २ हजार मेट्रीक टन तरकारी उत्पादन गर्न सक्षम बनाउने जनाएको छ। साथै २५ वटा टनेल, २५ वटा ग्रीन हाउस, ५ वटा गड्यौला मल बनाउने केन्द्रसमेत स्थापना गर्ने जनाएको छ। परियोजना विगत ३ वर्षदेखि पुतलीबजारमा संचालनमा छ। यहाँका १४ वटै वडामा संचालन हुनेछ। कोभिड १९ को महामारीबाट नगरमा सामाजिक र आर्थिक रुपमा गम्भीर प्रभावित भएका बिशेषगरी महिला, युवा, अशक्त ब्यक्तिका जीवनस्तरमा सुधार ल्याउने उदेश्यले परियोजना संचालनमा ल्याइएको हो। पुतलीबजार नगरपालिकाका नवनिर्वाचित जनप्रतिनिधीलाई हरित पुनउत्थान परियोजनाका बारेमा जानकारी गराउँदै किसानलाई उद्यमशिलता र प्राविधिक ज्ञान बृद्धि गराई उत्पादित बस्तुको बजारीकरण, आधुनिक उपकरणको प्रयोगसंगै नयाँ सोचसहित ब्यवसायमा संलग्न गराई महिला तथा सिमान्तकृत वर्गलाई हरित रोजगारीमार्फत समाजिक प्रगती र आर्थिक बृद्धि सुनिश्चितता गर्ने परियोजनाको मुख्य उदेश्य रहेको संयुक्त राष्ट्र संघिय विकास कार्यक्रम गण्डकी लुम्बीनी प्रदेश प्रमुख सुदीप अर्यालले जानकारी दिए। हरित पुनःउत्थान परियोजनालाई नगरका १४ वटै वडामा संचालनमा ल्याई किसानका रुची र नगरको भुगोल अनुरुप मौसमी तथा बेमौसमी कृषि ब्यवसायमा आर्कर्षण बढाई आर्थिकोपार्जनमा जोड दिने नगरप्रमुख तुलसीराम रेग्मीले बताए।किसान उत्पादन र उत्पादित कृषि उपजको बजारीकरणको जिम्मेवारी नगरपालिकाले लिनेछ। उनले भने, कृषि एम्बुलेन्सको ब्यवस्था सहित किसानका उत्पादनमूल्य हामी उपलब्ध गराउनेछौं। सोही कार्यक्रमका उपप्रमुख देवी अर्यालले धेरै भन्दा धेरै महिला दिदीबहीनीलाई तालिम उपलब्ध गराई ब्यवासायमा आवद्ध गराउनेगरी महिलामैत्री कृषि प्रबिधिमा जोड दिने बताईन्। कार्यक्रममा प्रधानमन्त्री सुन्तला सुपरजोनका प्रमुख माधव लम्साल, प्रमुख प्रशासकिय अधिकृत रमेश घर्ति, सूर्योदय क्लवका अध्यक्ष अनन्तकुमार श्रेष्ठ, वडाध्यक्ष अग्नीप्रसाद पौडेल, सहजकर्ता भावना शर्मा लगायतले नगरले विगतका अभ्यास र अव गर्नुपर्ने कामका बारेमा सुझावसहित जानकारी गराए। परियोजना अन्तर्गत कृषि उत्पादन र पशुधन, उद्यम विकास, उद्यमशीलता, व्यवसाय प्रवर्धन तथा नवपर्वतन केन्द्रको स्थापना, जिविकोपार्जन सुधारको लागि ईको टुरिजम प्रवर्धन, प्रशोधन केन्द्र निर्माण, कमजोर एवं विपन्न समुदायको लागि जिविको पार्जनमा सुधार, माटो परिक्षण केन्द्र स्थापना आदि काम गरिने कार्यक्रम संयोजक पुजा अर्यालले बताईन्। पुतलीबजार नगरपालिकाको झण्डैं १ करोड ४३ लाख, संयुक्त राष्ट्र संघिय विकास कार्यक्रमको १ करोड १६ लाख र अन्य १० लाखगरी झण्डैं २ करोड ७० लाखको लागतमा संचालित सो परियोजना सन २०२३ मार्चसम्म संचालनमा रहने छ।"
राष्ट्रिय सभाबाट सरकारको नीति तथा कार्यक्रम पारित,काठमाडौं : राष्ट्रिय सभाले आर्थिक वर्ष २०७९८०को सरकारको नीति तथा कार्यक्रम पारित गरेको छ। शुक्रबार राष्ट्रियसभामा सरकारको नीति तथा तथा कार्यक्रमको छलफलमा परेको संशोधनको माग खारेज गर्दै बहुमत सदस्यहरुले नीति तथा कार्यक्रम पारीत गरेको हो। आगामी जेठ १५ गते दिउँसो ३ बजे सरकारले संयुक्त सभामार्फत आगामी आर्थिक वर्ष २०७९८० को बजेट सार्वजनिक गर्ने भएको छ। जेठ १० गते राष्ट्रपति विद्यादेवी भण्डारीले सरकारको नीति तथा कार्यक्रम प्रस्तुत गरेकी थिइन्।
खानेपानी समस्या समाधानका लागि फिदिम नगरपालिकाको चासो,"फिदिम : पाँचथर सदरमुकाम फिदिम बजारमा खानेपानीको समस्या समाधानका लागि फिदिम नगरपालिकाले चासो दिएको छ। मेयर मित्रप्रसाद काफ्लेलगायत नगरपालिकाको टोलिले चासो दिएको हो। बजारमा वितरण गरिएको पानी प्रयोग गर्नै नमिल्ने गरी धमिलो आउन थालेपछि मेयर काफ्ले समाधानका लागि कदम चालेका हुन्। काफ्लेसहित उपमेयर राधाकृष्ण न्यौपाने र फिदिम१ का वडाध्यक्ष गजाधर भट्टराईले फिदिमको माथिल्लो गाँउमा रहेको ट्याङ्कीको निरीक्षण गरेर समाधानका लागि छलफल गरेका हुन्। निरीक्षणपछि काफ्लेको टोलीले खानेपानी तथा सरसफाई डिभिजन कार्यालय पाँचथरका प्रमुख देवनाथ सिंहसँग समाधानका उपायको बिषयमा छलफल गरेको हो। समाधानका दुई चार ओटा विकल्पहरु देखिएका छन्, काफ्लेले भने भरपर्दो र छिटो विकल्पको पहिचान गरेर समस्या समाधान गरिनेछ। ट्रिटमेन्ट प्लान्ट प्रयोग गर्न नमिल्ने भएपछि पानी फिल्टर हुन नसक्दा धमिलो पानी वितरण गर्नुपरेको खानेपानी कार्यालयका प्रमुख सिंहले बताए। ट्रिटमेन्ट प्लान्ट वरिपरीको संरचना भत्किएको छ। संरचना भत्किएपछि समस्या आएको हो, सिंहले भने संरचना मर्मत गरेपछि मात्र प्लान्ट प्रयोग गर्न मिल्छ। खोलामा मुहान थापेर ल्याएको पानी फिल्टर नभएपछि उपभोक्तालाई धमिलो पानी वितरण भएको हो। फिल्टरेसन ट्यांक अर्को निर्माण गर्नुपर्ने देखियो, काफ्लेले भने त्यसको लागि नगरपालिकाले पहल गर्छ। बजेट सुनिश्चितताका लागि प्रदेश र संघीय सरकारलाई आग्रह गर्ने तयारी छ। मेयर काफ्ले र खानेपानी कार्यालयका कर्मचारीहरुको संयुक्त टोलीले ट्रिटमेन्ट ट्यांक मर्मत गर्ने, मुहान क्षेत्रमा कम्पाउण्ड गर्नेलगायतका विकल्पमा छलफल गरेको हो। प्राविधिकको सल्लाह बमोजिम छिटो र उत्तम विकल्पमा काम गरेर समस्या समाधान गर्ने नगरपालिकाको चाहना हो, खानेपानी उपभोक्ता समितिका अध्यक्षसमेत रहेका वडाध्यक्ष भट्टराईले भने बजारबासीलाई शूद्ध पानी खुवाउनका लागि तत्काल काम अघि बढाउनेछौँ। रानिटार र लुङरुपाकोबीचमा रहेको आप्तवा खोलामा मुहान थापेर फिदिममा पानी ल्याईएको हो। खोला आसपासमा सडक विस्तार गरेपछि वर्षातका बेला पानी धमिलो हुने गरेको छ। लेदोसहितको धमिलो पानी फिल्टरेसन ट्यांकीमा फिल्टर गर्न नमिलेपछि समस्या देखिएको हो। उपभोक्ताको घरमा धमिलो पाउन आउन थालेपछि समाधानका लागि नगरपालिकाले चासो दिएको हो।"
राजनीतिक वितृष्णाले बालेन र हर्कहरु जित्नुभयो : माधव नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले युवाहरुमा राजनीतिक वितृष्णा छाएको बताएका छन्। संसदमा सरकारको नीति तथा कार्यक्रममाथिको छलफलमा भाग लिँदै उनले भने, 'चाहे काठमाडौंमा बालेनको सफलता होस्, चाहे धरानमा हर्कजीको। अहिले भर्खरै भएको निर्वाचनमा विभिन्न ठाउँमा स्वतन्त्र उम्मेदवारले जित्नुभएको छ। उहाँहरुलाई बधाइ दिन चाहन्छु। जनताले आफूलाई विश्वास भएका मान्छेलाई विजयी बनाएका छन्। ती सबै व्यक्तिहरुको मिहेनतका कारण सफलता प्राप्त गर्नुभएको छ,' उनले भने। उनले राजनीतिमा युवाहरुको व्यापक आलोचना भइरहेको हुँदा यसमा आत्मचिन्तन गर्नुपर्ने बताए। यसको मूल कारण देशमा बढ्दै गएको भ्रस्टाचार कारक रहेको बताए।"
एमाले हारे पनि खुट्टा त माथि नै छ भन्न खोज्यो : मिनेन्द्र रिजाल,"काठमाडौं : नेपाली कांग्रेसका नेता मिनेन्द्र रिजालले नेकपा एमालेलाई स्थानीय तहको चुनावामा हार स्वीकार्न आग्रह गरेका छन्। संसदमा नीति तथा कार्यक्रममाथि छलफल गर्दै सांसद रिजालले यो चुनावमा जसले जे भने पनि कांग्रेस पहिलो रहेको भन्दै आगामी चुनावका लागि जित्ने पर्यत्न गर्न एमालेलाई आग्रह गरे। उनले भने, यसपालीको हारलाई स्वीकार गर्नुस् । कांग्रेसले ३२८ पालिकाको नेतृत्व गर्छ, जसले जे भने पनि। कांग्रेसले २६ सय ५८ वडाको नेतृत्व गर्छ। पहिले आफूले आफूलाई हेर्नुहोस्। उनले लोकप्रिय मतको सबैभन्दा भरपर्दो मानक वडाध्यक्षमा पाएको मत भएको बताए। 'कांग्रेसले ३४३ प्रतिशत मत पाएको छ। तपाईं (एमाले)को पार्टीले ३३ प्रतिशत मत पाएको छ। अब हारे पनि खुट्टा त माथि नै छ भन्न खोजेको हो भने त्यतिसम्म भने केही छैन।"
रुसी मुद्रा रुबल अचानक कसरी यति बलियो भयो?,"मस्को : युक्रेनमा भएको आक्रमणपछि पश्चिमा राष्ट्रहरूले रुसमाथि चौतर्फी प्रतिबन्ध लगाएका छन्। यी प्रतिबन्धहरूले रुसको अर्थतन्त्रमा ऐतिहासिक गिरावट ल्यायो तर रुसको मुद्रा रुबल पूर्णतया फरक बाटोमा छ। रुबल यो साता सन् २०१८ यताकै सबैभन्दा बलियो बनेको छ। वाल स्ट्रिट जर्नलको रिपोर्ट अनुसार रुबल यस वर्ष डलरको तुलनामा उत्कृष्ट मुद्रा बनेको छ। २०२२ मा, रूबल ग्रीनब्याकको तुलनामा २२ प्रतिशत बढेको छ। सामान्यतया अर्थव्यवस्था कमजोर भयो भने त्यहाँ मुद्रा पनि कमजोर हुन्छ। बिहीबार रुसका केन्द्रीय बैंकले ब्याजदर १४ प्रतिशतबाट ११ प्रतिशतमा पुर्याएको छ। रुसले युक्रेनमा आक्रमण गर्दा ब्याजदर ९५ बाट २० सम्म बढाएको थियो। यो ८ अप्रिलमा १७ प्रतिशत र १९ अप्रिलमा १४ प्रतिशतमा ब्याजदर झारेको थियो। रुसको केन्द्रीय बैंकले अर्थतन्त्र अझै संकटबाट बाहिर नआएको बताएको छ। क्यापिटल मार्केट कम्पनीको तथ्यांकअनुसार बिहीबार डलरको तुलनामा रुबल ६० मा कारोबार भइरहेको थियो। यो चैत ७ गते १५८ थियो। वाल स्ट्रिट जर्नलले आफ्नो रिपोर्टमा लेखेको छ कि रूसले सीमित रूपमा चीजहरू बेचिरहेको छ र तिनीहरूलाई आफ्नै मुद्रामा किन्न बाध्य पारिरहेको छ। यसको प्रत्यक्ष असर रुबलको मूल्यमा परेको छ। क्यापिटल मार्केट कम्पनीको तथ्यांकअनुसार बिहीबार डलरको तुलनामा रुबल ६० मा कारोबार भइरहेको थियो जुन चैत ७ गते १५८ मा थियो। बीबीसी"
जंगल नै नभएको ठाउँमा निजगढ विमानस्थल रोक्नु ठीक होइन : माधव नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले निर्माणाधीन निजगढ अन्तर्राष्ट्रिय विमानस्थल रोकिनुको पछाडि गलत मनसाय हुनसक्ने बताएका छन्। संसदमा सरकारको नीति तथा कार्यक्रममाथि छलफलमा भाग लिँदै उनले निजगढ अन्तर्राष्ट्रिय विमानस्थल बनाउन दिने निर्णय कार्यान्वयन नगर्ने कुरा अत्यन्तै दुःख रहेको बताए। धेरै हिसाबले निजगढमा विमानस्थल उपयुक्त थियो। म अन्तर्राष्ट्रिय सम्बन्ध समितिको सदस्य पनि हो। पटकपटक भ्रमण निरीक्षण गर्ने मौका पाएको थिएँ। अहिले जंगल नै छैन त्यहाँ। जंगल नभएको ठाउँमा विमानस्थल रोक्ने कुरा के हो?,' उनले प्रश्न गरे। उनले अरु चिजबाट प्रभावित भएर विमानस्थल निर्माणमा हस्तक्षेप भएको बताए। 'यो निर्णयका बारेमा सम्बन्धित निकायले पनि गहन अध्ययन गरोस्। यो विषयमा सरकार र राजनीतिक दल गम्भीर हुनुपर्छ। निर्णयको बारेमा गहन चिन्तन होस, उनले आग्रह गरे। उनले लामो समयपछिको छलफलबाट निजगढमा अन्तर्राष्ट्रिय विमानस्थल बनाउने मास्टर प्लान बनेको स्मरण गरे। उनले विमानस्थलको विकल्प दिनसमेत आग्रह गरे।"
थप १२ जनामा कोरोना संक्रमण,"काठमाडौं : पछिल्लो २४ घन्टामा थप १२ जनामा कोरोना संक्रमण पुष्टि भएको छ। देशभर गरिएका २ हजार २ सय ३८ नमूनाको पीसीआर र १ हजार १ सय ४९ नमूनाको एन्टीजेन परीक्षण गरिएको थियो। जसमध्ये पीसीआरबाट ८ जना र एन्टीजेन परीक्षणबाट ४ जनामा कोरोना संक्रमण पुष्टि भएको हो । कोरोनाका कारण शुक्रबार कसैको पनि मृत्यु भएको छैन । त्यस्तै, सोही अवधिमा थप १३ जना कोरोनामुक्त भएका छन्। योसहित नेपालमा ९ लाख ६७ हजार ३७ जना निको भएका छन् । हाल १ सय २४ सक्रिय संक्रमित रहेको मन्त्रालयले जनाएको छ ।"
रोश्लान एफएम ९५२ पुनः सञ्चालनमा,"काठमाडौं : केही समयदेखि कोभिडको कारणले सञ्चालन रोकिएको रोश्लान एफएम ९५२ पुनः सञ्चालनमा आएको छ । वान्ली म्युजिक गीतलाई मात्र प्राथमिकता दिने रोश्लान एफएम ९५२ फेरि श्रोतामाझ फर्किएको संचालक कम्पनीले जनाएको छ। पहिला भन्दा भव्य तरिकाले संचालन हुने र हाम्रा श्रोताहरूको मनमा फेरि बस्ने सोचसहित कोभिड पश्चात् नयाँ र बेग्लै सोचले हामी अघि बढिरहेका छौं, एफएमका प्रमुख मार्केटिङ अधिकृत, बैभव शर्मा बताए। बिहान ६ बजेदेखि राति १२ बजेसम्म सञ्चालन हुने रोश्लान एफएम ९५२ मा विभिन्न विधाका ५ फरक कार्यक्रमहरु पनि सुन्न सकिने संचालक कम्पनीले जनाएको छ।"
रुपन्देहीमा तेलले भरिएका २ ट्याङ्करमा आगलागी,"बुटवल : रुपन्देहीको भलवारी स्थित नेपाल आयल निगमको डिपो अगाडि राखिएको ट्याङ्करमा आगलागी भएको छ। डिपोमा ट्याङ्करबाट तेल खनाउने तयारी गर्ने क्रममा अचानक आगलागी भएको प्रहरी नायब निरीक्षक लक्ष्मण डाँगीले जानकारी दिए। प्रहरी नायब निरीक्षक डाँगीका अनुसार लु २ ख २६५६ र लु २ ख ५६८५ नम्बरको ट्याङ्करबाट तेल खनाउने क्रममा आगलागी भएको हो। सिद्धार्थनगर नगरपालिका, तिलोत्तमा नगरपालिका र भलवारी आयाल निगमको दमकलले आगलागी नियन्त्रणमा लिएका छन्।"
नि:शुल्क स्वास्थ्य शिविरमा एक हजार जनाद्वारा स्वास्थ्य लाभ,"गोरखा : तिब्बतको सीमानामा रहेको उत्तरी गोरखाको सामागाउँमा तीन दिने स्वास्थ्य शिविर सम्पन्न भएको छ। एकएक पाईला र टेर्गर च्यारिटी नेपालको संयुक्त आयोजनामा चुमनुब्री गाउँपालिका१ सामागाउँमा आयोजित तीन दिने नि:शुल्क स्वास्थ्य शिविरमा एकहजार जनाले स्वास्थ्य लाभ लिएका हुन्। जेठ ९, १० र ११ गते सञ्चालन भएको स्वास्थ्य शिविरमा स्थानीयवासीको नि:शुल्क स्वास्थ्य परीक्षण गरिएको स्थानीय मिङ्मार छिरिङ लामाले जानकारी दिए। गाउँका सबै जनाको सुगर, प्रेसर, रगत, आँखा, कान, हाडजोर्नी, पेट, स्त्री तथा प्रसुती रोगलगायत विभिन्न समस्याको परीक्षण गरिएको थियो, उनले भने, सहरमा गएर यति परीक्षण गर्नुपरेको भए धेरै दिन पनि लाग्ने थियो, धेरै खर्च पनि हुने थियो। तर यहाँ नि:शुल्क रुपमा एकैछिनमा धेरै परीक्षण गर्न पाइयो। स्वास्थ्य शिविरमा २० जना मोतिबिन्दूका बिरामीको आँखाको सफल शल्यक्रिया पनि भएको उनले बताए। स्वास्थ्य शिविरमा ३० जना चिकित्सकको टोलीले स्वास्थ्य सेवा दिएका थिए।"
जब गाउँमा कोशी पस्यो !,"राजविराज : सप्तरीको हनुमाननगर कंकालिनी नगरपालिका१४ स्थित रम्पुरा मल्हनिया गाउँमा बिहीबार बिहान एक्कासी सप्तकोशी नदीको भंगालो पस्यो। भिओसी कमाण्ड पोष्टले सन्देश प्रवाह गरेसँगै लगातार साइरनको आवाज बज्न थाल्यो। एक्कासी बाढी आएको खबरसँगै स्थानीयबासिन्दाहरू नदीमा बाढी आयो, मान्छे बगायो भनेर होहल्ला गर्न थाले। दुई दिनदेखि लगातार भएको वर्षाले कोशी नदीमा पानीको सतह बढिरहेको छ। बाढीले जमिन कटान गरिरहेको छ। घरहरू डुबानमा परेको छ। ठूलठूला रूखहरू बगाईरहेको छ। बाढीमा मानिसहरू बगेको देखेर गाउँलेहरू नदी किनारमा आत्तिएर गुहार मागिरहेका छन्। बाढी आयो, मान्छे बगायो भन्दै चिच्चाउँदै छन्। त्यसैबेला उद्दारका लागि सुरक्षाकर्मीहरूको टोली बाढी आएको नदी किनारको रम्परा गाउँ पुगे। रबर बोट र मोटर बोटमा हावा हाले। सुरक्षाकर्मी, प्रशासनसहितको टोली पुगेसँगै स्थानीयबासिन्दाहरू पनि जम्मा भए। बाढीका कारण जनधनको क्षती नहोस् र तत्काल उद्दार गर्न सकियोस् भन्ने उद्देश्यसहित सप्तरीका सिडिओ जर्नादन गौतमको नेतृत्वमा गएको टोलीमा नेपाली सेना, शसस्त्र प्रहरी, नेपाल प्रहरी र रेडक्रस प्रमुखसहितको संयुक्त उद्दार टोली घटनास्थल पुगे। तत्कालै तीनै सुरक्षा निकायको गोताखोरसहितको रवर बोट नदीमा पस्यो। लाइफ ज्याकेट लगाएर उद्धारका लागि नदी किनारमा पुगेको उद्धार टोलीले नदीमा दर्जनौ व्यक्ति बगिरेहको दृष्य देख्छ। बग्दै गरेका उनीहरू नदीकोबीच भागमा पुगेका हुन्छन्। उनीहरू सबै डराएको र आत्तिएको अवस्थामा हुन्छन्। नदीमा पसेको उद्धार टोलीको बोटहरू चारैतिर बाँडिन्छ। उनीहरूले बगिरहेका व्यक्ती नजिक पुगेर डोरी र ट्युब फाले। कोही रबर बोटबाट हाम फाले। अनि नदीमा बगिरहेका मध्ये सबैलाई पालैपालो बोटमा चढाएर किनारामा पुर्याउन थाले। यत्तिकैमा पानीको बेगमा उद्धारमा खटिएको बोट पल्टियो। दुई जना सुरक्षाकर्मीहरूले संयम र बहादुरीका साथ बोटमाथि चढेर सुल्टाए र पुनः बोटमा चढेर उद्धारमा खटिए। यसरी आधा घण्टाको प्रयासमा उद्दारमा गएका सुरक्षा फौजको टोलीले सय भन्दा बढीलाई सकुशल उद्धार गरे। नदी किनारमा बसेका तालिम प्राप्त स्वास्थ्यकर्मीको टोलीले उनिहरूलाई प्राथमिक उपचार गरे। थप उपचारका लागि नेपाल रेडक्रम सोसाइटीको एम्बुलेन्समा हालेर केहीलाई अस्पताल तर्फ पठाए। पारीपट्टी एक घाइते फँसेका छन्। उनलाई रोपवेको माध्यमबाट नदीको पारी किनारमा ल्याए। नदीबाट उद्दार गरिएकालाई प्राथमिक उपचार पश्चात घर पठाए। बाँकी केहीलाई एम्बुलेन्समा राखेर थप उपचारका लागि राजविराजस्थित अस्पताल पठाए। बाढी आउँदै गर्दा उनीहरू घरमा सुतिरहेका थिए। नदी किनारमा घर भएकाले बाढीले घरसहित बगाउँदा उनीहरू बगेका थिए। यो सबै दृश्य वास्तविक नभई काल्पनिक थियो। राजविराज६ स्थित पूर्णी पोखरीलाई रम्पुरास्थित सप्तकोशी नदीको संज्ञा दिइएको थियो। पानीमा बगेका उनीहरू सबै जना अतिथीहरू आउनु अघि नै आफ्नो भूमिका निर्वाहका लागि तयारी अवस्थामा लुकेर बसेका थिए। कार्यक्रमको परिदृश्यबारे सहजिकरण गर्दै बजाइएको धुन र चित्रणले वास्तविक बाढी आए झै भान हुन्थ्यो। जिल्ला विपद् व्यवस्थापन समिति सप्तरीले गरेको बाढीको कृतिम घटना अभ्यासमा सुरक्षाकर्मीहरू उद्धारमा खटिएका थिए। बाढीमा फसेकालाई उद्धार कसरी गर्ने भनेर पहिलेदेखि नै सुरक्षाकर्मीका लागि अभ्यास गर्न योजना बनाईएको थियो। बाढीका बेला हुन सक्ने मानविय तथा भौतिक क्षति र खोज तथा उद्दार कार्यलाई प्रभावकारी बनाउने उद्देश्यका साथ हरेक वर्षझै यस बर्ष पनि मनसुन सुरु हुन लागेकोले कृतिम घटना अभ्यास आयोजना गरिएको सिडिओ गौतमले बताए। कृतिम अभ्यासले सरोकारवाला निकायको समन्वयलाई घनिभूत बनाउने र काममा निखार ल्याउने उनले बताए। तत्काल सूचना सम्प्रेषण गर्ने, कमाण्ड पोष्टमा सूचना प्राप्त भएपछि छलफल गरेर परिचालन गर्ने अभ्यासले वास्तविक घटना हुँदा सफलता प्राप्त गर्न सकिने गौतमले विश्वास व्यक्त गरे। यस्ता किसिमका अभ्यासले विपद् प्रतिकार्य गर्न प्रभावकारी हुने बताउँदै गौतमले यो वर्ष मनसुन बढी नै सकृय हुने भविष्यवाणीले बाढी आइहालेमा त्यसको प्रतिकार्य गर्न जिल्ला विपद् व्यवस्थापन समिति तयारी अवस्थामा रहेको सन्देश मिलेको बताए। सप्तकोशी, त्रियुगा, खाँडो, महुली, जिता, बलानलगायत सप्तरीको दर्जनौ नदी खोलामा आउने बाढीले वर्षेनी जनधनको क्षति गर्दै आएको छ। सप्तरीमा बाढी सम्भावित ठाउँहरूका पालिकाले सामाग्रीसहित बाढी पूर्व तयारीको अभ्यास गर्नुपर्ने उनले बताए। कार्यक्रममा श्री नम्बर २७ वाहिनीका बाहिनीपति सहायक रथी भरतचन्द्र गुरुङ्गले विपद कुनै पनि समयमा आउन सक्ने भएकाले सुरक्षाकर्मी तथा उद्धारमा संलग्न सुरक्षा निकायलाई तयारी अवस्थामा राख्न पूर्व अभ्यास गरार्ईएको बताए। उनले वर्षाको मौसम नजिकिएकोले नदी आसपासका बस्तिहरूका बासिन्दाहरूलाई सतर्क रहन समेत आग्रह गरे। विपद् पूर्व तयारी तथा प्रतिकार्यका लागि बनाईएको जिल्ला विपद् पुर्व तयारी तथा प्रतिकार्य योजना मनसुन पूर्व तयारी कार्ययोजना अनुसार सोको प्रभावकारिताका लागि कृतिम अभ्यास गरिएको बरख दल गणका गणपति दुर्गाबहादुर थापाले जानकारी दिए। बाढीको कृतिम घटना अभ्यास कार्यक्रममा राजविराज नगरपालिका उपप्रमुख इसरत परविन, सप्तरी एसपी अविनारायण काफ्ले, सशस्त्र एसपी प्रदिप खडका, नेपाल रेडक्रस सोसाइटी सप्तरीका सभापति योगेन्द्र भगत, राजविराज ६ का वडा अध्यक्ष शशी चौधरीलगायतको उपस्थिति थियो।"
वडाध्यक्ष आमाबाट छोरालाई वडाध्यक्षको कार्यभार,"पोखरा : पोखरा महानगरपालिकाको वडा नम्बर १२ का नवनिर्वाचित वडाध्यक्ष सन्तोष बास्तोलालाई उनकै आमाले कार्यभार हस्तान्तरण गरेकी छन्। संयोग कस्तो भने सन्तोषकी आमा सीता बास्तोलाले वडाध्यक्षकै कार्यभार सम्हाल्दै आएकी थिइन्। स्थानीय तह चुनावबाट आफ्नै छोरा निर्वाचित भएर वडाध्यक्ष भएपछि सीताले छोरा सन्तोषलाई शुक्रबार कार्यभार हस्तान्तरण गर्न पाइन्। नवनिर्वाचित वडाध्यक्ष सन्तोषकी आमा सीता खासमा पोखरा१२ की वडा सदस्य हुन्। वडाध्यक्षचाहिँ रामबहादुर कार्की। कार्की भने यतिखेर पारिवारिक भेटघाटको सिलसिलामा विदेश छन्। बाँकी ३ सदस्यले नयाँ निर्वाचन लड्न राजीनामा गरेका थिए। त्यसो हुँदा कार्यवहाक वडाध्यक्षको जिम्मेवारी सीतालाई थियो। पोखराका नवनिर्वाचित जनप्रतिनिधिले बिहीबार सपथ लिएका थिए। पोखरा१२ का वडाध्यक्ष सन्तोषले शुक्रबारमात्र पदभार ग्रहण गरे। सौभाग्यबस आफ्नै आमाले हस्तान्तरण गरेको कार्यभार सम्हाल्न पाए। सन्तोष आफ्नै आमाको राजनीतिक उत्तराधिकारी बन्ने भाग्यमानी भएका छन्। कार्यभार सम्हालेलगत्तै वडाध्यक्ष सन्तोषले आफ्नो वडानम्बर जत्तिकै संख्यामा निर्णयहरु गरे। वडाको मुख्य चोकचोकमा सिसी क्यामरा राख्ने र पहिलो महिनाको तलब त्रिशक्ति दुर्गा मन्दिरलाई दिने उनको निर्णय छ। वार्डभरिका खाल्टोहरु सबै टाल्न लगाउने र बाटो छेउका नाली सफा गर्न लगाउने, वार्ड परिसरमा व्यवस्थित पार्क, पार्किङ र बार लगाउने प्रक्रिया सुरु गर्ने निर्णय पनि उनले गरेका छन्। शीतलादेवी मन्दिर परिसरमा टोल, क्लब र मन्दिर समितिसँग सल्लाह गरेर सार्वजनिक शौचालय निर्माण गर्ने र आरती बाल्ने परम्परा बसाउने, वार्डको मुख्य बाटाहरुमा रङरोगन गर्ने र पोलमा नयाँ बत्ती थप्ने तथा पुरानो बती मर्मत गर्न लगाउने निर्णय वडाध्यक्ष बास्तोलाले गरे। वार्डको काम अनलाइन प्रक्रियामा लैजानलाई वार्ड एप बनाउने र प्रविधिको माध्यमबाट वडाको सूचना तथा जानकारी वडाका सम्पूर्ण नागरिक समक्ष पुर्याउने संयन्त्र निर्माण गर्ने अनि गुनासो टिपाउने, अशक्त, सुत्केरी को काम घर मा पुगेर सेवा दिने, वृद्ध भत्ता घर घरमा लगेर दिने, वडाको निर्णय छन्, एक घर एक बिरुवा रोप्न लगाउने र रोपेको पुरानो बिरुवामा गोडमेल गर्ने (बिरुवा वार्डले दिने) वडाबासीलाई फ्री एम्बुलेन्स सुविधा दिने, वर्षमा ६ जना गरिब, पिछडिएको वर्गका विद्यार्थीलाई वडाले पढाउने जिम्मा लिने र वडाको ३ वटा सरकारी स्कुलमा वडा कार्यालयले सेनेटरी प्याड नि:शुल्क दिने। बाटो निर्माणको सम्झौता (चापापानी मार्ग) र बाँकी कच्ची बाटो पहिचान गरी प्रक्रियागत रुपमा अघि बढाउने कामहरु आफूले तत्काल थालनी गर्ने प्रतिबद्धता बास्तोलाले व्यक्त गरेका छन्। कार्यक्रममा वडाअध्यक्ष बास्तोलाले वडावासीले आफूलाई विश्वास गरेर जिताएको र उनीहरुको विश्वासलाई डगमगाउन नदिने बताए। वडाको भूगोल र विशेषता अनुसार नै नमुना वडा बनाउन विगतमा सुरु भएका कामलाई निरन्तरता दिँदै थप योजना बनाउने उनको भनाइ थियो। नवनिर्वाचित वडाअध्यक्ष सन्तोष बास्तोलासहित सदस्यहरु शान्ति कोइराला, गोमादेवी परियार, शान्तबहादुर थापा, गोविन्दप्रसाद सिग्देलले शुक्रबार पदभार ग्रहण गरे।"
सेतो बाघ भोड्का नेपाली बजारमा,"काठमाडौं : नेचुरल स्पिरिट्स कम्पनीद्वारा उत्पादन गरिएको मदिरा सेतो बाघ भोड्का नेपाली बजारमा उपलब्ध भएको छ। नेपाली खाँटी स्वादको मदिराको रसास्वादन गर्न लालायित ग्राहकहरुलाई लक्षित गरेर कम्पनीले देशको सबै मुख्य पसलहरुमा सेतो बाघ ब्राण्ड भोड्काको बिक्री वितरण शुरु गरेको कम्पनीले जनाएको छ। बजारमा उपलब्ध भैरहेका अन्य भोड्काहरु भन्दा भिन्न तर उत्कृष्ट स्वादको यो भोड्का अन्तर्राष्ट्रिय मापदण्ड अनुरुप तयार पारिएको र यस ब्रान्ड्लाई देशब्यापी वितरण गर्ने क्रममा र्याडिसन होटल काठमाडौंमा एक भव्य समरोहबीच उक्त ब्रन्डलाई सर्वजिनिक गरिएको कम्पनीले जनाएको छ। कम्पनीका अध्यक्ष अशिम सिटौलाले भने हामी मदिरा उत्पादन बिक्री वितरण संगसंगै सामाजिक उत्तरदायित्व प्रति पनि त्यत्तिकै जिम्मेवार छौं र हामी देशमा भएका बाघहरुको संरक्षणमासमेत चासो राखि राम्रो सहयोग पुर्याउने प्रतिबद्धता व्यक्त गर्दछु। यस भोड्काको आगमनले भोड्का प्रेमीहरुको बढ्दो चाहनाको पूर्ति गर्नेमा हामी पूर्ण विश्वस्त छौं। यस कार्यक्रममा तपाईहरु सबैले देखाउनू भएको उत्सुकताले हामीलाई निकटतम् भविष्यमा अरु ब्राण्डहरु ह्वीस्की, रम र बियर पनि बजारमा ल्याउने हौसला प्रदान गरेकोछ। सेतो बाघ १८० मिलि, ३७५ मिलि र ७५० मिलिमा उपलब्ध रहेको कम्पनीले जनाएको छ।"
"कञ्चनजंघामा २६ वर्ष अघिदेखिको फोहोर, दुईजनाको अस्थिपञ्जर फेला","ताप्लेजुङ : विश्वको तेस्रो अग्लो हिमाल कञ्चनजंघाको पहिलो पटक सफाई गरिएको छ। नेपाली सेनाको अगुवाईमा हिमालको सफाई गरिएको हो। हिमाल सफाईका क्रममा हिमालको आधार शिविरमा पहिचान हुन नसकेका दुईवटा मानव अस्थिरपञ्जर फेला पारेको छ। सफा हिमाल अभियानका क्रममा त्यहाँ पुगेको सफाई टोलीले अस्थिरपञ्जर फेला पारेको हो। अस्थिरपञ्जर पहिचान हुने अवस्थामा नरहेकाले कानुनी प्रक्रियाका लागि ताप्लेजुङस्थित जिल्ला प्रहरीलाई बुझाएको अभियानको नेतृत्व गरिरहेका नेपाली सेनाका मेजर समिरबहादुर बस्नेतले बताए। उनका अनुसार कञ्चनजंघाबाट १५ हजार ३७३ केजी फोहोर संकलन गरेको हो। जसमध्ये कुहिने ३ हजार १७ केजी फोहोर फक्ताङ्लुङ गाउँपालिकालाई बुझाएको र बाँकी नकुहिने १२ हजार ३५६ केजी फोहोर ट्रकमार्फत काठमाण्डौ लगिएको मेजर बस्नेतले बताए। बेस क्याम्पबाट १३ हजार ६७८ केजी, एडभान्स बेसक्याम्पबाट १ हजार ४ सय केजी, क्याम्प टूबाट २५५ केजी, क्याम्प थ्रि बाट ३० केजी र क्याम्प फोर बाट १० केजी फोहोर संकलन गरिएको हो। जसमा सन १९९६ देखिको फोहोर भेटिएको थियो। हिमाल सफाईका क्रममा सन १९९६ देखिका फोहोर भेट्यौँ। केहि फोहोर आगोले सल्काएर पुरेको पनि भेटियो। मेजर बस्नेतले भने सवैभन्दा धेरै चाहिँ हिमाल चढ्ने डोरी र खाली टीनका बट्टाहरु थिए। सेनाले अगुवाई गरेको अभियानको ह्यान्डलिङ एजेन्सीका रुपमा पिक प्रमोशन कम्पनी रहेको थियो। यसअघि बैशाख २४ गते नेपाली सेनाका २ सहित हिमाल सफाई अभियानका ६ जना शिखरमा पुगेका थिए। नेपाली सेनाले कञ्चनजंघा विश्वको तेस्रो अग्लो हिमाल सफाईमा सेनाले मेजर समिर बहादुर बस्नेत र शेर्पा सरदार छिरिङ जाङबु शेर्पासहित १० जनाको टोलीलाई वैशाख ३ गते काठमाडौंबाट बिदाई गरेको थियो।"
संसद् कुण्ठा र आक्रोश व्यक्त गर्ने थलो होइन : पूर्वसभामुख घर्ती,"काठमाडौं : पूर्वसभामुख ओनसरी घर्तीले संघीय संसदमा नीति तथा कार्यक्रममाथिको छलफललाई विषयान्तर गरिएको भन्दै आपत्ति जनाएकी छन्। उनले संसद् आमजनताको भावना अभिव्यक्त गर्ने र आफ्ना प्रतिनिधिमार्फत् जनताले सार्वभौमसत्ताको प्रयोग गर्ने थलो भए पनि त्यसलाई कुण्ठा र आक्रोश अभिव्यक्त गर्ने माध्यम बनाइएको टिप्पणी गरिन्। उनको संकेत प्रमुख प्रतिपक्षी दलका नेता एमाले अध्यक्ष केपी ओलीतर्फ लक्षित थियो। सरकारको नीति तथा कार्यक्रममाथि बोल्ने क्रममा ओलीले बिहीबार सत्ता गठबन्धनविरुद्ध तीन घण्टा लामो राजनीतिक मन्तव्य दिएका थिए। संसद भनेको आमजनताको भावना अभिव्यक्त गर्ने थलो हो। जनताको सार्वभौम सत्ताको उच्चतम प्रयोग आफ्ना प्रतिनिधिमार्फत अभिव्यक्त हुने गर्दछ, घर्तीले भनिन्, ' तर, केही दिनयता संसदमा भइरहेको नीति तथा कार्यक्रममाथिको छलफलको रुझान हेर्दा एकातिर कुण्ठा र आक्रोश अभिव्यक्त भइरहेको छ भने, अर्कातिर मूल विषयबाट विषयान्तर हुने प्रवृति देखिएको छ। उनले मुलुकको विकासका लागि सत्तापक्ष र प्रतिपक्षबीच हातेमालो हुनुपर्नेमा जोड दिइन्। घर्तीले विगतमा नीति तथा कार्यक्रममाथिको छलफलमा सांसदहरुले मिहेनतपूर्वक दिएका सुझाव बेवास्ता गर्ने परम्परा रहेको भन्दै यसपटक त्यसो नगर्न सरकारलाई सुझाव दिइन्। नीति तथा कार्यक्रमले आधारभूतरुपमा सही विषय समेटेको भन्दै उनले कोभिड१९ का कारण प्रभावित अर्थतन्त्रको पुनरुत्थान, शोधानान्तर घाटालाई न्यूनीकरण, मूल्य वृद्धि नियन्त्रण तथा कृषि, उद्योग र ऊर्जा क्षेत्रमा उत्पादन वृद्धि एवं पर्यटन प्रवद्र्धनको नीति सही रहेको उल्लेख गरिन्। नीति तथा कार्यक्रममा गरिबी निवारण र रोजगारी वृद्धिका लागि ठोस कार्यक्रम, समेटिनु, शिक्षा तथा स्वास्थ्य क्षेत्रमा थप नयाँ कार्यक्रम घोषणा हुनु सकारात्मक भए पनि विगतमा कृषि क्षेत्रमा राज्यले गरेको लगानीबाटल अपेक्षाकृत प्रतिफल प्राप्त हुन नसकेको बताइन्।"
दुई स्वतन्त्र उम्मेदवारको मत शून्य,"झापा : स्थानीय तह निर्वाचन२०७९ मा झापामा दुई नगरप्रमुखका उम्मेदवारले शून्य मत पाएका छन्। जिल्ला गौरादहमा नगरप्रमुखमा उम्मेदवारी दिनुभएका इन्द्रबहादुर विष्ट र चन्द्रप्रसाद उप्रेतीको मत शून्य रहेको निर्वाचन आयोगले जनाएको छ। यस्तै ११ नगरप्रमुखअध्यक्षका आकाङ्क्षीले एकदेखि नौ मतमात्र पाएका छन्। कमल गाउँपालिकामा स्वतन्त्रतर्फका अध्यक्षका उम्मेदवार भीमकुमार राईले एक मतमात्र पाएका छन्। त्यस्तै शिवसताक्षी योगमणि अधिकारी (स्वतन्त्र)ले चार मत, गौरादह राधिका धमला (स्वतन्त्र)ले सात मत, बिर्तामोड अञ्चल धिमाल (नेपाल लोकतान्त्रिक पार्टी)ले छ मत, कमलका नारायणप्रसाद रिजाल (मौलिक जरोकिलो पार्टी)ले आठ मत, दमकका देउकुमार राई (किराँत खम्बूवान साझा पार्टी)ले नौ मत, दमकका कृष्ण राया (लोकतान्त्रिक समाजवादी पार्टी नेपाल)ले छ मत, दमकका नेत्रजङ्ग थापा (स्वतन्त्र)ले छ मत, दमकका नीलकण्ठ सापकोटा (स्वतन्त्र) पाँच मत र दमककै कृष्ण खनाल (स्वतन्त्र)ले तीन मत पाएका छन्। त्यस्तै गौरीगञ्ज२ बाट वडाध्यक्षमा स्वतन्त्र उम्मेदवारी दिनुभएका गणेशबहादुर कार्की र शिवसताक्षी७ बाट राष्ट्रिय जनमुक्ति पार्टीको तर्फबाट वडाध्यक्षमा उम्मेदवारी दिनुभएका दिलबहादुर लिम्बूले एकएक मत पाएका छन्। जिल्लामा ९६१ उम्मेदवारको जमानत जफत भएको छ। जिल्लामा विभिन्न पदमा गरी दुई हजार ७८६ जनाले उम्मेदवारी दर्ता गराएका थिए। तीमध्ये प्रमुखअध्यक्षमा ८३, उपप्रमुखउपाध्यक्षमा ५७, वडाध्यक्षमा २९१ र महिला, दलित, खुला सदस्य गरी ५३० जनाको धरौटी रकम जफत भएको जिल्ला निर्वाचन कार्यालय झापाका सूचना अधिकारी प्रकाश न्यौपाने जानकारी दिए। रासस"
महोत्तरीमा जनप्रतिनिधिहरु पदभार ग्रहणसँगै योजना सुनाउँदै,"महोत्तरी : महोत्तरीका १५ पालिकामध्ये अधिकांश पालिकाका प्रमुखले पदभार ग्रहण गर्ने क्रममा जनमैत्री विकासका योजनाहरु सुनाएका छन्। उनीहरुमध्ये कतिपयले त तत्कालै जनमानसलाई प्रत्यक्ष फाईदा हुने तवरको निर्णयहरुसहितको अवधारणा प्रस्तुत गरेका छन्। महोत्तरीका पालिकाहरुले गरेका केही निर्णयहरु : बर्दिवास : स्वास्थ्य सेवाको हकमा अगाडि गर्भवती महिलाहरुको हकमा नगरपालिकाले थप १ हजार रुपैयाँ थपेर जनही २ हजारका दरले यातायात खर्च पाउनेछन्। गर्भवती महिलाहरुलाई नियमित स्वास्थ्य जाँच गरी आमाबच्चा दुबैको स्वास्थ्य सुरक्षामा प्रभावकारीता ल्याउने उद्देश्यले नगरले थप १ हजार रुपैयाँ थप गरिएको मेयर प्रल्हाद कुमार क्षेत्रीले उद्घोष गरेका छन्। मेयर क्षेत्रीले भने, यसले गर्दा पालिकाभरिका महिलाहरुलाई स्थानीय स्वास्थ्य संस्थामा प्रसुती गराउनका लागि अभिप्रेरित हुनेछ। यसभन्दा अगाडि रकमकै अभावमा सर्वसधारणहरु प्रसुती सेवा घरमै गराउनुपर्ने वाध्यता रहेको थियो। अब अस्पतालमा जानु परे नगरले निःशुल्क एम्बुलेन्सको व्यवस्था मिलाउनेछ। नगरभरिमा स्वास्थ्य बिमालाई थप प्रभावकारिता बनाउने मेयर क्षेत्रीले बताए। उनले भने, गरिब तथा विपन्न परिवारको हकमा वडाबाट सिफारिस लिएर आयो भने नगरले नि:शुल्क स्वास्थ्य बीमाको व्यवस्था मिलाउनेछ। नेपाल सरकारले यसअघि तराईको जिल्लाहरुमा १ हजार यतायात खर्च गर्भवती महिलाहरुका लागि उपलब्ध गराउदै आएको थियो। भंगहा : किसानले बाह्रैमास सिंचाई नगरभरिका खेतीयोग्य जग्गामा बाह्रैमास सिंचाईको व्यवस्थापन मिलाईने भंगहा नगरपालिका मेयर संजीव साहले उद्घोष गरेका छन्। पालिकाका खेतीयोग्य जग्गाहरुमा वैकल्पिक विधि अपनाएर १२ औ महिना सिचाईको प्रवन्ध गरिने र नगरभरिका सामुदायिक विद्यालयहरुमा कक्षा ११ र १२ मा निःशुल्क पठनपाठनको प्रवन्ध गर्नुको साथै नगरमा चाँडै १० सैययाको आधारभूत स्वास्थ्य संस्था संघीय सरकारको समन्वय र नगरपालिकाको पहलमा स्थापना गरिने नगरपालिकाले जनाएको छ। वडा कार्यालय र स्वास्थ्य चौकीहरुलाई समेत नागरिकमैत्री बनाई अनुकुल सेवा प्रदान गरिने नगरप्रमुख साहले जानकारी दिएका छन्। गौशाला : स्वास्थ्य, शिक्षाको हकमा कुनै सम्झौता नहुने नगरप्रमुख डा दिपेन्द्र महतोले गौशालावासीले पहिलो प्राथामिकता स्वास्थ्य र शिक्षाको क्षेत्रमा उपलब्धि पाउनेछ। आफ्नो कार्यकालमा यी दुई अतिआवश्यक सेवाहरु सूचारु गर्नका लागि कसैसँग कुनै किसिमको सम्झौता नगरिकन सर्वसुलभ एवम् चुस्तदुरुस्त सेवा उपलब्ध गराईनेछ। स्वास्थ्य र शिक्षालाई आधुनिकतासँग जोडेर यहाँ सर्वपक्षीय विकासको मोडालिटी तयार गरिने र सोही अनुरुप सेवा प्रदान गरिने नगरप्रमुख महतोले धारणा राखेका छन्। यहाँको स्वास्थ्य र शिक्षा निकै नै कमजोर अवस्थामा रहेकोले आफु त्यस तर्फ चाडै नै सुधारिने डा महतोले उदघोष गरेका छन्। सोनमा : गर्भवती महिलाको हकमा निःशुल्क एम्वुलेन्स पालिकाभरिका दिर्घरोगी तथा गर्भवती महिलाको हक प्रदेश भरिका जुनसुकै अस्पतालमा जान मिल्ने गरी एम्बुलेन्स सेवा नि:शुल्क गरिने गाँउपालिकाका अध्यक्ष विश्वेश्वर यादवले बताएका छन्। अध्यक्ष यादवले भने, अब आर्थिक रुपले विपन्न परिवारका कोहि रोगी पनि यातायातकै अभावमा अकालमा ज्यान गुमाउन वाध्य हुनेछैन। गाँउपालिकाले त्यस्तालाई निःशुल्क रुपमा एम्बुलेन्स सेवा उपलब्ध गराईनेछ। कृषिमा अधारित पालिका रहेकोले यहाँका किसानका लागि निःशुल्क सिंचाईको समेत प्रवन्ध गरिने अध्यक्ष यादवले प्रतिवद्धता जनाएका छन्। औरही : भाषण कम, काम बढी औरही नगरप्रमुख प्रदीप खडकाले आफूले भाषणले होईन् काम गरेर जनताको मन जित्ने उदघोष गरेका छन्। मेयर खडाकाले भने, यस पालिकालाई प्रदेशभरिकै उत्कृष्ट पालिका बनाउनका लागि हरसम्भव प्रयासरत रहनेछु। पालिकालाई जनमैत्री बनाउनका लागि उत्कृष्ट तवरले यहाँ जनमैत्री विकासको लहर ल्याउनेछु। साथै नगरभरिका गर्भवती महिलालाई मधेश प्रदेश भरिमा निःशुल्क एम्बुलेन्स सुबिधा प्रदान गरिनुको साथै तीन महिनासम्म निःशुल्क रुपमा पञ्जीकरणको कामकाम हुनेछ। , मटिहानी : अधुरा कामकाज पूरा विद्यालय आवातजावत गर्नका लागि नगरभरिका कक्षा ११ का छात्रालाई साइकल वितरण गर्ने पहिलो निर्णय भएको छ। दोस्रोपटक मटिहानी नगरपालिकाको नगरप्रमुखको रुपमा पदभार ग्रहण गर्दै नगरप्रमुख हरिप्रसाद मण्डलले भने अब छोरीहरुको सहजताका लागि साइकल खरिद गरेर वितरण गर्नेछु। उनले भने, अबको पहिलो कार्यकालमा अधुरा रहेका कामकाजलाई पूरा गर्नेछु। विशेष गरेर शिक्षा, स्वाथ्य र कृषि क्षेत्रको कामलाई प्राथमिकतामा राखि जनमैत्री कार्यसम्पादन गर्नेछु्। नगरभित्रको सडकलाई प्रदेश र संघीय सरकारको सहयोगमा आवश्यकताअनुसार दुई लेन, चार लेनको पक्की तथा कालोपत्रे सडक बनाउने नगरप्रमुख मण्डलले बताए। त्यस्तै नगरपालिकाको नाममा चाँडै नै बारुणयन्त्र खरिद गरी जनताको सेवामा प्रयोगमा ल्याउने मण्डलले धारणा राखेका हुन। जलेश्वर : चौतर्फी विकासको अवधारणा ल्याउने जिल्ला सदरमुकाम एवम् सवैभन्दा पुरानो नगरपालिकाको रुपमा जलेश्वरलाई चिनिन्छ। जलेश्वरमा चौतर्फी विकासको आवश्यक्ता सर्वसधारणले महसुस गर्दै आएका छन्। यसैलाई ध्यानमा राख्दै नगरप्रमुख सुरेश साह सोनारले क्रमिक रुपमा यहाँको हरेक क्षेत्रमा विकास भएको अनुभव गराउने किसिमले कार्यसम्पादन गर्ने प्रतिवद्धता जनाएका छन्। जलेश्वरमा प्रायः शिक्षा, स्वास्थ्य, सरसफाई, वजार व्यवस्थापन, खेलकुदलगायतका चौतर्फी विकासको आफ्नै कार्यकालमा पूरा गरिने धारणा राखेका छन्।"
राष्ट्रिय सभागृहबाट सुरु भयो धन्यवाद र्याली (फोटोफिचर),काठमाडौं : काठमाडौं महानगरपालिकाको मेयरमा स्वतन्त्रबाट उम्मेदवार बालेन्द्र साह (बालेन) निर्वाचित भएको औपचारिक घोषणा भएपछि धन्यवाद र्याली सुरु भएको छ। शुक्रबार बिहान राष्ट्रिय सभागृहमा निर्वाचन अधिकृतको कार्यालयले विजयी घोषणा गरेपछि र्याली सुरु भएको हो। लौरो निर्वाचन चिन्ह पाएका बालेन्द्रले ६१ हजार ७ सय ६७ मत ल्याएर मेयरमा निर्वाचित बनेका हुन्। स्वतन्त्र उम्मेदवार उनले कांग्रेसकी सिर्जना श्रेष्ठ र एमालेका केशव स्थापितलाई धेरै मत अन्तरले पराजित गरे। निर्वाचन आयोगको आधिकारिक वेबसाइटका अनुसार प्रतिस्पर्धी कांग्रेसकी सिर्जनाले ३८ हजार ३ सय ४१ र एमालेका केशवले ३८ हजार १ सय १७ मत ल्याए। निर्वाचित भएको घोषणा पछि साहले काठमाडौंका मतदातालाई धन्यवाद दिए। उनले काठमाडौंलाई विश्वकै सुन्दर सहर बनाउनका लागि सबैलाई मिलेर जान अपिल गरे। उनले यसलाई हाम्रो विजयभन्दा पनि कार्यको सुरुवात हुने उद्घोष गरे। काठमाडौं महानगरको उपमेयरमा उपमेयरमा एमालेकी सुनिता डंगोल निर्वाचित भएका छिन्। डंगोलले ६८ हजार ६ सय १२ मत ल्याइन्। उनले प्रतिस्पर्धी गठबन्धनबाट उम्मेदवार बनेका नेकपा एकीकृत समाजवादीका रामेश्वर श्रेष्ठको भन्दा दोब्बर बढी मत ल्याइन्। रामेश्वरले २३ हजार ८ सय ६ मत मात्रै प्राप्त गरे। अधिकांश समर्थकहरुले बालेनको फोटो अंकित टिसर्ट लगाएका छन्। एकअर्कालाई अबिर दलेर खुशीयाली मनाइरहेका छन्। तस्बिर : सुनिता डंगोल सरोज बैजु
अन्तर्घातको पराकाष्ठा,"संवैधानिक समयसीमा भित्रै स्थानीय तह निर्वाचन सम्पन्न भएको छ। अधिकांश स्थानको नतिजा पनि आइसकेको छ। दलहरू चुनावी समीक्षामा जुटेका छन्। यो चुनावमा पाँच दल एकातिर, एमाले अर्कोतिरबाट प्रतिस्पर्धामा थियो। विपक्षी दलविरुद्ध सत्तापक्षले गठबन्धन गरेको थियो। जबकि, यो गठबन्धन नै अपवित्र थियो। विपक्षमा पुगे पनि एमाले बलियो र लोकप्रिय शक्ति भएकै कारण पाँचदलीय घेराबन्दीको षड्यन्त्र रचियो। जनताको अपार साथ, माया र आशाको केन्द्र बनेकै कारण एमालेले राम्रै नतिजा ल्यायो। सत्ताको चरम दुरुपयोगबीच पनि एमाले मुलुकको प्रमुख शक्ति हो भन्ने जनमतबाटै प्रमाणित भएको छ। गठबन्धन बनेदेखि नै एमालेमाथि अनेक षड्यन्त्र रचिए। चुनावअघि सबै जिल्लाका सीडीओ र प्रहरी प्रमुख आफू अनुकूलका व्यक्ति पठाइयो। चुनावमा एमालेमाथि आक्रमण गरियो। राज्यशक्तिको व्यापक दुरुपयोग भयो। सत्तापक्षका नेताकार्यकर्तालाई कर्मचारी र प्रहरी प्रशासनले संरक्षण गर्यो। पैसाको खोलो बग्यो। र, पनि प्रहरी प्रशासन अनदेखा बन्यो। एमालेलाई हराउन सम्पूर्ण रूपमा प्रहरी प्रशासनको दुरुपयोग गरियो। आफू अनुकूल नतिजा आउन नसक्ने स्थानमा पुनः मतदान गराइयो। विपक्षीका कारण कतै पनि पुनः चुनाव भएन। सत्तापक्षीय गठबन्धनलाई जिताउन जताततै धाँधली गरियो। स्थानीय तह निर्वाचनमा एमालेले तीन सय नगरपालिका जित्ने आंकलन गरेको थियो। अपेक्षाकृत नतिजा भने आएन। केही संख्या घटेको छ। त्यसको मुख्य कारण पाँचदलीय गठबन्धन थियो। जसरी पनि एमालेलाई समाप्त पार्न गठबन्धन सक्रिय भयो। दोस्रो कारण थियोसत्तापक्षको धाँधली। तेस्रो कारण थियोउम्मेदवार छनोटमा कमजोरी। र, चौथो कारण बन्यो अन्तर्घात। एमालेले आन्तरिक जीवनमा पहिलोपटक यति धेरै अन्तर्घातको सामना गर्नुपर्यो। आफू वा आफ्नाले टिकट नपाए अन्तै भोट हाल्ने प्रवृत्ति पार्टीमा हावी भयो। पार्टीको नीति, सिद्धान्त र दर्शन कुल्चेर विपक्षीसँग साँठगाँठ गर्ने र पैसामा बिक्ने घटनाहरू सार्वजनिक भएका छन्। केही यस्ता आन्तरिक समस्या उजागर पनि भइसकेका छन्। जीवन्त र गतिशील पार्टीका लागि सबैभन्दा डरलाग्दो रोेग देखा परेको छ। पार्टी अनुशासन उल्लंघन गर्ने र पार्टीका उम्मेदवारलाई अन्तर्घात गर्नेको खोजी गर्नुपर्छ। बेलैमा उपचारको उपाय पनि निकाल्नुपर्छ। नत्र भने, यसले पार्टीलाई भित्रभित्रै समाप्त पार्ने र अराजकतातिर धकेल्ने सम्भावना हुन्छ। बाह्य आक्रमणको त सामना गर्न कठिन छैन। तर, आन्तरिक रोगको निदान नगरी बाह्य आक्रमणको सामना गर्न कठिन हुन्छ। एमालेको मुख्य शक्ति भनेकै संगठन हो। संगठनलाई चुस्त, दुरुस्त र सृदृढ बनाउनुपर्छ। अबको केही महिनामै प्रतिनिधिसभा र प्रदेशसभा निर्वाचन पनि हुँदैछ। एमालेको अबको मुख्य काम नै संगठन विस्तार र सुदृढीकरण हुनुपर्छ। पार्टीमा देखिएका अराजकता, अन्र्तघात र मनमुटावलाई अन्त्य गरी पार्टी एक ढिक्का बनाएर जानैपर्छ। पार्टीको संगठन एक ढिक्का र बलियो बने एमालेलाई कुनै पनि गठबन्धनले हराउन सक्दैन। जनतामा एमालेप्रतिको आकर्षण र विश्वास घटेको छैन। यो चुनावमा पनि पार्टीको पपुलर मत घटेको छैन। केही संख्या मात्रै तलमाथि भएको हो। प्रतिनिधिसभा र प्रदेशसभा निर्वाचनमा एमाले पहिलो पार्टी बन्छ। बहुमत ल्याउँछ। किनकि एमालेबाहेक अरूले सुखी र समृद्धिको जनताको सपना पूरा गर्न सक्दैनन् भन्ने स्पष्ट छ। सत्तापक्षका नेताकार्यकर्तालाई कर्मचारी र प्रहरी प्रशासनले संरक्षण गर्यो। पैसाको खोलो बग्यो। र, पनि प्रहरी प्रशासन अनदेखा बन्यो। एमालेलाई हराउन सम्पूर्ण रूपमा प्रहरी प्रशासनको दुरुपयोग गरियो। एमालेले अपेक्षाकृत नतिजा निकाल्न नसक्नुको अर्को मुख्य कारण उम्मेदवार चयनमा भएको कमजोरी पनि हो। कतिपय स्थानमा जनचाहनाअनुसारका उम्मेदवार दिन सकेनौं। रणनीति बनाउन सकेनौं। काठमाडौं, धरानलगायतका केही स्थानमा उम्मेदवार चयनमा चुकेकै हौ। एकातिर पाँच दलको गठबन्धन र सत्तापक्षको आक्रमण। अर्कोतर्फ जनचाहनाअनुसार उम्मेदवार दिन नसक्दा चुनावी परिणाम सोचे अनुरूप नआउनु स्वाभाविकै हो। पार्टीको नीति, सिद्धान्त र कार्यक्रम रुचाए पनि उम्मेदवार राम्रो परेन भने जनताले मत दिँदैनन् भन्ने ख्याल गर्न सकेनौं। चुनाव जित्न उम्मेदवारको छवि, योग्यता, लोकप्रियता र इमान्दारितालाई पनि जनताले हेर्छन्। स्थानीय तहको चुनावमा त पार्टीभन्दा पनि जनताले उम्मेदवार हेर्छन्। त्यसैअनुसार मतदान गर्छन्। एमालेले उम्मेदवार मिलाउन सकेको भए अहिलेको भन्दा राम्रो नतिजा आउँथ्यो भन्नेमा शंकै छैन। यो चुनावबाट एमालेले राम्रो पाठ सिकेको हुनुपर्छ। स्थानीय तह निर्वाचनमा काठमाडौं, धरान र धनगढीलगायतका केही स्थानमा स्वतन्त्र उम्मेदवारले चुनाव जिते। दलहरूप्रतिको अस्थायी असन्तुष्टिका कारण स्वतन्त्र उम्मेदवारले मौका पाएका हुन्। अर्को चुनावसम्म यस्ता प्रवृत्ति र पात्र हराई सक्छन्। किनकि, यसअघि पनि नयाँ शक्तिका नाममा उधुमै मच्चाउन खोजिएको थियो। कहाँ पसे ? के हविगत छ, उनीहरूको ? लोकतन्त्रमा दलको विकल्प निर्दल वा व्यक्ति हुन सक्दैन। लोकतन्त्रको सुन्दर पक्ष भनेकै सबै विचार र भावना प्रष्फुटन हुन पाउँछन्। जनताले दलहरूलाई खबरदारी गर्न पाउँछन्। सच्चिन र सुध्रिन जनताले दलहरूलाई सचेत र खबरदारी गर्छन्। जनताको खबरदारी र असन्तुष्टिको दलहरूले बेलैमा सम्बोधन गर्न सक्नुपर्छ। लोकतन्त्रमा आवधिक निर्वाचनको व्यवस्था गरिएको हुन्छ। सत्तामा पुगेपछि जनतालाई बिर्सने र आफुलाई मात्रै केन्द्रमा राख्ने पार्टी र पदाधिकारीलाई जनताले प्रत्येक पाँच वर्षमा फैसला गर्छन्। राम्रो काम गर्नेलाई जनताले पुनः सत्तामा पुर्याउँछन्। नराम्रो गर्नेलाई दण्ड दिन्छन्। स्थानीय तह निर्वाचनमा पनि काठमाडौंलगायत केही स्थानमा दलहरूप्रति जनताको असन्तुष्टि प्रकट भएको हो। जनतामा निराशा पैदा हुन दिनुहुन्न। पार्टीहरूले एकपटक आफ्नै समीक्षा गरेर जनतामा आशा, विश्वास र भरोसा दिलाउनैपर्छ। जनअसन्तुष्टिलाई सम्बोधन गर्ने र जनताको विकास र समृद्धिको चाहना पूरा गर्ने भनेकै दल र तिनका प्रतिनिधिले हो। एमाले नेतृत्वको सरकारले विकास र समृद्धिको आशा जगाएको थियो। ठुल्ठूला विकास निर्माण पनि पूरा गर्यो। धेरैलाई सह्य भएन। अनेक षड्यन्त्र रचियो। एमालेलाई सत्ताबाट हटाउन राष्ट्रियअन्तर्राष्ट्रिय षड्यन्त्र रचिए। यतिसम्म भयो कि, सर्वोच्चबाट परमादेशमार्फत प्रधानमन्त्री तोक्ने काम भयो। तर त्यसबाट जनताले के पाए त ? उल्टै, जताततै बेथिति, विसंगति र कुशासन मात्रै हावी भयो। न सरकारले जनताका पक्षमा केही गर्न सक्यो, न त एमालेलाई नै केही गर्न दिइयो। मुलुकलाई अनिर्णयको बन्दी मात्रै बनाइयो। देश र जनताको अमूल्य समय सित्तै खेर फालियो। न्यायालय अस्तव्यस्त पारियो। सरकार बेकामे भयो। संसद्लाई लथालिंग पारियो। जताततै बेथिति, विसंगति र विकृति देखेर जनता दिक्क भए। त्यसकै परिणाम बालेनहरू जन्मिएका हुन्। काठमाडौंमा बालेन साहदेखि धरानमा हर्कराज राईको जितबाट दलहरूले पाठ सिक्नैपर्छ। सत्तामा पुगेपछि जनताको सेवक बन्न नसक्दा वा जनचाहनाअनुसार काम गर्न नसक्दाका परिणाम यी हुन्। स्थानीय तहमा पनि विकृति र विसंगति बढे। डोजर आतंक मच्चिए। नातागोता र परिवारवाद हावी भए। जनताको घर दैलोको सरकार त भन्यांै, तर जनताको सेवा गर्नेभन्दा शासक बन्नेहरू पनि देखा परे। त्यसकारण पनि स्थानीय तहमा दोहोरिन खोज्ने धेरैलाई जनताले मत दिएनन्। नयाँनयाँ नारा र अनुहार रुचाएको देखियो। पार्टीहरूले पनि जनताको चाहना र भावनाअनुसार नारा र उम्मेदवार दिन सकेनन्। त्यसकारण पनि स्वतन्त्रहरूले मौका पाए। जनतामा निराशा पैदा हुन दिनुहुन्न। पार्टीहरूले एकपटक आफ्नै समीक्षा गरेर जनतामा आशा, विश्वास र भरोसा दिलाउनैपर्छ। मुलुकमा एकथरीले वाम गठबन्धनको हल्ला फिँजाएका छन्। तर अहिले सम्भावना छैन। देशी विदेशी शक्ति केन्द्रहरू पनि वाम एकता हुन दिने पक्षमा छैनन्। उनीहरूका दृश्यअदृश्य योजना र कार्यक्रम अहिलेको सरकारबाट भइरहेका छन् भने अर्को गठबन्धन किन हुन दिन्छन् ? फेरि एमाले वाम एकता वा गठबन्धनका नाममा अल्झिने पक्षमा छैन। विगतको पार्टी एकताबाट पनि एमालेले पाठ सिकिसकेको छ। (भट्टराई, एमालेका प्रमुख सचेतक हुन्।)"
काठमाडौंको उपमेयरमा निर्वाचित सुनिता डंगोलको धन्यवाद र्याली (फोटोफिचर),काठमाडौं :सुनिता डंगोल काठमाडौं महानगरपालिकाको उपमेयरमा निर्वाचित भएको खुसीयालीमा उनका समर्थकहरुले धन्यवाद र्याली सुरु गरेका छन्। र्याली राष्ट्रिय सभागृहबाट सुरु भएको हो। राष्ट्रियसभा गृहबाट सुरु भएको र्याली काठमाडौं महानगरको कार्यालयसम्म पुग्ने जनाएको छ। स्थानीय तह निर्वाचनमा भारी मतका साथ डंगोल महानगरको उपमेयरमा विजयी भएकी छन्। डंगोलले निकटतम प्रतिद्वन्द्वी गठबन्धनका उम्मेदवार नेकपा एकीकृत समाजवादीका रामेश्वर श्रेष्ठलाई पछि पार्दै उपमेयरमा विजयी भएकी हुन्। डंगोलले ६८ हजार ६ सय १२ मत ल्याउँदा श्रेष्ठले २३ हजार ८ सय ६ मत मात्रै प्राप्त गरे। काठमाडौंको मेयरमा सत्तागठबन्धनलाई पछि पार्दै स्वतन्त्र उम्मेदवार बालेन साह विजयी भएका छन्। उनले ६१ हजार ७ सय ६७ मत प्राप्त गरे। गठबन्धनबाट चुनाब लडेकी कांग्रेसकी सिर्जना सिंहले ३८ हजार ३४१ मत प्राप्त गरे।
"मन्त्री बडुको भनाईप्रति एमालेको आपत्ति, १५ मिनेट संसद बैठक स्थगित",काठमाडौं : नेकपा एमालेले उद्योग वाणिज्य तथा आपूर्ति मन्त्री दिलेन्द्र बडुको भनाईप्रति आपत्ति जनाएको छ। शुक्रबार दिउँसो संसद् बैठकमा विशेष समय लिएर बोल्ने क्रममा मन्त्री वडुले पूर्वप्रधानमन्त्री केपी शर्मा ओलीलाई आफू सरकारमा हुँदा कमिसन खाएको आरोप लगाएपछि एमालेका सांसद् उठेर विरोध गरेका हुन्। प्रमुख प्रतिपक्ष दलका नेता बिहीबार केपी शर्मा ओलीले नीति तथा कार्यक्रममाथि छलफलका क्रममा दिएको अभिव्यक्तिलाई मन्त्री बडुले स्तरहीन भनेका थिए। त्यस लगत्तै एमाले सांसद खगराज अधिकारीले नियमापत्ति गरेका हुन्। मन्त्री बडुले माफी माग्नुपर्ने माग गर्दै संसद्मा अवरोध सिर्जना भएको हो। एमालेका प्रमुख सचेतक विशाल भट्टराईले नियमापत्ति जनाउँदै संसदको रेकर्डबाट हटाउन आग्रह गरेका छन्। उनले मन्त्री पदमा बसेर असंवैधानिक तर्क गर्न नहुने बताए। भट्टराईले गलत गरेको भए छानविन गरेपछि कारबाही भोग्न तयार रहेको बताउँदै मन्त्री जस्तो व्यक्तिले रोस्टममा उभिएर निराधार आरोप नलगाउन आग्रह गरे। एमालेको आपत्तिपछि सभामुख अग्नि सापकोटाले प्रमुख प्रतिपक्षको माग बमोजिम गलत विषय रहे रेकर्ड हेरेर आवश्यक निर्देशन दिने बताए। एमालेका सांसदले कुर्सीबाट उठेर निरन्तर विरोध जनाएपछि सभामुखले १५ मिनेट संसद् बैठक स्थगित गरेका छन् ।
चिकित्सकको मोटरसाइकलमा आगजनी,विराटनगर : विराटनगरस्थित कोसी अस्पतालका चिकित्सक रविनराज सिंहको मोटरसाइकलमा आगजनी गरिएको छ। अस्पताल परिषरमा पार्किङ गरेर राखिएको को २५ प ५०२४ नम्बरको बुलेट मोटरसाइकलमा आगजनी गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार आगजनी गर्नेको पहिचान खुलिसकेको छैन। विभिन्न कोणबाट घटनाको अनुसन्धान थालेर आगजनीमा संलग्नको खोजी तीव्र पारिएको श्रेष्ठले बताए। आगोले मोटरसाइकलमा पूर्ण रूपमा क्षति पुगेको छ। अस्पतालका वरिष्ठ कन्सलटेन्ट सर्जन डा सिंहले बिहीबार राति ९:३० बजेतिर मोटरसाइकल पार्किङ गरेर राखेको र शुक्रबार बिहानका राति २:३० बजेतिर आगो बलिरहेको अवस्थामा देखेपछि निभाइएको बताए। उनी अस्पतालकै क्वार्टरमा बस्दै आएका चिकित्सक हुन्। डा सिंहको यही मोटरसाइकल २०७८ मंसिर २८ गते चोरी भएको थियो। चोरी गरी भारत कटाउनै लागेको अवस्थामा मटेरुवाबाट प्रहरीले बरामद गरेर मोटरसाइकल फिर्ता गरेको हो। मोटरसाइकल चोरीमा संलग्न प्रतीक दाहाललाई पनि प्रहरीले पक्राउ गरेर कानुनी कारबाही अघि बढाएको थियो।
कश्मीरमा आतंकवादी र सुरक्षाकर्मीबीच भिडन्त : चार आतंकवादी मारिए,कश्मीर : बिहीबार राती जम्मू कश्मीरमा सुरक्षाकर्मीसँग भिडन्तका दुई घटना भएका छन् । श्रीनगरमा पहिलो भिडन्तमा लस्करएतैयबाका दुई आतङ्ककारी मारिएका छन्। दोस्रो भिडन्त अवन्तिपुरामा भएको थियो। त्यहाँ टिभी कलाकार अमरिन भट्टको हत्यामा संलग्न दुई आतंककारी मारिएका छन् । कश्मीरका आईजी विजय कुमारले मारिएका विद्रोहीहरूबाट एक एके४७ राइफल र एउटा पेस्तोल बरामद गरिएको बताएका छन्। उनका अनुसार पछिल्लो तीन दिनमा प्रहरीले भिडन्तमा १० चरमपन्थी मारेको छ । जसमध्ये ७ जना लस्करएतैयबासँग र तीन जना जैश मोहम्मदसँग सम्बन्धित थिए । पछिल्लो समय कश्मीरमा आतंकवादी र सुरक्षा बलबीच झडप बढेको छ । केही दिनअघि उपत्यकामा काश्मिरी पण्डित राहुल भट्टको हत्यापछि काश्मिरी पण्डितहरूको प्रदर्शन जारी छ र सरकारविरुद्ध आक्रोश देखिएको छ। बीबीसी
सल्यानमा यात्रुबहाक बस दुर्घटना,दाङ : सल्यानमा यात्रुबहाक बस दुर्घटनामा परेको छ। सल्यानको बागचौर नगरपालिका९ पातिहाल्नाबाट दाङका लागि छुटेको ना ३ ख ३८८४ नम्बरको यात्रुबहाक बस बागचौर नगरपालिका२ शारदा खोलामा दुर्घटनामा भएको हो। घटनाको विस्तृत विवरण आउन बाँकी छ।
अमेरिकामा ९ जनामा मङ्कीपक्स पुष्टि : कुन देशमा कति बिरामी?,"वासिङटन डिसी : मङ्कीपक्सले विश्वका धेरै देशमा त्रास फैलाएको छ। यो रोग हाल विश्वका २० भन्दा बढी देशमा फैलिसकेको छ। विश्व स्वास्थ्य संगठन (डब्लुएचओ)का अनुसार करिब २०० जनामा मङ्कीपक्स पुष्टि भएको छ। यी केसमध्ये १०० भन्दा बढी यसअघि मङ्कीपक्स सामान्यतया फैलिने देशभन्दा बाहिर पत्ता लगाइएको हो। विश्वका धेरै देशमा मङ्कीपक्सका बिरामी बढेसँगै मानिसमा चिन्ता बढेको छ। अमेरिकामा मङ्कीपक्सका ९ घटना पुष्टि भएका छन्। अमेरिका बाहेक बेलायत, बेल्जियम, फ्रान्स, जर्मनी, इटाली, नेदरल्यान्ड्स, पोर्चुगल, स्पेन, स्वीडेन, अष्ट्रेलिया, क्यानडा, अस्ट्रिया, इजरायल र स्विट्जरल्याण्डलगायत केही गैरस्थानीय देशहरूमा पनि मङ्कीपक्सका बिरामी भेटिएका छन्। युरोपेली संघले ११८ जनामा मङ्कीपक्स भएको पुष्टि गरेको छ। युनाइटेड किंगडमले ९० जना बिरामी पुष्टि गरेको छ भने अमेरिकाले ९ मङ्कीपक्सको पुष्टि गरेको छ। यूएस सेन्टर फर डिजिज कन्ट्रोल एन्ड प्रिभेन्सनले सात अमेरिकी राज्यमा मङ्कीपक्सका नौवटा केसहरू पहिचान गरेको हो। अधिकारीहरूले बिहीबार यी केसहरू अमेरिकाको क्यालिफोर्निया, फ्लोरिडा, म्यासाचुसेट्स, न्यूयोर्क, उटा, भर्जिनिया र वाशिंगटनमा भेटिएका बताएको छ। सीडीसीका निर्देशक डा रोशेल भ्यालेन्स्कीले अमेरिकासँग मङ्कीपक्ससँग लड्न आवश्यक स्रोत भएको र यसको लागि दशकौंदेखि तयारी गरिरहेको उनले बताए। उही समयमा क्यानाडाली स्वास्थ्य अधिकारीहरूले मङ्कीपक्सको १६ बिरामी पुष्टि गरेका छन्। सबै क्युबेक प्रान्तमा फेला परेका हुन्। देश र मङ्कीपक्सका केसहरू अमेरिका  ९ स्पेन  ५१ पोर्चुगल  ३७ बेलायत  ९० क्यानाडा  १६ एबीपी न्यूज"
नवरत्न फ्रि हेड मसाज क्याम्प फेरि बस्दै,"काठमाडौं : मालिस गर्ने तेलको रुपमा प्रसिद्ध नवरत्न तेल इमामी कम्पनीको एक विशिष्ट उत्पादन हो। विभिन्न ९ आयुर्वेदिक जडिबुटीहरुको समिश्रणबाट तयार पारिने नवरत्न तेल नेपालको बजारमा एक अग्रणी स्थान ओगट्न सफल मालिस भएको सो कम्पनीले जनाएको छ। विशेष गरेर टाउको र शरीर दुवैको लागि मालिस गर्न उपयुक्त यो तेल महिला र पुरुष दुबै वर्गको लागि सुहाउँदो भएको उसको दावी छ। यसले मालिस गरेपछि गहिरो आराम, मानसिक कायाकल्प, र ठण्डा ठण्डा चिसोको अनुभव, शरीरको दुखाइ कम हुने, तनाव र दवाबबाट मुक्त गराउने तथा शारीरिक एवं मानसिक आराम प्रदान गर्ने बताइएको छ। नवरत्न तेललाई अझ बढी उपभोक्ताहरुमाझ पुर्याउने लक्ष्यका साथ विगत केही वर्षदेखि संचालन गरिंदै आएको नवरत्न आयल फ्रि हेड मसाज क्याम्प यो वर्ष पनि संचालन गरिने भएको छ। काठमाडौं उपत्यका लगायत देशका प्रमुख शहरहरु पोखरा, नेपालगन्ज, विराटनगर, जनकपुर, वीरगञ्ज, नारायणघाट, हेटौंडा, भरतपुर, धरान लगायत अन्य सहरहरु संचालन गरिने यो फ्रि मसाज क्याम्प जम्मा १५० दिनसम्म संचालन हुनेछ। जुन क्याम्पबाट लाखौं ग्राहकहरुले तेल मालिसको लाभ लिन सक्नेछन्। क्याम्प संचालनका सम्बन्धमा जानकारी दिंदै नवरत्न तेलका ब्राण्ड मैनेजर श्री विकास तिवारीले भने, 'हाल नेपालमा कोरोना महामारीको अवस्था लगभग शुन्य छ। विगतमा कोरोनाकै कारण हामीले आम उपभोक्ताहरुले अत्यन्त रुचाउनु भएको यो क्याम्प संचालन गर्न असमर्थ भएका थियौं र अहिले हामी फेरि क्याम्प संचालनका लागि अग्रसर भएका छौं। क्याम्पको अवधिभर हामीले ५० जिल्लाका करिब १० लाख जनाले फ्रि हेड मसाजको फाइदा लिनु हुने अपेक्षा गरेका छौं। म सबै महानुभावहरुलाई यस क्याम्पमा सहभागी भएर मालिसको आनन्द उठाउन हुन आग्रह पनि गर्दछु।'"
अन्नपूर्ण मिडियाको दिगोपनाका लागि एकता र सद्गुरुको माटो जोगाऔं अभियानबीच समझदारी पत्रमा हस्ताक्षर,"काठमाडौं : अन्नपूर्ण मिडिया नेटवर्कले सुरु गरेको दिगोपनाका लागि एकता अभियान र सद्गुरुको माटो जोगाऔं अभियानबीच समझदारी पत्रमा हस्ताक्षर भएको छ। तिनकुनेस्थित कर्पोरेट टावरमा अन्नपूर्ण मिडिया नेटवर्कका तर्फबाट ग्रुप सीईओ सनत न्यौपानेले र    का तर्फबाट अरुण कुमार सिंहले समझदारी पत्रमा हस्ताक्षर गरेका हुन्। जलवायु परिवर्तन, पर्यावरण र माटोको संरक्षणमा आवश्यक नीतिको पहलका लागि संवादको सुरुवात गर्नेबारे समझदारी पत्रमा उल्लेख छ। कार्यक्रममा सीईओ न्यौपानेले समझदारीको औचित्य र भूमिकाबारे स्पष्ट पारेका थिए। समझदारी पत्रमा हस्ताक्षर गर्दै अरुण सिंहले माटो जोगाउने सद्गुरुको अभियानमा विश्वभर उत्साहपूर्ण सहभागिता रहेको बताए। उनले नेपालमा पनि सोहि किसिमको सहभागीतामा सबै लाग्नुपर्ने कुरा उल्लेख गरे।"
सञ्चार अभावले समस्यामा बहिरा भएका व्यक्ति,"काठमाडौं : महोत्तरीकी एक बहिरा भएकी युवती एक वर्षअगाडि बलात्कारको सिकार हुनुपर्यो। उनकी आमा घरमा नभएको बेलामा छिमेकीले उनीमार्थी बलात्कार गरे। घटना घटेको एक वर्ष हुँदा पनि आरोपी फरार छन्। काभ्रेकी ५२ वर्षीया बहिरा भएकी महिलालाई घाँस काट्न गएको समयमा चकलेटको प्रलोभनमा पारेर छिमेकीले बलात्कार गरे। झापा दमकको स्रोत कक्षाको छात्रावासमा बसेर पढ्दै आएकी १५ वर्षीया बहिरा भएकी बालिका ४ महिनाको गर्भवती भएपछि मात्रै बलात्कारको घटना बाहिर आयो। बिदामा उनी घर गएको बेलामा ४६ वर्षीय पुरुषले बलात्कार गरेका थिए। यस्तै बाग्लुङ घर भएका नलबहादुर थापा र दुर्गा कुँवरले विवाह भएको ९ वर्षपछि सन्तान जन्माएका थिए। उनीहरु दुवैमा सुनाइ समस्या छ। विवाह भएको लामो समयमा बच्चा जन्मिदा उक्त दम्पती निकै खुसि थियो। अस्पतालमा डाक्टरसँग राम्रोसँग कुराकानी हुन नसक्दा र दोभासे नहुँदा उनीहरुले आफ्नो बच्चा गुमाउनु पर्यो। सामान्य जन्मिएको बच्चामा जन्डिस देखिएको थियो। अस्पतालबाट डिस्चार्ज हुने बेलामा डाक्टरले खानपानमा ख्याल गर्न र बच्चालाई घाममा सुताउन भनेका थिए। तर उनीहरुले डाक्टरको सल्लाह राम्रोसँग बुझेनन्। कमजोर भइन्छ भन्दै घरमा गएर माछामासु घिउ जस्ता चिज खान थाले। यसले गर्दा बच्चामा झन असर देखियो। जण्डिस बढी भएर बच्चा बाँच्न सकेन। ओखलढुगांका छिरि शेर्पाले बहिराका भएकै कारण आमाबुवाको पैतृक सम्पती पाउन सकेनन्। आमाबुवाको मृत्यु पश्चात उनका दाजुले उनलाई अंश हक दिएनन्। यी त केही उदाहरण मात्रै हुन्। हाम्रो समाजमा बहिरा भएका मानिसले अनेक हिंसा तथा विभेद भोग्नुपरेको छ। अपांगता भएका व्यक्तिलाई हेयको भावले हेर्ने हाम्रो समाजले अझ पनि उनीहरुप्रति समान व्यवहार गर्न सकेको छैन। बहिरा भएका समुदायले बुझ्ने सांकेतिक भाषाको कमी र सही सुचनाको अभावले बहिरा भएका सदैव समस्यामा पर्ने बताइएको छ। राष्टिय बहिरा महांसघ नेपालले राजधानीमा आयोजना गरेको एक कार्यक्रममा देशभरका बहिरा भएका नागरिकले के कस्ता समस्या भोगिरहेका छन् भन्ने विषयमा छलफल गरिएको छ। बहिरा भएका नागरिकमाथि देशका विभिन्न ठाउँमा भएका विभेद तथा अवरोधका केही घटनाहरु संकलन गरिएको थियो। कार्यक्रममा उक्त घटनामाथि चर्चा, परिचर्चा गरिएको थियो। माथिका उदाहरण बहिरा महांसघ नेपालले देशभरबाट संकलन गरेको घटनाबाट साभार गरिएको हो। कार्यक्रममा सहभागीले बहिरा भएका समुदायका व्यक्तिले समाजमा सही सुचना नपाउने र गलत सुचनाको आधारमा निकै समस्या भोग्नुपरेको अनुभव सुनाएका थिए। बहिरा महांसघका अध्यक्ष केपी अधिकारीले अपांगता भएका व्यक्तिप्रति राज्यले गर्ने व्यवहार र नीति नै विभेदकारी भएको बताएका छन्। उनले भर्खरै सम्पन्न भएको स्थानीय तहको चुनावमा देशभरबाट १२४ जना अपांगता भएका व्यक्ति प्रस्तावित भएकोमा त्यसमध्ये बहिरा समुदायबाट १ जनाको पनि प्रतिनिधित्व नभएको जानकारी दिए। निर्वाचन आयोग तथा नेपाल सरकारबाट उम्मेदवार सम्बन्धी जारी हुने सुचना नै बहिरा समुदायसम्म सही तरिकाले नपुगेकाले पनि एक जना पनि प्रतिनिधि नभएको बताए। उनी भन्छन्, 'सुचना प्रणालीमा समस्या छ। हामीले पढ्ने सुचना नै छैन। जानकारी नै छैन। जनप्रतिनिधि हुँदा र नहुँदा के फरक पर्छ भन्ने राजनैतीक चेतना नै भएन।' मतदाता नामावलीमा समेत बहिरा भएका समुदायको नाम नभएको जानकारी दिंदै उनले अपांगता भएका व्यक्तिको मतदान गर्न पाउने अधिकार नै हनन भैरहेको बताएका थिए। 'दलका प्रतिनिधि जिताउन मात्रै हामीलाई प्रयोग गर्ने गरेका छन्,' उनले भने। बहिरा महासंघले संकलन गरेको विवरण अनुसार बहिरा भएका समुदाय समाजको हरेक क्षेत्रमा विभेदमा पर्ने गरेका छन्। बाग्लुङमा बहिरा विद्यालयमा अध्ययन गर्ने ८ जना विद्यार्थीले गत वर्ष प्रधानमन्त्री स्वरोजगार कार्यक्रममा काम गरेबापत पाउने ज्यालामा समेत विभेद भोग्नुपर्यो। विद्यार्थीहरु होमबहादुर तामाङ, खिलबहादुर सुनार, किरण राई, भानुभक्त रोकाय लगायतले काम गरेबापतको ज्याला पाउन निकै संघर्ष गर्नुपर्यो। ठेकेदारले ज्याला नदिएर पटक:पटक दु:ख दिए। जिल्ला प्रहरी कार्यालयमा उजुरी गरेपछि मात्रै अन्य व्यक्तिले भन्दा २ सय रुपैयाँ कमका दरले ज्याला दिइएको थियो यस्तै सार्वजनिक सवारीमा अपाङ्गता भएका व्यक्तिलाई छुट नदिने, अस्पतालमा दोभासेको व्यवस्था नहुँदा समस्या सही तरिकाले भन्न नसकिने, अपांगता परिचयपत्र बनाउनसमेत कमिसन माग्ने, बहिरा महिलाहरु यौन हिंसा तथा बलात्कार जस्ता घटनामा पर्ने, पारिश्रमीकमा विभेद गर्ने, बहिरा भएकामाथि भएको हिंसामा प्रहरीसमेत मुकदर्शक भएर बसिदिने लगायतका समस्या पर्ने गरेको अध्यक्ष अधिकारीले जानकारी दिए।"
लामखुट्टे भगाउन बालेको घुरबाट ६ घरमा आगलागी,"राजविराज : शुक्रबार बिहानपख निस्सासिए जस्तो भएपछि छिन्नमस्ता गाउँपालिका५ लोखरम भटोत्तरका महेन्द्र कामैत घरबाहिर निक्ले। धुवाँको मुस्लो चारैतिर फैलिएको थियो। दनदनी आगोको लप्का माथिमाथि उक्लिरहेको थियो। लामखुट्टे धपाउन उनकै गुहाली घरमा बालेको घुरबाट सल्किएको आगो चारैतिर फैलिंदा महेन्द्रसहित ६ जनाको घरमा क्षति पुगेको वडा अध्यक्ष जयप्रकाश ठाकुले बताए। आगलागीका कारण महेन्द्रसहित उनकै परिवारका सदस्यहरु शंकर कामैत, शत्रुघ्न कामैत र भरत कामैतको घरमा पूर्ण क्षति भएको छ। आगलागीबाट गाउँबस्तीलाई जोगाउन गाउँलेहरुले बेचन कामैत र शनिचर कामैतको घरसमेत भत्काएका छन्। शंकरका अनुसार आगलागीमा २ खसी र २ बाख्रीको जलेर मृत्यु भएको छ। आगलागीका कारण घर र गोठसहित लत्ताकपडा, फर्निचर, अन्नपात, भाँडाकुँडा जल्दा साढे २३ लाख बराबरको क्षति भएको जिल्ला प्रहरी कार्यालय सप्तरीले जनाएको छ। गुहाली घरबाट सल्केको आगो करिब ३ घन्टाको प्रयासपछि गाउँलेहरुले नियन्त्रणमा लिएका नवनिर्वाचित वडा अध्यक्ष जयप्रकाश ठाकुरले बताए। बारुणयन्त्र जाने बाटो नभएकाले पनि बढी क्षति भएको गाउँलेहरुको भनाइ थियो। गाउँको बाटो बनाउन यसअघि आएको ४६ लाख रुपैयाँको बजेट सदुपयोग नभएकाले मोटरसाइकल गुडाउनसमेत सम्सया रहेको वडा अध्यक्ष ठाकुरले बताए।"
पराजित भएपछि सिर्जनाले दिइन् बालेनलाई बधाई,"काठमाडौं : नेपाली कांग्रेसकी नेतृ सिर्जना सिंहले काठमाडौं महानगरको मेयरमा विजयी भएका बालेन्द्र शाह (बालेन)लाई बधाई दिएकी छन्। बैशाख ३० गते सम्पन्न स्थानीय तहको निर्वाचनमा काठमाडौं महानगरपालिकाको प्रमुख पदमा स्वतन्त्रतर्फबाट उम्मेदवार बनी विजयी भएका बालेनलाई सिंहले बधाई दिएकी हुन्। सिर्जना सिंह नेपाली कांग्रेसतर्फकी काठमाडौं महानगरको प्रमुखको उम्मेदवार हुन्। उनले महानगरवासीले दिएका अपार माया, हौसला र समर्थनप्रति आभार प्रकट गरेकी छन्। 'विजयी हुने गरी निश्चय नै मत जित्न सकिनँ तर नगरवासी आमाबुबा, दिदीबहिनी, दाजुभाइको मन जित्न सकें। अत: लोकतान्त्रिक अभ्यासको यो परिणामलाई म हार्दिकतापुर्वक स्वीकार र आत्मसात गर्दछु', उनले विज्ञप्तिमा उल्लेख गरेकी छन्, 'काठमाडौं महानगर प्रमुखमा निर्वाचित बालेन्द्र साहलाई हार्दिक बधाई ज्ञापन गर्दै सफल कार्यकालका लागि शुभकामना व्यक्त गर्दछु।' उनले बालेनका साथसाथै उपप्रमुख, वडाध्यक्ष र सदस्यमा निर्वाचित सबैलाई बधाई दिंदै महानगरवासीको भावनाबमोजिम कार्य गर्न र पूर्ण कार्यकाल भरि आफ्नो रचनात्मक सहयोग र साथ रहने प्रतिबद्धता समेत व्यक्त गरेकी छन्। उनले विज्ञप्तिमा निर्वाचनमा खटिने सबैलाई धन्यवाद दिएकी छन्। उनले महानगरवासी अनि सिंगो देशको सेवामा अनवरत उत्साहपूर्वक लागिरहने संकल्प गरिन्।"
रञ्जन कोइरालालाई २० वर्षै जेल,"काठमाडौं : न्याय प्रशासन ऐनअनुसार, सर्वाेच्च अदालतको फैसला अन्तिम हुन्छ। तर, फैसलामा गम्भीर त्रुटि भेटिए वा प्रतिपादित नजिर बाझिए तथा नयाँ तथ्य वा प्रमाण फेला परे पुनरावलोकन हुन्छ। त्यहीँ पुनरावलोकनको व्यवस्थाअनुसार, सर्वोच्च अदालतले रञ्जन कोइरालालाई कैद घटाउन गरेको फैसला उल्ट्याएको छ। कायममुकायम प्रधानन्यायाधीश दीपककुमार कार्की न्यायाधीशहरू टंकबहादुर मोक्तान र डा कुमार चुडालको पूर्ण इजलासले बिहीबार सर्वोच्चको फैसला उल्ट्याएको हो। पूर्ण इजलासको फैसलासँगै पत्नी हत्याको अभियोगमा जन्मकैदको सजाय पाएका कोइराला पुनः कैद बस्नुपर्ने छ। दुई वर्षअघि तत्कालीन प्रधानन्यायाधीश चोलेन्द्रशमशेर जबरा र न्यायाधीश तेजबहादुर केसीको संयुक्त इजलासले कैद मिनाहाको राय सुनाएको थियो। २०७७ असार १५ गते कोइरालाको ८ वर्ष ६ महिना हुने गरी सजाय घटाएको थियो। सर्वोच्चको फैसला प्रतिआपत्ति जनाउँदै महान्यायाधिवक्ता कार्यालयले पुनरावलोकनका लागि २०७७ साउन २१ गते निवेदन दिएको थियो। सर्वोच्च अदालतका प्रवक्ता विमल पौडेलका अनुसार कोइरालाको हकमा उच्च अदालत (तत्कालीन पुनरावेदन)को फैसला सदर भएको छ। यसअघि सर्वोच्चको ८ वर्षको राय बदर भएको छ। महान्यायाधिवक्ता कार्यालयका प्रवक्ता सञ्जीवराज रेग्मीले फैसलाअनुसार २० वर्ष नै सजाय कायम हुने बताए। पहिला जति कैद भुक्तान गरेको हो त्यसमा घटाएर बाँकी अवधि जेलमा बस्नुपर्छ, उनले भने। कोइराला झन्डै साढे ११ वर्ष कैद बस्नुपर्ने छ। यस्तो थियो अघिल्लो फैसला प्रधानन्यायाधीश जबरा र न्यायाधीश केसीको इजलासले पत्नी हत्याको जघन्य अपराध गरे पनि २० वर्ष कैद गर्दा चर्को पर्न जाने चित्तमा लागेको भन्दै कैद सजाय घटाउने फैसला गरेको थियो। फैसलामा भनिएको छ, गीता ढकाल बसेको घरमा प्रतिवादी रञ्जनप्रसाद कोइराला जाँदा गीता ढकालले व्यापारका लागि पैसा मागेका कारण उठेको विवादमा दुवै जनाबीच झैझगडा, वादविवाद हुँदा सो अवस्थामा रिस उठी आवेगमा आई धकेल्दा टाउको भित्तामा ठोक्किइ मृत्यु भएको। सर्वोच्चले वादविवाद हुँदा आवेशमा घटना भएको भनी व्याख्या गरेको पाइएको छ। सर्वोच्चमाथि नै प्रश्न : रञ्जनको मुद्दा फैसलाविरुद्ध पुनरावलोकन निवेदन आमाको मृत्युपछि नाबालक छोराहरूको हेरचाह, संरक्षण र शिक्षादीक्षामा अभिभावकविहीनताका कारण अनिश्चय र अन्योलता हुन गएको सर्वोच्चको फैसलामा थप उल्लेख छ। सर्वोच्चले पुरानो मुलुकी ऐन,२०२० को अदालती बन्दोबस्तीको महलको १८८ नम्बरको व्यवस्था र फौजदारी कसूर (सजाय निर्धारण तथा कार्यान्वयन) ऐनको दफा १७ क लाई पनि उदृत गरेको छ। खारेज भइसकेको कानुनको प्रयोग गरिएको र हालकै कानुनी व्यवस्थाको पनि मनोमानी व्याख्या गरेको भन्दै कानुन व्यवसायीले कार्यक्षमता मै प्रश्न उठाएका थिए। महान्यायाधिवक्ता कार्यालयले पुनरावलोकनका लागि २०७७ साउन ११ मा निवेदन दिएको थियो। महान्यायाधिवक्ता कार्यालयका प्रवक्ता रेग्मीले न्यायप्रशासन ऐनमा नजिर तथा कानुनका मान्य सिद्धान्तको प्रतिकूल फैसला भएको देखिएपछि पुनरावलोकनका लागि निवेदन दिएको बताए। नयाँ ऐनमै भएको व्यवस्थाको गलत प्रयोग भएको र अपराधको गाम्भीर्यता हेर्दा पनि कैद घटाउन नमिल्ने भनी दाबी महान्यायाधिवक्ता कार्यालयको थियो। प्रवक्ता रेग्मीले यी दुवै कानुनी व्यवस्था कोइरालाले गरेको पत्नी हत्यामा लागू नहुने तर्क पेस गरिएको बताए। हाम्रो तर्कमा सहमत भएर सर्वोच्च अदालतको पछिल्लो फैसला आएको छ। उनले भने, यसअघिका सर्वोच्चले स्थापित गरेका नजिरको प्रतिकूल छ भनेर नै पुनरावलोकन दिएका हौं। के थियो घटना ? रञ्जन कोइराला सशस्त्र प्रहरीका पूर्वडीआईजी हुन्। २०५० सालमा दाम्पत्य जीवनमा बाँधिएका रञ्जन र गीताका दुई छोरा छन्। दुई छोरा जन्मिएपछि कोइरालाको रेग्मी थरकी महिलासँग सम्बन्धमा थिए। उनले पत्नी गीतालाई सम्बन्धविच्छेदका लागि दबाब दिँदै आएको परिवारले जनाएको छ। दुवै छुट्टिएर बसेका थिए। कोइरालाले अंशचलान मुद्दा र गीताले कोइरालामाथि मानाचामल मुद्दा हालेका थिए। तालिमका सिलसिलामा कोइराला २०६८ भदौमा चीन गएका थिए। पुस २१ मा चीनबाट बिदामा स्वदेश फर्के। पत्नी गीताको घरमा गए। पुस २७ मा गीताको घरबाट कान्छो छोरा लिएर आफू बस्ने घरमा राखे। कोइरालाले पुस २७ गते बिहान सशस्त्र प्रहरीका जवान एवं आफ्ना सवारी चालक शंकर पौडेललाई फोन गरी दुइटा ग्यालेन १ सय २३ लिटर पेट्रोल घरमा मगाएका थिए। पत्नीको शव जलाउने योजना बनाइसकेको घटनाक्रमबाट देखिन्छ। दोस्रोपटक कोही नभएको बेला दिउँसो उनी गीताको घरमा गएका थिए। कोठामै हत्या गरेर पेट्रोलसहित शव लिएर उनले मकवानपुरको सडक छेउमा पत्नीको शव जलाउने प्रयास गरेका थिए। कोइरालाले पुस २७ मै पत्नीको हत्या गरेको अनुसन्धानबाट खुलेको थियो। मकवानपुरको टिस्टुङ८ स्थित त्रिभुवन राजपथको मेत्राङ भन्ने स्थानमा शरीर टुक्रा पारेर टिस्टुङको जंगलमा जलाएका थिए। पुस २८ गते जलेको अवस्थामा शरीरका केही अंग भेटिएको थियो। डीएनए परीक्षणबाट ती अंग गीताकै भएको पुष्टि भएको थियो। कोइराला माघ ८ मा नागढुंगामा बा ८ च ५४०८ नम्बरको गाडीसहित पक्राउ परेका थिए। १० दिनसम्म पनि छोरी नभेटिएपछि बुवा हरेरामले २०६८ माघ ६ मा महानगरीय प्रहरी परिसर काठमाडौंमा जाहेरी दिएका थिए। दुई दिनपछि गीताको शव फेला पर्यो। हरेरामले छोरीको हत्यामा जिम्मेवार रहेको भन्दै रञ्जनविरुद्ध जाहेरी दिए। झन्डै साढे दुई वर्षपछि काठमाडौं जिल्ला अदालतले रञ्जनलाई जन्मकैदको फैसला गरेको थियो। अदालतले प्रेमिका भनिएकी रेग्मीलाई एक वर्ष सजाय हुने फैसला सुनाएको थियो। त्यसविरुद्ध तीनै पक्ष तत्कालीन पुनरावेदन अदालत पाटन गए।"
जनप्रतिनिधिलाई सहकारीमा बन्देज,"काठमाडौं : स्थानीय तहका जनप्रतिनिधि सहकारीको सञ्चालक हुन नपाउने भएका छन्। हालै सम्पन्न निर्वाचनमा सहकारी सञ्चालक उल्लेख्य मात्रामा निर्वाचित भएका छन्। अब उनीहरूले तत्काल राजीनामा दिनुपर्ने भएको छ। सहकारी विभागले बिहीबार एकीकृत निर्देशन जारी गर्दै सरकारी सेवामा निर्वाचित वा मनोनीत कुनै पनि व्यक्ति सहकारीको सञ्चालक वा लेखा समितिमा बस्न नपाउने व्यवस्था गरेको हो। सहकारीको नियमनसम्बन्धी कार्यमा प्रत्यक्ष रूपमा संलग्न हुने तीनै तहका कर्मचारी पनि सहकारीको सदस्य बन्न नपाउने भएका हुन्। नातागोता तथा बजार प्रतिनिधिका भरमा सरकारीले बजारबाट निक्षेप संकलन गर्न पाउने छैनन्। सहकारीले नियायमक निकायको लिखित स्वीकृति नलिई सेवा केन्द्र खोल्न पाउने छैनन्। विभागले ३५ बुँदे निर्देशन जारी गरेको हो। रजिस्ट्रार रुद्रप्रसाद पण्डितले ऐन र नियमावलीअनुसार निर्देशन जारी गरिएको र कार्यान्वयन नगरे कारबाही गरिने बताए। सहकारीले न्यूनतम १० प्रतिशत तरलता कायम गर्नुपर्ने भएको छ। सहकारी क्षेत्रलाई व्यवस्थित रूपमा अगाडि बढाउन निर्देशिका ल्याइएको रजिस्ट्रार पण्डितले बताए। पुँजी कोषको १० प्रतिशतमा नबढ्ने गरी ऋण लगानी गर्न निर्देशन जारी गरिएको छ। विनियम संशोधन नगरी ठूला परियोजनामा लगानी नगर्न विभागले सहकारीलाई निर्देशन जारी गरेको छ। सहकारी संस्थाले निष्क्रिय कर्जा कुल कर्जाको पाँच प्रतिशतभन्दा कम कायम गर्नुपर्ने भएको छ। यसका साथै संघसंस्थाले तोकिएबमोजिममा असल ऋणमा एक प्रतिशत, १२ महिना भाखा नाघेको ऋणमा ३५ प्रतिशत, १२ महिनाभन्दा बढी भाखा नाघेको ऋणमा सय प्रतिशत हानि व्यवस्था (लोन लस प्रोभिजन) गर्नुपर्ने भएको छ। यस्तो व्यवस्था नगरी लाभांश बाँडेमा सञ्चालक र व्यवस्थापकबाट दामासाहीले जगेडा कोषमा राख्नुपर्ने व्यवस्था गरिएको छ। सहकारीले नकमाउने सम्पत्ति नन्पर्फमेन्ट एसेट) पाँच प्रतिशतभन्दा कम कायम राख्नु पर्नेछ। लिलामबाट सकार भएको गैरबैंकिङ सम्पत्ति बढ्न आएमा दुई वर्षभित्र तरलतामा मिलाउनुपर्ने भएको छ। सञ्चालक समिति लेखा समितिका ४९ प्रतिशत कम पदाधिकारीले ऋण लिन पाउने भएका छन्। सहकारीले ५१ प्रतिशत उत्पादनमूलक र आयमूलक क्षेत्रमा लगानी गर्नु पर्नेछ। विभागले तोकेको भन्दा बढी ब्याज लिन नपाउने छन्। सहकारीले सामाजिक सञ्जालबाट चिट्ठा र उपहारको प्रलोभन देखाएर बचत संकलन गर्ने वा सदस्य बनाउने कार्य नगर्न पाउने भएका छन्। एउटै परिवारका एकभन्दा बढी व्यक्ति सञ्चालक र अन्य समितिमा बस्न पाइने छैन। जनसंख्याका आधारमा मात्रै सहकारी दर्ता हुन पाउने छन्। महानगर र उपमहानगरमा पाँच हजार, नगरमा दुई हजार र गाउँपालिकामा पाँच सय हुनु पर्नेछ। सहकारीले सदस्य शिक्षा तालिम लिएर मात्र सदस्य बनाउनुपर्ने भएको छ। सदस्यको सन्तुष्टि सर्वेक्षण र गुनासो सुनुवाइ संयन्त्र निर्माण गर्नुपर्ने निर्देशनमा जनाइएको छ। गुनासो सुनुवाइ कार्यविधि जारी गर्न र सहकारीका सञ्चालक र कर्मचारी एकैपटक अर्को संस्थामा रहन नपाउने निर्देश्न जारी गरेको छ। सहकारी संस्थाहरूले एटीएम, क्यूआरकोडलगायत प्रयोग गर्नुअघि विनियमको उद्देश्य उल्लेख गरी साधारणसभा तथा नियामक निकायबाट स्वीकृति गराउनु पर्नेछ। विद्युतीय माध्यमबाट कारोबार गर्दा नेपाल राष्ट्र बैंकको मापदण्ड पालना गर्नु पर्नेछ। सहकारीको जोखिम व्यवस्थापन प्रभावकारी गराउन ऋण लगानी उपसमितिले जोखिम विश्लेषण गरी प्रतिवेदन सञ्चालक समितिमा पेस गर्नु पर्नेछ। प्रतिवेदन तथा नियामक निकायको सुझाव प्रतिवदेनमा छलफल गर्नु पर्नेछ। सहकारीले सदस्यको बचतबाट नभई जगेडा कोष र सेयर पुँजीको रकमबाट कार्यालय खरिदलगायत मसलन्द सामान किन्नुपर्ने विभागले निर्देशन जारी गरेको छ। प्राथमिक पुँजीकोष र कुल बचत दायित्वको निर्धारित सीमाभित्र रही खरिद गर्नु पर्नेछ। जगेडा कोषको ५० प्रतिशतभन्दा बढी खर्च गर्न नपाइने नियम बनाइएको छ। ३० दिनको म्याद राखी सहकारीले प्रस्तावसहित साधारणसभा बोलाउनु पर्नेछ।"
टुल्कीको प्रदर्शन मलेसियाबाट,"काठमाडौं : हिमाली जिल्ला डोल्पामा छायांकन गरिएको बहुपति प्रथामा आधारित चलचित्र टुल्की मलेसिया र सिंगापुरबाट सार्वजनिक गरिने भएको छ। चलचित्रका निर्माता एवं कलाकार शेखर लामाले असार पहिलो साता मलेसिया र सिंगापुरमा टुल्कीको च्यारिटी सो आयोजना गरिने जानकारी दिए। पहिलो चरणमा मलेसिया र सिंगापुरमा च्यारिटी सो गर्न लागेका छौं। त्यसपछि अन्य राष्ट्रमा पनि च्यारिटी सो आयोजना गर्दैछौं, निर्माता लामाले भने। द पाल्म ग्रुपद्वारा निर्माण गरिएको टुल्कीले उच्च हिमाली भेगमा प्रचलनमा रहेको बहुपति प्रथाको कथालाई उजागर गरिएको निर्माता लामाले बताए। उनका अनुसार टुल्की मा डोल्पाको तल्लो भेगको ब्राह्मण बस्तीमा हुर्किएकी चेली र माथिल्लो डोल्पाको शेर्पा समुदायमा हुर्केका केटाबीचको प्रेम सम्बन्धलाई देखाइएको छ। फरक संस्कार र संस्कृतिमा हुर्किएकी टुल्कीको जीवनमा संस्कारका नाममा आइपरेको सामूहिक यौन शोषणको कहालीलाग्दो घटनालाई चलचित्रमा विशेष रूपमा प्रस्तुत गरिएको छ, निर्माता लामाले भने, नेपालमा अहिलेसम्म बनेका चलचित्रभन्दा भिन्दै सन्देश यो चलचित्रले दिएको छ। लामो अनुसन्धान गरेर चलचित्र निर्माण गरिएको हो। डोल्पा, हुम्ला, मुगु, मुस्ताङलगायतका हिमाली जिल्लामा कुप्रथाको रूपमा रहेको बहुपति प्रथालाई टुल्कीमार्फत देखाइएको निर्माता लामाले बताए। चलचित्रको निर्देशन देवजंग थापाले गरेका हुन्। टुल्की थापाको पहिलो चलचित्र हो। टुल्कीमा शिशिर वाङ्देल, स्वस्तिमा कार्की, नरेन्द्र तामाङ, सोम लामा, शेखर लामा, सौजन सुब्बा, सोफिया लिम्बू, दीर्घ लामा, रत्नप्रसाद न्यौपाने, हिमाली हमाल, भक्तसिंह कठायतलगायत कलाकारको अभिनय छ। टुल्कीको गत तिहारमा टिजर सार्वजनिक गरिएको थियो। शेखर लामा र आरपी कर्माचार्यको संयुक्त लगानीमा निर्माण भएको चलचित्रमा लक्ष्मण सुनारको कथा, शेखर लामाको पटकथा, देवजंग थापाको छायांकन, सञ्जीव लिम्बूको संगीत, तारा थापा किम्भेको सम्पादन, रमेश बुढाथोकी र योगेश भट्टराईको कोरियोग्राफी छ। चलचित्र डोल्पा जिल्लाको फोक्सुन्डो, त्रिपुराकोट, रल्ली, करेलीकाँडालगायतका विकट गाउँबस्तीमा पुगेर छायांकन गरिएको छ। चलचित्रले सेन्सर बोर्डबाट युनिभर्सल सर्टिफिकेट पाएको छ। द पाल्म ग्रुपको टुल्की तेस्रो प्रस्तुति हो। यसअघि द पाल्म ग्रुपले सयाबुम र मितबाको गाउँ चलचित्र निर्माण गरिसकेको छ।"
समाज रुपान्तरण क्रान्तिकारी ढंगले होइन विचलनतिर गइरहेको छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले समाज रुपान्तरण क्रान्तिकारी ढंगले नभई विचलनतिर गइरहेको बताएका छन्। सहिद कृष्ण सेनको २० औं स्मृति दिवसमा सम्बोधन गर्दै उनले काम कारबाहीहरु भनाईसँग तालमेल नभएको बताए। हामीले चाहना त निकै राम्रो समाज निर्माण गर्ने भनेका छौं। हामीले कुरा पनि गरेका छौं तर हाम्रो दिनदिनैको काम कारबाहीहरु चाँहि हामी भनाईसँग तालमेल भइरहेको छैन। कहिँ न कहि हाम्रो सिस्टमभित्र अहिले पनि थुप्रे खोटहरु छन् । प्रचण्डले भने, जसले गर्दा समाज रुपान्तरणको क्रान्तिकारी ढंगले अगाडि जानेतिर होइन अझपनि दिगभ्रमतिर अझ पनि विचलनतिर गइरहेको छ। र त्यो खतरा दिनप्रतिदिन बढ्दो छ। उनले विचार र निष्ठाको आधारमा होइन क्षणिक व्यक्तिगत स्वार्थका निम्ति अस्वस्थ प्रतिस्पर्धामा हाम्रो समाज गइरहेको भान भएको बताए। सामाजिक रुपान्तरण र श्रमजीवी जनताको हितमा समर्पण नभए सहीदप्रति अपमान हुने उनको भनाई छ। कृष्ण सेन त्याग र तपस्याको प्रतिक भएको बताउँदै प्रचण्डले त्यागको संस्कृति सबैले अपनाउनुपर्ने धारणा राखे। उनले भने, उहाँ हिंसाको विरुद्धमा हुनुहुन्थ्यो। उहाँ बलिदानको पनि प्रतिक हो।"
चितुवाको आक्रमणबाट बालकको मृत्यु,"अर्घाखाँची : अर्घाखाँचीको वाङलामा चितुवाको आक्रमणबाट ७ वर्षीय बालकको मृत्यु भएको छ। गुल्मी घर भइ सन्धिखर्क ४ वाङला स्थित मामाघर बस्ने ७ वर्षीय सम्राट नेपालीलाई चितुवाले आक्रमण गर्दा मृत्यु भएको प्रहरी नायव उपरीक्षक अमर बहादुर थापाले बताए । मामाघर बसेर पढ्दै आएका नेपाली वाङलाको अमलडाँडामा स्कुल गएर फर्किएपछि खाजा खाएर खेल्न गएका बेलामा उनलाई चितुवाले आक्रमण गरेको थियो। चितुवाले घरभन्दा करिब १ किमी टाढा लगेर बायाँतर्फको साप्राको पुरै भाग खाएको अवस्थामा घरपरिवार तथा स्थानीयले फेला पारेपछि प्रहरीलाई खबर गरेको जिल्ला प्रहरी कार्यालयका प्रमुख डिएसपी अमर थापाले जानकारी दिए। गुल्मीको रेसुङ्गा घर भएका नेपाली सन्धिखर्क४, वाङला अमलडाँडा स्थित आफ्नो मामा लालबहादुर नेपालीको घरमा बसेर भगवती आधारभूत विद्यालयमा कक्षा २ मा अध्ययनरत थिए ।"
"बहुसांस्कृतिक अस्ट्रेलिया, गोरा मात्रै सांसद","फ्रान्सिस माओ : अस्ट्रेलिया संसारको सबैभन्दा बहुसांस्कृतिक राष्ट्रमध्ये एक मानिन्छ। तर देशको राजनीतिमा हेर्ने हो भने अवस्था फरक छ। त्यहाँका संघीय सांसदहरूमा ९६ प्रतिशत गोराको बाहुल्य छ। यस वर्षको निर्वाचनसँगै राजनीतिक दलहरूलाई यसमा अलिकति भए पनि सुधार गर्ने अवसर थियो। आलोचकहरूका अनुसार धेरैजसो दलले यसमा वास्तै गरेनन्। टु ले भियतनामी शरणार्थीको सन्तानको रूपमा फाउलरमा हुर्किइन्। दक्षिणपश्चिम सिड्नीमा पर्ने यो ठाउँ सहरको समुद्री तटबाट टाढा छ। यो देशकै सबैभन्दा गरिब सहरी क्षेत्रमध्ये पर्छ। ३० वर्षीया ले यस क्षेत्रमा भर्खरै आएका शरणार्थी र आप्रवासीका लागि सामुदायिक वकिलको रूपमा काम गर्छिन्। गत वर्ष उनी देशको सबैभन्दा बहुसांस्कृतिक सिटका लागि लेबर पार्टीको मनोनयनमा परेकी थिइन्। तर केही समयपछि पार्टीका नेतृत्व तहले उनलाई पाखा लगाएर एक गोरी महिलालाई उक्त सिटमा नियुक्त गर्यो। बस, रेललगायतका सार्वजनिक यातायातमा चढेर सिड्नीको उत्तरी तटस्थित घरबाट फाउलर जान उनै गोरी क्रिस्टिना केनेलीलाई चार घण्टा लाग्थ्यो। उनी त्यहाँको एक टापुमा बस्थिन्। स्थानीयले उनको यस क्षेत्रसँग के सम्बन्ध छ भन्ने जिज्ञासासमेत राखे। तर, लेबर पार्टीको सबैभन्दा प्रमुख राजनीतिज्ञको रूपमा उनलाई परम्परागत लेबरभोटिङ सिट दिइएको थियो। आफूलाई मनोनयनबाट हटाइएको बारेमा लेले राति अबेर मात्र थाहा पाइन्। त्यतिबेलासम्म उनको त्यस विषयमा खबर पत्रपत्रिकामा छापिन तयार भइसकेका थिए। मलाई भोलिपल्टदेखि पार्टी बैठकमा निमन्त्रणा दिन छाडियो, उनले बीबीसीलाई भनिन्। स्थानीयले पनि फेसबुक समूह बनाएर त्यसमार्फत केनेलीको नियुक्ति रोक्न एक अभियान नै चलाए। यदि यो घटना बेलायत वा संयुक्त राज्यमा हुँदो हो त, यो स्वीकार्य हुने थिएन, सिड्नी नीति प्रयोगशालाका निर्देशक तथा अस्ट्रेलियाका पूर्वरंगभेद आयुक्त डाटिम सउटफोमासानेले भने, तर यहाँ अस्ट्रेलियामा तपाईं अझै पनि धेरै सीमित सामाजिक र राजनीतिक परिणामहरूका साथ यथास्थिति कायम राख्न सक्नुहुन्छ। एक भित्री खेल सन् २०१६ को पछिल्लो जनगणनाअनुसार, कम्तीमा पाँचमध्ये एक अस्ट्रेलियालीको गैरयुरोपेली पृष्ठभूमि छ। उनीहरू घरमा अंग्रेजीबाहेक अन्य भाषा बोल्छन्। करिब ४९ प्रतिशत जनसंख्या विदेशमा जन्मिएका वा उनीहरूका बाबुआमा विदेशमा जन्मिएका छन्। विगत २० वर्षको अवधिमा अस्ट्रेलियाका एसियाली छिमेकीबाट आएका आप्रवासीले बेलायतबाट आएकालाई कम महŒवमा पारिसकेका छन्। सन् १९०१ देखि १९७० सम्म अस्ट्रेलियाले गैरगोरा आप्रवासीलाई देशमा प्रतिबन्ध लगायो। अस्ट्रेलिया संसारको सबैभन्दा बहुसांस्कृतिक राष्ट्रमध्ये एक मानिन्छ। तर देशको राजनीतिमा हेर्ने हो भने अवस्था फरक छ। त्यहाँका संघीय सांसदहरूमा ९६ प्रतिशत गोराको बाहुल्य छ। ह्वाइट अस्ट्रेलिया नीतिका दिनमा जस्तै अहिले पनि संसद्मा लगभग गोराकै बाहुल्य देखिन्छ। हामीले हाम्रो बहुसांस्कृतिक चरित्रले राजनीतिक संस्थाहरूमा समानुपातिक रूपमा प्रतिनिधित्व गरेको देख्दैनौं, उनी भन्छन्। अन्य पश्चिमी बहुसांस्कृतिक लोकतन्त्रको तुलनामा अस्ट्रेलिया धेरै पछाडि छ। दुई दशकअघि अस्ट्रेलिया र बेलायतमा तुलनात्मक रूपमा कम प्रतिनिधित्व थियो। तर बेलायतका राजनीतिक दलहरूले विभिन्न संस्कृतिका सदस्यहरूको अभियानलाई सम्बोधन गर्दै समस्या समाधान गर्ने वाचा गरेका थिए। किन परिवर्तन भएको छैन ? पर्यवेक्षकहरूका अनुसार अस्ट्रेलियाको राजनीतिक प्रणाली अन्य प्रजातन्त्रको तुलनामा धेरै संकुचित छ। प्रमुख दलहरूले छानेका करिब सबै उम्मेदवार कुनै न कुनै पदबाट तानिएका सदस्य हुन्। फाउलरका सेवानिवृत्त एक सांसदले प्रायोजन नगरिदिएको भए आफू राजनीतिक कक्षामा जान असमर्थ रहेको लेले बताइन्। ती सांसद गोरो वर्णका वृद्ध पुरुष थिए। गत वर्ष राज्य ककसमा प्रतिबद्धताहरू पारित गर्दै र सिड्नीमा विजय निश्चित भएका सिटहरूका लागि दुई चिनियाँअस्ट्रेलियाली उम्मेदवारहरू चयन गर्दै लेबरले हालसालै साना संरचनात्मक कदमहरू चालेको छ। तर यो एक कदम अगाडि र दुई कदम पछाडि थियो, पार्टी सदस्य एवं अधिकारकर्मी ओसमन्ड चिउ भन्छन्, लेको प्रतिक्रियाको केही हप्तापछि लेबरले बहुसांस्कृतिक केन्द्रमा अर्को गोरा उम्मेदवारलाई नियुक्त गर्यो। पूर्वप्रधानमन्त्री केभिन रुडका पूर्वसल्लाहकार एन्ड्रयु चाल्र्टन, पूर्व सिड्नीको बन्दरगाहमा अवस्थित एक भव्य महलमा बस्थे। त्यहाँ उनले एक परामर्शदाता कम्पनी पनि चलाएका थिए। उनको नियुक्तिले ठूलो भारतीय र चिनियाँ डायस्पोरा भएको क्षेत्रबाट कम्तीमा तीन फरक उम्मेदवारको अपेक्षित दौडलाई पराजित गरेको छ। पार्टीका लोकप्रिय एवं सम्मानित व्यक्तिका रूपमा केनेली र चाल्र्टनले अन्य कुनै नयाँ व्यक्तिभन्दा मतदाताको अपेक्षालाई राम्रोसँग सम्बोधन गर्न सक्ने पार्टीका वरिष्ठहरूले तर्क गरेका छन्। लेबर नेता एन्थोनी अल्बानिजले पनि केनेलीलाई अमेरिकाबाट आएका आप्रवासीको रूपमा महान् अस्ट्रेलियाली सफलताको कथाको संज्ञा दिँदै प्रशंसा गरेका छन्। तर चिउ भन्छन्, मानिसले व्यक्त गरेका धेरै निराशा यी विशिष्ट व्यक्तिबारे थिएन। यी दुई अस्ट्रेलियाका सबैभन्दा बहुसांस्कृतिक सिटहरू थिए। सांस्कृतिक रूपमा विविध उम्मेदवार छनोट गर्ने अवसर बिरलै आउँछ र त्यो खेर गएको छ। औसत सांसद करिब १० वर्षसम्म मात्र कार्यालयमा रहने हुँदा यसले दीर्घकालीन प्रभाव पार्ने उनको भनाइ छ। यस मुद्दामा सबै निराशा लेबर पार्टीप्रति केन्द्रित छ। किनकि यसले आफूलाई बहुसांस्कृतिकताको पार्टी भन्दै आएको छ। तर, उदार भनिएको राष्ट्रिय सरकारमा पनि त्यति विविधता पाइन्न। पुनः निर्वाचनका लागि तयार यसका एक सांसदले हालै आफ्नो लेबर प्रतिद्वन्द्वी टु लेलाई भ्रममा पार्दै उनले दुई एसियालीअस्ट्रेलियाली महिलालाई मिसाएको आरोप लगाए। यस विषयलाई उनले पछि अस्वीकार गरिन्। तर एक विपक्षीले भने, सन् २०२२ मा पनि यो अझै कसरी भइरहेको छ ? डा सउटफोमासाने जस्ता केही विज्ञले निष्कर्ष निकाले। प्रतिनिधित्वको सवालमा अस्ट्रेलियाको सन्तुष्टिले ह्वाइट अस्ट्रेलिया दिनपछि कसरी यसले बहुसांस्कृतिकतालाई आधिकारिक नीतिको रूपमा अँगाल्यो ? यसबारे प्रष्ट्याएको छ। विगतको नीतिबाट केही हदसम्म लज्जित भएको सन् १९७० को सरकारले जातीय भेदभावसम्बन्धी कानुनहरू पारित गर्यो। कानुनमा आप्रवासी र आदिवासी अस्ट्रेलियालीलाई एक सिट छुट्ट्यायो। तर आलोचकहरूका अनुसार यसले त्यस्तो अस्ट्रेलिया बनायो कि जहाँ बहुसांस्कृतिकता मनाइन्छ तर जातीय असमानतालाई वास्ता गरिन्न। यसको प्रभाव कस्तो छ ? संसद्मा प्रतिनिधित्वको कमीले पनि नीतिगत असफलता निम्त्याउन सक्छ। सन् २०२१ को अगस्टमा सिड्नी सहरमा कोभिडको प्रकोप देखा पर्यो। फाउलर र पारामाटामा कोभिडका केस देखिएकाले मतदाता कडा लकडाउनमा घरमै बसे। ती सहरमा धेरैजसो बहुसांस्कृतिक सम्प्रदायको बसोबास छ। लकडाउनका समयमा घरबाटै काम गर्नेलगायतका नीति बनाइए। तर त्यो प्रतिघण्टा भुक्तानीमा सरसफाइ वा ढुवानीको काम गर्ने धेरै बासिन्दामा लागू हुन सकेन। आइसोलेसनको आवश्यकताले पनि एउटै घरमा कोठाहरू बाँडेर बस्ने बहुपुस्ता भएका परिवारको वास्तविकतालाई सम्बोधन गर्न सकेन। कसरी परिवर्तन हुनेछ ? भारतीय विरासतका एक मात्र उदारवादी सांसद डेभ शर्माले सबै दलले विभिन्न पृष्ठभूमि भएका मानिसलाई राम्रोसँग भर्ना गर्नुपर्ने बत(ाएका छन्। अल्बानिजले लेलाई त्यहाँ उनको भविष्य रहेकाले त्यसैमा अडिग रहन आग्रह गरेका छन्। तर ले जस्ता धेरै व्यक्ति आफ्नो आवाजलाई बुलन्द पार्न खोजिरहेका छन्। उनले बीबीसीलाई भनिन्, चुपचाप नबसेर धेरै मानिसलाई चकित पारेको छु। पार्टी लाइनलाई पछ्याउन भनेर मानिसले यो मेरो राजनीतिक करियरको अन्त्य भएको जस्तो व्यवहार गरे। यदि यसको अर्थ म आफ्नै मूल्यमान्यता त्यागिरहेको छु भन्ने लाग्छ भने यसले मेरो लागि कुनै मतलव राख्दैन, उनले भनेकी छन्। उनी र दोस्रो पुस्ताका अस्ट्रेलियाली अधिकारका लागि आन्दोलनरत छन्। जुन अधिकार उनीहरूका आप्रवासी आमाबाबुले महसुस गर्न सकेका थिएनन्। विभिन्न पृष्ठभूमिका धेरैले भनेका थिए कि आफ्नो आवाज नै सुनिँदैन जस्तो लाग्थ्यो। मेरो मुद्दा उनीहरूको दमन र हाम्रो राजनीतिक प्रणालीमा उनीहरूको व्यापक सहभागिताकोे स्पष्ट संकेत थियो। यो मुद्दा लोकतन्त्रको पर्वाह गर्ने अस्ट्रेलियाली समाजका सबैका लागि महत्वपूर्ण रहेको सउटफोमासानेले बताए। उनले भने, यदि लोकतान्त्रिक संस्थाहरू प्रतिनिधिमूलक छैनन् भने तिनीहरूको वैधतामा असर पर्छ। बीबीसीबाट आंशिक अनुवाद।"
धरानमा महिला हिंसाविरुद्ध प्रदर्शन,"धरान : महिला हिंसाविरुद्ध धरानमा विशाल प्रदर्शन गरिएको छ। शुक्रबार धरानका सबै कलेजमा अध्ययनरत विद्यार्थीहरुले र्याली निकालेर प्रदर्शन गरेका हुन्। धरानको महेन्द्र क्याम्पस, पब्लिक माबी, धरान सिटि कलेज, धरान मेघा कलेज, धरान मोडल कलेज, शारदा बालिका माबी, धरान उच्छ माबिमा अध्ययनरत विद्यार्थीहरुले विरोध र्याली निकालेर धरानमा प्रदर्शन गरेका थिए। विभिन्न प्लेकार्ड बोकेर प्रदर्शनमा उत्रिएका विद्यार्थीहरुले बलत्कारीलाई फासी दे, महिला पुरुष समान हुन्, महिलाहरूको सुरक्षाको ग्यारेन्टी गर् भन्दै सरकारको ध्यानाकर्षण गराएका छन्। पब्लिक उच्च माबिकी छात्रा भुमिका राइले गाउँ, घर, समाज, कार्यालय, विद्यालयमा महिला सुरक्षित हुने वातावरण मिलाउन पनि सरकारसंग माग गरेकी छन्। उनले देशभर विद्यालयका छात्रा र महिलाहरू बलात्कारको सिकार हुँदासमेत महिला अधिकारकर्मीहरुको भुमिका राम्रो नभएको आरोप लगाइन्। महिला सञ्जाल धरानकी अध्यक्ष तेतना श्रेङ्ले महिलाहरुको सुरक्षा सरकारले गर्नु पर्ने र बलात्कारीलाई कडा कार्बाहीको व्यवस्था गर्न माग गरेकी छिन्।"
निजगढ विमानस्थल बनाउन सर्वोच्चको रोक,"काठमाडौं : सर्वोच्च अदालतले बाराको निजगढमा प्रस्तावित अन्तर्राष्ट्रिय विमानस्थल बनाउन सरकारले गरेका सबै निर्णय बिहीबार बदर गरेको छ। न्यायाधीशहरू हरिकृष्ण कार्की, विश्वम्भरप्रसाद श्रेष्ठ, ईश्वरप्रसाद खतिवडा, प्रकाशमान सिंह राउत र मनोजकुमार शर्माको बृहत् पूर्ण इजलासले उपयुक्त विकल्प हेरेर वैकल्पिक विमानस्थल बनाउन सरकारलाई परमादेश दिएको हो। सर्वोच्चका प्रवक्ता विमल पौडेलले फैसलाको पूर्णपाठ तयार भइनसकेको बताए। सरकारी निर्णय बदरको आदेश भएको छ, प्रवक्ता पौडेलले भने, वन ऐन, नियम, कार्यविधिलगायतका विधिशास्त्रीय मान्यताअनुसार उपयुक्त विकल्प हेरेर विमानस्थल निर्माण गर्नु भन्ने परमादेश जारी भएको छ। सर्वोच्चको वातावरणीय पक्षलाई ध्यान दिँदै गरिएको फैसलापछि निर्माणको चर्चासँगै विवादित बनेको निजगढ विमानस्थल योजना अन्त्य भएको छ। सर्वोच्चको ५ सदस्यीय बृहत् पूर्ण इजलासले गरेको निर्णय गरेकाले यो आदेशको पुनरावलोकन हुँदैन। घना जंगल क्षेत्र मास्न नहुने भन्दै वरिष्ठ अधिवक्ता प्रकाशमणि शर्मा र अधिवक्ता रञ्जुहजुर पाँडे क्षेत्रीले सरकारी निर्णय बदरको माग गरी २०७६ फागुन ७ गते रिट निवेदन दायर गरेका थिए। सरकारले आर्थिक वर्ष २०७०७१ देखि दोस्रो अन्तर्राष्ट्रिय विमानस्थल निजगढ, बारालाई राष्ट्रिय गौरवको आयोजनाका रूपमा अगाडि बढाएको थियो। राष्ट्रपति विद्यादेवी भण्डारीले मंगलबार संसद्मा प्रस्तुत गरेको सरकारको नीति तथा कार्यक्रममा पनि निजगढ विमानस्थल बनाउने प्रस्ताव थियो। २०८०८१ मा निर्माण सुरु गर्ने गरी लगानी तथा निर्माणको ढाँचा टुंगो लगाइने उल्लेख थियो। सरकारले गरेका सबै निर्णय बदर सर्वोच्चको बृहत् पूर्ण इजलासले गरेको निर्णय हुँदैन पुनरावलोकन शर्मा र क्षेत्रीकै प्रकृतिको मुद्दा त्यसअघि नै परेको थियो। उक्त मुद्दाको सुनुवाइका क्रममा न्यायाधीश टंकबहादुर मोक्तानको एकल इजलासले २०७६ मंसिर २० मा विमानस्थल निर्माण यथास्थितिमा राख्न अन्तरकालीन आदेश दिएको थियो। त्यसपछि २०७६ पुस ६ गते तत्कालीन प्रधानन्यायाधीश चोलेन्द्रशमशेर जबरा र कुमार रेग्मीको संयुक्त इजलासले अन्तरिम आदेश दिएपछि रूख काट्ने प्रक्रिया रोकिएको थियो। जबरा र रेग्मीकै इजलासले विवादित विषयवस्तु गम्भीर भएकाले कानुनी व्याख्या गर्नुपर्ने भन्दै बृहत् पूर्ण इजलासमा पठाउने फैसला गरेका थिए। निजगढ अन्तर्राष्ट्रिय विमानस्थल निर्माणमा मुख्य समस्या बनेको बारास्थित टांगिया बस्ती । तस्बिर : दिवाकर भण्डारी दोस्रो अन्तर्राष्ट्रिय विमानस्थलका लागि प्रस्तावित ८ हजार हेक्टर क्षेत्रफलको जमिनमध्ये आयोजनाको अधिक भाग बाराको कोल्हवी नगरपालिकाभित्र, केही भाग जितपुरसिमरा उपमहानगरपालिमा र केही भाग करैयामाई गाउँपालिकामा पर्छ। तराईमधेस दु्रतमार्गसँग जोडिएपश्चात् करिब डेड घण्टा दूरीमा राजधानी काठमाडौं आइपुग्न सकिने, लामो दूरीको उडान भर्ने ठूला जहाजबाट संसारका महत्वपूर्ण स्थानहरूमा सिधै हवाई सम्पर्क विस्तार गर्न मिल्ने, मधेस प्रदेशको समृद्धिका लागि आर्थिक आधार बन्ने जनाइएको थियो। सरकारले २०७१ र २०७५ सालमा निजगढमा विमानस्थल बनाउनका लागि विभिन्न निर्णय गरेको थियो। सर्वोच्चले विमानस्थल निर्माणका लागि गरिएको वातावरणीय प्रभाव मूल्यांकन (ईआईए) प्रतिवेदन र त्यसलाई ससर्त स्वीकार गर्ने वन मन्त्रालयको निर्णयलाई पनि बदर गरिदिएको छ। प्रतिवेदनमा विमानस्थल बनाउन करिब २४ लाख रूख काट्नुपर्ने उल्लेख थियो। निजगढस्थित वन क्षेत्र जैविक विविधताका हिसाबले महत्वपूर्ण थियो। उक्त क्षेत्र पर्सा राष्ट्रिय निकुञ्जसँग जोडिएको तराईको चारकोसे झाँडीअन्तर्गत पर्छ। सरकारले सालका रूख काटेर विमानस्थल बनाउने योजना बनाएको थियो। पर्यावरण अभियन्ता एवं वातावरण संरक्षणमा क्रियाशील संस्थाहरूले वातावरण र वन्यजन्तुलाई अपूरणीय क्षति पुग्ने जनाउँदै विमानस्थल आयोजनाको विरोध गर्दै आएका थिए। विमानस्थल बनाउन आवश्यक ८ हजार हेक्टरभन्दा बढी जग्गाका लागि घना जंगलका रूख काट्नुपर्ने प्रस्ताव थियो। विमानस्थल आयोजनाको सुरुवात २०७१ सालमा भएता पनि अपेक्षाकृत रूपमा गति लिन सकेको थिएन। प्रस्तावित निजगढ अन्तर्राष्ट्रिय विमानस्थल बन्ने क्षेत्रको बस्ती। तर, सर्वोच्च अदालतले निजगढमा विमानस्थल बनाउन रोक लगाएको छ। तस्बिर : दिवाकर भण्डारी गौतमबुद्ध, निजगढ र पोखरा विमानस्थ निर्माणमा १४ अर्ब विनियोजन १० लाख जनता उतारेर निजगढ विमानस्थल शिलान्यास गर्ने योगेशको घोषणा निजगढ विमानस्थलमा लगानी गर्न ७ कम्पनी इच्छुक हानथापमै अल्झियो निजगढ अन्तर्राष्ट्रिय विमानस्थल निजगढमा अन्तर्राष्ट्रिय विमानस्थल नबनाउन सर्वोच्चको आदेश ३ दशकअघि खोजिएको थियो निजगढ विमानस्थल, पूर्वतयारीमा १ अर्ब खर्च"
"सर्वोच्चको निर्णय राष्ट्रिय हितविरुद्ध छ, कार्यकारी भूमिकामाथि हस्तक्षेप भयो : महासचिव पोखरेल","काठमाडौं : नेकपा एमालेका महासचिव शंकर पोखरेलले सर्वोच्च अदालतले भूमिकामाथिको हस्तक्षेप भएको टिप्पणी गरेका छन् । बिहीबार सर्वोच्चले बाराको निजगढमा प्रस्तावित अन्तर्राष्ट्रिय विमानस्थल बनाउन सरकारले गरेका सबै निर्णय बदर गरेपछि उनले राष्ट्रिय हितविरुद्ध भएको बताएका हुन्। निजगढ अन्तर्राष्ट्रिय विमानस्थल बनाउन नपाउने गरी सर्वोच्च अदालतले गरेको फैसला न्यायिक दृष्टिले त्रुटिपूर्ण र राष्ट्रिय हित विरुद्धमा भएको उनको भनाई छ। राजधानी काठमाडौंको भविष्यको आवश्यकतालाई दृष्टिगत गरी निजगढमा फास्टट्र्याकसहित बनाउन लागिएको अन्तर्राष्ट्रिय विमानस्थल बनाउन नपाउने गरी सर्वोच्च अदालतले गरेको फैसला न्यायिक दृष्टिले त्रुटिपूर्ण र राष्ट्रिय हित विरुद्धमा छ । उनले थपे, वातावरणमा पर्ने असरको प्रतिस्थापनगर्ने कानुनी व्यवस्थाको पालनामा ध्यानदिनुको साटो कार्यकारीको भुमिकामा नै हस्तक्षेप गरी निर्माण कार्यमा नै रोक लगाउनु वुझिनसक्नुको न्यायिक सक्रियता हो। सर्वोच्चको यस्ता फैसलाले न्यायिक प्रणालीप्रतिको आस्था र विश्वासलाई कमजोर बनाउने पोखरेलको तर्क छ । राष्ट्रिय सामर्थ्यको निर्माणको संकल्पमा समेत बाधा पुर्याउने भएकाले गम्भीर र जिम्मेवार बन्नुपर्ने उनले बताए। निजगढ विमानस्थल बनाउन नपाउने गरी गरेको सर्वोच्चको निर्णय दुर्भाग्यपूर्ण भएको एमालेका उपमहासचिव प्रदीप ज्ञवालीले ट्वीट गरेका छन्। उनले ट्वीटमा भनेका छन्, निजगढमा अन्तर्राष्ट्रिय विमानस्थल बनाउन नपाउने गरी आज सर्वोच्च अदालतले गरेको फैसला दुर्भाग्यपूर्ण छ। यसले कार्यकारी क्षेत्राधिकार त अतिक्रमण गरेको छ नै, नेपालको राष्ट्रिय सामाथ्र्य र विकासको सम्भावनामाथि पनि आँच पुर्याएको छ। आखिर कसरी र कसको हितमा हुन्छन् यस्ता फैसला ? यता राष्ट्रिय प्रजातन्त्र पार्टीका केन्द्रीय अध्यक्ष राजेन्द्र लिङ्देनले पनि सर्वोच्चको परमादेशबाट निजगढमा अन्तर्राष्ट्रिय विमानस्थल बन्ने बाटो बन्द गरेकोमा आपत्ति जनाए । उनले भने,एउटा आशलाग्दो राष्ट्रिय गौरवको आयोजनाको यसप्रकारको अन्त्य दुःखद छ। सरकारले आर्थिक वर्ष २०७०७१ देखि दोस्रो अन्तर्राष्ट्रिय विमानस्थल निजगढ, बारालाई राष्ट्रिय गौरवको आयोजनाका रूपमा अगाडि बढाएको थियो। राष्ट्रपति विद्यादेवी भण्डारीले मंगलबार संसद्मा प्रस्तुत गरेको सरकारको नीति तथा कार्यक्रममा पनि निजगढ विमानस्थल बनाउने प्रस्ताव थियो। २०८०८१ मा निर्माण सुरु गर्ने गरी लगानी तथा निर्माणको ढाँचा टुंगो लगाइने उल्लेख थियो। न्यायाधीशहरू हरिकृष्ण कार्की, विश्वम्भरप्रसाद श्रेष्ठ, ईश्वरप्रसाद खतिवडा, प्रकाशमान सिंह राउत र मनोजकुमार शर्माको बृहत् पूर्ण इजलासले उपयुक्त विकल्प हेरेर वैकल्पिक विमानस्थल बनाउन सरकारलाई परमादेश दिएको हो। निजगढमा अन्तर्राष्ट्रिय विमानस्थल नबनाउन सर्वोच्चको आदेश ३ दशकअघि खोजिएको थियो निजगढ विमानस्थल, पूर्वतयारीमा १ अर्ब खर्च नेपाल एक चीन नीतिमा छ ? निजगढ विमानस्थल बनाउन सर्वोच्चको रोक"
रोगपछि भोकको खतरा,"भनिन्छ, दुःख एक्लै आउँदैन। विश्व मानव जगत्लाई त्यही भनाइ सत्य सावित हुने संकेत देखा पर्दैछ। कोभिडको महामारी मत्थर भइसकेपछि मंकिपक्स संक्रमण देखा परिसक्यो। इन्धनको मूल्य इतिहासकै महँगो भएको छ। अब अर्काे दुःख भनेको खाद्यान्नको हुने छाँटकाँट छ। मानिसका सबैभन्दा ठूला दुश्मन नै भोक र रोग हुन्। रोगको खतरा उस्तै रहँदै भोकको खतराको घण्टी बज्न थालेको छ। संयुक्त राष्ट्रसंघले भनेको छ, रुसयुक्रेन युद्धका कारण विश्वका गरिब देशहरू खाद्यान्न संकटमा पर्न सक्छन्। यता विभिन्न देशले खाद्यान्न निर्यातमा कडाइ र रोक गरिसकेका छन्। हाम्रै छिमेकी भारतले गहुँ निर्यात रोकिसक्यो। चिनीको निर्यात रोक्दैछ। एकपछि अर्काे गरी ऊ निर्यात रोक्दैछ। नेपाल नुन, खुर्सानीदेखि तरकारी र फलफूलसम्म पनि भारतमै निर्भर छ। भारतले ती वस्तुको पनि निर्यात नरोक्ला भन्ने कुनै आधार छैन। इन्डोनेसियाले पाम आयल निर्यात बन्द गर्यो। नेपालले पाम आयल इन्डोनेसियाबाटै ल्याउँथ्यो। निर्यातसमेत गथ्र्याे। रोकिएपछि बजारमा खानेतेलको भाउ अचाक्ली बढिसकेको छ। युक्रेन र रुस आफैं गहुँका ठूला उत्पादक हुन्। तिनले पनि निर्यात गरेका छैनन्। भारतले नै गहुँ रोकिदिएपछि नेपालमा खाद्यान्न अभाव हुने पक्का छ किनभने स्वदेशी गहुँले नेपाललाई पुग्ने भनेको झन्डैझन्डै तीन महिनामात्रै हो। चामल त नेपालले वर्षको ३० अर्ब जतिको आयात गर्छ। जब कि नेपालको मुख्य खानामा पर्छ चामल। नेपालमा खेतीयोग्य जमिनको ४७ प्रतिशत जति क्षेत्रफलमा धानखेती हुन्छ, तै चामल आयात गरेकै छौं हामी। गाउँघरका खेतबारी भने बाँझा छन्। उत्पादन बढाउने कुनै उपाय अपनाइएको छैन। कृषिमा आधुनिकीकरण फगत नारामा सीमित छ। २०१८ सालमा नेपालमा प्रतिहेक्टर १९ टन धान फल्थ्यो। अझै त्यो बढाएर दोब्बर तेब्बर पारिएको छैन। जब कि चीनमा अहिले प्रतिहेक्टर सात टन धान फल्छ। त्यो प्रविधिले सम्भव बनाएको हो। उन्नत बिउबिजन र मल तथा सिँचाइले सम्भव बनाएको हो। हामीकहाँ किसानले न भनेका बेला बिउ पाउँछन्, न मल नै। एउटा रासायनिक मल कारखानासम्म छैन नेपालमा। हरेकजसो सरकार स्वदेशमा मल कारखाना खोल्ने नारा फलाक्छ, र फेरि निदाउँछ। खाद्यान्न आयात चामल र गहुँमा मात्रै सीमित छैन। मकै पनि ३३ करोड रुपैयाँको त भारतबाटै आयात भएको हालैका वर्षहरूको रेकर्ड छ। रोचक त के भने नेपालमा मकै दक्षिण अमेरिकी मुलुकहरू ब्राजिल र अर्जेन्टिनाबाट पनि आउँछ। अहिले उदेक लाग्छ कि कुनै बेला नेपालले खाद्यान्न निर्यात मात्रै गर्थेन कि अनुदान पनि दिन्थ्यो। त्यो कुरा एकादेशको कथा भइसकेको छ। आउँदो बजेटमा कृषिलाई प्राथमिकता दिने योजना सरकारले अघि सारिसकेको छ। कृषिले धानेको अर्थतन्त्र भएको मुलुकमा कृषि कहिल्यै प्राथमिकतामा परेको होइन। अब सरकार यसमा गम्भीर हुने हो भने वैज्ञानिक कार्यक्रम ल्याउन जरुरी छ। अनुदान बाँडेर कृषि उत्पादन बढ्दैन भन्ने प्रमाणित भइसकेको छ। खेतबारीमा पानी पुर्याइदिने, मल र बिउ बेलामा उपलब्ध गराइदिने कुराबाट सरकारले कृषिमा सुधार गर्नुपर्छ। यान्त्रिकीकरण र आधुनिकीकरणलाई विस्तारै अघि बढाउनुपर्छ। मरुभूमिमात्रै भएको देश इजरायलका दुई प्रतिशत जनता कृषिमा छन् र त्यो देश कृषि उपज निर्यात गर्छ। डेनमार्कका चार प्रतिशत बासिन्दा कृषिमा छन् र कृषि उत्पादन धेरै भएरै निर्यात गर्छ। हाम्रोमा भने आधाभन्दा बढी जनसंख्या कृषिमा निर्भर भएर पनि नागरिक भोकमरीमा पर्ने दिन आयो भने त्योभन्दा ठूलो दुर्भाग्य केही हुँदैन।"
"काठमाडौं महानगरमा सत्ता गठबन्धन पराजित, मेयरमा बालेन्द्र र उपमेयरमा सुनिता विजयी","काठमाडौं : काठमाडौं महानगरपालिकाको मेयरमा स्वतन्त्र उम्मेदवार बालेन्द्र साह (बालेन) र उपमेयरमा एमालेकी सुनिता डंगोल निर्वाचित भएका छन्। चुनाव भएको १३औं दिन बिहीबार साँझ सकिएको मतगणनाअनुसार बालेन ६१ हजार ७ सय ६७ मत ल्याएर मेयरमा निर्वाचित बनेका हुन्। स्वतन्त्र उम्मेदवार उनले कांग्रेसकी सिर्जना श्रेष्ठ र एमालेका केशव स्थापितलाई धेरै मत अन्तरले पराजित गरे। निर्वाचन आयोगको आधिकारिक वेबसाइटका अनुसार प्रतिस्पर्धी कांग्रेसकी सिर्जनाले ३८ हजार ३ सय ४१ र एमालेका केशवले ३८ हजार १ सय १७ मत ल्याए। मत गणनाको सुरुवातबाटै अघि बढेका बालेन कुनै वडाको गणनामा पनि पछि परेनन्। उपमेयरमा एमालेबाट निर्वाचित बनेकी सुनिता डंगोलले ६८ हजार ६ सय १२ मत ल्याइन्। उनले प्रतिस्पर्धी गठबन्धनबाट उम्मेदवार बनेका नेकपा एकीकृत समाजवादीका रामेश्वर श्रेष्ठको भन्दा दोब्बर बढी मत ल्याइन्। रामेश्वरले २३ हजार ८ सय ६ मत मात्रै प्राप्त गरे। मतगणना सकिएर परिणामसमेत आयोगको आधिकारिक वेबसाइटमा राखे पनि घोषणा भने गरिएको छैन। मुख्य निर्वाचन अधिकृतको कार्यालय काठमाडौंले मतपरिणाम शुक्रबार बिहानमात्रै घोषणा गर्ने जनाएको छ। आयोगसँग परामर्श गरेर बिहान ६ बजेमात्रै औपचारिक रूपमा अन्तिम मतपरिणाम सुनाउने निर्णय गरेको हो। बिहीबार नै मतगणना सकिने भएपछि उम्मेदवारका समर्थक तथा नेता कार्यकर्ता राष्ट्रिय सभागृह पुगेका थिए। शुक्रबारनै खुलामञ्चमा मेयरमा विजयी स्वतन्त्र उम्मेदवार बालेन्द्र साहको धन्यवाद सभासमेत राखिएको बताइएको छ। यसपटक महानगरको मेयरमा स्वतन्त्र उम्मेदवार साह र सुमन सायमीसहित कांग्रेसकी सिर्जना सिंह, एमालेका केशव स्थापित, राप्रपाका मदनदास श्रेष्ठ प्रतिस्पर्धामा थिए। उपमेयरमा डंगोलसहित गठबन्धनबाट एकीकृत समाजवादीका रामेश्वर श्रेष्ठ र विवेकशील साझाबाट कीर्ति तुलाधर प्रतिस्पर्धामा थिए। यसैबीच काठमाडौं महानगरका ३२ वडामध्ये नेपाली कांग्रेसले २० वडा जितेर बहुमत हासिल गरेको छ। त्यसैगरी ११ वडा जितेको नेकपा एमाले कमजोर बनेको छ। काठमाडौंमा १ वडा समाजवादीले जितेको छ।"
नेपाल एक चीन नीतिमा छ ?,"काठमाडौं : नेकपा एमालेका अध्यक्ष केपी शर्मा ओलीले नेपाल एक चीन नीतिमा छछैन ? भन्दै प्रश्न गरेका छन्। उनले सरकारलाई अस्थायी, म्यादी सरकार भन्दै आलोचना गरे। उनले परराष्ट्र नीतिमा जे पनि गर्ने छुट नभएको बताए। नेपालले एक चीन नीतिमा प्रतिबद्धता जनाएको भन्दै उनले छद्म नीति नलिन आग्रह गरेका छन्। ओलीले नीति तथा कार्यक्रममािथको छलफलमा बोल्दै भने, सम्मानीय प्रधानमन्त्रीज्यू, मैले उठाएका प्रश्नहरूको जवाफ आउनुपर्छ। नेपाल एक चीन नीतिमा छ कि छैन ? सन्तुलित, एउटाका विरुद्ध अर्कोको भूमि प्रयोग हुन नदिने नीतिमा अडिग छ कि छैन ? लामो समयपछि संसद्को रोस्टममा पुगेका ओलीले अमेरिकी सहायकमन्त्रीले गुम्बागुम्बाको भ्रमण गरेकोमा आपत्ति जनाए। उनले आफू आफ्नै देशको लिमी भ्याली जाँदा अनुमति लिएर जानुपरेको बताए । उनले भने, विदेशीमन्त्री आएर इजाजत लिनुपर्छ कि पर्दैन ? लिनुपर्छ भने कसरी दिनुभयो ? कसको पक्षमा इजाजत दिनुभयो ? कसको विपक्षमा दिनुभयो ? उनले सरकारलाई छिमेकी सन्बन्धका संवेदनशीलता बुझ्छ कि बुझ्दैन भन्ने प्रश्न गरे। कति लाचारी ? सत्ता कति प्यारो ? बातैपिच्छे सत्ता फुत्किहाल्छ ? कस्तो अचम्म !, उनले भने, गठबन्धन बलियो छ भन्नुहुन्छ। तर, एउटा सहायक विदेशमन्त्री आयो भने थुरथुर। तपाईंहरूको तीन दिन कामज्वरो हट्दैन। अनि कसरी आफ्नो स्वाधीनताको रक्षा गर्नुहुन्छ। ओलीले चिनिया परियोजना बीआरआईमा सरकारको नीति के हो भनी प्रधानमन्त्री शेरबहादुर देउवालाई प्रश्न गरेका छन्। अनेक कुराहरूको चर्चा छ। यहाँ बीआरआईको किन छैन ? बीआरआईबाट प्राप्त हुने सहयोग, ऋण के हो ? त्यो चीज हामी लिन्छौं कि लिँदैनौं। अहिलेको सरकारले जिब्रो नचपाई भन्नुपर्यो बीआरआई सम्बन्धी हाम्रो नीति के हो ?, उनले प्रश्न गरे। पूर्वप्रधानमन्त्री ओलीले नेपालको विदेश नीति अहिले सत्ता स्वार्थमा चलिरहेको पनि टिप्पणी गरे। हाम्रो फरेन पोलिसी ज्युँदै छ कि मर्यो ? हाम्रो फरेन पोलिसी यथावत छ कि घाइते भयो ? हाम्रो फरेन पोलिसी हिजोको न्युट्रालिटीमा छ कि छैन ? हाम्रो फरेन पोलिसी सत्ता स्वार्थ हो कि राष्ट्र स्वार्थमा चलिराखेको छ ? यो कुरा सम्माननीय प्रधनमन्त्रीज्यूलाई आग्रह गर्न चाहन्छु स्पष्ट गरियोस्, उनले भने २८९ दिनपछि संसद्मा बोलेका पूर्वप्रधानमन्त्री ओलीले प्रमुख नेपाल भारत प्रबुद्ध समूह (ईपीजी)को प्रतिवेदन बुझेर सार्जजनिक गर्न प्रधानमन्त्री शेरबहादुर देउवालाई आग्रह पनि गरे । भारतका प्रधानमन्त्री नरेन्द्र मोदीले बुझ्न नमाने एकतर्फी रूपमा भए पनि बुझेर ईपीजी प्रतिवेदन सार्वजनिक गर्न देउवालाई ओलीले आग्रह गरे । उनले ईपीजी प्रतिवेदन नेपाल वा भारत जुन देशको प्रधानमन्त्रीले पहिले बुझे पनि हुने बताए। म प्रधानमन्त्रीलाई आग्रह गर्न चाहन्छु, एउटा प्रधानमन्त्रीले पहिले बुझ्नुपर्यो। प्रधानन्त्रीजीले बुझ्नु्स्। दुवै तर्फको प्रतिवेदनको सहमतिको प्रतिवेदन हो, त्यो। निजी ढंगले कसैले अध्ययन गरेका विषय होइन। भारतले बुझ्दैन भनेर हुन्न, उनले भने। सरकारले ल्याएको नीति तथा कार्यक्रममा भारतले मिचेको कालापानी, लिपुलेक र लिम्पियाधुरा फिर्ता ल्याउने विषय स्पष्ट रूपमा नराखेको भन्दै ओलीले प्रधानमन्त्रीबाट जवाफ मागेका छन्। भारतले मिचेको भूमि फिर्ता ल्याउने विषय नीति तथा क कार्यक्रम नराखेको भन्दै आलोचना उनले गरे। ओलीले भने, महत्त्वपूर्ण कुरा के देखिन्छ भने ऐतिहासिक सन्धी, नक्सा, तथ्य र प्रमाणका आधारमा कूटनीतिक माध्यमबाट सीमा सम्बन्धमा बाँकी रहेका विषय समाधान गरिनेछ। शरम लाग्छ, योभन्दा कायरता के हुन्छ ? नेतृत्वको सरकारले भारतले मिचेको भूमिलाई नेपालको नक्सामा राखेको स्मरण गर्दै ओलीले अहिलेको सरकारबाट जवाफ मागेका हुन्। लिम्पियाधुरा, लिपुलेक र कालापानी नेपालको हो को कि होइन ? प्रधानमन्त्रीज्यूबाट जवाफ स्पष्ट भाषामा हामी चाहन्छौं। सदनले चाहन्छ। प्रतिपक्षले चाहन्छ, नेपाली जनताले चाहन्छ, उनले सोधे, नेपालको भूमि नेपालको हो भन्न सक्नुहुन्न भने, यो फिर्ता ल्याउने प्रयास गर्छु भन्न सक्नुहुन्न भने सरकारको नेतृत्व गर्ने भनेको के हो ? गर्न केही पनि सक्नुहुन्न। राष्ट्रिय हितको रक्षा गर्न सक्नुहुन्न। भूमिको रक्षा गर्न सक्नुहुन्न, अखण्डताको रक्षा गर्न सक्नुहुन्न, आफ्नो भूमिलाई आफ्नो भूमि भन्न सक्नुहुन्न अनि के हो सरकारको नेतृत्व भनेको ? नेतृत्वविहीन भएन सरकार ? प्रतिपक्षले नेतृत्व लिनुपर्ने राष्ट्रिय हितको ? भौगोलिक अखण्डताको जिम्मेवारी प्रतिपक्षको जिम्मा हो ? सरकारले केही गर्नु पर्दैन ? जवाफ चाहिन्छ। सरकार राष्ट्रिय हितलाई केन्द्रमा राखेर अगाडि नबढेको ओलीको भनाइ। सरकारले मित्रराष्ट्रसँगको सम्बन्ध थप प्रगाढ बनाउने भनेको तर व्यवहारमा कोल्टे देखिएको ओलीको आरोप छ। ओलीले २०७८ साउन २६ गतेपछि सांसद सम्बोधन गरेका थिएनन्। लामो समय संसद् अबरुद्ध गरेको एमालेले स्थानीय तहको परिणामपछि मात्रै बिनासर्त संसद्मा गएको छ। संसद्मा सम्बोधन गर्दै उनले सरकारको नीथि तथा कार्यक्रम तेलमा तारेको, चास्नीमा नडुबाएको जेरी जस्तो भएको टिप्पणी गरे। उनले भने, तेलमा मात्र तारेको चास्नीमा नडुबाएको जेरी जस्तो, खल्लो, गुजुल्टिएको, कुनै गन्तव्य नभएको कस्तो नीति हो ? उनले नीति तथा कार्यक्रममा व्याकरणसमेत नमिलेको आरोप लगाए। ओलीले भने, ६५ पृष्ठमा १४५ वटा बुँदा राखेर ल्याइएको छ। यसमा रहेका भनाइका अर्थ र अन्तरवस्तुतर्फ ध्यान नदिई वर्णमालाका अक्षरहरूभित्र रहेर हेर्दा व्याकरणीय अशुद्धता, संगति नमिल्नु, अर्थ निस्किँदै ननिस्कने आधा वाक्यहरू छन्। ओलीले निर्वाचन स्वच्छ, भय र धाँधलीरहित हुन नसकेको दाबी गरे छन्। प्रतिपक्षका कारण कुनै स्थानमा निर्वाचन स्थगित नभएको उनले स्पष्ट पारे। अमेरिकी उपमन्त्री जियाको तिब्बती शरणार्थीसँग भेटघाट कार्यक्रमबारे जानकारी छैन : परराष्ट्र मन्त्रालय अमेरिकी उपमन्त्री जियाले गरिन् जाउलाखेलस्थित तिब्बती शरणार्थी शिविरको भ्रमण अमेरिकी उपमन्त्री तिब्बती शरणार्थी शिविर छिरेकोप्रति एमालेको आपत्ति, ओलीले संसदमा कुरा उठाउने स्थानीय तहको निर्वाचनमा सत्ता गठबन्धनले राज्य संयन्त्रको दुरुपयोग गर्यो : ओली नीति तथा कार्यक्रम जनता अल्मलाउने शब्द जालको पुलिन्दा मात्र : ओली एमाले सशक्त प्रतिपक्ष दल हो, छिट्टै सरकारमा आउन सक्छ : ओली सरकारलाई ओलीको प्रश्न : तिब्बती शरणार्थी शिविरमा अमेरिकी मन्त्रीलाई कसले प्रवेश गर्न दियो ? सरकारका निर्णयमा शंकाष्पद प्रतिबिम्बहरु देखिन थालेका छन् : ओली सबै पार्टीभन्दा एमाले अगाडि : ओली नीति तथा कार्यक्रमअनुसार बजेट आए मुलुक थप संकटमा जान्छ :अध्यक्ष ओली ईपीजी, कालापानी र बीआरआईमा ओलीले मागे सरकारसँग जवाफ झलनाथको प्रश्न : अमेरिकी मन्त्रीलाई तिब्बती शरणार्थी क्याम्पमा कसले लग्यो? सानो देश भनेर हेप्ने? उनले सत्ता गठबन्धनको घोषित गरेको पत्तासाप गराउने नीति निर्वाचनको क्रममा प्रकट भएको दाबी गरे। निर्वाचन हुन नसकेका स्थानमा सत्ता गठबन्धनकै कारण स्थगित भएको उनले बताए। उनले मोर्चाबन्दीले नपुगेर सत्ता गठबन्धन धाँधलीमा उत्रिएका स्पष्ट पारे। पञ्चायतकालमा समेत नभएको यसपटक राज्य संयन्त्रको दुरुपयोग गरेर सत्ता गठबन्धनले निर्वाचन गराएको उनले दाबी गरे। ओलीले सत्ता पक्षकै कारण निर्वाचन भएको १४ दिनसम्म सबै स्थानीय तहको नतिजा आउन नसकेको आरोप लगाए। उनले गठबन्धन सरकारले जनप्रतिनिधिविहीन बनाउन लागेको समयमा निर्वाचन आयोग र एमालेको दबाबले स्थानीय तहको चुनाव भएको दाबी गरे। एमाले राष्ट्रिय हितको पक्षमा वकालत गर्ने पार्टी भएको धारणा राखे। ओलीले सत्ता पक्षले प्रतिपक्षलाई सिध्याउन भन्दै राज्य संयन्त्रको दुरुपयोग गरेको बताए। उनले सत्ता पक्षले प्रतिपक्षलाई पेल्ने काम गरेको बताए। चुनावमा जितपराजित स्वाभाविक कुरा भए पनि सत्ता पक्षले एमालेलाई सिध्याउँछु भनेर लागेको उनको आरोप छ । सत्ता पक्षले यस पार्टीलाई सिध्याउँछु भन्छ, सिध्याउँछु भन्ने हक कहाँबाट आयो ? चुनावमा जितपराजय एउटा कुरा हो, पराजय भोगाउँछौं। हामी जित्छौं भन्न सकिन्छ तर सिध्याउँछौं समाप्त पारिदिन्छौं, धूलो चटाइदिन्छौं, गायब पारिदिन्छौं, टर्च बालेर खोज्न पर्छ भन्ने। टर्च बालेर नि भेटिँदैन होला होइन, उनले भने। एमाले सशक्त प्रतिपक्ष भएको र छिट्टै सरकारमा आउन सक्ने पनि ओलीले बताए। अपोजिसनलाई जहिले पनि गभर्नमेन्ट इन वेटिङ भनिन्छ। एमाले सैद्धान्तिक तवरमा मात्रै गभर्नमेन्ट इन वेटिङ होइन नेकपा एमाले इन द रियल सेन्स गभर्नमेन्ट इन वेटिङ हो। अनेक हिसाबले षड्यन्त्रस्वरूप यसलाई बाहिर राखिएको होला। एमाले लोकतन्त्रको समुद्रमा पौडी खेल्न जान्ने पार्टी हो पौडी खेलेर आएको छ। अनेक दाउपेचबाट होइन। पौडी खेलेरै यहाँसम्म आएको छ, उनले भने। प्रतिपक्षलाई संवादहीनताको अवस्थामा राखे उनले विभिन्न अन्तर्राष्ट्रिय सन्धी सम्झौता गर्दा प्रतिपक्षसँग छलफल नगरिएको बताए। प्रतिपक्षविरुद्ध राज्य संयन्त्रको दुरुपयोग गरिएको पनि उनको भनाइ छ। ओलीले स्थानीय तह निर्वाचन स्वच्छ, निष्पक्ष र धाँधलीरहित नभएको बताए। उनले सत्तापक्षले बुथ कब्जा गरेको, बम पड्काएको र उम्मेदवारहरूलाई थुनिएको बताए। स्थानीय निर्वाचन स्वच्छ, निष्पक्ष र धाँधलीरहित भनियो। तर, १४ दिनमा पनि किन परिणाम आउन सकेन ?, अध्यक्ष ओलीले सरकारलाई प्रश्न गरे। उनले सरकारले निर्वाचन धाँधलीरहित निर्वाचन भएको भने पनि सत्ता गठबन्धनले निर्वाचनका नाममा लोकतन्त्रकै धज्जी उडाएको बताए। उनले यही गठबन्धनले २०७४ मा पनि निर्वाचन गराएको भन्दै यस्तो धाँधली नभएको टिप्पणी गरे। यस्तो नाङ्गो ढंगले पञ्चायतमा पनि राज्यसत्ताको दुरुपयोग गरेर निर्वाचन भएको थिएन। तर, यसपटक भयो। उम्मेदवारलाई थुनेर, बुथ कब्जा गरेर, बुथ कब्जा गर्दा प्रहरी निरीह भएर हेरेर बसेको छ। बुथ कब्जा नगर भन्दा प्रतिपक्षका कार्यकर्ता गिरफ्तार गरिएको छ, ओलीले भने, उम्मेदवारका घरमा बम पड्काइएको छ। अनि के यो शान्तिपूर्ण भयो सबै ? कि घरका भित्ताका फेदमा बम पड्किनु सत्ता पक्षलाई अपजस लगाउन हो, ओलीको प्रश्न छ। उनले एमाले आजको संविधान र आजको प्रणाली ल्याउन संघर्ष गरेको पार्टी भन्दै बहुदल आएपछि फुत्त निस्केर सहभागिता जनाउ भनेर सहभागी भएको पार्टी नभएको बताए। ओलीले १५१५ दिनमा मूल्य समायोजन गर्ने नीति लत्याएर सरकारले पेट्रोलियम पदार्थको हप्ता दिनमा नै २ पल्ट मूल्य बढाएको कुरा पनि उठाए। उनले भने, ३० गते भोट खसालुन्जेलसम्म चुप लागेर बस्ने, भोट खसाएको भोलिपल्ट मूल्य वृद्धिको डण्डाले हान्दिने जनतालाई ? त्यो पनि फेरि एक हप्ता नपुग्दै अर्को डण्डाले हान्दिने ?"
धनगढीधरानको सन्देश,"अटो रिक्सा चढ्थे। माइकिङ गर्थे। पर्चा पनि आफैं बाँड्थे। न जिन्दावाद भन्ने भीड। न त चोक नै ढाक्ने चुनावी सभा। एक्लो हर्कराज राई सडकमा चिच्याउँथे। जनताका कुरा गर्थे। राजनीतिका बाह्रमासेलाई पत्यारै थिएन। किनकि, हर्कराजसँग न पार्टी संगठन थियो, न त कार्यकर्ताको भीड नै। साम, दाम, दण्ड, भेद नअपनाई सडकमा चिच्याएकै भरमा पनि जनताले मत दिन्छन् होला र ? पैसाको खोलो नबगाई चुनावको कुरा गर्नु त गंगा उल्टो बगाउने मुर्खता सिवाय केही थिएन, हर्कराजका लागि। उनले दर्शन र सिद्धान्तको लेपन लगाएनन्। जनताको गास, बास र कपासको मात्रै कुरा गरे। जनताले पानी खान नपाएको विषय उठाए, बिजुली नबल्दाको पीडा पोखे, फोहोर व्यवस्थापनको मुद्दा अघि सारे। जनताले उनै हर्कराजलाई पत्याए। अप्रत्याशित नतिजा ल्याए। जनता कम, कार्यकर्ता बढी भएको समाजमा दलीय धाप र छाप दुवैलाई पराजित गरे। र, एउटा सामाजिक नजिर स्थापित गरे। जनताका पीडा बोल्ने, समाज रूपान्तरणमा इमान्दार भएर लाग्ने र केही गर्छु भन्ने आत्मविश्वास भएका भुइँमान्छे पनि चुनाव जित्न सक्छन् भन्ने नजिर स्थापित गरे। मनी, मसल को राजनीतिलाई झापड हाने। जताततै राजनीतिले गाँजेको मुलुकलाई सबल सिकाए र चुनावलाई नयाँ ढंगले सोच्न र बोक्न पार्टीहरूलाई सन्देश दिए। धरानमा हर्कराज राईदेखि धनगढीमा गोपाल हमालले मूलधारको राजनीतिलाई च्यालेन्ज गरेकै हुन्। हमाललाई पनि राजनीतिको टेको समात्न भनिएकै थियो। समाजसेवामा सक्रिय हमालले दलको बर्को ओढ्न मानेनन्। बरु, एक्लै अघि बढ्ने अठोट लिए। राजनीतिका थोत्रा भाषण र वक्तव्यबाजीमा समय खेर फालेनन्। समाजसेवालाई धर्म ठानिरहे। र स्वतन्त्र हमाललाई जनताले धनगढी बनाउने साँचो सुम्पिए। जनताको सेवामा इमान्दार भएर लाग्नेलाई जनताले पत्याउँछन् भन्ने इतिहास लेख्न उनी, सक्षम भए। बालेन साह त चर्चाको शिखरमा छन् नै। काठमाडौंमा आगो नै बाले। वर्षांैदेखि प्रत्येक घरदैलोमा किलो गाडेका दलका उम्मेदवारलाई उछिट्ट्याए। देशकै राजधानी काठमाडौंलाई तरंगित बनाए। र विकास निर्माणमा आशाको सञ्चार जागृत गरे। यस पटकको स्थानीय तह निर्वाचनमा बालेन, हर्कराज र हमालहरू उदाए। जसले चुनाव मात्रै जितेनन्, जनताको मन पनि जिते। राजनीतिको चक्रव्यूह नै तोडे। परम्परागत राजनीतिक प्रणाली र संस्कारमा नयाँ बिजारोपण गरे। जनतामा आशा जगाए। हुन त, बहुदलीय व्यवस्थामा दलकै प्रतिनिधित्वमार्फत जनताको प्रतिनिधित्व राज्यसत्तामा हुन्छ भन्ने मान्यता राखिन्छ। यस अर्थमा बालेनदेखि हर्कराजहरू दलीय प्रतिनिधि होइनन्। तर दलसँग जितेका जनप्रतिनिधि हुन्। संविधान निर्माणको बेला दलहरूबीच अन्तिमसम्म बहसको प्रमुख विषय थियो बहुदल कि बहुलवाद। संघीय लोकतान्त्रिक गणतन्त्रात्मक बहुदलीय व्यवस्था मात्रै राख्दा हुन्छ भन्ने केही दल थिए भने केहीले बहुलवादसहितको गणतान्त्रिक व्यवस्था लेख्नुपर्ने अडान लिएका थिए। लामो बहसपछि बहुलवाद राख्नेमा सहमति जुट्यो। जसको अर्थ हो दलबाहिर पनि विचार वा वादको अस्तित्व स्वीकार गर्नु। समाजमा बहुदल मात्र भएर पुग्दैन। बहुल विचार पनि जन्मिन्छन्। बालेन र हर्कराजहरू त्यसकै प्रतिफल हुन। अर्थात्, दलहरूले बोक्ने विचार र सिद्धान्तबाहिर अरू पनि स्वतन्त्र रूपमा विचार र नेतृत्व निर्माण हुन सक्छन् भन्ने संविधानले नै स्वीकार गरेको छ। खाए खा, नखाए घिच शैलीको दलीय एजेन्डा र सिद्धान्त स्वीकार गर्न जनता तयार छैनन्, र हुन्नन् भन्ने संविधानकै मान्यता हो। यद्यपि, दल बाहिर जन्मिने विचार वा सिद्धान्त पनि शान्तिपूर्ण र लोकतान्त्रिक शैलीबाटै निर्माण हुन जरुरी छ। लोकतन्त्रमा जनताको मन र मतबाट अनुमोदन हुनुपर्छ। लामो बहसपछि संविधानमा बहुलवाद राख्ने सहमति जुट्यो। जसको अर्थ हो दलबाहिर पनि विचार वा वादको अस्तित्व स्वीकार गर्नु। समाजमा बहुदल मात्र भएर पुग्दैन। बहुल विचार पनि जन्मिन्छन्। बालेन र हर्कराजहरू त्यसकै प्रतिफल हुन। मूलधारका राजनीतिक दल र नेतृत्वसँग जनता फ्रस्टेसन छन् भन्ने स्पष्ट सन्देश स्थानीय चुनावले दिएको छ। घरघरमा संगठन र व्यक्तिव्यक्ति पार्टीका सदस्य भएका ठाउँमा स्वतन्त्र व्यक्तिहरू भटाभट चुनाव जित्नु दलहरूका लागि लाजमर्दो हो। यसले दलहरूलाई नयाँ ढंगले सोच्न र समाजको मनोभाव बुझ्न शिक्षा दिएको छ। बालेन, हर्कराज र हमालहरू चुनाव जित्दा गणतन्त्र वा लोकतन्त्रलाई कुनै घाटा छैन। दलहरूको गणितमा मात्रै केही तलमाथि भयो होला। यसबाट उनीहरू सच्चिने सुअवसर आएको छ। तर, चुनावले एउटा गम्भीर प्रश्न समाजसामु छोडेर गएको छ। दलहरूले केही गरेनन् भनेर स्वतन्त्रलाई विश्वास गरेका जनतामाथि नै विश्वासघात भयो भने के होला ? जो आए पनि उस्तै भन्ने स्थिति आउनुहुन्न। यदि त्यो चरणमा मुलुक पुग्यो भने गम्भीर बन्न सक्छ। बालेनहरूका लागि आफ्ना वाचा पूरा गर्ने सुअवसर छ। पार्टीका नेता वा कार्यकर्तालाई ठेक्का दिनुपर्ने, पार्टीको आदेश मान्नुपर्ने, पार्टीमा आस्थाकै कारण गलतलाई पनि सही भनिदिनुपर्ने बाध्यता उनीहरूलाई छैन। दलमा आबद्धता कारण कसैसँग सम्झौता गर्नुपर्ने अवस्था छैन। बालेनहरूसँग कोही छैनन्। तर, सबै छन्। देश र जनताको पक्षमा काम गर्छु भन्दा जनताको अपार साथ छ। चुनावमा प्रदर्शन भएको जनसागर विकास निर्माणको नेतृत्व गर्दा पनि समर्थनमै रहनेछ। तर, विगतकै निरन्तरता दिन खोजियो भने कोही पनि हुने छैनन्। त्यसैले गणतन्त्रमा दलले पनि केही नगर्ने र स्वतन्त्र भनिएका पनि त्यसै बिलाए भने व्यवस्थाप्रति नै जनताको वितृष्णा पैदा हुनेछ। दलप्रतिको वितृष्णा व्यवस्थामाथि पोखिनेछ। झन्डै ७० वर्षको क्रान्तिपछि बनेको संविधान र उपलब्धि गुम्नेछन्। जनताले लडेर ल्याएको व्यवस्थामाथिको प्रश्न मुलुक र जनताका लागि पक्कै पनि हितकार हुने छैन। अस्ति झै लाग्छ, संविधान निर्माण भएको। त्यतिबेला दलहरू भन्थे अब राजनीतिक लडाइँ सकियो। लड्नुपर्छ त केवलअस्थिरता र गरिबीसँग। यी पनि दुवै पराजित हुनेछन् र देशले मुहार फिर्नेछ। जनताले सुखी र समृद्धि आउने आसमा औंला भाच्दै बसे। स्थिरताका लागि जनताले २०७४ मै झन्डै दुई तिहाइ बहुमत दिए, नेकपालाई। तत्कालीन नेकपालाई इतिहास निर्माण गर्ने सुअवसर थियो। २०४८ मा गिरिजाप्रसाद कोइरालापछि केपी ओलीका लागि ऐतिहासिक अवसर जनताले दिएका थिए। तर, नेकपाको आन्तरिक विवादले जनमत छिन्नभिन्न भयो। दुईदुईपटक संसद् विघटन गरियो। राजनीतिक अस्थिरता मौलायो। विकास निर्माणको सपना त कहाँ उडाइयो, उडाइयो। दलहरू कुर्सीको पुरानै लडाइँमा लागे। अदालतले पुनस्र्थापना गरिदिएको संसद् पनि जिउँदो लास झै छ। न उत्साह छ, न त कामयावी नै। हाजिर गर्ने र सांसदको भत्ता पकाउनेबाहेक संसद्ले अरू कुनै काम गरेको छैन। न्यायालयको अवस्था उस्तै छ। प्रधानन्यायाधीशमाथि महाभियोगको तरबार झुन्डिएको छ। महँगो न्याय सर्वसाधारणको पहुँच बाहिर जाँदैछ। महँगी र भ्रष्टाचारले शिखर चुमेको छ। जनतामा चरम निराशा छ। देशमा व्याप्त समस्या र दलहरूका परम्परागत एजेन्डाकै कारण यसपटक जनताले बालेनहरू जन्माएका हुन। राजनीतिलाई बिर्ता ठान्ने र शक्तिको बलमा टिकट लिनेहरूलाई जनताले तिरस्कार गरेका हुन्। जनता, रैती होइनन्, न्यायमूर्ति हुन्। जबर्जस्ती लादिने नेतृत्व र नीति जनतालाई स्वीकार्य छैन। जनताको मत लिन जनताको मन पनि जित्नुपर्छ भन्ने सन्देश धरानदेखि धनगढीका जनताले दिएका छन्। पदमा बस्दा जनता बिर्सिएर ठालु को व्यवहार गर्नेको ठूलो संख्या यस पटकको चुनावबाट बढारिएको छ। राजनीतिक दलहरूलाई स्थानीय चुनावमार्फत जनताको स्पष्ट सन्देश छ समयमै सच्चिएर आऊ, नत्र सक्किन तयार भएर बस।"
"३ दशकअघि खोजिएको थियो निजगढ विमानस्थल, पूर्वतयारीमा १ अर्ब खर्च","काठमाडौं : २०४८ सालमा दुई अन्तर्राष्ट्रिय विमान दुर्घटना भएर ठूलो मानवीय क्षति भयो। तत्कालीन प्रधानमन्त्री गिरिजाप्रसाद कोइरालाले उपत्यकाबाहिर अन्तर्राष्ट्रिय विमानस्थल बनाउन आवश्यक रहेको भन्दै प्रक्रिया अघि बढाउन निर्देशन दिए। देशका आठ स्थानमा गरिएको सम्भाव्यता अध्ययनले बारा र दाङलाई प्राथमिकतामा राख्यो। तर, राजधानीबाट टाढा पर्ने र यातायातको पूर्वाधार पनि नभएकाले दाङभन्दा बारा नै उपयुक्त रहेको निष्कर्ष निकालियो। नेपाल इन्जिनियरिङ कन्सलटेन्सी सर्भिसेसले २०५१ मा सम्भाव्यता अध्ययन गर्दै भौगोलिक हिसाबले बारालाई उपयुक्त देखायो। २०६८ सालमा गरिएको विस्तृत सम्भाव्यता अध्ययनले पनि अन्य विकल्प नरहेको पुष्टि गर्यो। कोरियन कम्पनी ल्यान्डमार्क वल्र्डवाइडले गरेको सम्भाव्यता अध्ययनले पनि बारा नै उपयुक्त रहेको देखायो। प्रतिवेदनले करिब ७ खर्ब लागत अनुमान गरेको थियो। लगानी बोर्डले जिम्मा लिएको यो आयोजनालाई विदेशी लगानीमा बनाउन ठूलै कसरत गरिएको थियो। सन् २०१९ मा ग्लोबल टेन्डरबाट जुरिच एयरपोर्ट इन्टरनेसनललाई छनोट गरेको भए पनि पटकपटकको समय थपमा पनि उक्त कम्पनीले प्रस्ताव नै पेस गरेन। सरकारले आगामी आर्थिक वर्षको नीति तथा कार्यक्रममा निजगढ अन्तर्राष्ट्रिय विमानस्थल २०८०८१ देखि निर्माण प्रक्रियामा लैजाने भनेको थियो। त्यसअघि निर्माणको मोडालिटी तयार गर्ने उल्लेख छ। तर, सर्वोच्च अदालतले सम्पूर्ण प्रक्रिया रोक्न भनेको छ। पूर्वतयारीकै काममा राज्यको करिब १ अर्ब खर्च भएको आयोजना प्रमुख विजय यादवको भनाइ छ। नदी तटबन्ध, मुआब्जा, चारकिला, तार घेरालगायतमा उक्त रकम खर्च भएको हो। प्रस्तावित क्षेत्रको पश्चिमतर्फ पसाहा र पूर्वतर्फ बकैया नदी पर्छन्। उक्त नदी क्षेत्रलाई तटबन्ध गर्ने काम भइरहेको थियो। यो कार्यमा करिब ३५ करोड खर्च भयो। कोल्हबी नगरपालिकाको काँटगाउँ र करैयामाई गाउँपालिकाको ककडीमा पर्ने एक सय १० बिघामध्ये ६० बिघाको मुआब्जामा करिब ४७ करोड खर्च भएको छ। काँटगाउँको ५० बिघा र ककडी क्षेत्रको १० बिघा नम्बरी जग्गामा बसोबास गर्दै आएकालाई मुआब्जा दिएर स्थानान्तरण गरिएको थियो। टांगियाबस्तीका एक हजार ४ सय ७६ घरधुरीको उचित व्यवस्थापन मुख्य चुनौतीका रूपमा देखिएको थियो। विमानस्थलको अनुमानित लागत १ खर्ब ६५ अर्ब निर्धारण गरिएको छ। विमानस्थलको गुरुयोजना तयार भए पनि सार्वजनिक गरिनसकिएको राष्ट्रिय गौरव आयोजना प्रमुख बाबुराम पौडेल बताउँछन्। यसअघि २०७१७२ मा निर्माण थालेर २०८५८६ मा सम्पन्न गर्ने तयारी थियो। विमानस्थलको मूल मुद्दा भनेको ८ हजार ४५ हेक्टर क्षेत्रफल ओगट्ने क्षेत्र र यसभित्र पर्ने वन हो। सरकारले २०७५ सालमा वातावरणीय मूल्यांकन प्रतिवेदन(ईआईए) का अनुसार विमानस्थल निर्माणले वातावरणीय प्रभाव नपर्ने भनेपछि रूख कटानको काम अघि बढाउन निर्देशन दिएको थियो। उक्त क्षेत्रफलमा करिब २४ लाख रूख कटान गर्नुपर्ने ईआईएमा उल्लेख छ। तर, आयोजनाले पहिला १ हजार ९ सय हेक्टरमा करिब ५ लाख रूख कटानको काम सुरु गर्ने बताएको थियो। आयोजना कार्यालयले पहिला १ हजार ९ सय हेक्टरका रूखको लगत संकलन गरेको थियो। १ सय ९१ हेक्टर क्षेत्रफल पर्ने रूखको लगत निकालिएकोमा उक्त क्षेत्रमा विभिन्न प्रजातिका साना र ठूला गरी ५७ हजार ३ सय ५० रूख छन्। तर, वातावरणविद्ले २४ लाख रूख कटान गर्दा त्यहाँको वन र जीवजन्तुको वासस्थानमा गम्भीर असर पर्ने भन्दै उक्त कार्य तत्काल रोकाउन २०७३ फागुनमा सर्वोच्च अदालतमा रिट हालेका थिए। एउटै विषयमा सर्वोच्चमा दुई फरक रिट परेका थिए। वातावरणविद्ले उठाएजस्तो ८ हजार हेक्टर नै विमानस्थलले प्रयोग गर्नुनपर्ने पूर्वपर्यटन सचिव केदारबहादुर अधिकारी बताउँछन्। करिब ४ हजार हेक्टर क्षेत्रफल मात्र प्रयोग हुने मन्त्रालयको आकलन थियो। सर्वोच्चमा जवाफ दिँदा पनि १९ सय हेक्टरभन्दा बढी प्रयोग नगर्ने स्पष्ट उल्लेख गरेका थियौं, अधिकारीको भनाइ छ। त्यसमा करिब सवाँ ५ लाख रूख कटान गरे पुग्ने भन्ने अनुमान थियो। ८ हजार हेक्टरमा फैलिएको वन राष्ट्रिय निकुञ्जको वन नभएर संरक्षित हो। विमानस्थलको वनका रूपमा हेरिएको भएर सबै रूख कटान हुन्छ भन्ने गलत बुझाइको सिकार निजगढ भएको अधिकारीको तर्क छ। ४० प्रतिशतभन्दा बढी जमिन वन रहेको नेपालजस्तो मुलुकमा विकास निर्माण गर्दा रूख कटान गर्नु नौलो नहुने नेपाल नागरिक उड्डयन प्राधिकरणका पूर्वमहानिर्देशक वीरेन्द्र्र देउजा बताउँछन्। भइरहेको रुट, राजधानीबाट नजिक, अन्तर्राष्ट्रिय उडानको चाप, पर्यटनको विकास, ठूलो क्षेत्रफललगायत कारण निजगढ वैकल्पिक विमानस्थलका लागि एक मात्र स्थान भएको देउजाको भनाइ छ। त्रिभुवन विमानस्थलको विकल्पका रूपमा निजगढमा यत्रो वर्षदेखि सरकारले गरेको कसरत बालुवामा पानीमा हालेजस्तो भएको प्राधिकरणका पूर्वमहानिर्देशक राजकुमार क्षेत्री पनि बताउँछन्। यो विमानस्थलको मुख्य कारण रूख कटानभन्दा पनि हवाई रुट रहेको पूर्वसचिव अधिकारी बताउँछन्। अन्तर्राष्ट्रिय विमान नेपाल भित्रिने एक मात्र रुट भनेको सिमरा हो। यदि सिमरामा नै विमानस्थल बने कोहीसँग पनि रुटका लागि अनुमति लिनुपर्दैन। तर, त्यहाँबाट सार्नेबित्तिकै नयाँ हवाई रुटका लागि भारतसँग अनुमति लिनुपर्छ, उनी भन्छन्। गौतमबुद्ध अन्तर्राष्ट्रिय विमानस्थल निर्माणपछि पनि नयाँ रुटका लागि नेपालले भारतसँग पटकपटक आग्रह गर्दै आएको छ। निजगढ विमानस्थल बनाउन नपाउने गरी गरेको सर्वोच्चको निर्णय दुर्भाग्यपूर्ण भएको एमालेका उपमहासचिव प्रदीप ज्ञवालीले ट्वीट गरेका छन्। उनले ट्वीटमा भनेका छन्, निजगढमा अन्तर्राष्ट्रिय विमानस्थल बनाउन नपाउने गरी आज सर्वोच्च अदालतले गरेको फैसला दुर्भाग्यपूर्ण छ। यसले कार्यकारी क्षेत्राधिकार त अतिक्रमण गरेको छ नै, नेपालको राष्ट्रिय सामाथ्र्य र विकासको सम्भावनामाथि पनि आँच पुर्याएको छ। आखिर कसरी र कसको हितमा हुन्छन् यस्ता फैसला ? निजगढकाठमाडाैं द्रुतमार्ग : डीपीआरबिनै पहाड फोर्दै लगानी सुनिश्चित गरेर मात्रै निजगढ विमानस्थल बनाउन सुझाव १० लाख जनता उतारेर निजगढ विमानस्थल शिलान्यास गर्ने योगेशको घोषणा निजगढ विमानस्थलमा लगानी गर्न ७ कम्पनी इच्छुक निजगढ विमानस्थलबारे प्रदेश मन्त्रीको अभिव्यक्ति विवादमा निजगढ एयरपोर्टका लागि ज्यूरिच एजीसँग प्रस्ताव मागिने भारतविरुद्ध निजगढमा प्रदर्शन के हुन्छ निजगढ विमानस्थल बन्दा ? निजगढ विमानस्थल बनाउँदा जंगल फडानी नगर्न अन्तरिम आदेश निजगढभरतपुर खण्डको डीपीआर सम्झौता निजगढमै अन्तर्राष्ट्रिय विमानस्थल किन ? निजगढ अन्तर्राष्ट्रिय विमानस्थल : लगानी बोर्डले माग्यो जुरिचसँग प्रस्ताव बन्ला त निजगढ विमानस्थल वातावरणमैत्री? निजगढ विमानस्थलको मुआब्जा वितरण निजगढ विमानस्थलको गुरुयोजना १३ महिनाभित्रै निजगढ अन्तरराष्ट्रिय विमानस्थलको डीपीआर तयार पारिने हानथापमै अल्झियो निजगढ अन्तर्राष्ट्रिय विमानस्थल निजगढमा अन्तर्राष्ट्रिय विमानस्थल नबनाउन सर्वोच्चको आदेश"
उपमेयरबाट मेयरमा फड्को,"काठमाडौं : एक त महिला उम्मेदवार त्यसमाथि प्रमुख कार्यकारी पदमा पार्टीहरूले टिकट दिन आनाकानी गर्छन्। देशभरिका महिलामध्ये केही महिला २०७४ को निर्वाचनमा उपप्रमुखको अनुभव समेटिसकेका महिला जनप्रतिनिधिले टिकट पाएर जित निकाल्नु पनि ठूलो विषय हो। तिनै महिलामध्येका उपप्रमुखबाट प्रमुखमा दोहोरिएका महिलाहरूले अहिले स्थानीय निकायमा जित निकाल्न सफल भएका छन्। उपमेयर हुँदा इमान्दरपूर्वक जिम्मेवारी निभाएकै कारण पार्टीले मेयरको टिकट दिएको र नगरवासीले विजयी गराएको खोटाङको हलेसी तुवाचुङकी मेयर बिमला राई बताउँछिन्। उपमेयर हुँदा न्यायिक समिति, अनुमगन समिति, राजस्व परामर्श समितिमा गरेको काम र अनुभवले अब अगाडि बढ्न सजिलो हुने उनले सुनाइन्। मेरो एउटै संकल्प नगरवासीको सेवक बनेर काम गर्ने हो, राईले भनिन्, सरोकारवाला सबैसँग सल्लाह गरेर गुरुयोजनाका साथ हामी अगाडि बढ्छौं। पहिले थालेर अधुरा रहेका योजनालाई पूर्णता दिनु आफ्नो पहिलो कर्तव्य रहेको उनको भनाइ छ। हाम्रो नगरपालिका सुक्खा क्षेत्रमा पर्छ। निर्माणाधीन दूधकोसी लिफ्टिङ खानेपानी आयोजना र सुनकोसी, दूधकोसी आसपासका गाउँमा सिँचाइको योजना पूरा प्रदेश र संघीय सरकारसँग समन्वय गर्नुछ, राईले भनिन्। उपमेयर हुँदा इमान्दरपूर्वक जिम्मेवारी निभाएकै कारण पार्टीले मेयरको टिकट दियो महिलापुरूषबीच समानता स्थापित गर्छु मोहनमाया भण्डारी (ढकाल) यसअघि सुर्खेतको वीरेन्द्रनगर नगरपालिकाको उपमेयर थिइन्। अब उनको भूमिका फरक भएको छ। हालै सम्पन्न निर्वाचनबाट उनी मेयरमा निर्वाचित भएकी छन्। २०७४ मा १६ हजार ३८ मत ल्याएर उपमेयर जितेकी उनले अहिले १६ हजार ३८ मत ल्याएर मेयर बनेकी छन्। शपथपछि पदभार सम्हाल्ने क्रममा उनले महिला पनि नगर हाँक्न सक्षम छन् भन्ने सन्देश प्रवाह भएको उनले बताइन्। महिला आन्दोलनबाटै यहाँसम्म आयपुगेको हुँ। महिला आन्दोलनको एउटा मुद्दा महिला र पुरूषबीच व्यवहारमा समानता स्थापित गर्नुथियो, उनले भनिन्, यसलाई पार्टीले कार्यान्वयन गयो, नगरवासीले सम्मान गर्नुभयो। तीव्र गतिमा सहरीकरण बढ्दै गरेको वीरेन्द्रनगरको सरसफाइ, ढल निकास, यातायात व्यवस्थापन, फोहोर व्यवस्थापनजस्ता पक्ष आफ्नो विशेष प्राथमिकतामा रहेको भण्डारीले बताइन्। एमालेबाट उम्मेदवार बनेकी पवित्रा महतारा झापाको बिर्तामोड नगरपालिकाको पहिलो महिला मेयर बनेकी छन्। १६ हजार ५२० मत ल्याउँदै उनी मेयर पदमा निर्वाचित भएकी हुन्। महताराले २०७४ मा पनि लोकप्रिय मत ल्याएर उपमेयरमा निर्वाचित भएकी थिइन्। स्थानीय तहमा मेरो कार्यकाल नयाँ होइन। पहिलो कार्यकालमा म उपमेयर थिए। त्यतिबेला ऐन र कार्यविधि थिएनन्। अढाइ वर्षसम्मै हामी अलमलिनुपर्ने अवस्था भयो। त्यसैकारण पहिलो कार्यकालमा गरिएका प्रतिबद्घता कहिंकतै छुटे होलान्, महतारा भन्छिन्, पहिला भवन पूर्वाधार थिएनन्। अहिले अप्ठ्यारो नहोला भवन निर्माण भइसकेका छन्। ऐन र कार्यविधि बनेका छन्। अछामको पञ्चदेवल विनायक नगरपालिकामा कांग्रेसबाट नगर प्रमुखको उम्मेदवार बनेकी अम्बिका चलाउने विजयी भएकी छन्। जिल्लाको १० पालिकामध्ये एक पालिका प्रमुखमा महिला उम्मेदवार विजयी भएकी हुन्। उनले ३ हजार ६५३ मत पाएकी छन्। नगरपालिकाको प्रमुखमा निर्वाचित उनी यसअघि सो पालिकामा उपप्रमुखमा २०७४ मा निर्वाचित भएकी थिइन्। कक्षा ८ मा पढ्दै गर्दा १४ वर्षको उमेरमा चलाउनेले नेबिसंघबाट राजनीति थालेकी हुन्। उनी २०६३ मा नेबिसङ जिल्ला सदस्य बनेकी थिइन्।"
रोगपछि भोकको खतरा,"भनिन्छ, दुःख एक्लै आउँदैन। विश्व मानव जगत्लाई त्यही भनाइ सत्य सावित हुने संकेत देखा पर्दैछ। कोभिडको महामारी मत्थर भइसकेपछि मंकिपक्स संक्रमण देखा परिसक्यो। इन्धनको मूल्य इतिहासकै महँगो भएको छ। अब अर्काे दुःख भनेको खाद्यान्नको हुने छाँटकाँट छ। मानिसका सबैभन्दा ठूला दुश्मन नै भोक र रोग हुन्। रोगको खतरा उस्तै रहँदै भोकको खतराको घण्टी बज्न थालेको छ। संयुक्त राष्ट्रसंघले भनेको छ, रुसयुक्रेन युद्धका कारण विश्वका गरिब देशहरू खाद्यान्न संकटमा पर्न सक्छन्। यता विभिन्न देशले खाद्यान्न निर्यातमा कडाइ र रोक गरिसकेका छन्। हाम्रै छिमेकी भारतले गहुँ निर्यात रोकिसक्यो। चिनीको निर्यात रोक्दैछ। एकपछि अर्काे गरी ऊ निर्यात रोक्दैछ। नेपाल नुन, खुर्सानीदेखि तरकारी र फलफूलसम्म पनि भारतमै निर्भर छ। भारतले ती वस्तुको पनि निर्यात नरोक्ला भन्ने कुनै आधार छैन। इन्डोनेसियाले पाम आयल निर्यात बन्द गर्यो। नेपालले पाम आयल इन्डोनेसियाबाटै ल्याउँथ्यो। निर्यातसमेत गथ्र्याे। रोकिएपछि बजारमा खानेतेलको भाउ अचाक्ली बढिसकेको छ। युक्रेन र रुस आफैं गहुँका ठूला उत्पादक हुन्। तिनले पनि निर्यात गरेका छैनन्। भारतले नै गहुँ रोकिदिएपछि नेपालमा खाद्यान्न अभाव हुने पक्का छ किनभने स्वदेशी गहुँले नेपाललाई पुग्ने भनेको झन्डैझन्डै तीन महिनामात्रै हो। चामल त नेपालले वर्षको ३० अर्ब जतिको आयात गर्छ। जब कि नेपालको मुख्य खानामा पर्छ चामल। नेपालमा खेतीयोग्य जमिनको ४७ प्रतिशत जति क्षेत्रफलमा धानखेती हुन्छ, तै चामल आयात गरेकै छौं हामी। गाउँघरका खेतबारी भने बाँझा छन्। उत्पादन बढाउने कुनै उपाय अपनाइएको छैन। कृषिमा आधुनिकीकरण फगत नारामा सीमित छ। २०१८ सालमा नेपालमा प्रतिहेक्टर १९ टन धान फल्थ्यो। अझै त्यो बढाएर दोब्बर तेब्बर पारिएको छैन। जब कि चीनमा अहिले प्रतिहेक्टर सात टन धान फल्छ। त्यो प्रविधिले सम्भव बनाएको हो। उन्नत बिउबिजन र मल तथा सिँचाइले सम्भव बनाएको हो। हामीकहाँ किसानले न भनेका बेला बिउ पाउँछन्, न मल नै। एउटा रासायनिक मल कारखानासम्म छैन नेपालमा। हरेकजसो सरकार स्वदेशमा मल कारखाना खोल्ने नारा फलाक्छ, र फेरि निदाउँछ। खाद्यान्न आयात चामल र गहुँमा मात्रै सीमित छैन। मकै पनि ३३ करोड रुपैयाँको त भारतबाटै आयात भएको हालैका वर्षहरूको रेकर्ड छ। रोचक त के भने नेपालमा मकै दक्षिण अमेरिकी मुलुकहरू ब्राजिल र अर्जेन्टिनाबाट पनि आउँछ। अहिले उदेक लाग्छ कि कुनै बेला नेपालले खाद्यान्न निर्यात मात्रै गर्थेन कि अनुदान पनि दिन्थ्यो। त्यो कुरा एकादेशको कथा भइसकेको छ। आउँदो बजेटमा कृषिलाई प्राथमिकता दिने योजना सरकारले अघि सारिसकेको छ। कृषिले धानेको अर्थतन्त्र भएको मुलुकमा कृषि कहिल्यै प्राथमिकतामा परेको होइन। अब सरकार यसमा गम्भीर हुने हो भने वैज्ञानिक कार्यक्रम ल्याउन जरुरी छ। अनुदान बाँडेर कृषि उत्पादन बढ्दैन भन्ने प्रमाणित भइसकेको छ। खेतबारीमा पानी पुर्याइदिने, मल र बिउ बेलामा उपलब्ध गराइदिने कुराबाट सरकारले कृषिमा सुधार गर्नुपर्छ। यान्त्रिकीकरण र आधुनिकीकरणलाई विस्तारै अघि बढाउनुपर्छ। मरुभूमिमात्रै भएको देश इजरायलका दुई प्रतिशत जनता कृषिमा छन् र त्यो देश कृषि उपज निर्यात गर्छ। डेनमार्कका चार प्रतिशत बासिन्दा कृषिमा छन् र कृषि उत्पादन धेरै भएरै निर्यात गर्छ। हाम्रोमा भने आधाभन्दा बढी जनसंख्या कृषिमा निर्भर भएर पनि नागरिक भोकमरीमा पर्ने दिन आयो भने त्योभन्दा ठूलो दुर्भाग्य केही हुँदैन।"
उपमेयरबाट मेयरमा फड्को,"काठमाडौं : एक त महिला उम्मेदवार त्यसमाथि प्रमुख कार्यकारी पदमा पार्टीहरूले टिकट दिन आनाकानी गर्छन्। देशभरिका महिलामध्ये केही महिला २०७४ को निर्वाचनमा उपप्रमुखको अनुभव समेटिसकेका महिला जनप्रतिनिधिले टिकट पाएर जित निकाल्नु पनि ठूलो विषय हो। तिनै महिलामध्येका उपप्रमुखबाट प्रमुखमा दोहोरिएका महिलाहरूले अहिले स्थानीय निकायमा जित निकाल्न सफल भएका छन्। उपमेयर हुँदा इमान्दरपूर्वक जिम्मेवारी निभाएकै कारण पार्टीले मेयरको टिकट दिएको र नगरवासीले विजयी गराएको खोटाङको हलेसी तुवाचुङकी मेयर बिमला राई बताउँछिन्। उपमेयर हुँदा न्यायिक समिति, अनुमगन समिति, राजस्व परामर्श समितिमा गरेको काम र अनुभवले अब अगाडि बढ्न सजिलो हुने उनले सुनाइन्। मेरो एउटै संकल्प नगरवासीको सेवक बनेर काम गर्ने हो, राईले भनिन्, सरोकारवाला सबैसँग सल्लाह गरेर गुरुयोजनाका साथ हामी अगाडि बढ्छौं। पहिले थालेर अधुरा रहेका योजनालाई पूर्णता दिनु आफ्नो पहिलो कर्तव्य रहेको उनको भनाइ छ। हाम्रो नगरपालिका सुक्खा क्षेत्रमा पर्छ। निर्माणाधीन दूधकोसी लिफ्टिङ खानेपानी आयोजना र सुनकोसी, दूधकोसी आसपासका गाउँमा सिँचाइको योजना पूरा प्रदेश र संघीय सरकारसँग समन्वय गर्नुछ, राईले भनिन्। मोहनमाया भण्डारी (ढकाल) यसअघि सुर्खेतको वीरेन्द्रनगर नगरपालिकाको उपमेयर थिइन्। अब उनको भूमिका फरक भएको छ। हालै सम्पन्न निर्वाचनबाट उनी मेयरमा निर्वाचित भएकी छन्। २०७४ मा १६ हजार ३८ मत ल्याएर उपमेयर जितेकी उनले अहिले १६ हजार ३८ मत ल्याएर मेयर बनेकी छन्। शपथपछि पदभार सम्हाल्ने क्रममा उनले महिला पनि नगर हाँक्न सक्षम छन् भन्ने सन्देश प्रवाह भएको उनले बताइन्। महिला आन्दोलनबाटै यहाँसम्म आयपुगेको हुँ। महिला आन्दोलनको एउटा मुद्दा महिला र पुरूषबीच व्यवहारमा समानता स्थापित गर्नुथियो, उनले भनिन्, यसलाई पार्टीले कार्यान्वयन गयो, नगरवासीले सम्मान गर्नुभयो। तीव्र गतिमा सहरीकरण बढ्दै गरेको वीरेन्द्रनगरको सरसफाइ, ढल निकास, यातायात व्यवस्थापन, फोहोर व्यवस्थापनजस्ता पक्ष आफ्नो विशेष प्राथमिकतामा रहेको भण्डारीले बताइन्। एमालेबाट उम्मेदवार बनेकी पवित्रा महतारा झापाको बिर्तामोड नगरपालिकाको पहिलो महिला मेयर बनेकी छन्। १६ हजार ५२० मत ल्याउँदै उनी मेयर पदमा निर्वाचित भएकी हुन्। महताराले २०७४ मा पनि लोकप्रिय मत ल्याएर उपमेयरमा निर्वाचित भएकी थिइन्। स्थानीय तहमा मेरो कार्यकाल नयाँ होइन। पहिलो कार्यकालमा म उपमेयर थिए। त्यतिबेला ऐन र कार्यविधि थिएनन्। अढाइ वर्षसम्मै हामी अलमलिनुपर्ने अवस्था भयो। त्यसैकारण पहिलो कार्यकालमा गरिएका प्रतिबद्घता कहिंकतै छुटे होलान्, महतारा भन्छिन्, पहिला भवन पूर्वाधार थिएनन्। अहिले अप्ठ्यारो नहोला भवन निर्माण भइसकेका छन्। ऐन र कार्यविधि बनेका छन्। अछामको पञ्चदेवल विनायक नगरपालिकामा कांग्रेसबाट नगर प्रमुखको उम्मेदवार बनेकी अम्बिका चलाउने विजयी भएकी छन्। जिल्लाको १० पालिकामध्ये एक पालिका प्रमुखमा महिला उम्मेदवार विजयी भएकी हुन्। उनले ३ हजार ६५३ मत पाएकी छन्। नगरपालिकाको प्रमुखमा निर्वाचित उनी यसअघि सो पालिकामा उपप्रमुखमा २०७४ मा निर्वाचित भएकी थिइन्। कक्षा ८ मा पढ्दै गर्दा १४ वर्षको उमेरमा चलाउनेले नेबिसंघबाट राजनीति थालेकी हुन्। उनी २०६३ मा नेबिसङ जिल्ला सदस्य बनेकी थिइन्।"
"३ दशकअघि खोजिएको थियो निजगढ विमानस्थल, पूर्वतयारीमा १ अर्ब खर्च","काठमाडौं : २०४८ सालमा दुई अन्तर्राष्ट्रिय विमान दुर्घटना भएर ठूलो मानवीय क्षति भयो। तत्कालीन प्रधानमन्त्री गिरिजाप्रसाद कोइरालाले उपत्यकाबाहिर अन्तर्राष्ट्रिय विमानस्थल बनाउन आवश्यक रहेको भन्दै प्रक्रिया अघि बढाउन निर्देशन दिए। देशका आठ स्थानमा गरिएको सम्भाव्यता अध्ययनले बारा र दाङलाई प्राथमिकतामा राख्यो। तर, राजधानीबाट टाढा पर्ने र यातायातको पूर्वाधार पनि नभएकाले दाङभन्दा बारा नै उपयुक्त रहेको निष्कर्ष निकालियो। नेपाल इन्जिनियरिङ कन्सलटेन्सी सर्भिसेसले २०५१ मा सम्भाव्यता अध्ययन गर्दै भौगोलिक हिसाबले बारालाई उपयुक्त देखायो। २०६८ सालमा गरिएको विस्तृत सम्भाव्यता अध्ययनले पनि अन्य विकल्प नरहेको पुष्टि गर्यो। कोरियन कम्पनी ल्यान्डमार्क वल्र्डवाइडले गरेको सम्भाव्यता अध्ययनले पनि बारा नै उपयुक्त रहेको देखायो। प्रतिवेदनले करिब ७ खर्ब लागत अनुमान गरेको थियो। लगानी बोर्डले जिम्मा लिएको यो आयोजनालाई विदेशी लगानीमा बनाउन ठूलै कसरत गरिएको थियो। सन् २०१९ मा ग्लोबल टेन्डरबाट जुरिच एयरपोर्ट इन्टरनेसनललाई छनोट गरेको भए पनि पटकपटकको समय थपमा पनि उक्त कम्पनीले प्रस्ताव नै पेस गरेन। सरकारले आगामी आर्थिक वर्षको नीति तथा कार्यक्रममा निजगढ अन्तर्राष्ट्रिय विमानस्थल २०८०८१ देखि निर्माण प्रक्रियामा लैजाने भनेको थियो। त्यसअघि निर्माणको मोडालिटी तयार गर्ने उल्लेख छ। तर, सर्वोच्च अदालतले सम्पूर्ण प्रक्रिया रोक्न भनेको छ। पूर्वतयारीकै काममा राज्यको करिब १ अर्ब खर्च भएको आयोजना प्रमुख विजय यादवको भनाइ छ। नदी तटबन्ध, मुआब्जा, चारकिला, तार घेरालगायतमा उक्त रकम खर्च भएको हो। प्रस्तावित क्षेत्रको पश्चिमतर्फ पसाहा र पूर्वतर्फ बकैया नदी पर्छन्। उक्त नदी क्षेत्रलाई तटबन्ध गर्ने काम भइरहेको थियो। यो कार्यमा करिब ३५ करोड खर्च भयो। कोल्हबी नगरपालिकाको काँटगाउँ र करैयामाई गाउँपालिकाको ककडीमा पर्ने एक सय १० बिघामध्ये ६० बिघाको मुआब्जामा करिब ४७ करोड खर्च भएको छ। काँटगाउँको ५० बिघा र ककडी क्षेत्रको १० बिघा नम्बरी जग्गामा बसोबास गर्दै आएकालाई मुआब्जा दिएर स्थानान्तरण गरिएको थियो। टांगियाबस्तीका एक हजार ४ सय ७६ घरधुरीको उचित व्यवस्थापन मुख्य चुनौतीका रूपमा देखिएको थियो। विमानस्थलको अनुमानित लागत १ खर्ब ६५ अर्ब निर्धारण गरिएको छ। विमानस्थलको गुरुयोजना तयार भए पनि सार्वजनिक गरिनसकिएको राष्ट्रिय गौरव आयोजना प्रमुख बाबुराम पौडेल बताउँछन्। यसअघि २०७१७२ मा निर्माण थालेर २०८५८६ मा सम्पन्न गर्ने तयारी थियो। विमानस्थलको मूल मुद्दा भनेको ८ हजार ४५ हेक्टर क्षेत्रफल ओगट्ने क्षेत्र र यसभित्र पर्ने वन हो। सरकारले २०७५ सालमा वातावरणीय मूल्यांकन प्रतिवेदन(ईआईए) का अनुसार विमानस्थल निर्माणले वातावरणीय प्रभाव नपर्ने भनेपछि रूख कटानको काम अघि बढाउन निर्देशन दिएको थियो। उक्त क्षेत्रफलमा करिब २४ लाख रूख कटान गर्नुपर्ने ईआईएमा उल्लेख छ। तर, आयोजनाले पहिला १ हजार ९ सय हेक्टरमा करिब ५ लाख रूख कटानको काम सुरु गर्ने बताएको थियो। आयोजना कार्यालयले पहिला १ हजार ९ सय हेक्टरका रूखको लगत संकलन गरेको थियो। १ सय ९१ हेक्टर क्षेत्रफल पर्ने रूखको लगत निकालिएकोमा उक्त क्षेत्रमा विभिन्न प्रजातिका साना र ठूला गरी ५७ हजार ३ सय ५० रूख छन्। तर, वातावरणविद्ले २४ लाख रूख कटान गर्दा त्यहाँको वन र जीवजन्तुको वासस्थानमा गम्भीर असर पर्ने भन्दै उक्त कार्य तत्काल रोकाउन २०७३ फागुनमा सर्वोच्च अदालतमा रिट हालेका थिए। एउटै विषयमा सर्वोच्चमा दुई फरक रिट परेका थिए। वातावरणविद्ले उठाएजस्तो ८ हजार हेक्टर नै विमानस्थलले प्रयोग गर्नुनपर्ने पूर्वपर्यटन सचिव केदारबहादुर अधिकारी बताउँछन्। करिब ४ हजार हेक्टर क्षेत्रफल मात्र प्रयोग हुने मन्त्रालयको आकलन थियो। सर्वोच्चमा जवाफ दिँदा पनि १९ सय हेक्टरभन्दा बढी प्रयोग नगर्ने स्पष्ट उल्लेख गरेका थियौं, अधिकारीको भनाइ छ। त्यसमा करिब सवाँ ५ लाख रूख कटान गरे पुग्ने भन्ने अनुमान थियो। ८ हजार हेक्टरमा फैलिएको वन राष्ट्रिय निकुञ्जको वन नभएर संरक्षित हो। विमानस्थलको वनका रूपमा हेरिएको भएर सबै रूख कटान हुन्छ भन्ने गलत बुझाइको सिकार निजगढ भएको अधिकारीको तर्क छ। ४० प्रतिशतभन्दा बढी जमिन वन रहेको नेपालजस्तो मुलुकमा विकास निर्माण गर्दा रूख कटान गर्नु नौलो नहुने नेपाल नागरिक उड्डयन प्राधिकरणका पूर्वमहानिर्देशक वीरेन्द्र्र देउजा बताउँछन्। भइरहेको रुट, राजधानीबाट नजिक, अन्तर्राष्ट्रिय उडानको चाप, पर्यटनको विकास, ठूलो क्षेत्रफललगायत कारण निजगढ वैकल्पिक विमानस्थलका लागि एक मात्र स्थान भएको देउजाको भनाइ छ। त्रिभुवन विमानस्थलको विकल्पका रूपमा निजगढमा यत्रो वर्षदेखि सरकारले गरेको कसरत बालुवामा पानीमा हालेजस्तो भएको प्राधिकरणका पूर्वमहानिर्देशक राजकुमार क्षेत्री पनि बताउँछन्। यो विमानस्थलको मुख्य कारण रूख कटानभन्दा पनि हवाई रुट रहेको पूर्वसचिव अधिकारी बताउँछन्। अन्तर्राष्ट्रिय विमान नेपाल भित्रिने एक मात्र रुट भनेको सिमरा हो। यदि सिमरामा नै विमानस्थल बने कोहीसँग पनि रुटका लागि अनुमति लिनुपर्दैन। तर, त्यहाँबाट सार्नेबित्तिकै नयाँ हवाई रुटका लागि भारतसँग अनुमति लिनुपर्छ, उनी भन्छन्। गौतमबुद्ध अन्तर्राष्ट्रिय विमानस्थल निर्माणपछि पनि नयाँ रुटका लागि नेपालले भारतसँग पटकपटक आग्रह गर्दै आएको छ। निजगढ विमानस्थल बनाउन नपाउने गरी गरेको सर्वोच्चको निर्णय दुर्भाग्यपूर्ण भएको एमालेका उपमहासचिव प्रदीप ज्ञवालीले ट्वीट गरेका छन्। उनले ट्वीटमा भनेका छन्, निजगढमा अन्तर्राष्ट्रिय विमानस्थल बनाउन नपाउने गरी आज सर्वोच्च अदालतले गरेको फैसला दुर्भाग्यपूर्ण छ। यसले कार्यकारी क्षेत्राधिकार त अतिक्रमण गरेको छ नै, नेपालको राष्ट्रिय सामाथ्र्य र विकासको सम्भावनामाथि पनि आँच पुर्याएको छ। आखिर कसरी र कसको हितमा हुन्छन् यस्ता फैसला ?"
निजगढ विमानस्थल बनाउन सर्वोच्चको रोक,"काठमाडौं : सर्वोच्च अदालतले बाराको निजगढमा प्रस्तावित अन्तर्राष्ट्रिय विमानस्थल बनाउन सरकारले गरेका सबै निर्णय बिहीबार बदर गरेको छ। न्यायाधीशहरू हरिकृष्ण कार्की, विश्वम्भरप्रसाद श्रेष्ठ, ईश्वरप्रसाद खतिवडा, प्रकाशमान सिंह राउत र मनोजकुमार शर्माको बृहत् पूर्ण इजलासले उपयुक्त विकल्प हेरेर वैकल्पिक विमानस्थल बनाउन सरकारलाई परमादेश दिएको हो। सर्वोच्चका प्रवक्ता विमल पौडेलले फैसलाको पूर्णपाठ तयार भइनसकेको बताए। सरकारी निर्णय बदरको आदेश भएको छ, प्रवक्ता पौडेलले भने, वन ऐन, नियम, कार्यविधिलगायतका विधिशास्त्रीय मान्यताअनुसार उपयुक्त विकल्प हेरेर विमानस्थल निर्माण गर्नु भन्ने परमादेश जारी भएको छ। सर्वोच्चको वातावरणीय पक्षलाई ध्यान दिँदै गरिएको फैसलापछि निर्माणको चर्चासँगै विवादित बनेको निजगढ विमानस्थल योजना अन्त्य भएको छ। सर्वोच्चको ५ सदस्यीय बृहत् पूर्ण इजलासले गरेको निर्णय गरेकाले यो आदेशको पुनरावलोकन हुँदैन। घना जंगल क्षेत्र मास्न नहुने भन्दै वरिष्ठ अधिवक्ता प्रकाशमणि शर्मा र अधिवक्ता रञ्जुहजुर पाँडे क्षेत्रीले सरकारी निर्णय बदरको माग गरी २०७६ फागुन ७ गते रिट निवेदन सरकारले आर्थिक वर्ष २०७०७१ देखि दोस्रो अन्तर्राष्ट्रिय विमानस्थल निजगढ, बारालाई राष्ट्रिय गौरवको आयोजनाका रूपमा अगाडि बढाएको थियो। राष्ट्रपति विद्यादेवी भण्डारीले मंगलबार संसद्मा प्रस्तुत गरेको सरकारको नीति तथा कार्यक्रममा पनि निजगढ विमानस्थल बनाउने प्रस्ताव थियो। २०८०८१ मा निर्माण सुरु गर्ने गरी लगानी तथा निर्माणको ढाँचा टुंगो लगाइने उल्लेख थियो। शर्मा र क्षेत्रीकै प्रकृतिको मुद्दा त्यसअघि नै परेको थियो। उक्त मुद्दाको सुनुवाइका क्रममा न्यायाधीश टंकबहादुर मोक्तानको एकल इजलासले २०७६ मंसिर २० मा विमानस्थल निर्माण यथास्थितिमा राख्न अन्तरकालीन आदेश दिएको थियो। त्यसपछि २०७६ पुस ६ गते तत्कालीन प्रधानन्यायाधीश चोलेन्द्रशमशेर जबरा र कुमार रेग्मीको संयुक्त इजलासले अन्तरिम आदेश दिएपछि रूख काट्ने प्रक्रिया रोकिएको थियो। जबरा र रेग्मीकै इजलासले विवादित विषयवस्तु गम्भीर भएकाले कानुनी व्याख्या गर्नुपर्ने भन्दै बृहत् पूर्ण इजलासमा पठाउने फैसला गरेका थिए। निजगढ अन्तर्राष्ट्रिय विमानस्थल निर्माणमा मुख्य समस्या बनेको बारास्थित टांगिया बस्ती । तस्बिर : दिवाकर भण्डारी दोस्रो अन्तर्राष्ट्रिय विमानस्थलका लागि प्रस्तावित ८ हजार हेक्टर क्षेत्रफलको जमिनमध्ये आयोजनाको अधिक भाग बाराको कोल्हवी नगरपालिकाभित्र, केही भाग जितपुरसिमरा उपमहानगरपालिमा र केही भाग करैयामाई गाउँपालिकामा पर्छ। तराईमधेस दु्रतमार्गसँग जोडिएपश्चात् करिब डेड घण्टा दूरीमा राजधानी काठमाडौं आइपुग्न सकिने, लामो दूरीको उडान भर्ने ठूला जहाजबाट संसारका महत्वपूर्ण स्थानहरूमा सिधै हवाई सम्पर्क विस्तार गर्न मिल्ने, मधेस प्रदेशको समृद्धिका लागि आर्थिक आधार बन्ने जनाइएको थियो। सरकारले २०७१ र २०७५ सालमा निजगढमा विमानस्थल बनाउनका लागि विभिन्न निर्णय गरेको थियो। सर्वोच्चले विमानस्थल निर्माणका लागि गरिएको वातावरणीय प्रभाव मूल्यांकन (ईआईए) प्रतिवेदन र त्यसलाई ससर्त स्वीकार गर्ने वन मन्त्रालयको निर्णयलाई पनि बदर गरिदिएको छ। प्रतिवेदनमा विमानस्थल बनाउन करिब २४ लाख रूख काट्नुपर्ने उल्लेख थियो। निजगढस्थित वन क्षेत्र जैविक विविधताका हिसाबले महत्वपूर्ण थियो। उक्त क्षेत्र पर्सा राष्ट्रिय निकुञ्जसँग जोडिएको तराईको चारकोसे झाँडीअन्तर्गत पर्छ। सरकारले सालका रूख काटेर विमानस्थल बनाउने योजना बनाएको थियो। पर्यावरण अभियन्ता एवं वातावरण संरक्षणमा क्रियाशील संस्थाहरूले वातावरण र वन्यजन्तुलाई अपूरणीय क्षति पुग्ने जनाउँदै विमानस्थल आयोजनाको विरोध गर्दै आएका थिए। विमानस्थल बनाउन आवश्यक ८ हजार हेक्टरभन्दा बढी जग्गाका लागि घना जंगलका रूख काट्नुपर्ने प्रस्ताव थियो। विमानस्थल आयोजनाको सुरुवात २०७१ सालमा भएता पनि अपेक्षाकृत रूपमा गति लिन सकेको थिएन। प्रस्तावित निजगढ अन्तर्राष्ट्रिय विमानस्थल बन्ने क्षेत्रको बस्ती। तर, सर्वोच्च अदालतले निजगढमा विमानस्थल बनाउन रोक लगाएको छ। तस्बिर : दिवाकर भण्डारी"
नेपाल एक चीन नीतिमा छ ?,"काठमाडौं : नेकपा एमालेका अध्यक्ष केपी शर्मा ओलीले नेपाल एक चीन नीतिमा छछैन ? भन्दै प्रश्न गरेका छन्। उनले सरकारलाई अस्थायी, म्यादी सरकार भन्दै आलोचना गरे। उनले परराष्ट्र नीतिमा जे पनि गर्ने छुट नभएको बताए। नेपालले एक चीन नीतिमा प्रतिबद्धता जनाएको भन्दै उनले छद्म नीति नलिन आग्रह गरेका छन्। ओलीले नीति तथा कार्यक्रममािथको छलफलमा बोल्दै भने, सम्मानीय प्रधानमन्त्रीज्यू, मैले उठाएका प्रश्नहरूको जवाफ आउनुपर्छ। नेपाल एक चीन नीतिमा छ कि छैन ? सन्तुलित, एउटाका विरुद्ध अर्कोको भूमि प्रयोग हुन नदिने नीतिमा अडिग छ कि छैन ? लामो समयपछि संसद्को रोस्टममा पुगेका ओलीले अमेरिकी सहायकमन्त्रीले गुम्बागुम्बाको भ्रमण गरेकोमा आपत्ति जनाए। उनले आफू आफ्नै देशको लिमी भ्याली जाँदा अनुमति लिएर जानुपरेको बताए । उनले भने, विदेशीमन्त्री आएर इजाजत लिनुपर्छ कि पर्दैन ? लिनुपर्छ भने कसरी दिनुभयो ? कसको पक्षमा इजाजत दिनुभयो ? कसको विपक्षमा दिनुभयो ? उनले सरकारलाई छिमेकी सन्बन्धका संवेदनशीलता बुझ्छ कि बुझ्दैन भन्ने प्रश्न गरे। कति लाचारी ? सत्ता कति प्यारो ? बातैपिच्छे सत्ता फुत्किहाल्छ ? कस्तो अचम्म !, उनले भने, गठबन्धन बलियो छ भन्नुहुन्छ। तर, एउटा सहायक विदेशमन्त्री आयो भने थुरथुर। तपाईंहरूको तीन दिन कामज्वरो हट्दैन। अनि कसरी आफ्नो स्वाधीनताको रक्षा गर्नुहुन्छ। ओलीले चिनिया परियोजना बीआरआईमा सरकारको नीति के हो भनी प्रधानमन्त्री शेरबहादुर देउवालाई प्रश्न गरेका छन्। अनेक कुराहरूको चर्चा छ। यहाँ बीआरआईको किन छैन ? बीआरआईबाट प्राप्त हुने सहयोग, ऋण के हो ? त्यो चीज हामी लिन्छौं कि लिँदैनौं। अहिलेको सरकारले जिब्रो नचपाई भन्नुपर्यो बीआरआई सम्बन्धी हाम्रो नीति के हो ?, उनले प्रश्न गरे। पूर्वप्रधानमन्त्री ओलीले नेपालको विदेश नीति अहिले सत्ता स्वार्थमा चलिरहेको पनि टिप्पणी गरे। हाम्रो फरेन पोलिसी ज्युँदै छ कि मर्यो ? हाम्रो फरेन पोलिसी यथावत छ कि घाइते भयो ? हाम्रो फरेन पोलिसी हिजोको न्युट्रालिटीमा छ कि छैन ? हाम्रो फरेन पोलिसी सत्ता स्वार्थ हो कि राष्ट्र स्वार्थमा चलिराखेको छ ? यो कुरा सम्माननीय प्रधनमन्त्रीज्यूलाई आग्रह गर्न चाहन्छु स्पष्ट गरियोस्, उनले भने २८९ दिनपछि संसद्मा बोलेका पूर्वप्रधानमन्त्री ओलीले प्रमुख नेपाल भारत प्रबुद्ध समूह (ईपीजी)को प्रतिवेदन बुझेर सार्जजनिक गर्न प्रधानमन्त्री शेरबहादुर देउवालाई आग्रह पनि गरे । भारतका प्रधानमन्त्री नरेन्द्र मोदीले बुझ्न नमाने एकतर्फी रूपमा भए पनि बुझेर ईपीजी प्रतिवेदन सार्वजनिक गर्न देउवालाई ओलीले आग्रह गरे । उनले ईपीजी प्रतिवेदन नेपाल वा भारत जुन देशको प्रधानमन्त्रीले पहिले बुझे पनि हुने बताए। म प्रधानमन्त्रीलाई आग्रह गर्न चाहन्छु, एउटा प्रधानमन्त्रीले पहिले बुझ्नुपर्यो। प्रधानन्त्रीजीले बुझ्नु्स्। दुवै तर्फको प्रतिवेदनको सहमतिको प्रतिवेदन हो, त्यो। निजी ढंगले कसैले अध्ययन गरेका विषय होइन। भारतले बुझ्दैन भनेर हुन्न, उनले भने। सरकारले ल्याएको नीति तथा कार्यक्रममा भारतले मिचेको कालापानी, लिपुलेक र लिम्पियाधुरा फिर्ता ल्याउने विषय स्पष्ट रूपमा नराखेको भन्दै ओलीले प्रधानमन्त्रीबाट जवाफ मागेका छन्। भारतले मिचेको भूमि फिर्ता ल्याउने विषय नीति तथा क कार्यक्रम नराखेको भन्दै आलोचना उनले गरे। ओलीले भने, महत्त्वपूर्ण कुरा के देखिन्छ भने ऐतिहासिक सन्धी, नक्सा, तथ्य र प्रमाणका आधारमा कूटनीतिक माध्यमबाट सीमा सम्बन्धमा बाँकी रहेका विषय समाधान गरिनेछ। शरम लाग्छ, योभन्दा कायरता के हुन्छ ? नेतृत्वको सरकारले भारतले मिचेको भूमिलाई नेपालको नक्सामा राखेको स्मरण गर्दै ओलीले अहिलेको सरकारबाट जवाफ मागेका हुन्। लिम्पियाधुरा, लिपुलेक र कालापानी नेपालको हो को कि होइन ? प्रधानमन्त्रीज्यूबाट जवाफ स्पष्ट भाषामा हामी चाहन्छौं। सदनले चाहन्छ। प्रतिपक्षले चाहन्छ, नेपाली जनताले चाहन्छ, उनले सोधे, नेपालको भूमि नेपालको हो भन्न सक्नुहुन्न भने, यो फिर्ता ल्याउने प्रयास गर्छु भन्न सक्नुहुन्न भने सरकारको नेतृत्व गर्ने भनेको के हो ? गर्न केही पनि सक्नुहुन्न। राष्ट्रिय हितको रक्षा गर्न सक्नुहुन्न। भूमिको रक्षा गर्न सक्नुहुन्न, अखण्डताको रक्षा गर्न सक्नुहुन्न, आफ्नो भूमिलाई आफ्नो भूमि भन्न सक्नुहुन्न अनि के हो सरकारको नेतृत्व भनेको ? नेतृत्वविहीन भएन सरकार ? प्रतिपक्षले नेतृत्व लिनुपर्ने राष्ट्रिय हितको ? भौगोलिक अखण्डताको जिम्मेवारी प्रतिपक्षको जिम्मा हो ? सरकारले केही गर्नु पर्दैन ? जवाफ चाहिन्छ। सरकार राष्ट्रिय हितलाई केन्द्रमा राखेर अगाडि नबढेको ओलीको भनाइ। सरकारले मित्रराष्ट्रसँगको सम्बन्ध थप प्रगाढ बनाउने भनेको तर व्यवहारमा कोल्टे देखिएको ओलीको आरोप छ। ओलीले २०७८ साउन २६ गतेपछि सांसद सम्बोधन गरेका थिएनन्। लामो समय संसद् अबरुद्ध गरेको एमालेले स्थानीय तहको परिणामपछि मात्रै बिनासर्त संसद्मा गएको छ। संसद्मा सम्बोधन गर्दै उनले सरकारको नीथि तथा कार्यक्रम तेलमा तारेको, चास्नीमा नडुबाएको जेरी जस्तो भएको टिप्पणी गरे। उनले भने, तेलमा मात्र तारेको चास्नीमा नडुबाएको जेरी जस्तो, खल्लो, गुजुल्टिएको, कुनै गन्तव्य नभएको कस्तो नीति हो ? उनले नीति तथा कार्यक्रममा व्याकरणसमेत नमिलेको आरोप लगाए। ओलीले भने, ६५ पृष्ठमा १४५ वटा बुँदा राखेर ल्याइएको छ। यसमा रहेका भनाइका अर्थ र अन्तरवस्तुतर्फ ध्यान नदिई वर्णमालाका अक्षरहरूभित्र रहेर हेर्दा व्याकरणीय अशुद्धता, संगति नमिल्नु, अर्थ निस्किँदै ननिस्कने आधा वाक्यहरू छन्। ओलीले निर्वाचन स्वच्छ, भय र धाँधलीरहित हुन नसकेको दाबी गरे छन्। प्रतिपक्षका कारण कुनै स्थानमा निर्वाचन स्थगित नभएको उनले स्पष्ट पारे। उनले सत्ता गठबन्धनको घोषित गरेको पत्तासाप गराउने नीति निर्वाचनको क्रममा प्रकट भएको दाबी गरे। निर्वाचन हुन नसकेका स्थानमा सत्ता गठबन्धनकै कारण स्थगित भएको उनले बताए। उनले मोर्चाबन्दीले नपुगेर सत्ता गठबन्धन धाँधलीमा उत्रिएका स्पष्ट पारे। पञ्चायतकालमा समेत नभएको यसपटक राज्य संयन्त्रको दुरुपयोग गरेर सत्ता गठबन्धनले निर्वाचन गराएको उनले दाबी गरे। ओलीले सत्ता पक्षकै कारण निर्वाचन भएको १४ दिनसम्म सबै स्थानीय तहको नतिजा आउन नसकेको आरोप लगाए। उनले गठबन्धन सरकारले जनप्रतिनिधिविहीन बनाउन लागेको समयमा निर्वाचन आयोग र एमालेको दबाबले स्थानीय तहको चुनाव भएको दाबी गरे। एमाले राष्ट्रिय हितको पक्षमा वकालत गर्ने पार्टी भएको धारणा राखे। ओलीले सत्ता पक्षले प्रतिपक्षलाई सिध्याउन भन्दै राज्य संयन्त्रको दुरुपयोग गरेको बताए। उनले सत्ता पक्षले प्रतिपक्षलाई पेल्ने काम गरेको बताए। चुनावमा जितपराजित स्वाभाविक कुरा भए पनि सत्ता पक्षले एमालेलाई सिध्याउँछु भनेर लागेको उनको आरोप छ । सत्ता पक्षले यस पार्टीलाई सिध्याउँछु भन्छ, सिध्याउँछु भन्ने हक कहाँबाट आयो ? चुनावमा जितपराजय एउटा कुरा हो, पराजय भोगाउँछौं। हामी जित्छौं भन्न सकिन्छ तर सिध्याउँछौं समाप्त पारिदिन्छौं, धूलो चटाइदिन्छौं, गायब पारिदिन्छौं, टर्च बालेर खोज्न पर्छ भन्ने। टर्च बालेर नि भेटिँदैन होला होइन, उनले भने। एमाले सशक्त प्रतिपक्ष भएको र छिट्टै सरकारमा आउन सक्ने पनि ओलीले बताए। अपोजिसनलाई जहिले पनि गभर्नमेन्ट इन वेटिङ भनिन्छ। एमाले सैद्धान्तिक तवरमा मात्रै गभर्नमेन्ट इन वेटिङ होइन नेकपा एमाले इन द रियल सेन्स गभर्नमेन्ट इन वेटिङ हो। अनेक हिसाबले षड्यन्त्रस्वरूप यसलाई बाहिर राखिएको होला। एमाले लोकतन्त्रको समुद्रमा पौडी खेल्न जान्ने पार्टी हो पौडी खेलेर आएको छ। अनेक दाउपेचबाट होइन। पौडी खेलेरै यहाँसम्म आएको छ, उनले भने। प्रतिपक्षलाई संवादहीनताको अवस्थामा राखे उनले विभिन्न अन्तर्राष्ट्रिय सन्धी सम्झौता गर्दा प्रतिपक्षसँग छलफल नगरिएको बताए। प्रतिपक्षविरुद्ध राज्य संयन्त्रको दुरुपयोग गरिएको पनि उनको भनाइ छ। ओलीले स्थानीय तह निर्वाचन स्वच्छ, निष्पक्ष र धाँधलीरहित नभएको बताए। उनले सत्तापक्षले बुथ कब्जा गरेको, बम पड्काएको र उम्मेदवारहरूलाई थुनिएको बताए। स्थानीय निर्वाचन स्वच्छ, निष्पक्ष र धाँधलीरहित भनियो। तर, १४ दिनमा पनि किन परिणाम आउन सकेन ?, अध्यक्ष ओलीले सरकारलाई प्रश्न गरे। उनले सरकारले निर्वाचन धाँधलीरहित निर्वाचन भएको भने पनि सत्ता गठबन्धनले निर्वाचनका नाममा लोकतन्त्रकै धज्जी उडाएको बताए। उनले यही गठबन्धनले २०७४ मा पनि निर्वाचन गराएको भन्दै यस्तो धाँधली नभएको टिप्पणी गरे। यस्तो नाङ्गो ढंगले पञ्चायतमा पनि राज्यसत्ताको दुरुपयोग गरेर निर्वाचन भएको थिएन। तर, यसपटक भयो। उम्मेदवारलाई थुनेर, बुथ कब्जा गरेर, बुथ कब्जा गर्दा प्रहरी निरीह भएर हेरेर बसेको छ। बुथ कब्जा नगर भन्दा प्रतिपक्षका कार्यकर्ता गिरफ्तार गरिएको छ, ओलीले भने, उम्मेदवारका घरमा बम पड्काइएको छ। अनि के यो शान्तिपूर्ण भयो सबै ? कि घरका भित्ताका फेदमा बम पड्किनु सत्ता पक्षलाई अपजस लगाउन हो, ओलीको प्रश्न छ। उनले एमाले आजको संविधान र आजको प्रणाली ल्याउन संघर्ष गरेको पार्टी भन्दै बहुदल आएपछि फुत्त निस्केर सहभागिता जनाउ भनेर सहभागी भएको पार्टी नभएको बताए। ओलीले १५१५ दिनमा मूल्य समायोजन गर्ने नीति लत्याएर सरकारले पेट्रोलियम पदार्थको हप्ता दिनमा नै २ पल्ट मूल्य बढाएको कुरा पनि उठाए। उनले भने, ३० गते भोट खसालुन्जेलसम्म चुप लागेर बस्ने, भोट खसाएको भोलिपल्ट मूल्य वृद्धिको डण्डाले हान्दिने जनतालाई ? त्यो पनि फेरि एक हप्ता नपुग्दै अर्को डण्डाले हान्दिने ?"
"काठमाडौं महानगरमा सत्ता गठबन्धन पराजित, मेयरमा बालेन्द्र र उपमेयरमा सुनिता विजयी","काठमाडौं : काठमाडौं महानगरपालिकाको मेयरमा स्वतन्त्र उम्मेदवार बालेन्द्र साह (बालेन) र उपमेयरमा एमालेकी सुनिता डंगोल निर्वाचित भएका छन्। चुनाव भएको १३औं दिन बिहीबार साँझ सकिएको मतगणनाअनुसार बालेन ६१ हजार ७ सय ६७ मत ल्याएर मेयरमा निर्वाचित बनेका हुन्। स्वतन्त्र उम्मेदवार उनले कांग्रेसकी सिर्जना श्रेष्ठ र एमालेका केशव स्थापितलाई धेरै मत अन्तरले पराजित गरे। निर्वाचन आयोगको आधिकारिक वेबसाइटका अनुसार प्रतिस्पर्धी कांग्रेसकी सिर्जनाले ३८ हजार ३ सय ४१ र एमालेका केशवले ३८ हजार १ सय १७ मत ल्याए। मत गणनाको सुरुवातबाटै अघि बढेका बालेन कुनै वडाको गणनामा पनि पछि परेनन्। उपमेयरमा एमालेबाट निर्वाचित बनेकी सुनिता डंगोलले ६८ हजार ६ सय १२ मत ल्याइन्। उनले प्रतिस्पर्धी गठबन्धनबाट उम्मेदवार बनेका नेकपा एकीकृत समाजवादीका रामेश्वर श्रेष्ठको भन्दा दोब्बर बढी मत ल्याइन्। रामेश्वरले २३ हजार ८ सय ६ मत मात्रै प्राप्त गरे। मतगणना सकिएर परिणामसमेत आयोगको आधिकारिक वेबसाइटमा राखे पनि घोषणा भने गरिएको छैन। मुख्य निर्वाचन अधिकृतको कार्यालय काठमाडौंले मतपरिणाम शुक्रबार बिहानमात्रै घोषणा गर्ने जनाएको छ। आयोगसँग परामर्श गरेर बिहान ६ बजेमात्रै औपचारिक रूपमा अन्तिम मतपरिणाम सुनाउने निर्णय गरेको हो। बिहीबार नै मतगणना सकिने भएपछि उम्मेदवारका समर्थक तथा नेता कार्यकर्ता राष्ट्रिय सभागृह पुगेका थिए। शुक्रबारनै खुलामञ्चमा मेयरमा विजयी स्वतन्त्र उम्मेदवार बालेन्द्र साहको धन्यवाद सभासमेत राखिएको बताइएको छ। यसपटक महानगरको मेयरमा स्वतन्त्र उम्मेदवार साह र सुमन सायमीसहित कांग्रेसकी सिर्जना सिंह, एमालेका केशव स्थापित, राप्रपाका मदनदास श्रेष्ठ प्रतिस्पर्धामा थिए। उपमेयरमा डंगोलसहित गठबन्धनबाट एकीकृत समाजवादीका रामेश्वर श्रेष्ठ र विवेकशील साझाबाट कीर्ति तुलाधर प्रतिस्पर्धामा थिए। यसैबीच काठमाडौं महानगरका ३२ वडामध्ये नेपाली कांग्रेसले २० वडा जितेर बहुमत हासिल गरेको छ। त्यसैगरी ११ वडा जितेको नेकपा एमाले कमजोर बनेको छ। काठमाडौंमा १ वडा समाजवादीले जितेको छ।"
अन्तर्घातको पराकाष्ठा,"संवैधानिक समयसीमा भित्रै स्थानीय तह निर्वाचन सम्पन्न भएको छ। अधिकांश स्थानको नतिजा पनि आइसकेको छ। दलहरू चुनावी समीक्षामा जुटेका छन्। यो चुनावमा पाँच दल एकातिर, एमाले अर्कोतिरबाट प्रतिस्पर्धामा थियो। विपक्षी दलविरुद्ध सत्तापक्षले गठबन्धन गरेको थियो। जबकि, यो गठबन्धन नै अपवित्र थियो। विपक्षमा पुगे पनि एमाले बलियो र लोकप्रिय शक्ति भएकै कारण पाँचदलीय घेराबन्दीको षड्यन्त्र रचियो। जनताको अपार साथ, माया र आशाको केन्द्र बनेकै कारण एमालेले राम्रै नतिजा ल्यायो। सत्ताको चरम दुरुपयोगबीच पनि एमाले मुलुकको प्रमुख शक्ति हो भन्ने जनमतबाटै प्रमाणित भएको छ। गठबन्धन बनेदेखि नै एमालेमाथि अनेक षड्यन्त्र रचिए। चुनावअघि सबै जिल्लाका सीडीओ र प्रहरी प्रमुख आफू अनुकूलका व्यक्ति पठाइयो। चुनावमा एमालेमाथि आक्रमण गरियो। राज्यशक्तिको व्यापक दुरुपयोग भयो। सत्तापक्षका नेताकार्यकर्तालाई कर्मचारी र प्रहरी प्रशासनले संरक्षण गर्यो। पैसाको खोलो बग्यो। र, पनि प्रहरी प्रशासन अनदेखा बन्यो। एमालेलाई हराउन सम्पूर्ण रूपमा प्रहरी प्रशासनको दुरुपयोग गरियो। आफू अनुकूल नतिजा आउन नसक्ने स्थानमा पुनः मतदान गराइयो। विपक्षीका कारण कतै पनि पुनः चुनाव भएन। सत्तापक्षीय गठबन्धनलाई जिताउन जताततै धाँधली गरियो। स्थानीय तह निर्वाचनमा एमालेले तीन सय नगरपालिका जित्ने आंकलन गरेको थियो। अपेक्षाकृत नतिजा भने आएन। केही संख्या घटेको छ। त्यसको मुख्य कारण पाँचदलीय गठबन्धन थियो। जसरी पनि एमालेलाई समाप्त पार्न गठबन्धन सक्रिय भयो। दोस्रो कारण थियोसत्तापक्षको धाँधली। तेस्रो कारण थियोउम्मेदवार छनोटमा कमजोरी। र, चौथो कारण बन्यो अन्तर्घात। एमालेले आन्तरिक जीवनमा पहिलोपटक यति धेरै अन्तर्घातको सामना गर्नुपर्यो। आफू वा आफ्नाले टिकट नपाए अन्तै भोट हाल्ने प्रवृत्ति पार्टीमा हावी भयो। पार्टीको नीति, सिद्धान्त र दर्शन कुल्चेर विपक्षीसँग साँठगाँठ गर्ने र पैसामा बिक्ने घटनाहरू सार्वजनिक भएका छन्। केही यस्ता आन्तरिक समस्या उजागर पनि भइसकेका छन्। जीवन्त र गतिशील पार्टीका लागि सबैभन्दा डरलाग्दो रोेग देखा परेको छ। पार्टी अनुशासन उल्लंघन गर्ने र पार्टीका उम्मेदवारलाई अन्तर्घात गर्नेको खोजी गर्नुपर्छ। बेलैमा उपचारको उपाय पनि निकाल्नुपर्छ। नत्र भने, यसले पार्टीलाई भित्रभित्रै समाप्त पार्ने र अराजकतातिर धकेल्ने सम्भावना हुन्छ। बाह्य आक्रमणको त सामना गर्न कठिन छैन। तर, आन्तरिक रोगको निदान नगरी बाह्य आक्रमणको सामना गर्न कठिन हुन्छ। एमालेको मुख्य शक्ति भनेकै संगठन हो। संगठनलाई चुस्त, दुरुस्त र सृदृढ बनाउनुपर्छ। अबको केही महिनामै प्रतिनिधिसभा र प्रदेशसभा निर्वाचन पनि हुँदैछ। एमालेको अबको मुख्य काम नै संगठन विस्तार र सुदृढीकरण हुनुपर्छ। पार्टीमा देखिएका अराजकता, अन्र्तघात र मनमुटावलाई अन्त्य गरी पार्टी एक ढिक्का बनाएर जानैपर्छ। पार्टीको संगठन एक ढिक्का र बलियो बने एमालेलाई कुनै पनि गठबन्धनले हराउन सक्दैन। जनतामा एमालेप्रतिको आकर्षण र विश्वास घटेको छैन। यो चुनावमा पनि पार्टीको पपुलर मत घटेको छैन। केही संख्या मात्रै तलमाथि भएको हो। प्रतिनिधिसभा र प्रदेशसभा निर्वाचनमा एमाले पहिलो पार्टी बन्छ। बहुमत ल्याउँछ। किनकि एमालेबाहेक अरूले सुखी र समृद्धिको जनताको सपना पूरा गर्न सक्दैनन् भन्ने स्पष्ट छ। सत्तापक्षका नेताकार्यकर्तालाई कर्मचारी र प्रहरी प्रशासनले संरक्षण गर्यो। पैसाको खोलो बग्यो। र, पनि प्रहरी प्रशासन अनदेखा बन्यो। एमालेलाई हराउन सम्पूर्ण रूपमा प्रहरी प्रशासनको दुरुपयोग गरियो। एमालेले अपेक्षाकृत नतिजा निकाल्न नसक्नुको अर्को मुख्य कारण उम्मेदवार चयनमा भएको कमजोरी पनि हो। कतिपय स्थानमा जनचाहनाअनुसारका उम्मेदवार दिन सकेनौं। रणनीति बनाउन सकेनौं। काठमाडौं, धरानलगायतका केही स्थानमा उम्मेदवार चयनमा चुकेकै हौ। एकातिर पाँच दलको गठबन्धन र सत्तापक्षको आक्रमण। अर्कोतर्फ जनचाहनाअनुसार उम्मेदवार दिन नसक्दा चुनावी परिणाम सोचे अनुरूप नआउनु स्वाभाविकै हो। पार्टीको नीति, सिद्धान्त र कार्यक्रम रुचाए पनि उम्मेदवार राम्रो परेन भने जनताले मत दिँदैनन् भन्ने ख्याल गर्न सकेनौं। चुनाव जित्न उम्मेदवारको छवि, योग्यता, लोकप्रियता र इमान्दारितालाई पनि जनताले हेर्छन्। स्थानीय तहको चुनावमा त पार्टीभन्दा पनि जनताले उम्मेदवार हेर्छन्। त्यसैअनुसार मतदान गर्छन्। एमालेले उम्मेदवार मिलाउन सकेको भए अहिलेको भन्दा राम्रो नतिजा आउँथ्यो भन्नेमा शंकै छैन। यो चुनावबाट एमालेले राम्रो पाठ सिकेको हुनुपर्छ। स्थानीय तह निर्वाचनमा काठमाडौं, धरान र धनगढीलगायतका केही स्थानमा स्वतन्त्र उम्मेदवारले चुनाव जिते। दलहरूप्रतिको अस्थायी असन्तुष्टिका कारण स्वतन्त्र उम्मेदवारले मौका पाएका हुन्। अर्को चुनावसम्म यस्ता प्रवृत्ति र पात्र हराई सक्छन्। किनकि, यसअघि पनि नयाँ शक्तिका नाममा उधुमै मच्चाउन खोजिएको थियो। कहाँ पसे ? के हविगत छ, उनीहरूको ? लोकतन्त्रमा दलको विकल्प निर्दल वा व्यक्ति हुन सक्दैन। लोकतन्त्रको सुन्दर पक्ष भनेकै सबै विचार र भावना प्रष्फुटन हुन पाउँछन्। जनताले दलहरूलाई खबरदारी गर्न पाउँछन्। सच्चिन र सुध्रिन जनताले दलहरूलाई सचेत र खबरदारी गर्छन्। जनताको खबरदारी र असन्तुष्टिको दलहरूले बेलैमा सम्बोधन गर्न सक्नुपर्छ। लोकतन्त्रमा आवधिक निर्वाचनको व्यवस्था गरिएको हुन्छ। सत्तामा पुगेपछि जनतालाई बिर्सने र आफुलाई मात्रै केन्द्रमा राख्ने पार्टी र पदाधिकारीलाई जनताले प्रत्येक पाँच वर्षमा फैसला गर्छन्। राम्रो काम गर्नेलाई जनताले पुनः सत्तामा पुर्याउँछन्। नराम्रो गर्नेलाई दण्ड दिन्छन्। स्थानीय तह निर्वाचनमा पनि काठमाडौंलगायत केही स्थानमा दलहरूप्रति जनताको असन्तुष्टि प्रकट भएको हो। जनतामा निराशा पैदा हुन दिनुहुन्न। पार्टीहरूले एकपटक आफ्नै समीक्षा गरेर जनतामा आशा, विश्वास र भरोसा दिलाउनैपर्छ। जनअसन्तुष्टिलाई सम्बोधन गर्ने र जनताको विकास र समृद्धिको चाहना पूरा गर्ने भनेकै दल र तिनका प्रतिनिधिले हो। एमाले नेतृत्वको सरकारले विकास र समृद्धिको आशा जगाएको थियो। ठुल्ठूला विकास निर्माण पनि पूरा गर्यो। धेरैलाई सह्य भएन। अनेक षड्यन्त्र रचियो। एमालेलाई सत्ताबाट हटाउन राष्ट्रियअन्तर्राष्ट्रिय षड्यन्त्र रचिए। यतिसम्म भयो कि, सर्वोच्चबाट परमादेशमार्फत प्रधानमन्त्री तोक्ने काम भयो। तर त्यसबाट जनताले के पाए त ? उल्टै, जताततै बेथिति, विसंगति र कुशासन मात्रै हावी भयो। न सरकारले जनताका पक्षमा केही गर्न सक्यो, न त एमालेलाई नै केही गर्न दिइयो। मुलुकलाई अनिर्णयको बन्दी मात्रै बनाइयो। देश र जनताको अमूल्य समय सित्तै खेर फालियो। न्यायालय अस्तव्यस्त पारियो। सरकार बेकामे भयो। संसद्लाई लथालिंग पारियो। जताततै बेथिति, विसंगति र विकृति देखेर जनता दिक्क भए। त्यसकै परिणाम बालेनहरू जन्मिएका हुन्। काठमाडौंमा बालेन साहदेखि धरानमा हर्कराज राईको जितबाट दलहरूले पाठ सिक्नैपर्छ। सत्तामा पुगेपछि जनताको सेवक बन्न नसक्दा वा जनचाहनाअनुसार काम गर्न नसक्दाका परिणाम यी हुन्। स्थानीय तहमा पनि विकृति र विसंगति बढे। डोजर आतंक मच्चिए। नातागोता र परिवारवाद हावी भए। जनताको घर दैलोको सरकार त भन्यांै, तर जनताको सेवा गर्नेभन्दा शासक बन्नेहरू पनि देखा परे। त्यसकारण पनि स्थानीय तहमा दोहोरिन खोज्ने धेरैलाई जनताले मत दिएनन्। नयाँनयाँ नारा र अनुहार रुचाएको देखियो। पार्टीहरूले पनि जनताको चाहना र भावनाअनुसार नारा र उम्मेदवार दिन सकेनन्। त्यसकारण पनि स्वतन्त्रहरूले मौका पाए। जनतामा निराशा पैदा हुन दिनुहुन्न। पार्टीहरूले एकपटक आफ्नै समीक्षा गरेर जनतामा आशा, विश्वास र भरोसा दिलाउनैपर्छ। मुलुकमा एकथरीले वाम गठबन्धनको हल्ला फिँजाएका छन्। तर अहिले सम्भावना छैन। देशी विदेशी शक्ति केन्द्रहरू पनि वाम एकता हुन दिने पक्षमा छैनन्। उनीहरूका दृश्यअदृश्य योजना र कार्यक्रम अहिलेको सरकारबाट भइरहेका छन् भने अर्को गठबन्धन किन हुन दिन्छन् ? फेरि एमाले वाम एकता वा गठबन्धनका नाममा अल्झिने पक्षमा छैन। विगतको पार्टी एकताबाट पनि एमालेले पाठ सिकिसकेको छ। (भट्टराई, एमालेका प्रमुख सचेतक हुन्।)"
संसद् कुण्ठा र आक्रोश व्यक्त गर्ने थलो होइन : पूर्वसभामुख घर्ती,"काठमाडौं : पूर्वसभामुख ओनसरी घर्तीले संघीय संसदमा नीति तथा कार्यक्रममाथिको छलफललाई विषयान्तर गरिएको भन्दै आपत्ति जनाएकी छन्। उनले संसद् आमजनताको भावना अभिव्यक्त गर्ने र आफ्ना प्रतिनिधिमार्फत् जनताले सार्वभौमसत्ताको प्रयोग गर्ने थलो भए पनि त्यसलाई कुण्ठा र आक्रोश अभिव्यक्त गर्ने माध्यम बनाइएको टिप्पणी गरिन्। उनको संकेत प्रमुख प्रतिपक्षी दलका नेता एमाले अध्यक्ष केपी ओलीतर्फ लक्षित थियो। सरकारको नीति तथा कार्यक्रममाथि बोल्ने क्रममा ओलीले बिहीबार सत्ता गठबन्धनविरुद्ध तीन घण्टा लामो राजनीतिक मन्तव्य दिएका थिए। संसद भनेको आमजनताको भावना अभिव्यक्त गर्ने थलो हो। जनताको सार्वभौम सत्ताको उच्चतम प्रयोग आफ्ना प्रतिनिधिमार्फत अभिव्यक्त हुने गर्दछ, घर्तीले भनिन्, ' तर, केही दिनयता संसदमा भइरहेको नीति तथा कार्यक्रममाथिको छलफलको रुझान हेर्दा एकातिर कुण्ठा र आक्रोश अभिव्यक्त भइरहेको छ भने, अर्कातिर मूल विषयबाट विषयान्तर हुने प्रवृति देखिएको छ। उनले मुलुकको विकासका लागि सत्तापक्ष र प्रतिपक्षबीच हातेमालो हुनुपर्नेमा जोड दिइन्। घर्तीले विगतमा नीति तथा कार्यक्रममाथिको छलफलमा सांसदहरुले मिहेनतपूर्वक दिएका सुझाव बेवास्ता गर्ने परम्परा रहेको भन्दै यसपटक त्यसो नगर्न सरकारलाई सुझाव दिइन्। नीति तथा कार्यक्रमले आधारभूतरुपमा सही विषय समेटेको भन्दै उनले कोभिड१९ का कारण प्रभावित अर्थतन्त्रको पुनरुत्थान, शोधानान्तर घाटालाई न्यूनीकरण, मूल्य वृद्धि नियन्त्रण तथा कृषि, उद्योग र ऊर्जा क्षेत्रमा उत्पादन वृद्धि एवं पर्यटन प्रवद्र्धनको नीति सही रहेको उल्लेख गरिन्। नीति तथा कार्यक्रममा गरिबी निवारण र रोजगारी वृद्धिका लागि ठोस कार्यक्रम, समेटिनु, शिक्षा तथा स्वास्थ्य क्षेत्रमा थप नयाँ कार्यक्रम घोषणा हुनु सकारात्मक भए पनि विगतमा कृषि क्षेत्रमा राज्यले गरेको लगानीबाटल अपेक्षाकृत प्रतिफल प्राप्त हुन नसकेको बताइन्।"
भारत सरकारको सहयोगमा निर्मित स्कुलको उद्घाटन,काठमाडौं : भारत सरकारको अनुदानमा निर्मित विद्यालयको उद्घाटन गरिएको छ। नेपालस्थित भारतीय राजदूतावासका कार्यबाहक राजदूत नामग्य सी खम्पाले मुस्ताङको लोमान्थाङ३ स्थित श्री पाल एवं नाम्ग्याल गुम्बा विद्यालयको उद्घाटन गरेकी हुन्। सो अवसरमा भारत सरकारले उक्त स्कुललाई बस पनि हस्तान्तरण गरेको थियो। भारतीय दूतावासका अनुसार घरपझोङ गाउँपालिकालाई उपहारस्वरुप एम्बुलेन्स प्रदान गरिएको छ। भारतनेपाला विकास सहकार्य कार्यक्रमअन्तर्गत दुई करोड ६३ लाखको लागतमा उक्त विद्यालयको संरचना स्तरोन्नति भएको हो। यो परियोजा 'इन्डिया७५ आजादीका अमृत महोत्सव'अन्तर्गतको कार्यक्रम रहेको दूतावासले जनाएको छ। सामुदायिक विकास परियोजनाअन्तर्गत भारतले मुस्ताङमा १५ वटा परियोजना सम्पन्न गरेको जनाएको छ।
बलात्कार र यौन हिंसासम्बन्धी कानुन तर्जुमा गर्न सरकार तयार : गृहमन्त्री,"काठमाडौं : गृहमन्त्री बालकृष्ण खाणले बलात्कार र यौन हिंसासम्बन्धी कानुन तर्जुमा गर्न सरकारले तयारी थालेको बताएका छन्। राष्ट्रिय मानव अधिकार आयोगको २२ औं वार्षिकोत्सवका अवसरमा शुक्रबार ललितपुरमा आयोजित कार्यक्रममा बोल्दै गृहमन्त्री खाणले बलात्कार, घरेलु हिंसा, एसिड आक्रमणजस्ता घटनाका दोषीलाई कानुनी दायरामा ल्याउन आवश्यक कानुनको तर्जुमा गर्न सरकारले गृहकार्य थालेको बताए। गृहमन्त्री खाडले मानव अधिकारमैत्री वातावरण सिर्जना गर्न नेपाल सरकार प्रतिबद्ध रहेको बताए। उनले आर्थिक, सामाजिक तथा साँस्कृतिक अधिकारको प्रत्याभूतिका लागि मानव अधिकारमैत्री वातावरण सिर्जना गर्न सरकार प्रतिवद्ध रहेको बताए। सरकारले दण्डहिनता अन्त्य गर्ने तथा मानव अधिकार उल्लंघनप्रति शून्य सहनसिलताको नीति लिएको जानकारी दिए। यस्तै, द्वन्द्वकालीन घटनाका पीडितको न्यायका लागि सरकार प्रतिवद्ध रहेको भन्दै उनले संक्रमणकालीन संयन्त्रमार्फत छिट्टै पीडित र परिवारमा समेत न्यायको अनुभूति हुने गरी सो कार्यलाई निष्कर्षमा पुर्याइने बताए। मानव बेचबिखनविरुद्धको अभियानमा आयोग र नागरिक समाजले प्रशंसायुक्त काम गरेको उनको भनाइ छ। त्यस्तै, आयोगका अध्यक्ष तपबहादुर मगरले मानवअधिकार आयोग र अन्य संवैधानिक निकायबीच सहकार्य गर्दै मानवअधिकारको क्षेत्रमा प्रभावकारी काम गर्ने बताए। उनले विश्वका अन्य देशसँग पनि मानवअधिकार रक्षाका लागि विभिन्न सम्झौता भएको जानकारी दिए। उनले मानवअधिकार रक्षाका लागि आयोगले गरेको सिफारिसलाई राज्यले गम्भीरुपमा लिनुपर्ने धारणा व्यक्त गरे।"
निर्वाचन आयोगले बुढीगंगाको जनमतविरुद्ध निर्णय गरेको भन्दै आन्दोलन,"बाजुरा : निर्वाचन आयोगले बुढीगंगा नगरपालिकाका जनताको जनमतविरुद्ध निर्णय गरेको भन्दै नेकपा एमाले बाजुरा आन्दोलनमा उत्रेको छ। बैशाख ३० गते भएको स्थानीय तहको निर्वाचनको मत गणना नगरी पुन: निर्वाचन गराउने निर्णय प्रति एमालेले आन्दोलन गरेको नेकपा एमाले बुढीगंगा नगरकमिटी अध्यक्ष नरेन्द्र थापाले बताए। एमालेले बुढीगंगा नगरपालिकाका जनताको मतको कदर नगरी सत्ता र शक्तिका भरमा गरेको निर्णयप्रति साँफे मार्तडी सडक खण्ड शुक्रबार बिहानदेखि डाव बजार हुँदै बल्देसम्म सडक अवरुद्ध गरेका छ। निर्वाचन आयोग नेपालले जेठ १२ गते बिहीबार बुढीगंगा नगरपालिकाभरीको निर्वाचनलाई रद्ध गरेर पुन: निर्वाचन गराउन विज्ञप्ती निकालेको छ। नेपाली कांग्रेले २, ३, ५ र ९ नम्वरमा एमालेले बुथ कब्जा गरेको आरोप लगाउँदै आएको छ। भने कांग्रेशले ४ र ७ नम्बरमा बुथ कब्जा गरेको आरोप छ। एमालेले जनताले गरको मतदानको कदर गर्दै यथासिघ्र मतगणना हुनुपर्ने माग राख्दै आएको छ भने कांग्रेसले पुन: निर्वाचनको माग राख्दै आएको छ। बैशाख ३० गते भएको स्थानीय तहको निर्वाचनमा सुरक्षा ब्यवस्थामा गम्भिर लापरवाही गरेकोले प्रमुख जिल्ला अधिकारी उपेन्द्रराज पौड्याल, प्रहरी प्रमुख डिएपी चतुरभुज ओझा र सशस्त्र प्रहरीका प्रमुख डिएपी दिपक बिष्टलाई तीन दिन भित्र हटाउन निर्णय गरेको छ। साँफे मार्तडी सडक अवरुद्ध गर्दै दिनेश थपलीया मुर्दावाद, निर्वाचन आयोग मुर्दावाद, परमादेशी सरकार मुर्दावाद, जिल्ला प्रशासन कार्यालय मुर्दावाद नारासहित नगरवासी सडममा उत्रेका छन्। यता जिल्ला प्रहरी कार्यालय बाजुरालाई सो चक्का जामबारे कुनै जानकारी नभएको डिएपी चतुरभुज ओझाले बताए।"
"पैसा तिरेर एक बोरा मल किन्न पनि पाइँदैन, नीति तथा कार्यक्रम यही हो ? : राजेन्द्र लिङ्देन","काठमाडौं : राष्ट्रिय प्रजातन्त्र पार्टीका अध्यक्ष एवम् सांसद राजेन्द्र लिङ्देनले ठूला भनिएका राजनीतिक दलहरु जनताबाट धेरै टाढा भइसकेको बताएका छन् । सरकारको नीति तथा कार्यक्रममाथि संसद्मा भाग लिँदै सांसद लिङ्देनले ठूला भनिएका पार्टीहरु भोटको आधारमा ठूला भएपनि जनताको मूल्यांकन आधारमा धेरै टाढा भएको बताए। उनले सरकारको नीति तथा कार्यक्रम नेताको स्वार्थ केन्द्रित भएको आरोप लगाए। उनले भने, 'देशको नीति कार्यक्रम यहि हो ? पैंसा तिरेर एक बोरा मल किन्न पाइँदैन । पाठ्यपुस्तक समयमै विद्यार्थीले पाउँदैनन् । नीति तथा कार्यक्रमले यो विषय समेटिनुपर्ने होइन र? प्राथमिकताका आधारमा सरकारको कार्यक्रम आउनुपर्ने होइन र ? प्रधानमन्त्रीज्यूको गृह जिल्लामा मेडिकल कलेज स्थापना हुन्छ । मन्त्रीज्यूको जिल्लामा कार्यक्रम जान्छ । के यहि हो नीति तथा कार्यक्रम ।'"
जंगल नै नभएको ठाउँमा निजगढ विमानस्थल रोक्नु ठीक होइन : माधव नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले निर्माणाधीन निजगढ अन्तर्राष्ट्रिय विमानस्थल रोकिनुको पछाडि गलत मनसाय हुनसक्ने बताएका छन्। संसदमा सरकारको नीति तथा कार्यक्रममाथि छलफलमा भाग लिँदै उनले निजगढ अन्तर्राष्ट्रिय विमानस्थल बनाउन दिने निर्णय कार्यान्वयन नगर्ने कुरा अत्यन्तै दुःख रहेको बताए। धेरै हिसाबले निजगढमा विमानस्थल उपयुक्त थियो। म अन्तर्राष्ट्रिय सम्बन्ध समितिको सदस्य पनि हो। पटकपटक भ्रमण निरीक्षण गर्ने मौका पाएको थिएँ। अहिले जंगल नै छैन त्यहाँ। जंगल नभएको ठाउँमा विमानस्थल रोक्ने कुरा के हो?,' उनले प्रश्न गरे। उनले अरु चिजबाट प्रभावित भएर विमानस्थल निर्माणमा हस्तक्षेप भएको बताए। 'यो निर्णयका बारेमा सम्बन्धित निकायले पनि गहन अध्ययन गरोस्। यो विषयमा सरकार र राजनीतिक दल गम्भीर हुनुपर्छ। निर्णयको बारेमा गहन चिन्तन होस, उनले आग्रह गरे। उनले लामो समयपछिको छलफलबाट निजगढमा अन्तर्राष्ट्रिय विमानस्थल बनाउने मास्टर प्लान बनेको स्मरण गरे। उनले विमानस्थलको विकल्प दिनसमेत आग्रह गरे।"
दुर्घटनामा परिन् रेनु दाहल,काठमाडौं : भरतपुर महानगरपालिकाको नवनिर्वाचित मेयर रेनु दाहाल सवारी दुर्घटनामा परी घाइते भएकी छन् । उनी सवार प्रदेश ३०१०२३ च ७३१८ नम्बरको गाडी ललितपुरको स्टाफ कलेज नजिकै दुर्घटनामा परेको हो । रेनुलाई सामान्य चोट लागेको छ । उनी सवार गाडीको टायर पञ्चर भएर बिजुलीको पोलमा ठोक्किएको प्रहरीले बताएको छ। टाउकोमा चोट लागेकी रेनुलाई उपचारका लागि पुल्चोकस्थित सुमेरू अस्पतालमा भर्ना गरिएको थियो। अहिले उनलाई डिस्चार्जको तयारी भइरहेको रेनुकी बहिनी गंगा दाहालले जानकारी दिइन्।
महोत्तरीमा जनप्रतिनिधिहरु पदभार ग्रहणसँगै योजना सुनाउँदै,"महोत्तरी : महोत्तरीका १५ पालिकामध्ये अधिकांश पालिकाका प्रमुखले पदभार ग्रहण गर्ने क्रममा जनमैत्री विकासका योजनाहरु सुनाएका छन्। उनीहरुमध्ये कतिपयले त तत्कालै जनमानसलाई प्रत्यक्ष फाईदा हुने तवरको निर्णयहरुसहितको अवधारणा प्रस्तुत गरेका छन्। महोत्तरीका पालिकाहरुले गरेका केही निर्णयहरु : बर्दिवास : स्वास्थ्य सेवाको हकमा अगाडि गर्भवती महिलाहरुको हकमा नगरपालिकाले थप १ हजार रुपैयाँ थपेर जनही २ हजारका दरले यातायात खर्च पाउनेछन्। गर्भवती महिलाहरुलाई नियमित स्वास्थ्य जाँच गरी आमाबच्चा दुबैको स्वास्थ्य सुरक्षामा प्रभावकारीता ल्याउने उद्देश्यले नगरले थप १ हजार रुपैयाँ थप गरिएको मेयर प्रल्हाद कुमार क्षेत्रीले उद्घोष गरेका छन्। मेयर क्षेत्रीले भने, यसले गर्दा पालिकाभरिका महिलाहरुलाई स्थानीय स्वास्थ्य संस्थामा प्रसुती गराउनका लागि अभिप्रेरित हुनेछ। यसभन्दा अगाडि रकमकै अभावमा सर्वसधारणहरु प्रसुती सेवा घरमै गराउनुपर्ने वाध्यता रहेको थियो। अब अस्पतालमा जानु परे नगरले निःशुल्क एम्बुलेन्सको व्यवस्था मिलाउनेछ। नगरभरिमा स्वास्थ्य बिमालाई थप प्रभावकारिता बनाउने मेयर क्षेत्रीले बताए। उनले भने, गरिब तथा विपन्न परिवारको हकमा वडाबाट सिफारिस लिएर आयो भने नगरले नि:शुल्क स्वास्थ्य बीमाको व्यवस्था मिलाउनेछ। नेपाल सरकारले यसअघि तराईको जिल्लाहरुमा १ हजार यतायात खर्च गर्भवती महिलाहरुका लागि उपलब्ध गराउदै आएको थियो। भंगहा : किसानले बाह्रैमास सिंचाई नगरभरिका खेतीयोग्य जग्गामा बाह्रैमास सिंचाईको व्यवस्थापन मिलाईने भंगहा नगरपालिका मेयर संजीव साहले उद्घोष गरेका छन्। पालिकाका खेतीयोग्य जग्गाहरुमा वैकल्पिक विधि अपनाएर १२ औ महिना सिचाईको प्रवन्ध गरिने र नगरभरिका सामुदायिक विद्यालयहरुमा कक्षा ११ र १२ मा निःशुल्क पठनपाठनको प्रवन्ध गर्नुको साथै नगरमा चाँडै १० सैययाको आधारभूत स्वास्थ्य संस्था संघीय सरकारको समन्वय र नगरपालिकाको पहलमा स्थापना गरिने नगरपालिकाले जनाएको छ। वडा कार्यालय र स्वास्थ्य चौकीहरुलाई समेत नागरिकमैत्री बनाई अनुकुल सेवा प्रदान गरिने नगरप्रमुख साहले जानकारी दिएका छन्। गौशाला : स्वास्थ्य, शिक्षाको हकमा कुनै सम्झौता नहुने नगरप्रमुख डा दिपेन्द्र महतोले गौशालावासीले पहिलो प्राथामिकता स्वास्थ्य र शिक्षाको क्षेत्रमा उपलब्धि पाउनेछ। आफ्नो कार्यकालमा यी दुई अतिआवश्यक सेवाहरु सूचारु गर्नका लागि कसैसँग कुनै किसिमको सम्झौता नगरिकन सर्वसुलभ एवम् चुस्तदुरुस्त सेवा उपलब्ध गराईनेछ। स्वास्थ्य र शिक्षालाई आधुनिकतासँग जोडेर यहाँ सर्वपक्षीय विकासको मोडालिटी तयार गरिने र सोही अनुरुप सेवा प्रदान गरिने नगरप्रमुख महतोले धारणा राखेका छन्। यहाँको स्वास्थ्य र शिक्षा निकै नै कमजोर अवस्थामा रहेकोले आफु त्यस तर्फ चाडै नै सुधारिने डा महतोले उदघोष गरेका छन्। सोनमा : गर्भवती महिलाको हकमा निःशुल्क एम्वुलेन्स पालिकाभरिका दिर्घरोगी तथा गर्भवती महिलाको हक प्रदेश भरिका जुनसुकै अस्पतालमा जान मिल्ने गरी एम्बुलेन्स सेवा नि:शुल्क गरिने गाँउपालिकाका अध्यक्ष विश्वेश्वर यादवले बताएका छन्। अध्यक्ष यादवले भने, अब आर्थिक रुपले विपन्न परिवारका कोहि रोगी पनि यातायातकै अभावमा अकालमा ज्यान गुमाउन वाध्य हुनेछैन। गाँउपालिकाले त्यस्तालाई निःशुल्क रुपमा एम्बुलेन्स सेवा उपलब्ध गराईनेछ। कृषिमा अधारित पालिका रहेकोले यहाँका किसानका लागि निःशुल्क सिंचाईको समेत प्रवन्ध गरिने अध्यक्ष यादवले प्रतिवद्धता जनाएका छन्। औरही : भाषण कम, काम बढी औरही नगरप्रमुख प्रदीप खडकाले आफूले भाषणले होईन् काम गरेर जनताको मन जित्ने उदघोष गरेका छन्। मेयर खडाकाले भने, यस पालिकालाई प्रदेशभरिकै उत्कृष्ट पालिका बनाउनका लागि हरसम्भव प्रयासरत रहनेछु। पालिकालाई जनमैत्री बनाउनका लागि उत्कृष्ट तवरले यहाँ जनमैत्री विकासको लहर ल्याउनेछु। साथै नगरभरिका गर्भवती महिलालाई मधेश प्रदेश भरिमा निःशुल्क एम्बुलेन्स सुबिधा प्रदान गरिनुको साथै तीन महिनासम्म निःशुल्क रुपमा पञ्जीकरणको कामकाम हुनेछ। , मटिहानी : अधुरा कामकाज पूरा विद्यालय आवातजावत गर्नका लागि नगरभरिका कक्षा ११ का छात्रालाई साइकल वितरण गर्ने पहिलो निर्णय भएको छ। दोस्रोपटक मटिहानी नगरपालिकाको नगरप्रमुखको रुपमा पदभार ग्रहण गर्दै नगरप्रमुख हरिप्रसाद मण्डलले भने अब छोरीहरुको सहजताका लागि साइकल खरिद गरेर वितरण गर्नेछु। उनले भने, अबको पहिलो कार्यकालमा अधुरा रहेका कामकाजलाई पूरा गर्नेछु। विशेष गरेर शिक्षा, स्वाथ्य र कृषि क्षेत्रको कामलाई प्राथमिकतामा राखि जनमैत्री कार्यसम्पादन गर्नेछु्। नगरभित्रको सडकलाई प्रदेश र संघीय सरकारको सहयोगमा आवश्यकताअनुसार दुई लेन, चार लेनको पक्की तथा कालोपत्रे सडक बनाउने नगरप्रमुख मण्डलले बताए। त्यस्तै नगरपालिकाको नाममा चाँडै नै बारुणयन्त्र खरिद गरी जनताको सेवामा प्रयोगमा ल्याउने मण्डलले धारणा राखेका हुन। जलेश्वर : चौतर्फी विकासको अवधारणा ल्याउने जिल्ला सदरमुकाम एवम् सवैभन्दा पुरानो नगरपालिकाको रुपमा जलेश्वरलाई चिनिन्छ। जलेश्वरमा चौतर्फी विकासको आवश्यक्ता सर्वसधारणले महसुस गर्दै आएका छन्। यसैलाई ध्यानमा राख्दै नगरप्रमुख सुरेश साह सोनारले क्रमिक रुपमा यहाँको हरेक क्षेत्रमा विकास भएको अनुभव गराउने किसिमले कार्यसम्पादन गर्ने प्रतिवद्धता जनाएका छन्। जलेश्वरमा प्रायः शिक्षा, स्वास्थ्य, सरसफाई, वजार व्यवस्थापन, खेलकुदलगायतका चौतर्फी विकासको आफ्नै कार्यकालमा पूरा गरिने धारणा राखेका छन्।"
दुई स्वतन्त्र उम्मेदवारको मत शून्य,"झापा : स्थानीय तह निर्वाचन२०७९ मा झापामा दुई नगरप्रमुखका उम्मेदवारले शून्य मत पाएका छन्। जिल्ला गौरादहमा नगरप्रमुखमा उम्मेदवारी दिनुभएका इन्द्रबहादुर विष्ट र चन्द्रप्रसाद उप्रेतीको मत शून्य रहेको निर्वाचन आयोगले जनाएको छ। यस्तै ११ नगरप्रमुखअध्यक्षका आकाङ्क्षीले एकदेखि नौ मतमात्र पाएका छन्। कमल गाउँपालिकामा स्वतन्त्रतर्फका अध्यक्षका उम्मेदवार भीमकुमार राईले एक मतमात्र पाएका छन्। त्यस्तै शिवसताक्षी योगमणि अधिकारी (स्वतन्त्र)ले चार मत, गौरादह राधिका धमला (स्वतन्त्र)ले सात मत, बिर्तामोड अञ्चल धिमाल (नेपाल लोकतान्त्रिक पार्टी)ले छ मत, कमलका नारायणप्रसाद रिजाल (मौलिक जरोकिलो पार्टी)ले आठ मत, दमकका देउकुमार राई (किराँत खम्बूवान साझा पार्टी)ले नौ मत, दमकका कृष्ण राया (लोकतान्त्रिक समाजवादी पार्टी नेपाल)ले छ मत, दमकका नेत्रजङ्ग थापा (स्वतन्त्र)ले छ मत, दमकका नीलकण्ठ सापकोटा (स्वतन्त्र) पाँच मत र दमककै कृष्ण खनाल (स्वतन्त्र)ले तीन मत पाएका छन्। त्यस्तै गौरीगञ्ज२ बाट वडाध्यक्षमा स्वतन्त्र उम्मेदवारी दिनुभएका गणेशबहादुर कार्की र शिवसताक्षी७ बाट राष्ट्रिय जनमुक्ति पार्टीको तर्फबाट वडाध्यक्षमा उम्मेदवारी दिनुभएका दिलबहादुर लिम्बूले एकएक मत पाएका छन्। जिल्लामा ९६१ उम्मेदवारको जमानत जफत भएको छ। जिल्लामा विभिन्न पदमा गरी दुई हजार ७८६ जनाले उम्मेदवारी दर्ता गराएका थिए। तीमध्ये प्रमुखअध्यक्षमा ८३, उपप्रमुखउपाध्यक्षमा ५७, वडाध्यक्षमा २९१ र महिला, दलित, खुला सदस्य गरी ५३० जनाको धरौटी रकम जफत भएको जिल्ला निर्वाचन कार्यालय झापाका सूचना अधिकारी प्रकाश न्यौपाने जानकारी दिए। रासस"
"मन्त्री बडुको भनाईप्रति एमालेको आपत्ति, १५ मिनेट संसद बैठक स्थगित",काठमाडौं : नेकपा एमालेले उद्योग वाणिज्य तथा आपूर्ति मन्त्री दिलेन्द्र बडुको भनाईप्रति आपत्ति जनाएको छ। शुक्रबार दिउँसो संसद् बैठकमा विशेष समय लिएर बोल्ने क्रममा मन्त्री वडुले पूर्वप्रधानमन्त्री केपी शर्मा ओलीलाई आफू सरकारमा हुँदा कमिसन खाएको आरोप लगाएपछि एमालेका सांसद् उठेर विरोध गरेका हुन्। प्रमुख प्रतिपक्ष दलका नेता बिहीबार केपी शर्मा ओलीले नीति तथा कार्यक्रममाथि छलफलका क्रममा दिएको अभिव्यक्तिलाई मन्त्री बडुले स्तरहीन भनेका थिए। त्यस लगत्तै एमाले सांसद खगराज अधिकारीले नियमापत्ति गरेका हुन्। मन्त्री बडुले माफी माग्नुपर्ने माग गर्दै संसद्मा अवरोध सिर्जना भएको हो। एमालेका प्रमुख सचेतक विशाल भट्टराईले नियमापत्ति जनाउँदै संसदको रेकर्डबाट हटाउन आग्रह गरेका छन्। उनले मन्त्री पदमा बसेर असंवैधानिक तर्क गर्न नहुने बताए। भट्टराईले गलत गरेको भए छानविन गरेपछि कारबाही भोग्न तयार रहेको बताउँदै मन्त्री जस्तो व्यक्तिले रोस्टममा उभिएर निराधार आरोप नलगाउन आग्रह गरे। एमालेको आपत्तिपछि सभामुख अग्नि सापकोटाले प्रमुख प्रतिपक्षको माग बमोजिम गलत विषय रहे रेकर्ड हेरेर आवश्यक निर्देशन दिने बताए। एमालेका सांसदले कुर्सीबाट उठेर निरन्तर विरोध जनाएपछि सभामुखले १५ मिनेट संसद् बैठक स्थगित गरेका छन् ।
काठमाडौंको उपमेयरमा निर्वाचित सुनिता डंगोलको धन्यवाद र्याली (फोटोफिचर),काठमाडौं :सुनिता डंगोल काठमाडौं महानगरपालिकाको उपमेयरमा निर्वाचित भएको खुसीयालीमा उनका समर्थकहरुले धन्यवाद र्याली सुरु गरेका छन्। र्याली राष्ट्रिय सभागृहबाट सुरु भएको हो। स्थानीय तह निर्वाचनमा भारी मतका साथ डंगोल महानगरको उपमेयरमा विजयी भएकी छन्। डंगोलले निकटतम प्रतिद्वन्द्वी गठबन्धनका उम्मेदवार नेकपा एकीकृत समाजवादीका रामेश्वर श्रेष्ठलाई पछि पार्दै उपमेयरमा विजयी भएकी हुन्। डंगोलले ६८ हजार ६ सय १२ मत ल्याउँदा श्रेष्ठले २३ हजार ८ सय ६ मत मात्रै प्राप्त गरे। काठमाडौंको मेयरमा सत्तागठबन्धनलाई पछि पार्दै स्वतन्त्र उम्मेदवार बालेन साह विजयी भएका छन्। उनले ६१ हजार ७ सय ६७ मत प्राप्त गरे। गठबन्धनबाट चुनाब लडेकी कांग्रेसकी सिर्जना सिंहले ३८ हजार ३४१ मत प्राप्त गरे।
राजनीतिक वितृष्णाले बालेन र हर्कहरु जित्नुभयो : माधव नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले युवाहरुमा राजनीतिक वितृष्णा छाएको बताएका छन्। संसदमा सरकारको नीति तथा कार्यक्रममाथिको छलफलमा भाग लिँदै उनले भने, 'चाहे काठमाडौंमा बालेनको सफलता होस्, चाहे धरानमा हर्कजीको। अहिले भर्खरै भएको निर्वाचनमा विभिन्न ठाउँमा स्वतन्त्र उम्मेदवारले जित्नुभएको छ। उहाँहरुलाई बधाइ दिन चाहन्छु। जनताले आफूलाई विश्वास भएका मान्छेलाई विजयी बनाएका छन्। ती सबै व्यक्तिहरुको मिहेनतका कारण सफलता प्राप्त गर्नुभएको छ,' उनले भने। उनले राजनीतिमा युवाहरुको व्यापक आलोचना भइरहेको हुँदा यसमा आत्मचिन्तन गर्नुपर्ने बताए। यसको मूल कारण देशमा बढ्दै गएको भ्रस्टाचार कारक रहेको बताए।"
एमाले हारे पनि खुट्टा त माथि नै छ भन्न खोज्यो : मिनेन्द्र रिजाल,"काठमाडौं : नेपाली कांग्रेसका नेता मिनेन्द्र रिजालले नेकपा एमालेलाई स्थानीय तहको चुनावामा हार स्वीकार्न आग्रह गरेका छन्। संसदमा नीति तथा कार्यक्रममाथि छलफल गर्दै सांसद रिजालले यो चुनावमा जसले जे भने पनि कांग्रेस पहिलो रहेको भन्दै आगामी चुनावका लागि जित्ने पर्यत्न गर्न एमालेलाई आग्रह गरे। उनले भने, यसपालीको हारलाई स्वीकार गर्नुस् । कांग्रेसले ३२८ पालिकाको नेतृत्व गर्छ, जसले जे भने पनि। कांग्रेसले २६ सय ५८ वडाको नेतृत्व गर्छ। पहिले आफूले आफूलाई हेर्नुहोस्। उनले लोकप्रिय मतको सबैभन्दा भरपर्दो मानक वडाध्यक्षमा पाएको मत भएको बताए। 'कांग्रेसले ३४३ प्रतिशत मत पाएको छ। तपाईं (एमाले)को पार्टीले ३३ प्रतिशत मत पाएको छ। अब हारे पनि खुट्टा त माथि नै छ भन्न खोजेको हो भने त्यतिसम्म भने केही छैन।"
अमेरिकी मन्त्रीले तिब्बती शरणार्थी शिविर भ्रमण गरेको भन्दै नेकपाको आपत्ति,"काठमाडौं : विप्लव नेतृत्वको नेपाल कम्युनिस्ट पार्टी (नेकपा)ले अमेरिकी उपमन्त्रीले तिब्बती शरणार्थी शिविरको भ्रमण गरेको भन्दै आपत्ति जनाएको छ। गत जेठ ११ गते अमेरिकी उपपमन्त्री अजरा जियाले ललितपुरको जावलाखेलस्थित शरणार्थी शिविरमा भ्रमण गरेकी थिइन्। 'नेपाल भ्रमणमा आएकी अमेरिकी उपमन्त्रीले दुई देश र दुई सरकारसँग सम्बन्धित कार्य गर्नुको सट्टा अति संवेदनशिल रहेको तिब्बतीयन शरणार्थी शिविरमा भ्रमण गर्न जानु भनेको नेपालको राष्ट्रिय स्वधीनता र कूटनीतिक मार्याद बाहिरको कार्य हो। यो कार्य नेपाली जनताको लागि घोर आपत्तिको विय हो,' प्रवक्ता प्रकाण्डद्वारा जारी विज्ञप्तिमा भनिएको छ। अमेरिकी मन्त्रीलाई शरणार्थी शिविरमा कसले किन लगेको भन्दै लैजानुको कारण जनतासमक्ष जानकारी गराउन माग गरिएको छ। नेपालको सार्वभौमिकतामाथि ठाडो अतिक्रमण नगर्न अमेरिकालाई चेतावनीसमेत दिएको छ।"
अन्नपूर्ण मिडियाको दिगोपनाका लागि एकता र सद्गुरुको माटो जोगाऔं अभियानबीच समझदारी पत्रमा हस्ताक्षर,काठमाडौं : अन्नपूर्ण मिडिया नेटवर्कले सुरु गरेको दिगोपनाका लागि एकता अभियान र सद्गुरुको माटो जोगाऔं अभियानबीच समझदारी पत्रमा हस्ताक्षर भएको छ। तिनकुनेस्थित कर्पोरेट टावरमा अन्नपूर्ण मिडिया नेटवर्कका तर्फबाट ग्रुप सीईओ सनत न्यौपानेले र    का तर्फबाट अरुण कुमार सिंहले समझदारी पत्रमा हस्ताक्षर गरेका हुन्। उनले नेपालमा पनि सोहि किसिमको सहभागीतामा सबै लाग्नुपर्ने कुरा उल्लेख गरे।
निजगढ विमानस्थल बनाउन सर्वोच्चको रोक,"काठमाडौं : सर्वोच्च अदालतले बाराको निजगढमा प्रस्तावित अन्तर्राष्ट्रिय विमानस्थल बनाउन सरकारले गरेका सबै निर्णय बिहीबार बदर गरेको छ। न्यायाधीशहरू हरिकृष्ण कार्की, विश्वम्भरप्रसाद श्रेष्ठ, ईश्वरप्रसाद खतिवडा, प्रकाशमान सिंह राउत र मनोजकुमार शर्माको बृहत् पूर्ण इजलासले उपयुक्त विकल्प हेरेर वैकल्पिक विमानस्थल बनाउन सरकारलाई परमादेश दिएको हो। सर्वोच्चका प्रवक्ता विमल पौडेलले फैसलाको पूर्णपाठ तयार भइनसकेको बताए। सरकारी निर्णय बदरको आदेश भएको छ, प्रवक्ता पौडेलले भने, वन ऐन, नियम, कार्यविधिलगायतका विधिशास्त्रीय मान्यताअनुसार उपयुक्त विकल्प हेरेर विमानस्थल निर्माण गर्नु भन्ने परमादेश जारी भएको छ। सर्वोच्चको वातावरणीय पक्षलाई ध्यान दिँदै गरिएको फैसलापछि निर्माणको चर्चासँगै विवादित बनेको निजगढ विमानस्थल योजना अन्त्य भएको छ। सर्वोच्चको ५ सदस्यीय बृहत् पूर्ण इजलासले गरेको निर्णय गरेकाले यो आदेशको पुनरावलोकन हुँदैन। घना जंगल क्षेत्र मास्न नहुने भन्दै वरिष्ठ अधिवक्ता प्रकाशमणि शर्मा र अधिवक्ता रञ्जुहजुर पाँडे क्षेत्रीले सरकारी निर्णय बदरको माग गरी २०७६ फागुन ७ गते रिट निवेदन सरकारले आर्थिक वर्ष २०७०७१ देखि दोस्रो अन्तर्राष्ट्रिय विमानस्थल निजगढ, बारालाई राष्ट्रिय गौरवको आयोजनाका रूपमा अगाडि बढाएको थियो। राष्ट्रपति विद्यादेवी भण्डारीले मंगलबार संसद्मा प्रस्तुत गरेको सरकारको नीति तथा कार्यक्रममा पनि निजगढ विमानस्थल बनाउने प्रस्ताव थियो। २०८०८१ मा निर्माण सुरु गर्ने गरी लगानी तथा निर्माणको ढाँचा टुंगो लगाइने उल्लेख थियो। शर्मा र क्षेत्रीकै प्रकृतिको मुद्दा त्यसअघि नै परेको थियो। उक्त मुद्दाको सुनुवाइका क्रममा न्यायाधीश टंकबहादुर मोक्तानको एकल इजलासले २०७६ मंसिर २० मा विमानस्थल निर्माण यथास्थितिमा राख्न अन्तरकालीन आदेश दिएको थियो। त्यसपछि २०७६ पुस ६ गते तत्कालीन प्रधानन्यायाधीश चोलेन्द्रशमशेर जबरा र कुमार रेग्मीको संयुक्त इजलासले अन्तरिम आदेश दिएपछि रूख काट्ने प्रक्रिया रोकिएको थियो। जबरा र रेग्मीकै इजलासले विवादित विषयवस्तु गम्भीर भएकाले कानुनी व्याख्या गर्नुपर्ने भन्दै बृहत् पूर्ण इजलासमा पठाउने फैसला गरेका थिए। निजगढ अन्तर्राष्ट्रिय विमानस्थल निर्माणमा मुख्य समस्या बनेको बारास्थित टांगिया बस्ती । तस्बिर : दिवाकर भण्डारी दोस्रो अन्तर्राष्ट्रिय विमानस्थलका लागि प्रस्तावित ८ हजार हेक्टर क्षेत्रफलको जमिनमध्ये आयोजनाको अधिक भाग बाराको कोल्हवी नगरपालिकाभित्र, केही भाग जितपुरसिमरा उपमहानगरपालिमा र केही भाग करैयामाई गाउँपालिकामा पर्छ। तराईमधेस दु्रतमार्गसँग जोडिएपश्चात् करिब डेड घण्टा दूरीमा राजधानी काठमाडौं आइपुग्न सकिने, लामो दूरीको उडान भर्ने ठूला जहाजबाट संसारका महत्वपूर्ण स्थानहरूमा सिधै हवाई सम्पर्क विस्तार गर्न मिल्ने, मधेस प्रदेशको समृद्धिका लागि आर्थिक आधार बन्ने जनाइएको थियो। सरकारले २०७१ र २०७५ सालमा निजगढमा विमानस्थल बनाउनका लागि विभिन्न निर्णय गरेको थियो। सर्वोच्चले विमानस्थल निर्माणका लागि गरिएको वातावरणीय प्रभाव मूल्यांकन (ईआईए) प्रतिवेदन र त्यसलाई ससर्त स्वीकार गर्ने वन मन्त्रालयको निर्णयलाई पनि बदर गरिदिएको छ। प्रतिवेदनमा विमानस्थल बनाउन करिब २४ लाख रूख काट्नुपर्ने उल्लेख थियो। निजगढस्थित वन क्षेत्र जैविक विविधताका हिसाबले महत्वपूर्ण थियो। उक्त क्षेत्र पर्सा राष्ट्रिय निकुञ्जसँग जोडिएको तराईको चारकोसे झाँडीअन्तर्गत पर्छ। सरकारले सालका रूख काटेर विमानस्थल बनाउने योजना बनाएको थियो। पर्यावरण अभियन्ता एवं वातावरण संरक्षणमा क्रियाशील संस्थाहरूले वातावरण र वन्यजन्तुलाई अपूरणीय क्षति पुग्ने जनाउँदै विमानस्थल आयोजनाको विरोध गर्दै आएका थिए। विमानस्थल बनाउन आवश्यक ८ हजार हेक्टरभन्दा बढी जग्गाका लागि घना जंगलका रूख काट्नुपर्ने प्रस्ताव थियो। विमानस्थल आयोजनाको सुरुवात २०७१ सालमा भएता पनि अपेक्षाकृत रूपमा गति लिन सकेको थिएन। प्रस्तावित निजगढ अन्तर्राष्ट्रिय विमानस्थल बन्ने क्षेत्रको बस्ती। तर, सर्वोच्च अदालतले निजगढमा विमानस्थल बनाउन रोक लगाएको छ। तस्बिर : दिवाकर भण्डारी"
"सर्वोच्चको निर्णय राष्ट्रिय हितविरुद्ध छ, कार्यकारी भूमिकामाथि हस्तक्षेप भयो : महासचिव पोखरेल","काठमाडौं : नेकपा एमालेका महासचिव शंकर पोखरेलले सर्वोच्च अदालतले भूमिकामाथिको हस्तक्षेप भएको टिप्पणी गरेका छन् । बिहीबार सर्वोच्चले बाराको निजगढमा प्रस्तावित अन्तर्राष्ट्रिय विमानस्थल बनाउन सरकारले गरेका सबै निर्णय बदर गरेपछि उनले राष्ट्रिय हितविरुद्ध भएको बताएका हुन्। निजगढ अन्तर्राष्ट्रिय विमानस्थल बनाउन नपाउने गरी सर्वोच्च अदालतले गरेको फैसला न्यायिक दृष्टिले त्रुटिपूर्ण र राष्ट्रिय हित विरुद्धमा भएको उनको भनाई छ। राजधानी काठमाडौंको भविष्यको आवश्यकतालाई दृष्टिगत गरी निजगढमा फास्टट्र्याकसहित बनाउन लागिएको अन्तर्राष्ट्रिय विमानस्थल बनाउन नपाउने गरी सर्वोच्च अदालतले गरेको फैसला न्यायिक दृष्टिले त्रुटिपूर्ण र राष्ट्रिय हित विरुद्धमा छ । उनले थपे, वातावरणमा पर्ने असरको प्रतिस्थापनगर्ने कानुनी व्यवस्थाको पालनामा ध्यानदिनुको साटो कार्यकारीको भुमिकामा नै हस्तक्षेप गरी निर्माण कार्यमा नै रोक लगाउनु वुझिनसक्नुको न्यायिक सक्रियता हो। सर्वोच्चको यस्ता फैसलाले न्यायिक प्रणालीप्रतिको आस्था र विश्वासलाई कमजोर बनाउने पोखरेलको तर्क छ । राष्ट्रिय सामर्थ्यको निर्माणको संकल्पमा समेत बाधा पुर्याउने भएकाले गम्भीर र जिम्मेवार बन्नुपर्ने उनले बताए। निजगढ विमानस्थल बनाउन नपाउने गरी गरेको सर्वोच्चको निर्णय दुर्भाग्यपूर्ण भएको एमालेका उपमहासचिव प्रदीप ज्ञवालीले ट्वीट गरेका छन्। उनले ट्वीटमा भनेका छन्, निजगढमा अन्तर्राष्ट्रिय विमानस्थल बनाउन नपाउने गरी आज सर्वोच्च अदालतले गरेको फैसला दुर्भाग्यपूर्ण छ। यसले कार्यकारी क्षेत्राधिकार त अतिक्रमण गरेको छ नै, नेपालको राष्ट्रिय सामाथ्र्य र विकासको सम्भावनामाथि पनि आँच पुर्याएको छ। आखिर कसरी र कसको हितमा हुन्छन् यस्ता फैसला ? यता राष्ट्रिय प्रजातन्त्र पार्टीका केन्द्रीय अध्यक्ष राजेन्द्र लिङ्देनले पनि सर्वोच्चको परमादेशबाट निजगढमा अन्तर्राष्ट्रिय विमानस्थल बन्ने बाटो बन्द गरेकोमा आपत्ति जनाए । उनले भने,एउटा आशलाग्दो राष्ट्रिय गौरवको आयोजनाको यसप्रकारको अन्त्य दुःखद छ। सरकारले आर्थिक वर्ष २०७०७१ देखि दोस्रो अन्तर्राष्ट्रिय विमानस्थल निजगढ, बारालाई राष्ट्रिय गौरवको आयोजनाका रूपमा अगाडि बढाएको थियो। राष्ट्रपति विद्यादेवी भण्डारीले मंगलबार संसद्मा प्रस्तुत गरेको सरकारको नीति तथा कार्यक्रममा पनि निजगढ विमानस्थल बनाउने प्रस्ताव थियो। २०८०८१ मा निर्माण सुरु गर्ने गरी लगानी तथा निर्माणको ढाँचा टुंगो लगाइने उल्लेख थियो। न्यायाधीशहरू हरिकृष्ण कार्की, विश्वम्भरप्रसाद श्रेष्ठ, ईश्वरप्रसाद खतिवडा, प्रकाशमान सिंह राउत र मनोजकुमार शर्माको बृहत् पूर्ण इजलासले उपयुक्त विकल्प हेरेर वैकल्पिक विमानस्थल बनाउन सरकारलाई परमादेश दिएको हो।"
उपमेयरबाट मेयरमा फड्को,"काठमाडौं : एक त महिला उम्मेदवार त्यसमाथि प्रमुख कार्यकारी पदमा पार्टीहरूले टिकट दिन आनाकानी गर्छन्। देशभरिका महिलामध्ये केही महिला २०७४ को निर्वाचनमा उपप्रमुखको अनुभव समेटिसकेका महिला जनप्रतिनिधिले टिकट पाएर जित निकाल्नु पनि ठूलो विषय हो। तिनै महिलामध्येका उपप्रमुखबाट प्रमुखमा दोहोरिएका महिलाहरूले अहिले स्थानीय निकायमा जित निकाल्न सफल भएका छन्। उपमेयर हुँदा इमान्दरपूर्वक जिम्मेवारी निभाएकै कारण पार्टीले मेयरको टिकट दिएको र नगरवासीले विजयी गराएको खोटाङको हलेसी तुवाचुङकी मेयर बिमला राई बताउँछिन्। उपमेयर हुँदा न्यायिक समिति, अनुमगन समिति, राजस्व परामर्श समितिमा गरेको काम र अनुभवले अब अगाडि बढ्न सजिलो हुने उनले सुनाइन्। मेरो एउटै संकल्प नगरवासीको सेवक बनेर काम गर्ने हो, राईले भनिन्, सरोकारवाला सबैसँग सल्लाह गरेर गुरुयोजनाका साथ हामी अगाडि बढ्छौं। पहिले थालेर अधुरा रहेका योजनालाई पूर्णता दिनु आफ्नो पहिलो कर्तव्य रहेको उनको भनाइ छ। हाम्रो नगरपालिका सुक्खा क्षेत्रमा पर्छ। निर्माणाधीन दूधकोसी लिफ्टिङ खानेपानी आयोजना र सुनकोसी, दूधकोसी आसपासका गाउँमा सिँचाइको योजना पूरा प्रदेश र संघीय सरकारसँग समन्वय गर्नुछ, राईले भनिन्। मोहनमाया भण्डारी (ढकाल) यसअघि सुर्खेतको वीरेन्द्रनगर नगरपालिकाको उपमेयर थिइन्। अब उनको भूमिका फरक भएको छ। हालै सम्पन्न निर्वाचनबाट उनी मेयरमा निर्वाचित भएकी छन्। २०७४ मा १६ हजार ३८ मत ल्याएर उपमेयर जितेकी उनले अहिले १६ हजार ३८ मत ल्याएर मेयर बनेकी छन्। शपथपछि पदभार सम्हाल्ने क्रममा उनले महिला पनि नगर हाँक्न सक्षम छन् भन्ने सन्देश प्रवाह भएको उनले बताइन्। महिला आन्दोलनबाटै यहाँसम्म आयपुगेको हुँ। महिला आन्दोलनको एउटा मुद्दा महिला र पुरूषबीच व्यवहारमा समानता स्थापित गर्नुथियो, उनले भनिन्, यसलाई पार्टीले कार्यान्वयन गयो, नगरवासीले सम्मान गर्नुभयो। तीव्र गतिमा सहरीकरण बढ्दै गरेको वीरेन्द्रनगरको सरसफाइ, ढल निकास, यातायात व्यवस्थापन, फोहोर व्यवस्थापनजस्ता पक्ष आफ्नो विशेष प्राथमिकतामा रहेको भण्डारीले बताइन्। एमालेबाट उम्मेदवार बनेकी पवित्रा महतारा झापाको बिर्तामोड नगरपालिकाको पहिलो महिला मेयर बनेकी छन्। १६ हजार ५२० मत ल्याउँदै उनी मेयर पदमा निर्वाचित भएकी हुन्। महताराले २०७४ मा पनि लोकप्रिय मत ल्याएर उपमेयरमा निर्वाचित भएकी थिइन्। स्थानीय तहमा मेरो कार्यकाल नयाँ होइन। पहिलो कार्यकालमा म उपमेयर थिए। त्यतिबेला ऐन र कार्यविधि थिएनन्। अढाइ वर्षसम्मै हामी अलमलिनुपर्ने अवस्था भयो। त्यसैकारण पहिलो कार्यकालमा गरिएका प्रतिबद्घता कहिंकतै छुटे होलान्, महतारा भन्छिन्, पहिला भवन पूर्वाधार थिएनन्। अहिले अप्ठ्यारो नहोला भवन निर्माण भइसकेका छन्। ऐन र कार्यविधि बनेका छन्। अछामको पञ्चदेवल विनायक नगरपालिकामा कांग्रेसबाट नगर प्रमुखको उम्मेदवार बनेकी अम्बिका चलाउने विजयी भएकी छन्। जिल्लाको १० पालिकामध्ये एक पालिका प्रमुखमा महिला उम्मेदवार विजयी भएकी हुन्। उनले ३ हजार ६५३ मत पाएकी छन्। नगरपालिकाको प्रमुखमा निर्वाचित उनी यसअघि सो पालिकामा उपप्रमुखमा २०७४ मा निर्वाचित भएकी थिइन्। कक्षा ८ मा पढ्दै गर्दा १४ वर्षको उमेरमा चलाउनेले नेबिसंघबाट राजनीति थालेकी हुन्। उनी २०६३ मा नेबिसङ जिल्ला सदस्य बनेकी थिइन्।"
समाज रुपान्तरण क्रान्तिकारी ढंगले होइन विचलनतिर गइरहेको छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले समाज रुपान्तरण क्रान्तिकारी ढंगले नभई विचलनतिर गइरहेको बताएका छन्। सहिद कृष्ण सेनको २० औं स्मृति दिवसमा सम्बोधन गर्दै उनले काम कारबाहीहरु भनाईसँग तालमेल नभएको बताए। हामीले चाहना त निकै राम्रो समाज निर्माण गर्ने भनेका छौं। हामीले कुरा पनि गरेका छौं तर हाम्रो दिनदिनैको काम कारबाहीहरु चाँहि हामी भनाईसँग तालमेल भइरहेको छैन। कहिँ न कहि हाम्रो सिस्टमभित्र अहिले पनि थुप्रे खोटहरु छन् । प्रचण्डले भने, जसले गर्दा समाज रुपान्तरणको क्रान्तिकारी ढंगले अगाडि जानेतिर होइन अझपनि दिगभ्रमतिर अझ पनि विचलनतिर गइरहेको छ। र त्यो खतरा दिनप्रतिदिन बढ्दो छ। उनले विचार र निष्ठाको आधारमा होइन क्षणिक व्यक्तिगत स्वार्थका निम्ति अस्वस्थ प्रतिस्पर्धामा हाम्रो समाज गइरहेको भान भएको बताए। सामाजिक रुपान्तरण र श्रमजीवी जनताको हितमा समर्पण नभए सहीदप्रति अपमान हुने उनको भनाई छ। कृष्ण सेन त्याग र तपस्याको प्रतिक भएको बताउँदै प्रचण्डले त्यागको संस्कृति सबैले अपनाउनुपर्ने धारणा राखे। उनले भने, उहाँ हिंसाको विरुद्धमा हुनुहुन्थ्यो। उहाँ बलिदानको पनि प्रतिक हो।"
नेपाल एक चीन नीतिमा छ ?,"काठमाडौं : नेकपा एमालेका अध्यक्ष केपी शर्मा ओलीले नेपाल एक चीन नीतिमा छछैन ? भन्दै प्रश्न गरेका छन्। उनले सरकारलाई अस्थायी, म्यादी सरकार भन्दै आलोचना गरे। उनले परराष्ट्र नीतिमा जे पनि गर्ने छुट नभएको बताए। नेपालले एक चीन नीतिमा प्रतिबद्धता जनाएको भन्दै उनले छद्म नीति नलिन आग्रह गरेका छन्। ओलीले नीति तथा कार्यक्रममािथको छलफलमा बोल्दै भने, सम्मानीय प्रधानमन्त्रीज्यू, मैले उठाएका प्रश्नहरूको जवाफ आउनुपर्छ। नेपाल एक चीन नीतिमा छ कि छैन ? सन्तुलित, एउटाका विरुद्ध अर्कोको भूमि प्रयोग हुन नदिने नीतिमा अडिग छ कि छैन ? लामो समयपछि संसद्को रोस्टममा पुगेका ओलीले अमेरिकी सहायकमन्त्रीले गुम्बागुम्बाको भ्रमण गरेकोमा आपत्ति जनाए। उनले आफू आफ्नै देशको लिमी भ्याली जाँदा अनुमति लिएर जानुपरेको बताए । उनले भने, विदेशीमन्त्री आएर इजाजत लिनुपर्छ कि पर्दैन ? लिनुपर्छ भने कसरी दिनुभयो ? कसको पक्षमा इजाजत दिनुभयो ? कसको विपक्षमा दिनुभयो ? उनले सरकारलाई छिमेकी सन्बन्धका संवेदनशीलता बुझ्छ कि बुझ्दैन भन्ने प्रश्न गरे। कति लाचारी ? सत्ता कति प्यारो ? बातैपिच्छे सत्ता फुत्किहाल्छ ? कस्तो अचम्म !, उनले भने, गठबन्धन बलियो छ भन्नुहुन्छ। तर, एउटा सहायक विदेशमन्त्री आयो भने थुरथुर। तपाईंहरूको तीन दिन कामज्वरो हट्दैन। अनि कसरी आफ्नो स्वाधीनताको रक्षा गर्नुहुन्छ। ओलीले चिनिया परियोजना बीआरआईमा सरकारको नीति के हो भनी प्रधानमन्त्री शेरबहादुर देउवालाई प्रश्न गरेका छन्। अनेक कुराहरूको चर्चा छ। यहाँ बीआरआईको किन छैन ? बीआरआईबाट प्राप्त हुने सहयोग, ऋण के हो ? त्यो चीज हामी लिन्छौं कि लिँदैनौं। अहिलेको सरकारले जिब्रो नचपाई भन्नुपर्यो बीआरआई सम्बन्धी हाम्रो नीति के हो ?, उनले प्रश्न गरे। पूर्वप्रधानमन्त्री ओलीले नेपालको विदेश नीति अहिले सत्ता स्वार्थमा चलिरहेको पनि टिप्पणी गरे। हाम्रो फरेन पोलिसी ज्युँदै छ कि मर्यो ? हाम्रो फरेन पोलिसी यथावत छ कि घाइते भयो ? हाम्रो फरेन पोलिसी हिजोको न्युट्रालिटीमा छ कि छैन ? हाम्रो फरेन पोलिसी सत्ता स्वार्थ हो कि राष्ट्र स्वार्थमा चलिराखेको छ ? यो कुरा सम्माननीय प्रधनमन्त्रीज्यूलाई आग्रह गर्न चाहन्छु स्पष्ट गरियोस्, उनले भने २८९ दिनपछि संसद्मा बोलेका पूर्वप्रधानमन्त्री ओलीले प्रमुख नेपाल भारत प्रबुद्ध समूह (ईपीजी)को प्रतिवेदन बुझेर सार्जजनिक गर्न प्रधानमन्त्री शेरबहादुर देउवालाई आग्रह पनि गरे । भारतका प्रधानमन्त्री नरेन्द्र मोदीले बुझ्न नमाने एकतर्फी रूपमा भए पनि बुझेर ईपीजी प्रतिवेदन सार्वजनिक गर्न देउवालाई ओलीले आग्रह गरे । उनले ईपीजी प्रतिवेदन नेपाल वा भारत जुन देशको प्रधानमन्त्रीले पहिले बुझे पनि हुने बताए। म प्रधानमन्त्रीलाई आग्रह गर्न चाहन्छु, एउटा प्रधानमन्त्रीले पहिले बुझ्नुपर्यो। प्रधानन्त्रीजीले बुझ्नु्स्। दुवै तर्फको प्रतिवेदनको सहमतिको प्रतिवेदन हो, त्यो। निजी ढंगले कसैले अध्ययन गरेका विषय होइन। भारतले बुझ्दैन भनेर हुन्न, उनले भने। सरकारले ल्याएको नीति तथा कार्यक्रममा भारतले मिचेको कालापानी, लिपुलेक र लिम्पियाधुरा फिर्ता ल्याउने विषय स्पष्ट रूपमा नराखेको भन्दै ओलीले प्रधानमन्त्रीबाट जवाफ मागेका छन्। भारतले मिचेको भूमि फिर्ता ल्याउने विषय नीति तथा क कार्यक्रम नराखेको भन्दै आलोचना उनले गरे। ओलीले भने, महत्त्वपूर्ण कुरा के देखिन्छ भने ऐतिहासिक सन्धी, नक्सा, तथ्य र प्रमाणका आधारमा कूटनीतिक माध्यमबाट सीमा सम्बन्धमा बाँकी रहेका विषय समाधान गरिनेछ। शरम लाग्छ, योभन्दा कायरता के हुन्छ ? नेतृत्वको सरकारले भारतले मिचेको भूमिलाई नेपालको नक्सामा राखेको स्मरण गर्दै ओलीले अहिलेको सरकारबाट जवाफ मागेका हुन्। लिम्पियाधुरा, लिपुलेक र कालापानी नेपालको हो को कि होइन ? प्रधानमन्त्रीज्यूबाट जवाफ स्पष्ट भाषामा हामी चाहन्छौं। सदनले चाहन्छ। प्रतिपक्षले चाहन्छ, नेपाली जनताले चाहन्छ, उनले सोधे, नेपालको भूमि नेपालको हो भन्न सक्नुहुन्न भने, यो फिर्ता ल्याउने प्रयास गर्छु भन्न सक्नुहुन्न भने सरकारको नेतृत्व गर्ने भनेको के हो ? गर्न केही पनि सक्नुहुन्न। राष्ट्रिय हितको रक्षा गर्न सक्नुहुन्न। भूमिको रक्षा गर्न सक्नुहुन्न, अखण्डताको रक्षा गर्न सक्नुहुन्न, आफ्नो भूमिलाई आफ्नो भूमि भन्न सक्नुहुन्न अनि के हो सरकारको नेतृत्व भनेको ? नेतृत्वविहीन भएन सरकार ? प्रतिपक्षले नेतृत्व लिनुपर्ने राष्ट्रिय हितको ? भौगोलिक अखण्डताको जिम्मेवारी प्रतिपक्षको जिम्मा हो ? सरकारले केही गर्नु पर्दैन ? जवाफ चाहिन्छ। सरकार राष्ट्रिय हितलाई केन्द्रमा राखेर अगाडि नबढेको ओलीको भनाइ। सरकारले मित्रराष्ट्रसँगको सम्बन्ध थप प्रगाढ बनाउने भनेको तर व्यवहारमा कोल्टे देखिएको ओलीको आरोप छ। ओलीले २०७८ साउन २६ गतेपछि सांसद सम्बोधन गरेका थिएनन्। लामो समय संसद् अबरुद्ध गरेको एमालेले स्थानीय तहको परिणामपछि मात्रै बिनासर्त संसद्मा गएको छ। संसद्मा सम्बोधन गर्दै उनले सरकारको नीथि तथा कार्यक्रम तेलमा तारेको, चास्नीमा नडुबाएको जेरी जस्तो भएको टिप्पणी गरे। उनले भने, तेलमा मात्र तारेको चास्नीमा नडुबाएको जेरी जस्तो, खल्लो, गुजुल्टिएको, कुनै गन्तव्य नभएको कस्तो नीति हो ? उनले नीति तथा कार्यक्रममा व्याकरणसमेत नमिलेको आरोप लगाए। ओलीले भने, ६५ पृष्ठमा १४५ वटा बुँदा राखेर ल्याइएको छ। यसमा रहेका भनाइका अर्थ र अन्तरवस्तुतर्फ ध्यान नदिई वर्णमालाका अक्षरहरूभित्र रहेर हेर्दा व्याकरणीय अशुद्धता, संगति नमिल्नु, अर्थ निस्किँदै ननिस्कने आधा वाक्यहरू छन्। ओलीले निर्वाचन स्वच्छ, भय र धाँधलीरहित हुन नसकेको दाबी गरे छन्। प्रतिपक्षका कारण कुनै स्थानमा निर्वाचन स्थगित नभएको उनले स्पष्ट पारे। उनले सत्ता गठबन्धनको घोषित गरेको पत्तासाप गराउने नीति निर्वाचनको क्रममा प्रकट भएको दाबी गरे। निर्वाचन हुन नसकेका स्थानमा सत्ता गठबन्धनकै कारण स्थगित भएको उनले बताए। उनले मोर्चाबन्दीले नपुगेर सत्ता गठबन्धन धाँधलीमा उत्रिएका स्पष्ट पारे। पञ्चायतकालमा समेत नभएको यसपटक राज्य संयन्त्रको दुरुपयोग गरेर सत्ता गठबन्धनले निर्वाचन गराएको उनले दाबी गरे। ओलीले सत्ता पक्षकै कारण निर्वाचन भएको १४ दिनसम्म सबै स्थानीय तहको नतिजा आउन नसकेको आरोप लगाए। उनले गठबन्धन सरकारले जनप्रतिनिधिविहीन बनाउन लागेको समयमा निर्वाचन आयोग र एमालेको दबाबले स्थानीय तहको चुनाव भएको दाबी गरे। एमाले राष्ट्रिय हितको पक्षमा वकालत गर्ने पार्टी भएको धारणा राखे। ओलीले सत्ता पक्षले प्रतिपक्षलाई सिध्याउन भन्दै राज्य संयन्त्रको दुरुपयोग गरेको बताए। उनले सत्ता पक्षले प्रतिपक्षलाई पेल्ने काम गरेको बताए। चुनावमा जितपराजित स्वाभाविक कुरा भए पनि सत्ता पक्षले एमालेलाई सिध्याउँछु भनेर लागेको उनको आरोप छ । सत्ता पक्षले यस पार्टीलाई सिध्याउँछु भन्छ, सिध्याउँछु भन्ने हक कहाँबाट आयो ? चुनावमा जितपराजय एउटा कुरा हो, पराजय भोगाउँछौं। हामी जित्छौं भन्न सकिन्छ तर सिध्याउँछौं समाप्त पारिदिन्छौं, धूलो चटाइदिन्छौं, गायब पारिदिन्छौं, टर्च बालेर खोज्न पर्छ भन्ने। टर्च बालेर नि भेटिँदैन होला होइन, उनले भने। एमाले सशक्त प्रतिपक्ष भएको र छिट्टै सरकारमा आउन सक्ने पनि ओलीले बताए। अपोजिसनलाई जहिले पनि गभर्नमेन्ट इन वेटिङ भनिन्छ। एमाले सैद्धान्तिक तवरमा मात्रै गभर्नमेन्ट इन वेटिङ होइन नेकपा एमाले इन द रियल सेन्स गभर्नमेन्ट इन वेटिङ हो। अनेक हिसाबले षड्यन्त्रस्वरूप यसलाई बाहिर राखिएको होला। एमाले लोकतन्त्रको समुद्रमा पौडी खेल्न जान्ने पार्टी हो पौडी खेलेर आएको छ। अनेक दाउपेचबाट होइन। पौडी खेलेरै यहाँसम्म आएको छ, उनले भने। प्रतिपक्षलाई संवादहीनताको अवस्थामा राखे उनले विभिन्न अन्तर्राष्ट्रिय सन्धी सम्झौता गर्दा प्रतिपक्षसँग छलफल नगरिएको बताए। प्रतिपक्षविरुद्ध राज्य संयन्त्रको दुरुपयोग गरिएको पनि उनको भनाइ छ। ओलीले स्थानीय तह निर्वाचन स्वच्छ, निष्पक्ष र धाँधलीरहित नभएको बताए। उनले सत्तापक्षले बुथ कब्जा गरेको, बम पड्काएको र उम्मेदवारहरूलाई थुनिएको बताए। स्थानीय निर्वाचन स्वच्छ, निष्पक्ष र धाँधलीरहित भनियो। तर, १४ दिनमा पनि किन परिणाम आउन सकेन ?, अध्यक्ष ओलीले सरकारलाई प्रश्न गरे। उनले सरकारले निर्वाचन धाँधलीरहित निर्वाचन भएको भने पनि सत्ता गठबन्धनले निर्वाचनका नाममा लोकतन्त्रकै धज्जी उडाएको बताए। उनले यही गठबन्धनले २०७४ मा पनि निर्वाचन गराएको भन्दै यस्तो धाँधली नभएको टिप्पणी गरे। यस्तो नाङ्गो ढंगले पञ्चायतमा पनि राज्यसत्ताको दुरुपयोग गरेर निर्वाचन भएको थिएन। तर, यसपटक भयो। उम्मेदवारलाई थुनेर, बुथ कब्जा गरेर, बुथ कब्जा गर्दा प्रहरी निरीह भएर हेरेर बसेको छ। बुथ कब्जा नगर भन्दा प्रतिपक्षका कार्यकर्ता गिरफ्तार गरिएको छ, ओलीले भने, उम्मेदवारका घरमा बम पड्काइएको छ। अनि के यो शान्तिपूर्ण भयो सबै ? कि घरका भित्ताका फेदमा बम पड्किनु सत्ता पक्षलाई अपजस लगाउन हो, ओलीको प्रश्न छ। उनले एमाले आजको संविधान र आजको प्रणाली ल्याउन संघर्ष गरेको पार्टी भन्दै बहुदल आएपछि फुत्त निस्केर सहभागिता जनाउ भनेर सहभागी भएको पार्टी नभएको बताए। ओलीले १५१५ दिनमा मूल्य समायोजन गर्ने नीति लत्याएर सरकारले पेट्रोलियम पदार्थको हप्ता दिनमा नै २ पल्ट मूल्य बढाएको कुरा पनि उठाए। उनले भने, ३० गते भोट खसालुन्जेलसम्म चुप लागेर बस्ने, भोट खसाएको भोलिपल्ट मूल्य वृद्धिको डण्डाले हान्दिने जनतालाई ? त्यो पनि फेरि एक हप्ता नपुग्दै अर्को डण्डाले हान्दिने ?"
पराजित भएपछि सिर्जनाले दिइन् बालेनलाई बधाई,"काठमाडौं : नेपाली कांग्रेसकी नेतृ सिर्जना सिंहले काठमाडौं महानगरको मेयरमा विजयी भएका बालेन्द्र शाह (बालेन)लाई बधाई दिएकी छन्। बैशाख ३० गते सम्पन्न स्थानीय तहको निर्वाचनमा काठमाडौं महानगरपालिकाको प्रमुख पदमा स्वतन्त्रतर्फबाट उम्मेदवार बनी विजयी भएका बालेनलाई सिंहले बधाई दिएकी हुन्। सिर्जना सिंह नेपाली कांग्रेसतर्फकी काठमाडौं महानगरको प्रमुखको उम्मेदवार हुन्। उनले महानगरवासीले दिएका अपार माया, हौसला र समर्थनप्रति आभार प्रकट गरेकी छन्। 'विजयी हुने गरी निश्चय नै मत जित्न सकिनँ तर नगरवासी आमाबुबा, दिदीबहिनी, दाजुभाइको मन जित्न सकें। अत: लोकतान्त्रिक अभ्यासको यो परिणामलाई म हार्दिकतापुर्वक स्वीकार र आत्मसात गर्दछु', उनले विज्ञप्तिमा उल्लेख गरेकी छन्, 'काठमाडौं महानगर प्रमुखमा निर्वाचित बालेन्द्र साहलाई हार्दिक बधाई ज्ञापन गर्दै सफल कार्यकालका लागि शुभकामना व्यक्त गर्दछु।' उनले बालेनका साथसाथै उपप्रमुख, वडाध्यक्ष र सदस्यमा निर्वाचित सबैलाई बधाई दिंदै महानगरवासीको भावनाबमोजिम कार्य गर्न र पूर्ण कार्यकाल भरि आफ्नो रचनात्मक सहयोग र साथ रहने प्रतिबद्धता समेत व्यक्त गरेकी छन्। उनले विज्ञप्तिमा निर्वाचनमा खटिने सबैलाई धन्यवाद दिएकी छन्। उनले महानगरवासी अनि सिंगो देशको सेवामा अनवरत उत्साहपूर्वक लागिरहने संकल्प गरिन्।"
"काठमाडौं महानगरमा सत्ता गठबन्धन पराजित, मेयरमा बालेन्द्र र उपमेयरमा सुनिता विजयी","काठमाडौं : काठमाडौं महानगरपालिकाको मेयरमा स्वतन्त्र उम्मेदवार बालेन्द्र साह (बालेन) र उपमेयरमा एमालेकी सुनिता डंगोल निर्वाचित भएका छन्। चुनाव भएको १३औं दिन बिहीबार साँझ सकिएको मतगणनाअनुसार बालेन ६१ हजार ७ सय ६७ मत ल्याएर मेयरमा निर्वाचित बनेका हुन्। स्वतन्त्र उम्मेदवार उनले कांग्रेसकी सिर्जना श्रेष्ठ र एमालेका केशव स्थापितलाई धेरै मत अन्तरले पराजित गरे। निर्वाचन आयोगको आधिकारिक वेबसाइटका अनुसार प्रतिस्पर्धी कांग्रेसकी सिर्जनाले ३८ हजार ३ सय ४१ र एमालेका केशवले ३८ हजार १ सय १७ मत ल्याए। मत गणनाको सुरुवातबाटै अघि बढेका बालेन कुनै वडाको गणनामा पनि पछि परेनन्। उपमेयरमा एमालेबाट निर्वाचित बनेकी सुनिता डंगोलले ६८ हजार ६ सय १२ मत ल्याइन्। उनले प्रतिस्पर्धी गठबन्धनबाट उम्मेदवार बनेका नेकपा एकीकृत समाजवादीका रामेश्वर श्रेष्ठको भन्दा दोब्बर बढी मत ल्याइन्। रामेश्वरले २३ हजार ८ सय ६ मत मात्रै प्राप्त गरे। मतगणना सकिएर परिणामसमेत आयोगको आधिकारिक वेबसाइटमा राखे पनि घोषणा भने गरिएको छैन। मुख्य निर्वाचन अधिकृतको कार्यालय काठमाडौंले मतपरिणाम शुक्रबार बिहानमात्रै घोषणा गर्ने जनाएको छ। आयोगसँग परामर्श गरेर बिहान ६ बजेमात्रै औपचारिक रूपमा अन्तिम मतपरिणाम सुनाउने निर्णय गरेको हो। बिहीबार नै मतगणना सकिने भएपछि उम्मेदवारका समर्थक तथा नेता कार्यकर्ता राष्ट्रिय सभागृह पुगेका थिए। शुक्रबारनै खुलामञ्चमा मेयरमा विजयी स्वतन्त्र उम्मेदवार बालेन्द्र साहको धन्यवाद सभासमेत राखिएको बताइएको छ। यसपटक महानगरको मेयरमा स्वतन्त्र उम्मेदवार साह र सुमन सायमीसहित कांग्रेसकी सिर्जना सिंह, एमालेका केशव स्थापित, राप्रपाका मदनदास श्रेष्ठ प्रतिस्पर्धामा थिए। उपमेयरमा डंगोलसहित गठबन्धनबाट एकीकृत समाजवादीका रामेश्वर श्रेष्ठ र विवेकशील साझाबाट कीर्ति तुलाधर प्रतिस्पर्धामा थिए। यसैबीच काठमाडौं महानगरका ३२ वडामध्ये नेपाली कांग्रेसले २० वडा जितेर बहुमत हासिल गरेको छ। त्यसैगरी ११ वडा जितेको नेकपा एमाले कमजोर बनेको छ। काठमाडौंमा १ वडा समाजवादीले जितेको छ।"
राष्ट्रिय सभागृहबाट सुरु भयो धन्यवाद र्याली (फोटोफिचर),काठमाडौं : काठमाडौं महानगरपालिकाको मेयरमा स्वतन्त्रबाट उम्मेदवार बालेन्द्र साह (बालेन) निर्वाचित भएको औपचारिक घोषणा भएपछि धन्यवाद र्याली सुरु भएको छ। शुक्रबार बिहान राष्ट्रिय सभागृहमा निर्वाचन अधिकृतको कार्यालयले विजयी घोषणा गरेपछि र्याली सुरु भएको हो। लौरो निर्वाचन चिन्ह पाएका बालेन्द्रले ६१ हजार ७ सय ६७ मत ल्याएर मेयरमा निर्वाचित बनेका हुन्। स्वतन्त्र उम्मेदवार उनले कांग्रेसकी सिर्जना श्रेष्ठ र एमालेका केशव स्थापितलाई धेरै मत अन्तरले पराजित गरे। निर्वाचन आयोगको आधिकारिक वेबसाइटका अनुसार प्रतिस्पर्धी कांग्रेसकी सिर्जनाले ३८ हजार ३ सय ४१ र एमालेका केशवले ३८ हजार १ सय १७ मत ल्याए। निर्वाचित भएको घोषणा पछि साहले काठमाडौंका मतदातालाई धन्यवाद दिए। उनले काठमाडौंलाई विश्वकै सुन्दर सहर बनाउनका लागि सबैलाई मिलेर जान अपिल गरे। उनले यसलाई हाम्रो विजयभन्दा पनि कार्यको सुरुवात हुने उद्घोष गरे। काठमाडौं महानगरको उपमेयरमा उपमेयरमा एमालेकी सुनिता डंगोल निर्वाचित भएका छिन्। डंगोलले ६८ हजार ६ सय १२ मत ल्याइन्। उनले प्रतिस्पर्धी गठबन्धनबाट उम्मेदवार बनेका नेकपा एकीकृत समाजवादीका रामेश्वर श्रेष्ठको भन्दा दोब्बर बढी मत ल्याइन्। रामेश्वरले २३ हजार ८ सय ६ मत मात्रै प्राप्त गरे। अधिकांश समर्थकहरुले बालेनको फोटो अंकित टिसर्ट लगाएका छन्। एकअर्कालाई अबिर दलेर खुशीयाली मनाइरहेका छन्। तस्बिर : सुनिता डंगोल सरोज बैजु
चितुवाको आक्रमणबाट बालकको मृत्यु,सन्धिखर्क : सन्धिखर्क४ वाङला अमलडाँडामा चितुवाको आक्रमणबाट सात वर्षीय बालकको मृत्यु भएको छ। गुल्मीको रेसुङ्गा घर भई सो स्थानमा बस्दै आएका सम्राट नेपालीको विहीबार चितुवाको आक्रमणबाट मृत्यु भएको जिल्ला प्रहरी कार्यालयका प्रहरी नायब उपरीक्षक अमरबहादुर थापाले जानकारी दिए। भगवती आधारभूत विद्यालयमा कक्षा २ मा अध्ययनरत ती बालक मामाघर बस्दै आएका थिए। खेल्न गएका बेला उनलाई चितुवाले आक्रमण गरेको थियो। चितुवाले घरभन्दा करिब एक किमी टाढा लगेर बालकलाई मारेको अवस्थामा स्थानीयवासीले फेला पारेपछि प्रहरीलाई खबर गरेको प्रनाउ थापाले बताए।
कारागारलाई पुस्तक र फर्निचर प्रदान,"काठमाडौं : मधेस प्रदेश सरकारले प्रदेशका पाँचवटा जिल्ला कारागारलाई आज पुस्तक तथा फर्निचर उपलब्ध गराएको छ । प्रादेशिक गृह तथा सञ्चार मन्त्रालयमा आयोजित कार्यक्रममा गृह तथा सञ्चारमन्त्री भरतप्रसाद साहले सप्तरी, सिरहा, महोत्तरी, रौतहट र पर्सा कारागारका लागि पुस्तक तथा फर्निचर हस्तान्तरण गरेका हुन्। मन्त्री साहले कारागारका कैदीबन्दीको समय सदुपयोग होस् र जेल जीवनबाट फर्किएपछि पुनः नयाँ शिराबाट जीवन सुरुआत गर्न सकुन् भन्ने उद्देश्यले ती सामग्री हस्तान्तरण गरिएको बताए। कैदीबन्दीको जीवनमा प्रभाव पार्नसक्ने जीवनोपयोगी पुस्तक तथा पुस्तकको संरक्षणका लागि चाहिने आवश्यक फर्निचरलगायत सामग्री कारागार प्रशासनलाई उपलब्ध गराएको उनको भनाइ थियो। पाँचवटै जिल्ला कारागारलाई २५२ प्रकारको जीवन उपयोगी पुस्तक, एक थान अफिस टेबल, २० थान प्लाष्टिक कुर्सी, तीन थान रिमल्भिङ कुर्सी तथा पाँच थान दराजका दरले सामग्री हस्तान्तरण गरिएको मन्त्रालयका सचिव रामकुमार महतोले जानकारी दिए। रासस"
सल्यानमा यात्रुबहाक बस दुर्घटना,दाङ : सल्यानमा यात्रुबहाक बस दुर्घटनामा परेको छ। सल्यानको बागचौर नगरपालिका९ पातिहाल्नाबाट दाङका लागि छुटेको ना ३ ख ३८८४ नम्बरको यात्रुबहाक बस बागचौर नगरपालिका२ शारदा खोलामा दुर्घटनामा भएको हो। घटनाको विस्तृत विवरण आउन बाँकी छ।
रुपन्देहीमा तेलले भरिएका २ ट्याङ्करमा आगलागी,"बुटवल : रुपन्देहीको भलवारी स्थित नेपाल आयल निगमको डिपो अगाडि राखिएको ट्याङ्करमा आगलागी भएको छ। डिपोमा ट्याङ्करबाट तेल खनाउने तयारी गर्ने क्रममा अचानक आगलागी भएको प्रहरी नायब निरीक्षक लक्ष्मण डाँगीले जानकारी दिए। प्रहरी नायब निरीक्षक डाँगीका अनुसार लु २ ख २६५६ र लु २ ख ५६८५ नम्बरको ट्याङ्करबाट तेल खनाउने क्रममा आगलागी भएको हो। सिद्धार्थनगर नगरपालिका, तिलोत्तमा नगरपालिका र भलवारी आयाल निगमको दमकलले आगलागी नियन्त्रणमा लिएका छन्।"
राष्ट्रिय सभाबाट सरकारको नीति तथा कार्यक्रम पारित,काठमाडौं : राष्ट्रिय सभाले आर्थिक वर्ष २०७९८०को सरकारको नीति तथा कार्यक्रम पारित गरेको छ। शुक्रबार राष्ट्रियसभामा सरकारको नीति तथा तथा कार्यक्रमको छलफलमा परेको संशोधनको माग खारेज गर्दै बहुमत सदस्यहरुले नीति तथा कार्यक्रम पारीत गरेको हो। आगामी जेठ १५ गते दिउँसो ३ बजे सरकारले संयुक्त सभामार्फत आगामी आर्थिक वर्ष २०७९८० को बजेट सार्वजनिक गर्ने भएको छ। जेठ १० गते राष्ट्रपति विद्यादेवी भण्डारीले सरकारको नीति तथा कार्यक्रम प्रस्तुत गरेकी थिइन्।
जब गाउँमा कोशी पस्यो !,"राजविराज : सप्तरीको हनुमाननगर कंकालिनी नगरपालिका१४ स्थित रम्पुरा मल्हनिया गाउँमा बिहीबार बिहान एक्कासी सप्तकोशी नदीको भंगालो पस्यो। भिओसी कमाण्ड पोष्टले सन्देश प्रवाह गरेसँगै लगातार साइरनको आवाज बज्न थाल्यो। एक्कासी बाढी आएको खबरसँगै स्थानीयबासिन्दाहरू नदीमा बाढी आयो, मान्छे बगायो भनेर होहल्ला गर्न थाले। दुई दिनदेखि लगातार भएको वर्षाले कोशी नदीमा पानीको सतह बढिरहेको छ। बाढीले जमिन कटान गरिरहेको छ। घरहरू डुबानमा परेको छ। ठूलठूला रूखहरू बगाईरहेको छ। बाढीमा मानिसहरू बगेको देखेर गाउँलेहरू नदी किनारमा आत्तिएर गुहार मागिरहेका छन्। बाढी आयो, मान्छे बगायो भन्दै चिच्चाउँदै छन्। त्यसैबेला उद्दारका लागि सुरक्षाकर्मीहरूको टोली बाढी आएको नदी किनारको रम्परा गाउँ पुगे। रबर बोट र मोटर बोटमा हावा हाले। सुरक्षाकर्मी, प्रशासनसहितको टोली पुगेसँगै स्थानीयबासिन्दाहरू पनि जम्मा भए। बाढीका कारण जनधनको क्षती नहोस् र तत्काल उद्दार गर्न सकियोस् भन्ने उद्देश्यसहित सप्तरीका सिडिओ जर्नादन गौतमको नेतृत्वमा गएको टोलीमा नेपाली सेना, शसस्त्र प्रहरी, नेपाल प्रहरी र रेडक्रस प्रमुखसहितको संयुक्त उद्दार टोली घटनास्थल पुगे। तत्कालै तीनै सुरक्षा निकायको गोताखोरसहितको रवर बोट नदीमा पस्यो। लाइफ ज्याकेट लगाएर उद्धारका लागि नदी किनारमा पुगेको उद्धार टोलीले नदीमा दर्जनौ व्यक्ति बगिरेहको दृष्य देख्छ। बग्दै गरेका उनीहरू नदीकोबीच भागमा पुगेका हुन्छन्। उनीहरू सबै डराएको र आत्तिएको अवस्थामा हुन्छन्। नदीमा पसेको उद्धार टोलीको बोटहरू चारैतिर बाँडिन्छ। उनीहरूले बगिरहेका व्यक्ती नजिक पुगेर डोरी र ट्युब फाले। कोही रबर बोटबाट हाम फाले। अनि नदीमा बगिरहेका मध्ये सबैलाई पालैपालो बोटमा चढाएर किनारामा पुर्याउन थाले। यत्तिकैमा पानीको बेगमा उद्धारमा खटिएको बोट पल्टियो। दुई जना सुरक्षाकर्मीहरूले संयम र बहादुरीका साथ बोटमाथि चढेर सुल्टाए र पुनः बोटमा चढेर उद्धारमा खटिए। यसरी आधा घण्टाको प्रयासमा उद्दारमा गएका सुरक्षा फौजको टोलीले सय भन्दा बढीलाई सकुशल उद्धार गरे। नदी किनारमा बसेका तालिम प्राप्त स्वास्थ्यकर्मीको टोलीले उनिहरूलाई प्राथमिक उपचार गरे। थप उपचारका लागि नेपाल रेडक्रम सोसाइटीको एम्बुलेन्समा हालेर केहीलाई अस्पताल तर्फ पठाए। पारीपट्टी एक घाइते फँसेका छन्। उनलाई रोपवेको माध्यमबाट नदीको पारी किनारमा ल्याए। नदीबाट उद्दार गरिएकालाई प्राथमिक उपचार पश्चात घर पठाए। बाँकी केहीलाई एम्बुलेन्समा राखेर थप उपचारका लागि राजविराजस्थित अस्पताल पठाए। बाढी आउँदै गर्दा उनीहरू घरमा सुतिरहेका थिए। नदी किनारमा घर भएकाले बाढीले घरसहित बगाउँदा उनीहरू बगेका थिए। यो सबै दृश्य वास्तविक नभई काल्पनिक थियो। राजविराज६ स्थित पूर्णी पोखरीलाई रम्पुरास्थित सप्तकोशी नदीको संज्ञा दिइएको थियो। पानीमा बगेका उनीहरू सबै जना अतिथीहरू आउनु अघि नै आफ्नो भूमिका निर्वाहका लागि तयारी अवस्थामा लुकेर बसेका थिए। कार्यक्रमको परिदृश्यबारे सहजिकरण गर्दै बजाइएको धुन र चित्रणले वास्तविक बाढी आए झै भान हुन्थ्यो। जिल्ला विपद् व्यवस्थापन समिति सप्तरीले गरेको बाढीको कृतिम घटना अभ्यासमा सुरक्षाकर्मीहरू उद्धारमा खटिएका थिए। बाढीमा फसेकालाई उद्धार कसरी गर्ने भनेर पहिलेदेखि नै सुरक्षाकर्मीका लागि अभ्यास गर्न योजना बनाईएको थियो। बाढीका बेला हुन सक्ने मानविय तथा भौतिक क्षति र खोज तथा उद्दार कार्यलाई प्रभावकारी बनाउने उद्देश्यका साथ हरेक वर्षझै यस बर्ष पनि मनसुन सुरु हुन लागेकोले कृतिम घटना अभ्यास आयोजना गरिएको सिडिओ गौतमले बताए। कृतिम अभ्यासले सरोकारवाला निकायको समन्वयलाई घनिभूत बनाउने र काममा निखार ल्याउने उनले बताए। तत्काल सूचना सम्प्रेषण गर्ने, कमाण्ड पोष्टमा सूचना प्राप्त भएपछि छलफल गरेर परिचालन गर्ने अभ्यासले वास्तविक घटना हुँदा सफलता प्राप्त गर्न सकिने गौतमले विश्वास व्यक्त गरे। यस्ता किसिमका अभ्यासले विपद् प्रतिकार्य गर्न प्रभावकारी हुने बताउँदै गौतमले यो वर्ष मनसुन बढी नै सकृय हुने भविष्यवाणीले बाढी आइहालेमा त्यसको प्रतिकार्य गर्न जिल्ला विपद् व्यवस्थापन समिति तयारी अवस्थामा रहेको सन्देश मिलेको बताए। सप्तकोशी, त्रियुगा, खाँडो, महुली, जिता, बलानलगायत सप्तरीको दर्जनौ नदी खोलामा आउने बाढीले वर्षेनी जनधनको क्षति गर्दै आएको छ। सप्तरीमा बाढी सम्भावित ठाउँहरूका पालिकाले सामाग्रीसहित बाढी पूर्व तयारीको अभ्यास गर्नुपर्ने उनले बताए। कार्यक्रममा श्री नम्बर २७ वाहिनीका बाहिनीपति सहायक रथी भरतचन्द्र गुरुङ्गले विपद कुनै पनि समयमा आउन सक्ने भएकाले सुरक्षाकर्मी तथा उद्धारमा संलग्न सुरक्षा निकायलाई तयारी अवस्थामा राख्न पूर्व अभ्यास गरार्ईएको बताए। उनले वर्षाको मौसम नजिकिएकोले नदी आसपासका बस्तिहरूका बासिन्दाहरूलाई सतर्क रहन समेत आग्रह गरे। विपद् पूर्व तयारी तथा प्रतिकार्यका लागि बनाईएको जिल्ला विपद् पुर्व तयारी तथा प्रतिकार्य योजना मनसुन पूर्व तयारी कार्ययोजना अनुसार सोको प्रभावकारिताका लागि कृतिम अभ्यास गरिएको बरख दल गणका गणपति दुर्गाबहादुर थापाले जानकारी दिए। बाढीको कृतिम घटना अभ्यास कार्यक्रममा राजविराज नगरपालिका उपप्रमुख इसरत परविन, सप्तरी एसपी अविनारायण काफ्ले, सशस्त्र एसपी प्रदिप खडका, नेपाल रेडक्रस सोसाइटी सप्तरीका सभापति योगेन्द्र भगत, राजविराज ६ का वडा अध्यक्ष शशी चौधरीलगायतको उपस्थिति थियो।"
"शनिबार आर्थिक सर्वेक्षण, आइतबार बजेट",काठमाडौं : प्रतिनिधिसभामा शनिबार आर्थिक वर्ष २०७८७९ को आर्थिक सर्वेक्षण पेश हुने भएको छ। बैठकमा आजका लागि नै आर्थिक सर्वेक्षण पेश गर्ने कार्यसूची रहेपनि प्रमुख प्रतिपक्षी दल नेकपा(एमाले)को अवरोधका कारण पेश हुन पाएन। आगामी आर्थिक वर्षको बजेट प्रस्तुत गर्नु भन्दा अघि नै आर्थिक सर्वेक्षण पेश गर्नुपर्ने व्यवस्था छ। अर्थमन्त्री जनार्दन शर्माले उक्त आर्थिक सर्वेक्षण पेश गर्ने कार्यक्रम छ। यही जेठ १५ गते सङ्घीय संसदको संयुक्त बैठकमा अर्थमन्त्रीले आगामी आवको बजेट पेश गर्नेछन्। गणतन्त्र दिवसको दिन पारेर नै बजेट पेश गर्ने गरी संविधानमा नै व्यवस्था गरिएको छ। रासस
सञ्चार अभावले समस्यामा बहिरा भएका व्यक्ति,"काठमाडौं : महोत्तरीकी एक बहिरा भएकी युवती एक वर्षअगाडि बलात्कारको सिकार हुनुपर्यो। उनकी आमा घरमा नभएको बेलामा छिमेकीले उनीमार्थी बलात्कार गरे। घटना घटेको एक वर्ष हुँदा पनि आरोपी फरार छन्। काभ्रेकी ५२ वर्षीया बहिरा भएकी महिलालाई घाँस काट्न गएको समयमा चकलेटको प्रलोभनमा पारेर छिमेकीले बलात्कार गरे। झापा दमकको स्रोत कक्षाको छात्रावासमा बसेर पढ्दै आएकी १५ वर्षीया बहिरा भएकी बालिका ४ महिनाको गर्भवती भएपछि मात्रै बलात्कारको घटना बाहिर आयो। बिदामा उनी घर गएको बेलामा ४६ वर्षीय पुरुषले बलात्कार गरेका थिए। यस्तै बाग्लुङ घर भएका नलबहादुर थापा र दुर्गा कुँवरले विवाह भएको ९ वर्षपछि सन्तान जन्माएका थिए। उनीहरु दुवैमा सुनाइ समस्या छ। विवाह भएको लामो समयमा बच्चा जन्मिदा उक्त दम्पती निकै खुसि थियो। अस्पतालमा डाक्टरसँग राम्रोसँग कुराकानी हुन नसक्दा र दोभासे नहुँदा उनीहरुले आफ्नो बच्चा गुमाउनु पर्यो। सामान्य जन्मिएको बच्चामा जन्डिस देखिएको थियो। अस्पतालबाट डिस्चार्ज हुने बेलामा डाक्टरले खानपानमा ख्याल गर्न र बच्चालाई घाममा सुताउन भनेका थिए। तर उनीहरुले डाक्टरको सल्लाह राम्रोसँग बुझेनन्। कमजोर भइन्छ भन्दै घरमा गएर माछामासु घिउ जस्ता चिज खान थाले। यसले गर्दा बच्चामा झन असर देखियो। जण्डिस बढी भएर बच्चा बाँच्न सकेन। ओखलढुगांका छिरि शेर्पाले बहिराका भएकै कारण आमाबुवाको पैतृक सम्पती पाउन सकेनन्। आमाबुवाको मृत्यु पश्चात उनका दाजुले उनलाई अंश हक दिएनन्। यी त केही उदाहरण मात्रै हुन्। हाम्रो समाजमा बहिरा भएका मानिसले अनेक हिंसा तथा विभेद भोग्नुपरेको छ। अपांगता भएका व्यक्तिलाई हेयको भावले हेर्ने हाम्रो समाजले अझ पनि उनीहरुप्रति समान व्यवहार गर्न सकेको छैन। बहिरा भएका समुदायले बुझ्ने सांकेतिक भाषाको कमी र सही सुचनाको अभावले बहिरा भएका सदैव समस्यामा पर्ने बताइएको छ। राष्टिय बहिरा महांसघ नेपालले राजधानीमा आयोजना गरेको एक कार्यक्रममा देशभरका बहिरा भएका नागरिकले के कस्ता समस्या भोगिरहेका छन् भन्ने विषयमा छलफल गरिएको छ। बहिरा भएका नागरिकमाथि देशका विभिन्न ठाउँमा भएका विभेद तथा अवरोधका केही घटनाहरु संकलन गरिएको थियो। कार्यक्रममा उक्त घटनामाथि चर्चा, परिचर्चा गरिएको थियो। माथिका उदाहरण बहिरा महांसघ नेपालले देशभरबाट संकलन गरेको घटनाबाट साभार गरिएको हो। कार्यक्रममा सहभागीले बहिरा भएका समुदायका व्यक्तिले समाजमा सही सुचना नपाउने र गलत सुचनाको आधारमा निकै समस्या भोग्नुपरेको अनुभव सुनाएका थिए। बहिरा महांसघका अध्यक्ष केपी अधिकारीले अपांगता भएका व्यक्तिप्रति राज्यले गर्ने व्यवहार र नीति नै विभेदकारी भएको बताएका छन्। उनले भर्खरै सम्पन्न भएको स्थानीय तहको चुनावमा देशभरबाट १२४ जना अपांगता भएका व्यक्ति प्रस्तावित भएकोमा त्यसमध्ये बहिरा समुदायबाट १ जनाको पनि प्रतिनिधित्व नभएको जानकारी दिए। निर्वाचन आयोग तथा नेपाल सरकारबाट उम्मेदवार सम्बन्धी जारी हुने सुचना नै बहिरा समुदायसम्म सही तरिकाले नपुगेकाले पनि एक जना पनि प्रतिनिधि नभएको बताए। उनी भन्छन्, 'सुचना प्रणालीमा समस्या छ। हामीले पढ्ने सुचना नै छैन। जानकारी नै छैन। जनप्रतिनिधि हुँदा र नहुँदा के फरक पर्छ भन्ने राजनैतीक चेतना नै भएन।' मतदाता नामावलीमा समेत बहिरा भएका समुदायको नाम नभएको जानकारी दिंदै उनले अपांगता भएका व्यक्तिको मतदान गर्न पाउने अधिकार नै हनन भैरहेको बताएका थिए। 'दलका प्रतिनिधि जिताउन मात्रै हामीलाई प्रयोग गर्ने गरेका छन्,' उनले भने। बहिरा महासंघले संकलन गरेको विवरण अनुसार बहिरा भएका समुदाय समाजको हरेक क्षेत्रमा विभेदमा पर्ने गरेका छन्। बाग्लुङमा बहिरा विद्यालयमा अध्ययन गर्ने ८ जना विद्यार्थीले गत वर्ष प्रधानमन्त्री स्वरोजगार कार्यक्रममा काम गरेबापत पाउने ज्यालामा समेत विभेद भोग्नुपर्यो। विद्यार्थीहरु होमबहादुर तामाङ, खिलबहादुर सुनार, किरण राई, भानुभक्त रोकाय लगायतले काम गरेबापतको ज्याला पाउन निकै संघर्ष गर्नुपर्यो। ठेकेदारले ज्याला नदिएर पटक:पटक दु:ख दिए। जिल्ला प्रहरी कार्यालयमा उजुरी गरेपछि मात्रै अन्य व्यक्तिले भन्दा २ सय रुपैयाँ कमका दरले ज्याला दिइएको थियो यस्तै सार्वजनिक सवारीमा अपाङ्गता भएका व्यक्तिलाई छुट नदिने, अस्पतालमा दोभासेको व्यवस्था नहुँदा समस्या सही तरिकाले भन्न नसकिने, अपांगता परिचयपत्र बनाउनसमेत कमिसन माग्ने, बहिरा महिलाहरु यौन हिंसा तथा बलात्कार जस्ता घटनामा पर्ने, पारिश्रमीकमा विभेद गर्ने, बहिरा भएकामाथि भएको हिंसामा प्रहरीसमेत मुकदर्शक भएर बसिदिने लगायतका समस्या पर्ने गरेको अध्यक्ष अधिकारीले जानकारी दिए।"
बैतडीमा विद्युतीय राहदानी सेवा सुरु,बैतडी : जिल्ला प्रशासन कार्यालयले पहिलोपटक विद्युतीय राहदानी ईपासपोर्ट सेवा सुरु गरेको छ। एमआरपी राहदानी विस्थापित गरेर विद्युतीय राहदानी सुरु गरिएको जिल्ला प्रशासन कार्यालयका सूचना अधिकारी खगेन्द्र भारतीले जानकारी दिए। ईपासपोर्ट सेवा जिल्लामै सुरु भएपछि धेरै समय पर्खिनुपर्ने र राहदानी बनाउन काठमाण्डौँ जानुपर्ने यहाँका नागरिकको बाध्यता हटेको हो। अब वैदेशिक रोजगारिमा जानेले जिल्ला प्रशासन कार्यालयमा तीन हप्ताभित्र राहदानी पाउने र विद्युतीय राहदानी ईपासपोर्ट बनाउनेले रु पाँच हजार शुल्क तिर्नुपर्नेछ। यस्तै विद्युतीय राहदानी ईपासपोर्टका लागि घरबाटै पनि फर्म भर्न सकिने जनाईएको छ। राहदानी बनाउन तीन महिना लाग्ने गरेकामा अब भने तीन हप्तामै जिल्लामा राहदानी आइपुग्ने भएको हो। यहाँबाट काठमाडौँ गएर राहदानी बनाउनुपर्दा जिल्लावासीलाइ निकै अप्ठ्यारो र सारै खर्चिलो हुने गरेकामा अब राहत मिलेको जिल्ला प्रशासन कार्यालयले जनाएको छ। यहाँ गत मङ्सिर २ गतेदेखि एमआरपी राहदानी बनाउन बन्द गरिएको थियो।
लामखुट्टे भगाउन बालेको घुरबाट ६ घरमा आगलागी,"राजविराज : शुक्रबार बिहानपख निस्सासिए जस्तो भएपछि छिन्नमस्ता गाउँपालिका५ लोखरम भटोत्तरका महेन्द्र कामैत घरबाहिर निक्ले। धुवाँको मुस्लो चारैतिर फैलिएको थियो। दनदनी आगोको लप्का माथिमाथि उक्लिरहेको थियो। लामखुट्टे धपाउन उनकै गुहाली घरमा बालेको घुरबाट सल्किएको आगो चारैतिर फैलिंदा महेन्द्रसहित ६ जनाको घरमा क्षति पुगेको वडा अध्यक्ष जयप्रकाश ठाकुले बताए। आगलागीका कारण महेन्द्रसहित उनकै परिवारका सदस्यहरु शंकर कामैत, शत्रुघ्न कामैत र भरत कामैतको घरमा पूर्ण क्षति भएको छ। आगलागीबाट गाउँबस्तीलाई जोगाउन गाउँलेहरुले बेचन कामैत र शनिचर कामैतको घरसमेत भत्काएका छन्। शंकरका अनुसार आगलागीमा २ खसी र २ बाख्रीको जलेर मृत्यु भएको छ। आगलागीका कारण घर र गोठसहित लत्ताकपडा, फर्निचर, अन्नपात, भाँडाकुँडा जल्दा साढे २३ लाख बराबरको क्षति भएको जिल्ला प्रहरी कार्यालय सप्तरीले जनाएको छ। गुहाली घरबाट सल्केको आगो करिब ३ घन्टाको प्रयासपछि गाउँलेहरुले नियन्त्रणमा लिएका नवनिर्वाचित वडा अध्यक्ष जयप्रकाश ठाकुरले बताए। बारुणयन्त्र जाने बाटो नभएकाले पनि बढी क्षति भएको गाउँलेहरुको भनाइ थियो। गाउँको बाटो बनाउन यसअघि आएको ४६ लाख रुपैयाँको बजेट सदुपयोग नभएकाले मोटरसाइकल गुडाउनसमेत सम्सया रहेको वडा अध्यक्ष ठाकुरले बताए।"
प्याराग्लाईडिङ् सिक्ने क्रममा खस्दा अर्याल घाईते,स्याङ्जा : प्याराग्लाइडिङ् सिक्ने क्रममा खसेर एक बालिका घाईते भएकी छन्। स्वरेक मैदानका १८ वर्षिया लक्ष्मी अर्याल घाईते भएकी हुन्। भीरकोट नगरपालिका८ स्वरेक मैदानमा शुक्रवार दिउँसो सिक्ने क्रममा खस्दा अर्याल घाईते घाईते भएको प्रहरी नायब उपरीक्षक रविन्द्र खनालले जानकारी दिए। घाइते अर्याललाई हेलिकप्टरमार्फत उपचारको लागि पोखरा पठाइएको छ। प्रभु एयरको हेलिकप्टरले पोखरा लगेर मेट्रोसिटी अस्पतालमा उपचार भैरहेको बताइएको छ। घाइते बालिकाको टाउका र खुट्टामा चोट लागेको छ। उनको अवस्था मध्यम रहेको प्रहरीले जनाएको छ।
सडक निर्माणमा भ्रष्टाचार गरेको अभियोगमा मुद्दा,"कैलाली : अख्तियार दुरुपयोग अनुसन्धान आयोगले कैलालीको गोदावरी नगरपालिकामा विभिन्न १३ वटा सडक परियोजना निर्माणमा भ्रष्टाचार गरेको अभियोगमा तत्कालीन प्रमुख प्रशासकीय अधिकृतसहित सम्वद्ध अधिकारीविरुद्ध विशेष अदालतमा मुद्दा दायर गरेको छ। निर्धारित शर्त तथा मापदण्ड विपरीत निर्माण कार्य गराइएको, वास्तविक कार्यभन्दा बढी परिमाण उल्लेख गरी भ्रष्टाचार गरेको पाइएको छ। आयोगले गोदावरी नगरपालिकाका तत्कालीन प्रमुख प्रशासकीय अधिकृत खेमराज विष्ट विरुद्ध रु सात लाख ६७ हजार ९८८ बराबरको बिगो दाबी गरेको छ। सोही नगरपालिकाका तत्कालीन अर्का प्रमुख प्रशासकीय अधिकृत देवराज जोशी विरुद्ध रु २४ लाख ५१ हजार ५२६, तत्कालनि इञ्जिनीयर पूर्ण कुँवर विरुद्ध रु ३२ लाख १९ हजार ५१४, ल्याब टेक्निसियन धनबहादुर विष्ट विरुद्ध रु २९ लाख २८ हजार १६८ र निर्माण व्यवसायी कामी शेर्पा विरुद्ध रु २९ लाख २८ हजार २७४ बराबरको बिगो दाबी गर्दै मुद्दा दायर गरिएको छ।"
"कञ्चनजंघामा २६ वर्ष अघिदेखिको फोहोर, दुईजनाको अस्थिपञ्जर फेला","ताप्लेजुङ : विश्वको तेस्रो अग्लो हिमाल कञ्चनजंघाको पहिलो पटक सफाई गरिएको छ। नेपाली सेनाको अगुवाईमा हिमालको सफाई गरिएको हो। हिमाल सफाईका क्रममा हिमालको आधार शिविरमा पहिचान हुन नसकेका दुईवटा मानव अस्थिरपञ्जर फेला पारेको छ। सफा हिमाल अभियानका क्रममा त्यहाँ पुगेको सफाई टोलीले अस्थिरपञ्जर फेला पारेको हो। अस्थिरपञ्जर पहिचान हुने अवस्थामा नरहेकाले कानुनी प्रक्रियाका लागि ताप्लेजुङस्थित जिल्ला प्रहरीलाई बुझाएको अभियानको नेतृत्व गरिरहेका नेपाली सेनाका मेजर समिरबहादुर बस्नेतले बताए। उनका अनुसार कञ्चनजंघाबाट १५ हजार ३७३ केजी फोहोर संकलन गरेको हो। जसमध्ये कुहिने ३ हजार १७ केजी फोहोर फक्ताङ्लुङ गाउँपालिकालाई बुझाएको र बाँकी नकुहिने १२ हजार ३५६ केजी फोहोर ट्रकमार्फत काठमाण्डौ लगिएको मेजर बस्नेतले बताए। बेस क्याम्पबाट १३ हजार ६७८ केजी, एडभान्स बेसक्याम्पबाट १ हजार ४ सय केजी, क्याम्प टूबाट २५५ केजी, क्याम्प थ्रि बाट ३० केजी र क्याम्प फोर बाट १० केजी फोहोर संकलन गरिएको हो। जसमा सन १९९६ देखिको फोहोर भेटिएको थियो। हिमाल सफाईका क्रममा सन १९९६ देखिका फोहोर भेट्यौँ। केहि फोहोर आगोले सल्काएर पुरेको पनि भेटियो। मेजर बस्नेतले भने सवैभन्दा धेरै चाहिँ हिमाल चढ्ने डोरी र खाली टीनका बट्टाहरु थिए। सेनाले अगुवाई गरेको अभियानको ह्यान्डलिङ एजेन्सीका रुपमा पिक प्रमोशन कम्पनी रहेको थियो। यसअघि बैशाख २४ गते नेपाली सेनाका २ सहित हिमाल सफाई अभियानका ६ जना शिखरमा पुगेका थिए। नेपाली सेनाले कञ्चनजंघा विश्वको तेस्रो अग्लो हिमाल सफाईमा सेनाले मेजर समिर बहादुर बस्नेत र शेर्पा सरदार छिरिङ जाङबु शेर्पासहित १० जनाको टोलीलाई वैशाख ३ गते काठमाडौंबाट बिदाई गरेको थियो।"
महिलाको अर्धनग्न तस्बिर खिचेर चरित्रहत्या गर्ने प्रहरी जवान पक्राउ,"काठमाडौं : प्रहरीको साइबर व्युरोले महिलाको चरित्रहत्या गरेको आरोपमा दुई जनालाई पक्राउ गरी अनुसन्धान थालेको छ। एक जना भने नेपाल प्रहरीका बहालवाला कर्मचारी रहेका छन्। विद्युतीय कारोबार ऐन २०६३ अन्तर्गतको कसुर गरेको आरोपमा रौतहटका घर भइ धनुषामा कार्यरत प्रहरी जवान कृष्णकुमार यादव र विराटनगर घर भएका मोहम्मद कसिमलाई धरान प्रहरीको सहयोगमा पक्राउ गरी काठमाडौँ ल्याइएको छ। यादवले युवतीलाई सामाजिक सञ्जालमा साथी बनाएर प्रलोभनमा पारी खिचिएका अन्तरङ्ग तस्बिहरू सामाजिक सञ्जालमा पोष्ट गर्ने, धम्क्याएर पीडितलाई मानसिक तनाव दिई चरित्र हत्यासमेत गरेको दाबी गरिएको छ। कासिममाथि सामाजिक सञ्जालमा नक्कली एकाउन्ट खोली युवतीको अन्तरङ्गका तस्बिर विभिन्न व्यक्तिलाई पठाइ चरित्र हत्या गरेको आरोप छ। काठमाडौं जिल्ला अदालतबाट पाँच दिनको म्याद थप गरी उनीहरुमाथि अनुसन्धान जारी रहेको ब्युरोका प्रहरी वरिष्ठ उपरीक्षक नविन्द अर्यालले आज एक विज्ञप्ति जारी गरी जनकारी दिएका छन्।"
लुकेर बसेका पूर्वडीआईजी रञ्जन कोइराला पक्राउ,"काठमाडौं : सर्वोच्च अदालतले फैसला उल्टाएपछि पत्नी हत्याका दोषी सशस्त्र प्रहरीका पूर्वडीआईजी रञ्जन कोइराला पक्राउ परेका छन्। प्रहरीले शुक्रबार कोइरालालाई बानेश्वरबाट पक्राउ गरेको हो। प्रहरीका अनुसार लुकिरहेको अवस्थामा उनी पक्राउ परेका थिए। कायममुकायम प्रधानन्यायाधीश दीपककुमार कार्की, न्यायाधीशहरू टंकबहादुर मोक्तान र डा कुमार चुडालको पूर्ण इजलासले बिहीबार सर्वोच्चको फैसला उल्ट्याएको थियो। पूर्ण इजलासको फैसलासँगै पत्नी हत्याको अभियोगमा जन्मकैदको सजाय पाएका कोइराला पुनः कैद बस्नुपर्ने छ। दुई वर्षअघि तत्कालीन प्रधानन्यायाधीश चोलेन्द्रशमशेर जबरा र न्यायाधीश तेजबहादुर केसीको संयुक्त इजलासले कैद मिनाहाको राय सुनाएको थियो। २०७७ असार १५ गते कोइरालाको ८ वर्ष ६ महिना हुने गरी सजाय घटाएको थियो। सर्वोच्चको फैसला प्रतिआपत्ति जनाउँदै महान्यायाधिवक्ता कार्यालयले पुनरावलोकनका लागि २०७७ साउन २१ गते निवेदन दिएको थियो। के थियो घटना ? रञ्जन कोइराला सशस्त्र प्रहरीका पूर्वडीआईजी हुन्। २०५० सालमा दाम्पत्य जीवनमा बाँधिएका रञ्जन र गीताका दुई छोरा छन्। दुई छोरा जन्मिएपछि कोइरालाको रेग्मी थरकी महिलासँग सम्बन्धमा थिए। उनले पत्नी गीतालाई सम्बन्धविच्छेदका लागि दबाब दिँदै आएको परिवारले जनाएको छ। दुवै छुट्टिएर बसेका थिए। कोइरालाले अंशचलान मुद्दा र गीताले कोइरालामाथि मानाचामल मुद्दा हालेका थिए। तालिमका सिलसिलामा कोइराला २०६८ भदौमा चीन गएका थिए। पुस २१ मा चीनबाट बिदामा स्वदेश फर्के। पत्नी गीताको घरमा गए। पुस २७ मा गीताको घरबाट कान्छो छोरा लिएर आफू बस्ने घरमा राखे। कोइरालाले पुस २७ गते बिहान सशस्त्र प्रहरीका जवान एवं आफ्ना सवारी चालक शंकर पौडेललाई फोन गरी दुइटा ग्यालेन १ सय २३ लिटर पेट्रोल घरमा मगाएका थिए। पत्नीको शव जलाउने योजना बनाइसकेको घटनाक्रमबाट देखिन्छ। दोस्रोपटक कोही नभएको बेला दिउँसो उनी गीताको घरमा गएका थिए। कोठामै हत्या गरेर पेट्रोलसहित शव लिएर उनले मकवानपुरको सडक छेउमा पत्नीको शव जलाउने प्रयास गरेका थिए। कोइरालाले पुस २७ मै पत्नीको हत्या गरेको अनुसन्धानबाट खुलेको थियो। मकवानपुरको टिस्टुङ८ स्थित त्रिभुवन राजपथको मेत्राङ भन्ने स्थानमा शरीर टुक्रा पारेर टिस्टुङको जंगलमा जलाएका थिए। पुस २८ गते जलेको अवस्थामा शरीरका केही अंग भेटिएको थियो। डीएनए परीक्षणबाट ती अंग गीताकै भएको पुष्टि भएको थियो। कोइराला माघ ८ मा नागढुंगामा बा ८ च ५४०८ नम्बरको गाडीसहित पक्राउ परेका थिए। १० दिनसम्म पनि छोरी नभेटिएपछि बुबा हरेरामले २०६८ माघ ६ मा महानगरीय प्रहरी परिसर काठमाडौंमा जाहेरी दिएका थिए। दुई दिनपछि गीताको शव फेला पर्यो। हरेरामले छोरीको हत्यामा जिम्मेवार रहेको भन्दै रञ्जनविरुद्ध जाहेरी दिए। झन्डै साढे दुई वर्षपछि काठमाडौं जिल्ला अदालतले रञ्जनलाई जन्मकैदको फैसला गरेको थियो। अदालतले प्रेमिका भनिएकी रेग्मीलाई एक वर्ष सजाय हुने फैसला सुनाएको थियो। त्यसविरुद्ध तीनै पक्ष तत्कालीन पुनरावेदन अदालत पाटन गए।"
खानेपानी समस्या समाधानका लागि फिदिम नगरपालिकाको चासो,"फिदिम : पाँचथर सदरमुकाम फिदिम बजारमा खानेपानीको समस्या समाधानका लागि फिदिम नगरपालिकाले चासो दिएको छ। मेयर मित्रप्रसाद काफ्लेलगायत नगरपालिकाको टोलिले चासो दिएको हो। बजारमा वितरण गरिएको पानी प्रयोग गर्नै नमिल्ने गरी धमिलो आउन थालेपछि मेयर काफ्ले समाधानका लागि कदम चालेका हुन्। काफ्लेसहित उपमेयर राधाकृष्ण न्यौपाने र फिदिम१ का वडाध्यक्ष गजाधर भट्टराईले फिदिमको माथिल्लो गाँउमा रहेको ट्याङ्कीको निरीक्षण गरेर समाधानका लागि छलफल गरेका हुन्। निरीक्षणपछि काफ्लेको टोलीले खानेपानी तथा सरसफाई डिभिजन कार्यालय पाँचथरका प्रमुख देवनाथ सिंहसँग समाधानका उपायको बिषयमा छलफल गरेको हो। समाधानका दुई चार ओटा विकल्पहरु देखिएका छन्, काफ्लेले भने भरपर्दो र छिटो विकल्पको पहिचान गरेर समस्या समाधान गरिनेछ। ट्रिटमेन्ट प्लान्ट प्रयोग गर्न नमिल्ने भएपछि पानी फिल्टर हुन नसक्दा धमिलो पानी वितरण गर्नुपरेको खानेपानी कार्यालयका प्रमुख सिंहले बताए। ट्रिटमेन्ट प्लान्ट वरिपरीको संरचना भत्किएको छ। संरचना भत्किएपछि समस्या आएको हो, सिंहले भने संरचना मर्मत गरेपछि मात्र प्लान्ट प्रयोग गर्न मिल्छ। खोलामा मुहान थापेर ल्याएको पानी फिल्टर नभएपछि उपभोक्तालाई धमिलो पानी वितरण भएको हो। फिल्टरेसन ट्यांक अर्को निर्माण गर्नुपर्ने देखियो, काफ्लेले भने त्यसको लागि नगरपालिकाले पहल गर्छ। बजेट सुनिश्चितताका लागि प्रदेश र संघीय सरकारलाई आग्रह गर्ने तयारी छ। मेयर काफ्ले र खानेपानी कार्यालयका कर्मचारीहरुको संयुक्त टोलीले ट्रिटमेन्ट ट्यांक मर्मत गर्ने, मुहान क्षेत्रमा कम्पाउण्ड गर्नेलगायतका विकल्पमा छलफल गरेको हो। प्राविधिकको सल्लाह बमोजिम छिटो र उत्तम विकल्पमा काम गरेर समस्या समाधान गर्ने नगरपालिकाको चाहना हो, खानेपानी उपभोक्ता समितिका अध्यक्षसमेत रहेका वडाध्यक्ष भट्टराईले भने बजारबासीलाई शूद्ध पानी खुवाउनका लागि तत्काल काम अघि बढाउनेछौँ। रानिटार र लुङरुपाकोबीचमा रहेको आप्तवा खोलामा मुहान थापेर फिदिममा पानी ल्याईएको हो। खोला आसपासमा सडक विस्तार गरेपछि वर्षातका बेला पानी धमिलो हुने गरेको छ। लेदोसहितको धमिलो पानी फिल्टरेसन ट्यांकीमा फिल्टर गर्न नमिलेपछि समस्या देखिएको हो। उपभोक्ताको घरमा धमिलो पाउन आउन थालेपछि समाधानका लागि नगरपालिकाले चासो दिएको हो।"
उपल्लो मुस्ताङको लोमान्थाङमा तिजी पर्वको रौनक,"जोमसोम : उपल्लो मुस्ताङको लोमान्थाङमा शुक्रबारदेखि तिजी पर्वको रौनक सुरु भएको छ। उपल्लो मुस्ताङको ऐतिहाँसिक, धार्मिक तथा सांस्कृतिक पर्व तिजी अवलोकनका लागि स्वदेशी तथा विदेशी पर्यटक लोमान्थाङमा भीडभाड बढेको छ। तिब्बती कला संस्कृतिसँग उस्तै गरी मेल खाने तिजी पर्व लोछोदिन समुदायका मानिसले मनाउने गर्छन्। तिजी पर्वको शाब्दिक अर्थ तेम्बा चिरिङ हो। कोरोना कहरको ३ वर्षपछि लोमान्थाङ दरबारको परिसरमा सदियौं वर्ष पुरानो गुरु पद्यसम्भवको बृहत थान्का मुस्ताङी राजाको दरबारबाट बाहिर निकालेर सर्वसाधरणलाई प्रर्दशनीका लागि भित्तामा झुन्ड्याएर तिजी पर्व शुभारम्भ गरिएको छ। पर्वको पहिलोदिन लोमान्थाङका स्थानीयले पद्यसम्भवको थान्का अगाडि पूजापाठसहित खाँदा लगाएर दर्शन गरे। पर्वको दोश्रोदिन फेरि अर्को थान्का सर्वसाधरणको अवलोकनका लागि देखाईने छ। तिजी पर्वको पहिलोदिन लोमान्थाङ छोदे गुम्बाका लामाहरुले देवीदेवता सम्या नाच देखाएका छन्। तिजी पर्वको दोश्रोदिन लामाहरुले मन्दिर बनाउने नाच र बेलुकी बज्रकिला नाच देखाउने लोमान्थाङका पुजारी आमची घ्याचो बिष्टले जानकारी दिए। यस्तै पर्वको तेश्रोदिन ढाका ढुल्पा नाच देखाईने छ। जुन नाच पद्यसम्भवले राक्षसलाई बध गरेको कथामा आधारित रहेको उनको भनाई छ। उपल्लो मुस्ताङमा मनाईने तिजी पर्व १५ औ शताब्दीदेखि सुरुआत भएको भन्ने भनाई छ। तिजी पर्व ईतिहाँस गुरु पद्यसम्भव तिब्बतमा साम्य गुम्बा निर्माणका लागि सहजीकरण गर्ने क्रममा मुस्ताङ आउँदाको कथामा आधारित छ। तिजी पर्वमा लोमान्थाङ स्थित छोदे गुम्बाका लामाहरुले धार्मिक तथा सास्कृतिक नृत्य र पुजापाठ गरि तिजी पर्वको सुरु गरेका थिए। छोदे गुम्बा र स्थानीय समुदायको व्यवस्थापनमा आयोजना हुने परम्परागत तिजी पर्वमा लोघेकर दामोदरकुण्डको घिलिङ देखि कोरलानाकासम्मका गाउँमा बसोबास गर्ने बिष्ट,गुरुङ र लोहा समुदायका मानिसहरु तिजी पर्वमा उपस्थित हुन लोमान्थाङको मेलामा उपस्थिती भएका छन्। लोमान्थाङमा आजदेखि ३ दिनसम्म मनाईने तिजी पर्वमा लोछोदिन समुदायका मानिसले संयुक्त रुपमा पुजाआजा गर्ने चलन छ। तिजी पर्वमा लामाहरुले प्रस्तुत गर्ने देवीदेवताको नृत्य अवलोकन गर्नाले धार्मिक मोक्ष प्राप्त हुने जनविश्वाश छ। तिजी पर्वमा विश्वशान्तिको कामना गरिने,प्राकृतिक प्रकोप र अनिष्ठ नहोस भन्ने कामना गर्दै लामाहरुबाट धार्मिक पुजापाठ गरिने गरिन्छ। शुक्रबारदेखि सुरु हुने तिजी पर्व अवलोकनका लागि आन्तरिक तथा बाह्य पर्यटक उपल्लो मुस्ताङतर्फ आउने क्रम बढेको हो। लोमान्थाङमा ३ दिनदेखि तिजी पर्व अवलोकनका लागि आएका विदेशी पर्यटकले लोमान्थाङ बजार गुज्जार भएको छ। लोमान्थाङमा सुरु भएको तिजी पर्व अवलोकन गर्न अमेरिका राजदुत र्यान्डी डब्लु बेरी र भारतीय कार्यबाहक राजदूत नाम्ग्या छोडेन सी खाम्पा उपस्थित भए। उपल्लो मुस्ताङको मौलिक कलासंस्कृति, भेषभुषा र प्राकृतिक फरक भूगोल दृष्यावलोकन गर्न विदेशी पर्यटक अध्यागमन विभागलाई ५ सय डलर रोयल्टी तिरेर त्यसतर्फ जाने गर्छन्। लोमान्थाङ गाउँपालिकाका अध्यक्ष टसी नर्बु गुरुङले उपल्लो मुस्ताङको धार्मिक तथा सांस्कृतिक पर्वले उपल्लो मुस्ताङको पर्यटन प्रर्वद्धनमा योगदान पुग्ने बताए। उनले तिजी पर्व अवलोकन गर्न झन्डै ५ सय बढी विदेशी पर्यटक लोमान्थाङ आएको बताए। लोघेकर दामोदरकुण्ड गाउँपालिका अध्यक्ष लोप्साङ छोम्फेल बिष्टले उपल्लो मुस्ताङ सांस्कृति धरोहर रहेको र त्यहाँको मौलिकता,पहिचान, संस्कृति, सभ्यता, भौगोलिक विविधिता, जैविक विविधता र स्थानीय जिवनशैलीले पर्यटन प्रर्वद्धनमा योगदान पुर्याउने बताए।"
पुतलीबजार र गल्याङमा घरघरमै वृद्ध भत्ता,"वालिङ : स्याङ्जाको गल्याङ नगरपालिकाले वृद्ध भत्ता अब घरघरमै पुगेर वितरण गर्ने भएको छ। पालिकाका विभिन्न वडामा रहेका वृद्धवृद्धाहरुलाई गल्याङ बजारसम्म आउनुपर्दा समस्या हुने र लाइन बस्नुपर्दा सास्ती भएको भन्दै घर घरमै पुगेर वितरण गर्ने निर्णय गरेको हो। नगरस्थित बैंक तथा वित्तीय संस्थाहरुको संयुक्त बैठकले नगरपालिकाका कर्मचारी र बैंकका कर्मचारीको संयुक्त पहलमा घरघरमै पुगेर वितरण गर्ने तयारी गरिएको नगरप्रमुख गुरुप्रसाद भट्टराईले बताए। 'वृद्ध भत्ता बुझ्न गाउँगाउँबाट बजारमा रहेका बैंकमा आउँदा वृद्धवृद्धालाई झनै सास्ती भएको गुनासो आउने थालेपछि बैंकका कर्मचारी र नगरपालिकाका कर्मचारीहरुनै घरघरमा पुगेर वितरण गर्ने तयारी गरेका हौं,' उनले भने। नेपाली कांग्रेसबाट विजयी भएका प्रमुख भट्टराईले आफ्नो चुनावी घोषणापत्रमा घरघरमै वृद्धभत्ता दिने उल्लेख गरे। घोषणापत्रमा उल्लेख गरेबमोजिम नै बैंक तथा वित्तीय संस्थाहरुको समन्वय र सहकार्यमा कार्यान्वयनमा अगाडि बढेको उनले बताए। त्यस्तै पुतलीबजार नगरपालिकाले पनि वृद्धवृद्धालाई बैंकसम्म आएर वृद्ध भत्ता बुझ्नुपर्दा समस्या भएको भन्दै घरमै पुगेर वितरण गर्ने तयारी थालेको छ। ग्रामीण भेगदेखि बजारमा रहेको बैंकसम्म आउँदा जाँदा सवारीसाधनको समस्या र बैंकमा आएर लामो समय लाइनमा बस्नुपर्ने अवस्थाको अन्त्यका लागि घरमै पुगेर वितरण गर्ने तयारी गरेको नगरप्रमुख तुल्सीराम रेग्मीले बताए। घरमै पुगेर वितरण गरेपछि समय र खर्चमा पनि वचत हुनाका साथै सहज हुने भएकाले घरबाटै वितरण गर्ने तयारी थालिएको उनले जानकारी दिए।"
वडाध्यक्ष आमाबाट छोरालाई वडाध्यक्षको कार्यभार,"पोखरा : पोखरा महानगरपालिकाको वडा नम्बर १२ का नवनिर्वाचित वडाध्यक्ष सन्तोष बास्तोलालाई उनकै आमाले कार्यभार हस्तान्तरण गरेकी छन्। संयोग कस्तो भने सन्तोषकी आमा सीता बास्तोलाले वडाध्यक्षकै कार्यभार सम्हाल्दै आएकी थिइन्। स्थानीय तह चुनावबाट आफ्नै छोरा निर्वाचित भएर वडाध्यक्ष भएपछि सीताले छोरा सन्तोषलाई शुक्रबार कार्यभार हस्तान्तरण गर्न पाइन्। नवनिर्वाचित वडाध्यक्ष सन्तोषकी आमा सीता खासमा पोखरा१२ की वडा सदस्य हुन्। वडाध्यक्षचाहिँ रामबहादुर कार्की। कार्की भने यतिखेर पारिवारिक भेटघाटको सिलसिलामा विदेश छन्। बाँकी ३ सदस्यले नयाँ निर्वाचन लड्न राजीनामा गरेका थिए। त्यसो हुँदा कार्यवहाक वडाध्यक्षको जिम्मेवारी सीतालाई थियो। पोखराका नवनिर्वाचित जनप्रतिनिधिले बिहीबार सपथ लिएका थिए। पोखरा१२ का वडाध्यक्ष सन्तोषले शुक्रबारमात्र पदभार ग्रहण गरे। सौभाग्यबस आफ्नै आमाले हस्तान्तरण गरेको कार्यभार सम्हाल्न पाए। सन्तोष आफ्नै आमाको राजनीतिक उत्तराधिकारी बन्ने भाग्यमानी भएका छन्। कार्यभार सम्हालेलगत्तै वडाध्यक्ष सन्तोषले आफ्नो वडानम्बर जत्तिकै संख्यामा निर्णयहरु गरे। वडाको मुख्य चोकचोकमा सिसी क्यामरा राख्ने र पहिलो महिनाको तलब त्रिशक्ति दुर्गा मन्दिरलाई दिने उनको निर्णय छ। वार्डभरिका खाल्टोहरु सबै टाल्न लगाउने र बाटो छेउका नाली सफा गर्न लगाउने, वार्ड परिसरमा व्यवस्थित पार्क, पार्किङ र बार लगाउने प्रक्रिया सुरु गर्ने निर्णय पनि उनले गरेका छन्। शीतलादेवी मन्दिर परिसरमा टोल, क्लब र मन्दिर समितिसँग सल्लाह गरेर सार्वजनिक शौचालय निर्माण गर्ने र आरती बाल्ने परम्परा बसाउने, वार्डको मुख्य बाटाहरुमा रङरोगन गर्ने र पोलमा नयाँ बत्ती थप्ने तथा पुरानो बती मर्मत गर्न लगाउने निर्णय वडाध्यक्ष बास्तोलाले गरे। वार्डको काम अनलाइन प्रक्रियामा लैजानलाई वार्ड एप बनाउने र प्रविधिको माध्यमबाट वडाको सूचना तथा जानकारी वडाका सम्पूर्ण नागरिक समक्ष पुर्याउने संयन्त्र निर्माण गर्ने अनि गुनासो टिपाउने, अशक्त, सुत्केरी को काम घर मा पुगेर सेवा दिने, वृद्ध भत्ता घर घरमा लगेर दिने, वडाको निर्णय छन्, एक घर एक बिरुवा रोप्न लगाउने र रोपेको पुरानो बिरुवामा गोडमेल गर्ने (बिरुवा वार्डले दिने) वडाबासीलाई फ्री एम्बुलेन्स सुविधा दिने, वर्षमा ६ जना गरिब, पिछडिएको वर्गका विद्यार्थीलाई वडाले पढाउने जिम्मा लिने र वडाको ३ वटा सरकारी स्कुलमा वडा कार्यालयले सेनेटरी प्याड नि:शुल्क दिने। बाटो निर्माणको सम्झौता (चापापानी मार्ग) र बाँकी कच्ची बाटो पहिचान गरी प्रक्रियागत रुपमा अघि बढाउने कामहरु आफूले तत्काल थालनी गर्ने प्रतिबद्धता बास्तोलाले व्यक्त गरेका छन्। कार्यक्रममा वडाअध्यक्ष बास्तोलाले वडावासीले आफूलाई विश्वास गरेर जिताएको र उनीहरुको विश्वासलाई डगमगाउन नदिने बताए। वडाको भूगोल र विशेषता अनुसार नै नमुना वडा बनाउन विगतमा सुरु भएका कामलाई निरन्तरता दिँदै थप योजना बनाउने उनको भनाइ थियो। नवनिर्वाचित वडाअध्यक्ष सन्तोष बास्तोलासहित सदस्यहरु शान्ति कोइराला, गोमादेवी परियार, शान्तबहादुर थापा, गोविन्दप्रसाद सिग्देलले शुक्रबार पदभार ग्रहण गरे।"
धम्की दिएर ७ करोड रकम माग गर्ने पक्राउ,"काठमाडौं : धाकधम्की दिएर ७ करोड रकम माग गर्ने व्यक्ति पक्राउ परेका छन्। योजनावद्ध तरिकाले पीडितलाई पटकपटक फोन गरेर डर, धम्की तथा त्रास देखाई ७ करोड रुपैयाँ माग गरेको आरोपमा काठमाण्डौं उपत्यकाका विभिन्न स्थानहरूबाट ७ जना व्यक्तिहरू पक्राउ परेको प्रहरीले जनाएको छ। पक्राउ पर्नेहरुमा काठमाडौं गोठाटार बस्ने २१ वर्षिय सुजन आचार्य, बुढानिलकण्ठ बस्ने २९ वर्षिय टेक विक, सोही ठाउँ बस्दै आएका २९ वर्षिय धर्मराज थापा, कोटेश्वरबस्ने ३३ वर्षिय उमेश भण्डारी, रातोपुल बस्ने २९ वर्षिय बसन्ता खनाल, सिनामंगल बस्दै आएका ३२ वर्षिय सुरज शर्मा र सोही ठाउँ बस्दै आएका ३३ वर्षिय श्रवण कार्की रहेको प्रहरीले जनाएको छ। उनीहरुविरुद्ध आपराधिक लाभ मुद्दामा थप अनुसन्धान भइरहेको प्रहरीले जनाएको छ।"
पुतलीबजारमा ईको भिलेज र हरित रोजगार कार्यक्रम,"स्याङ्जा : पुतलीबजार नगरपालिकाभित्रका ३ वटा पर्यटकीय क्षेत्रमा ईको भिलेज स्थापना र हरित रोजगार मा जोड दिइने भएको छ। तरकारी तथा पशुपालनमा जोड दिई खाद्य बस्तुको आवश्यकतालाई स्थानीय स्तरमा परिपूर्तिगरी होमस्टेमा स्थानीय खानाको प्रवर्द्धन गर्ने उद्धेश्यले इको भिलेजको स्थापना गर्ने जनाईएको हो। नगरभित्र ५० हजार सुन्तलाका बिरुवावितरणसहित ३ सय रोपनी बाँझो जग्गामासमेत हरित उद्यम सिर्जना गर्ने भएको छ। संयुक्त राष्ट्र संघिय विकास कार्यक्रम (यूएनडीपी) र पुतलीबजार नगरपालिकाको आर्थिक प्राविधिक सहयोगमा नगरपालिकामा हरित पुनरुत्थान तथा कोभिड १९ प्रतिकार्य पहल परियोजनाले सो कार्य गर्ने भएको हो। परियोजनाले २ सय ९५ जना दक्ष नर्सरी ब्यवस्थापक बनाई ५ लाख बिरुवा उत्पादनगरी २ हजार मेट्रीक टन तरकारी उत्पादन गर्न सक्षम बनाउने जनाएको छ। साथै २५ वटा टनेल, २५ वटा ग्रीन हाउस, ५ वटा गड्यौला मल बनाउने केन्द्रसमेत स्थापना गर्ने जनाएको छ। परियोजना विगत ३ वर्षदेखि पुतलीबजारमा संचालनमा छ। यहाँका १४ वटै वडामा संचालन हुनेछ। कोभिड १९ को महामारीबाट नगरमा सामाजिक र आर्थिक रुपमा गम्भीर प्रभावित भएका बिशेषगरी महिला, युवा, अशक्त ब्यक्तिका जीवनस्तरमा सुधार ल्याउने उदेश्यले परियोजना संचालनमा ल्याइएको हो। पुतलीबजार नगरपालिकाका नवनिर्वाचित जनप्रतिनिधीलाई हरित पुनउत्थान परियोजनाका बारेमा जानकारी गराउँदै किसानलाई उद्यमशिलता र प्राविधिक ज्ञान बृद्धि गराई उत्पादित बस्तुको बजारीकरण, आधुनिक उपकरणको प्रयोगसंगै नयाँ सोचसहित ब्यवसायमा संलग्न गराई महिला तथा सिमान्तकृत वर्गलाई हरित रोजगारीमार्फत समाजिक प्रगती र आर्थिक बृद्धि सुनिश्चितता गर्ने परियोजनाको मुख्य उदेश्य रहेको संयुक्त राष्ट्र संघिय विकास कार्यक्रम गण्डकी लुम्बीनी प्रदेश प्रमुख सुदीप अर्यालले जानकारी दिए। हरित पुनःउत्थान परियोजनालाई नगरका १४ वटै वडामा संचालनमा ल्याई किसानका रुची र नगरको भुगोल अनुरुप मौसमी तथा बेमौसमी कृषि ब्यवसायमा आर्कर्षण बढाई आर्थिकोपार्जनमा जोड दिने नगरप्रमुख तुलसीराम रेग्मीले बताए।किसान उत्पादन र उत्पादित कृषि उपजको बजारीकरणको जिम्मेवारी नगरपालिकाले लिनेछ। उनले भने, कृषि एम्बुलेन्सको ब्यवस्था सहित किसानका उत्पादनमूल्य हामी उपलब्ध गराउनेछौं। सोही कार्यक्रमका उपप्रमुख देवी अर्यालले धेरै भन्दा धेरै महिला दिदीबहीनीलाई तालिम उपलब्ध गराई ब्यवासायमा आवद्ध गराउनेगरी महिलामैत्री कृषि प्रबिधिमा जोड दिने बताईन्। कार्यक्रममा प्रधानमन्त्री सुन्तला सुपरजोनका प्रमुख माधव लम्साल, प्रमुख प्रशासकिय अधिकृत रमेश घर्ति, सूर्योदय क्लवका अध्यक्ष अनन्तकुमार श्रेष्ठ, वडाध्यक्ष अग्नीप्रसाद पौडेल, सहजकर्ता भावना शर्मा लगायतले नगरले विगतका अभ्यास र अव गर्नुपर्ने कामका बारेमा सुझावसहित जानकारी गराए। परियोजना अन्तर्गत कृषि उत्पादन र पशुधन, उद्यम विकास, उद्यमशीलता, व्यवसाय प्रवर्धन तथा नवपर्वतन केन्द्रको स्थापना, जिविकोपार्जन सुधारको लागि ईको टुरिजम प्रवर्धन, प्रशोधन केन्द्र निर्माण, कमजोर एवं विपन्न समुदायको लागि जिविको पार्जनमा सुधार, माटो परिक्षण केन्द्र स्थापना आदि काम गरिने कार्यक्रम संयोजक पुजा अर्यालले बताईन्। पुतलीबजार नगरपालिकाको झण्डैं १ करोड ४३ लाख, संयुक्त राष्ट्र संघिय विकास कार्यक्रमको १ करोड १६ लाख र अन्य १० लाखगरी झण्डैं २ करोड ७० लाखको लागतमा संचालित सो परियोजना सन २०२३ मार्चसम्म संचालनमा रहने छ।"
नि:शुल्क स्वास्थ्य शिविरमा एक हजार जनाद्वारा स्वास्थ्य लाभ,"गोरखा : तिब्बतको सीमानामा रहेको उत्तरी गोरखाको सामागाउँमा तीन दिने स्वास्थ्य शिविर सम्पन्न भएको छ। एकएक पाईला र टेर्गर च्यारिटी नेपालको संयुक्त आयोजनामा चुमनुब्री गाउँपालिका१ सामागाउँमा आयोजित तीन दिने नि:शुल्क स्वास्थ्य शिविरमा एकहजार जनाले स्वास्थ्य लाभ लिएका हुन्। जेठ ९, १० र ११ गते सञ्चालन भएको स्वास्थ्य शिविरमा स्थानीयवासीको नि:शुल्क स्वास्थ्य परीक्षण गरिएको स्थानीय मिङ्मार छिरिङ लामाले जानकारी दिए। गाउँका सबै जनाको सुगर, प्रेसर, रगत, आँखा, कान, हाडजोर्नी, पेट, स्त्री तथा प्रसुती रोगलगायत विभिन्न समस्याको परीक्षण गरिएको थियो, उनले भने, सहरमा गएर यति परीक्षण गर्नुपरेको भए धेरै दिन पनि लाग्ने थियो, धेरै खर्च पनि हुने थियो। तर यहाँ नि:शुल्क रुपमा एकैछिनमा धेरै परीक्षण गर्न पाइयो। स्वास्थ्य शिविरमा २० जना मोतिबिन्दूका बिरामीको आँखाको सफल शल्यक्रिया पनि भएको उनले बताए। स्वास्थ्य शिविरमा ३० जना चिकित्सकको टोलीले स्वास्थ्य सेवा दिएका थिए।"
धरानमा महिला हिंसाविरुद्ध प्रदर्शन,"धरान : महिला हिंसाविरुद्ध धरानमा विशाल प्रदर्शन गरिएको छ। शुक्रबार धरानका सबै कलेजमा अध्ययनरत विद्यार्थीहरुले र्याली निकालेर प्रदर्शन गरेका हुन्। धरानको महेन्द्र क्याम्पस, पब्लिक माबी, धरान सिटि कलेज, धरान मेघा कलेज, धरान मोडल कलेज, शारदा बालिका माबी, धरान उच्छ माबिमा अध्ययनरत विद्यार्थीहरुले विरोध र्याली निकालेर धरानमा प्रदर्शन गरेका थिए। विभिन्न प्लेकार्ड बोकेर प्रदर्शनमा उत्रिएका विद्यार्थीहरुले बलत्कारीलाई फासी दे, महिला पुरुष समान हुन्, महिलाहरूको सुरक्षाको ग्यारेन्टी गर् भन्दै सरकारको ध्यानाकर्षण गराएका छन्। पब्लिक उच्च माबिकी छात्रा भुमिका राइले गाउँ, घर, समाज, कार्यालय, विद्यालयमा महिला सुरक्षित हुने वातावरण मिलाउन पनि सरकारसंग माग गरेकी छन्। उनले देशभर विद्यालयका छात्रा र महिलाहरू बलात्कारको सिकार हुँदासमेत महिला अधिकारकर्मीहरुको भुमिका राम्रो नभएको आरोप लगाइन्। महिला सञ्जाल धरानकी अध्यक्ष तेतना श्रेङ्ले महिलाहरुको सुरक्षा सरकारले गर्नु पर्ने र बलात्कारीलाई कडा कार्बाहीको व्यवस्था गर्न माग गरेकी छिन्।"
चितुवाको आक्रमणबाट बालकको मृत्यु,"अर्घाखाँची : अर्घाखाँचीको वाङलामा चितुवाको आक्रमणबाट ७ वर्षीय बालकको मृत्यु भएको छ। गुल्मी घर भइ सन्धिखर्क ४ वाङला स्थित मामाघर बस्ने ७ वर्षीय सम्राट नेपालीलाई चितुवाले आक्रमण गर्दा मृत्यु भएको प्रहरी नायव उपरीक्षक अमर बहादुर थापाले बताए । मामाघर बसेर पढ्दै आएका नेपाली वाङलाको अमलडाँडामा स्कुल गएर फर्किएपछि खाजा खाएर खेल्न गएका बेलामा उनलाई चितुवाले आक्रमण गरेको थियो। चितुवाले घरभन्दा करिब १ किमी टाढा लगेर बायाँतर्फको साप्राको पुरै भाग खाएको अवस्थामा घरपरिवार तथा स्थानीयले फेला पारेपछि प्रहरीलाई खबर गरेको जिल्ला प्रहरी कार्यालयका प्रमुख डिएसपी अमर थापाले जानकारी दिए। गुल्मीको रेसुङ्गा घर भएका नेपाली सन्धिखर्क४, वाङला अमलडाँडा स्थित आफ्नो मामा लालबहादुर नेपालीको घरमा बसेर भगवती आधारभूत विद्यालयमा कक्षा २ मा अध्ययनरत थिए ।"
चिकित्सकको मोटरसाइकलमा आगजनी,विराटनगर : विराटनगरस्थित कोसी अस्पतालका चिकित्सक रविनराज सिंहको मोटरसाइकलमा आगजनी गरिएको छ। अस्पताल परिषरमा पार्किङ गरेर राखिएको को २५ प ५०२४ नम्बरको बुलेट मोटरसाइकलमा आगजनी गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार आगजनी गर्नेको पहिचान खुलिसकेको छैन। विभिन्न कोणबाट घटनाको अनुसन्धान थालेर आगजनीमा संलग्नको खोजी तीव्र पारिएको श्रेष्ठले बताए। आगोले मोटरसाइकलमा पूर्ण रूपमा क्षति पुगेको छ। अस्पतालका वरिष्ठ कन्सलटेन्ट सर्जन डा सिंहले बिहीबार राति ९:३० बजेतिर मोटरसाइकल पार्किङ गरेर राखेको र शुक्रबार बिहानका राति २:३० बजेतिर आगो बलिरहेको अवस्थामा देखेपछि निभाइएको बताए। उनी अस्पतालकै क्वार्टरमा बस्दै आएका चिकित्सक हुन्। डा सिंहको यही मोटरसाइकल २०७८ मंसिर २८ गते चोरी भएको थियो। चोरी गरी भारत कटाउनै लागेको अवस्थामा मटेरुवाबाट प्रहरीले बरामद गरेर मोटरसाइकल फिर्ता गरेको हो। मोटरसाइकल चोरीमा संलग्न प्रतीक दाहाललाई पनि प्रहरीले पक्राउ गरेर कानुनी कारबाही अघि बढाएको थियो।
रञ्जन कोइरालालाई २० वर्षै जेल,"काठमाडौं : न्याय प्रशासन ऐनअनुसार, सर्वाेच्च अदालतको फैसला अन्तिम हुन्छ। तर, फैसलामा गम्भीर त्रुटि भेटिए वा प्रतिपादित नजिर बाझिए तथा नयाँ तथ्य वा प्रमाण फेला परे पुनरावलोकन हुन्छ। त्यहीँ पुनरावलोकनको व्यवस्थाअनुसार, सर्वोच्च अदालतले रञ्जन कोइरालालाई कैद घटाउन गरेको फैसला उल्ट्याएको छ। कायममुकायम प्रधानन्यायाधीश दीपककुमार कार्की न्यायाधीशहरू टंकबहादुर मोक्तान र डा कुमार चुडालको पूर्ण इजलासले बिहीबार सर्वोच्चको फैसला उल्ट्याएको हो। पूर्ण इजलासको फैसलासँगै पत्नी हत्याको अभियोगमा जन्मकैदको सजाय पाएका कोइराला पुनः कैद बस्नुपर्ने छ। दुई वर्षअघि तत्कालीन प्रधानन्यायाधीश चोलेन्द्रशमशेर जबरा र न्यायाधीश तेजबहादुर केसीको संयुक्त इजलासले कैद मिनाहाको राय सुनाएको थियो। २०७७ असार १५ गते कोइरालाको ८ वर्ष ६ महिना हुने गरी सजाय घटाएको थियो। सर्वोच्चको फैसला प्रतिआपत्ति जनाउँदै महान्यायाधिवक्ता कार्यालयले पुनरावलोकनका लागि २०७७ साउन २१ गते निवेदन दिएको थियो। सर्वोच्च अदालतका प्रवक्ता विमल पौडेलका अनुसार कोइरालाको हकमा उच्च अदालत (तत्कालीन पुनरावेदन)को फैसला सदर भएको छ। यसअघि सर्वोच्चको ८ वर्षको राय बदर भएको छ। महान्यायाधिवक्ता कार्यालयका प्रवक्ता सञ्जीवराज रेग्मीले फैसलाअनुसार २० वर्ष नै सजाय कायम हुने बताए। पहिला जति कैद भुक्तान गरेको हो त्यसमा घटाएर बाँकी अवधि जेलमा बस्नुपर्छ, उनले भने। कोइराला झन्डै साढे ११ वर्ष कैद बस्नुपर्ने छ। यस्तो थियो अघिल्लो फैसला प्रधानन्यायाधीश जबरा र न्यायाधीश केसीको इजलासले पत्नी हत्याको जघन्य अपराध गरे पनि २० वर्ष कैद गर्दा चर्को पर्न जाने चित्तमा लागेको भन्दै कैद सजाय घटाउने फैसला गरेको थियो। फैसलामा भनिएको छ, गीता ढकाल बसेको घरमा प्रतिवादी रञ्जनप्रसाद कोइराला जाँदा गीता ढकालले व्यापारका लागि पैसा मागेका कारण उठेको विवादमा दुवै जनाबीच झैझगडा, वादविवाद हुँदा सो अवस्थामा रिस उठी आवेगमा आई धकेल्दा टाउको भित्तामा ठोक्किइ मृत्यु भएको। सर्वोच्चले वादविवाद हुँदा आवेशमा घटना भएको भनी व्याख्या गरेको पाइएको छ। सर्वोच्चमाथि नै प्रश्न : रञ्जनको मुद्दा फैसलाविरुद्ध पुनरावलोकन निवेदन आमाको मृत्युपछि नाबालक छोराहरूको हेरचाह, संरक्षण र शिक्षादीक्षामा अभिभावकविहीनताका कारण अनिश्चय र अन्योलता हुन गएको सर्वोच्चको फैसलामा थप उल्लेख छ। सर्वोच्चले पुरानो मुलुकी ऐन,२०२० को अदालती बन्दोबस्तीको महलको १८८ नम्बरको व्यवस्था र फौजदारी कसूर (सजाय निर्धारण तथा कार्यान्वयन) ऐनको दफा १७ क लाई पनि उदृत गरेको छ। खारेज भइसकेको कानुनको प्रयोग गरिएको र हालकै कानुनी व्यवस्थाको पनि मनोमानी व्याख्या गरेको भन्दै कानुन व्यवसायीले कार्यक्षमता मै प्रश्न उठाएका थिए। महान्यायाधिवक्ता कार्यालयले पुनरावलोकनका लागि २०७७ साउन ११ मा निवेदन दिएको थियो। महान्यायाधिवक्ता कार्यालयका प्रवक्ता रेग्मीले न्यायप्रशासन ऐनमा नजिर तथा कानुनका मान्य सिद्धान्तको प्रतिकूल फैसला भएको देखिएपछि पुनरावलोकनका लागि निवेदन दिएको बताए। नयाँ ऐनमै भएको व्यवस्थाको गलत प्रयोग भएको र अपराधको गाम्भीर्यता हेर्दा पनि कैद घटाउन नमिल्ने भनी दाबी महान्यायाधिवक्ता कार्यालयको थियो। प्रवक्ता रेग्मीले यी दुवै कानुनी व्यवस्था कोइरालाले गरेको पत्नी हत्यामा लागू नहुने तर्क पेस गरिएको बताए। हाम्रो तर्कमा सहमत भएर सर्वोच्च अदालतको पछिल्लो फैसला आएको छ। उनले भने, यसअघिका सर्वोच्चले स्थापित गरेका नजिरको प्रतिकूल छ भनेर नै पुनरावलोकन दिएका हौं। के थियो घटना ? रञ्जन कोइराला सशस्त्र प्रहरीका पूर्वडीआईजी हुन्। २०५० सालमा दाम्पत्य जीवनमा बाँधिएका रञ्जन र गीताका दुई छोरा छन्। दुई छोरा जन्मिएपछि कोइरालाको रेग्मी थरकी महिलासँग सम्बन्धमा थिए। उनले पत्नी गीतालाई सम्बन्धविच्छेदका लागि दबाब दिँदै आएको परिवारले जनाएको छ। दुवै छुट्टिएर बसेका थिए। कोइरालाले अंशचलान मुद्दा र गीताले कोइरालामाथि मानाचामल मुद्दा हालेका थिए। तालिमका सिलसिलामा कोइराला २०६८ भदौमा चीन गएका थिए। पुस २१ मा चीनबाट बिदामा स्वदेश फर्के। पत्नी गीताको घरमा गए। पुस २७ मा गीताको घरबाट कान्छो छोरा लिएर आफू बस्ने घरमा राखे। कोइरालाले पुस २७ गते बिहान सशस्त्र प्रहरीका जवान एवं आफ्ना सवारी चालक शंकर पौडेललाई फोन गरी दुइटा ग्यालेन १ सय २३ लिटर पेट्रोल घरमा मगाएका थिए। पत्नीको शव जलाउने योजना बनाइसकेको घटनाक्रमबाट देखिन्छ। दोस्रोपटक कोही नभएको बेला दिउँसो उनी गीताको घरमा गएका थिए। कोठामै हत्या गरेर पेट्रोलसहित शव लिएर उनले मकवानपुरको सडक छेउमा पत्नीको शव जलाउने प्रयास गरेका थिए। कोइरालाले पुस २७ मै पत्नीको हत्या गरेको अनुसन्धानबाट खुलेको थियो। मकवानपुरको टिस्टुङ८ स्थित त्रिभुवन राजपथको मेत्राङ भन्ने स्थानमा शरीर टुक्रा पारेर टिस्टुङको जंगलमा जलाएका थिए। पुस २८ गते जलेको अवस्थामा शरीरका केही अंग भेटिएको थियो। डीएनए परीक्षणबाट ती अंग गीताकै भएको पुष्टि भएको थियो। कोइराला माघ ८ मा नागढुंगामा बा ८ च ५४०८ नम्बरको गाडीसहित पक्राउ परेका थिए। १० दिनसम्म पनि छोरी नभेटिएपछि बुवा हरेरामले २०६८ माघ ६ मा महानगरीय प्रहरी परिसर काठमाडौंमा जाहेरी दिएका थिए। दुई दिनपछि गीताको शव फेला पर्यो। हरेरामले छोरीको हत्यामा जिम्मेवार रहेको भन्दै रञ्जनविरुद्ध जाहेरी दिए। झन्डै साढे दुई वर्षपछि काठमाडौं जिल्ला अदालतले रञ्जनलाई जन्मकैदको फैसला गरेको थियो। अदालतले प्रेमिका भनिएकी रेग्मीलाई एक वर्ष सजाय हुने फैसला सुनाएको थियो। त्यसविरुद्ध तीनै पक्ष तत्कालीन पुनरावेदन अदालत पाटन गए।"
