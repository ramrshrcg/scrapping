शीर्षक,विवरण
सडकमा पोखिएको किसानको पीडा,"चितवनमा किसानले शुक्रबार तरकारी सडकमा पोख्नु तरकारी पोख्नुमात्रै होइन, उनीहरूले सरकारप्रतिको आक्रोश र आफ्ना पीडासमेत त्यहाँ पोखेका हुन् । वास्तवमा नेपाली किसानले जे फलाउँछन्, त्यो बिक्री गर्न महाभारत छ, न बजार छ न त मूल्य नै । विदेशी तरकारी सरासर नेपाल भित्रिन्छ र त्यसले नेपाली तरकारीको ठाउँ ओगट्छ । सस्तोको नाममा उपभोक्ता विदेशी तरकारी किन्छन्, नेपाली किसानको फसल र उपज बिक्री हुँदैन । बिक्री नभएको तरकारी बारीमा कुहिएर जान्थ्यो नै किसानले सडकमा फालेर सरकारसामु हविगत उजागरमात्रै गरिदिएका हुन् । कहिले तरकारी सडकमा फाल्नु, कहिले दूध नालीमा खन्याउनु वा कहिले अन्डा फुटाउनुजस्ता दृश्य नेपालमा नियमित आकस्मिकता जस्तै बन्ने गरेका छन् । यस्ता परिदृश्यले धेरैको ध्यानाकर्षण गर्छ तर सरकारको चाहिँ गरेको आभास स्वयं किसानलाई भएको छैन । भारतले कृषिमा अचाक्ली अनुदान दिन्छ, मल, बिउ र सिँचाइको खास समस्या त्यहाँ छैन । अनि त्यहाँको फसल सस्तो हुन्छ । त्यही सस्तोसँग नेपाली उत्पादनले प्रतिस्पर्धा गर्नुपर्छ, जहाँ किसानले भनेको बेला न बिउ पाउँछन्, न मल न सिँचाइ नै पर्याप्त छ । भान्छाका हरेक चिजवस्तुमा आयातकै भर छ । कृषियोग्य भूमि प्रशस्त भएको नेपालमा तरकारीजस्तो दैनिक उपभोग्य सामग्री यहाँ उत्पादन नभएर होइन, बाहिरको सस्तो भइदिनाले स्वदेशीले मूल्य नपाएको हो । बितेको ६ महिनामात्रै तरकारीजन्य वस्तु १० अर्ब ११ करोड २२ लाख रुपैयाँको आयात भएको भन्सार विभागको तथ्यांकले हाम्रो आयातको आकार बताउँछ । काठमाडौं कालीमाटीको तरकारी बजारमा भारतीय तरकारीले ४० प्रतिशत हिस्सा ओगट्छ । चितवनका किसानले भनेझै वास्तवमा नेपालीलाई बारीमा जाऊँ भविष्य छैन, खाडीमा जाऊँ उमेर छैन कै अवस्था हो । वास्तविक किसानले सहुलियतको ऋण पाउँदैनन्, पाउने भनेको पहुँचवालाले मात्रै हो । अनुदानको हकमा पनि त्यही परिस्थिति छ । सरकारले नै तरकारी, फलफूलको न्यूनतम समर्थन मूल्य काम गरी किसानलाई उत्पादनले बजार पाउने ग्यारेन्टी गर्नुपर्छ । आयात नै रोक्ने किसानको माग के कसरी सम्बोधन गर्न सकिन्छ त्यसको बाटो खोज्ने कर्तव्य सरकारकै हो । कृषिमा आधुनिकीकरण गरेर स्वदेशी उत्पादन पनि विदेशीभन्दा सस्तो बनाउने उपाय सबैभन्दा उत्तम हो, त्यसका लागि सामान्य कार्यक्रमले हुँदैन । सरकारले जोडदार अभियान चलाउनुपर्छ । दीर्घकालीन योजना ल्याएर कार्यान्वयन गर्नुपर्छ ।"
रेडक्रसको बेथितिमा आईएफआरसीको साथ,"काठमाडौं : नेपाल रेडक्रस सोसाइटी विवादमा छ। ५ वर्षदेखि नवीकरणसमेत हुन नसकेको रेडक्रसको ८ वर्षदेखि साधारणसभा पनि भएको छैन। भ्रष्टाचारले चुर्लुम्म डुबेको यसमा राजनीतिक हस्तक्षेप पनि उस्तै छ। राष्ट्रिय अन्तर्राष्ट्रिय धेरै समितिका छानबिन, प्रतिवेदनले रेडक्रसको अवस्थाको उजागर गरेको छ। तर, यस्तो संस्थालाई ३० वटा एम्बुलेन्स वितरण गर्न रेडक्रसको अन्तर्राष्ट्रिय महासंघका महासचिव जगननाथ चापागाईं नेपाल आएका छन्। अन्तर्राष्ट्रिय रेडक्रसको गरिमामा समेत आँच ल्याउने काम चापागाईंबाट भएको रेडक्रसकर्मीहरू बताउँछन्। एम्बुलेन्स वितरण गर्ने कामको प्रमुख अतिथि भने प्रधानमन्त्री पुष्पकमल दाहाल प्रचण्डलाई डाकिएको छ। त्यो कार्यक्रममा डाक्ने नेपाल रेडक्रस सोसाइटीका कार्यकारी निर्देशक भनिएका उमेशप्रसाद ढकालको पनि अवकाश भइसकेको छ। अवकाश प्राप्त कार्यकारी निर्देशकले अवैध रूपमा कार्यक्रम आयोजना गरेका छन्। ढकालको २०७८ मंसिर २३ मै अवकाश भएको हो। रेडक्रसका पूर्वपदाधिकारी रामेश्वर थापाले अवकाश प्राप्त विवादितले डाकेको कार्यक्रममा प्रधानमन्त्री तथा आईएफआरसीको महासचिव जस्तो गरिमा भएको व्यक्ति जान उचित नहुने बताए। स्वार्थ समूहको बलमा नै मानवता, निष्पक्षता, तटस्थताको आधारभूत सिद्धान्त बोकेको ९२ देश हाक्ने अवस्थालाई विवादको घेरामा पर्ने भएको छ। एम्बुलेन्स आवश्यकताका आधारमा पनि वितरण नभएको स्वयं रेडक्रसकै कर्मचारीहरू बताउँछन्। जिल्लामा आफ्नो प्रभाव बढाउन त्यो एम्बुलेन्स वितरण गरिएको हो। तत्कालीन अध्यक्ष रमेशकुमार शर्माको पालामा ढकाल र चापागार्ईं ठाडो आदेशमा अधिकृतस्तरमा नियुक्ति भएका कर्मचारी हुन्। पछि ढकाल कार्यकारी निर्देशक भए भने चापागाईं आईएफआरसीकै महासचिव बनेका छन्। उनीहरूको त्यो बेलादेखि सम्बन्धलाई ढकालले दुरुपयोग गरेको देखिन्छ। चापागाईंले रेडक्रसको बेथिति नियन्त्रणमा भूमिका खेल्नुपर्नेमा स्वार्थ समूहसँग लागेको देख्दा कर्मचारी, रेडक्रसकर्मी चिन्तित भएका छन्। हुन त भ्रष्टाचारको छानबिनपछि संजीव थापाको नेतृत्वको समिति भंग गर्दा पनि चापागाईंले आज गर्वको शिर झुकेको अनुभव भयो भनेर समाजिक सञ्जालमा स्टाटस नै लेखेका थिए। यो स्टाटसले रेडक्रसको सुधारमा भन्दा चापागाईं स्वार्थ समूहको प्रभावमा परेको देखिन्छ। चापागाईं एम्बुलेन्स वितरण र डिजास्टर रिपोर्ट सार्वजनिक गर्न नेपाल आएको बताइएकोे छ। राष्ट्रिय अन्तर्राष्ट्रिय छानबिन र प्रतिवेदनले रेडक्रसमा व्यापक भ्रष्टाचार, अनियमितता भएको ठहर भएपछि २०७७ साउन १२ मा तत्कालीन सभापति संजीव थापाको कार्यसमिति भंग गरी नेत्रप्रसाद तिमिल्सिनाको नेतृत्वमा तदर्थ समिति बनेको थियो। तर, सरकार परिवर्तनसँगै त्यो समिति भंग गरियो। समितिले श्वेतपत्र जारी गरेको थियो। श्वेतपत्रमा मूलत : पारदर्शिता, जवाफदेहिता, संस्थाको प्रभावकारिता, भ्रष्टाचारमा शून्य सहनशिलता, रेडक्रसमा भएका सम्पत्तिको व्यवस्थित अभिलेखीकरण राख्ने उल्लेख थियो। देउवा सरकार आएपछि पहिलोपटक २०७८ पुस १४ गते सुदर्शनप्रसाद नेपालकै संयोजकत्वमा तदर्थ समिति गठन गरेको थियो। सर्वोच्चले मन्त्रिपरिषद्को यो निर्णय कार्यान्वयन नगर्नु नगराउनू भनी पुस २३ मा अन्तरिम आदेश जारी गर्यो। पुनः २०७९ जेठ ३१ को मन्त्रिपरिषद्ले नेपालको नेतृत्वमा नयाँ कार्यसमिति बनाउने निर्णय गरेको गरेको थियो। अदालतले तिमिल्सिनाकै नेतृत्व समितिलाई वैध भन्दै अल्पकालीन अन्तरिम आदेश जारी गर्यो। तर, तत्कालीन सरकारको हस्तक्षेपका कारण उनले काम गर्न पाएनन्। विधान अधिवेशन गर्न लाग्दा पनि सरकारले दिएन। रेडक्रसमा पुरानो भ्रष्टाचार र अनियमिततामा लागेको जगजगी भयो। यो ३० वटा एम्बुलेन्स बाँड्ने कार्यक्रममा बोलाएर प्रधानमन्त्रीलाई विवादमा तान्न खोजिएको छ। सरकारको न्यूनतम साझा कार्यक्रममै उदघाटन, शिलान्यासमा नजाने प्रतिवद्धता जनाइएको छ। अर्कोतिर रेडक्रस नै विवादमा छ। पुराना वर्षौं हालिमुहाली गरेको रजगज हटेपछि पुनः उनीहरू नै क्रियाशील भएर यो विवादित कार्यक्रम गरिरहेका छन्। रेडक्रसमा ४० वर्षदेखि रजगज गरिरहेका जिल्ला सभापति छन्। २५ वर्ष त एउटै केन्द्रीय अध्यक्षसमेत भए।"
पार्किङ हटाएपछि व्यापारी विरोधमा,"काठमाडौं : काठमाडौं महानगरले दरबारमार्ग र बागबजार क्षेत्रमा पार्किङ हटाएको भन्दै व्यवसायीले विरोध जनाएका छन्। यी क्षेत्रमा पार्किङ हटाउँदा व्यवसायमा गम्भिर धक्का लागेको उनीहरूको आरोप छ। सडकमा भइरहेको अव्यवस्थित पार्किङ हटाएर सडक खुला बनाउन महानगर लागिपरेको छ। यसक्रममा कालीमाटी, कुलेश्वर, बागबजार, पुतलीसडक हुँदै उपत्यकाका विभिन्न सडकमा भइरहेको पार्किङ महानगरले पूर्णरूपमा बन्द गराएको हो। उक्त क्षेत्रमा भइरहेको एकतर्फी पार्किङ हटाएपछि व्यवसायी तथा स्थानीयले विरोध जनाएका हुन्। दरबारमार्ग, कालीमाटी, बागबजार एरियाका व्यवसायीले महानगरविरुद्ध आन्दोेलनका कार्यक्रमसमेत सार्वजनिक गरेका छन्। केही दिनअघि बागबजारका व्यवसायी नियमित आन्दोलनमा थिए। कालीमाटी बल्खु क्षेत्रमा भएका अटो व्यवसायीले महानगर गेटमै आएरै धर्ना दिएका थिए। महानगरले उक्त क्षेत्रमा भिडभाड भएको भन्दै कुनै पनि सवारी पार्किङ गर्न नपाइने सूचना जारी गरेको थियो। उनीहरूले महानगरँंग यसअघि भएको सहमति अनुसार एक लाइन पार्किङ गर्न पाउने माग गरेका छन्। काठमाडौं महानगरपालिकाका प्रवक्ता नविन मानन्धरका अनुसार महानगर स्वच्छ, सुन्दर र विकसित सहरको परिकल्पना अनुसार काम गरिरहेको छ। दरबारमार्ग होस या न्यूरोड वा कालीमाटी नै किन नहोस सडकमा अनधिकृत पार्किङ गर्न पाइँदैन। उनी भन्छन्, अव्यवस्थित पार्किङले गर्दा उपत्यकाको ट्राफिक व्यवस्थापनमा समस्या भइरहेको छ। सडकमा अत्याधिक जाम भइरहेको छ। व्यवसाय खोल्दा होस या मल बनाउँदा होस आवश्यक पार्किङ उनीहरूले नै व्यवस्थापन गर्नुपर्छ। सवैको पसल अगाडि पार्किङ पुर्याउने जिम्मा महानगरको होइन। प्रवक्ता मानन्धरका अनुसार पार्किङको विकल्प भएका ठाउँहरूमा महानगरले पार्किङ हटाउने महाअभियान नै चलाएको छ। सडक पैदल यात्री र सवारीसाधन कुदाउनका लागि हो। सडकमा पार्किङ एरिया बनाउँदा उपत्यकामा ट्राफिक जाम बढ्यो। उनी भन्छन्, दरबारमार्गमा पार्किङ गर्नका लागी अन्नपूर्ण होटलसँग सहकार्य गरेका छौं। यस्तै, राइजिङ मलमा पनि पार्किङ सुविधा छ। सडकमै पार्किङ गर्नुपर्छ भन्ने छैन नि, कि हरेकको पसल अगाडि पार्किङ एरिया बनाइदिनुपर्ने ? यस्तै बागबजार एरियामा पनि प्रशस्तै कम्प्लेक्स छन्। पे पार्किङका लागि समस्या नै छैन। न्यूरोडमा पनि हामीले विकल्प खोजिरहेका छौं। विकल्प भेटिनासाथ हामीले हरेक सडकमा भएका पार्किङ एरिया हटाउँछौं। दरबारमार्ग विकास वोर्डका पूर्वअध्यक्ष तथा व्यवसायी गोपाल कक्षपतिका अनुसार दरबारमार्ग एरिया व्यवसायिक ठाउँ मात्रै नभएर सभ्यताको पहिचान हो। यसलाई जोगाउनु सवैको जिम्मेवारी हो। दरबारमार्गले नेपालीले गर्व गर्ने राजामहाराजाको परिवेस वोक्छ। ऐतिहासिक पहिचान वोक्छ। दरबारमार्गलाई व्यवसायिक दृष्टिकोणबाट हेर्न नमिल्ने कक्षपतिको तर्क थियो। उनी भन्छन, विदेशबाट कोही काठमाडौं आयोभने आफन्त भेट्न जाने ठाँउ हो दरबारमार्ग। विदेशी ब्रान्डेड सामान किन्न जानुपर्यो फुत्त पस्ने ठाउँ हो दरबारमार्ग। शान्तसँग केही समय बिताउनुपर्यो सम्झने ठाउँ हो दरबारमार्ग। यहाँ पुग्ने मानिस दरबार संग्राहलय पसेर खुसी हुन सक्छ। दरबारमार्ग सवैको साझा थलो हो। बैतडीबाट आएको मानिस होस् या बेलायतबाट आएको होस् भेट्ने ठाउँ हो दरबारमार्ग। सल्लाह र सूचनाबिना नै महानगरले पर्किङ बन्द गर्नु महानगरको निरंकुस काम भएको कक्षपति बताउँछन्। उपत्यका वा सहरको पार्किङ समस्या समाधान नियमले मात्रै नहुने तर्क उनको छ। उनी भन्छन्, स्थानीय नागरिक, व्यवसायी र सरकार मिलेर पार्किङको समस्या व्यावहारिक रुपमा हल गर्नुपर्छ। जहाँ सहज हुन्छ, जसरी मिल्छ, बाटो सानो होस या ठूलो कुन तरिकाले व्यवहारिक रुपमा मिलाउन सकिन्छ छलफल गर्नुपर्छ। छलफलबाट समाधान हुन सम्भव नभए मात्रै नियम वा ऐन लगाउने हो। अर्काले बनाएको निजी भवन वा एरियामा गएर पार्किङ गर्न भनेर महानगरले सूचना जारी गर्न नमिल्ने कक्षपतिको तर्क थियो। उनका अनुसार निजी एरिया पार्किङको विकल्प हुनै सक्दैन। अहिले खुल्ला भएको निजी पार्किङ २ महिनामा बन्द भयो भने कता पार्किङ गर्ने ? सडक खुल्ला गरेर मात्रै पार्किङको समस्या हल नहुने बताउँदै कक्षपछि भन्छन्, सडक बनाउँदा होस या सहरको परिकल्पना गर्दा सडक र सहरसँगै सभ्यता विकास हुँदै जान्छ। सन् १९६१ मा राजा विरेन्द्रका पालामा बनाएको सडक हो यो। सांस्कृतिक सडकको रुपमा विकास हँुदै गयो। काठमाडौंको एउटा महत्वपूर्ण ठेगाना हो दरबारमार्ग। सरकारका तर्फबाट दरबामार्गमा ढल निकासको व्यवस्थापन अहिलेसम्म भएको छैन। सरकारी पानीको व्यवस्था छैन। सवतिरको ढल यहाँ थुपारेर बाटो हिँड्दा गन्हाउँछ। दरबारमार्गमा ढुक्कसाथ मानिस हिँड्न सकोस भनेर दरबारमार्गवासी मिलेर दरबारमार्ग विकास बोर्ड स्थापना गरिएको थियो। महानगर र स्थानीयको समन्वयमा विकास बोर्डले दरबारमार्गमा धेरै काम गरिरहेको कक्षपति बताउँछन्।उनी भन्छन्, प्रहरीसँग समन्वय गरेर ठाउँठाउँमा सीसीटीभी राखेका छौं। पकेटमारदेखि सडक बालबालिकाको व्यवस्थापनमा सहयोग गरिरहेका छौं। यो सडक र यसको पहिचानप्रति हामी अत्यन्तै संवेदनशिल छौं। रुख रोप्नेदेखि सडक सफा गर्ने, सेक्युरिटीका लागि गार्ड राख्ने जस्ता सरकारले गर्ने काम पनि स्थानीय व्यवसायी मिलेर नै गरिराखेको कक्षपतिको भनाइ थियो। अहिलेका महानगर प्रमुख बालेन्द्र शाह जनता र व्यवसायीप्रति निरंकुश भइरहेको बताउँदै कक्षपतिले मेयरकै लापरबाह निर्णयले गर्दा उपत्यकाको व्यापार ६० प्रतिशतले घटेको जानकारी दिए। व्यवसायीले मुनाफा कमाए पो कर तिर्छन्। घाटामा गए व्यवसायी र सरकारको राजस्व दुवै घट्ने उनले बताए। महानगरले आफ्नो दायित्व पूरा गर्न छाडेर महानगर प्रमुखको मुडअनुसार निर्णय गर्दे हिँडे जनताले सहेर नबस्ने उनले बताए। आफुमा भएको शक्तिको गलत प्रयोग गर्दे महानगरले वडासँग पनि समन्वय नै नगरि पार्किङ हटाएको आरोप छ। कक्षपतिले सही व्यवस्थापन भएन भने खुलामञ्चमा पार्किङ एरिया बनाएपनि जाम नहट्नेमा जोड दिए। कक्षपछि काठमाडौंभन्दा धेरै जनघनत्व भएको भएका विकसित राष्टहरूमा पनि पार्किङ समस्या समाधान गरिएको बताए। उनी भन्छन्, कतै एक लाइन पार्किङ बनाएर हुन्छ कि अन्डरग्राउण्ड पािर्कङ एरियाको विकास गरेर हुन्छ हरेक सहरमा पार्किङ समस्या समाधान गर्न आवश्यक छ। व्यवस्थित तरिकाले पार्किङ व्यवस्थापन गर्न जरुरी छ। सामाजिक अभियन्ता सुमन सायमी महानगरको मेयरले जनताप्रति अत्याचार गर्न लागेको बताउँदै सजग हुन आग्रह गरे। उनी भन्छन्, महानगरको प्रमुख भएर जनतालाई दुःख दिँदै हिँड्न भएन नि। कालमाटी बल्खु क्षेत्रमा प्रायः अटो व्यवसायी छन्। केहि समयदेखि उक्त क्षेत्रमा सवारी रोक्न नपाइने निर्णय महानगरले गरेको छ। सवारीकै व्यापार हुने, साजसज्जा हुने ठाउँमा सवारी रोक्न नपाइने नियम ल्याएर सवै व्यवसायीलाई मार्न खोज्या त होला। महानगर प्रमुख स्वेच्छाचारी भएर जनताका निजी सम्पती र निजी व्यवसायमा प्रहार गरिरहेको उनले बताए।"
ट्राफिकको असुली धन्दा,"जाजरकोट : नेपालगन्जदेखि गत आइतबार जाजरकोट आउने क्रममा बाँकेको चिसापानी बजारस्थित प्रहरीको चेकपोस्टमा एउटा गाडी रोकियो। सनराइज यातायातको सार्वजनिक जिपका चालक चेकपोस्टनजिकै गाडी रोकेर इन्ट्री गर्न गए। इन्ट्री गर्ने क्रममा उनले खल्तीबाट केही झिकेर प्रहरीलाई दिए। त्यसपछि चालक आएर पुनः गाडी हुइँक्याउन थाले। खल्तीबाट प्रहरीलाई के झिकेर दिनुभयो ? अन्नपूर्ण पोस्ट्को जिज्ञासामा उनले भने, के गर्ने ? यो चेकपोस्टमा दैनिक एक सय रुपैयाँ चढाउनैपर्छ। नत्र त अनेक बहाना झिकेर हामीलाई सताउँछन्, प्रहरीसँग लफडा गर्नुभन्दा त दाम चढाइदिए सजिलो हुन्छ। गाडी हुँइक्याउँदै उनले थपे, यतिमात्र कहाँ हो र ? नेपालगन्जजाजरकोट रुटमा नौ ठाँउमा हामीले मासिक रूपमा पाँच सय रुपैयाँ र दुई ठाउँमा त दैनिक एक सय रुपैयाँ बुझाउनुपर्छ, नदिएमा दुुःख दिन्छन्। जरिवाना भन्दै रसिद काट्छन्, पैसा त प्रहरीमा बुझाउँदैमा सकिन्छ। गाडी देउराली हुँदै अघि बढ्यो। बर्दिया र सुर्खेतको सीमानानजिक बबई बजार पुग्न करिब एक किलोमिटर जति बाँकी थियो। दुई जना ट्राफिक प्रहरी बाटोमै उभिएका थिए। उनीहरूले गाडी रोक्न इसारा गरे। गाडी रोकेर चालकले एक सय रुपैयाँ निकालेर दिए। गाडी फेरि घुइँकियो। सुर्खेतको मेहेलकुना, बोटेचौर र राकम, सल्यानका बालुवासंग्रही र सल्लीबजार, जाजरकोटका छेडाचौर, कुदु, मटेला र खलंगामा गरी नौ ठाउँमा मासिक पाँच सयका दरले चालकहरूले प्रहरीलाई बुझाउने गरेका छन्। उनका अनुसार नौवटा चेकपोस्टमा मासिक चार हजार पाँचसय र दैनिक चिसापानी र बबईमा एक सयका दरले दुई सय गरी मासिक ६ हजार तथा अन्य प्रहरी र ट्राफिक प्रहरीलाई खाजा गरी मासिक १२१४ हजार जति रुपैयाँ खर्च हुन्छ। बबई पछिका चेकपोस्टमा मासिक रूपमा बुझाएका कारण दैनिक बुझाउनु नपर्ने उनले खुलाए। उनले आफ्नो नाम र गाडी नम्बर नखुलाउन आग्रह गरे। परिचय सार्वजनिक हुँदा प्रहरीले थप सताउने उनको त्रास थियो। कर्णालीका सुर्खेत, दैलेख, कालिकोट, मुगु, जुम्ला, जाजरकोट, सल्यान र रुकुमपश्चिममा गाडीहरू यही रुटबाट चल्ने गर्छन्। दैनिक पाँच सयवटा गाडीबाट एक सय रुपैयाँका दरले हिसाब गर्दा पनि दैनिक ५० हजारभन्दा बढी रुपैयाँ असुली हुने गरेको अनुमान छ तर यसतर्फ कुनै नियमनकारी निकायको ध्यान जान सकेको छैन। एक चालकका अनुसार प्रहरी र ट्राफिक प्रहरीले गाडीवालाबाट अवैध रूपमा असुलेको रकम माथिल्लो निकायमासमेत जाने गरेको छ। जाजरकोटदेखि नेपालगन्ज रुटमा फोर्स गाडी चलाउँदै आएका नाम खुलाउन नचाहने अर्का एक जना चालकले पनि नौवटा चेकपोस्टमा पाँच सयदेखि एक हजार रुपैयाँसम्म मासिक बुझाउने गरेको बताए। सुर्खेतको छिन्चु र जाजरकोटको छेडामा मासिक एक हजार र अन्य चेकपोस्टमा मासिक पाँच सय रुपैयाँ बुझाउने गरेको उनको भनाइ छ। जाजरकोटका प्रहरी प्रमुख डीएसपी सन्तोष निरौलाले त्यसरी प्रहरीले गाडीवालाबाट पैसा असुलेको प्रमाणसहित फेला परेमा प्रहरीमाथि कडा कारबाही गरिने बताए। प्रहरीले पैसा मागे तत्काल आफूलाई खबर गर्न समेत उनले आग्रह गरे। यस्तै, कर्णाली प्रदेश ट्राफिक प्रहरी कार्यालय सुर्खेतका प्रमुख प्रज्वल महर्जनले गाडीवालाबाट ट्राफिक प्रहरीले पैसा असुल्ने गरेको र मासिक रकम लिने गरेको गुनासोका सम्बन्धमा छानबिन गर्ने बताए। चालकबाट प्रहरीले पैसा असुलेको प्रमाणसहित पेस गर्न आग्रह गर्दै उनले भने गलत गर्नेलाई कारबाही हुन्छ। जाजरकोटको खलंगादेखि नेपालगन्जसम्म जाने क्रममा गाडीले ठाउँठाउँका प्रहरी पोस्टमा चेकिङ र इन्ट्री गर्नुपर्दा यातायात व्यवसायी र यात्रुले निकै सास्ती खेप्नु परेको छ। करिब दुई सय किलोमिटरको सडकमा १४ ठाउँमा गाडी इन्ट्री गर्नुपर्ने बाध्यता छ। ठाउँठाउँमा गाडी इन्ट्री गर्दा झन्झट र ढिलाइ हुने गरेको सनराइज यातायात समिति खलंगाका इन्चार्ज रमेश श्रेष्ठले बताए। उनी भन्छन्, सबै ठाँउमा इन्ट्री गर्दा करिब एक घण्टा समय खेर जान्छ। नेपालगन्जजाजरकोट रुटमा गाडीवाला नौ ठाउँमा मासिक ५ सय र दुई ठाउँमा त दैनिक एक सय रुपैयाँ बुझाउँछन्"
जसले चल्तीमा ल्याएका थिए नेपाली नोट,"काठमाडौं : पहिलो अर्थसचिव पहिलै गभर्नर हिमालयशमशेर जबराको ९६ वर्षको उमेरमा आइतबार निधन भएको छ। जो २०१३ साल वैशाख १४ गते २९ वर्षको उमेरमा पहिलो गभर्नर बनेका थिए। त्यही बेला जबराले नेपाली नोट चलनचल्तीमा ल्याउने ऐतिहासिक कार्य गरेका थिए। उनले नै नेपाली नोट निष्कासनको सुरुआत गरेका हुन्। जति बेला तराईमा आफ्नो मुद्रा प्रचलनमा थिएन। भारु मात्रै चल्थ्यो। जबराले तराईमा मात्रै होइन, देशका सबै भागमा नेपाली मुद्रा नै चलाउने वातावरण बनाए। उनले तराईमा नेपाली मुद्रा चलाउन सक्नु ठूलो सफलता भएको अन्नपूर्ण पोस्ट्सित बताएका थिए। नेपाल राष्ट्र बैंक स्थापना गर्नुको मुख्य उद्देश्य नै मुलुकभित्र आफ्नै रुपैयाँको कारोबार होस् भन्ने सरकारको उद्देश्य थियो। झापाबाट कञ्चनपुरसम्मको तराई र भित्री मधेसमा भारतीय मुद्रामा कारोबार हुन्थ्यो। तर, विनिमयदर समान थिएन। सटहीको अस्थिरताका कारण व्यवसायीले आफूखुसी सामानको मूल्य बढाउँथे। जनताले महँगी खेप्नुपथ्र्यो। जबराले नै नेपाली र भारतीय मुद्रामा स्थिर विनिमयदर लागू गरेका हुन्। यसअनुसार भारु १ सयको नेरु १ सय ६० निर्धारण गरियो। त्यही विनिमयदर अझै कायम छ। त्यस बेला विनिमयदर तोक्न खोज्दा धेरैले कार्यान्वयन सम्भव छैन भनेका थिए, उनले गत जेठमा अन्नपूर्ण पोस्ट्सित भनेका थिए, तर, सफल भयौं। जसकारण नेरुभारु सटहीदरको अस्थिरता हटेको उनले बताएका थिए। पूर्वगभर्नर दीपेन्द्रबहादुर क्षेत्रीका अनुसार जबरा मौद्रिक व्यवस्थापन र वित्तीय व्यवस्थापनको सुरुवात गर्ने व्यक्ति हुन्। वित्तीय व्यवस्था गर्ने अर्थ मन्त्रालयको पहिलो अर्थसचिव र मौद्रिक व्यवस्था गर्ने नेपाल राष्ट्र बैंकको पहिलो गभर्नर हुनुहुन्थ्यो। उहाँ दूरदर्शी हुनुहुन्थ्यो। किनभने, उहाँले २०१३ सालमै चल्तीमा ल्याएको भारुसँगको विनिमयदर अझै कायम छ, पूर्वगभर्नर क्षेत्री भन्छन्, ६५ वर्षसम्म पनि सोही विनिमयदर औचित्यपूर्ण बन्नु दूरदर्शीताको नमुना हो। उहाँले नेपाललाई ठूलो गुण लगाउनुभयो। जबराले राणाशासन अन्त्य भई प्रजातन्त्र आएलगत्तै अर्थसचिवको जिम्मेवारी बहन गरेका थिए। त्यस क्रममा उनले आर्थिक क्षेत्र व्यवस्थापनका आधारहरू खडा गर्न अग्रणी भूमिका निर्वाह गरे। बजेट सार्वजनिकीकरणको आधार खडा गरे। राजस्व अभिवृद्धिका लागि भन्सार व्यवस्थापनको आधुनिकीकरणतर्फ लागे। आन्तरिक राजस्व प्रशासनलाई सबलीकरणतर्फ डोर्याए। आर्थिक एवम् वित्तीय अनुशासन र पारदर्शिताका लागि महालेखापरीक्षक कार्यालयको गठनलगायत संरचना निर्माणमा योगदान दिए। वित्तीय क्षेत्रको दायरा र औद्योगिक विस्तार कार्यमा उनको महत्वपूर्ण भूमिका रह्यो। अर्थसचिव भएपछि आर्थिक प्रणालीमा युगान्तकारी परिवर्तन गरेँ, उनले अन्नपूर्ण पोस्ट्सित भनेका थिए, बजेट बनाएँ। जनतालाई विकासका लागि सरकारी अनुदान दिने व्यवस्था गरेँ। त्यसबेला सरकारको आम्दानी मालपोतबाट मात्रै हुन्थ्यो। उनले २००८२००९ सालतिर भन्सार अड्डाहरू पुनर्गठन गरे। अन्तःशुल्क विभाग र आयकर विभाग पनि बनाए। त्यसपछि राष्ट्र बैंकको स्थापना भयो। गभर्नरको खोजी चल्यो। छिमेकी भारत र पाकिस्तानमा अर्थसचिवलाई गभर्नर बनाउने चलन थियो। त्यसलाई नै यता अबलम्बन गरियो। जबरा गभर्नरमा योग्य ठहरिए। तत्कालीन राजा महेन्द्रले २०१७ सालमा संसद् विघटन गरेपछि भने उनी पनि हटाइएका थिए। त्यसलगत्तै उनले संयुक्त राष्ट्रसंघमा प्रवेश गरे। २४ वर्ष सेवा अवधिमा उनले अमेरिका, श्रीलंका, अफगानिस्तान, बर्मा, इन्डोनेसिया, पाकिस्तानलगायत देशमा गएर काम गरे। अवकाश पाएपछि स्वदेश फर्किए। गोर्खा ब्रुअरी कम्पनी खोले। पाँच वर्षपछि बिक्री गरे। हिमालयन बैंक खोले। उक्त बैंक पाकिस्तानको हबिब बैंकसँगको संयुक्त लगानीमा खोलिएको थियो। पूर्वगभर्नर क्षेत्रीका अनुसार नेपाल विश्व व्यापारको संगठनको सदस्य बन्न तरखर गरिरहँदा के कुराले असर गर्छ भनेर जबराकै अध्यक्षतामा समिति बनाइएको थियो। त्यसमा क्षेत्री सदस्य थिए। त्यति बेला उनले व्यापार प्रवद्र्धन गर्ने हो भने प्रतिस्पर्धी तरिकाले जानुपर्छ भनेका थिए। हाम्रो बजारमा वस्तु र सेवा प्रचुर मात्रामा उत्पादन गर्न सक्नुपर्ने हुन्छ। त्यसो भए बाहिरबाट आयात गरेर भ्यालु याड गरेर उत्पादन गरी निर्यात गर्न सकिन्छ। यी सबैलाई विश्व व्यापार संगठन अनुकूल बनाएर लैजानुपर्छ भन्नु भएको थियो, उनी भन्छन्, सोही प्रतिवेदन पेस गरेपछि नेपाल विश्व व्यापार संगठनको सदस्य बन्न अग्रसर भएको थियो। जबराको निधनप्रति प्रधानमन्त्री पुष्पकमल दाहालले सामाजिक सञ्जालमार्फत दुःख व्यक्त गरेका छन्। गभर्नर महाप्रसाद अधिकारीले एक अग्रणी अर्थविद्, आर्थिक चिन्तक तथा नेपालको वित्तीय क्षेत्रको प्रवद्र्धकका रूपमा जबरालाई स्मरण गरेका छन्। नेपाली अर्थतन्त्रको विकासका निम्ति नीतिगत, संरचनागत एवं व्यवस्थापकीय पूर्वाधारका कुशल निर्माता एवं प्रवद्र्धक जबराको निधनबाट नेपाल राष्ट्र बैंकले एक अभिभावक, देशले एक कुशल अर्थविद् तथा नेपालको वित्तीय क्षेत्रले एक अग्रणी मार्गदर्शक गुमाएको हामीले महसुस गरेका छौं, गभर्नर अधिकारीले श्रद्धाञ्जली व्यक्त गर्दै भनेका छन्। त्यसपछि जापानीसँग आर्थिक सम्बन्ध दोस्रो विश्वयुद्ध समाप्त भएपछि जापानले आर्थिक पुनरुत्थानको बाटो समात्यो। हाम्रा पहिलो गभर्नर जबरा सन् १९६० सेप्टेम्बरमा जापान भ्रमणमा गए। उद्देश्य थियो अन्तर्राष्ट्रिय मुद्रा कोष र विश्व बैंकको वार्षिक सम्मेलनमा भाग लिने। त्यहाँ जापानका गभर्नर यामामोटोसँग भेट भयो। त्यस क्रममा याटामोटोले जापानी बैंकमा खाता खोल्न आग्रह गरेका थिए। त्यसको एक वर्षपछि नेपालले जापानको सरकारी बैंकमा खाता खोल्यो। विदेशी मुद्राको सञ्चितिमध्ये केही रकम जापानी यनमा राखियो। बैंक अफ जापानमा खाता खोल्ने नेपाल पहिलो राष्ट्र बन्यो। त्यो बेला नेपालले गरेको विश्वासलाई आज पनि जापानले उत्तिकै सम्मान र आदर गर्ने गरेको पाइन्छ। जबरालाई जापान सरकारका तर्फबाट राजदूत युताका किकुताले गत जेठ १० गते द अर्डर अफ द राइजिङ सन (गोल्ड एन्ड सिल्भर स्टार) बाट सम्मान गरेका थिए। त्यसो त नेपालजापान आर्थिक सम्बन्धका सूत्रधार मानिन्छन्, जबरा। त्यसअघि राष्ट्र बैंकले भारतीय, बेलायती र अमेरिकी मुद्रामा मात्रै सञ्चिति राख्थ्यो। उनले जापानसँग आर्थिक कूटनीतिमा त इतिहास रचे। जबराको जन्म लक्ष्मणशमशेर र गीता राणाको कोखबाट १९८४ पुस २४ गते भएको थियो। तत्कालीन प्रधानमन्त्री देवशमशेरका छोरा जंगशमशेर, जंगशमशेरका छोरा लक्ष्मण हुन्। जबराले दरबार हाइस्कुलबाट आधारभूत शिक्षा लिए। नेपालमा मेरिट सकाएपछि बीए र एमए अध्ययन गर्न भारतको मुम्बई गए। राणा परिवारको सुखसयलमा हुर्किएका उनले त्यहाँ पुगेपछि भने सामान्य परिवारको विद्यार्थीझै जीवनयापन गरे। २००६ साततिर मुम्बई युनिभर्सिटीबाट अर्थशास्त्रमा स्नातकोत्तर गरे। त्यसपछि स्वदेश फर्केका थिए। २०१२ तिर अमेरिकाको हार्डवर्ड युनिभर्सिटीबाट करबारे अध्ययनसमेत गरे। उनले मुम्बईबाट फर्किएको केही समयपछि नै पहिलो अर्थसचिव बन्ने मौका पाएका थिए। तत्कालीन अर्थमन्त्री सुवर्णशमशेरले मन्त्रालयको सचिवमा एमए गरेका युवा खोजिरहेका थिए। उच्च शिक्षा लिएका व्यक्ति सीमित मात्रै थिए। मन्त्रीले चार युवालाई केही समय काममा लगाएर उत्कृष्टताका आधारमा जबरालाई जिम्मेवारी दिएका थिए। उनी पाँच वर्ष (२००७२०१२) अर्थसचिव बने। उनै जबरा निमोनिया संक्रमणपछि उपचारार्थ थापाथली नर्भिक अस्पतालमा भर्ना भएका थिए। त्यहीं नै उनको निधन भएको हो। जबराका दुई छोरा र दुई छोरी छन्।"
के हो तरकारी सडकमा फाल्नुपर्ने बाध्यता ?,"काठमाडौं : विदेशी तरकारीले नेपाली बजार ओगट्दा आफ्ना उत्पादनले मूल्य नपाएको बिरोधमा केही दिनअघि चिवतनका किसानले सडकमा तरकारी फाले। उनीहरूको आक्रोश थियो, बजारमा विदेशी तरकारीलाई प्राथमिकता दिइयो। नेपाली किसानले उत्पादन गरेको खरिद भएन। सरकार पनि यो विषयमा गम्भीर बनेन। चितवनको यो घटना नयाँ होइन। केही समयअघि पनि विभिन्न जिल्लाका किसानले तरकारी र दूध सडकमा पोखेर किसानले बेहोरेको घाटा सुनाएका थिए। केही दिन चर्चा र बहस भयो। घटना सेलायो। पुनः चितवनका किसानले सडकमा आएर पीडासँगै तरकारी पनि पोख्नुपर्यो। सरकारले मुलुकभित्रै उत्पादन भएका कृषिजन्य वस्तुलाई पहिलो प्राथमिकता नदिँदा आयातीत वस्तुले बजार ओगटेका छन्। विज्ञ भन्छन्, कृषिप्रधान मुलुकमा किसान पीडा बोकेर सडकमा उत्रनु दुःखको कुरा हो। खाद्य अभियन्ता उद्धव अधिकारी सरकारले साना तथा सिमान्तकृत किसानको उत्पादन सानो हुने भएकाले अन्तर्राष्ट्रिय उत्पादनसँग प्रतिस्पर्धा गर्न नसक्ने बताउँछन्। तर, राज्यले भने किसानलाई अन्तर्राष्ट्रिय उत्पादनसँग प्रतिस्पर्धा गर भनेको जस्तो देखिएको उनको तर्क छ। यो कुरा सम्भव नभएको उनले बताए। १ सय ५० भन्दा बढी मुलुकबाट नेपालमा कृषिउपज आउँछन्। भारतमा किसानका अधिकांश बालीमा ९९ देखि शतप्रतिशतसम्म अनुदान दिइएको छ। त्यति ठूलो अनुदानमा उत्पादन भएको वस्तुमा नेपाली उत्पादनले प्रतिस्पर्धा गर्न सक्दैन। भारतले उच्च गुणस्तरको वस्तुलाई उच्च मूल्यमा अन्य मुलुकमा बेच्ने गरेको छ। फ्याल्दा पनि फरक नपर्ने खालका, कमसल वस्तु मात्रै नेपालमा पठाउने पुरानै समस्या रहेको अभियन्ता अधिकारी बताउँछन्। तर, नेपालमा मिहिनेत गरेर उत्पादन गरेका गुणस्तरीय वस्तुले बजारमा मूल्य पाएको छैन। सरकारले अब नेपाली उत्पादनलाई महत्व दिन अनुदान दिनेदेखि उत्पादनको वातावरण तय गरेर बजार मूल्य तथा प्राथमिकता राख्न उनले सुझाव दिए। सरकारले मल र बीउ समयमा नै र प्रविधिक ज्ञान दिएर बजारसम्म उत्पादनलाई पुर्याउने र समर्थन मूल्य कायम गरेर किसानलाई साथ दिनुपर्यो। साथै विदेशबाट सी ग्रेडका वस्तुहरू भित्र्याउनु भएन। उच्च कर लगाएर तीनलाई निरुत्साहन गर्नुपर्यो। आफूले उब्जाएको तरकारी नबिकेपछि शुक्रबार चितवनको नारायणगढस्थित सडकमा पोखाएर प्रदर्शन गर्दै किसान । तस्बिर : अनिल ढकाल किसानलाई पहिला बालीमा आत्मनिर्भर हुने वातावरण बनाउन पनि उनले सुझाव दिए। सरकारले स्थानीय तहमा किसानका लागि हाटबजार लगायतको प्रवर्द्धन गर्नुपर्यो, उनले थपे मूल्य सुनिश्चितता गरिदिनुपर्यो। उत्पादनमा लागत घटाउनका लागि सरकारले उच्च अनुदान दिएर मूल्य र बजारको वातावरण बनाउनुपर्यो। आयातीत तरकारीलाई बजारमा प्राथमिकतामा राखेर आन्तरिक उत्पादन बिक्री नभएको किसानको गुनासो छ। चितवनको घटनापछि सरोकार निकायको पनि ध्यानाकर्षण भएको छ। किसान आन्दोलित भएपछि कृषि तथा पशुपन्छी विकास मन्त्रालयका मन्त्री, सचिवहरू र विभागीय प्रमुखहरू सबैसँग यसबारे छलफल भएको मन्त्रालयका सचिव डागोविन्दप्रसाद शर्माले बताए। उनकाअनुसार भन्सार बिन्दुहरूबाट भन्दा अनौपचारिक रूपमा नाकाबाट सस्तोमा तरकारी भित्रिँदा नेपालको उत्पादनले मूल्य नपाएको अनुमान गरिएको छ। नाकाबाट अवैध रूपमा तरकारी भित्रिँदा नेपालको उत्पादनलाई समस्या पारेको उनी बताउँछन्। उनले भने, नियमित कन्साइमेन्टलाई हेर्दा माघ १६ देखि यता वीरगन्ज नाकाबाट अनौपचारिक रूपमा बढी तरकारी भित्रिएको छ। १०५ बजेसम्मको मात्रै क्वारेन्टाइन सेवा हुन्छ। यो समयमा आयात भएको तरकारी प्रणालीअनुसार भित्रिएको हुन्छ। यसबाहेकको तरकारी भन्सार छलेर आएकाले सस्तोमा चोरी वस्तु भित्रिएको पाइएको छ। ठूलो गोलभेंडा करिब ९० प्रतिशत भारतबाट आयात भएको छ। तर, प्रणालीबाट आएकाको गुणस्तर मापन गरेर मात्रै पठाउने भएकाले यसरी आएको तरकारीले फरक पारेको छैन। तर, अपरझट प्रणालीबाहिरबाट आएकाले नेपाली तरकारीको मूल्य अवमूल्यन हुने गरेको उनको ठहर छ। अब सरकारले यसमा प्राविधिक अवरोधहरू नलगाएसम्म समस्या नियन्त्रण हुन नसक्ने उनले बताए। नेपाल विश्व व्यापार संगठन (डब्लूटीओ)मा पनि संलग्न छ। नेपालभारत द्विपक्षीय व्यापार सन्धिहरू पनि भएका छन्। यी कुरालाई मध्यनजर गर्दै अब बोर्डरबाट डकुमेन्टसहित भित्रिएकालाई अनुगमन गर्न मोबाइल टिम बनाउन मन्त्रालयले जरुरी ठानेको सचिव शर्मा बताउँछन्। उनले भने, यसैबारे मन्त्रालयले आइतबार वर्कआउट गरेर सोमबार (आज) अर्थमन्त्री, मुख्य सचिवसँग छलफल गरेर तयारी गर्नमा जुटेका छौं। कृषि मन्त्रालयले मात्रै नभई द्विपक्षीय व्यापारको कुरा उद्योग, वाणिज्य तथा आपूर्ति मन्त्रालयसँग सरोकार हुन्छ। यसैले समग्रमा यो विषयबारे अन्तरमन्त्रालय समन्वय गर्न लागेका छौं। यद्यपि नाकामा अनुगमनमा कडाइ गर्न मोबाइल टिम पहिल्यैदेखि खटाउने भनिए पनि बजेट र जनशक्तिको अभावले गर्न नसकेको उनले सुनाए। भारतको तुलनामा नेपालको उत्पादन लागत बढी छ। भारत सरकारले बढी सहुलियत दिने भएकाले सस्तो मूल्यमा नेपाल आउने गरेको देखिन्छ। कतिपय व्यापारीले नेपालमा नियमित आपूर्ति नहुने भएकाले भारतबाटै ल्याएकाले पनि नेपाली उत्पादन छायामा परेको उनको अनुमान छ। तर, अहिलेको मुख्य कारण भने औपचारिकभन्दा अनौपचारिक रूपमा भित्रिएको तरकारीले नेपाली उत्पादनले आयातमा व्यापक अनुगमन गर्न जरुरी भएको र सिन्डिकेटसमेत लगाउनुपर्ने देखिएको उनले बताए। भन्सार बिन्दुमा तरकारी आयातलाई नियन्त्रण गर्दा उच्च नेतृत्वबाटै विरोधसमेत आएको उनले बताए। अब नेपालमा हुने उत्पादनलाई समयअनुकूल विविधीकरण गर्नुपर्ने सचिव डाशर्माको तर्क छ। अहिले उत्पादन विविधीकरणका लागि प्रदेशगत योजना छ। तर, केन्द्रीय रूपमा छैन। सात प्रदेशमै एउटै वस्तुलाई प्राथमिकता दिँदा सबैले ठाउँका एउटै वस्तुले बजार मूल्य नपाएको हुनसक्छ। यसको सन्तुलन मिलाउनुपर्छ, उनले भने। उद्योग, वाणिज्य तथा आपूर्ति मन्त्रालयका सचिव मधुकुमार मरासिनी भने स्वदेशी उत्पादनलाई प्रवर्द्धन गर्ने सरकारको नीति स्पष्ट भएको बताउँछन्। नेपालमा हरेक वर्ष तरकारीको उत्पादन बढिरहेको छ। तर, पनि आयातमा कमी आएको छैन। कृषि तथा पशुपन्छी विकास मन्त्रालयको तथ्यांकअनुसार विगत एक दशकको अवधिमा तरकारी उत्पादन औसत २२८ प्रतिशतले वृद्धि भएको देखिन्छ। मन्त्रालयको उपलब्ध तथ्यांकअनुसार आर्थिक वर्ष २०७७०७८ मा तरकारी उत्पादन ०७८ प्रतिशतले वृद्धि हुँदा कुल ३९ लाख रुपैयाँ ९३ हजार १ सय ६७ मेट्रिक टन उत्पादन भएको छ। किसानको उत्पादन दिनप्रति दिन बढ्दै जाँदा पनि आन्तरिक उत्पादनले मूल्य पाएको छैन। किनभने बर्सेनि अर्बौं रुपैयाँको तरकारी छिमेकी मुलुकहरूबाट आयात हुने गरेको छ। सस्तो मूल्यमा आयात हँुदा आन्तरिक उत्पादनले बजारमा स्थान नपाएको देखिन्छ। चालू आर्थिक वर्षको ६ महिनासम्म अर्थात् पुससम्ममा १७ अर्ब ४ करोड ३५ लाख रुपैयाँ बराबरको तरकारी आयात भएको भन्सार विभागको तथ्यांकले देखाउँछ। भन्सार बिन्दुहरूबाट भन्दा अनौपचारिक रूपमा नाकाबाट सस्तोमा तरकारी भित्रिँदा नेपालको उत्पादनले मूल्य नपाएको अनुमान छ। समस्या समाधान गर्न छलफल गरेर तयारी गर्नमा जुटेका छौं। डागोविन्दप्रसाद शर्मा, सचिव, कृषि तथा पशुपन्छी विकास मन्त्रालय स्वदेशी उत्पादनलाई प्रवर्द्धन गर्ने सरकारको नीति स्पष्ट छ। देखिएका समस्याको पहिचान गरेर चाँडै समाधान गर्नेछौं।मधुकुमार मरासिनी, सचिव, उद्योग, वाणिज्य तथा आपूर्ति मन्त्रालय सरकारले मल, बीउ समयमा नै र प्रविधिक ज्ञान दिएर बजारसम्म उत्पादनलाई पुर्याउने र समर्थन मूल्य कायम गरेर किसानलाई साथ दिनुपर्यो। साथै विदेशबाट सी ग्रेडका वस्तुहरू भित्र्याउनु भएन। उच्च कर लगाएर तीनलाई निरुत्साहन गर्नुपर्यो।उद्धव अधिकारी, खाद्य अभियन्ता"
हण्डर खेप्दै संगीतको उचाइतिर,"काठमाडौं : संगीत सिक्नकै लागि म्याग्दीबाट काठमाडौ पसेँ म। दुःख अभाव र लगावका कहानी अनगिन्ती छन्। पैसाका लागि डेढ वर्षसम्म भृकुटीमण्डपमा बोरा बोकेँ। काठमाडौं आएकै दिन बसेको होटलमा ६ महिना भाँडा माझेँ कहानी सुनाइरहँदा संगीतकार दीपक शर्मा केही भावुक देखिए। केहीबेर शब्दविहीन बने। सायद यही दुःखलाई उन्न उनले मनैमनमा सुरिलो धुन बनाइसके होलान्। अरुका शब्दहरूलाई जीवन्त लय दिन र धुन भर्न खप्पिस छन् उनी। तर, आफ्नै जिन्दगीको कहानी भन्न भने केही हच्किए। सायद लाग्दो हो उनलाई मेरा सफलता मात्रै अन्यले देखुन्। दुःख अभाव मै लिन्छु। मभित्रै लुकाउँछु। दिल भएनी फलाम अहिले युट्युबमा ट्रेन्डिङमा छ यो गीत। गीतको शब्द राम्रो छ। उत्तिकै उत्कृष्ट छ संगीत र लय पनि। गीतको शब्दमा श्वास जोडेका हुन् संगीतकार दीपक शर्माले। शब्दलाई जीवन्त बनाउन संगीत पनि उनैले भरेका हुन्। यो मात्रै होइन दीपकले संगीत भरेका अक्सर गीत हिट हुन्छन्। बजारमा भाइरल संगीतकार भन्छन् उनलाई। उनले संगीत गरेका प्रायः सबै गीतले चर्चा कमाउँछन्। हुनत उनले सवै गीतलाई बराबर माया गर्देनन्। भन्छन्, कुनै गीतमा डेढ दुई घण्टामै संगीत भरेर सकिन्छ। कुनैमा एक महिनासम्म पनि पुरा गर्न सकिन्न। संगीत सिर्जना हो। जस्तोसुकै अवस्थामा सिर्जना गर्न सकिन्न। मलाई राम्रा लागेका कति धुनहरू रिजेक्ट भएका छन्। हजारौं धुनहरू यसै थुप्रिएर बसेका छन्। दीपक भन्छन्, बजारमा धेरै उत्कृष्ट शब्दहरू मरेका छन्। धेरै मीठा धुनहरू गुमनाम छन्। क्षमता भएका धेरै सम्भावनाहरू गायब भएका छन्। भाइरल हुन गाह्रो छैन। तर, सदैव दर्शक श्रोताको मनमा रहिरहने गीत बनाउन, सम्झिरहने क्षमता बनाउन भने लगाव हुनैपर्छ। केही वर्ष अभावका दिन भोग्नैपर्छ। २०६२ सालदेखि नेपाली संगीतमा सक्रिय शर्माले १५ सय बढी गीतमा संगीत भरेका छन्। उनले संगीत भरेका ३ दर्जन बढी गीतले निकै चर्चा कमाए। संगीत क्षेत्रमा आएर उनले चुपचाप काम गरिरहेका छन्। पर्ख पर्ख मायालु होस्, देखन चम्चा, पहिलो नम्बरमा, पिरिम नलाउने, सिल्की कपाल, अर्को जुनी खै कुन्नी, पछि पछि लाएर, जिन्दगीकै सवाल, बालखैमा दिल बस्यो, तिम्रा डोला डोला आँखालगायतका गीत निकै चर्चित छन्। उनले जनसेवाश्री पदक, मिलाप राष्ट्रिय व्यक्तित्व सम्मान, धौलागिरि युवा सम्मान, राष्ट्रिय व्यक्तित्व तथा सष्ट्रा सम्मान, वेस्ट म्युजिक कम्पोजरलगायतका अनेक सम्मान प्राप्त गरेका छन्। म्याग्दीको विकट गाउँमा जन्मिएका दीपकलाई १० कक्षा पास गर्नासाथ घरको जिम्मेवारी आइलाग्यो। बाबाआमा बिरामी अनि उनी घरको जेठो सन्तान। घर छाडेर हिँड्दा सहरमा कसरी बाँच्ने भन्ने मात्रै थिएन। मासिक रुपमा घरमा खर्च पठाउनुपर्ने जिम्मेवारी पनि थियो। म्याग्दीबाट काठमाडौं आएर सुन्धाराको एक होटलमा बसेका उनी त्यहाँ तिर्ने पैसा नभएर भाँडा माझ्न थाले। त्यो उनले ६ महिनासम्म निरन्तर गरे। करिब डेढ वर्षसम्म त भृकुटीमण्डपमा साँझ बिहान बोरा बोक्ने कामसमेत गरेको बताउँछन् उनी। भन्छन्, बिहान साँझ भात खाने पैसा थिएन। भारी बोकेको पैसा छिटो आउँथ्यो। यसैले पनि भृकुटीमण्डपका पसलेहरूको सामान ल्याउने र पुर्याउने काम गर्थें। यस्तै दुःखले मलाई संगीतको स्वाद पिलाएको हो। म गर्वका साथ भन्छु, हो मलाई अभावले संगीतकार बनाएको हो। उनले ललितकला क्याम्पसमा संगीत पढेका हुन्। अनामनगरमा रहेको श्रुति संगीत विद्यालयमा लामो समय संगीत सिके। संगीत गुरु नरहरी प्रेमी उनका संगीत गुरु हुन्। दीपक भन्छन्, श्रुति संगीत विद्यालयमा संगीत सिक्नु मेरो जीवनकै स्वर्णीम समय थियो। कोठा लिएर छुट्टै बस्ने पैसा थिएन। यसैले पनि विद्यालयकै सोफामा रात बिताउँथेँ। रातभर हार्मोनियम र गितार बजाउँथेँ। रातभर बसेर गीतका धुन सिक्थें। पुराना गीतका क्यासेट निकालेर धुन र लय सुन्थें। धेरै सिक्न पाएको त्यो समय मेरो जिवनकै टर्निङ पोइन्ट हो। शर्माले संगीत शिक्षक राम सिटौला, गुरुदेव कामत, किसोर गुरुङ, राजकुमार मालाकारसँग संगीत सिकेका हुन्। उनी भन्छन्, म संगीतको सिकारु मात्रै हो। सिकेर कहिल्यै नसकिने असीमित भण्डार हो संगीत। मैले संगीतका केही थोपा मात्रै टिप्न सकेको छु। उनले आधुनिक गीतमा मात्रै होइन, लोकदोहोरी, लोकपप, आधुनिक, फिल्मलगायत अनेक गीतमा संगीत भरेका छन्।"
रेडियो तरंग : महत्त्वपूर्ण प्राकृतिक स्रोत,"रेडियो आवृत्तिलाई प्रसारण किसिम वा कार्यक्षेत्रको १२ ब्यान्डमा विभाजन गरेको छ। रेडियो फ्रिक्वेन्सी (आवृत्ति) वा तरंगबारे नसुनेको मानिस नेपालमा कमै होलान् तर यो प्राकृतिक स्रोत भनी परिभाषित गर्दा धेरै प्राकृतिक स्रोत विज्ञहरूलाई पनि अनौठो वा अचम्म लाग्न सक्छ। सामान्य बोलीचालीको भाषामा प्राकृतिक स्रोत भन्नाले प्रकृतिमा उपलब्ध सजीव तथा निर्जीव वस्तुलाई चिनिन्छ। परिस्थिति र सान्दर्भिकताअनुसार प्राकृतिक स्रोतको परिभाषा धेरै तरिकाले गरिए। तापनि संयुक्त राष्ट्र संघ र सहकार्य संस्थाहरूले दिएको परिभाषाअनुसार प्राकृतिक स्रोत भन्नाले प्रकृतिमा विद्यमान जीवित तथा निर्जीव स्रोतहरू छन्। जसलाई मानिसको न्यूनतम श्रम, समय र सीप वा प्रविधिको प्रयोग पछि वित्तीय पुँजीमा परिणत गराउन सकिने वस्तु तथा पदार्थहरूलाई प्राकृतिक स्रोत भनिन्छ भनि परिभाषित गरेको छ। प्रकृतिमा पाइने यस किसिमका पुँजी, सम्पदा तथा सम्पत्तिले आर्थिक गतिविधिमा कच्चामाल र ऊर्जाका रूपमा मानव समुदायलाई मनग्ये लाभ प्रदान गर्न सक्छ। सौर्य तथा वायु ऊर्जा, पानी, जमिन वा ढुंगामाटो, खानी, जीवजन्तु, वन, जीवाश्म इन्धनलगायत पदार्थलाई प्राकृतिक स्रोतको विभिन्न रूपमा लिइन्छ। प्राकृतिक स्रोतहरूलाई मूर्त तथा अमूर्त प्राकृतिक स्रोत वा नवीकरणीय तथा अनवीकरण भनी वर्गीकरण गरिए पनि रेडियो तरंगलाई नवीकरणीय प्राकृतिक स्रोतमा वर्गीकृत गरिन्छ। तर, यो पृथ्वीको वातावरण र अन्तरिक्षवरपर उपलब्ध हुने महत्वपूर्ण प्राकृतिक स्रोत हो। खनिज तथा पेट्रोलियम पदार्थ रित्तिए पनि यो स्रोत रित्तिँदैनन्। यसको भण्डार असीमित छ। यस स्रोतलाई नदीको पानी सामान हो जसलाई खानेपानी, सिँचाइ, विद्युत्, मनोरञ्जन, माछापालन, यातायात, धार्मिक कार्यलगायतका विविध उद्देश्यका लागि उपयोग गरेजस्तै यस स्रोतलाई पनि मोबाइल, टेलिभिजन, टेलिफोन, हवाई सेवा, अन्तरिक्ष, सामुद्रिक क्षेत्रको सेवालगायत अनेकौं क्षेत्रमा प्रयोग हुन्छ। यसलाई पानी र हावाजस्तै प्रदूषित गराउन सक्ने र पृथ्वीको अन्य प्राकृतिक स्रोतजस्तै दुरुपयोग तथा विकृति पनि गर्न सक्छ भनी अमेरिकन वातावरण कानुनका विज्ञ तथा कूटनीतिज्ञ क्रिस्टिन ए हर्टर जुनियरले भनेका छन्। विगतमा रेडियो तरंग प्राकृतिक स्रोत हो वा होइन भनी विश्व समुदाय नै द्विविधामा थिए। नेपालको सन्दर्भमा केही समयअघि दूरसञ्चार सेवासित सम्बन्धित रेडियो तरंगलाई प्राकृतिक स्रोत हो वा होइन भनी सर्वोच्च अदालतमा दर्ता भएको मुद्दालाई तत्कालीन कामु प्रधानन्यायाधीश दामोदरप्रसाद शर्मा र माननीय न्यायाधीश तर्कराज भट्टको संयुक्त इजलासले २०७० असोज १ मा रेडियो तरंगलाई प्राकृतिक स्रोतसरह भन्ने आशयको फैसला भएको छ। यसैगरी अमेरिकी सर्वोच्च अदालतले विभिन्न समयमा धेरैपटक रेडियो तरंग दुर्लभ प्राकृतिक स्रोत हो भनी फैसला गरेको छ। अमेरिकी राष्ट्रपति जर्ज बुसले पनि रेडियो तरंगलाई महत्वपूर्ण तथा सीमित प्राकृतिक स्रोत हो भनी स्वीकारेको छ। युरोपियन युनियनका सदस्य मुलुकका संसद्हरूमा हरित पत्रको खेस्रा तयार हुँदा रेडियो तरंगलाई दुर्भल तथा महत्वपूर्ण प्राकृतिक स्रोत हो भनी चित्रण गरिएको छ। आइरिस सरकारले यस रेडियो तरंगलाई अन्तर्राष्ट्रिय प्राकृतिक स्रोत हो भनेको छ। चेक गणतन्त्रको संविधानअनुसार युरोपियन संसद्लाई रेडियो तरंगलाई सीमित किसिमको प्राकृतिक स्रोत हो भनी जानकारी गराएको छ। अझ फिनिस सरकारले रेडियो तरंगको उपलब्ध स्रोतमा प्रयोगकर्ताबीच प्रतिस्पर्धा बढिरहेकाले यो दुर्लभ प्राकृतिक स्रोत हो भनी युरोपियन युनियनलाई सूचित गरेको छ। जसरी शान्त तलाउमा ढुंगा फाल्दा पानी हलचल भई निरन्तर रूपमा केही समय तरंगहरू सिर्जना हुन्छ, त्यसरी नै ध्वनिका तरंगहरू वातावरणमा तरंगित भई कुनै एक निश्चित बिन्दुमा पुगेपछि बिलाउँछ। तर, विद्युत् चुम्बकीया वर्णपटमा प्रसारण हुने भएकाले ध्वनि वा आवाज लामो दूरीसम्म भ्रमण गर्छ वा पुग्छ। त्यसैले रेडियो तरंग दूर देश वा महादेशसम्म सुनिन्छ। विश्वको कुनै पनि कुनबाट टेलिभिजन, टेलिफोन वा भाइबर, म्यासेन्जर, ह्वाट्सएप आदि प्रविधिबाट बोल्न र दृश्यसहित वार्ता सकिने परिस्थिति रेडियो तरंगको कारणले नै हो। यसैगरी पृथ्वीको सतहमा हुने गतिविधि दूर संवेदन प्रविधिबाट गाडीको ढोका खोल्ने, टिभी खोल्न वा बन्द गर्न, घरको ताला खोल्ने वा बन्द गर्ने, माइक्रो ओभनमा खाना तताउने, विद्युतीय हाजिरीलगायत भीड, बजार कार्यालयका वा व्यापारको गतिविधि निगरानी राख्ने सीसीटिभीसहित अनेकौं विद्युतीय उपकरणलगायत अन्तरिक्षसम्मको सम्पर्क गर्ने प्रमुख कारण रेडियो तरंग नै हो। वातावरणमा रेडियो तरंगको प्रमुख स्रोत वा माध्यम हो। विश्वमा रेडियो तरंगको उपयोग गर्ने क्षेत्र बृहत् छ। रेडियो तरंगबिना आजको आधुनिक संसार असम्भवजस्तो भएको छ। वर्णपटबाट प्रकाश तरंग सुरु हुन्छ। रेडियो तरंगले कसरी काम गर्छ भनी जिज्ञासा हुनु स्वाभाविक हो। जसरी ध्वनि वा आवाजहरू तार वा टेलिग्राम खासगरी तामा वा फाइबर केवलमा प्रसारण हुन्छ, त्यसरी नै रेडियो तरंग प्रसारण हुन्छ। यसले आवाज बोक्ने वा ओसार्ने काम गर्छ। ध्वनि रेडियो तरंगमा अधिरोपित भई सिर्जना भएको अवस्थालाई लय वा ताल भनिन्छ। यही लय आवश्यकताअनुसार विभिन्न प्रविधिमा प्रयोग गरी प्रसारण हुन्छ। तारहरूका दुई निश्चित बिन्दु खासगरी उत्पतिको केन्द्रबाट प्रापक वा पाउने बिन्दुबिचमा सम्पर्क गरी प्रयोग भएजस्तै रेडियो तरंग पनि त्यसरी जोडिएर गतिशील सञ्चार, रेडियो प्रसारण आदिमा प्रयोग गरिन्छ। यस रेडियो तरंगको विकासित रूपमा प्रविधिको प्रयोगद्वारा टेलिफोन, टेलिभिजन, मोबाइल, इन्टरनेटजस्ता रेडियो तरंगमा आधारित ठूलो सेवा उद्योगका रूपमा स्थापित भएको छ। रेडियो तरंगको इतिहास केलाउँदा सन् १८८७ मा जर्मन भौतिकशास्त्री हेनरिच रुडोल्फ हर्जले पहिलोपटक वातावरणमा रेडियो तरंगको अस्तित्वबारे निर्णय पुगी प्रदर्शनीसमेत गरेका थिए। सन् १९०१ मा इटालीयन वैज्ञानिक गुग्लिइमो मार्कोनीले मानव जीवनमा सञ्चारका लागि महत्वपूर्ण साधन हो भनेको थिए। यसलाई धेरै प्रयोगात्मक अभ्यासले समेत प्रमाणित गरेका थिए। यो प्रविधि पहिलो विश्व युद्धताका सैनिकहरूले व्यापक प्रयोग गरेका थिए। बोलीचालीको भाषामा विद्युत् चुम्बकीय वर्णपटलाई रेडियो तरंग पनि भनिन्छ। रेडियो तरंग लम्बाइलाई आवृत्ति भनिन्छ। यही आवृत्ति मापन गर्नेे एकाइको नाम तरंग अविष्कारक उनै हेनरिच रुडोल्फ हर्जको सम्झनामा हर्ज भनी नामकरण गरिएको छ। अन्तर्राष्ट्रिय दूरसञ्चार संघले तरंग लम्बाइको आधारमा सुष्म तरंग, लघु तरंग, मध्यम तरंग र दीर्घ तरंगमा वर्गीकरण गरिन्छ। सामान्यतय १ मिमिदेखि १० सेन्टिमिटर तरंग लम्बाइलाई सुष्मतरंग भनिन्छ। १ देखि १०० मिटर तरंग लम्बाइ भएको रेडियो तरंगलाई लघु तरंग भनिन्छ। १०० मिटरभन्दा बढी ९९९ मिटर बीचको लम्बाइलाई मध्यम तरंग र १ देखि १० किलोमिटरसम्म लामोे तरंग लम्बाइ भएको रेडियो तरंगलाई दीर्घ तरंग भनिन्छ। वातावरणमा रहेको रेडियो तरंगलाई क्षमताअनुसार विभिन्न वर्गमा वर्गीकृत गरिएकाले सैनिक तथा गैरसैनिक क्षेत्रहरूमा व्यापारिक प्रयोजनका लागि उपलब्ध रेडियो तरंग भिन्न भिन्न हुन्छ। देशको विभिन्न भागमा रहेको अडियो, भिडियो अर्थात् रेडियो, टेलिफोन, टेलिभिजन, मोबाइलमा प्रयोग हुने तरंग लम्बाइहरू फरकफरक हुन्छ। यसअनुसार ३ हर्जदेखि ३ हजार गेगा हर्जबीचको एकाइलाई रेडियो तरंग भनिन्छ। यसपछिको वर्णपटबाट प्रकाश तरंग सुरु हुन्छ। यसबीचको हिस्सालाई आवश्यकताअनुसार विभाजन गरी विभिन्न उद्देश्यका लागि उपयोग गरिन्छ। उदाहरणका लागि अडियो, भिडियो तथा डिजिटल आदि। रेडियो तरंग अधिकतम उपयोग हुँदा व्यावहारिक रूपमा यो धेरै कारणले अत्यन्तै सीमितता हुन्छ। यसका लागि निश्चित प्रविधिको उपकरण बनाई केही निश्चित दायराका वर्णपट प्रयोग गरिन्छ। उदाहरणका लागि ७० गिगाहर्ज रेडियो तरंग उपयोग गर्न व्यावहारिक प्रविधिहरू विकास गरी उच्चतम आवृत्तिपटि उपयोग गर्दै आएको छ। प्रसारण चरित्र र कार्य सम्पादनको आधारमा रेडियो तरंग आवृत्तिलाई अझ ८ वर्गमा अर्को किसिमले वर्गीकरण गर्ने प्रचलन छ। सबैभन्दा पहिले १ अति कम आवृत्तिमा धेरै लामो तरंग लम्बाइ (१०० किमिदेखि १० किमि) हुन्छ। यस रेडियो तरंगलाई ब्यान्ड अंक ४ मा राखिएको छ। यो व्यान्डको तरंगले लामो दूरीसम्म पुग्छ। २ कम आवृत्तिमा कम तरंग लम्बाइ (१० देखि १ किमी) लामोलाई ब्यान्ड अंक ५ मा राखिन्छ। यो जमिनको नजिक लामो दूरसम्म प्रसारण हुन्छ। यस तरंगले भौतिक तथा विद्युतीय हस्तक्षेप भई थोरै सूचना बोक्ने भएकाले बैमानिक क्षेत्रमा बढी प्रयोग हुन्छ। ३ मध्यम आवृत्तिमा तरंग लम्बाई (१ किमिदेखि ५०० मिटरसम्म) लामो हुन्छ। रेडियो आवृत्तिलाई प्रसारण किसिम वा कार्यक्षेत्रको १२ ब्यान्डमा विभाजन गरेको छ। ब्यान्डविथ भन्नाले दुई कम्प्युटरबीच टेलिफोनको माध्यमबाट सूचनाको परिमाण मापन गरिने विधि हो। यस ब्यान्डको कार्य क्षेत्रमा उपयोगको दृष्टिकोणले प्रसारण, हवाई ब्यान्ड, सामुद्रीक ब्यान्ड, सेवामूलक वा एम्याटर रेडियो आवृत्ति, नागरिक वा निजी रेडियो सेवा ब्यान्ड, औद्योगिक, वैज्ञानिक तथा चिकित्सिय सेवा ब्यान्ड, स्थलगत घुमन्ते ब्यान्ड, रेडियो ब्यान्ड र राडर ब्यान्ड गरी नौ प्रकारमा रेडियो तरंगलाई विभाजन गरिएको छ। विश्वमा रेडियो तरंगको उपयोग गर्ने क्षेत्र बृहत छ। उदाहरणका लागि रेडियो तरंग सबै क्षेत्रमा खासगरी सार्वजनिक क्षेत्रदेखि जलीय क्षेत्रका सागर वा महासागरमा जलयानहरू, वायुमण्डलमा उड्ने वायुयान वा विमान वा बैमानिक क्षेत्र, स्थलीय वातावरण वा भूमिमण्डलका विविध जीवन क्षेत्रहरू खासगरी रेडियो प्रसारण, सैनिक, अर्धसैनिक, पुलिस, यातायात, स्वास्थ्य सेवा, विद्युतीय क्षेत्र, वातावरणलगायत क्षेत्रमा प्रयोग गर्दै आएका छन्। पहिलो विश्व युद्धमा सैनिक क्षेत्रले अधिक प्रयोग गरे भने पछिल्ला समयमा गैरसरकारी क्षेत्रमा पनि अधिक उपयोग भई हाल दूरसञ्चार क्षेत्रमा आधारित ठूला उद्योग स्थापित भइसकेको छ। रेडियो तरंगबिना आजको आधुनिक संसार असम्भवजस्तो भएको छ। कुनै आवाज रेडियो तरंगमा परिणत भई वायुमण्डलमा तरंगित भएर उत्पत्तिको स्रोतबाट अर्को बिन्दु (प्रापक) सम्म पुर्याउने वा पुग्ने शक्ति नै रेडियो तरंग हो। त्यसैले हामीले दैनिक रुपमा प्रयोग गरिने विद्युतीय तरंगमा आधारित उपकरणहरू छन्। जस्तै, अधिकांश मानिसको हातमा हुने मोबाइल फोन, सुन्ने रेडियो तथा हेर्ने टेलिभिजन, पराम्परादेखि प्रचलनमा रहेको स्याटलाइट टेलिफोन, शिक्षित समुदायको लोकप्रिय साधन इन्टरनेट आदि विद्युतिय उपकरणबाट प्राप्त सेवा रेडियो तरंगमा आधारित छ। रेडियो तरंग वर्णपट एक किसिमको ऊर्जाको रूप हो। यसलाई न त सिर्जना न त नष्ट गर्न सकिन्छ। यसको उपयोगका लागि नियमगन जरुरी छ। सामान्य भाषामा रेडियो तरंग व्यवस्थापन र नियमगन गर्न अरूभन्दा भिन्न भएकाले त्यति सहज छैन। रेडियो तरंग उपयोग गर्ने माध्यमबीच हस्तक्षेत्रको सम्भावनालाई नियमगन गर्न यसको प्राविधिक चरित्र, प्रसारण केन्द्र र वातावरणबारे गहिरो विश्लेषण गर्ने विशेष किसिमको नियमगन संरचना आवश्यक पर्छ। यी सबैका लागि विश्वमा अन्तर्राष्ट्रिय दूरसञ्चार संघ छ भने राष्ट्रियस्तरमा दूरसञ्चार प्राधिकरणले नियमगन गर्दै आएको छ। नेपाल दूरप्रञ्चार प्राधिकरणले राजस्व, फ्रिन्यून्सी फि, ग्रामीण दूरसञ्चार विकास कोषको शीर्षकमा बर्सेनि अरबौ रुपैयाँ राजस्व संकलन गर्दैै आएको छ। यो प्राकृतिक स्रोतको रोयल्टी भएकाले अन्तरसरकारी वित्त व्यवस्थापन ऐन २०७४ अनुसार वितरण हुनु जरुरी छ। यसतर्फ सम्बन्धित निकायको ध्यान जानु जरुरी छ।गुरुङ संरक्षणविद् हुन्।"
सडकमा पोखिएको किसानको पीडा,"चितवनमा किसानले शुक्रबार तरकारी सडकमा पोख्नु तरकारी पोख्नुमात्रै होइन, उनीहरूले सरकारप्रतिको आक्रोश र आफ्ना पीडासमेत त्यहाँ पोखेका हुन् । वास्तवमा नेपाली किसानले जे फलाउँछन्, त्यो बिक्री गर्न महाभारत छ, न बजार छ न त मूल्य नै । विदेशी तरकारी सरासर नेपाल भित्रिन्छ र त्यसले नेपाली तरकारीको ठाउँ ओगट्छ । सस्तोको नाममा उपभोक्ता विदेशी तरकारी किन्छन्, नेपाली किसानको फसल र उपज बिक्री हुँदैन । बिक्री नभएको तरकारी बारीमा कुहिएर जान्थ्यो नै किसानले सडकमा फालेर सरकारसामु हविगत उजागरमात्रै गरिदिएका हुन् । कहिले तरकारी सडकमा फाल्नु, कहिले दूध नालीमा खन्याउनु वा कहिले अन्डा फुटाउनुजस्ता दृश्य नेपालमा नियमित आकस्मिकता जस्तै बन्ने गरेका छन् । यस्ता परिदृश्यले धेरैको ध्यानाकर्षण गर्छ तर सरकारको चाहिँ गरेको आभास स्वयं किसानलाई भएको छैन । भारतले कृषिमा अचाक्ली अनुदान दिन्छ, मल, बिउ र सिँचाइको खास समस्या त्यहाँ छैन । अनि त्यहाँको फसल सस्तो हुन्छ । त्यही सस्तोसँग नेपाली उत्पादनले प्रतिस्पर्धा गर्नुपर्छ, जहाँ किसानले भनेको बेला न बिउ पाउँछन्, न मल न सिँचाइ नै पर्याप्त छ । भान्छाका हरेक चिजवस्तुमा आयातकै भर छ । कृषियोग्य भूमि प्रशस्त भएको नेपालमा तरकारीजस्तो दैनिक उपभोग्य सामग्री यहाँ उत्पादन नभएर होइन, बाहिरको सस्तो भइदिनाले स्वदेशीले मूल्य नपाएको हो । बितेको ६ महिनामात्रै तरकारीजन्य वस्तु १० अर्ब ११ करोड २२ लाख रुपैयाँको आयात भएको भन्सार विभागको तथ्यांकले हाम्रो आयातको आकार बताउँछ । काठमाडौं कालीमाटीको तरकारी बजारमा भारतीय तरकारीले ४० प्रतिशत हिस्सा ओगट्छ । चितवनका किसानले भनेझै वास्तवमा नेपालीलाई बारीमा जाऊँ भविष्य छैन, खाडीमा जाऊँ उमेर छैन कै अवस्था हो । वास्तविक किसानले सहुलियतको ऋण पाउँदैनन्, पाउने भनेको पहुँचवालाले मात्रै हो । अनुदानको हकमा पनि त्यही परिस्थिति छ । सरकारले नै तरकारी, फलफूलको न्यूनतम समर्थन मूल्य काम गरी किसानलाई उत्पादनले बजार पाउने ग्यारेन्टी गर्नुपर्छ । आयात नै रोक्ने किसानको माग के कसरी सम्बोधन गर्न सकिन्छ त्यसको बाटो खोज्ने कर्तव्य सरकारकै हो । कृषिमा आधुनिकीकरण गरेर स्वदेशी उत्पादन पनि विदेशीभन्दा सस्तो बनाउने उपाय सबैभन्दा उत्तम हो, त्यसका लागि सामान्य कार्यक्रमले हुँदैन । सरकारले जोडदार अभियान चलाउनुपर्छ । दीर्घकालीन योजना ल्याएर कार्यान्वयन गर्नुपर्छ ।"
कांग्रेसको भूमिका विचित्रको,"काठमाडौं : नेकपा एमालेका अध्यक्ष केपी शर्मा ओलीले कांग्रेसले संसद्मा खेलेको भूमिका विचित्रको भएको बताएका छन्। प्रतिनिधिसभाको आइतबारको बैठकमा विशेष समय लिएर बोल्दै पूर्वप्रधानमन्त्री ओलीले भने, कांग्रेसले संसद्मा खेलेको भूमिका विचित्रको छ। प्रधानमन्त्रीलाई विश्वासको मत दिएर एमालेविरुद्ध उम्मेदवारी दिन छाडेको छैन। अहिले कांग्रेसले आफूलई न सत्ता पक्ष न प्रतिपक्ष भन्न सकेको छ। कांग्रेस पानी बाहिरको माछा जस्तै भएको छ। उनले एमालेको पहलमा पुष्पकमल दाहाल प्रचण्ड नेतृत्वको सरकार बनेदेखि कांग्रेसमा छटपटी भएको धारणा राखे। कांग्रेसका मित्रहरूसँग सत्तामा विग्रह ल्याउने र अल्पकालीन लाभ लिने अनुभव राम्रो छ। मेरा मित्र देउवालाई आग्रह गर्न चाहन्छु। बृहत्तर राष्ट्रिय हितमा काम गरौं। स्थायित्वको लागि योगदान गरौं। कोही पनि जालन्धर नबनौं, उनले भने, राष्ट्रलाई अस्थिरतातर्फ धकेल्दा कसैको पनि हित हुँदैन। धमिलो पानीमा माछा मार्नेको मात्रै हित हुन्छ। आमनागरिक धेरै सचेत भएका छन्। उनले संसद्मा कांग्रेसले प्रदर्शन गरेको व्यवहार लोकतन्त्र अनुकूल नभएको बताए। कांग्रेसलाई प्रतिपक्षीको परिचयले सकस परेको छ। तर, बाध्यताले प्रतिपक्षमा बस्नु परेको छ, ओलीले भने, यतिबेला कांग्रेस पानीबिनाको माछोजस्तै छटपटाएको देखिन्छ। सत्ता बाहिर कांग्रेसले आफ्नो अस्तित्व आफैंले विश्वास गर्न नसक्ने अवस्थामा छ। सत्ता बाहिर हुँदा सत्तामा विग्रह ल्याउने र अल्पकालीन लाभ लिने अनुभव कांग्रेससँग निकै छ। त्यस्तै, ओलीले रवि लामिछानेको सांसद पद खारेज गर्ने सर्वोच्च अदालतको फैसलामाथि संसद्मा प्रश्न उठाए। यो फैससलाले कसलाई न्याय भयो भन्ने बुझ्न नसकेको उनको भनाइ थियो। ओलीले सर्वोच्चलाई सम्मान गर्ने र यो फैसलालाई मानेर कार्यान्वयन गर्ने बताए पनि फैसलाले आफ्नो मनमा केही प्रश्न आएको उनले बताए। रवि लामिछानेले ढोका खुला देखेर फुत्त पसेको होइन। निर्वाचन आयोगले उम्मेदवार हुन पाउँछ भनेर सदर गरेको र चुनाव लड्दा अत्याधिक मतले आफ्नो प्रतिनिधि छानेको हो। संसद्मा ओली बोलिरहेकै बेला कांग्रेसका सांसद रामहरि खतिवडाले नियमापत्ति जनाए। ओलीले न्यूनतम साझा कार्यक्रमबारे बोलेको भन्दै उनले नियमापत्ति जनाएका हुन्। सम्माननीय पूर्वप्रधानमन्त्रीज्यूले बोल्ने क्रममा न्यूनतम साझा कार्यक्रमबारे बोल्नुभयो। यो संसद् चलिरहेको छ। चलेका दिनदेखि न्यूनतम साझा कार्यक्रमको रूप, अनुहार र कागज हामीले देख्न पाएका छैनौं। कुनै बार्दलीमा ल्याएको कार्यक्रम यहाँ प्रस्तुत नगरियोस्, खतिवडाले भने। त्यसपछि ओलीले कांग्रेसले प्रधानमन्त्री भन्दाअगाडि बोल्न पाऊँ भनेर सदन अवरुद्ध गरेको भन्दै नियमापत्ति गर्नु अनौठो नभएको बताए। राष्ट्रिय जनमोर्चाका अध्यक्ष एवं सांसद चित्रबहादुर केसीले कांग्रेसले राष्ट्रपतिमा दाबी गर्दा एमाले अध्यक्ष केपी शर्मा ओलीको सातोपुतलो गएको बताए। संसद्मा आइतबार धारणा राख्दै उनले २६ पुसदेखि नै ओली त्रसित भएको बताए। २६ पुसमा प्रधानमन्त्री प्रचण्डले विश्वासको मत लिए। कांग्रेसले पनि विश्वासको मत दिएपछि ओली त्रसित भएको केसीको भनाइ छ। अहिलेको प्रधानमन्त्री पुष्पकमल दाहाल होइन। उहाँ (ओली) नै हुनुहुन्छ। उहाँ २६ पुसको घटनापछि त्रसित हुनुहुन्छ, उनले भने। ओलीले नागरिकताको विषयमा प्रवासी नेपालीका बारेमा गोहीको आँसु बगाएको केसीको आरोप छ। रास्वपाका सांसदहरूद्वारा प्रतिनिधिसभा बैठक बहिष्कार सत्तारुढ राष्ट्रिय स्वतन्त्र पार्टी (रास्वपा) का सांसदहरूले प्रतिनिधिसभा बैठक अघोषित रूपमा बहिष्कार गरेको छ। दिउँसो १ बजेबाट सुरु भएको बैठकमा पार्टीका कुनै पनि सांसद उपस्थित भएनन्। रास्वपाका अध्यक्ष लामिछानेले पत्रकार सम्मेलन गरी आफ्नो पार्टी सरकारबाट बाहिरिएको तर सरकारलाई गरेको समर्थन कायम राख्ने बताए।"
लागत उठाउनै धौधौ,"चितवन : गोलभेंडा बेचेर ल्याएको पैसा घरभित्र छिर्दैन, खेतालालाई बाँड्दै सकिन्छ, चितवन मंगलपुरकी किसान धनु अधिकारी सस्तोमा तरकारी बेच्दाको पीडा सुनाउँछिन्, त्यो पनि हजुर किनिदिनुस्न भन्नुपर्छ। फकाएर, त्यो पनि सस्तोमा बिक्री गर्नुपर्छ। बजार विदेशी तरकारीले भरिएको छ। उनको अहिले बारीभरि गोलभेंडा पाकेका छन्। उत्पादन खर्च नै प्रतिकिलो २० रुपैयाँ पर्छ। तर, ७ रुपैयाँमा बिक्री गर्नुपरेको उनी बताउँछिन्। अधिकारी हरेक तीन दिनमा पाँच हजार किलो गोलभेंडा टिप्छिन्। त्यसलाई सस्तोमा बिक्री गर्नुपर्दाको पीडा उनमा कम छैन। पछिल्लो डेढ महिनामा मात्रै उनले १५ लाख घाटा बेहोरेकी छन्। फलेको तरकारी एक दिनमात्रै बेच्न ढिलो भयो भने कुहिन्छ। अनि घाटै सहेर बेच्नुको विकल्प नभएको किसान अधिकारी सुनाउँछिन्। सस्तोमा भए पनि नबेची सुख छैन। नभए त्यही पनि पाइँदैन, उनले भनिन्, विदेशी उत्पादनले बजार पायो हाम्रोले हेला। कुनै बेला प्रतिकिलो सात रुपैयाँमा उन्पादन भएको काँक्रो ८० रुपैयाँसम्म उनले बेचेकी थिइन्। त्यसबेला बजारमा भारतसहितका विदेशी उत्पादन थिएन। अहिले उनले उल्टै बिन्ति गर्दा पनि तरकारी बेच्न हम्मे पर्छ। किसानको उत्पादनले विगत दुई महिनादेखि बजार नपाएको अधिकारीको अनुभव छ। तरकारी खेती गर्नकै लागि उनी गुल्मीको मालिका गाउँपालिका ६ अर्जैबाट एक्लै चितवन पुगेकी हुन्। जीवनमा केही नयाँ गर्ने आँट आयो र कृषि पेसा रोजिन्। तरकारी खेतीमा राम्रो होला भन्ने ठानेर जग्गा भाडामा लिएर खेती गर्ने हिम्मत गरिन्। अहिले उनमा वितृष्णा पैदा भएको छ। तरकारीसँगै उनको सपना पनि बारीमै कुहिने अवस्थामा पुगेको नमिठो अनुभव उनी सुनाउँछिन्। पत्रकारितामा स्नातक गरेकी अधिकारीले कृषि पेसा रोजे पनि अहिले पछुतो लाग्ने अवस्था आएको बताउँछिन्। उनको परिवार गुल्मीमै छन्। श्रीमान् विदेश छन्। किसानले सस्तोमा बिक्री गर्दा पनि नबिकेका तरकारीको भाउ बजारमा छोइनसक्नु छ। मण्डीमा प्रतिकिलो ५ रुपैयाँमा किसानले बेच्ने बन्दाकोपी उपभोक्ताले ३५ रुपैयाँ तिरेर खानुपर्छ। प्रतिकिलो ८ रुपैयाँमा बचेको गाँजरको मूल्य बजारमा ३० रुपैयाँ छ। ५ रुपैयाँ किलोको मुलालाई ३० रुपैयाँमा व्यापारीले बिक्री गर्छन्। किसानबाट खरिद गरेको तीनगुना बढी मूल्यमा व्यापारीले बिक्री गर्ने गरेको किसानको भनाइ छ। नेपाली मण्डीमा विदेशी तरकारी सस्तोमा आइपुग्दा नेपाली व्यापारीले पनि किसानबाट सस्तोमै उठाउन खोज्छन्। शुक्रबार चितवनको नारायणगढमा तरकारी फालेर सरकारको ध्यानाकर्षण गराएपछि भारतबाट तरकारी आउन केही कम भयो। यसले प्रतिक्यारेट २ सयमा बेच्ने गरेको गोलभेंडा साढे दुई सयसम्ममा अहिले बिक्री भइरहेको छ। आफूले उत्पादन गरेको उत्पादन फाल्ने रहर हामीलाई छैन, गौरीगन्जमा तरकारी खेती गरिरहेका किसान अरवीन्द्र सुवेदीले भने, राज्य हाम्रो अभिभावक कहिल्यै बनेन। नेपाली उत्पादनले मूल्य नपाउनुको मुख्य कारण विदेशी उत्पादन मुख्य कारण हो, त्यसपछि बिचौलिया हुन्। नेपाली किसानको उत्पादनलाई निरुत्साहित गर्न तरकारी मण्डीमा गिरोह नै हुन्छ। उनीहरू नेपालको भन्दा कम मूल्यमा भारतसहितका देशबाट तरकारी भित्र्याउँछन्। चितवनको क्षेत्रपुरमा रहेको तरकारी मण्डीमा बिचौलिया धेरै रहेको किसानको भनाइ छ। यहाँ नेपाली उत्पादनलाई रोक्दै भारतबाट तरकारी भित्र्याउनमा भारतीय समूह नै सक्रिय छन्। उनीहरू भारतमा भएका आफन्तको माध्यमबाट सस्तोमा तरकारी मगाउँछन्। त्यस्ता तरकारी बढी विषादी छरेको र गल्न लागेको हुने उपभोक्ताको भनाइ छ। सीमा नाकाबाटै भन्सार छलेर तरकारी भित्रिन्छ। केही साधनको मात्र ढुवानी देखाएर मिलेमतोमा तरकारी भित्रिने गरेको आरोप किसानको छ। मण्डीमा तरकारी पुर्याएर सस्तोमा बिक्री गर्नुपर्दा आफूहरूको मनोबल गिर्ने गरेको अमृतनगरका किसान सुमन सुवेदीले गुनासो गरे।"
को हुन् मधेसमा माओवादीबाट बन्न लागेका मन्त्री ?,"जनकपुरधाम : नेकपा माओवादी केन्द्रले मधेस प्रदेश सुनिता यादव र रहबर अन्सारीलाई मन्त्री बनाउने भएको छ। नेकपा माओवादी केन्द्रका केन्द्रीय सदस्य सुनिता यादव मन्त्री र वैकल्पिक केन्द्रीय सदस्य रहबर अन्सारीलाई राज्य मन्त्री बनाउन लागेको हो। मधेस प्रदेशमा माओवादी केन्द्रको भागमा परेको मन्त्रालय छोडेर अन्य नौ मन्त्रालयमा मन्त्रीको शपथ ग्रहण तथा पदभार ग्रहण भइसकेको छ। तर माओवादीको भागमा मन्त्रालयमा भागबण्डा नमिलेपछि तत्काललाई माओवादीको मन्त्रालय मुख्यमन्त्रीले राख्ने गरी माओवादीलाई सरकारमा सहभागि गराईएको थिएन्। माओवादी केन्द्रको भागमा परेको उद्योग, पर्यटन तथा वन मन्त्रालयको मन्त्रीमा सुनिता यादव र राज्यमन्त्रीमा रहबर अन्सारीलाई मन्त्री बनाउने निर्णय भएको बैठकमा सहभागी नेता तथा प्रदेश सदस्य उदयकुमार बरबरिया यादवले जानकारी दिए। को हुन् सुनिता ? सुनिता जनयुद्धकालीन सहिद रामवृक्ष यादव मास्टर साहबकी कान्छी छोरी हुन्। रामवृक्षको माओवादी जनयुद्धकालमा सेनाले हत्या गरेको थियो। रामवृक्ष माओवादी केन्द्रका अध्यक्ष प्रचण्डको समकक्षीसमेत थिए। साथै सुनिताको परिवारमा दाजु शेखर यादव तथा श्रीमान् डम्बर यादवले माओवादी जनयुद्धमा सहादत प्राप्त गरेको थियो। रामवृक्षको तीन छोरीमध्ये बोधमाया, कल्याणी र सुनिता हाल पनि माओवादीमा सक्रिय राजनीतिमा छन्। को हुन् अन्सारी ? यसैगरी पर्सा क्षेत्र नं १ (क) बाट विजयी रहबर अन्सारी नेकपा माओवादी केन्द्रबाट केन्द्रीय सदस्य हुन्। सामाजिक सञ्जालमा राजधानी जनकपुरधाम र वीरगञ्जसँगै जोडिएर आउने नाममा उनी पर्छन्। काठमाडौं महानगरपालिकाको निर्वाचनमा विजयी बालेन साह जस्तै अन्सारी सामाजिक सञ्जालमा सक्रिय युवा पुस्ताले अन्सारी मन पराउँछन्। उनी २०७० को संविधानसभा निर्वाचन र स्थानीय तहको निर्वाचनमा २०७४ र २०७९ निर्वाचनमा पराजय बेहोरेका थिए। तर प्रदेश प्रतिनिधिसभाको निर्वाचन २०७९ मा सत्तारूढ गठबन्धनको तर्फबाट माओवादी केन्द्रबाट निर्वाचित भएका हुन्।"
सिंहदरबारमा मन्त्रिपरिषद बैठक,"काठमाडौं: मन्त्रिपरिषदको बैठक सुरू भएको छ। सिंहदरबारस्थित प्रधानमन्त्री तथा मन्त्रिपरिषदको कार्यालयमा बैठक सुरू भएको प्रधानमन्त्रीको सचिवालयले जनाएको छ। सत्ता साझेदार दल राष्ट्रिय स्वतन्त्र पार्टीले गृहमन्त्रालय नपाएपछि आइतबार सरकारको समर्थन जारी राख्दै सरकारबाट बाहिरिएपछि प्रधानमन्त्री प्रचण्डले बैठक बोलाएका हुन्। रास्वपाले आइतबार साँझै सरकारमा सहभागी मन्त्रीलाई फिर्ता बोलाएको थियो। रास्वपाबाट शिशिर खनाल शिक्षा,विज्ञान तथा प्रविधिमन्त्री र डोरप्रसाद अर्याल श्रम तथा सामाजिक मन्त्री बनेका थिए। उनीहरूले प्रधानमन्त्रीलाई राजीनामा बुझाइसकेका छन्। उनीहरूको राजीनामापछि कसलाई के जिम्मेवारी दिनेबारे निर्णय भएको छैन। मन्त्रालयको भागबण्डालगायत सरकारका नियमित एजेण्डमाथि छलफल हुने बताइएको छ। राष्ट्रपति विद्यादेवी भण्डारीले रास्वपालाई दिएको मन्त्रालयको जिम्मेवारी प्रधानमन्त्रीलाई तोकेकी छन्। शिक्षा,विज्ञान तथा प्रविधि मन्त्रालय र श्रम तथा सामाजिक सुरक्षा मन्त्रालयको जिम्मेवारी प्रधानमन्त्रीले पाएका हुन्।"
सञ्चार क्षेत्र र न्यायपालिकामाथिको धम्की र आक्रमण सैह्य हुँदैन : नेता कोइराला,"चितवन :नेपाली कांग्रेसका नेता डाशेखर कोइरालाले सञ्चार क्षेत्र र न्यायपालिकामाथिको धम्की र आक्रमण सैह्य नहुने बताएका छन्। नेकपा एमालेका अध्यक्ष केपी शर्मा ओलिले संसदमा न्यायालयमाथि गरेको अनावश्यक टिप्पणी र राष्ट्रिय स्वतन्त्र पार्टीका सभापति रवि लामिछानेले सञ्चार क्षेत्रमाथि लगाएको आरोप र दिएको धम्कीप्रति लक्षित गर्दै कांग्रेस नेता कोइरालाले स्वीकार्य नहुने बताएका हुन्। उनले भने,'स्वतन्त्र न्यायपालिका सञ्चार क्षेत्र लोकतन्त्रका आधार स्तम्भ हुन्। यी संस्थामाथि कसैले दिएको धम्की र अनावश्यक टिप्पणी कांग्रेसलाई स्वीकार्य हुँदैन।' नेता कोइरालाले काङ्ग्रेस सरकारमा सहभागी नहुने बताए । राष्ट्रपति पदमा कांग्रेसको उम्मेदार हुने भए पनि कांग्रेस अहिले नै सरकारमा सहभागी नहुने स्पष्ट पारेका हुन्। उनले कांग्रेस प्रतिपक्षमै बसेर सरकारलाई खबरदारी गर्ने बताए। राष्ट्रपतिको निर्वाचनमा राष्ट्रिय सहमतिको प्रयास गरिने पनि उनको भनाइ छ । राष्ट्रपति पद संविधानको रक्षाका लागि भएको भन्दै संविधानको रक्षा गर्नु सबैको जिम्मेवारी भएको उनको भनाइ छ । फरक प्रसङ्गमा उनले प्रेस स्वतन्त्रताबिना लोकतन्त्र पूर्ण नहुने बताए। लोकतन्त्रबिना विकास सम्भव नहुने भन्दै उनले प्रेस स्वतन्त्रता कांग्रेसका लागि महत्वपूर्ण भएको बताए । कार्यक्रममा कांग्रेस केन्द्रीय सदस्य डागोविन्दराज पोख्रेलले देशको आर्थिक अवस्था भयावह रहेको बताएका थिए।"
"प्रचण्ड, देउवा र ओलीको भेटवार्ता","काठमाडौं : प्रधानमन्त्री पुष्पकमल दाहाल 'प्रचण्ड', नेपाली कांग्रेसका सभापति शेरबहादुर देउवा र नेकपा एमालेका अध्यक्ष केपी शर्मा ओलीबीच भेटवार्ता भएको छ। सिंहदरवारमा सोमबार दिउँसो उनीहरूबीच भेटवार्ता भएको प्रधानमन्त्रीका प्रेस संयोजक सूर्य किरणले पुष्टि गरे। उनका अनुसार समसमायिक राजनीतिक र सार्वजनिक महत्वका विषयमा उनीहरूबीच छलफल भएको हो। २६ पुसमा प्रधानमन्त्रीलाई विश्वासको मत दिएपछि एमाले अध्यक्ष ओली प्रधानमन्त्री प्रचण्ड र कांग्रेस सभापति देउवासँग सशंकित छन्। राष्ट्रपतिमा कांग्रेसले भाग खोजेको भन्दै एमाले अध्यक्ष ओली असन्तुष्ट छन्। १० पुसको सहमतिअनुसार एमालेले राष्ट्रपतिमा दाबी गर्दै आएको छ। तर कांग्रेसले विश्वासको मत दिएसँगै प्रधानमन्त्री प्रचण्डले पनि राष्ट्रिय सहमति गर्नुपर्ने धारणा राख्दै आएका छन्। यसबीचमा कांग्रेसले पनि राष्ट्रपति आफूहरूले भनेकै व्यक्ति बन्ने दाबी गर्दै आएको छ। स्रोतका अनुसार राष्ट्रपतिको निर्वाचनका विषयमा पनि उनीहरूबीच छलफल भएको हो। राष्ट्रपतिमा राष्ट्रिय सहमति कसरी गर्न सकिन्छ भन्ने कुरामा सामान्य छलफल भएको स्रोतको दाबी छ।"
"विश्वासको मत दिने कुनै निर्णय भएको छैन, रेशम चौधरीको रिहाइ हाम्रो प्राथमिकता हो : अध्यक्ष रञ्जिता","काठमाडौं : नागरिक उन्मुक्ति पार्टीले टीकापुर घटनाका राजबन्दीहरूको रिहाइ नभएसम्म सुदूरपश्चिम सरकारलाई विश्वासको मत दिन नसक्ने बताएको छ। मुख्यमन्त्री राजेन्द्र सिंह रावलले माघ २५ गते विश्वासको मत लिने तयारी गरेको र नागरिक उन्मुक्तिको पनि सहमति रहेको भन्ने तथ्य झुठो रहेको पार्टी अध्यक्ष रञ्जिता श्रेष्ठले बताइन्। उनले पार्टीका संरक्षकसमेत रहेका रेशम चौधरीसहित टीकापुर राजबन्दीहरूको रिहाइ नभएसम्म अडानमा कायमै रहने बताइन्। 'हाम्रै माग मुद्दा सबैलाई अवगत छ। हाम्रा नेता रेशम चौधरीको रिहाइ नभएसम्म हामी न सुदूरपश्चिम सरकारलाई विश्वासको मत दिन्छौं, न कुनै सरकारमा सहभागी नै बन्छौं,' उनले भनिन्। सर्वोच्च अदालतमा सुनुवाई सुरु भएको भन्दै विश्वासको मत दिन रेशम तयारलगायतका खबरहरूमा सत्यता नरहेको उनको भनाइ छ। 'टीकापुर घटनासम्बन्धी मुद्दाको सुनुवाई अगाडि बढेको छ। यसमा हामी खुसी छौं। किनकि पटकपटक पेसी सारिएको थियो। सुनुवाई सुरु भयो भन्दैमा हामी विश्वासको मत दिन तयार भयौं भन्ने तर्क सही होइन। उहाँको रिहाइ हाम्रो प्राथमिकता हो,' उनले भनिन्। रेशम चौधरीसहित टीकपुर घटनासम्बन्धी मुद्दामा आइतबार सर्वोच्च अदालतले प्रत्यर्थी झिकाउने आदेश दिएको छ। प्रतिनिधिसभा सदस्य अरुण चौधरीलाई प्रहरीले पक्राउ गरेपछि नागरिक उन्मुक्ति पार्टी झन् सशंकित भएको छ। नागरिक उन्मुक्ति सशंकित भएपछि मुख्यमन्त्री रावल दोस्रोपटक काठमाडौं आएर शीर्ष नेताहरूसँग विश्वासको मत दिलाउने वातावरण मिलाइदिन आग्रह गरेका थिए। मुख्यमन्त्री रावलले माघ २६ भित्र विश्वासको मत लिइसक्नुपर्नेछ।"
एमाले केन्द्रीय कमिटी बैठक स्थगित,"नेकपा (एमाले)को केन्द्रीय कमिटीको बैठक स्थगित भएको छ। काठमाडौं : नेकपा (एमाले)को केन्द्रीय कमिटीको बैठक स्थगित भएको छ। एमाले प्रचार विभाग उपप्रमुख विष्णु रिजालले तयारी नपुगेकाले बैठक स्थगित गर्नुपरेको बताए। उनले चाँडै नै बैठकको मिति तय गरिने जानकारी दिए। एमालेले निर्वाचन समीक्षा, आगामी राष्ट्रियसभा उपनिर्वाचन, समसामयिक राजनीति, सङ्गठन सुदृढीकरणलगायतका विषयमा छलफल गर्न यही माघ २९ र फागुन १ गते केन्द्रीय कमिटी बैठक बोलाएको थियो।"
सुदूरपश्चिमका मुख्यमन्त्रीले माघ २५ मा विश्वासको मत लिने,"धनगढी : सुदूरपश्चिमका मुख्यमन्त्री राजेन्द्र सिंह रावलले माघ २५ गते विश्वासको मत लिने भएका छन्। मुख्यमन्त्री रावलले आज सभामुखलाई पत्र पठाउँदै माघ २५ गते विश्वासको मत लिनका लागि संसद बैठक बोलाई दिन आग्रह गरेका छन्। मुख्यमन्त्रीज्यूको पत्र आएको छ, माघ २५ गते विश्वासको मत लिनका लागि संसद बैठक बोलाइदिन आग्रह गरिएको छ सभामुख भीमबहादुर भण्डारीले भने। उनले त्यसका लागि तयारी सुरु भइसकेको बताए। नेकपा एमाले संसदीय दलका नेता रावललले पुसको २७ गते नेकपा एमालेका १० सांसद, माओवादी केन्द्रका ११ सांसद, नागरिक उन्मुक्ति पार्टीका ७ सांसद र राप्रपाका एक जना गरी २९ सांसदको बहुमत पेस गर्दै शपथ लिएका थिए। नागरिक उन्मुक्ति पार्टीका कारण मुख्यमन्त्रीको विश्वासको मत लिने कार्यमा ढिलाइ भएको हो। उन्मुक्तिले जेलमा रहेको पार्टीका संरक्षक रेशमलाल चौधरीको रिहाईको माग गर्दै आएको छ। माघ १७ गतेको पेसीमा पनि रेशम चौधरीको मुद्धामा बहस नभएको भन्दै उन्मुक्ति रिसाएको थियो। तर आइतबार रेशम चौधरीको मुद्दाको सुनवाइ भएपछि उन्मुक्तिले मुख्यमन्त्री रावललाई विश्वासको मत दिने भएको हो। विश्वासको मत लिन नसकेकै कारण अहिलेसम्म प्रदेश सरकार विस्तार हुन सकेको छैन। मुख्यमन्त्रीले शपथ खाएका दिन नियुक्त भएका नेकपा माओवादी केन्द्रका संसदीय दलका नेता खगराज भट्ट र नेकपा एमाले संसदीय दलकी उपनेता सन्तोष थापा शर्माले पनि शपथ लिएका थिए। उनीहरूको मन्त्रालय तोकिएको छैन। मुख्यमन्त्रीले विश्वासको मत पाएपछि प्रदेश सरकार विस्तार हुनेछ।"
कांग्रेसको भूमिका विचित्रको,"काठमाडौं : नेकपा एमालेका अध्यक्ष केपी शर्मा ओलीले कांग्रेसले संसद्मा खेलेको भूमिका विचित्रको भएको बताएका छन्। प्रतिनिधिसभाको आइतबारको बैठकमा विशेष समय लिएर बोल्दै पूर्वप्रधानमन्त्री ओलीले भने, कांग्रेसले संसद्मा खेलेको भूमिका विचित्रको छ। प्रधानमन्त्रीलाई विश्वासको मत दिएर एमालेविरुद्ध उम्मेदवारी दिन छाडेको छैन। अहिले कांग्रेसले आफूलई न सत्ता पक्ष न प्रतिपक्ष भन्न सकेको छ। कांग्रेस पानी बाहिरको माछा जस्तै भएको छ। उनले एमालेको पहलमा पुष्पकमल दाहाल प्रचण्ड नेतृत्वको सरकार बनेदेखि कांग्रेसमा छटपटी भएको धारणा राखे। कांग्रेसका मित्रहरूसँग सत्तामा विग्रह ल्याउने र अल्पकालीन लाभ लिने अनुभव राम्रो छ। मेरा मित्र देउवालाई आग्रह गर्न चाहन्छु। बृहत्तर राष्ट्रिय हितमा काम गरौं। स्थायित्वको लागि योगदान गरौं। कोही पनि जालन्धर नबनौं, उनले भने, राष्ट्रलाई अस्थिरतातर्फ धकेल्दा कसैको पनि हित हुँदैन। धमिलो पानीमा माछा मार्नेको मात्रै हित हुन्छ। आमनागरिक धेरै सचेत भएका छन्। उनले संसद्मा कांग्रेसले प्रदर्शन गरेको व्यवहार लोकतन्त्र अनुकूल नभएको बताए। कांग्रेसलाई प्रतिपक्षीको परिचयले सकस परेको छ। तर, बाध्यताले प्रतिपक्षमा बस्नु परेको छ, ओलीले भने, यतिबेला कांग्रेस पानीबिनाको माछोजस्तै छटपटाएको देखिन्छ। सत्ता बाहिर कांग्रेसले आफ्नो अस्तित्व आफैंले विश्वास गर्न नसक्ने अवस्थामा छ। सत्ता बाहिर हुँदा सत्तामा विग्रह ल्याउने र अल्पकालीन लाभ लिने अनुभव कांग्रेससँग निकै छ। त्यस्तै, ओलीले रवि लामिछानेको सांसद पद खारेज गर्ने सर्वोच्च अदालतको फैसलामाथि संसद्मा प्रश्न उठाए। यो फैससलाले कसलाई न्याय भयो भन्ने बुझ्न नसकेको उनको भनाइ थियो। ओलीले सर्वोच्चलाई सम्मान गर्ने र यो फैसलालाई मानेर कार्यान्वयन गर्ने बताए पनि फैसलाले आफ्नो मनमा केही प्रश्न आएको उनले बताए। रवि लामिछानेले ढोका खुला देखेर फुत्त पसेको होइन। निर्वाचन आयोगले उम्मेदवार हुन पाउँछ भनेर सदर गरेको र चुनाव लड्दा अत्याधिक मतले आफ्नो प्रतिनिधि छानेको हो। संसद्मा ओली बोलिरहेकै बेला कांग्रेसका सांसद रामहरि खतिवडाले नियमापत्ति जनाए। ओलीले न्यूनतम साझा कार्यक्रमबारे बोलेको भन्दै उनले नियमापत्ति जनाएका हुन्। सम्माननीय पूर्वप्रधानमन्त्रीज्यूले बोल्ने क्रममा न्यूनतम साझा कार्यक्रमबारे बोल्नुभयो। यो संसद् चलिरहेको छ। चलेका दिनदेखि न्यूनतम साझा कार्यक्रमको रूप, अनुहार र कागज हामीले देख्न पाएका छैनौं। कुनै बार्दलीमा ल्याएको कार्यक्रम यहाँ प्रस्तुत नगरियोस्, खतिवडाले भने। त्यसपछि ओलीले कांग्रेसले प्रधानमन्त्री भन्दाअगाडि बोल्न पाऊँ भनेर सदन अवरुद्ध गरेको भन्दै नियमापत्ति गर्नु अनौठो नभएको बताए। राष्ट्रिय जनमोर्चाका अध्यक्ष एवं सांसद चित्रबहादुर केसीले कांग्रेसले राष्ट्रपतिमा दाबी गर्दा एमाले अध्यक्ष केपी शर्मा ओलीको सातोपुतलो गएको बताए। संसद्मा आइतबार धारणा राख्दै उनले २६ पुसदेखि नै ओली त्रसित भएको बताए। २६ पुसमा प्रधानमन्त्री प्रचण्डले विश्वासको मत लिए। कांग्रेसले पनि विश्वासको मत दिएपछि ओली त्रसित भएको केसीको भनाइ छ। अहिलेको प्रधानमन्त्री पुष्पकमल दाहाल होइन। उहाँ (ओली) नै हुनुहुन्छ। उहाँ २६ पुसको घटनापछि त्रसित हुनुहुन्छ, उनले भने। ओलीले नागरिकताको विषयमा प्रवासी नेपालीका बारेमा गोहीको आँसु बगाएको केसीको आरोप छ। रास्वपाका सांसदहरूद्वारा प्रतिनिधिसभा बैठक बहिष्कार सत्तारुढ राष्ट्रिय स्वतन्त्र पार्टी (रास्वपा) का सांसदहरूले प्रतिनिधिसभा बैठक अघोषित रूपमा बहिष्कार गरेको छ। दिउँसो १ बजेबाट सुरु भएको बैठकमा पार्टीका कुनै पनि सांसद उपस्थित भएनन्। रास्वपाका अध्यक्ष लामिछानेले पत्रकार सम्मेलन गरी आफ्नो पार्टी सरकारबाट बाहिरिएको तर सरकारलाई गरेको समर्थन कायम राख्ने बताए।"
विकास आयोजनाको प्रभावकारी अनुगमन आवश्यक : सञ्चारमन्त्री शर्मा,"काठमाडौं :राष्ट्रियसभाको आजको बैठकले अनुगमन तथा मूल्याङ्कन विधेयक,२०७६ लाई सर्वसम्मतिले पारित गरेको छ । प्रधानमन्त्री पुष्पकमल दाहाल प्रचण्डका तर्फबाट सञ्चार तथा सूचना प्रविधिमन्त्री रेखा शर्माले विधायन व्यवस्थापन समितिको प्रतिवेदनसहित सो विधेयकमाथि छलफल गरियोस् भन्ने प्रस्ताव प्रस्तुत गरेकी थिइन्। सो प्रस्तावमाथि सांसद खिमलाल देवकोटाले यो विधेयक सकारात्मक रहेको बताउँदै स्थानीय र प्रदेश सरकारको भूमिकासमेत यसमा स्पष्ट हुनुपर्ने बताए। उनले सबै प्रकारका आयोजनालाई प्रभावकारी बनाउन तीनवटै तहका सरकारकातर्फबाट अनुगमन गर्ने व्यवस्था गर्नुपर्ने र विधेयकमा यससम्बन्धी प्रावधान राख्नुपर्नेमा जोड दिए। सांसद देवकोटाले उठाएको जिज्ञासाको जवाफ दिँदै मन्त्री शर्माले विकास आयोजनाको प्रभावकारी अनुमगन र मूल्याङ्कन हुन नसक्दा अपेक्षित लाभ हुन नसकेका सन्दर्भमा आमचासोलाई सम्बोधन गर्दै सरकारले यस विधेयकलाई अगाडि बढाइएको बताइन्। यस्तै बैठकले अभिलेख संरक्षण (पहिलो संशोधन) विधेयक, २०७७ सर्वसहमतिले पारित गरेको छ । संस्कृति,पर्यटन तथा नागरिक उड्डयनमन्त्री सुदन किराँतीको तर्फबाट मन्त्री शर्माले सो विधेयक पारित गरियोस् भन्ने प्रस्ताव पेस गरेकी थिइन्। आजको बैठकले खाद्य स्वच्छता तथा गुणस्तर विधेयक,२०७७ सर्वमम्मतिले पारित गरेको छ । कृषि तथा पशुपंक्षी विकासमन्त्री ज्वालाकुमारी साहले विधायन व्यवस्थापन समितिको प्रतिवेदनसहित सो विधेयक पारित गरियोस् भन्ने प्रस्ताव पेस गरिन् । राष्ट्रियसभाको अर्को बैठक यही माघ २७ गते शुक्रबार ५ बजे बस्नेछ ।"
रेडक्रसको बेथितिमा आईएफआरसीको साथ,"काठमाडौं : नेपाल रेडक्रस सोसाइटी विवादमा छ। ५ वर्षदेखि नवीकरणसमेत हुन नसकेको रेडक्रसको ८ वर्षदेखि साधारणसभा पनि भएको छैन। भ्रष्टाचारले चुर्लुम्म डुबेको यसमा राजनीतिक हस्तक्षेप पनि उस्तै छ। राष्ट्रिय अन्तर्राष्ट्रिय धेरै समितिका छानबिन, प्रतिवेदनले रेडक्रसको अवस्थाको उजागर गरेको छ। तर, यस्तो संस्थालाई ३० वटा एम्बुलेन्स वितरण गर्न रेडक्रसको अन्तर्राष्ट्रिय महासंघका महासचिव जगननाथ चापागाईं नेपाल आएका छन्। अन्तर्राष्ट्रिय रेडक्रसको गरिमामा समेत आँच ल्याउने काम चापागाईंबाट भएको रेडक्रसकर्मीहरू बताउँछन्। एम्बुलेन्स वितरण गर्ने कामको प्रमुख अतिथि भने प्रधानमन्त्री पुष्पकमल दाहाल प्रचण्डलाई डाकिएको छ। त्यो कार्यक्रममा डाक्ने नेपाल रेडक्रस सोसाइटीका कार्यकारी निर्देशक भनिएका उमेशप्रसाद ढकालको पनि अवकाश भइसकेको छ। अवकाश प्राप्त कार्यकारी निर्देशकले अवैध रूपमा कार्यक्रम आयोजना गरेका छन्। ढकालको २०७८ मंसिर २३ मै अवकाश भएको हो। रेडक्रसका पूर्वपदाधिकारी रामेश्वर थापाले अवकाश प्राप्त विवादितले डाकेको कार्यक्रममा प्रधानमन्त्री तथा आईएफआरसीको महासचिव जस्तो गरिमा भएको व्यक्ति जान उचित नहुने बताए। स्वार्थ समूहको बलमा नै मानवता, निष्पक्षता, तटस्थताको आधारभूत सिद्धान्त बोकेको ९२ देश हाक्ने अवस्थालाई विवादको घेरामा पर्ने भएको छ। एम्बुलेन्स आवश्यकताका आधारमा पनि वितरण नभएको स्वयं रेडक्रसकै कर्मचारीहरू बताउँछन्। जिल्लामा आफ्नो प्रभाव बढाउन त्यो एम्बुलेन्स वितरण गरिएको हो। तत्कालीन अध्यक्ष रमेशकुमार शर्माको पालामा ढकाल र चापागार्ईं ठाडो आदेशमा अधिकृतस्तरमा नियुक्ति भएका कर्मचारी हुन्। पछि ढकाल कार्यकारी निर्देशक भए भने चापागाईं आईएफआरसीकै महासचिव बनेका छन्। उनीहरूको त्यो बेलादेखि सम्बन्धलाई ढकालले दुरुपयोग गरेको देखिन्छ। चापागाईंले रेडक्रसको बेथिति नियन्त्रणमा भूमिका खेल्नुपर्नेमा स्वार्थ समूहसँग लागेको देख्दा कर्मचारी, रेडक्रसकर्मी चिन्तित भएका छन्। हुन त भ्रष्टाचारको छानबिनपछि संजीव थापाको नेतृत्वको समिति भंग गर्दा पनि चापागाईंले आज गर्वको शिर झुकेको अनुभव भयो भनेर समाजिक सञ्जालमा स्टाटस नै लेखेका थिए। यो स्टाटसले रेडक्रसको सुधारमा भन्दा चापागाईं स्वार्थ समूहको प्रभावमा परेको देखिन्छ। चापागाईं एम्बुलेन्स वितरण र डिजास्टर रिपोर्ट सार्वजनिक गर्न नेपाल आएको बताइएकोे छ। राष्ट्रिय अन्तर्राष्ट्रिय छानबिन र प्रतिवेदनले रेडक्रसमा व्यापक भ्रष्टाचार, अनियमितता भएको ठहर भएपछि २०७७ साउन १२ मा तत्कालीन सभापति संजीव थापाको कार्यसमिति भंग गरी नेत्रप्रसाद तिमिल्सिनाको नेतृत्वमा तदर्थ समिति बनेको थियो। तर, सरकार परिवर्तनसँगै त्यो समिति भंग गरियो। समितिले श्वेतपत्र जारी गरेको थियो। श्वेतपत्रमा मूलत : पारदर्शिता, जवाफदेहिता, संस्थाको प्रभावकारिता, भ्रष्टाचारमा शून्य सहनशिलता, रेडक्रसमा भएका सम्पत्तिको व्यवस्थित अभिलेखीकरण राख्ने उल्लेख थियो। देउवा सरकार आएपछि पहिलोपटक २०७८ पुस १४ गते सुदर्शनप्रसाद नेपालकै संयोजकत्वमा तदर्थ समिति गठन गरेको थियो। सर्वोच्चले मन्त्रिपरिषद्को यो निर्णय कार्यान्वयन नगर्नु नगराउनू भनी पुस २३ मा अन्तरिम आदेश जारी गर्यो। पुनः २०७९ जेठ ३१ को मन्त्रिपरिषद्ले नेपालको नेतृत्वमा नयाँ कार्यसमिति बनाउने निर्णय गरेको गरेको थियो। अदालतले तिमिल्सिनाकै नेतृत्व समितिलाई वैध भन्दै अल्पकालीन अन्तरिम आदेश जारी गर्यो। तर, तत्कालीन सरकारको हस्तक्षेपका कारण उनले काम गर्न पाएनन्। विधान अधिवेशन गर्न लाग्दा पनि सरकारले दिएन। रेडक्रसमा पुरानो भ्रष्टाचार र अनियमिततामा लागेको जगजगी भयो। यो ३० वटा एम्बुलेन्स बाँड्ने कार्यक्रममा बोलाएर प्रधानमन्त्रीलाई विवादमा तान्न खोजिएको छ। सरकारको न्यूनतम साझा कार्यक्रममै उदघाटन, शिलान्यासमा नजाने प्रतिवद्धता जनाइएको छ। अर्कोतिर रेडक्रस नै विवादमा छ। पुराना वर्षौं हालिमुहाली गरेको रजगज हटेपछि पुनः उनीहरू नै क्रियाशील भएर यो विवादित कार्यक्रम गरिरहेका छन्। रेडक्रसमा ४० वर्षदेखि रजगज गरिरहेका जिल्ला सभापति छन्। २५ वर्ष त एउटै केन्द्रीय अध्यक्षसमेत भए।"
संसदको विजिनेसबारे प्रधानमन्त्रीले दलका सचेतकसँग छलफल गर्दै,काठमाडौं: प्रधानमन्त्री पुष्पकमल दाहाल प्रचण्डले सबै दलका सचेतकसँग छलफल गर्ने भएका छन्। छलफलका लागि सबै दलका प्रमुख सचेतकलाई बोलाइएको प्रधानमन्त्रीको सचिवालयले जनाएको छ। छलफलका लागि सोमबार बिहान ९ बजे सबै दलका प्रमुख सचेतकलाई बालुवाटारमा बोलाइएको छ। यो छलफलमा प्रधानमन्त्रीले प्रतिनिधि सभाको विजिनेसका विषयमा कुराकानी गर्ने छन्। छलफलमा संसदका आगामी बैठकलाई प्रभावकारी बनाउन प्रधानमन्त्रीले सबै दलका प्रमुख सचेतकसँग राय माग्नेछन्। सरकारमा रहेको राष्ट्रिय स्वतन्त्र पार्टीले सरकारको समर्थक कायम राख्दै सरकारबाट बाहिरिएपछिको विषय पनि छलफलमा उठ्न सक्नेछ। आइतबारमात्रै रास्वपाका सरकारमा सहभागी मन्त्रीले प्रधानमन्त्रीलाई राजीनामा बुझाएका थिए।
राष्ट्रियसभा उपाध्यक्षमा उर्मिला अर्याल निर्विरोध निर्वाचित,काठमाडौं: राष्ट्रियसभा उपाध्यक्षमा उर्मिला अर्याल निर्विरोध चयन भएकी छन्। राष्ट्रियसभा अध्यक्ष गणेशप्रसाद तिमिल्सिनाले उपाध्यक्षमा एकल उम्मेदवारी परेकाले अर्याल निर्विरोध निर्वाचित भएको सदनलाई जानकारी गराए। नेपाली कांग्रेसले उपाध्यक्षमा उम्मेदवारी नदिएपछि सत्ता गठबन्धनबाट नेकपा माओवादी केन्द्रकी अर्याल निर्विरोध निर्वाचित भएकी हुन्। राष्ट्रिय सभाको उपाध्यक्ष पदका लागि आइतबार तोकिएको समयमा एक मात्र उम्मेदवारको प्रस्ताव दर्ता भएको थियो। अर्यालको प्रस्तावकमा माओवादी केन्द्रका उपाध्यक्ष नारायणकाजी श्रेष्ठ र समर्थकमा एमाले नेता देवेन्द्र दाहाल र स्वतन्त्र सांसद खिमलाल देवकोटा रहेका छन्। लामो समयसम्म नेकपा एमालेमा रहेकी अर्यालले दोस्रो संविधान सभा निर्वाचनअघि माओवादी केन्द्रमा प्रवेश गरेकी थिइन्। राष्ट्रिय सभामा उनी मधेस प्रदेशबाट सदस्य निर्वाचित भएकी हुन् । राष्ट्रिय सभाकी तत्कालीन उपाध्यक्ष शशिकला दाहालको सांसद पदको कार्यकाल सकिएपछि करिब एक वर्षदेखि उक्त पद रिक्त थियो।
प्राथमिकताका आधारमा विधेयक सदनमा प्रस्तुत गर्ने दलहरुबीच सहमति,"काठमाडौं : सरकारले प्राथमिकतामा रहेका विभिन्न विधेयकहरुलाई संसदमा प्रस्तुत गर्न गृहकार्य सुरु गरेको छ । सोमबार बालुवाटारमा प्रधानमन्त्री पुष्पकमल दाहाल प्रचण्डले संसदमा प्रस्तुत गर्ने विधेयकका सम्बन्धमा विभिन्न दलका सचेतकहरुसँग छलफल गरेका हुन्। छलफलका क्रममा जनसरोकारसँग जोडिएका विभिन्न विधेयकहरुलाई प्राथमिकताका आधारमा सदनमा प्रस्तुत गर्ने सहमति जुटेको छ । छलफलपछि राष्ट्रिय स्वतन्त्र पार्टीका प्रमुख सचेतक सन्तोष परियारले प्रतिनिधिसभा नियमावलीलाई १५ दिनभित्र टुङ्गो लगाउने र यसअघि थाँती रहेका विधेयकहरुलाई प्राथमिकता आधारमा अघि बढाउने सहमति भएको जानकारी दिए । संसद सुरु भएपछि प्राविधिक कार्यमा व्यस्त रहेकाले अव संसदलाई बिजनेश दिने विषयमा छलफल केन्द्रित भएको उनले बताए। त्यस्तै माओवादी केन्द्रका प्रमुख सचेतक हितराज पाण्डेले संसदलाई व्यवस्थित गराउने र विधेकहरुलाई जनमुखी बनाउने तथा जनताका आवश्यकतासँग जोड्ने गरि विधेयकलाई अघि बढाउने विषयमा सवै दलहरुसंग छलफल गरिएको जानकारी दिए सरकारले विकास, सुशासन, संक्रमणकालिन न्याय, शिक्षा, स्वास्थ्य, नागरिकतालगायतका विषयमा तयार भएका विधेयकहरु सदनमा लैजाने तयारी गरेको छ ।"
एकीकृत समाजवादीको राष्ट्रिय महाधिवेशन २०८० फागुनमा,काठमाडौं : नेकपा एकीकृत समाजवादीको राष्ट्रिय महाधिवेशनको मिति तय गरेको छ। एसको केन्द्रीय कमिटीको बैठकले २०८० साल फागुनमा राष्ट्रिय महाधिवेशन गर्ने निर्णय गरेको पार्टी प्रवक्ता जगन्नाथ खतिवडाले जानकारी दिए। उनका अनुसार बैठकले पार्टी सङ्गठन सुदृढ गर्न जेठ मसान्तसम्मको कार्ययोजना बनाएर अघि बढ्ने निर्णय गरेको छ। एकीकृत समाजवादीको केन्द्रीय कमिटी बैठक शनिबार र आइतबार बसेको थियो। समाजवादी कार्यदिशा अँगालेका सम्पूर्ण वामपन्थी र कम्युनिष्ट पार्टीलाई राष्ट्रिय सार्वभौमिकताको रक्षा गर्दै समाजवादउन्मुख आर्थिक सामाजिक रुपान्तरणका लागि एक भएर अगाडि बढ्ने निर्णय गरेको छ। एसका अध्यक्ष माधव कुमार नेपालले पाँचौँ केन्द्रीय कमिटीको बैठकमा २५ पृष्ठ लामो राजनीतिक प्रतिवेदन प्रस्तुत गरेका थिए।
"राष्ट्रियसभा उपाध्यक्षको निर्वाचन आज, माओवादी केन्द्रकी अर्याल निर्विरोध",काठमाडौं: राष्ट्रिय सभामा उपाध्यक्षको निर्वाचन आज हुँदैछ। राष्ट्रिय सभाको बैठक आज ११ बजेर ५९ मिनेटलाई बोलाइएको छ। आजको बैठकमा राष्ट्रिय सभाको उपाध्यक्ष निर्वाचन कार्यक्रम हुने संघीय संसद सचिवालयले जनाएको छ। राष्ट्रिय सभाको उपाध्यक्ष पदका लागि तोकिएको समयमा एक मात्र उम्मेदवारको प्रस्ताव दर्ता भएको छ। नेकपा माओवादी केन्द्रकी उर्मिला अर्यालकोमात्र प्रस्ताव दर्ता भएकाले उपाध्यक्षमा अर्याल निर्विरोध हुनेछिन्। उम्मेदवारी मनोनयनको दिन कांग्रेसले माओवादीविरुद्ध आफ्नो उम्मेदवार खडा नगर्ने निर्णय गरेपछि अर्याल निर्विरोध हुने भएकी हुन्। अर्याल प्रस्तावकमा माओवादी नारायणकाजी श्रेष्ठ र समर्थकमा एमाले नेता देवेन्द्र दाहाल र स्वतन्त्र सांसद खिमलाल देवकोटा छन्। राष्ट्रियसभाको सोमबार बस्ने बैठकको सम्भावित दैनिक कार्यसूचीमा अर्याललाई उपाध्यक्ष पदमा निर्वाचित गर्नुपर्ने प्रस्ताव निर्णयार्थ पेस गर्ने विषय समेटिएको छ। कांग्रेस संसदीय दल कार्यसमितिको आइतबार बसेको बैठकले उक्त पदमा उम्मेदवार खडा नगर्ने निर्णय गरेको थियो। त्यसअघि संघीय संसद्मा रहेका विपक्षी दलहरूका नेताहरूसँगको छलफलमा उम्मेदवारी नदिने सल्लाह भएको कांग्रेस संसदीय दलका नेता शेरबहादुर देउवाका निजी सचिव केशवराज जोशीले प्रेस विज्ञप्तिमा जनाएका छन्। राष्ट्रपति चुनावलाई लक्षित गरेर कांग्रेसले माओवादीलाई साथ दिँदै आएको छ। लामो समयसम्म नेकपा एमालेमा रहेकी अर्यालले दोस्रो संविधान सभा निर्वाचनअघि माओवादी केन्द्रमा प्रवेश गरेकी थिइन्। राष्ट्रिय सभामा उनी मधेस प्रदेशबाट सदस्य निर्वाचित भएकी हुन् । राष्ट्रिय सभाकी तत्कालीन उपाध्यक्ष शशिकला दाहालको सांसद पदको कार्यकाल सकिएपछि करिब एक वर्षदेखि उक्त पद रिक्त छ।
मन्त्रिपरिषदको बैठक आज चार बजे,"काठमाडौं: नेपाल सरकार मन्त्रिपरिषदको बैठक आजलाई बोलाइएको छ। बैठक अपरान्ह चार बजेलाई बोलाइएको प्रधानमन्त्रीको सचिवालयले जनाएको छ। सत्ता साझेदार दल राष्ट्रिय स्वतन्त्र पार्टीले आइतबार सरकारको समर्थन जारी राख्दै सरकारमा सहभागी मन्त्री फिर्ता भएपछि यो बैठक बोलाइएको हो। रवि लामिछानेको गृहमन्त्री पद गुमेसँगै प्रधानमन्त्री पुष्पकमल दाहाल 'प्रचण्ड'सँगै गृहमन्त्रालयसहित वन तथा वातावरण र युवा तथा खेलकुद मन्त्रालय छन्। आइतबार रास्वपाका शिक्षा, विज्ञान तथा प्रविधिबाट शिशिर खनाल र श्रम तथा सामाजिक सुरक्षा मन्त्रालयबाट डोरप्रसाद अर्याल तथा स्वास्थ्य तथा जनसंख्या राज्यमन्त्री तोसिमा कार्कीले प्रधानमन्त्रीलाई राजीनामा बुझाएका थिए। उनीहरूको राजीनामापछि कसलाई के जिम्मेवारी भन्ने तोकिएको छैन।"
रास्वपालाई दिएको दुई मन्त्रालयको कार्यभार प्रधानमन्त्रीलाई,"काठमाडौं :राष्ट्रपति विद्यादेवी भण्डारीले राष्ट्रिय स्वतन्त्र पार्टीका तर्फबाट सरकारमा सहभागी भएका मन्त्रीको राजीनामा पछि उनीहरूले सम्हालेको मन्त्रालयको कार्यभार प्रधानमन्त्रीलाई तोकेकी छन्। प्रधानमन्त्री पुष्पकमल दाहाल प्रचण्डको सिफारिसमा राष्ट्रपति भण्डारीले ती मन्त्रालयको कार्यभार प्रधानमन्त्रीलाई नै तोकेको राष्ट्रपति कार्यालयका प्रवक्ता सागर आचार्यले जानकारी दिए। राष्ट्रिय स्वतन्त्र पार्टीले आइतबार सरकारबाट बाहिरिएसँगै आफ्नो पार्टीकोतर्फबाट सरकारमा सहभागी भएका मन्त्रीलाई फिर्ता बोलाएको थियो । सो पार्टीका तर्फबाट श्रम,रोजगार तथा सामाजिक सुरक्षामन्त्रीमा डोलप्रसाद अर्याल र शिक्षा,विज्ञान तथा प्रविधिमन्त्रीमा शिशिर खनाल नियुक्त भएका थिए। उनीहरूले पदबाट राजीनामा दिएपछि ती मन्त्रालयको नेतृत्व खाली भएको थियो। रास्वपाको तर्फबाट सरकारमा सहभागी भएका मन्त्रीले आइतबार साँझ प्रधानमन्त्रीसमक्ष राजीनामा बुझाएका थिए।"
राष्ट्रपति कार्यालयमा पुग्यो मन्त्रीहरूको राजीनामापत्र,"काठमाडौं: राष्ट्रिय स्वतन्त्र पार्टीका नेताहरूले मन्त्री पदबाट दिएको राजीनामाको जानकारी राष्ट्रपति कार्यालयमा पुगेको छ। रास्वपाका नेताहरू शिक्षा, विज्ञान तथा प्रविधि मन्त्री शिशिर खनाल र श्रम, रोजगार तथा सामाजिक सुरक्षा मन्त्री डोरप्रसाद अर्याल साथै स्वास्थ्य तथा जनसंख्या राज्यमन्त्री तोसिमा कार्कीले आइतबार प्रधानमन्त्री पुष्पकमल दाहाल प्रचण्डलाई राजीनामा पत्र बुझाएका थिए। पार्टीको निर्णय बमोजिम प्रधानमन्त्रीलाई राजीनामा पत्र बुझाए पछि उक्त मन्त्रालय रिक्त रहेको जानकारी राष्ट्रपति कार्यालय पुगेको छ। राष्ट्रपति कार्यालयले रिक्त रहेको मन्त्रालयको जिम्मेवारी आजै तोक्ने छ। राष्ट्रपतिको कार्यालयबाट प्राप्त मन्त्रिपरिषद् सदस्यको कार्यभार तोकिएको सम्बन्धी पत्र आज बोलाइएको राष्ट्रिय सभा बैठकमा राष्ट्रिय सभा अध्यक्ष गणेशप्रसाद तिमिल्सिनाले पढेर सुनाउने कार्यसूची तय भएको छ।"
प्रधानमन्त्री प्रचण्ड र प्रमुख सचेतकबीच बालुवाटारमा छलफल जारी,"काठमाडौं : प्रधानमन्त्री पुष्पकमल दाहाल प्रचण्ड र दलका प्रमुख सचेतकबीच छलफल सुरु भएको छ। प्रधानमन्त्री प्रचण्डले बालुवाटारमा सोमबार बिहान दलका प्रमुख सचेतक, मुख्यसचिव, कानुनमन्त्री, कानुन सचिव लगायतसँग छलफल गरेका हुन् । उनीहरुबीच विधेयक सम्बन्धि छलफल भइरहेको प्रधानमन्त्रीको सचिवालयले जनाएको छ। छलफलमा संसदका आगामी संसद् बैठकलाई प्रभावकारी बनाउन प्रधानमन्त्रीले सबै दलका प्रमुख सचेतकसँग राय माग्नेछन्। प्रतिनिधिसभाको अघिल्लो कार्यकाल समाप्त भएसँगै निष्क्रिय भएका दर्जनौं विधेयक अब फेरि शून्य अवस्थाबाट मात्र सुरु हुने भएको छ। अघिल्लो प्रतिनिधिसभाको कार्यकाल समाप्त भएसँगै २७ वटा विधेयक निष्क्रिय भएका र १२ वटा विधेयक सरकार आफैंले फिर्ता लिएको संसद् सचिवालयका सहप्रवक्ता दशरथ धमलाले बताए। राष्ट्रियसभाबाट सात र प्रतिनिधिसभाबाट पाँच गरी १२ वटा विधेयक सरकारले फिर्ता लगेको हो। राजनीतिक दलबीच सहमति र समझदारी हुन नसक्दा यसअघिको कार्यकालमा ती विधेयक निष्क्रिय बन्न पुगेका हुन्। संसदको एउटा कार्यकाल समाप्त भएसँगै प्रतिनिधिसभाबाट उत्पत्ति भएका र निष्कर्षमा नपुगेका सबै विधेयक निष्क्रिय बन्न पुगेका थिए। संघीय संसदको पहिलो कार्यकाल सुरु भएयता एक सय ५३ विधेयक दर्ता भएका थिए। तीमध्ये एक सय एक विधेयक भने राष्ट्रपतिबाट प्रमाणीकरण भई कानून कार्यान्वयनको चरणमा छन्। प्रतिनिधिसभामा उत्पत्ति भई राष्ट्रियसभामा प्रक्रियागत चरणमा रहेको एउटा विधेयक पनि सोही सभाको कार्यकाल समाप्त भएसँगै निष्क्रिय बन्न पुग्यो।"
यस्तो छ आजको राष्ट्रिय सभा बैठकको कार्यसूची,"काठमाडौं: संघीय संसदअन्तर्गत राष्ट्रिय सभाको बैठक आजलाई बोलाइएको छ। बैठक ११ बजेर ५९ मिनेटमा नयाँ बानेश्वरस्थित संघीय संसद भवनमा बोलाइएको छ। आजको बैठकमा राष्ट्रिय सभा अध्यक्ष गणेशप्रसाद तिमिल्सिनाले राष्ट्रपतिको कार्यालयबाट प्राप्त मन्त्रिपरिषद् सदस्यको कार्यभार तोकिएको सम्बन्धी पत्रको व्यहोरा पढेर सुनाउने कार्यसूची छ। त्यस्तै उपप्रधान तथा भौतिक पूर्वाधार एवं यातायातमन्त्री नारायणकाजी श्रेष्ठले राष्ट्रियसभाको उपाध्यक्ष पदमा सदस्य उर्मिला अर्याललाई निर्वाचित गरियोस् भन्ने प्रस्ताव प्रस्तुत गर्ने कार्यसूची तय भएको संसद सचिवालयले जनाएको छ। प्रधानमन्त्री पुष्पकमल दाहालले विधयान व्यवस्थापन समितिको प्रतिवेदनसहित अनुगमन मूल्यांकन विधेयक, २०७६ माथि छलफल गरियोस् भन्ने प्रस्ताव प्रस्तुत गर्ने, अनुगमन तथा मूल्यांकन विधेयक, २०७६ पारित गरियोस् भन्ने प्रस्ताव प्रस्तुत गर्ने कार्यसूची छ। यस्तै, नागरिक उड्डयनमन्त्री सुदन किराँतीले विधायन व्यवस्थापन समितिको प्रतिवेदनसहित अभिलेख संरक्षण (पहिलो संशोधन)विधेयक, २०७७ माथि छलफल गरियोस् भन्ने प्रस्ताव प्रस्तुत गर्ने, अभिलेख संरक्षण (पहिलो संशोधन)विधेयक, २०७७ पारित गरियोस् भन्ने प्रस्ताव प्रस्तुत गर्ने कार्यसूची छ।"
तीन थान एयर गनसहित चार भारतीय नियन्त्रणमा,"झापा : झापाको काँकडभिट्टा नाकाबाट तीन थान एयर गन (बन्दुक)सहित चार जना भारतीय नागरिकलाई प्रहरीले नियन्त्रणमा लिएको छ। भारत पश्चिम बङ्गाल दार्जिलिङ जिल्ला बस्ने २० वर्षीय ओम साह, सोही ठाउँका २५ वर्षीय सिद्धार्थ मगर, २० वर्षीय मो सुलतान हुसेन र २० वर्षीय बिट्टु सरकारलाई एयर गनसहित नियन्त्रणमा लिएको जिल्ला प्रहरी कार्यालय झापाका डीएसपी वसन्त पाठकले जानकारी दिए। मेचीनगर नगरपालिका६ स्थित भन्सार गेट अगाडि इलाका प्रहरी कार्यालय र सशस्त्र प्रहरी बल नेपाल बोर्डर आउट पोस्ट काँकडभिट्टाको संयुक्त प्रहरीले टोलीले उनीहरूलाई नियन्त्रणमा लिएको हो। भारतबाट नेपाल तर्फ आइरहेका उनीहरूलाई सीमा नाकामा तैनाथ सुरक्षाकर्मीले चेकजाँच गर्दा फलाम र काठले बनाएको टमी कम्पनी उल्लेख तीन वटा एयर फेला पारेको थियो। मेला तथा महोत्सवमा खेलाइने मनोरञ्जनात्मक खेल (बेलुन फोड्ने) मा एयर गनको प्रयोग बढी मात्रामा गर्ने गरिन्छ। यता नियन्त्रणमा लिएका चारै जनालाई इलाका प्रहरी कार्यालय काँकडभिट्टामा राखेर थप अनुसन्धान अघि बढाएको डीएसपी पाठकले बताए। एयर गन राख्न पाउने वा नपाउने बारेमा प्रहरीले अनुसन्धान गरिरहेको बताउँदै उनले भने, उनीहरूमाथि मुद्दा दर्ता गर्ने वा नगर्ने बारेमा कानुनमा उल्लेख भए अनुसार कारबाही अघि बढाउनु पर्ने हुन्छ।"
"ट्याक्टर दुर्घटनामा एक जनाको मृत्यु, तीन घाइते","दोलखा : दोलखामा सोमबार दिउँसो भएको ट्याक्टर दुर्घटनामा एक जनाको मृत्यु भएको छ भने तीन जना घाइते भएका छन्। ढुंगा पुर्याएर फर्कदै गर्दा दोलखाको विगु गाउँपालिका४ लादुक चित्रेस्थित रमिते गोलाईमा भएको ट्याक्टर दुर्घटनामा परी स्थानीय २४ वर्षीय किसन सार्कीको ज्यान गएको जिल्ला प्रहरी कार्यालय दोलखाका प्रहरी निरीक्षक राजेश सिग्देलले बताए। दुर्घटनामा परी स्थानीय २५ वर्षीय जीवन नेपाली, २३ वर्षीय रामबहादुर नेपाली र १८ वर्षीय सुरज खत्री घाइते भएको प्रहरीले जनाएको छ। दुर्घटनामा सख्त घाइते सार्कीलाई सिंगटीमा प्राथामिक उपचार गरी थप उपचारका लागि काठमाडौँ लैजाने क्रममा बाटोमै मृत्यु भएको प्रहरीले जनाएको छ।"
यति एयरलाइन्स दुर्घटनाको यस्तो आयो प्रारम्भिक रिपोर्ट,"काठमाडौं : माघ १ गते पोखरा अन्तर्राष्ट्रिय विमानस्थलमा अवतरण गर्ने क्रममा दुर्घटनामा परेको यति एयरको प्रारम्भिक रिपोर्ट आएको छ। रिपोर्टअनुसार जहाज अवतरण गर्ने क्रममा जहाजका बेस लेगमा दुवै इञ्जिनका प्रोपेलरहरू फेदर गएको पाइएको छ। दुर्घटना जाँच आयोगले फ्लाईट डाटा रेकर्डर र ककपिट भ्वाइस रेकर्डरको विश्लेषण र अनुसन्धानबाट दुर्घटनाग्रस्त  जहाज अवतरण गर्ने क्रममा बेस लेगमा दुवै इञ्जिनका प्रोपेलरहरू फेदरमा गएको देखिएको जनाएको छ। अतः उक्त जहाजका दुवै इञ्जिन प्रोपेलर फेदरमा किन गयो भन्ने बारेमा प्राविधिक र मानवीय पक्षहरूबारे थप अनुसन्धान अगाडि बढाइ सकेको आयोगले जनाएको छ। दुर्घटना जाँच आयोगले सिंगापुरस्थित ट्रान्सपोर्ट सेफ्टी इन्भेष्टिगेसन ब्यूरोमा फ्लाईट डाटा रेकर्डर र ककपिट भ्वाइस रेकर्डर दुवैको डाटा विश्लेषण र अनुसन्धान गर्न आयोगका संयोजक, हवाई विज्ञ र सदस्य सचिवहरूलाई पठाएको थियो। उक्त फ्लाईट डाटा रेकर्डर र भ्वाईस डाटा रेकर्डरको डाटाहरूको विश्लेषण गर्न आयोगको नेतृत्वमा  ,  ,  ,    र  का प्रतिनिधिहरू समेतको सहभागितामा विभिन्न प्राविधिक तथा मानवीय पक्षको विश्लेषण गरिएको थियो। यसै सन्दर्भमा उल्लेखित सबै पदाधिकारीहरूबाट सिंगापुरस्थित एटीआर जहाजको सिमुलेटरमा विभिन्न फ्लाईट र प्राविधिक पक्षहरूको थप अध्ययन पनि गरिएको थियो।"
गोरखाको लाप्राकमा मकै विवाह,"गोरखा : माघ शुल्क पूर्णिमामा धार्चे गाउँपालिका४ लाप्राकका किसानहरूले आइतबार प्रमुख बाली मकैको बिउ जमिनमा गाडे। कृष्ण प्रतिपदामा लगन जुराएर सोमबार धुमधामले मकैको विवाह गरेका छन्। बिहे नगरी मकै रोप्नुहुन्न भन्ने धार्मिक, सांस्कृतिक मान्यताअनुसार लाप्राकीले सोमबार मकै बिहे गरेका हुन्। मकैको बिहे गरेपछि अब बल्ल बारीमा रोप्ने काम सुरु हुन्छ, स्थानीय मार्सिङ गुरुङले भने, यसपाली पानी पनि परेन। मकै रोप्नचाहिँ अल्लि ढिलो हुन्छ होला। लगन छोप्न मात्र बिहे गरेको हो। उनका अनुसार सोमबार लाप्राकका गाउँले नै उर्लिएर धुमधामका साथ विवाह सम्पन्न गरेका हुन्। गाउँले सबै मकैको जन्ती गए, मकैको भोज भतेर खाए, नाचगान गरे। उत्तरी गोरखाको धार्चे गाउँपालिका भित्रका लाप्राक, गुम्दा, सिङ्ला, उहिया, खोर्ला, लप्सीबोट, यमगाउँ, खानीगाउँ, लापु लगायतका गाउँमा परापूर्व कालदेखि मकै विवाह गर्ने चलन छ। अरू गाउँमा अनुकूलको लगन पारेर मकै बिहे सम्पन्न गर्दैछन्। प्रकृति पुजक यहाँका बोन धर्मावलम्बीहरू मकैको बिहे गरेपछि मात्र मुख्य बालीको रुपमा रहेको मकैखेती लगाउन सुरु गर्छन्। मकैको उब्जनी राम्रो होओस्, असिना पानीले नष्ट नगरोस्, रोग नफैलियोस् भनेर यहाँ मकैको बिहे गर्ने गरेको अर्का स्थानीय राम गुरुङ बताउँछन्। ज्योतिषीले निकालेको साइतअनुसार विवाहको अघिल्लो दिन केही घोगा मकै जमिनमा गाडेर राखिन्छ। विवाहका दिन बिहानैदेखि गाउँभरिका मानिस लाप्राकको ठूलोआँगनमा जम्मा हुन्छन्। अनि सिंगारेर एकजना बालकलाई डोलीमा राखेर ढ्याङ्ग्रो, मादल र झ्याली लगायतका बाजागाजासहित जन्ती जाने गर्छन्। ठूलो आँगनबाट मनिडाँडा हुँदै केही पर जंगलमा बेहुली घरका रूपमा बनाएको अर्काको सानो झुप्रोमा कन्या राखेको ठाउँमा जन्ती पुग्छ। जन्तीले ती कन्यालाई लिएर पुनः बाजागाजासहित लाप्राक गाउँको परिक्रमा गर्छन्। जन्ती जाँदा आफ्नो घरबाट लगेको एकएक घोगा मकै एकै ठाउँमा थुप्रो लगाइन्छ। त्यो मकैलाई सुनपानी, गोबर र तीतेपातीले चोख्याउने चलन छ। यही मकैलाई अरू बिउमा मिसाएर गाउँका सबै किसानले बारीमा मकै रोपिने लाप्राकका बिसबहादुर गुरुङको भनाइ छ। बेलुका फेरि ठूलो आँगनमा पुगी नाचगान गरी भुटेको मकैको भोज खाएपछि साँझ घाटु नाँचसँगै मकै बिहे समापन हुने अर्का स्थानीय गुरुङ बताउँछन्। यो पुरानो परम्परा हो, यसरी मकैको बिहे गरेपछि बल्ल मकै लगाउन सुरु हुन्छ। बिहे नगरी मकै लगाउदा अशुभ हुन्छ भन्ने मान्यता छ, गुरुङले भने। यो एउटा प्राकृतिक पूजा हो, बर्सेनि माघ १५ गतेदेखि फागुन १५ गतेसम्ममा लगन जुराएर मकै बिहे गर्ने चलन छ, गुरुङले भने। मकै बिहे गरेपछि मात्र मकै रोप्ने चलन रहेको उनले बताए। धार्चे गाउँपालिकाले मकै बिहेलाई प्रवर्द्धन गर्न वृत्तचित्र बनाएको छ।"
कर्मचारीलाई कर्णालीका मुख्यमन्त्रीको ६१ बुँदे निर्देशन,"वीरेन्द्रनगर : कर्णाली प्रदेशका मुख्यमन्त्री राजकुमार शर्माले कामबाट उम्किन कसैलाई पनि छुट नरहेको बताएका छन्। कर्णालीमा सरकारको काम प्रभावकारी बनाउन कर्मचारीले असहयोग गर्ने गरेको चर्चा चलिरहेका बेला कर्मचारीहरूलाई ६१ बुँदे निर्देशन दिँदै मुख्यमन्त्री शर्माले सो कुरा बताएका हुन्। कर्मचारीलाई निर्देशनमा उनले अरूलाई देखाएर आफू उम्किन नमिल्ने बताएका छन्। केही दिन अगाडि 'अन्नपुर्ण पोस्ट' दैनिकमा कर्णालीमा किन टिक्दैनन् कर्मचारी ? भन्ने शीर्षकमा समाचार प्रकाशित भएपछि कर्णालीमा राजनीतिक नेतृत्वभन्दा कर्मचारी अस्थिर रहेको, तत्काल भाग्ने कर्मचारीले काममा ध्यान नदिँदा सरकारका नियमित काम समेत प्रभावित हुने गरेको र विकास बजेट खर्च पनि न्यून हुने गरेको भन्ने विषयमा चर्चा भएको थियो। देशको भौतिक पूर्वाधार निर्माणको गति, यहाँको वित्तीय प्रगति, राजश्व आम्दानीको अवस्था निकै कमजोर रहेकाले सरकारको लक्ष्यअनुसार कार्यसम्पन्न गर्न कर्मचारीको सक्रिय कार्यसम्पादन आवश्यक रहेको औंल्याए। मुख्यमन्त्री शर्माले यसको चित्तबुझ्दो जवाफ सरकारका प्रमुख सचिव, सचिवहरूसँग मागेका छन्। चालु आवको साढे ६ महिना बितिसक्दा पनि आन्तरिक राजस्व ७१ करोड २९ लाख अनुमान गरिएकोमा २५ करोड ५ लाखमात्र उठेको, वित्तीय खर्च १० दशमलव ७७ प्रतिशत मात्र खर्च भएको छ। यसबाट मुख्यमन्त्री सन्तुष्ट छैनन्।"
मधेसमा सहिद रामवृक्ष यादवकी छोरी सुनिता मन्त्री बन्दै,"जनकपुरधाम : नेकपा माओवादी केन्द्रले मधेस प्रदेशमा सुनिता यादव र रहबर अन्सारीलाई मन्त्री बनाउने निर्णय गरेको छ। नेकपा माओवादी केन्द्रका केन्द्रीय सदस्य सुनिता यादवलाई मन्त्री बनाउने निर्णय गरेको हो। यसैगरी नेकपा माओवादीका वैकल्पिक केन्द्रीय सदस्य रहबर अन्सारीलाई राज्य मन्त्री बनाउने निर्णय भएको नेकपा माओवादीका प्रदेश सदस्य उदय बरबरिया यादवले जानकारी दिए। मधेस प्रदेशमा माओवादी केन्द्रको भागमा परेको मन्त्रालय छाडेर अन्य ९ मन्त्रालयमा मन्त्रीको शपथ ग्रहण तथा पदभार ग्रहण भइसकेको छ। तर माओवादीको भागमा परेको उद्योग, पर्यटन तथा वन मन्त्रालयको मन्त्रीमा सुनिता यादव र राज्यमन्त्रीमा रहबर अन्सारीलाई बनाउने निर्णय भएको प्रदेश सदस्य बरबरियाले जानकारी दिए। सुनिता जनयुद्धकालीन शहिद रामवृक्ष यादवकी कान्छी छोरी हुन्। रामवृक्षको माओवादी जनयुद्धकालमा सेनाले हत्या गरेको थियो। सुनिताको परिवारमा दाजु शेखर यादव तथा श्रीमान डम्बर यादवले सहादत प्राप्त गरेका थिए। रामवृक्षको तीन छोरीहरू मध्ये बोधमाया, कल्याणी र सुनिता हाल पनि माओवादीमा सक्रिय राजनीतिमा छन्।"
आगलागीबाट लाखौंको क्षति,"डडेलधुरा : डडेल्धुराको अजयमेरु१ पालि कणकमा दाना गोदाम तथा कुखुरा खोरमा आगलागी हुँदा लाखौंको क्षति भएको छ। डडेलधुराका पहिलो कुखुरा व्यवसायी तथा दाना सप्लायर्स काशीराम भट्टकोको ब्रदर्श पोल्टी फिड्सपवन एग्रोभेटमा आइतबार बिहान १:३० बजे विद्युत सट भएर आगलागी हुँदा दाना गोदाम तथा कुखुरा खोर करिब ६० लाख बराबरको नोक्सान भएको प्रहरीको प्रारम्भिक अनुमान छ। करिब २० वर्षदेखि कुखुरा व्यवसाय गर्दै आएका काशीरामले जिल्लाका अन्य कुखुरा व्यवसायीलाई ब्रोइलर कुखुराको चारो, दाना, कुखुराका चल्ला, औषधि, र अन्य आवश्यक भाडासमेत बिक्री गर्थे। पीडित व्यवसायी भट्टले गत साता मात्रै गोदाममा चार सय बोरा विभिन्न क्षेणीका दानाहरू राखेको साथै खोरमा १२ सय बढी कुखुराका चल्ला रहेको जनाएका छन्। आगोले सबै नष्ट भएको पीडित भट्टले बताए। करिब दुई वर्षअघि काठबाट निर्माण गरिएको गोदाम र कुखुरा खोरमा लागेको आगो नियन्त्रण गर्न अमरगढी नगरपपालिकाको दमकलले निभाउन सहयोग गरेको थियो। आगो नियन्त्रण गर्नमा वडाका जनप्रतिनिधी, स्थानीय, नेपाल प्रहरी, भेटनरी अस्पताल तथा पशुसेवा विज्ञ केन्द्रले सहयोग गरेको जनाइएको छ।"
राष्ट्रिय बालिका सम्मेलन हुँदै,"जनकपुरधाम : सर्लाहीको चन्द्रनगर गाउँपालिकाले 'बालिका सम्मेलन २०७९' गर्ने भएको छ। चन्द्रनगर गाउँपालिकाले ऐतिहासिक तथा पर्यटकीय नाढीमन ताल परिसरमा सम्मेलन हुने भएको हो। नाढीमन ताललाई प्रदेश र देशव्यापी रूपमा चिनाउने तथा बालविवाह अन्त्यका लागि गाउँपालिकामा सन् २०३० सम्ममा बाल विवाहको अन्त्य विषय केन्द्रित राष्ट्रिय स्तरको सम्मेलन आयोजना हुन लागेको हो। २०७९ फाल्गुन २० गते शनिबार आयोजना हुने बालिका सम्मलन चन्द्रनगर गाउँपालिकाको पहल र आयोजनामा सञ्चालित हुने अध्यक्ष राजकुमार महतोले जानकारी दिए। अन्नपूर्णसँग कुरा गर्दै महतोले भने, यस राष्ट्रिय स्तरको बालिका सम्मेलनमा सहभागी हुन र सहकार्य गर्न इच्छुक संस्था र व्यक्तिलाई गाउँपालिकामा सम्पर्क गर्नुहुन सादर आग्रह गर्दछौं। सन् २०३० सम्ममा बाल विवाहको अन्त्य जस्तो महत्वपूर्ण राष्ट्रिय दिगो विकास लक्ष्य र अन्तर्राष्ट्रिय प्रतिवद्धता पूरा गर्दै नेपालको बालिकालाई सक्षम बनाउने उद्देश्यमा योगदान गर्न सम्मेलन आयोजना गर्न लागेको गाउँपालिका अध्यक्ष राजकुमार महतोले बताए। उनले भने, देशभरिका बालिका बोलाउन लागेका हौं। देशभरका बालिका बोलाऔं, अभियानमा अन्य संघ संस्थासँग समेत सहकार्यको पहल भइरहेको छ। उनका अनुसार सम्मेलनमा पालिका, जिल्ला, प्रदेश र राष्ट्रिय स्तरको बहुक्षेत्रीय सरोकारवालाहरूको सहभागिता र चारवटै तहका बालविवाह, दाइजो र शिक्षासम्बन्धी सवालहरू केन्द्रित प्राविधिक संवाद सञ्चालन हुनेछ।"
तीन जना फरार प्रतिवादी पक्राउ,"फिदिम : ज्यान मार्ने उद्योगमा जिल्ला अदालत पाँचथरले दोषी ठहर गरेका तीन जना फरार प्रतिवादीलाई पाँचथर प्रहरीले पक्राउ गरेको छ । फालेलुङ गाँउपालिका७ बाट उनीहरुलाई प्रहरीले पक्राउ गरेको हो । फालेलुङ गाँउपालिका७ का २४ वर्षीय सुजन राई, २२ वर्षीय प्रकाश राई र २८ वर्षीय अनिल राईलाई पक्राउ गरिएको जिल्ला प्रहरी कार्यालय पाँचथरका प्रहरी निरीक्षक सन्तोष कुमार राईले जानकारी दिए । अदालतले उनीहरुलाई दोषी ठहर गर्दै चार वर्ष ११ महिना १८ दिन जेल भुक्ताको सजाय तोकेको छ ।"
टर्कीमा भूकम्पमा परी ज्यान गुमाउनेको संख्या ५०० नाघ्यो,"एजेन्सी :टर्कीमा सोमबार बिहान गएको भूकम्पमा परी ज्यान गुमाउनेको संख्या ५०० नाघेको छ। दक्षिणपूर्वी टर्कीको नियन्त्रणमा रहेको सिरियाली भूभागमा केन्द्रविन्दु रहेको ७८ म्याग्निच्यूडको भूकम्पमा परी मृत्यु हुनेको सङ्ख्या ५०० पुगेको अन्तरार्ष्ट्रिय मिडियामा समाचार छ। टर्कीका उपराष्ट्रपति फुआत ओक्टेले टर्कीमा मात्रै २८४ जनाले ज्यान गुमाएका छन्। सिरियामा २३० जनाभन्दा बढीको मृत्यु भएको सरकारी सञ्चारमाध्यमले जनाएका छन् । सिरियाली स्वास्थ्य मन्त्रालयले भूकम्पबाट अलेप्पो,लटाकाइ,हामा र टर्टस प्रान्तमा मानिसको मृत्यु भएको जनाएको छ। भूकम्पबाट १० वटा सहरमा ठूलो क्षति पुगेको बताइएको छ। टर्कीमा २३२३ जना र सिरियामा ६३९ जना घाइते भएका छन्। यसअघि सन् १९९९ मा देशको उत्तर पश्चिममा गएको शक्तिशाली भूकम्पमा परी १७ हजार मानिसको ज्यान गएको थियो।"
मनोज पाण्डेलाई ७ वर्ष कैद र ७५ हजार क्षतिपूर्तिको सजाय,काठमाडौं : बलात्कार अभियोग लागेका मनोज पाण्डेलाई सात वर्ष कैद सजाय भएको छ। सौन्दर्य प्रतियोगितामा बालिकामाथि बलात्कार गरेको आरोपमा काठमाडौं जिल्ला अदालतले सात वर्ष कैद र ७५ हजार रुपैयाँ क्षतिपूर्ति दिनुपर्ने सजाय सुनाएको हो। न्यायाधीश दीपक ढकालको इजलासले पाण्डेलाई उक्त सजाय तोकिएको हो। यसअघि जिल्लाले बालयौन दुर्व्यवहारमा ६ महिना कैद र ५० हजार जरिवाना तोकेको थियो। एक युवतीले आफू नाबालिग हुँदा ८ वर्षअघि एक सौन्दर्य प्रतियोगिताका क्रममा पाण्डेले बलात्कार गरेको आरोप लगाएकी थिइन्।
"मौसममा पश्चिमी वायुको प्रभाव, तराईमा हुस्सु, उच्च पहाडी क्षेत्रमा हिमपातको सम्भावना","काठमाडौं: आज बिहानैदेखि तराईका अधिकांश भूभागमा हुस्सु र कुहिरो लागेको छ। बाक्लो हुस्सुका कारण दैनिक जनजीवन, स्वास्थ्य, सडक तथा हवाई यातायातमा सामान्य प्रभाव पर्न सक्ने भएकाले आवश्यक सतर्कता अपनाउन जल तथा मौसम पूर्वानुमान महाशाखाले आग्रह गरेको छ। त्यस्तै अहिले नेपालमा पश्चिमी वायुको सामान्य प्रभाव रहेको महाशाखाले जनाएको छ। जसका कारणा उच्च पहाडी क्षेत्र तथा हिमाली क्षेत्रका केही स्थानमा हिमपातको सम्भावना रहेको छ। देशका पहाडी भूभागमा आंशिकदेखि सामान्य बदली रहने महाशाखाले जनाएको छ। यस्तो छ तीन दिनको मौसमको पूर्वानुमान २०७९ माघ २३ गते (सोमबार) दिउँसोː देशका पहाडी भूभागमा आंशिकदेखि सामान्य बदली तथा बाँकी भूभागमा मौसम सामान्यतया सफा रहनेछ। देशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना छ। राति ː देशका पहाडी भूभागमा आंशिकदेखि सामान्य बदली रही बाँकी भूभागमा आंशिक बदलीदेखि मौसम सामान्यतया सफा रहनेछ। देशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना छ। २०७९ माघ २४ गते (मंगलबार) दिउँसोː देशका पहाडी भूभागमा आंशिकदेखि सामान्य बदली रही बाँकी भूभागमा आंशिक बदलीदेखि मौसम सामान्यतया सफा रहनेछ। प्रदेश नं १, गण्डकी प्रदेश र कर्णाली प्रदेशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना छ। राति ː देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। देशका उच्च पहाडी तथा हिमाली भूभागका एक वा दूई स्थानमा हल्का हिमपातको सम्भावना छ। २०७९ माघ २५ गते (बुधबार) दिउँसोː प्रदेश नं १, बागमती प्रदेश र गण्डकी प्रदेशका पहाडी भूभागमा आंशिकदेखि सामान्य बदली तथा बाँकी भूभागमा आंशिक बदलीदेखि मौसम सामान्यतया सफा रहनेछ। प्रदेश नं १ र गण्डकी प्रदेशका उच्च पहाडी तथा हिमाली भूभागका एक वा दुई स्थानमा हल्का हिमपातको सम्भावना छ। राति ː देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ।"
रेडक्रसको बेथितिमा आईएफआरसीको साथ,"काठमाडौं : नेपाल रेडक्रस सोसाइटी विवादमा छ। ५ वर्षदेखि नवीकरणसमेत हुन नसकेको रेडक्रसको ८ वर्षदेखि साधारणसभा पनि भएको छैन। भ्रष्टाचारले चुर्लुम्म डुबेको यसमा राजनीतिक हस्तक्षेप पनि उस्तै छ। राष्ट्रिय अन्तर्राष्ट्रिय धेरै समितिका छानबिन, प्रतिवेदनले रेडक्रसको अवस्थाको उजागर गरेको छ। तर, यस्तो संस्थालाई ३० वटा एम्बुलेन्स वितरण गर्न रेडक्रसको अन्तर्राष्ट्रिय महासंघका महासचिव जगननाथ चापागाईं नेपाल आएका छन्। अन्तर्राष्ट्रिय रेडक्रसको गरिमामा समेत आँच ल्याउने काम चापागाईंबाट भएको रेडक्रसकर्मीहरू बताउँछन्। एम्बुलेन्स वितरण गर्ने कामको प्रमुख अतिथि भने प्रधानमन्त्री पुष्पकमल दाहाल प्रचण्डलाई डाकिएको छ। त्यो कार्यक्रममा डाक्ने नेपाल रेडक्रस सोसाइटीका कार्यकारी निर्देशक भनिएका उमेशप्रसाद ढकालको पनि अवकाश भइसकेको छ। अवकाश प्राप्त कार्यकारी निर्देशकले अवैध रूपमा कार्यक्रम आयोजना गरेका छन्। ढकालको २०७८ मंसिर २३ मै अवकाश भएको हो। रेडक्रसका पूर्वपदाधिकारी रामेश्वर थापाले अवकाश प्राप्त विवादितले डाकेको कार्यक्रममा प्रधानमन्त्री तथा आईएफआरसीको महासचिव जस्तो गरिमा भएको व्यक्ति जान उचित नहुने बताए। स्वार्थ समूहको बलमा नै मानवता, निष्पक्षता, तटस्थताको आधारभूत सिद्धान्त बोकेको ९२ देश हाक्ने अवस्थालाई विवादको घेरामा पर्ने भएको छ। एम्बुलेन्स आवश्यकताका आधारमा पनि वितरण नभएको स्वयं रेडक्रसकै कर्मचारीहरू बताउँछन्। जिल्लामा आफ्नो प्रभाव बढाउन त्यो एम्बुलेन्स वितरण गरिएको हो। तत्कालीन अध्यक्ष रमेशकुमार शर्माको पालामा ढकाल र चापागार्ईं ठाडो आदेशमा अधिकृतस्तरमा नियुक्ति भएका कर्मचारी हुन्। पछि ढकाल कार्यकारी निर्देशक भए भने चापागाईं आईएफआरसीकै महासचिव बनेका छन्। उनीहरूको त्यो बेलादेखि सम्बन्धलाई ढकालले दुरुपयोग गरेको देखिन्छ। चापागाईंले रेडक्रसको बेथिति नियन्त्रणमा भूमिका खेल्नुपर्नेमा स्वार्थ समूहसँग लागेको देख्दा कर्मचारी, रेडक्रसकर्मी चिन्तित भएका छन्। हुन त भ्रष्टाचारको छानबिनपछि संजीव थापाको नेतृत्वको समिति भंग गर्दा पनि चापागाईंले आज गर्वको शिर झुकेको अनुभव भयो भनेर समाजिक सञ्जालमा स्टाटस नै लेखेका थिए। यो स्टाटसले रेडक्रसको सुधारमा भन्दा चापागाईं स्वार्थ समूहको प्रभावमा परेको देखिन्छ। चापागाईं एम्बुलेन्स वितरण र डिजास्टर रिपोर्ट सार्वजनिक गर्न नेपाल आएको बताइएकोे छ। राष्ट्रिय अन्तर्राष्ट्रिय छानबिन र प्रतिवेदनले रेडक्रसमा व्यापक भ्रष्टाचार, अनियमितता भएको ठहर भएपछि २०७७ साउन १२ मा तत्कालीन सभापति संजीव थापाको कार्यसमिति भंग गरी नेत्रप्रसाद तिमिल्सिनाको नेतृत्वमा तदर्थ समिति बनेको थियो। तर, सरकार परिवर्तनसँगै त्यो समिति भंग गरियो। समितिले श्वेतपत्र जारी गरेको थियो। श्वेतपत्रमा मूलत : पारदर्शिता, जवाफदेहिता, संस्थाको प्रभावकारिता, भ्रष्टाचारमा शून्य सहनशिलता, रेडक्रसमा भएका सम्पत्तिको व्यवस्थित अभिलेखीकरण राख्ने उल्लेख थियो। देउवा सरकार आएपछि पहिलोपटक २०७८ पुस १४ गते सुदर्शनप्रसाद नेपालकै संयोजकत्वमा तदर्थ समिति गठन गरेको थियो। सर्वोच्चले मन्त्रिपरिषद्को यो निर्णय कार्यान्वयन नगर्नु नगराउनू भनी पुस २३ मा अन्तरिम आदेश जारी गर्यो। पुनः २०७९ जेठ ३१ को मन्त्रिपरिषद्ले नेपालको नेतृत्वमा नयाँ कार्यसमिति बनाउने निर्णय गरेको गरेको थियो। अदालतले तिमिल्सिनाकै नेतृत्व समितिलाई वैध भन्दै अल्पकालीन अन्तरिम आदेश जारी गर्यो। तर, तत्कालीन सरकारको हस्तक्षेपका कारण उनले काम गर्न पाएनन्। विधान अधिवेशन गर्न लाग्दा पनि सरकारले दिएन। रेडक्रसमा पुरानो भ्रष्टाचार र अनियमिततामा लागेको जगजगी भयो। यो ३० वटा एम्बुलेन्स बाँड्ने कार्यक्रममा बोलाएर प्रधानमन्त्रीलाई विवादमा तान्न खोजिएको छ। सरकारको न्यूनतम साझा कार्यक्रममै उदघाटन, शिलान्यासमा नजाने प्रतिवद्धता जनाइएको छ। अर्कोतिर रेडक्रस नै विवादमा छ। पुराना वर्षौं हालिमुहाली गरेको रजगज हटेपछि पुनः उनीहरू नै क्रियाशील भएर यो विवादित कार्यक्रम गरिरहेका छन्। रेडक्रसमा ४० वर्षदेखि रजगज गरिरहेका जिल्ला सभापति छन्। २५ वर्ष त एउटै केन्द्रीय अध्यक्षसमेत भए।"
ट्राफिकको असुली धन्दा,"जाजरकोट : नेपालगन्जदेखि गत आइतबार जाजरकोट आउने क्रममा बाँकेको चिसापानी बजारस्थित प्रहरीको चेकपोस्टमा एउटा गाडी रोकियो। सनराइज यातायातको सार्वजनिक जिपका चालक चेकपोस्टनजिकै गाडी रोकेर इन्ट्री गर्न गए। इन्ट्री गर्ने क्रममा उनले खल्तीबाट केही झिकेर प्रहरीलाई दिए। त्यसपछि चालक आएर पुनः गाडी हुइँक्याउन थाले। खल्तीबाट प्रहरीलाई के झिकेर दिनुभयो ? अन्नपूर्ण पोस्ट्को जिज्ञासामा उनले भने, के गर्ने ? यो चेकपोस्टमा दैनिक एक सय रुपैयाँ चढाउनैपर्छ। नत्र त अनेक बहाना झिकेर हामीलाई सताउँछन्, प्रहरीसँग लफडा गर्नुभन्दा त दाम चढाइदिए सजिलो हुन्छ। गाडी हुँइक्याउँदै उनले थपे, यतिमात्र कहाँ हो र ? नेपालगन्जजाजरकोट रुटमा नौ ठाँउमा हामीले मासिक रूपमा पाँच सय रुपैयाँ र दुई ठाउँमा त दैनिक एक सय रुपैयाँ बुझाउनुपर्छ, नदिएमा दुुःख दिन्छन्। जरिवाना भन्दै रसिद काट्छन्, पैसा त प्रहरीमा बुझाउँदैमा सकिन्छ। गाडी देउराली हुँदै अघि बढ्यो। बर्दिया र सुर्खेतको सीमानानजिक बबई बजार पुग्न करिब एक किलोमिटर जति बाँकी थियो। दुई जना ट्राफिक प्रहरी बाटोमै उभिएका थिए। उनीहरूले गाडी रोक्न इसारा गरे। गाडी रोकेर चालकले एक सय रुपैयाँ निकालेर दिए। गाडी फेरि घुइँकियो। सुर्खेतको मेहेलकुना, बोटेचौर र राकम, सल्यानका बालुवासंग्रही र सल्लीबजार, जाजरकोटका छेडाचौर, कुदु, मटेला र खलंगामा गरी नौ ठाउँमा मासिक पाँच सयका दरले चालकहरूले प्रहरीलाई बुझाउने गरेका छन्। उनका अनुसार नौवटा चेकपोस्टमा मासिक चार हजार पाँचसय र दैनिक चिसापानी र बबईमा एक सयका दरले दुई सय गरी मासिक ६ हजार तथा अन्य प्रहरी र ट्राफिक प्रहरीलाई खाजा गरी मासिक १२१४ हजार जति रुपैयाँ खर्च हुन्छ। बबई पछिका चेकपोस्टमा मासिक रूपमा बुझाएका कारण दैनिक बुझाउनु नपर्ने उनले खुलाए। उनले आफ्नो नाम र गाडी नम्बर नखुलाउन आग्रह गरे। परिचय सार्वजनिक हुँदा प्रहरीले थप सताउने उनको त्रास थियो। कर्णालीका सुर्खेत, दैलेख, कालिकोट, मुगु, जुम्ला, जाजरकोट, सल्यान र रुकुमपश्चिममा गाडीहरू यही रुटबाट चल्ने गर्छन्। दैनिक पाँच सयवटा गाडीबाट एक सय रुपैयाँका दरले हिसाब गर्दा पनि दैनिक ५० हजारभन्दा बढी रुपैयाँ असुली हुने गरेको अनुमान छ तर यसतर्फ कुनै नियमनकारी निकायको ध्यान जान सकेको छैन। एक चालकका अनुसार प्रहरी र ट्राफिक प्रहरीले गाडीवालाबाट अवैध रूपमा असुलेको रकम माथिल्लो निकायमासमेत जाने गरेको छ। जाजरकोटदेखि नेपालगन्ज रुटमा फोर्स गाडी चलाउँदै आएका नाम खुलाउन नचाहने अर्का एक जना चालकले पनि नौवटा चेकपोस्टमा पाँच सयदेखि एक हजार रुपैयाँसम्म मासिक बुझाउने गरेको बताए। सुर्खेतको छिन्चु र जाजरकोटको छेडामा मासिक एक हजार र अन्य चेकपोस्टमा मासिक पाँच सय रुपैयाँ बुझाउने गरेको उनको भनाइ छ। जाजरकोटका प्रहरी प्रमुख डीएसपी सन्तोष निरौलाले त्यसरी प्रहरीले गाडीवालाबाट पैसा असुलेको प्रमाणसहित फेला परेमा प्रहरीमाथि कडा कारबाही गरिने बताए। प्रहरीले पैसा मागे तत्काल आफूलाई खबर गर्न समेत उनले आग्रह गरे। यस्तै, कर्णाली प्रदेश ट्राफिक प्रहरी कार्यालय सुर्खेतका प्रमुख प्रज्वल महर्जनले गाडीवालाबाट ट्राफिक प्रहरीले पैसा असुल्ने गरेको र मासिक रकम लिने गरेको गुनासोका सम्बन्धमा छानबिन गर्ने बताए। चालकबाट प्रहरीले पैसा असुलेको प्रमाणसहित पेस गर्न आग्रह गर्दै उनले भने गलत गर्नेलाई कारबाही हुन्छ। जाजरकोटको खलंगादेखि नेपालगन्जसम्म जाने क्रममा गाडीले ठाउँठाउँका प्रहरी पोस्टमा चेकिङ र इन्ट्री गर्नुपर्दा यातायात व्यवसायी र यात्रुले निकै सास्ती खेप्नु परेको छ। करिब दुई सय किलोमिटरको सडकमा १४ ठाउँमा गाडी इन्ट्री गर्नुपर्ने बाध्यता छ। ठाउँठाउँमा गाडी इन्ट्री गर्दा झन्झट र ढिलाइ हुने गरेको सनराइज यातायात समिति खलंगाका इन्चार्ज रमेश श्रेष्ठले बताए। उनी भन्छन्, सबै ठाँउमा इन्ट्री गर्दा करिब एक घण्टा समय खेर जान्छ। नेपालगन्जजाजरकोट रुटमा गाडीवाला नौ ठाउँमा मासिक ५ सय र दुई ठाउँमा त दैनिक एक सय रुपैयाँ बुझाउँछन्"
पार्किङ हटाएपछि व्यापारी विरोधमा,"काठमाडौं : काठमाडौं महानगरले दरबारमार्ग र बागबजार क्षेत्रमा पार्किङ हटाएको भन्दै व्यवसायीले विरोध जनाएका छन्। यी क्षेत्रमा पार्किङ हटाउँदा व्यवसायमा गम्भिर धक्का लागेको उनीहरूको आरोप छ। सडकमा भइरहेको अव्यवस्थित पार्किङ हटाएर सडक खुला बनाउन महानगर लागिपरेको छ। यसक्रममा कालीमाटी, कुलेश्वर, बागबजार, पुतलीसडक हुँदै उपत्यकाका विभिन्न सडकमा भइरहेको पार्किङ महानगरले पूर्णरूपमा बन्द गराएको हो। उक्त क्षेत्रमा भइरहेको एकतर्फी पार्किङ हटाएपछि व्यवसायी तथा स्थानीयले विरोध जनाएका हुन्। दरबारमार्ग, कालीमाटी, बागबजार एरियाका व्यवसायीले महानगरविरुद्ध आन्दोेलनका कार्यक्रमसमेत सार्वजनिक गरेका छन्। केही दिनअघि बागबजारका व्यवसायी नियमित आन्दोलनमा थिए। कालीमाटी बल्खु क्षेत्रमा भएका अटो व्यवसायीले महानगर गेटमै आएरै धर्ना दिएका थिए। महानगरले उक्त क्षेत्रमा भिडभाड भएको भन्दै कुनै पनि सवारी पार्किङ गर्न नपाइने सूचना जारी गरेको थियो। उनीहरूले महानगरँंग यसअघि भएको सहमति अनुसार एक लाइन पार्किङ गर्न पाउने माग गरेका छन्। काठमाडौं महानगरपालिकाका प्रवक्ता नविन मानन्धरका अनुसार महानगर स्वच्छ, सुन्दर र विकसित सहरको परिकल्पना अनुसार काम गरिरहेको छ। दरबारमार्ग होस या न्यूरोड वा कालीमाटी नै किन नहोस सडकमा अनधिकृत पार्किङ गर्न पाइँदैन। उनी भन्छन्, अव्यवस्थित पार्किङले गर्दा उपत्यकाको ट्राफिक व्यवस्थापनमा समस्या भइरहेको छ। सडकमा अत्याधिक जाम भइरहेको छ। व्यवसाय खोल्दा होस या मल बनाउँदा होस आवश्यक पार्किङ उनीहरूले नै व्यवस्थापन गर्नुपर्छ। सवैको पसल अगाडि पार्किङ पुर्याउने जिम्मा महानगरको होइन। प्रवक्ता मानन्धरका अनुसार पार्किङको विकल्प भएका ठाउँहरूमा महानगरले पार्किङ हटाउने महाअभियान नै चलाएको छ। सडक पैदल यात्री र सवारीसाधन कुदाउनका लागि हो। सडकमा पार्किङ एरिया बनाउँदा उपत्यकामा ट्राफिक जाम बढ्यो। उनी भन्छन्, दरबारमार्गमा पार्किङ गर्नका लागी अन्नपूर्ण होटलसँग सहकार्य गरेका छौं। यस्तै, राइजिङ मलमा पनि पार्किङ सुविधा छ। सडकमै पार्किङ गर्नुपर्छ भन्ने छैन नि, कि हरेकको पसल अगाडि पार्किङ एरिया बनाइदिनुपर्ने ? यस्तै बागबजार एरियामा पनि प्रशस्तै कम्प्लेक्स छन्। पे पार्किङका लागि समस्या नै छैन। न्यूरोडमा पनि हामीले विकल्प खोजिरहेका छौं। विकल्प भेटिनासाथ हामीले हरेक सडकमा भएका पार्किङ एरिया हटाउँछौं। दरबारमार्ग विकास वोर्डका पूर्वअध्यक्ष तथा व्यवसायी गोपाल कक्षपतिका अनुसार दरबारमार्ग एरिया व्यवसायिक ठाउँ मात्रै नभएर सभ्यताको पहिचान हो। यसलाई जोगाउनु सवैको जिम्मेवारी हो। दरबारमार्गले नेपालीले गर्व गर्ने राजामहाराजाको परिवेस वोक्छ। ऐतिहासिक पहिचान वोक्छ। दरबारमार्गलाई व्यवसायिक दृष्टिकोणबाट हेर्न नमिल्ने कक्षपतिको तर्क थियो। उनी भन्छन, विदेशबाट कोही काठमाडौं आयोभने आफन्त भेट्न जाने ठाँउ हो दरबारमार्ग। विदेशी ब्रान्डेड सामान किन्न जानुपर्यो फुत्त पस्ने ठाउँ हो दरबारमार्ग। शान्तसँग केही समय बिताउनुपर्यो सम्झने ठाउँ हो दरबारमार्ग। यहाँ पुग्ने मानिस दरबार संग्राहलय पसेर खुसी हुन सक्छ। दरबारमार्ग सवैको साझा थलो हो। बैतडीबाट आएको मानिस होस् या बेलायतबाट आएको होस् भेट्ने ठाउँ हो दरबारमार्ग। सल्लाह र सूचनाबिना नै महानगरले पर्किङ बन्द गर्नु महानगरको निरंकुस काम भएको कक्षपति बताउँछन्। उपत्यका वा सहरको पार्किङ समस्या समाधान नियमले मात्रै नहुने तर्क उनको छ। उनी भन्छन्, स्थानीय नागरिक, व्यवसायी र सरकार मिलेर पार्किङको समस्या व्यावहारिक रुपमा हल गर्नुपर्छ। जहाँ सहज हुन्छ, जसरी मिल्छ, बाटो सानो होस या ठूलो कुन तरिकाले व्यवहारिक रुपमा मिलाउन सकिन्छ छलफल गर्नुपर्छ। छलफलबाट समाधान हुन सम्भव नभए मात्रै नियम वा ऐन लगाउने हो। अर्काले बनाएको निजी भवन वा एरियामा गएर पार्किङ गर्न भनेर महानगरले सूचना जारी गर्न नमिल्ने कक्षपतिको तर्क थियो। उनका अनुसार निजी एरिया पार्किङको विकल्प हुनै सक्दैन। अहिले खुल्ला भएको निजी पार्किङ २ महिनामा बन्द भयो भने कता पार्किङ गर्ने ? सडक खुल्ला गरेर मात्रै पार्किङको समस्या हल नहुने बताउँदै कक्षपछि भन्छन्, सडक बनाउँदा होस या सहरको परिकल्पना गर्दा सडक र सहरसँगै सभ्यता विकास हुँदै जान्छ। सन् १९६१ मा राजा विरेन्द्रका पालामा बनाएको सडक हो यो। सांस्कृतिक सडकको रुपमा विकास हँुदै गयो। काठमाडौंको एउटा महत्वपूर्ण ठेगाना हो दरबारमार्ग। सरकारका तर्फबाट दरबामार्गमा ढल निकासको व्यवस्थापन अहिलेसम्म भएको छैन। सरकारी पानीको व्यवस्था छैन। सवतिरको ढल यहाँ थुपारेर बाटो हिँड्दा गन्हाउँछ। दरबारमार्गमा ढुक्कसाथ मानिस हिँड्न सकोस भनेर दरबारमार्गवासी मिलेर दरबारमार्ग विकास बोर्ड स्थापना गरिएको थियो। महानगर र स्थानीयको समन्वयमा विकास बोर्डले दरबारमार्गमा धेरै काम गरिरहेको कक्षपति बताउँछन्। उनी भन्छन्, प्रहरीसँग समन्वय गरेर ठाउँठाउँमा सीसीटीभी राखेका छौं। पकेटमारदेखि सडक बालबालिकाको व्यवस्थापनमा सहयोग गरिरहेका छौं। यो सडक र यसको पहिचानप्रति हामी अत्यन्तै संवेदनशिल छौं। रुख रोप्नेदेखि सडक सफा गर्ने, सेक्युरिटीका लागि गार्ड राख्ने जस्ता सरकारले गर्ने काम पनि स्थानीय व्यवसायी मिलेर नै गरिराखेको कक्षपतिको भनाइ थियो। अहिलेका महानगर प्रमुख बालेन्द्र शाह जनता र व्यवसायीप्रति निरंकुश भइरहेको बताउँदै कक्षपतिले मेयरकै लापरबाह निर्णयले गर्दा उपत्यकाको व्यापार ६० प्रतिशतले घटेको जानकारी दिए। व्यवसायीले मुनाफा कमाए पो कर तिर्छन्। घाटामा गए व्यवसायी र सरकारको राजस्व दुवै घट्ने उनले बताए। महानगरले आफ्नो दायित्व पूरा गर्न छाडेर महानगर प्रमुखको मुडअनुसार निर्णय गर्दे हिँडे जनताले सहेर नबस्ने उनले बताए। आफुमा भएको शक्तिको गलत प्रयोग गर्दे महानगरले वडासँग पनि समन्वय नै नगरि पार्किङ हटाएको आरोप छ। कक्षपतिले सही व्यवस्थापन भएन भने खुलामञ्चमा पार्किङ एरिया बनाएपनि जाम नहट्नेमा जोड दिए। कक्षपछि काठमाडौंभन्दा धेरै जनघनत्व भएको भएका विकसित राष्टहरूमा पनि पार्किङ समस्या समाधान गरिएको बताए। उनी भन्छन्, कतै एक लाइन पार्किङ बनाएर हुन्छ कि अन्डरग्राउण्ड पािर्कङ एरियाको विकास गरेर हुन्छ हरेक सहरमा पार्किङ समस्या समाधान गर्न आवश्यक छ। व्यवस्थित तरिकाले पार्किङ व्यवस्थापन गर्न जरुरी छ। सामाजिक अभियन्ता सुमन सायमी महानगरको मेयरले जनताप्रति अत्याचार गर्न लागेको बताउँदै सजग हुन आग्रह गरे। उनी भन्छन्, महानगरको प्रमुख भएर जनतालाई दुःख दिँदै हिँड्न भएन नि। कालमाटी बल्खु क्षेत्रमा प्रायः अटो व्यवसायी छन्। केहि समयदेखि उक्त क्षेत्रमा सवारी रोक्न नपाइने निर्णय महानगरले गरेको छ। सवारीकै व्यापार हुने, साजसज्जा हुने ठाउँमा सवारी रोक्न नपाइने नियम ल्याएर सवै व्यवसायीलाई मार्न खोज्या त होला। महानगर प्रमुख स्वेच्छाचारी भएर जनताका निजी सम्पती र निजी व्यवसायमा प्रहार गरिरहेको उनले बताए।"
बझाङमा ट्रक र मोटरसाइकल ठोक्किदा महिलाको मृत्यु,बझाङ : ट्रक र मोटरसाइकल ठोक्किदा एकजना महिलाको मृत्यु भएको छ । धनगढीबाट बझाङ सदरमुकाम चैनपुर आइरहेको सुपप्र ०१००१ ख ३०७१ नम्बरको ट्रक र विपरीत दिशाबाट गइरहेको सुपप्र ०१०१० प ५३१७ को मोटरसाइकल सोमबार बिहान ९:३० बजेतिर ठोक्किदा मोटरसाइकलमा सवार दुर्गाथली ३ रकैल घर भइ हाल केदारस्युँ ९ रकैल बस्दै आएकी २५ वर्षीया अमृता खत्री धामीको घटनास्थलमै मृत्यु भएको हो । ट्रक चालकलाई नियन्त्रणमा लिएर घटनाको अनुसन्धान भइरहेको प्रहरीले जनाएको छ । मृतक महिला एक प्राइभेट कम्पनीमा काम गर्ने र फिल्ड कार्यक्रमका लागि बाग्थला जाने क्रममा दुर्घटनामा परेको बुझिएको छ। मृतक खत्रीका श्रीमान उत्तम धामी भने हाल भारतमा रहेको जिल्ला प्रहरी कार्यालय बझाङले जनाएको छ ।
तस्बिरमा हेर्नुहोस स्वस्थानीमा आधारित नृत्य श्रृंखला,काठमाडौं: स्वस्थानी व्रत कथालाई आधार बनाएर सञ्चालन गरिएको नृत्यु श्रृंखला सम्पन्न भएको छ। एस्थेटिक डान्स स्टुडियोले सञ्चालन गरेको नृत्य श्रृंखला अन्तर्गतको पाचौँ सिजनको 'शिव सती' आइतबार साँझ सम्पन्न भएको हो। टोखामा शिव सती नृत्य श्रृंखला अन्तर्गत शिव र सतीको प्रेम र विछोडको कथा देखाइएको थियो। तस्बीरमा हेर्नुहोस् शिव र सतीको प्रेम कथामा आधारित अभिनय
शूल कि त्रिशूल !,"एक पटक निकै भारीले लादिएको गोरुगाडालाई दुईवटा गोरुहरूले तानिरहेका थिए। ती गोरुहरूले निकै बल लगाएर त्यसलाई तानिरहेको देखिन्थ्यो। तैपनि गह्रौं भारीको विषयमा कुनै प्रकारको गुनासो गरेका थिएनन्। तर जब गाडालाई तान्नका लागि उनीहरूले अझ बल लगाउन थाले। तब यसको धुरीबाट चाइँचुइँ गरेर लगातार आवाज आउन थाल्यो। यो आवाज लगातार आई नै रह्यो। गोरुहरूले यो आवाज किन आइरहेको छ भन्ने कुरा बुझ्नै सकिरहेका थिएनन्। गोरुहरूले धुरीबाट निस्केको यो आवाजबाट आफ्नो ध्यान हटाउने सक्दो प्रयत्न गरे। तर, त्यसको आवाज झन् ठूलो हुँदै गयो। अतः गोरुहरूलाई चिड्चिडाहट भयो। उनीहरूमा निकै क्रोध देखियो। जसमा यस्तो खालको क्रोध देखिनु स्वाभाविक नै थियो। अन्त्यमा गोरुहरू रोकिए र आफ्नो गर्धन पछाडि घुमाएर रिसले धुरीलाई भने, तँलाई के कष्ट भइरहेको छ ए धुरी ? व्यर्थमा किन कराइरहेको छस् ? कुनै काम गरिरहेको त छैनस्, तँ नाथे गाडालाई तान्नका लागि बल त हामी लगाइरहेका छौं। ती गोरुहरूले आफ्ना कुरा थपे, फेरि पनि कराउन त परै छ, कुनै गुनासोसम्म पनि गरिरहेका छैनौं हामीहरू। तैंले चुपचाप हाम्रो पछाडि पछाडि आउनु नै वेश हुनेछ। नैतिक कथा : बिझाउँछ शूल, भन्छ त्रिशूल।"
थारू साहित्य सम्मेलनबाट १२ बुँदे घोषणापत्र जारी,"नेपालगन्ज : सातौं राष्ट्रिय थारू साहित्य सम्मेलन १२ बुँदे घोषणापत्र जारी गर्दै सम्पन्न भएको छ। थारू लेखक संघ नेपाल र थारू गोचाली समाज नेपाल बाँकेको आयोजनामा बाँकेको राप्तीसोनारी गाउँपालिका६ सिधनवामा गत २०२२ माघमा आयोजना गरिएको सम्मेलनले थारु, भाषा, साहित्य र संस्कृतिको उत्थान र विकासबारे व्यापक छलफल भएको छ। सम्मेलनपछि जारी गरिएको घोषणापत्रमा थारू लोक साहित्यका जानकार पुर्खाहरूलाई सम्मान गर्नुका साथै थारु साहित्यका विभिन्न विधाहरूमध्ये कुनै एक विधामा प्रतिष्पर्धा गराएर विजेतालार्ई पुरस्कृत गर्ने र थारू भाषाको विकासका लागि बोल्ने, लेख्ने र छाप्ने, छपाउने काममा आएको तीव्रतालाई निरन्तरता दिन र सिर्जनशील लेखकलाई प्रोत्साहित गर्न उनीहरूको कृति छपाउन सहयोग गर्ने रहेको छ। थारू भाषा, साहित्य, संस्कृति, उन्ननयनका लागि थारु साहित्यिक संघसंस्था, भाषाप्रेमी, लेखक प्रकाशक र सम्पादक एकजुट भएर सहकार्य गर्ने, थारु मातृभाषामा पठनपाठन कार्यान्वयनका लागि थरुहट क्षेत्रका पालिका र विद्यालयमा पहल गर्ने र राप्तीसोनारीको थारु बहुल विद्यार्थी भएको विद्यालयहरूमा थारू भाषाको पाठ्यक्रममा सिकलसेल एनिमिया तथा थालेसमिया पठनपाठनका लागि समन्वय गर्ने उल्लेख छ। आगामी आठौं राष्ट्रिय थारू साहित्य सम्मेलन मोरङको ग्रामथान गाउँपालिकामा २०८० फागुनमा गर्ने निर्णय गरिएको छ।"
मुस्ताङका ६ ग्रामीण सडक निर्माणमा अन्योल,"जोमसोम: मुस्ताङमा छवटा ग्रामीण सडक निर्माण अन्योलमा परेको छ। प्रारम्भिक वातावरणीय परीक्षण प्रतिवेदन (आईई) प्रस्तावमा ढिलाइ हुँदा लोमान्थाङ, लोघेकर दामोदरकुण्ड, वारागुङ मुक्तिक्षेत्र र थासाङ गाउँपालिकामा निर्माण गरिने सडकहरू निर्माण अघि बढ्न नसकेका हुन्। यस जिल्ला राष्ट्रिय प्रकृति सरक्षण कोष,अन्नपूर्ण सरक्षणक्षेत्र आयोजनाअन्तर्गत पर्ने भएकाले संघीय कानुनले प्रदेश सरकारलाई यी प्रस्ताव स्वीकृत गर्ने अधिकार प्रत्यायोजन गरेको छैन। यहाँका सडक तथा प्राकृतिक श्रोतसाधन र नदीजन्य पदार्थ उत्खनन् गर्ने अधिकारको प्रस्ताव स्वीकृत गर्ने अधिकार संघीय कानुनको अधिनमा रहेकाले यसको अधिकार राष्ट्रिय प्रकृति सरक्षण कोष (एनटीएनसी)ले मात्र गर्ने गर्छ। यसैकारण छवटा सडक निर्माणका लागि आईई स्वीकृतका लागि अन्नपूण संरक्षण क्षेत्र आयोजना, इलाका संरक्षण कार्यालय जोमसोममा प्रस्ताव गरिएको थियो। लोघेकर दामोदरकुण्ड गाउँपालिकाको चराङ खोलादेखि दामोदरकुण्ड जाने १० दशमलव २८ किमि, र उपल्लो मुस्ताङको लोमान्थाङ गाउँपालिकाको लोमान्थाङ, ठिङ्गर,किम्लिङ,चुम्जुङ,न्याम्डो र नेचाङ जोड्ने १० दशमलव ५७ किमि सडकको पूर्वाधार विकास कार्यालय मुस्ताङले २०७८असारमा आईई सहमती प्रस्ताव स्वीकृतका लागि एक्यापमा पेश गरेको थियो। प्रदेशअन्तर्गत निर्माण हुने यी दुवै सडकको आईई प्रस्ताव स्वीकृत गर्न पूर्वाधार विकास कार्यालयले कागजात पेश गरेको लामो समय बितिसक्दा समेत कुनै निर्णय नहुँदा प्रदेशका दुई दुई सडक अन्योलमा परेको पूर्वाधार विकास कार्यालयका प्रमुख बिवेक सिक्देलले जानकारी दिए। प्रस्ताव स्वीकृत नहुँदा विनियोजन भएको बजेट फ्रिज हुन अवस्था रहेको कार्यालय प्रमुख सिक्देलले बताए। यसैगरी स्थानीय तहबाट निर्माण हुने वारागुङ मुक्तिक्षेत्र र थासाङ गाउँपालिकाका चारवटा ग्रामीण सडकको आईई प्रस्ताव स्वीकृत नहुँदा अन्योलमा परेका छन्। वारागुङ मुक्तिक्षेत्र गाउँपालिकाले झोङतेताङ जाड्ने ७ किमी सडकको २०७९ साउनमा आईई स्वीकृतका लागि एक्यापमा प्रस्ताव पेश गराएको थियो। थासाङ गाउँपालिकाले वडा २ को खरवाङ कृषि सडकको प्रस्ताव पेश गरेको थियो। १ दशमलव ३९ किमी खरवाङ कृषि सडकको चालु वर्षको भदौमा कागजात पेश गरिएको थियो। थासाङकै वडा ४ र ५ जोड्ने १ दशमलव ५ किमी लामो अर्को छयो, झिप्रा देउराली सडक आईई प्रस्ताव स्वीकृत गर्न पालिकाले सोही समयमा प्रस्ताव पेश गरेको गापाका प्रमुख प्रशासकीय अधिकृत नगेन्द्र सुवेदीले जानकारी दिए।"
