शीर्षक,विवरण
सहकारीमा मनपरी,"ऐन, नियमहरू नै परिवर्तन गरी सहकारीका बारेमा सरकारले निर्मम समीक्षाका साथ कदम तुरुन्तै चाल्नुपर्छ। होइन भने निमुखा नागरिकहरूको ठगी अझै बढ्नेछ। सिद्धान्त एकातिर र व्यवहार अर्काेतिर नेपालका सहकारीको वर्षाैंदेखिको विकृति हो। खासमा समान हैसियत र उद्देश्य भएकाहरूले सामूहिक रूपमा गर्ने प्रयत्न सहकारी हो, त्यसको मर्मविपरीत पैसाले पैसा छाप्ने धन्दाकै रूपमा सहकारीहरूमा विकृति मौलाएको छ। पैसाको कारोबार गर्न दिने तर त्यस्ता संस्थाको अनुगमनमात्रै होइन गतिलो नियमन नगर्ने र भएका विकृतिको अन्देखा गर्ने हुँदै आएको छ। त्यसैको परिणाम आज देशभरका अधिकांश सहकारीमा सञ्चालकहरूको मनपरी चलेको छ। खाइनखाई दुखजिलो गरी बचत गर्नेहरू बितारा परेका छन्। यसको मूल जिम्मेवार सहकारीलाई बेलगाम छोड्ने सरकार हो। समय शिवशिखर बहुउद्देश्यीय र विराटनगर तुलसी बहुमुखी सहकारीले बचतकर्ताको रकम फिर्ता गर्न नसक्नु पछिल्ला उदाहरणमात्रै हुन्। यसअघि योभन्दा जटिल समस्या देखिएका थिए। वाणिज्य बैंकको भन्दा बढी नै कारोबारको रकमको हिसाबकिताब अझै राफसाफ नभएको उदाहरण ओरन्टल सहकारी छँदैछ। तर, त्यस्तो घटनाबाट पनि सरकारले पटक्कै नचेत्नु भनेको नागरिक र उनीहरूको धनसम्पत्तिको सुरक्षाप्रति संवेदनशील नहुनु हो। सरकारले त्यसरी देखेको नदेखे झै गरी पिठ्यूँ फर्काएकै कारण बदनियतवाला सहकारी सञ्चालकको मनपरी अति भएको हो। सरकार चनाखो हुन्थ्यो वा संवेदनशील हुन्थ्यो भने २०७० सालमै गौरीबहादुर कार्की नेतृत्वमा गठित सहकारी जाँचबुझ आयोगले दिएका सुझावको पालना गथ्र्याे। त्यो आयोग त केवल सहकारी पीडितहरूका आँखामा छारो हाल्ने उपायका रूपमा मात्रै सरकारले प्रयोग गरेको पुष्टि हिजाआज सहकारीमा झ्यांगिएका विकृतिले नै पुष्टि गर्छन्। सहकारी जसले बचत तथा ऋणको कारोबार गर्छ, उसको नियमन सघन हुनुपर्छ। दिनदिनको रिपोर्ट सरकारी निकायबाट जाँचिने प्रबन्ध मिलाइनुपर्छ। होइन भने सञ्चालकहरूले गर्ने मनपरीको अन्त्य अहिले तत्काल समस्या देखिएका सहकारीको समाधानबाट मात्रै हुँदैन। दीर्घकालीन उपचार नगरी निको नहुने खाले समस्या सहकारीहरूमा छ। सबैभन्दा ठूलो कमजोरी भनेकै जथाभावी र असीमित पैसा बचत वा लगानी गर्न सक्ने गरी फितलो नियमन हुनु नै हो। देशभरका झन्डै ३० हजार सहकारीले गरिरहेको १० खर्बको कारोबार राज्यको सघन निगरानीमा नहुनुकै परिणाम हो काठमाडौं उपत्यकाका ७५ प्रतिशत सहकारी धराशायी भएका हुन् भनेर बुझ्न सकिन्छ। ऐन, नियमहरू नै परिवर्तन गरी सहकारीका बारेमा सरकारले निर्मम समीक्षाका साथ कदम तुरुन्तै चाल्नुपर्छ। होइन भने निमुखा नागरिकहरूको ठगी अझै बढ्नेछ।"
जानकी मन्दिर सौन्दर्यीकरणको बजेट दुरुपयोग,"यो मन्दिर मिथिलाञ्चलवासीका लागि सांस्कृतिक धरोहर हो। यसलाई मुगल शैलीमा बनाइएको छ। यस मन्दिरलाई कलाको उत्कृष्ट नमुना मानिन्छ। रामायणकी पात्र सीताको जन्मस्थलमा निर्मित यो मन्दिर भव्य र आकर्षक छ। जनकपुरधाम : जानकी मन्दिरलाई विश्व सम्पदामा सूचीकृत गर्न पहल चलिरहेको छ। तर, २०७५७६ मा मधेस प्रदेश सरकारले छुट्याएको २० करोड बजेटबाट उक्त पहलमा ठेस पुग्ने गरी काम भइरहेको छ। ७ करोड बजेटबाट सौन्दर्यीकरणका नाममा बिच्छ्याइएका मार्बल ठाउँठाउँमा फुटेर सौन्दर्य नै बिग्रिएको छ। १२ करोड बजेटबाट विद्युतीकरणका नाममा मन्दिरको भित्ता चर्किने गरी ड्रिल गरिएको छ। ९० लाख रुपैयाँमा सन्त भवन बनाउन थालिएकामा अलपत्र छाडिएको छ। भौतिक रूपमा जीर्ण हुँदै गएको मन्दिरको भवन संरक्षण र सम्बद्र्धनको साटो यसको मौलिकता घटाउने काम भइरहेको भोरका संयोजक राजकुमार महतोको दाबी छ। भोरले नै यो मन्दिरलाई विश्व सम्पदामा सूचीकृत गराउन अभियान चलाउँदै आएको छ। विश्व सम्पदामा सूचीकृत गराउन पहिलो सर्त नै मौलिकतामा कुनै किसिमको प्रभाव नपार्नु हो। तर, मन्दिरको स्वरूपमै प्रहार गरी पुरातात्विक महत्वसँग पनि खेलबाड गर्ने काम भएको हो। संरक्षण गर्नुभन्दा पनि यसको योजनाबाट लाभ लिने उद्देश्यका साथ पहुँचकै आधारमा अनावश्यक बजेट विनियोजन गरी प्रदेश सरकारले मन्दिरलाई कमाई खाने भाडो बनाएको आरोप मन्दिर संरक्षण पक्षधरको छ। मुख्यमन्त्री स्वच्छता अभियानअन्तर्गत पहिलो कार्यक्रमका रूपमा मन्दिर सौन्दर्यीकरणका नाममा ७ करोड बजेट छुट्याइएको थियो। बृहत्तर जनकपुर क्षेत्र विकास परिषद्का कार्यकारी अधिकृत बलराम ठाकुरको तत्कालीन अर्थमन्त्री विजय यादवसँग राम्रो सम्बन्ध भएकै भरमा १२ करोड रुपैयाँ विद्युतीकरणका नाममा विनियोजन गरिएको थियो। उक्त रकम प्रदेशको उद्योग, पर्यटन, वन तथा वातावरण मन्त्रालयमार्फत खर्च गरियो। मन्दिरको पछाडि सन्त भवन बनाउन भन्दै मन्दिरका उत्तराधिकारी महन्त रामरोशन दास वैष्णवको समन्वयमा सामाजिक विकास मन्त्रालयले ९० लाख रुपैयाँ छुट्याएको थियो। जानकी मन्दिर पछाडि पिलर ठड्याएर अलपत्र छाडिएको सन्त आवास करिब २० करोड रुपैयाँ विनियोजन भए पनि मन्त्रालयहरूबीच समन्वय नहुँदा र मन्त्रीहरूले पहुँच र प्रभावकै भरमा योजना बाँडेका कारण अधिकांश रकम दुरुपयोग भएको सरोकारवाला बताउँछन्। त्यसले मन्दिरलाई सुन्दर बनाउनुको साटो अझ बढी अस्तव्यस्त र कुरूप बनाएको उनीहरूको भनाइ छ। मुख्यमन्त्री स्वच्छता अभियानअन्तर्गत मन्दिर परिसरमा सेतो मार्बल बिच्छ्याइएको थियो। तर, दोस्रो वर्षदेखि नै ठाउँठाउँबाट चर्किए। मार्बलको सरसफाइ नहुँदा झनै फोहोर देखिन थालेको छ। मन्दिरमा डेढ सय वर्ष पहिले लगाइएको टाइल्स हालसम्म जस्ताको तस्तै अवस्थामा छ। तर, अहिले करोडौंको मार्बल लगाएर झनै ध्वस्त भएको छ। मन्दिरको चारैतिर ड्रिल गरी विद्युतीकरण गरियो। सुर्खी चुनाले बनेको मन्दिरलाई धराशायी बनाउने प्रपञ्च यो हो। रामतपेश्वर दास, महन्त, जानकी मन्दिर परिषद्ले मन्दिरका पर्खाल चर्किने गरी ड्रिल गरेर विद्युतीकरण गरेको छ। त्यसले मन्दिरको मौलिकतामै असर गरेको छ। अर्कोतर्फ सन्त भवन मनपरी उपभोक्ता समिति गठन गरी निर्माण थालिएकामा पुरातत्व विभागले काम रोक्दा जग र पिलर मात्रै ठड्याएर छाडिएको छ। यो मन्दिर मिथिलाञ्चलवासीका लागि सांस्कृतिक धरोहर हो। यसलाई मुगल शैलीमा बनाइएको छ। यस मन्दिरलाई कलाको उत्कृष्ट नमुना मानिन्छ। रामायणकी पात्र सीताको जन्मस्थलमा निर्मित यो मन्दिर भव्य र आकर्षक छ। तर, प्रदेश सरकारको गलत योजना र पुरातत्व विभागको हेलचेक्र्याइँले गर्दा मन्दिरको सौन्दर्यमा ह्रास आउने काम भएको छ। सेतो मार्बलको कालो यथार्थ प्रदेश सरकारले लोकप्रियता कमाउनकै लागि तामझामका साथ जानकी मन्दिर सौन्दर्यीकरण योेजना अघि सारेको थियो। मन्दिरको पौराणिकता र यसको कलाकौशललाई ध्यान नदिई योजना बनाइएको थियो। पहिलो डीपीआर वीरगन्जको चौरसिया एन्ड ब्रदर्श कम्पनीले गरेको थियो। तत्कालीन मुख्यमन्त्री लालबाबु राउतले आर्किटेक प्रभावकर चौरसियालाई ५ लाख रुपैयाँमा पहिलो डीपीआर तयार गराएका थिए। जसमा पूरा जानकी मन्दिरको छाया प्रांगणमा बिच्छ्याइने मार्बलमा देखियोस् भन्ने थियो। त्यही डीपीआरकै आधारमा पहिलो स्टिमेट तयार गरिएको थियो। त्यसमा रंगीचंगी मार्बल प्रयोग गर्ने योजना थियो। त्यसपछि टेन्डर खोलियो। प्रेरा, आरजे, रञ्जन जेभी नयाँ रोड, ललितपुर निर्माण कम्पनीसँग मुख्यमन्त्री कार्यालयले २०७५ मंसिर १७ गते मन्दिर सौन्दर्यीकरण कार्यक्रमअन्तर्गत अन्डरग्राउन्ड ढलको व्यवस्थापन, मार्बल र ग्रेनाइड लगाउने, नयाँ गेट निर्माणसहितको सम्झौता गर्यो। सम्झौताअनुसार काम दुई वर्षभित्र सक्नुपर्ने थियो। तर, वर्षौं पुरानो मन्दिरका संरचनालाई भत्काएर रंगीचंगी मार्बल लगाइयो। मन्दिरको स्वरूप नै फेरिने र यसले विश्व सम्पदा सूचीमा सूचीकृत गराउन समस्या हुने भन्दै भोरले पुरातत्व विभाग काठमाडौंमा सौन्दर्यीकरणको काम रोक्न उजुरी दियो। विभागले रंगीचंगी मार्बल नलाउन भन्दै मुख्यमन्त्री कार्यालयलाई पत्राचार गरेको थियो। मुख्यमन्त्री तथा मन्त्रिपरिषद् कार्यालयले २०७५ पुस १८ गते मन्दिरको सौन्दर्यीकरणका लागि सहमति उपलब्ध गराइदिन विभागलाई पत्राचार गर्यो। पत्रको विवरण यसप्रकार थियो, संस्कृति, पर्यटन तथा नागरिक उड्डयन मन्त्रालयको पसं २०७५०७६ चनं २०६ मिति २०७५०९०८ को पत्र प्राप्त भएकै छ। उक्त सम्बन्धमा मुख्यमन्त्री स्वच्छता कार्यक्रमअन्तर्गत जानकी मन्दिरको भवन बाहिर पट्टीको परिसरमा करिब आधा भागमा लगाइएको मार्बल अधिकांश टुटफुट भई अव्यवस्थित भएको तथा फोहोर पनि देखिएकाले पूरै भागमा नयाँ मार्बल, ग्रेनाइट, टायल ओछ्याउने र मन्दिरको बाहिरी परिसरमा ठूलो संख्यामा भक्तजनहरूभित्र बाहिर गर्ने विद्यमान गेटको सट्टामा नयाँ गेट निर्माण गरी जानकी मन्दिरलाई सौन्दर्यकरण गरिने भएकाले मन्दिरको भित्री भवनमा कुनै असर नपर्ने भएको हुँदा पूर्व पत्रनुसार सहमति उपलब्ध गराइ दिनु हुन आदेशानुसार अनुरोध गर्दछु। विभागले सो पत्रको जवाफ २०७५ पुस २२ गते पठायो। त्यसमार्फत प्रांगण सुधार गर्दा सेतो मार्बल प्रयोग गर्न, गेट निर्माणको सन्दर्भमा मन्दिरको वास्तुकला सुहाउँदो वास्तुशैलीमा आवरण बाहिरी भागमा इँटा, ढुंगा वा मार्बल एक्सपोज नगरी मन्दिरको बाहिरी आवरणसँग मेलखाने गरी निर्माण गर्न र प्रांगण सुधार कार्य गर्दा पुरातात्विक सम्पदाहरूमा कुनै नकारात्मक असर नपर्ने गरी गर्न परिसर सुधारको सहमति दिइयो। ७ दिनको खर्च ६ लाख विभागले सेतो मार्बल लगाउने अनुमति दिएपछि ठेकेदार कम्पनीले मुख्यमन्त्री कार्यालयसँग मार्बल खरिद गरी आयात गर्ने अनुमति माग्यो। विभागले तोकिदिएको शर्तको अधिनमा रहने गरी शिलबन्दी बोलपत्रमा उल्लेखित परिमाण, मापदण्ड तथा गुणस्तरको आयात गरिने मार्बल सम्बन्धमा भारतको राजस्थानमा गई विभिन्न मार्बल उद्योगको अवलोकन गर्न मुख्यमन्त्री तथा मन्त्रिपरिषद्को कार्यालयका तत्कालिन सचिव पुष्कर सापकोटाको संयोजकत्वमा पाँच सदस्यीय टोलीलाई २०७५०९३० गते मुख्यमन्त्री तथा मन्त्रिपरिषद्को कार्यालयबाट स्वीकृति दिइयो। निर्माण कम्पनीको तर्फबाट ठेकेदार खुसीलाल ठाकुरको प्रतिनिधित्वमा तत्कालीन कानुनसचिव सापकोटाको संयोजकत्वमा टोली मार्बल छनोट गर्न भारतको राजस्थान प्रदेश पुग्यो। टोलीका सदस्यले श्रीमती र परिवारका सदस्यलाई पनि सरकारी खर्चमा राजस्थान भ्रमणमा लगेका थिए। मार्बल ग्रेनाइटको गुणस्तर जाँच विज्ञबाट गराई शर्तबमोजिम भारतमा गई अध्ययन, अवलोकन तथा गुणस्तर छनोट गरी नमुना सहितको प्रतिवेदन मुख्यमन्त्री कार्यालयमा पेस गर्नुपर्ने थियो। तर, उक्त टोलीका सदस्यहरू त्यहाँ उद्देश्य बमोजिमको कामबाहेक घुमफिर र सुख सयलमा बढी व्यस्त भएकोे एक सदस्यले नाम नखुलाउने सर्तमा बताए। सात दिनको सो अवलोकन भ्रमणका लागि ६ लाख रुपैयाँ खर्चिएको थियो। सो टोलीले मुख्यमन्त्री कार्यालयमा बुझाएको प्रतिवेदनको निष्कर्षमा मार्बलको गुणस्तर निर्माण व्यवसायीसँग भएको सम्झौताबमोजिम कम्तीमा १६ एमएम बाक्लो मार्बल साइट इन्जिनियरबाट एकिन गराई प्रयोग गर्ने सिफारिस गरेको थियो। तर, मार्बल लगाइएको एक वर्ष नपुग्दै ठाउँठाउँमा फुट्न थालेको छ। मन्दिरमा लगाइएका मार्बल गुणस्तरहीन रहेकै कारण फुट्न थालेको छ , युवा अभियन्ता तथा जानकी मन्दिर सौन्दर्यीकरणको काममा विशेष निगरानी राखेका सरोज मिश्र भन्छन्, मार्बल लगाउने कामै गलत भएको छ। ठेकेदार खुसीलाल ठाकुर मार्बल लगाउनुभन्दा अगाडि मन्दिर प्रांगणमा कम्तीमा पनि पाँच इन्चसम्म पीसीसी ढलान गर्नु आवश्यक रहे पनि सम्झौतामा मात्र अढाईदेखि तीन इन्चसम्म पीसीसी गरेर मार्बल हाल्ने उल्लेख भएको हुँदा मार्बल फुट्ने समस्या आइरहेको बताउँछन्। मार्बल लगाउँदा पाँच इन्ची कम्तीमा ढलान गर्नुपर्ने हुनाले सोही अनुसारको इस्टिमेट गरिदिन मैले पटकपटक मुख्यमन्त्री कार्यालयलाई आग्रह गरेका थिएँ। तर, कर्मचारीहरूले जुन स्टिमेट छ सोही अनुसारले काम जसरी पनि गर्नुस् भन्ने दबाब दिएको हुँदा मैले स्टिमेटअनुसार नै काम गरेको हो, ठाकुरले अन्नपूर्ण पोस्ट्सित भने, र त्यसको परिणाम स्वरूप अहिले मार्बलहरू फुट्न थालेको छ।विद्युतीयकरणका क्रममा ड्रिल गर्दा चर्किएको भित्ता। तस्बिर : मनिका झा उनका अनुसार एक त पीसीसी ढलान कम छ भने अर्कोतर्फ मार्बलको भार उठाउने क्षमता ३ देखि ४ टनसम्म हुन्छ। तर, जानकी मन्दिरमा मार्बल लगाइसकेपछि पनि भारी ट्रकहरू र हालै मात्र सय टनको शिलासहितको ट्रक पसाउने काम भयो। निजी सवारी साधनहरू पहुँचकै आधारमा मन्दिरको ढोकासम्म प्रवेश गराइने परिपाटीले गर्दा पनि मार्बल फुट्ने समस्या आएको छ, उनले भने। सम्झौता हुँदा दुई वर्षमा काम सम्पन्न हुने भनिए पनि विभिन्न कारणले गर्दा दुई पटक म्याद थप गरी कात्तिकसम्म अन्तिम म्याद दिइएको छ। तर, यस अवधिमा फुटेका मार्बलको मर्मत दुईपटक गरिसक्दा पनि मार्बल फुट्ने क्रम नरोकिँदा आफूलाई ठूलै आर्थिक घाटा भइरहेको ठेकेदार ठाकुरको भनाइ छ। ७ करोड ५८ लाख ६६ हजारमा ठेक्का लगाइएको सौन्दर्यीकरणको कामका लागि हालसम्म निर्माण कम्पनीले ४ करोड ९८ लाख रुपैयाँ मन्त्रालयबाट भुक्तानी पाइसकेको छ। मुख्यमन्त्री कार्यालयबाट जानकी मन्दिर सौन्दर्यीकरणको काम चलिरहेकै बेला परिषद्ले मन्दिरमा विद्युतीकरणको काम सुरु गर्यो। प्रदेशको अर्थ मन्त्रालयबाट स्वीकृत भई पर्यटन मन्त्रालयमार्फत परिषद्लाई उपलब्ध गराइएको बजेटबाट २०७६ वैशाख २ गते परिषद् र काशमदेवी कन्स्ट्रक्सन सलुुसन प्रालि मध्यपुर ठिमी ३ भक्तपुरबीच विद्युतीकरणको सम्झौता भएको थियो। स्वच्छता अभियानअन्तर्गत गरिएका कामको बारेमा सूक्ष्म अनुगमन तथा छानबिन गर्न भनेको छ । विद्युतीकरणका बारेमा पनि सत्यतथ्य बुझ्ने काम गरिराखेको छु। मार्बल जडानको सन्दर्भमा दक्ष इन्जिनियर बोलाएर गुणस्तर जाँच गराउन निर्देशन दिइसकेको छु।सरोजकुमार यादव, मधेसका मुख्यमन्त्री ११ करोड ७४ लाख ४९ हजारमा मन्दिरमा विद्युतीकरणको सम्झौता गरियो। सम्झौतापूर्व टेन्डर आह्वानका लागि प्रकाशन गरिएको सूचनासमेत गोप्य राखेर बृहत्तरका कार्यकारी निर्देशक बलराम ठाकुरको निर्देशनमा गोप्य रूपमा कामकाज अगाडि बढाइएको थियो। करिब १२ करोडको योजनामा बिना कुनै सर्त निर्माण कम्पनीलाई रकम भुक्तानी गरियो। विद्युतीकरण गर्दा जानकी मन्दिरसँग कुनै प्रकारको अनुमतिसमेत लिइएको थिएन। परिषद्ले मन्दिरमा २४३ वटा चिम, सेक्युरिटी मेटल डिटेक्टर ४३ थान, सोलार स्ट्रिट लाइट १६ थान, स्ट्रिट लाइट ४८ वटा, स्पिकर ७४ वटा, ३० केभिएको स्टेपलाइजर र यूपीएसलगायतका सामग्री जडान गरेको दाबी गरेको छ। तर, सो संख्यामा विद्युतीय सामग्री जडान नै नगरिएको आरोपसहित अख्तियार दुरुपयोग अनुसन्धान आयोगमा छानबिनका लागि उजुरी परेको छ। त्यसबारे छानबिन भइरहेको अख्तियार दुरुपयोग अनुसन्धान आयोग बर्दिबास कार्यालयका प्रमुख गोपालप्रसाद अधिकारी बताउँछन्। बत्ती जडानका क्रममा मन्दिर भरी ड्रिल गरिएको र मन्दिरका पर्खाललाई क्षति पुर्याउने काम गरियो। बिजुली बत्ती जडान गर्नु पूर्वसम्पदा प्रभाव मूल्यांकन गराउन परिषद्ले विभागलाई अनुरोध गरेको पुरातत्व अधिकृत देबेन्द्र भट्टराई सुनाउँछन्।उहाँहरूले सम्पदा प्रभाव मूल्यांकन गराउनुभएको थियो र हामीले सो मूल्यांकनकै आधारमा काम गर्नु होला भनेर समेत पुरातत्व विभागबाट भनेका थियौं, भट्टराई भन्छन्, तर, यसरी सम्पदालाई नै धरापमा पार्ने गरी जथाभावी ड्रिल गरेर बत्ती जडान गर्ने अनुमति यहाँबाट दिइएको छैन। सन्त भवन अलपत्र मुख्यमन्त्री कार्यालय र पर्यटन मन्त्रालयको काम चलिरहँदा जानकी मन्दिरको पछाडि सन्त आवास बनाउन आर्थिक वर्ष २०७५७६ मा सामाजिक विकास मन्त्रालयबाट ९० लाख रुपैयाँ छुट्याइएको थियो। आर्थिक वर्ष सकिन २२ दिन मात्र बाँकी रहँदा हतारमा उपभोक्ता समितिमार्फत निर्माण कार्य सुरु गरिएको थियो। ८ कोठे घर बनाउन जग र पिलर मात्रै हालिएको थियो। विभागले मन्दिरको मौलिकतालाई संकट पार्ने गरी निर्माण कार्य नगर्न भन्दै मन्त्रालयलाई पत्राचार गरेपछि काम रोकियो। तर, पहिलो चरणमा मात्रै जग र पिलर हालेर उपभोक्ता समितिले ३५ लाख रुपैयाँ मन्त्रालयबाट भुक्तानी लिइसकेको छ। हाल निर्माण कार्य अलपत्र परेपछि मन्दिरको पछिल्लो भाग निकै फोहोर र अस्तव्यस्त भएको छ। पुरातत्व विभागले २०७५ सालमा जानकी मन्दिर परिसर सुधार गर्ने सम्बन्धमा दिएको सहमति । तर, यसविपरीत कार्य भएको सरोकारवाला बताउँछन् । मन्दिरको मौलिकतामा असर गर्दै जथाभावी भौतिक संरचना निर्माण भइरहँदा मन्दिर प्रशासन हेर्ने महन्थ रामतपेश्वर दास भने मुकदर्शक बन्दै आएका छन्। आफ्नो आँखै अगाडि भइरहेको कमसल र गुणस्तरहीन निर्माण रोक्न कहिले पहल नगरेका महन्थ दासले निर्माणहरू आफूखुसी र गुणस्तरहीन भएको आरोप लगाएका छन्। दलहरूले मन्दिरलाई भ्रष्टाचार अखडा बनाएको महन्त दास बताउँछन्। सरकारले मन्दिरमा लगाएको मार्बलहरू ठाउँठाउँमा फुटेको छ। मन्दिरमा डेढ सय वर्ष पहिले लगाइएको टाइल्स हालसम्म जस्ताको तस्तै अवस्थामा छ। तर, अहिले करोडौंको मार्बल लगाएर झनैं ध्वस्त भएको छ, महन्त दास भन्छन्, मन्दिरको चारैतिर ड्रिल गरी विद्युतीकरण गरियो। सुर्खी चुनाले बनेको मन्दिरलाई धराशायी बनाउने प्रपंच गरेर बृहत्तरले यो काम गरेको हो। मुख्यमन्त्री सरोजकुमार यादव जानकी मन्दिर सौन्दर्यीकरणको नाममा कुनै किसिमको भ्रष्टाचार भएको छ भने त्यसको छानबिन गरी दोषीलाई प्रदेश सरकारले कारबाहीको दायरामा ल्याउने बताउँछन्। मन्दिरमा लगाइएको मार्बल र स्वच्छता अभियानअन्तर्गत गरिएका कामहरूका बारेमा सूक्ष्म अनुगमन तथा छानबिन गर्नका लागि भौतिक पूर्वाधार कार्यालयका प्रमुख सचिवलाई छानबिन गर्ने जिम्मेवारी नै दिइसकेको छु, मुख्यमन्त्री यादवले अन्नपूर्ण पोस्ट्सित भने, विद्युतीकरणका बारेमा पनि थुप्रै जनगुनासो आएको हुनाले त्यस सन्दर्भमा पनि सत्यतथ्य बुझ्ने काम गरिराखेको छु। मार्बल जडानको सन्दर्भमा दक्ष इन्जिनियर बोलाएर गुणस्तरीयता जाँच गराउन निर्देशन दिइसकेको छु।"
"कमजोर संसद्, असिर्जनशील सांसद","सांसदहरूको निरीहतासँगै संसद् कमजोर भएको छ। कमजोर संसद्मा जनताका आवाज उठ्न सकेका छैनन्। संविधानको व्यवस्था संसद्मा विधेयक ल्याउँदा कटौती भइसकेको हुन्छ। ऐन कार्यान्वयन गर्ने नियमावली ल्याउँदा संविधानको मर्म र भाव हराइसकेको हुन्छ। मानौ संविधान हिङ हो भने नियमावली हिङ बाँधेको टालो हो। अधिकार माग्न गयो, दाबी गर्यो संविधानले ऐन देखाउँछ भने ऐनले नियमावली। शासकहरू ठा्रन्छन् उनीहरू दिने हुन् जनता माग्ने हुन्, लिने हुन्। सामन्ती सोच कायमै छ दिनेको हात माथि रे लिनेको हात तल। खै खोलो सुक्यो भने जस्तो सुकेको खोलामा जस्तै नियमावलीमा के नै हुन्छ र ? सुकेको व्यवस्था र विवेक शून्य, संवेदनहीन बडा हाकिमहरूको हातबाट सर्वसाधारण जनताको हातमा निराशा र सास्तीबाहेक केही पुग्दैन। कानुनका छिद्रमा घुसेर बिचौलिया र आसेपासे भरौटे कार्यकर्ताबाहेकका सर्वसाधारणले दुःख र हैरानीबाहेक केही भेट्न सक्दैनन्। वडादेखि संघसम्मका निर्वाचनमा जनप्रतिनिधिका धेरै उम्मेदवारले यो पनि गर्छु, त्यो पनि गर्छु, सबै काम गर्छु भनेर सर्वसाधारण जनतालाई भ्रमित पारेर चुनाव जितेकै छन्। उम्मेदवारलाई स्वयं थाहा छैन निर्वाचित भएपछि के गर्न सकिन्छ ? के गर्न सकिँदैन ? संविधान र प्रचलित कानुनमा भएको व्यवस्था, काम, कर्तव्य र अधिकार हेर्न भ्याएकै हुँदैन। भोट माग्ने कि संविधान पढेर बस्ने ? अनि सर्वसाधारण जनतालाई कसरी थाहा होस्, वडाकाले के गर्छन् ? प्रदेशकाले के गर्छन् ? संघकाले के गर्छन् ? सांसदले के गर्न सक्छन् ? मन्त्रीले के गर्न सक्छन् ?अन्धाधुन्धरूपमा हतारै हतारमा मत माग्यो, मत हाल्यो अनि फुर्सदमा पछुतायो। जनतालाई यो पनि गर्छु, त्यो पनि गर्छु भनिएको छ। सर्वसाधारण जनताले परर ताली ठोकेकै छन, झ्यामझ्याम मत हालेकै छन्। तर चुनाव जितेर पदबहाली गरेपछि जनप्रतिनिधिले जता पनि हात हाल्न पाउँदैनन्, जे पनि गर्न सक्दैनन्। संविधान, ऐन, कानुन मान्नै पर्यो। व्यवस्था परिवर्तन हुँदा र नहुँदाको अवस्था उस्तै हैन, नेपालको नयाँ संविधान आउँदा र नआउँदाको स्थिति एउटै हैन। अलिअलि हाटहुट चल्ने, गर्नेले यताको उता, उताको यता गरेर, अर्काको खोसेर, सन्तुलन बिगारेर भए पनि आफ्नै क्षेत्रतिर, आफ्नै कार्यकर्ता केन्द्रित केही गर्न खोजे पनि अपेक्षाकृत हुन सक्दैन। कतिपय जनप्रतिनिधिहरूको यो मानसिकता सुशासन र दिगो तथा सन्तुलित विकासको प्रतिकूल हो। व्यवस्था परिवर्तनसँगै संविधानमा तीनै तहमा जनप्रतिनिधिको व्यवस्था भएपछि तीनै तहका सभा र सरकारले गर्ने काम, कर्तव्य र अधिकारका विषयमा बुझाइ र गराइमा एकरूपता हुनुपर्छ। संविधानमा मात्रै हैन जनप्रतिनिधि र आम जनताको मानसिकतामा समेत संघीयता हुनुपर्छ। व्यवस्था नयाँ तर सोच र मानसिकता पुरानै हुँदाको उपज हो अहिलेको अस्तव्यस्तता र अन्योलता। एकातर्फ संविधान प्रदत्त अधिकार नियमावली हुँदै विवेक र संवेदनहीन बडा हाकिमको हातमा पुगेपछि हात लाग्यो शून्य, अर्कोतर्फ आफैंले जिताएका जनप्रतिनिधिले देखाएको आश्वासनहरू पातलो हुँदै गएपछि आम सर्वसाधारणमा थपिने निराशा र फ्रस्टेसन। कुराको जरो यतै छ कि व्यवस्था परिवर्तन हुने अवस्था परिवर्तन नहुनुको कारण। संविधान आफैं टुकुटुकु हिँडेर, समृद्धि बोकेर जनताको घरदैलोमा आउने हैन। राज्य सत्तामा रहने नेतृत्वको अक्षमता, घमण्ड र उन्मादले आफैंले लेखेको संविधान कहिल्यै पढ्दैनने। हैन भने किन आइरहन्छ संसद्मा संविधान प्रतिकूलका विधेयक र किन चलिरहन्छ असंवैधानिक कदम। जनप्रतिनिधिहरू आफू निर्वाचित व्यवस्था र संविधानको हेक्का राख्दैनन् र पालना गर्नमा चुकेका छन्। हाकिमहरू संविधान प्रतिकूल विधेयक मस्यौदा र अवकाशपछिको आफ्नै व्यवस्थापनमा तल्लीन छन्। सरकार, संसद्, सरोकारवाला कसैलाई हेक्का छैन कि संविधान कार्यान्वयन गर्ने विधेयकहरू संसद्मा कसरी आए ? कसरी ऐन बने ? मौलिक हक कार्यान्वयन गर्ने विधेयकहरू कसरी पारित भए ? व्यवस्था परिवर्तनपछि मुख्यतः गणतन्त्र आएपछिका अधिकांश ऐनहरू संघीय लोकतान्त्रिक गणतन्त्र अनुकूल बनाउने भनिए तापनि अधिकांशमा श्री ५ को सरकारको सट्टामा नेपाल सरकारमात्रै संशोधन भएका छन्। नेपालको संविधान जारी भएपछि संविधान अनुकूल बनाउने नाउँमा भएका संशोधनहरू नेपाल सरकार पछि प्रदेश र स्थानीय तह थप्नेमा सीमित देखिन्छ। कतै विकास क्षेत्रको सट्टामा प्रदेश र कतै गाविसको सट्टामा पालिका मिलाइएको छ। मन्त्रालयको संख्या हेरफेर भएको अवस्थामा मन्त्रालय भन्नाले फलानो मन्त्रालय भनी मन्त्रालयको नाउँ मिलाउने काम मात्र भएको छ। के संघीय लोकतान्त्रिक गणतन्त्र अनुकूल भनेको यही मात्र हो ? के संविधान अनुकूल भनेको यस्तै हो ? यो प्रश्नको जवाफ कहिले खोज्ने ? कसले खोज्ने ? संविधान लेख्दैमा र जारी गर्दैमा हाम्रो अभिभारा पूरा भएको हो ? अहिले नै थकाइ मार्ने बेला भइसक्यो ? जन्माउनभन्दा बढी मेहनत र दुःख हुर्काउन पनि त लाग्छ होला ? अप्रेसन गरेको बिरामीलाई पोस्ट् अप्रेसनमा पनि उत्तिकै केयर गर्नुपर्ला नि ? संविधानमा टुंगिएका, छलफल, बहस भएका कतिपय सवालहरू अधिकांश विधेयकमा अहिले पनि सभा र समितिहरूमा पुनः छलफल, बहस गरिरहनु परेको छ। संविधानमा एक तिहाइ अर्थात् ३३ प्रतिशत महिलाको समावेशी सहभागिताको सवाल अहिले पनि चिच्याइरहनुपर्ने विषय बनेको छ। अधिकांश विधेयकमा दुई जनामा एक, तीन जनामा एक, छ जनामा दुई, नौ जनामा तीन जना महिला खोजिरहनु परेको छ। आधा आकाश ढाक्ने महिलाको यस्तो अवस्था छ भने अन्य वर्ग, क्षेत्र, समुदायका नागरिकको सहभागिताको अवस्था झनै दयनीय छ। निर्वाचन आयोगका कडाइका कारण संसद्मा समानुपातिक प्रणालीलाई कार्यान्वयन गर्न खोजिए पनि समानुपातिक प्रणालीमा हुने, खाने र पटकपटक सांसद, मन्त्री भएकाहरूकै हावी देखिन्छ। प्रत्यक्षतर्फ पनि कम्तीमा ३३ प्रतिशत महिलालाई अवसर दिनुपर्छ र महिलाहरूले पनि उत्कृष्ट नतिजा निकाल्न सक्छन् भन्ने चेत नेतृत्वमा कमजोर र शून्यप्रायः देखिन्छ। सांसदहरूको सिर्जनशीलता निमोठिएको छ। नागरिक अधिकारमा सुकेनास लागेको छ। जनताका अधिकार र समृद्धिलाई खै खोलो सुक्यो भन्ने स्थितिबाट मुक्त गरौं। संविधान र मौलिक हक कार्यान्वयन गर्ने विधेयकहरू नियम निलम्बनसहित पारित गरेर खामबन्दी ल्याएर खामबन्दी नै लगिएको थियो। तत्कालीन झन्डै दुई तिहाइ नजिकको सरकार र संसद्ले जनताको अधिकारको विषय, जनताको मौलिक हकको विषय विभिन्न वर्ग, लिंग, समुदायका नागरिकको अधिकार कार्यान्वयनको विषय जनप्रतिनिधिहरूको उच्च र सार्वभौम संसद्मा छलफल र बहस हुन पाएन। कसरी आउँछ समृद्धि ? कसरी कार्यान्वयन हुन्छ संविधान र मौलिक हकहरू ? जनप्रतिनिधिहरूले आफ्ना जनताका सवालहरू छलफल, बहस गर्न नपाउने ? कस्तो विडम्बना ? एउटा नमीठो क्षणको पनि स्मरण गरौं। केही विश्वविद्यालय ऐन संशोधन गर्न भनी ११ वटा विश्वविद्यालयका ऐनहरू संसद्मा आए। दलित, अपांगता भएका व्यक्ति र विपन्न वर्गका विद्यार्थीको उच्च शिक्षा पहुँच, सुनिश्चितता र छात्रवृत्ति तथा निःशुल्क शिक्षाको सवाल थियो। संसद्मा विधेयकमाथि व्यापक छलफल र बहस भयो। संशोधन पर्यो। समितिमा समेत घनिभूत छलफल भयो। तर पनि संविधानको स्प्रिट र अक्षर अनुकूल परिमार्जन नभएकोमा अपांगता भएका सांसद र दलित सांसदहरूको विमति कायमै थियो। सरकारले र बहुमतले पेलिरहेको अवस्थामा समिति र सभामा समेत अपांगता भएका सांसद र दलित सांसदहरू एकै स्वरमा थिए। विमति कायमै भयो। तत्कालीन मन्त्रीले अर्को दिन मन्त्रालयमै छलफलका लागि डाके। थप छलफलपश्चात् केही हदसम्म भए पनि परिमार्जन भयो। तर पछि थाहा भयो शक्तिशाली दलका नेताहरूले दलित माननीयहरूलाई नोटिसमा राखेका कारण संसद्का हरेक गतिविधिमा उनीहरूलाई पछि पार्ने र अवसरबाट वञ्चित हुनु भएछ। विशेष समयमा बोल्ने समय माग्दासमेत नदिने, अल्मल्याउनेजस्ता हर्कत भए। अब यहाँ प्रश्न उठेको छ, सांसद र नेतृत्वको बुझाइमा फरक परेको छ। सांसदहरू आफूलाई मेम्बर अफ पार्लियामेन्ट ठान्दा रहेछन् तर नेताहरू नम्बर अफ पार्लियामेन्टका रूपमा टाउका गन्दा रहेछन्। आफ्नै पार्टीको सरकार गिराउने, नीति तथा कार्यक्रम र बजेट फेल गराउने धन्दामा सांसदहरू लाग्न त भएन। दलीय व्यवस्थामा ह्विप छँदैछ। तर सर्वसाधारण जनताको अधिकारको सवाल, संविधान कार्यान्वयनको सवालमा विचार राख्दा, छलफल गर्दा, क्रियाशील रहँदा जनप्रतिनिधिहरूको सिर्जनशीलतालाई निमोठिन्छ किन ? संसद् जनप्रनिधिको उच्च थलो भनिने तर सांसदहरू निरीह हुनुपर्ने अवस्था किन ? अब पनि सांसदहरू नम्बर नै भइरहने, त मेम्बर कहिले हुने ? सरकारले संसद्लाई यसरी नै छायामा पारेर कब्जामा कहिलेसम्म राखिरहने ? संसद्को आवाज सरकारले सुन्नुपर्ने कि नपर्ने ? जवाफ दिनुपर्ने कि नपर्ने ? सरकार आफैं जन्मिएको संसद्लाई लात हानिरहने हो ? यही हो संसदीय परम्परा, अभ्यास र मर्यादा ? एकातर्फ जनप्रतिनिधिहरू संसद्मा निरीह हुनुपर्ने भाषण र गफ चाहिँ संविधान र मौलिक हकका हुने र अर्कोतर्फ बडाहाकिमहरू हातमा कानुन लिने, विवेक र संवेदनहीनता गुमाउने। अनि कसरी हुन्छ व्यवस्था परिवर्तसँगै अवस्था परिवर्तन ? सांसदहरूको निरीहतासँगै संसद् कमजोर भएको छ। कमजोर संसद्मा जनताका आवाज र सवाल उठ्न सकेका छैनन्। सांसदहरूको सिर्जनशीलता निमोठिएको छ। नागरिक अधिकारमा सुकेनास लागेको छ। वर्ग लिंग, क्षेत्र, अनि समुदायको प्रतिनिधित्व गर्ने जनप्रतिनिधिहरू आफू प्रतिनिधित्व भएको वर्ग, लिंग, क्षेत्र, समुदायको हकहितमा एकै ठाउँमा, एकै स्वरमा उठ्न, बोल्न सकेका छैनन्। अब ढिला भइसक्यो हामी जो जहाँ छौं त्यहींबाट संगठित भएर आवाज बुलन्द गरौं आफ्नो सशक्त भूमिका निर्वाह गरौं। जनताका अधिकार र समृद्धिलाई खै खोलो सुक्यो भन्ने स्थितिबाट मुक्त गरौं। भरोसा र विश्वाससहितको स्थिर राजनीति अहिलेको राष्ट्रिय आवश्यकता हो। पन्त, राष्ट्रियसभाअन्तर्गत दिगो विकास तथा सुशासन समितिका सभापति हुन्।"
कांग्रेसका निलम्बित सांसद टेकबहादुर गुरुङ भ्रष्टाचारी ठहर,"काठमाडौं : कांग्रेसका निलम्बित सांसद एवं पूर्वमन्त्री टेकबहादुर गुरुङ भ्रष्टाचारी ठहर भएका छन्। भृकुटीमण्डपस्थित ६० रोपनी जग्गा न्यून दरमा भाडामा दिएको सम्बन्धी भ्रष्टाचार मुद्दामा गुरुङसहित नौ जनालाई विशेष अदालतले मंगलबार दोषी ठहर गरेको हो। यस्तै, कसुरदार ठहरिनेमा तत्कालीन महिला, बालबालिका तथा समाजकल्याणमन्त्री बद्रीप्रसाद न्यौपाने पनि छन्। उनी समाजकल्याण परिषद्का तत्कालीन अध्यक्षसमेत हुन्। उनी चुरेभावर पार्टीबाट मन्त्री बनेका थिए। नेकपा हुँदै एमालेमा गएका न्यौपाने उक्त पार्टीबाट पनि बाहिरिइसकेका छन्। उनीहरूलाई सजाय भने निर्धारण भइसकेको छैन। टेकबहादुर गुरुङलाई मतियारका रूपमा दोषी ठहर गरिएको विशेषका उपरजिस्टार एवं प्रवक्ता दिपेन्द्रनाथ योगीले बताए। गुरुङलाई मतियारको रूपमा कसुरदार बनाइएको छ। यसको अन्तिम पेसी २५ गतेका लागि तोकिएको छ, प्रवक्ता योगीले भने। गुरुङ त्यस बेला काठमाडौं फनपार्क मेला सञ्चालक थिए। अख्तियारले गुरुङविरुद्ध भ्रष्टाचार निवारण ऐन २०५९ को दफा ८ (४) बमोजिम सजाय माग दाबी गरेको थियो। उक्त उपदफामा दुई वर्षसम्म कैद वा बिगोबमोजिम जरिवाना गरी बिगोसमेत जफत गर्ने भनिएको छ। अन्यविरुद्ध दफा ३ (१) र दफा ३ (१) को देहाय झ बमेजिम जरिवाना कैद सजाय माग गरिएको थियो। देहाय झमा आठदेखि १० वर्षसम्म कैद सजायको व्यवस्था छ। यस्तै, बिगोबमोजिम जरिवानाको व्यवस्था छ। यस्तै दफा १७ बमोजिम बिगो असुल गर्न र दफा २४ बमोजिम थप तीन वर्षसम्म कैद सजाय माग गरिएको थियो। योगीका अनुसार उक्त मुद्दामा मुछिएका पाँच जनाले भने सफाइ पाएका छन्। जसमा परिषद्का तत्कालीन कोषाध्यक्ष रक्ष गाहा मगर, तत्कालीन निर्देशक मदनकुुमार रिमाल, तत्कालीन उपनिर्देशक बलबहादुर स्वाँर, कानुनी सल्लाहकार प्रेमसिंह धामी र जगदेव चौधरी छन्। उनीहरूविरुद्ध अख्तियारले बिगो माग दाबी पनि गरेको थिएन। पूर्वमन्त्री गुरुङ यसपटक मनाङबाट प्रतिनिधिसभा सदस्य निर्वाचित भएका थिए। उनले एमालेका पोल्देन छोपाङ गुरुङलाई पराजित गरेका थिए। चुनाव जिते पनि भ्रष्टाचार मुद्दा चलिरहेकाले उनी निलम्बनमा थिए। अख्तियारले फनपार्कको जग्गा अनियमितता प्रकरणमा २०७५ माघ २१ गते गुरुङसहित १४ जनाविरुद्ध मुद्दा चलाएको थियो। दोषी ठहर भएका नौ जनाविरुद्ध जनही ३१ करोड ५२ लाख बिगो मागदाबी गरिएको थियो। विशेषका अध्यक्ष एवं न्यायाधीश श्रीकान्त पौडेल, न्यायाधीश शालिग्राम कोइराला, बलभद्र बाँस्तोलाको इजलासले मंगलबार उक्त मुद्दाको टुंगो लगाएको हो। न्यौपानेले आफू महिला, बालबालिका तथा समाज कल्याणमन्त्री रहँदा गुरुङको कम्पनी काठमाडौं फनपार्कलाई प्रतिरोपनी मासिक ९ हजार २ सय ५० रुपैयाँमा भाडामा दिने निर्णय परिषद्बाट गराएका थिए। जब कि त्यही बेला भृकुटीमण्डपकै छेउ टुकुचामा इच्छुमती तरकारी बजारलाई परिषद्ले प्रतिरोपनी प्रतिमहिना ७८ हजार ५ सय ७१ रुपैयाँका दरले भाडामा लगाएको थियो। तरकारी बजारको भाडा मूल्य पनि कम नै हो। काठमाडौं फनपार्क सस्तोमा भाडामा दिन प्राविधिक मूल्यांकनलाई समेत बेवास्ता गरेर गुरुङलाई दिँदै आएको अख्तियारको अनुसन्धानले देखाएको थियो। सञ्चालक समितिले १२ वैशाख ०६९ मा जिल्ला प्राविधिक कार्यालयबाट मूल्यांकन माग्ने निर्णय गरेकामा १५ साउनमा सो निर्णय खारेज गरिएको थियो । मूल्यांकन महँगो आएपछि खारेज गरेर २० भदौ ०६९ मा परिषद्को कार्य सञ्चालन समितिको बैठकले बिनाटेन्डर काठमाडौं फनपार्कलाई १५ वर्षका लागि भाडामा दिने निर्णय गरेको थियो। फनपार्क गुरुङको कम्पनी हो। राजनीतिक प्रभावमा गुरुङले ६० रोपनी जग्गा लामो समयदेखि हालीमुहाली गर्दै आएका थिए। नीति, नियमविपरीत सत्ता र शक्तिको बलमा गुरुङले ठेक्का कब्जा गरिरहेका थिए। उनले २० वर्षदेखि फनपार्क चलाइरहेका छन्। यो जग्गा २०६० भदौ २० गतेको परिषद्को निर्णयले प्रतिमहिना प्रतिरोपनी जम्मा मासिक ९ हजार २ सय ५० रुपैयाँमा भाडा उठाउँदै आएको थियो। बिनाटेन्डर २०६९ भदौ २० मा सञ्चालक रवीन्द्र गुरुङ र टेकबहादुर गुरुङबाट तिरिरहेको रकममा वृद्धि गरी करसहित मासिक ५ लाख ५५ हजार रुपैयाँ लिने निर्णय भयो। समयावधि बढाएर १५ वर्षका लागि फनपार्क सञ्चालन गर्न ठेक्का दिने निर्णय गरियो। सरकारी ठेक्का बन्दोबस्त ऐन, २०२० को दफा ४ अनुसार सरकारले कुनै रकम वा कुनै अन्य कामको ठेक्का बन्दोबस्त गर्नुपरे टेन्डर खोली ठेक्कामा दिनुपर्ने हुन्छ। तर, सोबमोजिम नभएपछि अख्तियारले तत्कालीन मन्त्री न्यौपाने, गुरुङसहित १४ जनाविरुद्ध मुद्दा चलाएको थियो। न्यून भाडादरमा जग्गा दिने निर्णय गलत भएको भन्दै रद्द गर्न पटकपटक अख्तियारले सरकारलाई निर्देशन दिएको थियो। यो मुद्दामा सञ्चालक गुरुङले अन्तरिम आदेश लिएर पुनः उपयोग गरिरहेका थिए। परिषदले यो विषय पटकपटक छानबिन पनि गरेको छ। छानबिन प्रतिवेदन त्यतिकै थन्क्याइएका छन्। विशेष अदालतका पूर्वअध्यक्ष मोहनरमण भट्टराईको अध्यक्षतामा आयोगसमेत बनाइएको थियो। यो आयोगको प्रतिवेदन पनि महिला, बालबालिका तथा समाज कल्याण मन्त्रालयमा थन्कियो।"
पहुँचवालालाई बाँडियो साढे ५ करोड उपचार खर्च,"राज्यबाट लाभ लिएर बोझ थप्नेमा प्रतिष्ठित नेता, उच्च ओहोदामा रहेका व्यक्ति, अभियन्ता र तिनका परिवारसमेत छन् । काठमाडौं : सरकारले विभिन्न व्यक्तिलाई आर्थिक सहयोग भन्दै ७ महिनाको अवधिमा साढे ५ करोड रुपैयाँ खर्च गरेको छ। विभिन्न घटनामा ज्यान गुमाउने, अंगभंग भएका तथा राज्यका विशिष्ट व्यक्तिको उपचारार्थ मन्त्रिपरिषद्को निर्णयबाट राज्यलाई त्यतिबराबरको बोझ थपिएको हो। यसरी राज्यबाट लाभ लिएर बोझ थप्नेमा प्रतिष्ठित नेता, उच्च ओहोदामा रहेका व्यक्ति, अभियन्ता तथा तिनका परिवारसमेत छन्। पूर्वराष्ट्रपति डारामवरण यादव, पूर्वप्रधानमन्त्रीसमेत रहेका नेकपा (एकीकृत समाजवादी) का नेता झलनाथ खनाल, भुटानी मानव अधिकारवादी नेता टेकनाथ रिजालदेखि कोभिडका कारण निधन भएका रामहरि शर्माका परिवारसमेत छन्। यसरी कुल १ सय ३९ व्यक्ति र तिनका परिवार तथा संघसंस्थाले मन्त्रिपरिषद्को निर्णयअनुसार राज्यबाट भुक्तानी लिएका छन्। निवर्तमान प्रधानमन्त्री शेरबहादुर देउवा नेतृत्वको मन्त्रिपरिषद्को निर्णयले ४ करोड ३३ लाख र वर्तमान प्रधानमन्त्री पुष्पकमल दाहालले १ करोड १२ लाख रुपैयाँ राज्यलाई भार थपेका हुन्। सरकारले आर्थिक सहायताका नाममा सात महिनामा कुल व्यक्तिगत आर्थिक सहायता गरेको रकम ५ करोड ४६ लाख ३५ हजार रुपैयाँ छ। यसमध्ये सबैभन्दा बढी लाभ लिने व्यक्ति हुन्, भुटानी मानवअधिकारवादी नेता टेकनाथ रिजाल। उनका नाममा दुईपल्ट गरेर २७ लाख रुपैयाँ निकासा भएको छ। रिजाललाई सरकारले मासिक १ लाख रुपैयाँका दरले आर्थिक सहायता प्रदान गर्दछ। मन्त्रिपरिषद्को गत भदौ १६ को निर्णयअनुसार उनलाई २०७९ साउनदेखि २०८० असार अवधिका लागि १२ लाख रुपैयाँ निकासा भएको छ। उनलाई सोही महिना अघिल्ला दुई आर्थिक वर्षमा छुटेको १५ महिनाको भुक्तानी पनि गरिएको छ। मन्त्रिपरिषद्को कात्तिक ३ गते बसेको बैठकको निर्णयअनुसार पूर्वराष्ट्रपति डा रामवरण यादवलाई औषधि उपचार खर्चबापत २५ लाख रुपैयाँ सहायता प्रदान गरिएको छ। देउवा सरकारकै निर्णयअनुसार मंसिरमा पूर्वप्रधानमन्त्री झलनाथ खनाललाई २० लाख रुपैयाँ आर्थिक सहयोग प्रदान गरिएको छ। खनाललाई गरिएको सहयोगको प्रयोजन भने खुलाइएको छैन। असोजमा कोभिड१९ का कारण ज्यान गुमाएका राष्ट्रिय अनुसन्धान प्रदेश कार्यालयका अनुसन्धान उपनिर्देशक रामहरि शर्माको परिवारलाई २५ लाख रुपैयाँ आर्थिक सहयोग गरिएको छ। यीबाहेक सुनील थापा, नारायण कार्की, मीरा कटुवाल, बलदेव मिश्र, ऋषिकेश राई, शशिनारायण गच्छदार राजेन्द्र थापा, राजेन्द्रकुमार श्रेष्ठ र होमनाथ दाहाललाई जनही १०१० लाख रुपैयाँ दिइएको छ। त्यसैगरी प्रतिनिधिसभा निर्वाचनका क्रममा बाजुरामा ज्यान गुमाउने सञ्जीव ऐडी र चेतन ऐडीका परिवारलाई पनि १०१० लाख रुपैयाँ प्रदान गरिएको छ। अर्थ मन्त्रालयका अनुसार सबैभन्दा बढी आर्थिक सहायता भदौमा वितरण गरिएको छ। गत भदौमा १ करोड ४१ लाख र मंसिरमा १ करोड ३१ लाख रुपैयाँ प्रदान गरिएको छ। अर्थको विवरणअनुसार भदौमा ९२ लाख, असोजमा २५ लाख, कात्तिकमा ४४ लाख, पुसमा ८९ लाख र माघमा २४ लाख रुपैयाँबराबरको आर्थिक सहायता निकासा भएको देखिन्छ।"
सहकारीमा मनपरी,"ऐन, नियमहरू नै परिवर्तन गरी सहकारीका बारेमा सरकारले निर्मम समीक्षाका साथ कदम तुरुन्तै चाल्नुपर्छ। होइन भने निमुखा नागरिकहरूको ठगी अझै बढ्नेछ। सिद्धान्त एकातिर र व्यवहार अर्काेतिर नेपालका सहकारीको वर्षाैंदेखिको विकृति हो। खासमा समान हैसियत र उद्देश्य भएकाहरूले सामूहिक रूपमा गर्ने प्रयत्न सहकारी हो, त्यसको मर्मविपरीत पैसाले पैसा छाप्ने धन्दाकै रूपमा सहकारीहरूमा विकृति मौलाएको छ। पैसाको कारोबार गर्न दिने तर त्यस्ता संस्थाको अनुगमनमात्रै होइन गतिलो नियमन नगर्ने र भएका विकृतिको अन्देखा गर्ने हुँदै आएको छ। त्यसैको परिणाम आज देशभरका अधिकांश सहकारीमा सञ्चालकहरूको मनपरी चलेको छ। खाइनखाई दुखजिलो गरी बचत गर्नेहरू बितारा परेका छन्। यसको मूल जिम्मेवार सहकारीलाई बेलगाम छोड्ने सरकार हो। समय शिवशिखर बहुउद्देश्यीय र विराटनगर तुलसी बहुमुखी सहकारीले बचतकर्ताको रकम फिर्ता गर्न नसक्नु पछिल्ला उदाहरणमात्रै हुन्। यसअघि योभन्दा जटिल समस्या देखिएका थिए। वाणिज्य बैंकको भन्दा बढी नै कारोबारको रकमको हिसाबकिताब अझै राफसाफ नभएको उदाहरण ओरन्टल सहकारी छँदैछ। तर, त्यस्तो घटनाबाट पनि सरकारले पटक्कै नचेत्नु भनेको नागरिक र उनीहरूको धनसम्पत्तिको सुरक्षाप्रति संवेदनशील नहुनु हो। सरकारले त्यसरी देखेको नदेखे झै गरी पिठ्यूँ फर्काएकै कारण बदनियतवाला सहकारी सञ्चालकको मनपरी अति भएको हो। सरकार चनाखो हुन्थ्यो वा संवेदनशील हुन्थ्यो भने २०७० सालमै गौरीबहादुर कार्की नेतृत्वमा गठित सहकारी जाँचबुझ आयोगले दिएका सुझावको पालना गथ्र्याे। त्यो आयोग त केवल सहकारी पीडितहरूका आँखामा छारो हाल्ने उपायका रूपमा मात्रै सरकारले प्रयोग गरेको पुष्टि हिजाआज सहकारीमा झ्यांगिएका विकृतिले नै पुष्टि गर्छन्। सहकारी जसले बचत तथा ऋणको कारोबार गर्छ, उसको नियमन सघन हुनुपर्छ। दिनदिनको रिपोर्ट सरकारी निकायबाट जाँचिने प्रबन्ध मिलाइनुपर्छ। होइन भने सञ्चालकहरूले गर्ने मनपरीको अन्त्य अहिले तत्काल समस्या देखिएका सहकारीको समाधानबाट मात्रै हुँदैन। दीर्घकालीन उपचार नगरी निको नहुने खाले समस्या सहकारीहरूमा छ। सबैभन्दा ठूलो कमजोरी भनेकै जथाभावी र असीमित पैसा बचत वा लगानी गर्न सक्ने गरी फितलो नियमन हुनु नै हो। देशभरका झन्डै ३० हजार सहकारीले गरिरहेको १० खर्बको कारोबार राज्यको सघन निगरानीमा नहुनुकै परिणाम हो काठमाडौं उपत्यकाका ७५ प्रतिशत सहकारी धराशायी भएका हुन् भनेर बुझ्न सकिन्छ। ऐन, नियमहरू नै परिवर्तन गरी सहकारीका बारेमा सरकारले निर्मम समीक्षाका साथ कदम तुरुन्तै चाल्नुपर्छ। होइन भने निमुखा नागरिकहरूको ठगी अझै बढ्नेछ।"
वीरगन्ज महानगरले चलायो डोजर,"महानगरले आदर्शनगरस्थित माइराम पोखरीको जग्गा अतिक्रमण गरी बनाइएका पक्की घरहरू डोजरले भत्काएर खाली गराएको छ। वीरगन्ज : सार्वजनिक जग्गा अतिक्रमण गरेर बनाइएका भौतिक संरचना भत्काउने अभियानलाई वीरगन्ज महानगरपालिकाले अझ तीव्र पारेको छ। महानगरले नाला, सडक पेटी, पार्कलगायतका सार्वजनिक स्थल र जग्गा अतिक्रमण गरी बनाइएका भौतिक संरचनाको निस्सा महानगरको कार्यालयमा दुई दिनभित्रमा पेस गर्न निर्देशनसहितको सार्वजनिक सूचना गत कात्तिक १५ मा जारी गरेको थियो। उक्त सूचनामा महानगरले निस्सा नभएका व्यक्तिहरूलाई आफैंले संरचना भत्काएर सामान सुरक्षित ठाउँमा राख्न आग्रह पनि गरेको थियो। तर, उक्त निर्देशनलाई अटेर गरिएपछि गत कात्तिक तेस्रो सातादेखि महानगरले त्यस्ता अवैध संरचनाहरू भत्काएर हटाउन सुरु गरेको थियो। यसैक्रममा मंगलबार पनि महानगरले आदर्शनगरस्थित माइराम पोखरीको जग्गा अतिक्रमण गरी बनाइएका पक्की घरहरू डोजरले भत्काएर खाली गराएको छ। पोखरीले चर्चेको ५ वटा पक्की घर डोजरले भत्काएर खाली गराइएको मेयर राजेशमान सिंहले बताए। उनले भने, माइराम पोखरीको जग्गामा निर्मित चिल्ड्रेन पार्कको पूर्वतिर बनाइएका ५ वटा पक्की घरहरू मंगलबार डोजर लगाएर भत्काइयो। उनका अनुसार पोखरीले चर्चेको जग्गामा अतिक्रमण गरी बनाइएका अन्य संरचनाहरू पनि हटाउनेछ। २०२२ सालको नापीमा आदर्शनगरस्थित हरि खेतान बहुमुखी क्याम्पसअघि पोखरीको ४ बिघा जग्गा १३ कट्ठामा फैलिएको देखिन्छ। तर, स्थानीयले अतिक्रमण गरी निजी भवन र अस्पताल बनाउन थालेपछि अहिले पोखरी खुम्चिएर १८ कट्ठामा मात्रै समेटिन पुगेको छ। सोही जग्गामा यसअघिका मेयर विजय सरावगीको पालामा महानगरले चिल्ड्रेन पार्क निर्माण गरेको थियो। मेयर सिंहले महानगरका निस्सा वा प्रमाण देखाउन नसकेका महानगरका अन्य स्थानका पनि सबै संंरचनाहरू भत्काएर हटाइने बताए। वीरगन्ज महानगरले नाला अतिक्रमण गरी बनेका संरचनाहरू पनि ७ दिनभित्र हटाउन फागुन २ गते सूचना जारी गरिसकेको छ। उक्त सूचनाको म्याद पनि कटिसकेकाले नालामाथि बनाइएका सिढी, र्याम्प, छेकवारलगायतका संरचना पनि महानगर आफैंले भत्काएर हटाउने र त्यसमा लागेको खर्च पनि सम्बन्धित व्यक्तिबाटै असुल गर्ने मेयर सिंहले बताए। अहिले महानगरले अतिक्रमित भूमि फिर्ता ल्याउनुका साथै अतिक्रमण गरेर बनाइएका संरचना हटाउने अभियान नै चलाइरहेकाले महानगरभित्रका नाला तथा सडक, फुटपाथ अतिक्रमण गरी बनेका संरचना हटाउन थालिएको महानगरको भौतिक पूर्वाधार अतिक्रमण खाली गर्ने समितिका संयोजक प्रदीपकुमार चौरसियाले बताए।"
बालिका बेचबिखनमा संलग्नलाई ७ वर्ष कैद,"मुद्दा दर्तापछि प्रहरीले गरेको अनुसन्धानको आधारमा जिल्ला सरकारी वकिल कार्यालय दैलेखले जिल्ला अदालतमा असार १३ गते बेचबिखनसम्बन्धी अभियोग दर्ता गराएको थियो। दैलेख : दैलेख जिल्ला अदालतले बालिका बेचबिखनमा संलग्न १ महिलालाई सात वर्ष कैद फैसला सुनाएको छ। बालिका बेचबिखन कसूरमा अदालतले भैरवी गाउँपालिका१ गैराखाडीकी ३६ वर्षीया मनकुमारी बिष्टलाई कैदको फैसला गरेको हो। बिस्टले १६ देखि १७ वर्ष उमेर समूहका चार बालिकालाई ललाइफकाइ बेचबिखनको उद्देश्यले पठाएको ठहर अदालतले गरेको छ। जिल्ला न्यायाधीश बलराम लम्सालको एकल इजलासबाट उक्त फैसला भएको अदालतका सूचना अधिकारी नायब सुब्बा टिकाराम न्यौपानेले बताए। फैसलामा भनिएको छ, मानव बेचबिखन तथा ओसारपसार नियन्त्रण ऐन २०६४ को दफा १५ को देहाय ६ बमोजिम कसूरदार बिष्टलाई सात वर्ष कैद र चारै जना पीडितलाई जनही १० हजारका दरले क्षतिपूर्ति तिर्नुपर्ने ठहर्छ। यो दफामा ७ देखि १० वर्ष कैद हुने उल्लेख छ। फैसलामा अपराध पीडित संरक्षण ऐन २०७५ को दफा ४१ अनुसार कसूरले १३ सय रुपैयाँ पीडित राहत कोषमा तिर्नुपर्ने उल्लेख छ। रोजगारी पाउँछौ, धेरै कमाइ हुन्छ भनेर भारतको दिल्लीमा दलालको सम्पर्क गराई त्यसतर्फ पठाउँदै गर्दा २०७९ वैशाख ११ गते नेपालगन्जमा माइती नेपालको सहयोगमा प्रहरीले फिर्ता गराएपछि रहस्य खुलेको भन्दै पीडित पक्षले वैशाख १५ गते प्रहरीमा उजुरी गरेको थियो। कसूरदारले वैशाख ९ गते दिल्लीसम्म पुग्ने बाटो, यातायातका साधनको प्रयोग गर्ने तरिका र नेपालगन्जबाट भारतको सीमा पार गर्दा रुपैडिया बजारसम्म मात्र पुग्ने हो भन्नू भनी पठाए पनि सीमामा माइती नेपालले रोकेर बालिकाका परिवारजनलाई सम्पर्क गराएको थियो। घर फर्किएका बालिकाहरूले बताएअनुसार बेचबिखनकै उद्देश्यले दिल्लीको एजेन्टसमेतलाई सम्पर्क गराई पठाएको भन्दै प्रहरीमा उजुरी परेको थियो। प्रहरीले मुद्दा दर्ता गर्न आलटाल गरेपछि पीडितहरूको दबाबमा एक महिना ढिला गरी जेठ १८ गते मात्र दर्ता भएको थियो। मुद्दा दर्तापछि प्रहरीले गरेको अनुसन्धानको आधारमा जिल्ला सरकारी वकिल कार्यालय दैलेखले जिल्ला अदालतमा असार १३ गते बेचबिखनसम्बन्धी अभियोग दर्ता गराएको थियो। अभियोग सम्बन्धमा असार १६ गते भएको थुनछेक बहसपछि तत्कालीन जिल्ला न्यायाधीश दण्डपाणि लामिछानेको इजलासबाट आरोपितलाई पुर्पक्षका लागि दैलेख कारागारमा थुनामा पठाइएको थियो।"
प्रधानमन्त्रीले उपराष्ट्रपति निर्वाचनपछि मात्रै विश्वासको मत लिने,"नेकपा माओवादी केन्द्रका सांसद् माधब सापकोटाले राष्ट्रपति र उपराष्ट्रपति निर्वाचनपछि मात्रै प्रधानमन्त्रीले विश्वासको मत लिने बताए । काठमाडौंः प्रधानमन्त्री पुष्पकमल दाहाल 'प्रचण्ड'ले राष्ट्रपति र उपराष्ट्रपति निर्वाचनपछि मात्रै विश्वासको मत लिने भएका छन् । संसद् बैठक चैत ५ गते तोकिएको र राष्ट्रपति,उपराष्ट्रपति निर्वाचन आचारसंहिता पनि तय भएकाले निर्वाचनपछि प्रधानमन्त्री प्रचण्डले विश्वासको मत लिने भएका हुन् । नेकपा माओवादी केन्द्रका सांसद् माधब सापकोटाले राष्ट्रपति र उपराष्ट्रपति निर्वाचनपछि मात्रै प्रधानमन्त्रीले विश्वासको मत लिने बताए । सापकोटाले अन्नपूर्णसँग भने, अब निर्वाचन आचारसंहितापनि लागू भइसकेको अवस्था छ । संसद् बैठक पनि चैत ५ गते तोकिएकाले प्रधानमन्त्रीज्यूले निर्वाचनपछि विश्वासको मत लिने भन्ने छ । राष्ट्रपति निर्वाचन फागुन २५ र उपराष्ट्रपति निर्वाचन चैत ३ गते हुँदैछ । नेकपा एमाले,राष्ट्रिय स्वतन्त्र पार्टी र राष्ट्रिय प्रजातन्त्र पार्टी सरकारबाट बाहिरिसकेका छन् । पुस १० मा प्रधानमन्त्री बन्दा विश्वासको मत दिएका दलहरूले सरकार छोडेपछि प्रचण्डले फेरि विश्वासको मत लिन लागेका हुन्। एमाले र राप्रपा समर्थन फिर्ता लिएर सरकारबाट बाहिरिएका छन्। तर,सरकारबाट बाहिरिए पनि रास्वपाको समर्थन भने कायमै छ। राष्ट्रपति निर्वाचनका क्रममा नयाँ आठ दलीय गठबन्धन बनेको छ । गठबन्धनमा कांग्रेस,माओवादी केन्द्र,जनता समाजवादी पार्टी,लोकतान्त्रिक समाजवादी पार्टी,नेपाल जनमत पार्टी,नागरिक उन्मुक्ति पार्टी र राष्ट्रिय जनमोर्चा छन् ।"
रामचन्द्रलाई राष्ट्रपतिमा जिताउन कांग्रेसले ८ दलका सांसदहरूलाई अभिमुखीकरण दिने,"काठमाडौं : नेपाली कांग्रेसले रामचन्द्र पौडेललाई राष्ट्रपतिमा विजयी गराउन सांसदहरूलाई अभिमुखीकरण दिने भएको छ। कांग्रेसले प्रतिनिधिसभा तथा राष्ट्रिय सभामा रहेका आठ दलकै सांसदहरूलाई अभिमुखीकरण दिने भएको हो। फागुन २५ गते हुने राष्ट्रपति निर्वाचनका लागि पौडेल आठ दलबाट साझा उम्मेदवार बनेका छन्। कांग्रेसले भोलि १ बजे काठमाडौंमा कार्यक्रम गर्दैछ। आठ दलमा नेपाली कांग्रेस, माओवादी केन्द्र, नेकपा एकीकृत समाजवादी, जनता समाजवादी, जनमत पार्टी, लोकतान्त्रिक समाजवादी पार्टी, नागरिक उन्मुक्त पार्टी र राष्ट्रिय जनमोर्चा रहेका छन्।"
पहुँचवालालाई बाँडियो साढे ५ करोड उपचार खर्च,"राज्यबाट लाभ लिएर बोझ थप्नेमा प्रतिष्ठित नेता, उच्च ओहोदामा रहेका व्यक्ति, अभियन्ता र तिनका परिवारसमेत छन् । काठमाडौं : सरकारले विभिन्न व्यक्तिलाई आर्थिक सहयोग भन्दै ७ महिनाको अवधिमा साढे ५ करोड रुपैयाँ खर्च गरेको छ। विभिन्न घटनामा ज्यान गुमाउने, अंगभंग भएका तथा राज्यका विशिष्ट व्यक्तिको उपचारार्थ मन्त्रिपरिषद्को निर्णयबाट राज्यलाई त्यतिबराबरको बोझ थपिएको हो। यसरी राज्यबाट लाभ लिएर बोझ थप्नेमा प्रतिष्ठित नेता, उच्च ओहोदामा रहेका व्यक्ति, अभियन्ता तथा तिनका परिवारसमेत छन्। पूर्वराष्ट्रपति डारामवरण यादव, पूर्वप्रधानमन्त्रीसमेत रहेका नेकपा (एकीकृत समाजवादी) का नेता झलनाथ खनाल, भुटानी मानव अधिकारवादी नेता टेकनाथ रिजालदेखि कोभिडका कारण निधन भएका रामहरि शर्माका परिवारसमेत छन्। यसरी कुल १ सय ३९ व्यक्ति र तिनका परिवार तथा संघसंस्थाले मन्त्रिपरिषद्को निर्णयअनुसार राज्यबाट भुक्तानी लिएका छन्। निवर्तमान प्रधानमन्त्री शेरबहादुर देउवा नेतृत्वको मन्त्रिपरिषद्को निर्णयले ४ करोड ३३ लाख र वर्तमान प्रधानमन्त्री पुष्पकमल दाहालले १ करोड १२ लाख रुपैयाँ राज्यलाई भार थपेका हुन्। सरकारले आर्थिक सहायताका नाममा सात महिनामा कुल व्यक्तिगत आर्थिक सहायता गरेको रकम ५ करोड ४६ लाख ३५ हजार रुपैयाँ छ। यसमध्ये सबैभन्दा बढी लाभ लिने व्यक्ति हुन्, भुटानी मानवअधिकारवादी नेता टेकनाथ रिजाल। उनका नाममा दुईपल्ट गरेर २७ लाख रुपैयाँ निकासा भएको छ। रिजाललाई सरकारले मासिक १ लाख रुपैयाँका दरले आर्थिक सहायता प्रदान गर्दछ। मन्त्रिपरिषद्को गत भदौ १६ को निर्णयअनुसार उनलाई २०७९ साउनदेखि २०८० असार अवधिका लागि १२ लाख रुपैयाँ निकासा भएको छ। उनलाई सोही महिना अघिल्ला दुई आर्थिक वर्षमा छुटेको १५ महिनाको भुक्तानी पनि गरिएको छ। मन्त्रिपरिषद्को कात्तिक ३ गते बसेको बैठकको निर्णयअनुसार पूर्वराष्ट्रपति डा रामवरण यादवलाई औषधि उपचार खर्चबापत २५ लाख रुपैयाँ सहायता प्रदान गरिएको छ। देउवा सरकारकै निर्णयअनुसार मंसिरमा पूर्वप्रधानमन्त्री झलनाथ खनाललाई २० लाख रुपैयाँ आर्थिक सहयोग प्रदान गरिएको छ। खनाललाई गरिएको सहयोगको प्रयोजन भने खुलाइएको छैन। असोजमा कोभिड१९ का कारण ज्यान गुमाएका राष्ट्रिय अनुसन्धान प्रदेश कार्यालयका अनुसन्धान उपनिर्देशक रामहरि शर्माको परिवारलाई २५ लाख रुपैयाँ आर्थिक सहयोग गरिएको छ। यीबाहेक सुनील थापा, नारायण कार्की, मीरा कटुवाल, बलदेव मिश्र, ऋषिकेश राई, शशिनारायण गच्छदार राजेन्द्र थापा, राजेन्द्रकुमार श्रेष्ठ र होमनाथ दाहाललाई जनही १०१० लाख रुपैयाँ दिइएको छ। त्यसैगरी प्रतिनिधिसभा निर्वाचनका क्रममा बाजुरामा ज्यान गुमाउने सञ्जीव ऐडी र चेतन ऐडीका परिवारलाई पनि १०१० लाख रुपैयाँ प्रदान गरिएको छ। अर्थ मन्त्रालयका अनुसार सबैभन्दा बढी आर्थिक सहायता भदौमा वितरण गरिएको छ। गत भदौमा १ करोड ४१ लाख र मंसिरमा १ करोड ३१ लाख रुपैयाँ प्रदान गरिएको छ। अर्थको विवरणअनुसार भदौमा ९२ लाख, असोजमा २५ लाख, कात्तिकमा ४४ लाख, पुसमा ८९ लाख र माघमा २४ लाख रुपैयाँबराबरको आर्थिक सहायता निकासा भएको देखिन्छ।"
राष्ट्रपति र उपराष्ट्रपति निर्वाचनपछि मात्रै संसद बैठक बस्ने,"बुधबार दिउँसो १ बजेका लागि तय भएको प्रतिनिधि सभा बैठक चैत ५ गतेसम्मका लागि स्थगित भएको हो। संघीय संसद् सचिवालयले विशेषकारण बैठक स्थगित भएको जनाएको छ । काठमाडौंः प्रतिनिधिसभा बैठक स्थगित भएको छ । बुधबार दिउँसो १ बजेका लागि तय भएको प्रतिनिधि सभा बैठक चैत ५ गतेसम्मका लागि स्थगित भएको हो। संघीय संसद् सचिवालयले विशेषकारण बैठक स्थगित भएको जनाएको छ । राष्ट्रपति निर्वाचन फागुन २५ मा र उपराष्ट्रपति निर्वाचन चैत्र ३ गतेका लागि तय भएको छ। आजको बैठकमा सभामुख देवराज घिमिरेले राष्ट्रपति कार्यालयबाट सन्देशसहित प्राप्त कार्यभार तोकिएको सम्बन्धी पत्रको व्यहोरा जानकारी गराउने कार्यसूची थियो। राष्ट्रियसभाबाट सन्देशसहित प्राप्त अनुगमन तथा मूल्याङ्कन विधेयक,२०७८ माथि विचार गरियोस्भन्ने प्रस्तावलाई निर्णयार्थ प्रस्तुत गर्ने कार्यसूची थियो । यस्तै,प्रधानमन्त्री पुष्पकमल दाहाल प्रचण्डले संवैधानिक परिषद् (काम,कर्तव्य,अधिकार र कार्यविधि)सम्बन्धी (पहिलो संशोधन)विधेयक,२०७९ प्रस्तुत गर्न अनुमति माग्ने प्रस्ता प्रस्तुत गर्ने कार्यसूची थियो। संवैधानिक परिषद् (काम,कर्तव्य,अधिकार र कार्यविधि)सम्बन्धी (पहिलो संशोधन) विधेयक, २०७९ प्रस्तुत गर्ने कार्यसूची तय भएपनि आजको बैठक स्थगित भएको हो।"
कांग्रेसका निलम्बित सांसद टेकबहादुर गुरुङ भ्रष्टाचारी ठहर,"काठमाडौं : कांग्रेसका निलम्बित सांसद एवं पूर्वमन्त्री टेकबहादुर गुरुङ भ्रष्टाचारी ठहर भएका छन्। भृकुटीमण्डपस्थित ६० रोपनी जग्गा न्यून दरमा भाडामा दिएको सम्बन्धी भ्रष्टाचार मुद्दामा गुरुङसहित नौ जनालाई विशेष अदालतले मंगलबार दोषी ठहर गरेको हो। यस्तै, कसुरदार ठहरिनेमा तत्कालीन महिला, बालबालिका तथा समाजकल्याणमन्त्री बद्रीप्रसाद न्यौपाने पनि छन्। उनी समाजकल्याण परिषद्का तत्कालीन अध्यक्षसमेत हुन्। उनी चुरेभावर पार्टीबाट मन्त्री बनेका थिए। नेकपा हुँदै एमालेमा गएका न्यौपाने उक्त पार्टीबाट पनि बाहिरिइसकेका छन्। उनीहरूलाई सजाय भने निर्धारण भइसकेको छैन। टेकबहादुर गुरुङलाई मतियारका रूपमा दोषी ठहर गरिएको विशेषका उपरजिस्टार एवं प्रवक्ता दिपेन्द्रनाथ योगीले बताए। गुरुङलाई मतियारको रूपमा कसुरदार बनाइएको छ। यसको अन्तिम पेसी २५ गतेका लागि तोकिएको छ, प्रवक्ता योगीले भने। गुरुङ त्यस बेला काठमाडौं फनपार्क मेला सञ्चालक थिए। अख्तियारले गुरुङविरुद्ध भ्रष्टाचार निवारण ऐन २०५९ को दफा ८ (४) बमोजिम सजाय माग दाबी गरेको थियो। उक्त उपदफामा दुई वर्षसम्म कैद वा बिगोबमोजिम जरिवाना गरी बिगोसमेत जफत गर्ने भनिएको छ। अन्यविरुद्ध दफा ३ (१) र दफा ३ (१) को देहाय झ बमेजिम जरिवाना कैद सजाय माग गरिएको थियो। देहाय झमा आठदेखि १० वर्षसम्म कैद सजायको व्यवस्था छ। यस्तै, बिगोबमोजिम जरिवानाको व्यवस्था छ। यस्तै दफा १७ बमोजिम बिगो असुल गर्न र दफा २४ बमोजिम थप तीन वर्षसम्म कैद सजाय माग गरिएको थियो। योगीका अनुसार उक्त मुद्दामा मुछिएका पाँच जनाले भने सफाइ पाएका छन्। जसमा परिषद्का तत्कालीन कोषाध्यक्ष रक्ष गाहा मगर, तत्कालीन निर्देशक मदनकुुमार रिमाल, तत्कालीन उपनिर्देशक बलबहादुर स्वाँर, कानुनी सल्लाहकार प्रेमसिंह धामी र जगदेव चौधरी छन्। उनीहरूविरुद्ध अख्तियारले बिगो माग दाबी पनि गरेको थिएन। पूर्वमन्त्री गुरुङ यसपटक मनाङबाट प्रतिनिधिसभा सदस्य निर्वाचित भएका थिए। उनले एमालेका पोल्देन छोपाङ गुरुङलाई पराजित गरेका थिए। चुनाव जिते पनि भ्रष्टाचार मुद्दा चलिरहेकाले उनी निलम्बनमा थिए। अख्तियारले फनपार्कको जग्गा अनियमितता प्रकरणमा २०७५ माघ २१ गते गुरुङसहित १४ जनाविरुद्ध मुद्दा चलाएको थियो। दोषी ठहर भएका नौ जनाविरुद्ध जनही ३१ करोड ५२ लाख बिगो मागदाबी गरिएको थियो। विशेषका अध्यक्ष एवं न्यायाधीश श्रीकान्त पौडेल, न्यायाधीश शालिग्राम कोइराला, बलभद्र बाँस्तोलाको इजलासले मंगलबार उक्त मुद्दाको टुंगो लगाएको हो। न्यौपानेले आफू महिला, बालबालिका तथा समाज कल्याणमन्त्री रहँदा गुरुङको कम्पनी काठमाडौं फनपार्कलाई प्रतिरोपनी मासिक ९ हजार २ सय ५० रुपैयाँमा भाडामा दिने निर्णय परिषद्बाट गराएका थिए। जब कि त्यही बेला भृकुटीमण्डपकै छेउ टुकुचामा इच्छुमती तरकारी बजारलाई परिषद्ले प्रतिरोपनी प्रतिमहिना ७८ हजार ५ सय ७१ रुपैयाँका दरले भाडामा लगाएको थियो। तरकारी बजारको भाडा मूल्य पनि कम नै हो। काठमाडौं फनपार्क सस्तोमा भाडामा दिन प्राविधिक मूल्यांकनलाई समेत बेवास्ता गरेर गुरुङलाई दिँदै आएको अख्तियारको अनुसन्धानले देखाएको थियो। सञ्चालक समितिले १२ वैशाख ०६९ मा जिल्ला प्राविधिक कार्यालयबाट मूल्यांकन माग्ने निर्णय गरेकामा १५ साउनमा सो निर्णय खारेज गरिएको थियो । मूल्यांकन महँगो आएपछि खारेज गरेर २० भदौ ०६९ मा परिषद्को कार्य सञ्चालन समितिको बैठकले बिनाटेन्डर काठमाडौं फनपार्कलाई १५ वर्षका लागि भाडामा दिने निर्णय गरेको थियो। फनपार्क गुरुङको कम्पनी हो। राजनीतिक प्रभावमा गुरुङले ६० रोपनी जग्गा लामो समयदेखि हालीमुहाली गर्दै आएका थिए। नीति, नियमविपरीत सत्ता र शक्तिको बलमा गुरुङले ठेक्का कब्जा गरिरहेका थिए। उनले २० वर्षदेखि फनपार्क चलाइरहेका छन्। यो जग्गा २०६० भदौ २० गतेको परिषद्को निर्णयले प्रतिमहिना प्रतिरोपनी जम्मा मासिक ९ हजार २ सय ५० रुपैयाँमा भाडा उठाउँदै आएको थियो। बिनाटेन्डर २०६९ भदौ २० मा सञ्चालक रवीन्द्र गुरुङ र टेकबहादुर गुरुङबाट तिरिरहेको रकममा वृद्धि गरी करसहित मासिक ५ लाख ५५ हजार रुपैयाँ लिने निर्णय भयो। समयावधि बढाएर १५ वर्षका लागि फनपार्क सञ्चालन गर्न ठेक्का दिने निर्णय गरियो। सरकारी ठेक्का बन्दोबस्त ऐन, २०२० को दफा ४ अनुसार सरकारले कुनै रकम वा कुनै अन्य कामको ठेक्का बन्दोबस्त गर्नुपरे टेन्डर खोली ठेक्कामा दिनुपर्ने हुन्छ। तर, सोबमोजिम नभएपछि अख्तियारले तत्कालीन मन्त्री न्यौपाने, गुरुङसहित १४ जनाविरुद्ध मुद्दा चलाएको थियो। न्यून भाडादरमा जग्गा दिने निर्णय गलत भएको भन्दै रद्द गर्न पटकपटक अख्तियारले सरकारलाई निर्देशन दिएको थियो। यो मुद्दामा सञ्चालक गुरुङले अन्तरिम आदेश लिएर पुनः उपयोग गरिरहेका थिए। परिषदले यो विषय पटकपटक छानबिन पनि गरेको छ। छानबिन प्रतिवेदन त्यतिकै थन्क्याइएका छन्। विशेष अदालतका पूर्वअध्यक्ष मोहनरमण भट्टराईको अध्यक्षतामा आयोगसमेत बनाइएको थियो। यो आयोगको प्रतिवेदन पनि महिला, बालबालिका तथा समाज कल्याण मन्त्रालयमा थन्कियो।"
राष्ट्रसेवकलाई अन्तर्राष्ट्रिस्तरमा प्रतिष्पर्धा गर्न सक्ने बनाउनुपर्छ: मन्त्री मोदी,"ललितपुर: संघीय मामिला तथा सामान्य प्रशासन मन्त्री अमन लाल मोदीले राष्ट्रसेवक कर्मचारीलाई अन्तर्राष्ट्रिस्तरमा प्रतिष्पर्धा गर्न सक्ने जनशक्तिको रुपमा विकास गर्नुपर्ने बताएका छन्। नेपाल प्रशासनिक प्रशिक्षण प्रतिष्ठान (स्टाफ कलेज)को अवलोकन तथा निरीक्षणका क्रममा मन्त्री मोदीले यस्तो बताएका हुन्। राष्ट्रसेवक कर्मचारीलाई सबल, सक्षम र दक्ष बनाउनका लागि स्टाफ कलेजको महत्वपूर्ण भूमिका रहने बताउँदै मन्त्री मोदीले भने, 'राष्ट्रसेवक कर्मचारीलाई अन्तर्राष्टिस्तरमा प्रतिष्पर्धा गर्न सक्ने जनशक्तिको रुपमा विकास गर्नुपर्छ, बेलायत, अमेरिका, भारत लगायतका देशका कर्मचारीसँग प्रतिष्पर्धी बनाउनेगरी उनीहरूको क्षमता विकास गर्नुपर्छ, उनीहरुलाई कसरी सबल, सक्षम र दक्ष बनाउने भन्ने मुख्य जिम्मेवारी स्टाफ कलेजको हो, देश र जनतालाई सर्वोपरी ठानेर काम गर्ने प्रवृत्तिको विकास र क्षमता निर्माणतिर तपाईहरुको ध्यान जाओस्।' स्टाफ कलेजलाई नमूनाको रुपमा विकास गर्न आफूले खेल्नुपर्ने भूमिकामा कमी आउन नदिने मन्त्री मोदीको भनाइ थियो। उनले भने, 'स्टाफ कलेजलाई नमूनाको रुपमा विकास गर्न मैले के भूमिका खेल्नुपर्ने हो खेल्न तयार छु।' सीमित स्रोत र साधनबाट काम गर्नुपर्ने बाध्यतालाई आफूले बुझेको बताउँदै मन्त्री मोदीले राष्ट्रसेवक कर्मचारीहरुलाई व्यवहारिक ज्ञान पनि दिन आवश्यक रहेको बताए। छिटो पैसा कमाउने धन्दामा लाग्ने प्रवृत्तिको विकास भइरहेकाले त्यसलाई रोक्नेतर्फ प्रशिक्षण प्रतिष्ठानले ध्यान दिनुपर्ने मन्त्री मोदीको भनाइ थियो ।"
गृह मन्त्रालयको विषयमा नेकपा एकीकृत समाजवादीका प्रवक्ता यसो भन्छन्,"काठमाडौं : नेकपा एकीकृत समाजवादी पार्टीले राष्ट्रपति निर्वाचनमा कांग्रेसका उम्मेदवार रामचन्द्र पौडेललाई मत हाल्ने निर्णय गरेको छ। बुधबार बसेको सचिवालय बैठकले आठ दलका साझा उम्मेदवारसमेत रहेका पौडेललाई मतदान गर्ने निर्णय भएको पार्टी प्रवक्ता जगन्नाथ खतिवडाले जानकारी दिए। उनले बैठकले एकमात्र निर्णय गरेको बताए। उनले सरकारमा सहभागी हुने विषयमा अहिल्यै कुनै छलफल नभएको बताए। सञ्चारकर्मीको प्रश्नमा उनले भने, 'अहिल्यै पार्टीमा सरकारमा सहभागी हुने विषयमा छलफल भएन। त्यो समय आएपछि अवश्य यस विषयमा छलफल हुनेछ।' नेकपा एसले गृहमन्त्री पाउने सहमति भएकोबारे सोधिएको प्रश्नमा उनले यस खालको विषयमा कुनै छलफल नभएको स्पष्ट पारे। 'तपाइँहरूले चाहिँ हामीले गृहमन्त्रालय पाइदिए हुन्थ्यो भन्ने लागेको जस्तो देखियो,' उनले भने।"
रास्वपाको चुनाव चिन्ह परिवर्तन,काठमाडौंः राष्ट्रिय स्वतन्त्र पार्टीको चुनाव चिह्न परिवर्तन भएको छ । पार्टीका प्रवक्ता मुकुल ढकालले चुनाव चिह्न गोलाकारभित्रको घण्टी रहेकोमा गोलाकार हटाइ घण्टी मात्र राखिएको बताए । रास्वपाका १९ सांसद् छन् ।
राष्ट्रपति निर्वाचन : आजबाट आचारसंहिता लागू,"काठमाडौं : निर्वाचन आयोगले राष्ट्रपति तथा उपराष्ट्रपति निर्वाचनका लागि आजदेखि आचारसंहिता लागू हुने जनाएको छ। राष्ट्रपतिको निर्वाचन फागुन २५ गते र उपराष्ट्रपतिको निर्वाचन चैत ३ गते हुने भएकाले चैत ५ गतेसम्म आचारसंहिता कायम रहने आयोगका प्रवक्ता शालिग्राम शर्मा पौडेलले जानकारी दिए। उनका अनुसार आयोगले निर्वाचन आयोग ऐन, २०७३ को दफा २२ को अधिकार प्रयोग गरी आयोगले निर्वाचन आचारसंहिता, २०७९ लागू गरेको हो।संवैधानिक व्यवस्थाअनुसार उक्त निर्वाचनका लागि सङ्घीय संसद्मा हाल कायम तीन सय ३२ र प्रदेशसभाका पाँच सय ५० गरी कूल आठ सय ८२ मतदाता रहेको निर्वाचक मण्डल गठन हुनेछ । आचारसंहिता २०७९ भदौ १३ गते नेपाल राजपत्र खण्ड७२,संख्या ३२ मा प्रकाशन भइसकेको आयोगले जनाएको छ। संवैधानिक व्यवस्थाअनुसार उक्त निर्वाचनका लागि सङ्घीय संसद्मा हाल कायम रहेका ३३२ र प्रदेशसभाका ५५० गरी कूल ८८२ मतदाता रहेको निर्वाचक मण्डल रहने छ। गत मङ्सिर ४ गते भएको प्रतिनिधिसभा र प्रदेशसभा सदस्यको निर्वाचनका लागि पनि सोही आचारसंहिता लागू भएको थियो । आयोगका अनुसार आचारसंहिता नेपाल सरकार र नेपाल सरकारका मन्त्री,प्रदेश सरकार र प्रदेश सरकारका मन्त्री,संघ,प्रदेश र स्थानीय तहका कर्मचारी,सुरक्षा निकाय,सुरक्षाकर्मी तथा कर्मचारी,सरकारी,अर्धसरकारी तथा सार्वजनिक संस्थाको कार्यालय तथा कर्मचारी,राजनीतिक दल तथा राजनीतिक दलको भातृ सङ्गठन,उम्मेदवार तथा उम्मेदवारको प्रतिनिधिलाई लागू हुनेछ। यस्तै,राजनीतिक दल तथा उम्मेदवारको मतदान एवम् मतगणना प्रतिनिधि,सार्वजनिक पद धारण गरेको व्यक्ति, सञ्चार प्रतिष्ठान,सोका कर्मचारी तथा सञ्चारकर्मी र मतदातामा आचारसंहिता लागू हुनेछ। निर्वाचन आचार संहिताको पालना गरी निर्वाचनको स्वच्छता र विश्वासनीयता कायम गर्न आयोगले अपिल गरेको छ। आज राष्ट्रपतिमा मनोनयन दर्ता गराएका उम्मेदवारले मनोनयन फिर्ता लिनसक्ने र त्यसपछि उम्मेदवारको अन्तिम नामावली प्रकाशन गर्ने कार्यक्रम रहेको निर्वाचन आयोगले जनाएको छ। राष्ट्रपतिका लागि नेपाली कांग्रेसबाट नेता रामचन्द्र पौडेल र नेकपा एमालेबाट उपाध्यक्ष एवम् संविधान सभाका अध्यक्ष सुवासचन्द्र नेम्बाङको उम्मेदवारी परेको छ।"
रामचन्द्रलाई राष्ट्रपतिमा जिताउन कांग्रेस पदाधिकारी सातवटै प्रदेश जाने,काठमाडौं : नेपाली कांग्रेसले सत्ता गठबन्धनको प्रदेश भेलामा कांग्रेस पदाधिकारीहरूलाई सहभागी गराउने भएको छ। पार्टी सभापति शेरबहादुर देउवा निवास महाराजगञ्जमा बुधबार बसेको कांग्रेस कार्यसम्पादन समिति बैठकले राष्ट्रपति निर्वाचनका लागि सातै प्रदेशमा गर्न लागेको भेलामा पार्टी पदाधिकारीहरूको सहभागीता गराउने निर्णय गरेको हो। भेलामा प्रतिनिधिसभा र राष्ट्रियसभा सदस्यहरूलाई सहभागी गराउन कांग्रेस प्रवक्ता प्रकाशशरण महतले जानकारी दिए। राष्ट्रपतिमा कांग्रेस उम्मेदवारलाई विजयी गराउन भएको सहकार्यलाई बलियो बनाउने र कांग्रेस उम्मेदवारलाई अधिक मतका साथ विजयी गराउनका लागि पहल गर्ने निर्णय भएको उनले बताए। राष्ट्रपति निर्वाचनमा कांग्रेसका रामचन्द्र पौडेल र एमालेबाट सुवास नेम्वाङको उम्मेदवारी दर्ता भएको छ।
प्रदेश १ को प्रस्तावित नाम आजै संसदमा टेबल गर्ने तयारी,"माओवादी सांसद राजेन्द्र कार्कीले प्रदेशको नामकरणका लागि सगरमाथा र कोशी नाम छलफलमा रहेको जानकारी दिए । उनले भने,सगरमाथा र कोशी दुई नाम छलफलमा छन् । यद्यपि,कोशी नाम राख्ने सम्भावना बलियो छ । विराटनगर : प्रदेश १ को नामकरण संसदको चालु अधिवेशनबाट टुंगाउने प्रक्रिया अघि बढेको छ । नामकरण नगरी पहिलो कार्यकाल विताएको प्रदेश सरकारले चालु अधिवेशनबाटै प्रदेश १ को नाम राख्ने भएको हो । संसदमा प्रतिनिधित्व गर्ने राजनीतिक दलको सहमतिसहित बुधबारको प्रदेशसभा बैठकमा प्रदेशको नाम प्रस्ताव गर्ने तयारी रहेको मुख्यमन्त्री तथा मन्त्रिपरिषदको कार्यालयले जनाएको छ । प्रदेशको नामकरणका लागि सगरमाथा र कोशी नाम छलफलमा रहेको माओवादी सांसद राजेन्द्र कार्कीले जानकारी दिए । उनले भने,सगरमाथा र कोशी दुई नाम छलफलमा छन् । यद्यपि,कोशी नाम राख्ने सम्भावना बलियो छ । प्रदेश १ को नामकरणका लागि प्रदेशसभा बैठकमा कोशी नदीको नाम प्रस्ताव गर्ने गृहकार्य भइरहेको छ । सम्भवतः कोशी नाम प्रस्ताव गर्ने तयारी रहेको बताइएको छ । राजनीतिक दलका नेताहरूको गोप्य छलफलपछि प्रदेश नामकरणको विषयले बल्ल संसदमा प्रवेश पाउने भएको माओवादी सांसद राजेन्द्र कार्कीले अन्नपूर्णलाई बताए । प्रदेशको नामकरणका लागि सगरमाथा र कोशी नाम छलफलमा रहेको उनले जानकारी दिए । उनले भने,सगरमाथा र कोशी दुई नाम छलफलमा छन् । यद्यपि,कोशी नाम राख्ने सम्भावना बलियो छ । २०७५ बैशाख २३ गते प्रदेशको राजधानी विराटनगर टुंगो लागेसँगै प्रदेश सरकारका तत्कालिन मुख्यमन्त्री शेरधन राई नेतृत्वको सरकारले नामकरणको विषय पनि टुङ्गो लगाउने भरपुर प्रयास गरेको थियो । तर, बैशाख १९ गते बसेको बैठकमा राजधानी र नामकरणका लागि प्रस्ताव पेश गरिएकोमा ४ दिनपछि विराटनगरलाई राजधानी कायम गर्न सफल भएपनि नामकरण भने हुन सकेको थिएन् । प्रदेशसभा बैठकमा कुनै बाधा अड्चन उत्पन्न नभए रातिसम्म भएपनि प्रदेशले नाम पाउने सम्भावना प्रबल रहेको नेताहरूले बताएका छन् । मुख्यमन्त्री राईले संसदको पाँचौं अधिवेशनबाटै नामाकरण टुङ्गो लगाउने प्रयास गरेका थिए । तर,सबैको अपनत्व हुने र सबैले शिरोधार्य गर्नसक्ने खालको नाम नभेटिएपछि नामाकरणको विषयले त्यतिबेला औपचारिकता पाएन् । बदलिँदो राजनीतिक घटनाक्रमले प्रदेश १ को दोस्रो मुख्यमन्त्री बनेका भीम आचार्यले पनि नामकरणको सवालमा सामान्य चर्चा चलाएका थिए । तर,बहसमा लैजान नसक्दा नामकरणको एजेण्डाले त्यतिबेला पनि संसदमा प्रवेश पाएन् । यसले सरकारको कमजोरीलाई थप मलजल गरिदियो । त्यसपछि तेस्रो मुख्यमन्त्रीका रुपमा प्रदेश १ सरकारको नेतृत्व गरेका राजेन्द्र राईले पनि पहिलो कार्यकालबाटै नामकरणको विषय टुङ्गयाउने प्रयास गरेका थिए । प्रदेशसभा बैठकमा नामकरण गरिनुपर्ने आवाज पनि उठेको थियो । नामकरणका लागि विभिन्न समिति गठन गरेर प्रक्रिया समेत अघि बढाईएको थियो । तर,अन्तिम क्षणमा आएर दलहरूले लचकता नदेखाउँदा प्रदेश सरकारको पहिलो कार्यकालबाट पनि प्रदेशको नामकरण हुन सकेन् । दलहरू आआफ्नो अडानबाट पछि सर्न नचाहँदा प्रदेश १ ले नाम पाएन् । हाल मुलुक संघीय संरचनामा रुपान्तरण भएको ५ वर्ष वितिसक्दा पनि ७ मध्ये ६ प्रदेशले आफ्नो नामकरण गरिसकेका छन् । प्रदेश १ को मात्र नामकरण हुन बाँकी छ । प्रदेश नामकरणको सवालमा दलहरु गम्भीर नबन्दा पछिल्लो ५ वर्षदेखि प्रदेशबासीले अङ्कगणितीय पहिचान बोक्दै आएका छन् । यद्यपि,बुधबार बस्ने प्रदेशसभा बैठकमा कुनै बाधा अड्चन उत्पन्न नभए रातिसम्म भएपनि प्रदेशले नाम पाउने सम्भावना प्रबल रहेको नेताहरूले बताएका छन् । नामकरणको विषयले परिस्थिति बिग्रने डर भएकाले यो विषयलाई हाल गोप्य राखिएको उनीहरूको भनाइ छ । नेपालको संविधानमा प्रदेशको नामकरण टुङ्गो लगाउन प्रदेशसभा दुई तिहाइ मत आवश्यक पर्ने व्यवस्था गरिएको छ । जसअनुसार ९३ सदस्यीय प्रदेशसभामा नामकरणको विषय टुंगो लगाउन ६३ जना सांसदको समर्थन चाहिन्छ । प्रदेश १ को प्रदेशसभामा हाल एमालेका ४०,कांग्रेसका २९,माओवादीका १३,राप्रपाका ६,नेकपा (एकीकृत समाजवादी) का ४ र जसपाको १ जना सांसद छन् । सत्तापक्ष र विपक्ष विभाजित हुँदा कसैको पनि दुईतिहाइ मत पुग्नसक्ने सम्भावना कम रहेकाले सर्वसम्मतिमै नामकरण टुङ्गयाउने तयारी रहेको जनाइएको छ ।"
राष्ट्रपति उम्मेदवार नेम्वाङलाई भोट हाल्न वामदेवलाई ओलीको आग्रह,काठमाडौं: नेकपा एमालेका अध्यक्ष केपी शर्मा ओलीले एकता राष्ट्रिय अभियानका अध्यक्ष वामदेव गौतमलाई भेटेका छन्। गौतमलाई भेट्न ओली भैंसेपाटी पुगेका थिए। करिब एक घण्टाको वार्तामा समसामयिक राजनीतिक घटनाक्रमसँगै राष्ट्रपति निर्वाचनका विषयमा छलफल भएको थियो। एमाले अध्यक्ष ओलीले एमालेले उठाएका राष्ट्रपतिका उम्मेदवार सुवास नेम्वाङलाई भोट हाल्न गौतमलाई आग्रह गरेका थिए। गौतम राष्ट्रिय सभा सदस्य हुन्। तत्कालीन नेकपा एमालेका उपाध्यक्ष वामदेव गौतम नेकपा विभाजन हुँदा दुवै पार्टी नरोजेपछि जिम्मेवारीविहीन भएका थिए। त्यसपछि उनले आफैँ एकता राष्ट्रिय अभियान नामको पार्टी गठन गरेका थिए। नेकपा विभाजन हुने क्रममा नेकपा एकता राष्ट्रिय अभियानघोषणा गरेर पार्टी मिलाउने भूमिकामा आफूलाई उभ्याउन खोजेका थिए। गौतम त्यसयता राजनीतिको किनारामा पर्दै गएका छन्।
अख्तियारको प्रवक्तामा सहसचिव दाहाल,काठमाडौं :अख्तियार दुरुपयोग अनुसन्धान आयोगको प्रवक्ताको जिम्मेवारी सहसचिव भोला दाहाललाई दिइएको छ। मंगलबारबाट लागू हुनेगरी दाहाललाई प्रवक्ताको जिम्मेवारी तोकिएको आयोगले जनाएको छ। यसअघि आयोगको प्रवक्तामा सहसचिव श्यामप्रसाद भण्डारी प्रवक्ता थिए ।
संसद्मा विपक्षी दल एमाले कि कांग्रेस ?,"अहिले संसद्को प्रमुख प्रतिपक्षी दल कांग्रेस कि एमाले भन्ने प्रश्न उठेको छ। यही प्रकरणले संसद् बन्धक बनेको छ। प्रतिपक्षी दलको व्यवस्थाबारे दायर रिटको सुनुवाइमा ढिलाइ भएकाले निकास नसिस्किएको कानून व्यवसायी बताउँछन्। काठमाडौं: मुलुकको संसदीय अभ्यास हेर्दा प्रष्ट हुन्छ, सरकारलाई समर्थन नगरेको सबैभन्दा ठूलो दल नै प्रमुख प्रतिपक्ष दल हुन्छ। संसदको रोस्टमबाट सरकारलाई समर्थन गरेका दुई दल नेपाली कांग्रेस र नेकपा एमालेबीच प्रतिपक्षीको विषयलाई लिएर बुधबार संसद चल्न सकेन। नेपाली कांग्रेस र नेकपा (एमाले) दुबैले आफू प्रमुख प्रतिपक्षी दल भएको दाबी गरेपछि बुधबारको प्रतिनिधि सभा बैठक स्थगित भएको छ। आगामी बैठक चैत ५ गते बस्ने संसद सचिवालयले जनाएको छ। ठूला राजनीतिक दलबीच नै प्रतिपक्षी हुन हानाथाप भएको छ, पूर्वसभामुख तारानाथ रानाभाट भन्छन, नेताहरूमा परिपक्वता देखिएन। संसद् बन्धक भयो। अहिले को हो प्रतिपक्ष ? यो विवाद अहिले चुलिएको छ। संविधानको प्रस्तावनामा उल्लेख गरिएको बहुदलीय लोकतान्त्रिक शासनप्रणाली अनुसार संसदमा बहुमत प्राप्त गर्ने पार्टीहरूले सरकार बनाउने र अल्पमतमा रहने दलहरू प्रतिपक्ष रहने हो। यही विषयमा अधिवक्ता विमलप्रसाद पोखरेलले सर्वोच्च अदालतमा रिट निवेदन दायर गरेका छन्। जुन मुद्दा विचाराधीन अवस्थामा छ। प्रतिपक्षमा कांग्रेसको दावीसंसद्को रोस्ट्रममा उभिएर सरकारलाई विश्वासको मत दिने घोषणा गर्दा कांग्रेस सभापति एवं संसदीय दल नेता शेरबहादुर देउवाले भनेका थिए, तर हामी प्रतिपक्षमै बस्छौं। पुस २६ गते विश्वासको मत दिएको नेपाली कांग्रेसले प्रमुख विपक्षी दलको दाबी गर्न नमिल्ने जिकिर रिट निवेदनमा गरिएको छ। रिट निवेदनमा भनिएको छ, नेपाली कांग्रेसले प्रतिपक्ष हुनुपर्ने संवैधानिक, कानूनी, सैद्धान्तिक, राजनीतिक सबै खालका चरित्रहरू गुमाइसकेको हुनाले प्रतिपक्षको ताज र सेवा सुविधा प्राप्त गर्न नसक्ने कुरा प्रष्ट भइसकेको छ। संघीय संसद्का पदाधिकारी तथा सदस्यको पारिश्रमिक तथा सुविधासम्बन्धी ऐन, २०७३ को दफा २ (ङ)मा भनिएको छ, विपक्षी दलको नेता भन्नाले मन्त्रिपरिषद् गठन गर्ने वा मन्त्रिपरिषद् गठन गर्न समर्थन गर्ने दलबाहेक प्रतिनिधिसभा वा राष्ट्रिय सभामा १० प्रतिशत वा सोभन्दा बढी सदस्यहरू भएका दलहरूमध्ये सबैभन्दा बढी सदस्य भएको दल सम्झनुपर्छ।' सरकारलाई समर्थन गरे पनि सरकारमा सामेल नभएकोले आफू प्रतिपक्षी दल नै रहेको तर्क कांग्रेसको छ। प्रतिपक्षमा एमालेको दावी किन ?प्रधानमन्त्रीमा नियुक्त दाहाललाई विश्वासको मत दिएका नेपाली कांग्रेस, नेकपा (एमाले), नेकपा (माओवादी केन्द्र), नेकपा (एकीकृत समाजवादी)को हैसियत एउटै प्रकृतिको थियो। प्रधानमन्त्रीलाई विश्वासको मत दिएर प्रमुख प्रतिपक्षी दलको दावी गर्न मिल्दैन। यसअघि सरकारलाई समर्थन गरेको नेकपा एमाले अहिले सरकारबाट बाहिरिएको छ। सरकारलाई दिएको समर्थन फिर्ता लिएका कारण स्वभाविकरुपमा प्रतिपक्षी बनेको दावी एमालेको छ। पूर्वसभामुख एवं वरिष्ठ अधिवक्ता दमनाथ ढुंगाना दलका कारण संसद् बन्धक बन्न नहुने बताउँछन्। उनले भने, प्रतिपक्षको अनुहार छिटोछिटो बदलिएको धेरै पटक देख्न पाइने भो। प्रतिपक्षीको विषयलाई लिएर रिट निवेदन दायर गरेका अधिवक्ता पोखरेल सर्वोच्च अदालतले सुनुवाइ छिटो गरे समाधान निस्कने बताउँछन्। गत माघ १६ गते निवेदन दर्ता भएको उल्लेख गर्दै अधिवक्ता पोखरेलले भने, यो रिट निवेदन विशेष प्रकृतिको हो। एक महिना भइसक्दा पनि टुंगो लागेको छैन। संसद्मा रहेका दलमध्ये कस्तो अवस्थामा प्रमुख प्रतिपक्षी हुन्छ भन्ने विषय सर्वोच्चबाटै विस्तृत व्याख्या गर्नु पर्ने आवश्यकता छ।"
प्रदेश १ नामाकरण : विराटनगरका केही स्थानमा निषेधाज्ञा जारी,"विराटनगर : जिल्ला प्रशासन कार्यालय मोरङले विराटनगरका केही स्थानमा निषेधाज्ञा जारी गरेको छ। प्रदेश सभाले बुधबार नामाकरण गर्ने तयारी गरेपछि जिल्ला प्रशासन कार्यालयले प्रदेशसभा आसपास क्षेत्रमा निषेधाज्ञा जारी गरेको हो। प्रमुख जिल्ला अधिकार तिर्थराज भट्टराईले निषेधाज्ञा सम्बन्धी सूचना जारी गर्दै प्रदेशको नामाकरणको प्रक्रिया अघि बढेकाले प्रदेश सभा आसपासको क्षेत्रमा धर्ना,जुलुस तथा प्रदर्शन निषेध गरेको जानकारी दिएका छन्। विराटनगरस्थित देवकोटा चोकदेखि कोशी अस्पताल चोकसम्म,जिल्ला प्रशासन कार्यालय वरपर,मुख्यमन्त्री तथा मन्त्रिपरिषदको कार्यालय र मुख्यमन्त्रीको निवास वरपर दिउँसो ३ बजेसम्मलाई अर्को आदेश नभएसम्म सभा,जुलुस,र्याली र धर्ना गर्न नगर्न सूचनामा भनिएको छ। नेपाली कांग्रेस र नेकपा एमालेले प्रदेश १ को नाम कोशीराख्न प्रस्ताव गरेको छ । प्रदेशसभा सचिवालयमा बुधबार दुवै दलले प्रदेश १ को नामकरणका लागि कोशी नाम दर्ता गराएका हुन् । एमालेका रामबहादुर मगर प्रस्तावक रहेको उक्त प्रस्तावको समर्थन कांग्रेसका भूमिप्रसाद राजवंशी,एमालेका विदुरकुमार लिङ्थेप र निरनकुमार राईले गरेका छन् । प्रदेश १ को नामकरणका लागि नेकपा एकीकृत समाजवादी र जनता समाजवादी पार्टीको तर्फबाट पनि प्रस्ताव दर्ता भएको छ । दुवै दलले किराँतलिम्बुवानसगरमाथा नाम प्रस्ताव गरी दर्ता गराएका छन् । नेकपा एसका सांसद तथा तत्कालिन मुख्यमन्त्री राजेन्द्रकुमार राई प्रस्तावक रहेको उक्त प्रस्ताव जसपाकी सांसद तथा मन्त्री निर्मला लिम्बूको समर्थनमा दर्ता गराइएको हो। दलहरूबाट प्रस्तावित नाम निर्णयार्थ संसदमा पेश गर्ने तयारी छ । नेकपा (माओवादी केन्द्र) ले पनि कोशी नामकै पक्षमा मतदान गर्ने बताइएको छ ।"
वामदेवलाई भेट्न एमाले अध्यक्ष ओली भैंसेपाटीमा,काठमाडौं : नेकपा एमालेका अध्यक्ष केपी शर्मा ओली एकता राष्ट्रिय अभियानका अध्यक्ष वामदेव गौतम भेट्न गएका छन्। ओली भैंसेपाटीस्थित निवासमा गौतमलाई भेट्न गएका हुन्। राष्ट्रपतिमा उपाध्यक्ष सुवासचन्द्र नेम्वाङ एमालेबाट उम्मेदवार बनेपछि राष्ट्रिय सभा सदस्यसमेत रहेका गौतम भेट्न ओली गएका हुन्। ओलीले नेम्वाङलाई मत माग्दै कांग्रेसबाहेकका संसद प्रतिनिधित्व गर्ने दललाई पत्र पठाएका थिए। ओली र गौतमबीच लामो समयदेखि संवादहीनता रहेको छ। तत्कालीन नेकपा एमालेका उपाध्यक्ष वामदेव गौतम नेकपाविभाजन हुँदा दुवै पार्टी नरोजेका उनी जिम्मेवारीविहीन भएका हुन्। पछि उनले आफैँ पार्टी गठन गरेका थिए। नेकपा विभाजन हुने क्रममा नेकपा एकता राष्ट्रिय अभियानघोषणा गरेर पार्टी मिलाउने भूमिकामा आफूलाई उभ्याउन खोजेका थिए। गौतम त्यसयता राजनीतिको किनारामा पर्दै गएका छन्।
प्रदेश १ को प्रस्तावित नाम कोशी बहुमतले स्वीकृत,"विराटनगर : प्रदेश १ को नामकरणका निम्ति प्रदेशसभा सचिवालयमा दर्ता गराइएको किराँतलिम्बुवानसगरमाथा नामको प्रस्ताव बहुमतले अस्वीकृत भएको छ। नेकपा (एकीकृत समाजवादी) र जनता समाजवादी पार्टीले दर्ता गराएको सो नामको प्रस्ताव अस्वीकृत भएको हो। नेकपा एसका सांसद तथा तत्कालिन मुख्यमन्त्री राजेन्द्रकुमार राई प्रस्तावक रहेको उक्त प्रस्ताव जसपाकी सांसद तथा मन्त्री निर्मला लिम्बुको समर्थनमा दर्ता गराइएको थियो। तर बुधबार बसेको प्रदेशसभा बैठकमा सो नामको प्रस्ताव बहुमतले अस्वीकृत भएको हो। नामकरणका निम्ति प्रदेशसभामा नेकपा एमाले र नेपाली कांग्रेसले दर्ता गराएको कोशी नामको प्रस्ताव भने स्वीकृत भएको छ। प्रदेशसभाका बहुमत सांसदहरूको समर्थनमा सो प्रस्ताव छलफलका निम्ति स्वीकृत भएको प्रदेशसभा सचिवालयका प्रवक्ता चन्द्रमणि पोखरेलले बताए। उनले हालः उक्त प्रस्तावउपर प्रदेशसभा बैठकमा छलफल भइरहेको जानकारी दिए। उनले भने, नाममाथिको छलफल सकिएपछि मत विभाजन हुन्छ। मत विभाजनमा प्रदेशसभाको दुई तिहाइ बहुमतले नाम पारित गरेपछि प्रदेशले नाम पाउँछ। प्रदेशसभामा हाल भने कोशी नाममाथिको छलफल जारी छ।"
जसपा प्रदेश १: याक्खाको अध्यक्षतामा १२८ सदस्यीय समिति गठन,"काठमाडौं: जनता समाजवादी पार्टी (जसपा) नेपालको प्रदेश १ को समिति पुनर्गठन भएको छ। मंगलबार सम्पन्न पूर्ण बैठकले दीपक याक्खाको अध्यक्षतामा १२८ सदस्यीय समिति पुनर्गठन गरेको हो। समितिको सचिवहरुमा घनराज सुब्बा, हस्तशोभा राई, शान्ता घतानी, तेजमाया दुमी, सुब्बालाल मेहता र कोषाध्यक्षमा केशरमान गुरुङ छन्। बैठकले प्रदेशमा रहेका राजनीतिक दल र प्रदेश सरकारसँग समन्वय गर्नका लागि प्रदेश इन्चार्जसमेत रहेका कार्यकारिणी समिति सदस्य रकम चेम्जाङ, अध्यक्ष दीपक याक्खा र मुख्य सचिव घनश्याम कटुवाललाई जिम्मेवारी दिएको छ। त्यस्तै पार्टी संगठनलाई व्यवस्थित गर्न जिल्ला र प्रदेशका सबै जिल्लामा पालिका स्तरीय समितिलाई आवश्यक्ता अनुसार गठन, पुनर्गठन गर्न गराउन पदाधिकारीहरुलाई जिम्मेवारी तोकेको छ। आसन्न स्ववियु निर्वाचनका सन्दर्भमा प्रदेशभित्रका सबै विश्वविद्यालय तथा क्याम्पसहरुमा पार्टी सम्बद्ध विद्यार्थी संगठनलाई सक्रिय बनाई आवश्यक समन्वय गर्न गणेश राईको संयोजकत्वमा सात सदस्यीय समिति गठन गरिएको छ।"
प्रदेश १ को नाममा कोशी र किराँतलिम्बुवानसगरमाथा प्रस्ताव,"दलहरूबाट प्रस्तावित नाम निर्णयार्थ संसदमा पेश गर्ने तयारी छ । नेकपा (माओवादी केन्द्र) ले पनि कोशी नामकै पक्षमा मतदान गर्ने बताइएको छ । विराटनगर :नेपाली कांग्रेस र नेकपा एमालेले प्रदेश १ को नाम कोशीराख्न प्रस्ताव गरेको छ । प्रदेशसभा सचिवालयमा बुधबार दुवै दलले प्रदेश १ को नामकरणका लागि कोशी नाम दर्ता गराएका हुन् । एमालेका रामबहादुर मगर प्रस्तावक रहेको उक्त प्रस्तावको समर्थन कांग्रेसका भूमिप्रसाद राजवंशी,एमालेका विदुरकुमार लिङ्थेप र निरनकुमार राईले गरेका छन् । प्रस्तावमा विभिन्न जातिजाति,धर्मसंस्कृति,भौगोलिक विविधता,ऐतिहासिकतालगायतका विषयलाई कोशी नामले नै सम्बोधन गर्ने भएकाले उक्त नाम प्रदेश १ का लागि उपयुक्त रहेको भनी उल्लेख गरिएको छ । प्रदेशले आफ्नो नामकरण प्रदेशसभाबाट आफैले गर्नुपर्नै दायित्व पूरा गर्नका लागि यस प्रदेशमा विकसित भएका हिन्दू धर्म,बौद्ध धर्मको दर्शन,किराँत सभ्यता, मिथिला सभ्यता,लिम्बुवान संस्कृति,विराट क्षेत्रको इतिहास,कोच संस्कार र संस्कृति समेतलाई समेट्ने गरी तथा कोशी नदी र यसका शाखा नदीहरूमै ऐतिहासिक,धार्मिक तथा जातजाती,भाषा,सभ्यता र संस्कृतिको विकास भएकाले यस क्षेत्रको मूल आधारको रुपमा हिमालदेखि पहाड र तराईको भूभागमा कोशी नदी प्रवाहको क्षेत्र भित्रै सम्पूर्ण अवस्थाको वर्तमान र भावी विकास र समृद्धि समेत जोडिएको हुनाले यस प्रदेशको नाम कोशी प्रदेश राख्न उपयुक्त ठानिएको छ,प्रस्तावमा भनिएको छ । प्रदेश १ को नामकरणका लागि नेकपा एकीकृत समाजवादी र जनता समाजवादी पार्टीको तर्फबाट पनि प्रस्ताव दर्ता भएको छ । दुवै दलले किराँतलिम्बुवानसगरमाथा नाम प्रस्ताव गरी दर्ता गराएका छन् । नेकपा एसका सांसद तथा तत्कालिन मुख्यमन्त्री राजेन्द्रकुमार राई प्रस्तावक रहेको उक्त प्रस्ताव जसपाकी सांसद तथा मन्त्री निर्मला लिम्बूको समर्थनमा दर्ता गराइएको हो। दलहरूबाट प्रस्तावित नाम निर्णयार्थ संसदमा पेश गर्ने तयारी छ । नेकपा (माओवादी केन्द्र) ले पनि कोशी नामकै पक्षमा मतदान गर्ने बताइएको छ ।"
बलात्कार कसुरमा वृद्धलाई २ वर्ष कैद,नुवाकोट : बलात्कार कसुरमा नुवाकोटका एक वृद्धलाई दुई वर्ष कैद सजायको फैसला भएको छ। १३ वर्षीया एक बालिकालाई बलात्कार गरेको कसुरमा बेलकोटगढी नगरपालिका४ डाँडाखर्कका ६८ वर्षीय ऋषिबहादुर बाँस्कोटालाई जिल्ला अदालत नुवाकोटले दुई वर्ष कैद सजायको फैसला गरेको हो। नुवाकोटका जिल्ला न्यायाधीश मदनबहादुर धामीको इजलासले मंगलबार आंशिक दाबी पुग्ने ठहर गर्दै २ वर्ष कैद सजाय र २५ हजार रुपैयाँ पीडितलाई क्षतिपूर्ति भराउन आदेश दिएको हो। २०७७ मंसिर २४ गते बलात्कार गरेको दावी गर्दै जिल्ला प्रहरी कार्यालयमा मंसिर २९ गते उजुरी दर्ता भएको थियो। पीडित बालिकाको स्वास्थ्य परीक्षण मंसिर २९ गते त्रिशूली अस्पतालमा भएको थियो। जिल्ला अदालतले आरोपित बाँसकोटालाई २०७७ पुस १६ गते पुर्पक्षका लागि थुनामा राख्न आदेश दिएकोमा २६ महिनापछि अन्तिम फैसला भएको हो।
एक करोड बढीको सुनसहित तीन भारतीय पक्राउ,"चितवन : बहुमुल्य धातुका गहनासहित चितवन प्रहरीले तीन जनालाई पक्राउ गरेको छ। एक करोड १० लाख मूल्य बराबरको सुन र हिरा जडित गरगहनासहित तीन जना भारतीय नागरिकलाई मंगलबार राति पक्राउ गरेको हो। पक्राउ पर्नेमा कार चालक भारतको उत्तर प्रदेश राज्यको बलिया जिल्ला फेफना थानाका ४२ वर्षीय विनोद प्रसाद, कारमा सवार भारत पश्चिम बंगाल राज्यको हौडा जिल्ला गोलावाडी पुलिस थाना, सल्किया स्कुलरोड कलकत्ताका ५१ वर्षीय गणपत कुमार तोसावर र सोही स्थानका ४२ वर्षीय नरेश बर्मा पक्राउ परेका हुन्। ६३८९८ तोला सुन र २२८७८ तोला हिराजडित तयारी अवस्थाका गरगहना बरामद गरेको जिल्ला प्रहरी कार्यालयले जनाएको छ।     भारतीय नम्बर को टाटा नेक्सन गाडीको भित्री भागमा लुकाएर अवैध रूपमा ओसारपसार गरिरहेको अवस्थामा पक्राउ गरिएको चितवन प्रहरी प्रमुख एसपी रामेश्वर कार्कीले बताए। प्रहरी निरीक्षक सुवास भट्टको नेतृत्वमा रहेको टोलीले मंगलवार राती एक बजे भरतपुर महानगरपालिका वडा नं १२ गोन्द्राङमा चेकजाच गर्दा अवैध गहना फेला परेको हो। जिल्ला प्रहरी कार्यालय चितवनले पत्रकार सम्मेलन गरेर पक्राउ परेकालाई सार्वजनिक गरेको हो। बरामद गहना सहित पक्राउ परेका उनीहरूलाई पथलैयामा रहेको राजश्व अनुसन्धान कार्यालयमा पठाइएको चितवन प्रहरी प्रमुख एसपी रामेश्वर कार्कीले बताए। कारको ड्राईभर बस्ने सिटको पछाडिपट्टीको सिटमुनी, गियर बक्स भित्र र एयर फिल्टर भित्र ब्लुकाई छिपाई ल्याएको गरगहना बरामद गरेको हो। घटनाबारे अनुसन्धान भइरहेको चितवन प्रहरी प्रवक्ता डीएसपी विजयराज पण्डितले बताए।"
"जन्ती बस दुर्घटना एकको मृत्यु, ४० जना घाइते",पर्सा : पर्साको पोखरियाबाट जन्ती बोकेर हिँडेको बस भारतको लौरियामा अनियन्त्रित भई दुर्घटना हुँदा एक जनाको मृत्यु भएको छ भने तीन दर्जनभन्दा बढी व्यक्ति घाइते भएका छन्। भारत विहारको बेतिया जिल्ला साठी थाना परसोना गाउँबाट बिहे गरी फर्किंदै गरेको ना५ख ११९८ नम्बरको बस आज बिहान अनियन्त्रित भई पल्टिँदा बसमा सवार पोखरिया नगरपालिका२ झाख्रा टोल निवासी १८ वर्षीय ओमप्रकाश साहको मृत्यु भएको प्रहरीले जनाएको छ। सोही दुर्घटनामा परी करिब ४० जना यात्रु घाइते भएको जिल्ला प्रहरी कार्यालय पर्साका प्रवक्ता प्रहरी नायब उपरीक्षक दीपक गिरीले जानकारी दिनुभयो । मृतको शव घर ल्याइएको र केही घाइतेको बेतिया अस्पतालमा उपचार भइरहेको प्रहरीले जनाएको छ ।
"सात महिनामा ४७ दुर्घटना, २२ को मृत्यु","नवलपरासी : नवलपरासी (बर्दघाट सुस्तापूर्व)मा सात महिनामा ४७ सवारी दुर्घटनामा हुँदा २२ जनाको मृत्यु भएको छ। यस अवधिमा एक सय ४८ घाइते भएका छन्। तीमध्ये ६१ गम्भीर र ८७ सामान्य घाइते भएको जिल्ला प्रहरी कार्यालय नवलपुरको तथ्यांकले देखाएको छ। प्रहरी कार्यालयको तथ्यांकअनुसार सात महिनाको अवधिमा मङ्सिर महिनामा सवारी दुर्घटना धेरै भएको छ। यस्तै दुर्घटनाबाट सबैभन्दा धेरै पनि सोही महिनामा आठ जनाले ज्यान गुमाएका छन्। क्रमशः साउनमा तीन जना, भदौ, असोज र माघमा एकएकजना, कात्तिकमा छ जना र पुसमा दुई जनाको मृत्यु भएको जिल्ला प्रहरी कार्यालय नवलपुरका सूचना अधिकारी सन्तोष पाठकले बताए। जिल्लामा आर्थिक वर्ष २०७७७८ मा एक सय १३ वटा सवारी दुर्घटनाबाट ४६ जनाले ज्यान गुमाएका थिए भने दुई सय २० जना घाइते भएका थिए। २०७८७९ मा ९५ वटा सवारी दुर्घटनामा परी ४१ जनाको मृत्यु र दुई सय ४८ जना घाइते भएको सूचना अधिकारी पाठकले बताए। सवारी दुर्घटना न्यूनीकरण गर्नका लागि विभिन्न सचेतनामूलक कार्यक्रम गर्दै आएको जिल्ला प्रहरी कार्यालय नवलपुरका प्रमुख प्रहरी उपरीक्षक भुवनेश्वर तिवारीले बताए।"
हात्तीको आक्रमणबाट एक जनाको मृत्यु,सिमराः हात्तीको आक्रमणबाट जीतपुर सिमरा१६ टांगियाबस्तीमा एक जनाको मृत्यु भएको छ। मृत्यु हुनेमा सन्तबहादुर दर्लामीको छोरा ४५ वर्षीया जापाङ दर्लामी रहेका छन्। मगरलाई जंगल जाने क्रममा गाउँ नजिकै हात्तीले आक्रमण गरेको र घटनास्थलमै मृत्यु भएको वडाध्यक्ष हरिदेव खरेलले जानकारी दिएका छन्। यता जंगली हात्तीको आक्रमणबाट दर्लामीको मृत्यु भएपछि स्थानीय आतंकित बनेका छन्। स्थानीय रमेश सापकोटाका अनुसार दर्लामीलाई आक्रमण गर्ने हात्ती बस्ती वरपर घुमिरहेको छ। हात्तीले बस्तीमा आउने क्रम नरोकिएपछि स्थानीयहरू भाग्न थालेको र त्रासको स्थिति रहेको सापकोटाले जानकारी दिए।
बुटवलमा चोरी गर्दै गर्दा एक जना पक्राउ,बुटवल : रुपन्देहीको बुटवल उपमहानगरपालिका११ स्थित होराइजन चोक नजिकैको घरमा पसेर सुन र ल्यापटप चोरिरहेको अवस्थामा एक जना पक्राउ परेका छन्। स्थानीय अमृता पौडेलको घरभित्रै पसेर कोठाभित्र राखिएको ल्यापटप र गहगहना चोर्न थालेको अवस्थामा स्थानीयले बुटवल११ अनुग्रह पथका १७ वर्षीय जोसेप मल्ललाई पक्राउ गरेका हुन्। स्थानीयले चोरी गर्ने व्यक्ति प्रहरीलाई बुझाएका छन्। पक्राउ परेका मल्लका बारेमा थप अनुसन्धानका लागि वडा कार्यालय रामनगरमा पठाइएको अस्थायी प्रहरी चौकी देवीनगरका प्रहरी नायव निरीक्षक लक्ष्मण न्यौपानेले जानकारी दिए।
शम्भुनाथ नगरपालिकाका मेयरविरुद्ध भ्रष्टाचार मुद्दा दायर,"काठमाडौं : सप्तरीको शम्भुनाथ नगरपालिकाका मेयर जितेन्द्र प्रसाद गुप्ताविरुद्ध भ्रष्टाचार मुद्दा दर्ता भएको छ। अख्तियार दुरुपयोग अनुसन्धान आयोगले १ लाख ४० हजार रुपैयाँ घुस लिएको भन्दै मेयर गुप्ता र सोही नगरपालिकाका इन्जिनियर रामचन्द्र साहविरुद्ध विशेष अदालतमा मुद्दा दायर गरेको हो। इन्जिनियर साहले निर्माण कार्यको भुक्तानी बपत सेवाग्राहीसँग घुस मागेको सूचना र उजुरी निवेदनका आधारमा अख्तियार दुरुपयोग अनुसन्धान आयोगले इन्जिनियर साहलाई सेवाग्राहीबाट १ लाख ४० हजार घुस लिइसकेको अवस्थामा गत माघ ३ गते पक्राउ गरेको थियो। अनुसन्धानका क्रममा मेयरसमेतको मिलोमतो देखिएको भन्दै १ लाख ४० हजार मागदाबीसहित भ्रष्टाचार निवारण ऐन, २०५९ को दफा ३ को उपदफा (१) र सोही दफा ३ को उपदफा (१) देहाय खण्ड (घ) बमोजिम कैद र बिगोबमोजिम जरिवाना माग गरिएको छ।"
सडकमै सडक सुरक्षा सचेतना कार्यक्रम,"काठमाडौं : ट्राफिक प्रहरीले सडकमै पुगेर सडक सुरक्षा सचेतना कार्यक्रम सञ्चालन गरेको छ। काठमाडौं उपत्यका ट्राफिक प्रहरी कार्यालयले मंगलबार उपत्यकाका विभिन्न स्थानमा छ सय ८२ चालकसँग सडक सुरक्षा सचेतना कार्यक्रम सञ्चालन गरेको हो। कार्यालयका प्रवक्ता, प्रहरी वरिष्ठ उपरीक्षक राजेन्द्रप्रसाद भट्टले ट्राफिक प्रहरी कार्यालयमै बोलाएर कार्यक्रम गर्दा चालकको समय अभाव हुने भएकाले सडकै गएर सडक सुरक्षा सचेतना कक्षा सञ्चालन गरिएको जानकारी दिए। ट्राफिक प्रहरीले नयाँ बसपार्कमा एक सय ५०, बौद्धमा एक सय १९, नागढुङ्गामा ९२, न्युरोडमा ७०, सुकेधारामा ६०, सोह्रखुट्टे र स्वयम्भूमा ५०५०, कपनमा ३०, बूढानीलकण्ठमा २५, कीर्तिपुरमा २२, काँडाघारीमा नौ, थानकोटमा तीन र भैँसेपाटीमा दुईजना चालकलाई सडक सुरक्षा सचेतना दिइएको हो। कार्यक्रममा चालकलाई मापसे, लापसे र ढोका खुल्ला गरी सवारी चलाउँदा हुने दुर्घटना तथा त्यसबाट हुने धनजनको क्षतिका विषयमा जानकारी गराइएको प्रवक्ता भट्टले बताए। यस्तै, तीव्र गति, आरक्षण सिट, रातोबत्ती, फुटपाथ पार्किङ, सडक लेनलगायतका विविध ट्राफिक नियम तथा कानुनका बारेमा पनि सजग गराइएको सो कार्यालयले जनाएको छ। काठमाडौं उपत्यका ट्राफिक प्रहरी कार्यालय तथा मातहतका ट्राफिक प्रहरी कार्यालयले सडक संस्कारको अभिवृद्धि र दुर्घटना न्यूनीकरण गर्न विभिन्न अभियान नै चलाएर चालकसहित सडक प्रयोगकर्ता लक्षित चेतनामूलक कार्यक्रम गर्दै आएको छ।"
व्यवसायी शाहविरुद्ध चार वटा मुद्दा दायर गर्न सुझाव,"काठमाडौं : नेपाल प्रहरीको केन्द्रीय अनुसन्धान व्युरोले ठगी मुद्दामा पक्राउ परेका पृथ्वीबहादुर शाहले ५६ जना अमेरिका नागरिकसँग ठगी गरेको जनाएको छ। बुधबार काठमाडौंमा पत्रकार सम्मेलन गर्दै व्युरोले शाह र उनका सहयोगी मिलेर विभिन्न कम्पनी नै खडा गरेर नेपालको कानुनबिपरित विदेशी मुद्रासमेत भित्र्याएको खुलेको जनाएको छ। अमेरिकी नागरिकसँग एन्टीभाइरस, बिल भुक्तानीलगायतका सम्बन्धमा सम्पर्क स्थापित गरेर ठगी गरेको खुलेको व्युरोले जनाएको छ। अवैधरूपमा ठगी गरिएको रकम थाइल्याण्डसमेत पठाउने गरेको पाइएको व्युरोका प्रवक्ता सञ्जय सिंह थापाले जानकारी दिए। पीडित व्यक्तिहरूबाट ४५ लाख ४६ हजार अमेरिकी डलर, २२ हजार पाउण्ड र तीन लाख क्यानडियन डलर ठगी गरिएको देखिएको उनले बताए। व्युरोले शाहसहित उनका सहयोगीविरुद्ध ठगी, संगठित अपराध, सहकारी ठगी र लिखतसम्बन्धी कसूर गरी चार वटा मुद्दा दायर गर्न सुझाव दिएको छ। गत पुस २२ गते प्रक्राउ परेका शाहसहित ७ जनाविरुद्धको अनुसन्धान सकेर व्युरोले सरकारी वकिल कार्यालयलाई प्रतिवेदन बुझाएको छ। अनुसन्धान अधिकृतका अनुसार शाहले अमेरिकी नागरिकलाई बाध्य पारेर पैसा पठाउन लगाउँथे। उनीहरूबाट ठगिएकामध्ये अधिकांश वृद्ध उमेर समूहका छन्। अवैध रकम ल्याएको आरोप लागेका शाहले अनुसन्धानको क्रममा नेपालमा घुम्न आएका अमेरिकी पर्यटकलाई सहयोग गर्ने र सहयोग बापतको रकम लिएको दाबी गरेका छन्। सरकारी वकिल कार्यालयलाई बुझाएको प्रतिवेदनमा व्युरोले शाहसहितको समूहलाई व्यक्तिविरुद्ध ठगी, लिखतसम्बन्धी कसूर, सहकारी ठगी र संगठित अपराधको कसुरमा मुद्दा दायर गर्न सकिने सुझाव दिएको छ। उनका भाइ विजयविक्रम शाहविररद्ध सहकारी ठगी, लिखत कीर्ते गरेको, ठगी र संगठित अपराधको मुद्दा चलाउन सुझाव दिएको हो। प्रहरीले शाहसहित ७ जनालाई प्रक्राउ गरी अनुसन्धान गरेको थयो। अन्य १३ जना भने फरार छन्।"
ड्युटीका क्रममा बेहोस भएका प्रहरी सहायक हवल्दारको मृत्यु,"बैतडी : बैतडीको मेलौली नगरपालिका२ सलेना प्रहरी चौकीमा कार्यरत प्रहरी सहायक हवल्दारको मृत्यु भएको छ। कैलाली घर भएका ३२ वर्षीय प्रहरी सहायक हवल्दार नविन चौधरीको ड्युटीका क्रममा एक्कासि बेहोस भएर निधन भएको हो। बुधबार दिउँसो ड्युटीका क्रममा एक्कासि बेहोस भए, उपचारका लागि पाटन प्राथमिक स्वास्थ्य केन्द्रमा पुर्याउँदा डाक्टरले मृत घोषणा गरे, जिल्ला प्रहरी कार्यालय बैतडीका प्रवक्ता प्रहरी निरीक्षक लोकराज जोशीले भने। घटना बारे अनुसन्धान भइरहेको उनले बताए।"
जग्गादाताको शालिक अनावरण,धनकुटा : साँगुरीगढी गाउँपालिका९ स्थित आहाले स्वास्थ्य चौकीलाई जग्गा प्रदान गर्ने स्वर्गीय पूर्णप्रसाद राईको शालिक अनावरण गरिएको छ। साँगुरीगढी गाउँपालिका अध्यक्ष जितेन्द्र राई र उपाध्यक्ष मुना राईले संयुक्त रूपमा बुधबार स्वास्थ्य चौकी परिसरमा स्थापना गरिएको शालिक अनावरण गरेका हुन्। तत्कालीन् आहाले गाउँ पञ्चायतका प्रधानपञ्च स्वर्गीय राईले स्वास्थ्य चौकी स्थापनार्थ ७ रोपनी जग्गा निःशुल्क प्रदान गरेका थिए। जग्गा दाताको सम्मान स्वरूप स्वास्थ्य चौकी परिसरभित्र उनको प्रतिमा स्थापना गरिएको हो। गाउँपालिकामार्फत गत आर्थिक वर्षको योजना तथा कार्यक्रममार्फत निर्माण गरिएको थियो। सो अवसरमा जग्गा दाताको छोरा ध्रुवदेव राई लगायत परिवारका सदस्यलाई सम्मान गरिएको थियो। स्वर्गीय राईका छोरा ध्रुवदेवका अनुसार चौकीलाई अपुग अरू जग्गा पनि निःशुल्क दिने तयारी गरिएको बताए।
महासेनानी शाह र प्रमुख सेनानी तिमसिनालाई थुनामा राख्नुको कारण देखाउन जंगी अड्डालाई सर्वोच्चको आदेश,न्यायाधीश हरिप्रसाद फुयालको इजलासले बन्दीप्रत्यक्षीकरण रिटमा सुनुवाइ गर्दै प्राड महासेनानी शाह र प्रमुख सेनानी तिमसिनालाई थुन्नुको कारणसहित बन्दीलाई उपस्थित गराउन आदेश जारी गरेको हो। काठमाडौं : सर्वोच्च अदालतले सैनिक हिरासतमा राखिएका प्राड महासेनानी महेन्द्रजंग शाह र प्रमुख सेनानी कुलदीप तिमसिनालाई कारणसहित उपस्थित गराउन आदेश दिएको छ। न्यायाधीश हरिप्रसाद फुयालको इजलासले बन्दीप्रत्यक्षीकरण रिटमा सुनुवाइ गर्दै शाह र तिमसिनालाई थुन्नुको कारणसहित बन्दीलाई उपस्थित गराउन सैनिक मुख्यालय जंगी अड्डाको नाममा आदेश जारी गरेको हो। दुई महिनादेखि सैनिक हिरासतमा रहेका उपरथी प्रेम शाहीलाई सयोग गरेको भन्दै सेनाले शाह र तिमसिनालाई पनि हिरासतमा राखेको छ। स्रोतका अनुसार सैनिक अदालतले उनीहरूको बयान लिइरहेको छ। सोधपुछका लागि बोलाएका प्राड दुवैजनालाई नियन्त्रणमा लिएपछि परिवारका सदस्यले मंगलबार गैरकानुनी रुपमा थुनामा राखेको भन्दै सर्वोच्चमा बन्दीप्रत्यक्षीकरणको रिट दायर गरेका थिए।
मापसे गरेर स्कुल बस चलाउने पक्राउ,"काठमाडौं: मादक पदार्थ सेवन (मापसे) गरेर स्कुल बस चलाउने चालक पक्राउ परेका छन्। काठमाडौं उपत्यकामा बुधबार बिहान गरिएको विशेष चेकिंङका क्रममा मापसे गरेर स्कुल बस चलाउने एक चालकसहित ८७ जना चालकलाई कारबाही गरिएको ट्राफिक प्रहरीले जनाएको छ। ट्राफिक प्रहरीले सवारी जाँचकै क्रममा मापसे गरेका स्कुल बसका चालकलाई नियन्त्रणमा लिएको हो। बुङमति स्थित त्रिरत्न माध्यमिक विद्यालयको बागमती प्रदेश०१००६ ख ४६ २९ नम्बरको बसका चालक काभ्रेपलान्चोकको पाँचखाल नगरपालिका ११ का २७ वर्षीय बुद्ध लामालाई नियन्त्रणमा लिइएको छ। कोटेश्वरमा भइरहेको चेकिङमा लामाले मदिरा पिएर स्कुल बस चलाएको पाईएपछि उनलाई नियन्त्रणमा लिएर प्रहरी प्रभाग कोटेश्वरमा बुझाइएको छ। त्यस्तै अवस्था ठिक नभएका स्कुल बस चलाउँदै गरेका २ जना चालक पनि कारबाहीमा परेका छन्। विशेष चेकिङकै क्रममा कागजपत्र साथमा नराख्ने, सवारी साधनको अवस्था ठिक नराख्नेलगायत विविध कसुरमा २३ जना पानी ट्याङकरका चालक पनि कारबाहीमा परेका छन्। नयाँसपार्कमा १५, कीर्तिपुरमा ३, कलंकी र काँडाघारीमा २२ र न्यूरोड क्षेत्रमा १ जना गरी २३ जना ट्याङ्करका चालक कारबाहीमा परेका हुन्। यसका साथै अन्य कसुरमा ६१ जना चालकलाई ट्राफिक प्रहरीले कारबाही गरेको छ। काठमाडौँ उपत्यकाको ट्राफिक आवागमनलाई सहजीकरण गर्न, सवारी दुर्घटना न्यूनीकरण र ट्राफिक नियम पालना गराउने उद्देश्यका साथ ट्राफिक प्रहरीले नियमित तथा विशेष चेकिङ गर्दै आएको काठमाडौँ उपत्यका ट्राफिक प्रहरी कार्यालयका प्रवक्ता राजेन्द्र प्रसाद भट्टले जानकारी दिए। सवारी दुर्घटनामा कमी ल्याउन र नियम कानुनको परिपालना गर्ने कार्यमा ट्राफिक प्रहरीले चालेको अभियानमा सम्बन्धित सबैको सहकार्य आवश्यक रहेको पनि प्रवक्ता भट्टले बताए।"
अर्घाखाँचीमा २७ किलोमिटर सडकको स्तरोन्नतिसँगै कालोपत्रे,"सन्धिखर्क : मदन भण्डारी लोकमार्गअन्तर्गत अर्घाखाँचीमा सडकको स्तरोन्नतिको काम सुरु भएको छ। अर्घाखाँचीको सन्धिखर्क नगरपालिका१०, रुब्दीबाट सुरु गरी पोखेडाँडा, भण्डार, रतनमारे हुँदै मालारानी गाउँपालिकाको गोखुंगासम्मको २७६ किलोमिटरको स्तरोन्नति सुरु गरिएको मदन भण्डारी लोकमार्गका प्रमुख इन्जिनियर सशांक मिश्रले बताए। अर्घाखाँचीको सन्धिखर्क नगरपालिका, मालारानी गाउँपालिका, प्युठानको झिमरुक गाउँपालिका र गुल्मीको मदाने गाउँपालिकाका बासिन्दाहरू प्रत्यक्ष लाभान्वित हुनेछन्। यो सडक गुल्मी, पाल्पा र स्याङ्जा जिल्लाको संगमस्थल रिडीबाट, बल्कोट, अर्घा, रतनमारे, गोखुंगा हुँदै प्युठान, रोल्पा भएर यो सडक सुर्खेतमा पुग्ने छ। सडकको स्तरोन्नतिका लागि श्रेष्ठ कन्ट्रक्सन प्रालीले भ्याटबाहेक एक अर्ब ९ करोडको लगानीमा सम्झौता गरेको मदन भण्डारी लोकमार्गका सुचना अधिकारी इन्जिनियर वीरेन्द्रप्रसाद गुप्ताले बताए। २७६ किलोमिटर लम्बाई र ११ मिटर चौडाइ हुने सडकको कालोपत्रे गरिने सूचना अधिकारी गुप्ताको भनाइ छ। रिडीबाट गुल्मीको खज्रयाङ हुँदै अर्घाखाँचीको बल्कोटसम्मको भागमा काम भइरहेको छ।"
ह्वाट्सएप म्यासेजले गुम्यो ८६ हजार,"काठमाडौं : ह्वाट्सअपमा अन्जान नम्बरबाट आएको म्यासेजको विस्वास गर्दा ललितपुरका प्रकास मर्हजन ठगिएका छन्। सिरियाबाट पार्सल पठाएको कर तिर्न भन्दै उनलाई नेपालमै रहेको व्यक्तिले ८६ हजार ठगी गरे। ललितपुर सानोगाउँका प्रकास मर्हजन रंग लगाउने काम गर्छन्। नेपालमै केही गरेर परिवार पाल्ने सोचमा रहेका उनी लकडाउनको बेला बेरोजगार बने। साँझ बिहानको गाँस धान्न गाह्रो भएपछि उनी कतार पुगे। कतारको एयरपोर्टमा हाउस किपिङको काम पाएका उनले कमाइ भने राम्रो गर्न सकेनन्। काम धेरै र तलब कम भएपछि नेपाल फर्किए। केही महिना अघिको वल्डकपमा सेक्युरिटी गार्डको काम पाए १ महिनाका लागि पुनः कतार गए। तर फेरि पनि कमाइ उस्तै। नेपाल फर्किएर रंग लगाउने काम गरिरहेका थिए। केही दिनअघि उनको ह्वाट्सअपमा अपरिचित नम्बरबाट म्यासेज आयो। एसजी सर्भिस लिमिटेडको डिप्लोम्याटिक एजेन्ट एरिक पिटर नामबाट उक्त म्यासेज आएको थियो। म्यासेजमा भनिएको थियो, म सिरियाली सैनिक हुँ। भर्खर गएको भूकम्पले यहाँ धेरै मानिसको मृत्यु भयो। म उद्धारमा आएको हो। आतंकवादीले लुकाएर राखेको धेरै रकम मैले फेला पारेको छु। म यो रकम र पार्सल तिमीलाई पठाउन चाहन्छु। तिमीले पार्सल पाएपछि म नेपाल आउँछु अनि मिलेर बिजनेसमा लगानी गरौला। उक्त नम्बरमा प्रकासले कुराकानी गर्दै गए। उक्त व्यक्तिले धेरै पैसा भेटाएको पैसा र ब्यागको फोटो पनि पठाए। प्रकासले कुराकानी गर्दै गए, विस्वास पनि गर्दै गए। कुराकानीकै क्रममा पैसा र पार्सल नेपालको बोर्डरमा आइसकेको र कागजात मिलाउन र भन्सार तिर्नका लागि ८६ हजार नेपाली रकम खर्च हुने बताए। पैसा र पार्सल आउने बिस्वासमा परेका प्रकासले श्रीमतीको गहना बैंकमा राखेर सुजन याख्या नामको नविल बैकको विरगन्ज शाखामा रहेको अकाउन्ट नम्बरमा पैसा पठाए। सुजनलाई नेपालको एजेन्ट भएको र सम्पूर्ण काम सुजनले नै गर्ने भन्दै पिटरले म्यासेजमा बताए। सोहीअनुसार प्रकासले सुजनको अकाउन्टमा अनलाइनमार्फत पैसा पठाए। पैसा प्राप्त गरेपछि उक्त नम्बरबाट पुनः हिरा मोती र बहुमूल्य गहना देखाउँदै यो सबै नेपाल पठाउन थप २ लाख लाग्ने र रकम पठाउन आग्रह गर्दै म्यासेज गरे। प्रकासले पैसा पठाउन नसक्ने बताए। त्यसपछि पिटरले प्रकासलाई धम्काउन थाले। थप पैसा दिन दवाव दिए। प्रकासलाई धम्की आउन थालेपछि उनले आफू ठगिएको थाहा पाए। उनी भन्छन्, यस्तो विषयमा पहिले पनि सुनेको थिएँ। तर मलाई फोटो भिडियो पठाएर फसायो। हामी काम गरिखानेका लागी ८६ हजार भनेको चार महिना परिवार पाल्ने पैसा हो। निकै ठुलो रकम हो। म प्रहरीमा निवेदन दिन गए। विदेशी नाम राखी मलाई यहीको नेपालीले ठगी गरेको रहेछ।' उनको मुद्दा उपत्यका अपराध अनुसन्धान कार्यालयमा दर्ता भएको छ। अपराध अनुसन्धान कार्यालयका प्रवक्ता सोमेन्द्र सिंह राठौरले प्रकासको निवेदनका विषयमा अनुसन्धान भइरहेको बताए। 'हामीले पैसा पठाएको बैंकमा सम्पर्क गरी एकाउन्ट डिटेल्सका लागि पठाएका छौं। केही दिनमा ठगी गर्ने व्यक्ति भेटिन सक्छ। उसलाई पक्राउ गरी कारबाही गर्छौं।'"
इलाम कारागारको छानबिन सुरु,"इलाम: कारागारभित्र मदिरा सेवनसहित जुवातास खेलेको भिडियो सार्वजनिक भएपछि जिल्ला प्रशासन कार्यालय इलामले छानबिन सुरु गरेको छ। समिति नै गठन गरेर छानबिन सुरु गरिएको हो। सञ्चारमाध्यममा कैदीहरुले कारागारभित्र नै मदिरा सेवन गर्दै गरेको भिडियो सार्वजनिक भएपछि तीन सदस्यीय समिति गठन गरिएको प्रमुख जिल्ला अधिकारी श्रवणकुमार पोख्रेलले जानकारी दिए। जिल्ला प्रशासन कार्यालयका अधिकृत हरिकुमार थापाको संयोजकत्वमा समिति गठन भएको हो। सो समितिले काम थालिसकेको संयोजक थापाले बताए। भिडियो कहिलेको हो र कोको व्यक्ति यसमा संलग्न थिए भन्ने विषयमा छानबिन हुने साथै आवश्यक कारबाही अगाडि बढाइने बताइएको छ। कानुनले वर्जित गरेका कुनै पनि गतिविधि, मदिरा सेवन, जुवातास तथा मोबाइल फोनसमेत प्रयोग गर्न नपाइने भए पनि कारागारभित्र खुलेआम सो कार्य भइरहेको भिडियो बाहिरिएको हो। इलाम कारागारमा भने कानुनले वर्जित गरेका मदिरा सेवन, जुवातास तथा मोबाइल फोन समेतको प्रयोग हुने गरेको र यसमा कर्मचारीको संलग्नता रहेको शङ्का गरिएको छ। जेलर सुमित मगरले उक्त भिडियो कारागारभित्रकै रहेको स्वीकार गरे। उनले यो दृश्य इलाम कारागारकै रहेको र त्यहाँ देखिएका केही कैदीबन्दी अहिले पनि यही रहेको तथा केही छुटेका र सरुवा भएर गइसकेका बताए। कारागारको क्षमता एक सय २५ जना क्षमताको भए पनि हाल यहाँ दुई सय ८० छन् ।"
राजकाँडाको वनमा सबडिभिजनको निगरानी,"टीकापुर : कैलालीको मोहन्याल गाउँपालिकाको चुरे क्षेत्रमा व्यापक वन फडानी भइरहेको समाचार प्रकाशित भएपछि चिसापानी वन सबडिभिजन कार्यालयले राजकाँडामा निगरानी बढाएको छ। मोहन्याल गाउँपालिका७ को राजकाँडामा पर्ने चुरे वन क्षेत्रमा व्यापक वन फडानी भइरहेको समाचार अन्नपूर्ण पोस्ट्ले प्रकाशित भएपछि वनले सो क्षेत्रमा निगरानी बढाएको हो। वनडिभिजन कार्यालय पहलवानपुरले सो क्षेत्रमा भइरहेको वन फडानीको अनुसन्धानका लागि चिसापानी सबडिभिजन कार्यालयका प्रमुख पूर्णकुमार विष्टलाई अनुसन्धान अधिकृत तोकेको छ। वन सबडिभिजन कार्यालय चिसापानीबाट हतियारसहित ९ जनाको टोलीले राजकाँडा क्षेत्रमा स्थलगत अध्ययन गरेको छ। विष्टको नेतृत्वमा गएको टोलीले राजकाँडाका विभिन्न क्षेत्रका वन फडानी र वनको जग्गा अतिक्रमण भएको फेला पारेको हो। हामीले सबै ठाउँमा हेर्न त पाएनौं, राजकाँडाका केही क्षेत्रमा हेर्दा वन फडानी भएको देखिन्छ, रुख काटिएको अवस्थामा केही ठुटाहरू देखिन्छन् विष्टले भने। वन क्षेत्रको जग्गा कब्जा गर्न तारबार लगाइएको थियो, त्यो हामीले भत्काएका छौं। राष्ट्रिय वन अन्तर्गत पर्ने राजकाँडाको वनमा अतिक्रमणकारीले रुखहरू कटानी गरी खाली रहेको जग्गामा काँडेतार लगाएर कब्जा गरेका थिए। प्रारम्भिक स्थलगत अनुसन्धान सुरु गरेर त्यहाँको वस्तुस्थितिबारे जिल्लामा प्रतिवेदन बुझाएपछि मलाई नै अनुसन्धान अधिकृत तोकिएको छ, विष्टले भने। सर्जिमिन मुचुल्का बनाउँदा समेत स्थानीयले कसले जग्गा अतिक्रमण गरेको र रुख काटेको हो भन्ने विषय थाहा नभएको भनेका छन्। विष्टले घटनास्थलमा अतिक्रमण र वन फडानी नियन्त्रणका लागि रुख कटानीमा संलग्नहरूको व्यापक खोजी भइरहेको बताए। हामी सूक्ष्म रूपमा रुख कटानीमा संलग्नहरूको बारेमा अनुसन्धान गरिरहेका छौं, रुख कटानीमा संलग्न र अतिक्रमणकारीलाई वन कानुनअनुसार कारबाही गर्छौं विष्टले भने। अतिक्रमण गरेर रुख कटानी भइरहेको देखिएपछि हामीले वनको हतियारधारी टोलीसहित गस्ती समेत सुरु गरिसकेका छौं। बाइसे चौबिसे राज्य मध्येको धुलिकोट राज्यको मुकाम राजकाँडा हो। राजकाँडा विसं १५९३ देखि झण्डै ४ शय ५० वर्ष धुलिकोटे राजाले शासन गरेको ऐतिहासिक क्षेत्र समेत हो। राजकाँडामा ऐतिहासिक धुलिकोट दरबार, टुँडिखेल, कोतखाना, खजाने ओडार, मालिका मन्दिर, रानीको नुहाउने कुवालगायतका अवशेषहरू छन्। तराईसँग जोडिएको कैलालीबाट अपी, सैपाल हिमाल, काञ्जिरवा हिमाल, ओमपर्वतदेखिका हिमश्रृंखला हेर्न सकिने राजकाँडा सूर्योदयका लागि प्रख्यात छ। सूर्योदयको सुन्दर दृश्य हेर्न र ऐतिहासिक दरबार रहेको क्षेत्र राजकाँडामा केबलकार निर्माण हुने चर्चा चलेसँगै चुरे वन क्षेत्रमा व्यापक वन फडानी भइरहेको हो। व्यवसायी चन्द्र ढकाल नेतृत्वको जालपादेवी केबलकार प्रालिले राजकाँडामा केबलकार निर्माणका लागि वातावरणीय प्रभाव मूल्यांकन गरिरहँदा सो क्षेत्रमा व्यापक वन फडानी भइरहेको छ। यहाँका स्थानीयहरूलाई प्रयोग गरेर तराई क्षेत्रका केही व्यवसायीहरूले रुखहरू कटान गर्न लगाएका हुनसक्छन्, एक स्थानीयले भने। राजनीतिक र प्रशासनिक पहुँचको भरमा ऐतिहासिक दरबार क्षेत्रमा रहेको वन विनाश गर्ने गरी कटानी भइरहेको छ, चिसापानीबाट वनको टोली आएर दुई कठ्ठामा लगाएको तारबार भत्काएर फर्कियो। उनले चुरे क्षेत्रको वन वातावरणीय दृष्टिकोणले निकै महत्वपूर्ण हुने बताउँदै यसको संरक्षणका लागि वन र स्थानीय तहले ध्यान दिनुपर्ने बताए। यो त पर्यावरणीय दृष्टिकोणले समेत महत्वपूर्ण क्षेत्र वन हो, पछिल्ला दुई वर्षमा सयौंको संख्यामा रुखहरू काटिएका छन्, उनले भने। कतिपय राजनीतिक दलका नेता, तराई क्षेत्रका व्यवसायी व्यापारीहरूको संलग्नतामा कटानी भइरहेको हो, यहाँका काठ राति राति तराई क्षेत्रमा जाने गरेको थियो। ऐतिहासिक महत्व रहेको चुरे वन क्षेत्रमा पर्ने राजकाँडामा वन फडानी रोक्नेतर्फ सम्बन्धित निकायले ध्यान दिनुपर्ने स्थानीयहरू बताउँछन्। सो क्षेत्रमा वन फडानी भइरहँदा पुरातात्विक महत्वको धुलिकोट दरबार क्षेत्रका भग्नावशेष समेत जोखिम पर्ने देखिन्छ।"
कुकुर मारेको विरोधमा वीरगन्जमा पशुअधिकारकर्मीको प्रदर्शन,"वीरगन्ज : वीरगन्जमा सडकका कुकुर मारेको विरोधमा बुधबार पशुअधिकारकर्मीहरूले प्रदर्शन गरेका छन् । सुमार्ग बिन्दु आमा फाउन्डेशनको अगुवाईमा पशुअधिकारकर्मीले विरोध र्याली निकालेर प्रदर्शन गरेका हुन् । घण्टाघर चोकबाट सुरू विरोध र्याली माइस्थान , आदर्शनगर ,अलखीया मठ ,घडीअर्वाहुँदै पुन: घण्टघार चोकमै पुगेर समापन भएको थियो । विरोध र्यालीपछि घण्टाघर चोकमै कार्यक्रम गरेर उनीहरूले मारिएका कुकुरहरूको तस्बिरमा फुलमाला चढाएर श्रद्धाञ्जली अर्पण गरेका थिए । र्यालीमा सहभागी पशुअधिकारकर्मीले कुकुर मार्ने अभियान बन्द गर ,कुकुर हाम्रो संरक्षक हो ,निरिह कुकुरलाई मार्न पाइदैन ,कुकुरलाई मार्नु कुनै पुरुषार्थ होइन , कुकरलाई मार्नु दण्डनीय अपराध हो जस्ता नारा लेखिएका प्लेकार्ड पनि प्रदर्शन गरेका थिए । डेढ दुई महिनायता वीरगन्ज महानगरमा सडकका कुकुर मार्ने अभियान नै चलाइएपछि त्यसको विरोधमा वीरगन्ज महानगरपालिकालगायत सरोकारवाला निकायको ध्यानाकर्षण गराउन बुधबार शान्तिपूर्ण विरोध र्याली निकालिएको सुमार्ग बिन्दु आमा फाउन्डेशनकी अध्यक्ष प्रतिभा कोइरालाले बताइन् । सडकका कुकुर मार्ने अभियान वीरगन्ज महानगरले चलाएको आशंका भएपनि यसको पुष्टि भने भइनसकेको उनले बताइन् । कोइरालाले भनिन्,सडकका कुकुर मार्ने कार्यमा वीरगन्ज महानगरकै हात छ ,तर पुष्टि भने भइसकेको छैन किन कि यसबारेमा मेयर राजेशमान सिंहलाई जानकारी गराउँदा उहाँले कुकुर मार्ने अभियान महानगरले चलाएको छैन भनेर जवाफ दिनुभयो । ' तर सडकका कुकुरलाई विष खुवाएर मार्ने अनि मृत कुकुर ट्याक्टरमा संकलन गरेर लैजाने दृश्य देख्दा यसमा महानगरकै हात रहेको आशंका भएको उनले बताइन् । महानगर क्षेत्रमा डेढ महिना यता १५० भन्दा बढि कुकुरलाई विष खुवाएर मारिएको कोइरालाले बताइन् । फागुन ८ गते राति ११ बजे तिर आफू मकालु होटल पुग्दा मुखमा मास्क लगाएर आएका ३४ जना अपरिचित व्याक्तिले विष खुवाएर मारिएका कुकुर ट्याक्टरमा लिएर भागेको उनले बताइन् । त्यसपछि त्यही बेला विर्ताको गणेशमान चोक,६ नम्बर गेट ,घण्टाघर चोकमा पुग्दा पनि ८ वटा कुकुर मरेको अवस्थामा भेटिएको कोइरालाले बताइन् । यसअघि माघको पहिलो साता पनि १ सयको हाराहारीमा कुकुरलाई विष खुवाएर मारिएको उनले दाबी गरिन् । सडकका निरिह कुकुर मार्नु समस्याको सामधान नभएको भन्दै उनले सडकका कुकुरको व्यवस्थापनका लागि आफूले मेयर सिंहलाई पटक पटक भेटेर ध्यानाकर्षण गराएको बताइन् । तर,व्यवस्थापनको सट्टा विष खुवाएर कुरलाई मार्ने अभियान नै चलाइएपछि बाध्य भएर आफूहरू बुधबारदेखि सडकमा उत्रिएको कोइरालाले बताइन् । उनले भनिन् ,अब यो विरोध अभियान निरन्तर चल्छ ,हामी महानगरका हरेक वडामा पुगेर सडकका कुकुर मार्न पाइदैन भनेर विरोध प्रदर्शन गर्छौं ।' सडकका कुकुरलाई विष खुवाएर मार्नु गैरकानुनी काम भएकाले कुकुर मार्ने व्यक्ति वा संस्थाको खोजी गरी कारबाहीको दायरामा ल्याउनुपर्ने माग पनि उनको छ । कोइरालाका अनुसार ,वीरगन्ज महानगरमा हाल १० हजार भन्दा बढि सडकमा कुकुर छन् । आफ्नो संस्थाले वीरगन्जमै वर्ष पशु विज्ञ केन्द्रको सहयोगमा १ हजार ५ सय वटा सामुदायिक कुकुरलाई एन्टी रेविज भ्याक्सिन लगाएको पनि उनले बताइन् । यता वीरगन्ज महानगरका मेयर राजेशमान सिंहले भने सडकका कुकुर मार्ने अभियान महानगरपालिकाले नचलाएको दावी गरे। उनले सडकका कुकुरको बन्ध्याकरणका लागि महानगरपालिकाले पशुअधिकारको क्षेत्रमा काम गर्ने एक संस्थासँग संझौता गरिसकेको जानकारी पनि दिए । सिंहले भने , मार्ने नै भए हामीले बन्ध्याकरणका लागि सम्झौता किन गथ्र्यौ र ? सिधैं मारिहाल्थ्यौ नि । ' केहि दिन पहिले मकालु होटल चोकमा ३४ वटा कुकुर मरेको भेटिएपछि महानगरले कर्मचारी पठाएर संकलन गर्दा केहि व्याक्तिले त्यसैको फोटो र भिडियो खिचेर भ्रम फैलाएको मेयर सिंहले बताए । उनले महानागरले विष खुवाएर कुकुर मारेको भए त्यसको खोजी नीति र छानबिन गरेर प्रमाणित गर्न समेत चुनौती पनि दिए । वीरगन्जमा सडकका कुकुर मारेको विरोधमा पशुअधिकारकर्मी आन्दोलित । तस्बिर : क्रान्ति शाह"
सर्लाहीमा ५ हजारभन्दा बढी शिक्षक दरबन्दी रिक्त,"सर्लाही : सर्लाहीका सामुदायिक विद्यालयमा पाँच हजारभन्दा बढी शिक्षक कर्माचारीको दरबन्दी खाली छ। जिल्लामा चार सय ७८ सामुदायिक विद्यालय रहेकामा पाँच हजार तीन सय १७ शिक्षकको दरबन्दी खाली छ। जिल्लामा चार सय ७८ सामुदायिक विद्यालय रहेकामा दुई हजार तीन सय ८८ शिक्षक कार्यरत छन् भने पाँच हजार तीन सय १७ शिक्षकको दरबन्दी खाली रहेको शिक्षा विकास तथा समन्वय एकाइ सर्लाहीका प्राविधिक सहायक सुनिल कुशवाहले जानकारी दिए। त्यस्तै विद्यालय सहायक परिचर चार सय ७८, विद्यालय सहयोगी कर्मचारी ८६ तथा निजी स्रोतका शिक्षक एक सय आठ दरबन्दीमा कार्यरत रहेका उनले बताए। जिल्लामा रहेका चार सय ७८ सामुदायिक विद्यालयमा पाँच हजारभन्दा बढी जनशक्ति कार्यरत रहे पनि सामुदायिक विद्यालयको अवस्था दिनानुदिन खस्कँदो छ। जिल्लामा रहेका चार सय ७८ सामुदायिक विद्यालयमा दुई हजार नौ सय ३९ शिक्षकको दरबन्दी अतिआवश्यक रहेको कुशवाह बताउँछन्। रिक्त शिक्षक दरबन्दी पदपूर्ति नहुँदा सामुदायिक विद्यालयले गुणस्तरीय शिक्षा प्रवाह गर्न नसकेको गुनासो आउने गरेको उनको भनाइ छ। जिल्लामा अधिकांश सामुदायिक विद्यालयमा तहगत शिक्षक, विषयगत शिक्षक र विद्यार्थी तथा शिक्षकको अनुपात मिलान नहुँदा शिक्षा र अध्यापनमा सुधार हुन सकेको छैन। बीस स्थानीय तह रहेको सर्लाहीमा हरेक स्थानीय तहमा १० भन्दा बढी सामुदायिक विद्यालय छन्। सामुदायिक विद्यालयको गुणस्तर खस्किँदो अवस्थामा रहेका कारण विद्यार्थी सङ्ख्या न्युन हुँदै गएको छ। केही विद्यालयमा विद्यार्थी सङ्ख्या धेरै रहेको भए पनि शिक्षकको अभाव छ। केही विद्यालयमा शिक्षक मात्र छन भने केहीमा विद्यार्थी नै नभएको अवस्था छ। रासस"
क्यान्सर पीडित आलेलाई आर्थिक सहयोग,स्याङ्जा: क्यान्सर पीडित आश्मा आलेलाई पुतलीबजारका सौन्दर्यकर्मीले आर्थिक सहयोग गरेका छन्। केही ब्यूटिशियनले उपचारमा सहयोग स्वरुप १७ हजार ५ सय नगद सहयोग गरेका हुन्। पुतलीबजार नगरपालिका ७ मोहरियाकी २२ वर्षीया आलेको आन्द्रामा क्यान्सर देखिएको छ। उनको भरतपुर क्यान्सर अस्पतालमा उपचार भैरहेको छ। उपचार गर्न आर्थिक संकट भएकाले परिवारले सहयोगको आग्रह गरेको छ।
"यस वर्ष हिउँदमा १४ वर्षयताकै कम वर्षा, प्रिमनसुन सुरु","काठमाडौं : हिउँदयाम सकिएसँगै देशभर प्रिमनसुन सुरु भएको जल तथा मौसम विज्ञान विभागले जनाएको छ । मौसमविद् मञ्जु बासीका अनुसार हिउँदयाम सकिएर मार्च १ अर्थात् आजदेखि सुरु भएको प्रिमनसुन तीन महिनासम्म रहनेछ । प्रिमनसुनको अवधि मार्च, अप्रिल र मेसम्म रहने, त्यसपछि मनसुन सुरु हुने उनले बताए। प्रिमनसुनको समयमा दिउँसो मेघगर्जनचट्याङ्का साथै हावाहुरी र असिना पानीको सम्भावना रहने मौसमविद्ले बताएका छन् । यस मौसमी प्रणालीका समयमा स्थानीय वायुको प्रभाव धेरै हुने गरेको बताइएको छ । स्थानीय वायुको प्रभावका कारण आज दिउँसो पहाडी क्षेत्रका एकदुई ठाउँमा हल्का वर्षाको सम्भावना रहेको मौसमविद् बासीले जानकारी दिए। उनका अनुसार आज सुदूरपश्चिम र कर्णाली प्रदेशका एकदुई ठाउँमा हल्का वर्षा र हिमपातको सम्भावना छ । यस वर्ष हिउँदमा १४ वर्षयताकै कम वर्षा भएको जल तथा मौसम विज्ञान विभागले जनाएको छ । हिउँदयाम सकिने बेलामा केही दिनअघि काठमाडौं, पोखरासहित केही ठाउँमा हल्कादेखि सामान्य वर्षा भएको थियो । यस वर्षको हिउँदमा उच्च पहाडी र हिमाली जिल्लामा न्यून हिमपात भएको विभागले जनाएको छ । रासस"
विद्यालयमा बालमैत्री खानेपानी धारा,"वीरेन्द्रनगर: कालिकोटको नरहरिनाथ गाँउपालिका वडा२ स्थित जनता आधारभूत विद्यालयमा बालमैत्री धारा निर्माण गरिएको छ। बालमैत्री धारा बनेपछि बालबालिकालाई पानी पिउन तथा सरसफाइ गर्न सहज भएको छ। नरहरिनाथ गाँउपालिकाका तीन विद्यालयमा शौचालय मर्मत, चार विद्यालयमा बालमैत्री खानेपानी धारा, पाँच विद्यालयमा जोखिम व्यवस्थापनका लागि घेरबार गर्नुका साथै एक विद्यालयमा नयाँ शौचालय निर्माण गरिएको छ। जनता आधारभूत विद्यालयमा कक्षा ५ मा अध्यायनरत छात्रा कल्पना बिष्टले विद्यालयमा खानेपानीको सुविधासँगै बालमैत्री धारा निर्माण भएपछि निकै सहज भएको बताईन्। रुपादेवी आधारभूत विद्यालयमा कक्षा ५ मा अध्यायनरत छात्रा करिस्मा महत्तराले खुसी हुँदै भनिन्, 'पुरानो धारामा पानी पिउनै सकिँदैनथ्यो। पानी थाप्दा पूरै भिजिन्थ्यो। अहिले सजिलो भएको छ। पहिले जस्तो धारामा हिलो र चिप्लो छैन।' धारा, शौचालयसहितका पूर्वाधार बनाउन विद्यालयलाई प्लान इन्टरनेशनल र पेस नेपाल जुम्लाले सहजीकरण गरेको थियो।"
मकैमा अमेरिकी फौजी कीराको आक्रमण,"झापा: झापाका केही स्थानमा लगाइएको मकै बालीमा अमेरिकी फौजी कीरा देखिएको छ। झापाको बाह्रदशी, अर्जुनधारा र भद्रपुरका केही स्थानमा अमेरिकी फौजी कीरा देखिएको हो । केही ठाउँमा अमेरिकी फौजी कीरा देखिएको कृषि ज्ञान केन्द्र झापाका कृषि प्रसार अधिकृत गणेश शिवाकोटीले जानकारी दिए। 'ठूलो क्षति गर्ने गरी प्रकोपका रूपमा देखिएको छैन', उनले भने। फौजी कीरा देखिएको ठाउँमा आवश्यक औषधोपचार गरिएको उनले बताए। वर्षापछि घाम लाग्दा फौजी कीराको जीवनक्र बढी सक्रिय हुने भएकाले मकैखेती गर्ने कृषकलाई सचेत रहन कृषि ज्ञान केन्द्रले आग्रहसमेत गरेको छ। अमेरिकी फौजी कीरा मकै बालीमा लाग्ने पुतली समूहअन्तर्गत पर्ने रात्रिचर स्वभावको कीरा हो। भर्खर निस्किएको लार्भाले पातको हरियो भाग कोत्रेर खाइदिन्छ। यो कीराले क्षति पुर्याएको बिरुवा बढ्दै जाँदा पातमा ससाना प्वाल देखिन्छन्। 'कलिलो अवस्थाको गुभोभित्र बसेर लार्भाले मकैको गुभो खाने गर्छ', शिवाकोटीले भने, 'लार्भाले खाँदै गर्दा पातहरूमा प्रशस्त आलो दिसा देख्न सकिन्छ, मकै बढ्दै गएपछि यसले धानचमर, जुँगा तथा घोगामा समेत नोक्सानी गर्छ ।'"
धादिङबाट सालकको खपटा र जिउँदो हुचिलसहित दुईजना पक्राउ,धादिङ : धुनिवेशी नगरपालिका६ नौविसेबाट सालकको खपटा ५ किलो ३ ग्राम र जिउँदो हुचिल १ थानसहितदुईजना पक्राउ परेका छन्। थाक्रे गाउँपालिका५ नयाँगाउँ बस्ने ४७ वर्षीय बिनोद लामासहित दुईजनालाई मंगलबार साँझ प्रहरीले पक्राउ गरेको हो । विशेष सूचनाको आधारमा प्रहरी प्रधान कार्यालय केन्द्रीय अनुसन्धान ब्यूरो र ईलाका प्रहरी कार्यालय खानीखोला धादिङबाट खटिएको प्रहरीले हाप्सेचौरबाट नौविसेतर्फ आउँदै गरेका उनीहरूलाई खपटा र हुचिलसहित पक्राउ गरेको हो। यस सम्बन्धमा प्रहरीले थप अनुसन्धान गरिरहेको छ ।
माझी समुदायले मनाए २२ वर्षपछि लदी पर्व,"लदी पर्वमा कोसी पुजा गरेपछि नदीमा पौडी खेल्दा बगाउँदैन भन्ने मान्यतासमेत रहेको छ। धनकुटा : साँगुरीगढी गाउँपालिका३ कुसेटारका सीमान्तकृत माझी समुदायले २२ वर्षपछि तमोर नदीमा पूजा गरेर लदी पर्व मनाएका छन्। लदी पर्व माझी समुदायको विशेष पर्व हो। यो समुदायको मानिसले हरेक वर्ष फागुनको साँहिली मंगलबार अर्थात् तेस्रो मंगलबारका दिन सो पर्वलाई विशेष रूपमा मनाउँछन्। माझी समुदायको मुख्य पेसा माछा मार्ने, डुंगा (नाउ) मा मानिसलाई नदी तार्नु हो। सडक निर्माणसँगै नदीहरूमा पुल निर्माण भएपछि ती काम बन्द भएपछि लदी पूजा पनि बन्द भएको थियो। विशेष पर्वको रूपमा रहेको लदी पर्व बन्द हुँदा लोप हुने अवस्थामा पुगेपछि यसको संरक्षण गर्नुपर्छ भन्ने उद्देश्यले ज्येष्ठ नागरिकसँगको सहकार्यमा यूवाहरूको अग्रसरतामा यस वर्षदेखि लदी पर्व मनाउन थालिएको स्थानीय यूवा नवीन माझीले बताए। कुसेटारमा माझी समुदायका २८ घरपरिवारको बसोबास छ। नदीमा माछा मार्दा र डुंगा तार्दा मानवीय क्षति नहोस् भन्ने कामनासहित बर्सेनी माझी समुदायले लदी पर्वको दिन कोसीमा विशेष पूजाआजा गर्ने चलन रहेको कुसेटारका ८२ वर्षीय पञ्चबहादुर माझीले बताए। उनका अनुसार यस क्षेत्रमा लदी पर्व बन्द हुनुको कारण मध्येका एक सशस्त्र द्वन्द्वकालीन समय पनि हो। द्वन्द्वका बेला यहाँ डुंगा चलाउन रोक भयो। तर, यसपटक स्थानीय युवाले पर्वबारे चासो राखे। हामीले पर्वबारे सबै सुनायौं। त्यसपछि युवाहरूले आफ्नै सक्रियतामा छलफल गरी लदी पर्व मनाएको ८२ वर्षीय माझीले बताए। उनले भने, युवाले चासो नदिएको भए यस क्षेत्रबाट लदी पर्व लोप हुने अवस्थामा पुगेको थियो। २२ वर्षपछि लदी पर्व भव्यताका साथ मनाउँदा खुसी लागेको स्थानीय फूलमाया माझीले बताइन्। लदी पर्वमा कोसी पुजा गरेपछि नदीमा पौडी खेल्दा बगाउँदैन भन्ने मान्यतासमेत रहेको छ। वर्षात्को समयमा नदीले बर्सेनी विभिन्न ठाउँमा मानवीय, भौतिक र आर्थिक क्षति पुर्याइरहेको छ। त्यस्ता किसिमका कुनै पनि मानवीय, भौतिक र आर्थिक क्षति नहोस् भनेर नदीको पूजा गरिन्छ। तमोर नदीको किनारमा ढुंगाको देवता, सिमली र बाँसको थान बनाएर नाउ, माछा मार्ने जाल, माछा हाल्ने फुरुंगोलाई पूजा गर्ने चलन छ। सामूहिक विशेष पूजाआजा गर्दै कोसीलाई बोका, कुखुरा र परेवाको बली दिन्छन्। लदी पूजामा आएका माझी समुदायले मौलिक पोसाक गुनियो चोली र फेटा इस्टकोटमा सजिएका थिए। चामलको पीठोबाट बन्ने गोलमाडी परिकार खाने चलन छ। तमोर गढको बस्तीमा समुदायको बाक्लो बसोबास छ। माझी समुदायले मुख्य पर्वका रूपमा मनाउने यस पूजाको संरक्षण आवश्यक भएको महेन्द्र माझीले बताए। उनले लदी पर्वलाई राष्ट्रिय पर्वका रूपमा मनाएर सरकारी तवरबाट संरक्षणको पहल हुनुपर्ने बताए।"
शक्तिको राज !,"कछुवा जंगल र बस्तीको बीचको भागमा बस्थ्यो भने स्याल जंगलको बीचमा। कछुवा र स्यालबीच गहिरो मित्रता थियो। छिटो दौडन सक्ने भएकाले स्याल नै कछुवा भएको ठाउँमा पुगिरहन्थ्यो। दुवैले एकअर्कालाई आपत् परेको बेला सहयोग गर्दथे। स्याल चतुरे स्वभावको भएकाले चारैतिर दौडँदा धेरै पटक समस्या पनि भोगिरहेको हुन्थ्यो। कामले हिँडिरहेको कछुवाले अप्ठ्यारोमा परेको स्याललाई विभिन्न सन्दर्भमा धेरै पटक सहयोग गर्ने मौका पाएको थियो। स्याललाई छटपटी भएको थियो, कछुवालाई सहयोग गर्न पाएको छैन भनेर। ऊ सहयोग गर्ने सोचमा प्रायः हुन्थ्यो। एकदिन एउटा बाघले कछुवालाई समात्यो। कछुवा अत्तालियो। उसले सबैभन्दा पहिले स्याललाई सम्झियो। तर, स्याल साथमा थिएन। कछुवालाई समातेपछि बाघले त्यसलाई खानका निम्ति उसको खपटामा दाँत गाड्यो। तर, बाघले जति प्रयत्न गर्दा पनि कछुवाको खपटामा दाँत गाड्न सकेन। यो दृश्य केही परबाट स्यालले हेरिरहेको थियो। त्यसपछि स्यालले भन्यो ए, बाघ मित्र ! किन व्यर्थैको प्रयत्न गरिरहेका छौ तिमी ? यदि त्यसलाई चपाएर खाने हो भने पानीमा भिजाएर खाऊ। होइन भने दुःख गर्नुको अर्थ छैन। किन व्यर्थै दुःख गरिरहेका छौ ? स्यालको कुरा बाघलाई चित्त बुझ्यो। बाघले कछुवालाई नरम गरेर खाने उद्देश्यले नजिकैको नदीमा लगेर छाड्यो। स्याल अलि परै बसेर यो दृश्य हेरिरहेको थियो। मनमनै हाँस्दै रमाउँदै गरेको बाठो स्यालको जुक्ति बाघले बुझेन। बाघ भने कछुवा नदीबाट निस्कन्छ र खाउँला भनेर पर्खी बसेको थियो। कछुवा नदीमा पसेपछि कता बिलायो कता ? बाघले पत्तै पाएन। नैतिक शिक्षा : सधैं शक्तिशालीको मात्र राज हुँदैन। शक्तिशाली छु भनेर पनि सधैं काम लागिँदैन। बुद्धि नपुर्याउँदा अवसर गुम्छ। अरूलाई चाँडो विश्वास गर्ने र सही निर्णय नगर्नेले दुःख पाउँछ।"
असिनाले अन्नबालीमा क्षति,"बैतडी : सोमबार साँझ परेको असिनाले अन्नबाली र तरकारीबालीमा क्षति पुगेको छ। बैतडीको पुर्चाैडी नगरपालिका५ कुवाकोटमा असिनापानीले व्यापक क्षति पुर्याएका हो। हिउँदे वर्षा नभएर खडेरीको सामना गरिरहेका किसानको गहुँबाली सोमबारको असिनापानीले सखाप पारेको हो। कुवाकोटमा करिब १५ सय हेक्टर क्षेत्रफलमा फलेको गहुँबाली क्षति भएको छ। असिनाले गहुँमा व्यापक क्षति पुर्याएको स्थानीय मनिलाल बिकले बताए। असिनाले गहुँका बोटहरू सबै भाँचिएका छन्, गहुँ फल्ने समयमा असिनाले धेरै क्षति पुर्यायो, उनले भने। अन्नबाली मात्रै नभई मौसमी तथा बेमौसमी तरकारी बालीमा समेत क्षती पुर्याएको अर्का स्थानीय किसान गजेन्द्रबहादुर कुवँरले बताए। गहुँका बोटहरू सबै भाचिँएका छन्, फलफूलका बोटहरूमा समेत धेरै क्षती पुर्याएको छ, उनले भने। तरकारी खेतीमा मुला, काक्रा, टमाटर, लौका, फर्सीका बोट र लहरेजातका बिरुवाहरू क्षति पुगेको किसानहरूले बताएका छन्। टनेल राखेर मौसमी तथा बेमौसमी तरकारी खेतीको सुरुवात गरेको थिए, किसान कुवँरले भने। टनेलसहित बोटहरू सबै नष्ट भए, उनले भने। मंगलबार पुर्चाैडी नगरपालिकाका नगर प्रमुख दीपकबहादुर बमको नेत्तृत्वमा असिनाले क्षति पुर्याएको कुवाकोट क्षेत्रमा अनुगमन गरिएको थियो। किसानहरूको क्षतिपूर्तिका लागि प्रदेश र संघीय सरकारसमक्ष आग्रह गरिने नगर प्रमुख बमले बताए। धेरै क्षति पुर्याएको छ, क्षतिपूर्तिका लागि प्रदेश र संघ सरकार समक्ष आग्रह गर्छाैं, उनले भने। सोमबार जिल्लाको पुर्चाेडी नगरपालिकाका केही क्षेत्रमा मात्रै असिनासँगै पानी परेको थियो। कुवाकोटमा मात्रै असिनाले क्षती पुर्याएको नगरपालिकाले जनाएको छ। हिउँदे वर्षा नहुँदा बैतडीमा यस वर्ष खाद्य उत्पादनमा कमी आउने कृषि ज्ञान केन्द्र बैतडीका तथ्याङ्क अधिकृत मिलन कँडेलले बताए।"
बालिका बेचबिखनमा संलग्नलाई ७ वर्ष कैद,"मुद्दा दर्तापछि प्रहरीले गरेको अनुसन्धानको आधारमा जिल्ला सरकारी वकिल कार्यालय दैलेखले जिल्ला अदालतमा असार १३ गते बेचबिखनसम्बन्धी अभियोग दर्ता गराएको थियो। दैलेख : दैलेख जिल्ला अदालतले बालिका बेचबिखनमा संलग्न १ महिलालाई सात वर्ष कैद फैसला सुनाएको छ। बालिका बेचबिखन कसूरमा अदालतले भैरवी गाउँपालिका१ गैराखाडीकी ३६ वर्षीया मनकुमारी बिष्टलाई कैदको फैसला गरेको हो। बिस्टले १६ देखि १७ वर्ष उमेर समूहका चार बालिकालाई ललाइफकाइ बेचबिखनको उद्देश्यले पठाएको ठहर अदालतले गरेको छ। जिल्ला न्यायाधीश बलराम लम्सालको एकल इजलासबाट उक्त फैसला भएको अदालतका सूचना अधिकारी नायब सुब्बा टिकाराम न्यौपानेले बताए। फैसलामा भनिएको छ, मानव बेचबिखन तथा ओसारपसार नियन्त्रण ऐन २०६४ को दफा १५ को देहाय ६ बमोजिम कसूरदार बिष्टलाई सात वर्ष कैद र चारै जना पीडितलाई जनही १० हजारका दरले क्षतिपूर्ति तिर्नुपर्ने ठहर्छ। यो दफामा ७ देखि १० वर्ष कैद हुने उल्लेख छ। फैसलामा अपराध पीडित संरक्षण ऐन २०७५ को दफा ४१ अनुसार कसूरले १३ सय रुपैयाँ पीडित राहत कोषमा तिर्नुपर्ने उल्लेख छ। रोजगारी पाउँछौ, धेरै कमाइ हुन्छ भनेर भारतको दिल्लीमा दलालको सम्पर्क गराई त्यसतर्फ पठाउँदै गर्दा २०७९ वैशाख ११ गते नेपालगन्जमा माइती नेपालको सहयोगमा प्रहरीले फिर्ता गराएपछि रहस्य खुलेको भन्दै पीडित पक्षले वैशाख १५ गते प्रहरीमा उजुरी गरेको थियो। कसूरदारले वैशाख ९ गते दिल्लीसम्म पुग्ने बाटो, यातायातका साधनको प्रयोग गर्ने तरिका र नेपालगन्जबाट भारतको सीमा पार गर्दा रुपैडिया बजारसम्म मात्र पुग्ने हो भन्नू भनी पठाए पनि सीमामा माइती नेपालले रोकेर बालिकाका परिवारजनलाई सम्पर्क गराएको थियो। घर फर्किएका बालिकाहरूले बताएअनुसार बेचबिखनकै उद्देश्यले दिल्लीको एजेन्टसमेतलाई सम्पर्क गराई पठाएको भन्दै प्रहरीमा उजुरी परेको थियो। प्रहरीले मुद्दा दर्ता गर्न आलटाल गरेपछि पीडितहरूको दबाबमा एक महिना ढिला गरी जेठ १८ गते मात्र दर्ता भएको थियो। मुद्दा दर्तापछि प्रहरीले गरेको अनुसन्धानको आधारमा जिल्ला सरकारी वकिल कार्यालय दैलेखले जिल्ला अदालतमा असार १३ गते बेचबिखनसम्बन्धी अभियोग दर्ता गराएको थियो। अभियोग सम्बन्धमा असार १६ गते भएको थुनछेक बहसपछि तत्कालीन जिल्ला न्यायाधीश दण्डपाणि लामिछानेको इजलासबाट आरोपितलाई पुर्पक्षका लागि दैलेख कारागारमा थुनामा पठाइएको थियो।"
झापामा कारको ठक्करबाट दुईजनाको घटनास्थलमै मृत्यु,मृत्यु हुनेमा कनकाई नगरपालिका८ निवासी ३२ वर्षीय सन्तोष गुरुङ र सोही ठाउँका ३७ वर्षीय खगेन्द्र बयलकोटी रहेको जिल्ला प्रहरी कार्यालय झापाका डीएसपी खगेन्द्र रिजालले जानकारी दिए । झापा : झापामा कारको ठक्करबाट दुईजना पैदल यात्रीको मृत्यु भएको छ । मृत्यु हुनेमा कनकाई नगरपालिका८ निवासी ३२ वर्षीय सन्तोष गुरुङ र सोही ठाउँका ३७ वर्षीय खगेन्द्र बयलकोटी रहेको जिल्ला प्रहरी कार्यालय झापाका डीएसपी खगेन्द्र रिजालले जानकारी दिए । प्रहरीका अनुसार कनकाई८ स्थित लक्ष्मिपुर चौकमा मंगलबार राति १२ बजेतिर पश्चिमबाट पूर्वतर्फ आउँदै गरेको ना ४ च ४५२५ नम्बरको कारले बाटो काट्दै गरेको अवस्थामा उनीहरूलाई ठक्कर दिएको थियो । कारको ठक्करबाट दुवैजनाको घटनास्थलमा मृत्यु भएको थियो । यता कारसहित चालकलाई इलाका प्रहरी कार्यालय घैलाडुब्बाले नियन्त्रणमा लिएको छ ।
वीरगन्ज महानगरले चलायो डोजर,"महानगरले आदर्शनगरस्थित माइराम पोखरीको जग्गा अतिक्रमण गरी बनाइएका पक्की घरहरू डोजरले भत्काएर खाली गराएको छ। वीरगन्ज : सार्वजनिक जग्गा अतिक्रमण गरेर बनाइएका भौतिक संरचना भत्काउने अभियानलाई वीरगन्ज महानगरपालिकाले अझ तीव्र पारेको छ। महानगरले नाला, सडक पेटी, पार्कलगायतका सार्वजनिक स्थल र जग्गा अतिक्रमण गरी बनाइएका भौतिक संरचनाको निस्सा महानगरको कार्यालयमा दुई दिनभित्रमा पेस गर्न निर्देशनसहितको सार्वजनिक सूचना गत कात्तिक १५ मा जारी गरेको थियो। उक्त सूचनामा महानगरले निस्सा नभएका व्यक्तिहरूलाई आफैंले संरचना भत्काएर सामान सुरक्षित ठाउँमा राख्न आग्रह पनि गरेको थियो। तर, उक्त निर्देशनलाई अटेर गरिएपछि गत कात्तिक तेस्रो सातादेखि महानगरले त्यस्ता अवैध संरचनाहरू भत्काएर हटाउन सुरु गरेको थियो। यसैक्रममा मंगलबार पनि महानगरले आदर्शनगरस्थित माइराम पोखरीको जग्गा अतिक्रमण गरी बनाइएका पक्की घरहरू डोजरले भत्काएर खाली गराएको छ। पोखरीले चर्चेको ५ वटा पक्की घर डोजरले भत्काएर खाली गराइएको मेयर राजेशमान सिंहले बताए। उनले भने, माइराम पोखरीको जग्गामा निर्मित चिल्ड्रेन पार्कको पूर्वतिर बनाइएका ५ वटा पक्की घरहरू मंगलबार डोजर लगाएर भत्काइयो। उनका अनुसार पोखरीले चर्चेको जग्गामा अतिक्रमण गरी बनाइएका अन्य संरचनाहरू पनि हटाउनेछ। २०२२ सालको नापीमा आदर्शनगरस्थित हरि खेतान बहुमुखी क्याम्पसअघि पोखरीको ४ बिघा जग्गा १३ कट्ठामा फैलिएको देखिन्छ। तर, स्थानीयले अतिक्रमण गरी निजी भवन र अस्पताल बनाउन थालेपछि अहिले पोखरी खुम्चिएर १८ कट्ठामा मात्रै समेटिन पुगेको छ। सोही जग्गामा यसअघिका मेयर विजय सरावगीको पालामा महानगरले चिल्ड्रेन पार्क निर्माण गरेको थियो। मेयर सिंहले महानगरका निस्सा वा प्रमाण देखाउन नसकेका महानगरका अन्य स्थानका पनि सबै संंरचनाहरू भत्काएर हटाइने बताए। वीरगन्ज महानगरले नाला अतिक्रमण गरी बनेका संरचनाहरू पनि ७ दिनभित्र हटाउन फागुन २ गते सूचना जारी गरिसकेको छ। उक्त सूचनाको म्याद पनि कटिसकेकाले नालामाथि बनाइएका सिढी, र्याम्प, छेकवारलगायतका संरचना पनि महानगर आफैंले भत्काएर हटाउने र त्यसमा लागेको खर्च पनि सम्बन्धित व्यक्तिबाटै असुल गर्ने मेयर सिंहले बताए। अहिले महानगरले अतिक्रमित भूमि फिर्ता ल्याउनुका साथै अतिक्रमण गरेर बनाइएका संरचना हटाउने अभियान नै चलाइरहेकाले महानगरभित्रका नाला तथा सडक, फुटपाथ अतिक्रमण गरी बनेका संरचना हटाउन थालिएको महानगरको भौतिक पूर्वाधार अतिक्रमण खाली गर्ने समितिका संयोजक प्रदीपकुमार चौरसियाले बताए।"
पोखराभद्रपुर सिधा उडान हुने,"पोखरा : पोखरालाई हवाई उडानबाट पूर्वी गन्तव्यसम्म जोड्ने तयारी भएपछि पोखराका पर्यटन व्यवसायी खुसी भएका छन्। निजी क्षेत्रको बुद्ध एयरले आगामी मार्च ९ देखि पोखरादेखि भद्रपुरसम्म सिधा हवाई उडान गर्ने तयारी गरेको छ। 'पोखरामा अन्तर्राष्ट्रिय विमानस्थल सञ्चालनसँगै हवाइ कनेक्टिभिटिमार्फत पूर्वपश्चिम जोडेर यात्रुलाई सहज सेवा प्रदान गर्न बुद्ध एयर प्रतिवद्ध छ', स्टेशन म्यानेजर गौतम बरालले भने। उनले अब केही दिनपछि पोखराभद्रपुर उडान सुरु हुने जानकारी पनि दिए। म्यानेजर बरालका अनुसार पोखरा अन्तर्राष्ट्रिय विमानस्थलमा बुद्ध एयरका चार जहाज रात्रिकालीन समयमा विमानस्थलमा हुनेछन्। ती विमानले बिहान चार स्थानमा उडान भर्नेछन्। काठमाडौ, भैरहवा, नेपालगञ्ज नियमित उडान भइरहेका छन् भने अब पोखराबाट बिहान सवा ६ मा जहाज भद्रपुरका लागि उड्नेछ। भद्रपुरबाट पोखराका लागि भने बेलुकी ६: ५५ मा उडान हुने जनाइएको छ। हवाइ उडान दुरी एक घण्टा १० मिनेटको हुनेछ। पोखराभद्रपुर सिधा उडान नहुँदा यहाँ आउने यात्रुले सास्ती खेप्नु परेकाले यात्रुको सहजताका लागि सिधा उडान सञ्चालन गर्न लागिएको उनले बताए। यसले पश्चिम क्षेत्रलाई पूर्वी गन्तव्यसँग जोडर आन्तरिक पर्यटनका साथै भारतीय पर्यटकलाई पोखरासम्म ल्याउन सघाउ पुग्ने मेनेजर बरालको भनाइ थियो। पोखरा पर्यटन परिषद्का अध्यक्ष पोमनारायण श्रेष्ठले पोखरामा अन्तराष्ट्रिय विमानस्थल सञ्चालन भएसँगै अन्य जिल्लासँगको कनेक्टिभिटि बढ्ने र आन्तरिक पर्यटन प्रवर्द्धन हुने विश्वास व्यक्त गरे।"
"छात्रा बेहोस, विद्यालय बन्द","परासी : विद्यार्थीहरू एक्कासि बेहोस हुन थालेपछि नवलपरासीको परासीस्थित आदर्श माध्यामिक विद्यालय बन्द गरिएको छ। सोमबार अध्ययन गर्न आएका विद्यार्थीहरूमध्ये ५ जना बेहोस भएका थिए। मंगलबारफेरि ती ५ जनासहित थप ५ गरी १० जना बेहोस भएपछि विद्यालय दुई दिनका लागि बन्द गरिएको प्रधानाध्यापक दीपक भट्टराईले बताए। बेहोस हुने विद्यार्थी सबै १३ देखि १५ वर्ष उमेर समूहका छात्रा हुन्। केही छात्रा बिहानको प्राथना सकेर जाने क्रममा सिँढीमा बेहोस भएका थिए भने केही कक्षा कोठामा बेहोस भएका थिए। बेहोस भएकाहरूलाई तत्कालै पृथ्वीचन्द्र अस्पतालमा भर्ना गरिएको थियो। सामान्य उपचारपछि उनीहरू घर फर्केका छन्। बेहोस हुने धेरै छात्रा एकै परिवारका (दाजुभाइका छोरी) छन्। केही छिमेकी छन्। बेहोस भएका सबै एउटै गाउँका हुन्। अस्पतालका मेडिकल सुपरिटेण्डेण्ट डा मोहम्मद नुरुल होदाले बेहोस भएर अस्पताल आएका सबै छात्राले तल्लो पेट दुखेको बताएका थिए। उनीहरूको शरीर पूरै कडा थियो। लामोलामो सास फेरेको अवस्था आएका थिए। होसमा रहेका उनीहरूले बोलेका सबै कुरा भने बुझेका थिए डा होदाले भने। धेरैजसो पाठेघरमा समस्या भएका महिलाहरूमा यस्तो समस्या देखिने गरेको उनले बताए। रजस्वला (मिन्स) हुने समय भएका र भइसकेका केही महिलाहरूमा यदाकदा यस्तो समस्या देखिने गरेको होदाले बताए। पहिला यसलाई मास हिस्टेरिया भनिन्थ्यो। अहिले चिकित्सकहरूले त्यो शब्दलाई हटाउँदै लगेका छन्। समग्रमा यो व्यवहारिक समस्या हो। ठूलो समस्या होइन, डा होदाले भने। छात्राहरू बेहोस भएपछि अस्पतालले मनोसामाजिक परामर्शसहितको चिकित्सकको टोली विद्यालयमा पठाएको थियो। छात्राहरू बेहोस भएपछि अभिभावहरू आएर विद्यालयमा भूत प्रेत रहेको भन्दै पूजाआजा गर्न भनेका थिए। देवी देउता र भूत प्रेतको पछि लाग्नु हुँदैन। सामान्य समस्या भएको र त्यसलाई सहज रुपमा लिनका लागि जानकारी दिन बुधबार अभिभावक र शिक्षकहरूलाई बोलाएर कार्यक्रम गर्न लागिएको होदाले जानकारी दिए।"
महोत्तरीमा डढेलोले सखाप हुँदै वन,"महोत्तरी : मध्यफागुनमै महोत्तरीको वन क्षेत्रमा जताततै डढेलो लागेको छ। डढेलोबाट ससाना बिरुवा नष्ट हुन थालेका छन्। यसपालि हिउँदभरि पानी नपरेकाले डढेलो चाँडै फैलने खतरा छ। बर्दिबास र गौशाला नगरपालिका क्षेत्रका राष्ट्रिय वन (सामुदायिक वन), साझेदारी वन, धार्मिक वन र सागरनाथ वन विकास परियोजनाका प्लटमा तथा पूर्वपश्चिम राजमार्ग वरपरका वन क्षेत्रमा धुँवाको मुस्लो जताततै देखिन्छ। बर्दिबास नगर क्षेत्रभित्र चार सबडिभिजन कार्यालय (बाँके, टुटेश्वर, गणन्ता र गौरीडाँडा) छन्। यहाँ सशस्त्र वन सुरक्षा कार्यालय पनि छ। यसबाहेक सागरनाथ वन विकास परियोजनाको कार्यालय र पोष्ट पनि छन्। बर्दिबास५ टुटेश्वरका बुद्धिराज काफ्ले भन्छन्, 'डढेलो लगाउनेहरू कहिल्यै समातिएनन्।' डढेलो बस्तीमै आइपुग्ने चिन्ताले राम्ररी सुत्न नसकेको उनको भनाइ छ। डढेलोका साथै वन क्षेत्रमा सुरक्षा गस्ती नगर्दा रुखका लाथ्रा काट्ने क्रम ह्वात्तै बढेको छ। साझेदारी वनका समिति र कार्यालय एवं सामुदायिक वन उपभोक्ता समिति पनि वन सम्पदा सुरक्षामा नभई उपभोगमा मात्र लागेका गुनासो छ। उनीहरुको उदासिनताले वन उजाड हुँदै गएको गौशाला१० लक्ष्मीनियाँका लक्ष्मीप्रसाद महतो बताउँछन्। 'दिनदिनै डढेलोले वन खरानी हुँदै छ', उनले भने। वन कर्मचारीको उदासिनताले वन सखाप भइरहेको उनको भनाइ छ। डढेलो लगाए नयाँ घाँस पलाउने विश्वासले वनमा डढेलो लगाउने गरेको पाइन्छ। गोठालाले बढीजसो डढेलो लगाउने गरेका पाइएको छ। जिल्लाको वन क्षेत्र मासिने क्रम बढेको छ। जिल्लामा राष्ट्रिय वन, सामुदायिक, साझेदारी, धार्मिक र सागरनाथ वन विकास परियोजनाको समेत गरी २४ हजार चार सय ६५ हेक्टर क्षेत्रफलमा वन रहेको डिभिजन वन कार्यालयले जनाएको छ। पर्याप्त जनशक्ति नहुँदा सबै क्षेत्रमा सघन गस्ती गराउन नसकिएको कर्मचारी बताउँछन्। डढेलो नियन्त्रणमा सर्वसाधारणको सहयोग आवश्यक भएको गणन्ता सबडिभिजन वन कार्यालय बर्दिबास५ माइस्थानका कार्यालय प्रमुख सहायक वन अधिकृत रामसुन्दर साह बताउँछन्। वन क्षेत्रको नियमित गस्ती र कारबाही प्रक्रिया दुरुस्त गर्न वन सुरक्षा र जिल्लास्थित अन्य सुरक्षा निकायको समन्वयमा संयुक्त टोली बनाइएको सहायक प्रमुख जिल्ला अधिकारी उपेन्द्र न्यौपानेले बताए। 'वन क्षेत्रभित्र सशस्त्र प्रहरी र नेपाल प्रहरीका पोष्टसमेत छन्, यी सबैको संयुक्त गस्ती बढाइनुपर्छ', उनले भने। रासस"
तोरी फुलेर पहेंलपुर खोकना (फोटोफिचर),वसन्त ऋतुको आगमनसँगै फाँटमा लगाएको तोरी फूलेर पहेंलपुर भएको खोकनाको दृश्य मनोरम देखिन्छ। काठमाडौं : ललितपुरको दक्षिण गाउँ खोकना यतिबेला पहेंलपुर बनेको छ । वसन्त ऋतुको आगमनसँगै फाँटमा लगाएको तोरी फूलेर पहेंलपुर भएको खोकनाको दृश्य मनोरम देखिन्छ। फाँट वरपरका बस्तीसमेत सुन्दर देखिएका छन्। किसानलाई तोरी स्याहर्न चटारो छ। यहाँ स्थानीय कोलबाटै तोरीको तेल पेल्छन्। तोरीकै तेल बेचेर उनीहरू दैनिकी चलाउँदै आएका छन्। यहाँ तेल किन्न मानिसहरू टाढाटाढाबाट आउने गर्छन्। पछिल्लो समय तुलनात्मकरुपमा उत्पादनमा घट्दै गएपनि खोकनाले आफ्नो पहिचान भने जोगाइराखेको छ। खोकनाका तोरीका लागि प्रशिद्ध मानिन्छ।
