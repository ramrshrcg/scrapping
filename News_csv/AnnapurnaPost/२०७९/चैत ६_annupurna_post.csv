शीर्षक,विवरण
शिक्षामा राजनीतिको सेप,"गएका १४ वर्ष जसै त्रिभुवन विश्वविद्यालयका क्याम्पसहरूमा स्वतन्त्र विद्यार्थी युनियन (स्ववियु) चुनाव भएन, क्याम्पसहरू शान्त थिए। जसै चुनाव सुरु भयो, अशान्ति र अराजकता प्रकट भइहाल्यो। शैक्षिक वातावरण धमिलिएन मात्रै तोडफोड भए। क्याम्पसभित्रै खुकुरी नाचे। विद्यार्थीका हकहित र शैक्षिक वातावरण सहजीकरणका लागि स्थापित स्ववियु सबैभन्दा बाधक नै आफ्नै उद्देश्यमाथि देखिन्छ। चुनावका नाममा विद्यार्थी संगठनहरूले गरिरहेका गतिविधि सामान्य चुनावी प्रतिस्पर्धामा सीमित छैनन्। तालाबन्दी, हडताल, तोडफोड र गुन्डागर्दीजस्ता विद्यार्थीका गतिविधिले वास्तवमा स्ववियुको औचित्यमाथि नै प्रश्न उठाएका छन्। विद्यार्थी संगठनबीचको निर्वाचनमा पनि ठूला चुनाव र आमनिर्वाचनमा जस्तो तडकभडक र प्रचारबाजी कुनै पनि अर्थमा स्वाभाविक छैन। २००७ सालअघिको जयतु संस्कृतम् होस् या २०३६ सालको आन्दोलन होस् या २०४६ र २०६३६३ को दोस्रो जनआन्दोलन सबैजसोमा विद्यार्थीको योगदान छ। त्यसमाथि निरंकुश पञ्चायतकालमा खुला राजनीति नहुँदा विद्यार्थी मोर्चाबाट प्रजातान्त्रिक आन्दोलन अघि बढाउन स्ववियु प्रभावकारी मञ्च थियो। तर, पछिल्लो समय जसै लोकतन्त्र स्थापित भयो, विद्यार्थी संगठनहरूकै आवश्यकतामाथि नै प्रश्न छ। मूल राजनीतिक पार्टीहरूले शिक्षा क्षेत्रमा आफ्नो पकड जमाउने अस्त्रका रूप विद्यार्थी संगठन बनाएका छन्। तिनले स्ववियु निर्वाचनमा पनि हस्तक्षेप गर्दा माहोल झन् बिग्रिएको छ र चैत ५ गते निर्धारित त्रिभुवन विश्वविद्यालयलगायत विश्वविद्यालय अन्तर्गतका थुप्रै क्याम्पसमा निर्वाचनसमेत हुन सकेन। विश्वविद्यालयहरूमा चरम बेथिति छ। शैक्षिक क्यालेन्डर बनेर कार्यान्वयन नहुनु, बेलामा परीक्षा नलिनु, नतिजा नआउनु र पढाइ नहुनुमात्रै होइन, विश्वविद्यालयहरू खोजअनुसन्धानमा केन्द्रित नहुनु सामान्य छ। त्यसबारेमा विद्यार्थी संगठनहरूले कहिल्यै आवाज उठाएका हुँदैनन्। उनीहरूको ध्यान विश्वविद्यालयमा हुने राजनीतिक नियुक्तिमा आफ्ना माउपार्टीलाई फाइदा गराउनेतिर मात्रै छ। विद्यार्थीको पक्षमा खासै कुनै कर्म गरेको नदेखिने तर माउपार्टीहरूको पक्षपोषणका लागि उद्यत रहने विद्यार्थी संगठनका लागि स्ववियु किन चाहियो ? प्रश्न जायज छ। अर्काेतिर स्ववियुमा निर्वाचित हुनु पनि विद्यार्थी नेताहरूको आफ्नै राजनीतिक भविष्यको रोटी सेक्नुमात्रै छ। स्ववियु भ्रष्टाचार र राजनीतिक छक्कापञ्जाको प्रयोगशाला मात्रै भएकोमा पनि शंका छैन। राजनीतिक संगठनका लागि मात्रै फाइदाजनक स्ववियुको औचित्यमा प्रश्न छ। स्ववियु विशुद्ध विद्यार्थीका शैक्षिक हकहितमा केन्द्रित नभएसम्म यसको औचित्य सावित हुँदैन।"
"सहकारी ऐन अलपत्र, सञ्चालकको मनपरी","धेरैजसो सहकारी ऋण लगानी गर्दा अपनाउनुपर्ने सुरक्षा नअपनाउँदा समस्यामा परेका छन्। विभागले कुनकुन पक्ष कार्यान्वयन भयो भन्नेमा क्याटयोगोरीमा हेरेको छैन। काठमाडौं : सहकारी ऐनको दफा ८१ मा भनिएको छ, सहकारी संस्थाको कर्जा प्रवाहमा शुद्धता कायम गरी कर्जा प्रवाहसम्बन्धी सूचना प्राप्त गर्ने समेतका कार्य गर्न मन्त्रालयले सरोकारवालाको सहभागितामा एक कर्जा सूचना केन्द्रको स्थापना गर्नेछ। यो दफाले भनेबमोजिम केन्द्र स्थापना भएको भए कुनकुन सहकारीमा केकस्ता ऋणी छन्, उनीहरू दोहोरो ऋणी हुन् वा होइनन् ? खराब ऋणी कोको हुन् लगायतका सूचना एकीकृत हुन्थे। तर, दफा कार्यान्वयनमा सरकार नै मौन छ। सरकारी निकायले आँखा चिम्लेपछि सहकारीले मनपरि कर्जा प्रवाह गरेका छन्। सञ्चालकहरू व्यक्तिगत सम्पत्तिका रूपमा सहकारीमाथि रजाइँ गरिरहेका छन्। त्यसैकारण, एकपछि अर्को सहकारी डुब्दै गएका छन्। राष्ट्रिय सहकारी महासंघका अध्यक्ष मीनराज कँडेल कर्जा सूचना केन्द्र स्थापना नहुँदा ऋण लगानीमै समस्या भएको बताउँछन्। ऐनका प्रावधान सबै कार्यान्वयनमा आएको भए अहिलेको तरलता अभावमा सहज हुन्थ्यो, कँडेल भन्छन्, एउटा सहकारीमा असल ऋणी अर्को सहकारीमा खराब हुन सक्छन्। कर्जा सूचना केन्द्र भएमा त्यो डुब्लिकेसन हट्थ्यो। कर्जा परिचालन पनि सहज हुन्थ्यो। मुलुकभर ३० हजार सहकारी छन्। यसमा ७३ लाख सदस्य छन्। संविधानले तीनखम्बे अर्थनीतिअन्तर्गत सहकारीलाई पनि राखेको छ। तर, सहकारीलाई आवश्यक पूर्वाधार बनाउन, नियमन, सुपरीवेक्षण गरी विश्वास बढाउन र सवल अर्थतन्त्रमा सहकारीको हिस्सा बढाउन कुनै भूमिका निर्वाह गर्न सकेको छैन। राज्यले सहकारीलाई पूर्णरूपमा छाडा छोड्दा विकराल स्थिति आएको जानकारहरू बताउँछन्। भूमि व्यवस्था, सहकारी तथा गरिबी निवारण मन्त्रालयका सचिव डा दामोदर रेग्मी सहकारी ऐन र नियमावली कार्यान्वयनमा सरोकारवाला सबै निकायले पहलकदमी लिनुपर्ने बताउँछन्। सरकारले मात्र नभई सरोकारवाला सबैले ऐन नियम परिपालना गर्नुपर्छ, सचिव रेग्मीले भने, सहकारी संस्थाले परिपालनाको तह बढाउनुपर्छ। महासंघ र विषयगत संघले मर्यादाभित्र सहजीकरण गर्नुपर्छ। मन्त्रालय, विभाग, सहकारी व्यवस्थापन समितिबीच समन्वयकारी भूमिका हुनुपर्छ। सहकारीसम्बन्धी कानुनी शिक्षा बढाउनुपर्छ। ऐनका प्रावधान खुकुलो रूपमा मात्रै कार्यान्वयन हुँदा निक्षेप डुब्ने डरत्रास बढेको सहकारी विभागका रजिष्ट्रार नमराज घिमिरे बताउँछन्। देशैभरि कार्यक्षेत्र दिने, समयमै नियन्त्रण नगर्ने, बिनाधितो जथाभावी लगानी गर्नाले सहकारीमा समस्या आयो, घिमिरेले भने। सहकारीमा मनपरितन्त्र बढे पनि नियमनकारी निकाय सहकारी विभागले प्रभावकारी नियमन गर्न सकेको छैन। राज्यले विभागको क्षमता बढाउन कुनै कदम चालेको छैन। सहकारी ऐन २०४८ खारेज गर्दै संसद्ले ०७४ मा नयाँ सहकारी ऐन बनायो। केही प्रावधान तीन वर्षसम्म कार्यान्वयन गर्न छुटसमेत दिइयो। तर, ऐन आएको पाँच वर्ष बितिसक्दा पनि अधिकांश प्रावधान कार्यान्वयनमा आएका छैनन्। नेपाल राष्ट्र बैंक, सरकार, प्रदेश र स्थानीय तहले अनुगमन गरेन् कसैलाई पनि कारबाही गरेनन्। नियमन अभावका कारण अहिलेको अवस्था आएको हो।सुदर्शन ढकाल, सहकारी विज्ञ ऐनका प्रावधान सबै कार्यान्वयनमा आएको भए अहिलेको तरलता अभावमा सहज हुन्थ्यो। एउटा सहकारीमा असल ऋणी अर्को सहकारीमा खराब हुन सक्छन्। कर्जा सूचना केन्द्र भएमा त्यो डुब्लिकेसन हट्थ्यो।मीनराज कँडेल  अध्यक्ष, राष्ट्रिय सहकारी महासंघ सहकारी क्षेत्रमा सुधारका लागि कर्जा असुली न्यायाधिकरण गठन गर्ने र बचत तथा कर्जा सुरक्षण कोष स्थापना गर्ने व्यवस्था गर्यो। ऐनका ती प्रावधान पनि कागजमै मात्र सीमित हुँदा सहकारी क्षेत्र उभो लाग्न सकेन। यसभित्रका विकृति र विसंगति झांगिँदै गए। सहकारी प्रतिसर्वसाधारणमा नकारात्मक प्रभाव पर्दै गएको छ। सहकारी विभागका रजिष्ट्रार घिमिरे ऐन, नियम कार्यान्वयनमा कमजोरी भइरहेको स्वीकार छन्। पछिल्लो समयमा केही प्रारम्भिक सहकारी संस्थाका सञ्चालकहरू सहकारी बचाउ अभियानमा जुटेका छन्। सहकारी ऐन र नियमावलीमा भएका कर्जा सूचना केन्द्र, ऋण असुली न्यायाधिकरण, बचत तथा कर्जा सुरक्षण कोषलगायतका व्यवस्था कार्यान्वयनमा ल्याउन उनीहरूले राष्ट्रिय सहकारी महासंघ तथा सरकारको ध्यानाकर्षण गराउँदै आएका छन्। आन्दोलनको अगुवाइ गर्दै आएका नेपाल बहुउद्देश्यीय केन्द्रीय सहकारी संघका सञ्चालक नरेन्द्र विष्ट भन्छन्, ऐन र नियमावलीका प्रावधान कार्यान्वयन भएको भए अहिले सहकारीमा समस्या आउने थिएन। सरकारले सहकारी जन्माए पनि हेरचाह नगरेको विष्टको आरोप छ। सञ्चालकलाई मात्र दोष दिनु उचित छैन, विष्ट भन्छन्, सरकारले सहकारीको हेरचाह नै गरेन। सम्पत्ति रोक्का, कालोसूचीको व्यवस्था गर्न सकेको भए अहिलेको जस्तो समस्या नआउनेमा उनले विश्वास व्यक्त गरे। षड्यन्त्रपूर्वक रूपमा सहकारी सिध्याउने काम भयो। अभियान चनाखो हुन सकेन। पर्याप्त पहलकदमी, ज्ञापनपत्र, दबाब नदिई सुनुवाइ हुन सकेन, विष्ट भन्छन्, सन्दर्भ ब्याजदर एकै वर्षमा कार्यान्वयन हुने अरू विषयमा किन चुप लागियो ? कर्जा सूचना केन्द्र, बचत तथा ऋण सुरक्षण कोष, ऋण असुली न्यायाधिकरण सहकारी आन्दोललाई समृद्ध बनाउन ल्याइएको अवधारणा भएकाले कार्यान्वयनका लागि माग आउनु सकारात्मक भएको उनको भनाइ छ। मागकर्ताले कार्यान्वयन माग गर्नु जायज हो। मागको लेभल जति बढ्छ, तदारुकता पनि त्यति बढ्छ तर, कुनै काम गर्न प्रक्रिया लाग्छ। मागको गतिले स्पिड बढेको भन्दै सचिव रेग्मीले ऐन नियम पालना गर्न सरकारले चासो देखाएको बताए। ऐन, नियमले मागेका नयाँ व्यवस्था गरी कार्यान्वयनमा आउँछन् सचिव रेग्मीले भने। गल्ती गर्नेलाई १० वर्षको सजाय सहकारी ऐन २०४८ को दफा ३४ मा प्रत्येक सहकारी संस्था वा संघले वार्षिक प्रतिवेदन तथा लेखा परीक्षण प्रतिवेदन बुझाउनुपर्ने व्यवस्था थियो। त्यतिबेला गल्ती गर्ने सहकारीलाई थप दण्ड वा सजायको व्यवस्था नभएकाले कारबाही गर्न गाह्रो भएको सरकारी अधिकारीहरू बताउँथे। तर, पुरानो ऐन खारेज गरी २०७४ मा बनेको ऐनले गलत गर्नेलाई कैद सजायकै व्यवस्था गर्यो। तर, त्यसको कार्यान्वयनमा चासो नै छैन। किर्ते, जालसाजी गरी ठगी गर्नेलाई १० वर्षको कैद सजाय व्यवस्था ऐनमा गरियो। तर, ५ वर्ष बितिसक्दा कोही पनि कारबाहीमा परेका छैनन्। दफा १२२ मा १ अर्बभन्दा बढीको ठगी गरेमा ८ वर्षदेखि १० वर्षसम्म कैद, १० करोडदेखि १ अर्बसम्म ठगी गर्नेलाई ६ वर्षदेखि ८ वर्षसम्म सजाय हुने व्यवस्था छ। त्यस्तै १ करोडदेखि १० करोडसम्म ठगी गर्नेलाई ४ वर्षदेखि ६ वर्षसम्म कैद हुने ऐनमा छ। ५० लाखदेखि १ करोड रूपैयाँसम्म बिगो भएमा तीन वर्षदेखि चार वर्षसम्म कैद हुने व्यवस्था छ। लेखा परीक्षण झुटो बनाएमा, गैरकानुनी लाभ वा हानी पुर्याउने, बदनियतले कुनै कार्य गरेमा वा गराएमा, धितो मूल्यांकनमा गलत गरेमा, ऋण दुरुपयोग गरेमा, सुरक्षण रितपूर्वक फुकुवा नगरी अन्य संस्थामा राखी पुनः ऋण लिएमा कडा सजाय तोकिएको छ। सरकारले मात्र नभई सरोकारवाला सबैले ऐन नियम परिपालना गर्नुपर्छ। सहकारी संस्थाले परिपालनाको तह बढाउनुपर्छ। महासंघ र विषयगत संघले मर्यादाभित्र सहजीकरण गर्नुपर्छ। डा दामोदर रेग्मी  सचिव, भूमि व्यवस्था, सहकारी तथा गरिबी निवारण मन्त्रालय ऐनका प्रावधान खुकुलो रूपमा मात्रै कार्यान्वयन हुँदा निक्षेप डुब्ने डरत्रास बढेको छ। देशैभरि कार्यक्षेत्र दिने, समयमै नियन्त्रण नगर्ने र बिनाधितो जथाभावी लगानी गर्नाले सहकारीमा समस्या आयो।नमराज घिमिरे रजिष्ट्रार, सहकारी विभाग कृत्रिम व्यवसाय खडा गरी ऋण लिएमा, झुटा विवरणका आधारमा ऋण लिएमा, ऐनविपरीत कर्जा प्रवाह गरेमा, बचत रकम आफूखुसी प्रयोग गरी संस्थालाई हानी नोक्सानी गरेमा स्पष्ट सजायको व्यवस्था गरिएको छ। दफा १२४ मा सजायको व्यवस्था छ। दफा १२५ मा कार्यको प्रकृति र गम्भीरताका आधारमा ५ लाखसम्म जरिवाना हुने व्यवस्था छ। नियमविपरीत सदस्यसँग ब्याज लिएमा, ब्याजदर ६ प्रतिशतभन्दा फरक पारेमा, ब्याजलाई पुँजीकरण गरी ब्याज लिएमा, पुँजीकोषभन्दा बढी कर्जा प्रवाह गरेमा, सदस्य भएको तीन महिनाअघि नै ऋण प्रवाह गरेमा, कार्यक्षेत्रभन्दा बाहिर गएमा, प्राथमिक पुँजीकोषको १५ गुणा बचत संकलन गरेमा १८ प्रतिशतभन्दा बढी सेयर लाभांश बाँडेमा, कृत्रिम व्यक्तिलाई सदस्य दिएमा पनि कारबाही हुने व्यवस्था छ। गल्ती दोहोर्याउनेलाई दोब्बर सजायका साथै तीन महिनासम्म कारोबार रोक्का राख्ने व्यवस्था छ। किसान, श्रमिक, न्यून आय भएका व्यक्ति, सिमान्तकृत तथा अल्पसंख्यक समुदायको पुँजीलाई एकीकृत गरेर उनीहरूको आर्थिक, सामाजिक र सांस्कृतिक उन्नतिका लागि सहकारी गठन गरिन्छन्। यी समुदाय र वर्गले सहकारीको सदस्य बनेर धेरथोर रकम जम्मा गर्छन्। तर, टाठाबाठाहरू त्यही पैसामा रजाई गर्छन्, सोझासाझालाई डुबाउँछन्। नियमनकारी निकाय सहकारी विभाग पनि सहकारीमा सुधार र सुशासनका पक्षमा आँखा चिम्लिने गरेको छ। सहकारी विभागका रजिष्ट्रार घिमिरे सहकारीमा जथाभावी लगानी गर्ने प्रवृत्ति हावी भइरहेको बताउँछन्। सहकारीले घरजग्गा, सेयर खरिदबिक्रीमा अन्धाधुन्ध लगानी गरेकाले त्यसको असर देखिएको घिमिरेको भनाइ छ। घरजग्गा र सेयरमा शिथिलता आयो, त्यसको असर सहकारी व्यवस्थापनमा पर्यो,घिमिरे भन्छन्, ऐन कार्यान्वयन ठीकै भए पनि केही कमजोरी देखिन्छ। धेरैजसो सहकारी ऋण लगानी गर्दा अपनाउनुपर्ने सुरक्षा नअपनाउँदा समस्यामा परेका छन्। विभागले कुनकुन पक्ष कार्यान्वयन भयो भन्नेमा क्याटयोगोरीमा हेरेको छैन। रजिष्ट्रार घिमिरेले कर्जा सूचना केन्द्र ऐनमा व्यवस्था गरिए पनि नियमावलीमा केही अस्पष्ट व्यवस्था भएको बताए। नियमनकारी निकायको प्रमुख कर्जा सूचना केन्द्रको सञ्चालक हुने व्यवस्था कार्यान्वयन गर्न कठिन हुन्छ, उनले भने। ऋण असुली न्यायाधिकरण गठन गर्न तयारी भइरहेको र त्यसबारे अर्थ मन्त्रालयसँग राय माग गरिएको बताए। विभागका उपरजिष्ट्रार टोलराज उपाध्याय नै सहकारी ऐन र नियमावलीका प्रावधान एकै पटक कार्यान्वयन हुन नसक्ने बताउँछन्। सबै प्रावधान एकै चरणमा लागू हुँदैनन्, उपाध्यायले भने, कतिपय कार्यान्वयनमा गएका छन्, कतिपय कार्यान्वयन हुने क्रममा छन्। विभागको क्षमता बढेन, राष्ट्र बैंक पन्छियो सहकारी नियमावली २०७५ मा ५० करोडभन्दा बढीको कारोबार गर्ने संस्थाको निरीक्षण तथा अनुगमन राष्ट्र बैंकले गर्ने व्यवस्था छ। तर, राष्ट्र बैंक ऐनमा नसमेटिएको भन्दै नियमन गर्न मान्दैन। उल्टो यहीँ अवधिमा राष्ट्र बैंक सीमित बैंकिङ कारोबार गर्दै आएका १५ वटा संस्थाको नियमनको दायराबाट पन्छियो। नेपाल राष्ट्र बैंक, सरकार, प्रदेश र स्थानीय तहले अनुगमन गरेन् कसैलाई पनि कारबाही गरेनन्, सहकारी विज्ञ सुदर्शन ढकाल भन्छन्, नियमन अभावका कारण अहिलेको अवस्था आएको हो। नयाँ ऐन बनेपछि सहकारी विभागले सिभिल बचत तथा ऋण सहकारी लगायतको अनुगमन गर्यो। तर, कारबाही गर्न सकेन्। उल्टो क्षेत्राधिकारको कुरा उठाउँदै बागमती प्रदेशलाई जिम्मा लगाइयो। बागमती प्रदेशले साधारणसभा गराएर नयाँ कार्यसमिति चयन गराउन पहल गरिरहेको थियो। सरकार र सिभिलका सञ्चालकले झुक्याउन थालेको पीडितले महसुस गरे। उनीहरूकै सक्रियताका कारण केन्द्रीय अनुसन्धान ब्युरोले पूर्वअध्यक्ष इच्छाराज तामाङ, अध्यक्ष केशवलाल श्रेष्ठसहित १२ जना पक्राउ गर्यो। उनीहरूलाई छुटाउन अनेक प्रपञ्च पनि गरिए। ओरेन्टल सहकारीका अध्यक्ष सुधीर बस्नेतले अदालतबाट आफ्नो पक्षमा फैसला गराए। सर्वोच्चले २०४८ सालको ऐनअनुसार गठन भएको सहकारीलाई २०७४ को व्यवस्था आकर्षित नहुने अनौठो फैसला गर्यो। अहिले व्यवस्थापन समितिको क्षेत्राधिकारभित्र ओरेन्टल छैन। त्यसयता धेरै नयाँ संस्था चरम संकटमा पुगे। तर, समस्याग्रस्त घोषणा गरिएका छैनन्। गौतमश्री सहकारी राजनीतिक आडकै कारण समस्याग्रस्त घोषणा हुनबाट जोगिएको छ। ऐनको दफा ९८ मा मन्त्रालयले र दफा ९९ मा संघहरूले निरीक्षण तथा अनुगमन गर्ने उल्लेख भए पनि हालसम्म नियमन हुन सकेको छैन। संस्था वा संघले ऐन, नियमअन्तर्गत बनेका नियम र विनियमको पालना गरे, नगरेको संघहरूले अनुगमन गर्ने उल्लेख गरिए पनि संघहरूले आफ्ना सदस्यको नियमन गरेका छैनन्। सदस्यको सहभागिता, सेवासुविधाको अवस्था, वित्तीय तथा कोषको अवस्था संघले हेर्ने व्यवस्था छ। नियमावलीको नियम ७१ र ७२ मा नेपाल राष्ट्र बैंक, सहकारी विभागलगायतले स्पष्ट रूपमा नियमन गर्ने उल्लेख गरिएको छ। संविधानले तीन तहको सरकारलाई नियमनको अधिकार दिएको छ। तर, कुनै पनि सरकारले प्रभावकारी रूपमा नियमन गर्न सकेका छैनन्। सक्रिय छैन लेखासमिति आन्तरिक नियन्त्रण प्रणालीलाई सुदृढ बनाउन दफा ४८ मा लेखा सुपरीवेक्षण समितिको व्यवस्था छ। समितिले प्रत्येक चौमासिकमा आन्तरिक लेखापरीक्षण गर्नुपर्ने व्यवस्था छ। राष्ट्रिय सहकारी बैंकका लेखा समिति संयोजक लक्ष्मीप्रसाद उप्रेतीले लेखासमितिले उद्देश्य अनुरूप काम गर्न नसक्दा सहकारीमा सुशासन हराएको बताए। लेखा समितिकै प्रावधानका कारण स्वनियमन भनिएको हो तर, अभ्यासमा हुन सकेन उप्रेतीले भने। मनलाग्दी सदस्य दफा ३२ अनुसार कुनै एक व्यक्ति एक स्थानीय तहको एकै प्रकृतिका एकभन्दा बढी संस्थाको सदस्य हुन पाउँदैन। ऐन कार्यान्वयन भएको तीन वर्षभित्र एक संस्थामा मात्र सदस्यता कायम गर्नुपर्ने उल्लेख थियो। कृत्रिम व्यक्ति पनि सदस्य बन्न नपाइने व्यवस्था छ। तर, हालसम्म उक्त व्यवस्था कार्यान्वयन भएन। अध्यक्ष कँडेल कर्जा सूचना केन्द्र आएमा एक व्यक्ति धेरै सहकारीको सदस्य हुन नपाउने बताउँछन्। भन्छन्, सदस्य दशतिर बनेका छन्, यसो हुँदा सदस्यमा सहकारीप्रति अपनत्व हुँदैन, एउटै पसलमा १० वटासम्म पासबुक देखिने काम बन्द भएन। घटेनन् सहकारी सहकारी नियमावली २०७५ को नियम ७ मा बचत तथा ऋण सहकारी दर्ता मापदण्डमा जनसंख्याको आधारमा सहकारी दर्ता गर्ने व्यवस्था छ। महानगरपालिका वा उपमहानगरपालिकामा ५ हजार जनसंख्यामा एउटा बचत सहकारी दर्ता गर्ने व्यवस्था छ। नगरपालिकामा २ हजार र गाउँपालिकामा प्रत्येक ५ सय जनसंख्यामा एउटा बचत तथा ऋण सहकारी दर्ता गर्ने व्यवस्था छ। मापदण्डभन्दा बढी भएका बचत तथा ऋण सहकारी एकीकरण भई सक्नुपर्ने नियमावलीमा उल्लेख भए पनि कार्यान्वयन हुन सकेको छैन। सहकारी विज्ञ ढकाल भन्छन्, मर्जरलाई दुरुपयोग गरियो। नियमन भएन। पछिल्लो समयमा सदस्य अल्मल्याउन मात्रै मर्जरको घोषणा गर्ने काम भएको छ। सहकारी मर्जर निर्देशिका बने पनि सहकारीकर्मीमा उत्साह छैन। उक्त प्रावधान कार्यान्वयन नभएपछि सहरी क्षेत्रमा एउटै घरमा ५६ वटाभन्दा बढी सहकारी देखिने गरेका छन्।"
परिवारै अनागरिक,"नागरिकता दिलाइदिन स्थानीय सरकार र नेताहरूसमक्ष हारगुहार गर्दा पनि कसैले चासो नदिएको उनको गुनासो छ। छरछिमेकीका सन्तान उच्च शिक्षा पढ्न जाँदा आफ्नाले पढ्न नपाउँदाको पीडाले सताउने गरेको उनको भनाइ छ। दैलेख : उमेर करिब ५५ वर्ष पुगे पनि चन्द्रबहादुर शेर्पाले नागरिकता बनाउन सकेका छैनन्। पूर्वबाट घुम्दै फिर्दै आएर ठाटीकाँध गाउँपालिका३ भुवाखाडामा बसोबास गर्ने उनीसँग जन्मदर्ता नै छैन। श्रीमती गगनी विकको भने माइतबाट बनाएको नागरिकता छ। तर, चन्द्रबहादुरको नागरिकता नहुँदा विवाह दर्ता हुन सकेन। जसकारण उनीहरूका ६ सन्तानका न जन्मदर्ता बने न त नागरिकता। परिवारै अनागरिकसरह बाँच्नुपरेको गगनीले बताइन्। श्रीमान्को नागरिकता र बालबच्चाको जन्मदर्ता बनाउन वर्षौंदेखि धेरै प्रयास गर्यौ। न श्रीमान्को नागरिकता बन्यो न त बालबच्चाको जन्मदर्ता नै, उनले भनिन्, जन्मदर्ता नहुँदा बालबच्चाको नाम स्कुलमा लेखिँदैन। बालबच्चाले पढ्न नपाएको पीडा सम्झिँदा मन भक्कानिन्छ। उनीहरू जन्मदर्ता तथा नागरिकता पाउन ३५ वर्षदेखि संघर्ष गरिरहेका छन्। वर्षांैदेखि वडादेखि पालिकासम्म पटकपटक धाउँदा पनि आफ्नो पीडा कसैले नसुनेको उनको गुनासो छ। नागरिकता र जन्मदर्ता बनाउन विभिन्न बहानामा वडा कार्यालय नै बाधक बनेको गगनीले बताइन्। नागरिकता दिलाइदिन स्थानीय सरकार र नेताहरूसमक्ष हारगुहार गर्दा पनि कसैले चासो नदिएको उनको गुनासो छ। छरछिमेकीका सन्तान उच्च शिक्षा पढ्न जाँदा आफ्नाले पढ्न नपाउँदाको पीडाले सताउने गरेको उनको भनाइ छ। नागरिकता नहुँदा रोजगारीसमेत कसैले दिँदैन। परिवारको छाक टार्नै हम्महम्मे परिरहेको छ, उनले भने। उनीहरूका सन्तान सरकारी विद्यालयमा पढ्न न्यूनतम् सेवासुविधाबाट बञ्चित भएका छन्। घरनजिकै जन आधारभुत विद्यालयमा औपचारिक भर्ना नभए पनि सबैले कक्षा ५ सम्म पढेको दुधाले बताइन्। आफूभन्दा सानाहरू माथिल्ला कक्षामा जाँदा आफू उही कक्षामा बसेर पढ्नुपर्दा जेठी र माइली दिदीले पढाइ छोड्नुभयो, उनले भनिन्। ठाटीकाँध३ वडाध्यक्ष भरतबहादुर बमले शेर्पाको जन्मघर कहाँ हो भनेर नखुलेको सुनाए। उनका बुबाआमा वा घरपरिवारका कुनै पनि सदस्यको पहिचान नहुँदा समस्या भइरहेको बमको भनाइ छ। यो परिवारलाई जन्मदर्ता, नागरिकता दिलाउन आफूले जिल्ला प्रशासन कार्यालय धाइरहेको उनले सुनाए। जिल्ला प्रशासन कार्यालयमा जाँदा कर्मचारीले बाटोमा हिँड्ने जो कोहीलाई नागरिकता दिन नसकिने जवाफ दिए, उनले भने।सहायक प्रधानाध्यापक खगेन्द्रबहादुर शाहीले यी बालबालिकाको भविष्य सुनिश्चित गर्न सरकारले चन्द्रबहादुरलाई नागरिकता दिएर सन्तानको पनि जन्मदर्ता बनाउनुपर्ने बताए। घुम्दै फिर्दै दैलेखमा चन्द्रबहादुर सानै उमेरमा आमासँगै पूर्वी नेपालबाट भारतको हिमाञ्चल प्रदेश पुगे। त्यहाँ रहँदा आमा अन्यत्रै विवाह गरेर गएपछि परदेशमा उनी एक्लिए। त्यसपछि दैलेखकै सरुने सुजीसँग भेट भयो। सुजीकै साथमा दैलेखको भुवाखाडामा आए। शेर्पा सानै हुँदा आमा अन्तै विवाह गरेर गइछन्। त्यहाँ कसले कसरी हुर्कायो थाहा भएन्। अली ठूलो भएपछि हामीसँग भेट भयो। सँगै काम गर्यौँ, सुजीले भने, जाने ठाउँ कहीँ नभएपछि मैले यहाँ (दैलेख) लिएर आएको हुँ। उनले गाउँमा भतिजी गगनी विकसँग विवाह गराइदिए। विवाहपछि शेर्पा ठाटीकाँध३ विशालास्थित भुवाखाडामा बस्न थालेका हुन्। उनीसहित परिवार वर्षौंदेखि सोही गाउँमा बसोबास गरिरहेको वडाध्यक्ष बमले बताए।"
८ लाख सेवाग्राही लाइसेन्सको पर्खाइमा,"एक दिन होइन वर्ष दिनदेखि लाइसेन्स लिन प्रतिक्षा गरिरहेका छन्। तर, यातायात व्यवस्था विभागले उनीहरूलाई लाइसेन्स प्रिन्ट गरेर दिन सकेको छैन। काठमाडौं : यातायात व्यवस्था विभागमा सवारी चालक अनुमतिपत्र(लाइसेन्स) लिन ८ लाख बढी सेवाग्राही कुरिरहेका छन्। उनीहरू एक दिन होइन वर्ष दिनदेखि लाइसेन्स लिन प्रतिक्षा गरिरहेका छन्। तर, यातायात व्यवस्था विभागले उनीहरूलाई लाइसेन्स प्रिन्ट गरेर दिन सकेको छैन। विभागका सूचना अधिकारी ईश्वरी दत्त पनेरुका अनुसार विभागसँग लाइसेन्स प्रिन्ट गर्ने एउटा मात्रै प्रिन्टर छ। प्रत्येक दिन झण्डै ८ हजार लाइसेन्सको माग हुन्छ। तर, साढे चार हजार मात्रै प्रिन्ट हुन्छ। यसले गर्दा सेवाग्राही मर्कामा छन्। कीर्तिपुरकी अरुणा खड्काले यातायात व्यवस्था कार्यालय एकान्तकुना सवारी चालक अनुमतिपत्रको परीक्षा पास गरेको १ वर्ष भइसक्यो। पास भएको कागज बोकेर स्कुटर चलाउने अरुणाले अहिलेसम्म लाइसेन्स हात पारेकी छेैनन्। उनी भन्छिन्, ३ महिनामा लाइसेन्स लिन आउनु भनेको थियो तर ३ पटक गइसकेँ प्रिन्ट भएकै छैन भन्छन्। यस्तै, लाइसेन्स नवीकरण शाखामा दोलखाका मानबहादुर तामाङ भेटिए। ट्रक चलाएर जीविकोपार्जन गर्ने तामाङले सवारी अनुमतिपत्र नवीकरण गर्नका लागि निवेदन दिएका छन्। एक वर्ष अगाडि फारम बुझाएका उनले अहिलेसम्म नयाँ लाइसेन्स पाएका छैनन्। मिति सकिएको पुरानै लाइसेन्स बोकेर सवारी कुदाइरहेका छन्। प्रिन्टमा किन ढिलाइ ? लाइसेन्स छपाइका लागि यातायात व्यवस्था कार्यालयले २ पटक टेन्डर आह्वान गरिसक्यो। सार्वजनिक खरिद नियमावली अनुसार खोलिएको विज्ञापनमा टेन्डर नै नपरेको बताउँछन् विभागका महानिर्देशक नारायणप्रसाद भट्टराई। उनका अनुसार विभागले यही आव सुरु भएपछि ९ करोडको लागतमा लाइसेन्स छपाइ मेसिन खरिदका लागि राष्ट्रिय स्तरका सप्लायर्सले निवेदन दिन पाउने गरी टेन्डर आह्वान गरेको थियो। तर, एउटा पनि टेन्डर नपरेको भएर अहिलेसम्म थप मेसिन किन्न नसकिएको हो। बीचमा सोही टेन्डरलाई सच्चाएर पुनः आह्वान गरेको तर पनि कुनै पनि सप्लायर्सको निवेदन नपरेको भट्टराईले बताए। उनी भन्छन्, राष्ट्रिय स्तरका सप्लायर्सले प्रिन्ट मेसिन ल्याउन नसकेपछि अब अन्तर्राष्ट्रिय स्तरका सप्लायर्स पनि सहभागी हुन सक्ने गरी नयाँ टेन्डर आह्वान गर्देछौं। मेसिन किनेपछि लाइसेन्सको समस्या समाधान हुनेमा उनी ढुक्क देखिए। मीनभवनस्थित यातायात व्यवस्था विभागले देशभरको सवारी लाइसेन्स प्रिन्ट गर्छ। २०७५ सालअघि यातायात व्यवस्था विभागले देशभरको यातायात कार्यालयको निगरानी गथ्र्यो। सम्पूर्ण कार्यमा सहकार्य गथ्र्यो। तर, २०७५ साल मंसिर पछाडि यातायात कार्यालयको दैनिक सेवा सञ्चालनका सवै कार्य प्रदेश सरकारको मातहतमा छन्। विभागका सुचना अधिकारी पनेरु भन्छन्, नियम अनुसार लाइसेन्स प्रिन्टको जिम्मा हरेक यातायात कार्यालयको हो, तर सवै यातायात कार्यालय श्रोत तथा सुविधा सम्पन्न नभएको र प्रिन्टरसमेत नभएको भएर देशभरका लाइसेन्स प्रिन्टको काम विभागले गर्दै आएको हो। यातायातका अन्य काम प्रदेशस्तरका कार्यालयबाट हुन्छ। पनेरुका अनुसार देशभरका यातायात कार्यालयबाट लाइसेन्सका लागि गरिएका निवेदनको विवरण केन्द्रिय सर्भरमा आउँछ। यही विवरणका आधारमा पालैपालो विभागमा लाइसेन्स प्रिन्ट हुन्छ। मासिक डेढ लाख लाइसेन्सको माग हुन्छ तर एक लाख मात्रै प्रिन्ट हुन्छ। महिनामै आधा काम होल्ड हुन्छ। रहँदै जाँदा लामो समय लाग्छ। नयाँ मेसिन किन्नासाथ यो समस्या हल हुने उनी बताउँछन्। यातायात व्यवस्था विभागमा भेटिएका वानेश्वरका देवराज थापा विदेशमा बस्छन्। विदेशमा बस्ने हुँदा उनले समयमा लाइसेन्स नवीकरण गर्न सकेनन्। नवीकरण नभएको ५ वर्ष बढी भयो। नेपालको कानुनअनुसार अब नवीकरण गर्न मिल्दैन। पुनः लाइसेन्स परीक्षा पास गर्नुपर्छ। उनी भन्छन्, यस्तो अप्ठ्यारो नियम बनाएर भएन नी। हामी विदेशमा बस्नेहरूले सजिलै अनलाइन रिन्यु गर्न पाउने गरी सिस्टम बन्नुपर्यो। उनी अगाडि थप्छन्, कुनै काम लिएर यातायात कार्यालय गयो, समयमा कुनैपनि काम हुँदैन। ससानो कामका लागि पनि निकै समय लाग्छ । यस्तै सवारीचालक अनुमतिपत्र लिनका लागि लिखित र प्राक्ट्रिकल परीक्षा पास भएको लामो समयसम्म पनि लाइसेन्स हात पर्दैन। एक डेढ वर्षसम्म पनि लाइसेन्स प्रिन्ट नै हुन्न। अनि कसरी नयाँ लाइसेन्स फेरी लिनु ?"
विश्वासको संकट,"आर्थिक, सांस्कृतिक र सामाजिक परिवर्तनका सन्दर्भमा सोचेजति उपलब्धि हासिल गर्न सकेका छैनौं भन्ने आरोप हामीमाथि छ। जसमा कतिपय कोणबाट प्रश्न उठेका छन्। जनताले जनताका लागि संविधान बनाए। ७० वर्षदेखिको जनताको भावना र चाहनाले संविधान सभाको बाटोबाट मूर्तरूप प्राप्त गर्यो। हामीले राम्रो र समझदारीको संविधान बनायौं। सभाध्यक्ष मैले त्यसबेला आशंका र सर्तकतातिर संकेत गर्दै भनेको थिएँ, संविधान जति राम्रो भए पनि त्यसले बुद्धि, विवेक र क्षमता बाँड्दैन। दल र दलका नेताले नै कार्यान्वयनको बुद्धि, विवेक र क्षमता प्रदर्शन गर्न सक्नुपर्छ। संविधान बनेपछि दोस्रोपटक आमनिर्वाचन सम्पन्न भयो। यसबीच धेरै घटनाक्रम भए। कति हदसम्म बुद्धि, विवेक र क्षमता प्रदर्शन गर्न सक्यौं भन्ने जनताको प्रश्न छ। प्रश्न उठाइरहेकै छन्। त्यसो त कतिपय सुखद् पक्षमा पनि हाम्रा काम छन्। उदाहारणका लागि, जनतालाई राजनीतिक अधिकारसम्पन्न बनाउने महत्त्वपूर्ण काम भएको छ। अब जनताको आशीर्वाद लिएर जोसुकै संसद्मा पुगेर जुनसुकै प्रकारको राजनीतिक परिवर्तन गर्न सक्ने भएको छ। अब राजनीतिक अधिकारका लागि आन्दोलन गर्नु पर्दैन। हामीले संविधान बनाउँदै, कार्यान्वयन गर्दै त्यो ठाउँमा पुर्याएका हौं। जुन महत्त्वपूर्ण उपलब्धि हो। आर्थिक, सांस्कृतिक र सामाजिक परिवर्तनका सन्दर्भमा सोचेजति परिवर्तन गर्न सकेका छैनौं भन्ने आरोप हामीमाथि छ । जसमा कतिपय कोणबाट प्रश्न उठेका छन्। २०७९ मंसिर ४ मा दोस्रोपटक संघीय संसद्को निर्वाचन सम्पन्न भयो। केही अघि वैशाखमा स्थानीय तहको निर्वाचन पनि। भखरै राष्ट्रपति, उपराष्ट्रपति, सभामुखको निर्वाचन सकिएको छ। यी सबै सुखद् पक्ष हुन्। तर, यति हुँदाहुँदै पनि जनताले अपेक्षा गरेका काम गर्न सकेका छौं वा छैनौं ? कतिपय प्रसंगमा जनता निराश हुने काम त भएका छैनन् ? प्रश्न उठिरहेकै छन्। यो छोटो समयमै राजनीतिक दलमा विभिन्न घटनाक्रम भए। दुई महिना अगाडि एक प्रकारको गठबन्धन थियो। निर्वाचन गरिरहँदा एउटा गठबन्धन थियो। निर्वाचनपछि अब नयाँ ढंग देश अघि बढ्छ भनिरहँदा अर्को गठबन्धन बन्यो। त्यो गठबन्धन राम्रोसँग अघि बढ्ला भन्ने आशा जनतामा थियो फेरि त्यो गठबन्धन पनि टुट्यो। अर्को ढंगले देश अगाडि जान अग्रसर रह्यो। छोटो अवधिमा यही सरकारले अर्को विश्वासको मत लिने संघारमा छ। यो सबै स्थिति के सुखद् हो ? पक्कै होइन। यसले धेरैले प्रश्न उब्जाएको छ। यो प्रश्नको जवाफ दलका नेता, कार्यकर्ता र जनतालाई विश्वास हुने किसिमले दिनुपर्छ। यो दलका नेताको चुनौती हो। हामी संविधान, लोकतन्त्र र संसदीय प्रणालीका मूल्यमान्यतामा हिँड्छौं। भविष्यमा प्रश्न उठ्न दिँदैनौं भन्ने ढंगले जनतालाई आश्वस्त पार्न सक्नुपर्छ। राजनीतिक दल र दलका नेता एक ठाउँमा उभिएर परिणाम दिनुपर्छ। दलबीचमा मतान्तर अवश्य हुन्छ। स्वच्छ प्रतिस्पर्धा होला। यसलाई लोकतन्त्रको सुन्दर पक्ष मान्नुपर्छ। मतान्तर भए पनि स्वच्छ प्रतिस्पर्धाबीच कतिपय विषयमा एक ठाउँ उभिएर अघि बढ्नुपर्छ। अनिमात्र जनताको अपेक्षा पूरा गर्न सकिन्छ। अहिलेसम्म जनताको विश्वास सबै सकिएको छैन। बाँकी विश्वासबाटै हामी उठ्नु छ। यदि विश्वस्त तुल्याउन सकिएन भने यो देशका लागि दुर्भाग्य हुनेछ। सकारात्मक सोच राख्ने भएकाले देशलाई यो अवस्थामा पुर्याउने दलका नेताले देशलाई अप्ठ्यारो परिस्थितिमा जान दिँदैनन् भन्ने विश्वासमा छु। चलिरहेको संसद् संविधान, कानुन र लोकतन्त्रको मूल्यमन्यताको अभ्यासअनुरूप बढ्ने नै छ। यसरी अघि बढेमा पक्कै निष्कर्षमा पुगिन्छ।(नेम्बाङ एमाले उपाध्यक्ष हुन्।)"
पाटन नमुना सहरका अस्थायी संरचना हटाइँदै,"सरकारले २०६७ ६८ मा देशभर १० वटा नमुना सहरको रुपमा विकास गर्नेगरी बैतडीको पाटन बजारलाई पनि अघि बढाएको थियो। बैतडी : बैतडीको पाटन नमुना सहर क्षेत्रमा नयाँ सडक निर्माण गर्न अनाधिकृत संरचना हटाउन सुरु गरेको छ। बजारबाट नयाँ बसपार्क जोड्ने सडक र विमानस्थल जोड्ने शाखा सडक निर्माण गर्न उक्त क्षेत्रमा बनेका खोका छाप्रा हटाउन थालिएको हो। नयाँ बसपार्क र विमानस्थल क्षेत्र जोडने सडकको क्षेत्राधिकारभित्र पर्ने नगर विकासको जमिनमा बनेका अस्थायी संरचनाहरू हटाउन थालिएको नगर विकास समितिका अध्यक्ष एवं पाटन नगरपालिकाका नगर प्रमुख गौरीसिंह रावलले जानकारी दिए। ५ मिटरसम्मको चौडा सडक निर्माण गरिन लागिएको नयाँ सहर आयोजना कार्यालय पाटनका सूचना अधिकारी इन्जिनियर रोहीतराज भण्डारीले जानकारी दिए। ५ करोडको ठेक्का भइसकेको छ, ५ मिटरसम्मको चौडा सडक बन्नेछ, सडक क्षेत्राधिकारभित्र पर्ने डेढ दर्जन बढी अस्थायी संरचनाहरू हटाइन थालिएको छ, सूचना अधिकारी भण्डारीले भने। निर्माण सम्पन्न भएको बसपार्कसमेत सञ्चालनमा ल्याइने नयाँ सहर आयोजनाको कार्यालयले जनाएको छ। बजेट कार्यान्वयन हुन नसक्दा नयाँ सहर विकास कार्यालयको काम सोचेअनुरुप अघि बढ्न सकेको छैन। सरकारले बिनियोजन गरेको बजेट कार्यान्वयन हुन नसक्दा आयोजनाको काम सोचेअनुरुप अघि बढ्न नसकेको हो। गत आर्थिक वर्षमा आधा बजेट समेत खर्च नभएपनि चालु आर्थिक वर्षमा बजेट घटेर आएको छ। चालू आर्थिक वर्षमा १२ करोड ९२ लाख मात्रै बजेट आएको आयोजना कार्यालयले जनाएको छ। नयाँ सहर विकास आयोजनाको कार्यालय प्रमुखविहीन रहेका कारणले पनि अपेक्षाअनुसार खर्च हुन नसकेको कार्यालय सूचना अधिकारी इन्जिनियर भण्डारीले बताए। डोटीमा रहेको सघन सहरी तथा भवन निर्माण कार्यालयका प्रमुख तुल्सीराम खरबुजाले पाटनको नयाँ सहरी विकास कार्यालयको जिम्मेवारी समाल्दै आएका छन्। कार्यालय प्रमुखले आयोजनाको कार्यालयमा कम उपस्थित हुने भएकाले पनि सोचेअनुसार काम हुन नसकेको हो। सरकारले २०६७ ६८ मा देशभर १० वटा नमुना सहरको रुपमा विकास गर्नेगरी बैतडीको पाटन बजारलाई पनि अघि बढाएको थियो। केही पूर्वाधारहरू सम्पन्न भइसकेको भए पनि नमुना सहरको झल्को दिने ल्यान्डपुलिङ अर्थात् जग्गा एकीकरणका लागि जग्गाधनीले जग्गा उपलब्ध नगराउँदा काम अघि बढ्न सकेको छैन। जग्गा एकीकरण प्रक्रियामा स्थानीयले योजना सम्पन्न हुँदासम्म नयाँ सहरी विकासको कार्यालयलाई लालपुर्जासहित जग्गा हस्तान्तरण गर्नुपर्ने हुन्छ। त्यस ठाउँमा नयाँ सहरी विकासको कार्यालयले उपयुक्त बासोबासको लागि घर, खानेपानी, खेल्ने चौर, विद्युतीकरणदेखि सुविधासम्पन्न भौतिक संरचना बनाएर त्यसपछि ती जग्गाधनीलाई नै हस्तान्तण गर्ने कार्यक्रम हो। तर, नयाँ सहर आयोजनाको मुख्य कामको रुपमा रहेको जग्गा एकीकरणको काम अघि बढ्न नसकेको नयाँ सहरी विकास आयोजनाको कार्यालय पाटनका सूचना अधिकारी भण्डारीले बताए। पाटन बजार क्षेत्र आसपासका खसरबाटा, लोर्खा र बिठ्ठेउडालगायतका क्षेत्रमा ल्यान्डपुलिङका लागि जग्गा छनौट गरिएको भए पनि कृषियोग्य जमिन नदिने बताएपछि उक्त काम रोकिएको छ।"
राहदानी विभागले घोडेजात्राको बिदाको दिन पनि सेवा दिने,"काठमाडौं : राहदानी विभागले मंगलबार अर्थात् घोडेजात्राको बिदाका दिन पनि आफ्नो सेवा दिने भएको छ। सरकारले घोडेजात्राका अवसरमा मंगलबार काठमाडौं उपत्यकामा सार्वजनिक बिदा दिए पनि राहदानी विभागले भने आफ्नो सेवा नरोकिने जनाएको छ। विभागका सूचना अधिकारी खिमानन्द भुसालले मंगलबार बिहान १० देखि दिउँसो साढे २:३० बजेसम्म विभाग खुल्ने र सेवा प्रदान गरिने बताए। उनले भने, 'मंगलबारका लागि आठ सय जनाले राहदानीका लागि फम भरेका र बिदा परेकाले पनि हामीले २:३० बजेसम्म हाम्रो सेवा दिनेछौँ।' यसैगरी, विभागले मंगलबार बिदाका दिनमा पनि आफ्नो सेवा दिने विषयमा एक सूचनासमेत सार्वजनिक गरिएको छ।"
वीरगन्जमा 'रात्री बजार' लगाउने तयारी,"वीरगन्ज : वीरगन्ज महानगरपालिकाले पहिलो पटक 'रात्रि बजार' लगाउने तयारी गरेको छ। कोरोना महामारी यता थलिएको वीरगन्जमा व्यापार व्यवसायलाई पुनः चलायमान बनाउने उद्देश्यले वीरगन्जमा परीक्षणका रूपमा पहिलो पटक तीन दिनका लागि 'रात्रि बजार' लगाउने तयारी थालिएको हो। यही चैत ३० गते बेलुकादेखि बैशाख २ गते मध्यरातिसम्म वीरगन्जको आदर्शनगर चोकदेखि पुरानो बसपार्कसम्मको क्षेत्रमा 'रात्रि बजार' लगाइने महानगरका मेयर राजेशमान सिंहले जानकारी दिए। आर्थिक नगरी भनेर वीरगन्जलाई चिनिने गरेको भए पनि कोरोना महामारी यता यहाँको व्यापार व्यवसायले पुरानै लय समात्न नसकेको अवस्थामा साँझ नपर्दै बन्द हुने गरेको छ। प्रहरीले पनि बेलुकी ९ नबज्दै होटल , रेष्टुरेण्ट लगायतका पलि बन्द गराउँदै आएको छ। त्यसका कारण दीर्घकालीन रूपमै 'रात्रि बजार' सन्चालन गर्ने सोच राखेर हालका लागि पहिलो पटक तीन दिनका लागि 'रात्रि बजार' लगाउन थालिएको मेयर सिंहले बताए। वीरगन्जको अर्थतन्त्र चलायमान बनाउन र बजार अबेरसम्म सञ्चालन हुने वातावरण बनाउन पनि परीक्षण स्वरूप नयाँ वर्षको अवसर पारेर तीन दिने 'रात्रि बजार' लगाउन जमर्को गरेको मेयर सिंहले बताए। उनले भने, व्यावसायिक रूपमा वीरगन्जको पहिचान थप बढाउन र रोजगारको अवसर प्रदान गर्ने योजनासहित रात्रि बजार लगाउन लागेका हौँ, यसले बजार चलायमान बनाउने पनि विश्वास लिएका छौँ। महानगरको आयोजनामा वीरगन्जमै पहिलो पटक हुन लागेको 'रात्रि बजार' मा विभिन्न शहरका विशेष खानाका परिकारका स्टल, लत्ताकपडा, कस्मेटिक, भाडाकुडा लगायतका सरसामानका पाउनुका साथै वीरगन्जमै पहिलो पटक तन्दुरी चायको सुरुआत गरिने पनि मेयर सिंहले जानकारी दिए। रात्रि बजार आयोजना गर्दै गर्दा अवसर र चुनौतीबारे सम्बन्धित निकायसँग समन्वय भइरहेको र यसबाट नयाँ सन्देशसहित सफलता प्राप्त भए लामो समय सम्म बजार लगाउन सकिने भएकाले वीरगन्जमै पहिलो पटक नयाँ अवधारणासहित लाग्ने बजारमा सहभागी भई सफल बनाउन मेयर सिंहको आग्रह छ। मेयर सिंहका अनुसार महानगरले रात्रि बजार सञ्चालनका लागि विभिन्न संस्थासँग सहकार्य गरेको छ। ग्रीन सिटी सामुदायिक सेवा प्रहरी केन्द्र, एनवाईईएफ, वीरगञ्ज साइकलिङ क्लब, ओमेन्स क्रिएसन र फोरजिआर जस्ता संस्थाहरूसँगको सहकार्यमा 'रात्रि बजार' तयारीको काम अघि बढाइएको उनले बताए। रात्रि बजारमा लगाइने स्टलहरू बुकिङको काम अहिले धमाधम भइरहेको सहआयोजकका रूपमा रहेको ग्रीन सिटीका अध्यक्ष जय प्रकाश खेतानले जानकारी दिए। आदर्शनगर चोकदेखि कैलास चोक र त्यहाँबाट पुरानो बसपार्कसम्मको क्षेत्रमा करिब १ सय स्टल लगाउने गरी आवश्यक तयारी गरिएको र अहिले स्टल बुकिङको काम धमाधम भइरहेको उनले बताए।"
स्वीकृति नलिई पात्रो र भित्तेपात्रो प्रकाशन गरे एक लाखसम्म जरिवाना,"काठमाडौं : नेपाल पञ्चाङ्ग निर्णायक विकास समितिको स्वीकृति नलिई प्रकाशन गरिने भित्तेपात्रो (क्यालेन्डर) र पात्रो (पञ्चाङ्ग) का सञ्चालकलाई १० हजारदेखि एक लाख रुपैयाँसम्म कारबाही गरिने भएको छ। संस्कृति, पर्यटन तथा नागरिक उड्डयन मन्त्रालयले समितिको आन्तरिक दिग्दर्शन, २०७९ स्वीकृत गरी विधिसम्मत रुपमा प्रकाशन नहुने भित्तेपात्रो र पात्रोका सञ्चालकलाई कानुनी कारबाही गर्ने निर्णय गरेको हो। मन्त्रिपरिषद्ले २०७७ पुस २० गते समितिको गठन आदेश स्वीकृत गरी नेपाल राज्यभरबाट प्रकाशन हुने पात्रो र भित्तेपात्रोको स्वीकृति दिने अधिकार समितिलाई दिएको थियो। गठन आदेश सरकारले २०७८ साउनमा नेपाल राजपत्रमा प्रकाशन गरेको थियो। समितिको स्वीकृति नलिई प्रकाशन हुने पात्रो र भित्तेपात्रोको अनुगमन गर्न मन्त्रालयका संस्कृति महाशाखा प्रमुख सहसचिव डा सुरेशसुरस श्रेष्ठको संयोजकत्वमा पाँच सदस्यीय केन्द्रीय अनुगमन समिति गठन गरिएको छ। समितिमा गृह मन्त्रालय, आन्तरिक व्यवस्था महाशाखाका उपसचिव भीमकान्त शर्मा, संस्कृति मन्त्रालयका उपसचिव पुण्यमाया गुरागाईं, समितिका कार्यकारी निर्देशक सूर्यप्रसाद ढुङ्गेल र पञ्चाङ्गकार मुरारीराज पाण्डे सदस्य रहेका छन्। समितिले आवश्यकताअनुसार उपसमिति पनि गठन गर्न सक्ने व्यवस्था दिग्दर्शनमा गरिएको छ। दिग्दर्शनमा विद्युतीय पात्रो र भित्तेपात्रोले पनि समितिको स्वीकृति लिनुपर्ने व्यवस्था गरिएको छ। अनुगमनका क्रममा स्वीकृति नलिएको पाइएमा कानुनअनुसार विद्युतीय पात्रो र भित्तेपात्रोलाई पनि कारबाही गरिने समितिका कार्यकारी निर्देशक ढुङ्गेलले बताए। अनुगमन समितिले अनधिकृत रुपमा ७७ जिल्लाबाटै प्रकाशन हुने पात्रो र भित्तेपात्रोको अध्ययन गरी सूचना संकलन गर्ने भएको छ। यसका लागि संस्कृति मन्त्रालयले गृह मन्त्रालयमार्फत ७७ जिल्लाका प्रमुख जिल्ला अधिकारीलाई परिपत्र गर्ने तयारी गरेको छ। समितिमा हालसम्म आगामी वर्ष २०८० का लागि एक सय ५० भित्तेपात्रोले स्वीकृति लिएका छन्। हाल अनलाइनमार्फत स्वीकृति लिने भित्तेपात्रोको सङ्ख्या बढिरहेको कार्यकारी निर्देशक ढुङ्गेलले बताए। समितिको स्वीकृति लिएर १५ वटा पात्रो भने गत माघमै प्रकाशन भइसकेका छन्।"
नापतौल यन्त्रमा ठगी गर्ने झण्डै आठ हजार व्यापारी कारबाहीमा,"काठमाडौं : नेपाल गुणस्तर तथा नापतौल कार्यालय काठमाडौंले नापतौल यन्त्र प्रयोग गरी ठगी गर्ने सात हजार नौ सय ४४ व्यापारीलाई कारबाही गरेको छ । कार्यालयले चालु आर्थिक वर्षको आठ महिनामा अनियमितरुपमा नाप्ने तौलने यन्त्र प्रयोग गरी उपभोक्तालाई ठगी गर्ने झण्डै आठ हजार व्यापारीलाई कारबाही गरेको हो । पछिल्लो समय नापतौल यन्त्रमार्फत उपभोक्ता ठगी गर्ने क्रम बढेकाले कार्यालयले विशेष निगरानी बढाएको सो कार्यालयका सूचना अधिकारी निराजन पुडासैनीले जानकारी दिए। पुडासैनीले भने,अनुगमनका क्रममा कतिपय व्यापारीले यन्त्रको दर्ता नगराएको र दर्ता गरेका व्यापारीले पनि नवीकरण नगरेको भेटिएको छ । सो कार्यालयले फागुन महिनासम्म दुई हजार ७५ व्यापारीलाई नापतौल तथा नाप्ने तौलने यन्त्र प्रयोग गर्न अनुमति प्रदान गर्नुका साथै इजाजतपत्र नवीकरणसमेत गरेको छ । सीमित स्रोत र साधनबीच बजार अनुगमनको कार्यलाई तीव्रता दिएको सो कार्यालयले नापतौलसम्बन्धी उपभोक्ता हक,हित संरक्षणका लागि एक सय २५ पटक एकल अनुगमन र एक सय १६ पटक संयुक्तरुपमा बजार अनुगमन गरेको सूचना अधिकारी पुडासैनीले बताए । चालु आवको आठ महिनामा सो कार्यालयबाट पाँच हजार आठ सय ६९ व्यापारीले नापतौल तथा नाप्ने तौलने यन्त्र जाँच गरेका छन् । यस्तै, चार सय १५ पेट्रोलियम पदार्थ वितरण पम्प जाँच,७९ भेहिकल टैंक जाँच, पाँच हजार ७० ट्याक्सीको मिटर जाँच गरेको छ । कार्यालयका प्रमुख राकेशकुमार झाले जानीजानी सेवाग्राहीलाई ठगी गर्ने क्रम बढेकाले नापतौल कार्यालयले कारबाहीलाई प्राथमिकता दिएको बताए । नियतवश आम उपभोक्तालाई ठगी गर्ने जोकोहीलाई कारबाहीको दायरामा ल्याउँछौँ,'उनले भने । सो कार्यालयले चालु आवको आठ महिनामा रु एक करोड ३५ लाख ६३ हजार छ सय ७९ राजस्व संकलन गरेको छ । सो कार्यालयले हाल काठमाडौं, भक्तपुर, ललितपुर, काभ्रेपलाञ्चोक, सिन्धुपाल्चोक, दोलखा, धादिङ, नुवाकोट र रसुवामा नापतौलको अनुगमन र गल्ती गर्नेलाई कारबाही गर्दै आएको छ ।"
लागूऔषधसहित एकजना पक्राउ,ढल्केवर(धनुषा) : धनुषाबाट लागूऔषधसहित एक जनालाई प्रहरीले पक्राउ गरेको छ। पक्राउ पर्नेमा धनुषाको मिथिला नगरपालिका६ ढल्केवर बस्ने ३७ वर्षीय रामहित साह रहेको प्रहरीले जनाएको छ। विशेष सूचनाका आधारमा इलाका प्रहरी कार्यालय ढल्केवरका प्रहरी निरीक्षक कबिन राईको कमाण्डमा खटिएको प्रहरी टोलीले साहको घरमा खानतलाशी गर्दा घर भित्र लुकाई छिपाई राखेको प्रतिबन्धित लागूऔषध एक्सिप्लोन १०० एमएलको ४० बोतल बरामद गरेको हो। लागूऔषधसहित पक्राउ परेका साहलाई लागूऔषध मुद्दामा म्याद लिई थप अनुसन्धान भइरहेको धनुषाको प्रहरी प्रवक्ता प्रहरी नायव उपरीक्षक वेदप्रसाद गौतमले जानकारी दिए।
जंगली हात्तीको आक्रमणबाट एक महिलाको मृत्यु,"रौतहट : रौतहटको चन्द्रपुर धन्सार सडक खण्डमा जंगलमा घाँस काटन गएकी एक महिलाको जंगली हात्तीको आक्रमणबाट मृत्यु भएको छ। सोमबार बिहान साढे ९ बजे घाँस काटन गएकी चन्द्रपुर नगरपालिका४ बस्ने ४९ वर्षीया मिना मगरको हात्तीको आक्रमणबाट मृत्यु भएको हो। जंगली हात्तीको आक्रमणबाट मगरको घटनास्थल मै मृत्यु भएको इलाका प्रहरी कार्यालय चन्द्रनिगहपुरले जनाएको छ। हात्तीको आक्रमणपछि घटनास्थलमा डिभिजन वन कार्यालय चन्द्रनिगाहपुरका प्रमुख सुनिल कुमार कर्ण, इलाका प्रहरी कार्यालय चन्द्रनिगाहपुरका प्रहरी निरीक्षक ठाकुर प्रसाद सापकोटा लगायत पुगेका छन्। सँगै घाँस काट्न गएकाहरूले भागेर ज्यान जोगाएका छन्। रौतहटमा हरेक वर्ष हात्तीले मानिस मार्ने गरेको छ।"
स्थानीय जनसहभागितामा पक्की सडक,"सिन्धुली : आर्थिक वर्षको दोस्रो चौमासक सकिसक्दा समेत सिन्धुलीमा ५० प्रतिशत पनि पुँजीगत खर्च हुन सकेको छैन। तर, कमलामाई नगरपालिका४ का स्थानीय भने जनसहभागितासहित पक्की सडक निर्माणमा जुटेका छन्। कमलामाई नगरपालिका४ मल्लागाउँका स्थानीय आफ्नो बस्तीमा जाने कच्ची सडकलाई पक्की बनाउन जुटेका हुन्। बस्ती नै बर्दिबाससिन्धुलीबनेपा (विपी) राजमार्ग अगाडि छ। तर भित्री सडकमा भने एम्बुलेन्स समेत जान समस्या हुने गरेपछि स्थानीयले आफ्नो जनसहभागिता सहित पक्की सडक निर्माण थालेका हुन्। झण्डै पौने दुई लाख बराबरको जनसहभागिता सहित स्थानीयले ८८ मिटर पक्की ढलान र ५१ मिटर पक्का नाला निर्माण गरिरहेको मल्लागाउँ टोल विकास संस्थाका अध्यक्ष रेशम बहादुर पोखरेलले बताए। यस आयोजनाबाट एक सय ७ घरधुरी लाभान्वित हुने छन्। विकास निर्माणका योजनाहरूमा उपभोक्ता समिति गठनमा विवाद, टेण्डर प्रक्रियामा ढिलाइ जस्ता समस्याका कारण पूर्वाधार निर्माणमा ढिलाइ भएको छ। यहाँको टोल विकास संस्थाले आफ्नै सक्रियतामा मल्लागाउँ भन्ञ्याङदेखि सिन्धुली बहुमुखी क्याम्पस सम्म मेसिनरीवाल, ड्रेनवाल, पिसिसि ढलान लगायतका कार्य गरिरहेका छौं, पोखरेलले भने। उक्त संस्थालाई बागमती प्रदेशकी निवर्तमान सांसद विजुला बर्मा राणाले संसद विकास कोषबाट १० लाख बजेट विनियोजन गरिदिएकी हुन्। सोही योजना अनुसार बागमती प्रदेशको प्रादेशिक सडक डिभिजन कार्यालयको ९ लाख ६० हजार र एक लाख ६९ हजार ३ सय ६ रुपैयाँ स्थानीय जनसहभागिता सहित ११ लाख ६९ हजार ३ सय ६ रुपैयाँ बराबरको काम भइरहेको छ। यस बाहेक टोल विकास संस्थाको तर्फबाट दैनिक श्रमदान भइरहेको संस्थाका सचिव बाबुराम देवकोटाले बताए। उक्त सडकमा टोल विकास संस्थाले यसअघि पनि ८ लाख रुपैयाँ बराबरको पक्की सडक निर्माण गरेको छ। आफ्नो घर बस्तीसम्म पुग्ने सडक निर्माण कार्य गुणस्तरीय होस भन्ने उद्देश्य राखेर उपभोक्ताहरू सक्रियताका साथ काममा खटेका छौं, देवकोटाले भने। कोष तथा लेखा नियन्त्रक कार्यालय सिन्धुलीका प्रमुख हिरालाल भण्डारीका अनुसार संघीय सरकारको तुलनामा यस वर्ष सिन्धुलीमा प्रदेश सरकारले पठाएको विकास बजेट खर्च निकै कम भएको पाइन्छ। गत पुस मसान्तसम्म सिन्धुलीमा संघ र प्रदेशको जम्मा बजेटको पुँजीगत तर्फ ४३ दशमलब ५५ प्रतिशत र प्रदेश तर्फको ६ दशमलब ९२ प्रतिशत मात्रै खर्च भएको पाइन्छ। यो निकै कम हो, भण्डारीले भने। प्रदेश सरकारले सिन्धुलीका प्रदेश मातहतका कार्यालय मार्फत खर्च गर्ने गरी पुँजीगत बजेट तर्फ २ अर्ब २७ करोड ९९ लाख २१ हजार विनियोजित भएकोमा हालसम्म १५ करोड ७८ लाख ४२ हजार ४ सय १९ रुपैयाँ मात्रै खर्च भएको बताइएको छ।"
बाघको आक्रमणबाट बर्दियामा दुई महिलाको मृत्यु,"गुलरिया : बर्दियामा बाघको आक्रमणमा परी दुई जना महिलाको मृत्यु भएको छ। मधुवन नगरपालिका ५ स्थित चिरौटे सामुदायिक वनमा दाउरा खोज्न गएका दुवैको शव भेटिएको हो। बाघको आक्रमणबाट मधुवन नगरपालिका५ की ५५ वर्षीया समुन्द्री बुढाक्षेत्री र ५० वर्षीया धनसरी गुरुङ मृत्यु भएको डिभिजनल वन कार्यालय बर्दियाका अधिकृत एवम् सूचना अधिकारी द्रोणराज शर्माले पुष्टि गरे। 'दुवै शव पोष्ट मार्टमका लागि बर्दिया अस्पताल पठाएका छौं,' उनले भने, 'दिउँसोको समयमा जंगल पुगेका उनीहरू धेरैबेरसम्म घर नफर्किएपछि खोजी गर्ने क्रममा शव भेटिएको हो। घटनास्थल वरपर बाघको खोजी गर्दैछौं।' भारतको कर्तनियाघाट वन्यजन्तु आरक्ष र बर्दिया राष्ट्रिय निकुञ्ज जोड्ने जैविक मार्गमा अवस्थित सामुदायिक वनमा घटना भएको हो। सो क्षेत्रमा पटक पटक बाघले आक्रमण गर्दै आएको खाता सामुदायिक वन समन्वय समितिका अध्यक्ष हरि गुरुङले बताए। खाता जैविकमार्ग क्षेत्रमा हालसम्म बाघको आक्रमणमा परी ११ जनाले ज्यान गुमाएका छन्। यस वर्ष ४ जनाले ज्यान गुमाएका छन्। सामुदायिक वनमा प्रवेश गर्दा समुदायले सावधानी अपनाउनु पर्ने उनको भनाइ छ। 'जैविक मार्ग क्षेत्रमा मानव वन्यजन्तु द्वन्द्व घटाउन सरकारले वनको अपनत्व लिनुपर्छ। केही दिन अघि सो क्षेत्रमा घाइते बाघ आएको सूचना हामीले दिएका थियौं', उनले भने। निकुञ्ज, वन कार्यालय, एनटीएनसी लगायत सामुदायिक वनहरूको सहकार्यमा बाघ अनुगमनका लागि अटोमेटिक क्यामेरा पनि जडान भएको छ।"
"खस्याङ्खुसुङ खोला दुर्गन्धित, संरक्षणको पर्खाइ","परियोजनाअन्तर्गत मन्दिरहरू, पुल निर्माण, मठहरू जिर्णोद्धार, सडकहरूमा इटा छाप्ने र भक्तपूरभित्र ढल निकासका लागि पाईप बिछ्याउने काम भएको थियो। निशा दुवालभक्तपुर : भक्तपूरका नेवारहरूको जीवनशैलीदेखि मृत्यु संस्कारसम्म जोडिएको खस्याङ्खुसुङ खोला उचित सरसफाई र संरक्षणको अभावमा दुर्गन्धित बनेको छ। यो खोला चागुँनारायण नगरपालिका र भक्तपुर नगरपालिकाको सिमाना खोला हो। दक्षिणमा भक्तपुर र उत्तरमा चाँगुनारायण भएर यो खोला बग्छ। खोला व्यवस्थापनमा नगरपालिकाले विभिन्न काम गरिरहेको भक्तपुर नगरपालिकाका प्रशासकीय प्रमुख दामोदर सुवालले बताए। खोलालाई प्रदुषित पार्नु हुँदैन भन्ने जनचेतना आम नागरिकमा आए यसको सफाईमा सहज हुने बताउँदै उनले भने, पिण्ड सेलाउँदा प्रतिकात्मक ढंगले थोरै मात्र खोलामा सेलाएर बाँकी रहेको सुंगुर तथा हाँस पाल्नेलाई दिएमा खोलामा मिसिने सम्भावना कम हुन्छ र खोला व्यवस्थापनमा सजिलो हुन्छ। उनका अनुसार करिव ४० वर्ष अगाडि सन् १९८१ देखि १९९० तिर तत्कालिन पश्चिम जर्मन सरकारले भक्तपूर विकास परियोजना सञ्चालन गरेको थियो। परियोजनाअन्तर्गत मन्दिरहरू, पुल निर्माण, मठहरू जिर्णोद्धार, सडकहरूमा इटा छाप्ने र भक्तपूरभित्र ढल निकासका लागि पाईप बिछ्याउने काम भएको थियो। पाईप बिछ्याउने क्रममा ढलको फोहर पानीलाई प्रशोधन गरेर आएको सफा पानी मात्र खोलामा फ्याँक्ने योजना थियो। तर, उक्त परियोजना सफल नहुँदा चागुँनारायण र भक्तपुर गरी दुवै नगरपालिकाका बासिन्दाले खोलामा ढल छाडेको उनले बताए। यसअघि खोलाको पानी सफा रहेकाले त्यहाँ मानिसले नुहाइधुवाइ गर्ने, पौडी खेल्ने, माछा मार्नेलगायतका काम गर्ने उनले जनाए। प्रशासकीय प्रमुख सुवालका अनुसार खोलाकिनार र जग्गा जमिनमा घाँसपात र वनस्पतिहरूको कमी हुन थालेपछि आकाशबाट परेको पानीसँगै खोलामा पाङो माटो पनि बग्न थालेको छ। प्रत्येक वर्ष यसरी माटो बग्दा असारदेखि असोजसम्म खोलाको सतह करिव २ फिट माथि उठ्ने गरेको उनले बताए। खोला व्यवस्थापनका लागि नगरपालिकाले प्रत्येक वर्ष बजेट छुट्याउने हुनाले यसैमार्फत् सरसफाई र व्यवस्थापनमा लाग्ने उनले जनाए। प्राचिनकालमा भक्तपूर सहर बसाँउदा चारैतिर अष्ट मात्रिकाको पीठसँगै जोडेर घाटहरू बनाइएको थियो। भक्तपूरको संस्कार अनुसार श्राद्ध र घाटमा अन्य कार्य गर्दा खोलाकै पानी प्रयोग गरिन्थ्यो। बढ्दो अव्यवस्थित शहरीकरण, भूमण्डीकरण, ढलको समस्याले खोला दिनप्रतिदिन प्रदुसित र सुक्खा हुँदै गएको स्थानीय बासिन्दा राजेन्द्र सुवालले बताए। खोलाको चौडाइ पहिले २० देखि २५ फिटभन्दा बढी रहेकोमा हाल यो घटेर १५ मिटर मात्र रहेको भक्तपुर नगरपालिका१ का अध्यक्ष श्यामकृष्ण खत्रीले बताए। त्यसैले खोलालाई सरसफाइ र व्यवस्थापन गरेर २० फिट बनाउने नगरपालिकाको योजना रहेको उनले जानकारी दिए। खोला क्षेत्रलाई सुन्दर र हरियाली बनाउन घाटहरूलाई सुधार गरी कोडिडर निर्माण गर्ने पनि योजना रहेको उनको भनाइ छ। राधेराधेबाट सल्लाघारी पुलसम्म करिडोर निर्माण भईसकेको छ। यस वर्ष सल्लाघारी पुलदेखि नगरभित्रका ठाउँमा करिडर बनाउने उद्देश्यसहित कामका लागि ठेक्का दिइसकेको उनले बताए। वडाअध्यक्ष खत्रीका अनुसार २०७४ साल यता प्रत्येक महिनाको १ र १५ गते भक्तपुर नगरपालिकाको नियमित सरसफाई गरिँदै आएको छ। जनप्रतिनिधि, कर्मचारी, टिम क्लव र स्थानीय गरी दुई सयजना मिलेर दिनमा तीन पटक सरसफाइमा जुट्ने गरेको उनले बताए।"
कहिले आउँछ संघीय शिक्षा ऐन ?,"संघीयता आएको आधा दशकभन्दा बढी बित्यो। सत्ता फेरिए तर फेरिएन संघीय शिक्षा ऐन। काठमाडौं : समसामयिक परिवेशअनुसारको संघीय शिक्षा ऐन पारित नहुँदा २०२८ सालको पुरानो शिक्षा ऐनबाटै काम चलाउनु पर्ने बाध्यता छ। संघीयता आएको आधा दशकभन्दा बढी बित्यो। सत्ता फेरिए तर फेरिएन संघीय शिक्षा ऐन। यद्यपि संविधानले विद्यालय शिक्षाको जिम्मेवारी स्थानीय सरकारलाई दिएको छ। नेपालको संविधान २०७२ अनुसार नै अधिकांश स्थानीय तहले अनिवार्य तथा निःशुल्क शिक्षा ऐन निर्माण गरे। संघीय शिक्षा ऐन नहुँदा कतिपय स्थानीय तह अझै अन्योलमा छन्। यो स्थानीय तहको सहजताका लागि मात्रै होइन। संघीय शिक्षा ऐन समयसापेक्ष परिस्कृत भएर कार्यान्वयनमा ल्याइनुपर्ने शिक्षाविद्लगायतको माग छ। यसैले पनि सत्तापक्षले ऐन ल्याउन जोड दिउन् भन्ने उद्देश्यले शिक्षासम्बद्ध सरोकारवालाले वुद्धको जन्मस्थलबाट सरकारलाई प्रश्न गरेका छन् : कहिले आउँछ संघीय शिक्षा ऐन ? बुद्धभूमिबाट शिक्षाविद् डा विद्यानाथ कोइराला भन्छन्, बुद्धको देशमा हाम्रा बुद्धुहरूले ऐन अल्झाएका छन्। अब यसलाई छिट्टै पार लगाउनु पर्छ। उनीसँगै रुपन्देहीस्थित बुद्धजन्मस्थल लुम्बिनीमा गत आइतबार आयोजित एक कार्यक्रममा सहभागि शिक्षा सरोकारवाला, सञ्चारसम्बद्ध संघसंगठन, जनप्रतिनिधि र अभियन्ताले शिक्षा, विज्ञान तथा प्रविधि मन्त्रालय समक्ष संघीय शिक्षा विधेयक तत्काल सार्वजनिक गर्न आग्रह गरेका हुन्। उनीहरूले संघीय शिक्षा विधेयक तत्काल संसद्मा पेश गर्न शिक्षा क्षेत्रसँग आग्रह गरेका छन्। केन्द्रले ऐन बनाएपछि यसलाई सिको गरेर स्थानीय पालिकाले गर्न सक्थे तर नबन्दा यसको अवसरबाट गुम्नुपरेको शिक्षाविद् कोइराला बताउँछन्। संघीय शिक्षा ऐन बिना नै पालिका एवं प्रादेशिक तथा संघीय सरकारले एक कार्यकाल पूरा गरेका छन्। सामुदायिक विद्यालयमा अध्यापन गर्न प्रदेशका शिक्षामन्त्रीको आग्रह प्रधानमन्त्रीले नै प्रतिबद्धता जनाएकाले छिटो हुने मन्त्रालयको अपेक्षा तत्काल आफ्नो सत्ताभोगसँग सम्बन्धित नरहेकाले दीर्घकालीन प्रभाव राख्ने शिक्षा जस्तो विषय सञ्चालन गर्ने ऐन ल्याउन तदारुकता नल्याउनुले नेतृत्वको अपरिपक्वता देखिएको सरोकारवालाहरू बताउँछन्। यतिमात्र नभइ संघीयताविरुद्ध वितृष्णा फैलाउने स्वार्थ समूहलाई नै सघाऊ पुगिरहेको उनीहरूको तर्क छ। लुम्बिनीको मायादेवी मन्दिर परिसरमा आयोजित अपिल सार्वजनिक कार्यक्रममा लुम्बिनी प्रदेशका शिक्षामन्त्री चन्द्रकेश गुप्ता संघीय शिक्षा ऐन छिटो ल्याउन सबैले आवाज उठाइरहन सरोकारवालाहरूलाई अनुरोध गरे। यसका साथै उनले शिक्षकले राजनीति नगरे शैक्षिक सुधार हुनेतर्फ पनि ध्यानाकर्षण गराए। कार्यक्रमम प्रदेश मन्त्री गुप्ताले सामूदायिक विद्यालयलाई अब्बल बनाउन हरेकले यसलाई प्राथमिकता दिनुपर्ने बताए। उनले प्रतिबद्धता जनाउँदै भने, धनीले महंगो स्कूल र गरिबले सामूदायिक स्कूलमा अध्ययन गर्ने प्रवृत्ति बदल्नु पर्छ। सबैले सामूदायिक विद्यालयलाई प्राथमिकता दिनुपर्छ। यसको सुरुवात म मेरो घरबाट गर्छु। अहिले साढे ३ वर्ष पुगेको छोरीलाई सामूदायिक विद्यालयमा नै भर्ना गर्ने छु। लुम्बिनी विकास कोषका कोषाध्यक्ष ढुण्डीराज भट्टराई, मायादेवी गाउँपालिकाका अध्यक्ष धु्रबनारायण चौधरी, लुम्बिनी सांस्कृतिक नगरपालिकाकी उपप्रमुख कल्पना हरिजनले शासकीय प्रक्रियाभन्दा अभिभावक टाढा रहेको बताइन्। उपप्रमुख हरिजन भन्छिन्, विद्रोह होइन, शिक्षामा प्रार्थना गरौं। स्थानीय पालिकाले माध्यमिक तहसम्मको नीति बनाउने अधिकार पाए पनि ऐन जरुरी छ। यसैगरी शिक्षा पत्रकार समूहका अध्यक्ष कृष्ण मल्लले शिक्षा क्षेत्रमा अझै पनि संघीयताको मर्मविपरित केन्द्रीकृत मानसिकता हावी रहेको बताउँछन् । कार्यक्रममा मन्त्रालयका प्रवक्ता दिपक शर्मा संघीय शिक्षा ऐन अझै मन्त्रीपरिषद्मा पुर्याउने प्रक्रियामै रेहेको जानकारी दिए। सरकार विघटन भएपछि विचाराधीन विषयहरू सबै फर्केर आउँछ। अब सो ऐनको मस्यौदामाथि फेरी विचार, छलफल गरेर पठाउनुपर्छ। यसको दफादफा हेर्नुपर्छ, प्रवक्ता शर्माले अन्नपूर्णसँग भने, यसबारे प्रधानमन्त्रीले पनि छिटो ल्याउने भनेर बोलिसक्नु भएकाले छिट्टै आउने अपेक्षा गरेका छौं। सरोकारवालाहरूले सार्वजनिक अपिलमार्फत् शिक्षा ऐन ल्याउन तदारुकता नल्याउनुले नेतृत्वको अपरिपक्वता देखिनुका साथै संघीयताविरुद्ध वितृष्णा फैलाउने स्वार्थ समूहलाई नै सघाऊ पुगिरहेको उल्लेख गरेका छन्। हामी शिक्षा सरोकार राख्ने सञ्चारसँग संबद्ध संघसंगठन, अभियन्ता एवं संस्थाहरू निम्न कामहरूलाई एकसाथ अघि बढाइ संघीय शिक्षा ऐनको विधेयक संसद्मा तत्काल पठाउन सरकारसँग शान्तिको मुहान बुद्ध जन्मस्थल लुम्बिनीबाट आग्रह गर्दछौं, अपिल पत्रमा भनिएको छ, संघीय शिक्षा ऐनका लागि तयार पारिएको विधेयकलाई शिक्षा, विज्ञान तथा प्रविधि मन्त्रालयले तत्काल सार्वजनिक गरोस्। विधेयक सार्वजनिक गरेपछि सरोकारवालाबीच यसका प्रावधानहरूबारे सघन छलफल गराइयोस्। यसका साथै, ऐनलाई छलफलबाट प्राप्त सुझाव समेटी संघीयताको मर्मअनुरुप संघीय शिक्षा ऐनको मस्यौदालाई संसदबाट पारितका लागि टेबुल गर्न समेत अनुरोध गरिएको छ। यता वर्षौंसम्म पारित नभएको ऐनलाई अबको सरकारले छिटै टुंगो लगाउने शिक्षा, विज्ञान तथा प्रविधि मन्त्रालयको अपेक्षा छ।"
युट्युब च्यानललाई निगरानी गर्दै प्रेस काउन्सिल,"काठमाडौं : प्रेस काउन्सिल नेपालले पत्रकार आचारसंहिताको चरम उल्लंघन गर्ने ३५ वटा युट्युब च्यानललाई विशेष अनुगमनमा राखेको छ। काउन्सिलअन्तर्गत आचारसंहिता अनुगमन उपसमितिको सोमबार बसेको बैठकले विशेष निगरानीमा राखिएका युट्युब च्यानलका विषयवस्तु, त्यसमाथि परेका उजुरी, स्वअनुगमनसमेत अध्ययन गरी १५ दिनभित्र प्रतिवेदन तयार गर्ने निर्णय गरेको हो। काउन्सिलले कुनै मिडियाअन्तर्गत आबद्ध नभएका युट्युब च्यानललाई अनुसन्धान गरी कारबाही गर्न नेपाल प्रहरी (साइबर ब्युरो)मा सिफारिस गर्ने र यस्ता च्यानलले सम्प्रेषण गरेका सामग्री र आकर्षित ऐन, नियम, निर्देशिका, आचारसंहिताबारे उल्लेख गरी कारबाहीका लागि युट्युब कम्पनीलाई अनुरोध गर्ने भएको छ। काउन्सिल अध्यक्ष बालकृष्ण बस्नेतको संयोजकत्वमा बसेको उपसमितिको बैठकले कतिपय युट्युब च्यानल प्रचलित ऐन, नियम, निर्देशिका, आचारसंहिताबारे जानकारीसमेत नभएका, के गर्नेनगर्ने भन्ने सामान्य ज्ञानसमेत नभएको देखिएको भन्दै व्यावसायिकरूपमा सञ्चालन हुन चाहने युट्युब च्यानललक्षित एक दिने अभिमुखीकरण कार्यक्रम सञ्चालन गर्ने निर्णय गरेको छ। बैठकमा अध्यक्ष बस्नेतले युट्युब च्यालनलाई मर्यादित, जिम्मेवार र विश्वसनीय बनाउन काउन्सिलले विशेष अभियान थालेको जानकारी दिए। युट्युब च्यानल आफैँमा सूचना सम्प्रेषणका उपयुक्त माध्यम हुन्। युट्युबबाट भरपर्दो, विश्वसनीय र जिम्मेवारपूर्ण सूचना सम्प्रेषण हुनु जरुरी छ,' बस्नेतले भने, युट्युबको दुरूपयोग होइन, विश्वसनीय र रचनात्मक बनाउन हामी केन्द्रित हुनुपर्छ। बैठकमा नेपाल पत्रकार महासंघका अध्यक्ष विपुल पोखरेल, काउन्सिलका सदस्यहरू दिपक पाण्डे, दुर्गा भण्डारी पौडेल, ठाकुर बेलबासे, लालबाबु शेख, बार एसोसिएसनका तर्फबाट प्रतिनिधि महासचिव अञ्जिता खनाल, काउन्सिलका मुख्य अधिकृत झबिन्द्र भुसाल र उपप्रशासकीय अधिकृत एवं सहप्रवक्ता रामशरण बोहराको सहभागिता रहेको थियो। काउन्सिलले यसअघि नै युट्युबलगायत सामाजिक सञ्जालको नियमन तथा व्यवस्थापनका लागि सुझाव दिन कार्यदल गठन गरी उक्त कार्यदलको प्रतिवेदनसहित सरकारलाई सुझावसमेत पेस गरिसकेको थियो।"
लागुऔषधसहित दुई युवक पक्राउ,उनीहरुले मोटरसाइकलमा जुटको बोरामा राखि ल्याएको प्रतिबन्धित लागु औषध एक्सिप्लोन १०० एमएलको ९८ बोतल र नाईट्रोजम्पा ७३० पिस बरामद भएको जिल्ला प्रहरी कार्यालय धनुषाले जनाएको छ। महोत्तरी : धनुषा प्रहरीले लागुऔषधसहित २ जना युवकलाई पक्राउ गरेको छ। आइतबार मिथिला नगरपालिका ६ ढल्केवर चौकमा प्रहरीले चेकजाँच गर्ने क्रममा जमुनिवासका ३५ वर्षीय मनोजकुमार महतो र २२ वर्षीय सुजितकुमार महतोलाई नियन्त्रणमा लिएको हो। जिल्ला प्रहरी कार्यालय धनुषाका अनुसार नियमित चेकजाँच गर्ने क्रममा ढल्केवर तर्फबाट बर्दिबास तर्फ आउँदै गरेको अवस्थामा उनीहरु सवार प्र२०२००३ प ७८७७ नंको मोटरसाइकलबाट लागुऔषध पदार्थ बरामद भएको हो। उनीहरुले मोटरसाइकलमा जुटको बोरामा राखि ल्याएको प्रतिबन्धित लागुऔषध एक्सिप्लोन १०० एमएलको ९८ बोतल र नाईट्रोजम्पा ७३० पिस बरामद भएको जिल्ला प्रहरी कार्यालय धनुषाले जनाएको छ। उनीहरुमाथि कारबाही प्रक्रिया अगाडि बढाइएको प्रहरीको भनाई छ।
लोमान्थाङमा जंगली भुस्याहा कुकुरको आतंक,"जोमसोम : उपल्लो मुस्ताङको लोमान्थाङ गाउँपालिकामा जंगली भुस्याहा कुकुरको आतंकले स्थानीयवासीमा त्रास उत्पन्न भएको छ। लोमान्थाङ गाउँपालिका भित्र जंगली भुस्याहा कुकुरको आतंकले त्यहाँका नागरिकलाई बर्सेनि दुःख र निकै सास्ती दिँदै आइरहेको बताइन्छ। उपल्लो मुस्ताङको लोमान्थाङ गाउँपालिका राष्ट्रिय प्रकृति संरक्षण कोष, अन्नपूर्ण संरक्षण क्षेत्र आयोजना, इलाका संरक्षण क्षेत्रको निषेधित र नियन्त्रित क्षेत्र अन्तर्गत पर्दछ। लोमान्थाङको पाँचवटै वडाका स्थानीयवासी जंगली भुस्याहा कुकुरको आतंकबाट पीडित छन्। पालिकाभित्र झन्डै १५० को हाराहारीमा भुस्याहा कुकुर रहेको वडा सदस्य छेवाङ रिङझिङ गुरुङले बताए। उनका अनुसार लोमान्थाङमा अनाधिकृत छाडा रूपमा हिँडिरहेका कुकुर स्थानीयवासीले पालेका होइनन्। यी भुस्याहा कुकुरहरू अनुकुल मौसममा आफै बस्ती र खेतबारी भेटिन्छन्। यी कुकुर बर्खायाममा उच्च लेंकमा र हिउँदमा बस्ती नजिक झर्छन्। बर्खायाममा जंगली भुस्याहा कुकुर केही कम देखिए पनि चिसो मौसममा बग्रेल्ती दखिने गरेको वडा सदस्य गुरुङले बताए। लोमान्थाङमा जंगली भुस्याहा कुकुर एक समूहमा १२ वटासम्म देखिन्छ। उपल्लो मुस्ताङ घुम्न गएका पर्यटक तथा त्यहाँका स्थानीयवासी माथि पनि जंगली भुस्याहा कुकुरले आक्रमण गर्ने गरेको वडासदस्य गुरुङले बताए। तीन वर्षअघि उपल्लो मुस्ताङ घुम्न गएका एक विदेशी पर्यटकलाई जंगली भुस्याहा कुकुरले टोकेर घाइते बनायो। उनलाई हेलिकोप्टर मार्फत उद्धार गरी उपचारका लागि काठमाडौं पठाइएको थियो। कुकुरले स्थानीयले लगाएको बालीनाली नष्ट गरिदिने, घर र गोठमा पालिएका घर पालुवा पशुचौपाया खाइदिने गर्दा उपल्लो मुस्ताङबासी पीडित बनेको वडा सदस्य गुरुङको भनाइ छ। बर्सेनि उपल्लो मुस्ताङमा जंगली भुस्याहा कुकुरले आतंक मच्याउने गरेको लोमान्थाङका स्थानीय टसी आङ्ग्या गुरुङले जानकारी दिए। उनले भुस्याहा कुकुरको डरले स्थानीय सर्वसाधारण निर्धक्क बाहिर हिँडडुल गर्नसक्ने अवस्था नरहेको जनाए। उपल्लो मुस्ताङबासी हिउँदयाममा जाडो छल्न बेसी झर्दा त्यससमयमा बढी कुकुरले क्षति पुर्याउने गरेको स्थानीय गुरुङको दुःखेसो छ। नेपाली सेनाको क्याम्प रहेको लोमान्थाङ स्थित थुर्लुङफाँट नजिक शनिबार कुकुरको आक्रमणबाट नाउर मर्यो। केही वर्षअघि नै उपल्लो मुस्ताङवासीले जंगली भुस्याहा कुकुर नियन्त्रण तथा व्यवस्थापन गर्न सरोकारवाला निकायलाई माग गरेपनि त्यसको अझै सुनुवाइ भएको छैन।"
दलित समुदायले ८४ बुँदे मागपत्र सार्वजनिक गर्ने,"दैलेख : दलित समुदायले कर्णाली प्रदेशको राजधानी वीरेन्द्रनगरबाट ८४ बुँदे मागपत्र सार्वजनिक गर्ने भएका छन्। मंगलबार मनाइने अन्तर्राष्ट्रिय जाति तथा रंगभेद उन्मूलन दिवसमा हुने बृहत् जनप्रर्दशनबाट उक्त मागपत्र सार्वजनिक गरिने भएको हो। आफ्ना लागि आफैं को नारा लिएर सञ्चालित दलितका लागि दलित अभियान नेपालले उक्त मागपत्र सार्वजनिक गर्न लागेको हो। अभियानका पश्चिम संयोजक खगेन्द्र सुनारका अनुसार मंगलबार प्रदेश राजधानी वीरेन्द्रनगरको घण्टाघर अगाडि बृहत् जनप्रर्दशन गर्न लागिएको छ। प्रर्दशनमा कर्णालीसहित अन्य प्रदेशबाट झण्डै २५ हजार दलित समुदाय सहभागी हुने सुनारले जानकारी दिए। दिवसका अवसरमा प्रदेश राजधानीमा दवावमुलक कार्यक्रम गर्न लागिएको हो, त्यहीबाट सरकारसँग ८४ बुँदे मागपत्र सार्वजनिक गर्छौं, सुनारले भने मागपत्र सरकारको ध्यानाकर्षणका लागि मात्र होइन्, चेतावनी हुनेछ। राज्यका निकायमा दलित समुदायको सहज प्रवेश र पहुँच लगायतका मागहरू अघि सारिएको छ। प्रर्दशनबाट थप आन्दोलनमा कार्यक्रमहरू सार्वजनिक गरिनेछ। प्रर्दशनमा जातीय भेदभाव तथा छुवाछुतबाट पीडित परिवार पनि सहभागी हुनेछन्। यो प्रर्दशन आन्दोलनको सुरुवाती रुप हो, दलित आन्दोलनको नयाँ अध्याय सुरु गरेका हौँ, हाम्रो आन्दोलन गैरदलितविरुद्ध नभई राज्य र जात व्यवस्थाविरुद्ध हो, सुनारले भने। मंगलगढीबाट सुरु भई घण्टाघर अगाडि हुने कार्यक्रममा राष्ट्रिय स्तरमा ख्यातिप्राप्त कलाकारहरू दलित समुदायको अधिकारको सवालमा सांगितिक प्रस्तुति दिने अभियानले जनाएको छ।"
