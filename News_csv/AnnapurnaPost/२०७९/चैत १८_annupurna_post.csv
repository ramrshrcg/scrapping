शीर्षक,विवरण
गुमनाम एउटा इतिहास,"आजसम्म भूलकोटको दरबारको भग्नावशेष भने स्पष्ट देख्न सकिन्छ। यसरी एउटा शत्तिशाली आदिवासी सार्की भूल राजाको इतिहास आजसम्म गुमनाम पारिएको छ। बझाङको थलरा गाउँपालिका जिल्लाकै रमणीय क्षेत्रमध्ये एक हो। गाउँपालिकाको बीचबाट ठूली गाड नदी बगेको छ। यसको मुहान प्रसिद्ध खप्तड क्षेत्र हो। ठूली गाडको सहायक सानो खोला र गोमती खोला हुन्। यहाँ डुङराकोट, थलारीकोट (पहिला आग्रीकोट), जामकोट, भूलकोट र गुरुकोट आमनेसामने छन्। यस कोट क्षेत्रमा सबैभन्दा वृद्ध २००१ सालमा जन्मिएका गोेरे उखेडा हुन्। थलराकोट राज्य कहिले बस्यो भन्ने उनलाई थाहा छैन। तर कोटका राजा रागमनारायण सिंहसँग उठबस भएको उनी बताउँछन्। उनको काम सूचना आदानप्रदानको रूपमा कटुवाल र सुरक्षा व्यवस्था मिलाउनु थियो। थलराकोट दरबार जाने पुरानो सिँढी र प्रवेशद्वार । राजा डोटी गौंडा र बझाङ गौंडामा जाँदा सुरक्षाको जिम्मा उनकै हुन्थ्यो। एकपटक राजा बिरामी हुँदा उखेडा काठमाडौंबाट डाक्टर बोलाउन डोटीसम्म आवा (आकाशवाणी) गर्न पैदलै गएका थिए। उनले आवा गरेपछि हेलिकोप्टरबाट डोटीसम्म डाक्टर आएर बझाङतर्फ लाग्दै थिए। तर अचानक बाटोमै राजा मरेको खबरले डाक्टर त्यहीँबाट फिर्ता गरी एक्लै बझाङ फर्किए। राजा बस्ने दरबारको एकचुली भत्किएकाले आँगनमा पाल हालेर बसेका थिए। यसबिच केन्द्र सरकारबाट ७ दिनभित्र कोटदरबार छोड्नू भन्ने आदेश आएकाले राजा कोटदरबार छोडेर गए। उखेडा भन्छन्, बझाङकै खोली बजार भन्ने ठाउँमा एक पाण्डे बाहुनको घरमा राजाको मृत्यु भएको थियो। राजाले कोटदरबार छोडेर जानुअघि राजाका प्रिय उखेडालाई दरबारमा विद्यालय खोल्नु भन्ने सल्लाह दिएका थिए। त्यही सल्लाहबमोजिम अहिले पुरानो कोटमा २०२६ सालमा स्थापना भएको थलरा माध्यमिक विद्यालय सञ्चालनमा छ। कोटे राजा रागमनारायण सिंहसँग नजिक रहेर दरबारमा काम गरेको हुँदा गाउँपालिका, वरपर र बाहिरबाट आउनेहरूका लागि समेत गोरे उखेडाकै नाम लिने गरिन्छ। राजाले प्रचलनमा ल्याएको छालाको मुद्राको प्रसंग निकाल्नु भयो। उहाँले छालाको मुद्रा आफैंले गुच्चा खेलेको जस्तै खेलाउने गरेको बताउनुभयो, उखेडा सम्झन्छन्। छालाको मुद्राको विवरण यस्तो रहेछ सानो गोलाकार छालाको छेउमा सानो प्वाल थियो। छेउमा साबरको मसिनो डोरी, चरीमरी बुट्टा भएको, लेकाली चिनो धानको बालोले घेरिएको, बीचमा सुनको सानो फूली, टीकाजस्तो हालिएको १२ रुपैयाँको छालाको मुद्राबाजे रुसे र बुबा माने उखेडाले राख्नुभएको थियो। यो मुद्रा २००८९ सालतिर गुच्चा खेलेजस्तै खेल्दै गर्दा हरायौं। अहिले पछुतो लागेको छ। यसलाई राख्न सकेको भए निकै मूल्यवान् मुद्रा रहेछ। थलराकोटको यस संवादपछि भूलकोट नजिकै बस्ने ८० वर्षीय महावीरे सार्कीसँग संवाद गर्ने अवसर मिल्यो। उनी भन्छन्, जामकोट, भूलकोट (डोमकोट) पुर्खा र हामीले नै पहिला आवादी गरेका हौं। नापी आउँदा पछि सबै टाठाबाठाले कुलोमुनिको खेत स्याउ, सुन्तला हुन्छ भन्ने बुझे। नापीले सात दिनको सूचना जारी गरे। सूचनाबमोजिम नापी आयो तर हाम्रो नाममा पुख्र्यौली जमिन नाप्न दिइएन। सबै जमिन उपाध्याय आदि भन्दै आफ्नै नाममा जमिन नापे। हामीलाई सुकुम्बासी जस्तै बनाए। भूलकोटकै स्थानीय तिलवीर सार्की भन्छन्, भूलकोटमा भूल राजा बस्छन्, छालाको पैसा काट्छन् भन्ने कुरा जिजुबाजेबाट सुनेको थिएँ। यसै सन्दर्भमा विष्णु सार्कीको बुझाइ यस्तो छ, भूलकोटी राजाको दरबारको भग्नावशेषमा जगको ढुंगा र वाल देखेको अरूले भनेको सुनेको छु। भूलकोट क्षेत्रकै लाल सार्कीका अनुसार जामकोट, भूलकोट (डोमकोट) कथित तल्ला भनिएका जातिको भएकाले २०४५ सालको नापीमा टाठाबाठाले कोटका सबै जमिन आफ्नो नाममा पारेछन्। बाजे, बराजु, बुबाको पुख्र्यौली भूमिसमेत मुखियाहरूले पोता (तिरो) तिर्दा खस बाहुनहरूले नै सबै कब्जा गरिदिए, उनी थप्छन्। पहिला यस ठाउँलाई थलारी (पुचौंडी) ज्युलो भनिन्थ्यो। भूलकोटी राजाको दरबार आसपासको जमिन करिब ३५ देखि ४० रोपनी जति रहेको छ। अहिले भूलकोट लगभग पूरै जंगलमा परिणत भएको छ। यस जंगल क्षेत्रलाई थलराकोट गाउँपालिका६ का भाट गाउँका टाठाबाठाले दर्ता गरी कब्जा गरेका छन्। स्थानीय राजेन्द्रबहादुर विश्वकर्माका अनुसार टाठाबाठाले भूलकोट क्षेत्रको सबै जमिन नापीमा नापेर रैथाने भूलवंशका सन्ततीहरूलाई लगभग भूमिविहीन बनाएका छन्। उनी भन्छन्, पहिला खोलीखेत र जामकोटसमेत हाम्रै पुर्खाले मालपोत तिरेको रसिद थियो।यस विषयमा भूलकोटका स्थानीय मोहन सार्की र सिद्ध कामीले समेत सत्य र साँचो रहेको बताएका छन्। अरू स्थानीय, इतिहासकार, जानकार वा लेखकहरूले भने आजसम्म भूलकोटका बारेमा रे, अरे, ऐ, हो रे, होला, थाहा छैन भनेर सत्यतथ्य वास्तविक इतिहासलाई विषयान्तर र किंवदन्तीमा सीमित गर्दै आएको पाइन्छ। बझाङमा जामकोट र भूलकोट नजिकै छन्। जामकोटमा जाम राजाले राज्य गर्थे। पल्लो थुम्कोमा जामकोट र वल्लो थुम्कोमा भूलकोट छ। जामकोटमा शूद्र राजा नै थिए वा अरू समुदायकै थिए भन्ने खोजीको विषय छ। तर भूलकोटको नजिकै रहेकोले जामकोट पनि शूद्र राजाकै हुने सम्भावना छ। तर २०७८ फागुन १५ गतेका दिन भूलकोटका ९० वर्षीय नरी गिरी साक्ष्य प्रमाणको रूपमा उभिए। गिरी सारा अनुमान रे, ऐ भन्नेहरूलाई भौगोलिक तथ्य प्रमाणको रूपमा आफैं जिउँदो प्रमाणको स्वरूपमा प्रस्तुत भइदिए। उनी १५ वर्षको उमेरदेखि भूलकोट क्षेत्रवरपर चरण, खर्कमा भैंसी, गाईबस्तुको गोठ खर्क चलाएर बस्दै आएका रहेछन्। यसर्थ उनलाई जामकोट, भूलकोटलगायत वरपरको वातावरण र भूगोलको बारेमा रौं रौं थाहा रहेछ। लेखक दमुको नेतृत्वमा थलरा गाउँपालिका६ बस्ने गिरीको अगुवाइमा भूलकोट भग्नावशेषको पहिलोपटक स्थलगत अवलोकन, अध्ययन भ्रमण गरिएको हो। स्थानीय निकायको पुनर्संरचनापछि जामकोट, भूलकोट थलरा६ मै छ। भ्रमणमा अन्य सहभागीमा थलरा गाउँपालिका६ बस्ने लाल सार्की (४०), तिलवीर सार्की (६१), सिद्ध कामी (४५) र मोहन सार्की (३५) थिए।खेत बाँझै पाल्या वन, बाँझै।खेत बाँझै पाल्या वन, बाँझै।।पारिका ताडले बझाङ जिल्ला बगाई लइगो। पारिका ताडले बझाङ जिल्ला बगाई लइगो।।खानु छै है अमिले हलो जोती बाउसी खनी। खानु छै है अमिले हलो जोती बाउसी खनी।। गिरीले यस्तो गीत सुनाए। उकालो यात्रामा गीतले सबैलाई हौसला, ऊर्जा र जाँगर थपिदियो। उकालो डेढ घण्टाको यात्रापछि डाँडापार गरी तेर्सो बाटो लागियो। उनका अनुसार १५२० वर्ष अघिसम्म कोट क्षेत्र प्रस्ट रूपमा देख्न सकिन्थ्यो। लेकाली बोटबिरुवा, काँडेदार बुट्यान र रूखपातले भूलकोट क्षेत्र छपक्कै ढाकिएको छ। गोठखर्कमा बस्दा गिरीसँग यहाँको भौगोलिक अवस्थाको राम्रो जानकारी रहेकाले धैरै सजिलो भयो। बुट्यान, झाडी र काँडा पन्छाउँदै, टाउको निहुराएर, घुँडा र हात टेक्दै, बामे सर्दै करिब आधा घण्टा जति अघि बढ्यौं। बझाङ थलारास्थित भूलकोट दरबार (झाडी र जंगलमा परिणत) बसेको थुम्को भूलकोट दरबारको अवलोकन सकेर रानीचौरबाट अर्कोबाटो निकै तल झर्यौं। झाडी पार गर्दै झाडीकै बीचमा पुगियो। जहाँ अलिअलि खाल्डो परेको डोबजस्तो भग्नावशेष देखियो। त्यहाँ पुगेपछि नरी गिरीले रोकिन भने। गिरीका बाजे लाल गिरीले सुनेको, आफैंले देखेको, भोगेको भूलकोटका बारेमा भग्नावशेष दरबार परिसरमै बसेर निम्न तथ्य प्रमाणको विवरण बताए। यस भौगोलिक तथ्य प्रमाण र आधारले भूलकोटका बारेमा थप खोज, अध्ययन तथा अनुसन्धानका लागि बलियो आधार बन्न सक्ने विश्वास लिन सकिन्छ। गिरीले बताएअनुसार भूलकोटको वस्तुगत र तथ्यगत भौगोलिक आधारहरू यस प्रकार छ यसरी गरियो सार्की राजाको वंश नाश बझाङमा जामकोट र भूलकोट नजिकै छन्। जामकोटमा जाम राजाले राज्य गर्दथे। पल्लो थुम्कोमा जामकोट र वल्लो थुम्कोमा भूलकोट छ। जामकोटमा शूद्र राजा नै थिए वा अरू समुदायको भन्ने कुरा थप खोजीको विषय छ। तर भूलकोटको नजिकै रहेकोले जामकोट पनि शूद्र राजाकै हुन सक्ने प्रबल सम्भावना देखिन्छ। भूलकोटलाई डोमकोट पनि भनिँदो रहेछ। त्यसो त मध्यपश्चिम र सुदूरपश्चिम क्षेत्रमा आमउत्पीडित समुदायलाई गाली वा हियाएर अरू जातकाले डोम भन्ने गर्थे। कथित तल्लो मानिएका सार्की जातिको कोटराज्य भएकाले अरूले डोमकोट भनिएको हो। यसको सुन्दरता, आकर्षण, मनमोहक, चारैतिर पहाड तर उपत्यकाजस्तो देखिने दुई थुम्कोमा कोट छ। दरबारले विकल्पको रूपमा प्रयोग गर्ने खानेपानीको कुवा देखाउँदै स्थानीय । नरी गिरीका बाजे लाल गिरीले बताएअनुसार डोमकोटमा डोम राजा बस्थे। त्यहाँ भदौ महिनामा छाला सुकाउने रहेछन्। डोमकोटका राजाकी छोरीचेली कुमाउँका चन्द राजाले विवाह गरी लगेछन्। कुमाउँका राजा चन्द (डोटी राजा हरि शाही, कुमाउँ राजा चन्द भन्ने गर्छन्), यता भूलकी छोरी। उहाँ गएर बसेर घरबार भइसकेपछि एकदिन चन्द राजाले बाह्र महिनाभित्र कुन महिना घाम बढी लाग्छ भनेर सोधेछन्। सहभागीले कसैले भदौ, कसैले कात्तिक, कसैले असोज महिना भनेछन्। दरबार परिसर क्षेत्रबाट करिब तीन सय मिटर तलपूर्वीदक्षिण क्षेत्रमा रानीचौर नामकरण गरिएको चौर पाइन्छ। जहाँ सार्की रानी समयसमयमा खेल्ने, रमाउने, आनन्द लिने र घुमफिर, आराम गर्ने क्रीडास्थलको रूपमा प्रयोग गरिएको पाइयो। यसरी रानीचौर नामकरण गरिएको इतिहास छ। तर कसैले सही महिना भन्न सकेनछन्। तर भूल राजाकी छोरीले सबैभन्दा बढी घाम भदौको महिना लाग्छ भनिछन्। त्यसपछि चन्द राजाले रानीलाई लौ तैंले कसरी थाहा पाइस् भनेर सोधेछन्। उनले भनिछन् मेरो बुबाले भदौमा छाला सुकाएर मुद्रा बनाउनु हुन्छ। नौ पत्र छाला खप्टाएर सुकाउँदा पनि सुक्थ्यो। त्यसैले बढी घाम भदौको महिना लाग्छ। किनकि उनले बुवाको दरबारमा छालाको मुद्रा बनाएको सबै प्रक्रिया देखेकी थिइन्। कोटहरूको अध्ययन, अनुसन्धान र वार्तालापका लागि पुगेका लेखक नेपाली स्थानीयवासीसँग । भूल राजाले गाई, गोरु र भैंसीको नौ पत्र छाला एकै ठाउँ खप्टाएर सुकाएर मुद्रा बनाउने गर्थे। नौ पत्रसम्म छाला सुक्ने चर्को घाम लाग्ने भदौको सन्दर्भले चन्द राजा झस्किएछन्। ओहो ! म चन्दको छोरो, ऊ भूलकी छोरी !? भनेर कुमाउँबाट चन्द राजा रातारात आएर भूल राजा, उनको परिवार र सबैलाई काटेर हत्या गरिदिएछन्। थाहै नपाई आएर चन्द, ठकुरीहरूले हत्या गरेर दरबारमा आगजनी, लुटपाट गरेर भागेको बाजेबाट सुनेको गिरी बताउँछन्। यस सन्दर्भबाट साँच्चिकै चन्द राजा कुमाउँकै थिए वा स्थानीय कुनै सामन्त, ठालुहरूको षड्यन्त्रबाट श्रमजीवी रैथाने आदिवासी सार्की राजा मारिए ? विषय गम्भीर छ। पश्चिम नेपालका धेरैजसो ठाउँहरूका रैथाने उत्पीडित जातिहरूका कोट, किल्ला, गढीका राजकाज यसैगरी षड्यन्त्रमूलक रूपमा हडपेको पाइन्छ। त्यस समयदेखि आजसम्म भूलकोटको बारेमा न कसैले खोज्यो, न कसैले लेख्यो, न कसैले नै चासो दियो। आजसम्म भूलकोट दरबारको भग्नावशेष भने स्पष्ट देख्न सकिन्छ। यसरी एउटा शक्तिशाली आदिवासी सार्की भूल राजाको इतिहासलाई आजसम्म गुमनाम पारिएको छ। नरी गिरी १५ वर्षको उमेरदेखि यही गोठखर्कमा काम गरेर बसेकाले भूल राजाको पर्खाल धेरै नै प्रष्ट देखेको बताउँछन्। तर अहिले बुट्यान, झाडी र जंगलले ढाकेकाले अलि कम देखिन्छ। यसको संरक्षण, उत्खनन र खोज गर्न सकेमा किंवदन्ती जस्तो बनाइएको सार्की राजाको इतिहास बाहिर आउन सक्छ।"
चलचित्रका चित्रहरू,"समयसमयमा भएका राजनीतिक परिवर्तनले नेपाली चलचित्र क्षेत्रमा ठूलो प्रभाव छ। नेपाली चलचित्रको समृद्ध इतिहास, गतिशील वर्तमान र सुखद भविष्य छ। साधारण कथा कथनको प्रारम्भिक दिनदेखि डिजिटल फिल्म निर्माणको आधुनिक युगसम्म नेपाली चलचित्र उद्योगले धेरै परिवर्तन पार गरिसकेको छ। गर्विलो इतिहासको आलोकमा सिर्जित नेपाली राष्ट्रिय चलचित्र उद्योगलाई मिहिन विश्लेषण गर्न यस क्षेत्रका विविध आयामको गहन अध्ययन आवश्यक होला। यस क्षेत्रका अघिल्लो पुस्तादेखि वर्तमान पुस्तासम्मका पात्र, प्रवृत्ति र परिवेशलाई आम पाठकमाझ सरल रूपमा बुझाउन सक्ने गरी पर्घेल्ने सामथ्र्य तिनैसँग हुन्छ, जसले इतिहासको अध्ययन, वर्तमानको भोगाइ र भविष्यको सिंहावलोकन गर्न सक्छन्। डेढ दशक लामो पत्रकारिता यात्रामा कला र मनोरञ्जन विधालाई प्रमुख बनाएका जीवन पराजुलीले लेखेको पुस्तक क्लोजअप एउटा त्यस्तै माध्यम भएको छ जसले नेपाली चलचित्रको प्रारम्भिक दिनदेखि हालसम्मको विकासक्रमलाई क्रमबद्ध पेस गरेको छ। नेपाली चलचित्र क्षेत्रको अनुसन्धान र उद्योगभित्रका व्यक्तिहरूसँग अन्तर्वार्ताका माध्यमबाट तयार भएको यस पुस्तकले नेपाली चलचित्रको इतिहासको विस्तृत चित्र उतारेको छ। यसले विगतका वर्षहरूमा नेपाली चलचित्र उद्योगलाई आकार दिने विभिन्न आयाम र पात्रहरूको खोजी गरी बाहिर ल्याएको छ। यो पुस्तक यस क्षेत्रका अध्येता र सिनेफाइलहरूका लागिमात्र नभई नेपाली चलचित्रको विकासक्रमको सांस्कृतिक र सामाजिक परिवेशबारे थप जान्न चाहनेका लागि बहुमूल्य स्रोत बनेको छ। इतिहासका तिनै आयाम र परिवर्तनको साक्षीका रूपमा लेखक तथा पत्रकार पराजुलीले क्लोजअप तयार गरेका छन्। जसको माध्यमबाट उनले नेपाली सिनेमाको समृद्ध विरासतको संरक्षणमा योगदान पुर्याएका छन्। चलचित्र पत्रकारिताको अनुभव र शैलीलाई अन्तर्वार्ताका माध्यमबाट उनले सम्बन्धित स्रोतबाट सीधा, तथ्यपरक र त्यसको प्रामाणिक पक्षहरू रोचक ढंगबाट कथनको कला प्रस्तुत गरेका छन्। विषय र व्यक्तित्वको छनोटका आधारमा हेर्दा कृतिकार पराजुलीको लेखन धुवीकृत र व्यक्तिगत पूर्वाग्रहभन्दा टाढा रहेको अनुभूति हुन्छ। रेडियो उपत्यकाबाट डेढ दशकअघि पत्रकारिता आरम्भ गरेका लेखक पराजुलीले पहिलोपटक नेपाली चलचित्र उद्योगका धेरै रोचक प्रसंग, केही रहस्य अनि परिचित पात्रका अपरिचित प्रसंगहरू बाहिर ल्याएका छन्। यद्यपि उनले चाहेर पनि सबै प्रसंग समेट्न सकेका छैनन्। एउटामा सबै अटाउन सम्भव पनि हुँदैन। लेखक भन्छन्, नेपाली कला र मनोरञ्जन उद्योगमा झन्डै डेढ दशकको अनुभव भएको पत्रकारको रूपमा नेपाली चलचित्रको इतिहासलाई दर्शकको पहुँचमा पुग्नेगरी अभिलेखीकरण गरी पुस्तक तयार पारें। नेपाली चलचित्रमा यस्तो प्रकृतिको पुस्तक प्रकाशन भएको पाइँदैन। समयसमयमा भएका राजनीतिक परिवर्तनले नेपाली चलचित्र क्षेत्रमा ठूलो प्रभाव छ। पुस्तकमा चलचित्रप्रतिको शाहवंशीय राजतन्त्रको इच्छाका आधारमा यो क्षेत्रले बामे सरेको उल्लेख गरेका छन्। राजतन्त्रको पतन र लोकतन्त्रको उदयपछि उद्योगमा भएको विकास तथा नेकपा (माओवादी) विद्रोेहले उद्योगमा पारेको प्रभावका बारेमा त्यसबेला सक्रिय रहेका पात्रमार्फत विमर्श गरेका छन्। अभिव्यक्ति स्वतन्त्रतामा बन्देज लगाइएको पञ्चायत शासनकालमा चलचित्र उद्योगलाई कडाइका साथ नियन्त्रण गरिएको थियो। निश्चित प्रकारका चलचित्रहरू मात्र बनाउन अनुमति दिइएको थियो। २०४७ सालमा लोकतन्त्रको पुनस्र्थापनापछि चलचित्र उद्योग अधिक उदार भयो। फिल्म निर्माताहरूले विषयहरूको फराकिलो दायरामा फिल्महरू बनाउन सक्षम भए। तर, बाह्रवर्षे माओवादीको सशस्त्र विद्रोहका कारण नेपाली चलचित्र क्षेत्र ध्वस्तसरह भयो। त्यस कालखण्डमा निर्माण भएका चलचित्रहरूले सत्ता र विद्रोही पक्षबाट केकस्ता समस्या भोग्नुपर्यो भन्ने प्रसंग पाइन्छ। नेपाली चलचित्र उद्योगको विकासमा भारतमा रहेका नेपाली भाषीले महत्त्वपूर्ण भूमिका खेलेका छन्। जुन योगदान सम्झनलायक छ। केही लोकप्रिय नेपाली अभिनेता, अभिनेत्री, निर्देशक, संगीतकार, गायक, गायिका हालसम्म सोही समुदायबाट छन्। क्लोजअप पुस्तकले इतिहासको त्यस चरणदेखि हालसम्म सक्रिय नेपालीभाषी भारतीयहरूको विषयमा पनि महत्त्वपूर्ण जानकारीको दस्ताबेजीकरण छ। नेपालमा महिला निर्देशकको संख्या किन बढ्न सकेन ? यो प्रश्न सुन्दा सरल तर गम्भीर प्रकृतिको छ। पुस्तकले यो प्रश्नको जवाफ खोजेको छ। पछिल्ला वर्षहरूमा चलचित्रको क्याप्टेनसिपको हिसाबमा महिलाको उपस्थिति प्रगतिशील भए पनि नेपाली चलचित्र उद्योग पुरुषप्रधान छ। परम्परागत लैंगिक भूमिका र पूर्वाग्रहका साथै उद्योगमा महिलाका लागि सीमित अवसर र पारिवारिक समर्थनको कारणले यसो भएको निष्कर्ष पुस्तकमा छ। नेपाली चलचित्रको इतिहासको संरक्षण : पत्रकारिताको दृष्टोकोणबाट क्लोजअप तयार गरेका पत्रकार पराजुलीले यस उद्योगको इतिहास भावी पुस्ताका लागि जोगाए। पुस्तकमा समावेश हरेक पाठमा उद्योगको स्थापनादेखि हालसम्मको विकासको दस्ताबेजीकरण छ। समयसँगै नेपालमा भएका राजनीतिक, सांस्कृतिक र सामाजिक परिवर्तनहरूमा नेपाली चलचित्र र पात्रहरूका प्रवृत्तिमाथि मूल्यवान् अन्तर्दृष्टि प्रदान गरेको छ। विभिन्न व्यक्तिको योगदान र उद्योगमा उनीहरूको प्रभावलाई उल्लेख छ। नेपाली चलचित्रको प्रवद्र्धन : नेपाली चलचित्र उद्योगको इतिहासलाई उजागर गर्ने यस पुस्तकले प्रकाशन भएको एक वर्षमा नेपाली चलचित्रलाई व्यापक दर्शकमाझ प्रवद्र्धन गर्न पनि मद्दत गरेको छ। यसले नेपाली चलचित्रका अद्वितीय पक्षहरूलाई समेटेको छ। नेपाली चलचित्रप्रति स्वदेशी र अन्तर्राष्ट्रिय रूपमा समेत थप चासो जगाउन मद्दत गरेको छ। भविष्यका चलचित्र निर्माताहरूका लागि प्रेरणा : पात्र र उनीहरूका प्रवृत्तिमार्फत नेपाली चलचित्र उद्योगको इतिहासलाई लेखेका पराजुलीले भविष्यका चलचित्र निर्माताहरूलाई पनि करियर बनाउन प्रेरित गरेका छन्। यस उद्योगमा रहेका चुनौती र अवसरहरूमा बहुमूल्य अन्तर्दृष्टि प्रदान गरेको छ। तिनीहरूलाई कसरी सफलतापूर्वक नेभिगेट गर्ने भन्नेबारे मार्गदर्शन प्रदान गर्न सफल छ। प्रतिभाशाली व्यक्तिहरूलाई उद्योगमा सामेल हुन र यसको विकासमा योगदान दिन प्रोत्साहित गरेको छ। नेपाली चलचित्र उद्योगको इतिहासमााथि गहिरो खोजी गर्दै उनले उद्योगको शक्ति, कमजोरी, अवसर र खतराहरूको आलोचनात्मक विश्लेषण गरेका छन्। नेपाली चलचित्र पूर्णतः प्रविधिमैत्री भएकाले समाज र चलचित्र क्षेत्रले यसबाट जति लाभ लिन सक्नुपर्ने हो, त्यति लिन नसकेको लेखकको बुझाइ छ। निर्माता र निर्देशकहरू मौलिकतामा फर्कन बाध्य भएको बताउने लेखक थप्छन्, कोभिड महामारीको प्रभाव भोगे पनि अहिलेकै गतिमा अघि बढे नेपाली चलचित्र अन्तर्राष्ट्रिय बजारमा प्रतिस्पर्धामा उत्रन समर्थ हुनेछ। लेखक गुरागाईं चलचित्र विकास बोर्डका सूचना अधिकारी र नेपाली फिल्मका अभिलेखकर्ता हुन्।"
घाँटी फर्किने अनौठो रोग,"दैलेख : भगवतीमाई गाउँपालिका १ पगनाथका ४० वर्षीय महेन्द्र बिक घाँटीको समस्याबाट थलिएका छन्। उनी घाँटी फर्किने समस्याबाट विगत ६ वर्षदेखि थला परेका हुन्। उनको घाँटी पछाडी ढाडतर्फ फर्किन्छ। महेन्द्रले निहुँरिएर अगाडी र तल हेर्न सक्दैनन्। सुत्दा, उठ्दा, हिंड्डुल गर्दा होस् वा खाना खाँदा सास्ती खेपीरहेका छन्। खाना खाँदा, बस्दा, उठ्दा, शौचालय जाँदा अरुकै साहारा चाहिन्छ। गर्मी होस् या चिसोमा खलखली पसिना बग्छ। उनी यस्ता समस्याबाट दिनहुँ जसो छट्पटिरहेका छन्। महेन्द्रका अनुसार घाँटी फर्किने समस्या देखा पर्नु अघि खुट्टामा समस्या देखा परेको थियो। २०७३ ताका एक्कासी खुट्टामा समस्या देखा पर्यो, हिड्नै मिल्दैनथ्यो, खोच्याईखोच्याई हिड्नुपर्थ्यो, उनले भने। खुट्टापछि उनको ढाडमा समस्या देखा पर्यो। खोच्याइखोच्याइ हिंड्थें, त्यसलगत्तै डाढमा एक्कासी चस्का हान्यो, केही समयपछि घाँटी पछाडि फर्किने समस्या आइपर्यो, उनले भने। आफूलाई देखा परेको स्वास्थ्य समस्याको उपचार गर्न भारतको लखनउसम्म पुगेको महेन्द्र बताउँछन्। उनले सुरुमा नेपालगञ्जको कौशल्या मेमोरियल हस्पिटलमा उपचार गराएका थिए। सुरुमा नेपालगञ्जको कौशल्या मेमोरियल हस्पिटलमा जाँच गरेको थिएँ, त्यसपछि लखनउ पुगेँ, त्यहाँ पनि जाँच भयो, डाक्टरले थप उपचारका लागि ६०७० हजार भारतीय रुपैयाँ खर्च लाग्ने भन्नुभयो, मसँग पैसा थिएन, निको हुने आश मारेर फर्किएँ, उनले भने। उनले हालसम्म उपचारका क्रममा झण्डै चार लाख रुपैयाँ खर्च गरिसकेका छन्। परिवारको आर्थिक अवस्था नाजुक हुँदा उनले थप उपचार गर्न सकेका छैनन्। बिहान साँझको छाक टार्न र छोरीहरू पढाउन हम्मेहम्मे परिरहेको महेन्द्रले बताए। घर खर्च जोहो गर्न कमाउने म नै हुँ, आफु यसरी थलिएको छु, उपचार कसरी गरुँ, महेन्द्र भन्छन्। आफुसँग भएको र ऋण सापट गरेर उपचारमा चार लाख रुपैयाँ खर्च भएको उनको भनाइ छ। आफुले सक्ने जति खर्च गरेर उपचार गराएँ, तर निको भएको छैन, अब थप उपचार गर्ने आफुसँग कुनै उपाय छैन्, उनले भने। महेन्द्रले आफ्नो उपचारमा सहयोग गर्न आग्रह समेत गरेका छन्। उनका श्रीमती र चार छोरी छन्। महेन्द्रको स्वास्थ्य समस्याबारे स्थानीय पनि अनौठो मानिरहेका छन्। चिकित्सकहरूले भने एमआरआई, रगत परिक्षा लगायतका जाँच गरेर रोग पहिचान गर्न सकिने बताउँछन्। कर्णाली प्रदेश अस्पताल सुर्खेतका बरिष्ठ कन्सल्टेन्ट फिजिसियन डा केएन पौडेलले मेरुदण्डको समस्या हुनसक्ने बताए। यसअघिका अस्पतालमा जाँच गरेका सबै कागजात हेरेर थप स्वास्थ्य जाँचपछि रोग पहिचान गर्न सकिन्छ, त्यसपछि थप उपचार हुन्छ, डा पौडेलले भने।"
"किरासरि विमान, उड्छन् कसरी ?","एउटा विमानस्थलबाट अर्को विमानस्थल पुग्ने बाटो एयर वे निर्धारण गरिएको हुन्छ। जता मन लाग्यो, त्यहाँ जहाज उडाउन पाइँदैन। एकापसमा ठोक्किनबाट जोगाउने अनेक उपकरण जहाजमा जडान गरिएका हुन्छन्। काठमाडौं : गत शुक्रबार नेपाल एयरलाइन्स र एयर इन्डियाको जहाज सिमराको आकाशमा ठोक्किनबाट बचे। १९ हजार फिटको उचाइमा रहेको एयर इन्डियाको जहाज एक्कासि तल झरेको थियो। जहाँ नेपाल एयरलाइन्सको विमान १५ हजारको फिटमा उडिरहेको थियो। एयर इन्डियाको विमान एक्कासि तल झरेपछि एयर ट्राफिक कन्ट्रोलर (एटीसी) ले नेपाल एयरलाइन्सको विमान अझै तल झार्न निर्देशन दियो। त्यसैकारण सम्भावित दुर्घटना टरेको थियो। विश्व आकाशमा दिनरात कीरासरि (१ लाख ) विमान उडिरहेका हुन्छन्। तर, यति धेरै विमानको उडान व्यवस्थापन कसरी गरिएको हुन्छ ? कसरी आकाशमा विमान जोगिएर उडछन् त ? नागरिक उड्डन प्राधिकरणका पूर्वकार्यकारी निर्देशक राजकुमार क्षेत्री भन्छन् जहाज प्रविधियुक्त र प्रणालीगत हुने भएकोले आकाशमा सुरक्षित तवरले उडछन्। त्यसैकारण एकापसमा ठोक्किँदैनन्। हवाई उड्डयनका जानकारहरू जमिनमा गाडीको जस्तै आकाशमा पनि जहाजको (एयर वे) हुने बताउँछन्। अर्थात् एउटा विमानस्थलबाट अर्को विमानस्थल पुग्ने बाटो एयर वे निर्धारण गरिएको हुन्छ। जता मन लाग्यो, त्यहाँ जहाज उडाउन पाइँदैन। एकापसमा ठोक्किनबाट जोगाउने अनेक उपकरण जहाजमा जडान गरिएका हुन्छन्। तिनीहरूले अर्को विमान नजिक आउनेबित्तिकै संकेत गर्छन्। र, एयर ट्राफिक कन्ट्रोलरले पनि विमानबारे पाइलटलाई जानकारी दिने र आवश्यक निर्देशन दिइरहेका हुन्छन्। त्यसैकारण हवाई सेवा सबैभन्दा सुरक्षित र भरपर्दो मानिन्छ। कहिले ठोक्किएका थिए, जहाज ? विश्वमा थुप्रै पटक जहाज जुधेर दुर्घटना भएका छन्। विश्वमा सबैभन्दा पहिला सन् १९७७ मा टेनेरिफ एयरपोर्टमा दुई बोइङ ठोक्किएर दुर्घटना भएको थियो। त्यतिबेला पर्याप्त सञ्चारको अभावमा ती जहाज दुर्घटनामा परेका थिए। दुई बोइङ क्यानरी टापुको टेनेरिफ एयरपोर्टको रनवेमा ठोक्किँदा ५ सय ८३ जनाको मृत्यु भएको थियो। यो विश्वको सबैभन्दा ठूलो जहाज दुर्घटना पनि हो। यस्तै, सन् १९९६ मा साउदी अरेबियन एयरलाइन्सको उडान ७६३ र काजाकिस्तान एयरलाइन्सको उडान १९०७ भारतको चरखी दादरी गाउँको बीचमा उडानका क्रममा ठोक्किएका थिए। त्यो दुर्घटनामा ३ सय ४९ को मृत्यु भएको थियो। सन् २००६ मा गोल ट्रान्सपोर्टेस एरियोस फ्लाइट १९०७ र एम्ब्रायर लिगेसी ६०० बिजनेस जेटसँग ब्राजिलको अमेजन जंगलमा ठोक्किए। यो दुर्घटनामा १ सय ५४ को मृत्यु भयो। एयर ट्राफिक कन्ट्रोलरले अनुमति दिएपछि मात्रै पाइलटले विमानस्थलमा जहाज स्टार्ट गर्छन्। कन्ट्रोलरको अनुमतिबिना पार्किङबाट रनवेमा पनि विमान लैजान पाइँदैन। जहाज उडेर गन्तव्यमा पुग्न तीन किसिमका प्रक्रिया पूरा गर्नुपर्छ। एक सञ्चार (कम्युनिकेसन), दोस्रो न्याभिगेसन (एयरपोर्ट कहाँ छ भनेर देखाउने) र तेस्रो सर्भिलेन्स (निगरानी)। यसमा सञ्चार फ्रिक्वेन्सीको प्रयोगबाट गरिन्छ भने न्याभिगेसन राडर माध्यमबाट गरिन्छ। प्रत्येक देशले आफ्नो जमिनबाट माथिको आकाश मात्र प्रयोग गर्न पाउँछ। अर्को देशको एयर स्पेसमा छिर्न अनुमति लिनुपर्ने हुन्छ। आकाशमा उड्ने कुरा एकदमै संवेदनशील हुने भएकाले सानासाना आवश्यकताको पनि ध्यान दिइने गरिएको पूर्वकार्यकारी बताउँछन्। हालका आधुनिक जहाजमा राडर, ट्रान्सफन्डर (अघिको जहाजका बारेमा गरिने संकेत), मौसमी जानकारी, भीएचएफ, एचफ, डबल इन्जिन, एयर ट्राफिक कन्ट्रोलर (एटीसी)लगायतका उपकरण हुन्छन्। जसले जहाजलाई सन्तुलित राख्छन्। प्राधिकरणका सहायक प्रवक्ता ज्ञानेन्द्र भुल उड्डयन भनेको एरोडम टु एरोडमको कनेक्टिभिटी हो भन्छन्। यहाँ उडानका जहाज र आकाशको अन्योन्याश्रित सम्बन्ध हुन्छ। जमिनमा हाइवे भएजस्तै हवाई यातायातको बाटो एयर वे हुने भुल बताउँछन्। पाइलटको मानसिक अवस्थादेखि जहाजको अवस्थासम्म सबै पक्ष नै सुरक्षित उडानका लागि जिम्मेवार हुने बताउँछन् पूर्वक्याप्टेन केबी लिम्बू। जहाजको टेक्निकल लक बुकलाई हेर्ने र मौसमीलगायतका अन्य जानकारी लिएपछि मात्र जहाज उडाउन योग्य हुन्छ। त्यही कारण नै उडानपूर्व करिब एक घण्टाअघि नै पाइलट ग्राउन्डमा आइसकेका हुन्छन्। जहाजमा बोल्ने भाषालाई पनि फ्रेजोलोजी भनिन्छ, जुन संसारको उड्डयन क्षेत्र जहाँ पनि बुझिने हुन्छ। ठोक्किनबाट बचाउँछन्, उपकरण पनि जहाज ठोक्किनबाट बचाउनका लागि जहाजमा विभिन्न उपकरणहरू जडान गरिएका हुन्छन्। ट्राफिक कोलिजन अलार्ममिङ सिस्टम (इकास) हुन्छ। यसले दुई जहाजबीचको भर्टिकल दूरी एक हजार फिटभन्दा कम हुने बित्तिकै सतर्क आवाज दिन्छ र जहाज ठोक्किन नदिने पूर्वकार्यकारी क्षेत्री बताउँछन्। १० नटिकल माइल होरिजेन्टल सेपरेसन हुन्छ। त्यस्तै अर्को भनेको भीएफआर (भिजुअल फ्लाइट रुल्स) मतलब आँखाले हेरेर नै जहाज उडाउने। आँखाले हेर्दा बादल छ भने जहाज त्यहाँ जान पाउँदैन, भिजिबिलिटी कम छ भने पनि जान पाइँदैन। यसले पनि जहाजलाई एकअर्काबाट ठोक्किनबाट बचाउँछ। बाटोमा अग्ला पहाड भए पहिला नै त्योभन्दा अग्लो उचाइमा जान निर्देशन दिइन्छ। त्यहीअनुसार नै हाइटलाई मेन्टेन गरेर जहाज उडाइएका हुन्छन्। यस्तै बाटो पत्ता लगाउन आकाशमा एउटा नक्सा सेटअप भएको हुन्छ, त्यसलाई फ्लाइट म्यानेजमेन्ट सिस्टम (उडान व्यवस्थापन प्रणालीएफएमएस) भनिन्छ। कुन रुटमा जाने, कति उचाइमा जाने, कति लेबलभन्दा तल जानु हुँदैन, डाँडाको उचाइ कति छ (यसमा भीएफआर भए डाँडाको उचाइभन्दा कम्तीमा एक हजार फिट माथि र आईएफआर भए कम्तीमा दुई हजार फिट माथि जहाज हुनुपर्छ), गन्तव्य विमानस्थलको बारेमा लगायतको सम्पूर्ण नक्सा जहाजमा हुने गरेको प्राधिकरणका सहायक प्रवक्ता भुल बताउँछन्। व्यस्त रुटमा एसिया प्यासिफिक एसिया तथा प्यासफिक क्षेत्रका रुटहरू उडान क्षेत्रका व्यस्त मानिन्छन्। फोब्र्सको २०१९ को तथ्यांकअनुसार सबैभन्दा बढी व्यस्त रुटमा मलेसियाको क्वालालाम्पुरदेखि सिंगापुरसम्मको रुट पर्छ। यस्तै, हङकङताइपाई, जाकार्तासिंगापुर, हङकङसांघाई, जाकार्ताक्वालाम्पुर क्रमशः व्यस्त रुटमा पर्ने गरेको फोब्र्सले जनाएको छ। चट्याङ पर्दा के हुन्छ ? जहाजलाई सकभर चट्याङ पर्ने ठाउँमा जाने निर्देशन नै नहुने पूर्वक्याप्टेन लिम्बू बताउँछन्। अर्काेतिर चट्याङबाट जोगिन जहाजको दुवै पखेटामा अर्थिङ जडान गरिएको हुन्छ। अकस्मात चट्याङ परिहाले अर्थिङले जोगाउने लिम्बूले बताए। हालसम्म चट्याङका कारण विमान दुर्घटना भएका छैनन्। ककपिटको सिसा चर्किएको घटना भने भएको लिम्बूले बताए। तर ककपिटमा इन् र आउट गरी डबल लियरको सिसा हुने भएकोले दुर्घटना नहुने पाइलटहरू बताउँछन्। यस्तै, मौसमको पूर्वजानकारी (वेदर फरकास्ट) लिइएको हुन्छ। त्यसैकारण चट्याङ पर्नेनपर्ने अवस्थाबारे पहिल्यै जानकारी लिइएको हुन्छ। एयर ट्राफिक कन्ट्रोरल (एटीसी)ले पनि मौसमका बारेमा जहाजलाई जानकारी दिइरहेको हुन्छ। जहाजको ककपिटमा वेदर राडर पनि हुन्छ। राति कसरी गन्तव्य पहिल्याइन्छ ? भीएफआर फ्लाइट (भिजुअल फ्लाइट रुल्स) मा राति हिँड्न पाइँदैन। यो प्रणाली भनेको आँखाले देखेर र हेरेर मात्र सबै कुराको पत्ता लगाइन्छ। यसमा हवाई बाटो हुँदैन। परिस्थिति हेरेर पाइलटले निर्णय लिने गर्छन्। अर्थात्, यो उपकरणमा आधारित हुँदैन। तर, आईएफआर (इन्स्ट्रुुमेन्ट फ्लाइट रुल्स) मा भने राति उड्न सकिन्छ। आईएफआरमा जडान भएका उपकरणहरूले कुन दिशामा गएको, कति उचाइमा जाँदै, गन्तव्य कहाँ छ, कति हाइटमा अवतरण गर्ने लगायतका विषयहरू पहिला नै तय गरिएका हुने प्राधिकरणका पूर्वकार्यकारी क्षेत्री बताउँछन्। ११ हजार ५ सयसम्मको उचाइ भीएफआर हुन्छ भने त्यसभन्दा माथिको उडानका लागि आईएफआरमा जानुपर्ने हुन्छ। नेपालमा ९ विमानस्थलमा भीएफआर उडान हुन्छ। त्रिभुवन अन्तर्राष्ट्रिय विमानस्थल, पोखरा अन्तर्राष्ट्रिय विमानस्थल, विराटनगर, सिमरा, जनकपुर, चन्द्रगढी, धनगढी, नेपालगन्ज र भैरहवामा आईएफआर उडान हुने भुलले बताए । नेपालका सबै जहाज आईएफआर रेटिड भएको उनले बताए। उडान भर्नका लागि विमानस्थलसँगै एयर रुट आईएफआर उपकरणयुक्त हुनुपर्ने र जहाज उडाउने पाइलट अभ्यस्त हुनुपर्ने प्राधिकरणका पूर्वकार्यकारी निर्देशक रतिशचन्द्रलाल सुमन बताउँछन्। कुन फ्रिक्वेन्सी (सञ्चार) प्रयोग गरिन्छ ? जहाज र ग्राउन्डको बीचमा हुने सूचना आदानप्रदानलाई सञ्चार भनिन्छ। फ्रिकेन्सी आफ्नोआफ्नो हुन्छ। सबै रेडियो फ्रिक्वेन्सी हुन्। ग्राउन्डमा गरिने, टावर टु टावर, इमर्जेन्सी, एरिया टु एरियालगायतमा फ्रिक्वेन्सीद्वारा सञ्चार गरिन्छ। नेपालमा सबैभन्दा बढी रेडियो फ्रिक्वेन्सी नै प्रयोग हुने त्रिभुवन अन्तर्राष्ट्रिय विमानस्थलका प्रवक्ता टेकनाथ सिटौला बताउँछन्। अन्तर्राष्ट्रिय उडान गर्ने लामो दूरीका उडानमा भने डाटा फ्रिक्वेन्सी पनि प्रयोग हुने गरेको छ। यस्तै, जहाजले कि हाइफ्रिक्वेन्सी (एचएफ) कि भेरी हाइफ्रिक्वेन्सी (भीएचएफ) प्रयोग गर्ने पूर्वपाइलट ओम गुरुङ बताउँछन्। एचएफले बढी रेन्जमा सुन्न सके पनि स्पष्ट सुन्न सकिँदैन भने भीएचएफकम रेन्जसम्मको मात्र सुन्न सकिन्छ तर स्पष्ट सुन्न सकिन्छ। आकाशबाट ग्राउन्डमा भीएचएफ हुन्छ र ग्राउन्डबाट ग्राउन्डमा एचएफ हुन्छ। एउटा विमानस्थलबाट अर्को विमानस्थलमा कुरा गर्न एचएफ र ग्राउन्डबाट उडिरहेको जहाजसँग सम्पर्क गर्नुपर्दा भीएचएफ प्रयोग हुने प्राधिकरणका सहायक प्रवक्ता भुल बताउँछन्। एभिएसनको ब्यान्ड १०८ बाट १३६ मेगाहर्जसम्म हुन्छ। जसमा १०८ बाट ११८सम्म न्याभिगेसनको ब्यान्ड हो भने ११८ बाट १३६ सञ्चारको ब्यान्ड हो। यी सबै भीएचएफ हुन्। ३ देखि ३० मेगाहर्जसम्म एचएफ हुने भुलले जानकारी दिए। भीएचएफको फुल रेन्ज ३० बाट ३०० मेगाहर्जसम्म हुन्छ। सञ्चारका लागि जहाजमा उपकरण हुन्छ भने ग्राउन्डमा एटीसीसँग पनि उपकरण हुन्छ। जहाजहरू कति उचाइमा उड्छन् ? आकाशमा बढीमा ४५ हजार फिटसम्म जहाज उड्ने गर्छन्। जहाजहरूले फ्लाइट प्लानमा नै कति उचाइसम्म जाने भन्ने जानकारी गराउनुपर्ने हुन्छ। नेपालमा जहाज पश्चिम उड्दा जोड (इभन) नम्बरको उचाइमा उड्छ भने पूर्वमा बेजोड (अड) नम्बरको उचाइमा उड्ने पूर्वक्याप्टेन ओम गुरुङ बताउँछन्। उनका अनुसार पश्चिम उड्दा १० हजार, १२ हजार फिट हुन्छ भने पूर्वउड्दा ९ हजार, ११ हजार फिटमा उडान हुन्छ। यस्तै १३ हजार ५ सय फिटसम्मलाई ट्रान्जिसन पिरेड भनिन्छ। त्यसभन्दा माथि उड्न थालेपछि यति हजार नभई ३ डिजिट नम्बर प्रयोग गरिन्छ। जस्तोः १४ हजार फिटलाई १४०, १९ हजार फिटलाई १९० लगायत। तोकिएको भन्दा बढी उचाइमा जहाज गए पनि पाइलटको निर्णय लिने क्षमतामा कमी आउन सक्ने हुँदा उचाइमा विशेष ध्यान दिन जरुरी हुने प्राधिकरणका पूर्वकार्यकारी निर्देशक रतिशचन्द्रलाल सुमन बताउँछन्। जहाज सुरुमा टेकअप फेज, एउटा उचाइ पुगेपछि क्रुुज फेज, त्यसपछि डिसेन्ट र अन्तिममा ल्यान्डिङ हुन्छ। जहाजहरू जति धेरै उचाइमा उड्छन्, त्यति सुरक्षित मानिन्छन। कम उचाइ भयो भने त्यति नै असुरक्षित मानिन्छ। कम उचाइ हुनेबित्तिकै अग्ला पहाडको डर हुन्छ। २० हजारभन्दा तल बढी नै पानी बोकेका बादल हुन्छन्। सहरतिर अग्ला बिल्डिङहरू हुन्छन्, हावाका बेगले पनि जहाजलाई असर गर्छ। तर जति माथि गयो उत्ति नै हावा कम हुन्छ। पानी भएका बादलहरू कम हुने भएकोले ठूला जहाजहरू २० हजार फिटभन्दा माथि उड्छन्। ती जहाजले ४२ हजार फिटसम्म व्यावसायिक उडान गर्न रुचाउने गरेको भुलले बताए। नेपालमा बढी प्रयोग हुने रुट नेपालमा सबै अन्तर्राष्ट्रिय उडान छिर्ने बिन्दु हो, सिमरा हो। त्यसैकारण पनि सिमराकाठमाडौंको रुट बढी व्यस्त हुने गरेको प्राधिकरणका पूर्वकार्यकारी क्षेत्री बताउँछन्। हवाई रुटको १० नटिकल माइल दायाँ र बायाँलाई पनि हवाई रुट नै भनिन्छ। सिमरासँगै, महेन्द्रनगर, जनकपुर, भैरहवाबाट पनि जहाज बाहिरिने गर्छन्। आन्तरिकमा पश्चिमतिर काठमाडौंभरतपुर रुट सबैभन्दा व्यस्त हो। काठमाडौंभरतपुर, काठमाडौंभैरहवा, काठमाडौं पोखरा पनि त्यही बाटो हिँड्ने प्राधिकरणका सहायक प्रवक्ता भुल बताउँछन्। यस्तै पूर्वतिर काठमाडौंविराटनगरको रुट व्यस्त हुन्छ। काठमाडौं छिर्नेलाई पास भनिन्छ, जुन रुटलाई सेपरेट गर्नका लागि गरिन्छ। यो रनवेका आधारमा हुन्छ। काठमाडौं एयरपोर्टको रनवे जिरो टु (दक्षिणबाट उत्तरतिर उड्ने२० डिग्री हेडिङमा) र टु जिरो (उत्तरबाट दक्षिणतिर उड्ने २०० सय डिग्री हेडिङमा) छ। हेलिकप्टर उड्ने रुटलाई हेली लेन भनिन्छ। टोखा, थानकोट, गोकर्ण, चाँगुनारायण, नलिनचोक, खोकाना हेलिलेन हुन्।अन्तर्राष्ट्रिय विमान राति नै किन उड्छन् ? अन्तर्राष्ट्रिय उडान प्रायशः राति हुन्छन्। त्यो समयमा ग्राउन्डको प्रेसर बढी हुन्छ। त्यसैकारण कार्गो बढी बोक्न सक्छन्। जहाजमा अटोमेटिक सिस्टम (अटो एयरकन्डिसन) हुने भएकोले छुट्टै अक्सिजन चाहिँदैन। मानव शरीरलाई चाहिने नर्मल टेम्पेचर मेन्टर हुन्छ। नन्प्रेसराइजमा भने अक्सिजन मास्क राखिएको हुन्छ। एउटा मास्कमा एउटा व्यक्तिलाई तीन घण्टासम्म पुग्ने अक्सिजन राखिने गरिएको भुलले जानकारी दिए। मेडिकल र आकस्मिक उडानमा मात्र छुट्टै अक्सिजन सिलिन्डर राखिएको हुन्छ। आईकाओका नियम अनिवार्य दोस्रो विश्वयुद्धका बेला जहाजहरूलाई हतियारको रूपमा प्रयोग गरियो। त्यसै कारण उड्डयनलाई अनुशासित गर्नका लागि सन् १९४४ मा सिकागो सम्मेलन भयो। जसले एउटा जहाजले अर्को जहाजलाई झार्न नमिल्ने, आफ्नो एयरस्पेस प्रयोग गर्नुपर्नेलगायतका महत्त्वपूर्ण निर्णय गर्यो। सिकागो सम्मेलनलाई कार्यान्वयन गर्न सन् १९४७ मा अन्तर्राष्ट्रिय उड्डयन संगठन (आइकाओ) को स्थापना भयो। त्यसले उडानका क्रममा बोलिने भाषादेखि, सञ्चार हुने तरिका, नेभिगेसनलगायत सबैका बारेमा मापदण्ड बनायो। आइकाओका १९ एनेक्सलाई आधार मानेर नै विश्वको उड्डयन क्षेत्र स्वचालित छ। उड्डन क्षेत्रमा आइकाओको नियम लागू हुन्छ। हरेक देशको छुट्टाछुट्टै कानुन हुँदैन। नेपाल पनि सन् १९६० देखि आइकाआको सदस्य राष्ट्र हो। बढी दुर्घटना हुन्छ, किन ? जहाजहरू सबैभन्दा बढी अवतरण (ल्यान्डिङ) गर्ने क्रममा दुर्घटनामा पर्छन्। तर, नेपालको सन्दर्भमा भने इनरुटमा पनि दुर्घटना बढी भइरहेको प्राधिकरणको तथ्यांक छ। दुर्घटनाको मुख्य कारण भने मानवीय त्रुटि हुने गरेको अध्ययनले देखाएको छ। टेक अफ गरे जहाज उडिहाल्छ तर ल्यान्डिङ गर्दा रनवेसँग तालमेल मिलाउन पर्ने भएकोले बढी जोखिम हुने प्राधिकरणका पूर्वकार्यकारी निर्देशक रतिशचन्द्रलाल सुमन बताउँछन्। ल्यान्डिङ जहिले पनि गाह्रो नै हुने उनको भनाइ छ। दुर्गम क्षेत्रमा भने छिनछिनमा परिवर्तन हुने मौसम, अग्ला पहाड र भीएफआर प्रणालीका कारण जहाज दुर्घटनामा पर्ने गरेका छन। इनरुटमा डाँडामा गएर ठोक्किनुलाई कन्ट्रोल फ्लाइट इन्टुटेरेन भनिन्छ। मौसम बिग्रिएर पाइलटले अगाडि नदेखेर इनरुटमा दुर्घटना हुने गरेको प्राधिकरणका सहायक प्रवक्ता भुल बताउँछन्। अर्को ल्यान्डिङ गर्दा रनवेबाट उछिट्टिएर त्यसलाई रनवे एक्सर्कसन भनिन्छ। यस्तै जहाज रनवेबाट गुडिरहेको बेला अन्य वस्तु रनवेमा हुनुलाई रनवे इन्कर्सन भनिन्छ। कहिलेकाहीँ जनावर र चराहरूसँग ठोक्किएर पनि दुर्घटना हुन्छ। इनरुटमा हुने दुर्घटना घटाउनका लागि ठाउँठाउँमा वेदर राडर राख्नुपर्ने हुन्छ। जमिनमा हाइवे जस्तै आकाशमा एयरवे हुन्छ । चट्याङबाट जोगिन जहाजको दुवै पखेटामा अर्थिङ जडान गरिएको हुन्छ।केबी लिम्बु, पूर्वक्याप्टेन जहाज प्रविधियुक्त र प्रणालीगत हुने भएकोले आकाशमा सुरक्षित तवरले उडछन्। त्यसैकारण एकापसमा ठोक्किँदैनन्।राजकुमार क्षेत्री , पूर्वकार्यकारी निर्देशक, नागरिक उड्डन प्राधिकरण"
१५ दिन नपुग्दै उप्कियो कालोपत्रे,"टीकापुर : कैलालीको टीकापुर नगरपालिका१ मा निर्माण भइरहेको नमुना ब्लक सडक कालोपत्रे गरेको १५ दिन नपुग्दै उप्किएको छ। पटकपटक निर्माण अवधि थपेर निर्माण कम्पनी महालक्ष्मीएमके जेभीले कालोपत्रे गर्न सुरु गरेको उक्त सडकको १५ दिन नपुग्दै कालोपत्रे उप्किन थालेको हो। टीकापुरको खड्गचोकदेखि टीकापुर अस्पताल, खानेपानी ट्यांकी, इलाका प्रहरी कार्यालय हुँदै मेनरोड रहेको ब्लक नं एका भित्री सडकहरू कालोपत्रे भइरहेका छन्। खानेपानी ट्यांकी क्षेत्रको सडक कालोपत्रे गरेको १५ दिनसमेत नपुग्दै उप्किएको हो। स्थानीय मीनबहादुर विष्टले कालोपत्रे भएको हप्ता दिन नपुग्दै कालोपत्रे उप्किन सुरु भएको बताए। कालोपत्रे निर्माण भएको एक हप्ता पनि नपुग्दै सडकका ठाउँठाउँमा उप्किन सुरु भएको हो उनले भने यसको कारणबारे सम्बन्धित निकायले ध्यान दिएको छैन। रिक्साचालक हरिबहादुर चौधरीले सडकअगाडि निर्माण हुँदै पछाडि भत्किरहेको बताए। हामी रिक्साचालक यो रोड बन्ने भएपछि निकै खुसी भएका थियौं उनले भने कालोपत्रेमा सायद तारकोलको कमी छ, ठाउँठाउँमा उप्किरहेको छ, यो वर्षा नलाग्दै सडक बिग्रिन्छ कि भन्ने लाग्छ। निर्माण कम्पनीले सडक गुणस्तरमा ध्यान नदिँदा कालोपत्रे सडक केही दिनमै उप्किने अवस्था आएको प्राविधिकहरू बताउँछन्। स्थानीय इन्जिनियर बालकृष्ण घिमिरेले भने कालोपत्रका लागि हालिएको डस्ट सडकसँगै निर्माण गरेका नालीहरूमै फालिएको छ, केही दिनमै नाली नै भरिने देखिन्छ, अहिलेकै अवस्था भए नालीको पानी पसलहरूमा पस्ने खतरा छ, निर्माण कम्पनीले काम सक्नमा मात्रै ध्यान दिएको छ, गुणस्तरमा ध्यान छैन। नमुना ब्लक बनाउने भनिएको ब्लक ए टीकापुरको मुख्य बजार क्षेत्रमा पर्दछ। नगरपालिका केन्द्रको वरिपरि रहेको सडक गुणस्तर नहुँदा स्थानीयहरू आक्रोशित छन्। कालोपत्रेमा अलकत्राको कमीका साथै कम्पेक्सन राम्रो भएको देखिँदैन इन्जिनियर रवीन्द्र विष्टले भने सडकको बीच भागमै हातले गिटी निकाल्न सकिने गरी बनाएको देखिन्छ। सडकको बेसमा समेत माटो देखिएको छ। यसले गर्दा सडकको निर्माण गुणस्तरीय हुन सकेको छैन। यसको बेस, सब बेसमै समस्या हुनाले केही दिनमै भत्किन सुरु हुन्छ। सहरी विकास तथा भवन निर्माण विभाग संघीय आयोजना कार्यान्वयन इकाइ कार्यालयको करिब ८ करोड लागतमा ब्लक एको ३ किलोमिटर सडक कालोपत्रे र नाली निर्माण कार्य भइरहेको छ। ब्लक एको तीनतिरको मुख्य सडक र केही भित्री सडकसमेत कालोपत्रे भइरहेका छन्। निर्माण कम्पनीका प्रतिनिधि जयराम थापाले सडक कालोपत्रे गर्दा तत्काल ठूला सवारीसाधन चलेकाले सडकका केही भागको कालोपत्रे सेट हुन नसकेको दाबी गरे। सडक निर्माण गर्दा हामीले बाटो पूर्ण रूपमा बन्द गर्न सकेनौं, जसले गर्दा सेट नहुँदै ठूला गाडी हिँडेकाले समस्या आएको हो थापाले भने निर्माण सकिएको छैन, हामी यो सडकलाई पुनः मर्मत गर्छौं, गुणस्तरमा निर्माण कम्पनी प्रतिबद्ध छ। टीकापुर नगरपालिकाका नगर उपप्रमुख खडकबहादुर शाहले कालोपत्रे भएको सडक केही दिनमा उप्किएको बताउँदै सम्बन्धित निकायको ध्यानाकर्षण गराएको बताए। हामीले हेर्दा समेत कालोपत्रेमा समस्या देखिएको छ उपप्रमुख शाहले भने सहरी विकास तथा भवन निर्माण विभाग संघीय आयोजना कार्यान्वयन इकाइ कार्यालय धनगढीलाई गुणस्तरमा ख्याल गर्न ध्यानाकर्षण गराएका छौं। यही अवस्थामा सडक राम्रो बनेको देखिँदैन। संघीय आयोजना कार्यान्वयन इकाइ कार्यालय धनगढीका साइड इन्चार्ज इन्जिनियर सन्तोष जेठाराले नमुना ब्लकको खानेपानी ट्यांकी सडकमा केही प्राविधिक समस्या देखिएको बताए। केही समस्या भएरै उप्केको हुनुपर्छ, कालोपत्रको तल्लो लेयर राम्रै छ इन्जिनियर जेठाराले भने प्रिमिक्सको माथिल्लो लेयरमा बिटुविनले काम नगरेको देखिन्छ, सामान्यतया बिटुविन बढी जल्दासमेत यस्तो समस्या आउने हुन्छ। कालोपत्रे भएको सडक १५ दिन नपुग्दै उप्किएपछि इन्जिनियर जेठाराले बिटुविनको प्राविधिक परीक्षण गर्न पठाएको बताए।"
वन क्षेत्रका बस्ती हटाइँदै,"वीरेन्द्रनगर : सुर्खेतको बराहताल गाउँपालिकाको गिरीघाटस्थित जुम्ला रोडसँगै जोडिएको वन क्षेत्रमा बसोबास गर्दै आएका बाढीपीडितको बस्ती उठाउन पहल सुरु गरेको छ। बाढीपीडित भने स्थानीय सरकारले उठीबास गर्न खोजेको बताउँछन्। २०७१ सालमा भेरी नदीमा आएको बाढीका कारण घरबारविहीन भएका बाढीपीडितहरू ९ वर्षदेखि गिरीघाट जंगलमा घर बनेर बसिरहेका छन्। बराहताल गाउँपालिकाको वडा नं २ ले उक्त बस्ती हटाउन ३५ दिने सूचना जारी गरको छ। बाढीपीडित सिर्जना विक विकल्प नदिएर स्थानीय सरकारले बस्ती उठाउन खोजेर अन्याय गरेको बताउँछिन्। २०७१ साल साउन २९ गते भेरी नदीमा आएको बाढीले बराहताल गाउँपालिका वडा नं २ सिस्नेरी र डोप्कामा एकै परिवारका तीन जनासहित ९ जनाको ज्यान गयो। करिब १ सय १९ परिवार विस्थापित गिरीघाट जुम्ला रोडको बाढीपीडित बस्तीमा बस्दै आएका बाढीपीडित पर्सबहादुर घर्ती मगरले बताए। गिरीघाट किनारमा जुम्ला रोडसँग जोडिएको जंगलमा टहरा बनाएर खोलामा गिट्टी कुट्ने, बालुवा चाल्ने र त्यसैबाट कमाएको रकमले परिवार पाल्ने गरेको अर्का बाढीपीडित अम्मरबहादुर सारु मगर बताउँछन्। बाढीपीडितलाई कर्णाली प्रदेश सरकारले दिएको तीन लाख रुपैयाँ दिएको थियो। बाढीपीडित लीला सारु मगरले भनिन्, दुई छोरा एक छोरीसहित पाँच जनाको परिवार नौ वर्षदेखि जंगलमा कटेरोमा बास छ। दैनिक घर खर्च, लुगाकपडा, बिरामी पर्दा उपचार गराउँदा सरकारले दिएको राहत सकियो। अहिले अर्को ठाउँमा गएर कटेरो निर्माण गर्नेका लागि आवश्यक रकम पनि कहाँबाट ल्याउनु ? गिरीघाट खोलामा दिनहुँ गिट्टी नकुट्दा, बालुवा नचाल्दा परिवार कसरी पाल्ने भन्ने पीर छ। बराहताल गाउँपालिका अध्यक्ष भीमबहादुर भण्डारीले गिरीघाटका बाढीपीडितहरूको समस्या स्थायी रूपमा समाधान गर्नकै लागि कार्यपालिकाको निर्णयअनुसार उनीहरूलाई स्थानान्तरणका लागि सूचना जारी गरिएको बताए। उनले भने, गिरीघाटको खोला र राजमार्गको छेउमा रहेको असुरक्षित बस्तीलाई हामीले बराहताल गाउँपालिका वडा नं २ मा रहेको सिरानचौरमा सार्नका लागि गाउँपालिकाले निर्णय गरिसकेको छ। त्यहाँ बस्ती स्थानान्तरण भएपछि भूमि आयोगबाट जमिन पनि उपलब्ध गराउने तयारी छ। बाढीपीडितका लागि सरकारले दिने राहत पनि तीन लाखका दरले सबैले पाइसकेका छन्। उनीहरूले जग्गा किनेको र घर बनाएको भनेर किस्ताकिस्तामा राहत लिएका छन्।"
अर्थमन्त्रीको पहिलो टार्गेट बजेट,"काठमाडौं : नेपाली कांग्रेसका केन्द्रीय सदस्य तथा प्रवक्ता डा प्रकाशशरण महत अर्थमन्त्री नियुक्त भएका छन्। नवनियुक्त अर्थमन्त्री डा महतले शुक्रबार पद तथा गोपनीयताको शपथ लिएसँगै पदभार पनि ग्रहण गरे। देशले २०७७ भदौपछि अर्थतन्त्रबारे जानकार पहिलो अर्थमन्त्री पाएको हो। उनी २०७४ फागुन ३ गतेपछि अर्थ मन्त्रालयबाट ज्ञानेन्द्रबहादुर कार्की बिदा भएपछि नेपाली कांग्रेसका तर्फबाट पहिलो अर्थमन्त्री हुन्। महत यसअघि परराष्ट्र र ऊर्जामन्त्री रहिसकेका छन्। डा महतले अमेरिकाको साउथर्न इलिनोइस युनिभर्सिटीबाट अर्थशास्त्रमा विद्यावारिधि गरेका छन्। महत नीति अर्थशास्त्रको स्नातकोत्तर हुन्। उनले नेपाली कांग्रेसको पहिलो जननिर्वाचित सरकारले लिएको आर्थिक नीतिमा थेसिस गरेका थिए। कार्यभार सम्हाल्दै महतले अर्थतन्त्रलाई थप मन्दीमा जान नदिन सक्दो पहल गर्ने बताए। अर्थतन्त्रमा मन्दी लागेको, राजस्व परिचालन सन्तोषजनक नरहेको, राजस्वभन्दा धेरै खर्च भएको, पुँजीगत खर्च गर्न नसकिरहेको अवस्थामा समग्र परिस्थितिको सामना गर्दै खस्किएको अर्थतन्त्रलाई चलायमान बनाउन प्रयत्नशील रहने उनको प्रतिबद्धता छ। पहिले अर्थतन्त्रलाई कसरी सकारात्मक दिशामा डोर्याउने तथा कस्तो बजेट ल्याउने भन्ने टुंगो लगाउँछु, उनको भनाइ छ, अल्पकालीन, मध्यकालीन र दीर्घकालीन सोच लिएर अर्थतन्त्रलाई सुधारको बाटोमा लैजानेछु। अर्थमन्त्रीको हैसियतले अर्थतन्त्रमा देखिएको संकट परास्त गर्न भरपूर कोसिस गर्ने भन्दै उनले आग्रह पूर्वाग्रह नराखी काम गर्न आफू मातहतका कर्मचारी तथा निकायलाई निर्देशन दिए। को कुन पक्ष भने हेर्दिनँ, मलाई नतिजा चाहिन्छ। त्यसमा सघाउनुहोस्, कार्यभार सम्हालेपछि मन्त्रालयमा आयोजित कार्यक्रममा उनले भने। महतले वित्तीय तथा मौद्रिक नीति तर्जुमा गर्ने निकायहरू अर्थ मन्त्रालय र नेपाल राष्ट्र बैंकबीच तालमेलको आवश्यकता औंल्याउँदै राष्ट्र बैंकसँग सहकार्य गरेर वित्तीय क्षेत्रमा देखिएको समस्या समाधान गर्ने जिकिर गरे। विशेषगरी बैंकको ब्याजदर, सेयरबजार, लघुवित्त, सहकारी र मिटर ब्याजको विषय अर्थतन्त्रको समस्याका रूपमा देखिएका छन्, मन्त्री महतको भनाइ छ, सर्वसाधारणको चासोको रूपमा देखिएका यी समस्या सम्बोधन गर्दै सरकार भएको आभास दिलाउनु पनि छ। सरकार जनताका लागि काम गर्दैछ भन्ने सन्देश दिनुपर्ने बेला छ। अहिले सरकार लिने भन्दा पनि दिने पोजिसनमा रहेको भन्दै उनले सबै कुरा गर्छु भन्नुभन्दा जुन कुरा गर्नै पर्नेछ त्यो गरिहाल्ने बताए। यो काम म एक्लैले गर्न सक्दिनँ। सबैको साथ चाहिन्छ, उनले थपे, अर्थ मन्त्रालयले राष्ट्र बैंकसँग सहकार्य गरी समन्वयात्मक रूपमा काम गर्नु जरुरी छ। पार्टी र व्यक्तिको कुरो छैन। सरकारलाई राहत दिने कुरो छ। अर्थतन्त्रमा सकारात्मक भाइब्स दिन आवश्यक छ। उनले प्रतिफल कम रहेको तथा ब्याजदर बढी भएको बताउँदै सेयरबजारलगायत साना लगानीकर्ता र व्यवसायीको मनोबल घटेको जिकिर गरे। उनले भने, लगानीको नकारात्मक वातावरण सकारात्मक बनाऔं, यो काममा राष्ट्र बैंकको ठूलो भूमिका छ। हामी मिलेर काम गर्ने हो। यो त्यो भनेर काम छैन। जुनजुन राज्यसंरचनाको जे जे जिम्मेवारी छ। यो पक्ष त्यो पक्ष नभनीकन अर्थतन्त्रलाई उचाल्न सक्रिय रहौं। यी सबै विषय र जनतालाई केन्द्रबिन्दुमा राखेर बजेट बनाउने उनले बताए। अर्थमन्त्रीको पहिलो निर्णय अर्थ मन्त्रालयले नगद प्रवाह योजना तर्जुमा समिति बनाउने भएको छ। नवनियुक्त अर्थमन्त्री डा प्रकाशशरण महतले पहिलो निर्णयमार्फत यस्तो काम गरेका हुन्। आर्थिक कार्यविधि तथा वित्तीय उत्तरदायित्व नियमावली, २०७७ को व्यवस्थाअनुसार सरकारको आवधिक नगद योजना तर्जुमा गर्नुपर्ने हुन्छ। सरकारको हरेक महिना कति आम्दानी र खर्च हुने भन्ने विवरण तयार गर्नुपर्ने हुन्छ। अर्थ मन्त्रालयले सरकारको नगद आवश्यकतालाई विश्लेषण गरी बजेट कार्यान्वयनको लागि नगद व्यवस्थापन गर्न महालेखा नियन्त्रक कार्यालय, सार्वजनिक ऋण व्यवस्थापन कार्यालय र नेपाल राष्ट्र बैंकको समन्वयमा समिति बनाउने गर्छ। मन्त्री महतले यही समिति बनाउने निर्णय गरेका हुन्। समितिको बैठक हरेक महिनाको अन्त्यमा बस्ने अर्थसचिव तोयम रायले जानकारी दिए। मन्त्री महतले सचिवले दिएको फाइल विस्तृतमा अध्ययन गरी पहिलो निर्णय गरेका हुन्।"
अन्तर्राष्ट्रिय रेफ्री ढकाल अस्ट्रिया र स्पेनमा निर्णायक,"स्पेनको एलिकान्टेमा आगामी वैशाख १ गतेदेखि ३ गतेसम्म हुने स्पेनिस ओपन विश्व वरीयता तेक्वान्दो खुला प्रतियोगिताका लागि पनि उनी निर्णायकमा छनोट भएका हुन्। काठमाडौं : काभ्रे जिल्लाका तेक्वान्दो खेल विधाका अन्तर्राष्ट्रिय रेफ्री दीपेन्द्र ढकाल अस्ट्रियाको इन्सब्रुकमा आगामी चैत १८ देखि २० गतेसम्म हुने अस्ट्रियन ओपन विश्व अन्तर्राष्ट्रिय तेक्वान्दो प्रतियोगिताको निर्णायक मण्डलमा छनोट भएका छन्। जिल्ला समन्वय समिति काभ्रेपलाञ्चोकले तेक्वान्दो रेफ्री ढकाललाई बिहीबार अस्ट्रियाका लागि बिदाइ गरेको हो। अस्ट्रिया र स्पेनमा तेक्वान्दो खेल खेलाउन गएका ढकाललाई जिसस प्रमुख दीपककुमार गौतम, समन्वय अधिकारी शान्तिराज प्रसार्इं, सूचना अधिकारी होमबहादुर राउतलगायतको टोलीले बिदाइ गरेको हो। स्पेनको एलिकान्टेमा आगामी वैशाख १ गतेदेखि ३ गतेसम्म हुने स्पेनिस ओपन विश्व वरीयता तेक्वान्दो खुला प्रतियोगिताका लागि पनि उनी निर्णायकमा छनोट भएका हुन्। युरोपियन तेक्वान्दो युनियनबाट उक्त प्रतियोगिताका लागि निर्णायक मण्डलमा ढकाल छनोटमा परेका हुन्। ढकालले हालै उज्बेकिस्तानको टान्स्केट सहरमा सम्पन्न भएको २०२४ पेरिस ओलम्पिकको अन्तराष्ट्रिय रेफ्री छनोट तालिममा समेत सहभागिता जनाएका थिए। चीनको बुहानमा २०७६ कात्तिकमा भएको सातौं विश्व सैनिक खेलकुद प्रतियोगिता (सिज्म्स) मा समेत रेफ्री भएका ढकाल तेक्वान्दो विधामा निर्णायक मण्डलमा थिए। चीनकै उसी सहरबाट २०७४ मा अन्तर्राष्ट्रिय रेफ्री कोर्स प्राप्त गरेका ढकाल काभ्रे कुशादेवीका बासिन्दा हुन्। स्थानीय लालीगुराँस तेक्वान्दो डोजाङबाट यस विधामा प्रवेश गरेका उनी नेपालको खेलकुद क्षेत्रमा स्थापित अन्तर्राष्ट्रिय रेफ्री बन्न सफल भएका छन्। काठमाडौंमा सम्पन्न दक्षिण एसियाली खेलकुद (साग) र जर्मनीको ह्याम्बर्गमा भएको जर्मन ओपनमा विश्व वरीयता खेलकुद जी टु प्रतियोगितामा पनि उनले रेफ्री भएर काम गरिसकेका छन्। तेक्वान्दो विधाका अन्तर्राष्ट्रिय निर्णायक (रेफ्री) ढकाल रोयल स्पेनिस इन्टरनेसनल ओपन तेक्वान्दो प्रतियोगिता २०२२ मा वेस्ट निर्णायक घोषित भएका छन्। उनी गत वर्ष चैत १८ देखि २० गतेसम्म स्पेनको एलिकान्टेमा भएको विश्व वरीयता जीटु तेक्वान्दो च्याम्पियनसिपमा पनि वेस्ट रेफ्री बन्न सफल भएका थिए। विश्वका ७९ देशका एक हजारभन्दा बढी खेलाडीबीच प्रतिस्पर्धा भएको उक्त प्रतियोगिताका लागि ६५ भन्दा बढी मुलुकका निर्णायक सहभागी थिए।"
"मन्त्रिपरिषद् विस्तार, अझै अपूर्ण","माओवादी केन्द्रका अध्यक्ष दाहाल नेतृत्वको सरकार छोड्ने र पार्टीहरू जोडिने क्रमले निरन्तरता पाइनै रहेको छ। काठमाडौं : प्रधानमन्त्री पुष्पकमल दाहालले कांग्रेसलाई समेटेर शुक्रबार मन्त्रिपरिषद् विस्तार गरेका छन्। करिब एक सय दिनको अवधिमा दाहालले सातौं पटक मन्त्रिपरिषद् विस्तार गरेका हुन्। तर यसपटक पनि मन्त्रिपरिषद्ले पूर्णता पाएन। कांग्रेसले आन्तरिक किचलोको कारण भागमा परेका सबै मन्त्रीको नाम दिन सकेन। त्यसैकारण प्रधानमन्त्री दाहालसँग अझै ६ मन्त्रालयको जिम्मेवारी छ। उद्योग मन्त्रालय नपाएपछि असन्तुष्ट बनेका जनमत पार्टीका अब्दुल खानले मन्त्रीबाट शुक्रबार नै राजीनामा दिएका छन्। प्रधानमन्त्रीमा दाहाललाई समर्थन गरेको राष्ट्रिय स्वतन्त्र पार्टी (रास्वपा) मन्त्रिपरिषद् विस्तारमा परेन। दाहालको मन्त्रिपरिषद्मा कांग्रेसले ४ जना मात्रै पठाएको छ। कांग्रेसका उपसभापति पूर्णबहादुर खड्का उपप्रधानसहित रक्षामन्त्री बनेका छन्। खड्कालाई मन्त्रिपरिषद्मा प्रधानमन्त्रीपछि दोस्रो वरीयता दिइएको छ। बहालवाला माओवादीका उपप्रधानमन्त्री नारायणकाजी श्रेष्ठलाई भौतिकबाट गृह मन्त्रालयको जिम्मेवारी दिइएको छ। श्रेष्ठलाई तेस्रो वरीयतामा राखिएको छ। कांग्रेसको भागमा परेका अरू मन्त्रालयको जिम्मेवारी प्रधानमन्त्री आफैंले राखेका छन्। कांग्रेसमा शेखर कोइराला समूहले तीनवटा मन्त्रालय नपाएपछि मन्त्रीको नाम नै पठाएन। कांग्रेस सभापति शेरबहादुर देउवाले कोइराला समूहबाट दुई मन्त्रीको प्रस्ताव गरेका थिए। १७ सदस्यीय मन्त्रिपरिषद्मा दलित र महिलाको संख्या न्यून छ। महिलामा सीता गुरुङ र रञ्जिता श्रेष्ठ मन्त्रीमा थपिएका छन्। कांग्रेसकी सांसद गुरुङले सहरी र नागरिक उन्मुक्तिकी श्रेष्ठले भूमि, व्यवस्था तथा सहकारी मन्त्रालयको जिम्मेवारी पाएकी छिन्। कांग्रेसकी गुरुङ प्रत्यक्ष चुनाव जित्ने कांग्रेसकी एक्लो महिला सांसद हुन्। उन्मुक्तिकी श्रेष्ठ टीकापुर काण्डमा जेल सजाय भोगिरहेका रेशम चौधरीकी पत्नी हुन्। बहालवाला माओवादीकी रेखा शर्मा सञ्चार र सुशीला श्रीपाली ठकुरीले पर्यटन तथा नागरिक उड्डयन राज्यमन्त्रीमा निरन्तरता पाएका छन्। मन्त्रिपरिषद्मा दलित समुदायबाट एक जना पनि थप भएका छैनन्। एकीकृत समाजवादीका बेदुराम भुसालले कृषि तथा सहकारी र प्रकाश ज्वालाले भौतिक मन्त्रालयको जिम्मेवारी पाएका छन्। जसपाका अशोक राई शिक्षा, लोसपाका शरत्सिंह भण्डारी श्रम, रोजगार तथा सामाजिक सुरक्षा र नेपाल समाजवादीका महिन्द्र राय यादव महिला मन्त्री बनेका छन्। माओवादीबाट शक्ति बस्नेत मन्त्रिपरिषद्मा थपिएका छन्। उनलाई ऊर्जा, जलस्रोत तथा सिँचाइ मन्त्रालयको जिम्मेवारी दिइएको छ। माओवादीबाट यसअघि नै मन्त्री बनेका सुदन किराँती, रेखा शर्मा र अमनलाल मोदीको जिम्मेवारी यथावत् राखिएको छ। छोड्ने र जोडिने क्रम उस्तै माओवादी केन्द्रका अध्यक्ष दाहाल नेतृत्वको सरकार छोड्ने र पार्टीहरू जोडिने क्रमले निरन्तरता पाइनै रहेको छ। प्रधानमन्त्री दाहालले शपथ गरेकै दिन पुस ११ गते एमालेलाई समेटेर पहिलोपटक ८ सदस्यीय मन्त्रिपरिषद् विस्तार गरेका थिए। त्यसबेला रास्वपाका रवि लामिछानेले उपप्रधान तथा गृह मन्त्रालयको जिम्मेवारी पाएका थिए। जनमतका अब्दुल खानलाई पनि मन्त्री बनाइएको थियो। तर, पहिलो चरणमा जोडिएका एमाले र रास्वपा दुवै सरकारमा अटेनन्। जनमतका खानले पनि शुक्रबार सरकार छोडेका छन्। प्रधानमन्त्रीमा दाहालले पहिलोपटक विश्वासको मत लिएदेखि नै राजनीति उतारचढाव भई नै रह्यो। राष्ट्रपतिको चुनावसम्म आइपुग्दा राजनीतिक समीकरण नै परिवर्तन भए। कांंग्रेस जोडिने र एमालेले सत्तासमीकरण छोड्ने स्थिति बन्यो। माघ १३ गते रास्वपाका सभापति रवि लामिछानेले उपप्रधान तथा गृहमन्त्रीबाट राजीनामा दिए। सर्वोच्च अदालतले उनको नेपाली नागरिकताको पुनःप्राप्ति प्रक्रिया नमिलेको भन्दै गृहमन्त्रीबाट बर्खास्तको निर्णय सुनाएको थियो। लगत्तै उनले राजीनामा दिएका थिए। त्यसपछि गृह मन्त्रालय नपाएको भन्दै माघ २३ गते रास्वपा सरकारबाट नै बाहिरियो। राष्ट्रपति निर्वाचनमा नयाँ समीकरण बनेपछि फागुन १४ मा राप्रपा र फागुन १६ मा एमाले पनि सरकारबाट अलग भयो।"
मानसिक सन्तुलन गुमाएका बालिका यौन हिंसाको सिकार,"अछाम : अछाम साँफेबगर नगरपालिका२ जाल्पादेवीकी अनिता (नाम परिवर्तन) १२ वर्षकी भइन्। परिवारको माया र स्कुल जाने साथीहरूसँग रमाउने उमेर हो उनको। तर, उनी अहिले साँफेबगरस्थित सेफ हाउसमा छिन्। सेभ हाउसका कर्मचारीले उनको विशेष निगरानी गर्छन्। बेलाबेलामा उनी सेभ हाउसबाट भाग्ने गर्छिन्। अनिता दुई वर्षको हुँदा आमाको मृत्यु भयो। आमाको मृत्युपछि परिवारबाट माया पाउन सकिनन्। अनिताले विद्यालय पाउने त झन् कुरै भएन। घरमा सौतेनीआमाबाट कुटपिट हुन थालेपछि मानसिक रूपमा उनले तनाव खेप्नु पर्यो। अनिताको विस्तारै मानसिक सन्तुलन बिग्रिँदै गयो। घरमा बस्ने वातावरण नभएपछि उनी साँफे बजार अलपत्र अवस्थामा बस्न थालिन्। बजारमै अलपत्र अवस्थामा बस्न थालेपछि उनीमा यौन हिंसासमेत हुँदै गयो। उनी माथि भइरहेको दुव्र्यवहार जानकारी पाएपछि मानसिक स्वास्थ परामर्श केन्द्रकी सामुदायिक मनोसामाजिक कार्यकर्ता सिर्जना कुँवर खड्काले अनितालाई सेफ हाउससम्म ल्याइन्। परिवारले वास्तै गर्न छोडेपछि अनिताको अवस्था झनै बिग्रिँदै गएको खड्काले बताइन्। उनले भनिन्, बजारमा अनितामाथि भएका दुव्र्यवहारका कुरा धेरै सुन्नमा आए। रातिको समयमा पनि बजारमै बस्ने रहेछ। अपराधी मानसिकता भएकाहरूले मानसिक समस्या भएका बालिकाहरूलाई पनि नछोड्ने भए। अहिले सेफ हाउसमा राखेर उपचार र काउन्सिल गरिरहेका छौं। केही महिनाअघि महिला हिंसाविरुद्धको १६ दिने अभियानको पहिलो दिन थियो। रामारोशन गाउँपालिकाकी १८ वर्षिया साबी (नाम परिवर्तन) साँफेको एयरपोर्टमा सडकमा अलपत्र अवस्थामा थिइन्। जाडोको महिना उनको शरीरमा एकसरो लुगा मात्र थियो। उनी एक्लै बर्बराउँदै थिइन्। बजारमा वरपर मानिसहरू हेर्दै हाँस्दै थिए। आफूलाई होटलमा लगेर जबर्जस्ती गरेको र अहिले सडकमा छोडिदियो भन्दै उनी ठूलो स्वरमा कराउँदै थिइन्। आफूमाथि पटकपटक भएको दुव्र्यवहारको बारेमा चिच्याउँदै सुनाउँदै थिइन् सबैलाई। नजिकै प्रहरी पोस्टमा प्रहरी पनि थिए। उनीहरू बेखबर जस्तै थिए। पशुपति कुँवरलगायत महिला अधिकारकर्मीको टोलीले उनलाई उद्धार गरेर सेफ हाउसमा राखे। परिवारलाई खबर गरेपछि साबीका बुबा सेफ हाउसमा आइपुगे। केही दिन सेफ हाउसमा राखेर उपचार गर्ने र मुद्दा दर्ता गर्ने कुरा साबीका बुवाले अस्वीकार गरे। बरु उनले उपचारको लागि भारत लैजाने भन्दै आर्थिक जुटाइदिन आग्रह गरे। साबीका बुवा भारतमा नोकरी गर्थे। सेभ हाउसबाट केही आर्थिक जुटाएर उपचारका लागि पठाएको महिला अधिकारकर्मी तथा सेभ हाउसका कर्मचारी पवन गिरीले बताइन्। एक वर्षअघि साबीकी आमाको मृत्यु भयो। आमाको मृत्युपछि घरपरिवारबाट बेवास्ता हुन थालेपछि उनी कहिले कता कहिले कता हिँड्न र बस्न थालिन्। साबीको बिहे भएको तीन महिना भएको थियो। मानसिक समस्या कारण उनको श्रीमान्बाट समेत बेवास्ता हँुदै गयो। उनलाई धेरै पटक प्रहरीले समेत उद्धार गरेर घर पठाएको छ। साबीमाथि पनि पटकपटक बजारमा यौन हिँसा हुँदै आएको थियो। साँफेबगर नगरपालिका १२ खप्तड १७ वर्षीया मनसरा (नाम परिवर्तन) मानसिक सन्तुलन बिग्रिएको अवस्थामा सडकबाट उद्धार गरेर सेफ हाउसमा राखियो। उनले पनि बजारमा विभिन्न व्यक्तिहरूबाट यौन हिंसा खेप्नु पर्यो। केही दिन सेफ हाउसमा राखेर उपचारपछि उनलाई घर पठाइयो। साँफेबगरमा मानसिक सन्तुलन गुमाएका धेरै किशोरी तथा महिला माथि यौन हिंसा हुने गरेको महिला अधिकारकर्मी पशुपति कुँवरले बताइन्। पीडितकै परिवारको बेवास्ताका कारण कानुनी प्रक्रियामा जान निकै गाह्रो हुने गरेको बताइन्। यतातिर कसैको पनि ध्यान जान नसकेको र भित्रभित्रै समाज खोक्रो हँुदै गएको उनले बताइन्। उनले यस्ता थुप्रै समस्यामा परेको महिला र किशोरीहरूको उद्धार गरेर सेफ हाउससम्म ल्याएका छौं। औषधि उपचार गरेका छौं। साँफे बजारमा रहेका होटलमा मानसिक सन्तुलन गुमाएकी किशोरीलाई लगेर जबर्जस्ती करणी भएको घटनासमेत बाहिर आउँदा सबै गुपचुप हुन्छन्। समृद्धिको कुरा गरिरहँदा समृद्ध नेपालका महिला र किशोरीहरू सुरक्षित हुन पर्यो कि परेन ?, उनले भनिन्, मानसिक सन्तुलन गुमाएका महिला किशोरीहरू माथि यौन हिंसाका घटना बढ्न थालेका छन्। बजार क्षेत्रमा यस्ता थुप्रै महिला किशोरीहरू देखिन्छन्। धेरैको हामीले उद्धार गरेका छौं। यो विषयमा राज्य नै संवेदनशील छैन। साबीमाथि भएको घटनाको विषयमा कानुनी प्रक्रियामा जान खोज्दा कसैबाट सहयोग नमिलेको समेत उनले बताइन्। मुद्दा दर्ताका लागि प्रहरीले स्वयं पीडित नै उपस्थित हुनुपर्छ भनेपछि प्रक्रिया अघि बढ्न नसकेको उनले बताइन्। साबीलाई उनका बुवाले उपचारको लागि भारत लगिसकेका थिए। अहिले साँफेबजार क्षेत्रमा बलात्कार, जबर्जस्ती, यौन हिंसाका घटना बढ्दै गएको अर्का महिला अधिकारकर्मी पवन गिरी बताउँछिन्। उनले भनिन्, पछिल्लो एक, दुईवटा घटनाले बजार क्षेत्र छोरीचेलीका लागि सुरक्षित छैन भन्ने देखाएको छ। अटो चालकबाट दुई जना किशोरीमाथि जबर्जस्ती, होटलमा लगेर किशोरीमाथि बलात्कार भएको घटनाले मानसिक सन्तुलन गुमाएका महिलामाथि यौन हिंसा कति भयो भन्ने हिसाबकिताब नै छैन। जिल्ला प्रहरी कार्यालय अछामको तथ्यांकअनुसार चालू आर्थिक वर्षको ९ महिनामा जबर्जस्ती करणी उद्योगअन्र्तगत ४, करणी ७, बहुबिवाह १, आत्महत्या ९, घरेलु हिंसाका २८ वटा मुद्दा दर्ता भएका छन्।"
क्रिकेट खेलाडीलाई सम्मान,"महेन्द्रनगर : राष्ट्रिय क्रिकेट टिमका खेलाडीद्वय दीपेन्द्रसिंह ऐरी, भीम सार्की र सन्दीप जोरालाई गृह जिल्ला कञ्चनपुरमा सम्मान गरिएको छ। बिहीबार कञ्चनपुरको भीमदत्त नगरपालिकाका, महेन्द्रनगरकै लिटिल बुद्ध एकेडेमी र बात्सल्य विद्या निकेतनले नगदसहित सम्मान गरेका हुन्। यहाँको भीमदत्त नगरपालिकाले जनही रु १ लाख ५१ हजार, सम्मानपत्र र दोसल्ला ओढाएर सम्मान गरेको हो। भीमदत्त नगरपालिकाका नगरप्रमुख पदम बोगटीले राष्ट्रिय टोलीमा रहेर विश्वकप क्रिकेटको छनोट चरणमा पुर्याउन महत्त्वपूर्ण योगदान गरेको भन्दै खेलाडीलाई हौसला प्रदान गर्न नगरपालिकाले नगदसहित सम्मान गरेको बताए। खेलकुदका माध्यमबाट राष्ट्रलाई महत्त्वपूर्ण योगदान पुर्याउनु भएको छ। उनले भने यो हाम्रो नगरपालिकाको पनि गौरवको विषय हो। त्यसैगरी महेन्द्रनगरस्थित लिटिल बुद्ध एकेडेमीले पनि खेलाडीद्वयलाई जनही रु २५ हजारसहित सम्मान गरेको छ। विद्यालयका प्रिन्सिपल श्यामसिंह मौनी र व्यवस्थापन समितिका अध्यक्ष प्रेम खातीलगायतले खेलाडीलाई सम्मान गरे। लिटिल बुद्ध एकेडेमीका प्रिन्सिपल श्यामसिंह मौनीले खेलकुदका माध्यमबाट राष्ट्रलाई महत्त्वपूर्ण योगदान गर्ने कञ्चनपुरका खेलाडीलाई विद्यालयले हौसला प्रदान गर्न सम्मान गरेका बताए। बिहीबार नै कञ्चनपुरको बेलौरीस्थित बात्सल्य विद्या निकेतनले पनि खेलाडीहरूलाई सम्मान गरेको छ। विद्यालयले उनीहरूलाई नगद रु ४०४० हजारका दरले सम्मान गरेको हो। नेपाली क्रिकेटलाई अन्तर्राष्ट्रिय जगत्मा चिनाउन महत्त्वपूर्ण योगदान गरेकाले गृह नगर आएका बेला खेलाडीहरूलाई सम्मान गरेको विद्यालयका प्रिन्सिपल लक्ष्मण दियालले बताए।"
"बुडाल मृत्यु प्रकरण, चारलाई जेल","दशरथचन्द नगरपालिका१० कै गजेन्द्रसिंह रावल, अर्जुनसिंह रावल, भीमसिंह ठगुन्ना र नारायणसिंह ऐरीलाई पुर्पक्षका लागि कारागार चलान गरिएको जिल्ला प्रहरी कार्यालय बैतडीका सूचना अधिकारी प्रहरी निरीक्षक योगेश खत्रीले जानकारी दिए। बैतडी : चौलानी नदीमा मृत फेला परेका बैतडीको दशरथचन्द नगरपालिका१० का २५ वर्षीय जीवन बुडाल मृत्यु प्रकरणमा मुछिएका चार जनालाई पुर्पक्षका लागि कारागार चलान गरिएको छ। कर्तव्य ज्यान मुद्दामा जिल्ला अदालत बैतडीका न्यायाधीश जयानन्द पनेरूको इजलासले यस्तो आदेश दिएको हो। अन्य तीन जनालाई जनही १ लाख ५० हजार र दुई जनालाई ५० हजार धरौटीमा रिहा गरिएको छ। त्यसैगरी बाँकी रहेका ३ जनालाई सामान्य तारिखमा छोडिएको छ। उक्त घटनामा संलग्नको आशंकामा १२ जनालाई प्रहरीले नियन्त्रणमा लिएको थियो। दशरथचन्द नगरपालिका१० कै गजेन्द्रसिंह रावल, अर्जुनसिंह रावल, भीमसिंह ठगुन्ना र नारायणसिंह ऐरीलाई पुर्पक्षका लागि कारागार चलान गरिएको जिल्ला प्रहरी कार्यालय बैतडीका सूचना अधिकारी प्रहरी निरीक्षक योगेश खत्रीले जानकारी दिए। कारागार चलान भएका गजेन्द्रसिंह रावल दशरथचन्द नगरपालिका६ का निवर्तमान वडाध्यक्ष हुन्। उनी यस पटकको स्थानीय तह निर्वाचनमा नेपाली कांग्रेसबाट दशरथचन्द नगरपालिकाको मेयर पदका उम्मेदवारसमेत हुन्। यसैगरी नारायणसिंह ऐरी मृतक बुडालका भिनाजु हुन्। यसैगरी पक्राउ परेका पुष्पराज भट्ट, टेकसिंह खत्री र जितेन्द्रसिंह ऐरीलाई जनही १ लाख ५० हजार धरौटीमा रिहा भएका छन्। श्यामुसिंह ऐरी र नवीनसिंह ठगुन्ना जनही ५० हजार धरौटीमा छुटेका छन्। केशवसिंह रावल, मोहनसिंह ठगुन्ना र भुवनराम लुहारलाई सामान्य तारेखमा रिहा गरिएको प्रहरी निरीक्षक खत्रीले जानकारी दिए। दशरथचन्द नगरपालिका१० खडेनीका २५ वर्षीय बुडाल फागुन १३ गते मृत फेला परेका थिए। साथीहरूसँगै वनभोज मनाउन गएका बुडाल मृत फेला परेपछि आफन्तहरूले घटनाको यथाशीघ्र छानबिन हुनुपर्ने माग राख्दै संघर्षसमेत गरेका थिए। त्यसपछि प्रहरीले बुडालसँगै वनभोज बनाउन गएका १२ जनालाई पक्राउ गरी अनुसन्धान गरेको थियो। मृतक बुडाल राष्ट्रिय अनुसन्धान कार्यालय बझाङमा कार्यरत रहेका थिए। उनी छुट्टी मनाउन घर आएका बेला साथीहरूसँगै वनभोज चौलानी नदीकिनार गएका थिए। घटनामा संलग्न १२ जना नै समान दोषी रहेको जिकिर गर्दै आफन्त आन्दोलित बनेका छन्। जिल्ला अदालत बैतडीको आदेशविरुद्ध उनीहरूले शुक्रबार जिल्ला प्रशासन कार्यालय अगाडि प्रदर्शन गरेका हुन्। वनभोज बनाउन गएका सबैजना दोषी रहेको भन्दै सबैलाई कारबाही हुनुपर्ने मृतक बुडालकी श्रीमती अनिशा बुडालले बताइन्। वनभोज मनाउन गएका सबै दोषी छन्, सबैलाई बराबर सजाय हुनुपर्छ, घटनामा संलग्न कोही छुट्नु हँुदैन उनले भनिन्। म यो मुद्दालाई पुनरावेदन गर्छु,। आफूलाई न्याय नपाएको महसुस भएको अनिशाले बताएकी छन्। वनभोज मनाउन गएका सबै उत्तिकै दोषी रहेको अर्का आफन्त शिवसिंह बुडालले बताए।"
"विभेद तिनैले गर्छन्, जसले अभियान चलाउँछन्","गोरखा : घामले काठमाडौंको हलचोक, पोखराको हलचोक र गोरखाको हुलचुकलाई खासै विभेद गर्दैन, किनभने यी सबै ठाउँमा उदय र अस्तय एकसाथ हुन्छ। विभेद त तिनले गर्छन्, जसले विभेदविरुद्ध वर्षौंदेखि भाषण गर्दै आएका छन्, अभियान सञ्चालन गरिरहेका छन्। यही विभेदको सिकार बनेका छन्, धार्चे १ हुलचुकका राजु, मनमाया, सन्तमाया र गोरे बिकहरू। उनीहरूलाई उचोनिच, छुवाछूत, धनी गरिबमा विभेद गर्ने पनि मान्छे नै हुन्, ज्यालामा भेदभाव गर्ने, लालपुर्जामा विभेद गर्ने पनि मान्छे नै हुन्। हुलचुकको बाक्लो बस्तीबाट पश्चिमतर्फ घरजत्रा ढुंगाहरूको बगैंचा छ। बस्तीभित्र खोर बनाउने जग्गा नभएकाले हरेक घरपरिवारको बाख्राको खोर त्यही ढुंगेबगैंचामा बनाइएको छ। भकारीभन्दा ठूला समथर ढुंगामाथि बाख्रा र बंगुरका खोरहरू छन्। त्यस्तै ढुंगेवागमा नौ घर दलित (कामी) समुदायको बसोबास छ। उनीहरूमध्ये कसैको पनि न ओत लाग्ने घरघडेरीको लालपुर्जा छ, न गरिखाने जग्गा जमिन । कुल १२ घर बिकहरूमध्ये तीनजनाले वैदेशिक रोजगारबाट कमाएको पैसाले घडेरी किनेर घर बनाएका छन्। नौ घरधुरी सार्वजनिक जग्गामा ठडिएका छन्। यो टोल नै सार्वजनिक टोल हो, मनमाया भन्छिन्, पाँच पुस्ता भयो आएर बसेको। गाउँमा भाँडा अर्जाप्ने कामी नभएर बिस्टहरूले ताकुबाट हाम्रा जिबा, जिमाहरूलाई ल्याएको रे। ल्याएर सार्वजनिक ठाउँमा राखेछन्। त्यो बेलादेखि अहिलेसम्म सार्वजनिकको सार्वजनिकमै बित्यो हाम्रो जुनी। २०३९ र २०४२ सालमा गाउँमा नापी आउँदा पनि बाजे, बज्यैले बुद्धि नपुर्याएको भन्दै उनले पुर्खाप्रति दुःख व्यक्त गरिन्। आफू आँखा जान्दैन। आँखा जाने त जिल्लामा जान्थ्यो। न त बुरोले जान्छ, न त बुरीले जान्छ, न त छोराले। छोरा पर् भनेको मानेन। छोरा र छोरीलाई बाठो बनाम्ला भनेको, बनाउन पाएन, आफ्नो यथार्थ अवस्था बनावटी नठान्न आग्रह गर्दै मनमाया भन्छिन्, अध्यक्षहरूलाई सोधे नि हुन्छ। हाम्रो त केही पनि छैन। बिस्टको सेवा गरेर खाने हो। बिस्टहरूको भाँडा अर्जपेर जति आउँछ, त्यही भाग लाउने हो, खाने हो। त्यसले नपुगे तीन सयको निमेक गर्यो, खायो। हुलचुक गाउँमा एकदिनभरि मेलापातको काम गरेको निमेक तीन सय रुपैयाँ चलेको छ। मकै दिए दुई पाथी, पैसा दिए तीन सय त हो नि, अर्का राजु बिक भन्छन्, दिनभरि काम गर्यो, निमेक जम्मा तीन सय। तीन सयले एक जोर चप्पल त आउँदैन, त्यसले के आउँछ र के खाने ? यहाँ एक पाथी चामलको तीन सय पर्छ। उनको गाउँघरमा पैसाको मुख देख्ने बाटो अरू केही छैन। गाउँपालिका वा वडा कार्यालयले सञ्चालन गरेको विकास निर्माणको योजनामा श्रम गरेको ज्यालादर राम्रै छ। तर गाउँ ठूलो, श्रम गर्न चाहने मान्छे धेरै भएकाले कामको अवसरका लागि हानाथाप हुन्छ। सरकारको काम गर्यो भने दिनको पाँचसय, छ सय पाउँछ, तर कामै एकदिन, दुई दिनभन्दा धेरै गर्न पाउँदैन, गोरे बिक भन्छन्, समितिमा बस्नेहरूले चाहिँ योजना नसकियुञ्जेल गर्न पाउँछ, अरूले चाहिँ त्यही एक, दुई दिन मात्र हो, नत्र पाइँदै पाइँदैन। धेरै पाए दुई दिन। बाटो, भवन, खानेपानीको योजनाहरूमा ढुंगा, माटो, काठ बोक्ने काम गर्न पनि हारालुछ हुने उनीहरूको गुनासो छ। सरकारी काममा महिला र पुरुषको ज्यालामा विभेद छ। ढुंगा, माटो बोक्ने केटा मान्छेलाई छ सय, केटी मान्छेलाई पाँच सय दिन्छन्, सन्तमाया बिक भन्छिन्, हँसिया, कोदालो खेलाउने, बारी खन्ने, किसानी काम गर्नेलाई चाहिँ तीन सय मात्रै हो। बाउबाजेले सम्पत्ति नआर्जेकाले अहिले आफूहरूले दुःख पाएको सन्तमायाको गुनासो छ। हाम्रो बाउबाजेले जरा बसाल्या भए पो हामीले काम गरेर खाने त, जरा त क्यै छैन, हामीले अहिले टुप्पामा मात्र के गर्ने ?, उनी भन्छिन्। हुलचुकका दलित समुदायको सार्वजनिक जग्गामा एउटा घर शिवाय सम्पत्तिको नाममा नङमा लाउने माटो पनि छैन। एउटा घर मात्रै छ, बलेनी झरेको भन्दा उता अरूको पर्छ, तेजमाया बिक भन्छिन्, त्यही पनि आफ्नो नाममा लालपुर्जा भइदिया भए त हुन्थ्यो। जुन अध्यक्ष आए पनि हाम्रो माग पूरा भएन। अघिल्लो अध्यक्षले पनि हुन्छ, हुन्छ भन्दाभन्दै पाँच वर्ष सकियो। अहिले नयाँ अध्यक्ष भाका छन्। उन पनि ल, ल मात्र भन्या हुन्। गाउँमा जति नयाँ मान्छे आए पनि हामीले सुनाउन्या यही दुःख हो। बाउबाजे पनि सुकुम्बासी भएरै मरे। हामी पनि सुकुम्बासी भएरै मर्ने भइयो। भोट माग्न आउनेसँग पनि लालपुर्जा मागेको भन्दै उनले हुन्छ हुन्छ भनेर गएपछि कोही फर्केर नआउने गरेको गुनासो गरिन्। बस्ने ठाउँ छैन, गरेर खाने जग्गाजमिन छैन। बिस्टहरूले जे, जति दिन्छन्, त्यतिमै खुसी हुनुपर्छ। हामी दलितको जुनी खेरै गको हो, तेजमाया भन्छिन्, एउटा धुरी अट्ने मात्र जमिनको लालपुर्जा भए पनि मलाई त पुग्छ। घरघडेरी जोड्न यहाँका दलित समुदाय वैदेशिक रोजगारीमा नगएका पनि होइनन्। तर तीनजनाले बाहेक अरू कसैले पनि जग्गा किन्ने गरी पैसा नकमाएको उनीहरूको दुःखेसो छ। कोही बिरामी भएर फर्केको, कोही ऋण तिर्ने पैसा मात्र कमाएर फर्केको, कोही जाँडरक्सीले बिग्रिएर फर्केको, कोही जेलमा परेर उतै चन्दा उठाएर फर्किनु परेको उनीहरूको भनाइ छ। हँसिया कोदालो अर्चापेर पाएको बालीले पुस्ता बितिरहेको उनीहरूको भनाइ छ। धन्न यो जनजाति छ र हामी बाँचेका छौं, मनमाया बिक भन्छिन्, नुन दिन्छन्, तेल दिन्छन्, खुर्सानी दिन्छन्। मकै, कोदो, गहुँ भटमास, केराउ दिन्छन्। उनीहरू जेजे उब्जाउँछन्, त्यैत्यै दिन्छन् र हामी पालिएका छौं।"
मानसिक सन्तुलन गुमाएका बालिका यौन हिंसाको सिकार,"अछाम : अछाम साँफेबगर नगरपालिका२ जाल्पादेवीकी अनिता (नाम परिवर्तन) १२ वर्षकी भइन्। परिवारको माया र स्कुल जाने साथीहरूसँग रमाउने उमेर हो उनको। तर, उनी अहिले साँफेबगरस्थित सेफ हाउसमा छिन्। सेभ हाउसका कर्मचारीले उनको विशेष निगरानी गर्छन्। बेलाबेलामा उनी सेभ हाउसबाट भाग्ने गर्छिन्। अनिता दुई वर्षको हुँदा आमाको मृत्यु भयो। आमाको मृत्युपछि परिवारबाट माया पाउन सकिनन्। अनिताले विद्यालय पाउने त झन् कुरै भएन। घरमा सौतेनीआमाबाट कुटपिट हुन थालेपछि मानसिक रूपमा उनले तनाव खेप्नु पर्यो। अनिताको विस्तारै मानसिक सन्तुलन बिग्रिँदै गयो। घरमा बस्ने वातावरण नभएपछि उनी साँफे बजार अलपत्र अवस्थामा बस्न थालिन्। बजारमै अलपत्र अवस्थामा बस्न थालेपछि उनीमा यौन हिंसासमेत हुँदै गयो। उनी माथि भइरहेको दुव्र्यवहार जानकारी पाएपछि मानसिक स्वास्थ परामर्श केन्द्रकी सामुदायिक मनोसामाजिक कार्यकर्ता सिर्जना कुँवर खड्काले अनितालाई सेफ हाउससम्म ल्याइन्। परिवारले वास्तै गर्न छोडेपछि अनिताको अवस्था झनै बिग्रिँदै गएको खड्काले बताइन्। उनले भनिन्, बजारमा अनितामाथि भएका दुव्र्यवहारका कुरा धेरै सुन्नमा आए। रातिको समयमा पनि बजारमै बस्ने रहेछ। अपराधी मानसिकता भएकाहरूले मानसिक समस्या भएका बालिकाहरूलाई पनि नछोड्ने भए। अहिले सेफ हाउसमा राखेर उपचार र काउन्सिल गरिरहेका छौं। केही महिनाअघि महिला हिंसाविरुद्धको १६ दिने अभियानको पहिलो दिन थियो। रामारोशन गाउँपालिकाकी १८ वर्षिया साबी (नाम परिवर्तन) साँफेको एयरपोर्टमा सडकमा अलपत्र अवस्थामा थिइन्। जाडोको महिना उनको शरीरमा एकसरो लुगा मात्र थियो। उनी एक्लै बर्बराउँदै थिइन्। बजारमा वरपर मानिसहरू हेर्दै हाँस्दै थिए। आफूलाई होटलमा लगेर जबर्जस्ती गरेको र अहिले सडकमा छोडिदियो भन्दै उनी ठूलो स्वरमा कराउँदै थिइन्। आफूमाथि पटकपटक भएको दुव्र्यवहारको बारेमा चिच्याउँदै सुनाउँदै थिइन् सबैलाई। नजिकै प्रहरी पोस्टमा प्रहरी पनि थिए। उनीहरू बेखबर जस्तै थिए। पशुपति कुँवरलगायत महिला अधिकारकर्मीको टोलीले उनलाई उद्धार गरेर सेफ हाउसमा राखे। परिवारलाई खबर गरेपछि साबीका बुबा सेफ हाउसमा आइपुगे। केही दिन सेफ हाउसमा राखेर उपचार गर्ने र मुद्दा दर्ता गर्ने कुरा साबीका बुवाले अस्वीकार गरे। बरु उनले उपचारको लागि भारत लैजाने भन्दै आर्थिक जुटाइदिन आग्रह गरे। साबीका बुवा भारतमा नोकरी गर्थे। सेभ हाउसबाट केही आर्थिक जुटाएर उपचारका लागि पठाएको महिला अधिकारकर्मी तथा सेभ हाउसका कर्मचारी पवन गिरीले बताइन्। एक वर्षअघि साबीकी आमाको मृत्यु भयो। आमाको मृत्युपछि घरपरिवारबाट बेवास्ता हुन थालेपछि उनी कहिले कता कहिले कता हिँड्न र बस्न थालिन्। साबीको बिहे भएको तीन महिना भएको थियो। मानसिक समस्या कारण उनको श्रीमान्बाट समेत बेवास्ता हँुदै गयो। उनलाई धेरै पटक प्रहरीले समेत उद्धार गरेर घर पठाएको छ। साबीमाथि पनि पटकपटक बजारमा यौन हिँसा हुँदै आएको थियो। साँफेबगर नगरपालिका १२ खप्तड १७ वर्षीया मनसरा (नाम परिवर्तन) मानसिक सन्तुलन बिग्रिएको अवस्थामा सडकबाट उद्धार गरेर सेफ हाउसमा राखियो। उनले पनि बजारमा विभिन्न व्यक्तिहरूबाट यौन हिंसा खेप्नु पर्यो। केही दिन सेफ हाउसमा राखेर उपचारपछि उनलाई घर पठाइयो। साँफेबगरमा मानसिक सन्तुलन गुमाएका धेरै किशोरी तथा महिला माथि यौन हिंसा हुने गरेको महिला अधिकारकर्मी पशुपति कुँवरले बताइन्। पीडितकै परिवारको बेवास्ताका कारण कानुनी प्रक्रियामा जान निकै गाह्रो हुने गरेको बताइन्। यतातिर कसैको पनि ध्यान जान नसकेको र भित्रभित्रै समाज खोक्रो हँुदै गएको उनले बताइन्। उनले यस्ता थुप्रै समस्यामा परेको महिला र किशोरीहरूको उद्धार गरेर सेफ हाउससम्म ल्याएका छौं। औषधि उपचार गरेका छौं। साँफे बजारमा रहेका होटलमा मानसिक सन्तुलन गुमाएकी किशोरीलाई लगेर जबर्जस्ती करणी भएको घटनासमेत बाहिर आउँदा सबै गुपचुप हुन्छन्। समृद्धिको कुरा गरिरहँदा समृद्ध नेपालका महिला र किशोरीहरू सुरक्षित हुन पर्यो कि परेन ?, उनले भनिन्, मानसिक सन्तुलन गुमाएका महिला किशोरीहरू माथि यौन हिंसाका घटना बढ्न थालेका छन्। बजार क्षेत्रमा यस्ता थुप्रै महिला किशोरीहरू देखिन्छन्। धेरैको हामीले उद्धार गरेका छौं। यो विषयमा राज्य नै संवेदनशील छैन। साबीमाथि भएको घटनाको विषयमा कानुनी प्रक्रियामा जान खोज्दा कसैबाट सहयोग नमिलेको समेत उनले बताइन्। मुद्दा दर्ताका लागि प्रहरीले स्वयं पीडित नै उपस्थित हुनुपर्छ भनेपछि प्रक्रिया अघि बढ्न नसकेको उनले बताइन्। साबीलाई उनका बुवाले उपचारको लागि भारत लगिसकेका थिए। अहिले साँफेबजार क्षेत्रमा बलात्कार, जबर्जस्ती, यौन हिंसाका घटना बढ्दै गएको अर्का महिला अधिकारकर्मी पवन गिरी बताउँछिन्। उनले भनिन्, पछिल्लो एक, दुईवटा घटनाले बजार क्षेत्र छोरीचेलीका लागि सुरक्षित छैन भन्ने देखाएको छ। अटो चालकबाट दुई जना किशोरीमाथि जबर्जस्ती, होटलमा लगेर किशोरीमाथि बलात्कार भएको घटनाले मानसिक सन्तुलन गुमाएका महिलामाथि यौन हिंसा कति भयो भन्ने हिसाबकिताब नै छैन। जिल्ला प्रहरी कार्यालय अछामको तथ्यांकअनुसार चालू आर्थिक वर्षको ९ महिनामा जबर्जस्ती करणी उद्योगअन्र्तगत ४, करणी ७, बहुबिवाह १, आत्महत्या ९, घरेलु हिंसाका २८ वटा मुद्दा दर्ता भएका छन्।"
"ट्याक्टर दुर्घटनामा बुबाको मृत्यु, छोरा घाइते",तनहुँ : तनहुँमा ट्याक्टर दुर्घटनामा परी बुबाको मृत्यु भएको छ। मृत्यु हु्नेमा ४० वर्षीय ईश्वर अधिकारी रहेका छन्। दुर्घटनामा अधिकारीका छोरासहित दुई जना घाइते भएका छन्। घाइते हुनेमा अधिकारीका छोरा १७ वर्षीय समिर तथा ३९ वर्षीय दीपक नेपाली घाइते भएका छन्। दुवैको उपचार भइरहेको छ। भानु नगरपालिका२ भकुन्थोकस्थित डुम्रे बेंसीसहर सडकखण्ड जोड्ने भित्री सडकमा बा ०३००१ त २२६ नंको ट्याक्टर दुर्घटना भएको हो। दुर्घटनामा घाइते भएका उनको उपचारका क्रममा चितवनस्थित पुरानो मेडिकल कलेजमा मृत्यु भएको प्रहरी निरीक्षक भानु शर्माले जानकारी दिए।
लमजुङको मालिङ केन्द्रबिन्दु भएर भूकम्प,राष्ट्रिय भूकम्प मापन तथा अनुसन्धान केन्द्र लैनचौरका अनुसार लमजुङको मालिङ केन्द्रबिन्दु भएर आज बिहान ११ बजेर ३९ मिनेटमा तीन दशमलव आठ रेक्टर स्केलको भूकम्प गएको हो । दोलखा : दोलखाको सुरी केन्द्रबिन्दु भएर भूकम्प गएको केही समयमा नै लमजुङको मालिङ केन्द्रबिन्दु भएर भूकम्प गएको छ । राष्ट्रिय भूकम्प मापन तथा अनुसन्धान केन्द्र लैनचौरका अनुसार लमजुङको मालिङ केन्द्रबिन्दु भएर आज बिहान ११ बजेर ३९ मिनेटमा तीन दशमलव आठ रेक्टर स्केलको भूकम्प गएको हो । यसअघि आजै बिहान ११ बजेर २७ मिनेट जाँदा दोलखाको सुरी केन्द्रबिन्दु भएर पाँच दशमलव दुई रेक्टर स्केलको भूकम्प गएको थियो । पछिल्लो समय नेपालको पूर्व तथा पश्चिम क्षेत्र केन्द्रबिन्दु भएर भूकम्प जानेक्रम बढेको छ । नेपालको हिमाली तथा पहाडी क्षेत्रलाई भूकम्पको जोखिम क्षेत्रका रुपमा लिने गरिन्छ ।
"बुडाल मृत्यु प्रकरण, चारलाई जेल","दशरथचन्द नगरपालिका१० कै गजेन्द्रसिंह रावल, अर्जुनसिंह रावल, भीमसिंह ठगुन्ना र नारायणसिंह ऐरीलाई पुर्पक्षका लागि कारागार चलान गरिएको जिल्ला प्रहरी कार्यालय बैतडीका सूचना अधिकारी प्रहरी निरीक्षक योगेश खत्रीले जानकारी दिए। बैतडी : चौलानी नदीमा मृत फेला परेका बैतडीको दशरथचन्द नगरपालिका१० का २५ वर्षीय जीवन बुडाल मृत्यु प्रकरणमा मुछिएका चार जनालाई पुर्पक्षका लागि कारागार चलान गरिएको छ। कर्तव्य ज्यान मुद्दामा जिल्ला अदालत बैतडीका न्यायाधीश जयानन्द पनेरूको इजलासले यस्तो आदेश दिएको हो। अन्य तीन जनालाई जनही १ लाख ५० हजार र दुई जनालाई ५० हजार धरौटीमा रिहा गरिएको छ। त्यसैगरी बाँकी रहेका ३ जनालाई सामान्य तारिखमा छोडिएको छ। उक्त घटनामा संलग्नको आशंकामा १२ जनालाई प्रहरीले नियन्त्रणमा लिएको थियो। दशरथचन्द नगरपालिका१० कै गजेन्द्रसिंह रावल, अर्जुनसिंह रावल, भीमसिंह ठगुन्ना र नारायणसिंह ऐरीलाई पुर्पक्षका लागि कारागार चलान गरिएको जिल्ला प्रहरी कार्यालय बैतडीका सूचना अधिकारी प्रहरी निरीक्षक योगेश खत्रीले जानकारी दिए। कारागार चलान भएका गजेन्द्रसिंह रावल दशरथचन्द नगरपालिका६ का निवर्तमान वडाध्यक्ष हुन्। उनी यस पटकको स्थानीय तह निर्वाचनमा नेपाली कांग्रेसबाट दशरथचन्द नगरपालिकाको मेयर पदका उम्मेदवारसमेत हुन्। यसैगरी नारायणसिंह ऐरी मृतक बुडालका भिनाजु हुन्। यसैगरी पक्राउ परेका पुष्पराज भट्ट, टेकसिंह खत्री र जितेन्द्रसिंह ऐरीलाई जनही १ लाख ५० हजार धरौटीमा रिहा भएका छन्। श्यामुसिंह ऐरी र नवीनसिंह ठगुन्ना जनही ५० हजार धरौटीमा छुटेका छन्। केशवसिंह रावल, मोहनसिंह ठगुन्ना र भुवनराम लुहारलाई सामान्य तारेखमा रिहा गरिएको प्रहरी निरीक्षक खत्रीले जानकारी दिए। दशरथचन्द नगरपालिका१० खडेनीका २५ वर्षीय बुडाल फागुन १३ गते मृत फेला परेका थिए। साथीहरूसँगै वनभोज मनाउन गएका बुडाल मृत फेला परेपछि आफन्तहरूले घटनाको यथाशीघ्र छानबिन हुनुपर्ने माग राख्दै संघर्षसमेत गरेका थिए। त्यसपछि प्रहरीले बुडालसँगै वनभोज बनाउन गएका १२ जनालाई पक्राउ गरी अनुसन्धान गरेको थियो। मृतक बुडाल राष्ट्रिय अनुसन्धान कार्यालय बझाङमा कार्यरत रहेका थिए। उनी छुट्टी मनाउन घर आएका बेला साथीहरूसँगै वनभोज चौलानी नदीकिनार गएका थिए। घटनामा संलग्न १२ जना नै समान दोषी रहेको जिकिर गर्दै आफन्त आन्दोलित बनेका छन्। जिल्ला अदालत बैतडीको आदेशविरुद्ध उनीहरूले शुक्रबार जिल्ला प्रशासन कार्यालय अगाडि प्रदर्शन गरेका हुन्। वनभोज बनाउन गएका सबैजना दोषी रहेको भन्दै सबैलाई कारबाही हुनुपर्ने मृतक बुडालकी श्रीमती अनिशा बुडालले बताइन्। वनभोज मनाउन गएका सबै दोषी छन्, सबैलाई बराबर सजाय हुनुपर्छ, घटनामा संलग्न कोही छुट्नु हँुदैन उनले भनिन्। म यो मुद्दालाई पुनरावेदन गर्छु,। आफूलाई न्याय नपाएको महसुस भएको अनिशाले बताएकी छन्। वनभोज मनाउन गएका सबै उत्तिकै दोषी रहेको अर्का आफन्त शिवसिंह बुडालले बताए।"
ट्रकको ठक्करबाट मोटरसाइकल चालकको मृत्यु,दोलखा : जिल्लाको भीमेश्वर नगरपालिका७ स्थित दूधडेरी नजिक शनिबार बिहान ट्रकले मोटरसाइकललाई ठक्कर दिदा मोटरसाइकल चालकको मृत्यु भएको छ। मृत्यु हुने काभ्रेपलाञ्चोकको महाभारत गाउँपालिका८ का २० वर्षीय राजु मगरको मृत्यु भएको छ। मोटरसाइकलको पछाडि बस्ने धनुषा जिल्ला घर भई चरिकोट बस्दै आएका २० वर्षीय अभिषेक शाह घाइते भएका छन्। चरिकोटबाट काठमाडौंतर्फ जाँदै गरेको बा ४ ख ९७५ नम्बरको ट्रकले विपरीत दिशाबाट आउँदै गरेको बा ९४ प ३२५५ नम्बरको मोटरसाइकललाई ठक्कर दिएको थियो। ट्रकको ठक्करबाट घाइते भएका मगरलाई च्छोरोल्पा जनरल अस्पताल लगिएकोमा उनको उपचारका क्रममा मृत्यु भएको हो। मोटरसाइकललाई ठक्कर दिने ट्रकका चालक फरार छन्। उनको खोजी भइरहेको प्रहरीले जनाएको छ।
उत्कृष्ट काम गर्ने सशस्त्र प्रहरी पुरस्कृत,"धरान : कोशी प्रदेशमा उत्कृष्ट काम गर्ने सशस्त्र प्रहरी पुरस्कृत भएका छन्। सशस्त्र प्रहरी बल नेपाल बराह बाहिनी पकली सुनसरीले २२ औं स्थापना दिवसका अवसरमा शनिबार उनीहरूलाई पुरस्कृत गरिएको हो। शान्ति सुरक्षा मजबुत र आपराधिक घटना नियन्त्रण गर्न महत्वपूर्ण भूमिका निर्वाह गरेका सशस्त्र प्रहरी कर्मचारीलाई पुरस्कृत गरिएको बाहिनीका प्रमुख सशत्र प्रहरी नायब महानिरीक्षक (डीआइजी) अन्जनिकुमार पोखरेलले बताए। पुरस्कृत हुनेहरूमा उदयपुर दरबन्दी भएर विपद् व्यवस्थापनमा उत्कृष्ट काम गर्ने सशस्त्र प्रहरी नायव निरीक्षक राजविक्रम खड्का, चोरी तस्करी नियन्त्रणमा उत्कृष्ट काम गर्ने हवलदार खेमकुमार भट्टराई, उत्कृष्ट प्रशिक्षकको भूमिका निर्वाह गर्ने वरिष्ठ हवल्दार आवद्ध नारायण चौधरी र अवैध लागूऔषध नियन्त्रणमा उत्कृष्ट काम गर्ने सुनसरीका सहायक हवलदार बुद्धिविक्रम सिंह ठकुरी र झापाका बिनोद रिजाल पुरस्कृत भएका छन्। त्यस्तै विपद् व्यवस्थापनमा उत्कृष्ट काम गर्ने इलामका प्रहरी जवान भोलामान गुरुङ र सुनसरीका ओमप्रकाश खाल पनि पुरस्कृत छन्। उत्कृष्ट काम गर्ने प्रहरी कर्मचारीलाई सशस्त्र प्रहरी अतिरिक्त महानिरीक्षक चन्द्रप्रकाश गौतमले पुरस्कार वितरण गरेका थिए। उनले शान्ति सुरक्षा मजबुत र अपराध नियन्त्रणमा सशस्त्र प्रहरीले उत्कृष्ट काम गरेको बताउँदै सामूहिक रूपमा जनताको पक्षमा काम गर्न सशस्त्र प्रहरीहरूलाई निर्देशन दिए। वाहिनीपति डीआइजी पोखरेलले सीमा क्षेत्रमा हुने आपराधिक घटना, चोरी तस्करी अवैध हातहतियार र लागूऔषध नियन्त्रणमा चौबिसै घण्टा प्रहरी परिचालन गरि कोशी प्रदेशभरी शान्ति सुरक्षा कायम गरिएको बताए।"
वन क्षेत्रका बस्ती हटाइँदै,"वीरेन्द्रनगर : सुर्खेतको बराहताल गाउँपालिकाको गिरीघाटस्थित जुम्ला रोडसँगै जोडिएको वन क्षेत्रमा बसोबास गर्दै आएका बाढीपीडितको बस्ती उठाउन पहल सुरु गरेको छ। बाढीपीडित भने स्थानीय सरकारले उठीबास गर्न खोजेको बताउँछन्। २०७१ सालमा भेरी नदीमा आएको बाढीका कारण घरबारविहीन भएका बाढीपीडितहरू ९ वर्षदेखि गिरीघाट जंगलमा घर बनेर बसिरहेका छन्। बराहताल गाउँपालिकाको वडा नं २ ले उक्त बस्ती हटाउन ३५ दिने सूचना जारी गरको छ। बाढीपीडित सिर्जना विक विकल्प नदिएर स्थानीय सरकारले बस्ती उठाउन खोजेर अन्याय गरेको बताउँछिन्। २०७१ साल साउन २९ गते भेरी नदीमा आएको बाढीले बराहताल गाउँपालिका वडा नं २ सिस्नेरी र डोप्कामा एकै परिवारका तीन जनासहित ९ जनाको ज्यान गयो। करिब १ सय १९ परिवार विस्थापित गिरीघाट जुम्ला रोडको बाढीपीडित बस्तीमा बस्दै आएका बाढीपीडित पर्सबहादुर घर्ती मगरले बताए। गिरीघाट किनारमा जुम्ला रोडसँग जोडिएको जंगलमा टहरा बनाएर खोलामा गिट्टी कुट्ने, बालुवा चाल्ने र त्यसैबाट कमाएको रकमले परिवार पाल्ने गरेको अर्का बाढीपीडित अम्मरबहादुर सारु मगर बताउँछन्। बाढीपीडितलाई कर्णाली प्रदेश सरकारले दिएको तीन लाख रुपैयाँ दिएको थियो। बाढीपीडित लीला सारु मगरले भनिन्, दुई छोरा एक छोरीसहित पाँच जनाको परिवार नौ वर्षदेखि जंगलमा कटेरोमा बास छ। दैनिक घर खर्च, लुगाकपडा, बिरामी पर्दा उपचार गराउँदा सरकारले दिएको राहत सकियो। अहिले अर्को ठाउँमा गएर कटेरो निर्माण गर्नेका लागि आवश्यक रकम पनि कहाँबाट ल्याउनु ? गिरीघाट खोलामा दिनहुँ गिट्टी नकुट्दा, बालुवा नचाल्दा परिवार कसरी पाल्ने भन्ने पीर छ। बराहताल गाउँपालिका अध्यक्ष भीमबहादुर भण्डारीले गिरीघाटका बाढीपीडितहरूको समस्या स्थायी रूपमा समाधान गर्नकै लागि कार्यपालिकाको निर्णयअनुसार उनीहरूलाई स्थानान्तरणका लागि सूचना जारी गरिएको बताए। उनले भने, गिरीघाटको खोला र राजमार्गको छेउमा रहेको असुरक्षित बस्तीलाई हामीले बराहताल गाउँपालिका वडा नं २ मा रहेको सिरानचौरमा सार्नका लागि गाउँपालिकाले निर्णय गरिसकेको छ। त्यहाँ बस्ती स्थानान्तरण भएपछि भूमि आयोगबाट जमिन पनि उपलब्ध गराउने तयारी छ। बाढीपीडितका लागि सरकारले दिने राहत पनि तीन लाखका दरले सबैले पाइसकेका छन्। उनीहरूले जग्गा किनेको र घर बनाएको भनेर किस्ताकिस्तामा राहत लिएका छन्।"
१५ दिन नपुग्दै उप्कियो कालोपत्रे,"टीकापुर : कैलालीको टीकापुर नगरपालिका१ मा निर्माण भइरहेको नमुना ब्लक सडक कालोपत्रे गरेको १५ दिन नपुग्दै उप्किएको छ। पटकपटक निर्माण अवधि थपेर निर्माण कम्पनी महालक्ष्मीएमके जेभीले कालोपत्रे गर्न सुरु गरेको उक्त सडकको १५ दिन नपुग्दै कालोपत्रे उप्किन थालेको हो। टीकापुरको खड्गचोकदेखि टीकापुर अस्पताल, खानेपानी ट्यांकी, इलाका प्रहरी कार्यालय हुँदै मेनरोड रहेको ब्लक नं एका भित्री सडकहरू कालोपत्रे भइरहेका छन्। खानेपानी ट्यांकी क्षेत्रको सडक कालोपत्रे गरेको १५ दिनसमेत नपुग्दै उप्किएको हो। स्थानीय मीनबहादुर विष्टले कालोपत्रे भएको हप्ता दिन नपुग्दै कालोपत्रे उप्किन सुरु भएको बताए। कालोपत्रे निर्माण भएको एक हप्ता पनि नपुग्दै सडकका ठाउँठाउँमा उप्किन सुरु भएको हो उनले भने यसको कारणबारे सम्बन्धित निकायले ध्यान दिएको छैन। रिक्साचालक हरिबहादुर चौधरीले सडकअगाडि निर्माण हुँदै पछाडि भत्किरहेको बताए। हामी रिक्साचालक यो रोड बन्ने भएपछि निकै खुसी भएका थियौं उनले भने कालोपत्रेमा सायद तारकोलको कमी छ, ठाउँठाउँमा उप्किरहेको छ, यो वर्षा नलाग्दै सडक बिग्रिन्छ कि भन्ने लाग्छ। निर्माण कम्पनीले सडक गुणस्तरमा ध्यान नदिँदा कालोपत्रे सडक केही दिनमै उप्किने अवस्था आएको प्राविधिकहरू बताउँछन्। स्थानीय इन्जिनियर बालकृष्ण घिमिरेले भने कालोपत्रका लागि हालिएको डस्ट सडकसँगै निर्माण गरेका नालीहरूमै फालिएको छ, केही दिनमै नाली नै भरिने देखिन्छ, अहिलेकै अवस्था भए नालीको पानी पसलहरूमा पस्ने खतरा छ, निर्माण कम्पनीले काम सक्नमा मात्रै ध्यान दिएको छ, गुणस्तरमा ध्यान छैन। नमुना ब्लक बनाउने भनिएको ब्लक ए टीकापुरको मुख्य बजार क्षेत्रमा पर्दछ। नगरपालिका केन्द्रको वरिपरि रहेको सडक गुणस्तर नहुँदा स्थानीयहरू आक्रोशित छन्। कालोपत्रेमा अलकत्राको कमीका साथै कम्पेक्सन राम्रो भएको देखिँदैन इन्जिनियर रवीन्द्र विष्टले भने सडकको बीच भागमै हातले गिटी निकाल्न सकिने गरी बनाएको देखिन्छ। सडकको बेसमा समेत माटो देखिएको छ। यसले गर्दा सडकको निर्माण गुणस्तरीय हुन सकेको छैन। यसको बेस, सब बेसमै समस्या हुनाले केही दिनमै भत्किन सुरु हुन्छ। सहरी विकास तथा भवन निर्माण विभाग संघीय आयोजना कार्यान्वयन इकाइ कार्यालयको करिब ८ करोड लागतमा ब्लक एको ३ किलोमिटर सडक कालोपत्रे र नाली निर्माण कार्य भइरहेको छ। ब्लक एको तीनतिरको मुख्य सडक र केही भित्री सडकसमेत कालोपत्रे भइरहेका छन्। निर्माण कम्पनीका प्रतिनिधि जयराम थापाले सडक कालोपत्रे गर्दा तत्काल ठूला सवारीसाधन चलेकाले सडकका केही भागको कालोपत्रे सेट हुन नसकेको दाबी गरे। सडक निर्माण गर्दा हामीले बाटो पूर्ण रूपमा बन्द गर्न सकेनौं, जसले गर्दा सेट नहुँदै ठूला गाडी हिँडेकाले समस्या आएको हो थापाले भने निर्माण सकिएको छैन, हामी यो सडकलाई पुनः मर्मत गर्छौं, गुणस्तरमा निर्माण कम्पनी प्रतिबद्ध छ। टीकापुर नगरपालिकाका नगर उपप्रमुख खडकबहादुर शाहले कालोपत्रे भएको सडक केही दिनमा उप्किएको बताउँदै सम्बन्धित निकायको ध्यानाकर्षण गराएको बताए। हामीले हेर्दा समेत कालोपत्रेमा समस्या देखिएको छ उपप्रमुख शाहले भने सहरी विकास तथा भवन निर्माण विभाग संघीय आयोजना कार्यान्वयन इकाइ कार्यालय धनगढीलाई गुणस्तरमा ख्याल गर्न ध्यानाकर्षण गराएका छौं। यही अवस्थामा सडक राम्रो बनेको देखिँदैन। संघीय आयोजना कार्यान्वयन इकाइ कार्यालय धनगढीका साइड इन्चार्ज इन्जिनियर सन्तोष जेठाराले नमुना ब्लकको खानेपानी ट्यांकी सडकमा केही प्राविधिक समस्या देखिएको बताए। केही समस्या भएरै उप्केको हुनुपर्छ, कालोपत्रको तल्लो लेयर राम्रै छ इन्जिनियर जेठाराले भने प्रिमिक्सको माथिल्लो लेयरमा बिटुविनले काम नगरेको देखिन्छ, सामान्यतया बिटुविन बढी जल्दासमेत यस्तो समस्या आउने हुन्छ। कालोपत्रे भएको सडक १५ दिन नपुग्दै उप्किएपछि इन्जिनियर जेठाराले बिटुविनको प्राविधिक परीक्षण गर्न पठाएको बताए।"
बसको ठक्करबाट बालकको मृत्यु,"बझाङ : बझाङको सदरमुकाम चैनपुर नजिक बसले ठक्कर दिँदा तीन वर्षीय बालकको मृत्यु भएको छ। बसको ठक्करबाट मृत्यु हुनेमा सुर्मा गाउँपालिका३ का धनबहादुर बोहराको छोरा सरगम बोहरा रहेका छन्। सदरमुकाम प्रवेश गर्ने पक्की पुल नजिकै सडकमा खेलिरहेका बालकलाई पवनदूत यातायातको सुपप्र ०२००१ ख १११९ नम्बरको बसले शनिबार दिउँसो २ बजेतिर ठक्कर दिएको थियो। बसको ठक्करबाट गम्भीर घाइते भएका उनको जिल्ला अस्पतालमा उपचारका क्रममा मृत्यु भएको प्रहरीले जनाएको छ। बसचालक बैतडीको पुर्चौडी नगरपालिका५, का गणेश बोहरालाई प्रहरीले नियन्त्रणमा लिएको छ। दुर्घटनापछि घटनास्थल चौड बजार क्षेत्र तनावग्रस्त बनेको छ। पीडित परिवार तथा आफन्तहरूले बस चालकलाई कारबाही गर्नुपर्ने तथा मृतक परिवारलाई राहत उपलब्ध गराउनुपर्ने मागसहित सडक अवरुद्ध गरिरहेका छन्। बालकको मृत्युपछि पीडित परिवार र स्थानीयहरूले प्रदर्शन गर्दा घटनास्थल चौड बजार तनावग्रस्त बनेको छ।"
"भीरबाट बोलेरो खस्दा एकको मृत्यु, दुई जना घाइते",रामेछाप : खाँडादेवी गाउँपालिका राकाथुमको पिपलबोटमा बोलेरो दुर्घटना भएको छ। बा१६च ३८२५ नम्बरको बोलेरो गाडी करिब ३ सय मिटर भिरबाट खसेर दुर्घटना भएको पूर्व वडाध्यक्ष बिष्णु श्रेष्ठले जानकारी दिए। दुर्घटनामा एक जनाको मृत्यु भएको छ। एक बालकसहित दुई जना घाइते भएका छन्। घाइतेलाई उपचारको लागि धुलिखेल अस्पतालतर्फ पठाइएको छ। अन्य तीन जनाको अवस्थामा सामान्य रहेको प्रहरीले जनाएको छ।
पर्सामा गाँजासहित ५ जना पक्राउ,"वीरगन्ज : पर्साका विभिन्न स्थानबाट प्रहरीले लागु औषध गाँजासहित ५ जनालाई पक्राउ गरेको छ। जगरनाथपुर गाँउपालिका वडा नम्बर २ जानकीटोला चोकबाट प्रहरीले शुक्रबार साँझ ३ केजी गाँजासहित तीन जनालाई पक्राउ गरेको थियो। पक्राउ पर्नेहरुमा छिपहरमाई गाँउपालिका ४ का २२ वर्षीय चन्दनकुमार साह, २० वर्षीय अरबाज आलम र २४ वर्षीय सुनिल कुमार गुप्ता रहेका छन्। जानकीटोलाबाट भीखमपुर जाँदै गरेको ना१४ प ७२२४ नम्बरको मोटरसाइकलमा सवार उनीहरुलाई रोकेर चेकजाँच गर्दा तीन केजी गाँजा बरामद भएको पर्साका प्रहरी प्रवक्ता प्रहरी नायब उपरीक्षक दिपक गिरिले जानकारी दिए। यस्तै पर्साकै वीरगन्ज महानगरपालिका वडा नम्बर ३१ मिलनचोकबाट पनि ५ केजी गाँजासहित दुई जना पक्राउ परेका छन्। जीतपुरबाट बड्निहार जाँदै गरेको प्रदेश२०३००१ ह २२७ नम्बरको अटो मिलनचोकमा प्रहरीले रोकेर चेकजाँच गरेको थियो। त्यसक्रममा अटोमा सवार रहेका चितवनको राप्ती नगरपालिकाका ११ का २९ वर्षीय बद्धिराज घलान र पर्साको पर्सागढी नगरपालिका ३ का ४२ वर्षीय पासाङ लामाको साथबाट गरि ५ केजी गाँजा बरामद गरिएको प्रहरी नायब उपरीक्षक गिरिले जानकारी दिए। गाँजा सहित पक्राउ परेका पाँचै जनालाइ जिल्ला प्रहरी कार्यालयको हिरासतमा राखेर थप अनुसन्धान भइरहेको उनले बताए।"
कालिञ्चोक क्षेत्रमा हिमपात,दोलखा : दोलखाको कालिञ्चोक र शैलुङ क्षेत्रमा शनिबार हिमपात भएको छ। शनिबार दिउँसोबाट हिमपात भएको स्थानीयले बताए। हिमपातका कारण जनजीवन प्रभावित बनेको छ। कालिञ्चोक मन्दिर दर्शन र प्राकृतिक क्षेत्र भ्रमणको लागि कालिञ्चोक पुगेका पर्यटकहरू हिउँमा रमाई रहेका कालिञ्चोकमा हिउँ खेल्न पुगेको कुरीमा रहेको होटल सुनपातीका राजन क्षेत्रीले बताए। पुष र माघ महिनामा हिमपात नभएको तीन हजार आठ सय ४२ मीटर उचाईमा रहेको कालिञ्चोक क्षेत्रमा फागुन १३ गते पहिलो पटक हिमपात भएको थियो। त्यसयता यो क्षेत्रमा पाँच पटक हिमपात भई सकेको क्षेत्रीले बताए। शैलुङ क्षेत्रमा पनि शुक्रबार र शनिबार हिमपात भएको स्थानीय दिपेश श्रेष्ठले बताए।
काभ्रेका ५४ जेष्ठ नागरिकलाई सम्मान,"काभ्रे : काभ्रेका ५४ जना जेष्ठ नागरिकलाई सम्मान गरिएको छ। जिल्लाको धुलिखेल नगरपालिका५ मा रहेको श्रीखण्डपुर युवा समूहले ५४ जना जेष्ठ नागरिकलाई सम्मान गरेको हो। समूहले २०७३ सालदेखि हरेक तीन वर्षमा जेष्ठ नागरिकलाई सम्मान गर्दै आएको समूहका अध्यक्ष भाव सागर रन्जितले बताए। धुलिखेल नगरपालिका५ भित्र बसोवास गर्ने ८० वर्ष उमेर पुगेका जेष्ठ नागरिकलाई सम्मान गर्ने उद्देश्य अनुसार पहिलो पटक २३ जना, दोस्रो पटक ४६ र यो पटक ५४ जनालाई सम्मान गरिएको अध्यक्ष रन्जितले बताए। जेष्ठ नागरिकहरूलाई प्रमाणपत्रका साथ दोसल्ला ओढाएर सम्मान गरिएको छ।"
नवलपरासीका १७ हजार बढी घरपरिवारमा छैन शौचालय,"जिल्लालाई सात वर्षअघि खुला दिसामुक्त घोषणा गरे पनि अहिलेसम्म आइपुग्दासमेत सबै घरपरिवारमा शौचालय बन्न सकेको छैन। २०७२ सालमा तत्कालीन उपराष्ट्रपति परमानन्द झाले नवलपरासीलाई खुला दिसामुक्त क्षेत्र जिल्ला घोषणा गरेका थिए। परासी : नवलपरासीका १७ हजारभन्दा बढी घरपरिवारसँग शौचालय नभएको पाइएको छ। शौचालय नभएका घरपरिवार विपन्न समुदायका रहेका छन्। आर्थिक अभावका कारण शौचालय बनाउन नसकेका उनीहरु खुला स्थानमा गएर शौच गर्न बाध्य छन्। जिल्लालाई सात वर्षअघि खुला दिसामुक्त घोषणा गरे पनि अहिलेसम्म आइपुग्दासमेत सबै घरपरिवारमा शौचालय बन्न सकेको छैन। २०७२ सालमा तत्कालीन उपराष्ट्रपति परमानन्द झाले नवलपरासीलाई खुला दिसामुक्त क्षेत्र जिल्ला घोषणा गरेका थिए। राष्ट्रिय तथ्यांक कार्यालयले सार्वजनिक गरेको १२ औं जनगणना२०७८ को तथ्यांकअनुसार जिल्लाका १७ हजार २२ (४ दशमलब ४ ) घरपरिवारमा शौचालय छैन। तथ्यांकअनुसार जिल्लाको कुल जनसंख्या ३ लाख ८६ हजार ८६८ छ। जिल्लामा साधारण शौचालय प्रयोग गर्ने परिवारको संख्या सबैभन्दा बढी ५५ दशमलब ८ प्रतिशत छ। जिल्लाका केही पालिकाहरुले खरको छानामुक्त अभियान सञ्चालन गरे पनि अझ पनि खरको छाना र टायल, खपडा र झिँगटीको घरमा बसोबास गर्ने परिवारको संख्या पनि उत्तिकै छ। खर, पाली र छालीको घरमा बस्ने परिवारको संख्या ८ हजार ८ सय ९७ (२ दशमलब ३ प्रतिशत ) छ। टायल, खपडा र झिँगटीको घरमा बसोबास गर्ने परिवारको संख्या ३७ हजार ५२६) ९ दशमलब ७ प्रतिशत रहेको तथ्यांकमा उल्लेख छ। जस्ता र टिनको घरमा बस्ने २८ दशमलब ४ प्रतिशत छ। ५७ दशमलब ७ प्रतिशतसँग सिमेन्टको ढलान घर छ। तिनै तहका सरकारले खरको छाना मुक्त घर र शौचालय निर्माणलाई प्राथमिकता दिएर काम गरेको जनाए पनि नवलपरासीमा भने यो समस्या अझै हटेको छैन। जनताको नजिकको सरकार भनेर चिनिएको स्थानीय तहहरुले उक्त समस्या समाधानभन्दा भौतिक संरचना र बाटो घाटोलाई मात्र विकासका रुपमा लिने गरेका कारण विपन्न समुदायको समस्या ओझेलमा परेका हुन्। जसका कारण उनीहरुको कष्टकर जीवनमा परिवर्तन आउन सकेको छैन। जनगणनाको तथ्यांकअनुसार १० वर्षको अवधिमा जिल्लाको जनसंख्या ६५ हजार ८१० ले बढेर ३ लाख ८६ हजार ८६८ पुगेको छ। कुल परिवार बसोबास संख्या ८२ हजार ७३८ रहेको छ। सबैभन्दा बढी जनसंख्या बर्दघाट नगरपालिकाको र कम जनसंख्या सुस्ता गाउँपालिकाको रहेको छ। १० वर्षको अवधिमा बर्दघाटको जनसंख्या २१ हजार ७०३ ले बढेर ७६ हजार ७०३ पुगेको छ। सुस्ता गाउँपालिकाको ४ हजार ७६५ ले बढेर ४० हजार ६५५ पुगेको छ। सुनवल नगरपालिकाको ७२ हजार ८५ पुगेको छ। रामग्राम नगरपालिकाको ६४ हजार १७, प्रतापपुर गाउँपालिकाको ४९ हजार ८९७, सरावल गाउँपालिकाको ४२ हजार २०७ र पाल्हीनन्दन गाउँपालिकाको जनसंख्या ३८ हजार १८६ रहेको छ। जिल्लाको जनसंख्या वृद्धिदर १ दशमलब ४७ रहेको तथ्यांकमा उल्लेख छ।"
दोलखाको सुरी केन्द्रबिन्दु भएर भूकम्प,"उक्त भूकम्पको धक्का दोलखा, ओखलढुङ्गा, रामेछाप, सिन्धुपाल्चोक, नुवाकोट र काठमाडौँ उपत्यकामा समेत महसुस गरिएको थियो। पछिल्लो समय नेपालको पूर्व तथा पश्चिम क्षेत्र केन्द्रबिन्दु भएर भूकम्प जानेक्रम बढेको छ। दोलखा : दोलखाको सुरी केन्द्रबिन्दु भएर भूकम्प गएको छ। राष्ट्रिय भूकम्प मापन तथा अनुसन्धान केन्द्र लैनचौरका अनुसार दोलखाको सुरी केन्द्रबिन्दु भएर शनिबार बिहान ११ बजेर २७ मिनेट जाँदा पाँच दशमलव दुई रेक्टर स्केलको भूकम्प गएको हो। उक्त भूकम्पको धक्का दोलखा, ओखलढुङ्गा, रामेछाप, सिन्धुपाल्चोक, नुवाकोट र काठमाडौँ उपत्यकामा समेत महसुस गरिएको थियो। पछिल्लो समय नेपालको पूर्व तथा पश्चिम क्षेत्र केन्द्रबिन्दु भएर भूकम्प जानेक्रम बढेको छ। यसअघि गत चैत १५ गते ताप्लेजुङको स्याओ केन्द्रबिन्दु भएर चार दशमलव छ रेक्टर स्केलको भूकम्प गएको थियो।"
हेटौंडाकुलेखानीकाठमाडौं सडक मर्मतका लागि बन्द,"काठमाडौं : हेटौंडाबाट कुलेखानी हुँदै काठमाडौं प्रवेश गर्ने छोटो दूरीका दुई सडक स्तरोन्नतिका लागि बन्द गरिएका छन्। चित्लाङचन्द्रागिरिथानकोट सडक र कुलेखानीसिस्नेरीछैमलेदक्षिणकाली सडक स्तरोन्नतिका क्रमका बन्द गरिएका हुन्। थाहा नगरपालिका प्रमुख विष्णु विष्टका अनुसार सडक स्तरोन्नति एवं मर्मतकार्य जारी रहेकाले अर्को सूचना नभएसम्मका लागि सडक बन्द गरिएको छ। वडा कार्यालयका अनुसार प्रत्येक दिन बेलुका ६ बजेदेखि भोलिपल्ट बिहान ६ बजेसम्मका लागि सडक बन्द रहने भएको छ। त्यस्तै कुलेखानीसिस्नेरीछैमलेदक्षिणकाली सडक खण्डअन्तर्गत इन्द्रसरोवर गाउँपालिका३ को ज्यामिरेबाट रामचन्द्र भन्ज्याङ सडक स्तरोन्नतिसहित कालोपत्र गर्ने काम भइरहेकाले सो खण्डमा सडक बन्द गरिएको छ। इन्द्रसरोवर गाउँपालिका३ को कार्यालयले सडक स्तरोन्नतिको काम गरिरहेको छ। हरेक दिन बिहान ७ देखि साँझ ५ बजेसम्म एम्बुलेन्स, स्थानीयका सवारीसाधन र स्थानीय रुटमा चल्नेबाहेकका सवारीसाधन बाहेहका अन्य सवारीका साधन सञ्चालन नगर्न आग्रह गरेको छ।"
रातको समयमा खसीबोका चोरी गर्ने दुई जना पक्राउ,काभ्रे : काभ्रेको विभिन्न ८ ठाउँ र भक्तपुरको १७ ठाउँबाट ३६ वटा खसी र ४ वटा बोका चोरेर बेच्ने दुई जनालाई प्रहरीले पक्राउ गरेको छ। उनीहरूलाई पनौतीस्थित काभ्रे र भक्तपुर जिल्लाको सिमानाबाट बिहीबार राति ३ बजे खसीसहित भाडाको ट्याक्सीसहित पक्राउ गरिएको थियो। बा २ ज ४३२७ नम्बरको ट्याक्सीमा चेकजाँचका क्रममा चोरी गरेर ल्याएको खसीसहित उनीहरूलाई पक्राउ गरिएको प्रहरीले जनाएको छ। प्रारम्भिक अनुसन्धानका क्रममा उनीहरूले पनौतीसहित काभ्रेको विभिन्न ८ र भक्तपुरको १७ ठाउँबाट ३६ वटा खसी र ४ वटा बोका र गरी ४० वटा खसी बोका चोरी गरेर बिक्री गरेको खुल्न आएको प्रहरीले जनाएको छ। रातको समयमा विभिन्न स्थानहरूमा अरुको घरमा खसी बोका चोरी गरिएको आरेपमा रामेछाप दोरम्बा घर भई हाल सूर्यविनायक भक्तपुर बस्दै आएका २४ वर्षीय सुमन तामाङ र ४० वर्षीय मिलन तामाङ पक्राउ परेका हुन्। चोरी गरेका खसीबोका किन्ने र मासु बिक्री गर्दै आएका रामेछाप मन्थलीका घर भई अहिले काठमाडौंको पेप्सीकोला बस्दै आएका रामेछापउदयपुर मासु पसल सञ्चालक ४३ वर्षीय दिलबहादुर कार्की पनि पक्राउ परेका छन्। उनीहरूलाई प्रहरीले पक्राउ गरेर थप अनुसन्धान गरिरहेको बनेपा इलाका प्रमुख रमेश बोहोराले जानकारी दिए।
आइतबार देशका दुईवटा प्रदेशमा वर्षा हुने,काठमाडौं : आइतबार देशका दुईवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार कोशी प्रदेश लगायत देशका पहाडी भूभागका थोरै स्थानहरूमा मेघ गर्जनचट्याङसहित हल्काक्षणिक वर्षाको सम्भावना छ। आइतबार राति पनि कोशी र गण्डकी प्रदेशका पहाडी भूभागका एकदुई स्थानमा मेघ गर्जनचट्याङसहित हल्काक्षणिक वर्षाको सम्भावना छ।
१२ वर्षमा पनि सञ्चालनमा आएन फाप्लुको वृद्धाश्रम,"वृद्धाश्रम सेवा सदन समितिका अध्यक्ष आङ ङिमा लामाले यसबारे केही बताउन चाहेनन्। उनले यो आश्रमका विषयमा अहिले आफूले केही नबोल्ने भन्दै प्रश्नबाट पन्छिंदै फोन काटे। अध्यक्षले जवाफ नदिएपछि हामी समितिका पदाधिकारी खोज्दै गयौँ। सोलुखुम्बु : १२ वर्षमा त खोला नै फर्कन्छ भन्ने नेपाली उखान छ, तर सोलुखुम्बुको फाप्लु यार्मादिङको वृद्धाश्रम सेवा सदन भने १२ वर्ष बितिसक्दा पनि बनेर सञ्चालन हुन सकेन। सोलुदुधकुण्ड नगरपालिका ४ फाप्लु यार्मादिङको जंगलबीचमा विस २०६७ सालमा निर्माण गरिएको हो वृद्धाश्रम सेवा सदन। तर यो फाप्लुको जंगलबीचमा बनेको वृद्धाश्रमको संरचनामा न त वृद्धवृद्धा नै छन् नत सञ्चालनमा नै आएको छ। वृद्धाश्रममा ३ वटा एटेजसहितका कोठा छन् भने बाँकी सामान्य किसिमका कोठाहरु छन्। कसले केका लागि जंगलको बिचमा यो संरचना निर्माण गर्यो स्थानीय यस विषयमा पनि बेखर नै छन्। स्थानीय छोङ्बा लामा शेर्पाले भने, यसबारे हामीलाई केही थाहा छैन, वृद्धाश्रम खोलिए पनि सञ्चालनमा आएको छैन। यो जंगलमा के गरेको हो, वर्षैपिच्छे सरकारी बजेट चै आउँदो रहेछ, काम त्यति धेरै केही पनि भएको देखिंदैन त्यो पैसा के गर्छ खै, यहाँ त मनपरी छ नि, भनेर साध्य नै छैन। लामो समयदेखि अलपत्र बनेको यो आश्रमको विषयमा पटकपटक गुनासो आइरहेका छन्। वृद्धाश्रमको नाममा लुटतन्त्र भइरहेको छ, अहिलेसम्म राज्यको करोडौँ खर्च भइसकेको सुन्नमा आएको छ। हामी कसैलाई पनि थाहा नदिइ रकम आउँछ, खर्च गर्छन् १२ वर्षदेखि नै यही क्रम चलिरहेको छ, वृद्धाश्रमको नाममा कमाइ खाने धन्दा जस्तै बनेको छ, स्थानीय कुलबहादुर घिमिरेले भने। वृद्धाश्रमको माथिल्लो भागबाट अहिले पहिरो नै गएको छ भने वर्षेनी कुनै न कुनै बहानामा सरकारी बजेट खर्च भइरहेको अर्का स्थानीय संगिता विकले गुनासो गरिन्। १२ वर्षको अवधिमा यस वृद्धाश्रममा राज्यको करोडौँ रुपैयाँ लगानी भएको छ। तर विडम्बना खर्च भएको उक्त बजेटको कुनै लेखाजोखा भने छैन। बजेटको हिसाब किताब बारे वृद्धाश्रम सेवा सदनका समिति नै बेखबर छन। वृद्धाश्रम सेवा सदन समितिका अध्यक्ष आङ ङिमा लामाले यसबारे केही बताउन चाहेनन्। उनले यो आश्रमका विषयमा अहिले आफूले केही नबोल्ने भन्दै प्रश्नबाट पन्छिंदै फोन काटे। अध्यक्षले जवाफ नदिएपछि हामी समितिका पदाधिकारी खोज्दै गयौँ। समितिको सचिवमा डेढ वर्षदेखि सल्लेरीका रमेशकुमार खड्का रहेछन्। उनले आफू सचिव भए पनि अध्यक्षको एक्लौटी निर्णयमा चल्ने भएकाले समितिसँग सल्लाह नै नहुने गरेको प्रतिक्रिया दिए। उनले भने, सुन्नमा आए अनुसार अहिलेसम्म ३४ करोड जति खर्च भएको छ रे, तर त्यो विषयमा मलाई केहि जानकारी छैन। अध्यक्ष आङ ङिमा दाईसँग पनि मेरो बेलाबेला यहि कुरामा डिस्कस भइरहन्छ, यत्रो रकम कहाँ कसरी खर्च भयो भनेर सोध्छु, तर उहाँ भन्नुहुन्न, आफ्नै हिसाबले चलेको छ। मलाई तिमी सचिव बस्दिनुपर्यो भने मैले हुन्छ नि त भने तर त्यो भन्दा बाँकी सबै उनीहरुले नै गर्छन्। म यसमा बेखबर नै छु। कहाँबाट कति बजेट आयो कसरी खर्च हुन्छ मलाई नभनेपछि म कसरी जान्छु र ? यसमा मेरो पनि बिपत्ती छ। वृद्धा आश्रमका लागि सोलुदुधकुण्ड नगरपालिकाले समेत चालु आर्थिक वर्षमा २० लाख बजेट बिनियोजन गरेको छ भने सहरी विकास कार्यालय ओखलढुंगाले १० लाख बजेट बिनियोजन गरेको छ। नगरपालिकाको बजेटबाट शयनकक्ष, घेराबारको काम हुने जनाइएको छ तर अहिले सम्म काम भएको छैन। सहरी विकासको बजेट भने टेण्डर भइसकेको सुचना प्राप्त भएको छ। वृद्धाश्रमका लागि केहि वर्षअघि पनि सोलुदुधकुण्ड नगरपालिकाले रकम विनियोजन गरेको बुझिएको छ भने प्रदेश सरकारबाट समेत बजेट छुट्याएको स्थानीय बताउँछन्। वडा नम्बर ४ फाप्लुका वडाध्यक्ष युवास तामाङ यस आश्रमबारे आफूलाई पनि पुर्ण जानकारी नभएको बताउँछन्। अपारदर्शी भएको जनगुनासो धेरै भएपछि आफूले जिज्ञासा राख्दा विभिन्न क्षेत्रबाट बजेट आइरहेको बताए पनि अहिलेसम्म प्रगति नदेखिएको तामाङको भनाइ छ। वृद्धाश्रम सेवा सदन भनेको बृद्धवृद्धाको हेरचाह गर्ने ठाउँ हो। तर बृद्धवृद्धाको नाममा वर्षनी जसो बटेज विनियोजन भइ काम नहुनु र अपारदर्शिताको ट्याग भिरेर समिति नै पन्छिरहनुले गम्भीर आशंका उत्पन्न गरेको छ। जसका कारण सोझै अनियमिताको संकेत गरेको सरोकारवालाहरु बताउँछन्। १२ वर्षदेखि राज्यको करोडौं रकम खर्च भए पनि सिमित व्यक्ति एकलौटी हिसाबमा अघि बढ्दा राज्यको लगानी दुरुपयोग भएको स्थानीय बताउँछन्।"
आज देशका यी ठाउँमा पानी पर्ने,"रातिको समयमा पनि देशभर बदली रहनुका साथै पहाडी भूभागका थोरै स्थानमा मेघ गर्जनचट्याङसहित हल्का वर्षाको सम्भावना रहेको महाशाखाले जारी गरेको मौसम पूर्वानुमान बुलेटिनमा उल्लेख छ । काठमाडौं : हाल देशमा पश्चिमी वायुसँगै स्थानीय वायुको सामान्य प्रभाव रहेको छ । जसका कारण हाल देशभर सामान्यदेखि पूर्ण बदली रही लुम्बिनी प्रदेश र सुदूरपश्चिम प्रदेशका केही स्थानमा, कोशी प्रदेशका थोरै स्थानमा र बाँकी प्रदेशका एक दुई स्थानमा मेघ गर्जनचट्याङहावाहुरीसहित हल्कादेखि मध्यम वर्षा भइरहेको जल तथा मौसम विज्ञान विभाग मौसम पूर्वानुमान महाशाखाले जनाएको छ । दिउँसो देशभर सामान्यदेखि पूर्ण बदली रही कोशी, बागमती प्रदेश तथा गण्डकी प्रदेशका केही स्थानमा तथा बाँकी प्रदेशका थोरै स्थानमा मेघ गर्जनचट्याङहावाहुरीसहित हल्कादेखि मध्यम वर्षाको सम्भावना रहेको छ । उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ । रातिको समयमा पनि देशभर बदली रहनुका साथै पहाडी भूभागका थोरै स्थानमा मेघ गर्जनचट्याङसहित हल्का वर्षाको सम्भावना रहेको महाशाखाले जारी गरेको मौसम पूर्वानुमान बुलेटिनमा उल्लेख छ । आज काठमाडौँमा आंशिकदेखि सामान्य बदली रही अपराह्नतिर हल्का वर्षाको सम्भावना रहेको छ । बितेको २४ घण्टामा सबैभन्दा धेरै भैरहवामा ६० मिलिमिटर वर्षा भएको छ । ताप्लेजुङमा २४, विराटनगरमा २१, ओखलुङ्गामा १८, घोराहीमा, वीरेन्द्रनगरमा २३, नेपालगञ्जमा २१ र काठमाडौँमा ८ मिलिमिटर वर्षा भएको छ । रासस"
मिटरब्याज पीडित बालुवाटारमा,"प्रधानमन्त्री पुष्पकमल दाहाल प्रचण्डसँग छलफल गर्न मिटरब्याज पीडित बालुवाटार पुगेका हुन्। काठमाडौं : बर्दिबासदेखि हेटौंडा हुँदै काठमाडौंसम्म पैदलै आएका मिटरब्याज पीडित बालुवाटार पुगेका छन्। प्रधानमन्त्री पुष्पकमल दाहाल प्रचण्डसँग छलफल गर्न मिटरब्याज पीडित बालुवाटार पुगेका हुन्। गृह मन्त्रालय र मिटरब्याज तथा ठगीविरुद्ध किसान मजदुर संघर्ष समितिबीच भएको ५ बुँदे सहमति कार्यान्वयन भएको छैन। ३५ जिल्लाबाट परेका ३ हजार ३ सय ५१ उजुरीमध्ये छिनोफानो हुन केही बाँकी नै रहेका छन्। कतिले उजुरी दिनै हैसियत पनि राखेका छैनन्। उजुरी दिने हिम्मत र हैसियतै नभएकाहरूकै घाँटी सुदखोरहरूले ऋणको माखे साङ्लोले अँठ्याएका हुन्। सप्तरी, सिरहा, धनुषा, महोत्तरीलगायत जिल्लाका करिब सयजना निमुखा नागरिक ऋणको गलपासो तोडीमाग्न अहिले काठमाडौं आएका छन्। पीडितहरूले समस्या समाधान गर्न अधिकार सम्पन्न उच्चस्तरीय आयोगको गठन गर्न सरकारसँग माग राखेका छन्। तमसुक व्यवस्था खारिज गर्नुपर्ने, मिटरब्याज पीडतहरूको पक्षमा कानुन निर्माण गर्नुपर्ने, सुदखोरहरूको सम्पत्ति छानबिन गर्नुपर्ने माग पीडितहरूले सरकार समक्ष राखेका छन्। साहुहरूले हडपेको जग्गा पीडितलाई फिर्ता गर्नुपर्ने, पीडक साहुकारमाथि सहज ढंगले मुद्दा दर्ता गर्न पाउनुपर्नेलगायत अदालतले पीडितहरूलाई जारी गरेको पक्राउ पूर्जी सरकारले समस्याको छानबिन नगरेसम्म कार्यान्वयन रोक्नुपर्ने माग पूरा गर्न सरकारलाई आग्रह गरेको छ। त्यसैगरी, नक्कली तमसुकको आधारमा जेल चलाउन भएका पीडितहरूलाई क्षतिपूर्तिसहित ससम्मान रिहा गर्नुपर्ने, बैंकबाट ऋण सहज र सरल व्यवस्था गर्नुपर्ने, वैदेशिक रोजगारमा जान चाहने युवाका लागि सरकारको ग्यारेन्टीमा बैंकबाट सरल र सहज कर्जाको व्यवस्था गर्नुपर्ने उनीहरूको माग छ। कानुन निर्माण गरी राजपत्रमा प्रकाशित नगरेसम्म र अधिकार सम्पन्न आयोग गठन नगरेसम्म आन्दोलन जारी रहने मिटरब्याज पीडित संघर्ष समितिका अध्यक्ष मनोजकुमार पासमानले बताएका छन्। न्याय प्राप्तिका लागि मिटरब्याज पीडितहरू चैत २ गते महोत्तरीको बर्दिबासबाट पैदल हिँडेर काठमाडौं आएर निरन्तर आन्दोलन गरिरहेका छन्। यो पनि पढ्नुहोस मिटरब्याज पीडितको चुनौती मधेससँग लभ परेको बोली प्रचण्डले पुष्टि गरुन् ! मिटरब्याज पीडित र सरकारबीच वार्ता जारी, सडकमा निरन्तर प्रदर्शन मिटरब्याजी पीडितको समस्या तत्काल समाधन गर्न सांसदको माग मिटरब्याजी पीडितको समस्या समाधन गर्न सांसदको ध्यानाकर्षण मिटरब्याजलाई अपराध मान्न कानुन बनाइने मिटरब्याजको माखे साङ्लो न्याय माग्दै काठमाडौं आएका मिटरब्याजी पीडितले माइतीघरमा गरे प्रदर्शन मिटरब्याज पीडितसँग छलफल गर्न वार्ता टोली गठन"
"नुवाकोट टाटासुमो दुर्घटना, मृतकको संख्या ३ पुग्यो","टाटासुमो दुर्घटनामा परी घाइते भएकी एक महिलाको उपचारका क्रममा अस्पतालमा नै मृत्यु भएको हो। नुवाकोट : नुवाकोटको दुप्चेश्वर गाउँपालिका४ सानोगोल्फुमा शुक्रबार टाटा सुमो दुर्घटना हुँदा मृत्यु हुनेको संख्या ३ पुगेको छ। साथै अन्य १० जना घाइते भएका छन्। टाटासुमो दुर्घटनामा परी घाइते भएकी एक महिलाको उपचारका क्रममा अस्पतालमा नै मृत्यु भएको हो। दुर्घटनामा मृत्यु हुनेमा दुप्चेश्वर ४ की १६ वर्षीया मनमाया तामाङ र सोही स्थानका २४ वर्षीय छिरिङ तामाङको घटनास्लमै ज्यान गएको एसपि पण्डितले बताए। काठमाडौंस्थित ट्रमा सेन्टरमा उपचारका क्रममा दुप्चेश्वर ७ की ४५ वर्षीया सानुकान्छी तामाङको शुक्रबार राती ज्यान गएको नुवाकोट प्रहरीले जनाएको छ। दुई नाबालकसहित १२ जना यात्रु बोकेर काठमाडौंतर्फ जाँदै गरेको ना १ ज ३९८४ नम्बरको टाटा सुमो दुर्घटनामा परेको जिल्ला प्रहरी कार्यालय नुवाकोटले जनाएको छ। घाइतेको उद्धार गरी खरानीटार अस्पताल तथा काठमाडौंतर्फ लगिएको नुवाकोट प्रहरी प्रमुख तथा प्रहरी उपरीक्षक रमेश पण्डितले जानकारी दिए। उनका अनुसार दुर्घटनामा टाटा सुमोका चालक दुप्चेश्वर ४ कै ३० वर्षीय लाक्पा तामाङ गम्भीर घाइते भएका छन् भने अन्य यात्रु दुप्चेश्वर ७ का ३७ वर्षीय शेरबहादुर तामाङ, १२ वर्षीया डोल्मा तामाङ, २३ वर्षीयकुमार तामाङ, २३ वर्षीया नीरमाया तामाङ उनकी १४ महिनाकी छोरी सुप्रिना तामाङ, २४ वर्षीया अन्जु तामाङ, २६ वर्षीय टेकवहादुर तामाङ र २० वर्षीय सुनबहादुर तामाङ घाइते भएका छन्। दुर्घटनाको बारेमा थप अनुसन्धान भइरहेको छ। उपचाररत घाइतेहरुको अवस्था बुझ्न नवनियुक्त अर्थमन्त्रि डा प्रकाशशरण महत र पूर्वमन्त्री तथा नुवाकोट १ का प्रतिनिधि सभा सदस्य हितबहादुर तामाङ शुक्रबार राती नै अस्पताल पुगेका थिए। काठमाडौंस्थित ट्रमा सेन्टर पुगेर नवनियुक्त अर्थमन्त्रि डा प्रकाशशरण महतले घाइतेहरुसँग भेट गरेका हुन्। उनले घाइतेहरुको सिघ्र स्वास्थ्य लाभको कामना गर्दै उपचारमा कमी नगर्न निर्देशन दिएका छन्। पूर्वमन्त्रि तथा सांसद हितबहादुर तामाङ पनि ट्रमा सेन्टर पुगेर घाइते भेटेका छन्। उनले सडक सुरक्षामा प्रभावकारी कार्य गर्नु पर्ने माग गरेका छन्।"
"पाँचथरको कान्छिदोकानमा कार दुर्घटना : एक जनाको मृत्यु, तीन गम्भीर घाइते","प्रदेश १०१००१च ९३४९ नम्बरको कार दुर्घटना हुँदा झापको बिर्तामोड १ निवासी १८ वर्षीया रश्मी भुजेको मृत्यु भएको हो। गम्भीर घाइते भएकी रश्मीलाई उपचारका लागि पाँचथर अस्पताल पुर्याएपछि चिकित्सकले मृत घोषणा गरेका थिए । फिदिम : पाँचथरको फिदिम नगरपालिका ३ कान्छिदोकान स्थित मेची राजमार्गमा शुक्रबार राती कार दुर्घटना हुँदा एक जनाको मृत्यु भएको छ। उक्त कारमा सवार तीन जना गम्भीर घाइते भएका छन्। प्रदेश १०१००१च ९३४९ नम्बरको कार दुर्घटना हुँदा झापको बिर्तामोड १ निवासी १८ वर्षीया रश्मी भुजेको मृत्यु भएको हो। गम्भीर घाइते भएकी रश्मीलाई उपचारका लागि पाँचथर अस्पताल पुर्याएपछि चिकित्सकले मृत घोषणा गरेका थिए । कारमा सवार बिर्तामोडका राजु भुजेल, सीता भूजेल र लिला भुजेल गम्भीर घाइते भएका छन्। घाइतेहरुको पाँचथर अस्पतालमा उपचार सम्भव नभएपछि राति नै झापा रेफर गरिएको अस्पतालले जनाएको छ। ताप्लेजुङदेखि झापा फर्कंदै गरेको कार दुर्घटनामा परेको प्रहरीले जनाएको छ।"
आकर्षणको केन्द्र बन्दै कमलपोखरी,"भक्तपुर : कमलपोखरी भक्तपुरको एक प्रसिद्ध पर्यटकीय स्थल हो। त्यहाँको रमणीय वातावरणले बिहान मर्निङ वाक गर्न आउनेका लागि मात्र नभई पोखरी छेउको मन्दिरमा दर्शन गर्न आउनेहरूको लागि पनि पोखरी आकर्षणको केन्द्र बनेको छ। भक्तपुर नगरपालिका१० मा रहेको कमलपोखरीले विभिन्न धार्मिक एवं सांस्कृतिक महत्त्व बोकेको छ। करिब २० रोपनी क्षेत्रफल ओगटेको यस पोखरीको आफ्नै इतिहास छ। परापूर्वकालमा यस ठाउँमा कमलको फूल फुल्थ्यो। पोखरी नजिकै रहेको गणेश मन्दिरलाई यातु गणेश भनिन्छ। मन्दिर नजिकैको पोखरीमा कमल फुल्ने भएकाले यस गणेशको नाम कमल विनायक राखिएको हो। यस मन्दिरमा बोली नफुटेका बच्चाहरूको लागि बोली फुटोस् भनेर पूजाअर्चना गरिन्छ। धार्मिक विश्वासअनुसार बोली नफुटेका बालबालिकालाई भगवान्को दर्शन गराएर रुन दिनुपर्ने र आफन्त सबै मन्दिर पछाडि लुकेर बस्नु पर्ने भन्ने भनाइ छ। भक्तपुर नगरपालिका१० का वडाध्यक्ष लक्ष्मीप्रसाद ह्यौमिखाका अनुसार २०७४ साल पछाडि कमलपोखरीमा निर्माणका विभिन्न काम भएका छन्। ढुंगा, इँटा छाप्ने र पानी चुहिने ठाउँमा मर्मत गर्नुका साथै चाँगुनारायण मन्दिरको पनि निर्माण कार्य भइरहेको उनले बताए। अहिले कमलपोखरी क्षेत्रमा हरियाली वातावरणको व्यवस्थापनमा पनि सुधार भएको उनको भनाइ छ। पोखरी वरिपरि पानीपुरी, चटपटेलगायतका ठेलाले गर्दा त्यहाँको वातावरण प्रदूषण भएपछि २०७७ सालमा ठेला हटाइएको थियो। त्यहाँ करिब ४० वटा ठेलाहरू कमलपोखरीमा वरपरका क्षेत्रमा राख्ने गरिएकोमा ठेलाबाट आउने फोहोर पोखरीमा फाल्ने गरेका कारण माछा मर्न थालेपछि ठेलाहरू हटाइएको उनले जानकारी दिए। अहिले ठेलाहरू नहुँदा कमलपोखरी क्षेत्र शान्त र सफा देखिएको त्यहाँ मर्निङवाकमा आउने स्थानीय रमिता कंसाकारले बताइन्। भक्तपुर नगरपालिका १० का सचिव गोविन्दराम थुसाका अनुसार पहिले कमलपोखरी व्यक्तिको नाममा रहेको र त्यहाँ मगजुहरूले वर्षको एकपटक तोरी छर्ने गरेका थिए। उनी भन्छन्, कमलपोखरीलाई पहिले यातुबहार भनेर चिनिन्थ्यो र त्यहाँ कमलको फूल फुल्थ्यो। पोखरी नै दलदल भएपछि कमल फुल्न छोडे। त्यसपछि सबै स्थानीय र नगरपालिका मिलेर संरक्षण गरे। त्यहाँका माछा संरक्षणका लागि झगडा हुन थालेपछि सोको व्यवस्थापनका लागि कमलविनायक सुधार समिति बनाइएको र हेरचाह गर्न थालिएको उनले जानकारी दिए। कमलविनायक सुधार समितिका कर्मचारी चन्द्रवीर प्रजापतिका अनुसार समितिले कमलपोखरी र मन्दिरको सरसफाइ र रेखदेख गर्छ। त्यहाँका माछा बिक्री र भोजस्थानबाट आउने आम्दानीले कमलपोखरी र मन्दिरको सुधारका साथै कर्मचारीलाई तलब खुवाइने उनले बताए। कमलपोखरी घुम्नलाई विशेषगरी युवा जोडीहरू पनि यहाँ घुम्न आउँछन्। कमलपोखरी घुम्न आएका रमेश कार्कीले यस क्षेत्रको सरसफाइमा पहिलेभन्दा अहिले धेरै सुधार आएको बताए। (प्रशिक्षार्थी)"
बालुवाटारमा प्रधानमन्त्री प्रचण्डसमक्ष भक्कानिए मिटरब्याज पीडित,"शनिबार बिहान प्रधानमन्त्री निवास बालुवाटारमा प्रचण्डसँग छलफल गर्न पुगेका मिटरब्याज पीडितहरुले आफ्नो समस्या राख्दा भक्कानिएका हुन्। काठमाडौं : प्रधानमन्त्री पुष्पकमल दाहाल 'प्रचण्ड'सँग छलफल गर्न पुगेका मिटरब्याज पीडित भक्कानिएका छन्। शनिबार बिहान प्रधानमन्त्री निवास बालुवाटारमा प्रचण्डसँग छलफल गर्न पुगेका मिटरब्याज पीडितहरुले आफ्नो समस्या राख्दा भक्कानिएका हुन्। प्रधानमन्त्रीलाई समस्या सुनाउँदा पीडितहरुले आँसु पुछिरहेका थिए। सप्तरी, सिरहा, धनुषा, महोत्तरीलगायत जिल्लाका करिब सय जना निमुखा नागरिक ऋणको गलपासो बनेपछि आफूहरुलाई न्याय दिन प्रचण्डलाई भेटेर याचना गरेका छन्।सरकारी वार्ता टोलीसँग पटकपटक गरिएको सहमति कार्यान्वयन नभएको बताउँदै उनीहरुले यस पटक माग पूरा नभई नफर्कने स्पष्ट पारे। उनीहरुले आफूहरु प्रतिनिधिमात्र भएको र गाउँमा सबैको पीडा उस्तै रहेको जानकारी गराएका छन्। तमसुक व्यवस्था खारिज गर्नुपर्ने, मिटरब्याज पीडतहरूको पक्षमा कानुन निर्माण गर्नुपर्ने, सुदखोरहरूको सम्पत्ति छानबिन गर्नुपर्ने माग पीडितहरूले सरकार समक्ष राखेका छन्। साहुहरूले हडपेको जग्गा पीडितलाई फिर्ता गर्नुपर्ने, पीडक साहुकारमाथि सहज ढंगले मुद्दा दर्ता गर्न पाउनुपर्नेलगायत अदालतले पीडितहरूलाई जारी गरेको पक्राउ पूर्जी सरकारले समस्याको छानबिन नगरेसम्म कार्यान्वयन रोक्नुपर्ने माग पूरा गर्न सरकारलाई आग्रह गरेको छ। त्यसैगरी, नक्कली तमसुकको आधारमा जेल चलाउन भएका पीडितहरूलाई क्षतिपूर्तिसहित ससम्मान रिहा गर्नुपर्ने, बैंकबाट ऋण सहज र सरल व्यवस्था गर्नुपर्ने, वैदेशिक रोजगारमा जान चाहने युवाका लागि सरकारको ग्यारेन्टीमा बैंकबाट सरल र सहज कर्जाको व्यवस्था गर्नुपर्ने उनीहरूको माग छ। जवाफमा प्रधानमन्त्री प्रचण्डले मिटरब्याज पीडितको समस्या समाधान गर्ने आश्वासन दिएका छन्। उनले कानुन बनाएर दीर्घकालीन समस्या समाधान गर्न आफू गम्भीर रहेको धारणा राखे।"
महिलाको चरित्र हत्या गर्ने तीन महिला पक्राउ,"काठमाडौं : महिलाकै चरित्रहत्या गरेको आरोपमा प्रहरीको साइबर ब्यूरोले तीन महिलालाई छुट्टाछुट्टै ठाउँबाट पक्राउ गरी अनुसन्धान थालेको छ। आफ्नो पूर्वप्रेमीसँग भएको गोप्य कुराकानी तथा फोटा आफ्नो हुने वाला श्रीमानको म्यासेञ्जरमा पठाई चरित्रहत्या गरेको आरोपमा ब्यूरोले जुम्ला घर भई हाल काठमाडौंको नेपालटार बस्ने १९ वर्षकी देवकी न्यौपानेलाई पक्राउ गरेको छ। पीडितको जाहेरीपछि ब्युरोले गरेको अनुसन्धानमा उक्त कार्यमा संलग्न रहेको पाइएपछि न्यौपानेलाई पक्राउ गरिएको ब्यूरोका प्रहरी उपरीक्षक पशुपतिकुमार रायले जानकारी दिए। उनीमाथि विद्युतीय कारोबार ऐन, २०६३ अन्तर्गतको कसुरमा अदालतबाट आजै सात दिनको म्याद थप गरी अनुसन्धान थालिएको उनले बताए। अर्को घटनामा अनलाइनबाट आफू र साथीको फोटो इडिट गरी फेसबुकमा सार्वजनिक गरेको भन्ने पीडितको आरोपमा काठमाडौँको कोटेश्वर बस्ने मुना त्रिताललाई पनि पक्राउ गरी कारबाही प्रक्रिया अघि बढाइएको प्रहरीले जानकारी दिएको छ। निवेदकको फेक प्रोफाइल बनाई अश्लील संवाद गर्नुका साथै सामाजिक सञ्जालबाट बदनाम गराउने गरी भिडियो प्रदर्शन गरेकाले अर्की एक महिलालाई पनि ब्यूरोले पक्राउ गरेर आज सार्वजनिक गरेको छ। पक्राउ गर्नेमा गोरखा घर भई काठमाडौँको बूढानीलकण्ठ बस्ने ३९ वर्षकी उर्मिला घिमिरे रहेकी छन्। तीनै वटा घटनामा अदालतबाट म्याद थप गरी आवश्यक अनुसन्धान भइरहेको ब्यूरोले जनाएको छ। रासस"
"विभेद तिनैले गर्छन्, जसले अभियान चलाउँछन्","गोरखा : घामले काठमाडौंको हलचोक, पोखराको हलचोक र गोरखाको हुलचुकलाई खासै विभेद गर्दैन, किनभने यी सबै ठाउँमा उदय र अस्तय एकसाथ हुन्छ। विभेद त तिनले गर्छन्, जसले विभेदविरुद्ध वर्षौंदेखि भाषण गर्दै आएका छन्, अभियान सञ्चालन गरिरहेका छन्। यही विभेदको सिकार बनेका छन्, धार्चे १ हुलचुकका राजु, मनमाया, सन्तमाया र गोरे बिकहरू। उनीहरूलाई उचोनिच, छुवाछूत, धनी गरिबमा विभेद गर्ने पनि मान्छे नै हुन्, ज्यालामा भेदभाव गर्ने, लालपुर्जामा विभेद गर्ने पनि मान्छे नै हुन्। हुलचुकको बाक्लो बस्तीबाट पश्चिमतर्फ घरजत्रा ढुंगाहरूको बगैंचा छ। बस्तीभित्र खोर बनाउने जग्गा नभएकाले हरेक घरपरिवारको बाख्राको खोर त्यही ढुंगेबगैंचामा बनाइएको छ। भकारीभन्दा ठूला समथर ढुंगामाथि बाख्रा र बंगुरका खोरहरू छन्। त्यस्तै ढुंगेवागमा नौ घर दलित (कामी) समुदायको बसोबास छ। उनीहरूमध्ये कसैको पनि न ओत लाग्ने घरघडेरीको लालपुर्जा छ, न गरिखाने जग्गा जमिन । कुल १२ घर बिकहरूमध्ये तीनजनाले वैदेशिक रोजगारबाट कमाएको पैसाले घडेरी किनेर घर बनाएका छन्। नौ घरधुरी सार्वजनिक जग्गामा ठडिएका छन्। यो टोल नै सार्वजनिक टोल हो, मनमाया भन्छिन्, पाँच पुस्ता भयो आएर बसेको। गाउँमा भाँडा अर्जाप्ने कामी नभएर बिस्टहरूले ताकुबाट हाम्रा जिबा, जिमाहरूलाई ल्याएको रे। ल्याएर सार्वजनिक ठाउँमा राखेछन्। त्यो बेलादेखि अहिलेसम्म सार्वजनिकको सार्वजनिकमै बित्यो हाम्रो जुनी। २०३९ र २०४२ सालमा गाउँमा नापी आउँदा पनि बाजे, बज्यैले बुद्धि नपुर्याएको भन्दै उनले पुर्खाप्रति दुःख व्यक्त गरिन्। आफू आँखा जान्दैन। आँखा जाने त जिल्लामा जान्थ्यो। न त बुरोले जान्छ, न त बुरीले जान्छ, न त छोराले। छोरा पर् भनेको मानेन। छोरा र छोरीलाई बाठो बनाम्ला भनेको, बनाउन पाएन, आफ्नो यथार्थ अवस्था बनावटी नठान्न आग्रह गर्दै मनमाया भन्छिन्, अध्यक्षहरूलाई सोधे नि हुन्छ। हाम्रो त केही पनि छैन। बिस्टको सेवा गरेर खाने हो। बिस्टहरूको भाँडा अर्जपेर जति आउँछ, त्यही भाग लाउने हो, खाने हो। त्यसले नपुगे तीन सयको निमेक गर्यो, खायो। हुलचुक गाउँमा एकदिनभरि मेलापातको काम गरेको निमेक तीन सय रुपैयाँ चलेको छ। मकै दिए दुई पाथी, पैसा दिए तीन सय त हो नि, अर्का राजु बिक भन्छन्, दिनभरि काम गर्यो, निमेक जम्मा तीन सय। तीन सयले एक जोर चप्पल त आउँदैन, त्यसले के आउँछ र के खाने ? यहाँ एक पाथी चामलको तीन सय पर्छ। उनको गाउँघरमा पैसाको मुख देख्ने बाटो अरू केही छैन। गाउँपालिका वा वडा कार्यालयले सञ्चालन गरेको विकास निर्माणको योजनामा श्रम गरेको ज्यालादर राम्रै छ। तर गाउँ ठूलो, श्रम गर्न चाहने मान्छे धेरै भएकाले कामको अवसरका लागि हानाथाप हुन्छ। सरकारको काम गर्यो भने दिनको पाँचसय, छ सय पाउँछ, तर कामै एकदिन, दुई दिनभन्दा धेरै गर्न पाउँदैन, गोरे बिक भन्छन्, समितिमा बस्नेहरूले चाहिँ योजना नसकियुञ्जेल गर्न पाउँछ, अरूले चाहिँ त्यही एक, दुई दिन मात्र हो, नत्र पाइँदै पाइँदैन। धेरै पाए दुई दिन। बाटो, भवन, खानेपानीको योजनाहरूमा ढुंगा, माटो, काठ बोक्ने काम गर्न पनि हारालुछ हुने उनीहरूको गुनासो छ। सरकारी काममा महिला र पुरुषको ज्यालामा विभेद छ। ढुंगा, माटो बोक्ने केटा मान्छेलाई छ सय, केटी मान्छेलाई पाँच सय दिन्छन्, सन्तमाया बिक भन्छिन्, हँसिया, कोदालो खेलाउने, बारी खन्ने, किसानी काम गर्नेलाई चाहिँ तीन सय मात्रै हो। बाउबाजेले सम्पत्ति नआर्जेकाले अहिले आफूहरूले दुःख पाएको सन्तमायाको गुनासो छ। हाम्रो बाउबाजेले जरा बसाल्या भए पो हामीले काम गरेर खाने त, जरा त क्यै छैन, हामीले अहिले टुप्पामा मात्र के गर्ने ?, उनी भन्छिन्। हुलचुकका दलित समुदायको सार्वजनिक जग्गामा एउटा घर शिवाय सम्पत्तिको नाममा नङमा लाउने माटो पनि छैन। एउटा घर मात्रै छ, बलेनी झरेको भन्दा उता अरूको पर्छ, तेजमाया बिक भन्छिन्, त्यही पनि आफ्नो नाममा लालपुर्जा भइदिया भए त हुन्थ्यो। जुन अध्यक्ष आए पनि हाम्रो माग पूरा भएन। अघिल्लो अध्यक्षले पनि हुन्छ, हुन्छ भन्दाभन्दै पाँच वर्ष सकियो। अहिले नयाँ अध्यक्ष भाका छन्। उन पनि ल, ल मात्र भन्या हुन्। गाउँमा जति नयाँ मान्छे आए पनि हामीले सुनाउन्या यही दुःख हो। बाउबाजे पनि सुकुम्बासी भएरै मरे। हामी पनि सुकुम्बासी भएरै मर्ने भइयो। भोट माग्न आउनेसँग पनि लालपुर्जा मागेको भन्दै उनले हुन्छ हुन्छ भनेर गएपछि कोही फर्केर नआउने गरेको गुनासो गरिन्। बस्ने ठाउँ छैन, गरेर खाने जग्गाजमिन छैन। बिस्टहरूले जे, जति दिन्छन्, त्यतिमै खुसी हुनुपर्छ। हामी दलितको जुनी खेरै गको हो, तेजमाया भन्छिन्, एउटा धुरी अट्ने मात्र जमिनको लालपुर्जा भए पनि मलाई त पुग्छ। घरघडेरी जोड्न यहाँका दलित समुदाय वैदेशिक रोजगारीमा नगएका पनि होइनन्। तर तीनजनाले बाहेक अरू कसैले पनि जग्गा किन्ने गरी पैसा नकमाएको उनीहरूको दुःखेसो छ। कोही बिरामी भएर फर्केको, कोही ऋण तिर्ने पैसा मात्र कमाएर फर्केको, कोही जाँडरक्सीले बिग्रिएर फर्केको, कोही जेलमा परेर उतै चन्दा उठाएर फर्किनु परेको उनीहरूको भनाइ छ। हँसिया कोदालो अर्चापेर पाएको बालीले पुस्ता बितिरहेको उनीहरूको भनाइ छ। धन्न यो जनजाति छ र हामी बाँचेका छौं, मनमाया बिक भन्छिन्, नुन दिन्छन्, तेल दिन्छन्, खुर्सानी दिन्छन्। मकै, कोदो, गहुँ भटमास, केराउ दिन्छन्। उनीहरू जेजे उब्जाउँछन्, त्यैत्यै दिन्छन् र हामी पालिएका छौं।"
