शीर्षक,विवरण
एमालेका सूर्य थापालाई स्पष्टीकरण सोधियो,"काठमाडौं : निर्वाचन आयोगले प्यूठान जिल्लाबाट प्रतिनिधि सभा सदस्य उम्मेदवार रहेका नेकपा (एमाले) का सूर्य बहादुर थापा क्षेत्रीलाई स्पष्टीकरण सोधेको छ। निर्वाचन प्रचारप्रसारका लागि बालबालिकाको प्रयोग गरेको श्रव्यदृश्य सामग्री आयोगमा प्राप्त भएकाले आयोगले स्पष्टीकरण सोधेको हो। निर्वाचन आचारसंहिता, २०७९ को दफा १३, राजनीतिक दल, उम्मेदवार, दलको भ्रातृ संगठन तथा सम्बन्धित व्यक्तिले पालना गर्नु पर्ने आचरण अन्तर्गत उपदफा (१) को खण्ड (ट) मा 'निर्वाचन प्रचारप्रसार, आमसभा तथा जुलुसमा बालबालिकाको प्रयोग गर्न वा गराउन नहुने' व्यवस्था रहेकोमा उम्मेदवार थापाले आफ्नो निर्वाचन प्रचारप्रसारका लागि बालबालिकाको प्रयोग गरेको कार्य निर्वाचन आचारसंहिताको उल्लेखित दफा १३ को उपदफा (१) को खण्ड (ट) को प्रतिकूल रहेको ठहर आयोगले गरेको छ। उनलाई कुनै माध्यमबाट पत्र प्राप्त भएको २४ घण्टाभित्र आफैँ वा आफ्नो प्रतिनिधिमार्फत निर्वाचन आयोगमा वा जिल्ला निर्वाचन कार्यालय प्यूठानमा प्राप्त हुने गरी स्पष्टीकरण पेस गर्न आयोगले निर्देशन दिएको छ।"
नक्कली नेपाली नोटसहित एक जना पक्राउ,रौतहट : नक्कली नेपाली नोटसहित रौतहटमा एक जना पक्राउ परेका छन्। शनिबार गौरबाट प्रहरीले ४० वर्षीय जयप्रकास साहलाई पक्राउ गरेको हो। गौर ४ स्थित गुप्ता पेट्रोल पम्प नजिकबाट तीन थान (तीन हजार) नक्कली नेपाली नोट बरामद भएको जिल्ला प्रहरी कार्यालय रौतहटले जनाएको छ। पक्राउ परेकालाई थुनामा राखी अनुसन्धान गरिरहेको जिल्ला प्रहरी कार्यालय रौतहटका डीएसपी सुनिल मल्लले जानकारी दिए।
आगलागीबाट ६ पसलमा क्षति,"कैलाली : कैलालीको गौरीगङ्गा नगरपालिका१ चौमालामा शनिबार साँझ भएको आगलागीबाट छवटा पसलको धनमाल जलेर नष्ट भएको छ। चौमालाको हिमाल मोबाइल ग्यालरी पसलमा साँझको समयमा अचानक विद्युत्को लाइन सर्ट भई लागेको आगो नजिकै रहेको थप एक मोबाइल पसल, दुई वटा किराना पसल, एक हार्डवेयर पसल र एक होटेलमा सल्केपछि पसल तथा होटेलमा रहेको सामान जलेर क्षति पुगेको जिल्ला प्रहरी कार्यालयका प्रवक्ता बेदप्रकाश जोशीले बताए। सशस्त्र प्रहरीको वनवेहँडास्थित सशस्त्र प्रहरीको रिजर्ब गण, नेपाल प्रहरी र स्थानीयवासीको सक्रियतामा घोडाघोडी नगरपालिका र गोदावरी नगरपालिकाको दमकलको सहायतामा झण्डै एक घण्टापछि साँझ साढे ८ बजे आगो निभाइएको छ। आगलागीबाट भएको क्षतिको थप विवरण आउन बाँकी छ।"
आइतबार दिउँसो तीन प्रदेशमा वर्षाको सम्भावना,"काठमाडौं : आइतबार दिउँसो देशका तीनवटा प्रदेशमा वर्षा हुने सम्भावना देखिएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार आइतबार दिउँसो प्रदेश १, बागमती प्रदेश र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। तीबाहेक पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहनेछ। रातिको समयमा प्रदेश १ र गण्डकी प्रदेशका पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहने विभागले जनाएको छ।"
उखु पेलेर सख्खर बनाउन चटारो (फोटो फिचर),"जनकपुरधाम : समयमै उखुको भुक्तानी र चलानी पुर्जी नपाउँदा महोत्तरीका किसानहरू उखु पेलेर सख्खर बनाउन लागिपरेका छन्। छठ पर्वको बेला मिठा (सख्खर) बाट बनाइएको परिकार मात्र प्रसादको रूपमा चढाइने भएकाले माग बढेपछि उखु किसानहरू सख्खर बनाउन लागिपरेका हुन्। छठ पर्वको एक महिनाअघिदेखि बजारमा मिठ्ठाको माग र भाउँ बढेसँगै उखु उत्पादक किसान सख्खर बनाएर बेच्ने चटारो लागेको छ। छठको आवगमनसँगै उखुबाट सख्खर बनाई बिक्री गर्न किसानलाई भ्याईनभ्याई छ। स्थानीय जातको उखुबाट घरेलु प्रविधिमा बनाइने सख्खरको बढ्दो लोकप्रियताले स्थानीयलाई माग धान्न समेत मुस्किल पर्ने गरेको महोत्तरी गौशाला नगरपालिका४ सुर्तिविकास चोकका मिठा उत्पादक उपेन्द्र साह बताउँछन्। उनले भने, 'छठमा घरघरमा मिठा (सख्खर) को आवश्यकता पर्छ। त्यसैले वर्षकै सबै भन्दा उच्च माग र भाउँ पनि यही बेला हुन्छ, त्यसैले पछिल्ला वर्षहरूमा किसानहरू मिठ्ठा बनाउने आकर्षित हुदैछ।' छठमा सख्खरको खिर, ठेकुवा, भुसुवा, लगायतका सामग्रीहरू उखुको सख्खरबाटै बनाउने गरिएका कारण स्वभाविक रूपमै माग बढ्ने गरेको गौशाला नगरपालिका११ कालिपुरका किसान लक्ष्मी महतो बताउँछन्। उनले भने, 'कार्तिक मंसिरमा उखु काटेर थप एउटा बाली उब्जाउने र मिठाले समेत राम्रो मुल्य नगदे आम्दानी हुनेभएपछि उत्पादन गरी बिक्री गर्न उखु किसानलाई भ्याईनभ्याइ हुन्छ। उखु उत्पादन गरेर काट्ने बेलामा चिनी मिलले न उखु काट्ने पुर्जी दिन्छ, न त समयमै उखुको भुक्तानी दिन्छ, त्यही भएर वर्ष उखु पेलेर सख्खर बनाएर बेच्न थालेको छु।' महोत्तरीको गौशाला, बर्दिबास, भङ्गाहा, औरही, सोनमा सहितका क्षेत्रमा अहिले घरघरै तुर्पिन (उखु पेल्ने उपकरण) चलिरहेका भेटिन्छन्। अन्य दिनमा पनि मिठाको माग हुन्छ, तर छठमा मिठ्ठाको माग झण्डै ९० प्रतिशतले बढछ, त्यसैले आफ्नो प्रयोजनका लागि र तत्काल बिक्री गरी सुलभ रूपमा नगद बिक्री हुँदा उखु पेल्न थालिएको हो। गौशाला नगरपालिका४ का किसान देबनारायण साहले भने, 'चिनी मिलको ठेगान हुँदैन, समयमा भुक्तानी दिँदैन, त्यसैले अन्य भौतारिनु भन्दा त नगदी र सरल सुलभताका लागि उखु धमाधम उखु पेल्दैछौं।' महोत्तरीको सबैभन्दा बढी उखु उत्पादन हुने गौशालामा समेत उखु धमाधमले पेल्ने कार्य जारी छ। छठको मुखमै पर्वअघि मिठ्ठा बजारसम्म पुर्याउन सकिए अपेक्षित मूल्य पाइने किसान राजकिशोर महतो बताउँछन्। छठलाई केन्द्रित गरी बनाइएको मिठ्ठा (सक्खर) राम्रो मूल्यमा बिक्ने हुनाले उखु पेल्ने चटारो भएको महतोको भनाइ छ। अहिले १ क्विन्टल सख्खर बनाउन झण्डै ८ देखि १० क्विन्टल उखु चाहिन्छ। यसरी उखुको जात अनुसार उखुको तौलमा घटबढ हुने तथा उखु कलिलो भएका कारण बढी उखु लाग्ने गरेको सख्खर कारिगर मो जुमराती अन्सारी बताउँछन्। उनले भने, '९ क्विन्टल छिप्पीएको उखुमा एक क्विन्टल मिठा (सख्खर) तयार हुन्छ, तर अहिले उखु कलिलो भएर झण्डै १० क्विन्टलमा १ क्विन्टल मिठा तयार हुन्छ।' सामान्य रूपमा झण्डै ९० रूपैयाँको हाराहारीमा खुद्रा बिक्री हुने सख्खर अहिले छठमा झण्डै १२५ देखि १ सय ५० रुपैयाँसम्ममा बिक्री वितरण हुने गरेको छ।"
खुकुरी प्रहार गरेर काकाको हत्या,खोटाङ : खुकुरी प्रहार गरेर दिक्तेल रुपाकोट मझुवागढी नगरपालिका१३ नुनथलास्थित हाँबुका ५९ वर्षीय मानबहादुर राईको हत्या गरिएको छ। घरायसी विवादका क्रममा ४३ वर्षीय भतिजा पत्थरमान राईले आज प्रहार गरेको खुकुरीले काका मानबहादुरको गर्दनमा लाग्दा घटनास्थलमै मृत्यु भएको हो। मादक पदार्थले मातेर काकालाई खुकुरी प्रहार गर्ने पत्थरमानलाई पक्राउ गरी कानुनी कारबाही सुरु गरिएको जिल्ला प्रहरी कार्यालय खोटाङका प्रमुख प्रहरी नायब उपरीक्षक मञ्जिल मुकारुङले जानकारी दिए। घटनापछि पत्थरमानले काका मानबहादुरलाई खुकुरी प्रहार गरेर हत्या गरेको भन्दै रगताम्मे भएको खुकुरी बोकेर आफन्तलाई सुनाउँदै हिँडेपछि स्थानीय बासिन्दाले प्रहरीलाई खबर गरेका थिए। मृतक काका र भतिजाको आँगन एउटै छ। घटना भने भतिजा पत्थरमानको घरको सिकुवामा भएको स्थानीय बासिन्दा एवं राष्ट्रिय भूमि आयोग खोटाङका अध्यक्ष सुरेशकुमार राईले बताए। परिवारका सदस्य बाहिर रहेका मृतक मानबहादुर घरमा एक्लै बस्दै आएका थिए। एक्लै भएको समयमा हत्या गरिएका मानबहादुरको शव परीक्षणका लागि जिल्ला अस्पताल दिक्तेल लगेर राखिएको प्रहरीले जनाएको छ।
वनभोज खान गएका दुई किशोर भेरीमा बेपत्ता,भेरीगङ्गा : सुर्खेतमा वनभोज खान गएका दुई किशोर भेरी नदीमा बेपत्ता भएका छन्। पौडी खेल्ने क्रममा उनीहरू बगेर बेपत्ता भएका हुन्। बेपत्ता हुनेमा वीरेन्द्रनगर नगरपालिका३ का १८ वर्षीय दीपक थापा र १८ वर्षीय चन्द्र बिसी रहेका छन्। जिल्ला प्रहरी कार्यालयका प्रवक्ता एवं प्रहरी नायव उपरीक्षक सुरज कार्कीका अनुसार उनीहरूको समूह भेरीगङ्गा नगरपालिकाको सत्तरी नजिकै वनभोज खान गएको थियो। बेपत्ता खोजी गर्न नेपाल प्रहरी र सशस्त्र प्रहरीको टोली घटनास्थलमा गएको छ।
पर्सामा एमालेबाट राजीनामा दिएका ५४२ स्वतन्त्र उम्मेदवारको प्रचारमा,"काठमाडौं : पर्सामा नेकपा एमालेका ५४२ जनाले स्वतन्त्र उम्मेदवार जिताउ अभियान सुरु गरेका छन्। शनिबार पार्टीका मधेस प्रदेश कमिटी सदस्य तथा पर्सा निर्वाचन क्षेत्र नं १ का इन्चार्ज बाबुराम कौशिकको अध्यक्षतामा बसेको बैठकले सामूहिक राजीनामा दिएको घोषणा गर्दै अभियान सुरु गरेको हो। ५४२ ले पार्टी परित्यागको घोषणा गर्दै विज्ञप्तिमार्फत उक्त जानकारी दिएका हुन्। नेकपा एमालेका केन्द्रीय सल्लाहाकार परिषदका सदस्य कदम रसुल, तीन जना मधेस प्रदेश समिति सदस्य, संविधान सभा सदस्य फुलझरी देवी, इस्लाम हवारी लगायतले पार्टी परित्याग गरेका छन्। 'आगामी मंसिर ४ गते हूने निर्वाचनमा जनताको मम बुझेका इमान्दार र कर्मनिष्ठ उम्मेदवारको चयन गर्नुपर्नेमा हामी आवद्ध पार्टीका नेतृत्व जनहित तथा जनउत्तरदायी नभई जनभावना तथा पार्टीको मूल मर्मविपरीत गएकाले आजकै मितिदेखि पार्टी परित्याग गरेको घोषणा गर्दछौं', विज्ञप्तीमा भनिएको छ।"
भारतीय पक्ष र दार्चुलाका मृतक बालक महराका परिवारबीच सहमति,"दार्चुला : सडक निर्माणका क्रममा विष्फोट गराउँदा उछिट्टिएर आएको ढुंगाले लागेर मृत्यु भएका दार्चुलाका ९ वर्षीय बालक पवन महराको परिवारलाई भारतीय पक्षले क्षतिपूर्ति दिने भएको छ। भारतीय निर्माण कम्पनीले आफ्नो गल्ती भएको स्वीकार्दै मृतकका परिवारलाई क्षतिपूर्ति स्वरूप १६ लाख नेपाली रुपैयाँ दिने भएको हो। शनिबार दिनभर मृतकका परिवार र कम्पनीबीच छलफल भएपछि उनीहरूबीच यस्तो सहमति जुटेको हो। छलफलका क्रममा भारतीय सडक निर्माण कम्पनीले शुक्रबार भएको घटनामा आफ्नो गल्ती भएको स्वीकार गरेको छ। दार्चुलाका प्रमुख जिल्ला अधिकारी दीर्घराज उपाध्ययका अनुसार शनिबार दिनभर भएको छलफलबाट सहमति जुटेसँगै अब बालकको पोष्टमार्टम गरिने छ। पोष्टमार्टमका लागि शुक्रबार राति नै शव जिल्ला अस्पताल दार्चुलामा ल्याइएको छ। भारतले तावाघाटलिपुलेक सडक विस्तार गर्ने क्रममा विस्फोट गराउँदा उछिट्टिएको ढुङ्गा लागेर व्यास गाउँपालिका२, दुम्लिङ अरतौलीका ९ वर्षीय बालक महराको शुक्रबार मृत्यु भएको थियो। तम्बाकुनजिक थी खर्कबाट फर्कने क्रममा साढे ११ बजे पारिबाट आएको ढुंगा लागेर पवनको ज्यान गएको बुबा हिक्मत महराले बताए।"
"छठको रौनक बढ्यो, त्रियुगा नदी सिँगारिँदै","उदयपुर : साझा सांस्कृतिक धरोहरका रूपमा स्थापित छठ पर्वको तयारी पूरा भएको छ। सदरमुकाम गाईघाटस्थित त्रियुगा नदी किनारामा रातभर जाग्राम बसेर गरिने पूजाको घाट व्यवस्थापन लगायतका कामहरू पूरा भएको हो। नदी किनारामा विभिन्न स्टलहरू निर्माण गरी आकर्षक बनाइएको छ। नदी किनारामा दैनिकजसो सरसफाई, सम्याउने, प्रवेशद्वार निर्माण, छठ पूजामा चाहिने सामग्री किनबेचले छठको रौनक बढेको छ। छठ पूजा व्यवस्थापन समितिका अध्यक्ष चन्दनकुमार साहका अनुसार सामान्य प्राविधिक कामबाहेक सबै पूरा भएको छ। मुख्य घाट व्यवस्थापन, मूर्ति स्टल निर्माण, सांस्कृतिक कार्यक्रमका लागि मञ्च निर्माण, स्टल, मुख्य तथा सहायक प्रवेशद्वार, बिजुली बत्ती, साउण्ड सिस्टम लगायतका काम पूरा भएको उनले बताए। पूजा स्थल तथा तलाउका घाटहरूलाई आकर्षक रूपमा सजाइएको छ। नहाय खायसँगै सुरु हुने छठ पूजामा विशेषगरी उदाउँदो र अस्ताउँदो सूर्यलाई अर्घ दिने चलन छ। पर्वलाई विगत वर्षभन्दा अझ उत्कृष्ठ, व्यवस्थित र भव्य बनाउन आवश्यक अनुसार उपसमिति तयार गरी जिम्मेवारी बाँडफाँट गरिएको उनले बताए। कात्तिक १३ गते अर्थात आइतबार त्रियुगा नदी किनारामा अस्ताउँदो सुयलाई अर्घ दिई रातभर जाग्राम बसेर पूजाआरधना गरिने छठ पूजाका लागि करिब पाँच सय मिटर जग्गामा घाट व्यवस्थापन गरिएको समितिका सल्लाहकार संयोजक अध्यक्ष राजकुमार शर्माले जानकारी दिए। घाटमा एक हजार बढीले पूजा गर्न सकिने उनले बताए। समितिले बिहानैदेखि समाजसेवीको सहभागितामा नदी आसपासका क्षेत्रका फोहर सरसफाइ गरिरहेको छ। समितिका अध्यक्ष साहका अनुसार व्यापारीका लागि १० वटा स्टल, मूर्तिका लागि एक स्टल, मञ्च कार्यक्रमका लागि एउटा स्टल र बाँकी सबै पूजाका लागि घाट निर्माण गरिएको छ। यो वर्षको पर्वमा लोकसंस्कृति झल्कने गरी खुल्ला नृत्य तथा गायन प्रतियोगिता, मनोरञ्जनात्मक सांस्कृतिक कार्यक्रम, सम्मान लगायतका कार्यक्रम तय गरिएको उनले बताए। त्यसैगरी छठलाई लक्षित गर्दै चोकचोकका व्यापार व्यवसाय बढाइएको छ। छठका अवसरमा पूजा सामग्री तथा फलफूलको व्यापार ह्वात्तै बढेको छ। छठ पर्वमा केराको अत्यधिक प्रयोग हुन्छ। विशेषगरी केरा, नरिवल, उखु, सुन्तला, निबुवा, बेसार, चामल र गहुँको आँटा तथा गुंडबाट निर्मित ठकुवा, भुसुवा, पिरुकिया, गुणालगायत परम्परागत परिकारहरू यस पर्वमा प्रसादका रूपमा चढाइन्छ। केरा, नरिवल लगायत पूजा सामग्रीको आपूर्ति पूर्वी नेपालको भन्टावारी, त्रिवेणी, इनरुवा र भारदहसँगै भारतको आसाम, पटना, मोकामा, हांजीपुर, पश्चिम बंगाल, ठाकुरगंज तथा वीरपुरलगायत सहरबाट भित्रिने गरेको छठ पूजा व्यवस्थापन समितिका सल्लाहकार खेमनारायण यादव (राहुल)ले बताए। नहाय खायसँगै सुरु हुने छठ पर्वको दोश्रो दिन व्रतालुहरू दिनभर उपवास बसी राति गुलियो पुरी, खीर, नुन नहालेको तरकारी खाने गर्दछन्। जसलाई स्थानीय भाषामा 'षडना' भनिन्छ। षडनाको प्रसाद सपरिवार सँगै बसेर खाने चलन छ। षडनापछि निराहार व्रत बस्नेहरूले भोलिपल्ट अस्ताउँदो सूर्य पूजा र पर्सिपल्ट बिहान उदाउँदो सूर्यलाई अर्घ दिई पर्व समापन गर्ने प्रचलन रहेको छ।"
यी हुन् माओवादीको कारबाहीमा परेका पाँच नेता,"काठमाडौं: पार्टी र गठबन्धनका उम्मेदवारविरुद्ध स्वतन्त्र उम्मेदवारी दिने नेकपा माओवादी केन्द्रका पाँच नेता साधारण सदस्यसमेत नरहने गरी कारबाहीमा परेका छन् । माओवादीले प्रतिनिधिसभा र प्रदेशसभा सदस्यमा स्वतन्त्र उम्मेदवारी दिएका केन्द्रीय सदस्य हेमराज भण्डारी, अशोककुमार मण्डल, वीरेन्द्र यादव, दीपेन्द्रबहादुर पुन मगर र केन्द्रीय लेखा परीक्षण आयोगका सदस्य काशिचन्द्र बराललाई कारबाही गरेको हो । माओवादी अध्यक्ष पुष्पकमल दाहाल प्रचण्डले सम्बन्धित प्रदेश समितिका इन्चार्जअध्यक्षको नाममा विशेष परिपत्र गर्दै उनीहरूलाई कारबाही गरिएको जनाएका छन् । भण्डारीले धनकुटाबाट, मण्डलले सप्तरी क्षेत्र नं १ र बरालले कालिकोटबाट प्रतिधिसभातर्फ स्वतन्त्र उम्मेदवारी दिएका थिए । त्यस्तै यादवले मधेस प्रदेशअन्तर्गतको पर्सा निर्वाचन क्षेत्र नं ४ (१) र मगरले रोल्पा क्षेत्र नं १ (२) बाट पार्टी र गठबन्धनका उम्मेदवारका विरुद्ध स्वतन्त्र उम्मेदवारी दिएका थिए । माओवादीले पार्टीका प्रदेश समिति सदस्यहरू गठबन्धनका विरुद्ध स्वतन्त्र उम्मेदवार रहेको भएमा वा त्यस्ता उम्मेदवारको प्रस्तावक र समर्थक रहेको भएमा तत्काल केन्द्रीय कार्यालयमा कारबाहीका लागि सिफारिस गर्न सम्बन्धित प्रदेश समितिलाई निर्देशन दिएको छ ।"
डा तोसिमा कार्कीको उम्मेदवारी खारेज,"काठमाडौं : निर्वाचन आयोगले ललितपुर निर्वाचन क्षेत्र नं ३ का प्रतिनिधि सभा सदस्य उम्मेदवार डा तोसिमा कार्कीको उम्मेदवारी खारेज गरेको छ। राष्ट्रिय स्वतन्त्र पार्टीबाट उम्मेदवारी दिएकी उनी नेपाल मेडिकल काउन्सिलको निर्वाचित सदस्य भई लाभको पदमा बहाल रहेकाले आयोगले उम्मेदवारी खारेज गरेको हो। उनको उम्मेदवारी खारेज गरी पाउँ भनी मुख्य निर्वाचन अधिकृतको कार्यालय ललितपुरमा उजुरी पेश भएकोमा सो उजुरीका सम्बन्धमा प्रतिनिधि सभा सदस्य निर्वाचन ऐन, २०७४ को दफा १५ को उपदफा (२) मा भएको कानूनी व्यवस्था बमोजिम मुख्य निर्वाचन अधिकृतको कार्यालय ललितपुरबाट सम्बन्धित उम्मेदवारलाई स्पष्टीकरण सोधी निर्णयका लागि आयोगमा स्पष्टीकरण सहितको कागजातहरू पठाएको थियो।"
"भारतको बिहारमा आगलागी, ३० जना घाइते",नयाँ दिल्ली : भारतको पूर्वी राज्य बिहारको एक आवासीय भवनमा शनिबार आगलागी हुँदा कम्तीमा ३० जना घाइते भएका छन्। बिहारको राजधानी पटनाबाट करिब ९४ किलोमिटर दक्षिणमा पर्ने औरंगाबाद जिल्लाको शाहगञ्ज इलाकामा आगलागी भएको हो। अधिकारीहरूका अनुसार विद्युत चुहावट भई सुरु भएको र पछि त्यहाँ रहेको ग्यास सिलिण्डर विस्फोट भएको थियो। आगलागी पछि प्रहरी र दमकल विभागका अधिकारीहरू उद्धारका लागि घटनास्थलमा पुगेका थिए। आगो निभाउने क्रममा सात जना प्रहरी र केही स्थानीयवासीसमेत घाइते भएका समाचारमा जनाइएको छ।
हेटौंडामा छठ पर्वको तयारी (फोटोफिचर),हेटौंडा : बागमती प्रदेशको राजधानी हेटौंडामा पछिल्लो केही वर्षयता छठ पर्वलाई महत्वका साथ मनाउने गरिएको छ। हेटौंडा१ राप्ती नदी तटमा छठ पर्वको तयारी पूरा भएको छठ पूजा व्यवस्थापन समितिका सचिव नन्दलाल दासले जानकारी दिए। उनका अनुसार राप्तीतट सम्याएर ६ सय फिट लामो पण्डाल निर्माण गरिएको छ। पूर्वपश्चिम राजमार्ग अन्तर्गतको सडकखण्डबाट राप्तीतटतर्फ जाने बाटामा टेन्ट र ध्वजासहितको गेटहरू निर्माण गरिएको छ। पूजाका लागि आउने भक्तजनहरूका लागि पानी तथा सीतबाच बँच्न नदि किनारामा पाल टाँगिएको छ। पूजा अवलोकन गर्न आउने पर्यटकहरूका लागि विभिन्न कलात्मक मूर्तिहरू सजाइएको छ भने सेल्फी जोन निर्माण गरिएको छ। अस्ताउँदो सूर्यको उपासना गरेर सुरु हुने छठ उदाउँदो सूर्यलाई अघ्र्य दिएपछि सम्पन्न हुने गर्दछ। यस वर्ष राप्तीतटमा हजारौँको संख्यामा श्रद्धालु भक्तजनहरूको उपस्थिति रहने पूजा व्यवस्थापन समितिका सचिव दासले बताए।
दुई मोटरसाइकल ठोकिँदा एक जनाको मृत्यु,काठमाडौं : सिन्धुलीको हरिहरपुरगढी गाउँपालिका३ मा आज दुईवटा मोटरसाइकल आपसमा ठक्कर खाँदा एक जनाको मृत्यु भएको छ। दुर्घटनामा ना ३३ प ४७६० नम्बरको मोटरसाइकलका चालक स्थानीय ५० वर्षीय विश्व कुमार श्रेष्ठको मृत्यु भएको हो। गम्भीर घाइते भएका श्रेष्ठको उपचारका क्रममा सामुदायिक अस्पतालमा हेटौंडामा मृत्यु भएको हो। मकवानपुरबाट काठमाडौं आउँदै गरेको ना ५१ प ७६३९ नम्बरको मोटरसाइकल र विपरीत दिशाबाट जाँदै गरेको ना ३३ प ४७६० नम्बरको मोटरसाइकल आज शनिबार बिहान पौने ९ बजे आपसमा ठक्कर खाएका हुन्। दुवै मोटरसाइकल र अर्का चालकलाई प्रहरी चौकी हरिहरपुरगढीले नियन्त्रणमा लिएको छ।
आईसीसी टी२० : श्रीलंकामाथि न्यूजिल्याण्डको सहज जित,काठमाडौं: आईसीसी टी२० को आजको खेलमा न्यूजिल्याण्डले श्रीलंकामाथि सहज जित निकालेको छ । न्यूजिल्याण्डले श्रीलंकालाई ६५ रनले पराजित गरेको हो । न्यूजिल्याण्डले दिएको १६८ रनको लक्ष्यसहित जवाफी ब्याटिङमा उत्रिएको श्रीलंका १९ ओभर २ बलमा अलआउट हुँदै १०२ रनमा सीमित भयो । श्रीलंकाका लागि कप्तान डसुन शनकाले सर्वाधिक ३५ रन जोडे । भानुका राजपाक्षेले ३४ रन जोडे । अन्य ब्याट्सम्यानले भने दोहोरो अंक जोड्न सकेनन । श्रीलंकालाई सस्तैमा रोक्न न्यूजिल्याण्डका ट्रेन्ट बोल्टले ४ विकेट लिए । मिचेल स्टाननरले २ विकेट लिए । त्यसअघि पहिले ब्याटिङ गरेको न्यूजिल्याण्डले २० ओभरमा ७ विकेट गुमाएर १६७ रन जोडेको थियो । न्यूजिल्याण्डका ग्लेन फिलिप्सले १ सय ४ रनको शतकीय इनिङ खेले । श्रीलंकाका लागि कसुन राजिथाले २ विकेट लिए । प्रतियोगितामा दोस्रो जितसहित समूह १ को शीर्षस्थानको न्यूजिल्याण्डले ५ अंक जोडेको छ । श्रीलंका २ अंकसहित पाँचौं स्थानमा छ ।
मोटरसाइकलको चक्कामा सल बेरिएर हात चुँडियो,"दुलेगौँडा: मोटरसाइकलको चक्कामा सल बेरिएर एक महिलाको हात चुँडिएको छ । तनहुँको ऋषिङ गाउँपालिका१, झापुटारमा मोटरसाइकलमा सवार २९ वर्षीया रेणु थापाको मोटरसाइकलको चक्कामा सल बेरिदाँ हात चुँडिएको हो । शनिबार व्यास नगरपालिका५ पाटनबाट झापुटार आउँदै गरेको ग १७ प ३४७२ नम्बरको मोटरसाइकलमा रेणुको सल बेरिएको थियो । दिदीको छोरासँग बाइकमा सवार उनको बायाँ हात कुहिनोभन्दा तलबाट चुँडिएको जिल्ला प्रहरी कार्यालय तनहुँले जनाएको छ । घाइते थापाकी छोरी र चालक भने सकुशल छन्। मोटरसाइकलमा सवार थापा मात्रै बाइकबाट लडेकी थिइन् । घाइते थापाको दमौली अस्पतालमा सामान्य उपचारपछि थप उपचार गर्न हेलिकप्टरबाट काठमाडौँ लगिएको छ ।"
कांग्रेसको विदेश नीति स्वतन्त्र र सन्तुलित हुने,"काठमाडौं: नेपाली कांग्रेसले स्वतन्त्र र सन्तुलित विदेश नीति अवलम्बन गर्ने प्रतिबद्धता जनाएको छ । शनिबार आगामी निर्वाचनको चुनावी संकल्पपत्र सार्वजनिक गर्दै कांग्रेसले अन्तर्राष्ट्रिय कानून र विश्व शान्ति तथा सहअस्तित्वसहितको मार्गनिर्देशक नीति अनुसरण गरी स्वतन्त्र र सन्तुलित विदेश नीति अख्तियार गर्ने जनाएको छ । संकल्पपत्रमा भनिएको छ, भौगोलिक दृष्टिले देशहरू ठूलो वा सानो भए पनि, आर्थिक दृष्टिले विपन्न वा समृद्ध भए पनि तथा सैन्य दृष्टिले शक्तिशाली वा कमजोर जे भए पनि सार्वभौमिकताका दृष्टिले सबै देशहरू समान हुने भएकाले सार्वभौम समानताको सिद्धान्तको आधारमा विदेश नीति तर्जुमा गर्ने छ । सार्वभौमिकता, वहुलवाद, स्वतन्त्रता, लोकतान्त्रिक प्रणाली, विधिको शासन, अन्तर्राष्ट्रिय कानून, मानव अधिकार, लोकतान्त्रिक मूल्य(मान्यता तथा जनताका नैसर्गिक अधिकारलाई प्रमुख मापदण्ड निर्धारण गर्दै नेपाल पक्ष राष्ट्र भएका अन्तर्राष्ट्रिय कानून, महासन्धि, अभिसन्धि र अनुबन्धहरूलाई आधारभूत सिद्धान्तका रूपमा अनुसरण गर्ने छ । घोषणापत्रमा २१ औँ शताब्दीका आर्थिक शक्ति केन्द्र हुने प्रक्षेपण गरिएका छिमेकीबीच कूटनीतिक सन्तुलन कायम गरी बहुआयामिक (कूटनीतिक, आर्थिक, सामाजिक, साँस्कृतिक, व्यापारिक) सम्बन्धलाई अझ घनिष्ट र प्रगाढ बनाउँदै पारस्परिक हित र समान लाभका आधारमा दुवै देशको विकासबाट अधिकतम लाभान्वित हुने नीति अंगीकार गरिने भनिएको छ । आर्थिक कूटनीतिमार्फत् वैदेशिक सहायता, लगानी र बजार पहुँच अभिवृद्धि गर्ने नीति लिदै व्यापारिक ऋण भन्दा सहुलियतपूर्ण ऋण वा अनुदानलाई विशेष प्राथमिकता दिइने उल्लेख छ । कांग्रेसले भूपरिवेष्ठित देशले पाउने निर्वाध व्यापार तथा पारवहन सुविधाको प्रत्याभूति गर्नुका साथै व्यापार तथा पारवहन सन्धिबाट अधिकतम लाभ लिन भौतिक पूर्वाधार विस्तार गरी अन्तर्राष्ट्रिय व्यापार र पारवहनलाई विविधीकरण गर्ने नीति अख्तियार गर्ने चुनावी प्रतिबद्धता गरेको छ । चुनावी संकल्पपत्रमा भनिएको छ,कुनै पनि देशसँग प्रतिरक्षा, सैन्य तथा सुरक्षा साझेदारी वा गठबन्धन नेपालको नीति नभएको वास्तविकताप्रति नेपाली कांग्रेसको दृष्टिकोण स्पष्ट छ । त्यसैले कुनै पनि प्रकृतिको प्रतिरक्षा, सैन्य तथा सुरक्षा सवाल तथा शक्ति राष्ट्रहरू बीचको सामरिक प्रतिस्पर्धामा नेपाल प्रत्यक्ष वा परोक्ष संलग्न हुने छैन । जलवायु परिवर्तनको कारणले विश्वव्यापीरूपमा सृजना भएको वातावरणीय संकट समाधान गर्न हरित कूटनीति अनुसरण गरी नेपालले अन्तर्राष्ट्रिय मञ्चमा प्रभावकारी र नेतृत्वदायी भूमिका निर्वाह गर्ने छ । सन् २०२६ मा राष्ट्रसंघको परिभाषा अनुसारको अतिकम विकसित राष्ट्रको श्रेणीबाट नेपालको स्तरोन्नति हुँदै गर्दा विकास अनुदान र सहुलियतपूर्ण अन्तर्राष्ट्रिय बजार पहुँचमा हुने नियमित संक्रमणको सहज व्यवस्थापन गर्ने कांग्रेसको योजना छ । घोषणापत्रमा भनिएको छ, परिवर्तित सन्दर्भमा विश्वव्यापी रुपमा नै पब्लिक डिप्लोमेसी (सार्वजनिक शैलीमा गरिने कूटनीति) र (सफ्ट पावर) (सौम्य शक्ति) प्रभावशाली कूटनीतिक अस्त्रको रूपमा स्थापित भएकाले उक्त अस्त्रहरूको अधिकतम अभ्यास गरिने छ । श्रम कूटनीति मार्फत् वैदेशिक रोजगारीलाई सुरक्षित, सम्माजनक र मर्यादित बनाउँदै विदेशमा कार्यरत नेपाली नागरिकको पेशागत हक र सुरक्षालाई सुनिश्चित गर्न विदेशस्थित कूटनीतिक नियोगलाई थप प्रभावकारी रूपमा परिचालित गरिने छ ।"
पीएम कप क्रिकेट भोलिदेखि,"काठमाडौं: पीएम कप क्रिकेट प्रतियोगिता भोलिदेखि हुने भएको छ । प्रतियोगिता कात्तिक २६ गतेसम्म सञ्चालन हुनेछ । नेपाल क्रिकेट संघ क्यानको आयोजनामा हुने प्रतियोगिता त्रिवि क्रिकेट मैदान र मुलपानी क्रिकेट मैदानमा हुनेछ । प्रतियोगितामा १० टोलीको सहभागिता रहनेछ । क्यानले १० टोलीलाई दुई समूहमा विभाजन गरेको छ । समूह ए मा नेपाल एपीएफ, त्रिभुवन आर्मी क्लब, कर्णाली प्रदेश, गण्डकी प्रदेश, सुदूरपश्चिम प्रदेश छन् । समूह बी मा नेपाल पुलिस क्लब, बागमती प्रदेश, लुम्बिनी प्रदेश, मधेश प्रदेश, प्रदेश १ छन् । प्रतियोगिताको उद्घाटन खेल त्रिवि क्रिकेट मैदानमा एपीएफ क्लब र त्रिभुवन आर्मी क्लबबीच हुनेछ । सोही दिन मुलपानी क्रिकेट मैदानमा मैदानमा पुलिस क्लब र बागमती प्रदेश भिड्नेछन् ।"
"फिलिपिन्समा आँधीबाट ४७ जनाको मृत्यु, ६० बेपत्ता",एजेन्सी: भीषण वर्षापछिको बाढी पहिरोमा परी फिलिपिन्समा ४७ जनाको मृत्यु भएको छ। ६० जनाभन्दा बढी बेपत्ता भएका छन् । बिहीबार रातिदेखि शुक्रबार बिहानसम्म परेको आँधीहुरीसहितको मुसलधारे वर्षाले दक्षिणी फिलिपिन्सका तीनवटा शहर अधिक प्रभावित भएका छन् । मुस्लिम मिन्डानाओ (बीएआरएमएम) को बाङ्सामोरो स्वायत्त क्षेत्रका आन्तरिक एवं स्थानीय सरकार मन्त्री नागुइब सिनारिम्बोका अनुसार दातु ओडिन सिनसुआतमा ४२ जनाको मृत्यु भएको छ । पूर्वी प्रान्त क्यामेरिन्स सुरमा शनिबार बिहान आएको आँधी नाल्गामा परेर पाँच जनाले ज्यान गुमाएका छन् । बाढी प्रभावित क्षेत्रमा उद्धारका काम जारी रहेकाले मृत्यु हुनेको सङ्ख्या अझै बढ्न सक्ने जानकारी उनले दिएका छन् । कुसियोङमा एघार जना बालबालिकाको शव उद्धारकर्मीले माटोको ढिस्कोबाट निकालेका उनले बताए । कुसियोङका ६० जना हराइरहेका छन् । मागुइन्डानाओ प्रान्तीय विपद् जोखिम न्यूनीकरण तथा व्यवस्थापन कार्यालयका प्रमुख नसरुल्लाह इमामले स्थानीय बासिन्दाको उद्धारका निम्ति सेना र प्रहरी तैनाथ गरिएको बताएका छन् । हालसम्म सात हजारभन्दा बढी बाढी पीडितलाई सुरक्षित स्थानमा स्थानान्तरण गरिएको छ । फिलिपिन्समा यो वर्षको बाढीपहिरामा परी दुई सय ४० जनाभन्दा बढीको मृत्यु भइसकेको छ ।
एमाले उम्मेदवारहरू नदी सरसफाईमा जुटे,"उदयपुर : नेकपा एमालेका उम्मेदवारहरू त्रियुगा नदी किनार सरसफाईमा जुटेका छन्। पार्टीका कार्यकर्ता लिएर सदरमुकाम नजिकको छठ पूजास्थल त्रियुगा नदी पुगेका प्रतिनिधि सभा सदस्य क्षेत्र नं १ का उम्मेदवार मन्जुकुमारी चौधरी र सोही क्षेत्रको प्रदेश सभा सदस्य २ का उम्मेदवार ईश्वरमणि राउत सरसफाईमा जुटेका हुन्। छठ पूजास्थल सरसफाईमा व्यवस्थापन समिति, सर्वसाधारण, सामाजिक अयियन्ताहरू जुटिरहेका बेला उम्मेदवार द्वय कार्यकर्ता लिएर पुगेका हुन्। आयोजकसँगै सरसफाईमा जुटेका उनीहरूले सबै समुदायको आश्था र सांस्कृति धरोहरका रूपमा रहेको छठ पूजामा आफूहरू रहने र रचनात्मक सहयोग गर्ने बताए। प्रतिनिधि सभा सदस्य उम्मेदवार चौधरीले आफूले दुई दशक बढी समयदेखि बर्सेनि छठ पर्वमा व्रत बसी पूजा आरधना गर्ने गरेको बताइन्। उनले विगतका वर्षमा छठ पर्व एउटा निश्चित समुदाय मात्र भन्ने बुझाई पछिल्लो समय हराएको र सबैको साझा पहिचानका रूपमा स्थापित भएको बताए। प्रदेश सभा सदस्य उम्मेदवार राउतले पछिल्लो समय मुलुकमा सबै धर्म जातजातिका पर्वहरू साझा पहिचानका रूपमा स्थापित भएको बताए। धार्मिक आश्था र संस्कृतिको संरक्षणमा जोड दिँदै राउतले संस्कृतिले नै सबै नेपालीलाई एउटै मालामा बुन्ने गरेको उदाहरण दिए। त्यस अवसरमा उम्मेदवार द्वयले संस्कृति संरक्षण र विकासका लागि आफ्नो उम्मेदवारी रहेको बताए। झाडु लिएर पुगेकी त्रियुगा नगरपालिकाका निवर्तमान उपमेयर देवीकुमारी चौधरी पनि उम्मेदवार सँगसँगै सरसफाईमा जुटेकी थिइन्।"
कर छुट गरी उद्योगलाई बाच्ने वातावरण बनाउन माग,"भक्तपुर : भक्तपुरका इँटा उद्योगीहरूले इँटाभटामा स्थानीय सरकारबाट लगाउने करमा छुट दिन अनुरोध गरेका छन्। यो वर्ष व्यवसाय नै बन्द गर्नुपर्ने जस्तो गम्भीर संकट आएकाले कर छुट गरी उद्योगलाई बाच्ने वातावरण बनाउन उनीहरूले नगरपालिकाहरूसँग अनुरोध गरेका हुन्। भक्तपुर इँटा उद्योग व्यवसायी संघका अनुसार जिल्लाभरिमा गत वर्ष ६२ वटा इँटाभटाहरू सञ्चालित थिए। तर यो वर्ष झण्डै आधाजसो इँटाभटाहरू बन्द हुने अवस्थामा पुगेको जनाइएको छ। गत वर्षकै इँटा बिक्री हुन बाँकी रहेकाले पुँजी अभावमा इँटा उद्योग बन्द हुने क्रममा पुगेको उद्योगीहरूले बताएका हुन्। 'लगानी सबै इँटामा परेको छ, जुन बिक्री नभएर गोदाममै थाँती परेको छ, उनीहरूको सामूहिक भनाइ छ, 'यो वर्ष पनि सञ्चालन गर्न पैसा त चाहियो, त्यही कारण यो वर्ष आधाआधी इँटाभटा चलाउन नसक्ने अवस्था आएको छ।' जिल्लामा प्रत्येक वर्ष सबै इँटाभटाहरूबाट गरेर २० करोड इँटाहरू उत्पादन हुने तथ्यांक छ। यसहिसाबले अझै १० करोड इँटाहरू बिक्री हुन बाँकी छन्। जिल्लामा भक्तपुर, मध्यपुर थिमि, चाँगुनारायण र सूर्यविनायक गरी चारवटा नगरपालिका छन्। तीमध्ये इँटाभटा भने चाँगुनारायण र सूर्यविनायक दुई वटा मात्रै नगरपालिकामा छन्। भक्तपुर र मध्यपुर थिमि दुई वटा पुराना नगरपालिकाहरूमा खुला ठाउँको अभावमा त्यहाँ इँटाभटाहरू छैनन्। चाँगुनारायण नगरपालिकाले एउटा सिजनमा एउटा इँटाभटाबाट सात लाख रुपैयाँ कर उठाउँदै आएको छ। यसअघि यी दुवै नगरपालिकाहरू नबनी गाविस रहँदा उद्योगीहरूले तत्कालीन जिल्ला विकास समितिलाई एक सिजनमा ५० हजार रुपैयाँ तिर्थे। तर २०७४ सालको स्थानीय निकायको निर्वाचनसँगै नगरपालिकाले प्रति इँटाभटा एक सिजनमा ५० हजारबाट बढाएर एकैपटक तीन लाख लिए। यही बीचमा तीन लाखबाट बढाएर पाँच लाख हुँदै पछिल्लो सिजनसम्ममा प्रति इँटाभटा सात लाख लिएका थिए। भक्तपुर इँटा उद्योग व्यवसायी संघका अध्यक्ष नातिभाइ ह्योम्वाले यो वर्ष यति धेरै कर नगरपालिकाहरूलाई तिर्न नसकिने बताए। 'त्यसै त हामी आधा उद्योग बन्द गर्नुपर्ने अवस्थामा पुगेका छौं, उनले भने, त्यसमाथि यति धेरै कर तिरेर हामी चलाउन सक्ने अवस्थामा छैनौं।' त्यही कारण यो वर्ष विशेष छुट दिन उनले नगरपालिकाहरूसँग अनुरोध गरे। उनका अनुसार उपत्यका बाहिरका कति ठाउँमा इँटा उद्योगीहरूसँग कर नै लिएका छैनन् भने लिएका कति ठाउँहरूमा पनि प्रतिइँटा उद्योग एक सिजनमा पाँच दस हजारमै सीमित छ। भक्तपुरमा मात्रै नभई देशैभर इँटाभटाको मौसम मंसिरबाट सुरु हुने गर्दछ। इँटाभटा चलाउने कि नचलाउने भने दोधारमा रहेर अहिले इँटाभटाको सिजन सुरु भएको छैन। काठमाडौं उपत्यकामा धान काटन सकेसँगै ती खेतहरूका ठाउँठाउँमा धमाधम काँचो इँटा पार्ने काम सुरु भएका हुन्छन्। तर यो वर्ष सुरु हुन सकेको छैन। यो वर्ष आधा उद्योगहरूले माघ १ गतेदेखि मात्रै इँटा पोल्न सुरु गर्ने तालिका बनाइएका छन्। साथै इँटा पोल्न बन्द गर्ने समय पनि यो वर्ष छिटै गरेर चैतमै टुंगाउने तालिका बनाइएको छ। नभए अरू वर्षहरूमा भए जेठसम्म इँटा पोल्ने काम हुन्छ। यस हिसाबले आधा इँटा उद्योगहरू चल्ने र चलेका उद्योगहरूबाट पनि अन्य वर्षहरूमा भन्दा आधा कम मात्रै इँटा उत्पादन गर्ने योजना संघले राखेको छ। काँचो इँटा पुग्ने मात्रामा भएपछि इँटाभटामा आगो लगाई पोल्ने काम सुरु हुन्छ। इँटाको यो मौसम अहिलेदेखि वैशाख महिनासम्म चल्ने गर्दछ। वैशाखपछि भने ती इँटा पार्ने खल (खाल) हरूमा असारमा धान रोपिने गर्दछन्। एउटै इँटाभटाका लागि पनि सयौं इँटा पार्ने परिवार संलग्न हुन्छन्। यस हिसाबले अहिले यहाँका इँटाभटामा हजारौं परिवार इँटा पार्ने काममा संलग्न हुन्छन्। इँटा पार्न उपत्यका नजिकका काभ्रे, रामेछाप, सिन्धुलीलगायत दाग, रोल्पा, रुकुमलगायतका देशभरबाट मजदुर इँटाभटामा आएका हुन्छन्। इँटाभटामा नेपालीका साथै चिम्नीमा बस्न भारतीय नागरिकहरू पनि आउने गर्दछन्। जिल्लाभरिमा झण्डै तीन हजार भारतीय नागरिक आउने गरेको तथ्यांक छ। भारतीय मजदुरहरू विशेष गरेर इँटाभट्टामा इँटा पोल्ने, पोलिसकेको इँटा बजारमा पठाउनका लागि इँटाभट्टाबाट बाहिर निकाल्ने र बोक्नेलगायतका कार्यमा संलग्न हुन्छन्। काममा आउने सबैजना स्थानीयस्तरमै काँचो इँटाबाट अस्थायी टहरा (छाप्रो) बनाइ मौसमी काम गर्ने ठाउँमै बस्छन्।"
"भ्रष्टाचार, अनियमितता अन्त्यका लागि एमाले : नेता बस्नेत","भक्तपुर : एमाले युवा नेता महेश बस्नेतले भ्रष्टाचार, अनियमितता अन्त्यका लागि एमालेको विकल्प नभएको दावी गरेका छन्। नेकपा एमाले जिल्ला कमिटी भक्तपुरले शनिबार सूर्यविनायकमा गरेको कार्यक्रममा उनले शिक्षा, स्वास्थ्य, पर्यटकीय, धार्मिक तथा सांस्कृतिक रूपान्तरणको साथसाथै व्यापक मात्रामा रोजगारीका लागि लाग्नुपर्ने आवश्यकता एमालेको काँधमा आएको बताए। त्यसका लागि औद्योगिकरणको अभियान, कला, संस्कृतिलाई जर्गेना गर्नुपर्ने उनले बताए। जनताको हितमा काम गर्ने एमाले मात्र भएको उल्लेख गर्दै उनले सामाजिक न्यायको पक्षमा काम गर्ने प्रतिवद्धता जनाए। हिजो सिंदरवारले नदेखे पनि एमालेले सिंहदरवारले भक्तपुरलाई खोज्ने अवस्थामा बनाएको दावी गर्दै उनले अब भक्तपुरले सिंहदरवारको नै नेतृत्व गर्ने क्षमताको विकास गरेको बताए। भक्तपुरमा विकासमा कायापलट भएको उल्लेख गर्दै उनले आधुनिक विकास अबको एमालेको अभियान हुने बताए। युवालाई रोजगारी सिर्जना गर्नुपर्ने अहिलेको आवश्यकता रहेको औल्याउँदै उनले बताए।"
२ करोड ३६ लाख मतपत्र छपाइ,"काठमाडौं : निर्वाचन आयोगले हालसम्म पहिलो हुने निर्वाचित हुने प्रणालीका लागि दुई करोड ३६ लाख ८० हजार ५०० मतपत्र छपाइ गरेको छ। निर्वाचन आयोगले पहिलो हुने निर्वाचित हुने प्रणालीका लागि प्रतिनिधि सभातर्फ एक करोड १८ लाख ९८ हजार र प्रदेश सभातर्फ एक करोड १७ लाख ८२ हजार ५०० मतपत्र छपाइ सम्पन्न भएको छ। कात्तिक १३ गते सुदूरपश्चिम प्रदेशका कैलाली, कञ्चनपुर, अछाम, डोटी, डडेलधुरा, बझाङ, बैतडी र दार्चुलामा पहिलो हुने निर्वाचित हुने प्रणालीतर्फको मतपत्र ढुवानी हुनेछ। यसैगरी यी जिल्लामध्ये समानुपातिकतर्फको मतपत्र ढुवानी हुन बाँकी रहेका जिल्लामा समानुपातिकतर्फको पनि मतपत्र ढुवानी हुनेछ। साथै यी जिल्लामा अस्थायी मतदाताका लागि आवश्यक पर्ने समानुपातिक निर्वाचन प्रणालीतर्फको मतपत्र पनि ढुवानी हुनेछ।"
गृहमन्त्रीले भने अब रसायनीक मलको अभाव हुँदैन,बुटबल: गृहमन्त्री बालकृष्ण खाणले अब रसायनीक मलको अभाव हुन नदिने गरी सरकारले काम गरिरहेको बताएका छन् । किसानले खेती लगाउने सिजनमा मल अभाव हुन नदिन नेपाल सरकारले भारत सरकारसँग जिटुजीमार्फत रसायनीक मल खरीद प्रक्रीया अगाडी बढाएको बताए । दीर्घकालीन रुपमा मलको अभाव हुन नदिन सरकारले स्वदेशमै रसायनीक मल कारखाना स्थापना गर्ने योजना ल्याएको पनि उनले बताए । सत्ता गठबन्धनले शनिबार भैरहवामा आयोजना गरेको कार्यक्रममा गृहमन्त्रीले रुपन्देहीको कृषि क्षेत्रलाई उच्च प्राथमिकतामा राख्दै सरकारले देशकै ठुलो कृषि थोक हाटबजार संकलन तथा बिक्री केन्द्र स्थापना गर्न लागेको बताए ।
सबै स्थानीय तहमा इन्टरनेटको पहुँच पुर्याउने कांग्रेसको प्रतिबद्धता,"काठमाडौं: नेपाली कांग्रेसले सूचना प्रविधिलाई प्राथमिकता दिदैं चुनावी प्रतिबद्धता सार्वजनिक गरेको छ । कांग्रेसले शनिबार घोषणापत्र सार्वजनिक गर्दै सबै स्थानीय तहलाई उच्च गतिको इन्टरनेट नेटवर्कको पहुँचमा पुर्याउने प्रतिबद्धता जनाएको हो । टेलिमेडिसिन केन्द्रको स्थापना र सातै प्रदेशमा सूचना ज्ञान पार्क स्थापना गर्ने योजना कांग्रेसको छ । निर्यातमुखी डिजिटलाइजेशनलगायत सूचना संचार क्षेत्रमा २ लाख युवालाई संलग्न गराइने योजना घोषणापत्रमा उल्लेख छ । विज्ञान, प्रविधि, संचार र डिजिटलाइजेशनलाई प्राथमिकतामा राखेको कांग्रेसले नेपाली नागरिकताको प्रमाणपत्र, जग्गाको नामसारी, सवारी चालक अनुमतिपत्र बाहेकका अन्य सम्पूर्ण सेवालाई सूचना प्रविधिको माध्यममार्फत् सेवाग्राहीलाई घरमै उपलब्ध हुने प्रणालीको विकास गरिने योजना अघि सारेको छ । घोषणापत्रमा भनिएको छ,नेपाललाई नवीनतम प्रविधिमैत्री बनाउन वर्तमान दर्ता, कर, निर्यात, प्रतिलिपि अधिकार, साझेदारी र वैदेशिक लगानीको सीमालगायतका नीतिगत प्रक्रियामा सहजीकरण गरिने छ । सरकारी निकायमा गरिने प्रशासनिक तथा वित्तीय कारोवार, सम्पूर्ण कर प्रणाली र बैंकिंङ्ग प्रक्रियालाई विद्युतीय प्रणालीमार्फत् विस्तार गरिने छ । देशका सम्पूर्ण भागमा राष्ट्रिय भुक्तानी प्रणाली पुर्याएर डिजिटल भुक्तानीलाई व्यवसायी तथा व्यक्तिको क्रेडिट इतिहाससँग जोडेर त्यसकै आधारमा वित्तीय संस्थाबाट ऋण उपलब्ध गराउने प्रणालीको विकास गरी नगदरहित वित्तीय कारोबार सहितको डिजिटल नेपाल निर्माण गरिने छ । सातै प्रदेशका राजधानी शहरमा सूचना ज्ञान पार्क स्थापना गरिने कांग्रेसको घोषणापत्रमा उल्लेख छ । यस्ता शहरहरूमा स्टार्ट अप विजनेस सेन्टरहरू स्थापना गरी डिजिटल सीप मार्फत् उद्यमशीलताको विकास गरिने भनिएको छ । देशभरका सम्पूर्ण नेपालीका लागि २४ सै घण्टा टेलिमेडिसिन सेवा उपलब्ध गराउनको लागि टेलिमेडिसिन केन्द्रको स्थापना गरिने र प्रत्येक व्यक्तिलाई बायोमेट्रिक परिचयपत्र नम्बरको आधारमा सबै स्वास्थ्य संस्थाले हेर्न सक्ने बनाइने कांग्रेसको योजना छ । घोषणापत्रमा भनिएको छ, सूचना प्रविधि तथा डिजिटल सेवाका सम्बन्धमा पहुँच र जानकारी नभएका तथा अन्य नागरिकलाई सार्वजनिक सेवाहरू उपलब्ध पुयाउनको लागि स्थानीय सरकारसँगको समन्वय तथा सहकार्यमा भूगोलको अवस्था र जनसंख्याको अनुपातमा देशभरी डिजिटल नागरिक सेवा केन्द्रहरूको स्थापना गरिने छ । जन्मदर्ता, विद्यालय भर्ना तथा स्वास्थ्य सेवा लगायतका छरिएका वैयक्तिक विवरण एउटै डिजिटल प्लेटफर्ममा उपलब्ध हुने व्यवस्था गरी त्यसको उपयोगबाट नागरिकलाई उच्च गुणस्तरको सेवा डिजिटल प्रविधिमार्फत् सहज रूपमा उपलब्ध गराइने छ । विज्ञान, परम्परागत प्रविधि र डिजिटलाइजेसन सम्बन्धी अध्ययन तथा अनुसन्धान गर्ने सरकारी संस्थाहरूले निजी क्षेत्रसँग सहकार्य गर्न नीतिगतरूपमा प्रोत्साहान गरिने घोषणापत्रमा उल्लेख छ । कांग्रेसले जारी गरेको संकल्पपत्रको पूर्णपाठ पढ्नुहोस्"
"माओवादीका बागी उम्मेदवारलाई कारवाही, साधारण सदस्यबाटै निस्कासित","काठमाडौं : नेकपा माओवादी केन्द्रले आफ्ना पार्टीका बागी उम्मेदवारहरूलाई साधारण सदस्य समेत नरहने गरी निस्कासन गरेको छ। माओवादी केन्द्रले विशेष परिपत्र जारी गर्दै पाँच जना उम्मेदवारलाई निस्कान गरेको हो। माओवादी केन्द्रका केन्द्रीय सदस्य हेमराज भण्डारी, अशोककुमार मण्डल, विरेन्द्र यादव, दिपेन्द्रबहादुर पुन र काशीचन्द्र बराललाई साधारण सदस्य समेत नरहने गरी निस्कासन गरेको हो। हेमराज भण्डारीले धनकुटाबाट प्रतिनिधि सभातर्फ स्वतन्त्र उम्मेदवारी दिएका छन्। यस्तै, अशोककुमार मण्डलले सप्तरी१ (संघ), विरेन्द्र यादवले पर्सा४ (संघ), दिपेन्द्र बहादुर पुन मगरले प्रदेशतर्फ रोल्पा १ र काशीचन्द्र बराल (संघ)ले कालीकोटबाट उम्मेदवारी दिएका छन्। गठबन्धनका विरुद्ध स्वतन्त्र उम्मेदवार रहेको भएमा वा त्यस प्रकारका उम्मेदवारको प्रस्तावक र समर्थक रहेको भएमा पार्टीका सम्बन्धित प्रदेश समितिहरूले तत्काल केन्द्रीय कार्यालयमा कारवाहीका लागि सिफारिस गर्नुपर्नेछ। जिल्ला र स्थानीय तहका पार्टी समितिका सदस्यहरूले पार्टी र गठबन्धनको निर्णय विपरीत स्वतन्त्र उम्मेदवारी दिएको वा त्यस प्रकारका उम्मेदवारको प्रस्तावक र समर्थक रहेको भएमा पार्टीबाट निष्काशनको कारवाही गरिने माओवादी केन्द्रले जनाएको छ।"
बाइकमा साना बालबालिका राख्दा होसियार !,काठमाडौं: बालबालिकालाई बाइकमा राख्दा होसियार बन्न ट्राफिक प्रहरीले आग्रह गरेको छ । साना बालबालिकालाई असुरक्षित तवरले दुई पांग्रे सवारीमा नचढाउन ट्राफिक प्रहरीले अनुरोध गरेको हो । दुई पांग्रे सवारीमा हुने दुर्घटना दर बढ्नुका साथै बालबालिका घाइते हुने क्रम बढेपछि ट्राफिक प्रहरीले सावधानी अपनाउन आग्रह गरेको हो । तीव्र गतिमा गुडेका दुईपाङग्रे सवारी साधन अनियन्त्रित भई दुर्घटना हुने गरेको र त्यसमा सवार बालबालिका दुर्घटनाको शिकार हुने क्रम बढेकाले सावधानी स्वरुप यो अनुरोध गरिएको काठमाडौं उपत्यका ट्राफिक प्रहरी कार्यालयका सहायक प्रवक्ता अवदेश बिष्ट क्षेत्रीले बताए । सुरक्षित तवरले सवारी साधन सञ्चालन गर्दै दुर्घटना कम गर्ने अभियानमा सबैबाट सहयोगको अपेक्षा गरिएक ट्राफिक प्रहरीले जनाएको छ ।
२० लाख पर्यटक भित्र्याउने कांग्रेसको सङ्कल्प,"काठमाडौँ: नेपाली कांग्रेसले आगामी पाँच वर्षभित्र वार्षिक २० लाख विदेशी पर्यटक पुर्याउने महत्वकाङ्क्षी लक्ष्यसहित पार्टीको चुनावी सङ्कल्पपत्र सार्वजनिक गरेको छ । दिगो र समावेशी विकासका लागि पर्यटन भन्ने सोचसहित कांग्रेसले पाँच वर्षमा वार्षिक विदेशी पर्यटक आगमन सङ्ख्या १२ लाखबाट २० लाख पुर्याउने लक्ष्य लिएको हो । नेपालमा सन् २०१८ र २०१९ मा १२ लाख हाराहारी विदेशी पर्यटक नेपाल भित्रिएको सरकारी तथ्याङ्क छ । कोभिड१९ महामारीका कारण विदेशी पर्यटक आगमनदर खुम्चियो । महामारीले सबैभन्दा बढी प्रभावित बनाएको यस क्षेत्रलाई पुरानै लयमा फर्काउने लक्ष्यसहित कांग्रेसले सङ्कल्पपत्र ल्याएको छ । नेपाल पर्यटन बोर्डको पछिल्लो विवरणमा आठ महिनामा हवाई मार्ग भएर कूल तीन लाख २६ हजार ६७ विदेशी पर्यटक नेपाल भित्रिएका छन् । कांग्रेसले महामारीका कारण मुलुकको पर्यटन क्षेत्रको खस्किएको मनोबल उकास्न पाँच वर्षे रणनीति बनाइने रणनीति अघि सारेको छ । कूल गार्हस्थ्य उत्पादनमा पर्यटन क्षेत्रको प्रत्यक्ष योगदान पाँच प्रतिशत पुर्याउने भनिएको छ । मुलुकको पर्यटन क्षेत्रको पुनरोत्थानका लागि सरकारले सन् २०२३ देखि २०३२ सम्मको अवधिलाई नेपाल भ्रमण दशकको रुपमा मनाउने घोषणा गरिसकेको छ । नेपालमा हाल पर्यटकको औसत बसाई १३ दिन छ । पर्यटकको बसाई लम्ब्याएर खर्च बढाउने कांग्रेसले नीति लिएको छ । पर्यटकको बसाई अवधि १५ दिन पुर्याउने र प्रतिपर्यटक खर्च दैनिक ४८ डलरबाट १०० डलर पुर्याउने लक्ष्य लिइएको छ । कांग्रेसले प्राकृतिक विशिष्टता, सांस्कृतिक वैभवता, रुपान्तरणयोग्य आध्यात्मिकता, भूबनोटीय सुन्दरता र रणनीतिक भौगोलिक अवस्थितिले गर्दा पर्यटनमा प्रचुर सम्भावना रहेकाले यसलाई दिगो आर्थिक विकासको एउटा आधार हो भनेको छ । नेपाललाई प्रकृतिमा आधारित पर्यटन र साहसिक पर्यटनको लागि अन्तर्राष्ट्रिय गन्तव्य वनाउन आवश्यक कार्य गरिनुका साथै निजी क्षेत्रसँगको सहकार्यमा होटल पूर्वाधार र जनशक्तिको विकास एवं गन्तव्यको प्रवद्र्धन गरिने सङ्कल्पपत्रमा भनिएको छ । पश्चिमी राष्ट्रहरू र मध्यम वर्गीय जनघनत्व भएका उदीयमान एशियाली राष्ट्रबाट पर्यटक भित्र्याउन व्यापक बजारीकरण गरिने छ भने हवाई यातायातको एकाधिकारलाई कम गर्दै प्रतिस्पर्धालाई प्रोत्साहित गर्ने नीति कांग्रेसले सङ्कल्पपत्रमा उल्लेख गरेको छ । स्थापित तथा उदीयमान गन्तव्यसम्मको सहज र सुलभ पहुँचका लागि पूर्वाधार विस्तार र स्तरोन्नति गरिने छ भने पर्यटकको धेरै चहलपहल हुने स्थान सुरक्षित र डिजिटल नक्सामा देखिने बनाइने छ । त्यसैगरी सरकारी र सार्वजनिक नयाँ पूर्वाधारको निर्माण गर्दा स्थानीय पहिचान झल्किने र पर्यटकका लागि आकर्षण बन्न सक्ने परम्परागत संस्कृतिलाई कलात्मकरुपमा सौन्र्दयकरण गरिने छ । वातावरणमैत्री व्यवसायका रुपमा पर्यटन प्रवद्र्धन गर्दै दिगो विकासको पदमार्गमा अघि बढ्न सामुदायिक वनको विस्तार र पुरातात्विक सम्पदास्थलको संरक्षण गरिने जनाइएको छ । पर्वतारोहण, पदयात्रा, जलयात्रा, जङ्गल सफारीजस्ता साहसिक गतिविधिमा पथ प्रदर्शक तथा भरियाका रुपमा काम गर्ने जनशक्तिका लागि दुर्घटना बिमा गरिने छ । विभिन्न स्थानमा रहेका तर प्रयोगमा नआएका विमानस्थल तथा अन्य खाली रहेका सार्वजनिक जग्गा पर्यटकीय गतिविधि विकासका लागि निजी क्षेत्रसँगको सहकार्यमा उपयोग गरिने नीति लिएको छ । नेपालको हवाई सेवालाई थप सुरक्षित र विश्वसनीय बनाउन अन्तर्राष्ट्रिय मापदण्डको पालना गर्दै नेपाललाई युरोपियन युनियनको हवाई सुरक्षासम्बन्धी सेफ्टी लिस्टबाट हटाउन पहल गर्ने प्रतिबद्धता जनाइएको छ ।"
१८ जना जुवाडे पक्राउ,"हेटौंडा : मकवानपुरको हेटौंडा उपमहानगरपालिका६ स्थित धुर्व राईको घरमा जुवा खेलिरहेको अवस्थामा प्रहरीले १८ जनालाई पक्राउ गरेको छ। विशेष सूचनाका आधारमा जिल्ला प्रहरी कार्यालय मकवानपुरबाट खटिएको प्रहरी टोलीले कौडा खेल्ने, च्याँखे थाप्ने र हेर्नेसमेत गरी १७ जना पुरुष र जुवा खेलाउने घरबेटीलाई पक्राउ गरेको गरेको हो। उनीहरूको साथबाट १७ थान कौडा र ३१ हजार ८२० रुपैयाँ नगद समेत बरामद भएको जिल्ला प्रहरी कार्यालय मकवानपुरका प्रहरी नायव उपरीक्षक टेकबहादुर कार्कीले जानकारी दिए। प्रहरीले पक्राउ परेकाहरूको नाम भने सार्वजनिक गरेको छैन।"
कांग्रेसले पाँच वर्षमा साढे १२ लाख रोजगारी सिर्जना गर्ने,"काठमाडौँ: नेपाली कांग्रेसले पाँच वर्षभित्र १२ लाख ५० हजार रोजगारी सिर्जना गर्ने र न्यूनतम् वार्षिक सात प्रतिशतको आर्थिक वृद्धिदर कायम गर्ने प्रतिबद्धता जनाएको छ । आगामी मङ्सिर ४ गते हुने प्रतिनिधिसभा र प्रदेशका लागि ल्याएको सङ्कल्पपत्रमाओम्निबस आर्थिक सुधारको नयाँ चरण प्रारम्भ गर्दै अर्थतन्त्रमा स्वदेशी उत्पादनमूलक उद्योगको अंश पाँच दशमलव ६ प्रतिशतबाट नौ प्रतिशत कायम गर्ने नीति लिइएको छ । कांग्रेसको प्रारम्भिक लक्ष्य तय गर्दै झन्डै ७५ वर्षअघि बिपी कोइरालाले कल्पना गर्नुभएको समुन्नत नेपालको अवधारणका आधारमा सङ्कल्पपत्र तयार गरिएको महामन्त्री विश्वप्रकाश शर्माले जानकारी दिए । पुँजी सङ्ग्रह र आर्थिक वृद्धि महत्वपूर्ण साधन हुन् तर विकासको साध्य भनेको नागरिकको स्वतन्त्रता, सक्षमता र सवलीकरण नै हो भन्दै कांग्रेसले समुन्नत नेपाल बिपी कोइरालाकै समतामूलक समाजको परिकल्पनाको विस्तारित व्याख्यालाई सङ्कल्पपत्रमा उल्लेख गरेको छ । क्षेत्रगत प्राथमिक एजेन्डाका रुपमा समग्र शिक्षा प्रणालीलाई आर्थिकसामाजिक रुपान्तरण गरी सबै नागरिकलाई सक्षम, सबल र स्वाभिमानी बनाउने कांग्रेसको लक्ष्य छ । गुणस्तरीय शिक्षाको सुनिश्चितता नभएको, प्राविधिक शिक्षा सबैको पहुँचमा नपुगेको र सूचना प्रविधिको तीब्रतर बदलिँदो अवस्था र प्रयोगलाई मध्यनजर गर्दै २१औँ शताब्दीले आत्मसात् गरेको सिकाइ पद्धति अपनाएर वर्तमान शिक्षा प्रणालीमा आमूल परिवर्तन गर्ने कांग्रेसको प्रतिबद्धता छ ।"
यसरी गर्न सकिन्छ फेसबुकमा अडियो कमेन्ट,अहिले सामाजिक सञ्जाल फेसबुक प्रयोगकर्ता कम नै होलान् । त्यही भएर पनि फेसबुकले बेलाबेलामा आफ्नो फिचर अपडेट गर्दै आएको छ । नयाँ फिचरमा अभ्यस्त हुन हामीलाई थोरै समय पनि लाग्छ । यस्तै प्रसंग छ अहिले फेसबुकको अडियो कमेन्टको जहाँ कसरी अडियो कमेन्ट गर्ने भन्ने थाहा नहुन सक्छ । फेसबुक सञ्चालक कम्पनी मेटाले गत हप्ता नै फेसबुक ग्रुपमा अडियो कमेन्ट उपलब्ध गराएको जानकारी गराए पनि प्रयोगकर्ता अभ्यस्त भएका छैनन् । त्यसो फेसबुकमा सबैलाई यो एक्सेस पनि छैन । केहीले फेसबुकमा अडियो कमेन्ट पनि गरिरहेका छन् । विशेषगरी पुरानो फेसबुक अकाउन्ट भएकाले यो फिचर उपयोग गर्न पाएको देखिन्छ । धेरै प्रयोगकर्तासँग यो अप्सन नहुन पनि सक्छ । यो क्रमश: अपडेट हुँदा देखिनेछ । अब फेसबुकमा टेक्स्ट र अडियो कमेन्ट राख्न सकिनेछ । यसअघि फोटो र टेक्स्ट राख्न पाइन्थ्यो । नेपालमा पनि केही ठाउँमा यो अप्सन खुलेको छ भने धेरैमा छैन । फेसबुकको लाइट एपमा भने यो अप्सन खुला छ । अडियो कमेन्ट गर्न तपाईँले यी उपाय अपनाउन सक्नुहुनेछ ।  पहिले फेसबुक लाइट एप खोल्नुहोस् ।  अहिले यो फिचर केही ग्रुपमामात्र भएकाले ग्रुपमा जानुहोस् ।  अब कमेन्ट बक्समा जानुहोस् । त्यहाँ माइक्रोफोनसहित विभिन्न इमोजीको चिन्ह देखिन्छ । माइक्रोफोनको आईकनमा थिच्नुहोस् र माइक्रोफोनको एक्सेस दिनुहोस् । अब रेकर्डको अप्सनमा थिचेर आफूले कमेन्ट गर्न चाहेको कुरा भन्नुहोस । त्यसपछि स्टप अप्सनमा थिच्नुहोस् ।  तपाईँले अडियोसँगै टेक्स्ट कमेन्ट गर्न पाउनुहुनेछ । इच्छा लागेको टेक्स्ट टाइप गरेर पोस्ट गर्नुहोस् ।
संविधानको जग उखेल्न दिँदैनौँ : प्रवक्ता डा महत,"काठमाडौं : नेपाली कांग्रेसका प्रवक्ता डा प्रकाशशरण महतले संविधानको रक्षा र मुलुकमा राजनीतिक स्थायित्व कायम गर्न आसन्न निर्वाचनमा वामलोकतान्त्रिक गठबन्धन बनाइएको बताएका छन्। ललितपुरमा आयोजित वामलोकतान्त्रिक गठबन्धनको कार्यकर्ता प्रशिक्षण कार्यक्रममा आज उनले संविधानमा भएका कमीकमजोरी सच्याउन परिमार्जनको आवश्यकता रहेको र आवश्यकताका आधारमा संविधानलाई परिमार्जन गर्दै लैजाने प्रतिवद्धता व्यक्त गरे। 'राष्ट्रिय सहमतिका आधारमा संविधान संशोधन गर्छौँ, तर संविधानको जग उखेल्न दिँदैनौँ', प्रवक्ता महतले भने। उनले गठबन्धनका साझा उम्मेदवारलाई विजयी गराउन नेताकार्यकर्तालाई निर्देशनसमेत दिए। 'ठूलो मेहेनतले बनाएको संविधानलाई ध्वस्त गर्ने चक्करमा नेकपा (एमाले) लागेको थियो, हामीले त्यसलाई रोक्यौँ, अहिले संविधानका विरुद्ध अनेकौँ प्रवृत्ति देखापरेका छन्', उनले भने, 'संविधानको उपलब्धीलाई खत्तम पार्न केही पक्ष लागिपरेका छन्। संविधानको रक्षा गर्न जरुरी छ।' कार्यक्रममा नेपाली कांग्रेसका केन्द्रीय सदस्य जीतजङ्ग बस्नेतले जनताको सङ्घर्षबाट प्राप्त उपलब्धिको रक्षा गर्न गठबन्धन बनाइएको उल्लेख गर्दै प्रतिनिधि सभा र प्रदेश सभाका साझा उम्मेदवारलाई विजयी गराउन सबैको भूमिका आवश्यक रहेको बताए। ललितपुर क्षेत्र नं ३ प्रदेशसभाका उम्मेदवार द्वय राजकाजी महर्जन र जितेन्द्रकुमार श्रेष्ठले राजनीतिक स्थायित्व र आर्थिक सामाजिक रूपान्तरणका लागि गठबन्धनका उम्मेदवारलाई जिताउन आग्रह गरे।"
मनपत्र,"मलाई मान्छे र तिनका मन मनपर्छ। त्यसैले त मन लेख्न बसेको छु। मस्तिष्कबाट होइन, हृदयबाट खस्ने मनका अक्षर जहाँ जमेका छन् मानवीय अद्भुत अनुभूतिहरू। पानी परेको त जसले पनि लेख्न सक्छ तर पढ्नेले रुझेको महसुस गर्न सकोस् जुन मनदेखि लेखिन्छ। मैले यी पंक्ति कतै पढेको हुँ। र त मलाई हृदय विशेष लाग्छ। अचेल आफ्नै मस्तिष्कभन्दा मनको नजिक छु। ठीक बेठीकको अंकगणितीय लेखाजोखाभन्दा कैयौं कोस पर संवेदनाका छुट्टै अस्तित्व विनिर्माण गर्ने मनको नजिक छु। रुमीझैं सही र गलतभन्दा निकै टाढाको मैदान जहाँ म हुनेछु। अधुरो म। दोषसहित। गल्तीसहित। दुःख, कष्ट, रोग, द्वेष, राग, घृणा, रिस, प्रेम, कोमलतासहित। शासनले कोरेको गलत सहीको समाजभन्दा निकै पर, निकै टाढा। म छु। मनसँग मै हुनेछु। म हुनु स्वयंसँग हुनु हो। स्वयंसँग हुनु जत्तिको सुखद कुरा अरू के हुन सक्ला ? मनसँग व्यक्ति स्वयं हुनु मनका संवेदना चर्नु हो। आफ्नै मनका संवेदना चर्नेले अरूको मन नबुझ्ने कुरै भएन। अर्को मान्छेको मन बुझ्नुको अर्थ समाजशास्त्रको आँखाबाट झन् निकै अर्थ छ। अर्थात्, मानवताको बोध। त्यसैले मलाई संवेदनाको भाव र त्यसले बोक्ने विम्ब मन पर्छ। मलाई मान्छे र तिनका मन मनपर्छ। त्यसैले त मन लेख्न बसेको छु। मस्तिष्कबाट होइन, हृदयबाट खस्ने मनका अक्षर जहाँ जमेका छन् मानवीय अद्भुत अनुभूतिहरू। १ एकदिन। एक्कासि आफैंलाई प्रश्न गरें, दिनमा कतिपटक म खुसी र दुःखी हुन्छु ? मैले त कहिल्यै सुखदुःखको तराजुमा आफ्नै जीवन जोखेकै रहेनछु। मान्छे खुसी। दुःखी। सुखी हुनु संवेदनाका घटक मात्र हुन् वा त्योभन्दा बढी अरू क्यै ! २४ घण्टामा भित्रभित्रै गुजुल्टेका सुखदुःख बुझ्न आफ्नै मन कतिपटक मथ्छु ? र, मज्जैले तटस्थ भएर नियाल्छु। मेरो व्यक्तिगत इच्छाविपरीत कसैको असन्तुष्टि वा विमति भए मन उसै दुःख छ। उकुसमुकुस। के कुनै दिन उकुसमुकुस आफ्नै मन पर्गेल्न आफ्नै रहरका गन्तव्य ठम्याएको छु, मैले। यो मन भन्ने जिनिस कुन संयन्त्रले बनेको छ, जसले शरीरका प्रत्येक कुनामा अनुभुति झट्कामै सम्प्रेषण गर्छ। मिनेटमै अनेक भावका रूपरंग। रिस। द्वेष। आवेग। घृणा। खुसी। प्रेम। त्यसैले एकदिन। एक्कासि आफैंलाई प्रश्न गरें। अठोट गरें। भौतिक शरीरलाई मनको स्टेसनमा एकैछिन रोकेर नियाल्ने। र, नढाँटी मन नियाले, यसपटक। २ समयको गति हो मान्छे। मलाई समयकै लयमा कुद्नु छ। नत्र म छोडिने छु, कुनै यात्रु झैं। म यात्रा हो या जीवन। म यात्री हुँ या मेरो जीवन। अनि, मनको यात्रा ? त्यसैले म अबोध छु। अज्ञानी। मैले अब धाउनु छ, मनको पाठशाला। ३ दिनहुँ म संघर्षका सानाठूला पहाडसँग ठोकिन्छु। कैले लड्छु। चोट पनि लाग्छ। तर, चोट लाग्दैमा म उत्तेजित हुन्छु। चिच्याउँछु। बर्बराउँछु। मनका सबै संवेदना छताछुल्ल पार्छु। सानासाना चोटमै म संवेदनाहीन हुन पुग्छु। मन छिनमै कठोर हुन्छ। प्रश्न यै हो। र, उत्तर पनि। ध्यानी सुनाउनु हुन्छ, दिनहुँ आफ्नै मन हेर। आधा दुःख निवारण हुन्छ। आँखा अगाडि त झिलमिल दुनियाँ छ, हेर्दाहेर्दै लठ्ठ छु। मग्न। फुर्सद खै ! मन हेर्न ? तैपनि एकदिन। एक्कासि आफैंलाई प्रश्न गरे। र, ठसठस कन्दै मन नियाल्न आँखा चिम्म गरें। विगतका अप्रिय आफ्नै कर्कश ध्वनि कानमा हुर्रहुर्र पसे। नमीठा कर्कश। धेरैको मन दुःखाएको रहेछु। र, धेरैको मन रुवाएको। रन्थनिएँ। बर्बराउन थालें। क्वाँक्वाँ रुन। छ्या ! वचनले कतिका मन छ्याछ्या पारेको मैले। भावविभोर भएँ। विक्षिप्त। मलाई असह्य भो कताकता। धेरथोर पीडाको अनुभूत। मैले, म स्वस्थ भएर पनि अस्वस्थ भएको महसुस गरें। आफ्नै वचनले धेरैलाई बिरामी पारेछु। र, म पनि बिरामी जिन्दगी बाँचिरहेको रहेछु। मैले भर्खर मनमन्त्रको अद्भुत वचन पुराण थापाएँ। समयको गति हो मान्छे। मलाई समयकै लयमा कुद्नु छ। नत्र म छोडिने छु, कुनै यात्रु झैं। हैन, कताबाट छिर्दैछन् माधुर्य वचन ह्वार्हार्ती कानभित्र। एकछिन डराएँ। अस्थिर भो मन। हलचल। चञ्चल। तर, म केही क्षणमै शान्त भए। स्थिर। आहा ! ध्यान भनेको त यै पो हो कि क्या हो ? म गद्गद् भए। मनदेखि मनसम्म छुट्टै किसिमको उत्साह सञ्चार भो। शरीरभरि। धेरै दिनपछि बृहत् आनन्द महसुस गरें। जीवन र जगत्प्रति टु मच एक्साइटेड। ओहो ! मनयात्राको यो रहस्य अरूसँग किन बाँडिनँ ? किन आफैं बाँचिनँ ?। थत्तेरी ! शुद्र युगले मलाई हरथोकमा व्यापारी बनाएछ। हरथोकमा सौदाबाजी खोजेछु जसले मलाई कमोडिटी जिन्दगी बाँच्न बाध्य बनाएछ। र, नाफाको हरहिसाबमा आफैंलाई बेचेछु। र, वर्षौंसम्म स्वयंलाई बिर्सेछु। ४ अब एकैछिन मन चिन्तन ! मन भन्ने जुन तत्व छ। सोच छ। स्पेस। बुझाइ। र, अर्थ। के हो ?, के होइन ?, कहाँ छ ? कस्तो छ ? रूप के ? स्वरूप के ? अदृश्य हो भने यसको स्पेस के हो ? दृश्य हो भने यसको ठोस के हो ?, ठोस भनौं भने आजका दिनसम्म ठोस जवाफ कसैसँग छैन। ठोस होइन भन्ने भाष्य र बुझाइ संसारभर छ। मनको इच्छाविपरीत कार्य भए मन बिथोलिन्छ। र, च्वास्स दुःखछ। भतभत्। स्वेच्छिक कर्म भए मन प्रल्हादित। म यात्रा हो या जीवन। म यात्री हुँ या मेरो जीवन। अनि, मनको यात्रा ? त्यसैले म अबोध छु। अज्ञानी। मैले अब धाउनु छ, मनको पाठशाला। मन भन्ने जिनिसका बारेमा लेख्दै गर्दा आफ्नै मन के लेखिरहेको छु भन्ने भावका अनुभूतिसँग सचेत छ। मीठो रोमाञ्चक अनुभूति। फेरि कतै नराम्रो लेखोट पो हुने हो कि भन्ने पीडाको अद्भुत अनुभूति। म यसैबेला आफ्नै मन निचोर्दै लेख्दै छु।  आँखा रसाउनु र मनबीचको सम्बन्ध ? मन भन्ने जिनिस दुःखेको अनुभूति हुनासाथ मस्तिष्कले आँखामा आँसु आउन किन आदेश फ्याँक्छ ? कस्तो सफ्टवेयरको कमाल हो यो। साँच्चै ! सोच्ने हो भने मान्छेभित्रको संरचना अद्भुत छैन त। अनौठो। रहस्यमय। सदगुरु सम्झाउनु हुन्छ, यु आर नट दि माइन्ड, नट दि बडी। म के नियाल्दै छु उसो भए। न शरीर। न मन। न मस्तिष्क। तर, अनुभूत गरेको छु। त्यो कुरा थाहा छैन जतिबेला मस्तिष्कले संवेदनाका अनेक रूपरंग आँसुबाट बाहिर ल्याउँछ ? ओठले उसैगरी खुसी मुस्कानबाट प्रकट गर्छ ? यो कतै कुनै हर्मनको शरीरभित्र हुने उच्चावट वा गिरावट पो हो कि ? वा, कुनै त्यस्तो अदृश्य शक्ति जसले पाराभौतिक कुराहरू शरीरभित्र कुनै स्पेसमा छाड्छ ? र, त्यसले विस्तारै शरीरको सम्पूर्ण अंगमा चेतना विस्तार गर्छ। ऊर्जा। जीवित हुनुको। म हुनुको। ५ अब कथा मनको। साँझको समय। भान्छा कोठामा छु। एक्लै। कातिएका जोडा बत्ती गन्दै बसेको बूढो मान्छे बरण्डामा छ। म घरिघरि ऊतिर आँखा खसाल्छु। हामीबीच कुनै संवाद छैन। मौन छ दुवैको मन। समय। क्षण। सबैसबै। घरको आँगनमा आकलझुकल झुल्कने कुकुर्नीले केहीदिन अघिमात्र पाँच छाउरा जन्माएको छ। त्यो कुकुर्नीको मातृत्वप्रेम बडो सुन्दर छ। कुकुर्नी ६ सन्तानकी आमा। प्रकृतिले एउटा विशाल मन आमाहरूको छातीभित्र जडान गर्दिएको छ। चाहे त्यो पशु होस् वा मान्छे। त्यो मनको व्याख्या शब्दमा व्यक्त गर्न सकिँदैन। महसुस मात्र गर्ने हो। छाउराहरूप्रति आमा कुकुर्नीको बात्सल्यप्रेम अलौकिक छ। म यो दृश्य पनि झ्यालबाटै स्वादन गरिरहेको छु। मेरो सातमहिने छोरी रुँदै छे। चिच्याइचिच्याइ रोइरहेकी छे। उसलाई फकाउन गएको छैन म। मेरो मन मान्छेका मनबारे सोच मग्न छ। सायद छोरीको मन रुनुमा। भर्खरै मेरो दिमाग सचेत भो क्यार ! म छोरीको रुवाइ हेर्दैछु। एकटकले। मन रोएरै वा नरोएरै आँखा रसाउनु अर्को अद्भुत कुरा हो। मान्छे सुखमा होस् वा दुःखमा उसका आँखाबाट खस्ने आँसु हो, जरुर। आँसुलाई नजिकबाट नियाल्ने हो भने यो जीवन हो। बाँच्नुको परिचय। जीवित हुनुको। जीवन्तता। लासअगाडि आफन्त डाँको छाडेर घ्वाँ घ्वाँ रुँदा लास जुरुक्क उठेर रुँदैन। मर्नु भनेकै मानवीय संवेदना मर्नु न हो। मान्छे भन्ने थुप्रो त पहिल्यै मरिसक्यो तर उसलाई ताजा राख्ने मनका संवेदना न हुन्। त्यसैले, रुनु मानवीय संवेदना हो। ठालू भन्छ, पुरुष भएर रुन्छस्। पितृसत्ता धावा बोल्छ, आइमाई भएर मिनेटैपिच्छे रुन्छे। कसले बुझोस् आँखाबाट खस्ने आँसु, त्यो त बाबै मनले न हो पर्गेल्ने। एउटा मनमन्त्र सुटुक्क भनुँ, रुनु जीवन बोध हो, बाँच्नुको। त्यसैले, बाँचुन्जेल मज्जैले रुनुहोस्। ६ मन मगन संवाद। बा मुन्टा केलाउँदै गुनगुनाउनु भो। धन ठूलो कि मन ? सायद, गीतको सार। मन हुनेसँग धन नहुने रैछ है ! केटा, बा आँखा जुदाउँदै गुन्गुनाउन रोकिनु भो। अनि, धन हुनेसँग चै मन। बाले कसलाई सम्झेर पछिल्लो वाक्य ओकल्नु भो। अलमलमा परें। अन्कनाउँदै बाको मन छाम्ने यत्न गरे। बाको मन बोल्यो, मन हुनेसँग सामूहिक हितकल्याण छ। धत् ! मानवीय सौन्दर्यताको त्यो स्वच्छनिस्पन्द मन उहिल्यै अपहरण भइसक्यो। अचेल डुब्लिकेट मन छ, सबैसँग, आफ्नै मनलाई बेस्सरी हप्काएँ। सकारात्मक ऊर्जाको विस्तार हो, मन, बा कड्किनु भो। मन विराट छ, आफैं खुम्चिँदै सुस्तरी सुसाउनु भो। यो सुसाइमा म पनि भित्रभित्रै बाफिएँ। मन समवेदनाका स्रोत हो। मानवीय भावका साधनपुँजी यसले सामाजिक सहिष्णुता, बलात्कार, हत्या, हिंसाजस्ता जघन्य अपराध घटाउन वस्तुगत परिणाम दिन्छ, मपट्टि नजर फ्याँक्दै बा झोक्किए। नेता झैं। मानवीय समृद्धि र विकासको विम्ब हो मन, हात उठाउँदै थर्काउन थाले, बूढा। कर्म विस्तार हो मन, आकाशमा उडिरहेको जहाजतिर नजर डुलाउँदै परदेसिएको जेठो छोरो सम्झिएर बा तीन पटक दोहोरिए। कर्म विस्तार हो मन, कर्म विस्तार हो मन, कर्म विस्तार हो मन। मन मान्छेको चरित्र हो। गुण हो। इमान र प्रतिष्ठा, आँखा माड्दै यसपटक भने मैले हाई काढें। मनमनबीचको लडार्इं होइन, यो बुझाइ हो सार्थक जीवनको, आफ्नै मनलाई सम्झँदै तीनपटक पिच्च थुकेको मात्र के थिएँ। बाले रन्थनिने गरी गालामा हात बजार्नु भो। डाका !, बर्बराउँछस्। मनको कुरा अया बेला पिच्च थुक्छस् ? म ठिस भएँ। यसैगरी ठिस भएका छन् मनकारी तमाम जिन्दगीहरू। जो डुब्लिकेट मनपत्र बोकेर धाउँछन् शक्तिकेन्द्र। ७ मनको कसौडी। जसमा संवेदनाका अनेक अद्भुत अनुभूति उम्लिरहे। बाफ बनेर ती अनुभूति कता हराए। कता उडिगए। वर्षौंसम्म पत्तै भएन। दसवर्षे जनयुद्धमा मान्छे दुःखेका अनुभूति थिए, ती जहाँबाट उम्लिरहेका बाफिला प्रश्न मडारिँदैभौतारिँदै थिए आकाशतिर ! तर, उत्तर केही टाउकाभित्र अझै गुजिल्टिएका छन्। म स्वयं नियतले कति सफा छु ? नैतिक आवरणले मसँग कतिवटा व्यक्तित्व छन् ? ठीक छु। मबाहेक सबै गलत। म सर्वेसर्वा। मबाहेक सबै भुसुना। म देवता। मबाहेक सबै राक्षस। द्वन्द्व सकिएपछि मान्छेका गुदीभित्र जुन भाष्य निर्माण हुँदैथियो। जस्ता व्यक्तित्व निर्माण हुँदै थिए। ती युद्धभन्दा भयावह र खतरनाक थिए। यो कुराप्रति सबै जनता बेखबर थिए। अचेल, भन्ने गर्छु, म निर्धो छु। सबै निर्धा छन्। म कमजोर छु। सबै कमजोर छन्। म अपुरो छु। सबै म अपुरा छन्। म आवरणमा ठीकठाक देखिन्छु तर भित्रभित्रै बेजोड बिथोलिन्छु। सबै उसैगरी बिथोलिन्छन्। सत्य के हो कसैलाई थाहा छैन तर शुद्र युगले कठोर सत्य ढपक्क ढाक्देको छ। छ है मान्यवर ! स्वीकार्यता। एकपटक स्वयंको यात्रा। अन्तर्यात्रा। मनयात्रा। ८ मनको विश्वास। मान्छे प्राकृत हो तर प्राकृत हुने बहानामा ऊ अप्राकृत बन्छ। र, दुःखी। हृदयको अन्तर्यबाटै प्राकृत स्वीकार्यता हुँदा प्रकट हुने खुसीप्रति ऊ स्वयं दिनहुँ बेखबर छ। एउटा कुरा भनुँ, समुद्रको गहिराइ पानीमा निर्भर छ। त्यसैगरी, मनको गहिराइ मानवीय संवेदनामा छ। जसले म विचारबाट निर्देशित छु, भन्छ। जीवनले गति समातेको छ। ऊ गतिमा छ। प्रगतिमा छ। जसले मनबाट मेरा विचार र भाव निर्देशित हुनेछ, भन्नेछ। त्यो जीवनको लयभन्दा परको गतिमा छ। अर्थात् आत्माको गतिमा। ब्रह्माण्डीय परम आनन्दमा। अनि। अनि, बल्ल पो मान्छे ! मान्छे बनेर बाँच्नेछ, त्यो दिन।"
आफैंलाई दुखेको घाउ !,"निबन्ध, नियात्रा, कथा र समालोचनाको क्षेत्रमा चार दशकदेखि सक्रिय गोपी मैनालीले घाउ आफैंलाई दुख्छ निबन्ध संग्रह पाठकसामु पुगेको छ। निबन्ध विधालाई निर्बन्ध आलेखको रूपमा पुनस्र्थापित गरेर देवकोटा, पारिजात र लामिछानेको बिँडो थाम्ने उत्तराधिकारी साबित भएका छन् उनी। भीमनिधि तिवारी बदरीनाथ भट्टराईका प्रबन्धात्मक वृत्तभन्दा निकै नयाँ नक्षत्रको रूपमा टाढै उभिने मैनालीको निबन्धकारिताले वर्तमान युगको प्रतिनिधित्व गर्ने कृतिहरूको चाङमा नयाँ आयाम थपेको छ। जुनकुनै विषयको कलात्मक विम्बविधान र सहज, सरल अभिव्यक्तिका लागि प्रत्येक निबन्धमा अब्बल साबित भएका छन् उनी। ज्ञान विज्ञान, अर्थ, वाणिज्य, संगीत, कला, धर्म, दर्शन आदि जुनकुनै क्षेत्रमा उनका निबन्ध विस्तारित छन्। प्रतिभा ब्युत्पत्ति र अभ्यासको त्रिवेणीको रूपमा रहेको उनको स्रष्टा व्यक्तित्व निरन्तरको अध्ययन लगनशीलता र नवचिन्तनले उजेलिँदै र खारिँदै आएको छ। पूर्ववर्ती रचनाकारितालाई उछिन्दै नयाँपन र बान्कीमा विकस्वर बनेको छ। कल्पनाका प्रखर वेग र भावात्मक अभिव्यक्तिको आवेगले हिमाली नदीजस्तै संगीतमय प्रवाह लिएर बग्दै गरेको अनुभव हुन्छ उनको निबन्धकला। इष्ट कोकर कविताका कवि टीएस इलियटजस्तै गोपी मैनालीलाई पनि प्रचलित शब्दहरूले आफ्नो अनूभूतिको अभीष्ट प्रवाह थेग्न नसकेको अनुभव हुन्छ। अर्को दृष्टिले हाम्रा चलनचल्तीका शब्दहरू बूढा भइसकेकाले नयाँनयाँ युगीन आविष्कार र चिन्तनहरूलाई बोक्न असमर्थ लाग्छन्। नयाँ विचार पोख्ने र पुराना विचार थन्क्याउने उनको अभीष्ट पृष्ठ ३४ का पंक्तिहरूमा खातैखात लागेर अभिव्यक्त छन्। उनका निबन्धमा बारम्बार प्रकट हुने साथीको प्रेम, रोशी खोला, आमाको माया र बाल्यकालका मिहीन सम्झनाको सग्लो, सङ्लो शब्दचित्रले आफ्नै प्रकारको विशिष्ट हार्दिकता झल्काएको अनुभव हुन्छ। ३० वटा शीर्षकका निबन्धहरूको दुई सय पृष्ठ लामो प्रस्तुत कृति केलाएर हेर्दा गागरमे सागर भन्ने हिन्दी उखान चरिचार्थ बनेको पाइन्छ। छुट्टाछुट्टै विषयका यी निबन्धहरू वैचारिक सुस्पष्टता, परिनिष्ठित मीठासपूर्ण भाषाशैलीले बेजोड बनेका छन्। कतै पनि मानव समुदायमा निहित मानसिक विचलन, वैमनस्य, कुण्ठा, निराशाजस्ता सामाजिक विकासका अवरोधलाई लेखकले स्थान दिएका छैनन्। बरु बेलाबखत आफैंमाथि आइपरेका दुःख, कष्ट, अन्याय र दबाबलाई छाँस्तै छिमल्दै दह्रोसँग उभिएर एक सिद्धान्तनिष्ट, कर्मयागी व्यक्तित्वको परिचय उभ्याएका छन्। जीवन संघर्षको क्रममा बेलाबखत आइरहने झञ्झावात र आँधिबेहेरीहरूमा दह्रो चालले अडिँदै एक जोधाहा पौरखी पात्रको उदाहरण बनेका छन् निबन्धकार यहाँ। धर्तीको समुन्नत, समृद्ध भविष्यको अपेक्षामा लेखकको कलम सजग र सक्रिय रूपमा पोखिएको छ। आआफ्ना विषयमा एकपछि अर्को परिपक्व लाग्ने निबन्धहरू पूर्णात पूर्ण मिदम् जस्ता सन्दर्भमा सार्थक र चरितार्थ बनेका छन्। पढ्दै जाँदा प्रत्येक निबन्धले सिंगो पुस्तकको विशालता बोकेको अनुभव हुन्छ। पहिले पाठकलाई विषयवस्तुको गम्भीरताभित्र पस्नै गाह्रो अनि भित्र पसिसकेपछि बाहिर निस्कन झन् गाह्रो पर्ने खालका छन् निबन्धहरू। भाषाशिल्पलाई कलात्मक प्रस्तुतिको मिठाससँग एकाकार गराएर स्वच्छ, स्वस्थ मनोरञ्जनका अतिरिक्त नवनिर्माणको सन्देशले ओतप्रोत गर्दै लगेको अनुभव हुन्छ। स्रष्टा निबन्धकारको आत्मस्वीकृतिका शब्दहरूले प्रस्तुत निबन्धको विषय, प्रयोजन र उद्देश्यबारे सानो कलेबरभित्र धेरै कुरा बताएका छन्। निर्बन्ध प्रवाहमा मन पूरै पोखिन सक्छ भन्ने विश्वास लिएका लेखक मैनालीले आफ्ना उच्छवास आक्रोश असहमति र अपेक्षाको चाङलाई कुनै बाहिरी कुण्ठा प्रदर्शन नगरी समथरमा झरेर सलल बग्ने हिमनदीजस्तो शालीन र सुमधुर भाषाशैलीमा प्रवाहित गरेको अनुभव हुन्छ। सङ्ला सल्बलाउँदा शब्दहरू मुलायम भाव तरंगमा तरंगित हुँदै बगेका छन्। मनका अनेकन चेष्टा उच्छवासलाई सहजै वहन गर्ने सामथ्र्य राख्छ मैनालीको अभिव्यञ्जनाले। उनको प्रवाहमान परिमार्जित शैली उच्च शिखरको झर्ना र स्याऊ झैं रसिलो पोसिलो लाग्छ। दुखेको घाउ पनि वेदनासंगै अक्षरमा पोखिएपछि शीतल शान्त बन्छ। मनको डाहा पनि शब्दको मिठासले समन हुन्छ। सानै उमेरदेखि अध्ययन र सकारात्मक चिन्तनमा लागिरहेका मैनालीले अक्षर र म, जीवनयात्रा, पुस्तकजस्ता निबन्धमा बाल्यकालदेखि वर्तमानसम्मका आरोहअवरोहको हुन्डरीमा आफूलाई बलिया खुट्टा टेकेर उभिने जिराहा पात्रको रूपमा चिनाएका छन्। कतै मातृप्रेम कतै मित्रप्रेम त कतै अक्षर र शब्दप्रेमलाई आफ्नो अत्यन्त अभीष्ट वस्तुका रूपमा प्रस्तुत गरेका छन् उनले। गहिरो चिन्तन व्यापक अध्ययन र विस्तृत पर्यवेक्षणको कुटुनी क्षमता लेखकका विशेषता हुन्। विद्वान् समालोचक प्राडा खगेन्द्रप्रसाद लुइँटेलको आद्योपान्त शल्यक्रियासहित खारिएको भूमिकाले सुनमा सुगन्ध थपेको पनि पक्कै हो। किशोर अवस्थादेखि नै निजामती सेवाका विभिन्न तहमा कार्यरत रहँदै निरन्तर स्वच्छ, क्रियाशील र इमान्दार छवि कायम गर्दै सर्वोच्च तहमा पुगे लेखक। अवकाश प्राप्त गरेका उनै गोपी (नाथ) मैनालीको कर्मठ व्यक्तित्व नेपालका थोरैमात्र उच्च प्रशासकमा पाइने अनुपम उदाहरण हो। प्रशासनिक सेवाका व्यस्त पदहरूमा रहँदा पनि लेखन क्षेत्रमा निरन्तर सक्रिय रहेर मूल्यवान् रचनाहरू नेपाली साहित्यलाई दिँदै रहने उनको विशेषता झनै अनुकरणीय र प्रशंसनीय छ। अस्तु !"
बाँचिरहेको बहुपति प्रथा,"मूलपात्र स्थानीय गाउँलेलाई धुवाँरहित चुल्हो बनाउन सघाउने कुनै विदेशी प्रोजेक्टमा कार्यरत विकासे कार्यकर्ता दिग्विजय, स्थानीय सहयोगी बासिन्दा वाङ्दी र अर्को एकजना स्थानीय साथीसहयोगी ग्याल्जेन, स्थानीय पात्र (एक किसिमले उपन्यासकी नायिका भन्न मिल्ने) पेमा, पेमाका बुढा नोर्बु, पेमाका सासूससुरा, पेमाका अरू लोग्ने, छोरा, ग्याल्जेनकी दिदी, भान्जा, मुखिया आदि पात्र र उनीहरू वरिपरि घुमेको छ कथा। योसँगै उपन्यासमा अनेक पृष्ठ दिग्विजय र ग्याल्जेनले मिलेर गरेका लामा यात्राहरूको वर्णन पनि पढ्न पाइन्छ। यद्यपि त्यसलाई यात्रासंस्मरण भनेर नै त भन्न सकिँदैन। त्यो यात्रा औपन्यासिक मात्र हो। समकालीन आख्यान लेखनमा नीलम कार्की निहारिका सफल उपन्यासकार हुन्भन्दा अत्युक्ति हुँदैन। छोटा सरल वाक्य र छोटै अनुच्छेदहरूले भरिएको यो उपन्यासमा भाषिक क्लिष्टता छैन। कथानकको हिसाबले उपन्यास दुई खण्डमा प्रस्तुत गरिएको छ। भाग १ मा विकासे कार्यकर्ता दिग्विजय काठमाडौंबाट हुम्ला पुगेको र त्यहाँ ६ महिना बसेर धुवाँरहित चुलोसम्बन्धी कार्यक्रममा संलग्न भएको, त्यही क्रममा ग्याल्जेन, पेमा र अन्य स्थानीयसित चिनजान र भेटघाट भएका सन्दर्भ छन्। त्यही अवधिमा दिग्विजयले हुम्लाका खास ठाउँमा प्रचलित बहुपति प्रथाबारे सोध्ने र उसलाई ५ कक्षा पास ग्याल्जेनले र केही प्रासांगिक किस्साहरू वाङ्दीले बताउँछन्। केही प्रसंग स्थानीय रहनसहन, खेतीपाती र व्यापारबारे पनि छन्। दोस्रो खण्डमा उपन्यासले हिउँ परेर केही महिनाका लागि सम्पूर्ण यातायात नै बन्द हुनुअगावै सदरमुकाम सिमीकोट पुग्छन्। त्यहाँबाट विमान चढी नेपालगन्ज हुँदै काठमाडौं फिर्न दिग्विजयले ग्याल्जेन र अन्य केही गाउँलेसहित आफू बसेको गाउँबाट सिमीकोटसम्मको यात्रा गर्छन्। त्यही विवरण कहेको छ उपन्यासमा। मूलतः विकासे कार्यकर्ता दिग्विजयको ६ महिना लामो हुम्लाबसाइँको बेला उसले गर्ने कुराकानी र सहभागी हुने केही गाउँले रहनसहन र जीवनपद्धतिमा घुलमिल भएर प्राप्त गरेको अनुभव समेटिएको छ। उपन्यास एक किसिमले कथा पारायण जस्तो छ। दिग्विजयले सोधेपछि प्रतिउत्तरमा उसलाई ग्याल्जेन, वाङ्दी वा अन्य गाउँलेबाट स्थानीय जीवनबारे सुन्नमा आएका कुराहरू नै उपन्यासमा लिपिबद्ध भएका छन्। यत्तिकै आधारमा अर्थात्, बहुपति प्रथालाई बाँचिरहेका मानिसको आँसु र हाँसोका जीवन्त भावनामा लुटपुटिन नसकेको उपन्यासलाई सांस्कृतिक उपन्यास भनिएको छ। नीलमकै अनुसार पनि द्रौपदी अवशेष लेख्दा उनले हतारो गरेकी छन्, एकैपटक पनि बहुपति प्रथा प्रचलनमा रहेको हुम्ली गाउँठाउँमा नगइकन, ती ठाउँमा गएर त्यस प्रथामा बाँधिएका महिलापुरुषबीच केही दिन (अझ, साता नै पनि) नबसीकन, केवल केही हुम्ली बासिन्दासित कुराकानी गरी केही लेख्यसामग्री अध्ययन, केही युट्युब सामग्री हेरेकोलाई मात्र आधार बनाएकी छन्। उपन्यासमा कुनै आदर्शवाद छैन, सिद्धान्तवाद छैन। कुनै आग्रह वा पूर्वाग्रह पनि छैन। केही कुनै खास सन्देश दिने प्रयास पनि छैन, भेटिँदैन। जे छ, सपाट छ। वाचाल छैन। हुम्लाको खास ठाउँ विशेषमा प्रचलित बहुपति प्रथाबारे उपन्यास लेखिएको भए पनि प्रथाको समर्थन या विरोध केही उल्लेख नभएको हुँदा सम्पूर्ण कथा मौनको च्यादरभित्र समेटिएको प्रतीत हुन्छ। कथानक पनि कुनै नायक वा नायिकाप्रधान छैन बरु जे जस्तो भए पनि पुस्तकले धेरथोर समाजकेन्द्रित हुँदै त्यस समाजविशेषमा विगत लामो समयदेखि चलिआएको खास प्रथा (बहुपति प्रथा) बारे चित्रण गर्न खोजेको छ। यसरी एउटा खास सामाजिक विषय उठान गरेको भएर पनि उपन्यास द्रौपदी अवशेष सतही मात्र छ। उपन्यासमा खट्किने पक्ष पनि नभएका होइनन्। कैलाश पर्वतलाई उपन्यासमा सर्वत्र सचेततापूर्वक कैलाश लेखिएको छ। यथार्थमा कैलाश शब्दले त्यो धार्मिक आस्था र सनातन धरोहरको संस्कार बोक्दैन जुन कैलाशले धारण गरिआएको छ। उदेक लाग्छ हुम्लाका केही गाउँविशेषमा प्रचलित र लोपोन्मुख बहुपति प्रथा कसरी पर्यटन विकासका निम्ति अमूर्त सम्पदा हुन सक्छ ? संघीय सांसद लामाले यसो भनेर कस्तो किसिमको पर्यटनको वकालत गर्न खोजेका हुन् ? यस किसिमको विवाह प्रथा अवलम्बन गरिरहेका महिला र पुरुषहरू के यसबाट खुसी छन् ? अथवा केवल परम्पराको पालनाका लागि विवश भई यसलाई निरन्तरता दिइरहेका छन् ? यसबारे सोच्न र बोल्न पर्दैन उनले ? स्थानीय जनप्रतिनिधिले लेखेर नै संरक्षणयोग्य संस्कृति भनी प्रस्ट उल्लेख गर्दा यसबाट समाज रूपान्तरणको कार्य अगाडि वा पछाडि के हुन्छ भनेर सोच्नुपर्छ पर्दैन ? धेरै चर्चा र प्रचार पाएको यस उपन्यासलाई सांस्कृतिक उपन्यास भनिएबारे प्रश्न उठाउनुपर्ने हुन्छ, के यो साँच्चै सांस्कृतिक उपन्यास नै हो त ? किनभने त्यस ठाउँविशेषमा एक महिलाका अनेक पति हुने रीति त्यहाँको अज्ञात समयदेखि चल्दै आएको स्थापित संस्कार वा संस्कृति होइन। किनभने विवाहमण्डपमा बसेर एउटी महिलाले धेरै पुरुषसित विवाह गर्ने संस्कार त्यहाँ छैन। किनभने धेरैजसो त भगाएर ल्याई विवाह गर्ने अथवा परिवारका जेठा छोराले बिहे गरी ल्याउने र त्यसरी घर भित्रिएकी युवतीले त्यस परिवारमा भएका दुई, तीन वा चार भाइहरूकी समेत पत्नी भएर जीवन बिताउनुपर्ने परम्परा उल्लेख छ। दाजुभाइको अलगअलग विवाह भयो भने पछि अंशबन्डा गरी छुट्टिनुपर्ने हुन्छ। त्यसो गर्दा परिवारसित भएको जग्गा सानोसानो हिस्सामा टुक्रिँदैटुक्रिँदै कुनै दिन समाप्त नै हुन सक्छ भन्ने मूलकारण देखाई बहुपति परम्परा निर्वाह गरिरहेको प्रसंग उल्लेख छ। समग्र हुम्ला जिल्लामा नभएर खास गाउँविशेषमा मात्र यो परम्परा किन जारी छ ? हुम्लाबाहेक अन्य छिमेकी हिमाली वा पहाडी जिल्लामा एक महिलाका धेरै पति हुने रीति किन चलनचल्तीमा आउन सकेन ? उपन्यासमा छिमेकी भारतको हिमाचल प्रदेशतिर बहुपति प्रथालाई टोपी प्रथा पनि भनिँदै आएकोे उल्लेख छ तर त्योसमेत अन्यत्र रहेका यस्ता विवाहको रूप, प्रकृति र प्रवृत्तिबारे थप शब्द छैनन्। त्यसो त द्रौपदी अवशेष पढ्ने पाठकलाई उपन्यास नसकिँदासम्म अल्छी लाग्दैन। प्रिय अतीत निर्बन्ध आवाज मनपत्र"
एमाले अध्यक्ष ओलीको प्रश्न: प्रधानमन्त्री देउवाको मौनता कहिलेसम्म ?,"काठमाडौँ: नेकपा एमालेका अध्यक्ष केपी शर्मा ओलीले नेपाली जनताले ज्यान गुमाउने घटना बढ्दै जाँदा पनि प्रधानमन्त्री शेरबहादुर देउवा किन मौन भन्दै प्रश्न गरेका छन् । सामाजिक सञ्जालबाट दार्चुलाको व्यास गाउँपालिका २ का पवन महराले ज्यान गुमाएको घटनाप्रति दु:ख व्यक्त गर्दै घटनाको छानविन गर्न र दोषीलाई कानूनी कारबाहीको दायरामा ल्याउन माग गरेका छन् । ओलीले तुइन काटेर गत वर्ष जयसिंह धामीलाई मारिएको घटनामाजस्तै प्रधानमन्त्री देउवाको मौनता कहिलेसम्म भन्दै प्रश्न गरेका छन् । ओलीले लेखेका छन्, 'नेपालसँगको सीमा क्षेत्रमा भारतले सडक विस्तार गर्दा दार्चुलाको व्यास गाउँपालिका२ का बालक पवन महराले ज्यान गुमाएको घटनाले अत्यन्त दुःखी छु । ढुंगा लागेर १४ वर्षीया बालिका सरिना महरा सहित स्थानीय नागरिक घाइते भएका छन् । घटनाको तत्काल छानविन गरी सत्यतथ्य बाहिर ल्याउन, दोषीमाथि कारवाही गर्न र पीडित परिवारलाई तत्काल क्षतिपूर्ति उपलब्ध गराउन सरकारसँग माग गर्दछु । तुइन काटेर गतवर्ष जयसिंह धामीलाई मारिएको घटनामाजस्तै प्रधानमन्त्री देउवाको मौनता कहिलेसम्म ?'"
दर्जन बैंकको घट्यो नाफा,"काठमाडौं : वाणिज्य बैंकको नाफा सामान्य मात्रै बढेको छ। चालू आवको पहिलो त्रैमासमा २६ वाणिज्य बैंकको नाफा वृद्धि ५९४ प्रतिशत छ। जबकि गत वर्ष सोही अवधिमा नाफा २४ प्रतिशतले वृद्धि भएको थियो। वित्तीय प्रतिवेदनअनुसार बैंकले १८ अर्ब ७५ करोड ६८ लाख १७ हजार रुपैयाँ कमाएका छन्। यसैबीच २६ वाणिज्य बैंकमध्ये १४ वटाले नाफा बढाएका छन्। दर्जनभन्दा बढी बैंकको नाफा वृद्धि भने घटेको छ। जबकि गत आवको पहिलो त्रैमासमा ४ वटा बैंकको मात्रै नाफा वृद्धि घटेको थियो। यसपटक नाफा बढाउनेभन्दा घटाउनेको संख्या बढेकाले समग्रमा बैंकको नाफा वृद्धि सामान्य मात्रै देखिएको हो। कुल नाफा बढी हुनेमा एनआईसी एसिया, नबिल, ग्लोबल आईएमई, राष्ट्रिय वाणिज्य बैंक, नेपाल इन्भेस्टमेन्ट र कुमारी बैंक छन्। यी प्रत्येक बैंकको एक अर्ब रुपैयाँ माथि छ। गत आवमा इन्भेस्टमेन्ट बैंकबाहेकका सो बैंक अग्रपंक्तिमा थिए। सबैभन्दा बढी नाफा एनआईसी एसियाले कमाएको छ। असोजसम्म १ अर्ब ७५ करोड ६७ लाख ७९ हजार रुपैयाँ हाराहारी नाफा गर्न सफल भएको छ। गत वर्षको तुलनामा ४८७९ प्रतिशतले बैंकको नाफा वृद्धि भएको छ। गत वर्षको सोही अवधिमा १ अर्ब १८ करोड ६ लाख रुपैयाँ हाराहारी नाफा कमाएको थियो। कर्जा प्रवाह र निक्षेप संकलनमा आक्रामक भएर लागेअनुसार नाफा पनि गर्न सफल भएको बैंकका नायब प्रमुख सूचना अधिकारी अर्जुनराज खनियाँको भनाइ छ। उनका अनुसार ठूला ऋणीभन्दा साना ऋणी बढी भएको र समयमै ब्याज तथा किस्ता तिरेकाले धेरै नाफा कमाउन सफल भएको हो। यसैगरी, दोस्रो बढी नाफा गरेको नबिलले १ अर्ब ५७ करोड १५ लाख ३७ हजार रुपैयाँ कमाएको छ। अघिल्लो आवको असोजसम्म १ अर्ब ११ करोड २२ लाख ३५ हजार रुपैयाँ कमाएको थियो। यस आवमा बैंकको नाफा वृद्धि ४१३० प्रतिशत छ। नाफामा दबाब, कुल नाफावृद्धि ६ प्रतिशत अधिकांश बैंकको निष्क्रिय कर्जा बढ्यो बढी नाफा गर्नेमा : एनआईसी एसिया, नबिल, ग्लोबल बढी नाफा वृद्धि गर्नेमा कुमारी अगाडि यसैगरी, ग्लोबल आईएमई बैंकले १ अर्ब १८ करोड ९५ लाख रुपैयाँ नाफा गरेको छ। गत आवमा १ अर्ब ११ करोड २२ लाख रुपैयाँ कमाएको थियो। गत वर्षको तुलनामा ६९५ प्रतिशत वृद्धि गरेको छ। यस्तै, सरकारी स्वामित्वको राष्ट्रिय वाणिज्य बैंकले १ अर्ब २४ करोड नाफा कमाएको छ। गत आवमा १ अर्ब ५ करोड कमाएको थियो। यो गत वर्षभन्दा १८६६ प्रतिशतले बढेको हो। यस्तै नेपाल इन्भेस्टमेन्टको नाफा २३४७ प्रतिशतले बढेर १ अर्ब १४ करोड पुगेको छ। गत आवमा ९२ करोड हाराहारीमा थियो। यसपछि कुमारी बैंकले १ अर्ब १४ लाख कमाएको छ। गत वर्षको भन्दा ८५०७ प्रतिशतले बढी हो। गत वर्ष ५४ करोड नाफा गरेको कुमारी बैंकले यस वर्ष नाफावृद्धिमा छलाङ मारेको छ। यो बैंकले असोज मसान्तसम्ममा सबैभन्दा बढी नाफा वृद्धि गर्न सफल भएको तथ्यांकले देखाएको छ। गत आवको सो अवधिमा अर्ब बढी नाफा गरेको एनएमबी बैंक यस पटक भने ९० करोड ४१ लाख रुपैयाँ नाफामा खुम्चिनु परेको छ। सो बैंकको नाफा वृद्धि १३४३ प्रतिशतले घटेको छ। प्रवाह भएको प्रायः कर्जाको प्रोभिजनिङ बढाएकाले पहिलो त्रैमासमा बैंकको नाफा घटेको एनएमबीका डेपुटी प्रमुख कार्यकारी अधिकृत सुदेश उपाध्यायले बताए। निष्क्रिय कर्जा बढेको भन्दा पनि भोलिको दिनमा कर्जा बिग्रिन सक्ने भएकाले त्यसलाई प्रोभिजनमा बढाएर बैंक कन्जरभेटिभ भएको उनको तर्क छ। बजारमा तरलता कसिलो छ। भोलिको दिनमा अवस्था गाह्रो हुन सक्ने भएकाले बैंक कन्जरभेटिभ भएर कर्जाको प्रोभिजनिङ बढाएर राखेकाले नाफा वृद्धिमा दबाब परेर घटेको हो, उनले अन्नपूर्णसँग भने। यससँगै अन्य बैंकले पनि अर्बभन्दा कम नाफा गरेका छन्। प्राइम बैंकले ८७ करोड, सिद्धार्थले ४९ करोड, मेगा बैंकले ५० करोड रूपैयाँ नाफा गरेका छन्। नेपाल बैंकले ६० करोड ४० लाखबराबरको नाफा गर्न सफल भएको छ। यो बैंकको नाफा गत वर्षको सोही अवधिको तुलनामा १९९७ प्रतिशतले घटेको छ। यसैगरी सिटिजन्स इन्टरनेसनलले ५० करोड, प्रभुले ७० करोड, एभरेस्टले ८६ करोड, सानिमाले ५४ करोड नाफा गरेको छ। यसैगरी, माछापुच्छेले ४५ करोड, लक्ष्मीले ५० करोड, नेपाल क्रेडिट एन्ड कमर्सले ५१ करोड कमाएका छन्। कृषि विकास बैंकले २२ करोड, स्ट्यान्डर्ड चार्टर्डले ८१ करोड, हिमालयनले ५३ करोड, सनराइजले १६ करोड, नेपाल एसबीआईले ६२ करोड, सिभिलले ४१ करोड, सेन्चुरी बैंकले ३१ करोड र बैंक अफ काठमाडौंले २८ करोड नाफा गरेका छन्। समग्रमा बैंकको नाफा सामान्य भए पनि १२ वटा वाणिज्य बैंकको भने गत वर्षको तुलनामा वृद्धिदर घटेको छ। गत वर्ष ४३ करोड नाफा गरेको सनराइजले यस पटक १६ करोड मात्रै नाफा गरेको छ। गत वर्षको तुलनामा साढे ६१ प्रतिशत घटेको तथ्यांकमा उल्लेख छ। यसबाहेक कृषि विकास, मेगा, सिटिजन्स, माछापुच्छेलगायतका दर्जन बैंकको नाफा वृद्धिमा संकुचन आएको छ। यस पटक अधिकांश बैंकको निष्क्रिय कर्जा बढेका कारण पनि नाफा वृद्धि प्रभावित भएको देखिन्छ । किनभने यस अवधिमा तीन बैंक बाहेकको निष्क्रिय कर्जा बढेको छ। राष्ट्रिय वाणिज्य बैंक, नेपाल इन्भेस्टमेन्ट बैंकको यस्तो कर्जा घटेको तथ्यांकमा उल्लेख छ। तथ्यांकअनुसार सबैभन्दा बढी निष्क्रिय कर्जा सनराइजको २९४ प्रतिशत छ। यो गत गत आवभन्दा १८१ प्रतिशत बिन्दु बढी हो। यस्तो निष्क्रिय कर्जा बढेसँगै बैंकको इम्पेरमेन्ट चार्ज २२ करोड ७० लाख रुपैयाँबाट बढेर ६९ करोड ७६ लाख रुपैयाँ पुगेको देखिन्छ। जसले गर्दा बैंकको कुल नाफा घटेको बताइएको छ।"
सडकभरि धान,"भक्तपुर : खेतमा रहने धान सडकभरि भन्दा धेरैलाई आश्चर्य लाग्न सक्छ। तर, यतिबेला भक्तपुरमा भने यस्तै देखिन्छ जताततै। आआफनो खेतबाट काटेर ल्याएको धान भक्तपुर नगरका ठाउँ ठाउँमा सुकाइराखेका देखिन्छ। यसले नगरको स्वरुपम परिवर्तन भएजस्तो भएको छ। नगरका खुल्ला चौर, सडकपेटी, चोक, गल्ली जताततै धान सुकाइराखेको देखिन्छन्। यसरी देखिने क्रममा वयान गर्नुपर्दा सबैभन्दा धेरै भक्तपुरको ल्योसिंखेल जहाँ प्रत्येक वर्ष बिस्का जात्रामा ५५ हात लामो ल्योसिंद्यो उठाइन्छ, त्यही धेरै देखिन्छ। त्यहाँको खुल्ला ठाउँमा मात्रै झण्डै एक सय परिवारको हाराहारीमा धान सुकाइराखेको देखिन्छ। त्यस अवसरमा विशेष गरी महिलाहरूलाई धान सुकाउनमा भ्याइनभ्याई हुन्छ। बिहान आउन आउन थालेदेखि साँझ घाम नअस्ताउँदासम्म उनीहरूको चटारो हुन्छ। बिहानको खाना खान सकेर घाम चको हुन थालेसँगै विस्तारै धानलाई सुकाउन फैलाउने काम हुन्छ। यो बीचमा उनीहरूको दैनिकी धानकै ओल्टाइपल्टाइमा बित्ने गरेको छ। पछि विस्तारै विस्तारै एकेक गरेर उनीहरू धानलाई साँझसम्ममा सबै एकैठाउँमा थुपारिसकेका हुन्छन्। खेतका गह्रालाई आलीले छुट्टाएजस्तै स्थानीयवासीले खाली ठाउँ छोडेर बिस्कुन सुकाएको दृष्य यतिबेला भक्तपुरको जताततै देख्न सकिन्छ। यहाँका खाली चोक तथा आँगन धानले भरिएको देख्न सकिन्छ। सडक किनारमा सुकाइरहेको धान नियालेर यहाँ घुम्न आउने पर्यटकसमेत रमाएको देख्न सकिन्छ। धानको धुलोको बेवास्ता गर्दे पर्यटकहरू किसानको जीवनशैलीमा रमाएका छन्। स्थानीयहरू मिलेर धान सुकाउने र उठाउने गर्छन्। भेलुखेलमा मात्र होइन, भक्तपुरका खाली ठाउँमा अचेल यसैगरी धान सुकाएको देखिन्छ। चरा, कुखुराबाट जोगाउन उनीहरू धान सुकाएको स्थानमा कुरेर बस्छन्। धान सुकाउन आएकीस्थानीय रामलक्ष्मी त्वायना यो चलन प्रत्येक वर्ष धान भित्राएपछि सवैतिर देखिने दृश्य भएको बताउँछिन्। तर पहिलाभन्दा यो दृश्य कम मात्रै देख्न थालेको उनको अनुभव छ। किनकी खेती किसानीको काम वर्षैपिच्छे घट्दो छ। खेतहरूतिर विस्तारै घडेरीको विकासले जग्गाजमिन घटदै जाँदा धानखेतीमा पनि कमी आएको उनको अनुभव छ। दिउँसोको समयमा मज्जाले घामले लाग्ने, कहीकतैबाट घाम नछेक्ने ठाउँहरूतिर धान सुकाउने उनले सुनाइन्। पहिलापहिला भए विशेष गरेर भक्तपुर नगरपालिका७ महेश्वरीको खुल्ला ठाउँमा सयौं परिवार धान सुकाउन गर्दथे। तर त्यहाँ भक्तपुर नगरपालिकाकाले फुटबल ग्राउण्ड बनाएर चारैतिर बार लगाएपछि त्यहाँ धान सुकाउन बन्देज लगाएको छ। त्यसकारण अहिले जताततै खुल्ला सडकपेटी, चोकहरूमा धान सुकाउने गरिन्छ। ढलानका घर हुनेहरूले छतमा पनि धान सुकाउने गर्दछन्। विशेष गरेर भक्तपुरको सल्लाघारीदेखि कमलविनायक आउने नगरकोट सडकपेटीमा जताततै धान सुकाउने गरेको देखिन्छ। पहिला धान चोरी हुने डरले मानिसहरू धान सुकाएकै स्थानमा सुत्थे। अहिले भने सुकाएकै ठाउँमा धानलाई त्रिपालले छोपेर छोड्छन् र ढुक्कले घरमा सुत्छन्। राम्रोसँग नसुकाइ भण्डारण गर्दा धानमा किरा लाग्ने, बिग्रिने गर्दछ। त्यसैले धानलाई राम्रोसँग सुकाउन उनीहरूले खुला ठाउँलाई उपयोग गरेका हुन्। एक हप्ता दस दिन सुकाएपछि अन्तिम दिन धानलाई सफा गरी भकारीमा सञ्चय गर्न लाने गरिन्छ।"
तस्बिरमा हेर्नुहोस मधेशमा छठको तयारी,"जनकपुरधाम: अहिंसाप्रति मानवको रुची बढाउने र सबै जीवप्रति सहानुभुति राख्न अभिप्रेरित गर्ने तराईबासीको महत्वपुर्ण मुल पर्व छठको तयारी जनकपुरधामसहित तराई मधेशका जिल्लामा शुरु भएको छ । तराई मधेशको मुख्य पर्वमध्ये महिलाहरुको विशेष कठोरताको पर्वको रुपमा छठको तयारी जनकपुरधामसहित तराई मधेशका जिल्लामा शुरु भएको हो । नियम निष्ठाका साथ मनाइने सांस्कृतिक पर्व छठमा आवश्यक पर्ने सामग्रीको जोहो र किनमेल गर्न सर्वसाधारण अहिले व्यस्त छन् । बाँसका डाला, नाङ्गलो, ढकिया, कनसुप्ती र माटोको सामग्रीलगायत छठ पर्वमा आवश्यक पर्ने नरिवल, सख्खर, उख्खु किनमेल गर्न सर्वसाधारण व्यस्त देखिन्छन् । मुख्यतः सन्तान प्राप्ति, रोगनिदान र पारिवारिक कल्याणका लागि मनाईने छठ पर्वलाई भव्यता प्रदान गर्न जनकपुरधामको ऐतिहासिक गंगासागर, धनुषसागर, अंगराजसर, महराज सागर, अग्नीकुण्ड, रत्नसागर, बाल्मीकि सर लगायतका दर्जनौ पोखरी र सरोवरहरुलाई बिभिन्न संघसंस्था र युवा क्लबले सरसफाई गरी बिजुली, पण्डाललगायतका व्यवस्था मिलाउन थालेको महाबीर युवा समतिका महासचिव राज भगत (प्रदीप) ले बताए । चार दिन मनाइने सम्पुर्ण शक्तिको स्रोत सूर्यको उपासनाको यो पर्वको पहिलो दिन नुहाएर चोखो भई खाने, दोस्रो दिन खरना, तेस्रो दिन अस्ताउदो र चौथो दिन उदाउँदो सुर्यलाई अर्घ दिएपछि विधिवत रुपमा सम्मापन हुनेछ । छठ पर्व व्रत अवधिभर माछा, मासु, लसुन, प्याज, कोदो, मसुरो, उसिनेको चामल गायतका खाद्यबस्तुहरु अनिर्वाय रुपमा बार्ने चलन रहेको मधेश प्रज्ञा प्रतिष्ठानका उपकूलपति रामभरोष कापडी भ्रमर बताउँछन् । मधेशी समुदायका बीचमा मनाईदै आएको यो महत्वपूर्ण छठ पर्व केही वर्ष यता पहाडी समुदायमा लोकप्रिय हुँदै गएको छ । प्रत्येक वर्ष छठ पर्व मनाउने मिथिलानी महिलासँगै नेपाली समुदायका महिलासमेत छठ पर्व मनाउन थालेको बर्दिबासकी रीता लामा बताउँछिन् ।"
कालीकोट बम विष्फोटमा २ बालिकाको मृत्यु,कालीकोट : कालीकोटमा भएको बम विष्फोटको घटनामा थप एक बालिकाको मृत्यु भएको छ। कालीकोट जिल्लाको तिलागुफा नगरपालिका१० मा भएको घटनामा परी घाइते भएकी बालिकाको कर्णाली प्रादेशिक अस्पताल सुर्खेतमा उपचारका क्रममा मृत्यु भएको हो। घटनामा परी मृत्यु हुनेको सङ्ख्या दुई पुगेको छ। कर्णाली प्रादेशिक अस्पताल सुर्खेतमा उपचारका क्रममा ४ वर्षकी सरस्वती रानाको मृत्यु भएको प्रमुख जिल्ला अधिकारी रामहरि शर्माले जानकारी दिए। घटनामा परी ४ वर्षीया झरना थापाको स्थानीय स्वास्थ्यचौकीमा उपचारका क्रममा मृत्यु भएको थियो। घाइते भएका तीन जना बालबालिकाको अहिले कर्णाली प्रादेशिक अस्पतालमा उपचार भइरहेको प्रजिअ शर्माले बताए। रासस
प्रिय अतीत,"अचानक हावाको झोक्काले ल्याइदिएको फूलका वासना जस्तै यादहरू गडेर आउँछ स्मृतिमा प्रिय अतीत । तिमीले चटक्कै बिर्सियौ कि तर मसँग ताजै छ हाम्रो आँखाका भाका र हाँसोहरू देखिन्छ यतै कतै तिमीले छाडेर हिँडेका पाइतालाका डोब र हर्दम आइरहन्छ तिम्रो सुगन्धित वासना मोहित पारिरहन्छ मौन उदासी रातमा प्रिय अतीत । यत्तिबेला प्रेमको सागर उर्लिएको छ ममा पगाल, तिम्रो बरफका मन गरौंला स्पर्श शब्दका नीरब कोलाहलले फर्कौंला पहिलेकै समयमा एकैछिन भए पनि हराउन सकौं भुलेर सबथोक सुकुमारी प्रिय अतीत ।"
"आफ्नै कार्यकर्ता विपक्षी उमेदवार, खतिवडालाई भारी बन्दै बर्तौला","मकवानपुर : मकवानपुर क्षेत्र नम्बर २ का सदाबहार उम्मेदवार हुन् विरोध खतिवडा। २०४३ सालदेखि चुनाव लड्दै आएका खतिवडा यो पटक भने आफ्नै कार्यकर्तासँग चुनावी प्रतिस्पर्धामा छन्। मकवानपुर प्रतिनिधिसभा २ सत्ता गठबन्धनले नेकपा एकीकृत समाजवादीका नेता खतिवडालाई उम्मेदवार बनाएको छ। विद्यार्थी राजनीतिदेखि उनकै स्कुलिङमा राजनीतिमा प्रवेश गरेका महेश बर्तौला नेकपा एमालेबाट उनीसँगै प्रतिस्पर्धा गर्दैछन्। गुरु चेलाबीचको चुनावी प्रतिस्पर्धाले चुनावी रौनक बढेको छ। मकवानपुर २ मा खतिवडा छैटौं पटक उम्मेदवार बनेका हुन्। नेकपा एमालेबाट खतिवडाले २०४८, २०५१, २०५६ र २०७४ मा चुनाव जितेका छन्। यो पटक भने खतिवडालाई ठूला दुई दल नेपाली कांग्रेस र नेकपा माओवादी केन्द्रका नेता कार्यकर्तालाई साथमा लिएर ठूलो जनमत आफ्ना पक्षमा पार्नुपर्ने चुनौती छ। मतको हिसाबले मलाई जित्न समस्या छैन, गठबन्धनका सबै दलले इमान्दारितापूर्वक आफ्नो काम गरिरहेको छ, खतिवडाले भने, मलाई चुनाव सहजै जित्ने विश्वास छ। नेकपा एकीकृत समाजवादीबाट उनकै नेतृत्वमा पहिलो पटक सरकारमा सहभागिता जनाइएको थियो। शेरबहादुर देउवा नेतृत्वको मन्त्रीमण्डलमा स्वास्थ्य मन्त्री भएका खतिवडा चार पटक सांसद भए पनि मन्त्री बन्न सकेका थिएनन्। २०७४ को निर्वाचनमा खतिवडा ४६ हजार ४ सय ८१ मत प्राप्त गरी विजयी भएका थिए। उनका निकटत प्रतिस्पर्धी नेपाली कांग्रेसकी सहमहामन्त्री महालक्ष्मी उपाध्यायले ३४ हजार ९० मत प्राप्त गरेकी थिइन्। डिना यो पटक मकवानपुर १ मा नेपाली कांग्रेसबाट उम्मेदवार छिन्। नेकपा एमालेले विद्यार्थी नेता महेश बर्तौलालाई मकवानपुर २ मा उम्मेदवार बनाएको छ। खतिवडालाई २०७४ को प्रतिनिधिसभा चुनावमा जिताउन खटिएका बर्तौला आफैं यो पटक प्रतिस्पर्धी भएका हुन्। अनेरास्ववियुको केन्द्रीय उपाध्यक्षसम्म भएका बर्तौलाले विद्यार्थी राजनीतिबाट अलग्गिएको एक वर्षमै संसदीय चुनावको टिकट पाएका हुन्। उनलाई विद्यार्थी राजनीतिमा ल्याउन खतिवडाले पनि महत्वपूर्ण भूमिका खेलेका छन्। तर, खतिवडाले एमाले छाडेपछि भने उनलाई मकवानपुर २ बाट टिकट लिन सहज भएको हो। यस क्षेत्रमा एमालेलाई राप्रपाको साथ छ। मेरो हजुरबुवादेखि मैलेसम्म उहाँलाई पटकपटक मतदान गरेका छौं, बर्तौलाले भने, फेरि पनि पुरानै पुस्ता, अब नयाँ नेतृत्व जनताले चाहेका छन्। गठबन्धनभित्रको ठूला दलको मत आफ्नो पक्षमा पारेर जित्ने चुनौती खतिवडालाई छ। बर्तौलालाई भने चार पटकसम्म लगातार संसदीय निर्वाचन जितेका खतिवडालाई हराएर स्थापित हुने चुनौती छ। खतिवडा छैटौं पटक चुनावी मैदानमा होमिएका हुन्। बर्तौला पहिलो पटक संसदीय निर्वाचन लड्दैछन्। गठबन्धन दललाई आफ्नो मत जोगाउन पनि चुनौती छ। गठबन्धन दल नेपाली कांग्रेसबाट लामो समय यसै क्षेत्रमा राजनीति गरेका भरत पराजुली राष्ट्रिय स्वतन्त्र पार्टीबाट उम्मेदवार छन्। लामो समय कांग्रेसमा राजनीति गरेका कारणले पनि उनले कांग्रेसभित्रको केही मत प्रभाव पार्न सक्ने आकलन गरिएको छ। कांग्रेसभित्रबाट र स्वतन्त्र मतहरूको पनि मलाई राम्रो समर्थन छ, पराजुलीले भने, नयाँ पार्टी भए पनि मेरो माहोल राम्रो छ। स्थानीय तह २०७९ मा वडाध्यक्षहरूले प्राप्त गरेको मत परिणामअनुसार यस क्षेत्रमा सत्ता गठबन्धन दल अगाडि छ। गठबन्धन दल नेपाली कांग्रेस, नेकपा माओवादी केन्द्र र नेकपा एकीकृत समाजवादीको ५४ हजार ४ सय २२ रहेको छ। नेकपा एमालेको मत ३८ हजार १ सय ९३ छ।"
देवकोटा साहित्यमा बहुल चिन्तन,"लक्ष्मीप्रसाद देवकोटा (१९६६२०१६) नेपाली साहित्यका सर्वोत्कृष्ट प्रतिभा हुन्। उनले नेपाली कविताका सबै उपविधाका साथै निबन्ध, समीक्षा, नाटक, आख्यानजस्ता प्रायः सबै विधामा कलम चलाई नेपाली भाषा साहित्यको श्रीवृद्धिमा विशेष योगदान पुर्याएका छन्। उनको यस किसिमको बहुमुखी सिर्जनधर्मले नै उनका विषयमा झन्डै दर्जन विद्यावारिधि भइसकेका छन्। त्यसो भए पनि उनका विषयमा अनेक अनुसन्धान हुन बाँकी नै छन्। उनका समाजशास्त्रीय, नागरिक शास्त्रीय कृति पनि छन्। अंग्रेजी कविता, काव्य र महाकाव्य पनि प्रकाशित छन्। उनका फरकफरक विधाको सिर्जनशीलता र कृतित्वका साथै अनेक कीर्तिमानी छन्। जातजातिका आवाजको अभिव्यक्ति देवकोटाका रचनामा विभिन्न जातजातिको चर्चा पाइन्छ। ती जातजातिका संस्कृति र रहनसहनका पक्षमा उजागर गरिएको हुन्छ। यस दृष्टिले उनका मुनामदन, लुनी, तिप्लिङ्गी, एक च्यामिनीप्रति आदि उल्लेख्य छन्। उनको चर्चित खण्डकाव्य मुनामदनमा भोटे जातिका सेवालाई क्षेत्री जातिका व्यवहार र सेवाभन्दा माथि देखाइएको छ। काव्यनायक क्षेत्रीलाई सहनायक भोटेले सहयोग गरेको देदाई जातीय समानताको र मानवताको भावाभिव्यक्ति दिइएको छ : क्षेत्रीको छोरो यो पाउ छुन्छ घिनले छुँदैन मानिस ठूलो दिलले हुन्छ जातले हुँदैन। यो देवकोटाको १९९० को दशकमा अभिव्यक्त मानवीय चेतना हो। मुनामदन काव्य र तत्काल रचना भएका अन्य कविताकाव्यमा पनि जातीय पक्षधरता देखिन्छ। उनले १९९५ सालमा रसुवा जिल्लाको उच्च पहाडी भेगमा पर्ने प्राकृतिक तीर्थस्थल गोसाइँकुण्डको भ्रमण गरेका थिए। त्यसबेला उनले रचेको लुनी खण्डकाव्यले ल्यही लोकसमाजको चित्रण गरेको छ। यस खण्डकाव्यमा शेर्पा समाजका लुनी र चाङ्नाको कथा छ। शेर्पा साम्बा सोङ्गो, तासी (झासी), ल्हानो, म्हे म्हे लामा, ह्लोसुङ्गो लामा आदि पात्रहरूको चर्चा छ। यहाँ लामाहरूको संस्कृतिको चर्चा गरिएको छ : ठूला ठूला सुनका द्यौता थान थानमा। झ्यान झ्यान बज्छन् झ्याली छिटा झ्यान झ्यानमा। घ्याङ घ्याङ् बग्छन् घन्ट बुद्ध मन्दिरमा। यहाँ शेर्पा जातिको धार्मिक आस्था र बुद्ध मन्दिरको चर्चा छ। यसै खण्डकाव्यमा मारदौन जात्राको चर्चा पनि छ। यो जात्रालाई शेर्र्पाहरूको सांस्कृतिक महोत्सवका रूपमा चित्रण गरिएको छ। त्यस्तै त्यस समाजमा लामालाई सर्वज्ञाताका रूपमा बुझ्ने पक्ष पनि चित्रित छ: संसार सारा देख्छ भन्थे तिनटा रेखा तानी निधारबीचमा खाँदा पुर्याई खुम्च्र्या दोटा नानी। पानी आगो पार्छ भन्थे आगो पार्छ पानी। यहाँ शेर्पा भोटे समाजको लामाप्रतिको त्यस समाजको विश्वास अभिव्यक्त छ। देवकोटाका काव्यकृतिमा र आख्यान कृतिमा पनि जनजातीय पात्रहरू मानवताका पक्षपोषक र सहयोगी बनेर आउँछन्। सुलोचना महाकाव्यमा काव्यनायक जैमाने (अनङ्ग) लाई विलास सिंहका घरमा कामदारका रूपमा जागिर खोजिदिने भोटे पात्रको भूमिका उल्लेख्य छ। यसै महाकाव्यमा ज्वानु ज्यापूको सुलोचनासँगको व्यवहार, इमानदारिता र साथ सहयोगको चर्चाले नेवार जातिप्रतिको सम्मानलाई देखाइएको छ। यहाँसम्म कि यस काव्यमा नायकको भन्दा ज्वानुको भूमिका उचो देखिन्छ। उसले सुलोचनालाई दुःख जोसुकैलाई आइपर्ने र समय क्रममा टरेर जाने विचार राखेको छ। देवकोटाको महाराणा प्रताप महाकाव्यका भिल्ल जातिका मानिसको सहयोगी चरित्रबाट पनि जातीय समानता र भ्रातृचेतनाको उजागर गरिएको छ। यो अवस्था प्रमिथस महाकाव्यका मानव र प्रमिथस पात्रका सम्बन्धबाट पनि उजागर भएको देखिन्छ। नारी समाजप्रतिको सम्मान र नारी चेतना देवकोटा आफ्ना रचनामा नारीप्रति अनुदार देखिँदैनन्। उनले मुनामदनमै मुना र आमाको चरित्रलाई उद्धात्तीकरण गरेका छन्। शाकुन्तल र सुलोचना दुईवटा महाकाव्यको नाम नायिकाका नामबाट नामकरण गरेका छन्। उनका लुनी, तिप्लिङ्गी, मैना, वसन्ती, सृजामाता, मायाविनी सर्सी, कुञ्जिनी, सीताहरण, म्हेन्दु आदि खण्डकाव्यका नाम नै नायिकाका नामबाट राखिएका छन्। देवकोटाको पहिलो महाकाव्य शाकुन्तलमा नायिका र नायिकाका सखीहरू (सहनायिकाहरू) अनुसुया, प्रियंवदा, चारु आदिको स्थान उच्च देखाइएको छ। काव्यान्तमा नायिका र नायिकाकी माता गौतमीका विचार र अडान सफल बनेको देखाइएको छ। उनका महाकाव्य यात्राको दोस्रो काव्यकृति सुलोचनामा पनि नारी स्वर निकै सशक्त बनाइएको छ। नारीहरूका पक्षमा विविध आवाज उठाउने क्रममा प्रेमविवाह, विधवा विवाहका पक्षमा आवाज उठाइएको छ। प्रेम विवाहको चेतना शाकुन्तलदेखि नै विकसित देखिन्छ। सुलोचना महाकाव्य समावेशी स्वरका दृष्टिले बढी मूल्यवान् देखिन्छ। तत्कालीन समाजमा प्रचलित अन्धविश्वास, रुढी, सामन्ती हैकम र नारीमाथिको दमनलाई विरोध गरिएको छ। विविध ढंगले उक्त पक्षको प्रतिविम्बन गर्दै त्यहाँ रहेका कमजोरीको विरोध पनि गरिएको छ। सुलोचनामा तत्कालीन विवाहप्रथा र नारी उत्पीडनको विरोध गर्दै प्रेमविवाह र बिधवा विवाहको समर्थन गर्नुलाई देवकोटाको सुधारवादीचेत मान्न सकिन्छ। यहाँ रुचिबिनाको र प्रेमबिनाको विवाहलाई यातनाका रूपमा चित्रण गरिएको छ। एउटा अपराधीलाई नेल र हत्कडी लगाएर जेलमा लगिएझैं अबोध नारीहरूलाई विवाहको नाउँमा कल्ली र चुराले बाँध्छन् र आत्मालाई रुवाउँदै जबरजस्ती पराइघर पठाउँछन् भन्ने कुरा देखाइएको छ। यो नारीप्रतिको सहानुभूति र उनीहरूप्रतिको पक्षधरतासहित नारी चेतनाको अभिव्यक्ति हो। प्रस्तुत काव्यमा नारीका पक्षमा नयाँ र पुरानो पुस्ताबीचको वैचारिक संघर्षलाई अघि सारिएको छ। काव्यनायिका निरन्तर मौन विद्रोहमा देखिन्छे। यहाँ तत्कालीन संक्रमणकालीन नारी समाजको चित्रण छ। यस काव्यमा बिजुली र तिमिरमर्दनको विवाह सन्दर्भलाई तत्कालीन समाजको क्रान्तिकारी नारी चेतनाका पक्षपोषक पक्षमा उजागर गर्न सकिन्छ। त्यस्तै बिजुली र नोकरको प्रेम र शारीरिक सम्बन्ध एवं सन्तान प्राप्तिले पनि विद्रोहकै स्वर उजागर गरेको छ। तिमिर मर्दन र बिजुलीको विवाहले विधवा विवाहको पक्षपोषण गरेको छ। यसले तत्कालीन समाजमा नारीलाई हेर्ने कमजोर दृष्टिकोणमाथि सशक्त आवाज उठाएको छ। देवकोटाका अन्य महाकाव्यमा पनि यो अवस्था देखिन्छ। उनको पृथ्वीराज चौहान महाकाव्यकी नायिका संयोगिताको अविचल प्रेमप्रतिको समर्पण र देशभक्तिका पक्षमा देखिन्थे। ऊ बाबुले अपमान गरेको पात्रका मूर्तिमा वरमाला पैह्राएर विद्रोह गर्छे। आफ्नो धर्मसंस्कृतिका पक्षमा पनि लड्छे र पतिका साथ सती गए पनि स्वाभिमान कति पनि गिर्न दिन्नँ। प्रमिथस महाकाव्यका रिया र जियाका चरित्रमा निकै उच्च नारी चेतना छ। उनीहरू मातृत्वका पक्षमा उल्लेख्य चरित्र बनेर उभिएका छन्। देवकोटाका खण्डकाव्यमध्ये कुञ्जिनी पनि उल्लेख्य खण्डकाव्य हो। यस खण्डकाव्यकी नायिका कुञ्जिनीको प्रेमविवाहलाई परिवारले स्वीकृति नदिँदाको विद्रोह उल्लेख्य छ। उसले गोरेसँग विवाह गर्न नपाएकामा गरेको विद्रोहलाई नारी स्वतन्त्रताकै प्रतिविम्बन मान्न सकिन्छ। यो अवस्था सीताहरण काव्यमा पनि देखिन्छ। देवकोटाका कविताकाव्यमा मात्र होइन, आख्यानमा पनि नारी चेतनाको स्वर प्रबल छ। उनले आख्यानतर्फ कथा र उपन्यास दुवै विधामा कलम चलाएका छन्। उनको एउटै मात्र उपन्यास चम्पामा संक्रमणकालीन नेपाली समाजको समावेशी स्वर पाइन्छ। यस उपन्यासमा नारीको कुनै अस्तित्व नस्विकार्ने, नारी इच्छाआकांक्षा, भावना र चाहनाहरूप्रति कत्ति पनि संवेदनशील नबन्ने समाजको विरोध छ। यस कृतिमा नारीलाई कुनै वस्तु वा माल जस्तै सम्झी जबरजस्ती बिहे गरेर पठाइदिने तत्कालीन समाजव्यवस्थाको विरोध गरिएको छ। यस उपन्यासमा देवकोटाले नायिका चम्पालाई घरबाट विद्रोह गरी निस्कन सक्ने नाियकाका रूपमा उभ्याएका छन्। उपन्यासका आरम्भमा देखिएकी सरल र अबोध किशोरी चम्पा बिहे भएर घर गएपछि लोग्नेको शोषणलाई बुझेसँगै विस्तारै अस्तित्वबोधी पात्रका रूपमा विद्रोह गरी घरबाट निस्कन्छे। उपन्यास रचनाकालका दृष्टिले नेपाली नारीहरूमा विस्तारै अस्तित्वबोध हुन थालेको पक्ष यस उपन्यासमा प्रतिबिम्बित छ। देवकोटाका आख्यान सिर्जनातर्फ कथाहरू पनि समावेशी स्वरका दृष्टिले उल्लेख्य छन्। लक्ष्मीकथा संग्रहका अधिकांश कथा सामाजिक यथार्थ र विद्रोहचेतले सम्पन्न छन्। उनका कथामध्ये व्यक्तित्व, मस्र्याङ्दी र शिशिली आफ्नो बिहे आफैं गर्छिन्लाई उदाहरणका रूपमा लिन सकिन्छ। यी कथामध्ये मस्र्याङ्दी कथामा महिला उत्पीडन र शोषणको यथार्थ चित्रण गरिएको छ। व्यक्तित्व र शिशिली आफ्नो बिहे आफैं गर्छिन् कथाका नायिकामा विकसित विद्रोहचेत समयसापेक्ष दृष्टिले निकै प्रबल पाइन्छ। व्यक्तित्व कथाकी नायिका बिजुली महिलाहरूको संगठन बनाएर तत्कालीन विवाह प्रथाको विरोधमा आवाज उठाउन सक्ने पात्र छ। सूक्ष्म दृष्टिले हेर्दा यस कथाकी बिजुली र गोपालप्रसाद रिमालकी मसान नाटककी हेलेनका चरित्रमा केही साम्य देखिन्छ। दुवै रचनाका पात्र विद्रोह गर्दै घर छाडेर निस्कन्छन्। यस कथाकी बिजुली आफ्नो कथा यसरी सुनाउँछे मैले वेदसँग संघर्ष प्रारम्भ गरें, धर्म भनेको प्राकृत मानव जाति विकासक नियम हो। डोको छोप्ने चलन होइन। मेरो आत्मा घिनायो। यो देवकोटाका कथा सिर्जनामा देखिने नारीचेतना हो। देवकोटाका कथामध्ये शिशिली आफ्नो बिहे आफैं गर्छिन् कथाले पनि नारी अस्तित्व खोजेको छ। नारीका इच्छाविपरीत बिहे हुँदा यस कथाकी नायिका विवाह गरेर दिएको व्यक्तिलाई लोग्नेका रूपमा स्वीकार्दिन। ऊ कथित लोग्नेलाई सोझै यसोसम्म भन्छे साँच्ची हो ! म यो घरमा बेचिएँ ! म हजुरलाई प्रेम गर्दिनँ म शिक्षा दिन सक्छु, पढाउन सक्छु तर हजुरकी स्त्री बन्न सक्दिनँ। यो कथा रचनाकालीन सन्दर्भमा हेर्दा नारीचेतनाका पक्षमा देखिन्छ। देवकोटाका कविताकाव्य र कृषिबाला जस्ता नाट्य रचनामा पनि नारी चेतनाका विविध पक्ष पाउन सकिन्छ। यस काव्यकी नायिका उषाले जमिनदारले अपहरण गर्दा केही समय आत्मसमर्पण गरेकी भए पनि उसको विद्रोहको स्वर झन् चर्को बन्छ। अर्की ठालुका घरकी मुनिया नारी चरित्रको उद्धात्तीकरण र उषालाई उन्मुक्ति दिने प्रयास नारी चेतनाका नारीमैत्री व्यवहारका उल्लेख्य पक्ष हुन्। उषा र मुनियाको नारीमैत्री चेतना नारीचेतनाका कोणबाट अध्ययन गर्न सकिने पक्षका रूपमा देखिन्छ। देवकोटाका रचनामा नारी चेतनाको स्वर प्रबल देखिन्छ। उनले कतै मातृत्व रक्षाका पक्षमा आवाज उठाएका छन् भने कतै नारी अस्तित्व, नारी प्रेम र समर्पणको सम्मान गर्दै कतिपय परम्परित समाजको विरोध पनि गरेका छन्। उनका प्रायः नारी चरित्रहरू परम्परित समाजको विरोध गरेका र नारी अस्तित्वका पक्षमा आवाज उठाएका छन्। भिन्न क्षमताको पक्षपोषण देवकोटाले कविताकाव्य र आख्यानमा पनि भिन्न क्षमताका पात्रहरूलाई सशक्त रूपमा उभ्याए। उनका त्यस किसिमको चेतनालाई उजागर गर्ने रचनामध्ये पागल कविता उल्लेख्य छ। यस कवितामा पागललाई मूल पात्र बनाई पागललाई म पात्रका रूपमा उभ्याइएको छ। जसमा समाजको रीतिथिति, व्यवस्था सही हो भन्ने मान्छे पागल र आफू सचेत भएको चेतना अभिव्यक्त गरेका छन्। जस्तै : जरुर साथी ! सन्के मगज छु, सन्के ! यस्तै छ मेरो हाल ! उक्त साक्ष्यले पागललाई पागल भनेर हेप्नुभन्दा पागल बनाउने समाजको र त्यहाँका व्यक्तिहरूको पागलपनको उपचार खोजिनुपर्ने पक्ष उजागर गरिएको छ। जब समाजमा पागलहरू बस्छन् अनि एउटा सचेत मानिसलाई पागल देख्छन् भन्ने पक्षबाट भिन्न क्षमताको पक्षपोषण गरिएको छ। देवकोटाले प्रमिथस महाकाव्यमा फरक संख्यामा हात र आँखा भएका रिया र जियाका सन्ततिका पक्षमा अभिव्यक्ति दिएका छन्। यसै काव्यमा कम चेतना भएका जिउसले भूकिट ठानेका नवजीव मानवका पक्षमा सहानुभूति दिँदै उनीहरूलाई सबल बनाएको पक्ष उजागर गरेका छन्। यो अवस्था देवकोटाका रचनामा खोज्न सकिन्छ। रावण जटायु युद्ध खण्डकाव्यमा रावणले घाइते बनाएको जटायु अन्तिम अवस्थासम्म रावणसँग लडिरहन्छ। यो भिन्न क्षमताको पक्षधरता हो। महाराणा प्रताप महाकाव्यको घाइते चेतक घोडा पनि आफ्नो मालिकलाई बचाउने अन्तिम प्रयत्न गरिरहन्छ। प्रमिथस महाकाव्यको काव्यनायक प्रमिथस पत्थरकिलित भएर र यातनापीडित भएर पनि आत्मविश्वासमा विलचित हुँदैन। ऊ निरन्तर जिउसका अत्याचार र यातनाको सामना गरिरहन्छ। यस्ता उदाहरण उनका रचनामा प्रशस्त पाउन सकिन्छ। वनकुसुम महाकाव्यको वृद्ध मन्त्री विकटाक्ष कति पनि कमजोर नबनी छोरीलाई साथ दिन्छ र आफ्नो राज्यको रक्षा गर्छ। सूक्ष्म दृष्टिले देवकोटाका कविता, काव्य र महाकाव्यमा, आख्यान र नाट्य रचनामा पनि भिन्न क्षमताप्रति सम्मान पाइन्छ। यस पक्षको संकेत मात्र गर्न सकिएको छ। निम्नवर्गीय पक्षधरता देवकोटाका रचनामा निम्नवर्गीय पात्रहरूका पक्षमा निरन्तर आवाज उठाएको देखिन्छ। उनलाई डा वासुदेव त्रिपाठी, डा कुमारबहादुर जोशीलगायत विद्वान्ले स्वच्छन्दतावादी प्रगतिवादी कवि भनेरै चिनाएका छन्। उनले सबै महाकाव्य, काव्यहरू र आख्यानमा पनि किसान पात्र र निम्नवर्गीय श्रमशील समाजका पात्रप्रति सद्भाव देखाएका छन्। उद्भाव मात्र होइन, देवकोटाका कलमको पक्षधरता कतै प्रत्यक्ष र कतै सांकेतिक रूपमा तिनकै पक्षमा देखिन्छ। देवकोटाका कविताकाव्यमध्ये मुनामदनको भोटे, सुलोचनाको भोटेचरित्रको पक्षधरता, शाकुन्तलको किसान, र सुलोचनाको किसान ज्वानो ज्यापूको इमानदारितामा निम्नवर्गीय पक्षधरता छ। महाराणा प्रताप महाकाव्यका भिल्ल चरित्रको उद्धात्तीकरण, वनकुुसुम महाकाव्यकी सम्भर र किसान चरित्रको उद्दात्तीकरण, गरिब, भिखारीजस्ता कविताका गरिब र भिखारीको नायकीकरण, गाइनेको गीतजस्ता कविताको गाइनेको स्वर आदि निम्न वर्गीय पक्षधरताका दृष्टिले उल्लेख्य छन्। पागल कवितामा बारम्बार निम्न वर्गीय पात्र र निमुखा पात्रका पक्षमा आवाज उठाइएको छ। कृषिबाला नाट्यकृतिभित्रको मानवीर हली र उषा (कृषिवाला), रतन, किरण (कृषिवालाको प्रेमी) र चिनीका चरित्रको उद्वात्तीकरण, कृषिबालाको नायक किरण र प्रहरीको सिपाही एवं उषा र मुनियाँको वर्गीय साथ र ठालुको भण्डाफोरबाट वर्गीय चेतना अभिव्यक्त भएको छ। यो अवस्था देवकोटाका सबैजसो रचनामा कतै प्रस्ट रूपमा र कतै सांकेतिक रूपमा अभिव्यक्त छ। यस काव्यमा भनिएको छ: मसान हो यो हाम्रो जीवन हक हाम्रो बलैले फर्काउँला किसान हो जाऊँ ठालु घर माग हाम्रो अडेर पुयाउँला। यहाँ किसानको श्रमशोषण र केही जमिनदार सम्पन्न बन्ने पक्षको विरोध छ। यस पक्षलाई देवकोटाले विभिन्न रचनामा अभिव्यक्त गरेका छन्। वैचारिक पक्षधरताका दृष्टिले देवकोटाको पहाडीपुकार लघुकाव्य उल्लेख्य छ। उनले यस काव्यबाट निम्नवर्गीय पक्षधरता देखाएका छन्। उनले भनेका छन् : गरिबको निम्ति आवाज झिक्ने झ्यालखाना कुहिन्छन् रूखमा फल्छन् गोली पो खान्छन् अथवा मुडिन्छन् मर्नु त एकदिन अवश्य पर्छ पशुझैं नजिऊँ मानिस हौं भने मानिसझैं जिऊँ मानिसकै हक लिऊँ। पहिलोपटक युगवाणी पत्रिकामा प्रकाशित देवकोटाको पहाडी पुकार लघुकाव्य त्यतिखेर निकै प्रसिद्ध र लोकप्रिय थियो। यस काव्यमा देवकोटाले राणाकालीन नेपालको आर्थिक, सामाजिक अवस्थाको यथार्थ चित्रण गर्दै आफ्नो हक र अधिकार लिन संघर्षमा उत्रिन आह्वान गरेका छन्। यस रचनामा नेपाली जनताले भोग्नु परेको अन्याय, अत्याचार, शोषण र उत्पीडनको यथार्थ चित्रणका साथै जनतालाई संघर्षमा उत्रिन आह्वान गरिएको छ। यस काव्यमा वर्गीय पक्षधरताका विभिन्न अभिव्यक्ति छन्। तीमध्ये एउटा अंश उल्लेख्य छ : गरिबको छोरो गरिब हुन्छ गरिबै आहारा धनीका निम्ति गरिबले मर्नु आफैंमा प्रहार। यसले पनि गरिबका पक्षमा गरिबहरू नै एक भएर लाग्नुपर्ने देखाएको छ। यो वर्गीय पक्षधरताको उदाहरण हो। निम्न वर्गको जागृतिको स्वर हो। निम्नवर्गीय किसान चरित्रका माध्यमबाट कृषिवालामा निम्नवर्गीय पक्षलाई यसरी उजागर गरेका छन् : बोल बोल किसान भाइ हो धरतीपुत्र जिन्दावाद ! धर्तीको यो मालिक्याईँ ठालुबाट खोस देवकोटाका फुटकर कविता र काव्यहरूमा पागल, हुरीको गीत, हुरीपछि गृहागमन, झञ्झावर्णन, झञ्झाप्रति, गैंडोपासना, उघ्रेर बिग्रेको बिहान, दालभात डुकु, साँझे, एक सुन्दरी च्यामिनीप्रति आदि रचनाले निम्नवर्गीय पक्षधरता अवलम्बन गरेको पाइन्छ। राष्ट्रिय चेतना लक्ष्मीप्रसाद देवकोटा राष्ट्रिय चेतनाका रचनाकार हुन्। उनका निबन्ध, आख्यान र कविताकाव्यमा राष्ट्रियताको स्वर प्रबल पाइन्छ। उनका नाट्य रचनामा र उनका स्वतन्त्र लेख एवं भूमिकाहरूमा पनि राष्ट्रियताको पक्षपोषण पाइन्छ। देवकोटाका महाकाव्यमध्ये महाराणा प्रताप र पृथ्वीराज चौहान महाकाव्यको राष्ट्रवाद वर्तमान भारतीय विषयवस्तुको राष्ट्रवाद हो कि भनेर धेरै समीक्षकले अध्ययन विश्लेषण गरेको पाइँदैन। ती महाकाव्यको राष्ट्रवाद भारतीय राष्ट्रवाद होइन। यी महाकाव्यका रचनाकालमा आजको भारत देशको निर्माण भएकै थिएन। त्यसबेलाका मोवाड, दिल्ली आदि नेपालका बाइसे चौबिसे राज्यजस्ता मात्र होइन, एसियाका नेपाल, तिब्बत, चीनजस्ता राज्य थिए। ती महाकाव्यमध्ये पृथ्वीराज चौहान महाकाव्यका नायकको बलिदानी र महाराणाप्रताप महाकाव्यका नायकको अविचल राष्ट्रियताका पक्षको लडाइँबाट प्रतिध्वनित राष्ट्रिय चेतना अतुलनीय छ। देवकोटाको राष्ट्रिय चेतना औपनिवेशिक पक्षका विरोधमा देखिन्छ। उनको विशिष्ट रचना मानिने शाकुन्तल महाकाव्यमा काव्यनायकले आफ्नो राष्ट्र र मित्र इन्द्रराज्यको रक्षाको भूमिका खेलेको छ। महाराणा प्रताप र पृथ्वीराज चौहान महाकाव्यका नायकहरू राष्ट्रका पक्षमा चटान बनेर उभिइरहेका भेटिन्छन्। पृथ्वीराज चौहानकी नायिका संयोगिता पनि चट्टान बनेर उभिन्छे। वनकुसुम महाकाव्यका सहनायक र सहनायिका वृद्ध मन्त्री विकटाक्ष र प्रतिभाको भूमिका राष्ट्रियताका पक्षमा सशक्त देखिन्छ। मुनामदनले पनि राष्ट्रियताको स्वर अगाडि सारेको छ। यस काव्यमा अभिव्यक्त निम्न अंशले राष्ट्रियताका पक्षमा आवाज उठाएको देखिन्छ। हातका मैला सुनका थैला के गर्नु धनले साग र सिस्नो खाएकै बेस आनन्दी मनले। यहाँ धनका लागि विदेश जानुभन्दा आफ्नै ठाउँमा दुःखजिलो गरेर साग र सिस्नु खाएको बेस भन्ने भाव अभिव्यक्त गरिएको छ। यो चेतना आज पनि नेपाली समाजमा समृद्ध भइसकेको छैन। तत्कालीन मदन जस्तै आजको युवा जमात पनि विदेशमै धनको स्रोत देखिरहेको छ। देवकोटाको नाट्यकृति कृषिबालामा पनि राष्ट्रियताको स्वर प्रबल छ। यस काव्यका नायक किरणले बनारस जान लाग्दा चन्द्रागिरि भन्ज्याङमा गाएका गीतमा राष्ट्रियताको स्वर पाइन्छ। नाटकमा काव्यनायकका गीतबाट नेपालको प्रकृति केन्द्रित राष्ट्रियता गाइएको छ : वसन्तको बिहान आयो, काफल चरी गाई हो लालगाले बिहानीले किरण दुहिन् ध्वार ध्वार। उक्त उदाहरणले प्रकृति, पराल छाने घर बनाउने र माटोले लिप्ने नेपाली संस्कृतिबाट नेपाली प्रकृति र संस्कृतिका पक्षमा आवाज उठाइएको छ। उनी प्रकृतिप्रेमी स्वच्छन्दतावादी कवि हुन्। उनका विताभित्र प्रकृतिको विम्बात्मक चरित्रका माध्यमबाट राष्ट्रियताका विभिन्न पक्ष उद्घाटित हुन्छन्। निबन्ध पनि कवितात्मक छन् र तिनको स्वर पनि प्रकृति र राष्ट्रियताका पक्षमा छन्। देवकोटाका निबन्ध रचनामध्ये के नेपाल सानो छ ? राष्ट्रप्रेमले ओतप्रोत रचना हो। उनले यस रचनामा नेपाललाई विश्वसामु भूगोलका दृष्टिले सानो भए पनि आँखाको नानी, उचाइको सगरमाथा, मानवमा शिशु देशका रूपमा चिनाएका छन्। हात्ती र कमिलाको आआफ्नो जैविक अस्तित्व रहने विचार राखेका छन्। उनले नेपालको प्रकृतिलाई नै मूल राष्ट्रियताको प्रतिविम्बन गरेका छन्। जस्तै: पहाडका कुनामा बसेर हेर्नु, दुईतीनतर्फ दृष्टि दिँदा, उही ठाउँबाट दुई तीन संसार देखिन्छन्। हेर्दाहेर्दै देखिरहेछु, एकै पहाडमा चार किसिमका चित्रछायाँ, घाम, सिमसिमे पानी र कुहिरो। यसै निबन्धमा देवकोटाले नेपालको भाषा संस्कृतिको बहुल पक्षलाई जीवन्त रूपमा प्रस्तुत गरिएको छ। देवकोटाका निबन्धमध्ये नेपाली भषा साहित्यका सर्वश्रेष्ठ पुरुष निबन्ध पनि राष्ट्रियताका पक्षमा अभिव्यक्त देखिन्छ। उनले यस निबन्धबाट नेपाली कविताका आदि कोकिल र भाषा साहित्यका उन्नायकका रूपमा चिनाउँदै उनलाई दोस्रो नेपाली एकीकरणकर्ताका रूपमा चिनाएका छन्। वीरहरू निबन्ध पनि राष्ट्रियताकै पक्षमा देखिन्छ। उनका फुटकर कवितामा पनि राष्ट्रियताका विविध स्वर पाइन्छन्। प्रायः उनले प्रकृतिको विराटतालाई देखाएका छन्। एक असारको बिहान शीर्षकको कवितामा उनले लेखेका छन्: जप्छ दुभो पनि गायत्री सजल र सिरसिर दिलले अवश्य ! निष्कर्ष लक्ष्मीप्रसाद देवकोटाका रचनामा बहुमुखी स्वर पाइन्छ। उनका रचनाका प्रमुख प्रवृत्ति र त्यहाँ प्रतिविम्बित जीवन चेतनालाई केही शीर्षकमा प्रस्तुत गर्न कठिन छ। यहाँ मोटामोटी जातीय मुक्ति, नारी चेतना, निम्न वर्गीय पक्षधरता, वर्गीय पक्षधरता, भिन्न क्षमताको पक्षपोषण र राष्ट्रियचेतना जस्ता जम्मा आधा दर्जन बुँदामा देवकोटाको सिर्जनात्मक जीवनचेतनालाई संकेत मात्र गरिएको हो। देवकोटाका बहुमुखी सिर्जनामा यस्ता विविध विशेषता खोज्न सकिन्छ। उनको सिर्जन सामथ्र्य नेपाली साहित्यका उनका समयदेखि आजसम्म पनि उत्तिकै सशक्त र त्यहाँ निहित चेतना बहुमुखी छ। त्यो बहुमुखी चेतनाको पनि यहाँ संकेत मात्र हुन सकेको छ। देवकोटा साहित्य आफैंमा उनकै भाषामा: भगीरथको गंगा हो यसलाई थाप्लामा बोक्न मुस्किल छ। त्यही गंगाका केही बुँदमा यो लेख केन्द्रित छ।"
राजधानीमा पनि लोकप्रिय बन्दै छठ,"ललितपुर: केही वर्षअघिसम्म तराई जिल्ला र भारतका केही क्षेत्रमा मात्र मनाउने गरिएको छठ पर्व अहिले राजधानीलगायत पहाडी जिल्लामा समेत माउन थालिएको छ । सूर्य उपासना गरी मनाइने छठ अर्थात् छैठ, छठी, दिनकर दिनानाथ, छइठ आदि नामले जानिने पर्व उपत्यकाको ललितपुर जिल्लामा यस वर्ष पनि हर्षोल्लासका साथ मनाउन लागिएको छ । काठमाडौँको रानीपोखरी, बागमती नदी, गोदावरी खोलालगायत विभिन्न स्थानमा भव्यताका साथ छठ पूजा गरिन्छ । सरकारले छठ पर्वका अवसरमा नेपालभर सार्वजनिक बिदा दिन्छ । दशैँ र तिहारलगत्तै पर्ने यो पर्वमा कात्तिक शुक्ल पक्ष षष्ठीको छठी माईको पूजाअर्चना गरी पुत्र, पति र परिवारको सुखशान्तिको कामना गर्ने गरिन्छ । पञ्चमी (खर्ना) देखि पूर्णिमासम्म चेलीबेटीले रातिमा सामाचकेवा लोकगीत गाएर र खेलेर यो पर्व सुरु गर्छ्न् । तर अहिले शहरमा बस्नेलाई समय, ठाउँ र समाज नमिलेर खेल्न छोडेको जिल्ला ललितपुर इमाडोलमा बस्ने निभा कर्ण भन्छन्, 'पहिला छठको सामग्री सबै पाउन गाह्रो थियो । सामान नपाउँदा तराईको घर छठ मनाउन जान बाध्य हुनुपथ्र्यो । अहिले भव्यताको साथ यहीँ पोखरीमा साथीसँग मिलेर छठ मनाउने गर्छु ।' यस छठ पर्वको अवसरमा पञ्चमी दिनदेखि व्रत बस्ने महिला तथा पुरुषले निष्ठापूर्वक पवित्र जलाशयमा स्नान गरी बेलुकीपख दूध, चामल र सख्खरको खीर पकाई गहुँको सादा पुरी प्रसादका रूपमा आफू खाने र व्रत नबस्ने परिवारका सदस्यलाई पनि खुवाउने चलन छ । परम्परानुसार छठका दिन साँझ अस्ताउँदो सूर्यलाई जलाशयमा उभिएर पूजासहित अघ्र्यदिएपछि रातभर नदी तथा तलाउ किनारमा महिला बसी छठको लोकगीत गाउने गरिन्छ । कल जोडी छठी माईके कैलौँ पुजनमा छठी माई पुरैथिन सबके मनकामना राम हमरा भेटथिन निक सजनिगे । भोलिपल्ट सप्तमी (पारन) का दिन बिहान उदाउँदो सूर्यलाई पुनःअघ्र्य दिइ पूजा बिसर्जन गरिन्छ । पवित्र मनले छठ पर्व मनाउँदा पारिवारिक कल्याण, सन्तान सुख तथा मनोकामना पूरा हुने विश्वास गरिन्छ । सनातन धर्म महासङ्घ नेपालका संस्थापक तथा अन्तर्राष्ट्रियका अध्यक्ष तथा जिल्ला ललितपुर हात्तीवन काठमाडौँ युनिभर्सिटी आर्टका प्राध्यापक डा निर्मलमणि अधिकारीका अनुसार सृष्टिको सुरूआतदेखि नै सूर्यको उपासना गरिँदै आएको पाइन्छ । अग्नि पुराणमा पनि षष्ठी व्रतको प्रसङ्ग उल्लेख छ । चौध वर्षको वनवास र एक वर्षको अज्ञातबास बसेको बेला कुन्ती, द्रौपदीसहित पाण्डवले यो व्रत गरेको वर्णन महाभारतमा पाइन्छ । त्रेता युगमा लङ्काबाट श्री राम सीता माता फर्किंदा सीता माता गङ्गा नदीको किनारमा छठ व्रत गरेको बताइन्छ । कात्तिक महिनामा मनाइने छठलाई ठूलो छठ भनिन्छ । चैतको षष्ठी तिथिमा पनि केही ठाउँमा यो पर्व मनाइन्छ । सूर्य उपासनासँग सम्बन्धित छठ पर्व प्रत्येक वर्ष कात्तिकशुक्ल पञ्चमी र षष्ठीका दिन मनाइने गरिन्छ । व्रत बस्ने स्नान गरेर उपवास बसी आत्मशुद्धि गर्छन्, जसलाई खर्ना भनिन्छ । षष्ठीका दिन नदी, नहर र पोखरीको घाटमा बर्तालुले स्नान गरी बेलुकाका समयमा जलाशयमा उभिएर सूर्यलाई फलफूल, ठेकुवा र कसार अर्घ दिन्छन् । बर्तालु भक्तजन राति धेरैजसो नदी किनारमा बास बस्छन् भने केही घर फर्किन्छन् । तर शुद्धाशुद्धीको धेरै विचार गर्नुपर्ने भएकाले कहीं कतै अशुद्ध नहोस् भन्नेमा उनीहरू सजग हुन्छन् । डा अधिकारीले भने, 'शुद्ध भावनाले यो व्रत गर्नाले तुरुन्त फल पनि पाइने धर्मावलम्बीको विश्वास छ । त्यसकारण मनले मात्र शुद्ध नभएर सबैथोक चोखो हुनुपर्ने हुनाले बर्तालुले मात्र नभई सम्पूर्ण परिवारले नै यसलाई कडाइका साथ पालना गर्छन् ।' षष्ठीको भोलिपल्ट सप्तमी तिथिको ब्रह्म मुहूर्तमा मानिसहरू पूजासामग्री लिएर नदी किनारमा गई स्नान गरी उदाउँदो सूर्यलाई फेरि अघ्र्य दिएपछि छठ पर्व सकिन्छ र प्रसाद बाँडिन्छ । छठको प्रसादमा उखु, केराउ, केरा, नरिवल, मिठाई, ठेकुवा, कसार, कागती र अदुवा राखिन्छ । विशेषगरी शुद्ध घिउमा गहुँको पिठोबाट निर्मित ठेकुवा र चामलबाट निर्मित कसारको विशेष प्रसाद बनाइन्छ । छठ माताको पूजाआजा गरेपछि भाकल गर्नेहरूको सबै मनोकामना पूरा हुने धार्मिक विश्वास छ । यो व्रत गर्नाले चर्मरोग छिटो निको हुने पनि विश्वास गरिन्छ । केही भक्तजनले भाकल गरेको हुन्छ, घरबाट साँझ र बिहान घर्सिंदै नदी वा पोखरीको किनारमा गई स्नान गरी व्रत पूरा गर्छन् । कतिले मनोकामना पूरा भएमा नाच नचाउने, सप्तमीको बिहान दन्तवन, दूध, फूल, तथा दियो बाल्ने जस्ता कार्य पनि गर्छन् । सूर्यको प्रकाशमा भिटामिन डी प्राप्त हुने भएकाले मानव शरीर विज्ञानका अनुसार यो व्रतको महत्व आज पनि त्यत्तिकै छ । व्रत गर्दा स्वास्थ्य ध्यानमा राखी व्रत गर्नुपर्छ । शरीरमा पानीको मात्रा कम भएमा डिहाइड्रेसन हुन जान्छ । कात्तिक शुक्ल चतुदर्शीका दिनदेखि सुरु हुने छठ पर्व सूर्यको आराधना गरी र उपत्यकाका विभिन्न क्षेत्रमा मनाइन्छ । अत्यन्तै श्रद्धा र निष्ठाका साथ ब्रत बसी अस्ताउँदो सूर्य र उदाउँदो सूर्यलाई पूजा गरी यो पर्वलाई हर्षोल्लासका साथ मनाइने गरिन्छ । यो चाडमा डुब्न लागेको सूर्यको साथै उदाउँदो सूर्यको पनि आराधना गर्ने गरिन्छ । समाजमा उदाउँदो वा प्रतिष्ठित व्यक्तिलाई सबैले ढोग्छन् सम्मान गर्छन् तर डुब्न लागेको घाम गरीब तथा बेसहारालाई कसैले हेर्दैनन् तर यस पर्वले जुनसुकै अवस्थामा पनि सबैलाई समान व्यवहार गर्नुपर्छ भन्ने सन्देश पनि दिन्छ । त्यस्तै सूर्यले सबै प्राणीहरूलाई समानरूपमा प्रकाश दिने हुँदा सबैमाथि समान व्यवहार गर्नुपर्छ भन्ने सोच विकास गर्नका लागि सूर्यको पूजा गरिन्छ । वर्षको दुईपटक चैत र कात्तिक महिनामा धुमधामका साथ मनाइने यस पर्वमा चोखो र शुद्धाशुद्धीमा अत्यन्तै ध्यान दिइन्छ । विधि विधानअनुसार मनाएमा आफ्ना सम्पूर्ण कष्ट हटेर जाने जनविश्वास रहिआएको छ । छालासम्बन्धी रोग निदानका लागि, पुत्र प्राप्तिका लागि र भाकल पूरा गर्न मानिसहरू भक्तिमा लिप्त भएर नजिकैको पोखरी जलाशय कुण्डमा गई यस दिन छठ पूजा गर्दछन् । छैठको पूजा गर्दा उखु, केराको बोट, पाकेको केरा बेसार, अदुवा, नरिवल, केराउ, भुसुवा, ठेकुवा, फलफूल, मिठाईजस्ता सामग्रीको आवश्यकता पर्दछ । सम्पूर्ण प्राणीलाई बिना कुनै भेदभाद समान शक्ति, ताप र किरण दिने समानताको प्रतीक सूर्यको यसै महिमालाई आत्मसात् गर्दै सूर्यको पूजा प्राथना र आराधना तन, मन लगाएर चार दिनसम्म गरिन्छ । कात्तिक शुक्ल चर्तुदशीका दिनदेखि छठ आरम्भ हुन्छ । दशैँ र तिहारलगत्तै सुरु हुने छठ नितान्त सूर्यको उपासना गरी मनाइन्छ । छठको शुरुवात मानिने यस दिनलाई ब्रतालुहरू नहाए खाए भन्दछन् । बिहान सबेरै उठेर हात खुट्टाको नङ काट्छन् र चोखो पानीले नुहाइधुवाइ गरी सफा कपडा लगाएर पूजा गरी शुद्ध भोजन गर्दछन् । भनिन्छ यस दिनमा बर्तालुले प्रण गर्दछन्, 'म अब जथाभावी खाँदिन र तन मनले प्रभूको शरणमा बस्नेछु ।' छठको दोस्रो दिन (कात्तिक शुक्ल पञ्चमी) मा विधिवत्रूपमा सुरु भएको छठको दोस्रो दिनलाई खर्ना भनिन्छ । यस दिनमा नुहाएर चोखो भई साँझपख बर्तालुले सख्खरको खीर लौकाको तरकारी जस्ता शुद्ध भोजन ग्रहण गर्दछन् । यस दिनमा एकछाक मात्र भोजन गर्नुका कारण भने छठको दिन अर्थात् अघिल्लो दिनमा दिनभरि पानीसमेत नपिइ निराहार व्रतको पूर्वाभ्यास हो । छठको तेस्रो दिन अर्थात् छठ पर्वका दिनमा ब्रतालुहरू पानीसमेत नपिई निराहार बस्दछन् । साँझपख नजीकैको पोखरी, तलाउ, इनार, कुवा जस्ता जलाशयमा गई पानीमा डुबेर अस्ताउँदो सूर्यलाई पूजा गर्दछन् । छठको दिन सूर्यलाई चढाउनका लागि बनाइएका सामग्री घाटमा लगेर पालैपालो पानीमा डुबाई सूर्य देउतालाई चढाउँछन् । प्रातःकालीन अर्घका लागि केही बर्तालु रातभर पानीमा बसेर सूर्य नउदाउञ्जेलसम्म पूजा गर्दछन् भने कोही प्रसाद चढाएर पानीबाट निस्कन्छन् । यस दिनमा रातभर लोकगीत, भजनकीर्तन र नाचगान गरिन्छ । घाटलाई बेहुली झैँ सिँगारिएको हुन्छ । छठको चौथो दिन कात्तिक शुक्ल सप्तमीका दिन रातभर सूर्यको आराधनामा मग्न भएका भक्तहरूले उदाउँदो सूर्यको पूजाआजा गर्दछन् । बिहानीमा सूर्यको न्यानो किरणसँगै बर्तालुले सबै प्रसादलाई अर्घ दिई अञ्जुलीमा पानी भरि जल चढाउँछन् र पालैपालो ठकुवा भुसुवा फलफूल र मिठाइ जस्ता प्रसाद छठी मातालाई अर्पण गरी पूजा बिसर्जन गर्दछन् । त्यसपछि घरमा गई सूर्यको प्रसाद ग्रहण गरी अरु खाने कुरा बर्तालुले खान्छन् र लोक छठ पर्व समाप्त हुन्छ । रासस"
राष्ट्र बैंकको नयाँ निर्देशिका बारे छलफल,चितवन : नेपाली युवा उद्यमी मञ्च चितवनको आयोजनामा 'ऋणको चालू पुँजीमा राष्ट्र बैंकको नयाँ निर्देशिका र यसको प्रभाव' विषयक अन्तर्क्रिया कार्यक्रम आज सम्पन्न भएको छ। कार्यक्रममा बोल्दै नेपाल राष्ट्र बैंकका निर्देशक देवेन्द्र गौतमले चालू पुँजीको प्रयोजन फरक क्षेत्रमा बढी भएपछि कडाइ गरेको बताए। प्रयोजनभन्दा फरक क्षेत्रमा लगानी हुँदा समस्या भएको भन्दै उनले सहज ऋणले फाइदा र बेफाइदा दुवै भएको बताए। आन्तरिक उत्पादन बढाउन सुझाव दिँदै स्वदेशी कच्चापदार्थ र रोजगारीमा जोड दिनुपर्ने उनले बताए। कार्यक्रममा उद्योग वाणिज्य सङ्घ चितवनका अध्यक्ष चुननारायण श्रेष्ठले राष्ट्र बैंकको चालू पुँजीमा पछिल्लो पटक ल्याइएको निर्देशिकाका कारण भएका समस्याका बारेमा प्रकाश पारेका थिए।
बन्दीपुरमा लयमा फर्किँदैछ पर्यटन,"तनहुँ: कोभिड१९ को सङ्क्रमणले देशकै अवस्था प्रभावित हुँदा तनहुँको पर्यटकीय नगरी बन्दीपुरको पर्यटनमा असर नपुग्ने कुरै भएन । कोभिड१९ को सङ्क्रमणका कारण बन्दीपुरको पर्यटन व्यवसाय नराम्ररी प्रभावित बन्यो । विदेशी त परको कुरा, स्वदेशी पर्यटक पनि बन्दीपुरमा देखिन मुस्किल परे । कोभिड१९ को सङ्क्रमण घट्दै गएपछि स्वदेशी पर्यटक फाट्टफुट्ट बन्दीपुरमा देखिन थाले । पर्यटन व्यवसायबाटै गुजारा चलाउँदै आएका यहाँका व्यवसायीमा केही राहतको महशुस हुन थाल्यो । बन्दीपुरको पर्यटन व्यवसाय पुनःपुरानै अवस्थामा फर्किने प्रयासमा छ । कोभिड१९ पछि पहिलो पटक बन्दीपुरमा विदेशी तथा पर्यटकको चाप बढेको छ । तिहारको लामो बिदाका कारण बन्दीपुरमा कोभिडपछि पहिलो पटक पर्यटकको चाप बढेको बन्दीपुर पर्यटन विकास समितिका अध्यक्ष किसन प्रधान बताउँछन् । 'बन्दीपुरमा विदेशी पर्यटक देख्न मुस्किल भइसकेको थियो, शुक्रबार मात्रै एक सय विदेशी पर्यटक बन्दीपुर आइपुगेका छन्', प्रधानले भने, 'स्वदेशी पर्यटकको आगमन पनि उल्लेख्य छ ।' विदेशी पर्यटकको सहभागितामा आज बन्दीपुरमा दौड प्रतियोगिता आयोजना हुँदैछ । प्रधानका अनुसार शुक्रबार र शनिबार गरी बन्दीपुरमा पाँच हजारभन्दा बढी स्वदेशी पर्यटक आएका छन् । 'तिहार र छठका कारण लामो बिदा परेकाले स्वदेशी पर्यटकमा घुम्ने संस्कृतिको विकास भएको छ', उनले भने, 'दसैँ बिदामा पनि स्वदेशी पर्यटकको बन्दीपुरमा आगमन भएको थियो ।' जाडो मौसम सुरु भएसँगै बन्दीपुरमा पर्यटकको चहलपहल बढ्नेमा व्यवसायी आशावादी छन् । होटल व्यवसायी बसन्त पौडेलले अब बन्दीपुरमा पर्यटकको आगमन बढ्ने बताए । यो मौसम विदेशीको घुम्ने समय भएकाले बन्दीपुर आउनेक्रम बढ्नेमा विश्वस्त रहेको उनले बताए । बन्दीपुर आउने विदेशी पर्यटकमध्ये फ्रान्स, बेलायतका बढी छन् । चिनियाँ पर्यटक भने बन्दीपुरमा ठप्प छ । 'पहिलापहिला बन्दीपुरमा सबैभन्दा बढी पर्यटक चिनियाँ हुन्थे, तर अहिले चिनियाँ पर्यटक ठप्प छन्, युरोपेली मुलुकका पर्यटक आउँछन्', पौडेलले भने। 'नेपाल आएका पर्यटक पोखरा, सौराहालगायतका ठाउँसम्म घुम्न निस्किने र त्यही बेला बन्दीपुर भ्रमणका लागि आउने गरेका छन्,' उनले भने, 'यहाँको रीतिरिवाज, रहनसहन देखेर उनीहरु मख्ख पर्छन् ।' सदरमुकाम दमौलीदेखि १८ किलोमिटर डुम्रे हुँदै आठ किलोमिटरको उकालो यात्रा तय गरेपछि बन्दीपुर पुगिन्छ । जहाँबाट मनोरम हिमशृङ्खला, पहाड, टाकुरा अवलोकन गर्न सकिन्छ । प्राकृतिक सुन्दरता बोकेको बन्दीपुरबाट अन्नपूर्ण, माछापुच्छ्रे, धौलागिरिलगायतका हिमशृङ्खला देखिने भएकाले यहाँ पुग्ने जो कसैको मन लोभिने गर्दछ । भक्तपुरे शैलीमा निर्माण गरिएको घर, टुँडिखेल, थानीमाई, तीनधारा, रानीवन, रामकोट, सुनखरी, खड्देवी मन्दिर, विन्ध्यवासिनी मन्दिर, महालक्ष्मी मन्दिर, सूचना केन्द्रलगायतका स्थल यहाँ आउने पर्यटकको पहिलो रोजाइ बन्ने गरेको छ । बन्दीपुरमा होटल सङ्घसँग आबद्ध साना ठूला गरी ७७ होटल सञ्चालनमा छन् । रासस"
मिथिलाञ्चलमा सांगीतिक पर्व सामा चकेवाको रौनक,"महोत्तरी: गीत संगीतमा आधारित सामा चकेवा पर्व मिथिलाञ्चलमा गएरातिदेखि शुरु भएको छ। साँझको समयमा मिथिलानीहरूले समूहगत रुपमा गीत गाँउदै मनाउने यो पर्व छठपर्वको खरना अर्थात बिहीबार रातिदेखि शुरु भएको हो। दिदीबहिनी एवम दाजुभाइबीचको अमर प्रेमको प्रतीक यो पर्व कातिक शुक्ल पुर्णिमासम्म चौवाटोमा जम्मा भई समूहगत रुपमा खेल्ने एक प्रकारको पर्व रहेको हो। कौन भईया जेताह गंगा रे जमुना कोन भईया लौते चिकनी माईट रे माईट। बडका भईया जेता गंगा जमुना, छोटका भईया लौता चिकनी माईट रे माई।। यस्तै भावपूर्ण गीतसंगीतमा झुम्दै दिदीबहिनीहरू रात्रिकालीन समयलाई मनोरञ्जनमय बनाउँदै आएको छ। त्यस्तै ग्रामिण भेगमा साँझदेखि मध्यरातसम्ममा महिलाले गाएका यस्ता लोकगीतले बस्तीमा एक अलगै रौनक छाएको छन्। सामाचकेवा पर्वमा कुनै भगवानको पूजा नभई यसपर्वमा आफनै हातले कलात्मक ढंगले निर्मित सामा, चकेवा, चुगला लगायतका पात्रहरूलाई डालीमा राखी सामूहिक रुपमा गीत गाएर मनाउने पर्व हो। माटोले बनाएर पूजापाठ गर्ने र सामा नामक पात्र स्त्री र चकेवा नामक पात्र पुरुष रहेको औरहीकी गृहणी आरती कुमारीले बताईन। मैथिली नारीहरूले दाजुभाइको प्रशंसा तथा चुगला भन्ने पात्रलाई गीतका माध्यमबाट खिल्ली उडाएर रमाइलो गर्ने गर्दछन। पान पान पान, भैईया मुहमे पान, छाउर छाउर छाउर, चुगला मुहमे छाउर। कात्तिक पूर्णिमासम्म मनाइने सामा चकेवा समूहगत रुपमा खेल्ने परम्परा अहिले महोत्तरीसहित तराई मधेशलगायत मिथिलाञ्चलको घरघरमा खेल्ने पर्व हो। कात्तिक पूर्णिमाको मध्यरातिमा सामापन हुने यो पर्व प्रत्येक दिन साँझदेखि मध्यरातिको समयसम्म घरघरका महिलाहरू चौवटीया (गाँउको खुल्ला स्थान) मा जम्मा भएर प्रत्येकले आआफनो डालामा माटोले निर्मित आर्कषक एवम कलात्मक सामा चकेवाको मुर्ति राखेर विभिन्न किसिमका लोकगीतहरू गाएर यो पर्व मनाईने गरेको गौशालाकी शिक्षिका सुनिता कुमारीको भनाइ छ। वृदावनमे आईग लगेलै कोई न मिझावै हे, हमरोके बडका भईया प्रभाकर भईया मिझावै हे। सामा चकेवा बारेमा एक किवदन्ती छ। द्वापर युगमा भगवान कृष्णकी पुत्रीको नाम सामा थियो। भगवान कृष्णले आफ्नी छोरीलाई 'चरा' बन्ने श्राप दिएपछि पुनः मानव योनीमा फर्काउन सामाका भाइ साम्बले खेलेको भूमिकाको विषय यस पर्वसँग जोडिएको छ। सामाकी नोकरानी डिहुलीले सामा वृन्दावनमा घुमघाम गर्न जाँदा ऋषिहरूसँग रमण गर्ने गरेको झुठो कुरा कृष्णसमक्ष लगाइन्। भगवान कृष्ण आवेशमा आएर सामा र वृन्दावनका समस्त ऋषिहरूलाई चरा बन्ने श्राप दिए । सामाको भाइ साम्बले यी विषयहरूमा जानकारी पाएपछि आफ्नी दिदीलाई श्रापबाट मुक्त गराउनका लागि घोर तपस्या गरे। तपस्याबाट खुशी भएर कृष्णले सामासहित सवै ऋषिहरूलाई श्रापबाट मुक्त गरे । भाइले आफ्नी दिदीलाई श्रापबाट उद्धार गरेकाले अबदेखि जसले माटोको सामा बनाएर गाउँभरमा भ्रमण गरी पर्व मनाउँछन, उसका दाजुभाइ दीर्घायु हुने वरदान दिएकाले यो पर्व मनाउन थालिएको भविष्यपुराणमा उल्लेख गरिएको छ। काँचो माटोले बनाइएका मानव, चरा र जनावरलगायतका मूर्तिलाई 'सामा' र सोही सामालाई आगोमा पकाएमा त्यसलाई 'चकेवा' भन्ने संज्ञा दिएर बनाएका माटाका मूर्तिहरूको नै विशेष महत्व छ । यो पर्व मनाउन प्रत्येकले आआफना रंगीन डालामा सामा, चकेवाका साथै एक पातिमा बसेका सातवटा चरा जसलाई सतभैंया, वृन्दावन जङ्गल, झूठो कुरा लगाउने (चुगला)का साथै बनाइएका आकर्षक एवम कलात्मक मूर्तिहरू हुन्छन। कातिके मास हो भईया सामा लेलक अवतार सामा चकेवा खेलव गे वहिना भईया जीवह हजार यता भोजपुरी र मैथिली भाषामा निर्मित यस्ता गीतसंगीतहरूले मिथिलाञ्चल क्षेत्रलाई नै रोमाञ्चक बनाएका छन। अन्य पर्वहरूमा गाईने गीतसंगीतभन्दा पनि यस पर्वमा गाईने गीतसंगीतमा भने निक्कै नै फरक छ। यस पर्वमा सबैभन्दा रोचक भनेको दिदीबहिनीहरूले पर्वको अवधिभर बेलुकीको समयमा दाजुभाइको प्रशंसाका साथै आशीष दिने खालका सामा गीत गाउने गरिन्छ। सोही क्रममा आफूलाई चाहिएका सरसामानहरू पनि गीतको माध्यमबाट सुनाउने प्रचलन छ। पछिल्लो समयमा आएर तराई मधेश क्षेत्रमा जारी हिंसात्मक घटनाहरूको कारण त्रसित रहेको यसक्षेत्रका सामाजमा भने खुलेर पर्वतिहारहरू मनाउन नपाएको नेपाल कुशवाहा कल्याण सामाज गौशालाका अध्यक्ष गोपालसिंह कुशवाहाले बताउँछन्। प्रायः महिलाहरूले मात्र साँझदेखि मध्यरातिसम्म मनाईने यस पर्वमा भने पछिल्लो समयमा आएर केही न केही रुपमा रौनकतामा कमी आएको अध्यक्ष कुशवाहाले महसुस गरेका छन। सामाजिक एवम सांस्कृति महत्व झल्किने यस्ता पर्वहरूको संरक्षण गर्न सबैले आआफनो स्थानबाट सहयोग गर्नुपर्ने उनले बताए । पछिल्लो समयमा यस क्षेत्रमा हुदै आएको यौनजन्य घटनाका गतिविधी लगायतका विभिन्न आतंकित घटनाहरूले त्रसित रहेको सामाजलाई परिवर्तन गर्नका लागि सम्बन्धित सरोकार निकायको ध्यान जानु अति नै आवश्यक रहेको गौशाला नगरपालिकाका नागेन्द्र साहले बताए । दाजुभाइले सामाचकेवा लगायतका पात्रहरूलाई घुंडामा राखेर फुटाएपछि नदी, तलाउ तथा खुला चौरमा गाडेर सामापन गर्ने परम्परा छ। सामा चकेवा पर्व मनाउनका लागि मैथिलानि नारीहरू माइती जाने चलन छ। बाहिर रहेका दाजुभाइहरू समेत सामाचकेवाको पर्वमा घर फर्किने गर्दछन्। सामा चकेवा पर्वको सामापन कातिक शुक्ल पुर्णिमा तिथीका दिन मध्यरातिमा एकैसाथ ग्रामिणको खुल्लाखेतमा गई सामा चकेवाको आकर्षक मुर्तिलाई विसर्जन गर्दै पर्व सामापन गर्ने गरिन्छ। कोरोनाको कारण समयाअनुकुल नभएको कारण यो पर्व प्रायः ग्रामिणभेगमा सीमित हुँदै गएको छ।"
९ वर्षीया बालिकालाई करणी गर्ने व्यक्ति १० वर्षपछि पक्राउ,सन्धिखर्क : अर्घाखाँचीको शितगंगा नगरपालिकामा ९ वर्षीया बालिकालाई जबरजस्ती करणी गरेर फरार भएका व्यक्ति १० वर्षपछि पक्राउ परेका छन्। २०६९ साल कात्तिक २६ गते शितगंगा नगरपालिका६ का शालिकराम थापाले जबरजस्ती करणी गरी फरार रहेका थिए। थापालाई २०६९ कात्तिक २६ गते हाडनातामा जवरजस्ती करणी गरेको आरोपमा २०७२ मंसिर २६ गते जिल्ला अदालत अर्घाखाँचीले १५ वर्ष कैद सजाय सुनाएको थियो। जबरजस्ती करणी मुद्दामा फरार अभियुक्त थापा १० वर्ष पछि पक्राउ परेको जिल्ला प्रहरी कार्यालय अर्घाखाँचीका प्रमुख मुकुन्द रिजालले बताए। शितगंगा नगरपालिकाको४ चाक्लामा लुकी छिपी बेसेको अवस्थामा इलाका प्रहरी कार्यालय ठाडाबाट खटिएको प्रहरी निरीक्षक होमनाथ रेग्मी सहितको टोलीले पक्राउ गरेको प्रहरीको भनाइ छ।
"वारि खेत पारी बजार, आउजाउ गर्न पुलकै अभाव","टीकापुर : अधिकांश टीकापुरवासीको खेत छ, बर्दियाको दौलतपुरमा। खेतीपाती गर्नदेखि अन्नबाली भिœयाउन टीकापुरवासीहरू दौलतपुर पुग्नैपर्छ। दौलतपुरवासी पनि किनमेल गर्न टीकापुर पुग्नैपर्छ। उनीहरूको नजिकको व्यापारस्थल भनेकै टीकापुर हो। दौलतपुर बर्दिया जिल्लामा पर्छ, जुन लुम्बिनी प्रदेशअन्तर्गत छ। टीकापुर सुदूरपश्चिम प्रदेशअन्तर्गत कैलालीको सहर हो। दुवैतिरका बासिन्दाबीच घनिष्ट र आत्मीय सम्बन्ध छ। तर साझा समस्या छ, कर्णालीमा पुलको अभाव। कर्णाली नदीको दौलतपुर घाटमा पक्की पुल नहुँदा टीकापुरवासी र दौलतपुरवासीले वर्षौंदेखि साझा समस्या झेलिरहेका छन। पुल नहुँदा जोखिमपूर्ण डुंगाको यात्रा गर्न बाध्य छन्। हिउँदमा त कर्णाली नदीमा पानी कम हुन्छ, डर लाग्दैन, टीकापुर ५ का मीना चौधरीले भने, बर्खाको बेला डुंगामा चढ्दा सातो जान्छ। तर के गर्नु ? जन्मेदेखि नै यो समस्या झेलिरहेका छौं। टीकापुर बजार राजापुर नगरपालिकाको दौलतपुर, टिहुनीलगायतका दर्जनौं गाउँको मुख्य बजार हो। दौलतपुरघाट भएर दैनिक हजार बढी स्थानीय डुंगाबाट बजारसम्म पुग्छन्। भात खाने खेत नै राजापुरको दौलतपुरमा छ, टीकापुरका खेम धमलाले भने, खेतीपती गर्न, धानबाली भित्र्याउन दिनमै तीनचार पटकसम्म ओहोरदोहोर गर्नुपर्छ। तर पुल नहुँदा ज्यान जोखिममै राखेर ओहोरदोहोर गर्छौं। बर्दियाको दौलतपुर उब्जनीका लागि उर्वर भूमि हो। टीकापुरमा बसोबास गर्नेहरू पनि दौलतपुरमै खेतीपाती गर्छन्। दौलतपुरमा उब्जाएको खाद्यान्न बाली डुंगाबाटै टीकापुर भित्र्याउँछन्। कर्णाली नदीमा तीव्र बहावका कारण बेलाबेलामा डुंगाहरू दुर्घटनामा पर्ने गर्छन्। दुई वर्षअघि स्टिमरमा समस्या आउँदा मुस्किलले डुंगा पार लगाएको थिएँ, ३३ वर्षदेखि डुंगा सञ्चालन गर्दै आएका गौरी चौधरीले भने, कोही बिरामी भयो भने राति टर्चलाइट बालेरै भए पनि नदी तार्नुपर्छ। दुवैतिरका स्थानीयवासीहरूले दौलतपुर घाटमा पक्की पुलको माग गरेको वर्षाैं भयो। तर सुनुवाइ भएको छैन। पुल संघर्ष समितिका सदस्य भरत साउँदले पुलका लागि धेरै निकाय धाए पनि काम नभएको भन्दै गुनासो पोखे। सबैले पहल भइरहेको छ भन्छन्, तर काम केही भएको छैन, साउदले भने, हाम्रो कुरा कसले सुन्ने ? अब त आशा पनि मरिसक्यो।"
प्रदेशको सत्तामा पुरानैको नजर,"प्रदेश १ का मुख्यमन्त्री राजेन्द्रकुमार राई भोजपुरको प्रदेशसभा क मा उम्मेदवार छन्। सत्ता गठबन्धनबीचको सहमतिअनुसार प्रतिनिधिसभामा माओवादी केन्द्रका सुदन किराँती उम्मेदवार बने। मुख्यमन्त्री राईको चाहना प्रदेश नै बन्यो। भावी मुख्यमन्त्री भन्दै उनी निर्वाचन क्षेत्रमा भोट माग्न व्यस्त छन्। पार्टीले राजेन्द्रलाई भावी मुख्यमन्त्रीकै रूपमा उम्मेदवार बनाएको उनका राजनीतिक सल्लाहकार जीवन राई बताउँछन्। पूर्वआन्तरिक मामिला तथा कानुनमन्त्री हिक्मतकुमार कार्की पनि प्रदेशसभामा दोहोरिन उम्मेदवार बनेका छन्। झापा५ ख का उम्मेदवार बनेका उनी पनि भावी मुख्यमन्त्रीका दाबेदार हुन्। शेरधन राई नेतृत्वको सरकारमा मन्त्री बनेका कार्की एमाले स्थायी समिति सदस्य हुन्। पूर्वसामाजिक विकासमन्त्री एवं एमाले केन्द्रीय सदस्य जीवन घिमिरे मोरङको४ ख मा उम्मेदवार छन्। एमालेजसपा गठबन्धनका कारण उक्त क्षेत्रको प्रतिनिधिसभाको सिट जसपाको भागमा पर्यो। घिमिरे अन्तिम समयमा प्रदेशसभाकै लागि चुनावी मैदानमा उत्रिए। प्रदेशका आर्थिक मामिला तथा योजनामन्त्री इन्द्रबहादुर आङ्बो पनि मुख्यमन्त्रीका दाबेदार हुन्। माओवादी केन्द्रका उनी पाँचथरको प्रदेशसभा ख मा उम्मेदवार छन्। मुख्यमन्त्री बन्ने चाहना राख्दै इन्द्र प्रदेशसभामा दोहोरिएको नेताहरू बताउँछन्। माओवादीबाट इन्द्र नै मुख्यमन्त्रीको स्वाभाविक दाबेदार रहेको पार्टीका प्रदेश अध्यक्ष हर्कबहादुर नेम्वाङ मिक्सोले बताए। कांग्रेसबाट भने मुख्यमन्त्रीका चार जना आकांक्षी छन्। निवर्तमान संसदीय दलका नेता राजीव कोइराला सुनसरी२ ख मा उम्मेदवार बनेका छन्। प्रतिनिधिसभामा सीताराम मेहताले टिकट पाएपछि कोइराला प्रदेशसभामै दोहोरिएका हुन्। प्रदेशसभाको पहिलो कार्यकालमै उनी मुख्यमन्त्रीको दाबेदार थिए। माथि बाटै मुख्यमन्त्रीको आश्वासन पाएपछि भने यसपटक उनी प्रदेशसभामै दोहोरिएको कांग्रेसका स्थानीय नेताहरू बताउँछन्। पार्टीको नेतृत्वमा सरकार बन्ने अवस्था आयो भने मुख्यमन्त्रीको दाबेदार म नै हुँ, उनी भन्छन्, त्यसैकारण चुनाव जित्ने हिसाबले अघि बढिरहेको छु। कांग्रेस केन्द्रीय सदस्य अमृत अर्याल मोरङ ५ ख मा प्रदेशसभा उम्मेदवार छन्। पार्टी सभापति शेरबहादुर देउवाले मुख्यमन्त्रीको आश्वासन दिएपछि अर्याल प्रदेशसभामा उम्मेदवार बनेको कांग्रेसका एक नेताले बताए। विराटनगर महानगरपालिकाका पूर्वमेयर भीम पराजुली मोरङ ४ मा प्रतिनिधिसभा सदस्यमा उठ्न चाहन्थे। त्यो क्षेत्र पनि माओवादीको भाग पर्यो। पराजुलीले ४ ख को टिकट पाए। मुख्यमन्त्री बन्नकै लागि प्रदेशमा उम्मेदवार बनेको भन्दै उनले भोट मागिरहेका छन्। कांग्रेस नेता गुरुराज घिमिरे पनि क्षेत्र नम्बर ४ मा उम्मेदवार बन्न चाहन्थे। केन्द्रको टिकट नपाएपछि ४ क मा उम्मेदवार बने। कांग्रेसबाट उनी पनि मुख्यमन्त्रीको दाबेदार रहेको नेताहरू बताउँछन्। कांग्रेसभित्र अमृत संस्थापन अर्थात् देउवा पक्षधर हुन्। राजीव र गुरु संस्थापनइतर अर्थात् डा शेखर कोइराला र भीम कृष्णप्रसाद सिटौला पक्षधर हुन्। कांग्रेसबाट ४, एमालेबाट २, एकीकृत समाजवादी र माओवादीबाट ११ जना मुख्यमन्त्रीका आकांक्षी छन्। कांग्रेसबाट यादव, जसपाबाट राउत र साह २०७४ को निर्वाचनबाट मधेस प्रदेशमा जनता समाजवादी पार्टी (जसपा) सबैभन्दा ठूलो दल बन्यो। अरू प्रदेशभन्दा भिन्न शक्ति समीकरणले मधेसमा पहिलो कार्यकाल जसपाले नै सत्ता चलायो। सरकारको नेतृत्व मोहम्मद लालबाबु राउत गद्दीले गरे। यसबीचमा अरू प्रदेशहरूमा मुख्यमन्त्री फेरबदल भइरहे। तर, मधेस प्रदेशमा भने सत्ता समीकरण मिलाएर राउत मुख्यमन्त्रीमा टिकिरहे। मंसिर ४ को निर्वाचनका लागि मधेसमा दुईटा गठबन्धन आमनेसामने छन्। जसपा र नेकपा एमालेको गठबन्धन छ। जसमा जसपाकै प्रभाव देखिन्छ। कांग्रेसको नेतृत्वमा नेकपा माओवादी, एकीकृत समाजवादी र लोकतान्त्रिक समाजवादी पार्टीको गठबन्धन छ। जसमा कांग्रेसको अवस्था बलियो हुने तय छ। तर, हालै सम्पन्न स्थानीय तह निर्वाचनबाट कांग्रेसले मधेस प्रदेशमा राम्रो स्थान पाएको थियो। कांग्रेसका तर्फबाट मधेस प्रदेश कमिटीका अध्यक्ष कृष्ण यादव मुख्यमन्त्री पदका प्रमुख दाबेदार छन्। यादव रौतहट १ को (ख) मा उम्मेदवार छन्। जसपाका तर्फबाट भने वर्तमान मुख्यमन्त्री लालबाबु राउत मुख्यमन्त्रीका दाबेदार हुन। अर्थमन्त्री शैलेन्द्र साह पनि जसपाका तर्फबाट भावी सरकारको नेतृत्वका दाबेदार मानिन्छन्। पार्टी अध्यक्ष उपेन्द्र यादवको निर्वाचन क्षेत्र सप्तरी २ (१) मा साह प्रदेशसभातर्फ उम्मेदवार छन्। आधा दर्जन नेता मैदानमा बागमती प्रदेशमा मुख्यमन्त्रीको आकांक्षासहित आधा दर्जन नेता प्रदेशसभा सदस्यको निर्वाचनमा होमिएका छन्। ६६ जना प्रत्यक्ष र ४४ जना समानुपातिक प्रणालीबाट प्रदेशसभामा निर्वाचित हुनेछन्। कांग्रेसबाट इन्द्र बानियाँ मुख्यमन्त्रीका मुख्य आकांक्षी छन्। उनी कांग्रेसको बागमती प्रदेश सभापति हुन। मकवानपुर २ (ख) मा उनी दोस्रो पटक निर्वाचन लड्दैछन्। मुख्यमन्त्रीमा मेरो दाबी स्वाभाविक रहन्छ, उनले भने। कांग्रेसको संस्थापन पक्षधर उनीसँगै नुवाकोटका बहादुर सिंह लामा पनि मुख्यमन्त्रीका दाबेदार हुन। एमालेले आधिकारिक रूपमा कसैलाई पनि मुख्यमन्त्रीको रूपमा अघि सारेको छैन। तर बागमती प्रदेशमा सभामुख भइसकेका सानुकुमार श्रेष्ठ र प्रदेशका पूर्वमन्त्री रामेश्वर फुयाँलको मुख्यमन्त्रीमा चर्चा छ। काठमाडौं२ (क) मा उम्मेदवार रहेका श्रेष्ठले पाँच वर्ष नै प्रदेशसभाको सभामुख बने। म सभामुख भइसकेको मान्छे त्योभन्दा तल आउने कुरा भएन, श्रेष्ठले भने, तर पहिला चुनाव जित्नुपर्यो। पार्टीको बहुमत आउनुपर्यो। बाँकी कुरा पार्टीको निर्णयअनुसार अघि बढ्छु। काठमाडौं३ (ख) बाट उम्मेदवार बनेका फुयाँलले आफूलाई मुख्यमन्त्रीको दाबेदारको रूपमा प्रस्तुत गरेका छन्। नेकपा माओवादीबाट मुख्यमन्त्रीको एक्ला आकांक्षी हुन्, शालिकराम जम्कट्टेल। प्रदेश संसदीय दलको नेतृत्व गरेको र पार्टीले पनि सोहीअनुसार अघि बढाएको स्थिति छ, उनले भने, आवश्यक पर्दा म मुख्यमन्त्रीको जिम्मेवारी लिएर अघि बढ्न तयार छु। नेकपा एकीकृत समाजवादीबाट आन्तरिक मामिला तथा कानुनमन्त्री कृष्णप्रसाद शर्मा खनालको मुख्यमन्त्रीमा चर्चा छ। गण्डकीमा मुख्यमन्त्रीका आकांक्षी एमाले नेता खगराज अधिकारी यसपटक प्रदेशसभाको चुनाव लड्दैछन्। पूर्वमुख्यमन्त्री पृथ्वी सुब्बा गुरुङ प्रतिनिधिसभा र अधिकारी प्रदेशसभा सदस्यमा लड्ने पार्टीको निर्णयदेखि नै अधिकारीलाई भावी मुख्यमन्त्रीका रूपमा हेर्न थालिएको छ। गृहमन्त्री, स्वास्थ्यमन्त्रीसमेत भइसकेका अधिकारी पार्टीको स्थायी समिति सदस्य हुन्। अधिकारी कास्की १ (क) मा उम्मेदवार छन्। कांग्रेसका पाका र पुराना नेता शुक्रराज शर्माले प्रत्यक्ष निर्वाचन जितेका छैनन्। गण्डकी प्रदेशसभा सदस्यका लागि पार्टीको समानुपातिक सूचीको पहिलो नम्बरमा उनको नाम छ। शर्मा र अधिकारी गण्डकी प्रदेश सरकारको मुख्यमन्त्री बन्ने लक्ष्यसहित प्रदेशसभाको निर्वाचनमा होमिएका हुन्। एमालेका अधिकारीले आफू नै मुख्यमन्त्री भनेर मुख खोलेका छैनन्। उनको पार्टीले मुख्यमन्त्रीको दाबेदार भनेरै चुनाव प्रचार गरेको छ। माओवादीका वरिष्ठ नेता हरिबहादुर चुमान भावी मुख्यमन्त्रीका आकांक्षी हुन्। कांग्रेससँगको गठबन्धनमा सरकार बनाउँदा माओवादीले पनि आलोपालोमा मुख्यमन्त्री चलाउन पाउनुपर्ने माओवादीको भनाइ छ। त्यसो हुँदा माओवादीले मुख्यमन्त्रीमा अघि सार्ने पात्र चुमान नै हुने देखिन्छ। कांग्रेसका केन्द्रीय सदस्य सुरेन्द्र पाण्डे पनि मुख्यमन्त्रीका दाबेदार हुन्। पाण्डे गोरखा २ (ख) मा चुनावी मैदानमा छन्। कास्कीका शुक्रराज शर्मासँग ५५ वर्ष कांग्रेसको राजनीति गरेको अनुभव छ। अहिले भने उनी केन्द्रीय सदस्य छैनन्। कास्की २ (ख)बाट प्रत्यक्ष उम्मेदवार बिन्दुकुमार थापाले समेत आफूलाई मुख्यमन्त्रीको दाबेदार बताएका छन्। तनहुँका ध्रुव वाग्ले कांग्रेसको समानुपातिक सूचीमा छन्। सभापति शेरबहादुर देउवा निकटस्थ वाग्ले पनि मुख्यमन्त्रीका दाबेदार हुन्। लुम्बिनीमा आधा दर्जन लुम्बिनीमा एमाले, कांग्रेस, माओवादी केन्द्रका आधा दर्जनभन्दा बढी नेताहरू मुख्यमन्त्रीको दाबेदार मानिएका छन्। ५२ प्रत्यक्ष र ३५ समानुपातिक गरी लुम्बिनी प्रदेशसभामा ८७ सदस्य निर्वाचित हुन्छन्। कांग्रेसबाट कपिलवस्तु ३ (ख) बाट उम्मेदवार बनेका वीरेन्द्र कनोडिया भावी मुख्यमन्त्रीको मुख्य दाबेदार हुन्। कांग्रेसको निवर्तमान प्रदेशसभा संसदीय दलका नेतासमेत रहेका उनको यसअघि पनि मुख्यमन्त्री बन्ने चर्चा थियो। केन्द्रले प्रदेश सरकार हेरफेर नगर्ने भनेपछि उनी मुख्यमन्त्री बन्ने अवसरबाट वञ्चित भएका थिए। कांग्रेसबाटै रूपन्देही१ (ख) बाट उम्मेदवार बनेका अब्दुल रज्जाकलाई पनि भावी मुख्यमन्त्रीका रूपमा लिइएको छ। कांग्रेसका लुम्बिनी प्रदेश सभापति रहेका नेता अम्मरसिंह पुन पनि अर्का दाबेदार हुन्। उनी रोल्पाको (ख) प्रदेशसभाका उम्मेदवार हुन्। प्रदेशका पर्यटन विकास मन्त्री डिल्ली चौधरी पनि मुख्यमन्त्री बन्ने आकांक्षी देखिएका छन्। एमालेबाट रूपन्देही क्षेत्र नम्बर २ (क) बाट उम्मेदवार बनेका पार्टीका पोलिटब्युरो सदस्य एवं लुम्बिनी प्रदेश सहइन्चार्ज लीला गिरी मुख्यमन्त्रीका प्रमुख दाबेदार हुन्। उनी यसअघि प्रदेशको उद्योग, पर्यटन, वन तथा वातावरणमन्त्री थिए। एमालेबाटै रूपन्देही क्षेत्र नम्बर २ (ख) का उम्मेदवार पार्टी प्रदेश उपाध्यक्ष तथा पूर्वमन्त्री भोजप्रसाद श्रेष्ठ दाबेदार हुन्। माओवादी केन्द्रबाट प्रदेशका पूर्वसामाजिक विकास मन्त्रीसमेत भइसकेका सुदर्शन बराल उक्त पार्टीबाट प्रमुख दाबेदार हुन्। बराल गुल्मी१ (क) बाट उम्मेदवार बनेका छन्। माओवादीबाटै रूपन्देही २ (ख) मा उम्मेदवार बनेका वामदेव क्षेत्री पनि मुख्यमन्त्रीका अर्का दाबेदार हुन्। उनी पूर्वप्रदेश योजना आयोगको उपाध्यक्ष हुन्। कर्णालीमा ७ आकांक्षी मुख्यमन्त्रीमा दोहोरिने आकांक्षासहित वर्तमान मुख्यमन्त्री जीवनबहादुर शाही हुम्लाको प्रदेशसभा (ख) बाट उम्मेदवार बनेका छन्। कांग्रेसभित्र शाहीबाहेक मुख्यमन्त्रीका अरू दुई छन् दाबेदार छन्। जुम्ला प्रदेशसभा (क) बाट उम्मेदवार बनेका ललितजंग शाही पनि मुख्यमन्त्रीका आकांक्षी छन्। पार्टीको कर्णाली प्रदेश सभापति भएकाले पनि प्रदेशमा कांग्रेसले सरकारको नेतृत्व पाउँदा आफू नै मुख्यमन्त्री बन्ने उनको दाबी छ। यस्तै जाजरकोटको प्रदेशसभा (ख) बाट उम्मेदवार बनेका कांग्रेस केन्द्रीय सदस्य राजीवविक्रम शाहलाई पनि भावी मुख्यमन्त्रीको रूपमा चर्चा गरिन्छ। कर्णालीलाई आफ्नो आधार क्षेत्र दाबी गर्दै आएको माओवादीमा रुकुमपश्चिमको प्रदेशसभा (ख) का उम्मेदवार राजकुमार शर्मा र सुर्खेत क्षेत्र नं २ (ख) का विन्दमान विष्टलाई भावी मुख्यमन्त्रीको रूपमा हेरिएको छ। माओवादीको कर्णाली प्रदेश कमिटीका पूर्वअध्यक्ष रहेका शर्मा माओवादी नेता जनार्दन शर्मा निकट हुन्। यस्तै यसअघि प्रदेश सरकारको आर्थिक मामिला तथा योजना मन्त्री भइसकेका विष्ट मुख्यमन्त्री बन्ने आकांक्षासहित पुनः प्रदेशमै उम्मेदवार बनेका छन्। माओवादीका उपमहासचिव शक्तिबहादुर बस्नेत निकट भएकाले पनि विष्ट नै भावी मुख्यमन्त्री बन्ने माओवादी स्रोतको दाबी छ। यस्तै एमाले स्थायी कमिटी सदस्य तथा प्रदेश इन्चार्ज यामलाल कँडेल र प्रदेश कमिटी अध्यक्ष विनोदकुमार शाहलाई भावी मुख्यमन्त्रीको रूपमा चर्चा गर्न थालिएको छ। सुदूरपश्चिममा १० दाबेदार सुदूरपश्चिम प्रदेशको मुख्यमन्त्रीका लागि नेपाली कांग्रेसबाट ४, नेकपा एमालेबाट ३, नेकपा माओवादी केन्द्रबाट २ र नेकपा एकीकृत समाजवादीबाट १ गरी १० जना दाबेदार छन्। कांग्रेसको संसदीय दलका नेता डा रणबहादुर रावलले यसअघि नै मुख्यमन्त्रीका लागि भरपूर कसरत गरे। तर सुदूरपश्चिमको नेतृत्व माओवादीले नछोडेपछि उनले आन्तरिक मामिला तथा कानुनमन्त्रीमा चित्त बुझाए। सुदूरपश्चिम माओवादीले नछोड्ने भनेपछि म ब्याक भएको हो डा रावलले भने, तर अझै चुनाव जित्नु छ, मुख्यमन्त्री त्यसपछि सोच्ने कुरा हो। कांग्रेसबाटै डडेल्धुराका गोविन्दराज बोहरा पनि मुख्यमन्त्रीका दाबेदार हुन्। २०७० सालको निर्वाचनमा कञ्चनपुर १ बाट प्रतिनिधिसभामा प्रचण्डकी बुहारी बिना मगरलाई पराजित गरेका दिवानसिंह विष्टलाई यसपालि कांग्रेसले कञ्चनपुर १ (१) बाट चुनाव लडाएको छ। प्रतिनिधिसभा जितिसकेको व्यक्ति प्रदेशमा लडेको छु। पार्टीले मुख्यमन्त्री बन्नुपर्छ भनेकाले प्रदेशमा आएको हुँ, उनले भने। कांग्रेसबाट कञ्चनपुर २ (ख) बाट प्रदेशसभामा उम्मेदवार बनेका बहादुरसिंह थापा पनि मुख्यमन्त्रीका दाबेदार हुन्। एमालेबाट प्रदेशसभाको समानुपातिकमा पहिलो नम्बरमा परेका पार्टीका पोलिटब्युरो सदस्य तथा प्रदेशका सहइन्चार्ज राजेन्द्रसिंह रावल मुख्यमन्त्रीका दाबेदार छन्। बाजुरा प्रदेशसभा (ख) बाट चुनाव लडेका लालबहादुर थापा भन्छन्, पार्टीले प्रतिनिधिसभाको सांसदलाई प्रदेशमा लडाउनु भनेको मुख्यमन्त्रीको जिम्मेवारी दिनकै लागि हो। त्यसैगरी एमालेबाट पठानसिंह बोहरा र लीलाधर भट्टको नाम पनि चर्चामा छ। माओवादी केन्द्रबाट खगराज भट्ट र मानबहादुर धामी मुख्यमन्त्रीका दाबेदार हुन्। किशोर बुढाथोकीविराटनगर, मनिका झा जनकपुरधाम, कृष्ण सारु मगरहेटौंडा, केशवशरण लामिछानेपोखरा, केशरराज क्षेत्री प्यूठान, ललितबहादुर बुढासुर्खेत, शिवराज भट्टधनगढी"
तीन वर्षमुनि र ७३ वर्ष माथिका नागरिकलाई निःशुल्क उपचार !,"काठमाडौँ: नेपाली कांग्रेसले आगामी पाँच वर्षभित्र तीन वर्षमुनिका बालबालिका र ७३ वर्ष उमेर कटेका ज्येष्ठ नागरिकलाई निःशुल्क स्वास्थ्य उपचारको व्यवस्था गर्ने जनाएको छ । कांग्रेसले आगामी मङ्सिर ४ गते हुने प्रतिनिधिसभा तथा प्रदेशसभा निर्वाचनका लागि आज सार्वजनिक गरेको पार्टीको चुनावी सङ्कल्पपत्र (घोषणापत्र)मा पार्टीले विगतमा लिएको स्वास्थ्य नीतिका कारण नेपालको जनस्वास्थ्यमा उल्लेख्य उपलब्धी हासिल गरेको बताउँदै आगामी पाँच वर्षभित्र तीन वर्षमुनिका बालबालिका र ७३ वर्ष उमेर कटेका ज्येष्ठ नागरिकलाई निःशुल्क स्वास्थ्य उपचारको व्यवस्था गर्ने जनाएको हो । कांग्रेसले जनशक्ति उत्पादन पूर्वाधार निर्माणमा व्यापक वृद्धि भए पनि सहज पहुँच र गुणस्तरको क्षेत्रमा धेरै काम गर्नुपर्ने बाँकी रहेको बताएको छ । गाउँगाउँमा स्वास्थ्य सेवा र जनशक्ति पुर्याउने साथै स्वास्थ्य सेवामा आम नागरिकको पहुँच स्थापित गर्न पाँच वर्षभित्र सबै नागरिकको स्वास्थ्य बीमामार्फत गम्भीर प्रकृतिका रोगको उपचारमा सुनिश्चिता गरिने भएको छ । बीमा रकमको दायरा बढाई रु १० लाख पुर्याउने, पाँच वर्ष माथिका ज्येष्ठ नागरिक, अपाङ्गता भएका व्यक्ति, अति विपन्न, अति अशक्त, एकल महिला, महिला तथा स्वास्थ्य स्वयं सेविकालाई निःशुल्क बीमा गरिने, सबै महिलालाई निःशुल्क गुणस्तरीय स्यानिटरी प्याडको व्यवस्था गरिने, हरेक स्थानीय तहमा सुविधा सम्पन्न एम्बुलेन्स सेवा व्यवस्था गरिने घोषणापत्रमा उल्लेख छ । एकीकृत स्वास्थ्य पूर्वाधार मापदण्डअनुरुप पाँच वर्षभित्र स्वास्थ्य संस्था नभएका दुई हजार ६०० वडामा आधारभूत स्वास्थ्य केन्द्र स्थापना गर्ने, पाँच वर्षभित्र हरेक प्रदेशमा स्वास्थ्य विज्ञान प्रतिष्ठान स्थापना गर्ने, नसर्ने रोगको बढ्दो चापलाई मध्यनजर गरी स्थानीय तहको साझेदारीमा सहरी स्वास्थ्य प्रवद्र्धन केन्द्र सञ्चालन गरिने भएको छ । नयाँ प्रविधिबाट गुणस्तरीय सेवामा द्रुत पहुँचका लागि टेलिमेडिसिन सेवा विस्तार गरिने, दक्ष र सुरक्षित स्वास्थ्यकर्मी भन्ने मान्यताका साथ स्वास्थ्य जनशक्तिलाई उत्प्रेरित र टिकाइराख्न चिकित्सक, नर्स र स्वास्थ्यकर्मीको विद्यमान सेवा सुविधामा १०० प्रतिशत प्रोत्साहन भत्ताको व्यवस्था गरी पाँच वर्षभित्र क्रमशः एक स्वास्थ्यकर्मी, एक स्वास्थ्य संस्थाको अवधारणा कार्यान्वयन गर्ने घोषणापत्रमा उल्लेख छ । अपाङ्गता भएका व्यक्तिलाई ह्वील चेयर, सेतो छडी तथा वैशाखीलगायत आवश्यक भौतिक सामग्री स्थानीय सरकारमार्फत उपलब्ध गराइने, नेपालमा पाइने जडीबुटी तथा औषधिजन्य पदार्थको संरक्षण र सदुपयोग गर्दै आयुर्वेद चिकित्सा पद्धतिको प्रवद्र्धनका लागि राष्ट्रिय आयुर्वेद अध्ययन प्रतिष्ठान स्थापना गर्ने जनाएको छ । नागरिकलाई सस्तोमा औषधि उपलब्ध गराउन सरकारले सिधै उत्पादक कम्पनी र देशसँग खरिद गर्ने, एक वर्षभित्र स्वास्थ्य सेवा ऐन, गुणस्तर प्राधिकरण तथा स्वास्थ्य संस्था नियमन ऐन चिकित्सा शिक्षासँग सम्बन्धीत छाता ऐनलगायत परिमार्जन गरेर समयसापेक्ष बनाइने, मदिरा र सुर्तीजन्य पदार्थको उपभोग बिक्रीवितरणलाई नियन्त्रण र नियमन गर्न करको दरमा वृद्धि गर्ने कांग्रेसको घोषणापत्रमा उल्लेख छ । जलवायु परिवर्तन र महामारीबाट सिर्जना हुने स्वास्थ्य चुनौतीलाई सामना गर्न अनुसन्धानमा आधारित आपतकालिन स्वास्थ्य संरचनाको विकास गर्ने, रोजगार तथा श्रम क्षेत्रमा हुने जोखिमलाई न्यूनीकरण गर्न जनस्वास्थ्य मापदण्डको तर्जुमा र पूर्ण कार्यान्वयनको व्यवस्था गरिने भएको छ । सुनौला हजार दिनलगायतका कार्यक्रमलाई प्रभावकारी बनाई बालबालिकामा रहेको हालको ३२ प्रतिशत पुड्कोपनको दरलाई २० प्रतिशतभन्दा कममा झार्ने रणनीति कांग्रेसले लिएको छ । सरकारका सबै तहका बजेटमा स्वास्थ्य क्षेत्रमा १० प्रतिशत पुर्याउने कांग्रेसले जनाएको छ ।"
निर्बन्ध आवाज,"म असमर्थ देशको झुन्डिरहेको प्रेममा प्रत्येक रात, नीदभरि सामूहिक मृत्युस्वप्नका रङहरू हाँस्ने गर्छु मेरा यात्राहरू आफैं हिँडेका बाटाहरूबाट आफैसँगको स्वप्न झैं बेपत्ता हुने गर्छन्, जहाँ म, म भएर उभिएको छु त्यही मजस्ता पेट भएकाहरू खालि पेट बजाउँदै नयाँ मृत्यु उपासनाको अभ्यास गर्दछन्, आस्थाको मन्दिर अघि जहाँ म उभिएको छु हरेक एकले श्वास प्रश्वासमा विश्वासघातका विष फुकिरहेका हुन्छन्, लोकतन्त्रलाई छाताको डाँठमा उनेर विधिलाई जुत्ता बनाएर दौडिरहेका हुन्छन्, ए मेरा गरिब देशका धनी हिमचुलीहरू ! तिम्रा समृद्धिका हरेक हिमपातहरूमा किन म नराम्रोसँग नांगिगरहेको हुन्छु ? जस्तोसुकै हावा चलोस् सञ्चार पत्रहरूमा विद्युतीय माध्यमहरूमा सत्यको गीत गाउन जन्मिएको हुँ म असमर्थ बेइमानीहरूका ठूला तस्बिर हेर्न प्रतीक्षाका लागि ढुंगाका आँखा भएर जन्मिएको होइन, मेरो सहरको प्रत्येक सडकमा फरक फरक झुन्डहरूका अर्थहीन आवाजहरू छन् ती आवाजहरू मैले भोग्ने हावाहरूमा डोलाइरहेका छन्, बाघले हिम्मतसहित एकै स्वरमा सिकार गर्छ झुन्ड बनाएर हिँड्ने हुँडार र स्यालको जिन्दगी मारेर म निर्बन्ध अर्थ सहितको आवाज हुन चाहन्छु, ए मेरो देशको संविधान ! थाहा छैन प्रत्येक मौसममा रङ फेर्नेहरूको बीचबाट म भरै घर फर्कन सक्छु कि सक्दिनँ ! मेरी छोरीले मलाई देखाउन कोरेको मानचित्र छेवैको नक्सा हेर्न पाउँछु कि पाउँदिन ! मलाई सुनाउन सङ्गालेको मेरो छोरोको देशभित्र देश दुब्लाउँदै गएका कुराहरू म सुन्न पाउँछु कि पाउँदिनँ ? प्रत्येक रात नीदभरि आफू जस्तैहरूका भोको पेटको विस्फोटमा परेर रक्ताम्य भएर घरको आँगनमा पुगेको बेला शरीरबाट फुटिरहेको रगतको मुस्लोले मैले मेरो देशको झन्डा बनाउन सक्छु कि सक्दिनँ ! सोच्छु, फेरि सोच्छु धेरै नै सोच्छु म असमर्थ देशको झुन्डिरहेको प्रेममा गुमाइहेको छु आफ्नै चिहान जसरी बेपत्ता हुने गर्छन् आफैं हिँडेका बाटाहरू जसरी रोएर अधोकल्चो हुन्छन् आफैं जन्मेका माटाहरू।  रमेश श्रेष्ठ"
जेष्ठ नागरिक र बालबालिकालाई निशुल्क उपचार,"काठमाडौं : नेपाली कांग्रेसले जेष्ठ नागरिक र बालबालिकालाई निशुल्क उपचारको व्यवस्था गर्ने बाचा गरेको छ। कांग्रेसले ३ वर्षमुनिका बालबालिका र ७३ वर्ष माथिका जेष्ठ नागरिकलाई निशुल्क उपचारको व्यवस्था गर्ने बाचा गरेको हो। यस्तै, ५ वर्षभित्र सबै नागरिकको स्वास्थ्य बिमा र बिमा मार्फत् गम्भीर प्रकृतिका रोगको उपचारको सुनिश्चितता गरिने घोषणापत्रमा उल्लेख छ। बिमा रकमको दायरा बढाई १० लाख पुर्याइने भनिएको छ। घोषणापत्रमा भनिएको छ, ६५ वर्ष माथिका जेष्ठ नागरिक, अपाङ्गता भएका व्यक्ति, अति विपन्न, अति अशक्त, एकल महिला, महिला तथा स्वास्थ्य स्वयम्सेंविकालाई निःशुल्क बिमा गरिने छ। सबै महिलालाई निःशुल्क गुणस्तरीय स्यानिटरी प्याडको व्यवस्था गरिने छ। कांग्रेसले उपमहानगरपालिका र महानगरपालिकामा विशषज्ञ सेवाहरू सहितको अस्पताल संचालन गरिने चुनावी वाचा गरेको छ। घोषणापत्रमा हरेक स्थानीय तहमा सेवा सुविधा सम्पन्न एम्बुलुन्स सेवा व्यवस्था गरी राष्ट्रिय एम्बुलेन्स सञ्जाल बनाइने उल्लेख छ।"
"प्रदेश नं १, गण्डकी र लुम्बिनीमा वर्षाको सम्भावना","काठमाडौं : पश्चिमी वायुका कारण देशका पहाडी भूभागमा आंशिक बदली रही केही स्थानमा हल्का वर्षा हुने भएको छ । जल तथा मौसम विज्ञान विभागका अनुसार उक्त प्रणालीका कारण देशका पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहने छ। प्रदेश नं १, गण्डकी र लुम्बिनी प्रदेशका पहाडी भागका एकदुई स्थानमा हल्का वर्षाको सम्भावना रहेको छ । राति प्रदेश नं १ र गण्डकी प्रदेशका पहाडी भागहरूमा आंशिक बदली रही बाँकी भागमा मौसम सफा रहनेछ । आइतबार देशका पहाडी भागहरूमा आंशिक बदली रही बाँकी भागमासामान्यतया मौसम सफा रहने छ भने प्रदेश नं १, बागमती र गण्डकी प्रदेशका पहाडी भागका एकदुई स्थानमा हल्का वर्षाको सम्भावना रहेको विभागले जनाएको छ । महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम १२ दशमलव पाँच डिग्री र अधिकमत तापक्रम २४ दशमलव पाँच डिग्री सेल्सियस रहेको छ । जुम्लाको न्यूनतम तापक्रम शून्य दशमलव दुई डिग्री र जनकपुरको अधिकतम तापक्रम ३१ दशमलव चार डिग्री सेल्सियस रहेको छ ।"
नेपाली कांग्रेसले आज सङ्कल्प पत्र सार्वजनिक गर्दै,"काठमाडौं : नेपाली कांग्रेसले आज सङ्कल्प पत्र सार्वजनिक गर्ने भएको छ। पार्टीको केन्द्रीय कार्यालय, वीपी स्मृति भवनमा आज बिहान १० बजे सङ्कल्प पत्र सार्वजनिक गर्ने कांग्रेस मुख्य सचिव कृष्णप्रसाद पौडेलले जानकारी दिए। सङ्कल्प पत्र सभापति शेरबहादुर देउवाले सार्वजनिक गर्ने जारी उनले बताए। उनले भने, प्रतिनिधि सभा र प्रदेश सभा सदस्य निर्वाचन२०७९ नेपाली कांग्रेसको सङ्कल्प पत्र नेपाली कांग्रेसका सभापति शेरबहादुर देउवाबाट २०७९ कार्तिक १२ गते शनिबार बिहान १० बजे पार्टीको केन्द्रीय कार्यालय, वीपी स्मृति भवन, ललितपुरमा सार्वजनिक हुने कार्यक्रम रहेको छ। तिहार अगाडि नै सार्वजनिक गर्ने तयारी गरेपनि अन्तिम समयमा स्थगित गरेको थियो।"
सूर्यास्त,भक्तपुरको घ्याम्पेडाँडाबाट देखिएको सूर्यास्तको दृश्य । तस्बिर : रासस
नो नट अगेन रोक्न खोज्दा आयोगलाई भारी,"काठमाडौं : गाई तिहारको दिन अर्थात् मंसिर ८ गते। निर्वाचन आयोगले नो नट अगेन अभियान रोक्न विज्ञप्तिमार्फत सचेत गरायो। नेताहरूविरुद्ध लाञ्छनापूर्ण र भ्रामकपूर्ण सामग्री प्रकाशितप्रसारण गरिएको भन्दै आयोगले उक्त अभियान तत्काल रोक्न निर्देशन नै दियो। त्यस्ता सामग्री नरोके विद्युतीय कारोबार ऐन र निर्वाचन ऐनअनुसार कारबाही हुने चेतावनी पनि दियो। तर भैदियो उल्टो। आयोगको चेतावनीपूर्ण सन्देशपछि सामाजिक सञ्जालमा यो अभियानले तीव्रता पाएको छ। ट्विटरको ट्रेन्डिङ मा पुगेको छ। टिकटकमा यससम्बन्धी सामग्रीहरू बढेका बढ्यै छन्। फेसबुक र इन्ट्राग्राममा नो नोट अगेन भन्ने नामका पेज र ह्यान्डिल दैनिक थपिएका छन्। नागरिक समाज, राजनीतिक दल र विभिन्न पेसागत संघसंस्थाका व्यक्तिहरूले आयोगको निर्णयप्रति असन्तुष्टि जनाएका छन्। उनीहरूले संविधानले दिएको विचार तथा अभिव्यक्तिको स्वतन्त्रतामा आयोगले अंकुश लगाउन खोजेको भन्दै आपत्ति जनाएका छन्। पूर्वसञ्चारमन्त्री जयप्रकाश गुप्ताले नोनटअगेन अभियान प्रतिबन्धित गर्नु अनुचित भएको बताए। भने, अनुपयुक्त उम्मेदवारलाई फेरि भोट नदेऊ भन्नु अपिल त हो। यसका बाबजुद पनि भोट दिने अधिकार मतदातामा सुरक्षित रहन्छ। पूर्वनिर्वाचितले आफ्नो पक्षको प्रवद्र्धन गर्न पाउने तर अभियानकर्ताहरूले कसैप्रति लक्षित नोनट अगेन भन्न किन नपाउनु ? राजनीतिक दलका नेताहरूले पनि आयोगको निर्णयको विरोध गरेका छन्। सत्तारूढ नेपाली कांग्रेसका नेता एवं पूर्वमन्त्री डा मीनेन्द्र रिजालले नो नट अगेन अभियान रोक्न आयोगले गरेको निर्देशनप्रति आपत्ति जनाए। आयोगलाई यो निर्देशनमा पुननिर्वाचन गर्न पनि उनको आग्रह छ। भने, म नेपाली कांग्रेसको क्रियाशील सदस्य हो। मेरो मत रूख छापमा नै हो। तर, नोनटअगेन भन्ने विचार लोकतान्त्रिक मूल्य र मान्यतासंगत छ। यसबारे निर्वाचन आयोगले दिएको निर्देशन युक्तिसंगत छैन, पुनर्विचार होस्। पूर्वअर्थसचिव रामेश्वर खनालले यो अभियान रोक्न खोजिएको प्रति विरोध गरेका छन्। भने, फलानालाई हुन्न भन्न पनि नपाइने व्यवस्था त ठीक लागेन है। एमाले नेता भीम रावलले आयोग निर्णय आपत्ति जनाए। गालीगलौज र अपशब्दको प्रयोग रोक्ने कुरा उचित हो। तर, संविधानप्रदत्त अभिव्यक्ति र सञ्चारको अधिकार हनन् गर्ने कुरा निरंकुश र स्वेच्छाचारी हुन्छ। को व्यक्ति हार्छ वा जित्छ भन्ने नभई संविधान मिच्दै मनपरीतन्त्र लोकतन्त्रमा मान्य हुन्न भन्ने गम्भीर विषय हो। नेता रावलले थपे, कसैलाई मतदान गरौं वा नगरौं भन्न नपाइने भए निर्वाचन आयोगले शीर्ष ठानेका नेताहरूलाई अहिले नै विजयी घोषणा गरिदिए कसो होला ? यद्यपि आयोगको भनाइ नेपालको संविधानको धारा १७ को विचार र अभिव्यक्तिको स्वतन्त्रता र १९ को सञ्चारको हकविरुद्ध छ। यता आयोगले भने यस्ता गतिविधिले निर्वाचनको वातावरण बिथोल्न सक्ने भन्दै रोक लगाइएको बताएको छ। आयोगको चेतावनीपूर्ण सन्देशपछि सामाजिक सञ्जालमा अभियान अझै तीव्र राजनीतिक दलका नेताहरूले पनि गरे आयोगको निर्णयको विरोध मिथ्या सूचना नियन्त्रण गर्न यस्तो निर्णय गरिएको आयोगको भनाइ आयोगका सहप्रवक्ता एवं उपसचिव सूर्यप्रसाद अर्यालले पहिचान नखुलाई उम्मेदवारविरुद्ध लाञ्छना लगाएकोले रोक लगाइएको बताए। उनले निर्वाचन आचारसंहिता, विद्युतीय कारोबार ऐन, निर्वाचन कसुर तथा सजाय ऐनअनुसार नै कारबाही गरिएको बताए। निर्वाचनको बेला चुनावको समयमा द्वेषपूर्ण घृणा फैलाउने उद्देश्य लिइएका र मिथ्या सूचना नियन्त्रणसम्बन्धी आचारसंहिताको प्रावधानविरुद्ध सामाजिक सञ्जालमार्फत गतिविधि भएकोले रोक्न परेको उनले बताए। विचार, अभिव्यक्ति जति पनि राख्न पाइन्छ। राम्रा कुराको प्रचार गर्न त आयोगले नीति नै बताएको छ। तर, व्यक्तिगत तवरमा द्वेषपूर्ण अभिव्यक्तिमा आएपछि आयोगले ध्यानाकर्षण भएकोले हो, अर्याल भन्छन्। सामाजिक सञ्जालको उपयोग र नियमन गर्ने आयोग नीतिअनुसार यो काम भएको उनको दाबी छ। २०७९ सालको निर्वाचनमा सामाजिक सञ्जालको प्रयोग गर्ने नीति नै आयोगले ल्याएको छ। निर्वाचनलाई उपयोगका साथै त्यसको नियमनको व्यवस्था गरिएको छ। दलहरूको सल्लाहमा गरिएको व्यवस्थाअनुसार नै सामाजिक सञ्जालको दुरुपयोग गर्नेमाथि कारबाहीको व्यवस्था छ। निर्वाचनमा निष्पक्षता, स्वतन्त्रताका आँच आउने काम यो अभियानका नाम भएको देखिन्छ, उनले भने। आयोगको अभिव्यक्ति स्वतन्त्रता कुण्ठित गर्ने उद्देश्य नभएको भन्दै यस्तो प्रचार गरिएको भन्दै अर्यालले स्पष्ट पारे। आफ्नो मानमर्दन गरेको भन्दै ऊर्जा, जलस्रोत तथा सिँचाइ मन्त्री पम्फा भुसालले नो नट अगेन विरुद्ध प्रहरीको साइबर ब्युरोमा उजुरी दिएकी थिइन्। आयोगभन्दा पहिला प्रहरीले नै यो अभियान रोक्न निर्देशन गरेको थियो। साइबर ब्युरोले यो अभियान तत्काल बन्द गर्ने भनेको छ। साइबर ब्युरोमा तपाईंको फेसबुक एकाउन्टको विरुद्धमा परेको निवेदनअनुसार तपार्इंले पम्फा भुसाल नाम गरेको मानिसको सार्वजनिक बेइज्जत गर्ने, उहाँँको व्यक्तिगत मान प्रतिष्ठामा आँच पुर्याउने साथै नो भोट अभियान चलाई आउने मंसिर ४ गतेको चुनावको नकारात्मक प्रभाव पार्ने गलत उद्देश्य राखी प्रचार गरिएको हुँदा उक्त कार्य तत्काल बन्द गर्नु होला, साइबर ब्युरोले सामाजिक सञ्जालमार्फत निर्देशन गरेको छ। पूर्वप्रधानमन्त्री डा बाबुराम भट्टराईले आफू उम्मेदवार नै नभएको अवस्थामा पनि सामाजिक सञ्जालमा फोटो राखेर दुष्प्रचार गरेको भन्दै गुनासो पोखेका छन्। नो नट अगेन अभियानमा वर्तमान प्रधानमन्त्री शेरबहादुर देउवादेखि पूर्वप्रधानमन्त्री डा भट्टराईसम्म तारो बनाइएको छ। डा भट्टराईले सामाजिक सञ्जालमा नै लेखेका छन्, जो स्वेच्छाले चुनावी प्रतिस्पर्धामै छैनन् र स्वविवेकले भिन्न ढंगको रूपान्तरणकारी राजनीतिको पैरवी गरिरहेको छ उसको समेत फोटो राखेर अनर्गल दुष्प्रचार गर्नेहरू कुन ग्रहबाट आएका हुन् ? आयोगकी पूर्वसदस्य ईला शर्माले यो अभियान रोक्न गरेको निर्णय गलत भएको बताएकी छन्। आयोगले अधिकार दुरुपयोग गरेको उनको भनाइ छ। यो आयोगका काम गलत हो। अनावश्यक हो, यस्तो विषयमा कहाँ आचारसंहिता लाग्छ र ? उनले भनिन् । महिला, दलित, अल्पसंख्यक, झापाली, पूर्वेली, पश्चिमेलीलाई भोट नदेऊ भनेर भन्यो भने चाहिँ आयोग बोल्नुपर्छ। तर, एउटा दलले अर्को दललाई एजेन्डाका आधारमा भोट नदेऊ, मलाई देऊ भन्न पाइन्छ त। यो यस्तै त हो नि, उनले भनिन्। उनले आयोगले गर्नुपर्ने कुरा नगरेर अनावश्यक विवादमा परेको बताइन्। के हो नो नट अगेन ? सामाजिक सञ्जालमा भाइरल बनिरहेको नो नट अगेन अभियान कसले चलाउन सुरु गर्यो भन्ने विषय सार्वजनिक भएको छैन। बुढा, पुराना नेतालाई निर्वाचनमा हराउनको लागि यो अभियान गरिएको सामाजिक सञ्जालमा देखिन्छ। यो अभियान अमेरिकाबाट सुरु भएको जानकार मान्छन्। अहिलेका नेतृत्व असफल भएको भन्दै यो पुस्तालाई बिदाइ गर्नुपर्ने यो अभियानको उद्देश्य रहेको सामाजिक सञ्जालमा प्रकट हुन्छ। यस्ता अभियानको मुख्य लक्ष्य पूर्वप्रधानमन्त्रीलाई गरिएको सामाजिक सञ्जालमा देखिन्छ। प्रधानमन्त्री शेरबहादुर देउवा, पूर्वप्रधानमन्त्रीहरू केपी शर्मा ओली, पुष्पकमल दाहाल, बाबुराम भट्टराई, माधवकुमार नेपाल र झलनाथ खनाललगायतलाई हराऊन भन्ने सामाजिक सञ्जालमा अभियानकै रूपमा चलाइएको छ।"
नेपाली कांग्रेसको सङ्कल्प पत्र सार्वजनिक,"काठमाडौं : नेपाली कांग्रेसले आज सङ्कल्प पत्र सार्वजनिक गरेको छ। सभापति शेरबहादुर देउवाले पार्टीको केन्द्रीय कार्यालय, वीपी स्मृति भवनमा सङ्कल्प पत्र सार्वजनिक गरेका हुन्। तिहार अगाडि नै संकल्प पत्र सार्वजनिक गर्ने तयारी गरेपनि अन्तिम समयमा सूचना निकालेर स्थगित भएको थियो । कांग्रेसले माओवादी केन्द्र, लोसपा, नेकपा एस, राष्ट्रिय जनमोर्चासँग गठबन्धन गरेको छ। कांग्रेसले संविधानको रक्षा, स्थायित्व र समुन्नतिको आधार, नेपाली कांग्रेसको नेतृत्वमा अबको सरकार नारा तय गरेको छ। १६५ निर्वाचन क्षेत्र र ३३० प्रदेश सदस्यका लागि मंसिर ४ गते निर्वाचन हुँदैछ।"
"कालीकोटको विष्फोटमा ४ वर्षीया थापाको मृत्यु, घाइतेको हेलिकोप्टरबाट उद्धार","कालीकोट: कालीकोटको तिलागुफा नगरपालिका१० रानावाडामा भएको विष्फोटनबाट घाइते भएको ४ वर्षीया झरना थापाको मृत्यु भएको छ । उनको उपचारका क्रममा मृत्यु भएको प्रमुख जिल्ला अधिकारी रामहरि शर्माले जानकारी दिए । विष्फोटबाट अरू चार जना घाइते भएका छन् । घाइतेको हेलिकोप्टरबाट उद्धार गरी थप उपचार गर्न सुर्खेत पुर्याइएको छ । विष्फोटमा रानावाडाका ७ वर्षीय कमल थापा, ५ वर्षका मुस्कान थापा, ३ वर्षकी सपना थापा तथा ४ वर्षकी सरस्वती राना गम्भीर घाइते भएका छन् । बच्चा खेल्ने क्रममा नयाँ कुरा देखेर ढुङ्गा हान्दा बम विष्फोट भएको प्रजिअ शर्माले बताए । विष्फोट भएको बम कुन हो भन्ने नखुलेको पनि शर्माले जानकारी दिए । यस विषयमा सेना र प्रहरीले अनुसन्धान गरिरहेको उनले बताए ।"
के छ कांग्रेसको संकल्प पत्रमा ? (पूर्णपाठ),"काठमाडौं : नेपाली कांग्रेसले संकल्प पत्र सार्वजनिक गरेको छ। नेपाली कांग्रेसका महामन्त्री विश्वप्रकाश शर्माले कांग्रेसले संविधानको रक्षा, स्थायित्व र समुन्नतिको आधार, नेपाली कांग्रेसको नेतृत्वमा अबको सरकार नारा तय गरेको जानकारी दिए। सभापति शेरबहादुर देउवाले पार्टीको केन्द्रीय कार्यालय, वीपी स्मृति भवनमा सङ्कल्प पत्र सार्वजनिक गरेका हुन्। कांग्रेसले कुनै वहानामा संसद अवरुद्ध हुन नदिई संसदलाई पूर्ण अवधि कायम राख्ने प्रतिज्ञा गरेको छ। संकल्प पत्रमा भनिएको छ, नेपाली कांग्रेस विगतमा जस्तै भविष्यमा पनि नेपाली जनताले सुम्पिएको हरेक अभिभारालाई निष्ठा र इमान्दारीपूर्वक वहन गरी लोकतन्त्र, संविधान, विधिको शासन र मानव अधिकारको संरक्षण र सम्वद्र्धनका निम्ति कटिबद्ध छ । संविधानको मर्म बमोजिम सरकारलाई संसदप्रति जवाफदेही बनाउदै संसदभित्रबाटै विकल्प भएसम्म दलहरू भित्र हुनसक्ने द्वन्द्व वा संसदमा उत्पन्न हुनसक्ने गतिरोध वा अरु कुनै वहानामा संसद अवरुद्ध हुन नदिई संसदलाई पूर्ण अवधि कायम राख्ने प्रतिज्ञा गर्दछ। कांग्रेसले नेपाली राजनीतिमा देखिएका ज्वलन्त मुद्दाहरुको सम्बोधन गर्ने अठोट गरेको छ। कांग्रेस संविधानको रक्षा र कार्यान्वयन तथा त्यसकै जगमा मुलुकको समुन्नति तर्फको अग्रगमन नै आजको मुख्य राष्ट्रिय जिम्मेवारी भएको उल्लेख गरेको छ। संकल्प पत्रमा भनिएको छ, नेपाली कांग्रेस संविधानको रक्षा र कार्यान्वयन तथा त्यसकै जगमा मुलुकको समुन्नति तर्फको अग्रगमन नै आजको मुख्य राष्ट्रिय जिम्मेवारी भएको मनन गर्दै आफ्नो सात दशकभन्दा लामो गौरवपूर्ण इतिहास, यसको आदर्श एवं विचारको श्रेष्ठता, हजारौ जुझारु, कर्मठ, स्वाभिमानी र इमान्दार स्वयंसेवी कार्यकर्ताको ऊर्जा र जनताको अनवरत स्नेह र समर्थनको आत्मविश्वासका साथ पुनः एकपटक नेपाली राजनीतिमा देखिएका ज्वलन्त मुद्दाहरुको सम्बोधन गर्ने अठोट गर्दछ। कांग्रेसले कमीकमजोरीबाट शिक्षा लिँदै भविष्यमा दोहोरिन नदिन पनि प्रतिबद्ध रहेको उल्लेख गरेको छ। संकल्प पत्रमा भनिएको छ, नेपाली कांग्रेस आफ्नो नेतृत्वमा हासिल भएका राजनीतिक, आर्थिक र सामाजिक उपलव्धिको स्वामित्व लिन जति प्रष्ट छ, सरकार सञ्चालनको क्रममा वा प्रतिपक्षको भूमिकामा रहँदा जानेर वा नजानेर भएका गल्ती र कमीकमजोरीबाट शिक्षा लिँदै भविष्यमा दोहोरिन नदिन पनि प्रतिबद्ध छ। के छ संकल्प पत्रमा ? (पूर्णपाठ)"
ट्विटरको सीईओ आफैं बन्ने तयारीमा मस्क,"वासिङटन डिसी : एलन मस्क ट्वीटरको मालिक बनेलगत्तै उनले ४ शीर्ष अधिकारीलाई हटाएका छन्। उनी आफैं ट्विटरको सीईओ बन्ने तयारीमा रहेका सञ्चार माध्यमहरुमा रिपोर्ट छ। ब्लूमबर्गको रिपोअनुसार मस्क आफैं सीईओ बन्ने तयारीमा रहेका हुन्। उनले हटाएका ४ शीर्ष अधिकारीमध्ये दुई भारतीय पराग अग्रवाल र विजया गड्डे पनि समावेश छन्। पराग अग्रवाल नोभेम्बर २०२१ मा ट्विटरको सीईओ बनेका थिए। सोही समयमा कानुनी मामिला तथा नीति प्रमुख विजया गड्डेले पूर्व अमेरिकी राष्ट्रपति डोनाल्ड ट्रम्पको ट्वीटर एकाउन्ट प्रतिबन्ध लगाएपछि चर्चामा आएका थिए। एलन मस्कले गरे अत्तर लन्च, एक बोतलको मूल्य कति हो? एलन मस्क बने ट्वीटरको मालिक विश्वकै धनाढ्य व्यक्ति एलन मस्कले ट्वीटर खरिद गरे"
प्रधानमन्त्री कुलपति र शिक्षामन्त्री सहकुलपति हुने व्यवस्था हटाउने,"काठमाडौं : नेपाली कांग्रेसले प्रधानमन्त्री कुलपति र शिक्षामन्त्री सहकुलपति हुने व्यवस्था हटाउने जनाएको छ। आफ्नो नेतृत्वको सरकार गठन भए प्रधानमन्त्री कुलपति र शिक्षामन्त्री सहकुलपति हुने व्यवस्था हटाउन तथा विश्वविद्यालयहरूलाई स्वायत्त प्राज्ञिक सस्थाका रुपमा स्थापित गर्ने आवश्यक कानुनी व्यवस्था गरिने जनाएको हो। घोषणापत्रमा १५२४ वर्ष उमेर समूहका महिलाको साक्षरता दर ९२ प्रतिशत रहेकोमा यसलाई ९५ प्रतिशत पुर्याइने उल्लेख छ। घोषणापत्रमा भनिएको छ,विद्यालयमा हाल २८ प्रतिशत इन्टरनेट सेवा पुगेकोमा आगामी ५ वर्षमा ८० प्रतिशत विद्यालयमा यस्तो सेवा पुर्याइ प्रविधियुक्त सिकाइलाई महत्व दिइने छ। कक्षा ११ मा भर्ना हुने दर कम्तिमा ५० प्रतिशत पुर्याइने छ भने माध्यामिक तहको परीक्षा प्रणालीलाई एकीकृत गरिने छ। शैक्षिक क्षेत्रलाई राजनीतिक हस्तक्षेपबाट मुक्त गर्दै संघीय शिक्षा ऐनमा उचित व्यवस्था गरिने छ। सातवटै प्रदेशमा चिकित्सा शास्त्र संकायका विभिन्न विधाको पढाइ हुने गरी शिक्षण अस्पतालको स्थापना गरिने छ।"
संसदीय निर्वाचन : रामेछाप एमालेले सुरु गर्यो गौश्वाराबाट घरदैलो अभियान,"रामेछाप : नेकपा एमाले रामेछापले जिल्लाको सबैभन्दा दुर्गम गाउँ गौश्वाराबाट बृहत् भेटघाट तथा घरदैलो अभियान सुरु गरेको छ। तिहार अघि पार्टीको आन्तरिक छलफल तथा भेटघाटमा केन्द्रित रहेको रामेछाप एमाले भाइटीकाको भोलिपल्टबाट बृहत् भेटघाट र घरदैलो अभियानमा लागेको हो। रामेछापमा एमालेबाट प्रतिनिधिसभामा कैलाशप्रसाद ढुङ्गेल र प्रदेश सभा सदस्यमा निर्वाचन क्षेत्र नम्बर १ बाट शान्तिप्रसाद पौडेल, निर्वाचन क्षेत्र नम्बर २ बाट मिलन घिसिङले उम्मेदवारी दिएका छन्। बागमती प्रदेशका पूर्वअर्थमन्त्रीसमेत रहेका ढुङ्गेलले गौश्वाराबाट वृहत् भेटघाट तथा घरदैलो अभियान सुरु गरेका हुन्। उम्मेदवारको साथमा एमालेले जिल्लाका सबै पालिकामा बृहत् कार्यकर्ता भेलाको आयोजना गरिसकेको छ। उनीहहरूले केही स्थानमा मतदातासँग भेटघाट र घरदैलो समेत गरिसकेका छन्। शुक्रबार साँझ दोरम्बा शैलुङ गाउँपालिका पुगेको एमालेको चुनावी टोली साँझबाट भेटघाट र घरदैलो अभियान सुरु गरेको राष्ट्रिय युवा संघ नेपाल रामेछापका अध्यक्ष गणेश बज्र लामाले जानकारी दिए। शुक्रबार साँझ गौश्वारा पुग्दा एमालेको टोलीलाई स्थानीयले भव्य स्वागत गरेका थिए। टोलीमा प्रतिनिधि सभा सदस्य उम्मेदवार एवं एमाले केन्द्रीय सदस्य कैलाशप्रसाद ढुङ्गेल, केन्द्रीय सदस्य माधव ढुङ्गेल, प्रदेश कमिटी सदस्यहरू, जिल्ला कमिटीका पदाधिकारी, उम्मेदवार घिसिङ, एमाले जिल्ला कमिटी तथा पालिका कमिटीका नेताहरू, जन वर्गीय संगठनका नेताहरू लगायतको सहभागिता रहेको छ। निर्वाचन प्रचार टोलीले स्थानीयको घर घरमा तथा टोल टोलमा भेटघाट गर्ने, स्थानीयको सल्लाह, सुझाव र गुनासो सुन्ने र मतदातासँग आसिरवाद लिने कार्यक्रम रहेको लामाले जानकारी दिए। स्थानीयसँगको भेटघाटमा प्रतिनिधि सभा सदस्य उम्मेदवार ढुङ्गेलले विगतको निर्वाचनमा गौश्वाराले कम्युनिष्ट पार्टीमा गरेको योगदान आफूले नबिर्सिएको बताए। यस पटकको निर्वाचनमा पनि कम्युनिष्ट पार्टीको मूलधार नेकपा एमालेका उम्मेदवारलाई जिताउन गौश्वाराले योगदान गर्ने ढुङ्गेलले विश्वास व्यक्त गरे। उम्मेदवारहरूले रामेछापको योजनाबद्ध विकासको गुरुयोजना आफूहरूले थालेको बताउँदै आएका छन्। प्रदेश सरकारबाट आफूहरूले थालेका विकासका अधूरा योजना पूरा गर्न चुनावी मैदानमा उत्रिएको उनीहरुको दाबी छ। उनीहरुले गठबन्धन र त्यसका उम्मेदवारसँग कुनै एजेण्डा नभएको तर रामेछापको भौतिक पूर्वाधारलगायत योजनाबद्ध विकासको मास्टर प्लान जिल्ला विकास समितिको नेतृत्वमा एमाले भएका बेला २०५४ सालबाट थालेकाले त्यसलाई मूर्तरुप दिए आफ्ना उम्मेदवार विजयी हुनुपर्ने बताएका छन्।"
नेपालमा पक्षाघात भएकामध्ये १० प्रतिशतको मृत्यु !,"काठमाडौँ: विश्व पक्षघात दिवस आज विश्वभर विभिन्न कार्यक्रम गरी मनाइँदै छ । प्रत्येक वर्ष अक्टोबर २९ अर्थात् आजका दिन विश्वभर पक्षघात दिवस मनाउने गरिएकाले नेपालमा पनि यस अवसरमा विभिन्न कार्यक्रम गरी मनाइँदै छ । एक जटिल शारीरिक अवस्थाको रुपमा रहेको पक्षाघात मस्तिष्कको कुनै भागमा रक्तसञ्चार नभएमा हुने गर्दछ । मस्तिष्कमा अक्सिजन तथा पोषक तत्वको कमी भएमा रक्त धमनीमा रगत जम्मा भएर अवरोध हुँदा मस्तिष्कले आफ्नो नियन्त्रण गुमाउँछ । यसलाई नै पक्षाघात भनिन्छ । समयमै यसको उपचार नगरे मस्तिष्क सधैँका लागि खराब हुनाका साथै व्यक्तिको मृत्युसमेत हुनसक्छ । नेपाल पक्षघात सङ्घका अध्यक्ष डा राजु पौडेलले पक्षाघातको उपचारका लागि सङ्घले विभिन्न अस्पताल तथा स्वास्थ्य संस्थामा तालिम प्रदान गर्नाका साथै उपचारका लागि अन्तर्राष्ट्रिय मापदण्ड तय गर्दै आएको बताए । सङ्घले जर्मनीको युनिभर्सिटी हस्पिटल हाइडलवर्गको सहयोगमा नेपाल पक्षघात परियोजनासँगसहकार्य गरी काम गर्दै आएको छ । सन् २०१७ मा स्थापना भएको सङ्घले नेपालको पक्षघातको वर्तमान अवस्था र त्यसको उपचारका लागि गरिने उपायको खोजी गर्दै आएको छ । यस्तै जिआइजेड, विश्व स्वास्थ्य सङ्गठनलगायत संस्थासँगको सहकार्यमा नेपालको पक्षाघातसम्बन्धी गाइडलाइन तय गर्ने काम गर्दै आइएको उक्त सङ्घले पक्षघात सम्बन्धी निर्देशिका चाँडो निर्माण गरी सरकारलाई हस्तान्तरण गर्ने जनाएको छ । देशभरका १५ अस्पतालको पक्षाघातको अवस्थाबारे सूचीकरण गर्ने, बिरामीको अवस्थाबारे जानकारी राख्नेलगायतका काम पनि संघले गर्दै आएको छ । ग्रान्डी अन्तर्राष्ट्रिय अस्पतालमा कार्यरत वरिष्ठ न्यूरोलोजिस्टसमेत रहेका डा पौडेल पक्षाघात भएकामध्ये एक तिहाइले अकालमा ज्यान गुमाउनुपरेको भन्दै यसलाई भयावह हुन नदिन सरकारले विशेष ध्यान दिनुपर्ने बताए । 'विश्वमा हरेक चारजनामा एक जनालाई र छ सेकेन्डमा एकजनालाई पक्षाघातको सम्भावना रहेको हुन्छ, यसबाट सजग हुनुपर्छ', उनले भने । नेपालजस्तो अल्पविकसित र विकासोन्मुख देशमा पक्षाघातको दर बढी भएकाले सरकारले समयमै ध्यान दिनु जरुरी रहेकाको पौडेलको भनाइ छ । नेपालमा अहिले पक्षाघात भएकामध्ये १० प्रतिशतको मृत्यु हुने गरेको तथ्याङ्क छ । उनका अनुसार उच्च रक्तचाप, मधुमेह, मोटोपन, धुम्रपान, निष्क्रिय जीवन पद्धति, असन्तुलित आहार र मुटुको चाल गढबढ हुँदा पक्षाघातको सम्भावना हुने भएकाले त्यसप्रति सतर्क रहनुपर्छ । सन्तुलन गुम्नु, अनुहार बाङ्गो हुनु, आँखाको ज्योति अचानक गुम्नु, बोली लरबराउनु, हातखुट्टा लुलो हुनु पक्षाघातको लक्षण भएको र यस्ता लक्षण देखिए साढे चार घण्टाभित्रै अस्पताल पुग्न सकेमात्र उपचार सम्भव रहेको डा पौडेलले बताए । पक्षघात हुँदा शरीरमा रगत जम्ने भएकाले रगत पातलो बनाउने औषधि प्रयोग गरेर बिरामीको उपचार गर्नुपर्ने र यसका अलावा बिरामीलाई फिजियोथेरापी गर्नुपर्ने हुन्छ । नेपालमा भौगोलिक विकटता, सीमित स्रोतसाधन र दक्ष जनशक्तिको अभावका कारण पक्षाघातको उपचारमा चुनौतीपूर्ण हुँदै गएको छ । समयमै रोग पहिचान गरेर उपचार गर्न सके उपचार सम्भव रहेको डा पौडेलले बताए । नेपाल पक्षघात सङ्घले ग्राण्डी अन्तर्राष्ट्रिय अस्पताल धापासीलगायत विभिन्न अस्पतालसँगको सहकार्यमा अक्टोबर १९ मा विभिन्न कार्यक्रम आयोजना गरी विश्व पक्षघात दिवस मनाइरहेको छ । यसै अवसरमा आजै काठमाडौँको महाराजगञ्ज चोकदेखि सामाखुसीसम्म पदयात्रा गरिएको थियो ।"
दिल्लीबाट बैंग्लोर जान लागेको इन्डिगोको विमानको इन्जिनमा आगलागी,"नयाँ दिल्ली : दिल्लीबाट बैंगलोर जाँदै गरेको इन्डिगोको विमानको इन्जिनमा शुक्रबार राति उडान भर्ने क्रममा आगलागी भएको छ। आगलागीका कारण दिल्लीको इन्दिरा गान्धी अन्तर्राष्ट्रिय विमानस्थलमा आपतकाल घोषणा गर्नुपरेको थियो। यो घटना राति १० बजेतिर भएको हो। दिल्लीबाट बैंगलोर जाँदै गरेको उडान नम्बर ६ई२१३१ मा उडान गर्ने क्रममा प्राविधिक समस्या देखिएको थियो। यो कुरा बाहिर आएपछि पाइलटले टेक अफ रोके। समाचारका अनुसार विमानमा सवार सबै यात्रु सकुशल छन् , कसैलाई पनि चोटपटक लागेको छैन। पछि यात्रुहरूलाई अर्को विमानबाट बैंगलोर पठाइएको बीबीसीमा बताइएको छ। विमानमा १७७ यात्रु र सात चालक दलका सदस्य थिए। इन्डिगोले पनि विज्ञप्ति जारी गरी यो घटनाको बारेमा जानकारी दिएको छ। स्रोतका अनुसार इन्डिगोको यो विमानपछि स्पाइसजेटको विमान उडानको प्रतिक्षामा थियो। यसको पाइलटले कन्ट्रोल रुममा फोन गरेर इन्डिगो विमानको इन्जिनमा आगलागी भएको जानकारी गराएका थिए।"
"कांग्रेसको संकल्प : साढे १२ लाखलाई रोजगारी, ७ प्रतिशत आर्थिक वृद्धिदर","काठमाडौं : नेपाली कांग्रेसले आगामी पाँच वर्षभित्र १२ लाख ५० हजार जनालाई रोजगारी उपलब्ध गराउने प्रतिवद्धता गरेको छ। कांग्रेसले चुनावी घोषणापत्र सार्वजनिक गर्दै पाँच वर्षमा १२ लाख ५० हजार नयाँ रोजगारी सिर्जना गर्ने जनाएको हो। न्यूनतम वार्षिक ७ प्रतिशतको आर्थिक वृद्धिदर पुर्याउने कांग्रेसको योजना छ। नेपालमा उच्च सम्भावना एवं आत्मनिर्भर हुँदै गरेका उद्योगहरूको थप व्यावसायीकरण गर्ने कांग्रेसको चुनावी प्रतिवद्धता छ। घोषणापत्रमा जग्गा प्राप्ति सहज बनाउने, उद्योगको प्रकृति हेरी कर्जामा फरक ब्याज दर तोक्ने, नवीन र गतिशील उद्योगहरूमा लचिलो श्रम नीति र स्वच्छ ऊर्जाको उपयोगमा अनुदान दिने नीति लिने भनिएको छ। घोषणापत्रमा भनिएको छ, प्रत्यक्ष विदेशी लगानीको सहजीकरण गर्न कम्पनी दर्ता, लगानी स्वीकृति आदि स्वचालित प्रक्रियाबाट गर्ने, विश्वसनीय लगानीकर्ताले फास्ट ट्रयाक मा रकम भित्र्याउन सक्ने, विदेशी वित्तीय संस्थाबाट ऋण लिने, गैरआवासीय नेपालीले विदेशी मुद्रामा गरेको बचत र लगानीमा भएको नाफा फिर्ता लैजान पाउने तथा नेपाली उद्योगहरूलाई क्रमशः विदेशमा लगानी गर्न दिने नीति तर्जुमा गरिने छ। यसैगरी विदेशी मुद्रा विनिमय दर जोखिम व्यवस्थापन गर्न हेजिङ्ग सम्बन्धी नियमावली, २०७५ लाई संशोधन गरिने छ।"
वर्षा सकिएपछि नारायणी नदीमा सञ्चालन हुन थाले मोटरबोट,"भरतपुर : वर्षा सकिएपछि नारायणी नदीमा मोटरबोट सञ्चालन हुन थालेको छ । बर्खायाममा पानीको बहाब बढेपछि रोकिएका मोटरबोट चाडपर्वसँगै सञ्चालन हुन थालेका हुन् । असार, साउन र भदौ महिनामा उक्त नदीमा बाढी आउने भएकाले तीन महिना मोटरबोट बन्द हुन्छ । पछिल्लो समय नारायणी नदीमा मोटरबोट चढेर मनोरन्जन लिने आन्तरिक पर्यटकहरुको भीड नै लाग्न थालेको छ । यसबर्ष ढिला सुरु भएको र मनसुनका कारण नदीमा दशैँसम्म बाढी आएकाले मोटरबोट सञ्चालनमा ढिलाइ भएको नारायणी मोटरबोट व्यवसायी संघका अध्यक्ष अशेष मल्लले बताए । उनले अब जेठसम्म नियमित मोटरबोट सञ्चालन हुने र बिदाको दिन मोटरबोट चढ्न आउनेको सख्या उल्लेख्य हुने गरेको अध्यक्ष मल्लले जानकारी दिए । विसं २०७६मा एउटा बाट सुरु भएको मोटरबोट अहिले साना ठूला गरी २० वटा सञ्चालनमा रहेका छन् । मोटरबोट कम्पनीले अहिले दुई ठाउँबाट सेवा दिइरहेका छन् । नारायणीको पुलदेखी मजुवा टापु पोखरा बसपार्कसम्म छोटो दूरी र मजुवा टापु पोखरा बसपार्कदेखि गैडाकोटको राधाकृष्ण मन्दिरसम्म लामो दूरी तोकिएको छ । एकपटकमा ठूला मोटरबोटमा १८ देखि २५ जनासम्म यात्रु अटाउँछन् । यस्तै साना मोटरबोटमा छदेखि १२ जनासम्म यात्रु चढाउने गरिन्छ । छोटो दूरीमा प्रतिव्यक्ति रु २५० र लामो दूरीमा प्रतिव्यक्ति रु ५०० तोकिएको छ । त्यहाँबाट उठेको रकमको २० प्रतिशत कर भरतपुर महानगरपालिकाले लिने गरेको छ । नारायणीमा ४० एचपीको इन्जिनदेखि दुईसय एचपीको इन्जिनसम्मका बोट रहेको अध्यक्ष मल्लले जानकारी दिए । उनले दैनिक चारसयदेखि पाँचसय जनाले नारायणीमा मोटरबोट चढ्ने गरेको बताए। बिदाको दिनमा भने एक हजार जनासम्मले मोटरबोट चढ्ने गरेको पाइन्छ । नदी किनारमा घुम्न आउने अधिकाँस आन्तरिक पर्यटकहरु यहाँ जलबिहार गर्न रुचाउँछन् । यो यात्रामा यात्रुले नगरवन, गैंडाकोट, रिभरक्विन टापु, मौलाकालिका मन्दिर, हिमशृङ्खलालगायतको दृश्यावलोकन गर्न पाउँछन् ।"
छठ पर्व : आज खरना विधि गरिँदै,"काठमाडौं : छठ पर्वको दोस्रो दिन आज खरना विधि गरिँदैछ। सत्य र अहिंसाप्रति मानवको रुचि बढाउने र सबै जीवप्रति सहानुभूति राख्न अभिप्रेरित गर्ने तराईबासीको महान् चाड छठ विधिवत रुपमा शुक्रबारबाट शुरु भएको हो। कात्तिक शुक्लपक्षमा चारदिनसम्म मनाइने छठपर्वको तराईमधेसमा यतिबेला अलग्गै रौनक छाएको छ। छठपर्व मनाउनेहरु पोखरी, नदी, तलाउलगायतका जलाशयहरुलाई सरसफाई गरी सजावट गर्नमा व्यस्त छन्। जलाशयहरुलाई सिंगारिने काम भइरहेको छ। छठपर्वको पहिलो दिन शुक्रबार नहायखाय विधि सम्पन्न गरिएको छ। कात्तिक महिनाको शुक्ल पक्षको चतुर्थी तिथीका दिन बिहान व्रतालुहरुले विहानै नहायखाय विधि अर्थात नुहाएर खाएका थिए। त्यो दिन ब्रतालुहरुले नुहाइ धुवाइ गरि चोखो भइ प्याज र लसुन समेत नमिसाइएको शुद्ध शाकाहारी भोजन ग्रहण गर्छन्। कात्तिक शुक्लपक्षको पञ्चमी तिथी अर्थात पर्वको दोस्रो दिन आज खरना विधि गरिदैंछ। खर्नाका दिन व्रतालु महिला र पुरुषहरुले दिनभरि उपवास बसेर साँझ दूध, चामल र सख्खर हालेर पकाइएको खिर,केरालगायत विभिन्न फलफूल तथा मिठाइ सजाएर छठ देवतालाई आगमनको निम्तो दिँदै कुल देवताको पूजा गरिसकेपछि व्रतालुसहित घरपरिवारका सबै सदस्य त्यही सामग्री प्रसादका रूपमा ग्रहण गर्छन्। यसरी खरना विधि सम्पन्न हुन्छ। त्यस्तै षष्ठी तिथी अर्थात पर्वको तेस्रोदिन अस्ताउँदो सूर्य र सप्तमी तिथीमा उदाउँदो सूर्यलाई अर्घ दिई छठ पर्व विधिवत रुपमा समापन हुन्छ। अत्यन्तै निष्ठा र कठोर पर्वको रुपमा मानिने छठमा ब्रतालुहरु खरनाको दिनदेखि निराहार व्रत बस्छन्। केही वर्ष पहिलेसम्म मधेसी मूलका हिन्दूले मात्र मनाउँदै आएका यो पर्व अब पर्वते मूलका हिन्दू र इस्लाम धर्मावलम्बीले समेत मनाउन थालेपछि छठ पर्व साझा पर्व बन्दै गएको मिथिलाक्षेत्रका बुद्धिजीवी बताउँछन्।"
"भंगहा नगरपालिकामा कर्फ्यु हट्यो, अवस्था सामान्य","महोत्तरी : जिल्ला प्रशासन कार्यालय महोत्तरीले भंगहा नगरपालिका ८ पररियाटोलमा लगाईएको कर्फ्यु हटाइएको छ। सो क्षेत्रको अवस्था सामान्य भएपछि गएराति १० बजेदेखि कर्फ्यु हटाइएको जिल्ला प्रशासन कार्यालय महोत्तरीले विज्ञप्ति प्रकाशन गरि जनाएको छ। सो क्षेत्रको अवस्था समान्य भएपछि सुरक्षा संयन्त्रको बैठकले गरिएको सहमति अनुसार कर्फ्यु हटाइएको प्रमुख जिल्ला अधिकारी दिपक पहाडीले जारी गरेको विज्ञप्तिमा उल्लेख छ। गएराति १० बजेदेखि कर्फ्यु हटाइएपछि अवस्था सामान्य भएको जिल्ला प्रहरी कार्यालय महोत्तरीले जनाएको छ। अवस्था सामान्य भएपछि स्थानीयहरुले अहिले छठको तयारी गर्नमा व्यस्त रहेका छन्। गत बिहीबार हिन्दू र मुश्लिम समुदायका पक्षबीच झडप भएपछि स्थानीय प्रशासनले सो क्षेत्रमा अनिश्चितकालिन कर्फ्यु लगाएको थियो। घटना छानबिन गर्न समिति गठन सो घटनाको निष्पक्ष रुपमा छानविन गर्नका लागि गृह मन्त्रालयले सहसचिव शिवराम पोखरेलको संयोजकत्वमा पाँच सदस्यीय छानबिन समिति गठन गरेको छ। सो समितिमा नेपाल प्रहरीका प्रहरी नायब महानिरीक्षक उमेशराज जोशी, सशस्त्र प्रहरी बलका नायब महानिरीक्षक किशोर प्रधान, राष्ट्रिय अनुसन्धान विभागका सहअनुसन्धान निर्देशक विष्णुमणि आचार्य र गृह मन्त्रालयका उपसचिव विश्वराज मरासेनी सदस्य छन्। भंगहा ८ को पररिया टोलमा दुई पक्षबीच भएको झडपमा परि १५ जनाभन्दा बढी घाइते भएका छन्। उनीहरुको विभिन्न स्थानमा उपचार भइरहेको छ। यस्तो थियो घटना बिहीबार हिन्दु सम्राट् सेना नामक एक सङ्गठनले निकालेको र्यालीमा एक समूहले ढुंगा प्रहार गरेपछि तनावमय अवस्था भएको थियो। ततपश्चात दुवै समूहबीच भएको झडपको अवस्थालाई सामान्य गर्नका लागि प्रहरी परिचालन भएको थियो। सो क्रममा स्थितिलाई नियन्त्रणमा लिन प्रहरीले एक दर्जन राउन्ड हवाई फायरसमेत गरेको जिल्ला प्रहरी कार्यालय महोत्तरीले जनाएको छ। अवस्था अझ तनावमय भएपछि जिल्ला प्रशासन कार्यालय महोत्तरीले घटनास्थल आसपासको क्षेत्रमा अनिश्चितकालको लागि कर्फ्यु जारी गरिएको थियो। महोत्तरीको भंगहा नगरपालिका क्षेत्रमा कर्फ्यू आदेश जारी"
संसद विघटन नगर्ने कांग्रेसको प्रतिज्ञा,"काठमाडौं : नेपाली कांग्रेसले संसद विघटन नगर्ने प्रतिज्ञा गरेको छ। कांग्रेसले चुनावी संकल्प पत्र सार्वजनिक गर्दै प्रतिनिधि सभा विघटन नगर्ने प्रतिज्ञा गरेको हो। प्रतिनिधि सभा र प्रदेश सभा चुनावलाई मध्येनजर गर्दै जारी गरेको संकल्प प्रस्तावमा भनिएको छ, दलहरूको आन्तरिक विवाद वा फरक दलहरू बीच उत्पन्न हुन सक्ने द्वन्द्व वा विवादका कारण प्रतिनिधिसभालाई विघटन गर्ने अलोकतान्त्रिक र असंवैधानिक कदम चाल्ने छैनौं। सरकारी सम्पत्तिको दुरुपयोग तथा प्राकृतिक स्रोतसाधनको दोहन नगर्ने कांग्रेसको संकल्प छ। नेपाली कांग्रेस विगतमा जस्तै भविष्यमा पनि नेपाली जनताले सुम्पिएको हरेक अभिभारालाई निष्ठा र इमान्दारीपूर्वक वहन गरी लोकतन्त्र, संविधान, विधिको शासन र मानव अधिकारको संरक्षण र सम्वर्द्धनका निम्ति कटिबद्ध रहेको संकल्प प्रस्तावमा उल्लेख छ। संकल्प प्रस्तावमा भनिएको छ,संविधानको मर्म बमोजिम सरकारलाई संसदप्रति जवाफदेही बनाउँदै संसदभित्रबाटै विकल्प भएसम्म दलहरूभित्र हुन सक्ने द्वन्द्व वा संसदमा उत्पन्न हुन सक्ने गतिरोध वा अरु कुनै वहानामा संसद अवरुद्ध हुन नदिइ संसदलाई पूर्ण अवधि कायम राख्ने प्रतिज्ञा गर्दछ। कांग्रेस सभापति शेरबहादुर देउवाको उपस्थितिमा सानेपामा एक कार्यक्रमकाबीच संकल्प प्रस्ताव सार्वजनिक गरिएको हो। कांग्रेसले स्वतन्त्र र सन्तुलित नीति विदेश नीति अख्तियारी गर्ने संकल्प प्रस्तावमा उल्लेख छ। संकल्प प्रस्तावमा भनिएको छ, राष्ट्रहित र राष्ट्रिय स्वार्थको संरक्षण तथा सम्वर्द्धन, राष्ट्रिय सुरक्षा, संयुक्त राष्ट्रसंघको बडापत्र, पञ्चशील, असंलग्नता, अन्तर्राष्ट्रिय कानून र विश्वशान्ति तथा सहअस्तित्व जस्ता मार्ग निर्देशक नीति अनुसरण गरी स्वतन्त्र र सन्तुलित नीति विदेश नीति अख्तियार गर्ने छ। भौगोलिक दृष्टिले देशहरू ठूलो वा सानो भए पनि, आर्थिक दृष्टिले विपन्न वा समृद्ध भए पनि तथा सैन्य दृष्टिले शक्तिशाली वा कमजोर जे भए पनि सार्वभौमिकताका दृष्टिले सबै देशहरू समान हुने भएकाले सार्वभौम समानताको सिद्धान्तको आधारमा विदेश नीति तर्जुमा गर्ने छ। आर्थिक कूटनीति मार्फत् वैदेशिक सहायता, लगानी र बजार पहुँच अभिवृद्धि गर्ने नीति लिंदै व्यापारिक ऋणभन्दा सहुलियतपूर्ण ऋण वा अनुदानलाई विशेष प्राथमिकता दिइने भनिएको छ। कांग्रेसले चुनाव जितेमा हरेक सार्वजनिक निकायका अधिकारीहरूले प्रत्येक वर्ष सम्पत्ति विवरण सार्वजनिक गर्ने वाध्यकारी कानून जारी गर्ने जनाएको छ। घोषणापत्रमा भनिएको छ, जनसरोकार एवं सेवा प्रवाहसम्बन्धी तीनै तहका सरकारका कार्यालयमा हुँदै आएका विकृतिविसंगति, भ्रष्टाचार, ढिलासुस्ती र झन्झटिलो अवस्थाको अन्त्य गरी प्रभावकारी, कार्यमूलक र सेवामुखी बनाउँदै आधुनिक प्रविधिको प्रयोग गरी सरल, सहज र छिटोछरितो सेवा उपलब्ध गराउने छौं। काठमाडौं महानगरपालिका लगायत देशभरिको सहरी क्षेत्रमा रहेको फोहोरको समस्यालाई दीर्घकालीन समाधान गर्न तीनै तहका सरकारबीच समन्वय गरी निजी क्षेत्र समेतको संलग्नतामा आधुनिक व्यवस्थापन गर्दै फोहोरबाट विद्युत एवं प्रागांरिक मल उत्पादन गर्न अविलम्व पहल गर्ने छौं।"
अमेरिकी सभामुख न्यान्सी पेलोसीका श्रीमानमाथि आक्रमण,"वासिङटन डिसी : अमेरिकी प्रतिनिधि सभाकी सभामुख न्यान्सी पेलोसीका श्रीमान् पाउल पेलोसीमाथि आक्रमण भएको छ। उनको सान फ्रान्सिस्कोको घरभित्र पसेर आक्रमणकारीले उनीमाथि हथौडाले आक्रमण गरेको हुन्। यो आक्रमणपछि उनलाई अस्पतालमा भर्ना गरिएको छ। उनको शल्यक्रिया गरिएको छ । यस आक्रमणमा ८२ वर्षीय पाउल पेलोसीको टाउको फुटेको छ र दाहिने हातमा गम्भीर चोट लागेको छ। पल पेलोसीका प्रवक्ता ड्र्यू ह्यामिलका अनुसार आक्रमण शुक्रबार बिहान भएको हो। ४२ वर्षीय आक्रमणकारीले जबरजस्ती पेलोसीको घरमा पसेपछि आफ्नी श्रीमती न्यान्सी पेलोसीसँग भेटाइदिन माग गरेाको बताइएको छ । हत्या प्रयासको आरोपमा अभियुक्त पक्राउ परेका छन् । तर, आक्रमणको कारण भने खुल्न सकेको छैन । आक्रमण हुँदा पल पेलोसीकी पत्नी न्यान्सी पेलोसी राजधानी वासिङ्टन डिसीमा थिइन् । घटनाको जानकारी पाएलगत्तै उनी त्यहाँबाट अस्पताल पुगिन् । प्रवक्ता ह्यामिलका अनुसार पल पेलोसीको आक्रमणपछि जुकरबर्ग सान फ्रान्सिस्को जनरल अस्पतालमा शल्यक्रिया गरिएको छ। सान फ्रान्सिस्कोका प्रहरी प्रमुख विलियम स्कटले शुक्रबार बिहान २:२७ मा गरिएको फोन कलमा अधिकारीहरूलाई सो घटनाबारे जानकारी गराइएको बताए। प्रहरीका अनुसार डेभिड डेपेपले पल पेलोसीलाई हथौडाले आक्रमण गरेका थिए । अभियुक्त घरको पछाडिको ढोकाबाट पसेका थिए । विलियम स्कटले आरोपीलाई घातक हतियार, चोरी र अन्य धेरै अपराधहरूको साथ आक्रमणको आरोप लगाइएको छ। अहिले आरोपी डेपेप पनि अस्पतालमा भर्ना छन् । बीबीसी"
संसदीय निर्वाचन : जसपाको घोषणापत्रमा के छ ?,"काठमाडौं : जनता समाजवादी पार्टी (जसपा) नेपालले प्रदेश सरकारलाई प्रभावकारी र अधिकारसम्पन्न बनाउने नीतिसहित आगामी निर्वाचनका लागि पार्टीको चुनावी घोषणापत्र तयार गरेको छ । मङ्सिर ४ गते हुने सङ्घीय तथा प्रदेश निर्वाचनका लागि जसपाले सङ्घीयता, समावेशी समानुपातिक र लोकतान्त्रिक गणतन्त्रलगायतका मूलभूत विषयमा घोषणपत्र तयार गरेको जसपाका प्रवक्ता मनिस सुमनले जानकारी दिए । प्रादेशिक सरकारलाई बलियो बनाउने गरी घोषणापत्रमा उल्लेख गरेका छौँ, उनले भने, सङ्घीय लोकतान्त्रिक गणतन्त्रलाई सुदृढ तुल्याउने र समानुपातिक समावेशिता र पहिचानको अधिकारलाई सुनिश्चित गर्ने विषयमा हाम्रो मुख्य ध्यान केन्द्रित रहेको छ । जसपाले सबै मित्रराष्ट्रसँग समान सम्बन्ध रहने अवधारणासहित घोषणापत्रमा समेटेको छ । कृषिको आधुनिकीकरण गरी आन्मनिर्भर उत्पादनलाई प्राथमिकता दिइएको छ । आगामी निर्वाचनका लागि तयार गरिएको पार्टीको चुनावी घोषणापत्र छठ सकिएलगत्तै सार्वजनिक गरिने प्रवक्ता सुमनले बताए। जसपाले समतामूलक समाजको निर्माणसँगै समानता, स्वतन्त्रता, भाइचारा, सामाजिक न्याय तथा भ्रातृत्वको उच्चतम् अभ्यास गर्दै सङ्घीयता, समावेशी एवं सहभागितामूलक लोकतन्त्र, समानुपातिक प्रतिनिधित्व र समतामूलक समाज निर्माण गर्ने लक्ष्य लिएको छ । देशमा गरिबी बेरोजगारी र अशिक्षाको अन्त्य गरी शिक्षा, स्वास्थ्य, आवास, रोजगार र सुरक्षामा सबैको समान पहुँच र आधिकारको प्रत्याभूति गराउने, सामाजिक न्याय स्थापित गर्दै सबै जाति, भाषा, धर्म, संस्कृति र समुदायका जनताको हित रक्षाका लागि काम गर्ने घोषणापत्रमा उल्लेख छ । त्यस्तै सामाजिक न्याय र सुशासनको प्रत्याभूतिसहितको जनमुखी प्रशासन कायम गर्ने, आदिवासी जनजाति एवं पिछडिएका वर्ग र समुदायको उत्थान प्रवद्र्धन गर्ने जनाइएको छ । जसपाले सङ्घीयताको प्रभावकारी कार्यान्वयन गर्दै सङ्घले बृहत्तर नीति निर्देशन तथा ठूला अन्तरप्रादेशिक पूर्वाधारको मात्र जिम्मा लिने र अन्य सबै नीति योजना निर्माण, कार्यान्वयन र स्रोत परिचालनको जिम्मा प्रदेश र प्रदेशमार्फत स्थानीय तहलाई दिने नीति लिएको छ । ठूला भौतिक पूर्वाधार, ऊर्जा, प्राविधिक शिक्षा आदिमा विशेष जोड र उद्योगपर्यटनलगायतलाई महत्व दिने जनाएको छ । सङ्घीय समुन्नत समाजवादको सैद्धान्तिक आलोकमा समावेशी विकास र समतामूलक समृद्धिको नीति कार्यक्रममार्फत जनताको आवाज, अग्रणी परिवर्तनसहित समृद्ध समाज लाई सार्थक बनाउन प्रयास गरिने जसपाले उल्लेख गरेको छ । यस्तै, पहिचानसहितको सङ्घीयता संस्थागत गर्ने, समाजवादी अर्थराजनीतिक कार्यदिशा लागू गर्ने, सहभागितामूलक समावेशी लोकतन्त्र स्थापित गर्ने, सुशासन र सदाचारका माध्यमबाट आर्थिक तथा सामाजिक न्यायसहितको समतामूलक समृद्धि र मानवीय खुसी हासिल गर्ने नीति अघि सारिएको छ । लोसपाको घोषणापत्र कहिले ? लोकतान्त्रिक समाजवादी पार्टी (लोसपा) ले पनि चुनावी घोषणापत्रको तयारी गरिरहेको छ । लोसपाका कार्यकारिणी सदस्य केशव झाले चुनावी घोषणापत्रको अन्तिम तयारीमा रहेको र छठपछि सार्वजनिक गरिने बताए । लोसपाले पनि प्रदेश सरकारलाई अधिकार सम्मपन्न बनाउँदै, समानुपातिक सहभागिता, पहिचान र अधिकारको सुनिश्चितता, उत्पीडित समुदायको पहिचान र अधिकारको सुनिश्चिततालगायत विषयलाई घोषणापत्रमा समेटेको छ । घोषणपत्रको तयारीसँगै चुनावी प्रचारप्रचारको दौरानमा दुवै पार्टीका शीर्ष नेताहरु निर्वाचन क्षेत्रमा घरदैलो अभियानमा केन्द्रित रहेका छन् ।"
