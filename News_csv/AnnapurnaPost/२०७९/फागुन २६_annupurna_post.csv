शीर्षक,विवरण
निजामती ऐन छिटो ल्याऊ,"सरकार फेरिरहन्छ तर एउटा सरकार त्यस्तो पनि हुन्छ । जुन फेरिन्न, स्थायी रहन्छ । त्यो हो, निजामती प्रशासन । मुलुकको कर्मचारीतन्त्र भने अन्यमनस्कस्थितिमा भएको ६ वर्ष भइसक्यो । जसै नयाँ संविधान बनेर संघीयता कार्यान्वयनको चरण सुरु भयो, कर्मचारीतन्त्र भने पुरानै पाराले चलिरहेको छ । त्यसको कारण हो, नयाँ कानुन नबन्नु, नबनाइनु । र, यो ६ वर्षमा भुक्तभोगीहरूले महसुस गरेको कुरा नै के हो भने मुलुकमा संघीयताको प्रभावकारिता नदेखिनुको कारण नै कर्मचारीतन्त्रमा संघीयता नआउनु हो । कतिसम्म भने समायोजन भई प्रदेश र पालिका पुगेका कर्मचारीको वृत्ति विकासको बाटोसमेत प्रस्ट छैन । उनीहरू जुन आसले गएका थिए, त्यसअनुसार नहुँदा रनभुल्लमा परेका छन् । प्रदेशहरूले ल्याएका प्रादेशिक निजामती ऐन कामचलाउमात्रै छन् । संघीयताको आभास दिलाउन प्रदेश सरकारहरूलाई प्रभावकारी बनाउनुपर्ने हो, तर प्रदेशले संघीय निजामती ऐन नआउँदा पनि झमेला व्यहोरिरहेका छन् । राजनीतिक परिवर्तन भए पनि कर्मचारीतन्त्रमा अझै केन्द्रीकृत व्यवस्था ज्यूँका त्यूँ छ । एक त कर्मचारीतन्त्र आफैंमा यथास्थितिमा चल्न चाहन्छ, त्यसमाथि राजनीतिक नेतृत्वले पनि संघीयता कार्यान्वयनमा भित्रैदेखि दिलचस्पी राखेको छैन । प्रदेश र स्थानीय तहहरूलाई प्रभावकारी बनाउने गरी अधिकारसम्पन्न गर्न नेताहरू नै उदासीन छन्, सबै अधिकार केन्द्रमै राखिराख्न चाहन्छन् । दुर्गम र पालिका अनि प्रदेशमा जाँदा वृत्ति विकास, भ्रमण र अन्य अवसरबाट बञ्चित भइने भय कर्मचारीतन्त्रमा छ । दुर्गममा सेवा गर्न, प्रदेशमा जान र पालिकाहरूको सेवा गर्न राष्ट्रसेवकहरूलाई उत्साह हुने गरी त्यसैअनुसार कार्यसम्पादन मूल्यांकनको व्यवस्था गर्नुपर्छ । नीति बनाउने काम कार्यपालिकाले गरे पनि ऐननियम र निर्णयहरूको खास कार्यान्वयन गर्ने भनेको कर्मचारीतन्त्रले हो । त्यसैमा अन्योल र बेथिति हुँदा सरकारका काम कारबाही प्रभावकारी हुन सक्दैनन् । कर्मचारी प्रशासनमा सुधार र संघीयताको मर्मअनुसार थिति बसाल्नेभन्दा पनि आफूअनुकूल सञ्चालन गर्ने चाहना र व्यवहार राजनीतिक नेतृत्वमा हुँदा नै ऐन निष्कर्षमा पुग्न नसकेको हो । जब स्थायी सरकारमै संघीयता आएको छैन भने मुलुकमा संघीयताको आभास हुने कुरै भएन । तसर्थ छिटोभन्दा छिटो प्रशासनिक संघीयता कार्यान्वयन गरिनुपर्छ, संघीय निजामती ऐन ल्याइनुपर्छ । सधैं भताभुंग, लथालिंग र अनिश्चितता भइरहन दिनु राजनीतिक नेतृत्वको अकर्मण्यता हो ।"
दोष कसैलाई नदिनू,"जंगलमा थुप्रै चराचुरुंगी आआफ्नै ढंगले रमाइरहेका थिए। वर्षा ऋतुको समय थियो।त्यसैले चारैतिर हरियाली भएकाले उनीहरू रमाएको ठाउँ बडो गज्जबको थियो।त्यही एक दिन एउटा मयूर अलि परतिर एक्लै अत्यन्त प्रसन्नतापूर्वक नाँचिरहेको थियो।सुनौलो दिन भएर पनि ऊ खुसी थियो सायद । अचानक उसको ध्यान आफ्नो भद्दा र अप्रिय स्वरतर्फ गयो।मयुरको खुसी क्षणभरमै उदासतिर मोडियो।उसको आँखामा पनि आँसु भरियो।उसले ठीक त्यही समयमा सामुन्नेको रूखतर्फ आँखा घुमायो।जहाँ एउटा कोइली चरालाई देख्यो।यसपछि त ऊ झन् दुखी भएर सोच्न थाल्यो, कस्तो मीठो स्वर छ यसको ! सबैले यसको प्रशंसा गर्छन्।तर मेरो स्वर सुनेर सबैजना हाँस्छन्। कति अभागी छु म ! देवराज इन्द्रकी पत्नी देवी शचि मयुरलाई दुःखी देखिन्।उसको अगाडि प्रकट भइन् र भनिन्, मयुर महोदय ! तपाई यति धेरै उदास किन हुनुहुन्छ ? मेरो शरीर यति धेरै सुन्दर छ कि सबैले यसको सराहना गर्छन्।तर मेरो स्वर कति धेरै कर्कश छ ! यस्तो सुन्दरताबाट के लाभ ? खासमा म असाध्यै अभागी रहेछु । मयुरले दिक्क मान्दै जवाफ दियो । देवीले उसलाई भाग्यलाई दोष नदिन भनिन्।ईश्वरले विभिन्न जीवलाई भिन्नभिन्न देन दिएका छन्।तपार्इं मयुरलाई सुन्दरता, गरुडलाई बल तथा कोइली चरीलाई सुरिलो स्वर।तर, तपाईं बाहेक अरू कोही पनि दुःखी छैनन्।तपाईं पनि आफ्नो भाग्यप्रति सन्तुष्ट रहन सिक्नुहोस् । नैतिक शिक्षा: सृष्टिकर्ताले सबैलाई केही न केही दिएका छन्।भाग्यलाई कहिले पनि दोष नदिनुहोस् ।"
पर्यटन प्रवर्द्धनमा महिला नेतृत्वको खाँचो,"काठमाडौं : पर्यटन प्रवर्द्धनमा महिला नेतृत्व अपरिहार्य रहेको महिला पर्यटन व्यवसायीले औंल्याएका छन्। पर्यटन व्यवसायी मञ्च (ओटेफ)ले पोखरा, चितवन र नवलपुरका पर्यटन व्यवसायीसँग व्यावसायिक अवसर र चुनौती विषयक अन्तरक्रियामा उनीहरूले महिलाहरू स्वयम् व्यवसायी बन्नुपर्नेमा जोड दिए। गाउँपालिका राष्ट्रिय महासंघकी अध्यक्ष एवम् नवलपुर हुप्सीकोट गाउँपालिकाकी अध्यक्ष लक्ष्मी पाण्डेले देशको आर्थिक उन्नतिका लागि पर्यटन प्रवर्द्धनमा महिला नेतृत्व चाहिनेमा जोड दिइन्। पयर्टन विकासमा सही मार्गनिर्देश गर्न महिलाको भूमिका महत्त्वपूर्ण छ, उनले भनिन्, महिलामा हिम्मत र ज्ञान पनि उत्तिकै चाहिन्छ, यो सफलताको सूत्र हो। महिला पर्यटन व्यवसायी मञ्चकी अध्यक्ष उमा भण्डारीले महिलाको क्षमता, दक्षता सुधारसँगै आन्तरिक बाह्य पर्यटन प्रवर्द्धनमा जोड दिनुपर्ने धारणा राखिन्। कोभिडबाट थलिएको पर्यटन केही हदसम्म उकासिन थालेको छ, उनले भनिन्, हामीले पर्यटन व्यवसायीसँग केही सिक्ने र जानेको सिकाउने गर्नुपर्छ। नवलपुर अमलटारी होमस्टेका अध्यक्ष प्रेमशंकर मर्दनिया थारूले महिला पर्यटन व्यवसायी संस्था बनेकोमा गर्व गर्नुपर्ने बताए। पर्यटन व्यवसायमा महिलाको आगमनले यस क्षेत्रका महिलालाई हौसला मिल्नेछ, उनले भने। संस्थाकी निवर्तमान अध्यक्ष पार्वती पाण्डेले पोखरामा जस्तै अन्य ठाउँमा पनि पर्यटन व्यवसायी महिला समूह स्थापना गर्न सुझाइन्। हरेक क्षेत्रमा महिला पर्यटन समूह गठन गर्दा त्यस क्षेत्रको पर्यटनमा सहयोग पुग्ने उनको बुझाइ छ। संस्थापक अध्यक्ष जमुना पराजुलीले व्यवसायी महिलाको क्षमता विकास, दक्षताका साथै पर्यटन प्रवर्द्धन गर्नु पर्ने बताइन्। संस्थाका सल्लाहकार नर्मला कँडेलले महिलाले घर धान्नुपर्ने बाध्यतासँगै व्यवसायमा पनि समय दिँदै आएको बताइन्। गाउँ पर्यटन प्रवर्द्धन (भिटोफ) गण्डकीका सचिव तथा संस्थाकी सदस्य सुशीला भण्डारीले देशभरका होमस्टे व्यवसायीले पर्यटकलाई स्थानीय र अर्गानिक खाना खुवाउन जोड दिइन्।"
गैरकर बढाउने उपाय खोजिँदै,"काठमाडौं : अर्थ मन्त्रालय आगामी आर्थिक वर्षको बजेट निर्माणमा तातेको छ। मन्त्रालयले बजेट वक्तव्यसँगै आउने आर्थिक ऐनमा समावेश हुने राजस्व नीति सुधार गर्न विभिन्न उपसमिति बनाएर छलफल अघि बढाएसँगै गैरकर बढाउने उपाय पनि खोज्न थालिएको छ। आर्थिक ऐनमा करका दर हेरफेर तथा सुधार, समग्र कर प्रणाली सुधारका विषयमा नीतिगत र कानुनी सुधार, प्रक्रियागत सरलीकरणको नयाँ उपाय उल्लेख हुन्छ। जसअनुसार बिहीबार मन्त्रालयमा गैरकर उपसमितिको बैठक सम्पन्न भएको छ। राजस्व परामर्श समितिलाई ९ वटा उपसमितिले सुझाव दिएपछि समितिले प्रतिवेदन तयार पारी अर्थ मन्त्रालको अर्थमन्त्री, अर्थ सचिव तथा बजेट लेखन टिमलाई हस्तान्तरण गरिन्छ। राजस्व प्रशासनमा गैरकर प्राथमिकतामा नपर्ने कारणले यसकोे प्रभावकारिता वर्षैपिच्छै खस्कँदै गएको छ। गैरकर क्षेत्रगत ऐनबाट निर्दिष्ट हुने तथा छरिएका कानुन र निकायले उठाउने भएकाले गैरकर संकलन प्रभावकारी छैन। अर्थ मन्त्रालयको राजस्व महाशाखाले पनि करलाई मात्रै राजस्वको केन्द्रमा राख्ने गरेको छ। गैरकरका समस्या समाधान खोज्न गैरकर उपसमितिको बैठक बसेको हो। बैठक मन्त्रालयका सहसचिव तथा योजना, अनुगमन तथा मूल्यांकन महाशाखा प्रमुख आनन्द काफ्लेको अध्यक्षतामा बसेको थियो। गैरकरको विषयमा राजस्व प्रशासनमा अनेकौं झमेला छन्। गैर कर राजस्वसम्बन्धी प्रशासन गर्ने कुनै निश्चित निकाय नतोकिनाले पनि कहिले आन्तरिक राजस्व विभाग त कहिले अर्थ मन्त्रालयले गर्दै आएको छ। सहसचिव काफ्लेका अनुसार कुल राजस्वमा गैरकरको हिस्सा घटेको छ। गत वर्ष सरकारले उठाएको कुल राजस्वमध्ये ८६५ प्रतिशत गैरकर थियो। तर, सरकारले चालू आवमा कुल राजस्वमध्ये ७६८ प्रतिशतमात्र गैरकर उठाउने लक्ष्य राखेको छ। पुस मसान्तसम्मको तथ्यांकअनुसार सरकारले गत आवको भन्दा १३ प्रतिशत कम अर्थात् ४७ अर्ब ४३ करोड रुपैयाँमात्र उठाउन सकेको छ। काफ्लेका अनुसार कोभिड महामारीको प्रकोप कम, सामाजिक गतिविधि चलायमान र सरकारले प्रवाह गर्ने सेवाको लाभ सर्वसाधारणले लिने क्रम बढ्दा गैरकर संकलन बढे पनि लक्ष्यको तुलनामा न्यून रहेको देखिन्छ। वित्तीय संस्था तथा सेवामूलक निकायबाट पाउने लाभांश, राहदानी शुल्क, भिसा शुल्क, जलविद्युत् आयोजनाको रोयल्टी र पदयात्रा शुल्क घटेको छ। त्यसैगरी, सरकारी सम्पत्तिको बिक्रीबाट प्राप्त रकम, वित्तीय निकायबाट प्राप्त ब्याज र पर्वतारोहण रोयल्टीबाहेक १० करोड रुपैयाँभन्दा बढी संकलन हुने सबै प्रकारका गैरकर संकलन गत आवको भन्दा घटेको छ। यीमध्ये सबैभन्दा बढी वित्तीय निकायबाट प्राप्त ब्याज २४ सय प्रतिशतले तथा पदयात्राशुल्क ६ सय ५१ प्रतिशतले बढेको छ। वित्तीय संस्थाबाट प्राप्त लाभांश २ सय ६ प्रतिशतले बढ्दा, राहदानी शुल्क ७४, भिसा शुल्क १ सय ३५ र पर्वतारोहण रोयल्टी १ सय २५ प्रतिशतले बढेका छन्। उनले राज्यलाई राजस्व स्रोतको अभाव रहेको अवस्थामा आगामी दिनमा गैरकरलाई ध्यानमा राख्नुपर्ने विषय छलफलमा उठेको बताए। गैरकर बढाउन सूचना प्रविधिको प्रयोगमा पनि व्यापकता ल्याउनुपर्ने उपसमितिको ठहर छ। सरकारले उपलब्ध गराउने वस्तु तथा सेवा प्राप्त गरेको आधारमा गरिने भुक्तानी रकम, शुल्क, दस्तुर, सार्वजनिक सम्पत्तिको प्रयोग गरेबापत तिर्नुपर्ने रोयल्टीभाडा, सरकारी लगानीबाट प्राप्त हुने प्रतिफल, स्वेच्छिक रूपमा दिइने दान दातव्य र कुनै कानुनको उल्लंघनबाट प्राप्त हुने दण्ड, जरिबाना एवं जफत गैरकर राजस्व हुन्। २०७१ सालमा बनेको रूप खड्का नेतृत्वको उच्चस्तरीय कर प्रणाली पुनरावलोकन आयोगले कुल राजस्व परिचालनमा गैर कर राजस्वको योगदान घट्दै जानुमा सरोकारवाला निकायबाट यस क्षेत्रमा दिइएको न्यून प्राथमिकता नै एउटा मुख्य कारण रहेको औंल्याएको थियो। बैंक, वित्तीय संस्था, बिमा, सहकारी, तथा पुँजीबजार उपसमितिको बैठक बिहीबार बसेको छ। बैठक मन्त्रालयका सहसचिव झक्कप्रसाद आचार्यको अध्यक्षतामा बसेको हो।"
विदेशी पार्सलमा गाँजाका पोका,"काठमाडौं : केही दिनअघि त्रिभुवन विमानस्थलको भन्सार कार्यालयमा अमेरिकाको क्यालिफोर्नियाबाट चकलेट र बच्चाको खेल्ने सामानको नाममा पार्सल आयो। पार्सलको कभरमा चकलेटको नाम र खेल सामग्रीको नाम लेखिएको थियो। भन्सार चेकजाँचका क्रममा उक्त पार्सल केही शंकास्पद देखिएको थियो। पार्सलभित्र चकलेटको बट्टाबाट साढे चार किलो गाँजा बरामद भएको हो । लागूऔषध नियन्त्रण ब्युरोका प्रवक्ता चक्रराज जोशीका अनुसार उक्त पार्सल लिन आएका १ भारतीयसहित २ जना पक्राउ गरिएको छ। चकलेटको बट्टामा लुकाइछिपाइ गाँजा तस्करी गरी लैजान लागेका भारत गुजरात, मोती भावदी घर भएका ३० वर्षीय निमेश अशोकभाइ दयानी र हरिहरपुर३ सर्लाही घर भएका २८ वर्षीय फैज आलम पक्राउ परेका छन्। आलमको साथबाट भारतीय आधार कार्ड र ८० हजार नेपाली रुपैयाँ बरामद गरिएको छ। साथै निमेश बस्दै आएको ठमेलको एक होटलको कोठाबाट उनको पासपोर्ट र १ लाख ४० हजार भारतीय रुपैयाँसमेत बरामद गरिएको जोशीले बताए। यस्तै, क्यालिफोर्नियाबाटै आएको होम डेकोर वाटर फाउन्डेसन र चाइल्ड गेम आइटमको नाममा आएको पार्सल चेकजाँचका क्रममा साढे २ किलो गाँजा फेला परेको छ। प्रवक्ता जोशीका अनुसार उक्त पार्सल रिसिभ गर्ने नाममा गोरखा गण्डकी नपा४ घर भई हाल काठमाडांै१ खरीबोटबाट रुपक अर्याल पक्राउ परेका छन्। जोशीका अनुसार केही समययता पार्सलबाट लागूऔषध तस्करी हुन्छ भन्ने गोप्य सूचनाको आधारमा विमानस्थलको भन्सारमा कडाइ गरिएको छ। यसअघि पनि कहिले हिरोइन, कोकिन त कहिले चरेस विमानस्थलबाट बरामद हुँदै आएको छ। लागूऔषध तस्करमा विदेशी पनि संग्लन हुने गरेको पछिल्लो घटनाले बताउँछ। हवाई मार्ग हुँदै विदेशी मुलुकबाट नेपालको त्रिभुवन अन्तर्राष्ट्रिय विमानस्थलको भन्सार कार्यालयमा आउने पार्सलहरूको सूक्ष्म निगरानी तथा चेकजाँच गर्ने क्रममा अमेरिकाबाट दुबई हुँदै नेपाल आएको पार्सलहरूबाट लागूऔषध गाँजा बरामद गरिएको हो, जोशी भन्छन्। पक्राउ परेकालाई लागूऔषध (नियन्त्रण) ऐन, २०३३ बमोजिम काठमाडौं जिल्ला अदालतबाट लागूऔषध मुद्दामा म्याद थप गरी अनुसन्धान भइरहेको छ।"
बलात्कार कसूरमा २३ दिन कैद सजाय,नुवाकोट : ककनीका एक पुरुषलाई बलात्कार कसूरमा २३ दिन कैद सजायको फैसला भएको छ। जिल्ला अदालतद्वारा पीडितलाई क्षतिपूर्ति भराउनेसमेत फैसला भएको छ। गाउँकी १६ वर्षीया किशोरीलाई बलात्कार गरेको कसूरमा ककनी गाउँपालिका२ का ५० वर्षीय सानुकान्छा बलामीलाई सो सजायको सुनाएको हो। बलामीले किशोरीलाई २०७८ मंसिर २२ गते बलात्कार गरेको भन्दै पीडित पक्षले बलामीविरुद्ध जिल्ला प्रहरी कार्यालय नुवाकोटमा मंसिर २४ गते उजुरी दर्ता भएको थियो। जिल्ला न्यायाधीश मदनबहादुर धामीको एकल इजलासले गरेको अन्तिम फैसलामा अभियोगमा आंशिक दाबी पुग्ने ठहर गर्दै २३ दिन कैद सजायका साथ २५ हजार रुपैयाँ क्षतिपूर्ति भराउन फैसला भएको नुवाकोट जिल्ला अदालतले जनाएको छ। साथै ७ सय रुपैयाँ जरिवाना र २ सय रुपैयाँ पीडित राहत कोषमा दाखिला गर्न आदेश भएको जिल्ला अदालतकी सूचना अधिकारी रीता लामिछानेले बताइन्। सरकारी वकिलको कार्यालयले बलात्कार कसूर कायम हुनुपर्ने माग दाबी गरेर अदालतमा मुद्दा दर्ता गराएको थियो। पीडित बालिकाको स्वास्थ्य परीक्षण मंसिर २४ गते नुवाकोट जिल्ला अस्पताल त्रिशूलीमा गरिएको थियो। जिल्ला अदालतले बलामीलाई २०७८ पुस १४ गते ३५ हजार रुपैयाँ धरौटीमा रिहा गर्न आदेश दिएको थियो।
जाजरकोटमा बढ्दो आत्महत्या,"जाजरकोट : भेरी नगरपालिका६ का वडाध्यक्ष शशीराम बुढाकी श्रीमतीले घरमै केही दिनअघि आत्महत्या गरिन्। केही महिना पहिले बारेकोट गाउँपालिकामा कार्यरत स्वास्थ्यकर्मी अधिकृत छैटौं पदमा कार्यरत स्वास्थ्यकर्मी वीरराज सिंहकी छोरी १८ बर्षिया सुजाता सिंहले पनि सदरमुकाम खलंगास्थित घरमै आत्महत्या गरिन्। यी त केही प्रतिनिधिमूलक घटनामात्र हुन्। पछिल्लो समय जाजरकोटमा आत्महत्या गर्नेको संख्या बढेको छ। जिल्ला प्रहरी कार्यालयका अनुसार चालू आर्थिक वर्ष हालसम्म ९ जनाले आत्महत्या गरेका छन्। जसमा ५ महिला ३ पुरुष र १ बालक छन्। पछिल्लो ६ वर्षमा ७२ जनाले आत्महत्या गरेका छन्। समग्र तथ्यांकमा झुन्डिएर आत्महत्या गर्नेहरूको संख्या बढी रहेको छ। आर्थिक वर्ष २०७४७५ मा ५ जनाले आत्महत्या गरेका थिए। जसमा एकजना पुरुष र ४ जना महिलाले आत्महत्या गरेका थिए। आर्थिक २०७५७६ मा ७ जनाले आत्महत्या गरेका छन्। जसमा २ महिला ४ पुरुष र १ जना बालक छन्। त्यसैगरी आव २०७६७७ मा ५ जनाले आत्महत्या गरेका छन्। जसमा एक पुरुष ३ महिला र एक बालक रहेका छन्। आर्थिक वर्ष २०७७७८ मा २८ जनाले आत्महत्या गरेका छन्। जसमा १२ जना पुरुष ७ महिला २ बालक ७ बालिका छन्। गत आव २०७८७९ मा १७ जनाले आत्महत्या गरेका छन्। जसमा ९ पुरुष ५ महिला १ बालक र २ बालिका रहेका छन्।पछिल्लो ६ वर्षको अवधिमा ७२ जनाले आत्महत्या गरेको प्रहरी नायव उपरीक्षक सन्तोष रोकामगरले जानकारी दिए। आत्महत्या गर्नेको संख्या वृद्धि हुँदै जानु निकै गम्भीर विषय रहेको रोेकाले बताए। जाजरकोटमा आत्महत्याको संख्या बढिरहेको र यसलाई रोक्न प्रहरीले सातवटै पालिकामा तालिमको व्यवस्था गरिरहेको छ, उनले भने । कम उमेरमै विवाह गर्ने, अशिक्षा गरिबीका कारण आत्महत्याका प्रमुख कारण भएको प्रहरी नायव उपरीक्षक रोकाले बताए। सामान्य घरायसी विवाद, मायाप्रेममा हुने धोका आदिले आत्महत्या गर्नेको संख्या बढी रहेको उनको भनाइ छ। आत्महत्या गराउन सक्ने तरिकामा पहुँच घटाउने, मानसिक समस्या भएका बिरामीको उपचार गर्ने विगतका आत्महत्याका प्रयासका कुरा गरेर वर्तमान अवस्थाको मूल्यांकन गर्ने, मिडियाले पनि जिम्मेवारीपूर्वक सामग्री प्रसारण गर्ने कार्यले केही हदसम्म कम गर्न सकिने प्रहरीको भनाइ छ।"
पौडेल बने राष्ट्रप्रमुख,"नेपाली कांग्रेसद्वारा सञ्चालित ०१८ को सशस्त्र क्रान्तिमा पौडेलले सक्रिय सहभागिता जनाएका थिए।२०१९ सालमा स्वतन्त्र विद्यार्थी आन्दोलनका एक अभियन्ता पौडेल ०२३ सालमा सरस्वती क्याम्पसका विद्यार्थी युनियन सभापतिमा निर्वाचित भए। काठमाडौं : प्रधानमन्त्री पदमा १७ पटकसम्म पराजित हुँदा नेता रामचन्द्र पौडेल आफूलाई आफैं अभागी भन्थे। तर, राजनीतिमा कहिल्यै हार मानेनन्। धैर्य गरे, हारलाई सकारात्मक रूपमा लिए। त्यो राजनीतिक कर्मको फल अहिले पाए। र, त्यहाँभन्दा माथि उठेर बने राष्ट्रपति। उनी बिहीबार भएको निर्वाचनबाट गणतन्त्र नेपालका चौथो राष्ट्रपति चयन भएका छन्। ७९ वर्षीय कांग्रेस नेता पौडेलको यो ऐतिहासिक राजनीतिक सफलता हो। पौडेल राजनीतिमा इमान्दार नेतामा चिनिन्छन्। सत्ता गठबन्धनबाट उम्मेदवार बनेका कांग्रेस वरिष्ठ नेता पौडेललाई १० राजनीतिक दलको समर्थन थियो। पौडेलले ३३ हजार ८ सय २ मतभार प्राप्त गरे। उनका प्रतिस्पर्धी एमालेका सुवास नेम्बाङले १५ हजार ५ सय १८ मतभार प्राप्त गरे। राष्ट्रपति चुनावमा संघीय संसद्तर्फ ३ सय १३ सांसद (२४ हजार ७ सय २७ मतभार) ले मतदान गरेका थिए। प्रदेशतर्फ ५ सय १८ (२४ हजार ८ सय ६४ मतभार) सांसदले मत दिएका थिए । को हुन् पौडेल ? २००१ साल असोजमा तनहुँको तत्कालीन रिस्ती गाविसस्थित बाहुन पोखरामा जन्मिएका पौडेल १६ वर्षको उमेरदेखि नै राजनीतिमा सक्रिय बने। राजा महेन्द्रले ०१७ सालमा तत्कालीन प्रधानमन्त्री बीपी कोइरालालाई जेल हालेपछि आक्रोश बोकेर राजनीतिमा होमिएका थिए उनी। बीपी कोइराला २०३३ सालमा भारतको निर्वासनबाट फर्केपछि उनीसँग निकट रहेर काम गरेका थिए। नेपाली कांग्रेसद्वारा सञ्चालित ०१८ को सशस्त्र क्रान्तिमा पौडेलले सक्रिय सहभागिता जनाएका थिए। २०१९ सालमा स्वतन्त्र विद्यार्थी आन्दोलनका एक अभियन्ता पौडेल ०२३ सालमा सरस्वती क्याम्पसका विद्यार्थी युनियन सभापतिमा निर्वाचित भए। ०२४ सालमा उनी प्रजातान्त्रिक समाजवादी युवा लिगको महासचिवमा निर्वाचित भए। ०२७ सालमा नेपाल विद्यार्थी संघको स्थापनामा सहभागी भई संस्थापक केन्द्रीय सदस्य बने। त्यस्तै, ०४० सालमा पौडेललाई कांग्रेसले केन्द्रीय प्रचार समितिको संयोजक बनायो। उनी त्यसपछि निरन्तर केन्द्रीय समितिमा रहे । राजनीतिमा चर्चा हुन्छ, रामचन्द्रका १४ वर्ष वनबास । पञ्चायतको अन्त्य भई ०४६ सालमा प्रजातन्त्रको पुनस्र्थापनापछि पौडेल ०४८ को निर्वाचनमा तनहुँ १ बाट संसद् सदस्यमा निर्वाचित भए। सरकारमा स्थानीय विकासमन्त्री बने। दोस्रोपटक ०४९ मा उनी स्थानीय विकास तथा कृषिमन्त्री बने। ०५१ सालको मध्यावधि चुनावमा तनहुँ २ बाट सांसद निर्वाचित भए। ०५१ सालको प्रतिनिधिसभामा सभामुख निर्वाचित भएर ५ वर्ष सेवा गरे। रामचन्द्र ०५६ सालमा तनहुँ २ बाट संसद् सदस्यमा तेस्रोपटक निर्वाचित भए र ०५७ सालमा उपप्रधानमन्त्री, गृह तथा सञ्चारमन्त्रीको जिम्मेवारी सम्हाले। ०६२ सालमा कांग्रेस महामन्त्री भए। माओवादी शान्ति प्रक्रियामा आएपछि पौडेल शान्ति सचिवालयको संयोजक थिए। ०६३ सालमा उनी शान्ति तथा पुनर्निर्माणमन्त्री भए। ०६४ सालमा उनी नेपाली कांग्रेसको उपसभापति भए। सोही वर्ष सम्पन्न संविधानसभा चुनावमा तनहुँ २ बाट चौथोपटक निर्वाचित भए। ०६५ सालमा उनी कांग्रेस संसदीय दलको नेतामा निर्वाचित भए। ०७० मा सम्पन्न संविधानसभाको दोस्रो निर्वाचनमा तनहुँ २ बाट पाँचौंपटक निर्वाचित भए। पौडेलले त्रिभुवन विश्वविद्यालयबाट नेपालीमा स्नातकोत्तर र संस्कृत साहित्यमा त्रिविबाटै शास्त्री पास गरेका छन्। उनका श्रीमती र पाँच सन्तान छन्। उनले दर्जनभन्दा बढी पुस्तक लेखेका छन् नयाँ सन्दर्भमा समाजवाद, नेपाली कांग्रेसको संक्षिप्त इतिहास, प्रजातान्त्रिक समाजवादः एक अध्ययन, नेपाली कांग्रेस र नेपालको आधुनिकीकरण, नेपाली कांग्रेस के भन्छ ?, आस्थाको यात्रा, नेपाली कांग्रेसः अबको प्रजातान्त्रिक समाजवाद, राजनीतिक राजमार्ग, नेपाली कांग्रेस रूपान्तरणको मार्गचित्र, अभिशप्त इतिहास आदि। उनको महेन्द्रको पञ्चायतकालदेखि ज्ञानेन्द्रको संकटकालसम्मका पटकपटक जेल जीवनका अनुभूति, निबन्धहरू पनि प्रकाशित छन्। पौडेल कवि पनि हुन्। उनका कविता कृतिहरू पनि प्रकाशित छन्। विश्वस्तरीय अवार्ड विजेता पौडेलले जापान सरकारले दिने विश्वस्तरीय अवार्ड प्राप्त गरेका छन्। २०७९ मंसिर २९ गते पौडेललाई जापानी दूतावासले अवार्ड हस्तान्तरण गरेको थियो। तीन वर्ष अगाडि घोषणा गरिएको जापान सरकारको अर्डर अफ द राइजिङ सन नामक अवार्ड पौडेललाई दिने घोषणा सन् २०२० अप्रिल २९ मा (२०७७ वैशाख १७) मा भएको थियो। प्रधानमन्त्रीमा निरन्तर पराजय करिब ३ दशकसम्म संसदीय चुनावमा जित हात पारे पनि उनी कहिल्यै प्रधानमन्त्री बन्न सकेनन्। ०६७ साल साउनबाट सुरु भएको प्रधानमन्त्रीको चुनावमा कांग्रेसबाट पौडेल, एमाओवादीबाट प्रचण्ड र एमालेबाट झलनाथ खनालले संसद्मा उम्मेदवारी दिएका थिए। तर, संवैधानिक प्रावधान अनुसारको मतसंख्या तीनै जनाले हासिल गर्न नसकेपछि सात पटकसम्म तीन जनाबीच प्रतिस्पर्धा भयो। आठौं प्रतिस्पर्धापछि प्रचण्ड प्रधानमन्त्रीको दौडबाट आफैं बाहिर निस्किए। त्यसपछि पौडेलले खनालसँग १७ पटक प्रतिस्पर्धा गरे। यो चुनावी शृंखलाबाट कुनै परिणाम आउन नसकेपछि निर्वाचनसम्बन्धी नियमावली नै परिवर्तन गरियो। अर्को चरणमा झलनाथले बाजी मारे भने रामचन्द्रको प्रतिस्पर्धा खेर गयो । पौडेललाई १० दलको समर्थन रह्यो। अब उनले राजनीतिक जिम्मेवारी विच्छेद गरी राष्ट्रको समग्र अभिभावक बन्नुपर्ने छ। संविधानको धारा ६१ को उपधारा (२) मा भनिएको छ, राष्ट्रपति नेपालको राष्ट्राध्यक्ष हुने छ। निजले यस संविधान र संघीय कानुनबमोजिम कार्य सम्पादन गर्ने छ । सोही धाराको उपधारा (३) मा राष्ट्रपतिले नेपालको राष्ट्रिय एकताको प्रबद्र्धन गर्नेछ र उपधारा (४) मा संविधानको पालन र संरक्षण गर्नु राष्ट्रपतिको प्रमुख कर्तव्य हुने छ, भनिएको छ । कस्तो हुनुपर्छ भन्नेमा सचेत रहनेछु कांग्रेसबाट राष्ट्रपतिका उम्मेदवार बन्दा पौडेलले राष्ट्रपति कस्तो हुन्छ ? भन्नेमा आफू सचेत रहने बताएका थिए। बिहीबार राष्ट्रपति निर्वाचनका लागि मतदान गरिसकेपछि सञ्चारकर्मीहरूसँग कुरा गर्दै पनि उनले संघीय लोकतान्त्रिक गणतन्त्र संस्थागत गर्ने र संविधानको भावनालाई इमान्दारीपूर्वक पालना गर्नेमा आफूलाई समर्पित गर्ने प्रतिबद्धता जनाए। गणतन्त्रको राष्ट्रपति कस्तो हुनुपर्छ भन्नेमा आफू सचेत रहेकाले सोहीअनुसारको सबैको माया पाएर राष्ट्रपति बन्ने बताए। उनले भने, संघीय लोकतान्त्रिक गणतन्त्र संस्थागत गर्ने उद्देश्य हो मेरो। संविधानको अक्षरशः भावनालाई इमान्दारीपूर्वक पालना गर्ने कुरामा आफूलाई समर्पित गर्छु। गणतन्त्रको राष्ट्रपति कस्तो हुनुपर्छ भन्ने कुरा म सचेत छु। सबैले माया गरेका छन्, सबैको विश्वासमा रहनेछु । पौडेललाई शीर्ष नेताहरूको बधाई पौडेललाई राष्ट्रपतिमा निर्वाचित भएपछि सत्ता गठबन्धनका शीर्ष नेताहरूले बधाई दिएका छन्। प्रधानमन्त्री पुष्पकमल दाहाल प्रचण्ड, कांग्रेस सभापति शेरबहादुर देउवा, नेकपा एकीकृत समाजवादीका अध्यक्ष माधव नेपाललगायतले बधाई दिएका हुन्। नेकपा माओवादी केन्द्र, राष्ट्रिय स्वतन्त्र पार्टी, जनता समाजवादी पार्टी, नेकपा एकीकृत समाजवादी, जनमत, नागरिक उन्मुक्ति, लोकतान्त्रिक समाजवादी पार्टी, राष्ट्रिय जनमोर्चा, नेपाल समाजवादी पार्टी गरी १० राजनीतिक दलको उनलाई समर्थन थियो । कसरी हुन्छ पद हस्तान्तरण राष्ट्रपति कार्यालयका सचिव प्रवक्ता सागर आचार्य २९ गते पद हस्तान्तरण हुन सक्ने बताउँछन्। नयाँ निर्वाचित राष्ट्रपतिसँग सल्लाह गरेर मिति तय हुन्छ। निर्वाचन आयोगले औपचारिक रूपमा रामचन्द्र पौडेल नयाँ राष्ट्रपतिमा निर्वाचित भएको भन्ने विवरणसहितको प्रतिवेदन बहालवाला राष्ट्रपति विद्यादेवी भण्डारीलाई दिनुपर्छ। सम्भवतः भोलि पठाउला। अनि, शपथ ग्रहणको कार्यक्रम तय हुन्छ, उनले भने । २८ फागुनसम्म राष्ट्रपति भण्डारीको पदावधि रहेकाले नयाँ राष्ट्रपतिले पदभार ग्रहण गर्ने र निवर्तमान राष्ट्रपतिको बिदाइ हुने आचार्यले बताए। संविधानअनुसार राष्ट्रपतिलाई प्रधानन्यायाधीशले शपथ ग्रहण गराउनेछन्। अहिले प्रधानन्यायाधीश पद रिक्त भएकाले कायममुकायम प्रधानन्यायाधीश हरिकृष्ण कार्कीले नै राष्ट्रपति पौडेललाई शपथ ग्रहण गराउनेछन् । पौडेलको आभार पौडेल राष्ट्रपतिमा निर्वाचित भएपछि बिहीबार साँझ सम्पूर्णमा आभार व्यक्त गरेका छन्। एक वक्तव्य जारी गर्दै उनले भनेका छन्, राष्ट्रपतिका काम, कर्तव्य तथा जिम्मेवारी वहन गर्दा संविधानप्रदत्त मर्यादा तथा संविधानका अक्षर र भावनालाई आत्मसात गरी दिगो शान्ति, सुशासन, विकास र समृद्धिको आकांक्षा पूरा गर्ने राष्ट्रिय अभियानमा सरिक हुन सदैव तत्पर रहनेछु । वक्तव्यमा लेखिएको छ संघीय लोकतान्त्रिक गणतन्त्र नेपालको राष्ट्रपतिमा निर्वाचित हुँदै गर्दा २००७ सालको जनक्रान्तिको आरम्भदेखि प्रजातन्त्र स्थापना तथा पुनस्र्थापनाका निम्ति भएका विभिन्न आन्दोलन, संघर्ष र अभियानमा ज्यान गुमाउनु भएका सबै सपूत सहिदप्रति श्रद्धासुमन अर्पण गर्दछु । मलाई साझा उम्मेदवारका रूपमा प्रस्तुत गर्ने र सहयोग गर्ने गठबन्धन दलहरू एवं मतदान गर्नु हुने सबै मतदाताप्रति हृदयतः आभार व्यक्त गर्दछु। मित्रवत प्रतिस्पर्धामा रहनुभएका पूर्वसभामुख सुवासचन्द्र नेम्बाङ, उहाँको दल तथा मतदातालाई पनि हार्दिक सम्मान गर्न चाहन्छु। मलाई प्रतिनिधिसभा र संविधानसभामा विजयी गराई निरन्तर सेवा गर्ने अवसर दिनुभएकामा तनहुँ जिल्लावासी तथा मतदाताहरूलाई पनि हार्दिक आभारसहित कृतज्ञता ज्ञापन गर्दछु । राष्ट्रपतिका काम, कर्तव्य तथा जिम्मेवारी वहन गर्दा संविधानप्रदत्त मर्यादा तथा संविधानका अक्षर र भावनालाई आत्मसात गरी दिगो शान्ति, सुशासन, विकास र समृद्धिको आकांक्षा पूरा गर्ने राष्ट्रिय अभियानमा सरिक हुन सदैव तत्पर रहनेछु। निष्पक्ष निर्वाचन सम्पन्न गराएकामा निर्वाचन आयोग, नेपाल सरकारका सम्बन्धित निकाय, सुरक्षाकर्मी तथा सम्पूर्ण पक्षमा धन्यवाद व्यक्त गर्दछु। सबै शुभेच्छुक तथा सहयोगी मनप्रति सतत् धन्यवाद व्यक्त गर्दछु ।"
"पूर्वमन्त्री न्यौपानेलाई कैद, सांसद गुरुङलाई जरिवाना मात्र","फनपार्कको ६० रोपनी जग्गा न्यून दरमा भाडामा दिएर भ्रष्टाचार गरिएको भन्दै अख्तियारले विशेष अदालतमा मुद्दा हालेको थियो।विशेष अदालतका अध्यक्ष एवं न्यायाधीश श्रीकान्त पौडेल, न्यायाधीश शालिग्राम कोइराला, र बलभद्र बाँस्तोलाको इजलासले जग्गा भाडामा भ्रष्टाचार ठहर गर्दै न्यौपाने र गुरुङलाई सजाय तोकेको हो। काठमाडौं : विशेष अदालतले भृकुटीमण्डपस्थित फनपार्कको जग्गा भाडामा भ्रष्टाचार ठहर गर्दै पूर्वमन्त्री बद्रीप्रसाद न्यौपानेलाई साढे ९ वर्ष कैद र २ करोड ४३ लाख ६८ हजार ८ सय ३ रुपैयाँ जरिवाना तोकेको छ।उक्त भ्रष्टाचारमा मुछिएका कांग्रेस सांसद टेकबहादुर गुरुङलाई पनि जरिवाना तोकिएको छ। फनपार्कको ६० रोपनी जग्गा न्यून दरमा भाडामा दिएर भ्रष्टाचार गरिएको भन्दै अख्तियारले विशेष अदालतमा मुद्दा हालेको थियो।विशेष अदालतका अध्यक्ष एवं न्यायाधीश श्रीकान्त पौडेल, न्यायाधीश शालिग्राम कोइराला, र बलभद्र बाँस्तोलाको इजलासले जग्गा भाडामा भ्रष्टाचार ठहर गर्दै न्यौपाने र गुरुङलाई सजाय तोकेको हो। भ्रष्टाचारको मुद्दा लागेपछि कांग्रेस सांसद गुरुङ निलम्बनमा परेका छन्।अदालतले सांसद गुरुङलाई १ करोड २१ लाख ८४ हजार ४ सय १ रुपैयाँ जरिवाना तोकेको छ।विशेष अदालतले फागुन १६ गते नै पूर्वमन्त्री न्यौपाने र गुरुङसहित ९ जनालाई दोषी ठहर गरेको थियो।कसुरदार ठहरिएका न्यौपाने तत्कालीन महिला, बालबालिका तथा समाजकल्याणमन्त्री हुन्।उनी समाजकल्याण परिषद्का तत्कालीन अध्यक्षसमेत थिए।उनी चुरेभावर पार्टीबाट मन्त्री बनेका थिए।नेकपा हुँदै एमालेमा गएका न्यौपाने उक्त पार्टीबाट पनि बाहिरिइसकेका छन्। २०७९ सालको निर्वाचनमा गुरुङ मनाङबाट निर्वाचित सांसद हुन्।उनी नेपाली कांग्रेसका नेता र पूर्वमन्त्री हुन्।उनी फनपार्कका सञ्चालक हुन्।उनलाई फनपार्क सञ्चालकको हैसियतमा दोषी करार गरिएको छ।अदालतका उपरजिष्टार एवं सूचना अधिकारी नारदप्रसाद भट्टराईका अनुसार, परिषद्का तत्कालीन उपाध्यक्ष प्रमोद मेहता, कोषाध्यक्ष कुञ्जविहारीप्रसाद चौधरी, सदस्यसचिव रवीन्द्र कुमार यादव भनिने रवीन्द्र कुमार, सदस्यहरू मोहनराज शर्मा, मदनकुमारलाल कर्ण, हरि न्यौपाने र काठमाडौं फनपार्कका प्रमुख सञ्चालक रवीन्द्र गुरुङ पनि दोषी ठहरिएका छन्। तत्कालीन परिषद्का उपाध्यक्ष मेहतालाई ८ वर्ष कैद तथा थप ६ महिना कैदको फैसला सुनाइएको छ।मेहताविरुद्ध २ करोड ४३ लाख ६८ हजार ८ सय ३ जरिवाना र त्यति नै बिगो असुलउपर गर्ने फैसला भएको छ।तत्कालीन परिषद् कोषाध्यक्ष कुञ्चविहारीप्रसादको मृत्यु भइसकेकाले कैद र जरिवाना तोकिएन्।कुञ्जविहारीविरुद्ध २ करोड ४३ लाख ६८ हजार ८ सय ३ रुपैयाँ बिगो असुलउपर गर्ने फैसला सुनाइएको छ। त्यस्तै परिषद्का तत्कालीन सदस्यसचिव रवीन्द्र यादवविरुद्ध ८ वर्ष ६ महिनो कैद तथा थप ६ महिना कैदको फैसला सुनाइएको छ।उनीविरुद्ध बिगो र जरिवाना २ करोड ४३ लाख ६८ हजार ८ सय ३ रुपैयाँ छ।परिषद्का तत्कालीन सदस्यहरू हरि न्यौपाने, मोहनराज शर्मा, मदनकुमारलाल कर्णविरुद्ध ८८ वर्ष कैद तथा २ करोड ४३ लाख ६८ हजार ८ सय ३ रुपैयाँ बिगो र जरिवाना सुनाइएको छ।सञ्चालक टेकबहादुर गुरुङविरुद्ध २ करोड ४३ लाख ६८ हजार ८ सय ३ रुपैयाँ बिगो र जरिवाना सुनाइएको छ।उनलाई कैद सजाय भने गरिएको छैन। यो मुद्दामा मुछिएका पाँच जनाले भने सफाइ पाएका छन्।जसमा परिषद्का तत्कालीन कोषाध्यक्ष रक्ष गाहा मगर, तत्कालीन निर्देशक मदनकुुमार रिमाल, तत्कालीन उपनिर्देशक बलबहादुर स्वाँर, कानुनी सल्लाहकार प्रेमसिंह धामी र जगदेव चौधरी छन्।उनीहरूविरुद्ध अख्तियारले बिगो माग दाबी पनि गरेको थिएन । अख्तियार दुरुपयोग अनुसन्धान आयोगले फनपार्कको जग्गा अनियमितता प्रकरणमा २०७५ माघ २१ गते गुरुङसहित १४ जनाविरुद्ध मुद्दा चलाएको थियो।दोषी ठहर भएका ९ जनाविरुद्ध जनही ३१ करोड ५२ लाख बिगो मागदाबी गरिएको थियो।न्यौपानेले आफू महिला, बालबालिका तथा समाज कल्याणमन्त्री रहँदा गुरुङको कम्पनी काठमाडौं फनपार्कलाई प्रतिरोपनी मासिक ९ हजार २ सय ५० रुपैयाँमा भाडामा दिने निर्णय परिषद्बाट गराएका थिए।जब कि त्यही बेला भृकुटीमण्डपकै छेउ टुकुचामा इच्छुमती तरकारी बजारलाई परिषद्ले प्रतिरोपनी प्रतिमहिना ७८ हजार ५ सय ७१ रुपैयाँका दरले भाडामा लगाएको थियो। तरकारी बजारको भाडा मूल्य पनि कम नै हो।काठमाडौं फनपार्क सस्तोमा भाडामा दिन प्राविधिक मूल्यांकनलाई समेत बेवास्ता गरेर गुरुङलाई दिँदै आएको अख्तियारको अनुसन्धानले देखाएको थियो।सञ्चालक समितिले १२ वैशाख ०६९ मा जिल्ला प्राविधिक कार्यालयबाट मूल्यांकन माग्ने निर्णय गरेकामा १५ साउनमा सो निर्णय खारेज गरिएको थियो । मूल्यांकन महँगो आएपछि खारेज गरेर २० भदौ ०६९ मा परिषद्को कार्य सञ्चालन समितिको बैठकले बिनाटेन्डर काठमाडौं फनपार्कलाई १५ वर्षका लागि भाडामा दिने निर्णय गरेको थियो।फनपार्क गुरुङको कम्पनी हो।राजनीतिक प्रभावमा गुरुङले ६० रोपनी जग्गा लामो समयदेखि हालीमुहाली गर्दै आएका थिए।नीति, नियमविपरीत सत्ता र शक्तिको बलमा गुरुङले ठेक्का कब्जा गरिरहेका थिए।उनले २० वर्षदेखि फनपार्क चलाइरहेका छन्।"
मन्दिर जीर्णाेद्धारमा लापरबाही,"२१६ वर्ष पुरानो मन्दिरका बहुमूल्य काष्ठकला बिगारेर जीर्णाेद्धार गरिएको छ। तानसेन : तानसेनको सार्वजनिक, धार्मिक, पुरातात्विक, पर्यटकीय महत्वको अमरनारायण मन्दिर जीर्णाेद्धारमा लापरबाही भएको छ।निर्माण व्यव्सायीले लापरबाही तरिकाले मन्दिरको जीर्णाेद्धार गर्दा सरोकारवाला निकाय तानसेन नगरपालिकाको ध्यान नपुगेको सर्वसाधारणले गुनासो गरेका छन्। २०७८ फागुन २६ गते उक्त मन्दिर भत्किएको थियो।चौतर्फी दबाबपछि जीर्णाेद्धार सुरु भएको थियो।१८६३ सालमा काजी अमरसिंह थापाले निर्माण गरेको बहुमूल्य काष्ठकलाको मन्दिर चालू आवको बजेटबाट तानसेन नगरपालिकाले १ करोड ५ लाख २९ हजार बजेटमा रत्न निर्माण सेवा काठमाडौंले जीर्णाेद्धार गर्दै आएको छ। पुनर्निर्माण भएको मन्दिर २०७८ फागुन २६ गतेको जस्तो छैन।मन्दिरको सबैभन्दा आकर्षक काष्ठकलाको रूपमा कुँदिएका टुँडाल पहिले जस्तै गरी राखिएका छैनन्।पुराना बहुमूल्य काष्ठकलाका टुँडालहरू काटिएका छन्।प्यागोडा शैलीमा निर्माण भएको मन्दिरमा पित्तलको छाना छोटो बनाइएको छ।टुँडालका देवीदेवताको कुनै भागमा एउटा हात छ भने अर्काे भागमा चारवटा हात छन्।कतै दुईवटा हात कतै तीनवटा छन्।कुनैमा रङरोगन छ त कुनैमा छैन।कतै फुटेका इँटा छन् । सालको काठ प्रयोग गर्नुपर्नेमा अन्य काठ प्रयोग गरिएका छन्।त्यस्तै, मन्दिरमा रहेका बुहुमूल्य झ्यालहरू अस्तव्यस्त पारिएको छ।पुरातात्विक भावन जिर्णाेद्धार स्थलमा सुर्कीको प्रयोग गर्नुपर्नेमा सिमेन्टको प्रयोग भएको छ। मन्दिर व्यव्स्थापन समिति निस्क्रिय अवस्थामा छ।मन्दिरका पुजारीले ७ महिना हुँदासम्म तलब पाएका छैनन्।मन्दिरको सरोकार राख्दै आएको नारायण युवा क्लव, वडा२ को कार्यालयले पनि मन्दिर जिर्णाेद्धारको काममा चासो दिएको छैन।यसले स्थानीय चिन्तित बनेका छन्।मन्दिरका पुजारी फरिन्द्र लम्सालले पुरानो अवस्थाको मन्दिरको संरचना नरहेको बताए।मन्दिर जिर्णाेद्धारमा धेरै लापरबाही भएको छ।तर, सरकोरवाला निकायले आँखा चिम्लेका छन्।यो भन्दा दुःखद् कुरो के हुन सक्छ, उनले भने । तानसेनका संस्कृतीकर्मी राजेन्द्र गोपाल सिंहले पुरातत्वको भावनाविपरीत मन्दिरको जिर्णाेद्धार गरिएको बताउँदै करोडांै रुपैयाँमा पनि किन्न नसकिने बुहमूल्य काष्ठकला गायब पारिएको बताए।तानसेन भजन संरक्षण समितिका उपाध्यक्ष चित्रवलीराम सुवालले मन्दिरको मौलिकता नाश गरेर जीर्णोद्वार गरिएको बताए।भत्किएको मन्दिर ठडिने काम मात्र भएको छ।तर, मौलिकता हराएको छ, उनले भने।नागरिक अगुवा सूर्यबहादुर बोहोराले धार्मिक पार्कलाई स्थानीय सरकारको लापरबाहीले कुरुप बनाइएको भन्दै चिन्ता व्यक्त गरे । तानसेन नगरपालिका नगर प्रमुख सन्तोषलाल श्रेष्ठले व्यस्तताका कारण नियमित रूपमा मन्दिर जीर्णाेद्धार हेर्न नपाएको तर गलत तरिकाबाट काम भएको भए पुनः सुधार गरेर पुरानै अवस्थामा फर्काउने बताए।नपाका इन्जिनियर शिव शर्माले भने पुनर्निर्माणको नियमित अनुगमन, निरीक्षण गर्दै आएको बताए।मन्दिरको छाना भत्किनुमा सर्वसाधारणहरूले तानसेन नगरपालिकाको लापरबाही भएको दाबी गर्दै आएका छन्। २०७० सालमा मन्दिरको गजुरमा सुन लेपन गर्दा लापरबाही तरिकाले खट बाँधेपछि मन्दिरमा पानी चुहिन थालेको र छानो अड्याउने टुँडालहरू कुहिएर भत्किएको सर्वसाधारणले बताए।"
ठाकुरराम क्याम्पसको आगजनी प्रकरण : पक्राउ परेका विद्यार्थी नेताहरू रिहा,"वीरगन्ज : स्वतन्त्र विद्यार्थी युनियन (स्ववियु) निर्वाचनको विषयलाई लिएर वीरगन्जको ठाकुरराम बहुमुखी क्याम्पसमा शुक्रबार गरिएको आगजनीको घटनामा संलग्न रहेको आरोपमा पक्राउ परेका विद्यार्थी नेताहरू रिहा भएका छन्। निर्वाचन समितिले प्रकाशन गरेको मतदाता नामावलीको विषयलाई लिएर विवाद हुँदा केही विद्यार्थीले शुक्रबार दिउँसो क्याम्पसको विद्यार्थी कल्याण तथा खेलकुद शाखामा आजगजनी गरेका थिए। उक्त घटनामा संलग्न रहेको आशंकामा प्रहरीले नेकपा एकीकृत समाजवादी निकटको अनेरास्ववियुका नेता सुजित गिरी, नेकपा एमाले निकट नेपाल खेलकुद महासंघ ठाकुर राम क्याम्पस इन्चार्ज मनिष चौहान र अनेरास्ववियु क्रान्तिकारीका विद्यार्थी नेता शिवम साहलाई नियन्त्रणमा लिएको थियो। प्रहरीले नियन्त्रणमा लिएका तीनै जना विद्यार्थी नेतालाई शुक्रबार नै साँझ रिहा गरेको हो। क्याम्पस प्रमुख डाक्टर उमेश चौरसियाले क्याम्पसको आन्तरिक विवाद आफैं सुल्झाउने भनेपछि तीनै जना विद्यार्थीलाई चौरसियाको जिम्मा लगाएर पठाइएको पर्साका प्रहरी प्रवक्ता प्रहरी नायब उपरीक्षक दिपक गिरिले बताए। निर्वाचन समितिले फागुन २१ मा प्रकाशन गरेको मतदाता नामावलीको विषयलाई लिएर भएको विवादका क्रममा विद्यार्थीहरुले शुक्रबार क्याम्पसको विद्यार्थी कल्याण तथा खेलकुद शाखामा आगजनी गरेका थिए।"
बैतडीमा गाउँपालिका उपाध्यक्षलाई कुटपिट गर्ने एक पक्राउ,"बैतडी : जिल्लाको पञ्चेश्वर गाउँपालिकाकी उपाध्यक्ष बिना भट्टमाथि कार्यकक्षमै कुटपिट गरिएको छ। पञ्चेश्वर३ का स्थानीय दीपक बहादुर चन्दले बिहीबार उपाध्यक्ष भट्टमाथि कार्यकक्षमै कुटपिट गरेका हुन्। कुटपिट गर्ने चन्दलाई शुक्रबार नियन्त्रणमा लिएको छ। उपाध्यक्ष भट्टले दिएको निवेदनका आधारमा चन्दलाई नियन्त्रणमा लिएको जिल्ला प्रहरी कार्यालय बैतडीका प्रवक्ता, प्रहरी निरीक्षक लोकराज जोशीले जानकारी दिए। उपाध्यक्ष भट्टले कायकक्षमै प्रवेशगरी लछारपछार गर्दै आफूमाथि फलामको प्लासले हिर्काएको र ज्यान मार्ने धम्कीसमेत दिएको हुनाले छानबिनका लागि गाउँपालिका राष्ट्रिय महासंघमा समेत निवेदन दिएकी छन्। विद्युतीकरणका विषयमा लिएर कुटपिट गरेको निवेदनमा खुलाएकी छन्।"
शनिबार दिउँसो देशका दुईवटा प्रदेशमा वर्षा हुने,काठमाडौं : शनिबार दिउँसो देशका दुईवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार कोशी र गण्डकी प्रदेशका पहाडी भूभागका एकदुई स्थानमा मेघगर्जनचट्याङसहित क्षणिक तथा हल्का वर्षाको सम्भावना छ। शनिबार राति देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहने महाशाखाले जनाएको छ।
जग्गाको कम मूल्यांकन गरी राजश्व छली गर्ने वडाअध्यक्ष विरुद्ध मुद्दा,काठमाडौं : जग्गाको कम मूल्यांकन गरी राजश्व छली गरेको अभियोगमा वडाअध्यक्ष विरुद्ध मुद्दा दाएर भएको छ। अख्तियार दुरुपयोग अनुसन्धान आयोगले पूर्वपश्चिम राजमार्गमा जोडिएको जग्गाको कम मूल्यांकन गरी राजश्व छली गरेको अभियोगमा हरिवन नगरपालिका१० सर्लाहीका वडाअध्यक्ष शम्भुप्रसाद मैनालीसमेत तीन जनाविरुद्ध शुक्रबार विशेष अदालतमा मुद्दा दायर गरेको हो। आयोगका सहायक प्रवक्ता देवीप्रसाद थपलियाका अनुसार राजमार्गसँग जोडिएको जग्गाको न्यूनतम मूल्यभन्दा कम राखी रजिष्ट्रेशन पास गरी हिनामिना गरेको अभियोगमा वडाअध्यक्ष मैनाली विरुद्ध नौ लाख ३६ हजार बराबरको बिगो दावी गर्दै मुद्दा दायर गरिएको हो। यस्तै आयोगले स्थानीय गौरीकुमारी र हिराकुमारी श्रेष्ठविरुद्ध पनि समान नौ लाख ३६ हजार बराबरको बिगो दावी गर्दै मुद्दा दायर गरेको छ। त्यस्तै आयोगले आजै सरकारी साक्षीका रुपमा पेश गरिएको बाबा कृष्णाराम पशुफार्म सप्तरीका सञ्चालक बेचन यादव मगरदैताविरुद्ध रु २१ हजार बराबरको बिगो दावी गर्दै मुद्दा दायर गरेको छ। विशेष अदालतमा गरेको बकपत्रमा अनुसन्धान हुँदा सरकारी साक्षीले बयानको क्रममा गलत बकपत्र गरेको पुष्टि भएकाले शुक्रबारै विशेष अअदालतमा मुद्दा दायर गरिएको आयोगले जनाएको छ।
ताप्लेजुङमा पोर्टेबल फायर पम्प को परीक्षण,"ताप्लेजुङ : पोर्टेबल फायर पम्प को ताप्लेजुङ सदरमुकाम फुङलिङमा शुक्रबार परीक्षण गरिएको छ। आगलागी नियन्त्रणका लागि उपयोगी हुने उक्त उपकरणको विरेन्द्रचोकमा रहेको पोखरीबाट पानी तानेर टोल टोलमा पुर्याएर फोहरा हानिएको थियो। राष्ट्रिय विपद् जोखिम न्यूनीकरण तथा व्यवस्थापन प्राधिकरणसँगको सहकार्यमा मेसिन र पाइप ल्याइएको नगरपालिका प्रमुख अमिर मादेनले जानकारी दिए। करिव १० लाखको लागतमा ल्याइएको सो उपकरणबाट सदरमुकामको विरेन्द्र चोकदेखि टुक्रे, माथिल्लो रोड, कोप्चे लगायतको क्षेत्रसम्म लगेर परीक्षण गरिएको थियो। परीक्षणका क्रममा विरेन्द्रचोकमा रहेको पोखरीको बाहिर पानी तान्ने पम्प राखिएको थियो। पोखरीको पानी पाइपवाट तानेर दोस्रो पाइपको मद्दतले सदरमुकाम पुर्याइयो। एक किलोमिटरसम्म पाइप टाँगेर हान्न सकिने भएकाले यो निकै उपयोगी हुने नगर प्रमुख मादेन बताउँछन। यसका लागि विभिन्न क्षेत्रमा पोखरीको भने आवश्यकता देखिएको उनले बताए। नगरपालिका प्रमुख अमिर मादेन, उपप्रमुख भिमादेवी ओझा लगायतका कर्मचारी, नेपाल प्रहरी, सशस्त्र प्रहरी परीक्षणमा सहभागी थिए। ताप्लेजुङ सदरमुकाम फुङलिङमा धेरै आगलागी हुने गरेको छ। आगलागी नियन्त्रणका लागि भिन्तुनामा पानीको पोखरी बनाइएको छ। यो नेपालमै पहिलो पटक आएको प्रविधि भएको गर प्रमुख मादेनले बताए। आगलागी नियन्त्रणका लागि नगरपालिकामा एउटा दमकल रहेको छ।"
बेनीजोमसोम सडक निर्माणमा गति लियो,जोमसोम : मुस्ताङ जोड्ने राष्ट्रिय गौरवको (बेनीजोमसोम) ७६ किमी सडकको निकै अप्ठ्यारो र जोखिमयुक्त स्थान काभ्रेभीरमा सडक धमाधम स्तरोन्नति भइरहेको छ। हिउँदयाममा ठप्प रहेको काभ्रेभीर सडकको काम अहिले आएर तीव्र गतिमा अघि बढाइएको हो। राष्ट्रिय गौरवका (बेनीजोमसोम)सडकको दोस्रो प्याकेज अन्तर्गत पर्ने काभ्रेभीर सडकखण्ड मुस्ताङ र म्याग्दीको सीमा क्षेत्रमा पर्दछ। कालिगण्डकी नदीदेखि करिव झन्डै २ सय मिटर अग्लो चट्टाने पहाड फोरेर काभ्रेभीर सडक खण्ड विस्तार गरिएको हो। २०६३ सालमा नेपाली सेनाले यो सडकको ट्र्याक खोलेको गरेको थियो। सो सडकलाई कालिगण्डकी करिडोर (बेनीजोमसोमकोरला) सडक आयोजनाले सडक स्तरोन्नति गरिहेको छ। काभ्रेभीर सडक खण्ड मुस्ताङ प्रवेश गर्ने सबैभन्दा बढी जोखिम युक्त सडक हो। यहाँ आयोजना करिव ६७ मिटर फराकिलो सडक विस्तार गर्दैछ। म्याग्दीको अन्नपूर्ण३ र मुस्ताङको थासाङ४ घाँसाबीचको दुरीमा करिव १६ सय मिटर चट्टान फोरेर सडक फराकिलो पारिँदै छ।सडक स्तरोन्नतिको काम २०७३ असारमा सुरु गरिएको हो। यहाँ हालसम्म ६५ प्रतिशत भौतिक प्रगती भएको आयोजना प्रमुख जगत प्रजापतीले जानकारी दिए। सोही निर्माण कम्पनीले जिम्मा लिएको कैकुकोवाङ सडकखण्डको काम पनि अन्तिम चरणमा रहेको आयोजना प्रमुख प्रजापतीले बताए।
रोजगारीका नाममा ठगी गर्ने चार जना पक्राउ,"झापा : नेपालीहरूलाई आकर्षण रोजगारीको नाममा ठगी गरी भारत लैजाने चार जनालाई प्रहरीले पक्राउ गरेको छ। पक्राउ पर्नेमा कैलाली लम्कीका कृष्ण देवकोटा, सङ्खुवासभाका मनिष कार्की, झापा कचनकवलका तीर्थ सिग्देल र सोही ठाउँका रोशन तामाङ रहेको जिल्ला प्रहरी कार्यालय झापाले जनाएको छ। प्रहरीले चारै जनालाई बिहीबार बेलुका भद्रपुर विमानस्थल नजिकैबाट पक्राउ गरेको हो। भारतको पश्चिम बंगालस्थित सिलिगुडीमा रहेको ओलाइभ मेनुफेक्चरिङ मार्केटिङ प्रालिमा आकर्षक सेवा सुविधासहित रोजगार पाइने भन्दै उनीहरूले सामाजिक सञ्जालमार्फत विज्ञापन गरी नेपाली युवायुवतीलाई भारत पुर्याउँदै आएका थिए। उनीहरूको प्रलोभनमा परी एक महिनाअघि भारतको सिलिगुडी पुगेर त्यहाँबाट भागेर आएका बिर्तामोड ३ की ज्योति राजवंशी र मोरङ बेलबारीका नवीन राजवंशीले आफूहरू ठगीमा परेको भन्दै प्रहरीमा उजुरी दिएको इलाका प्रहरी कार्यालय बिर्तामोडका डीएसपी सुरज कार्कीले जानकारी दिए। उजुरी दिने ज्योति र नवीन नाताले श्रीमान् श्रीमती हुन्। राजवंशी दम्पतीको सहयोगमा भद्रपुर नाकाबाट भारत लैजान लागेका बर्दियाकी लक्ष्मी चौधरी थारु, मकवानपुर हेटौंडा५ की सीता दराई र पर्सा गढी गाउँपालिकाका अजित तामाङलाई उद्धार गर्न सफल भएको डीएसपी कार्कीले बताए। ओलाइभ मेनुफेक्चरिङ मार्केटिङ प्रालिका सञ्चालकहरूले सीता दराईबाट २५ हजार, अजित तामाङबाट २६ हजार, ज्योति राजवंशीबाट २० हजार, नवीन राजवंशीबाट २० हजार, लक्ष्मी चौधरी थारुबाट २५ हजार रुपैयाँ लिएको पीडितहरूले बताएका छन्। आफूहरूलाई महिनाको २५ देखि ३० हजार भारु कमाई हुने प्रलोभन देखाएर लिएर गएको र तालिम शुल्क भन्दै सबैबाट रकम ठगी गरेको पीडित सीता दराईले अन्नपूर्णलाई बताइन्। गार्मेन्ट फ्याक्ट्रीको लुगा अनलाइन बिक्री गर्नुपर्छ भनेर आफूहरूलाई लिएर गएको दराईले बताइन्। तालिम भनेर आफूहरूलाई दिसा पिसाब गर्न जान नदिने, मोबाइल खोस्ने काम भयो, उनले भनिन् राम्रै कमाइ हुन्छ भनेर गइयो पछि बुझ्दै जाँदा आफूहरू ठगिएको थाहा भयो। उनी गत साता मात्र भारत गएकी थिइन्। त्यस्तै अर्को पीडित ज्योति राजवंशीले आफ्नो पैसा ठगेको र काम गरेको पैसा पनि नदिएको गुनासो पोखिन्। फेसबुकमा आकर्षण विज्ञापन हेरेर गएको बताउँदै उनले भनिन्, अरूजस्तै हामी श्रीमान् श्रीमती पनि ठगीमा पर्यौं। पक्राउ पर्नेहरू नेपालका एजेन्ट भएको र उनीहरूको मुख्य नाइके भारतीय नागरिक राहुल शाह भएको बताइएको छ। नेपालबाट जानेहरूलाई बन्धकजस्तै राखेर बिहान ११ देखि बेलुका ५ बजेसम्म तालिम दिने, पुरानोसँग नयाँहरूलाई बोल्न नदिने, मोबाइल खोस्नेजस्ता व्यवहार गरिएको पीडितहरूले भनाइ छ। त्यस कम्पनीमा अन्य धेरै नेपालीहरू रहेका छन्। सिलिगुडीको तपन मार्केटमा ५ वटा होस्टेलमा नेपालीहरूलाई राखिएको बताइएको छ। भारतीय प्रहरीको सहयोगमा ठगिएका र फसेका अन्य नेपालीहरूलाई पनि उद्धार गर्ने प्रयास भइरहेको डीएसपी कार्कीले बताए। घटनामा संलग्न अन्य व्यक्तिहरूको पनि खोजी कार्य जारी छ, उनले भने, पक्राउ परेकाहरूलाई ठगी सम्बन्धी कसुर मुद्दामा कारबाही अघि बढाउँछौँ।"
ब्राउन सुगरसहित युवती पक्राउ,"झापा : भित्री बस्त्रमा लुकाइछिपाई लागूऔषध ब्राउन सुगर नेपाल भित्राउने एक युवतीलाई सशस्त्र प्रहरीले पक्राउ गरेको छ। झापाको भद्रपुरगलगलिया नाकाबाट ब्राउन सुगर भित्राउने बिर्तामोड नगरपालिका१ स्थित हनुमानगर निवासी ३४ वर्षीया मञ्जु चापागाईंलाई पक्राउ गरिएको सशस्त्र प्रहरीले जनाएको छ। शुक्रबार बिहान साढे १० बजेको समयमा प्र१०१०१३ नम्बरको स्कुटर चढेर भारतबाट नेपालतर्फ आइरहेको उनलाई मेची पुल सीमामा तैनाथ सशस्त्र प्रहरीले शङ्का लागि चेकजाँच गर्दा उनले लगाएको भित्री वस्त्रबाट १९ ग्राम ५८० मिलिग्राम ब्राउन सुगर फेला परेको थियो। सशस्त्र प्रहरी बल नेपाल बोर्डर आउट पोस्ट भद्रपुरका इन्स्पेक्टर रामकुमार घिमिरे नेतृत्वको टोलीले उनलाई ब्राउन सुगर, नेपाली ५ हजार ७५ रुपैयाँ र ७ सय ९९ भारतीय रुपैयाँसहित पक्राउ गरी आवश्यक कारबाहीका लागि वडा प्रहरी कार्यालय भद्रपुर बुझाइसकेको जनाइएको छ।"
प्राधिकरणले रोक्यो श्री एयरलाइन्सको उडान,"प्राविधिकले जाँचपछि मात्रै उडान गर्न दिने निर्णय गरिएको क्यानका प्रवक्ता जगन्नाथ निरौलाले जानकारी दिए। उनले बिगतमा श्री एयरलाइन्सका प्राविधिकले सुरक्षा जाँच गर्दा प्राविधिक त्रुटि पाइएकाले अब क्यानको जाँचपछि मात्रै जहाज उडान गर्न दिने निर्णय भएको बताए। काठमाडौं : नेपाल नागरिक उड्डयन प्राधिकरण (क्यान)ले श्री एयरलाइन्सको जहाजको इन्जिन सुरक्षा जाँचपछि मात्रै उडान गर्न निर्देशन दिएको छ । क्यानले उक्त एयरलाइन्सलाई जहाजको इन्जिन सुरक्षा जाँच नसकिएसम्म उडान नगर्न निर्देशन दिएको हो । प्राविधिकले जाँचपछि मात्रै उडान गर्न दिने निर्णय गरिएको क्यानका प्रवक्ता जगन्नाथ निरौलाले जानकारी दिए। उनले बिगतमा श्री एयरलाइन्सका प्राविधिकले सुरक्षा जाँच गर्दा प्राविधिक त्रुटि पाइएकाले अब क्यानको जाँचपछि मात्रै जहाज उडान गर्न दिने निर्णय भएको बताए। 'क्यानका प्राविधिकले जहाजको इन्जिन जाँच गरेर ठिक छ भने मात्र उडान भर्न पाउँछन्, बिगतमा श्रीकै प्राविधिकले जाँच गरेपछि उडान भर्ने गरेकाले समस्या देखियो । बिहीबारको घटनापछि जहाज निलम्बनमा छ', प्रवक्ता निरौलाले भने । प्राधिकरणको यो निर्णयपछि श्री एयरलाइन्सका जहाजले कुनै पनि उडान गर्न पाउने छैनन् । श्री एयरलाइन्सका व्यवस्थापक अनिल मानन्धरका अनुसार क्यानले ढिलो निर्णय दिएकाले यात्रुलाई समयमै खबर गर्न नपाउँदा मर्कामा परेका बताए। आजका लागि १४ उडान निर्धारण गरिएकामा हालसम्म तीन उडान रद्द भइसकेका छन् । प्राविधिक जाँचपछि दिउँसोसम्म बाँकी उडान भर्ने सम्भावना रहेको उनले बताए। व्यवस्थापक मानन्धरले भने, 'क्यानको निर्णयबारे हामीलाई आज बिहान साढे सात बजेमात्र जानकारी भयो, बिहीबार साँझसम्म खबर पाएको भए यात्रु व्यवस्थापनमा सहज हुने थियो ।' बिहीबार काठमाडौँबाट भैरहवाका लागि उडान भरेको जहाजको इन्जिनमा आगो लागेको सङ्केत देखिएपछि उक्त जहाजलाई पुनः त्रिभुवन अन्तर्राष्ट्रिय विमानस्थलमै फर्काएर सुरक्षित अवतरण गरिएको थियो । श्री एयरलाइन्सका सानाठूला गरी आठ जहाज छन् । तीमध्ये चारवटा मात्रै सञ्चालनमा छन् । रासस"
चौपाया तस्करी गरेको आरोपमा पक्राउ,महोत्तरी : अवैध रुपमा भारततर्फ लैजाँदै गरेको अवस्थामा महोत्तरी प्रहरीले २५ वटा पशुसहित १ जनालाई पक्राउ गरिएको छ । जिल्ला प्रहरी कार्यालय महोत्तरीका अनुसार नेपालबाट भारतर्फ लैजाँदै गरेको अवस्थामा २३ वटा गाई र २ वटा गोरुसहित १ जनालाई पक्राउ गरिएको हो । पक्राउ पर्नेमा सम्सी गाउँपालिका २ का ४५ वर्षीय शेष इजराइल रहेको जिल्ला प्रहरी कार्यालय महोत्तरीका प्रहरी निरीक्षक सरोज राईले जानकारी दिए । पक्राउ परेका इजरायल प्रहरी नियन्त्रणमा रहेका छन् भने पशु चौपायालाई जलेश्वर भन्सार कार्यालय मलिवारा पठाइएको प्रहरी निरीक्षक राईले जानकारी दिए ।
सुक्खा पहिरोमा परी बागलुङमा एक जनाको मृत्यु,बागलुङ : बागलुङको बरेङमा सुक्खा पहिरोले पुरिएर एक जनाको मृत्यु भएको छ। जिल्लाको बरेङ गाउँपालिका२ हुग्दिशिर सक्नेरीमा पहिरोमा परेर निसीखोला गाउँपालिका६ का ४२ वर्षीय शुकलाल विकको मृत्यु भएको हो। पेरिबाङबरेङ उर्लेनी मोटर बाटो बिस्तारका क्रममा काम गर्दै गर्दा माथिबाट एक्कासि झरेको सुक्खा पहिरोमा विकको ज्यान गएको प्रहरीले जनाएको छ। शुक्रबार दिउँसो पौने १ बजे पहिरोमा परेर गम्भीर घाइते भएका विकलाई उपचारका लागि सदरमुकाम बागलुङतर्फ रिफर गरिएकामा उनको बाटैमा ज्यान गएको विकका आफन्त तुलबहादुर बुढाले बताए।
विद्यार्थी संगठनले लगाए क्याम्पसमा ताला,"बागलुङ : धवलागिरी बहुमुखी क्याम्पसमा तालाबन्दी गरिएको छ। स्वतन्त्र विद्यार्थी युनियन (स्ववियू)को चुनाव नजिकिँदै गर्दा निर्वाचनको वातावरण बिथोलिएको र फर्जी परिचयपत्र भेटिएको भन्दै विद्यार्थी संगठनहरूले बिहीबार साँझ क्याम्पसमा तालाबन्दी गरेका हुन्। अनेरास्ववियू धौलागिरी बहुमुखी क्याम्पसका इकाई अध्यक्ष अनिल शर्मा, अखिल क्रान्तिकारीका धवलागिरि बुहुमुखी क्याम्पसका इकाइ अध्यक्ष अनिल शर्मा, अखिल क्रान्तिकारीका धवलागिरी बुहुमुखी क्याम्पसको इकाइ अध्यक्ष खिमानन्द कँडेल विकास, अखिल क्रान्तिकारी बहुमतका धवलागिरि बहुमुखी क्याम्पसका इकाइ अध्यक्ष दिवश खड्का, अखिल क्रान्तिकारीका धवलागिरि बहुमुखी क्याम्पस इकाइ अध्यक्ष सुदन विक विप्लव र अखिल संयुक्त प्यानलका प्रविण सापकोटाले विद्यार्थीको फर्जी परिचयपत्र भेटिएको र निर्वाचनको बेला कतिपय प्राध्यापक र कर्मचारीहरूले निर्वाचनलाई प्रभाव पार्ने गरी अवांछित गतिविधिहरूमा संलग्न भएको वक्तव्य निकालेर तालाबन्दी गरेका छन्। विद्यार्थी संगठनहरूले स्ववियू निर्वाचन घोषणापछि क्याम्पस प्रशासनले भर्ना गरेका नयाँ विद्यार्थीहरूका विषयमा छानबिन गर्न एक वक्तव्यमार्फत माग गरेका छन्। स्ववियूको निर्वाचन निष्पक्ष र शान्तिपूर्ण ढंगले सम्पन्न गर्नका लागि क्याम्पस प्रशासनले फर्जी परिचयपत्रको छानबिन गरी असम्बन्धित विद्यार्थीहरूलाई मतदाता सूचीबाट हटाउनुपर्ने र क्याम्पस प्रशासनले निर्वाचन प्रयोजन लागि सहायक क्याम्पस प्रमुखको एकल हस्ताक्षर भएको अस्थायी परिचयपत्र जारी गर्नुपर्ने विद्यार्थी नेताहरूले बताए। विद्यार्थी संगठनहरूले राखेका मागका विषयमा भोलि बैठक बसी समाधान खोजिने, निर्वाचन शान्तिपूर्ण ढंगले सम्पन्न गर्ने कार्यक्रम रहेको र यसको लागि सबैको सहयोग आवश्यक भएको क्याम्पस प्रमुख डा रामप्रसाद उपाध्यायले बताए।"
पाँच वर्षभित्र प्रत्येक घरमा खानेपानीको धारा पुर्याइने,"जाजरकोट : बारेकोट गाउँपालिकाले पाँच वर्षभित्र प्रत्येक घरमा खानेपानीको धारा पुर्याउने उद्देश्यका साथ कामको सुरु गरेको छ। सबैलाई सफा खानेपानी पिउने उपलब्ध गराउने उद्देश्यसहित कामको थालनी भएको गाउँपालिकाका अध्यक्ष वीरबहादुर गिरीले बताए। गाउँपालिकाले वडा नम्बर १, २ र ३ बाट कामको सुरुआत गरेको उनको भनाइ छ। यी वडामा हेल्पिटास नेपाल, गाउँपालिका र पहाडी क्षेत्र विकास अभियानको सामाजिक परिचालनमा चार सय ३१ घरधुरीमा चालु आर्थिक वर्षभित्र खानेपानीको धारा जडान गर्ने लक्ष्य लिइएको छ। यो कार्यक्रम खारी, बयाल, बूढागाउँ, सिल्पाचौर, तलिआग्र, लिम्सामा लक्षित छ। कुल दुई करोड २९ लाख ५९ हजार दुई सय ७८ लागतमा योजना सञ्चालन गरिएको हो। त्यस्तै बारेकोट२ का ध्यारगाउँ, गैरागाउँ, कुनाउटा, रोकायगाउँका १२८ घरधुरीमा धारा जडानका लागि ८० लाख बजेट बिनियोजन गरिएको छ। वर्षौंदेखि खानेपानीको अभावमा समस्य भोग्दै आएका यहाँका सर्वसाधारण घरमै खानेपानीको धारा जडान हुन थालेपछि खुसी भएको बारेकोट२ का स्थानीय पदम रोकायले बताए। गाउँपालिकाको सहकार्यमा सबै वडामा खानेपानी पुर्याउनका लागि आफूहरु लागिपरेको परिचालनको क्षेत्रमा काम गरिरहेको पहाडी क्षेत्र विकास अभियानका प्रदीपजङ शाहको भनाइ छ। हाल गाउँपालिकाले जलउपयोग योजना निर्माण गरिरहेको छ। जनसङ्ख्या वृद्धि, पानीको बहुउपयोग, स्रोतको अभाव, जलवायु परिवर्तनलगायत कारणले सीमित पानीको स्रोतले मानिसको आवश्यकता परिपूर्ति गर्नुपर्ने अवस्था रहेकाले गुरुयोजना निर्माण गर्न लागिएको गाउँपालिका अध्यक्ष गिरीको भनाइ छ। पानीलाई आवश्यकताका आधारमा प्राथमिकता निर्धारण गरी पानीलाई कसरी उपयोग गर्ने भन्ने विषयमा बृहत् योजना बनाएर कार्यान्वयन गर्दै लैजाने उनको भनाइ छ। यसले पानीको सही सदुपयोग गर्दै पानीसँग सम्बन्धित विवाद पनि समाधान हुने उनको विश्वास छ। जलउपयोग गुरुयोजना जलस्रोतको एकीकृत विकासका लागि स्थानीय समुदायले सहभागितामूलक र समावेशी पद्धति अपनाएर जलस्रोतको योजना तर्जुमा र व्यवस्थापन गर्ने प्रक्रिया हो। यो प्रक्रियाले गाउँपालिकाभित्र भएका प्रयोग हुनसक्ने सम्भावित पानीका स्रोतको लेखाजोखा गर्नेछ। पानीका मूल अहिले के प्रयोजनका लागि प्रयोग भइरहेका छन् ? आगामी दिनमा ती पानीको मुहानलाई के काममा प्रयोग गर्न सकिन्छ ? यसको पनि समुदायकै सहभागितामा लेखाजोखा गरिने भएकाले बारेकोट गाउँपालिकाभित्र यसको सबै अध्ययन हुने अध्यक्ष गिरीले बताए। जलउपयोग गुरुयोजना तयार भएपछि गाउँपालिकाको नेतृत्व लिएर सरकारी तथा गैरसरकारी निकायको समन्वयमा पानीसम्बन्धी विभिन्न आयोजनाको कार्यान्वयन गर्न थप सहज हुने विश्वास लिइएको छ। रासस"
ए डिभिजन लिग: थ्री स्टारको जितमा मार्टिन्सको दुई गोल,काठमाडौं: अजयी मार्टिन्सको दुई गोलप्रेरित थ्री स्टार क्लबले सहिद स्मारक ए डिभिजन लिगमा शुक्रबार खुमलटार फुटबल क्लबलाई २० गोलको नतिजामा पराजित गरेको छ। सातदोबाटोस्थित एन्फा कम्प्लेक्समा भएको खेलमा थ्री स्टारलाई कठिन चुनौती दिए पनि खुमलटार फिनिसिङमा चुक्दा लगातार दोस्रो खेलमा पराजित भयो। लकेन लिम्बुले दिएको पासलाई पेनाल्टी एरिया भित्र नियन्त्रणमा लिएर मार्टिन्सले ५४औं मिनेटमा पहिलो गोल गरेका थिए। वान् भर्सेज वान्मा मार्टिन्सको सटिक प्रहार सोझै गोलमा परिणत भएको थियो। निर्धारित ९० मिनेटको खेल सकिन सात मिनेट बाँकी रहँदा मार्टिन्सले पुनः गोल गर्दै थ्री स्टारको पहिलो जित सुनिश्चित गरे। खुमलटारका डिफेन्डर पदम भट्टराईलाई बिट् गर्दै मार्टिन्सले पेनाल्टी एरिया अगाडिबाट शानदार गोल गरेका थिए। जितसँगै थ्री स्टारले तीन खेलबाट चार अंक जोडेको छ। पहिलो खेलमा एपीएपफसँग २० ले पराजित भएको थ्री स्टार दोस्रो खेलमा फ्रेन्ड्स क्लबसँग ३३ गोलको बराबरीमा अल्झिएको थियो। पहिलो खेलमा फ्रेन्ड्स क्लबलाई १० ले पराजित गरेको खुमलटार दोस्रो खेलमा चर्च ब्वाइज युनाइटेडसँग २१ गोलको नतिजामा पराजित भएको थियो। आजै हुने दोस्रो खेलमा चर्च ब्वाइज र हिमालयन शेर्पा क्लब आमनेसामने हुनेछन्।
अवैध लागूऔषधसहित ९ जना पक्राउ,"प्रहरीले उनीहरुमाथि आवश्यक अनुसन्धान गरिरहेको छ। काठमाडौं : नेपाल प्रहरीले विभिन्न स्थानबाट अवैध लागूऔषधसहित नौ जना पक्राउ गरेको छ। काठमाडौं महानगरपालिका४ सुकेधारा टोयटा पार्कबाट अवैध लागूऔषध खैरो हेरोइन जस्तो देखिने पदार्थ करिब १६ ग्रामसहित २ जनालाई बिहीबार दिउँसो प्रहरीले पक्राउ गरेको हो। पक्राउ पर्नेहरुमा धनुषा धनुषाधाम नगरपालिका६ हरिपुर घर भई काठमाडौं आलोकनगर बस्ने २१ वर्षीय सन्तोष राज महतो र सोही ठाउँ बस्ने २१ वर्षीय नितेश महतो रहेका छन्। प्रहरी वृत्त महाराजगंजबाट खटिएको प्रहरीले उनीहरूलाई उक्त पदार्थसहित फेला पारी पक्राउ गरेको हो। यसैगरी नागार्जुन नगरपालिका५ छक्डोल बस्ने ३७ वर्षीय हरि पुतुवारलाई अवैध लागूऔषध गाँजा जस्तो देखिने पदार्थ करिब १० किलोग्रामसहित बिहीबार राति प्रहरीले पक्राउ गरेको छ। उनको घरमा गाँजा विक्री भइरहेको भन्ने सूचनाको आधारमा प्रहरी वृत्त स्वयम्भूबाट खटिएको प्रहरीले उनले ड्रममा राखी टहरोमा गाडेको अवस्थामा उक्त गाँजा फेला पारी उनलाई पक्राउ गरेको हो। कैलालीको धनगढी उपमहानगरपालिका९ बङग्राकटानबाट अवैध लागूऔषध ब्राउनसुगर २ सय २० मिलिग्रामसहित सोही उपमहानगरपालिका८ धनगढी गाउँ बस्ने २८ वर्षीय उमेश रानालाई बिहीबार साँझ प्रहरीले पक्राउ गरेको छ। अस्थाई प्रहरी पोष्ट जुगेडा र र बीओपी बङग्राकटानबाट संयुक्त रुपमा खटिएको प्रहरीले जाँच गर्ने क्रममा उक्त ब्राउनसुगरसहित फेला पारी उनलाई पक्राउ गरेको हो। झापाको बिर्तामोड नगरपालिका२ बस्ने २० वर्षीय विश्वास संग्रौला, सोही नगरपालिका४ बस्ने २० वर्षीय अभिषेक शर्मा र सोही नगरपालिका८ बस्ने २० वर्षीया अनिशा मण्डललाई अवैध लागूऔषध ब्राउनसुगर जस्तो देखिने पदार्थ ८ ग्राम, नगद ११ हजार ६ सय रुपैयाँ र डिजिटल तराजु १ थानसहित बिहीबार दिउँसो प्रहरीले पक्राउ गरेको छ। लागूऔषध नियन्त्रण ब्यूरो काँकडभिट्टाबाट खटिएको प्रहरीले जाँच गर्ने क्रममा उक्त लागूऔषधसहित फेला पारी उनीहरूलाई पक्राउ गरेको हो। सुनसरीको दुहबी नगरपालिका५ फुटबल चोकबाट अवैध लागूऔषध खैरो हेरोइन ८ ग्राम ७ मिलिग्रामसहित २ जनालाई बिहीबार दिउँसो प्रहरीले पक्राउ गरेको छ। पक्राउ पर्नेहरूमा झापा कमल गाउँपालिका३ बस्ने २७ वर्षीय अर्जुन सुब्बा र शिवसताक्षी नगरपालिका८ बस्ने २१ वर्षीय मुकेश चौधरी रहेका छन्। सिआरभी दुहबीबाट खटिएको प्रहरीले बिराटनगरबाट ईटहरीतर्फ आउँदै गरेको मे११ प ६१७८ नम्बरको स्कुटरलाई जाँच गर्ने क्रममा उक्त खैरो हेरोइनसहित स्कुटर चालक अर्जुन र स्कुटरमा सवार मुकेशलाई पक्राउ गरेको हो। प्रहरीले उनीहरुमाथि आवश्यक अनुसन्धान गरिरहेको छ।"
अमरगढीलाई आगो नियन्त्रण तथा उद्धार सामग्री हस्तान्तरण,"डडेल्धुरा : अमरगढी नगरपालिकालाई आगो नियन्त्रा तथा खोज र उद्धारमा काम लाग्ने सामग्री दिइएको छ । करिब ३० लाख पर्ने आगो नियन्त्रण र खोज तथा उद्धारका लागि आवश्यक सामग्री हस्तान्तरण गरिएको हो । जिल्लाकै परशुराम नगरपालिका र आलिताल गाउँपालिका बाढी पहिरोको जोखिम स्थानीय तह हुन् । जिल्ला सदरमुकाम समेत रहेको अमरगढी नगरपालिकाका ५ र ७ नं वडालाई बढी भूकम्पीय जोखिम वडा हुन् । अमरगढी नगरपालिकालाई २७ प्रकारका आगो नियन्त्रण गर्न आवश्यक सेफ्टि उपकरण र अमरगढी कै वडा नं ५ र ७ लाई खोज तथा उद्दारमा आवश्यक पर्ने ४५ प्रकारका सामग्रीहरु उपलब्ध गराइएको छ । अमरगढी नगरपालिका वडा नं ५ र ७ मा सञ्चालित युएसआइडीको सुपर परियोजनाले २९ लाख ७५ हजार रुपैयाँ बराबर पर्ने आगो नियन्त्रक र खोज तथा उद्दारका सामग्री उपलब्ध गराएको हो । विपतका बेला आवश्यक पर्ने २७ प्रकारका खोज तथा उद्धारमा काम लाग्ने सामग्री दिइएको हो । भूकम्पीय जोखिममा रहेको जिल्ला सदरमुकामको अमरगढी नगरपालिकालाई आगो नियन्त्रण र खोज तथा उद्दारका लागि आवश्यक सामग्री उपलब्ध हस्तान्तरण गरिएको छ । आगो नियन्त्रणका लागि फायर फाइटिङ्ग सुट, हेल्मेट, बुट, टर्च, अक्सिजन मास्क, सेफ्टी ग्लास, सिँढी, फायर स्ट्रिङ्गरिसर्ट, फायर बल, फायल ब्ल्यांकेट, फयर रेक्स्यु रुफ, दमकलका लागि आवश्यक पाईप, नुजल लगायतका सामग्री १७ लाख ७५ हजार रुपैयाँमा अमरगढी नगरपालिकालाई उपलब्ध गराएको युएसआईडीका सुदूरपश्चिम संयोजक प्रगती भट्टराईले जानकारी दिइन् । यस्तै प्रारम्भिक खोज उद्दारका लागि गैडी, बेल्चा, घन, सब्बल, मिप्याड, सेफ्टि बेल्ड, क्याबिना, थ्रोब्याग, बोकेट, ईलेक्ट्रिक आरी, डोरी, हेल्मेट, ग्लोब्ज, बुट, स्टेचर लगायत प्राथमिक उपचारका गरि लागि १२ लाख रुपँयाँ लागतका सामग्री वडा कार्यालयलाई उपलब्ध गराइएको रुडुक डडेल्धुराद्धारा संचालित सहरी विपद तथा भूकम्पीय पूर्वतयारी परियोजना (सुपर) ले जनाएको छ । परियोजनाले दुईवटै वडामा चार सयको संख्यामा प्रकोप उद्धार स्वयम् सेवक समेत तयार गरेको बताएको छ। समुदायका युवाहरूलाई प्राथमिक उपचार, खोज तथा उद्दारको तालिम सञ्चालन गरी स्वयम् सेवकहरु बनाएको रुडुक डडेल्धुराका कार्यकारी निर्देशक अमर बहादुर साउदले जानकारी दिए । भूकम्पीय जोखिम,व्यवस्थापन, आगो नियन्त्रण, विपद जोखिम र व्यवस्थापनबारे समुदायमा समेत परियोजनाले सचेतनाका कार्यक्रम पनि गर्दै आएको छ । सिंगो नेपाल नै भूकम्पीय जोखिममा रहेकाले अमरगढी नगरपालिका समेत अछुतो नरहने भएकाले आगो नियन्त्रण र खोज तथा उद्दारम काम लाग्ने सामग्री उपलब्ध गराउँदा विपदका बेला निकै राहात पुग्ने अमरगढी नगर प्रमुख डिल्लीराज जोशीले बताए । विपदका बेला खरिद गर्दा समेत आवश्यक सामग्री नपाउने अवस्थामा परियोजनाले आगो नियन्त्रण र खोज तथा उद्दारका सामग्री उपलब्ध गराउनु सरहानीय कार्य भएको बताए । विपदका बेला नेपाली सेना,प्रहरी घटना स्थल पुग्दा स्थानीय स्तरमा बनाइएका स्वयं सेवकहरू विपद व्यवस्थापनमा खटिदा उद्धार गर्नमा सहज हुने जनाइएको छ । खतरा जति बेला पनि हुनसक्छ । यसलाई न्युनिकरण गर्न र क्षतिबाट जोगाउन यस किसिमका सामाजिक कार्यहरूले ठूलो राहात हुन प्रमुख जिल्ला अधिकारी बताउँछन् । स्थानीय तह,गैर सरकारी संस्थालगायत जिल्ला विपद व्यवस्थापन समितिसँग भएका विपद व्यवस्थापन सामग्रीहरूको लेखाजोखा राखी तयारी अवस्थामा रहनुपर्ने प्रमुख जिल्ला अधिकारी एवम् जिल्ला विपद व्यवस्थापन समिति संयोजक विश्वराज न्यौपानेले बताए ।"
विवाह गर्न वडाको स्वीकृति अनिवार्य,"वडाध्यक्ष दीपेन्द्र ओलीले वडामा कानुनविपरीत हुने बालविवाह निषेध गरिसकेको बताए। फागुन १२ गते बसेको वडा समितिको बैठकले वडाभित्र वैवाहिक कार्य गर्नुपर्ने भएमा त्यसपूर्व नै वडा कार्यालयबाट अनुमतिपत्र लिएर मात्र विवाह गर्न पाइने गरी निर्णय गरेका छौं, वडाध्यक्ष ओलीले भने। दैलेख : दैलेखको गुराँस गाउँपालिका८ ले बालविवाह रोकथाम अभियान स्वरूप वडाले वडा कार्यालयबाट अनुमतिपत्र लिएर मात्र विवाह गर्न पाउने प्रावधान ल्याएको छ। वडाध्यक्ष दीपेन्द्र ओलीले वडामा कानुनविपरीत हुने बालविवाह निषेध गरिसकेको बताए। फागुन १२ गते बसेको वडा समितिको बैठकले वडाभित्र वैवाहिक कार्य गर्नुपर्ने भएमा त्यसपूर्व नै वडा कार्यालयबाट अनुमतिपत्र लिएर मात्र विवाह गर्न पाइने गरी निर्णय गरेका छौं, वडाध्यक्ष ओलीले भने। स्थानीय तहमा बालअधिकार सुनिश्चित गर्न दैलेखको गुराँस गाउँपालिका८ बालमैत्री वडा घोषणा भइसकेको छ। वडालाई गत मंसिर अन्तिम साता बाल श्रममुक्त, हिंसारहित, बालविवाह निषेधित तथा बालमैत्री स्थानीय शासनयुक्त वडा घोषणा गरिएको थियो। घोषणासँगै यो वडा जिल्लाकै तेस्रो बालमैत्री वडा बन्यो। बालमैत्री स्थानीय शासनयुक्तसँगै बालविवाह निषेधित वडा घोषणा गरेको तीन महिनापछि सो नियम लागू गरेको हो। वडासमितिको निर्णयअनुसार वडा कार्यालयले सार्वजनिक सूचना जारी गरेको वडाध्यक्ष ओलीले बताए। वडाले ३५ दिनभित्र गर्नुपर्ने विवाह दर्ता गर्न आउँदा विवाह गर्न वडा कार्यालयबाट जारी गरिएको अनुमतिपत्र अनिवार्य रूपमा लिएर आउनसमेत भनेको छ। वडाध्यक्ष ओलीले बालविवाह न्यूनीकरण गर्ने उद्देश्यले यो नियम लागू गरिएको दाबी गरेका छन्। यो नियम लागू भएसँगै बालविवाह न्यूनीकरण र नागरिकलाई समयमै विवाह दर्ता गर्नसमेत प्रेरित गर्नेछ। ओलीले भने। बालविवाह अन्त्यको अभियानमा जुटेका संघसंस्था, अभियान्ता तथा सरकारी निकायहरूले सकारात्मक प्रयास भन्दै वडाले यो नियमका लागि धन्यवाद दिएका छन्। बालविवाह रोकथामको प्रयास स्वरूप जिल्लाका सबै वडाले यस्तै नियम लागू गर्न सके बालविवाह पूर्ण रूपमा अन्त्य हुने अधिकारकर्मी सुनिता चन्द बताउँछिन्। बालविवाह, अनमेल विवाहलगायतका गैरकानुनी र अप्राकृतिक विवाह रोक्न विवाह गर्दा सिफारिस लिनुपर्ने प्रावधान राखिनु सिर्जनशील काम भएको सामाजिक विकास मन्त्रालयको शैक्षिक विकास महाशाखाका अधिकृत बलवीर सुनारले बताए।"
तेरमी पर्व मनाउँदैमार्फाली थकाली समुदाय,"जोमसोम : मुस्ताङको मार्फामा बसोबास गर्ने थकाली समुदायहरूको महान् पर्व तेरमी गत बुधबारदेखि मुस्ताङमा जारी छ। मार्फाली थकाली समुदायले यो पर्व एक सातासम्म मनाउँछन्। थकाली समुदायअन्तर्गत थाकखोला क्षेत्रमा बसोबास गर्ने र अन्य थकाली समुदायले पनि तोरन्ल र त्युङ्ला पर्व हर्षउल्लासका साथ मनाउँछन्। तेरमी, तोरन्ल र त्युङ्ला पर्वको शाब्दिक अर्थ एउटै भए पनि मनाउने तरिका र विधि केही फरक पाइन्छ। जन्मथलो मार्फामा यो समुदायले बर्सेनि तेरमी पर्वलाई विशेष महत्वका साथ मनाउँदै आइरहेको पाइन्छ। फागु पूर्णिमाको समयमा मनाइने यो पर्व मनाइन्छ। तेरको अर्थ शुभ र मी को अर्थ सम्भ, काल र क्षण भन्ने बुझिन्छ। सारमा यो पर्व शुभ दिन, शुभ महिना, शुभ काल र क्षणको आगमन हुँदा मनाउने चलन रहेको मार्फाका स्थानीय दीपक लालचनले बताए। थकालीको तोरन्ल पर्व जस्तै मार्फाली थकाली समुदायको पर्व तेरमी बसन्त ऋतुको आगमनसँगै हर्षोल्लासमय वातावरणमा मनाइन्छ। यो पर्वको मुख्य विशेषता दिवंगत पित्तृलाई सम्झिएर पूजा गर्नु हो। थकाली समुदायका महिलाले मध्यरातमा उठेर तीन दिनसम्म पित्तृलाई चोखो पानी तथा खानेकुरा चढाउँछन्। यसरी पूजा गर्दा पित्तृको उद्धार भई आर्शिवाद दिने जनविश्वास छ। यसो त मार्फाली समुदायले पर्व आउन केही दिनअघिबाटै आफ्नो घर आँगन चिटिक्क सिंगार्छन्। घरका पुराना भाँडावर्तन सफा गरी टिलिक्क टल्काएर सजाउँछन्। पर्वमा छोरीज्वाइँ, भान्जाभान्जी र आफन्तलाई बोलाएर तेरमी पर्व मनाउँछन्। मिठो खाने, राम्रो लगाउने, तारा खेल्ने, सांस्कृतिक परम्पराअनुसार कर्म गरिन्छ।"
अन्तर्राष्ट्रिय उडान गर्ने महिला पाइलट र खेलाडी सम्मानित,"मुगु : पहिलो पटक अन्तर्राष्ट्रिय उडान गर्ने महिला चालक र श्रीलंकामा सम्पन्न एसियन सितोरियो कराते च्याम्पियनसिपमा रजत पदक विजेता खेलाडी सम्मानित भएका छन्। पाइलट र खेलाडीलाई कर्णाली प्रदेश सरकारको उद्योग, पर्यटन वन तथा वातावरण मन्त्री जीत बहादुर मल्ल तथा पूर्व प्रतिनिधि सभा सदस्य राज बहादुर बुढाले सम्मान गरे। महिला चालक भावना गिरी पन्त, सिर्जना रावत तथा खेलाडी ऐटन कुमार मल्ललाई सम्मान गरिएको मन्त्रीको सचिवालयले जनाएको छ।"
पत्रकार चौधरीमाथि आक्रमण गर्ने समूह अझै फरार,"काठमाडौं : महोत्तरीका पत्रकार नवीन चौधरीमाथि सांघातिक हमला गरी फरार रहेको समूहलाई प्रहरीले अझै पक्रिन सकेको छैन। प्रहरीले आपराधिक समूहलाई पक्राउ गर्न टोली परिचालन गरेपनि उनीहरूलाई पक्रिन नसकेको हो। बुधबार जलेश्वर नगरपालिका५ चौरियास्थित सीमा नाका नजिकै पत्रकार चौधरीमाथि भारतीय समूहले आक्रमण गरेका थिए। कुटाइले ढलेर बेहोस भएका उनको काठमाडौंस्थित राष्ट्रिय ट्रमा सेन्टरमा उपचार भइरहेको छ। उनको अवस्था सुधारोन्मुख छ। अपराधी समूहले उनको टाउकोमा सीसीको बोतल प्रहार गरी बेहोस बनाएर भारततिर भागेका थिए। एपीवान महोत्तरीको संवाददाता समेत रहेका चौधरीले सीमामा हुने तस्करी, अपराधी घटनाहरूको निरन्तर समाचार लेख्दै आएका छन्। फागु पर्वको मौका छोपेर उनीमाथि समाचार लेखेकै कारण तस्कर समूहले सांघातिक आक्रमण गराएको हुन सक्ने नेपाल पत्रकार महासंघ मधेस प्रदेशका अध्यक्ष राजेश कर्णले बताए। उनले भने, एक दशकअघि होलीकै माहौलमा जनकपुरमा सञ्चार उदमी अरुण सिंघानीयाको हत्या भयो। आफ्ना विरुद्ध समाचार लेखेकै कारण अपराधी मनोवृत्तिका मान्छे वा समूहले होलीको माहौलमा सञ्चारकर्मीहरूको ज्यानसम्म लिएको घट्नाहरू छन्, अध्यक्ष कर्णले भने, सीमा क्षेत्रमा तस्करी हुन्छ। त्यस बिरुद्ध पत्रकारहरूले समाचार लेख्छन्। तस्करहरूले पत्रकारहरूलाई निशाना बनाउने गरेको छ। त्यसैले पत्रकार चौधरीमाथि त्यस्ता समूहले आक्रमण गरेको वा गराएको हुन सक्ने भन्दै उनले थपे, सांघातिक आक्रमणको घटनालाई प्रहरीले फरकफरक कोणबाट अनुसन्धान गर्नु पर्छ। फरार रहेकाहरूको खोजी भइरहेको जिल्ला प्रहरी कार्यालय महोत्तरीका एसपी प्रकाश मल्लले जानकारी दिए। घटना भएकै दिन गाउँलेहरूले भारतको मधुवनीका संजीत मण्डललाई पक्राउ गरेर बुझाएका थिए। घटनामा संलग्नहरूको दुई वटा मोटरसाइकल पनि प्रहरीले नियन्त्रणमा राखेको छ। घटनामा सलग्नहरूको पहिचान भयो। उनीहरूको खोजी भइरहेको छ, एसपी मल्ले भने। पत्रकार चौधरीमाथि अन्य कारणले पनि आक्रमण भएको हुनसक्ने महोत्तरीका साहयक सीडीओ उपेन्द्र न्यौपाने बताए। मदिरा खाएरै उनीहरूले आक्रमण गर्यो कि अन्य कारणले ? घटनाका बारेमा फरक फरक दृष्टिकोणबाट अनुसन्धान गरिरहेका छौं , उनले भने, एक जना पक्राउ परेका छन्। मोटरसाइकल पनि समातिएको छ। अरूको खोजी भइरहेको छ। फरार भएकाहरूलाई समातेरै छाड्छौं। नेपाल पत्रकार महासंघले पत्रकारलाई असुरक्षित र त्रसित बनाउने घटनामा संलग्नहरूलाई तत्काल कानुनी दायरामा ल्याउन माग गरेको छ। कुनै पनि बहानामा पत्रकारमाथि यस किसिमले आक्रमण हुनु अत्यन्त निन्दनीय र प्रेस स्वतन्त्रतामाथिको आक्रमण हो, महासंघका महासचिव रमेश विष्टले भने, पत्रकारलाई असुरक्षित र त्रसित बनाउने यो घटनामा संलग्नको तत्काल पहिचान गरी कानुनी दायरामा ल्याएर पत्रकारलाई सुरक्षित र निर्भयका साथ काम गर्ने वातावरण निर्माण गरिनु पर्छ।"
ठेकेदार सम्पर्कबिहीन भएपछि धरानमा सडक निर्माण अलपत्र,"धरान : धरान उपमहानगरपालिका वडा नम्बर१५ को निराजन बस्तीदेखि वडा नम्बर ४ को कन्या पोखरी जोडने निर्माणाधिन सडक अलपत्र भएको छ । सडक निर्माणको जिम्मा पाएको लुम्बिनी गजरमुखी जेभी काठमाडौंका ठेकदार दिपक गौत्तम र विष्णुप्रसाद शर्मा सडक निर्माणको काम छाडेर सम्पर्कबिहीन भएपछि निर्माणको काम अलपत्र परेको हो । धरान उपमहानगरपालिकासँग गाभिएको सुनसरीको साविकको पाँचकन्या गाविसको पत्राङवारी,हर्दिया,तेलम्पुर,ढाँडे र कन्यापोखरीका बासिन्दालाई धरान आउन सहज हुने उद्देश्यले कोसी प्रदेश सरकारको पूर्वाधार विकास कार्यालयले यो सडक निर्माणका लागि बजेट विनियोजन गरेको थियो । पूर्वाधार विकास कार्यालय विराटनगरले १५ किलोमिटर लम्बाई, १८ फिट चौडाई र एक मिटरको ड्रेन सहितको सडक कालोपत्र गर्नका लागि २०७६ असोज १५ गते लुम्बिनी गजुरमुखी जेभीलाई ठेक्का लगाएको थियो । २०८० असार २८ गते निर्माण सम्पन्न गर्नेगरी सडक निर्माणको ठेक्का सम्झौता गरेका ठेकेदार शर्मा र गौतम सम्पर्कबिहीन भएपछि सडक निर्माणको काम अलपत्र परेको धरान ४ का वडा सदस्य राजन चाम्लिङले बताएका छन् । उनले सडक निर्माणको काम अलपत्र पार्ने दुवै ठेकेदारलाई पक्राउ गरी कडा कारबाही गर्न र सडक निर्माणको काम अगाडि बढाउन सरकारसँग माग गरेका छन् । ३९ करोड ८७ लाख ६७ हजार रुपैयाँमा ठेक्का लगाएको थियो । सडक निर्माण गरे वापत १९ करोड २१ लाख ३० हजार ठेकेदार कम्पनीलाई भुक्तानी दिइसकिएको पूर्वाधार विकास कार्यालय विराटनगरका इन्जिनियर सुजन दाहालले बताए । उनका अनुसार हालसम्म सडक निर्माणको काम ४० प्रतिशत सम्पन्न भएपनि ठेकेदार सम्पर्कबिहीन भएका कारण समयमा सडक निर्माणको काम सम्पन्न गर्न कठिनाई देखिएको बताए । ठकेदार गौत्तम र शर्माले सडक निर्माणको ठेक्का पाएका भएपनि उनीहरुले धरानकी इन्दु सुब्बालाई पेटी ठेक्का लगाएका थिए । ठेक्का सम्झौता गरेका ठेकेदारले समयमा रकम भुक्तानी नगरि सम्पर्कबिहीन भएका कारण सडक निर्माणको काम रोक्नु परेको पेटी ठेकदार सुब्बाले बताएकी छन् । सडक निर्माणको काम बीचमा अलपत्र पारेका कारण निर्माण गरिएको ड्रेन र सडक भत्किन थालेको स्थानीय सम्राट क्षेत्रीले बताए । उनले समयमा सडक निर्माणको काम सम्पन्न नभएपछि यातायातका साधन सञ्चालन र यहाँको कृषि उत्पादनलाई बजारसम्म पुर्याउन समस्या भएको बताए । पूर्वाधार विकास कार्यालय विराटनगरका प्रमुख शुशिल श्रेष्ठले ठेकेदारलाई छलफलका लागि बोलाउँदा समेत नआएकाले मन्त्रिस्तरीय बैठक बसेर उनीहररूविरुद्ध कानुनी कारबाही प्रक्रिया अगाडि बढाएर सडक निर्माणको अर्को प्रक्रिया अगाडि बढाइने बताए । ठेकदार गौतमलाई फोन सम्पर्क गर्दा उनको फोन उठेन।"
मोटरसाइल दुर्घटनामा चालकको मृत्यु,काठमाडौं : काठमाडौंको घण्टाघरमा शुक्रबार बिहान पैदलयात्रुलाई ठक्कर दिएर मोटरसाइकल पल्टिँदा चालकको मृत्यु भएको छ। पैदलयात्रु घाइते भएका छन्। मोटरसाइकल चालक भोजपुरको षडानन्द गाउँपालिका११ घर भई हाल काठमाडौं बस्ने २३ वर्षीय सुजल छावुहाङ राई मृत्यु भएको हो। राईको उपचारका क्रममा बिहान सवा ७ बजे राष्ट्रिय ट्रमा सेन्टर महांकालमा मृत्यु भएको हो। बा ६५ प ५६०८ नम्बरको मोटरसाइकलले पैदलयात्रुलाई ठक्कर दिएर पल्टिएको थियो। घाइते भएका पैदलयात्रु काठमाडौंको नैकाप बस्ने ५८ वर्षीय अशोक कुमार महर्जनको सोही अस्पतालमा उपचार भइरहेको छ।
