शीर्षक,विवरण
निर्वाचन खर्चमा नियमनको खाँचो,"निर्वाचन आयोग ऐनमा निर्वाचनको अन्तिम परिणाम प्रकाशित भएको मितिले ३० दिनभित्र राजनीतिक दल वा उम्मेदवारले आयोगले तोकेको ढाँचामा खर्च विवरण बुझाउनु पर्छ। ऐनको बेवास्ता गर्दै स्थानीय निर्वाचनमा सहभागी १ लाख २३ हजार ६२४ उम्मेदवारले समयमा खर्च विवरण बुझाएका छैनन्। स्थानीय तहको निर्वाचनमा १ लाख ४५ हजार १३ जना उम्मेदवार थिए। अर्थात् ८५ प्रतिशत उम्मेदवारले खर्च विवरण नै बुझाएनन् वा ढिलो गरी बुझाएर जरिवानामा परेका छन्। आयोगले खर्च विवरण नबुझाउने उम्मेदवारको नाम, सूची र तोकिएको जरिवानासहितको सूची शुक्रबार सार्वजनिक गरेको छ। महानगरपालिका, उपमहानगरपालिका, नगरपालिका र गाउँपालिकाकाका प्रमुख, उपप्रमुख, वडाध्यक्ष र सदस्यहरू जरिवानामा परेका छन्। स्थानीय तह निर्वाचनमा उम्मेदवारले खर्र्च गर्न पाउने सीमालाई आधार बनाएर आयोगले सो रकमको शत्प्रतिशत जरिवाना गरेको छ। ढिलो गरी बुझाउनेलाई जरिवानाको रकम केही घटाइएको छ। आयोगले गरेको निर्णयअनुसार जरिवाना नतिरे विजयी बनेका जनप्रतिनिधिको पद अबको ६ महिनाभित्र स्वतः खारेज हुने जनाइएको छ। स्थानीय तह निर्वाचन२०७९ मा निर्वाचन आयोगले मतदाता नामावली खरिद, सवारी साधन, सवारी इन्धन, ढुवानी, कार्यकर्ता परिचालन, गोष्ठी, छापा तथा विद्युतीय माध्यमबाट प्रचार, कार्यालय सञ्चालन, प्रतिनिधि परिचालन र विविध गरी १० शीर्षकमा खर्चको सीमा तोकेको थियो। जसअनुरूप महानगर प्रमुख र उपप्रमुखलाई ७ लाख ५० हजार रुपैयाँ, वडाध्यक्षलाई ३ लाख, उपमहानगर प्रमुख र उपप्रमुखलाई ५ लाख ५० हजार रुपैयाँ र वडाध्यक्ष र सदस्यलाई २ लाख ५० हजार रुपैयाँ, नगरपालिका प्रमुख र उपप्रमुखलाई ४ लाख ५० हजार रुपैयाँ, वडाध्यक्ष र सदस्यलाई २ लाख रुपैयाँ, गाउँपालिका अध्यक्ष र उपाध्यक्षलाई ३ लाख ५० हजार रुपैयाँ र वडाध्यक्ष र सदस्यलाई १ लाख ५० हजार रुपैयाँ खर्चको सीमा तोकिएको थियो। निर्वाचन खर्च तोक्न डाकिएको सर्वदलीय बैठकमा निर्र्वाचन महंगो भएकाले खर्चको सीमा बढाउनुपर्ने आवाज ठूला दलले गरेका थिए तर निर्वाचन आयोगले अघिल्लो निर्वाचनअनुसार नै खर्चको सीमा तोकेको थियो। निर्वाचन आयोगले उम्मेदवारको खर्चको सीमा तोक्दा पनि वैज्ञानिक विधि अपनाउन सकेको देखिँदैन। निर्वाचन आयोगले उम्मेदवारका लागि तोकेको खर्चको सीमा निकै कम छ। चुनावमा गरिने खर्च योभन्दा धेरै गुणा बढी हुने गरेको छ। महानगर, उपमहानगर र नगरपालिकाको प्रमुख पदमा उम्मेदवार बनेका व्यक्तिको खर्च एक करोडभन्दा माथि भएको भनेर निर्वाचनकै बेलामा टिका टिप्पणी भएको थियो। कतिपय वडाले पनि नगर प्रमुखकै हाराहारीमा खर्च गरेर चुनाव जितेका खबरहरू प्रकाशित भएका थिए। यो कुराले पनि आयोगले तोकेको खर्चको सीमा निकै न्यून हुन आउँछ। उम्मेदवारले आयोगमा भने शीर्षक अनुसारको सीमाभन्दा पनि निकै कम खर्च देखाउने गरेका छन्। अघिल्लो संसदीय निर्वाचनकै केही उम्मेदवारले जिल्ला जिल्लामा निर्वाचन कार्यालयमा अझै खर्च विवरण बुझाएका छैनन्। आगामी प्रतिनिधिसभा र प्रदेशसभाको निर्वाचनमा पनि तिनै व्यक्ति कम्मर कसेर उम्मेदवार बन्न दलका दैलोदैलो चहारिरहेका छन्। एउटा निर्र्वाचनको खर्च विवरण नबुझाएरै उनीहरू अर्को निर्वाचनको उम्मेदवारको तयारीमा छन्। दल र उम्मेदवारका लागि यो भन्दा लज्जाको विषय अरू के हुनसक्छ ? निर्वाचन आयोगले उम्मेदवारको खर्चको सीमा तोक्दा पनि वैज्ञानिक विधि अपनाउन सकेको देखिँदैन। पाँच वर्षअघिकै खर्र्च कसरी उपयुक्त हुनसक्छ ? यसमा पुनर्विचार गर्नुपथ्र्यो। यसमा आयोग पनि चुकेकै हो। निर्वाचनमा मनलाग्दी धेरै खर्च गर्ने तर आयोगले तोकेको न्यूनतम सीमाको विवरण पनि नबुझाउने उम्मेदवार पनि गैरजिम्मेवार नै हुन्। उनीहरू जवाफदेही हुनैपर्छ। उम्मेदवारले कानुन नबुझेर नै समयमै खर्च विवरण पेश नगरेका पक्कै होइनन्। जानेर बुझेर नै बेवास्ता गरेका हुन्। यसो हुनु आयोगले कडाइ नगर्नुको परिणाम पनि हो। आयोग लचिलो भएकाले पनि उम्मेदवारहरू अटेरी भएका हुन्। समयमै खर्च विवरण नबुझाउनेलाई आयोगले अर्को निर्वाचनमा उम्मेदवार बन्नबाट रोक्नुपर्छ। आयोगले निर्वाचन खर्चको सीमालाई समयसापेक्ष बनाउँदै लैजाने र त्यसको नियमन पनि समयमै र प्रभावकारी बनाउन जरुरी छ।"
मानव अधिकार आयोगको टोली र जबराबीच छलफल,काठमाडौं : निलम्बित प्रधानन्यायाधीश चोलेन्द्र शमशेर जबराको पछिल्लो अवस्था बुझ्न राष्ट्रिय मानव अधिकार आयोग टोली बालुवाटारस्थित उनको निवासमा पुगेको छ। प्रहरी प्रशासनले आफूलाई घेरेर राखेको र बाहिर निस्कन नदिएको भनेपछि मानव अधिकार आयोगको टोली त्यहाँ पुगेको हो। सो टोलीले जबरासँग छलफल गरेको छ। जबरासँग छलफल गरेर मानव अधिकार आयोगको टोली फर्किसकेको छ। छलफलबारे आयोगको टोलीले केही प्रतिक्रिया भने दिएन। मानव अधिकारको टोली जबरासँग छलफल गरेर फर्किसकेको त्यहाँ रहेका हाम्रा सहकर्मी अशोका दुलालले बताए। संसदमा महाभियोग प्रस्ताव दर्ता भएपछि जबरा निलम्बित भएका थिए। प्रतिनिधि सभाको महाभियोग सिफारिस समितिले जबरालाई महाभियोग लगाउनुपर्ने सहितको प्रतिवेदन शनिबार बेलुकी सभामुख अग्निप्रसाद सापकोटालाई बुझाएको थियो। उक्त प्रतिवेदनमा नेकपा एमाले र लोकतान्त्रिक समाजवादी पार्टीले फरक मत राखेका थिए। जबराले आइतबार अदालत फर्किने भनेपछि नेपाल बारले उनलाई अदालत प्रवेश गर्न नदिने निर्णय गरेको थियो। प्रहरी प्रशासन समेत उनको सरकारी निवासबाट बाहिर निस्कन दिएको छैन। प्रहरीले प्रधानन्यायाधीश निवास वरपर बाक्लोरुपमा प्रहरी परिचालन गरेको छ।
माओवादी केन्द्रले सोमबार मात्रै समानुपातिकतर्फको बन्द सूची बुझाउने,काठमाडौं : नेकपा माओवादी केन्द्रले सोमबार समानुपातिक तर्फको उम्मेदवारको बन्दसूची बुझाउने भएको छ। आइतबार बसेको पदाधिकारी बैठकले सोमबार बिहान बस्ने बैठकमा समानुपातिकतर्फको सूची निश्चित गर्ने निर्णय गरेको छ। बैठकमा समानुपातिकतर्फको उम्मेदवारको बन्द सूचीका बारेमा छलफल भएपनि कुनै निष्कर्ष निस्कन भने सकेको छैन । माओवादी केन्द्रका नेता गणेश साहका अनुसार सोमबार बिहान बस्ने पदाधिकारी बैठकले आवश्यक निर्णय गर्ने बताएका छन्। संघीय तथा प्रदेशसभाका लागि प्रदेश र जिल्लाबाट सिफारिस भएका नाममाथि छलफल गर्न बाँकी रहेकाले थप समय लागेको माओवादी केन्द्रले जनाएको छ। निर्वाचन आयोगले असोज २ र ३ गते समानुपातिकतर्फको सूची बुझाउने कार्यतालिका तय गरेको छ ।
निर्वाचनका लागि सरकारलाई पठाइयो निर्वाचन अधिकृतको नाम (सूचीसहित),काठमाडौं : प्रतिनिधिसभा र प्रदेशसभाको निर्वाचनका लागि न्याय सेवा आयोगले सरकारलाई निर्वाचन अधिकृतको नाम उपलब्ध गराएको छ। न्यायपरिषद्ले ७७ जना जिल्ला न्यायाधीशलाई निर्वाचनका लागि मुख्य निर्वाचन अधिकृतमा खटाउन सिफारिस गरेको हो। यस्तै न्याय सेवाका ८८ जना कर्मचारीलाई निर्वाचन अधिकृतका रूपमा सिफारिस गरेको छ। निर्वाचन आयोगले उनीहरूलाई निर्वाचनका लागि नियुक्ति गर्नेछ।
"राष्ट्रपतिले गरिन् ७०२ कैदीको कैद कट्टी, कर्तव्य ज्यानदेखि जबर्जस्ती करणी गर्नेले पाए सजाय मिनाहा","काठमाडौं : राष्ट्रपति विद्यादेवी भण्डारीले संविधान दिवसको अवसरमा ७०२ कैदीहरूलाई कैद कट्टा गरेकी छन्। भदौ ३१ गते बसेको मन्त्रिपरिषद् बैठकले राष्ट्रपति भण्डारीसमक्ष ७०२ कैदीको सजाय मिनाहा गर्न सिफारिस गरेको थियो। राष्ट्रपति भण्डारीले नेपालको संविधानको धारा २७६, फौजदारी कसूर (सजाय निर्धारण तथा कार्यान्वयन) ऐन, २०७४ को दफा ३७, फौजदारी कसूर (कैदकट्टा) नियमावली, २०७६ को नियम ३ तथा सर्वोच्च अदालतको आदेशहरू समेतका आधारमा तोकिएको कैद सजाय भुक्तान गरेका र असल चालचलन भएका व्यक्तिहरूको कैद सजाय मिनाहा गरेकी हुन्। कैद मिनाहा हुनेमा पासाङ शेर्पा समेतका २०३ जना र इन्द्र कुमार लिम्बुसमेतका ४७८ गरी कूल जम्मा ६८१ जना छन्। यसैगरी राष्ट्रपति कार्यालयका अनुसार नेपालको संविधानको धारा २७६ र मुलुकी फौजदारी कार्यविधि संहिता, २०७४ को दफा १५९ बमोजिम महेन्द्र प्रसाद कानुसमेतका २१ जना व्यक्तिहरूलाई कैद माफी भएको छ। कैद मिनाहा पाउनेमा कर्तव्य ज्यानसम्बन्धी मुद्दा, सवारी ज्यान, डाका चोरी, बहुविवाह, जबर्जस्ती करणीलागूऔषधलगायत अन्य रहेको राष्ट्रपतिको कार्यालयले जनाएको छ।"
माओवादीले हटायो सिफारिसमा परेका १६०० नेताको नाम,"काठमाडौं : जिल्ला र प्रदेश तहबाट समानुपातिकका लागि सिफारिस गरेर पठाएको झण्डै १ हजार ६ सय नेताहरूको नाम माओवादीले हटाएको छ। समानुपातिक तर्फको नाम सिफरिस गर्न बनाएको मापदण्डका आधारमा तल्लो तहबाट दुई हजार बढी नेताहरूको नाम सिफारिस केन्द्रमा आएको थियो। धेरै नाम हटाउँदा पनि माओवादी केन्द्रलाई निर्वाचन आयोगमा समानुपातिक तर्फको बन्द सूची बुझाउन निकै सकस भइरहेको छ। मंसिर ४ गते हुने प्रदेश सभा र प्रतिनिधिसभाको निर्वाचनका लागि आयोगले समानुपातिक तर्फको बन्दसूची बुझाउन असोज २ र ३ गतेको समय सीमा तोकेको छ। जिल्ला तथा प्रदेश तहबाट धेरै नेताहरूको नाम सिफारिस भएर आएकाले कसको नाम प्रदेश र कसको नाम प्रतिनिधि सभाको समानुपातिक बन्दसूचीमा राख्नेबारे छलफल गर्न आइतबार पार्टी कार्यालय पेरिसडाँडामा पार्टीको पदाधिकारी बैठक बसेको थियो। बैठकले पार्टीका महासचिव देव गुरुङको संयोजकत्वमा समावेशी बन्द सूचीमा पेश गरिने नेताहरूको नाम टुंगो लगाउन कार्यदल बनाइएको छ। कार्यदलमा नेता गिरिराजमणी पोखरेल, वर्षमान पुन, शक्ति बस्नेतलगायत छन्। पार्टी केन्द्रीय कार्यालय सचिव डोर प्रसाद उपाध्ययाय (निर्मल कुमार)का अनुसार समानुपातिकाको बन्दसूचीमा नेताहरूको नाम सिफारिसका लागि पार्टीले आधारहरू बनाइएको छ। पहिले समानुपातिक कोटामा परिसकेकालाई नदोहोर्याउने, स्थानीय तहमा हारेकाहरूलाई प्राथमिकतामा नराख्ने, राजनीतिक नियुक्ति लिएकाहरूलाई बन्द सूचीमा नराख्ने, राष्ट्रिय सभाका निवर्तमान भएका नेताहरू समानुपातिकतर्फ नाम सिफारिस नगर्ने निर्णय गरेको छ। 'देशभरीबाट २ हजारभन्दा बढीको संख्यामा प्रदेशसभा र प्रतिनिधिसभाको समानुपातिकका लागि नामहरू सिफारिस भएर आएको थियो', कार्यालय सचिव उपाध्यायले भने, 'पदाधिकारी बैठकले बनाएको मापदण्डका आधारमा संख्यामा दुई हजार बढीको संख्यालाई ४ सयमा कटौती गरेर झारिएको छ। अब सोमबार बिहान बैठक बसेर प्रदेशका लागि २२० र प्रतिनिधिका लागि ११० जनाको नाम टुंगो लगाएर निर्वाचन आयोगमा बन्दसूची पेश गरिन्छ।' प्रत्यक्षतर्फ गठबन्धबाट माओवादी पार्टीले कति सिट पाउने हो? त्यसको ठोस निर्णय नइसकेकाले ठूला नेताहरूको ध्यान समानुपातिकतर्फ नरहेको माओवादीका एक नेताले बताए। 'प्रत्यक्ष तर्फको सिट संख्या गठबन्धनबाट विभाजन भइसकेको हुन्थ्यो भने समानुपातिकतर्फ नाम पार्न अलि बढी नै दवाव हुन्थ्यो', उनले भने, 'निर्वाचन आयोगले असोज १६ गतेसम्म जुन संसोधन गर्ने समय दिएको छ। यो समय सीमाभित्र बन्द सूचीमा राखिएका नामहरूमा केही फेरबदल हुन्छ।' पार्टीका स्थायी समिति सदस्य रामेश्वर राय यादवका अनुसार कार्यदलले सबै प्रदेशका इन्चार्ज, सहइन्चार्जहरूलाई बोलाएर समानुपातिक सूचीमा कसलाई पठाउने बारे छलफल गरिरहेका छन्। 'समानुपातिकतर्फ महिलाहरूलाई प्राथमिकता दिने पार्टीको निर्णय छ। मंसिर ४ गतेको निर्वाचनमा प्रदेश सभा र प्रतिनिधि सभातर्फ प्रत्यक्षमा पनि महिलाहरूलाई टिकट दिएर लडाउने कुरा भइरहेको छ', उनले भने। मधेश प्रदेशबाट सिफारिस भएर आएका नेताहरूको संख्या बढी हुँदा समानुपातिक तर्फको बन्द सूचीका नामहरू टुङ्गो लगाउन सकस भइरहेको कार्यदलमा एक नेताले जानकारी दिए। उनले भने, 'मधेशबाट समानुपातिकका लागि साथीहरूको धेरै नै नाम आएको छ। फेरि जिल्ला, प्रदेशबाट फरक फरक सिफारिसका नामहरू केन्द्रलाई प्राप्त भएको छ। सबैलाई अध्ययन गरेर अन्तिम रूप दिने काम भइरहेको छ', ती नेताले भने, 'समानुपातिक सूचीमा माओवादीका दोस्रो तहका नेताहरूको बढी नै दवाव छ।'"
गोरखामा दुई लाख २० हजार मतदाता,गोरखा : आसन्न निर्वाचनका लागि गोरखामा कूल मतदाता संख्या दुई लाख २० हजार छ सय ३७ कायम भएको छ। निर्वाचन आयोगले गत शुक्रबार अद्यावधिक गरेअनुसार आउँदो मंसिर ४ गते हुने निर्वाचन प्रयोजनका लागि एक लाख नौ हजार ७७४ पुरुष र एक लाख १० हजार ८६३ महिला मतदाता कायम भएका हुन्। कूल मतदातामध्ये प्रतिनिधिसभा क्षेत्र नम्बर १ मा एक लाख १५ हजार तीन सय ९७ मतदाता रहने भएका छन्। जसमा ५७ हजार ३७५ पुरुष र ५८ हजार २२ महिला रहेका छन्। त्यस्तै प्रतिनिधिसभा क्षेत्र नम्बर २ मा एक लाख ५ हजार २४० मतदाता कायम भएका छन्। उनीहरूमध्ये ५२ हजार ३९९ पुरुष र ५२ हजार ८४१ महिला रहेका जिल्ला निर्वाचन कार्यालयले जनाएको छ। यो संख्या आगामी मंसिर ३ गतेसम्म १८ वर्ष उमेर पूरा हुनेहरूको अद्यावधिक विवरण हो। कार्यालयले प्रदेशसभा क्षेत्रको पनि मतदाता संख्या सार्वजनिक गरेको छ। जसअनुसार प्रतिनिधिसभा क्षेत्र नम्बर १ को प्रदेशसभा क्षेत्र 'क' मा ६० हजार ७४४ जना मतदाता रहेका छन्। जसमध्ये ३० हजार २३१ पुरुष र ३० हजार ५१३ महिला छन्। प्रतिनिधिसभा क्षेत्र नम्बर १ को प्रदेशसभा क्षेत्र खमा ५४ हजार ६५३ मतदाता कायम भएका छन्। उनीहरूमध्ये २७ हजार १४४ पुरुष र २७ हजार ५०९ महिला रहेका जिल्ला निर्वाचन कार्यालय गोरखाले जनाएको छ। यस्तै प्रतिनिधिसभा क्षेत्र नम्बर २ को प्रदेशसभा क्षेत्र 'क'मा ५० हजार ३७६ जना मतदाता कायम भएका छन्। जसमा २४ हजार ७२५ जना पुरुष र २५ हजार ६५१ जना महिला छन्। क्षेत्र नम्बर २ को प्रदेशसभा क्षेत्र 'ख' मा ५४ हजार ८६४ मतदाता कायम भएका छन्। जसमा २७ हजार ६७४ पुरुष र २७ हजार १९० महिला छन्। आगामी मंसिर ४ गते हुने प्रतिनिधिसभा र प्रदेशसभा सदस्य निर्वाचनका लागि जिल्लामा कूल मतदानस्थल दुई सय २२ रहने भएका छन्। मतदान केन्द्र भने तीनसय १७ वटा रहने कार्यालयले जनाएको छ। प्रतिनिधिसभा क्षेत्र नम्बर १ मा १२९ मतदानस्थल र १७१ मतदान केन्द्र तथा क्षेत्र नम्बर २ मा ९३ मतदानस्थल र एकसय ४६ मतदान केन्द्र रहने कार्यालयले जनाएको छ। निर्वाचनका लागि जिल्लामा सातवटा मतदानस्थल थपिएका छन भने १७ वटा मतदानस्थल सारिएको छ।
एमालेले क्लस्टरअनुसार उम्मेदवार टुंगो लगायो (सूचीसहित),"काठमाडौं : नेकपा (एमाले)को केन्द्रीय सचिवालयको आइतबार बसेको १२औं बैठकले आगामी मंसिर ४ गते हुने प्रतिनिधिसभा तथा प्रदेशसभा सदस्य निर्वाचनका लागि बन्दसूचीमा समावेश हुने समानुपातिकतर्फका उम्मेदवारहरुको निर्णय गरेको छ। पार्टी अध्यक्ष केपी शर्मा ओलीको अध्यक्षतामा बालकोटमा शनिबार र आइतबार दई दिन बसेको बैठकले सातवटै प्रदेश कमिटी, उपत्यका विशेष प्रदेश कमिटी, सम्पर्क समन्वय कमिटी, २२ वटा जनसंगठनहरुले सिफारिस गरेका नामावलीमा गहन छलफल गरेको थियो। छलफलबाट प्रतिनिधिसभातर्फ ११० जना र प्रदेशसभातर्फ २२० जना समानुपातिकतर्फका उम्मेदवारको निर्णय गरेको हो। बैठकले क्लस्टरअनुसार उम्मेदवार टुंगो लगाएको छ।"
"'सर्वोच्च अदालतमाथि लगातार गोलाबारी हानियो, सेनाप्रहरी हातमा छ भनेर तमासा देखाउने'","काठमाडौं : नेकपा एमालेका अध्यक्ष केपी शर्मा ओलीले नेपाल कानुनी हिसाबले नचलेको बताएका छन्। पार्टी कार्यालय च्यासलमा पत्रकारहरूसँग संक्षिप्त कुराकानी गर्दै ओलीले सरकारले सत्ताको दुरुपयोग गर्दै कानुनको उपहास गरेको आरोप लगाएका हुन्। उनले भने, 'चोलेन्द्र शमशेर जबरामाथि लागेको महाभियोग प्रस्ताव प्रतिनिधिसभाले दुई तिहाइले पारित गर्नुपर्थ्यो। तर, षड्यन्त्रपूर्ण ढंगले ६ महिनासम्म प्रस्ताव सभामुखज्यूले आफ्नो घर्रामा सत्तापक्षको स्वार्थमा राख्नुभयो। उहाँले कारबाही अघि बढ्न दिनुभएन।' 'प्रमुख प्रतिपक्षीको तर्फबाट प्रधानन्यायाधीश जस्तो व्यक्तिमा आरोप लागिसकेपछि यसरी केही नभएझै गरेर निष्कृय बस्नुहुँदैन, किनारा लगाउनुपर्छ भन्यौ हामीले,' उनले भने। प्रधानन्यायाधीशमाथि लागेको महाभियोगमा सत्तापक्षले गणितीय खेल खेलेको उनको भनाइ छ। ओलीले भने, 'संसदको कार्यकाल सकियो। महाभियोग पारित भएन। पारित भएन भनेपछि त कुरा सिध्धियो। त्यसमा सत्तापक्षले प्रक्रिया अघि नबढाएर सफाइ दियो। सेना, प्रहरी हातमा छ भनेर जे गरेपनि हुन्छ। मान्छेको घर घेर्ने नजरबन्द बनाउने, यस्तो तमासा।' एमाले अध्यक्ष ओलीले सर्वोच्च अदालतमाथि लगातार गोलाबारी हानिएको आरोप लगाए।"
विराटनगर विमानस्थलको जग्गा अधिग्रहणसम्बन्धी ओली सरकारको निर्णय खारेज,"काठमाडौं : काठमाडौंः सरकारले सार्वजनिक संस्थान सुझाव समिति गठन अवधारणा पत्र २०७९ स्वीकृति दिने निर्णय गरेको छ । मन्त्रिपरिषद्को शुक्रबार बसेको बैठकले संस्थान सुझावसम्बन्धी समिति गठन गर्ने निर्णय गरेको हो। विद्युतसम्बन्धी कानुनलाई संशोधन र एकीकरण गर्न बनेको विधेयक संसदबाट फिर्ता लिन स्वीकृति दिएको छ । मन्त्रिपरिषद बैठका निर्णयहरु सार्वजनिक गर्दै सरकारका प्रवक्ता एवं सूचना तथा सञ्चार प्रविधि मन्त्री ज्ञानेन्द्रबहादुर कार्कीले जानकारी गराएका हुन्। कानुन, न्याय, तथा संसदीय विधायन सम्बन्धमा व्यवस्था गर्न बनेको विधेयक संघीय संसदमा पेश गर्न स्वीकृति प्रदान गर्ने निर्णय गरेको छ । यस्तै बैठकले कालीमाटी फलफूल तथा तरकारी बजार विकास समितिको अध्यक्ष पदमा कृषि तथा पशुपन्छी विकास मन्त्रालयमा कार्यरत सहसचिव कालीप्रसाद पराजुलीलाई तोकेको छ। आगामी कार्तिक १ देखि ४ गतेसम्म नयाँ दिल्लीमा आयोजना हुन गईरहेको इन्टरपोलको ९० औं महासभामा प्रहरी महानिरीक्षक धिरज प्रताप सिंहलाई सहभागी हुन स्वीकृति दिएको छ । राष्ट्रिय भूमि आयोग सदस्यहरूमा नवलपरासी (पश्चिम) पाल्हिनन्दन गाउँपालिका२ का सुदर्शन खरवारलाई नवलपरासी पश्चिमको र पोखरा महानगरपालिका९ का सोमबहादुर नेपालीलाई कास्की जिल्लाको जिल्ला समितिको विज्ञ सदस्य पदमा नियुक्त गर्ने निर्णय गरेको छ । कोहलपुरसुर्खेतदैलेख १३२ केभी प्रसारण आयोजनाको लागि जग्गा प्राप्ति गर्ने र प्रारम्भिक कारवाही चलाउने अधिकारी तोक्ने। निर्णय गरेको छ । कात्तिक ८ र ९ मा जेनेभामा आयोजना हुने कमीसन अन साइन्स एण्ड टेक्नोलोजी फर डेभलपमेन्ट इन्टरसेस्नल प्यानल मिटीङमा विज्ञान तथा प्रविधिमा सचिवलाई भाग लिन स्वीकति दिएको छ । मन्त्रिपरिषद्को २०७७ कार्तिक २७ को निर्णय बमोजिम विराटनगर विमानस्थलका लागि १२६४६ बिघा जग्गा अधिग्रहण गर्न नागरिक उड्डयन प्राधिकरणलाई स्वीकृति प्रदान गर्ने निर्णय भएकोमा उक्त जग्गा प्राप्त नगर्ने निर्णय गरेको छ । सो निर्णय तत्कालिन केपी शर्मा ओली सरकारको पालामा भएको थियो। सहिद दशरथ चन्द स्वास्थ्य शिक्षा प्रतिष्ठानसम्बन्धी विधेयक तर्जुमा गर्न सैद्धान्तिक स्वीकृति दिएको छ ।"
उच्च अदालत पाटनले भन्यो टुकुचा खोला मिचेर बनाइएका संरचना तत्काल नभत्काउनू,"काठमाडौंः टुकुचा खोला मिचेर बनाएको संरचना नभत्काउन उच्च अदालत पाटनले काठमाडौं महानगरपालिकालाई अन्तरकालिन आदेश जारी गरेको छ । अधिवक्ता भोलाविक्रम थापासमेतले दायर गरेको रिटमाथि आइतबार सुनुवाइ गर्दै न्यायाधीश दिपेन्द्रबहादुर बमको इजलासले टुकुचा खोला मिचेर बनाएको संरचना तत्काल नभत्काउन अन्तरकालिन आदेश जारी गरेको हो । जेनेक्स इन्भेस्टेमन्ट, उत्तरमान लामा र प्रेसिडेन्ट ट्राभल्स एन्ड टुर्सका नाममा रहेको काठमाडौं महानगरपालिका वडा नम्बर ७ स्थित कित्ता नम्बर ७, ३०३८ र ३०३९ को जग्गामाथि बनेका घरहरू कानुनी रित नपुर्याइ र उचित क्षतिपूर्ति नदिई नभत्काउन अल्पकालीन अन्तरिम आदेश दिएको हो । आदेशमा भनिएको छ, निव निवेदकहरुको उल्लेखित जग्गामा बनेका घर कानुनबमोजिम रित नपुर्याइ वा उचित क्षतिपूरत नदिइ भत्काउने कार्य नगर्ननगराउनू भनि विपक्षहरुका नाममा अल्पकालिन अन्तरिम आदेश जारी गरिदिएको छ। सोको जानकारी विपक्षीहरुलाई दिइ नियमानुसार गर्नू। ' काठमाडौं महानगरले केहि दिनयता अनधिकृत संरचना हटाउने अभियानलाई तीव्र पारेको छ"
एमालेले पारित गर्यो समानुपातिकतर्फको नामावली,"काठमाडौं : नेकपा एमालेले प्रतिनिधिसभा र प्रदेशसभा निर्वाचनका लागि समानुपातिकतर्फको नामावली पारित गरेको छ। आइतबार केपी ओली निवास बालकोटमा बसेको एमाले सचिवालय बैठकले ५७ जना महिला समेटेर ११० जनाको समानुपातिक सूची तयार गरेको हो। त्यस्तै प्रदेशसभाका लागि २२० जनाको नाम छनोट भएको एमाले प्रचार विभागका उपप्रमुख पृथ्वीसुब्बा गुरुङले जानकारी दिए। सोमबार निर्वाचन आयोगमा समानुपातिक सूची बुझाउने उनले बताए। उनले सूची तयार गर्दा यसअघि समानुपातिकबाट सांसद बनेका, प्रत्यक्षमा उम्मेदवार बनेका र स्थानीय तहमा उम्मेदवार बनेकालाई अवसर नदिएको बताए।"
बाढीपहिरो पीडितलाई सहयोग गर्न एकीकृत समाजवादीको सरकारलाई आग्रह,"काठमाडौं : नेकपा (एकीकृत समाजवादी)ले तीनवटै सरकारलाई बाढीपहिरो प्रभावितको सहयोग र उद्दारमा जुट्न अपिल गरेको छ। पार्टीका विपद् व्यवस्थापन विभागका प्रमुख डा गंगालाल तुलाधरले आइतबार प्रेस विज्ञप्ती जारी गर्दै बाढीपहिरो र डुवानबाट प्रभावितको तत्काल मानवीय सहयोग र उद्दार कार्यमा सहयोग पुर्याउनका लागि स्थानीय सरकार, प्रदेश सरकार र सङ्घीय सरकारलाई अपिल गरेका हु्न्। पहिरो प्रभावितहरूको राहत र उद्दारमा जुट्न पार्टीका नेता कार्यकर्तालाई आव्हान गरेको छ। यसका साथै पार्टीले मानवीय सहायताको क्षेत्रमा काम गर्ने सबै संघ संस्थाहरूलाई विशेष प्राथमिकताका साथ सहयोग गर्नको लागि पनि अनुरोध गरेको छ। शुक्रबार आएको बाढीपहिरोबाट अछाममा मात्रै २२ जनाले ज्यान गुमाएका छन्। साथै बर्दिया, कैलाली र दार्चुला बाढीले वितन्डा मच्चाएको छ।"
'निलम्बित प्रधानन्यायाधीशको वैयक्तिक स्वतन्त्रता रक्षा गर्',"काठमाडौं : प्रधानन्यायाधीश चोलेन्द्रशमशेर जबरामाथिको महाअभियोगको प्रकरणपश्चात् सर्वोच्च अदालतमा देखिएको गतिरोधको विषयमा राष्ट्रिय मानव अधिकार आयोगले गम्भीर ध्यानाकर्षण भएको जनाएको छ। आइतबार आयोगको टोलीले सर्वोच्च अदालतका साथै निलम्बित प्रधानन्यायाधीश जबराको निवासमा पुगी जबरासँग पछिल्लो अवस्थाको बारेमा जानकारी लिएको छ। जबराको निवासबाट फर्किएपछि आयोगले विज्ञप्ति जारी गर्दै ध्यानाकर्षण भएको जनाएको हो। निलम्बित प्रधानन्यायाधीश जबराले आज सर्वोच्चमा बहाली गर्न जाने तयारी गर्दा उनलाई सुरक्षाकर्मीहरूले विनाकारण निवासबाटै बाहिर निस्कन नदिएको जानकारी प्राप्त भएको आयोगले जनाएको छ। जबराको निवासमा आवतजावत गर्ने व्यक्तिको निगरानी गरिएको, आवासबाट बाहिर निस्कने सवारी साधन चेकजाँचमा कडाइ गरिएको र जबराको सवारी स्कर्टिङ टोलीसमेत हटाइएको पाइएको छ। आयोगको टोलीले त्यहाँ सुरक्षार्थ खटिएका सुरक्षाकर्मीसँग बुझ्दा माथिको आदेशबाट बाहिर निस्कन रोकावट गरेको भन्ने जानकारी टोलीलाई आएको आयोगका सहसचिव एवं प्रवक्ता डा टीकाराम पोखरेल बताए। 'जनसुकै व्यक्तिको पनि संविधान प्रदत्त वैयक्तिक स्वतन्त्रता, आवतजावतको स्वतन्त्रता र गोपनीयताको अधिकारको सम्मान गर्नुपर्ने राज्यको दायित्व हुन आउँछ', जारी विज्ञप्तिमा भनिएको छ। यसप्रकारका अधिकारहरूमा कुनै पनि बहानामा अवरोध पुग्न हुँदैन भन्नेमा दृढ रहेको आयोगले जनाएको छ। अतः संविधान र कानूनमै टेकेर यस प्रकारको गतिरोधको अन्त्य गर्न आयोगले सम्बद्ध सबै पक्षलाई आग्रह गरेको छ।"
जसपाले समानुपातिक उम्मेदवारको बन्दसूची बुझाउँदै,काठमाडौं : जनता समाजवादी पार्टी (जसपा) नेपालले समानुपातिक उम्मेदवारको बन्दसूची आज आइतबार निर्वाचन आयोगलाई बुझाउने भएको छ। पार्टीका तर्फबाट समानुपातिक उम्मेदवारको बन्दसूची निर्धारित समयमै आयोगलाई बुझाइने जसपाका प्रवक्ता मनिष कर्णले जानकारी दिए। उनले पार्टीको कार्यकारिणी समिति र संसदीय बोर्डको बैठकले उम्मेदवारको बन्द सूचीलाई अन्तिम रूप दिएको र केही प्राविधिक काम सकेर आजै आयोगमा सूची बुझाइने बताए। प्रवक्ता सुमनले पार्टीकातर्फबाट प्रतिनिधिसभाका लागि एक सय १० जना र सातवटै प्रदेशको बन्द सूची आयोगमा पठाइने जानकारी दिए। उम्मेदवारको सूची तयार गर्न जसपाको भदौ ३१ र असोज १ गते कार्यकारिणी समितिको बैठक बसेको थियो भने भदौ २९ र ३१ गते संसदीय बोर्डको बैठक भएको थियो। यसैबीच लोकतान्त्रिक समाजवादी पार्टी (लोसपा) नेपालले पनि समानुपातिक उम्मेद्वारको बन्द सूची भोलि सोमबार आयोगलाई बुझाउने भएको छ। लोसपाका कार्यकारिणी सदस्य केशव झाका अनुसार पार्टीको शीर्ष नेताको बैठकले समानुपातिक उम्मेद्वारको सूची तयार गरिसकेको छ। पार्टीका शीर्षस्त नेताको विभिन्न चरणको बैठकले छलफल गरी बन्दसूचीको नाममा सहमति भइसकेको लोसपाले जनाएको छ। सरकारले आगामी मङ्सिर ४ गतेका लागि प्रतिनिधिसभा र प्रदेशसभाको निर्वाचन मिति घोषणा गरी आवश्यक तयारी गरिरहेको छ। सोही निर्णय बमोजिम आयोगले निर्वाचन प्रक्रिया सुरु गरेको हो। समानुपातिक उम्मेद्वारको बन्दसूची निर्वाचनमा सहभागी हुने राजनीतिक दलले पार्टीका तर्फबाट असोज २ र ३ गते आयोगलाई बुझाउनुपर्ने समयावधि तोकिएको छ।
प्रतिनिधि सभाको अन्तिम दिन घोचपेच,"काठमाडौं : प्रतिनिधि सभाको अन्तिम दिन शनिबारको बैठकमा नेताहरूले एकार्काप्रति घोचपेच गरे। प्रधानमन्त्री शेरबहादुर देउवाले अहिलेको सरकारले संविधानअनुसार मुलुक चल्ने वातावरण बनाएको बताए। एमाले अध्यक्ष केपी शर्मा ओलीलाई इंगित गर्दै उनले परमादेश नभएको भए सँगै काम गर्ने अवसर नै नपाउने भनी व्यंग्य गरे। प्रतिपक्षी दलको नेताले परमादेशको सरकार भन्नुहुन्छ। यो संसद् नै परमादेशबाट आएको हो। जहाँ उहाँ र हामी सँगै काम गर्न पाइरहेका छौं, देउवाले भने, परमादेश नभएको भए उहाँ र हामी सँगसँगै काम गर्न नै पाउँदैनथ्यौं। धेरै ठूलाठूला विधेयकहरू पास गर्न नै पाउँदैनथ्यौं। एमाले अध्यक्ष केपी शर्मा ओलीले यो सरकारले निर्वाचनमा जानुलाई प्रतिगमन भनेको भन्दै आलोचना गरे। जनादेशअनुसार संसद् नचलेपछि ताजा जनादेशमा जान खोजेको उनको भनाइ थियो। त्यसलाई प्रतिगमन भन्न नहुने उल्लेख गर्दै ओलीले आफ्नो उक्त कदम सकारात्मक भएको भनाइ राखे। उनले यो सरकारको पालामा भ्रष्टचार बढेको आरोप लगाए। छुट्टिने बेला के कठोर बोली बोल्नु छ र ? प्रधानमन्त्रीले यस्सो कुरा उठाउनु भएको भएर मात्र बाटो बिराउला कि भनेर त्यसलाई सही बाटोमा लैजान मात्र भनेको हुँ। अहिले भ्रष्टाचार त के कुरा गर्नु र ? उनले भने, भ्रष्टाचार उन्मूलन, संविधान र कानुनबमोजिमको राज जनताले आकांक्षा गरेका हुन्छन्। बाहिरबाहिर एकथोक भनिने र भित्रभित्र अर्कोथोक गरिने अपेक्षा गरेका हुँदैनन्। निर्वाचनतर्फ जाने कुरालाई प्रतिगमन नभनिने उनले बताए। आवश्यकताअनुसार निर्वाचन भएन र समयभित्र निर्वाचन भएन भने प्रतिगमन हुन्छ, उनले भने, जे होस् मुलुक निर्वाचनतर्फ गइसक्यो, म यसलाई प्रतिगमन भन्दिनँ। माओवादी केन्द्र अध्यक्ष पुष्पकमल दाहालले ओलीको कडा आलोचना गर्दै पार्टीभित्रको विवादका कारण प्रतिनिधिसभा भंग गरेको उल्लेख गरे। निर्वाचनमा जानुलाई विरोध गरेको भन्दै भ्रम फैलाउन खोजेको आरोप दाहालले लगाए। तुलना गर्नुको पनि एउटा हद हुन्छ नि ! यहाँ बसेका हामी सबै केही नै नबुझ्ने छन् भन्ने ठान्नुभएको हो कि प्रतिपक्ष दलको नेताले ? नेपाली जनताले केही जान्दैनन्, भेडा नै छन् भन्ने ठान्नु भएको हो कि ? दाहालले प्रश्न गरे, निर्वाचन घोषणा गर्नुलाई कहिले प्रतिगमन भन्यौं ? हामीले प्रतिगमन भनेको संविधान मिचेर हुँदै नभएको अधिकार किन प्रयोग गरियो ? एकीकृत समाजवादी नेता झलनाथ खनालले ओली नेतृत्वको सरकारले सम्झिरहने के काम गर्यो भन्दै प्रश्न गरे। खड्गप्रसाद ओलीले त्यस्तो के काम गरे, जुन नेपाली जनताले सम्झिरहेका छन्। धरहरा ठड्याए भन्ने हो ? रानीपोखरी बनाए भन्ने हो ? रानीपोखरी प्रताप मल्लले बनाए होला नि ! धरहरा भीमसेन थापाले बनाए होला नि !, खनालले भने। उनले पाँच वर्ष म्यान्डेट पाएको सरकार ४१ महिना मात्र चलेको उल्लेख गरे । नेपाल समाजवादी पार्टी अध्यक्ष डा बाबुराम भट्टराईले ५ वर्षको कार्यकालमा जनताले दिएको जिम्मेवारी पूरा गर्न नसकिएको बताए। संसद् राज्यका सबै निकाय निगरानी गर्ने थलो हुनुपथ्र्याे तर हुन सकेन्। हामीले गरेनौं भन्दिन म तर कछुवा गतिमा काम भए। आवश्यकताअनुसार मुख्य काम हुन् सकेन, डा भट्टराईले भने। उनले राष्ट्रपति कार्यालयमा विचाराधीन रहेको नागरिकता विधेयकले महिलाको अपमान गरेको बताए। हामीले पारित गरेको विधेयकमा महिलालाई संवैधानिक ढंगले नै विभेद गर्न मिल्छ ? आमाको नामबाट नागरिकता दिँदा शर्त राख्न आवश्यक छ ? अत्यन्त अपमानित ढंगले महिलाले आफ्नो सन्तानको बाउको परिचय नखुलेको स्वघोषणा गर्न लगाउनु मिल्ने कुरा हो ?, उनले प्रश्न गरे, आमालाई थाहा हुँदैन सन्तानको बाबु को हो भन्ने ? आमाले जन्म दिएपछि आमाको नामबाट निःशर्त नागरिकता दिनुपर्दैन ? त्यहाँ बाबुको आवश्यकता किन पर्यो ? जनता समाजवादी पार्टी अध्यक्ष उपेन्द्र यादवले संविधानमै कुनै पनि नागरिकलाई राज्यविहीन बनाउनु नहुने उल्लेख भए पनि नेपालमा अनागरिक बनाउने काम भइरहेको बताए। संविधानले नै नागरिकलाई राज्यविहीन बनाइनु हुँदैन भन्ने उल्लेख छ। तर, हाम्रो त के भइरहेको छ ? नागरिकता विधेयक के भइरहेको छ ? नागरिकलाई अनागरिक बनाउनुजस्तो ठूलो अपराध केही हुँदैन, यादवले भने। राष्ट्रपति विद्यादेवी भण्डारीले मन्त्रिपरिषद्को निर्णयअनुसार चालु अधिवेशन शनिबार नै राति १२ बजेदेखि अन्त्य गरेकी छन्। यससम्बन्धी पत्र सभामुख अग्निप्रसाद सापकोटाले अन्तिम बैठकमा सुनाएका थिए। बैठक समापन गर्दै सभामुख सापकोटाले प्रतिनिधिसभा भंग भएको घोषणा गरे। उनले प्रतिनिधिसभाका ११ अधिवेशनअन्तर्गत भएका कामकारबाहीको संक्षिप्त विवरण सुनाएका थिए। उनका अनुसार चालु अधिवेशन गत जेठ ३ गते सुरु भई १ सय २४ दिन चल्यो। ५९ दिनमा ६८ पटक बैठक बसी जम्मा २५२ घण्टा १५ मिनेट संसदीय कामकारबाही भएका थिए। यस्तै, दुवै सदनको संयुक्त बैठक दुई पटक गरी ४ घण्टा ४५ मिनेट बसेको थियो।"
"सत्ता खेलमा अल्झन, जनमतको अपमान","काठमाडौं : संसद् नीति निर्माण गर्ने थलो हो। तर, संघीय संसदको प्रतिनिधिसभा राजनीतिक खिँचातानीको थलो बन्यो। दलीय किचलोकै कारण प्रतिनिधिसभा दुईपटक विघटन भयो। दुईपटक नै अदालतले ब्युँत्याइदियो। यति मात्रै होइन, महिनौं अवरुद्ध भयो। संघीयता कार्यान्वयन गर्न बनाउनुपर्ने महत्वपूर्ण कानुन दलीय किचलोका कारण निष्क्रिय नै बनेका छन्। अन्तिम अवस्थामा नागरिकता विधेयक ल्याइयो। त्यो पनि दलीय राजनीतिको चंगुलमा पर्यो। निलम्बित प्रधानन्यायाधीश चोलेन्द्रशमशेर जबराविरुद्धको महाभियोग पनि अन्तिम अवस्थामै अगाडि बढाइयो। संसद्ले जनमतको सम्मान गर्न नसकेको बताउँछन् पूर्वसभामुख तारानाथ रानाभाट। हामी राणाहरूले हेपे भन्थ्यौं। तर, अहिले हामीले नै जनतालाई हेपेको महसुस भएको छ। धेरै उतारचढाव आए। प्रतिनिधिसभा विघटन भयो। सरकार फेरियो। सभामुख फेरिए, पूर्वसभामुख रानाभाट भन्छन्, जनताले नीति निर्माण गर्न पठाएको तर हाउसले सन्तुलित काम गर्न सकेन। सांसदहरू आरोपप्रत्यारोपमा लागे। चुनावमा हुने खालको प्रतिस्पर्धा र झगडा संसद्भित्र गरेको टिप्पणी उनी गर्छन्। देशको सामाजिक, आर्थिक विकास उकास्नेतिर कम, स्वार्थ र कुर्सीमा बढी ध्यान गयो, उनी भन्छन्, जनताको व्यावहारिक नीति, कानुन बनाउन सकेन। सरकारलाई कन्ट्रोलमा राख्न सकेन। पूर्वसभामुख ओनसरी घर्ती प्रतिनिधिसभाको कार्यकाल उतारचढावपूर्ण ढंगले बितेको बताउँछिन्। पूरा समय काम गर्न नपाएको उनको भनाइ छ। हामीले धेरै समय अनावश्यक खर्च गर्यौं। जति कानुन बन्नुपथ्र्याे बाँकी रह्यो। जति रफ्तारमा संसद् जानुपथ्र्याे त्यो हुन सकेन, घर्ती भन्छिन्, प्रतिनिधिसभा विघटन भयो। पुनःस्थापना गर्न सडकमा जानुपर्यो। संसद् महिनौं अवरुद्ध भयो। २०७४ मंसिर १० र २१ गते दुई चरणमा प्रतिनिधिसभा र प्रदेशसभा निर्वाचन भएको थियो। यसको पहिलो बैठक २०७४ फागुन २१ मा बसेको थियो। एमाले अध्यक्ष केपी शर्मा ओलीले २०७४ फागुन ३ गते प्रधानमन्त्रीको शपथ लिएका थिए। त्यसको १७ दिनपछि अन्य सांसदले शपथ लिएका थिए। ओलीले २०७७ पुस ५ मा पहिलो पटक र २०७८ जेठ ८ गते दोस्रो पटक प्रतिनिधिसभा विघटन गरे। ओलीले प्रतिनिधिसभा विघटन गरी चुनावमा जाने भने पनि उनको त्यो योजना सफल हुन सकेन् । सर्वोच्च अदालतले दुवै पटक विघटन बदर गर्दै प्रतिनिधिसभा पुनःस्थापना गरिदियो। र, कांग्रेस सभापति शेरबहादुर देउवालाई प्रधानमन्त्रीमा नियुक्त गर्न अदालतले परमादेश जारी गर्यो। ओलीकै पार्टीका २२ सांसदको समर्थनमा देउवा प्रधानमन्त्री बने। तर, लामो समय भागबन्डामै अल्झियो। देउवा २९ असार २०७८ मा पाँचौं पटक प्रधानमन्त्री नियुक्त भएका हुन्। दुईतिहाइको बहुमतबाट प्रधानमन्त्री ओली सरकार छाड्दा एकाएक अल्पमतमा परे। वाम गठबन्धनबाट दुईतिहाइ बहुमतमा पुगे। पछि माओवादीसँग एकता नै भयो। तर, कुर्सीको लडाइँले एकता लामो समय टिकेन। उल्टै एमाले पार्टीसमेत विभाजन भयो। मुलुकमा लामो समयपछि दुईतिहाइ बहुमतको सरकार बन्दा राजनीतिक स्थायित्वको अपेक्षा थियो। तर, निर्वाचनबाट प्राप्त जनमतअनुसार दलहरू अगाडि बढ्न सकेनन्। जनताले संसद्बाट जुन प्रकारको भरोसा राखेका थिए त्यो हुन सकेन, पूर्वसचिव सूर्यकिरण गुरुङ भन्छन्, सांसदहरूले जनताको अपेक्षाअनुसार काम गर्न सकेनन्। सत्ता टिकाउने र सत्ता परिवर्तन गर्ने होडबाजीमै संसद्को कार्यकाल सकियो। सरकारले प्रतिनिधिसभामा १ सय २ वटा विधेयक दर्ता गरेको थियो। सभाले ७५ वटा पारित गर्यो। २७ विधेयक निष्क्रिय भएका छन्। संविधानको धारा १११ (१०) मा प्रतिनिधिसभाको कार्यकाल समाप्त भएपछि यही सभामा उत्पत्ति भएको विधेयक स्वतः निष्क्रिय भएको मानिने व्यवस्था छ। निजामती संक्रमणकालीन विधेयक लगायतका पाँचवटा महत्वपूर्ण विधेयक प्रतिनिधिसभामै रोकिएका छन्। ती विधेयक उत्पादन गर्न राज्यको लाखौं खर्च अनुत्पादन रूपमा रह्यो। प्रतिनिधिसभाले जुन भूमिका खेल्न सक्थ्यो त्यो गर्न सकेन। नीति बनाउने कुरामा अलमल देखियो। जति कानुन बन्नुपर्ने थियो बनाउन सकेन। निजामती ऐन, नागरिकता विधेयकजस्ता विधेयक आउन सकेनन्, पूर्वसचिव मुकुन्द शर्मा भन्छन्, यी विधेयक बनाउँदा लाग्ने खर्च दर्ता भएदेखि छलफल प्रक्रियासम्म लाग्ने खर्च खेर गयो। संसद्मा जनताको आवश्यकताअनुसारका पिरमर्का सम्बोधन हुन सकेनन्। संसद्प्रति आस्था विश्वास जनताले देख्न सकेनन्। दलीय झगडामा बढी सीमित रहँदा मर्यादा र गरिमा राख्न सकेन । संसद् असफल रह्यो। अध्यादेश ल्याएपछि पार्टी विभाजन भएको विरोधमा एमालेले २०७८ भदौ २३ देखि गत जेठ ३ सम्म नौ महिना प्रतिनिधिसभामा अवरोध गर्यो। जसकारण १ सय ८७ दिनसम्म संसद् बैठक प्रभावित भयो। एमालेले अवरोध गर्नुको मुख्य कारण हो एमालेको विभाजन। माधवकुमार नेपालसहित सांसदलाई कारबाही प्रक्रियामा सभामुखले समयमा निर्णय नगरेको आरोप थियो। एमालेको अवरोधकैबीच संसद्बाट अमेरिकी मिलेनियम च्यालेन्ज कर्पोरेसन (एमसीसी) अनुमोदन भयो। पूर्वसभामुख एवं एमाले उपाध्यक्ष सुवास नेम्बाङ संसद्को कार्यकाल सुखद् नरहेको टिप्पणी गर्छन्। गठबन्धन सरकारले संसद्लाई काम दिन नसकेको आरोप उनी लगाउँछन्। यो कार्यकाल सुखद् रहेन। संविधान कार्यान्वयनका क्रममा केही कानुन निर्माण भएका छन्, नेम्बाङ भन्छन्, तर, पछिल्लो गठबन्धन सरकारले काम दिन सकेन। संसद् सरकारको बिजनेसबाट चल्छ। गठबन्धन सरकार आएपछि यसले संसद्लाई काम दिन सकेन। जसकारण संसद्ले जति गर्नुपर्ने थियो त्यति गर्न सकेन। यौन दुर्व्यवहार आरोप लागेपछि तत्कालीन सभामुख कृष्णबहादुर महराले २०७६ असोज १९ गते राजीनामा दिए। महराले असोज १३ गते सोमबार आफूलाई बलात्कार प्रयास गरेको आरोप एक महिलाले लगाएकी थिइन्। सभामुख पद रिक्त भएपछि दुई महिनामा चुनाव भयो। माओवादी नेता अग्निप्रसाद सापकोटा माघ १२ गते सभामुख पदमा निर्वाचित भए। सभामुख सापकोटाविरुद्ध पनि १४ नागरिक अगुवाले अपिल गरेपछि केही समय विवाद भयो। सापकोटाविरुद्ध काभ्रे जिल्ला प्रहरीदेखि सर्वोच्च अदालतको संवैधानिक इजलास र नियमित इजलासमा समेत हत्या आरोप तथा अनैतिक आचरणसम्बन्धी गम्भीर उजुरी र मुद्दाहरू रहेको भन्दै विवादमा तानिए। समितिले जब पाएनन् सभापति सरकार परिवर्तनपछि संसदीय समितिका सभापतिहरू मन्त्री भए। जसकारण मिनी संसद् चल्न सकेनन्। राज्य व्यवस्था तथा सुशासन समिति, सार्वजनिक लेखा समिति, कानुन, न्याय तथा मानवअधिकार समितिजस्ता महत्वपूर्ण समिति निस्क्रिय रहे। राज्यव्यवस्थाकी सभापति शशि श्रेष्ठ गत असोज २२ मा मन्त्री बनिन्। ६ सदस्य मन्त्री बने। त्यसपछि लामो समय बैठक बस्न सकेन। देश र जनताका जल्दाबल्दा समस्या, विधि र कानुन निर्माणबारे छलफल गर्नुपर्ने समिति नै निस्क्रिय बन्न पुगे। छलफलका क्रममा रहेका विधेयक सरकारले भटाभट फिर्ता लिँदा पनि समितिहरूले छलफल गर्ने चासो पनि दिएनन्। कोभिड संक्रमण, बढ्दो महँगी, भ्रष्टाचारअनियमितता, सरकारी सुस्तता, बेरुजु र आर्थिक संकटजस्ता मुलुक र जनताका समस्याबारे समितिहरूमा छलफल भएन। प्रतिनिधिसभामा १०, राष्ट्रियसभामा चार र दुई संयुक्त गरी १६ समिति छन्। तत्कालीन उपसभामुख शिवमाया तुम्बाहाङफेले २०७६ माघ ६ गते राजीनामा दिएपछि लामो समय उक्त पद रिक्त रह्यो। यही अवधिमा संवैधानिक निकाय र अरू थुप्रै पदमा राजनीतिक नियुक्ति भए। तर, उपसभामुख पदपूर्ति गर्नेतिर कसैको ध्यान गएन। सभामुख र उपसभामुख तत्कालीन नेकपाको एउटै पार्टीबाट बनेको भन्दै विरोधमा उत्रेको कांग्रेस आफ्नो नेतृत्वमा सरकार बनेपछि मौन रह्यो। प्रतिनिधिसभाको अन्त्यतिर आइपुग्दा असार ३१ गते झन्डै तीन वर्षपछि उपसभामुखमा सत्ता गठबन्धनतर्फकी उम्मेदवार पुष्पा भुसाल निर्वाचित भइन्। बजेटमा चलखेलको छानबिन अर्थमन्त्री जनार्दन शर्माले २०७९८० को बजेट निर्माण गर्ने क्रममा अनधिकृत व्यक्तिलाई अर्थ मन्त्रालयमा प्रवेश गराएर करका दर हेरफेर गरेका थिए। अन्नपूर्ण पोस्ट्ले त्यसको खुलासा गरेपछि मन्त्री शर्माले संसद्मै राजीनामा घोषणा गरे। संसदीय छानबिन विशेष समिति बन्यो। पछि शर्मा नै अर्थमन्त्रीमा फर्किए। प्रतिनिधिसभाको पाँचवर्षे कार्यकालको अन्तिम बैठकपछि सामूहिक तस्बिर खिच्ने क्रममा सांसदहरू । तस्बिर : अशोक दुलाल प्रधानन्यायाधीश चोलेन्द्रशमशेर जबराविरुद्ध महाभियोग लगाइयो। त्यसलाई महाभियोग सिफारिस समितिले ६ महिनापछि अगाडि बढायो। निलम्बित प्रधानन्यायाधीश जबराको बयान हतारमा लिइयो। तर, समितिले अन्तिम दिन मात्रै प्रतिवेदन बुझाएको छ। महामारीको असर कोरोना भाइरसको महामारीका कारण संसद् प्रभावित बन्न पुग्यो। ओली नेतृत्वको सरकार रहँदा देशमा पटकपटक लकडाउन गर्नुपर्यो। त्यससँगै संसदीय समितिका बैठकहरू बस्न सकेनन्। कतिपय बैठक भर्चुअल माध्यमबाट चले। नेताहरू नै असन्तुष्ट प्रतिनिधिसभाको पाँच वर्षे कार्यकालप्रति सांसदहरूले नै असन्तुष्टि जनाएका छन्। एकीकृत समाजवादी अध्यक्ष एवं पूर्वप्रधानमन्त्री माधवकुमार नेपालले संसद्को कार्यकाल सन्तोषजनक हुन नसकेको बताए। उनले सञ्चारकर्मीसँग कुरा गर्दै जनताका मुद्दा स्थापित गर्न र मुलुकलाई विकासको बाटोतर्फ अघि बढाउन यो कार्यकाल सन्तोषजनक हुन नसकेको भनाइ राखे। मुलुकको विकास र सुशासनका हिसाबले पनि बितेको पाँच वर्ष खराब भएको टिप्पणी उनले गरे। एमाले वरिष्ठ उपाध्यक्ष ईश्वर पोखरेलले सभामुख निष्पक्ष भूमिकामा रहन नसक्दा प्रतिनिधिसभाको कार्यकाल प्रभावकारी हुन नसकेको आरोप लगाए। सरकारले संसद्लाई बिजनेस दिने हो। सरकार कस्तो रह्यो ? त्यसले के बिजनेस दियो ? र, प्राप्त भएको ती बिजनेसहरूलाई सभालाई नेतृत्व गर्ने व्यक्तिले कसरी अगाडि बढाउनुहुन्छ ? त्यसमा निर्भर हुन्छ, उपाध्यक्ष पोखरेलले भने, सभामुखज्यूले वास्तवमा एउटा प्रतिनिधिसभाको नेतृत्व गर्ने व्यक्तिभन्दा पनि गठबन्धनको एउटा बफादार कार्यकर्ताका रूपमा भूमिका खेल्नुभयो कतिपय अवसरमा। त्यो बडो दुःखद् छ। कांग्रेस नेता डिला संग्रौलाले अपेक्षाअनुसार काम गर्न नपाएको स्वीकार गरिन्। एकै कार्यकालमा सत्तापक्ष र प्रतिपक्षको अनुभव बटुल्न पायौं। संसद् विघटन आन्दोलन संसद् अवरुद्धका कारण सबै कानुन बन्न सकेनन् धेरै काम अधुरा रहे, उनले भनिन्। आरोहअवरोहबीच पूरा कार्यकाल : सभामुख सभामुख अग्निप्रसाद सापकोटाले विभिन्न आरोहअवरोह पार गर्दै प्रतिनिधिसभाले पूरा कार्यकाल व्यतित गरेको बताए। प्रतिनिधिसभाको पूर्ण कार्यकालका लागि भएका पहललाई इतिहासले पक्कै स्मरण गर्नेछ, सभामुख सापकोटाले भने, दुईपटक संसद् विघटन र पुनस्र्थापना विश्वकै संसदीय इतिहासमा सम्भवतः पहिलो घटना हो। यस प्रतिनिधिसभाको पूर्णकार्यकाल आगामी दिनका लागि अनुकरणीय रहनेछ। यस कार्यकालमा संसद्ले राष्ट्रियताका सवालमा अभूतपूर्व निर्णयहरू लिएको सापकोटाले बताए। लिम्पियाधुरा, लिपुलेक र कालापानीसहितको नक्सा जारी गर्दा संसद्मा देखिएको अभूतपूर्व एकता सदा स्मरणीय रहने उनको भनाइ थियो। यद्यपि, यो पाँच वर्ष अवधिमा अभुतपूर्व एकतासहित संसद्ले देशको नयाँ नक्सा जारी गरेर ऐतिहासिक काम गर्यो। २९ जेठ २०७७ मा कालापानी, लिपुलेक र लिम्पियाधुरा समेटिएको नेपालको नक्सा जारी गरिएको थियो। यस्तै, संघीयता कार्यान्वयनतर्फ गयो । सातै प्रदेश सरकार बने । स्थानीय तहरूले सरकारकै रूपमा काम थाले । हामी राणाहरूले हेपे भन्थ्यौं। तर, अहिले हामीले नै जनतालाई हेपेको महसुस भएको छ। धेरै उतारचढाव आए। जनताले नीति निर्माण गर्न पठाएको तर हाउसले सन्तुलित काम गर्न सकेन।सांसदहरू आरोपप्रत्यारोपमा लागे।तारानाथ रानाभाट, पूर्वसभामुख कार्यकाल सुखद् रहेन। संविधान कार्यान्वयनका क्रममा केही कानुन निर्माण भएका छन्। तर, पछिल्लो गठबन्धन सरकारले काम दिन सकेन। संसद् सरकारको बिजनेसबाट चल्छ। सरकारले काम दिन नसक्दा यस्तो भयो।सुवास नेम्बाङ, पूर्वसभामुख धेरै समय अनावश्यक खर्च गर्यौं। जति कानुन बन्नुपथ्र्याे बाँकी रह्यो। जति रफ्तारमा संसद् जानुपथ्र्याे त्यो हुन सकेन। विभिन्न आरोहअवरोहका कारण अपेक्षाअनुसारको काम भएन।ओनसरी घर्ती, पूर्वसभामुख प्रतिनिधिसभाको अन्तिम दिन शनिबारको बैठकमा नेताहरूले एकार्काप्रति घोचपेच गरे। प्रधानमन्त्री शेरबहादुर देउवाले अहिलेको सरकारले संविधानअनुसार मुलुक चल्ने वातावरण बनाएको बताए। एमाले अध्यक्ष केपी शर्मा ओलीलाई इंगित गर्दै उनले परमादेश नभएको भए सँगै काम गर्ने अवसर नै नपाउने भनी व्यंग्य गरे। प्रतिपक्षी दलको नेताले परमादेशको सरकार भन्नुहुन्छ। यो संसद् नै परमादेशबाट आएको हो। जहाँ उहाँ र हामी सँगै काम गर्न पाइरहेका छौं, देउवाले भने, परमादेश नभएको भए उहाँ र हामी सँगसँगै काम गर्न नै पाउँदैनथ्यौं। धेरै ठूलाठूला विधेयकहरू पास गर्न नै पाउँदैनथ्यौं। एमाले अध्यक्ष ओलीले यो सरकारले निर्वाचनमा जानुलाई प्रतिगमन भनेको भन्दै आलोचना गरे। जनादेशअनुसार संसद् नचलेपछि ताजा जनादेशमा जान खोजेको उनको भनाइ थियो। त्यसलाई प्रतिगमन भन्न नहुने उल्लेख गर्दै ओलीले आफ्नो उक्त कदम सकारात्मक भएको भनाइ राखे। उनले यो सरकारको पालामा भ्रष्टचार बढेको आरोप लगाए। छुट्टिने बेला के कठोर बोली बोल्नु छ र ? प्रधानमन्त्रीले यस्सो कुरा उठाउनु भएको भएर मात्र बाटो बिराउला कि भनेर त्यसलाई सही बाटोमा लैजान मात्र भनेको हुँ। अहिले भ्रष्टाचार त के कुरा गर्नु र ? उनले भने, भ्रष्टाचार उन्मूलन, संविधान र कानुनबमोजिमको राज जनताले आकांक्षा गरेका हुन्छन्। बाहिरबाहिर एकथोक भनिने र भित्रभित्र अर्कोथोक गरिने अपेक्षा गरेका हुँदैनन्। निर्वाचनतर्फ जाने कुरालाई प्रतिगमन नभनिने उनले बताए। आवश्यकताअनुसार निर्वाचन भएन र समयभित्र निर्वाचन भएन भने प्रतिगमन हुन्छ, उनले भने, जे होस् मुलुक निर्वाचनतर्फ गइसक्यो, म यसलाई प्रतिगमन भन्दिनँ। माओवादी केन्द्र अध्यक्ष पुष्पकमल दाहालले ओलीको कडा आलोचना गर्दै पार्टीभित्रको विवादका कारण प्रतिनिधिसभा भंग गरेको उल्लेख गरे। निर्वाचनमा जानुलाई विरोध गरेको भन्दै भ्रम फैलाउन खोजेको आरोप दाहालले लगाए। तुलना गर्नुको पनि एउटा हद हुन्छ नि ! यहाँ बसेका हामी सबै केही नै नबुझ्ने छन् भन्ने ठान्नुभएको हो कि प्रतिपक्ष दलको नेताले ? नेपाली जनताले केही जान्दैनन्, भेडा नै छन् भन्ने ठान्नु भएको हो कि ? दाहालले प्रश्न गरे, निर्वाचन घोषणा गर्नुलाई कहिले प्रतिगमन भन्यौं ? हामीले प्रतिगमन भनेको संविधान मिचेर हुँदै नभएको अधिकार किन प्रयोग गरियो ? एकीकृत समाजवादी नेता झलनाथ खनालले ओली नेतृत्वको सरकारले सम्झिरहने के काम गर्यो भन्दै प्रश्न गरे। खड्गप्रसाद ओलीले त्यस्तो के काम गरे, जुन नेपाली जनताले सम्झिरहेका छन्। धरहरा ठड्याए भन्ने हो ? रानीपोखरी बनाए भन्ने हो ? रानीपोखरी प्रताप मल्लले बनाए होला नि ! धरहरा भीमसेन थापाले बनाए होला नि !, खनालले भने। उनले पाँच वर्ष म्यान्डेट पाएको सरकार ४१ महिना मात्र चलेको उल्लेख गरे । नेपाल समाजवादी पार्टी अध्यक्ष डा बाबुराम भट्टराईले ५ वर्षको कार्यकालमा जनताले दिएको जिम्मेवारी पूरा गर्न नसकिएको बताए। संसद् राज्यका सबै निकाय निगरानी गर्ने थलो हुनुपथ्र्याे तर हुन सकेन्। हामीले गरेनौं भन्दिन म तर कछुवा गतिमा काम भए। आवश्यकताअनुसार मुख्य काम हुन् सकेन, डा भट्टराईले भने। उनले राष्ट्रपति कार्यालयमा विचाराधीन रहेको नागरिकता विधेयकले महिलाको अपमान गरेको बताए। हामीले पारित गरेको विधेयकमा महिलालाई संवैधानिक ढंगले नै विभेद गर्न मिल्छ ? आमाको नामबाट नागरिकता दिँदा शर्त राख्न आवश्यक छ ? अत्यन्त अपमानित ढंगले महिलाले आफ्नो सन्तानको बाउको परिचय नखुलेको स्वघोषणा गर्न लगाउनु मिल्ने कुरा हो ?, उनले प्रश्न गरे, आमालाई थाहा हुँदैन सन्तानको बाबु को हो भन्ने ? आमाले जन्म दिएपछि आमाको नामबाट निःशर्त नागरिकता दिनुपर्दैन ? त्यहाँ बाबुको आवश्यकता किन पर्यो ? जनता समाजवादी पार्टी अध्यक्ष उपेन्द्र यादवले संविधानमै कुनै पनि नागरिकलाई राज्यविहीन बनाउनु नहुने उल्लेख भए पनि नेपालमा अनागरिक बनाउने काम भइरहेको बताए। संविधानले नै नागरिकलाई राज्यविहीन बनाइनु हुँदैन भन्ने उल्लेख छ। तर, हाम्रो त के भइरहेको छ ? नागरिकता विधेयक के भइरहेको छ ? नागरिकलाई अनागरिक बनाउनुजस्तो ठूलो अपराध केही हुँदैन, यादवले भने। राष्ट्रपति विद्यादेवी भण्डारीले मन्त्रिपरिषद्को निर्णयअनुसार चालु अधिवेशन शनिबार नै राति १२ बजेदेखि अन्त्य गरेकी छन्। यससम्बन्धी पत्र सभामुख अग्निप्रसाद सापकोटाले अन्तिम बैठकमा सुनाएका थिए। बैठक समापन गर्दै सभामुख सापकोटाले प्रतिनिधिसभा भंग भएको घोषणा गरे। उनले प्रतिनिधिसभाका ११ अधिवेशनअन्तर्गत भएका कामकारबाहीको संक्षिप्त विवरण सुनाएका थिए। उनका अनुसार चालु अधिवेशन गत जेठ ३ गते सुरु भई १ सय २४ दिन चल्यो। ५९ दिनमा ६८ पटक बैठक बसी जम्मा २५२ घण्टा १५ मिनेट संसदीय कामकारबाही भएका थिए। यस्तै, दुवै सदनको संयुक्त बैठक दुई पटक गरी ४ घण्टा ४५ मिनेट बसेको थियो।"
निजगढमै अन्तर्राष्ट्रिय विमानस्थल उपयुक्त हुने विज्ञ समूहको निष्कर्ष,"काठमाडौं : अन्तर्राष्ट्रिय विमानस्थल निर्माण सम्बन्धमा सरकारले गठन गरेको विज्ञ समूहले अध्ययन प्रतिवेदन प्रधानमन्त्री शेरबहादुर देउवालाई बुझाएको छ। आइतबार बिहान प्रधानमन्त्री निवास बालुवाटारमा आयोजित कार्यक्रममा संस्कृति, पर्यटन तथा नागरिक उड्ययनमन्त्री जीवनराम श्रेष्ठको उपस्थितिमा विज्ञ समूहका संयोजक बीरेन्द्रबहादुर देउजाले प्रधानमन्त्री देउवालाई अध्ययन प्रतिवेदन हस्तान्तरण गरेका हुन्। प्रतिवेदन बुझ्दै प्रधानमन्त्री देउवाले विमानस्थल निर्माणमा ढिलाइ गर्न नहुने बताए। निर्धारित समयमै विज्ञ समूहले अध्ययन गरी प्रतिवेदन बुझाएकोमा प्रधानमन्त्री देउवाले धन्यवाद दिए । मन्त्री श्रेष्ठले विज्ञ समूहले दिएको प्रतिवेदन अनुसार काम अघि बढाउने बताए। पूर्ण क्षमताको अन्तराष्ट्रिय विमानस्थल निर्माण कार्य छिट्टै सुरु गरिने उनको भनाइ छ । सर्वोच्च अदालतको परमादेश अनुसार पूर्ण क्षमताको अन्तराष्ट्रिय विमानस्थल निर्माणको लागि अध्ययन गरी प्रतिवेदन पेश गर्न मन्त्रिपरिषद्को गत साउन २६ गतेको निर्णयानुसार गठित विज्ञ समूहले अध्ययन प्रतिवेदन तयार गरेको हो । नेपालको दूरगामी विकास तथा आर्थिक समृद्धिको लागि बढ्दो हवाई ट्राफिक धान्न सक्ने पूर्ण क्षमताको अन्तराष्ट्रिय विमानस्थल आवश्यक रहेको विज्ञ समूहको निष्कर्ष रहेको छ । प्रतिवेदन अनुसार पूर्ण क्षमताको अन्तराष्ट्रिय विमानस्थलका लागि उपयुक्त स्थान काठमाडौं(तराई द्रुतमार्ग (फास्ट ट्र्याक) र पूर्व(पश्चिम राजमार्गसँगै जोडिएको पसाहा नदी र बकैया नदी बीचको करिब ९ हजार हेक्टर क्षेत्रफल भित्रको करिब ४ हजार हेक्टर क्षेत्र उपयुक्त रहेको छ । रुख कटानी तथा वातावरणीय क्षती न्यूनीकरण गर्न सर्वोच्च अदालतको आदेशलाई ध्यानमा राखी एयरपोर्ट सिटीको अवधारणालाई पुरै त्याग्नुपर्ने सुझाव विज्ञ समूहले दिएको छ । करिब ९ हजार हेक्टरको विमानस्थल संरक्षण क्षेत्र घोषणा गरी विभिन्न चरणमा विमानस्थल निर्माण गर्ने गरी जम्मा करिब ४ हजार हेक्टर क्षेत्रफलमात्र विमानस्थल निर्माणको लागि उपयोग गर्ने र बाँकी क्षेत्रमा भएका रुखको संरक्षण लगायत नदी कटान रोकथाम तथा अन्य आवश्यक संरक्षण कार्य विमानस्थल व्यवस्थापनले गर्नुपर्ने र पहिलो चरणमा करिव पन्ध्र सय हेक्टर क्षेत्रफलमा मात्र रुख कटानी गर्ने र बाँकी क्षेत्रमा दोश्रो चरण सुरु नभएसम्म रुख कटान नगर्न भनिएको छ । वातावरणमा प्रतिकुल असर नपर्ने गरी वातावरणीय व्यवस्थापन योजना तयार गर्ने गरी सोको कानुनी विधि र प्रक्रिया पुरा गरी आवश्यक स्विकृती प्राप्त गरी विमानस्थल निर्माण कार्य गर्नुपर्ने प्रतिवेदनमा उल्लेख छ । वातावरण र विकासलाई सरकारले समुचित सन्तुलन तथा व्यवस्थापन गर्दै जान सक्ने अन्तराष्ट्रिय कानुन एवं सर्वोच्च अदालतवाट प्रतिपादित नजिर सिद्धान्त समेत रहेकोले देश विकास सम्बन्धी कार्यमा वातावरण र विकासबीच समुचित सन्तुलनका लागि आवश्यक कानुनी व्यवस्था गर्न नेपालको संविधानले सरकारलाई संवैधानिक दायित्व दिएको प्रतिवेदनमा स्मरण गरिएको छ । पूर्ण क्षमताको अन्तराष्ट्रिय विमानस्थल निर्माणकालागि आवश्यक जग्गा प्राप्त गरी प्रभावित सरोकारवालाहरुलाई कानुन बमोजिमको मुआब्जा, क्षतिपूर्ति तथा पुनर्वासको व्यवस्था गरी निर्माण कार्य गर्नु विज्ञ समूहको प्रतिवेदनमा उल्लेख छ । पर्सा राष्ट्रिय निकुन्जको विस्तारित क्षेत्रभित्र हात्तीको प्रमुख जैविक मार्ग रहेको तर केहि हात्तीहरु निर्माणस्थलको नजिकै विचरण गर्न आउने क्षेत्र निर्माणस्थलभन्दा वाहिर रहेकोले सो क्षेत्र समेत सरकारले संरक्षण गर्न सक्ने साथै चराचुरुङ्गीहरुको हकमा लामो दूरीका अन्तराष्ट्रिय बसाई(सराई गर्ने तथा हवाई दुर्घटनाका कारक हुन सक्ने ठुला प्रजातिका चराहरु ९हाँस, चिल, गिद्ध०को मार्ग निर्माणस्थल नजिक नदेखिएको साथै नेपालका संकटापन्न गिद्धहरुको उपस्थिति पनि सो क्षेत्रमा न्यून रहेको प्रतिवेदनमा उल्लेख छ । पूर्ण क्षमताको अन्तराष्ट्रिय विमानस्थल निर्माण तथा संचालन भएपछि नेपालको हवाई आकाशमाथिबाट उडने गरी प्रस्तावित हिमालय  २ रुट (काठमाडौं गुवाहाटी  कुनमिङ्ग र एल ६२६ (काठमाडौं महेन्द्रनगर दिल्ली) लाई दुई तर्फी गर्न सकिने र यसबाट युरोप, मध्यपूर्व, पूर्वी एसिया प्रशान्त क्षेत्रका मुलुकहरुसम्म आउने जाने दुईतर्फी अन्तराष्ट्रिय हवाई उडानहरुको दूरी, समय र ईन्धन खपत उल्लेखनीय रुपमा घट्न जाने र ईन्धनको बचतबाट कार्बन उर्सजन कम हुन जाने प्रतिवेदनमा जनाइएको छ । पूर्ण क्षमताको अन्तराष्ट्रिय विमानस्थल निर्माण जति ढिला भयो, उति महँगो र जटिल हुँदै जाने र नेपालको विकासको प्रतिफल ढिलो हुँदै जाने हुँदा विशेष अधिकार सम्पन्न विकास संस्था गठन गरी यसलाई समयबद्ध तबरले छिटो निर्माण गर्नुपर्ने सुझाव समेत विज्ञ समूहले दिएको छ । हवाई पूर्वाधार विज्ञ बीरेन्द्र बहादुर देउजाको संयोजकत्वमा रहेको विज्ञ समूहमा अर्थशास्त्री रामेश्वर खनाल, विकास योजना विज्ञ डा सूर्यराज आचार्य, शहरी विकास विज्ञ प्रा डा संगीता सिंह, वन्यजन्तु तथा वातावरण विज्ञ प्राडा प्रेम बहादुर बुढा, वनस्पती तथा वातावरण विज्ञ प्राडा सुरेश कुमार घिमिरे, समाजशास्त्री डा। लछी सिंह, वरिष्ठ पाइलट कृष्णविक्रम पौडेल, वरिष्ठ अधिवक्ता डा चन्द्रकान्त ज्ञवाली र हवाईरुट विज्ञ महेशकुमार बस्नेत सदस्य छन्।"
वाइसीएल सुनसरीको संयोजकमा नवीन,धरान : योङ कम्युनिस्ट लिग (वाइसीएल)को सुनसरी संयोजकमा धरानका नवीन केसी चयन भएका छन्। वाइसीएल केन्द्रीय समितिको बैठकले केसीलाई अध्यक्ष चयन गरेको हो। वाइसीएलको रिक्त रहेको सुनसरी अध्यक्ष पदमा केन्द्रीय समितिको बैठकले केसीलाई जिल्लाको नेतृत्व गर्न संयोजकको जिम्मेवारी दिएको केन्द्रीय अध्यक्ष सुबोधराज शेर्पालीले बताए । उनले वाइसीएल सुनसरीको इन्चार्जमा इटहरीका अविनास लिम्बुलाई चयन गरिएको बताए। संयोजकमा चयन भएका केसीले जिम्मेवारी पाएपछि वाइसीएल सुनसरीलाई मजबुत पारी युवाहरुको हकहितमा लाग्ने प्रतिबद्धता जनाएका छन्।
चोलेन्द्रशमशेर जबरालाई सर्वोच्च अदालतको गेटबाटै फर्काउँछौं : बार,"काठमाडौं : नेपाल बार एसोसियसनको अध्यक्ष गोपालकृष्ण घिमिरे निलम्बित प्रधानन्यायाधीश चोलेन्द्रशमशेर जबरालाई सर्वोच्च अदालतको नियमित काममा फर्कन नदिने बताएका छन्। निलम्बित प्रधानन्यायाधीश जबराले आइतबार सर्वोच्च अदालत प्रशासनलाई फोन गरेर आफू आउन लागेको जानकारी गराएपछि घिमिरेले रोक्ने बताएका हुन्। चोलेन्द्रशमशेर जबराले सर्वोच्च अदालतको नियमित जिम्मेवारीमा आजबाट फर्कने लागेको जानकारी पाएका छौं। तर जबराको निलम्बन फुकुवा भएको छैन।अध्यक्ष घिमिरेले अन्नपूर्णसँग भने, सर्वोच्च फर्कने जानकारी पाएलगत्तै बारको बैठक बसेर उनलाई गेटमा नै रोक लगाउने निर्णय गरेका छौं। जबराले आफूमाथि छानबिन गरिरहेको संसद गएरातिदेखि सकिएको हुँदा महाअभियोग स्वत: निष्क्रिय भएकाले फर्किन लागेको सर्वोच्च प्रशासनलाई जानकारी गराएका छन्। आइतबार सत्तारुढ गठबन्धनबाट समितिमा रहेका ६ सदस्यको बहुमतले निर्णय गर्दै निलम्बित प्रधानन्यायाधीश जबराविरुद्ध महाभियोग सिफारिस गरेको हो। एमाले र लोसपाले भने फरक मत राखेका छन्। महाभियोग पक्षमा सत्तारुढ कांग्रेस, माओवादी, एकीकृत समाजवादी र जनता समाजवादी पार्टीबाट समितिमा प्रतिनिधित्व गरेका ६ सांसद देखिएका छन्। कांग्रेसका विष्ट र मीनबहादुर विश्वकर्मा, माओवादीका रेखा शर्मा, यशोदा सुवेदी गुरुङ, कल्याणी खड्का र जनता समाजवादी पार्टीका प्रमोद साहलेसहितको बहुमतले महाभियोग लगाउनुपर्ने पक्षमा हस्ताक्षर गरेका थिए। प्रतिवेदनमा महाभियोग लगाउने नौबुँदे आधार र कारण उल्लेख गरिएको छ। जबरामा कार्यक्षमता अभाव रहेको, कानुनको गम्भीर उल्लंघन, आचारसंहिता पालना नगरेको, कानुनको व्याख्यामा गम्भीर त्रुटि गरेको, पदीय जिम्मेवारी र कर्तव्य पूरा नगरेको जनाइएको छ। समितिले यससँगै २ बुँदे सुझावसमेत दिएको छ। एघार सदस्यीय समितिमा एमाले र लोसपाबाट नियुक्त पाँच सांसदले फरक मत दर्ज गरेका छन्। जसमा एमालेका विष्णुप्रसाद पौडेल, लालबाबु पण्डित, शिवमाया तुम्बाहाङ्फे, कृष्णभक्त पोखरेल र लोकतान्त्रिक समाजवादी पार्टीका इकबाल मियाँ छन्। सभामुख सापकोटाको भूमिकाप्रति असन्तुष्टि जनाउँदै फरक मत दर्ज गर्ने सदस्यहरूले महाभियोगमा लगाइएको आरोपका सम्बन्धमा अध्ययन, विश्लेषण र यथार्थ यकिन गरी निर्णय गर्न सकिने अवस्था नरहेको जनाएका छन्। प्राप्त भएका कागजात, बयानलगायत विषयमा निर्णय हुन त के छलफलसम्म पनि हुन नसकेको उनीहरूले बताएका छन्। २०७८ फागुन १ गते प्रतिनिधिसभाका ९८ जना सांसदले संविधानको धारा १०१ (२) बमोजिम जबराविरुद्ध महाभियोग प्रस्ताव दर्ता गरेका थिए। फागुन २२ गते महाभियोग सिफारिस समिति गठन गरिएको थियो। २०७९ भदौ १५ गतेदेखि जबरामाथि बयान सुरु गरिएको थियो।"
उपसचिव प्रमोद नेपालविरुद्ध भ्रष्टाचार मुद्दा,"काठमाडौं : संस्कृति, पर्यटन तथा नागरिक उड्डयन मन्त्रालयका उपसचिव प्रमोद नेपालविरुद्ध भ्रष्टाचार मुद्दा दायर भएको छ। अख्तियार दुरुपयोग अनुसन्धान आयोगले नेपालविरुद्ध आइतबार विशेष अदालतमा भ्रष्टाचार मुद्दा दायर गरेको हो। उनीसँगै बीबी एयरवेज प्रालिका प्रमुख कार्यकारी अधिकृत हरिभक्त श्रेष्ठविरुद्ध पनि भ्रष्टाचार मुद्दा दायर भएको छ। प्याराग्लाइडिङ सञ्चालनका लागि अनमुति पत्र (लाइलेन्स) बनाइदिने अभियोजनमा नेपालले सेवाहीग्राहीबाट ६ लाख घुस माग गरेको अख्तियारमा उजुरी परेको थियो। सोही उजुरीका आधारमा अनुसन्धान गर्दा ६ लाख घुस लिएको खुलेपछि भ्रष्टाचार मुद्दा दायर गरेको अख्तियारका प्रवक्ता श्याम प्रसाद भण्डारीले जनाएका छन्। अख्तियारको टोलीले नेपाललाई ६ लाख घुस रकमसहित काठमाडौं महानगरपालिका १ मनकामना मार्गबाट नियन्त्रणमा लिएको थियो। उनले प्रयोग गरेको गाडी खनतलासी गर्दा स्रोत नखुलेको १६ लाख ५० हजार रकम पनि बरामद भएको थियो। कारमा भेटिएको उक्त रकम नेपालले श्रेष्ठसँग सापटी लिएको बयान दिएका थिए । त्यसका आधारमा थप अनुसन्धान गर्दा श्रेष्ठले नेपाललाई घुसबापत उक्त रकम दिएको देखिएको अख्तियारले जनाएको छ । घटनाबारे थप अनुसन्धान भइरहेको अख्तियारले जनाएको छ।"
समानुपातिकतर्फको उम्मेदवार टुंग्याउन एमाले सचिवालय बैठक बस्दै,काठमाडौं : नेकपा (एमाले)को सचिवालय बैठक आज पनि बस्दैछ। प्रतिनिधि र प्रदेशसभा निर्वाचन २०७९ को समानुपातिकतर्फको उम्मेदवारको नामावलीलाई पूर्णता दिन आइबार बिहान सचिवालय बैठक बोलाइएको एमाले प्रचार विभागका उपप्रमुख पृथ्वी सुब्बा गुरुङले जानकारी दिए। बैठक दिउँसो १ बजे बालकोटमा बस्ने बताइएको छ। शनिबार बेलुका पार्टी अध्यक्ष केपी शर्मा ओली निवास बालकोटमा बसेको बैठकमा पनि समानुपातिकतर्फको उम्मेदवारको बारेमा छलफल भएको थियो। गुरुङका अनुसार महासचिव शङ्कर पोखरेलले बैठकमा निर्वाचन आयोगको निर्देशिकाअनुसार समानुपातिक उम्मेदवार छनोटका आधारबारे पार्टी बैठकलाई जानकारी गराएका थिए। राजनीतिक दलले प्रतिनिधि सभाका लागि ११० र प्रदेश सभाका लागि २२० उम्मेदवारको बन्द सूची पेश गर्नुपर्नेछ। मंसिर ४ गते तय भएको निर्वाचनका लागि गएरातिबाट प्रतिनिधि तथा प्रदेश सभाको पाँच वर्षे कार्यकाल समाप्त भएसँगै नेपाल नयाँ निर्वाचन प्रक्रियामा गएको छ। निर्वाचन आयोगका अनुसार आइतबार र सोमबार राजनीतिक दलहरूले समानुपातिक निर्वाचन प्रणालीतर्फ उम्मेदवारको बन्दसूची पेस गर्नुपर्ने कार्यतालिका छ।
सर्वोच्च प्रशासनले सुरक्षाकर्मीलाई भन्यो निलम्बन फुकुवा पत्र नआएसम्म जबरालाई अदालत प्रवेश नदिनू,"काठमाडौं : सर्वोच्च अदालत प्रशासनले निलम्बनको फुकुवा पत्र नआउन्जेलसम्म प्रधानन्यायाधीश चोलेन्द्र शमशेर जबरालाई अदालत प्रवेश गर्न नदिन सुरक्षाकर्मीलाई निर्देशन दिएको छ। जबराले भने आफूमाथि लागेको महाभियोग निस्कृय भइसकेकाले आजदेखि सर्वोच्च अदालतको नियमित जिम्मेवारीमा फर्किने बताएका छन्। सुरक्षा स्रोतले भन्यो,' निलम्बनको फुकुवा पत्र नआएसम्म जबरालाई अदालत प्रवेश नगराउनू भन्ने निर्देशन सर्वोच्च प्रशासनबाट आएको छ।' जबराले आफूमाथि छानबिन गरिरहेको संसदको कार्यकाल रातिदेखि सकिएको हुँदा महाअभियोग स्वत: निष्क्रिय भएकाले आफू फर्किन लागेको सर्वोच्च अदालत प्रशासनलाई शनिबार नै जानकारी गराएका थिए। यो खबर पाएपछि नेपाल बार एसोसिएसनले आजै बिहान आकस्मिक बैठक बोलाएको थियो। बैठकले जबरालाई अदालत प्रवेश गर्न नदिने निर्णय गरेको छ। महाभियोग सिफारिस समितिले जबरालाई महाभियोग लगाउन तयार पारिएको प्रतिवेदन शनिबार सभामुख अग्निप्रसाद सापकोटालाई बुझाइएको थियो। समितिले निलम्बित प्रधानन्यायाधीश जबरालाई महाभियोग लगाउन सिफारिस गरेको छ। जबरा अदालत आउने बताइएपछि सुरक्षा व्यवस्था कडा पारिएको छ। २०७८ फागुन १ गते प्रतिनिधिसभाका ९८ जना सांसदले संविधानको धारा १०१ (२) बमोजिम जबराविरुद्ध महाभियोग प्रस्ताव दर्ता गरेका थिए। फागुन २२ गते महाभियोग सिफारिस समिति गठन गरिएको थियो।"
"जबराविरुद्ध महाभियोग सिफारिस, एमाले र लोसपाको फरक मत","काठमाडौं : महाभियोग सिफारिस समितिले प्रतिनिधिसभाको कार्यकाल सकिए पनि महाभियोग निरन्तर रहने गरी आफ्नो प्रतिवेदन सभामुख अग्निप्रसाद सापकोटालाई बुझाएको छ। सत्तारुढ गठबन्धनबाट समितिमा रहेका ६ सदस्यको बहुमतले निर्णय गर्दै निलम्बित प्रधानन्यायाधीश चोलेन्द्रशमशेर जबराविरुद्ध महाभियोग सिफारिस गरेको हो। एमाले र लोसपाले भने फरक मत राखेका छन्। संसद्मा पर्याप्त समय अभाव भएकाले संविधानको धारा १०१ (६) बमोजिम अर्को प्रतिनिधिसभाको बैठकमा पेस गरी टुंगो लगाउनुपर्ने सुझाव दिइएको छ। जबराको निलम्बन निरन्तर रहेको समिति सभापति रामबहादुर विष्टले बताए। अर्को प्रतिनिधिसभाको बैठकमा पेस गरी महाभियोग टुंगो नलागेसम्म निलम्बन रहिरहन्छ, विष्टले अन्नपूर्ण पोस्ट्सँग भने, संविधानमा नै यही उल्लेख छ। प्रतिवेदनमा महाभियोग लगाउने नौबुँदे आधार र कारण उल्लेख गरिएको छ। जबरामा कार्यक्षमता अभाव रहेको, कानुनको गम्भीर उल्लंघन, आचारसंहिता पालना नगरेको, कानुनको व्याख्यामा गम्भीर त्रुटि गरेको, पदीय जिम्मेवारी र कर्तव्य पूरा नगरेको जनाइएको छ। समितिले यससँगै २ बुँदे सुझावसमेत दिएको छ। रञ्जनकृष्ण कोइरालासम्बन्धी कर्तव्य ज्यान मुद्दामा सजाय घटाई कानुनको गम्भीर रूपमा उल्लंघन गरेको जनाइएको छ। संवैधानिक नियुक्तिसम्बन्धी मुद्दालाई सुनुवाइमा नलगी आचारसंहिताको गम्भीर उल्लंघन गरेको उल्लेख छ। प्रतिनिधिसभा विघटनसम्बन्धी मुद्दामा संलग्न पाँच न्यायाधीशलाई महाभियोग लगाइदिनू भनी जबराले बयानमा भनेको र स्वतन्त्रतापूर्वक गर्नुपर्ने काम नगरी कार्यकारिणीसँग सल्लाह गरेको पुष्टि भई निष्पक्ष रूपमा कार्य सम्पादन गर्ने कार्यक्षमताको अभाव रहेको प्रतिवेदनमा उल्लेख छ। संवैधानिक नियुक्तिसम्बन्धी बैठकमा निष्पक्ष भूमिका खेल्न नसकेको, अदालतप्रति विश्वासै हुन नसक्ने वातावरण बनाई न्यायपालिकाको स्वतन्त्रताप्रति प्रश्नचिन्ह खडा भएको पनि उल्लेख छ। कृष्णमान सिंहविरुद्ध हंशमान सिंहको मुद्दा, प्रेरणा शाहको मुद्दा, वीरगन्जको सार्वजनिक पोखरीको मुद्दा, क्यासिनो सञ्चालन र राजस्वसम्बन्धी मुद्दा र एनसेलका करछलीको मुद्दालगायतमा कानुनको व्याख्यामा गम्भीर त्रुटि गरेको औंल्याइएको छ। जबराले न्यायाधीश नियुक्ति हुनुपूर्व भएको संसदीय सुनुवाइमा गरेका प्रतिबद्धता पूरा गर्न नसकि पदीय जिम्मेवारी र कर्तव्य पूरा गर्न नसकेको पनि जनाइएको छ। न्याय प्रशासनको अन्तिम जिम्मेवारी लिने संवैधानिक व्यवस्थाबमोजिमको कर्तव्य पूरा गर्न नसकेको आधार पनि उल्लेख गरिएको छ। जबराका विषयमा थप अध्ययनअनुसन्धान अझै गर्नुपर्ने देखिएको जनाइएको छ। संसद्मा पर्याप्त समय अभाव भएकाले संविधानको धारा १०१ (६) बमोजिम अर्को प्रतिनिधिसभाको बैठकमा पेस गरी टुंगो लगाउनुपर्ने सुझाव दिइएको छ। जबराले सर्वोच्चको भवन निर्माणमा अनियमितता गरेको र विभिन्न मुद्दामा आर्थिक लेनदेन गरी अकुत सम्पत्ति कमाएको विषयमा थप अध्ययन अघि बढाउन अख्तियार दुरुपयोग अनुसन्धान आयोग र सम्पत्ति शुद्धीकरण विभागमा लेखी पठाउनसमेत सिफारिस गरेको छ। महाभियोग पक्षमा सत्तारुढ कांग्रेस, माओवादी, एकीकृत समाजवादी र जनता समाजवादी पार्टीबाट समितिमा प्रतिनिधित्व गरेका ६ सांसद देखिएका छन्। कांग्रेसका विष्ट र मीनबहादुर विश्वकर्मा, माओवादीका रेखा शर्मा, यशोदा सुवेदी गुरुङ, कल्याणी खड्का र जनता समाजवादी पार्टीका प्रमोद साहलेसहितको बहुमतले महाभियोग लगाउनुपर्ने पक्षमा हस्ताक्षर गरेका थिए। २०७८ फागुन १ गते प्रतिनिधिसभाका ९८ जना सांसदले संविधानको धारा १०१ (२) बमोजिम जबराविरुद्ध महाभियोग प्रस्ताव दर्ता गरेका थिए। फागुन २२ गते महाभियोग सिफारिस समिति गठन गरिएको थियो। २०७९ भदौ १५ गतेदेखि जबरामाथि बयान सुरु गरिएको थियो। एघार सदस्यीय समितिमा एमाले र लोसपाबाट नियुक्त पाँच सांसदले फरक मत दर्ज गरेका छन्। जसमा एमालेका विष्णुप्रसाद पौडेल, लालबाबु पण्डित, शिवमाया तुम्बाहाङ्फे, कृष्णभक्त पोखरेल र लोकतान्त्रिक समाजवादी पार्टीका इकबाल मियाँ छन्। सभामुख सापकोटाको भूमिकाप्रति असन्तुष्टि जनाउँदै फरक मत दर्ज गर्ने सदस्यहरूले महाभियोगमा लगाइएको आरोपका सम्बन्धमा अध्ययन, विश्लेषण र यथार्थ यकिन गरी निर्णय गर्न सकिने अवस्था नरहेको जनाएका छन्। प्राप्त भएका कागजात, बयानलगायत विषयमा निर्णय हुन त के छलफलसम्म पनि हुन नसकेको उनीहरूले बताए। समिति सदस्य एवं एमाले सांसद कृष्णभक्त पोखरेलले भने, बयान, अभियोगपत्रमा भनिएका कागजात र प्रमाणहरू संकलन नै गरिएन। प्रक्रियागत रूपमा पूर्ण पनि भएन। सबै प्रमाण संकलन गरी निष्कर्षमा पुग्नुपर्नेमा सो हुन नसकेको उनले बताए। समितिका अर्का सदस्य मियाँले जबराविरुद्ध लागेका अभियोगको सम्पूर्ण तथ्य र प्रमाणहरू प्राप्त हुन नसकेको बताए। विस्तृत रूपमा अध्ययन, अनुसन्धान र प्रमाणहरू संकलन हुन सकेन, उनले भने। सभामुखले महाभियोगलाई प्राथमिकता नदिएको, यस सम्बन्धमा कानुनी व्यवस्थालाई बेवास्ता गरेको फरक मतमा उल्लेख छ। चैत १ गते प्रतिनिधिसभा अधिवेशन अन्त्य गरी सरकारले महाभियोगबारे सदनमा छलफल गर्न र प्रक्रिया अघि बढाउन नदिने षड्यन्त्र गरेको दाबी गरिएको छ। यसबाट सरकार र सत्तारुढ गठबन्धनले महाभियोगका सम्बन्धमा प्रमाण संकलन, परीक्षण गर्न र महाभियोग सिफारिस समितिबाट सिफारिस सहितको प्रतिवेदन प्रस्तुत गर्न र चालु अधिवेशनमै निर्णय गर्न चाहँदैन भन्ने स्पष्ट भएको छ, फरक मतमा लेखिएको छ, महाभियोग प्रस्तावमा उठाइएका विषयहरूको परीक्षण गर्न र प्रतिनिधिसभाको निर्णयार्थ प्रस्तुत गर्नका लागि होइन, स्वतन्त्र न्यायालयलाई सत्तारुढ गठबन्धनको दबाबमा राख्नका लागि ल्याइएको थियो भन्ने छर्लङ्ग भएको छ। सभामुख सापकोटाले महाभियोग कारबाहीको सम्बन्धमा प्रतिनिधिसभामा छलफलको वातावरण नबनाएको उल्लेख छ। प्रस्तावकले पनि अघि बढाउन नचाहेको दाबी गरिएको छ। हामीले शीघ्राती शीघ्र छलफलको प्रक्रिया अगाडि बढाउन निरन्तर दबाब दिँदै आयौं। सदनभित्र र बाहिरको चौतर्फी दबाबपछि २०७९ साउन २२ गते महाभियोग प्रस्तावउपर छलफल हुने र सो प्रस्ताव महाभियोग सिफारिस समितिमा पठाउने परिस्थिति निर्माण भएको हो, बुँदा नम्बर ३ मा लेखिएको छ। बुँदा नम्बर ४ मा महाभियोग प्रक्रिया पूरा नहोस् र समितिको सिफारिससहितको प्रतिवेदन प्रतिनिधिसभामा निर्णयाथै प्रस्तुत नहोस् भन्ने मनसायले साउन २२ गते मात्र महाभियोग प्रस्ताव सिफारिस समितिमा पठाउने निर्णय गरिएको उल्लेख छ। त्यस्तै बुँदा नम्बर ५ मा महाभियोग प्रस्तावलाई प्रक्रियागत रूपमा पूर्ण र सारवान रूपमा परिणामुखी हुने कुरा सुनिश्चित गरिनुपर्ने उल्लेख छ। नेपालको संविधान, महाभियोग (कार्यविधि नियमित गर्ने ऐन, २०५९, प्रतिनिधिसभा नियमावली २०७५ तथा समितिले बनाएको महाभियोग सिफारिस समितिको आन्तरिक कार्यविधि २०७९ ले निर्धारण गरेको प्रक्रियाका आधारमा प्रमाण एवं तथ्य संकलन र विधिसम्मत ढंगले निर्णयमा पुग्नुपर्ने जनाइएको छ। बुँदा नम्बर ६ मा महाभियोग र बयानका क्रममा समितिले ठहर गरी पत्राचार गरेको कागजात, मिसिल, सम्पत्ति विवरणलगायत अन्य कतिपय महत्वपूर्ण प्रमाणहरू समितिले प्राप्त गर्न, अध्ययन गर्न र यसको आधारमा निर्णयमा पुग्न नसकेको उल्लेख छ। त्यस्तै महाभियोग प्रस्तावकहरूलाई बोलाई छलफल गर्नुपर्ने र प्रस्तावकहरूबाट थप प्रमाण प्राप्त गर्नुपर्ने सामान्य जिम्मेवारीसमेत पूरा नभएको ६ नम्बर बुँदामा उल्लेख छ। त्यस्तै गरी जबरा, निजको परिवारका सदस्य तथा नातेदारको नाममा भएको सम्पत्ति विवरण, स्रोतको आधार, सम्पत्ति शुद्धीकरण विभागमा परेको उजुरी तथा सो सम्बन्धमा भएको काम कारबाहीसम्बन्धी अधिकांश कागजात तथा प्रमाणहरू प्राप्त नभएको पनि जनाइएको छ। समय अभावका कारणले प्राप्त हुनुपर्ने कागजात तथा प्रमाणहरू प्राप्त हुन नसकेको अवस्थामा महाभियोगमा लगाइएको आरोपका सम्बन्धमा अध्ययन, विश्लेषण र यथार्थ यकिन गरी निर्णय गर्न सकिने अवस्था रहेन, बुँदा नम्बर ६ मा भनिएको छ, प्राप्त भएका कागजात, बयानलगायतका विषयहरूमा निर्णय हुन त के छलफलसम्म पनि हुन सकेको छैन। समितिको काम, कारबाही निष्पक्षता र विश्वसनीयतामाथि प्रश्न उठ्ने अवस्था गरिएको उल्लेख छ। समितिमा रहनुभएका माननीय सदस्यहरूले छानबिनको प्रक्रियाबाट अलग हुन आवश्यक ठान्नु भएन। उजुरीकर्ता आफैं न्यायाधीशको भूमिकामा रहेर तयार गरिने प्रतिवेदन प्राकृतिक न्यायको सिद्धान्तविपरीत हुन्छ, लेखिएको छ, महाभियोग प्रस्तावका प्रस्तुकर्ता बाहेकका माननीय सदस्यहरू रहेर निष्पक्ष छानबिन हुनुपर्नेमा अभियोजनकर्ताहरू स्वयं नै समितिमा रहेर न्यायाधीशको रूपमा कार्य गर्ने गलत नजिर स्थापित गरिनु हुँदैन। बुँदा ८ मा भनिएको छ, बहुमतको नामको कथित प्रतिवेदन वस्तुत प्रतिवेदन नै होइन। आंशिक रूपमा संकलित कागज पुलिन्दालाई प्रतिवेदन मान्न सकिँदैन। यसमा प्रतिवेदनको कुनै पनि अंग पुगेको छैन।"
"अन्नपूर्णलाई आचारसंहिता, काफ्लेलाई सशक्त लेखन पुरस्कार","काठमाडौं : अन्नपूर्ण पोस्ट्ले प्रेस काउन्सिल आचारसंहिता पुरस्कार प्राप्त गरेको छ। काउन्सिलले अन्नपूर्ण पोस्ट्कै विशेष संवाददाता सुरेन्द्र काफ्लेलाई सशक्त लेखन पुरस्कार प्रदान गर्ने निर्णय गरेको छ। काउन्सिलको बोर्ड बैठकको निर्णयपछि जारी विज्ञप्तिअनुसार ईकागज अनलाइनका प्रधानसम्पादक हरिबहादुर थापालाई गोपालदास पत्रकारिता पुरस्कार दिइने भएको छ। सुरेन्द्रबहादुर बस्नेत पत्रकारिता पुरस्कार माधव विद्रोही, आचारसंहिता पुरस्कार आवाज एफएमले प्राप्त गरेका छन्। सशक्त लेखन पुरस्कार दिलबहादुर छन्त्याल, नवराज छत्कुली र बालकृष्ण अधिकारीलाई दिने निर्णय भएको विज्ञप्तिमा जनाइएको छ। भाषागत पत्रकारिता पुरस्कार टेकराज थामी, क्रियाशील पत्रकारिता पुरस्कार दामोदरप्रसाद दवाडी, मनोज जोशी, सुरेश धामी, विमल योगी, श्यामनाथ कुँवर, भूपराज खड्का, पुष्कर बुढाथोकी, एकराज पाठक, कृष्ण केसी, नकुल अर्याललाई प्रदान गर्ने निर्णय भएको छ। युवा पत्रकारिता पुरस्कार प्रदीप परियार, रवीन्द्र काफ्ले, शम्भु दंगाल, हरिबोल आचार्य, जीवन लामा, टपेन्द्र कार्की, दशरथ घिमिरे, केशर रोका, साहित्यिक पत्रकारिता पुरस्कार मायामितु न्यौपाने, महिला सशक्तीकरण पत्रकारिता पुरस्कार सञ्चिता घिमिरे, सरिता श्री ज्ञवाली, रमा केसी, शारदा गैरेले प्राप्त गरेका छन्। समावेशी पत्रकारिता पुरस्कार अजय गोर्खाली, प्रवीणकुमार शर्मा, हेमराज (कमल) राना, सिराज खानलाई दिने निर्णय भएको छ। विधागत पत्रकारिता पुरस्कार विजयरत्न तुलाधर, आनन्द श्रेष्ठ, जीवन पराजुलीलाई दिने निर्णय भएको छ। कर्मचारीतर्फ रहमतुला मियाँ, लोकराज भट्ट, सम्झना पौडेल, देवीबहादुर राना, विष्णु न्यौपाने पुरस्कृत भएका छन्। यी पुरस्कार काउन्सिलको ५३औं वार्षिकोत्सवका अवसरमा यही असोज ६ गते राष्ट्रपति विद्यादेवी भण्डारीको समुपस्थितिमा प्रदान गरिने जनाइएको छ।"
समानुपातिक उम्मेदवार टुंग्याउन छलफल गर्दै कांग्रेस,"काठमाडौं : नेपाली कांग्रेसको केन्द्रीय संसदीय समिति बैठक प्रधानमन्त्री निवास बालुवाटारमा बसेको छ। आगामी मंसिर ४ गते हुने प्रतिनिधिसभा तथा प्रदेशसभा सदस्य निर्वाचनका लागि समानुपातिकतर्फका उम्मेदवारबारे छलफल गर्न बैठक बसेको हो। निर्वाचन आयोगले आइतबार र सोमबार राजनीतिक दलले समानुपातिकतर्फका उम्मेदवारको बन्द सूची बुझाउने गरी कार्यतालिका तय गरेको छ । समानुपातिकतर्फका उम्मेदवारको बन्द सूची तयार गर्न आइतबार बिहान ९ बजेदेखि कांग्रेस केन्द्रीय संसदीय समितिमा छलफल जारी रहेको सहमहामन्त्री बद्री पाण्डेले जानकारी दिए । बिहानको बैठकपछि दिउँसो २ बजे प्रधानमन्त्री एवं पार्टी सभापति शेरबहादुर देउवासहितको बैठकले नाम टुंगो लगाउने उनको भनाई छ। नेपालले मिश्रित निर्वाचन प्रणाली अवलम्बन गरेकाले संघीय संसद अर्थात प्रतिनिधि सभामा प्रत्यक्ष निर्वाचन प्रणालीबाट १६५ जना र समानुपातिक निर्वाचन प्रणालीबाट ११० जना निर्वाचित हुनेछन्। निर्वाचन आयोगका अनुसार संघमा प्रतिनिधि सभाका लागि बढीमा ११० जना उम्मेदवारको बन्दसूची पेस गर्न पाउनेछन्। यसैगरी प्रदेश सभाका लागि बढीमा २२० जना उम्मेदवारको बन्द सूची पेश गर्नुपर्नेछ। प्रत्यक्ष निर्वाचन प्रणाली तर्फको उम्मेदवार मनोनयन असोज २३ देखि सुरु हुने निर्वाचन आयोगले जनाएको छ। समानुपातिक निर्वाचन प्रणालीतर्फको बन्दसूचीमा नाम समावेश भएको व्यक्ति प्रतिनिधिसभा सदस्य र प्रदेशसभा सदस्य निर्वाचनको पहिलो हुने निर्वाचित हुने निर्वाचन प्रणालीतर्फको उम्मेदवार हुन नपाउने व्यवस्था निर्वाचन कानुनमा रहेको जनाइएको छ। प्रत्यक्षतर्फ उम्मेदवार भएको व्यक्तिको नाम समानुपातिकतर्फको बन्दसूचीमा समावेश गर्न नपाइने प्रतिनिधिसभा सदस्य निर्वाचन ऐन २०७४ को दफा १४ (२) मा व्यवस्था गरिएको छ। दफा १४ कै उपदफा (१) मा लेखिएको छ, पहिलो हुने निर्वाचित हुने निर्वाचन प्रणालीअनुसार हुने निर्वाचनमा एक व्यक्तिले एकपटकमा कुनै एक निर्वाचन क्षेत्रका लागि उम्मेदवारी दिन सक्नेछ। त्यसरी कुनै व्यक्ति एकभन्दा बढी निर्वाचन क्षेत्रमा उम्मेदवार भएमा निजको सबै निर्वाचन क्षेत्रको उम्मेदवारी आयोगले बदर गर्नेछ। यस्तै दफा ४ मा कुनै व्यक्ति प्रतिनिधिसभा र प्रदेशसभाको निर्वाचनमा उम्मेदवार भए दुवैतर्फको उम्मेदवार बदर गरिने व्यवस्था छ।"
"जबरालाई निवासमै रोक, सर्वोच्च जान पाएनन्",काठमाडौं : सर्वोच्च अदालत जाने तयारीमा रहेका निलम्बित प्रधानन्यायाधीश चोलेन्द्र शमशेर जबरालाई बालुवाटारस्थित सरकारी निवासमै रोक लगाइएको छ। जबरालाई सुरक्षाकर्मीले बाहिर निस्कन दिएका छैन। उनी बाहिरिने गेटमै बाक्लो संख्यामा सुरक्षाकर्मी परिचालन गरिएको छ। महाभियोग निष्क्रिय भइसकेपछि हाजिर हुन नदिएर सरकारले आफूलाई नजरबन्दमा राखेको अभिव्यक्ति दिएका छन्। महाभियोग सिफारिस समितिले निलम्बित प्रधानन्यायाधीश जबरालाई महाभियोग लगाउन सिफारिस गर्दै प्रतिवेदन शनिबार सभामुखलाई बुझाएको छ। संसदको कार्यकाल सकिएसँगै आफूमाथि लागेको महाभियोग निष्क्रिय भएको तर्क गर्दै जबरा आज सर्वोच्च जाने तयारीमा थिए। उनले आफू सर्वोच्च आउने र त्यसको तयार गर्न सर्वोच्च प्रशासनलाई शनिबार नै जानकारी गराएका थिए। जबरा अदालत आउने जानकारी पाएपछि सर्वोच्च बार एसोसिएनले पनि आकस्मिक बैठक डाकेर सर्वोच्च प्रवेशमा रोक लगाउने निर्णय गरेको छ। अहिले सर्वोच्च परिसर र बालुवाटार गेटमा सुरक्षा कडा पारिएको छ।
निर्वाचनमा गठबन्धनको जित आवश्यक : नेता सिंह,"काठमाडौं : नेपाली कांग्रेसका नेता प्रकाशमान सिंहले संविधानको कार्यान्वयनका लागि निर्वाचनबाट कांग्रेसले नै म्यान्डेट पाउने बताएका छन् । लौहपुरूष गणेशमान सिंहको २५ औं स्मृति दिवसको अवसरमा आइतबार आयोजित कार्यक्रममा उनले मौका पाउँदा संसद विघटन गर्नेलाई नभई जनताले कांग्रेसलाई म्यान्डेट दिने बताए । संविधानको सफल कार्यान्वयनका लागि मंसिर ४ को निर्वाचनमा कांग्रेस नेतृत्वको गठबन्धनको जित आवश्यक रहेको सिंहको भनाइ छ। स्थानीय तहलाई बलियो बनाएर शिक्षा,स्वास्थ्य, रोजगारीको विषयमा जनतालाई अनुभूत हुनेगरी काम गर्नुपर्नेमा सिंहको जोड छ। सत्तागठबन्धनमा अहिले सिट बाँडफाँडका बारेमा छलफल भइरहेकाले छिटै निकास निस्कने पनि सिंहको भनाइ छ। गठबन्धनमा रहेका सबै दललाई चित्त बुझाउने गरी सिट बाँडफाँट हुन्छ,' उनले भने,'सबैलाई चित्त बुझाएर अघि बढ्ने हो। गणेशमान सिंहले देखाएको बाटो हिँड्न सकेमात्र लोकतनत्र बलियो हुने भन्दै नेपाली राजनीतिमा गणेशमान सिंहको योगदानको चर्चा गरे।"
जितिया पर्वजस्ता मौलिक चाडपर्वले राष्ट्रिय एकता सुदृढ बनाउँछ : राष्ट्रपति,"काठमाडौं : राष्ट्रपति विद्यादेवी भण्डारीले चाडपर्वहरुले राष्ट्रिय एकता सुदृढ बनाउन मद्दत पुग्ने बताएका छन्। जितिया पर्वका अवसरमा शुभकामना दिँदै राष्ट्रपतिले सम्पूर्ण नेपालीमा सुख, शान्ति, समृद्धि र सुस्वास्थ्यका लागि शुभकामना व्यक्त गरेकी छन्। राष्ट्रपति भण्डारीले जितिया पर्वजस्ता मौलिक चाडपर्वको माध्यमबाट भूगोल, जाति, भाषा र संस्कृतिका हिसाबले विविधतायुक्त नेपाली समाजमा आपसी सम्मान, सद्भाव र सहिष्णुताको भावना जागृत गर्दै बृहत् राष्ट्रिय एकतालाई थप सुदृढ बनाउन मद्दत पुग्ने विश्वास व्यक्त गरेको राष्ट्रपतिको कार्यालयबाट जारी सन्देशमा जनाइएको छ । 'एकातिर हामीले हाम्रा भौतिक तथा अभौतिक सांस्कृतिक सम्पदाहरूको संरक्षण र संवद्र्धन गर्नु आवश्यक छ भने अर्कोतिर प्रथा र परम्पराको नाममा समाजमा विद्यमान महिलाद्वेषी विभेदजन्य अभ्यासहरूलाई भने समयसापेक्ष सुधार गर्दै जानु पनि जरूरी छ,'सन्देशमा भनिएको छ। राष्ट्रपतिले विधि र प्रक्रियापूर्वक इमान्दारीका साथ गरिने कार्यबाट मात्र सार्थक परिणाम प्राप्त गर्न सकिन्छ भन्ने सन्देश बोकेको जितिया पर्वले हाम्रो व्यक्तिगत जीवन र राष्ट्रको जीवनमा समेत सकारात्मक परिवर्तन ल्याउनका लागि इमान्दारितापूर्वक काम गर्न प्रेरणा प्रदान गर्नेछ भन्ने विश्वास पनि व्यक्त गरेकी छन्। जितिया पर्व विशेषगरी नेपालको तराई क्षेत्रमा बसोबास गर्ने थारू तथा मधेसी समुदायका महिलाद्वारा आफ्ना सन्तानको दीर्घायु, सुस्वास्थ्य, प्रगति एवं पारिवारिक सुख, शान्तिका लागि लोकदेवता जिमुतवाहनको आराधना गर्दै उत्साहका साथ मनाइने पर्व हो । यस पर्वको अवसरमा आश्विन कृष्णपक्षको अष्टमी तिथिका दिन थारू तथा मधेसी महिला कठोर व्रत बस्ने गर्दछन् ।"
"निर्वाचनमा होमियो नेपाल, समानुपातिक उम्मेदवारको बन्दसूची आज पेस गरिँदै","काठमाडौं : प्रतिनिधि तथा प्रदेश सभा सदस्यको निर्वाचन प्रक्रिया सुरु भएको छ। मंसिर ४ गते तय भएको निर्वाचनका लागि गएरातिबाट प्रतिनिधि तथा प्रदेश सभाको पाँच वर्षे कार्यकाल समाप्त भएसँगै नेपाल नयाँ निर्वाचन प्रक्रियामा गएको हो। निर्वाचन आयोगका अनुसार आइतबार र सोमबार राजनीतिक दलहरूले समानुपातिक निर्वाचन प्रणालीतर्फ उम्मेदवारको बन्दसूची पेस गर्नुपर्ने कार्यतालिका छ। नेपालले मिश्रित निर्वाचन प्रणाली अवलम्बन गरेकाले संघीय संसद अर्थात प्रतिनिधि सभामा प्रत्यक्ष निर्वाचन प्रणालीबाट १६५ जना र समानुपातिक निर्वाचन प्रणालीबाट ११० जना निर्वाचित हुनेछन्। निर्वाचन आयोगका अनुसार संघमा प्रतिनिधि सभाका लागि बढीमा ११० जना उम्मेदवारको बन्दसूची पेस गर्न पाउनेछन्। यसैगरी प्रदेश सभाका लागि बढीमा २२० जना उम्मेदवारको बन्द सूची पेश गर्नुपर्नेछ। प्रत्यक्ष निर्वाचन प्रणाली तर्फको उम्मेदवार मनोनयन असोज २३ देखि सुरु हुने निर्वाचन आयोगले जनाएको छ। समानुपातिक निर्वाचन प्रणालीतर्फको बन्दसूचीमा नाम समावेश भएको व्यक्ति प्रतिनिधिसभा सदस्य र प्रदेशसभा सदस्य निर्वाचनको पहिलो हुने निर्वाचित हुने निर्वाचन प्रणालीतर्फको उम्मेदवार हुन नपाउने व्यवस्था निर्वाचन कानुनमा रहेको जनाइएको छ। प्रत्यक्षतर्फ उम्मेदवार भएको व्यक्तिको नाम समानुपातिकतर्फको बन्दसूचीमा समावेश गर्न नपाइने प्रतिनिधिसभा सदस्य निर्वाचन ऐन २०७४ को दफा १४ (२) मा व्यवस्था गरिएको छ। दफा १४ कै उपदफा (१) मा लेखिएको छ, पहिलो हुने निर्वाचित हुने निर्वाचन प्रणालीअनुसार हुने निर्वाचनमा एक व्यक्तिले एकपटकमा कुनै एक निर्वाचन क्षेत्रका लागि उम्मेदवारी दिन सक्नेछ। त्यसरी कुनै व्यक्ति एकभन्दा बढी निर्वाचन क्षेत्रमा उम्मेदवार भएमा निजको सबै निर्वाचन क्षेत्रको उम्मेदवारी आयोगले बदर गर्नेछ। यस्तै दफा ४ मा कुनै व्यक्ति प्रतिनिधिसभा र प्रदेशसभाको निर्वाचनमा उम्मेदवार भए दुवैतर्फको उम्मेदवार बदर गरिने व्यवस्था छ।"
"जबरा बालुवाटारमै रोकिए, बार अध्यक्षले भने उहाँले सर्वोच्च अदालत फर्किन्छु भनेर मजाक गर्नुभयो","काठमाडौंः सर्वोच्च अदालत आउने तयारीमा रहेका निलम्बित प्रधानन्यायाशीध चोलेन्द्र शमशेर जबरा बालुवाटारस्थित सरकारी निवासमै रोकिएका छन् । उनी आज बिहान ११ बजे सर्वोच्च आउने तयारीमा रहेपनि सुरक्षा निकायले बाहिर निस्कन रोकेपछि निवासमै रोकिएका हुन् । चोलेन्द्र बस्दै आएको निवासमा बाक्लो संख्यामा सुरक्षाकर्मी परिचालन गरिएको छ । चोलेन्द्र महाभियोग निष्क्रिय भइसकेको र संसद समेत अन्त्य भइसकेको तर्क दिँदै सर्वोच्च फर्किने तयारीमा थिए । तर, संसद सचिवालयले निलम्बन फुकुवाको पत्र उपलब्ध नगराएका कारण सर्वोच्च जान नमिल्ने संसद सचिवालयले जनाउ दिइसकेको छ । नेपाल वार एसोसियसनले समेत अब जबरा सर्वोच्चमा आउन नमिल्ने बताएको छ । बार अध्यक्ष गोपालकृष्ण घिमिरेले महाभियोग संसदको सम्पत्ती भएकाले अब नयाँ संसदले महाभियोग प्रक्रिया अघि बढाउने भन्दै चोलेन्द्र सर्वोच्च फर्किन नमिल्ने बताए । उनले यदि जबरा फर्किए प्रतिकार गर्ने बताए । घिमिरेले भने, जबराले सर्वोच्च अदालत फर्किन्छु भनेर अदालतमाथि मजाक गरिरहनु भएको छ । संसद अविछिन्न उत्तराधिकारवाला संस्था हो । त्यसैले गर्दा संसद सकिंदैन । अब आगामी संसदले प्रष्ट गर्नेछ । उहाँ (जबरा) फर्कनै मिल्दैन । संसदको महाभियोग सिफारिस समितिले चोलेन्द्रलाई महाभियोग लगाउने प्रस्ताव शनिबार बेलुकी बहुमतले पारित गरी सभामुख अग्निप्रसाद सापकोटाले बुझाएको थियो। तस्बिर : अशोक दुलाल"
काठमाडौंको हात्तीसारमा पनि टुकुचा खोलाको उत्खनन,"काठमाडौं : काठमाडौंको हात्तीसारमा पनि टुकुचा खोलाको उत्खनन गरिएको छ। आइतबार महानगरको टोलीले डोजर लगाएर उत्खनन गर्दा हात्तीसारमा पनि टुकुचा भेटिएको हो। महानगरले काठमाडौंको जयनेपालबाट सुरु गरेको उत्खननलाई निरन्तरता दिएको हो। यसैबीच उच्च अदालत पाटनले टुकुचा खोलामाथि बनेका घरहरू नभत्काउन अल्पकालीन अन्तरिम आदेश जारी गरेको छ। आइतबार न्यायाधीश दिपेन्द्रबहादुर बमको इजलासले टुकुचा खोलामाथि बनेका जेनेक्स इन्भेस्टेमन्ट, उत्तरमान लामा र प्रेसिडेन्ट ट्राभल्स एन्ड टुर्सका घरहरु नभत्काउन आदेश दिएको हो। यसैगरी अदालतले अल्पकालीन अन्तरिम आदेश दुवै पक्षको बहस सुनेर मात्र दिइने पनि भनेको छ। त्यस्तै पुरातत्व विभागले टुकुचा खोलाको विस्तृत अध्ययन गर्ने भएको छ। टुकुचा खोला छोप्न बनाइएको संरचना कति पुरानो हो भन्नेबारे विभागले अध्ययन गर्ने भएको हो।"
स्रोत नखुलेको नगद र ब्राउन सुगरसहित एक महिला पक्राउ,"झापा : झापामा स्रोत नखुलेको साढे तीन लाख र ब्राउन सुगरसहित एक महिला पक्राउ परेका छन्। पक्राउ पर्नेमा मेचीनगर नगरपालिका१३ स्थित तेलीवारि निवासी ४३ वर्षीया भारती राजवंशी रहेको प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार आइतबार साँझ ६ बजेको समयमा लागूऔषध नियन्त्रण ब्युरो काँकडभिट्टा र प्रहरी चौकी चारआलीबाट खटिएको संयुक्त प्रहरी टोलीले विशेष सूचनाको आधारमा ती महिलालाई शङ्का लागी चेकजाँच गर्दा उनको साथबाट ४ ग्राम ब्राउन सुगर बरामद गरेको थियो। प्रहरीले पक्राउ गरी ती महिलालाई उनको घरमा लगेर खानतलासी समेत गरेका थिए। प्रहरीले उनको घरबाट ८ ग्राम ब्राउन सुगर, एक थान डिजिटल तराजु र नगद ३ लाख ५३ हजार ५ सय रुपैयाँ बरामद गरेको थियो। यता ब्राउन सुगर र नगदसहित पक्राउ परेको महिलालाई आवश्यक कारबाहीका लागि इलाका प्रहरी कार्यालय धुलाबारीमा राखिएको डीएसपी पाठकले बताए।"
एक सय २० जना विद्यार्थीलाई छात्रवृत्ति,"भक्तपुर : भक्तपुरका एक २० जना विद्यार्थीलाई आइतबार छात्रवृत्ति वितरण गरिएको छ। भक्तपुर नगरपालिकाले व्यवस्थापनमा ६३, विज्ञानमा ३८, मानविकीमा ९ र शिक्षा विषयमा ६ जना विद्यार्थीलाई छात्रवृत्ति वितरण गरेको हो। नगरभित्रका ख्वप मावि, बागीश्वरी मावि, बासु मावि र आदर्श आजाद कलेजका ती विद्यार्थीलाई ६१ लाख बराबरको छात्रवृत्ति प्रदान गरेको हो। नगरपालिकाले संस्थागत विद्यालय छात्रवृत्ति वितरण कार्यविधि २०७४ को प्रावधानअनुसार उनीहरूलाई छात्रवृत्ति सिफारिस पत्र वितरण गरेको छ। भक्तपुर नगरपालिका छात्रवृत्ति छनोट समितिको निर्णय, योग्यताक्रम र प्राथमिकताका आधारमा छनोट भएका विद्यार्थीहरूलाई नगर प्रमुख सुनिल प्रजापतिले छात्रवृत्ति सिफारिस पत्र वितरण गरे। कार्यक्रममा भक्तपुर नपाका प्रमुख प्रजापतिले विद्यार्थीहरूले आफ्नो क्षमता अनुसारको विषय रोजेर उच्च शिक्षा हासिल गर्न सुझाव दिए। अध्ययनशील र मेहनती विद्यार्थीहरूको हरेक क्षेत्रमा विशेष महत्व रहने उनले बताए। प्रमुख प्रजापतिले सेवालाई आर्थिक लाभसँग कहिल्यै जोड्न नहुने पनि बताए। फरक प्रसंगमा उनले भक्तपुर नपाबाट सञ्चालित ख्वप कलेजलाई हालै बीएएलएलबी अध्ययन अध्यापनको लागि स्वीकृति प्राप्त भइसकेको अवगत गराए। शिक्षाकै कारण विकसित देशहरू आर्थिक, सामाजिक र राजनैतिक रुपमा अगाडि बढिरहेको प्रसंग जोड्दै उनले शिक्षा नभएको व्यक्तिले जीवनमा जतिसुकै आर्थिक लाभ हासिल गरे पनि सामाजिक र राजनैतिक रूपमा अगाडि बढ्न कठिन हुने बताए। उपप्रमुख रजनी जोशीले शिक्षा विनाको जीवन अर्थपूर्ण नहुने बताउँदै भक्तपुर नपाले कक्षा ११ र १२ मा बाहेक नेपालभाषा, भूगोल, राजनीतिशास्त्र, इतिहास र संस्कृति विषय लिएर अध्ययन गरेका विद्यार्थीहरूलाई पनि छात्रवृत्ति वितरण गरिरहेको बताइन्। नपाले प्रदान गरिरहेको शैक्षिक ऋणबाट धेरै विद्यार्थीहरूले उच्च शिक्षा प्राप्त गर्न मद्दत पुर्याइरहेको उनले बताइन्। भक्तपुर नपा वडा नं ७ का वडाध्यक्ष उकेश कवांले सन्तोष अध्ययनको शत्रु हो भन्दै गम्भीर र मेहनत गरी आज अध्ययन गरे भोलिको भविष्य उज्यालो हुने बताए। भक्तपुर नपाबाट सञ्चालित सातवटा शैक्षिक संस्थामा हाल सात हजारभन्दा बढी विद्यार्थीहरू अध्ययनरत रहेको बताउँदै उनले आजका विद्यार्थी भविष्यका कर्णधारहरू भएको उल्लेख गरे।"
भक्तपुरमा बृहत् र्याली,"भक्तपुर : विश्व आत्महत्या रोकथाम दिवसका अवसरमा आत्महत्या न्यूनीकरणका लागि भक्तपुरमा बृहत् र्याली निकालिएको छ। समुदाय प्रहरी साझेदारी कार्यक्रम अवधारणाअन्तर्गत जिल्ला प्रहरी परिसर भक्तपुरको आयोजनामा भक्तपुर नगरपालिका५ तौमढीमा भेला भई बृहत् र्याली निकालिएको हो। आम नागरिकलाई सुसूचित गराउने उद्देश्यले सरोकारवाला निकायहरूको बृहत् सहभागितामा आत्महत्या रोकथामसम्बन्धी सचेतना कार्यक्रम सम्पन्न गरिएको हो। भक्तपुर नगरपालिका१ स्थित सिद्धपोखरी पार्टी प्यालेसको सभाहलमा प्रमुख जिल्ला अधिकारी रुद्रादेवी शर्माको प्रमुख आतिथ्यता र जिल्ला प्रहरी परिसर भक्तपुरको प्रमुख प्रहरी उपरीक्षक प्रजित केसीको अध्यक्षतामा कार्यक्रम भएको थियो। स्थानीय जनप्रतिनिधि, विभिन्न संघसंस्थाका पदाधिकारीहरू, विभिन्न विद्यालयका शिक्षकशिक्षिकाहरू, विद्यार्थीहरू, पत्रकारहरू र प्रहरी कर्मचारीहरूसहित आठ सय ५० जनाको सहभागितामा सचेतना कार्यक्रम गरिएको हो। उक्त कार्यक्रममा भक्तपुर जिल्लामा आत्महत्याको स्थिति, कारण, रोकथाम र कानूनी प्रावधानका बारेमा प्रस्तुतीकरण समेत गरिएको थियो।"
आत्महत्याविरुद्ध प्रदेश १ मा विशेष अभियान,"विराटनगर : आत्महत्या रोकथाम एवं नियन्त्रणका लागि समुदायलाई लक्षित गरेर प्रदेश १ मा विशेष अभियानको शुभारम्भ गरिएको छ। पछिल्लो समय विकराल रूप लिएको आत्महत्या रोकेर मानिसको जीवन बचाउने उदेश्यसहित आइतबारदेखि सचेतना अभियान सञ्चालन गरिएको हो। प्रदेश सरकार र प्रदेश प्रहरी कार्यालयले संयुक्त रूपमा सुरु गरेको अभियानको शुभारम्भ मुख्यमन्त्री राजेन्द्रकुमार राईले गरेका छन्। त्यसअघि सुरक्षाकर्मी, नागरिक अगुवा, विद्यार्थी, शिक्षक, बुद्धिजीवी लगायत सरोकारवालाहरूको उपस्थितिमा आत्महत्या रोकथाम तथा न्यूनीकरण सम्बन्धी विभिन्न जनचेतनामूलक पर्चा, पम्प्लेटसहितको प्रभातफेरी प्रदेश राजधानी विराटनगरमा निकालिएको थियो। मुख्यमन्त्री राईले जीवनमा निराशा उत्पन्न भई मानिसले आत्महत्याको बाटो रोज्ने गरेको बताए। समुदाय केन्द्रित जनचेतनामूलक कार्यक्रमले मानिसलाई आफ्नो जीवनको महत्व बुझाउन मद्धत गर्ने र आत्महत्याको बाटो रोज्नबाट पर राख्ने उनको भनाइ छ। 'मानिसको जनचेतना वृद्धि गराएर आत्महत्या रोकथाम गर्नुपर्छ,' राईले भने, 'आत्महत्या रोकथाम गरेर नागरिकको जीवन बचाउनु चुनौतीपूर्ण बनेको छ।' उनले नागरिकको जीवन रक्षाका लागि सबै सरोकारवाला प्रतिवद्ध भएर लाग्नुपर्नेमा जोड दिए। आर्थिक मामिला तथा योजना मन्त्री इन्द्रबहादुर आङ्बोले मानिसले आफ्नो असफलता र कमजोरीलाई नकारात्मक सोच्न नहुनेमा जोड दिए। बरु असफलता नै सफलताको खुड्किलो हो भन्ने ठानेर सकारात्मक सोचका साथ अघि बढ्नुपर्ने उनको भनाइ छ। सामाजिक विकास मन्त्री राजन राईले आत्महत्याको दर कम गर्दै लैजान समुदाय केन्द्रित अभियानले महत्वपूर्ण भूमिका खेल्ने बताए। स्वास्थ्यमन्त्री जयराम यादवले कारण पहिल्याउँदै उपयुक्त र प्रभावकारी हस्तक्षेप गर्न सकेमा आत्महत्या रोकथाममा सहयोग पुग्ने बताए। आन्तरिक मामिला तथा कानुन मन्त्रालयका सचिव उमेश बस्नेतले आत्महत्या न्यूनीकरणमा समाजको सहयोग अपरिहार्य हुने बताए। मोरङका प्रमुख जिल्ला अधिकारी काशीराज दाहालले आत्महत्या रोकथाम तथा न्यूनीकरणका लागि सचेतनामूलक कार्यक्रमलाई प्राथमिकतामा राखेर सकारात्मक सोचको विकास र काउन्सिलिङ गराउनेतर्फ ध्यान जानुपर्नेमा जोड दिए। कार्यक्रममा प्रदेश प्रहरी कार्यालयका डीएसपी नरेन्द्र कुँवरले आत्महत्याको वर्तमान अवस्था सम्बन्धी तथ्यांक र रोकथामका चुनौती तथा उपायका बारेमा जानकारी गराएका थिए। कोसी अस्पताल विराटनगरका मनोचिकित्सक डा आलोक झाका अनुसार असफलता, बेरोजगारी, गरिबी, नाकारात्मक सोच, लागुऔषधको दुव्र्यसन, मदिरा सेवन लगायतले आत्माहत्याको दर बढाएको छ। महत्वकांक्षा, प्रेममा धोका, सामाजिक सञ्जालको दुरुपयोग, छुवाछूत एवं अपहेलना, तनावपूर्ण घटना, कमजोर जीवन शैली, पारिवारिक कलह, अरुको सिको, अत्यधिक चिन्ता, अवैध गर्भ धारण, बालबालिकालाई अभिभावकको बेवास्ता, वृद्धवृद्धामा उचित हेरचाहको कमी लगायतका कारणले आत्महत्या गर्ने क्रम बढेको उनी बताउँछन्। 'आत्महत्या गर्ने व्यक्तिमा पहिले नै विभिन्न लक्षण देखाउने गरेका हुन्छन्,' डा झाले भने, 'बेलैमा पहिचान गरेर उपचार गराउन सकियो भने अनाहाकमा जीवन बर्बाद हुनबाट जोगाउन सकिन्छ।' भविष्यका बारेमा निराशाका कुरा गर्ने, आफैँप्रति घृणायुक्त कुरा गर्ने, एक्लै बस्न रुचाउने, परिवारका सदस्य तथा साथीभाइबाट टाढा बस्ने, अप्रत्याशीत रूपमा छटपटी हुने, व्यक्तिको हाउभाउ एवं व्यवहार तथा सामाजिक सञ्जालमा नैराश्यजनक स्टाटस लेख्ने आदि आत्महत्याका पूर्वसंकेतहरू रहेको डा झाले बताए। प्रदेश १ प्रहरी प्रमुख डीआईजी सुदीप गिरीले नागरिकको जीवन रक्षा गर्ने मूल दायित्व नेपाल प्रहरीको भएकाले कार्ययोजनामै समेटेर अभियान सुरु गरिएको जानकारी दिए। 'आमनागरिकलाई सचेत गराउनका लागि अभियानलाई समुदाय केन्द्रित गरिने छ,' उनले भने, 'नागरिकको जीवन रक्षा गर्ने महत्वपूर्ण अभियानमा सबैको साथ चाहिएको छ।' गिरीका अनुसार प्रदेशका १४ वटै जिल्लामा अभियान सुरु गरिएको हो। समुदायप्रहरी साझेदारी कार्यक्रममार्फत हरेक टोल र समुदायमा १ वर्षसम्म अभियान केन्द्रित हुने उनले बताए। भने, 'आत्महत्या गर्न हुँदैन र अमूल्य जीवनको सदुपयोग गर्नुपर्छ भन्ने सन्देश समुदायमा प्रवाह गरिने छ। प्रहरीका कामकारबाही र गतिविधिलाई आत्महत्याविरुद्धको अभियानमा जोडेर जनचेतनामूलक कार्यक्रमहरू सञ्चालन हुने छन्।' सुन्दर जीवन अनाहाकमा खेर फाल्न हुँदैन भन्ने सन्देश प्रवाह गरेर समुदाय लक्षित कार्यक्रम, जनचेतना तथा मनोपरामर्शका माध्यमबाट आत्महत्या रोकथामको उपाय अवलम्बन गरिने डीआईजी गिरीले बताए। मिहीन ढंगले अध्ययन एवं अनुसन्धान गरी गहिराइसम्म पुगेर आत्महत्याको कारण पत्ता लगाउँदै नियन्त्रणको उपाय अवलम्बन गरिने उनको भनाइ छ। 'मान्छे विभिन्न कारणले डिप्रेशनमा जान्छ। आफूलाई सम्हाल्न नसक्दा जीवन सामाप्त गर्नुबाहेक अरु विकल्प देख्दैन,' डीआईजी गिरीले भने, 'तर आफ्नो जीवन नै समाप्त गर्नु समस्या समाधानको उपाय हैन भनेर बुझाउनुपर्छ। मान्छेलाई आत्महत्याबाट टाढा राख्न उसको मनोबल दह्रो बनाउनतर्फ ध्यान दिनुपर्छ।' कुनै मानसिक समस्या देखिएमा मनोचिकित्सकबाट काउन्सिलिङ गराउनुपर्छ भन्ने विषयलाई अभियानमा प्राथमिकताका साथ उठाइने उनले बताए। गिरीले सामान्य घटना वा परिस्थितिले मान्छेलाई आत्महत्यासम्म पुर्याउनु चिन्ताको विषय भएको बताए। आत्महत्या रोक्न मानिसमा सकारात्मक सोचको विकास गराएर प्रत्येक व्यक्तिको मनोवल दह्रो बनाउनकै लागि प्रहरीले अभियान सञ्चालन गरेको उनको भनाइ छ। मानिसको व्यवहारमा सकारात्मक परिवर्तन ल्याएर स्वास्थ्य जीवन शैली अपनाउँदै सामाजिक जीवनलाई सुन्दर बनाउनतर्फ अभियान केन्द्रित हुने डीआईजी गिरी बताउँछन्। उ नका अनुसार विद्यालय, विभिन्न संघ संस्था, नागरिक समाज, स्थानीय सरकार, सरोकारवाला सबै पक्षसँग समन्वय एवं सहकार्य गरेर अभियानलाई प्रभावकारी बनाइने छ। प्रहरीका अनुसार गत आर्थिक वर्ष २०७८०७९ मा मुलुकभर ५ हजार ९ सय ८३ जनाले आत्महत्या गरेका छन्। आत्महत्या गर्नेको संख्या प्रदेश १ मा सबैभन्दा धेरै छ। एक वर्षको अवधिमा १ हजार ४ सय ८९ जनाले प्रदेश १ मा आत्महत्या गरेको प्रहरीको तथ्यांकमा उल्लेख छ। प्रदेश १ पछि लुम्बिनीमा १ हजार २ सय ९७, मधेसमा १ हजार १५, बागमतीमा ९ सय १, गण्डकीमा ६ सय ९७, सुदूरपश्चिममा ५ सय ७९, उपत्यकामा ५ सय २६ र कर्णालीमा २ सय ९० जनाले आत्महत्या गरेको प्रहरीले जनाएको छ।"
खोंचमा खसेका शिक्षकको उद्धार,काठमाडौं : नेपाली सेनाले खोंचमा खसेका शिक्षकको उद्धार गरेको छ। दोलखाको कालिन्चोक गाउँपालिका३ स्थायी घर भई सिन्धुपाल्चोकको हेलम्बु गाउँपालिका१ स्थित सर्कथली आधारभूत विद्यालयमा कार्यरत शिक्षक ३७ वर्षीय केशव सिवाकोटीको उद्धार गरेको हो। शनिबार स्थानीय छ्यादी खोलामा नुहाउने क्रममा चिप्लिएर करिब २०० मिटर तल खोंचमा खसेका उनलाई आइतबार स्थानीय व्यक्तिहरुले देखी सुरक्षा निकायलाई खबर गरेपछि आइतबार उद्धार गरिएको सेनाले जनाएको छ। नेपाली सेनाको क्विक रेसपोन्स टिमले नेपाली सेनाको हेलिकप्टरमार्फत सकुशल उद्धार गरी काठमाडौं ल्याइएको छ।
सशस्त्रको निर्माणाधीन बिओपी भवन तोडफोड गर्ने तीन जना पक्राउ,"झापा : झापाको कचनकवल५ स्थित सशस्त्र प्रहरी बल बोर्डर आउट पोस्ट पाठामारीको निर्माणाधीन भवन तोडफोड गर्ने तीन जना पक्राउ परेका छन्। पक्राउ पर्नेहरूमा कचनकवल५ डाँगावारि बस्ने १७ वर्षीय विशाल माझी, १७ वर्षीय सन्तोष गणेश र १८ वर्षीय धिरन गणेश रहेको सशस्त्र प्रहरीले जनाएको छ। उनीहरू सशस्त्रकै नियन्त्रणमा रहेको जनाइएको छ। भवन तोडफोड गर्दा करिब ३ लाख रुपैयाँ बराबरको क्षति भएको छ। उनीहरूले निर्माणाधीन भवनमा प्रवेश गरी बिजुलीको सम्पूर्ण बाइरिङ, पङ्खा, बत्ती, झ्यालका सिसा, खानेपानीको ट्याङ्की, बाथरुमका सामग्रीलगायतमा क्षति पुर्याएको छ। उक्त नयाँ भवन निर्माणका लागि स्थानीय समाजसेवी उखारु गणेशले ७ कट्ठा जग्गा निःशुल्क उपलब्ध गराएपछि प्रदेश १ सरकारको आर्थिक सहयोगमा भवन निर्माणाधीन अवस्थामा रहेको छ। उक्त भवनको निर्माण कार्य अन्तिम चरणमा पुगिसकेको र सो भवनको सशस्त्र प्रहरीले नियमित सुरक्षा प्रदान गर्दै आएको थियो। सशस्त्र प्रहरीको हाल सञ्चालनमा रहेको अस्थायी प्रहरी ब्यारेक पोस्टभन्दा झन्डै एक किलोमिटर उत्तर मेची नदीको किनारमा बनेको भवन हस्तान्तरण नहुँदै तोडफोड हुनु घटना दुखद भएको कचनकवल ५ नम्बर वडा अध्यक्ष नुर आलमले बताए।"
माइतीघर मण्डलाबाट घर फर्के मिटरब्याजी पीडित (फोटोफिचर),"काठमाडौं : नवलपरासीको सुस्ताका ६० वर्षीय महादेव तेली ५० दिनपछि काठमाडौंबाट घर फर्किएका छन्। मिटरब्याजीबाट ठगिएका उनले न्याय माग्दै ४५ दिनसम्म मातीघर मण्डलामा धर्ना बसे। शनिबार सरकारले माग सम्बोधन गर्न मिटरब्याजीबिरुद्ध किसान मदुर संघर्ष समितिसँग पाँच बुँदे सम्झौता गरेपछि न्याय पाउने आशा बोकेर उनी घर फर्किका हुन्। डेढ महिनासम्म वर्षातमा भिजेर रातदिन संघर्ष गरे। महादेव आइतबार माइतीघर मण्डलामा खुसी देखिन्थें। करण थियो, सरकारले मिटरब्याजी कारोबारलाई कानुनी रूपमा अबैध घोषणा गर्नु। 'सत्यको लडाइँ अलि कठिन हुन्छ, तर, जित अवश्य हुन्छ। सरकारले हाम्रो माग पुरा गर्ने सम्झौता गरेको छ। खुसी लाग्यो', उनले भने, ' जिल्लामा पुगरे साहुले हडपेको जग्गा, बढी लिएको पैसा र नक्की तमसुक च्यातियो भने मात्रै हाम्रो माग पुरा मन्छौं।' उनले साहु बनारसी जसवालसँग १२ लाख ऋण लिएर ३५ लाख दिए।तर, ६० लाख माग्दै ९ कठ्ठा जग्गा राक्का गराएर राखेको पीडित तेलीले बताए। नवलपरासीका पीडित प्रेमनारायण कोइरी पनि आफुहरूको माग सरकारले जायज ठानेर सम्बोधन गर्न तयार भएकोमा खुसी व्यक्त गरे। तर, साहुले हडपेको खेत आफ्नो नाममा आए मात्रै जीवनमा खुशियाली छाउने उनले बताए। नवलपरासीका अर्का पीडित टिका प्रसाद दमाईले सरकारले सरकारले पीडितहरूसँग गरेको सम्झौता तुरुन्त कार्यान्वयन गर्न आग्रह गरेको छ। 'नक्कली तमसुक सबै च्यात्ने, दृष्टिकमा राखेर साहुले कब्जा गरेको जग्गा किसानलाई फर्काउने, साहुले हामीसँग लिएको बढी पैसा पीडितलाई दिलाउने जस्ता मागलाई सम्बोधन गराउने सरकारले अश्वासन दिएको छ', उनले भने, 'हामी पनि यसैका लागि लडेका थियौं। हामी पीडतहरूलाई लडाइँ जितेको महसुस भएको छ। अब हेरौ गाउँ फर्किदैछौं अब के हुन्छ ? यदि हाम्रो माग सरकारले पुरा गराएन भने हामी फेरि संघर्षमा काठमाडौं आउँछौं।' संघर्ष समितिका अध्यक्ष रामसुरत गुप्ताका अनुसार पीडित किसान मजदुरको दवावमा सरकारले माग सम्बोधनका लागि लिखित सम्झौता गरेको छ।यसले हामीलाई खुसी तुल्याएको छ। 'गाउँ फर्केर गाउँमा र्याली निकाल्छौं।तर, सरकासँगको सम्झौतामा हामीले धेरै विश्वास गरको छैन। सम्झौता कार्यान्वयन भएपछि मात्रै सरकारलाई धन्यवाद दिन्छौं ', उनले भने, ' हामीसँग सरकारले सम्झौता गरेका कारण आन्दोलनको रूप मात्रै परिवर्तन गरेका छौं। अब जिल्लामा गएर न्याय प्राप्तिका लागि जिल्ला प्रशासन र जिल्ला प्रहरीमा यस सम्बन्धमा पीडितहरू गएर कागजात प्रक्रिया अघि बढाउँछौं।' पाँचबुँदे सहमतिमा मन्त्रालयका तर्फबाट मीटरब्याज अपराध नियन्त्रण सिफारिस कार्यदलका संयोजकसमेत रहेका सहसचिव डा भीष्मकुमार भुसाल तथा संघर्ष समितिको तर्फबाट अध्यक्ष रामसुरत गुप्ताले हस्ताक्षर गरेका छन्। दुई पक्षीय सहमतिपत्रमा भएको सम्झौता अनुसार, मीटरब्याजी परिवारको सम्पत्ति छानबिनका सम्बन्धमा कार्यदलको सिफारिस बमोजिम गर्ने, मिटरब्याजीको निरन्तर मानसिक प्रताडना तथा हिंसाको कारण मृत्यु भएका ऋणिका परिवारलाई राहत तथा क्षतिपूर्ति पीडकबाट भराउन आवश्यक व्यवस्था मिलाइनेछ। त्यस्तै ऋणिले साँवा ब्याज चुक्ता गरेपछि फिर्ता गर्ने गरी साहु वा निजले इच्छाएको व्यक्तिका नाममा जग्गा रजिष्ट्रेसन पास गरिदिएको तर कानुनसम्मत रूपले हुन आउने साँवा ब्याय पूरै चुक्ता गर्दा वा गर्न तयार हुँदा पनि जग्गा फिर्ता नगरेको पुष्टि हुन आएमा उक्त जग्गा जुनसुकै तहसम्म बिक्री गरेको भए पनि साहुले उक्त जग्गा फिर्ता गर्न अन्तरनिकाय समन्वय गरी कानुनी व्यवस्था गर्ने सहमति भएको छ। संघर्ष समितिले राखेका मागका सम्बन्धमा कार्यदलको प्रतिवेदनमा उल्लेखित सिफारिसको कार्यान्वयनका लागि आन्तर निकाय समन्वय गरि मन्त्रिपरिषद्ले लिनु पर्ने आवश्यक निर्णयका लागि मन्त्रिपरिषद्मा प्रस्ताव पेस गर्ने सहमति पनि भएको छ। संघर्ष समितिसँग गरिएको सम्झौताका कतिपय कुरा कार्यान्वयनमा आइसेको मिटरब्याज अपराध नियन्त्रण सिफारिस कार्यदलका संयोजक सहसचिव डा भुसालले बताए। 'सम्झौता कतिपय बुँदालाई सम्बोधन गर्न कार्यविधि बनाउनु पर्छ। हामी कार्यविधि बनाउन काम गरिहेका छौं। कार्यविधि मन्त्रिपरिषद्बाट पास भएपछि थप काम सुरु हुन्छ ',उनले भने।"
आकस्मिक लाइसेन्स लिन अनलाइन आवेदन दिन सकिने,"काठमाडौं : आकस्मिक रूपमा सवारीचालक अनुमतीपत्र (लाइसेन्स) लिन आवेदन खुला गरिएको छ। यातायात व्यवस्था विभागले एक सार्वजनिक सूचना जारी गर्दै लाइसेन्स लिनका लागि अनलाइनमार्फत आवेदन दिन सकिने व्यवस्था मिलाएको हो। आगामी असोज ७ गतेदेखि सेवाग्राहीले आकस्मिक रूपमा लाइसेन्स लिन सक्नेछन्। त्यसका लागि अनलाइनमार्फत आवेदन दिनुपर्नेछ। सूचनामा भनिएको छ, 'अध्ययन तथा रोजगारीका लागि विदेश जाने नेपाली नागरिक, शान्ति सेना मिशनका लागि विदेश जाने नेपाली सेना एवम् नेपाल प्रहरी र गैरआवासीय नेपाली नागरिकहरूको लागि सवारी चालक अनुमतिपत्र शीघ्र प्रिन्ट गर्न यस विभागको अनलाइन सवारी चालक अनुमतिपत्र प्रणालीको पोर्टलमार्फत आगामी असोज ७ गते शुक्रबारदेखि अनिवार्य रूपमा अनलाइन निवेदन दिने व्यवस्था गर्न लागेको व्यहोरा सम्बन्धित सबैको जानकारीका लागि यो सूचना प्रकाशित गरिएको छ।' सेवाग्राहीले आवश्यक कागजात अनलाइनमा नै प्रविष्ट गर्नसक्ने व्यवस्था मिलाइएको छ।"
आत्महत्या रोकथामका लागि प्रहरीको अभियान,"उदयपुर : आत्महत्या न्युनीकरणका लागि जिल्ला प्रहरी कार्यालय उदयपुरले विशेष अभियान सुरु गरेको छ। पछिल्लो तीन आर्थिक वर्षमा आत्महत्याका घटना भयाभह बन्दै गएपछि प्रहरीले न्युनीकरणका लागि अभियानको सुरुवात गरेको हो। जिल्ला प्रहरी कार्यालयका एसपी ज्ञानेन्द्रप्रसाद फुयाँलका अनुसार आर्थिक वर्ष २०७८७९ मा ९५ जनाले आत्महत्या गरेका छन्। त्यसमध्ये ६० पुरुष, २६ महिला र नौजना बालबालिकाले आत्महत्याको बाटो रोजेका छन्। त्यसैगरी चालु आर्थिक वर्षको दुई महिनामा १२ जना पुरुष र ९ जना महिला गरी २१ जनाले ज्यान गुमाइसकेको उनले बताए। प्रहरीको तथ्यांकअनुसार आर्थिक वर्ष २०७८७९ मा देशभर ५ हजार ९ सय ८३ जनाले आत्महत्या गरेका छन्। जसमध्ये प्रदेश नम्बर १ मा १ हजार ४ सय ८९ जना रहेको एसपी फुयाँलले बताए। उनले भने, 'प्रहरीले आर्थिक वर्ष २०७८७९ मा १ सय १३ जना, र चालु आवमा २७ जनालाई आत्महत्याको प्रयासबाट जोगाइ समुदायमा पुनर्स्थापना गरिएको छ।' आत्महत्या प्रयास रोकिएकाहरूको अवस्था बुझ्दा समाज, घरपरिवारको व्यवस्थापन गर्न नसक्नु, मानसिक दरिद्रता प्रमुख कारण रहेको उनले बताए। प्रहरीले समुदाय साझेदार कार्यक्रमअन्तर्गत स्थानीय तहसँगको समन्वयमा समुदाय, विद्यालयस्तर तथा गाउँघरमा सचेतनामूलक कार्यक्रम सञ्चालन गरिने जिल्ला प्रहरी कार्यालयका सूचना अधिकारी डिएसपी राकेश पोद्धारले बताए। प्रहरीले आत्महत्या रोकथाम तथा न्युनीकरणको श्लोगन राखी जिल्लाभर अभियान सञ्चालन गरिने उनले बताए। उनकाअनुसार पहिलो चरणमा पर्चा पम्प्लेटमार्फत विद्यालय, समुदाय र गाउँघरमा कक्षाहरू सञ्चालन गरिने र दोस्रो चरणमा अवस्था हेरी मनोपरामर्श, उपचार पद्धतिका बारेमा जानकारी गराइने छ। अभियानको आइतबार औपचारिक रूपमा उद्घाटन गर्दै जिल्ला समन्वय समितिका प्रमुख गौरबहादुर विश्वकर्माले समस्याबारे खुलेर छलफल गर्न नसक्दा आत्महत्याको बाटो रोज्न बाध्य भएको बताए। उनले भने, 'छलफलबाट समाधान निस्कने बिषयमा पनि एकआपसमा छलफल हुन नसक्नु कारक हो।' त्रियुगा नगरपालिकाका मेयर बसन्तकुमार बस्नेतले भ्रष्टचार, विभेद्, नैतिक शिक्षाको कमीले पनि आत्महत्याको घटना बढ्को बताए। उनले आगामी वर्ष आत्महत्या न्युनीकरणका लागि नगरपालिकाले समयमा नै विशेष योजना अघि सार्ने बताए। त्रियुगा नगरपालिकाका उपमेयर महेश्वरी राईले विकराल बन्दै गएको आत्महत्यालाई सबै मिलेर नरोक्ने हो भने अवस्था अझ भयाभह हुन सक्ने संकेत गरिन्। उनले बेलैदेखि रोकथाम एवं नियन्त्रणका लागि नगरपालिका समन्वय गर्न तयार रहेको बताईन्। प्रमुख जिल्ला अधिकारी जनार्दन गौतमले मानिसको जीवन अमूल्य छ तर त्यसको उचित व्यवस्थापन गर्न नसक्नु कमजोरी भएको बताए। उनले सुन्दर जीवन अनाहाकमा खेर फाल्न हुँदैन भनेर मान्छेलाई सचेत गराउनु सबैको दायित्व भएको बताए। गैरसरकारी संस्था महासंघका अध्यक्ष सृजना पौडेलले असफलता, बेरोजगारी, गरिबी, लागुऔषधको दुर्व्यसन, मदिरा सेवन आत्महत्याको मुख्य कारक भएको बताइन्। प्रहरीको तथ्यांकले, प्रेममा धोका, सामाजिक सञ्जालको दुरुपयोग, छुवाछूत एवं अपहेलना, तनावपूर्ण घटना, कमजोर जीवनशैली, पारिवारिक कलह, अरूको सिको, अत्यधिक चिन्ता, अवैध गर्भधारण, बालबालिकालाई अभिभावकको बेवास्ता, वृद्धवृद्धामा उचित हेरचाहको कमी लगायतका कारणले आत्महत्या गर्ने क्रम बढेको देखाउँछ।"
१३ वर्षीया बालिका बलत्कार गरेको आरोपमा पक्राउ,भक्तपुर : १३ वर्षीया बालिकालाई विभिन्न प्रलोभनमा पारी बलात्कार गरेको आरोपमा भक्तपुरमा प्रहरीले एक जनालाई पक्राउ गरेको छ। दोलखा शैलुङ गाँउपालिका७ घर भई हाल भक्तपुर दूधपाटी बस्ने १९ वर्षीय अनिश भुजेललाई पक्राउ गरेको प्रहरीले जनाएको छ। महानगरीय प्रहरी परिसर भक्तपुरका अनुसार भदौ ३० गते राति आफू कार्यरत भक्तपुर नगरपालिका१ दूधपाटीमा रहेको मम एण्ड पिज्जा हाउसमा भक्तपुरकै एक विद्यालयमा अध्ययनरत ती बालिकालाई बोलाएको थियो। पिज्जा हाउसमा बोलाई जबरजस्ती करणी गरेको कसुरमा जिल्ला प्रहरी परिसर भक्तपुरबाट खटिएको प्रहरी टोलीले युवकलाई पक्राउ गरेको परिसरका सूचना अधिकृत राजु पाण्डेले बताए। उनलाई ललितपुर उपमहानगरपालिका९ भुलढोकाबाट नियन्त्रणमा लिइएको उनले जनाए। जबरजस्ती करणी कसुरमा थप अनुसन्धान गरिरहेको प्रहरीले जनाएको छ।
