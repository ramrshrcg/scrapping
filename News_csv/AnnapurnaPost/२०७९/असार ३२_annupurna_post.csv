शीर्षक,विवरण
भाजपाले भोलि प्रचण्डलाई मुख्यालयमा स्वागत गर्ने,"काठमाडौं : तीन दिने भारत भ्रमणमा रहेका नेकपा माओवादी केन्द्रका अध्यक्ष पुष्पकमल दाहाल प्रचण्डलाई आइतबार सत्तारुढ भारतीय जनता पार्टी (भाजपा)ले मुख्यालयमा स्वागत गर्ने भएको छ। शुक्रबार नयाँदिल्ली पुगेका प्रचण्डले शनिबार विदेशमन्त्री एस जयशंकर, सुरक्षा सल्लाहकार अजित डोभाललगायत उच्च स्तरीय भेटघाट गरेका छन्। आइतबार प्रचण्डलाई दिनदयाल उपाध्याय मार्गस्थित मुख्यालयमा स्वागत गरिने भाजपाले जनाएको छ। भाजपा केन्द्रीय कार्यालयले शनिबार जारी गरेको विज्ञप्तिमा आइतबार विहान ११:३० बजे प्रचण्डलाई अध्यक्ष जेपी नड्डाले स्वागत गर्ने उल्लेख छ। त्यसपछि भाजपा मुख्यालयमा प्रचण्ड र नड्डाबीच दुई पार्टीबीच अन्तर सम्बन्ध विस्तारका विविध पक्षमा छलफल हुने विज्ञप्तिमा जनाइएको छ। त्यसक्रममा अध्यक्ष नड्डाले नो बीजेपी अर्थात भाजपालाई जान्नुस् अभियानबारे ब्रिफिङ गर्नेछन्। प्रचण्डलाई भाजपा मुख्यालयको अवलोकनसमेत गराउने छन्। प्रचण्डको स्वागतमा विदेशमन्त्री जयशंकर र विदेश विभाग प्रमुख विजय चौथाइवाले पनि भाजपा मुख्यालयमा उपस्थित हुने भाजपाले जनाएको छ।"
प्रधानमन्त्रीसँग गगनको सात माग : ओलीको निर्णय खारेजीदेखि मन्त्री हटाउनेसम्म,"काठमाडौं : नेपाली कांग्रेसका महामन्त्री गगनकुमार थापाले पार्टी सभापतिले नेतृत्व गरेको सरकारमाथि गम्भीर प्रश्न उठाएका छन्। केन्द्रीय समितिको जारी बैठकमा गगनले मन्त्री हटाउनेदेखि तत्कालीन प्रधानमन्त्री केपी शर्मा ओलीले गरेको निर्णय फिर्तासम्मको माग गरेका हुन्। सरकारका कामकारवाहीमाथि टिप्पणी गर्ने क्रममा महामन्त्री थापाले प्रधानमन्त्रीसमेत रहेका सभापति शेरबहादुर देउवालाई सातवटा निर्णय गर्न माग गरेका हुन्। उनले सरकारका सहि कामको प्रशंसा गर्ने र गलत काममा प्रश्न तथा विरोध गर्ने स्पष्ट पारेका थिए। थापाले संवैधानिक परिषद् विधेयक फिर्ता लिन बैठकमा प्रधानमन्त्रीको ध्यानाकर्षण गराए। त्यसैगरी केपी ओली सरकारले सम्पत्ति शुद्धिकरण, राष्ट्रिय अनुसन्धानलगायत विभिन्न विभागलाई प्रधानमन्त्री मातहत ल्याउनेगरी गरेको निर्णय फिर्ता लिन माग गरेका छन्। ओली सरकारले यो गर्दा कांग्रेसले प्रश्न उठाएको स्मरण गराउँदै अहिले कांग्रेस नेतृत्वको सरकारले निर्णय फिर्ता लिनुपर्ने थापाले माग गरेका हुन्। त्यस्तै प्रधानन्यायाधीश चोलेन्द्र शम्शेर जबरामाथिको महाअभियोग प्रस्ताव अगाडि बढाउन महामन्त्री थापाले माग गरे। जनजीविका सवालमा सम्बोधन गर्न, अर्थतन्त्रको विषयमा गम्भीर बन्न पनि प्रधानमन्त्री देउवाको ध्यानाकर्षण गराएका थिए। महामन्त्री थापाले सुशासन कायम गर्न गलत गर्ने मन्त्री हटाएर ढण्डहिनता सहन्न भन्ने सन्देश दिन पनि सभापतिसमेत रहेका प्रधानमन्त्री देउवालाई सुझाव दिए। उनले अमेरिकी स्टटे पार्टनरसिप प्रोग्राम (एसपीपी) फिर्ताको पत्र अमेरिका तत्काल पठाउन पनि माग गरेका थिए।"
वामपन्थीहरु मिलौं भनेका नारायणकाजीलाई ओलीको तिखो जवाफ,"काठमाडौं : नेकपा एमालेका अध्यक्ष केपी शर्मा ओलीले वामपन्थी एकता चाहने भए कांग्रेसको गठबन्धन छाडेर आउन चुनौती दिएका छन्। नेपाल चीन हिमालयल मैत्री समाजले शनिबार काठमाडौंमा आयोजना गरेको कार्यक्रममा ओलीले साच्चिकै वामपन्थी हो भने कांग्रेसको साथ छाडेर वामपन्थी एकतामा आउन माओवादी केन्द्र र एकीकृत समाजवादीलाई चुनौती दिएका हुन्। उनले कम्युनिस्ट सरकार ढालेर कांग्रेस नेतृत्वको सरकार बनाउनका लागि अदालतमा मुद्दा हाल्न पनि वामपन्थी भन्नेहरु नै अदालत गएको जिकिर गरे। गठबन्धनभित्रै बसेर वामपन्थी भनेर एकताको कुरा गर्न नसुहाउने उनले बताए। उनले एमालेसँग मिलेर देश, लोकतन्त्र र मुलुकका लागि काम गर्ने सरकार बनाउनसमेत आह्वान गरे। अध्यक्ष ओलीले विगतमा भएका गल्ती कमजोरीलाई सच्चाउँदै राष्ट्रिय हितलाई सर्वोपरि राखेर दलहरु अघि बढ्नुपर्ने बताए। ओलीले एमसीसीका नाममा आफूलाई बद्नाम गर्ने कोसिस भएको भन्दै आफूले देश र जनता विपरीत कुनै पनि काम नगर्ने स्पष्ट पारे। राष्ट्रियताका विषयमा संसदमा छलफल हुनुपर्ने भए पनि संसदले राष्ट्रियता आंकाक्षा विपरीत अंकगणितीय अभ्यासमा काम गरेको तर्क गरे। उनले वर्तमान गठबन्धन स्वार्थका लागि भएको र एउटा काम पनि देश र सुशासनका लागि गर्न नसकेको बताए। त्यस्तै नेकपा माओवादी केन्द्रका नेता नारायणकाजी श्रेष्ठले घटनाक्रमको विषयवस्तुमा गम्भीर आत्मसमीक्षा गर्दै वामपन्थीहरु एक हुनुपर्ने बताए। उनले नेपाली भूमि वा राजनीतिलाई प्रयोग गर्ने खेल भएको भन्दै सबै सचेत रहनुपर्ने धारणा राखे। कार्यक्रममा कांग्रेस नेता चन्द्र भण्डारीले नेपालले भारत र चीनबाट लाभ लिनसक्नुपर्ने बताए। उनले नेपाल असंलग्न भएको बताउँदै युक्रेन बनाउने बाटोमा जान नहुने जिकिर गरे।"
"देउवालाई गगनको चुनौती : अख्तियारी दिनुस्, तपाईले ८ महिनामा नसकेको काम सात दिनभित्र टुंग्याउँछौं",काठमाडौं : नेपाली कांग्रेसका महामन्त्री गगनकुमार थापाले महाधिवशेनबाट चुनिएको ८ महिनासम्म पनि सभापति शेरबहादुर देउवाले काम नगरेको भन्दै आलोचना गरेका छन्। सभापतिले काम नगर्दा अपजस महामन्त्रीमाथि आइरहेको उनको भनाइ थियो। केन्द्रीय समितिको जारी बैठकमा थापाले सभापतिले नै गर्ने भनी तोकिएको १३ वटा काम रहेको भन्दै तत्काल टुंग्याउन माग गरे। उनले यी कामहरु बैठक सकिएको सात दिनभित्र टुंग्याउन सकिने भन्दै नसक्ने भए महामन्त्रीलाई अख्तियारी दिन सुझाव दिए। अख्तियारी पाए आफूहरुले सात दिनमै टुंग्याउने चुनौती पनि सभापति देउवालाई दिए। उनले सभापतिले गर्नुपर्नेसहित १४ कामको सूची नै प्रस्तुत गरेका थिए। यस्तो छ सूची:
सानेपामा गर्जिए गगन : हिजो गुटबन्दी गरेर आउनेले पार्टी प्यालेसमा गयो भनेर चिच्याउने? सभापतिलाई उकास्ने?,"काठमाडौं : नेपाली कांग्रेसका महामन्त्री गगनकुमार थापाले पार्टी संचालनमा विधि नपुगेको ठाउँमा पार्टी सभापतिलाई झक्झक्याइ रहने बताएका छन्। केन्द्रीय समितिको जारी बैठकमा बोल्दै थापाले आफू निर्वाचित महामन्त्री भएकाले सभापतिलाई सहि बाटोमा हिँडाउने आफ्नो कर्तव्य भएको बताएका हुन्। यद्यपि थापाले शेखर कोइराला समूहको पार्टी प्यालेसमा भएको बैठकमा गएको भनेर आलोचना गर्ने केन्द्रीय सदस्यहरुलाई पनि जवाफ दिए। उनले हिजो गुट बैठकमा सहभागी भएर आज यहाँसम्म आइपुगेकाहरुले पार्टी प्यालेसको बैठकमा गयो भनेर चिच्याउने नैतिकता नराख्ने थापाको जवाफ छ। आफू पार्टी प्यालेसको बैठकमा एकताको सन्देश बोकेर जाने गरेको र मिलेर जानुपर्छ भनेर जोड दिँदै आएको उल्लेख गर्दै थापाले यही विषयमा सभापतिलाई उचाल्ने, चाकरी गर्ने काम नगर्न उपस्थित केन्द्रीय सदस्यलाई चेतावनी दिए। हिजो बुढानिलकण्ठ, चाक्सीबारी र बोहराटारमा गुटको बैठक बसेर यहाँ आइपुगेकोहरुले पार्टी प्यालेसमा बैठकमा गएको, बैठक बसेको भनेर चिच्याउने? गगनले प्रश्न गरे, घर हुनेले घरमा बस्छ, नहुने पार्टी प्यालेसमा बस्छ। पार्टीभित्र एकता निर्माण गर्न लागेको छु। समूहको बैठकमा उकास्ने होइन मिलाएरमिलेर जानेमा उत्प्रेरित गर्छु। थापाले आफूलाई मत नहाल्नेले पनि जिम्मेवारी पाउँछ भन्ने देखाए गुट आफै बन्द हुने पनि चुनौती दिए। भातृ संस्था, शुभेच्छुक संस्था बनाउदा के सभापतिज्यूको खेमाकै हुनुपर्ने? गगनले प्रश्न गरे, सुशील कोइरालाको समयमा देउवाजीले राजीनामा दिएको सम्झिउन। पार्टी संचालनमा विधि नपुगेको ठाउँमा पार्टी सभापतिलाई झक्झकाउने आफूहरुको प्रयासमा हैसे गर्नुपर्नेमा उल्टो सभापतिको चाकरी गर्ने भन्दै गर्जिएका महामन्त्री थापाले सभापतिलाई उकासने काम नगर्न चेतावनी दिए। आफूलाई मत नहाल्ने ४० प्रतिशतलाई पनि समेटेर जानुपर्छ भन्नू पर्नेमा उल्टो पेलेर जान उकास्ने? गगनले आक्रोश पोखे, हिजो सुशील कोइराला सभापति हुँदा कसैगरी पेलेर जानुपर्छ भन्नेहरु आज शेरबहादुरसँग उभिएर कोइरालालाई पेल्नु पर्छ भनेर उकास्ने? सभापतिलाई विधिसम्मत र न्यायनिष्पक्षताको लागि दबाब दिने थापाले स्पष्ट पारे। विधिमा सम्झौता हुन्न। पार्टीलाई एकताबद्ध, विधिसम्मत बनाउन जति लचिलो र जति दृढ हुन पनि तयार छु, उनले भने। थापाले पार्टीमा सदस्यता खुला गरेको भन्दै देशव्यापी नयाँ सदस्य बनाउन अपिलसमेत गरे। लेटरल इन्ट्रीबाट अन्य पेशाका मानिसले पार्टीमा मौका पाउँछ भन्ने आश्वस्त पारौं, उनले भने। तालमेलको औचित्य हुनुपर्छ महामन्त्री थापाले चुनावी तालमेल औचित्यका आधारमा हुनुपर्ने सुझाव पनि नेतृत्वलाई दिए। प्रत्येक मतदातालाई भन्न सक्नुपर्छ यो तालमेल केका लागि? हामीले भनौला हाम्रो सरकार बनाउनको लागि। तर जनतालाई कारण चाहियो, हामीसँग उत्तर हुनुपर्छ, उनले भने। थापाले नयाँ मतदातालाई रुखमै मत हाल्नेगरी योजना बनाएर अघि बढ्नुपर्नेमा सभापतिको ध्यानाकर्षण गराए। पहिलोपटक मत हाल्ने कांग्रेस मतदाता अन्य चुनाव चिन्हमा मत हाल्न नजाउन, आफ्नै लागि उत्पादक हुनेतर्फ ध्यान दिउ, उनले भने। थापाले चुनावी तालमेलबाट जित हासिल गरे पनि पाँच वर्ष तालमेल कायम रहने र स्थिर सरकार तथा आशातित परिणाम आउने ग्यारेन्टी के भनेर पनि प्रश्न गरेका थिए। कसैले बाँडेर भएको महामन्त्री होइन थापाले आफूलाई महामन्त्रीको दायित्व थाहा भएको भन्दै हतोत्साहित बनाउने प्रयत्न नगर्न चेतावनी दिए। महामन्त्री भूमिका निर्वाह गर्दा भएका कमीकमजोरी सच्चाउन दिएको सुझाव स्वागत गर्ने भन्दै थापाले थपे, तर कसैले बदनियत राखेर, हतोत्साहित गर्न खोजेको भए ख्याल गर, कसैले बाँडेर भएको महामन्त्री होइन। मेरो जिम्मेवारी कर्तव्य थाहा छ। विराउदिनँ, डराउदिनँ। आफ्नो जिम्मेवारी पूरा गर्छु। थापाले आफू महामन्त्री भएर पनि पार्टीको काम र सरकारले गरेका काम पत्रिकाबाट थाहा पाउने अवस्था रहेको भन्दै त्यसैकारण आफ्नो प्रतिक्रिया पनि पत्रिकाबाटै आउने गरेको जवाफ दिए।"
नेपाललाई २०० रनको लक्ष्य,काठमाडौं : आईसीसी पुरुष विश्वकप लिग२ को त्रिकोणात्मक सिरिजअन्तर्गत नामिबियाले नेपाललाई २०० रनको लक्ष्य दिएको छ। टस जितेर पहिले ब्याटिङ रोजेको नामिबियाले ४९२ ओभरमा सबै विकेट गुमाउँदै १९९ रन जोडेको हो। नामिबियालाई १९९ रनमा रोक्नका लागि कप्तान सन्दिप लामिछानेले ४ विकेट लिए भने सोमपाल कामी र दिपेन्द्रसिंह ऐरीले समान २२ विकेट लिए।
वर्ष दिनभरी रामेछापमा ४३ वटा आत्महत्या,रामेछाप : जिल्लामा गत आर्थिक वर्षमा ४३ वटा आत्महत्याका मुद्दा दर्ता भएको प्रहरीले जनाएको छ। जसमध्ये १४ जनाले विष सेवन र २९ जनाले झुण्डिएर आत्महत्या गरेको जिल्ला प्रहरी कार्यालय रामेछापका प्रमुख प्रहरी नायव उपरीक्षक राजकुमार थिङले जानकारी दिए। मन्थली नगरपालिकाको सभा हलमा नागरिक सुनुवाइको आयोजना गरेर जिल्ला प्रहरी कार्यालय रामेछापले एक वर्षको आफ्नो प्रगति प्रतिवेदन प्रस्तुत गर्दै उक्त कुराको जानकारी गराएको हो। आत्महत्या गरेर मृत्यु हुनेहरूमा धेरैको अहिले पनि कारण पत्ता लाग्न नसकेको पनि उपरीक्षक थिङले बताए। गत वर्षमात्र जिल्ला प्रहरी कार्यालय रामेछापमा विभिन्न प्रकृतिका १ सय ८८ वटा मुद्दा दर्ता भएको जसमध्ये ८९ वटा मुद्दाको फैसला भएको र ९९ वटा मुद्दा फैसला हुन बाँकी रहेको पनि थिङले जानकारी दिए। समाजमा चेतनाको स्तरमा वृद्धि भएका कारण अघिल्लो वर्षको भन्दा यो वर्ष घटना कम गटेका र मुद्दा कम दर्ता भएको थिङको भनाइ छ। सहभागीहरुले प्रहरीको काम उत्कृष्ट रहेको र अझ थप उत्कृष्ट हुन सुझाव दिएका थिए। जिल्लाको विभिन्न स्थानमा सिसि क्यामेरा राख्नु पर्ने र प्रहरीको उपस्तिथि बढाउनु पर्नेसमेत सुझाव दिएका थिए। सवालको जवाफ दिँदै डिएसपी थिङले जिल्लामा दरबन्दी अनुसार प्रहरीको संख्या कम भएकाले थोरै जनशक्तिले काम गर्नु परेको बताए। आर्थिक वर्ष ०७८७९ मा रामेछापका आठ वटा स्थानीय तहमा २६ वटा यौनजन्य अपराधका घटना प्रहरीमा उजुरी दर्ता भएको र त्यसमा ५ वर्षीय बालकदेखि ६० वर्षमाथि सम्मका रहेको बनी डिएसपी थिङले बताए।
चोरीको मोटरसाइकलसहित चार जना पक्राउ,"विराटनगर : चोरीको मोटरसाइकलसहित विराटनगरबाट प्रहरीले चार जनालाई पक्राउ गरेको छ। विशेष अभियान चलाएर मोटरसाइकल चोरीमा संलग्न गिरोहलाई प्रहरीले पक्राउ गरेको हो। मोरङ प्रहरीका डीएसपी राजन कार्कीका अनुसार विराटनगर महानगरपालिका४ का २२ वर्षीय नवीन माझी, विराटनगर८ का २५ वर्षीय मोहमद हजरत, सुनसरीको दुहवी नगरपालिका ९ का १८ वर्षीय मोहमद सलाउदिन र ३४ वर्षीय मोहमद नसुरदिनलाई पक्राउ गरिएको जानकारी दिए। विभिन्न समयमा चोरी गरेका मोटरसाइकलसहित उनीहरुलाई पक्राउ गरिएको कार्कीले बताए। पक्राउ परेकाहरुले विराटनगर४ स्थित नोबेल शिक्षण अस्पतालको कम्पाउण्ड तथा सामुदायिक मेडिकल हलअगाडिबाट ३ वटा मोटरसाइकल चोरी गरेको प्रारम्भिक अनुसन्धानबाट खुलेको छ। डीएसपी कार्कीका अनुसार उनीहरुले को ६ प ६८०२, प्रदेश १०१०१३ प ४५०७ नम्बरको र एउटा अनटेस्ट पल्सर मोटरसाइकल चोरी गरेका हुन्। पक्राउ परेकाहरु विरुद्ध चोरी मुद्दा चलाउन अदालतबाट शुक्रबार म्याद थप गरेर अनुसन्धानको बाँकी प्रक्रिया अघि बढाइएको प्रहरीले जनाएको छ। प्रदेश १ को राजधानी विराटनगरमा पछिल्लो समय मोटरसाइकल चोरी गर्ने गिरोह सक्रिय भएको छ। यसअघि गिरोहका १६ जना चोरीको मोटरसाइकलसहित पक्राउ परेका थिए। मोटरसाइकल चोरीको घटना नियन्त्रणका लागि गिरोहमाथिको कारबाही तीव्र पारिएको मोरङ प्रहरी प्रमुख एसपी शान्तिराज कोइरालाले जानकारी दिए। उनका अनुसार चोरी नियन्त्रणका लागि प्रहरीको छुट्टै टोली परिचालन गरेर विशेष अभियान सञ्चालन गरिएको छ। अनुसन्धानबाट खुलेको तथ्य र पक्राउ परेकाले दिएको बयानका आधारमा मोटरसाइकल चोरी गर्ने अन्यको पनि खोजी जारी राखिएको एसपी कोइरालाले बताए। चोरीमा संलग्नलाई कारबाहीको दायरामा ल्याउन र चोरी नियन्त्रण गर्न प्रहरीले विशेष सक्रियता बढाएको उनको भनाइ छ।"
"गठबन्धन छाडेर वामपन्थी एकतामा आउन ओलीको आह्वान, गल्ती भइहाल्यो, मिलेर सरकार बनाउ","काठमाडौं : नेकपा एमालेका अध्यक्ष केपी शर्मा ओलीले वामपन्थी एकतामा आउन कम्युनिस्टहरुलाई अपिल गरेका छन्। काठमाडौंमा आयोजित नेपालचीन हिमालयमैत्री समाजको कार्यक्रममा बोल्दै अध्यक्ष ओलीले सच्चा वामपन्थीहरु कांग्रेस नेतृत्वको गठबन्धन छोडेर वाम एकतामा आउनुपर्ने र मिलेर सरकार बनाउनुपर्नेमा जोड दिएका हुन्। उनले चौँरीको पुच्छरजस्तो कांग्रेसको पछि लाग्ने पनि वामपन्थी हुन्छ? भन्दै प्रश्न गरेका थिए। कार्यक्रममा नेकपा माओवादी केन्द्रका नेता नारायणकाजी श्रेष्ठले वाम एकता र तालमेलका लागि आग्रह गरेपछि ओलीले जवाफमा भने, यदि सच्चा वामपन्थी हुनुहुन्छ भने कांग्रेसका पछाडि नलाग्नुस्, गठबन्धनका पछाडि नलाग्नुस्। एसपीपी नगर्नुस्। वामपन्थी एकतामा आउन आह्वान गर्छु। कांग्रेसको नेतृत्वमा सरकार बनाउन अदालत जानेहरु वामपन्थी हुन भन्दै उनले प्रश्न दोहोर्याए। सधै कांग्रेसको पुच्छर भएर हुँदैन। खोइ कम्युनिस्ट पार्टी? कम्युनिस्ट सरकार ढालेर कांग्रेसको नेतृत्वमा सरकार बनाउन अदालत गएको होइन? संसदबाट सकिएन परमादेशबाट सरकार बनाइ पाउ भनेर जानेहरु वामपन्थी हुन्? कोही वामपन्थी हुनुहुन्छ भने आउनुस्। गल्ती भइहाल्यो ल छोडौं। वामपन्थी हुनुहुन्छ भने आउनुस्। एमालेसँग मिलेर जाउ, उनले अपिल गरे। ओलीले आफूहरु कांग्रेसविरोधी नभएको र देश, लोकतन्त्र, कानुनी राजको पक्षमा उभिने वाम सरकार बनाउन चाहेको बताए। निष्पक्ष चुनाव गर्ने सरकार बनाउ। वामपन्थी कोही हुनुहुन्छ भने आउनुस्। रातो सेतो बर्को ओढ्ने बेग्लै कुरा हो। बर्को छोडौं। असली रुपमा आउ। वामपन्थी हुनुहुन्छ भने आउनुस्। राष्ट्रिय राजनीतिमा सहमतिका साथ जाउ, उनले भने।"
पार्टीभित्र मैले गुटबन्दी गरेको छैन : कोइराला,"चितवन : नेपाली कांग्रेसका नेता डा शेखर कोइरालाले पार्टीभित्र आफूले गुटबन्दी नगरेको बताएका छन्। पार्टीलाई विधि संवत ढंगबाट संचालनको लागि खबरदारी मात्रै गरेको बताए। नेपाल प्रेस युनियन चितवनले भरतपुरमा आयोजना गरेको पत्रकार सम्मेलनमा बोल्नै नेता कोईरालाले वैचारिक लडाई मात्रै भएको बताए। पार्टीभित्र केही कुरामा मतभिन्नता छ। मतभिन्नता भइसकेपछि हाम्रा विचारका साथीहरुलाईसंगै राखेर कसरी जाने भन्ने कुरा त गर्न पाइन्छ नि। उनले भने, सभापति जीले अघिल्लो कार्यकालमा आफ्ना समूहका साथीलाई बोलाएर सरसल्लाह गर्दा कुरा उठेको थिएन। आज यसलाई उत्रो इस्यु किन बनाइएको छ? डाक्टर कोइरालाले भगवण्डाको राजनीति नगरेको बताए। काँग्रेसमा फरक मत भएकाले विचार राख्न पाउने पार्टी भएको कारण आफ्ना कुरा कसरी अगाडि बढाउने भन्ने विषयमा मात्रै उस्तै मत राख्नेको बीचमा छलफल गरेको बताए। सभापति शेरबहादुर देउवालाई न्यायोचित ढंगले विभाग र भातृ संस्था बनाउन आग्रह गरेको विषयलाई धेरै उचालीएको बताए। गठबन्धनमा कसरी अघि बढ्ने भन्ने विषयमा केन्द्रीय समितिमा छलफल सुरु भएको बताए। यस विषयमा काँग्रेसलाई क्षति कम हुने गरी गठबन्धनको विषयमा निर्णय हुने बताए। विधानसंवत पार्टी संचालन गर्न आफूहरुले दबाब दिएको बताए। उनका अनुसार तीन महिनाभित्र कोषाध्यक्ष चयन गर्नुपर्ने भएपनि अहिलेसम्म नगरेको बताए।"
नेपालको कम्युनिस्ट आन्दोलनलाई अमेरिकाले क्षतविक्षत गर्न चाहन्छ : नारायणकाजी श्रेष्ठ,"काठमाडौं : नेकपा माओवादी केन्द्रका नेता नारायणकाजी श्रेष्ठले अमेरिकाले नेपालको कम्युनिस्ट वामपन्थी आन्दोलनलाई क्षतविक्षत गर्न चाहेको बताएका छन्। काठमाडौंमा आयोजित नेपालचीन हिमालयमैत्री समाजको कार्यक्रममा बोल्दै श्रेष्ठले अमेरिकाले चीनलाई कमजोर पार्न नेपालको भूमि प्रयोग गर्न चाहेको बताएका हुन्। उनले भने, हाम्रो अगाडि चीन र भारत छ। भारत आफ्नो प्रभाव क्षेत्रका रुपमा नेपाललाई लिन अहिले पनि चाहन्छ। त्यो दृष्टिबाट भारत हटेको छैन। चीन विश्व परिस्थितिमा आफू महाशक्ति राष्ट्र बन्ने दिशातिर वा आर्थिक रुपमा पहिलो राष्ट्र बन्न चाहेको छ। नेपालको सत्तालाई प्रयोग गरेर चीन विरोधी गतिविधिको थलो नेपाल हुन नपाओस् भनेर चाहन्छ। अमेरिकाचीनलाई कमजोर पार्न नेपालको भूमि प्रयोग गर्न चाहन्छ। नेपालमा अहिले पनि अमेरिका कम्युनिस्ट वामपन्थी आन्दोलनलाई क्षत विक्षत गर्न चाहन्छ। यो कुरालाई ठिक ढंगले चिर्नु अहिलेको आवश्यकता भएको उनको भनाइ छ। हामी स्वतन्त्र एवम् असंलग्न परराष्ट्र नीतिबाट बिचलन हुन त गइराखेका छैनौ? राष्ट्रिय सार्वभौमिकता कमजोर पार्न खोजिराखेका त छैनौं? यो प्रश्न गम्भीर रुपमा उठेको छ। श्रेष्ठले नेपालकव रणनीतिक अवस्थिती र अहिलेको विश्वको परिस्थिति, छिमेकीहरु, नवउदारीकरणलगायतका परिपेक्ष र शितयुद्धको सन्दर्भलाई अघि राखेर भूराजनीतिको विश्लेषण गर्नुपर्नेमा जोड दिए। हामी दुइटा ठूला जनसंख्या भएका विशाल छिमेकीको बीचमा छौं। हाम्रो भूराजनीतिक स्थितिले विश्वका महाशक्ति राष्ट्रको ध्यान तानिएको छ, उनले भने, यसलाई हामीले बुझेर अगाडि बढ्नुपर्छ।"
वामपन्थीहरु मिलौं भनेका नारायणकाजीलाई ओलीको तिखो जवाफ,"काठमाडौं : नेकपा एमालेका अध्यक्ष केपी शर्मा ओलीले वामपन्थी एकता चाहने भए कांग्रेसको गठबन्धन छाडेर आउन चुनौती दिएका छन्। नेपाल चीन हिमालयल मैत्री समाजले शनिबार काठमाडौंमा आयोजना गरेको कार्यक्रममा ओलीले साच्चिकै वामपन्थी हो भने कांग्रेसको साथ छाडेर वामपन्थी एकतामा आउन माओवादी केन्द्र र एकीकृत समाजवादीलाई चुनौती दिएका हुन्। उनले कम्युनिस्ट सरकार ढालेर कांग्रेस नेतृत्वको सरकार बनाउनका लागि अदालतमा मुद्दा हाल्न पनि वामपन्थी भन्नेहरु नै अदालत गएको जिकिर गरे। गठबन्धनभित्रै बसेर वामपन्थी भनेर एकताको कुरा गर्न नसुहाउने उनले बताए। उनले एमालेसँग मिलेर देश, लोकतन्त्र र मुलुकका लागि काम गर्ने सरकार बनाउनसमेत आह्वान गरे। अध्यक्ष ओलीले विगतमा भएका गल्ती कमजोरीलाई सच्चाउँदै राष्ट्रिय हितलाई सर्वोपरि राखेर दलहरु अघि बढ्नुपर्ने बताए। ओलीले एमसीसीका नाममा आफूलाई बद्नाम गर्ने कोसिस भएको भन्दै आफूले देश र जनता विपरीत कुनै पनि काम नगर्ने स्पष्ट पारे। राष्ट्रियताका विषयमा संसदमा छलफल हुनुपर्ने भए पनि संसदले राष्ट्रियता आंकाक्षा विपरीत अंकगणितीय अभ्यासमा काम गरेको तर्क गरे। उनले वर्तमान गठबन्धन स्वार्थका लागि भएको र एउटा काम पनि देश र सुशासनका लागि गर्न नसकेको बताए। त्यस्तै नेकपा माओवादी केन्द्रका नेता नारायणकाजी श्रेष्ठले घटनाक्रमको विषयवस्तुमा गम्भीर आत्मसमीक्षा गर्दै वामपन्थीहरु एक हुनुपर्ने बताए। उनले नेपाली भूमि वा राजनीतिलाई प्रयोग गर्ने खेल भएको भन्दै सबै सचेत रहनुपर्ने धारणा राखे। कार्यक्रममा कांग्रेस नेता चन्द्र भण्डारीले नेपालले भारत र चीनबाट लाभ लिनसक्नुपर्ने बताए। उनले नेपाल असंलग्न भएको बताउँदै युक्रेन बनाउने बाटोमा जान नहुने जिकिर गरे।"
"धानको व्याड सुक्यो, रोप्न पानी छैन","दाङ : दाङको तुलसीपुर उपमहानगरपालिका१३का सुरेश चौधरी जागिरे हुन्। प्रदेश सरकारका जागिरे उनी धान रोप्नामका लागि एक साता विदामा बसे। एक सातासम्म धान रोप्न विदामा बसेका चौधरी खेती नसकेरै काममा फर्कनु पर्यो। पानी अभाव र खडेरीका कराण उनले धान रोप्न सकेनन बरु ब्याड छिप्पीयो सुक्न थाल्यो। स्थानीय किसना रमेश कार्कीको पनि पीडा त्यहीँ छ। कार्कीले असार १५ गतेदेखि खेत रोप्ने तयारी गरे तर असार सकिदासम्म पनि उनको खेतमा रोपाई हुन सकेको छैन। सिँचाईको सहज व्यवस्था छैन, सबै खेती आकासे पानीको भरमा हो, उनले भने, पानी पर्दैन कसरी रोप्नु? ब्याड सुक्न थालि सक्यो रोप्न पाइएको छैन। खड्काको मुख्य पेशा कृषि हो। उनले करिब १५ कट्ठा खेतमा धान खेती गर्छन। तर उनको खेत पनि पानीको अभावमा असार अन्तिमसम्म बाँझै छ। गतवर्ष असार २२ गतेभित्र धान रोपिसकेका खड्काले अहिले आधा पनि धान रोपेका छैनन्। केहि दिन अघि परेको वर्षातले रोपेको धान पनि सुक्न थालेको छ। उनले पानीको अभावमा असार सकिनै लाग्दा पनि सबै खेतमा धान रोपाई गर्न सकेका छैनन्। गतवर्ष अहिलेसम्म सबै धान रोपिसकिएको थियो, यसवर्ष त आधा पनि धान रोप्न पाएको छैन। उनले भनेपानी आउँछ कि भनेर दिनदिनै आकाशतिर हेर्यो तर पानी यतातिर पर्दैन। आकाशे पानीको भरमा धान खेती गर्ने गरेका उनले यसपाली समयमै धान रोपाई गर्न पाएनन्। समयमै धान रोपाई गर्न नपाएका कारण उत्पादन पनि घट्ने चिन्ता उनीमा छ। न सरकारले मल दियो, न आकासले जल दियो उनले भनेयसपाली धान उत्पादन ह्वात्तै घट्ने देखिन्छ, के गर्नु किसानलाई त कतैबाट केहि गरेपनि हुँदैन्। त्यस क्षेत्रमा कतै पानी बिनै जोतेको खेत छ त कतै खेतमा भर्खर रोपिएको धान छ। प्राय: सबै खेतमा धानको ब्याड रोप्न तयारी अवस्थामा छ। धेरै ठाउँमा सुकि सकेको ब्याड छ , तर पानीको स्रोत कतै नहुँदा अधिकांश खेत बाँझै छन्, रोपेको धान पानी नपाएर सुक्न थालेको छ। रोप्न बाँकी खेतमा पनि पानी अभावमा जोतेर राखिएको छ। व्याड राखेको खेतको छेउमा तुलसीपुर१३ फूलबारी गणेश कुमार खड्का ब्याड हेरै बस्ने गरेको बताउछन्। सिँचाईको सुविधा नपुगेका कारण आकाशे पानीबाट धान खेती गर्दै आएका किसानले यसपाली असारको अन्तिम आइपुग्दा आधा पनि धान रोप्न पाएका छैनन्। फूलबारीका किसानलाई एकातिर मलको अभाव छ भने अर्कोतिर पानीको अभाव छ। पानी यसपाली समयमै नपरेका कारण तुई उपत्यकाका अधिकांश किसानले धान रोप्न पाएका छैनन्। पानीको अभावमा आफुहरुले यसपाली अझैसम्म धान रोप्न नपाएको तुलसीपुर१३ का लिला केसीले बताईन्। उनको आफ्नै खेत छैन। तर उनले अधियाँ खेत लगाउँछिन्। गतवर्ष अधिँया धान खेतीबाट पनि राम्रै उत्पादन लिएकी उनले यसवर्ष समयमै धान रोप्न नपाएकोमा उत्पादन घट्ने चिन्तामा छिन्। खेत आफ्नो छैन, अधिँया खेत लगाउँछौँ, तर त्यै पनि अहिलेसम्म रोप्न पाएको छैन। उनले भनिन,यसवर्ष न मल पाइयो, न पानी पर्यो, अहिलेसम्म पनि धान रोपिएको छैन। फूलबारीका पुष्पा सापकोटाले केहिदिन अघि परेको पानीले धान रोपिन्। तर पछिल्लो सातामा पानी नपरेपछि रोपेको धान सुक्न थालेको छ। खेतमा जसोतसो धान रोपियो तर पानी नपरेपछि धान सुक्न थालेको छ। उनले भनिन,अझै केहि दिन पानी नपरेपछि अहिलेसम्म गरेका दुख सबै खेर जाने निश्चित छ । तुई दाङ सुन्दर उपत्यका भएपनि सिंचाईको अभावमा हुँदा किसानले भनेजस्तो उत्पादन लिन पाउँदैनन्। खेतीका लागि आकाशकै भर पर्नुपर्ने बाध्यता रहेको किसानको गुनासो छ। स्यालो ट्युबेलमार्फत केहि छिट्फुट रुपमा किसानले सामान्य सिंचाई सुविधा लिएपनि अधिकांश किसानले सिंचाईको सुविधा लिन पाएका छैनन्। कृर्षिका लागि भूमि उर्बर भएपनि पानीको अभावमा सोचेजस्तो उत्पादन हुन नसकेको अर्का स्थानीय डिलबहादुर रोकाले बताए। आकाशबाट समयमै पानी परेपछि उत्पादन राम्रै हुन्छ। उनले भने,पानी आकाशबाट आएन भने त उत्पादन नै हुँदैन। सरकारले सिंचाई सुविधा दिन सकेपछि कृषिमा लाग्ने युवाहरु बिदेश जानुनपर्ने उनले बताए। जग्गा जति भएपनि के गर्नु र ? उनले भने,सिंचाई बिनाका जग्गामा उत्पादन राम्रो हुँदैन्, अनि सबै जना बिदेशिनुपर्ने बाध्यता छ। दाङमा यस वर्ष ५० प्रतिशत हाराहारीमा रोपाई भएको छ। गत वर्ष यो समयमा ९० प्रतिसत माथि धान रोपाई भइरहेके कृषि ज्ञान केन्द्रले जनाएको छ।"
भेरी नगरपालिका पूर्ण खोप सुनिश्चितता पालिका,जाजरकोट : भेरी नगरपालिकालाई पूर्ण खोप सुनिश्चितता पालिका घोषणा गरिएको छ। खोप लगाउने उमेर समूहका सबै बालबालिकाले खोप लगाएको सुनिश्चित भएपछि पालिकालाई पूर्ण खोपयुक्त पालिका सुनिश्चितता घोषणा गरिएको हो। जिल्ला समन्वय समितिका संयोजक तथा जिल्ला खोप समन्वय समितिका अध्यक्ष कालीबहादुर खत्रीले भेरी नगरपालिकाका नगरप्रमुख चन्द्रप्रकाश घर्तीलाई पूर्ण खोप सुनिश्चित भएको प्रमाणपत्र हस्तान्तरण गरेपछि भेरी नगरपालिका पूर्ण खोप सुनिश्चित पालिका घोषणा भएको हो। राष्ट्रिय खोप तालिका अनुसार नगरका १३ ओटै वडाका खोप लगाउने उमेर समूहका बालबालिकाले खोप लगाएको सुनिश्चित गरिएपछि पूर्ण खोपयुक्त सुनिश्चित पालिका घोषणा गरिएको नगरपालिकाका स्वास्थ्य शाखाका प्रमुख दीपक वलीले जानकारी दिए। उनले खोपको महत्व बारेमा घोषणा कार्यक्रममा सहभागीहरुलाई जानकारी गराएका थिए। प्रत्येक वडामा वडास्तरीय खोप समन्वय समितिले पालिकालाई बालबालिकाले खोप लगाएको सुनिश्चित गरेपछि पालिकालाई पूर्ण खोपयुक्त पालिका सुनिश्चितता घोषणा गरिएको वलीले बताए। जिल्ला खोप समन्वय समितिले सवै वडा पूर्ण खोप युक्त सुनिश्चत भएपछि पालिका पूर्ण खोपयुक्त सुनिश्चित भएको घोषणा गर्न अनुमति दिएको थियो।
प्रदेश १ मा बेरुजु प्रतिशत बढ्दै : सवारीसाधन खरिदमा मात्रै १ अर्ब खर्च,"विराटनगर : प्रदेश १ मा बेरुजु प्रतिशत वर्षेनि बढ्दै गएको महालेखापरीक्षको ५९ औं वार्षिक प्रतिवेदनले देखाएको छ। असार २९ गते सार्वजनिक महालेखापरीक्षकको प्रतिवेदन अनुसार प्रदेश १ मा प्रत्येक वर्ष पेश्की बाहेकको बेरुजु प्रतिशत बढ्दै गएको हो। आर्थिक वर्ष २०७६७७ मा २६४ प्रतिशतमा बेरुजु ०७७०७८ सम्म आईपुग्दा ०६१ प्रतिशतले बढेर ३२५ प्रतिशत पुगेको छ। २०७६०७७ मा प्रदेश सरकारको टाउकोमा १ अर्ब १७ करोड ५४ लाख ४९ हजार रुपैयाँ बेरुजुको भार थियो। तर, ०७७०७८ मा आउँदा त्यो भार बढेर १ अर्ब ४८ करोड १८ लाख २० हजार पुगेको छ। खर्चमा मितव्ययीता नहुँदा वर्षेनि बेरुजुको चाङ बढ्दै गएको महालेखापरीक्षकको प्रतिवेदनले औंल्याएको छ। प्रतिवेदन अनुसार २०२ वटा कार्यालयको लेखा परीक्षण गर्दा प्रदेश सरकारको नाममा पेश्कीसहित आर्थिक वर्ष २०७७०७८ को कुल १ अर्ब ६२ करोड ८६ लाख १३ हजार रुपैयाँ बेरुजु देखिएको छ। जसमा असुल गर्नुपर्ने बेरुजु १७ करोड ४४ लाख ४९ हजार, नियमित गर्नुपर्ने बेरुजु १ अर्ब ३० करोड ७३ लाख ७१ हजार र पेश्की १४ करोड ७६ लाख ९३ हजार रुपैयाँ रहेको छ। अघिल्लो आर्थिक वर्ष २०७६०७७ को बेरुजु रकममध्ये जम्मा ३३ करोड ९५ लाख ५३ हजार रुपैयाँको सम्परीक्षण हुँदा प्रदेश सरकारले १ अर्ब ६२ करोड ८६ लाख १३ हजार बेरुजु थपेको प्रतिवेदनमा उल्लेख छ। यो सँगै प्रदेश १ को जम्मा बेरुजु रकम ३ अर्ब ८० करोड ३३ लाख १६ हजार कायम भएको जनाईएको छ। जसमा सबैभन्दा बढी प्रदेश सरकारको भौतिक पूर्वाधार विकास मन्त्रालयको नामम १ अर्ब ५ करोड ३० लाख २० रुपैयाँ बेरुजु देखिएको छ। त्यसपछि, भूमि व्यवस्था, कृषि तथा सहकारी मन्त्रालयको १७ करोड १४ लाख ५६ हजार, उद्योग, पर्यटन, वन तथा वातावरण मन्त्रालयको १४ करोड ७२ हजार, आन्तरिक मामिला तथा कानून मन्त्रालयको ८ करोड २५ लाख २२ हजार र मुख्यमन्त्री तथा मन्त्रिपरिषद्को कार्यालयको नाममा ३ करोड ७४ लाख २० हजार रुपैयाँ बेरुजु देखिएको छ। अन्य मन्त्रालय तथा निकायको नाममा समेत कुल १४ करोड ४१ लाख रुपैयाँ बेरुजु देखिएको महालेखापरीक्षकको प्रतिवेदनमा उल्लेख छ। चार वर्षमा १ अर्ब बढीको सवारीसाधन खरिद सरकार गठन भएको पछिल्लो ४ वर्षको अवधिमा प्रदेश १ मा १ अर्ब बढीको सवारीसाधन खरिद गरिएको छ। प्रदेश मातहतका विभिन्न निकाय तथा कार्यालयहरूका लागि भनेर आर्थिक वर्ष २०७७७८ सम्म प्रदेश सरकारले १ अर्ब ५ करोड ७९ लाख ४३ हजार रुपैयाँको सवारीसाधन खरिद गरेको हो। २०७७७८ मा मात्रै सरकारले १४ करोड ५२ लाख २६ हजार रुपैयाँको सवारीसाधन खरिद गरेको छ। सार्वजनिक खर्चमा मितव्ययीता कायम गर्ने सम्बन्धी मापदण्ड लागु गरिएपनि सरकारले तोकिएको सीमाभन्दा बढी मूल्यका सवारीसाधन खरिद गरेको महालेखाको प्रतिवेदनले देखाएको छ। प्रतिवेदन अनुसार सवारीसाधनको संख्या थपिएसँगै सञ्चालन तथा मर्मत सम्भार खर्च पनि सालिन्दा बढ्दै गएको छ। आर्थिक वर्ष २०७६७७ मा ८१ लाख २८ हजार रहेको पदाधिकारीको इन्धन खर्च ०७७७८ सम्म आईपुग्दा बढेर १ करोड २३ लाख ७३ हजार पुगेको छ। लगानी सुनिश्चित नगरी १ अर्ब अनुदान लगानी सुनिश्चित नगरी चालु आर्थिक वर्षमा प्रदेश सरकारले १ अर्ब अनुुदान बाँडेको छ। प्रदेश सरकारको भुमि व्यवस्था, कृषि तथा सहकारी मन्त्रालयले यो वर्ष १ अर्ब २३ करोड ६२ लाख रुपैयाँ अनुदान वितरण गरेको महालेखाको प्रतिवेदनमा उल्लेख छ। प्रतिवेदनमा भनिएको छ, प्रदेशहरूले विभिन्न प्रकारका अनुदान वितरण गर्न कार्यविधिहरू तर्जुमा गरेको देखिन्छ। यो वर्ष प्रदेश अन्तर्गत भूमि व्यवस्था, कृषि तथा सहकारी मन्त्रालय र मातहत निकायमध्ये प्रदेश नम्बर १ मा १ अर्ब २३ करोड ६२ लाख अनुदान वितरण गरेको देखिन्छ। प्रदेश सरकारको भूमि व्यवस्था, कृषि तथा सहकारी मन्त्रालयद्वारा धूलो दूध उत्पादनका निम्त्ति सुनसरीको इटहरीस्थित एक डेरी उद्योगलाई दिईएको अनुदानको बिषयमा समेत महालेखाले प्रश्न उठाएको छ। लगानी सुनिश्चित नगरी इटहरीको डेरीलाई दिईएको ७ करोड ८८ लाखको अनुदान नियमसंगत नभएको महालेखाले औंल्याएको छ।"
"थप २०५ जनामा कोरोना, सकृय संक्रमित बढे",काठमाडौं : पछिल्लो केहीदिनयता कोरोना संक्रमण दर बढ्दै गएको छ। स्वास्थ्य तथा जनसंख्या मन्त्रालयका अनुसार शनिबार देशभर थप २०५ जनामा कोरोना संक्रमण पुष्टि भएको छ। ११ सय ९९ पीसीआर र १८ सय ९१ जनाको एन्टीजेन परीक्षणका क्रममा २०५ जनामा संक्रमण पुष्टि भएको हो। देशभर हाल १३ सय ८५ जना सक्रिय संक्रमित रहेका छन्। संक्रमित मध्ये १३ सय ४४ जना होम आइसोलेसनमा छन् भने ४१ जना संस्थागत आइसोलेसनमा छन्।
बैतडीमा करारका कर्मचारी हटाइए,"बैतडी : बैतडीको डिलाशैनी गाउँपालिकाले एकैपटक ५८ जना पालिका मातहतका करारका कर्मचारी हटाएको छ। विगतको सरकारले विनाश्रोत भर्ना गरेको भन्दै बिद्यालय कर्मचारी र गाउँपलिकामा कार्यरत कर्मचारीहरुको करार अवधी नथप्ने निर्णय गरेको गाउँपालिकाका प्रवक्ता यज्ञराज भट्टले जानकारी दिए। विद्यालयमा कार्यरत कार्यालय सहयोगी, पालिका शिक्षक स्वयंसेवक र अन्य विद्यालय कर्मचारी कार्यालय सहयोगी, कृषि प्राबिधिक, समाजिक परिचालक र स्वास्थ्यका कर्मचारीगरी ५८ जनाको करार अवधि नथप्ने निर्णय भएको प्रवक्ता भट्टले बताए। विगतमा बिनाश्रोत भर्ना गरिएका थिए, हामीले विकासे बजेटबाट उनीहरुको पारीश्रमिक दिनुपर्यो, राजनीतिक पहुँचको आधारमा कर्मचारी भर्ना गरिएको थियो, त्यसैले उनीहरुलाई हटाएका हौं। उनले भने। यसैगरी जिल्लाको पाटन नगरपालिकाले पनि बिना लाईसेन्सका विद्यालय शिक्षकहरुलाई हटाएको छ। यसअघि पालिका शिक्षक स्वयंसेवक भनेर नियुक्त गरिएका लाईसेन्स विहिन शिक्षकहरुलाई हटाएको हो। साउन १ गते देखि लागु हुनेगरी लाइसेन्सविहिन शिक्षकहरुलाई हटाएको पाटन नगरपालिकाका शिक्षा शाखा प्रमुख बिर्खराज भट्टले जानकारी दिए। उनले भने पाटनमा १२९ पालिका स्वयंसेवक शिक्षक छन्, तीमध्ये लाइसेन्स नभएका शिक्षकहरु हट्ने छन्। विद्यालयहरुबाट लाईसेन्स बिहिन शिक्षकहरुको तथ्याङ्क माग गरिएको छ। नगरपालिकाले गत जेठ ३१ गते नै लाइसेन्स विहिन शिक्षकहरुलाई हटाउने निर्णय गरेको थियो।"
ढुङ्गाले किचिएर बालकको मृत्यु,जाजरकोट : माछा मार्ने क्रममा ढुङ्गाले किचिएर जाजरकोटमा एक बालकको ज्यान गएको छ। जिल्लाको कुशे गाँउपालिका९ गैरीखेतका १२ वर्षिय किशोर शाहीको ज्यान गएको हो। स्थानीय खोलामा माछा मार्ने क्रममा ढुङ्गा पल्टिएर चेप्दा किशोरको मृत्यु भएको प्रहरीले जनाएको छ। ढुङ्गाले बालकको टाउको किचेपछि शनिबार दिउँसो उनको घटनास्थलमै मृत्यु भएको हो।
"ओलीले भने, हाम्रो भूमि हो भन्ने हिम्मत गर्नुपर्यो, जसले नियन्त्रणमा लिएको छ फिर्ता गर्नुपर्यो","काठमाडौं : नेकपा एमालेका अध्यक्ष केपी शर्मा ओलीले वर्तमान सत्ता गठबन्धनले जति भौगोलिक अखण्डता, स्वाधिनता, सार्वभौम सत्ताको अपमान अरु कुनै सरकारले नगरेको बताएका छन्। काठमाडौंमा आयोजित नेपालचीन हिमालयमैत्री समाजको कार्यक्रममा बोल्दै अध्यक्ष अेलीले यो सरकारले सार्वभौम सत्ता अपमान गरेका प्रमाणहरु प्रशस्त रहेको बताएका हुन्। उनले भने, दिग्गज हौं भन्ने नेताले भूभाग छोडे। भौगोलिक अखण्डता भनिरहने तर अखण्डताको कुरा नगर्ने काम भयो। चुच्चे नक्सा छापेपछि सौदावाजी हुन्छ। अपवित्र साँठगाँठ हुन्छ भन्ने मलाई थाह थियो। ६० वर्षदेखि हाम्रो भूभागमा भारतीय फौज छ। राष्ट्रियताका निम्ति कोही लड्यो भने त्योसँग सौदावाजी गर्ने काम हुने गरेको ओलीको आरोप छ। भारततर्फ संकेत गर्दै अध्यक्ष ओलीले भने, उत्तरतिरबाट बाटो खोलेवापत मैले सरकार छोड्नुपरेको थियो। मेरो मनमा देश, नेपाल, स्वाधिनता बाहेक अरु केही छैन। राष्ट्रिय हितबाहेक चीनको भूमि मेरो हो भनेर दाबी गरेर जान सक्छौं होला र? हाम्रो चिन्ता हाम्रो भूमि हो भन्ने हिम्मत चाही गर्नुपर्यो। जसले नियन्त्रणमा लिएको छ फिर्ता गर्नुपर्यो।"
बाह्य आशिर्वादबाट सत्तामा टिकिरहने मानसिकता अन्त्य हुनुपर्छ : उपेन्द्र यादव,"काठमाडौं : जनता समाजवादी पार्टी (जसपा)का अध्यक्ष उपेन्द्र यादवले बाह्य शक्तिको आर्शिवाद लिएर राज्यसत्ता टिकाउने मानसिकताबाट मुक्त नभएसम्म राष्ट्रिय स्वार्थको रक्षा गर्न नसकिने बताएका छन्। नेपाल पहिलेदेखि नै भूराजनीतिक रुपमा आन्तरिक र बाह्य कारणले प्रभावित हुँदै आएको र यसैकारण स्थिरता कायम हुन नसकेको उल्लेख गर्दै राज्यसत्ता टिकाउन बाह्य आर्शिवाद लिनुपर्ने मानसिकता अन्त्य हुनुपर्नेमा जोड दिए। शनिबार राजधानीमा आयोजित नेपालचीन हिमालय मैत्री समाजको कार्यक्रमलाई सम्बोधन गर्दै अध्यक्ष यादवले भने, हामी भूपरिवेष्ठित र राजनीतिक अस्थिरता भएको राष्ट्र हो। राजनीतिक अस्थिरता सुरुदेखि नै नेपाल प्रभावित हुँदै आएको छ। आन्तरिक कारण थुप्रै भए पनि भूराजनीति पनि जोडिएको छ। बाहिरी र भूराजनीतिक कारण छन्। बाहिरी र भूराजनीतिक कारण नेपाली राजनीतिमा शक्ति भए, आर्शिवाद भए अनन्त कालसम्म राज्य गर्न सकिन्छ भन्ने मानसिकता अन्त्य नगरिकन हामीले आफ्नो राष्ट्रिय स्वार्थको रक्षा गर्न सक्दैनौं। उनले भूराजनीति राष्ट्रिय हितमा हुनुपर्ने बताए। यसका लागि कुटनीतिक मामिलाको सम्बन्धमा नेपालको परराष्ट्र नीति स्पष्ट हुनुपर्ने उनको भनाइ छ। नेपालको दृष्टिकोण क्लियर गर्ने र त्यहीअनुसार दलहरु अगाडि बढ्नुपर्छ। आर्थिक मामिला र रक्षासम्बन्धी राष्ट्रिय नीति हुनुपर्छ। यसमा सबै प्रतिबद्ध हुने हो भने राष्ट्रिय नीतिलाई स्थापित गर्नसक्छौं। राष्ट्रिय नीतिलाई प्रवर्द्धन गर्नु नै राष्ट्रिय हित हो, उनले भने। अध्यक्ष यादवले नेपालले तटस्थताको नीति लिएर अगाडि जानुपर्ने बताए। रुसयुक्रेन भोटिङमा छिमेक भारत तटस्थ बस्यो। नेपालले पनि तटस्थ वा उचित भूमिका निर्वाह गरेको भए हुन्थ्यो। यस्ता कार्यबाट जोगिनुपर्छ, उनले भने। छिमेकी र सबै मित्र राष्ट्रसँग राष्ट्रिय हितमा समान सम्बन्ध राख्नुपर्नेमा उनले जोड दिए। हामी कसैको हितैसी होइनौं भन्ने तरिकाले अगाडि बनाउनुपर्छ। हितैसी हुँदा दुनियाँ बर्बाद भएका छन्, हुने क्रममा छन्। युक्रेन त्यसैको उदाहरण हो, उनले भने। उनले इण्डो प्यासिफिक रणनीतिजस्ता कारणले एसिया कन्फ्लिक्ट जोन भन्ने खतरा बढिरहेको भन्दै यसबाट नेपाललाई जोगाउनुपर्नेमा जोड दिए। जोगाउन सकिन्छ कि सकिन्न भन्ने चुनौती छ। चुनौतीलाई सामना गर्दै अघि बढ्नुपर्छ, उनले भने।"
पर्वतमा करेण्ट लागेर वडा सदस्यको मृत्यु,कुश्मा : पर्वतमा करेण्ट लागेर वडा सदस्यको मृत्यु भएको छ। जिल्लाको विहादी गाउँपालिका१ बाच्छाका ३९ वर्षिय दिपक गुरुङको शनिबार दिउँसो करेण्ट लागेर मृत्यु भएको हो। गुरुङको घरमा टाँगिएको फलामको तारमा कपडा सुकाउँदा करेण्ट लागेको र घटनास्थलमै मृत्यु भएको प्रहरी नायब उपरीक्षक शिवराज बुढाथोकीले जानकारी दिए। मृतकको शव पोष्टमार्टमका लागि पर्वत अस्पतालमा ल्याईएको छ। मृतक गुरुङका दुई छोरी र एक छोरा र श्रीमती रहेका छन्। उनी गत स्थानीय तह निर्वाचनमा नेपाली काँग्रेसको तर्फबाट सदस्यमा विजयी भएका थिए।
"महँगीले आक्रान्त अमेरिकी घरमै पकाउँदै, साथीभाइकामा पाहुना लाग्दै","एजेन्सी : बढ्दो महँगीले आक्रान्त अमेरिकी नागरिक हिजोआज घरमै खाना पकाउन, परिवारसँग रमाउन र बेलाबखत आफन्ती तथा साथीभाइकोमा पाहुना लाग्न थालेका छन्। उनीहरूले सवारी साधन हुँइक्याएर टाढाटाढासम्मको यात्रालाई पनि अहिले थाती राखेका छन्। घरमै पर्याप्तमात्रामा खानेकुरा पकायो, सम्भवभएसम्म रेष्टुरा नगयो, घरै बस्यो। छोटो दुरीमा मात्र यात्रा गर्यो। खर्च जोगाउन यस्तै दैनिकी बनेको छ अमेरिकीको आजभोलि। उत्तरी भर्जिनियास्थित एउटा सुपथमूल्य खुद्रा पसलमा भेटिएका जोन खाद्यवस्तुको चर्को मूल्यवृद्धिका कारण घरमा आफै विविध परिकार पकाउन थालेका छन्। आफ्नो पहिलो नाममात्र उद्धरण गर्न चाहने उनी विरलै रेष्टुरातिर जान्छन्। सरकारी कर्मचारी उनी एक झोला कुखुराका साँप्रा र १० टुक्रा कुखुराका पँखेटाको मूल्य उस्तै भएको बताउँछन्। दशकौपछि अमेरिकामा महँगी अचाक्ली बढेको छ। खर्च जोगाउन धेरै अमेरिकी नागरिकले विविध उपाय अवलम्बन गरेका छन्। अमेरिकी उपभोक्ता मूल्य सूचकाङ्क चारदशकपछि पहिलोपटक गत जेठमा ९१ प्रतिशतले बढेको थियो। त्यसयता खाद्य सूचकाङ्क १०४ प्रतिशतले बढ्दा मध्यमवर्गीय अमेरिकीलाई हातमुखजोर्न धौधौ भएको छ। मूल्यवृद्धि नभएका कुनै वस्तु छैनन्। दशौँलाख अमेरिकी इन्धनको मूल्य बढेपछि थप पिरोलिएका छन्। चर्को मूल्य चुकाएर हवाईजहाजबाट यात्रा गर्ने चाहना पनि अब धेरैको रहेन। न्यूयोर्क महानगरका सेवा निवृत्त शिक्षिका ग्लोलिया ब्राण्डम्यानले हवाईजहाज नचढेको धेरै भयो। भाडा महँगो भएकाले जहाजको सट्टा मोटरकारमा यात्रा गर्दै आएको बताउने उनले पेट्रोलको बढेको मूल्यले अब त्यसमा पनि यो वर्ष कटौती गर्ने तरखरमा आफू रहेको सुनाइन्। पुरानो कारलाई मर्मतसम्भार गरेर दौडाइरहेको उनले बताइन्। उच्च मूल्यकै कारण नयाँ कार किन्न नसकेको उनको कथन छ। उत्तरी भर्जिनियाका स्थायी बासिन्दा जेम्स पेट्रोलको मूल्य वृद्धिले तनाव बढाएको दुःखेसो गर्छन्। हरेकपटक कारको इन्धनट्याङ्क भर्दा उनले थप ३० डलर तिर्नुपर्छ। पाएसम्म र भ्याएसम्मसार्वजनिक यातायात सेवा प्रयोग गर्ने गरेको उनले बताए। घरभाडा पनि अनपेक्षितरूपमा बढेको छ। त्यो अहिले १२ देखि २० प्रतिशतले वृद्धि भएको छ। केन्टकीको किराना पसलमा काम गर्ने आफ्नी भतिजी घरभाडा तिर्न नसकेर आफूसँगै बस्न आएकी आर्था फक्स जोन बताउँछिन्। बढ्दो आवास भाडाले घरबारविहीनको सङ्ख्या बढ्ने चिन्ता पनि अमेरिकामा बढेको छ। देशको अर्थतन्त्रसँग पनि अमेरिकी नागरिक खुशी नभएका अन्तरराष्ट्रिय मुद्राकोषका एकजना पूर्व अधिकारीले बताएका छन्। रासस"
भक्तपुरमा घरभित्रै जलेको अवस्थामा एक शव भेटियो,भक्तपुर : चाँगुनारायण नगरपालिका२ दुवाकोट फक्सिङटार बस्ने ८४ वर्षीय जगतप्रसाद शिल्पकारको शव जलेको अवस्थामा फेला परेको छ। आफ्नै घरको भुइँतलाको कोठामा कम्मरदेखि माथिको भाग जलेर मृत्यु भइरहेको अवस्थामा शव भेटिएको भक्तपुर महानगरीय प्रहरी परिसरका प्रहरी नायब उपरीक्षक राजु पाण्डेले जानकारी दिए। प्रहरीले घटनास्थलको प्रारम्भिक अनुसन्धान गरी शवपरीक्षणका लागि काठमाडौँ मेडिकल कलेज पठाएर घटनाबारे थप अनुसन्धान गरिरहेको उनले बताए।
१४५ बोरा तोरी बरामद,"विराटनगर : नेपालभारत सीमा क्षेत्रअन्तर्गत मोरङको जहदा गाउँपालिका१ बुधनगरबाट सशस्त्र प्रहरीले १ सय ४५ बोरा तस्करीको तोरी बरामद गरेको छ। ट्याक्टरमा लोड गरेर भारतको जोगवनीबाट नेपालतिर ल्याउँदै गरेको अवस्थामा सशस्त्र प्रहरी निरीक्षक जंगबहादुर सिंह नेतृत्वको टोलीले अवैध तोरी बरामद गरेको हो। बोरामा प्याक गरेर प्रदेश १०४००१ त १२७४ नम्बरको ट्याक्टरमा लोड गरी ल्याइएको तोरी बरामद गरिएको सशस्त्र प्रहरी बल मोरङका प्रमुख एसपी राजकुमार लामिछानेले जानकारी दिए। उनका अनुसार भन्सार छली गरेर नेपाल भित्राइएको तोरी ५ हजार ८ सय किलोग्राम छ। अवैध तोरी लोड गरिएको ट्याक्टर भारतबाट सीमा क्षेत्र हुँदै नेपाल प्रवेश गरेपछि नियन्त्रणमा लिइएको उनको भनाइ छ। एसपी लामिछानेका अनुसार सशस्त्रले ट्याक्टर नियन्त्रणमा लिनसाथ चालक फरार बनेका थिए। चालकको खोजी भइरहेको उनले बताए। बरामद गरिएको तोरी २ लाख ५० हजार मूल्य बराबरको रहेको जानकारी लामिछानेले दिए। सशस्त्रका अनुसार भारतबाट अवैध तरिकाले ल्याउँदै तोरी तेल उत्पादन गर्ने उद्योगहरुलाई बिक्री गर्ने गरिएको हुनसक्छ। बरामद गरिएको ट्याक्टर र तोरी आवश्यक अनुसन्धान एवं कारबाहीका लागि शुक्रबार साँझ विराटनगर भन्सार कार्यालयमा बुझाइएको एसपी लामिछानेले बताए। सशस्त्र प्रहरी बल प्रदेश १ का प्रमुख डीआईजी कमल गिरीका अनुसार तस्करीको तोरी सम्भवत पहिलोपटक बरामद गरिएको हो। भन्सारबाट प्रक्रिया पूरा गरेर ल्याउँदा महँगो पर्ने र प्रक्रिया झन्झटिलो हुने भएकाले तोरी अवैध तरिकाले ल्याइएको हुनसक्ने उनको भनाइ छ। विभिन्न मालवस्तुको चोरीतस्करी नियन्त्रणलाई प्राथमिकतामा राखेर सीमा क्षेत्रमा सक्रियता बढाइएको जानकारी उनले दिए। सीमा सुरक्षा र अवैध आयात तथा निर्यात नियन्त्रणमा कुनै पनि सम्झौता नहुने उनले बताए। सीमा क्षेत्रमा खटिएका सुरक्षाकर्मीलाई छलेर नेपालबाट भारत र भारतबाट नेपालतिर विभिन्न वस्तुको तस्करी हुँदै आएको छ, डीआईजी गिरी भन्छन्, भन्सार छली लगायतका अवैध धन्दा रोक्न सरोकारवाला निकायसँग समन्वय गरेर विशेष सक्रियता बढाइएको छ। उनका अनुसार सीमा क्षेत्रको सुरक्षासहित अवैध ओसारपसार, सीमा अपराध, लागुऔषध तथा हतियारको ओसारपसार एवम् किनबेच, मानव तस्करी लगायतका विभिन्न खालका अपराधिक धन्दा नियन्त्रणलाई सशस्त्रले प्राथमिकतामा राखेको छ। विराटनगर भन्सार कार्यालयका अनुसार नेपालमा भारत तथा तेस्रो मुलुकबाट तोरी, रायो, सरस्यु, तीलसमेतका तेलहनजन्य वस्तु आयात हुने गरेको छ। भारत तथा तेस्रो मुलुकबाट चालु आर्थिक वर्षको ११ महिनामा ९ करोड ३८ लाख १२ हजार २७ किलो तेलहन (तोरी, रायो, सरस्यु, तील) आयात भएको भन्सार कार्यालयका प्रवक्ता रामचन्द्र ढुंगानाले बताए। यो अवधिमा ६ अर्ब, ७८ करोड २ लाख ५ हजार मूल्य बराबरको तेलहन बाली आयात भएको उनको भनाइ छ। ढुंगानाका अनुसार चालु आवको जेठसम्ममा तेलहन आयातबाट १ अर्ब २९ करोड ७६ लाख ९९ हजार रूपैयाँ राजस्व संकलन भएको छ। आयातमा १० प्रतिशत भन्सार महसुल र १३ प्रतिशत भ्याट लाग्ने जानकारी उनले दिए। उनले तोरीको तस्करी हुने गरेको पहिलोपटक पत्ता लागेको बताए। उनका अनुसार एलसीमा सतप्रतिशत मार्जिन लगाइएपछि आयातमा असुविधा भएर भारतबाट नेपालतिर अवैध बाटोको प्रयोग गरेर तेलहनको तस्करी हुन थालेको पाइएको हो। पहिले सबैभन्दा धेरै युक्रेनबाट आयात हुन्थ्यो। युद्धका कारण बन्द भएपछि अहिले भारतसहित तेस्रो मुलुकहरु अस्ट्रेलिया, इन्डोनेसिया लगायतबाट आयात हुने गरेको भन्सार कार्यालयले जनाएको छ। तेस्रो मुलुकबाट सतप्रतिशत मार्जिन राखी एलसी खोलेर ल्याउनुपर्ने प्रावधानले समस्या हुन थालेपछि तेलहनजन्य वस्तुको तस्करी हुन थालेको ढुंगाना बताउँछन्। बैंकहरुले कडाइ गरेका कारण एलसी खोलेर ल्याउन गाह्रो छ, उनले भने, एसली खोल्न र बैंकको प्रक्रिया पूरा गर्न झन्झटिलो भएकाले तस्करी हुन थालेको पाइयो। ढुंगानका अनुसार एलसीको झन्झटसँगै तेल उत्पादन गर्ने उद्योगहरुले समेत राम्रो मूल्यमा किनिदिन थालेपछि तोरी लगायतका बाली तस्करीमार्फत नेपाल भित्राउन थालिएको हो। तोरीको चोरी पैठारी भएको यो पहिलो घटना हो, उनले भने।"
उल्टो यात्रा गर्दै पाथिभारा,विराटनगर : आन्तरिक पर्यटनको बढवा र हिन्दू धर्मप्रतिको आस्था जनस्तरमा जगाउन एक युवाले ताप्लेजुङ्गको धार्मीक तीर्थस्थल पाथीभारा मन्दिरसम्मको उल्टो पदयात्रा सुरु गरेका छन्। २०५ किलोमिटरको यात्र प्रदेश १को राजधानी विराटनगरबाट सुनसरीका युवा ओमप्रकास बानियाले शुक्रवार देखि सुरु गरेका हुन्। विराटनगरबाट उल्टो यात्रा गर्दे ताप्लेजुङ्गको पाथीभारा मन्दिरसम्मको २९ दिने उल्टो पद यात्रा गरिने छ। पाथिभरा मन्दिरसम्मको दूरी उल्टो पदयात्रा गरेर धर्मप्रतिको आस्था जोगाउने आफ्ना उद्धेश्य रहेको बानियाले बताए। ६ जिल्ला पार गर्दे उनले तराईका जिल्लाहरुमा दैनिक लगभग १५ किलोमिटर र पहाडी जिल्लाहरुमा अवस्था र मौसम अनुसार गर्ने बताए।
कांग्रेसको अस्तित्व नै समाप्त हुने कालखण्ड आउने खतरा छ : शेखर कोइराला,"नवलपुर : नेपाली कांग्रेसका केन्द्रीय सदस्य डा शेखर कोइरालाले नेताहरु नसच्चिने हो भने देश श्रीलंकाको अवस्थामा पुग्न बेर नलाग्ने बताएका छन्। नेतृत्व तहले खाली श्रीलंकाको खतरा देखाउने मात्रै गरेको बताउँदै उनीहरु गम्भीर नभएको कारण मुलुक अत्यन्त अप्ठ्यारो परिस्थितिमा गुज्रिरहेको बताए। नवलपुरको गैडाकोटमा आयोजित पुस्तक विमोचन कार्यक्रममा बोल्दै कांग्रेस नेता डा कोइरालाले भ्रष्टाचार नियन्त्रण गरेर सुशासन, पारदर्शिता अपनाएमात्रै श्रीलंकाको अवस्थामा जानबाट रोक्न सकिने बताए। नेपाल श्रीलंका हुन्छ कि भनेर आम नेपालीमा चिन्ता बढेको उनले सुनाए। सबै दलका नेताहरुले नेपाल श्रीलंका हुन्छमात्रै भन्नु हुन्छ। नेतृत्वपंक्ति मिलेर बुझ पचाएको हो कि? उनले प्रश्न गरे, सुशासन, पारदर्शिता अपनाउँछौ भन्न किन सक्नु हुन्न? नेताले जाने देशमा परिवर्तन ल्याउन सक्छौं। डा कोइरालाले भरतपुर असपतालका मेसु डाक्टर कृष्णप्रसाद पौडेलको पुस्तक लय छुटेको समय विमोचन गरेका थिए। कार्यक्रममा सम्बोधनका क्रममा कोइरालाले आगामी निर्वाचनमा कांग्रेससँग विचारमा मेल खाने पार्टीसँगमात्रै तालमेल हुने बताए। जुन शक्तिसँग राष्ट्रियता, प्रजातन्त्र र समाजवादीको बारेमा हाम्रो मेल खान्छ उसैसँग तालेमल गर्नपर्छ, कोइरालाले भने, कांग्रेसको विचार र सिद्धान्तलाई कमजोर नपारी कमभन्दा कम क्षति हुनेगरी अघि बढ्नुपर्छ। कोइरालाले नेपाली कांग्रेसको अस्तित्व नै समाप्त हुने कालखण्ड आउने खतरा रहेको भन्दै त्यसका लागि आफूहरु लडेको बताए। नेतृत्वलाई गलत बाटोमा जान नदिन खबरदारी गरेका छौं, उनले भने, कसैलाई काखा र कसैलाई पाखा नगर्न आग्रह गरेका हौं।"
महिला उच्च प्रहरीअधिकृत सम्मानित,"काठमाडौं : नेपाल प्रहरीको उच्च ओहोदामा पुग्ने महिला प्रहरी अधिकारीलाई माइती नेपालले शुक्रबार सम्मान गरेको छ। माइती नेपालकी अध्यक्ष अनुराधा कोइराला र संस्थाका कार्यकारी निर्देशक विश्व खड्काले सम्मान गरेका हुन्। सम्मानित हुनेमा अतिरिक्त प्रहरी महानिरीक्षक पूजा सिंह, प्रहरी नायव महानिरीक्षक मीरा चौधरी, किरण बज्राचार्य, किरण राना र दुर्गा सिंह छन्।कार्यक्रममा अध्यक्ष कोइरालाले महिलालाई राजनीति वा अन्य क्षेत्रमा सधैं उपपदमा मात्रै सीमित गर्ने क्रमलाई परिवर्तन गरेर प्रमुख पदमा पुर्याउने विषयमा पहल गरिनुपर्ने बताइन्। प्रहरी संगठनमा महिला प्रहरीको सहभागितामा क्रमशः वृद्धि हुँदै गएको बताउँदै अतिरिक्त प्रहरी महानिरीक्षक सिंहले आज महिलाको सहभागिता र सक्रियताबिना नेपाल प्रहरी मात्र नभई कुनै पनि निकायको कल्पनासमेत गर्न नसकिने बताइन्। आफूहरूले पदोन्नति हुने अवसर पाएको भनेको लैंगिक समानताका लागि मात्र भएको भन्न नमिल्ने उनले बताइन्। यो अवसर आफ्नो ज्ञान, सीप, दक्षता र विशिष्ठ क्षमताका लागि पाएको बताइन्। यो सहभागिता भोलिका दिनमा क्रमशः अझै वृद्धि हुँदै जाने विश्वास उनले गरिन्। नेपाल प्रहरीभित्र महिला सहभागिता कसरी वृद्धि गर्ने र उनीहरूको जिम्मेवारीको दायरालाई कसरी फराकिलो बनाउने भन्नेमा सबैले रचनात्मक भूमिका खेल्नुपर्ने बताइन्। कार्यक्रममा सर्वोच्च अदालतकी न्यायाधीश सपना प्रधान मल्लले महिला संगठित भएर एक अर्काको आधार बनेर अगाडि बढ्नुका साथै आफ्नो क्षमतालाई अझै धार लगाउँदै जानुपर्ने विचार व्यक्त गरिन्। त्यसैगरी एबीसी नेपालकी संस्थापक अध्यक्ष दुर्गा घिमिरेले यो सम्मान नेपाली महिलाको रहेको र महिला अधिकारको आन्दोलनका कारण सफल भएको बताइन्। राष्ट्रिय योजना आयोगकी सदस्य सलोनी प्रधान सिंहले राज्य संरचनाको हरेक तहमा महिलाको अर्थपूर्ण सहभागिता सुनिश्चित भएको र महिलाले आफ्ना एजेन्डालाई आगामी दिनमा अझै बलियो बनाएर अघि बढ्नुपर्ने जनाइन्।"
साउनदेखि जडीबुटी बीमा,"काठमाडौं : साउन महिनादेखि लागू हुनेगरी बीमा समितिले कृषि, पशुपक्षी तथा जडीबुटी बीमा निर्देशिका, २०७९ जारी गरेको छ । यसअघि जारी भएको बीमा निर्देशिका २०७७ भने खारेजी भएको बीमा समितिका कार्यकारी निर्देशक एवं प्रवक्ता राजुरमण पौडेलले जानकारी दिए। नेपाल सरकारले आर्थिक वर्ष २०७९८० को बजेटमा जडीबुटी खेतीको बीमा गर्ने व्यवस्था गरिने उल्लेख गरेअनुसार समितिले जडीबुटीलाई समेत समावेश गरी सो निर्देशिका जारी गरेको हो। निर्देशिकामा बीमा कम्पनीले आफूलाई तोकिएको जिल्लामा कृषि, पशुपक्षी तथा जडीबुटीको बीमा व्यवसाय गर्नुपर्ने, जिल्लास्थित कृषि ज्ञानकेन्द्र वा कृषि तथा पशुसेवा कार्यालय नजिकको स्थानमा बीमकले शाखा कार्यालय खोल्नुपर्ने, बीमक आफैँले तयार गरी समितिको स्वीकृतिमा जारी गरेको बीमा लेखको हकमा तथा अनुदान प्राप्त नहुने बीमा लेखको हकमा छोटो अवधिका लागि बीमा लेख जारी गर्न सक्ने र कृषि, पशुपक्षी तथा जडीबुटी बीमा सामूहिकरुपमा गर्न सकिने व्यवस्था रहेको छ। रासस"
विराटनगरका अस्पतालमा बिरामीको चाप बढ्यो,"विराटनगर : विराटनगरका अस्पतालहरूमा बिरामीको चाप बढेको छ। पूर्वी तराईमा गर्मी बढ्दै जाँदा अस्पतालमा बिरामीको चाप बढेको हो। लामो समयदेखि वर्षा नभएको र चर्को घाम लागेका कारण ज्वरोका बिरामीले अस्पतालहरू भरिएका हुन्। अत्यधिक तापक्रममा तातो बाफजस्तो हावा दिनभर चल्ने भएकाले ज्वरो आउने, रुघा खोकी लाग्ने, घाँटी खसखस हुने गरेको लक्षण भएको बिरामीले विराटनगरका अस्पतालहरू खचाखच भरिएको छ। कोशी अस्पतालका पारामेडिक्स कामेश्वर परिहस्तका अनुसार दैनिक ४ सयदेखि ५ सयको हाराहारीमा ज्वरो र रुघा खोकीको बिरामी आउने गरेका हुन्। अत्यधिक गर्मीका बेला ज्वरो आएर कमजोर बनाउने भएकाले बिरामी भर्ना गर्न बेडको अभाव हुने गरेको उनले बताए। अस्पतालको आकस्मिक कक्षमा एक बेडमा दुईदेखि तीन जनासम्मलाई समेत राखेर उपचार गरेको उनले बताए। अस्पतालका मेसु यज्ञराज खरेलले अस्पतालको आकस्मिक कक्षमा बेड कम रहेकाले पहिलेदेखि नै बिरामीले समस्या भोग्दै आएको बताए। उनले साताभित्रै आस्कमिक कक्षमा बेड विस्तार हुने बताए। कोशी अस्पतालको आकस्मिक कक्षलाई १२ बेडबाट ३५ बेड पुर्याउन लागिएको उनले जानकारी दिए। यद्यपी अस्पतालमा आएका बिरामीलाई भर्ना गर्न कुनै समस्या नभएको उनले दाबी रहेको छ। आकस्मिक वार्डमा नअटे अन्य वाडमा समेत भर्ना गरेर निरन्तर सेवा दिई रहेको उनले बताए। वायुमण्डलीय तापक्रममा वृद्धिसँगै हावा नचल्नु र हावा चल्दा पनि तातो हावा आउनुले बढी गर्मीको महसुस सर्वसाधारणहरूले गर्ने गरेका वतावरण विज्ञहरूले बताएका छन्। वातावरण विज्ञ रामचन्द्र अधिकारीले सूर्यको ताप बढेको बेला हावा चलेपनि तातो हुने भएकाले गर्मी बढेको बताए। नियमित पानी पर्दा वायुमण्डलीय तापक्रम घटाउन सहयोग गर्ने भएपनि पछिल्लो दुई सातामा पानी नपरेका कारण गर्मी बढि भएको जल तथा मौसम विज्ञान विभाग विराटनगरले जनाएको छ। तातो बाफ जस्तो हावा चलेका बेला सर्वसधारण चिसो पानी खाने गरेकाले पनि बिरामी हुनेको सख्या बढेको चिकित्सकहरूले बताएका छन्। गर्मीका बालबालिका झाडापखाला ,ज्वरो लाग्ने नीमोनिया लाग्ने करिब ४० देखि ५० जना उपचारार्थ आउने गरेको अस्पतालले जनाएको छ। कोशीको आकस्मिक विभागको झ्यालमा समेत राखेरसमेत उपचार भइरहेको पाइन्छ। प्रदेश १ को स्वास्थ्य मन्त्री जयराम यादवले प्रदेश सरकारको मातहतमा रहेको अस्पतालहरूले दिइने सेवामा कुनै कमी नरहेको बताए।"
महामारीले बढायो जुवातासको लत,"अष्टे्लिया : कोभिड१९ को महामारीका बेला अष्टे्लियाली युवामा अनलाइन जुवाको लत लागेको पाइएको छ। सङ्क्रमण नियन्त्रणका निम्ति सरकारले जारी गरेको बन्दाबन्दी आदेशको पालना गर्ने सिलसिलामा युवावर्ग अनलाईन बाजी थाप्ने, जुवातास खेल्नेलगायत गतिविधि बढेको नयाँ सर्वेक्षणले देखाएको हो। नेशनल लाइब्रेरी अफ मेडिशिनले शुक्रबार सार्वजनिक गरेको सर्वेक्षणअनुसार १९ वर्षमुनिका एक हजार किशोरकिशोरीमध्ये ३० जनामा मानसिकरूपमा इन्टरनेट गेमिङ डिसअर्डर पाइएको छ। विकासात्मक मनोवैज्ञानिक एवम् म्याक्वेरी विश्वविद्यालयका एशोशिएट प्रफेसर वेन वारबर्टनले इन्टरनेट गेमिङ डिसअर्डरका कारण उनीहरूमा विद्यालयले दिएका गृहकार्य, पारिवारिक सम्बन्ध र मानसिक स्वास्थ्यलगायत दैनिक जीवनमा गम्भीर असर पर्नसक्ने बताएका छन्। इन्टरनेट गेमिङ डिसअर्डरबाट प्रभावितहरूमा चिडचिडापन, विगतका आमोदप्रमोद एवम् मनोरञ्जनका कुरामा अरूची र वेवास्ता गर्ने तथा गेमिङबाट उनीहरूलाई रोक्न खोज्दा उनीहरूबाट आक्रमणसमेत हुनसक्ने मनोवैज्ञानिक वारबर्टनले सर्वेक्षणमा उल्लेख गरेका छन्। सामाजिकरूपमा साथीभाइसँग घुलमिल हुनेभन्दा पनि इन्टरनेटमा उपलव्ध मनोरञ्जनात्मक गतिविधिमा उनीहरू अधिकमात्रामा व्यस्त रहेका पाइएको छ। प्राध्यापक वारबर्टनले अमेरिकी तथ्याङ्लाई पनि सर्वेक्षणमा उदृत गरेका छन्। सन् २०२१ मा दैनिक औसत पाँचसय २० मिनेट मनोरञ्जन स्क्रिनमा बिताएका किशोरकिशोरीहरूको त्यो समय कोरोना महामारीअघि औसत दैनिक चारसय मिनेटमा सीमित थियो। रासस"
"विपन्न नागरिक उपचार सेवा प्रभावहिन, सेवा लिने घटे","काठमाडौं : विपन्न नागरिकलाई औषधि उपचार गर्नै सकस परेको छ। बिरामीले सेवा लिँदा झण्झटीलो प्रकृया खेप्नुपर्दा र सूचीकृत अस्पतालहरूले उपचारमा आनाकानी गर्दा सेवा लिनेको संख्या घट्दो क्रममा देखिएको हो। विपन्न नागरिक औषधि उपचार कोष निर्देशिकाअनुसार आर्थिक रूपले विपन्न नागरिकलाई विभिन्न ८ रोगको उपचार गराउँदा मगौला प्रत्यारोपणका लागि बढीमा ४ लाखसम्म र अन्य रोगका लागि १ लाख ५० हजारसम्म आर्थिक सहयोग दिने व्यवस्था छ। २०७७०७८ मा २९ हजार ३४६ बिरामीको विपन्न नागरिक औषधि उपचार कोष निर्देशिकाबमोजिम २ अर्ब १३ करोड ३५ लाख ८२ हजार भुक्तानी भएको छ। सो रोगहरूका लागि सम्बन्धित पालिका र प्रशासनको सिफारिसमा आर्थिक रूपमा विपन्न भएको प्रमाणित कागजातका आधारमा वा गरिब परिवार परिचयपत्रका आधारमा तोकिएका सूचीकृत अस्पतालबाट सो रकम बराबरको औषधि उपचार सेवा पाउने व्यवस्था छ। २०७५०७६ मा ३७ हजार ५५१ जनाको क्यान्सर उपचारवापत ६१ करोड ९० लाख ३६ हजार शोधभर्ना भएको थियो। २०७७०७८ मा १५ हजार १८७ जनाको क्यान्सर उपचारवापत ६४ करोड १३ लाख ३३ हजार शोधभर्ना भएको छ। यस्तै, २०७५०७६ मा ६ हजार ८२८ जनाको मुटु उपचारवापत ४४ करोड ९८ लाख २३ हजार शोधभर्ना भएको थियो। २०७७०७८ मा ४ हजार ४१८ जनाको मुटुरोग उपचारवापत ३५ करोड २९ लाख ६ हजार रुपैयाँ शोधभर्ना भएको छ। २०७५०७६ मा ७६१ जनाको हेड इन्जुरीको उपचारवापत ५ करोड ५० लाख ७० हजार शोधभर्ना भएको थियो। २०७७०७८ मा ६०६ जनाको हेड इन्जुरीको उपचारवापत ४ करोड ५८ लाख रुपैंया शोधभर्ना भएको छ। यस्तै, २०७५०७६ मा १५४७ जनाले स्पाइनल इन्जुरी गराएका थिए। सोवापत ५ करोड ५० लाख ७० हजार शोधभर्ना भएको थियो। यो संख्या घटेर २०७७०७८ मा ८८१ जनाको स्पाइनल इन्जुरीको उपचारवापत ४ करोड ८० लाख ९ हजार रुपैंया शोधभर्ना भएको देखिएको छ। २०७५०७६ मा ३७७ जनाको पार्किन्सन्स इन्जुरीवापत १९ लाख ५० हजार शोधभर्ना भएको थियो। २०७७०७८ मा ९३ जनाको हेड इन्जुरीको उपचारवापत ९ लाख २९ हजार रुपैयाँ शोधभर्ना भएको छ। २०७७०७८ मा उपचारवापत २ अर्ब १३ करोड ३५ लाख ८२ हजार शोधभर्ना भएको छ। २०७५०७६ मा २ अर्ब ३० करोड ४२ लाख ६२ हजार शोधभर्ना भएको महालेखा परीक्षकको प्रतिवेदनले औंल्याएको छ। विभागले सेवा प्रवाह गर्ने अस्पतालहरूमा बिरामीलाई डायलासिस गर्ने कोठाहरू सानो भएको, बिरामीको फाइलहरू अद्यावधिक नगरेको, चिकित्सक र नर्सको पूर्णरूपमा व्यवस्था नभएको पाइएको छ। यस्तै मेसिनहरू पर्याप्त नभएको र मेसिन भएकोमा पनि पूर्ण सञ्चालन गर्न नसकेको, हेमोडायलासिस कक्षमा कम्प्युटर, प्रिन्टर र स्क्यानर मेसिन नभएको, फोहोरमैलाको उचित व्यवस्थापन गर्न नसकेको, आवश्यक औषधिहरू अस्पताल फार्मेसीमा नभएकोजस्ता समस्याहरू देखिएको पाइएको छ।"
प्रहरीको हतियार खरिद प्रक्रिया विवादमा,"काठमाडौं : प्रहरीको सरुवा, बढुवा होस या सवारी साधन खरिद वा हतियार खरिद नै किन नहोस हरेक निर्णय विवादमा पर्ने गरेका छन्। यसपटक पनि अर्थतन्त्र धराशायी हुँदै गईरहेको र मुलुक आर्थिकरूपमा गम्भीर संकटमा गैरहेको अवस्थामा नेपाल प्रहरीले हतियार खरिदका लागि सुरु गरेको प्रक्रिया नै विवादमा परेको छ। नेपाल प्रहरीको तत्कालीन महानिरीक्षक शैलेश थापा क्षेत्री र मानव श्रोत विभाग प्रमुख एआइजी विश्वराज पोखरेलको समयमा ९३ करोड ९९ लाख ७५ हजार रूपैयाँ बराबरको हतियार किन्नको लागि सरकारसँग बजेट माग गरेको थियो । ९३ करोड ९९ लाख ७५ हजार रूपैयाँ माग गरेको प्रहरीलाई अर्थ मन्त्रालयले ८४ करोड रूपैयाँ मात्रै निकासा गरिदिएको हो। गृहमन्त्रालयको प्रस्तावअनुसार २०७८ चैत २२ गते बसेको मन्त्री परिषद् बैठकले प्रहरीलाई हतियार खरिदका लागि बजेट स्वीकृत गर्ने निर्णय गरेको थियो। गत चैत २२ गते नै मन्त्रिपरिषदले प्रहरीको हतियार किन्नको लागि बजेट स्विकृत गरेपछि प्रहरीले यो प्रक्रिया अगाडि बढाएको छ। आर्थिक रूपमा मुलुक संकटमा फसिरहेको अवस्थामा हतियार आवस्यक नभएको भन्दै संसदमा प्रश्न उठेको छ। प्रतिनिधिसभाको अर्थ समितिले नेपाल प्रहरीका लागि हतियार खरिद सम्बन्धी सम्पुर्ण कागजात तीनदिन भित्र पेश गर्न गृह र अर्थ मन्त्रालयलाई निर्देशन दिएको थियो। अर्थ समितिका सभापति कृष्णप्रसाद दाहालका अनुसार दुवै मन्त्रालयले शुक्रबार कागजपत्र बुझाएका छन्। शुक्रबारको संसद बैठकमा उक्त प्रक्रिया र कागजातबारे छलफल हुन सकेन्। उनी भन्छन्, 'अव बस्ने अर्थ समितिको बैठकमा प्रहरीका लागि हतियार खरिदको विषयमा छलफल गरेर निर्णय हुन्छ। बाहिर हल्लामा आएजस्तो विचौलीया प्रवेश, कम्पनीको आधिकारीक मुल्यभन्दा बढि मुल्यमा खरिद लगायतका विविध पक्षमा छलफल गरिनेछ।' प्रहरीको मानव स्रोत एवं प्रशासन विभागले (चलानी नं ३१५) २०७८ फागुन १८ गते हतियार तथा गोलीगट्ठा खरिदका लागि बजेट माग गरेको थियो। प्रहरी प्रधान कार्यालयको पत्रअनुसार गृह मन्त्रालयको योजना अनुगमन तथा मूल्यांकन शाखाले २०७८ चैत ९ गते बजेट निकाशाका लागि अर्थ मन्त्रालयको बजेट तथा कार्यक्रम महाशाखालाई सचिवस्तरीय निर्णय गरी पत्र पठाएको थियो। गृहमन्त्रालयले अर्थ मन्त्रालयमा पठाएको पत्रमा विशेषगरी अब हुने प्रदेश र संघीय चुनावको लागि हातहतियार अति जरुरी भएको बताइएको छ। यसका साथै निर्वाचनको सुरक्षा व्यवस्थापन, सभा समारोहको सुरक्षा व्यवस्थापन, भीड तथा हुलदंगा नियन्त्रण, भीआईपीभीभीआईपीहरूको सुरक्षा व्यवस्थापन, निर्वाचनपछिका सम्भाव्य दंगा नियन्त्रण तथा प्रशिक्षार्थी प्रहरीको प्रशिक्षणका लागि भन्दै रकम माग गरेको थियो। गृहले अर्थ मन्त्रालयमा पठाएको पत्रमा उल्लेख गरेअनुसार नेपाल सरकारले खरिद गर्न लागेको हातहतियारमा ९ एमएमको पेस्तोल १२ सय थान छ। एउटा पेस्तोलको मुल्य १ लाख राखिएको छ। यस्तै पेस्तोलको गोली ११ लाख १७ हजार ५ सय वटा राखिएको छ। प्रतिथान गोलीलाई १७० रूपैयाँ पर्ने उक्त पत्रमा उल्लेख छ। सटगन १२ सय थान राखिएको छ। एक थानलाई सटगनलाई २ लाख ७० हजार पर्ने प्रत्रमा उल्लेख छ। यसैगरी सटगनको रवर बुलेट ३ लाख थान, कार्टिज २ लाख थान माग गरिएको छ। रवर बुलेटलाई प्रतिथान ४ सय रुपैयाँ र कार्टिजलाई प्रतिगोटा २८० रुपैयाँ पर्छ। यस्तै प्रतिगोटा ५ हजार २ सय पर्ने २५ हजार थान टियर ग्यास खरिद गर्ने प्रक्रिया अगाडिबढाएको हो। नेपाल प्रहरीका प्रबक्ता डिआइजी टेक प्रसाद राईले नियमित प्रक्रिया अनुसार नै हातहतियार खरिद गर्न लागिएको बताएका छन्। नेपाल प्रहरीले ७ बर्षदेखी नयान् हतियार किन्न नसकेको बताउँदै आउने निर्वाचनलाई लक्षित गर्दे सुरक्षा प्रदान गर्नको लागि थप हतियार अति नै आवस्यक रहेको जानकारी दिए। प्रवक्ता राई भन्छन्, 'राष्टिय सुरक्षाको लागि नेपाल प्रहरीले सदैव कम सुविधामा पनि उच्च मनोवलका साथ काम गरेको छ। हतियार अभावका कारण स्थानीय तहको निर्वाचनमा पनि नेपाली सेनासँग मागेर काम चलाएको हो।' फेरि मागेजति पनि उपलव्ध भएको थिएन्। एमसिसि विरुद्ध आन्दोलन चर्किँदा पनि बाहिरी जिल्लाबाट हात हतियार ल्याउनुपरेको थियो। मुलुकमा शान्ति सुरक्षाका लागि सुरक्षा निकायसँग प्रशस्त हातहतियार हुनुपर्ने बताउँदै प्रवक्ता राईले ७ वर्षपछि किन्न लागेको हातहतियारको विषयमा अनावश्यक विवाद गरिरहनु आवश्यक नभएकोमा जोड दिए। गृहमन्त्रालयका सहसचिव प्रदीप कुमार कोइरालाका अनुसार प्रहरीलाई अति आवश्यक हतियार किन्नको लागि सरकारले प्रक्रिया अगाडि बढाएको हो। यसमा विवाद गर्नुपर्ने त्यस्तो केही छैन। यो नियमित प्रक्रिया नै हो। आउने निर्वाचनलाई शान्तीपूर्ण तरिकाले सम्पन्न गर्न पनि नयाँ हातहतियार आवस्यक देखिएको छ।"
कांग्रेस कुनै समूहको पार्टी होइन : शेखर कोइराला,"काठमाडौं : नेपाली कांग्रेसका केन्द्रीय सदस्य डाक्टर शेखर कोइरालाले संघीय र प्रादेशिक निर्वाचनमा कांग्रेसलाई कम क्षति हुनेगरी गठबन्धनमा जानुपर्ने बताएका छन्। नेपाल प्रेस युनियनले चितवनले आयोजना गरेको पत्रकार सम्मेलनमा उनले गठबन्धनमा कसरी जाने भन्ने विषयमा छलफल जारी रहेको बताएका हुन्। उनले भने,गठबन्धनमा कसरी जाने भन्ने विषयमा छलफल भइरहेको छ, गठबन्धन गर्दै गर्दा कांग्रेसलाई कमभन्दा कम क्षति हुने गरी जानुपर्छ। उनले स्थानीय तहको निर्वाचनमा आफ्ना कार्यकर्ताभन्दा पनि मतदाता कति हुन् भन्ने बुझ्न कठिन भएको बताए। भने, स्थानीय निर्वाचनमा हामीले रुखमा, हसिया हथौडामा, कलममा, छातामा मतदान गर्न भन्यौँ, तर आफ्ना मतदाता कति हुन् भन्ने बुझ्न सकिएन। उनले नेपाली कांग्रेस कुनै समूहको पार्टी नभएको बताए। भने,कांग्रेस विधिविधानअनुसार हिँड्नुपर्छ। पार्टी सभापतिले सबैलाई मिलाएर हिँडाउनुहुन्छ भन्ने चाहना छ। आफू भागबण्डाका पक्षमा नरहेको जनाउँदै उनले पार्टी वैधानिकरुपमा चलोस भन्ने रहेको जिकिर गरे। कांग्रेस कम्युनिष्ट प्रवृतिबाट जान नहुने भन्दै उनले सरकार र सभापतिले गरेका नकारात्मक कुराको खण्डन गर्दै पार्टी बलियो बनाएर लैजानुपर्ने बताए। कांग्रेसको नेतृत्वमा सरकार छ भन्दैमा सरकारले गरेका गलत कामको खण्डन गर्नु हुँदैन भन्ने नरहेको उनको भनाइ थियो।"
कांग्रेस केन्द्रीय कार्यसमिति बैठक सुरु,"काठमाडौं : नेपाली कांग्रेस केन्द्रीय कार्यसमिति बैठक सुरु भएको छ। गत सोमबारदेखि सुरु भएको बैठक शुक्रबार स्थगित भएको थियो। स्थानीय तह निर्वाचन समीक्षा र समसामयिक राजनीतिक विषयमा छलफल केन्द्रित छ। शुक्रबार संसदमा उपसभामुख निर्वाचनका कारण बैठक स्थगन भएको थियो। पछिल्लो समययता शेखर कोइराला पक्ष पार्टी सभापति शेरबहादुर देउवाको कार्यशैलीप्रति असन्तुष्ट छ। केन्द्रीय समिति बैठकमा कोइराला पक्षले देउवाको भूमिकामाथि प्रश्न उठाउने र सरकारको काम, कारबाहीबारे गम्भीर समीक्षा गर्ने एजेन्डा तय गरेको छ।"
पोर्चुगलमा विमान दुर्घटनामा परी चालकको मृत्यु,"लिस्बन : पोर्चुगलमा भएको विमान दुर्घटनामा परी विमान चालकको मृत्यु भएको छ। देशको भिला नोभा डे फोज कोय नगरपालिकामा शुक्रबार घटना भएको स्थानीय अधिकारीहरूले जानकारी दिएका छन्। राष्ट्रिय आपतकालीन स्वास्थ्य सेवा संस्थाका चिकित्सकहरूको टोलीले ती चालकको घटनास्थलमै मृत्यु भएको पुष्टि गरेका छन्। दुर्घटनाग्रस्त विमानमा आगलागी समेत भएकाले विमान पुरै क्षतिग्रस्त भएको छ, स्थानीय अधिकारीले भने। देशको हवाई तथा रेलमार्ग दुर्घटना न्यूनिकरण तथा अनुसन्धान कार्यालयले घटनाको छानविनका लागि टोली परिचालन गरेको छ। दुर्घटनाप्रति प्रधानमन्त्री मार्सेलो रिवेलो डे सौसाले दुःख व्यक्त गर्दै दुर्घटनामा परी निधन भएका विमान चालकप्रति श्रद्धाञ्जली व्यक्त गरेका छन्। पोर्चुगलमा अहिले अत्यन्त गर्मी रहेको र गर्मीका कारण यस्ता दुर्घटना धेरै हुने गरेको पाइएको छ। त्यसैगरी गर्मीको समयमा आगलागी सम्बन्धी घटना पनि धेरै हुने गरेका छन्। रासस"
माओवादी अध्यक्ष 'प्रचण्ड' र विदेशमन्त्री जयशङ्करबीच भेटवार्ता,काठमाडौं: भारत भ्रमणमा रहेका नेकपा (माओवादी केन्द्र) का अध्यक्ष पुष्पकमल दाहाल 'प्रचण्ड' र विदेशमन्त्री एस जयशङ्करबीच भेटवार्ता भएको छ। अध्यक्ष 'प्रचण्ड' र विदेशमन्त्री जयशङ्करबीच दिल्लीमा भेटवार्ता भएको हो। भेटवार्ताका क्रममा विदेशमन्त्री जयशङ्करले आर्थिक सहकार्यमा केन्द्रित भइ छिमेकी सम्बन्धलाई सुदृढ बनाउने विषयमा भएको छलफल फलदायी भएकोे बताए। अध्यक्ष 'प्रचण्ड' ले आज र भोलि उच्चस्तरीय भेटवार्ता गर्नेछन्। प्रचण्डका स्वकीय सचिव रमेश मल्लका अनुसार आज प्रचण्डले भारतीय जनता पार्टीका अध्यक्ष जगतप्रकाश नड्डासँग भाजपा मुख्यालयमा भेटवार्ता गर्नेछन्। यसैगरी उनले आजै भारतीय प्रधानमन्त्री नरेन्द्र मोदीका राष्ट्रिय सुरक्षा सल्लाहकार अजित डोभाल भेटवार्ता गर्ने कार्यक्रम छ। उनले भोलि बिहान भारतीय प्रधानमन्त्री मोदीसँग शिष्टाचार भेटवार्ता गर्ने सम्भावना छ। अध्यक्ष प्रचण्ड भोलि नै स्वदेश फर्कने कार्यक्रम छ। करिब डेढ महिना पहिले नेपालका लागि तत्कालिन भारतीय राजदूत क्वात्राले अध्यक्ष प्रचण्डलाई भारतको तर्फबाट उपयुक्त समयमा भ्रमणमा आउन निम्तो दिएको प्रचण्डका स्वकीय सचिव मल्लले बताए।
अस्पतालमा भेटिँदैनन् चिकित्सक,"जनकपुरधाम : मधेस प्रदेशको स्थायी राजधानी जनकपुरधामस्थित मधेस स्वास्थ्य विज्ञान प्रतिष्ठानको प्रादेशिक अस्पतालमा पुग्दा दिनको ठीक १२:३५ बजेको थियो। ओपीडी कक्ष बिरामीले भरिभराउ थिए। तर, एकाध चिकित्सक बाहेक अन्य कुनै पनि विशेषज्ञ चिकित्सक समयमै आइपुगेका थिएनन्। १२३५ बजेदेखि डाक्टर कुरिरहेका बिरामीले ३ बजेसम्म कुरिरहे। तर, चिकित्सक आइपुगेनन्। ओपीडी कक्षको १९ नम्बर कोठा फिजिसियनमेडसिन विभागका चिकित्सकहरूको हो। तर, त्यहाँ दिनभर कोही पनि पुगेनन्। बिहीबार क्रमशः चिकित्सकहरू डा सिद्धिदात्री झा, डा रामदेव चौधरी, डा अजयकुमार यादव, डा विपिनकुमार यादव, डारामेश्वर महासेठ र डा दिगविजय ठाकुर लगायतको ड्युटी थियो। तर, एक जना पनि उपस्थित भएनन्। बिहान ११ बजेदेखि पुर्जा कटाएर लाइन लागेका बिरामी ३ बजेसम्म चिकित्सकको पर्खाइमा थिए। तर, समयमै चिकित्सक नआउँदा कतिपय बिरामी फर्किएर निजीमा जान बाध्य भए। कतिपय डाक्टर कुरेर बस्न बाध्य थिए। सरकारी काम, कहिले जाला घाम भन्ने उखान जनकपुर प्रादेशिक अस्पतालमा देखिन्थ्यो। महोत्तरी सोनमा गाउँपालिकाका मणिभूषणप्रसाद कर्णले आमाको खुट्टा सुन्निएर चिकित्सकसँग चेकजाँचका लागि पुगेका थिए। तर, समयमा चिकित्सक भेटाएन्। भने, खुट्टा सुन्निएको छ, बाहिर लाइनमा बस्न लगाए। डाक्टर अब आउँछ भन्दै कम्पाउन्डरले भनेको झन्डै २ घण्टाभन्दा बढी भयो तर अत्तोपत्तो छैन। बिरामी निको हुन डाक्टर खोज्दै आउँछन्। तर, यहाँ डाक्टरको लापरवाहीले झन् बिरामी भएर फर्कनु पर्ने अवस्था छ। महोत्तरीकी रीना कर्णले भनिन्, ८ बजेदेखि नै बिरामीको लामो लाइन छ। बल्लबल्ल डाक्टर देखाइयो। भनेको सबै जाँच गरेर आए। तर, रिपोर्ट हेर्ने डाक्टर खोजेको घण्टौं भयो, अत्तोपत्तो छैन। अस्पतालमा कतै डक्टर फेला पर्दैनन्, बिरामी आउँछन्। भएका नर्सले उनीहरूलाई हेरे भने हेरे, नत्र उनीहरू निजी अस्पताल नै जान बाध्य हुन्छन्। अस्पतालमा चिकित्सकको दरबन्दी नै नभएको भने होइन। स्वास्थ्य विभागका अनुसार प्रादेशिक अस्पतालमा केही दरबन्दी बाहेक अन्य चिकित्सकको दरबन्दी पूरा छ। तर, अस्पतालमा विशेषज्ञ चिकित्सक फेला पार्नु भनेको मन्दिरमा प्रत्यक्ष भगवान फेला पार्नु जस्तै भएको सेवाग्राही कर्ण गुनासो गर्छन्। गरिब र दिन दुःखीले उपचार गर्ने यो स्थानमा चिकित्सकलाई फाइदा नहुने भएकाले उनीहरू नीजी क्लिनिकमा बस्ने गरेको आरोप लाग्ने गरेको छ। आफ्ना निजी क्लिनिक अनि प्राइभेट अस्पतालमा अन्य थप आम्दानी हुने भएकाले अस्पतालमा हाजिर गरेर टाप कस्न पाइने भएकाले अस्पतालमा डाक्टरको अभाव हुने गरेको स्थानीय सुशील कर्ण बताउँछन्। अस्पतालमा पुगेका बिरामीले डाक्टर खै, भनेर सोधेमा नर्स उल्टै थर्काउनु थर्काउँछन्। डाक्टर सबै पैसा कमाउन बाहिर बस्छन्, उनले भने। अस्पतालमा सेवाग्राहीको गाली खाँदै काम किन गर्नु हुन्छ ? अन्नपूर्णकर्मीको प्रश्नमा एक नर्सले नाम नलेख्ने सर्तमा भनिन्, डा सिद्धिदात्री झा आउनुभएको थियो। तर, १२ बजे भन्दा पहिल्यै निस्किएर जानुभो! डाक्टर साब आउनुहुन्छ, हाजिर बनाउनु हुन्छ। फेरि निस्किहाल्नु हुन्छ। अस्पतालमा काम गर्न पनि नर्सले मेसुदेखि अस्पताल विकास समितिसम्मलाई घुस दिएर करारमा केही दिनअघि भर्ना भएको ती नर्सले बताइन्।"
पद्यसम्भवको लोघेकर गुम्बा,"जोमसोम : उपल्लो मुस्ताङ ऐतिहासिक तथा धार्मिक दृष्टिले महत्वपूर्ण मानिन्छ। तिब्बती कलासंस्कृति र ऐतिहासिक तथा पुरातात्विक सम्पदाले पर्यटकीय गन्तव्य बनेको हो। यहाँको एक महत्वपूर्ण ऐतिहासिक तथा धार्मिक पर्यटकीय गन्तब्य हो लोघेकर गुम्बा। दामोदरकुण्ड१ को मराङमा समुद्री सतहदेखि ४ हजार ५ सय मिटर उचाइमा छ। यसलाई स्थानीय भाषामा घार गुम्बा पनि भनेर चिनिन्छ। जोमसोमकोरला राष्ट्रिय राजमार्गअन्तर्गत चराङ खोलाबाट १ घण्टाको पैदलयात्रापछि लोघेकर गुम्बा पुग्न सकिन्छ। यहाँसम्म पुग्न स्थानीय र प्रदेश सरकारको साझेदारीमा सडक स्तरोन्नति गरिएको छ। मराङ खोला तरेर केहीबेर पैदल उक्लिएपछि गुम्बा पुग्न सकिन्छ। भिरालो जमिनको सतह त्यस आसपासका फुस्रा डाँडाकाँडाका बीचमा लोघेकर गुम्बा अवस्थित छ। ४ सय रोपनी क्षेत्रफलमा गुम्बा छ। चारैतिर ६ सय बढी माने र छोर्तेनहरू अवस्थित छन्। बीचमा ऐतिहासिक लोघेकर गुम्बा छ। पुजारी लामाले यसको रेखदेख र पूजाआजा गर्छन्। सदियौंदेखि मुस्ताङी राजाको रेखदेखमा सञ्चालन हुँदै आइरहेको १५ वर्षअघि मराङ गाउँलाई हस्तान्तरण गरिएको थियो। अहिले पनि गुम्बा रेखदेखका लागि लामा बस्छन्। तिब्बतको साम्ये गुम्बा बनेपछि बनेको लोघेकर गुम्बा विश्वकै पहिलो र पुरानो दाबी गरिएको छ। यो गुम्बाको गुरु पद्यसम्भवको इतिहाससँग जोडिएको चाखलाग्दो कथा छ। आऔं शताब्दीमा तिब्बतका धर्म राजा ठिसोङ देउचान थिए। उनले आफ्नो पालामा भारतबाट तिब्बतमा बुद्ध धर्म फैलाउन र प्रचार गर्न चाहन्थे। त्यसैले राजा देउचानले भारतमा रहेका अत्तेरिया शान्तिलाई तिब्बत बोलाए। त्यसअघि तिब्बतमा पेम्भो धर्म थियो। भारतबाट तिब्बत पुगेका अत्तेरिया शान्तिले बुद्ध धर्मको प्रचार र तिब्बतीलाई शिक्षा दिन थाले। सोही क्रममा उनले बौद्ध परम्पराअनुसार पूजापाठ गरी साम्य गुम्बा निर्माण थाले। तर, पेम्भो धर्मका अनुयायीले साम्ये गुम्बा निर्माण र पूजापाठमा अवरोध गर्न थाले। तिब्बतमा दिनभरि साम्ये गुम्बा निर्माण हुन्थ्यो तर राति आएर स्थानीयले भत्काइदिन्थे। यसरी कुनै धार्मिक अनुष्ठान कार्यमा बाधा र अवरोध सिर्जना गर्ने व्यक्तिलाई राक्षसको संज्ञा दिइन्थ्यो। त्यसबेला राक्षसको पटकपटकको अवरोध र बितण्डाले साम्ये गुम्बा निर्माण हुन सकेन। अत्तेरिया शान्तिले धर्म गुरु ठिसोङ देउचानलाई भने, यो गुम्बा निर्माणको काम तपाईं र मबाट सम्भव देखिएन। भारतमा अलौकिक शक्ति भएका तान्त्रिक गुरु पद्यसम्भव हुनुहुन्छ। उहाँ १ हजार बुद्धका औतारी हुनुहुन्छ। उहाँलाई बोलाएर मात्र यो काम पूरा गर्न सकिन्छ। साम्ये गुम्बा निर्माणमा अवरोध भइरहेको कुरा पद्यसम्भवले थाहा पाइसकेका थिए। तिब्बतबाट धर्म गुरु देउचानले पद्यसम्भवलाई लिन ५ जना व्यक्तिलाई भारत पठाए। त्यसबेलासम्म पद्यसम्भव तिब्बत जान नेपाल छिरिसकेका थिए। तिब्बती धर्म राजा देउचानले पठाएका ५ जना व्यक्तिसँग पद्यसम्भवको भेट भोटको हिमाली बोर्डर क्षेत्रमा भयो। पद्यसम्भव त्यसपछि तिब्बत पुगेर बौद्ध धर्म फैलाउन र गुम्बा निर्माणको काममा सहजीकरण गर्न थाले। गुरु पद्यसम्भव तिब्बत पुग्दा पनि धर्म बिरोधीको उपद्रो रोकिएन। गुम्बा निर्माणमा भाँजो हाल्नेलाई पद्यसम्भवले धपाउन थाले। यसरी पद्यसम्भवले धपाएपछि राक्षस नेपालतर्फ पसे। धपाउँदै पद्यसम्भव थासाङको कोवाङ आइपुगे। कोवाङबाट मुस्ताङको घमी पुगे। उनले त्यहाँबाट राक्षसलाई धनुषवाण प्रहार गरे। यसरी प्रहार गर्दा घमी खोला उत्तर पारीपट्टी राक्षसको आन्द्राभुँडी झरेको किंवदन्ती छ। त्यसको संकेत अहिले पनि देख्न सकिन्छ। आन्द्राभुँडी झरेका राक्षसलाई प्रहार गर्दा रगत ढाक्न र गाउँको पहाडमा लतपतिएको रातो पहाड देख्न सकिन्छ। यसरी पद्यसम्भवको प्रहारबाट घाइते भएको राक्षस मराङ पुग्यो। मराङ खोलाको पहाडमा पुगेका राक्षसको पद्यसम्भवले मुटु झिकिदिएर अन्तिम समाधी गरिदिए। त्यहाँ राक्षस उत्तानो पारेर बध गरिएको थियो। लोघेकर गुम्बा रहेको बीच भागको जमिनमुनि राक्षसको मुटु राखेर पद्यसम्भवले लोघेकर गुम्बा निर्माण थाले। पद्यसम्भवले बनाएको ९ तले लोघेकर गुम्बा निर्माणमा तिब्बतका धर्म राजा ठिसोङ देउचानले सहयोग गरे। पद्यसम्भवले २ राक्षसलाई त्यही कैद गरी तिब्बत गएर साम्ये गुम्बा बनाउन सहयोग गरे। तिब्बतमा साम्ये गुम्बा बनेपछि मात्रै लोघेकर गुम्बा बनेको भन्ने कतिपयको बुझाइ छ। तर, मुख्य अवरोध पुर्याउने राक्षसलाई परास्त गरेपछि मात्रै साम्ये गुम्बा बनाउन थालेको तथ्य बलियो छ। पछि अघि भाँजो हाल्ने अन्य व्यक्तिले साथ दिएका थिए। २२६ वर्ष पहिले नेपालतिब्बत युद्धअघि तिब्बत नेपालको भूभाग थियो। त्यसबेलाको लडाइँपछि नेपालको धेरै भूभाग तिब्बतमा गाभियो, जुन नेपाल थियो। नेपालमा भएका सबै पुराना गुम्बा तिब्बतका धर्म राजाले निर्माण गरिदिएको लामा लेक्से बताउँछन्। लोघेकर गुम्बामा गुरु पद्यसम्भवको मूर्ति विराजमान गरिएको छ। तिब्बतमा साम्ये गुम्बा निर्माण गर्ने क्रममा भएको सम्पूर्ण घटना ढुंगामा कुदिएका सयौं हस्तलिखित चित्र छन्। कुनै पनि कंक्रिट प्रयोग नगरी निर्माण गरिएको लोघेकर गुम्बा ३ तलाको छ। यहाँ विदेशी पर्यटक विभिन्न खोज अनुसन्धान र तथा अवलोकनका लागि पुग्ने गर्छन्। गुम्बा पुनर्निर्माण २०७२ सालको भूकम्पले गुम्बामा क्षति गरेको थियो। गुम्बाको माथिल्लो भाग र गुम्बा घर चर्किएको थियो। अमेरिकी राजदूतको सांस्कृतिक कोषको अनुदान २ लाख ८५ हजार अमेरिकी डलर सहयोगमा लोघेकर गुम्बा जिर्णोद्धार थालिएको छ। यसको जिम्मा नर्वुसुङ फाउन्डेसनले लिएको छ। सन् २०२३ मा जिर्णोद्धार सक्ने योजना छ। साविकको पहिचान नमासिने गरी पुनर्निर्माण भइरहेको छ। यस्तै, पाटीपौवा निर्माण, छपनी ढुंगा बिच्छ्याउने र गेटदेखि गुम्बासम्मको दूरीमा भर्याङ निर्माणलगायतको काममा संस्कृति मन्त्रालयले ४ करोड १३ लाख बजेट विनियोजन गरेको थियो। बहुवर्षीय योजनाअनुसार गोम्पाको अन्य पूर्वाधार निर्माण भइरहेको लोघेकर दामोदरकुण्डका अध्यक्ष लोप्साङ छोम्फेल बिष्टले जानकारी दिए।"
किबीको प्रवर्द्धन गर्दै पौवादुङमावासी,"भोजपुर : पौवादुङमा गाउँपालिकाले किबीको पकेट क्षेत्र विस्तार गर्न थालेको छ। पालिकाको १ नम्बर वडा श्यामशिलालाई किबीको पकेट क्षेत्रका रूपमा विकास गरेको छ। १२५१ वर्ग किमी उपयुक्त जमिनमा किबीको नमुना पकेट क्षेत्रका रूपमा विस्तार थालेको हो। स्थानीय राजेन्द्र तामाङले २५ रोपनीमा किबीखेती गरिरहेका छन्। किबीखेतीका लागि ७ लाख रुपैयाँ बढी लगानी गरिसकेको उनले बताए। मैले ४ वर्षअघि इलामबाट बिरुवा ल्याएर किबीखेती थालेको थिएँ। अहिले पकेट क्षेत्र नै निर्धारण गरेर काम थालेपछि गाउँपालिकासँग साझेदारीमा यसको थप विस्तारमा लागेको छु। उक्त स्थानका ९० जना कृषकले ३ सय रोपनी बढी क्षेत्रमा व्यावसायिक किबी खेती गरिरहेका छन्। पकेट क्षेत्र विस्तारसँगै गाउँपालिकाले कृषकलाई अहिलेसम्म ५० लाख बढीको आर्थिक तथा प्राविधिक सहयोगसमेत गरिरहेको छ। प्रमुख प्रशासकीय अधिकृत नवीन भट्टराईका अनुसार गाउँपालिकाले किबीखेतीमा प्रोत्साहन गर्न लगानी बढाएको हो। एक गाउँ, एक उत्पादन कार्यक्रमलाई निरन्तरता दिँदै किबीखेतीलाई पनि सामूहिक खेतीमा जोड दिने गाउँपालिकाको लक्ष्य छ। सामूहिक खेती र बाँझो जमिनमा ठूला कृषि फर्म सञ्चालन गरी राम्रो गर्ने फर्म र कृषकलाई प्रोत्साहन गर्दै लगिने पालिका अध्यक्ष किरण राईले बताए। उनले जमिनको उत्पादकत्व र भूमिको प्रकारका आधारमा विभिन्न वडामा कृषि पकेट क्षेत्रका कार्यक्रम सञ्चालन भइरहेको बताए। भने, विशेष गरी बहुवर्षीय बालीका रूपमा किबी खेतीसँगै कागती र एभोकार्डाे खेतीलाई पनि प्राथमिकता दिएका छौं। यी खेतीबाट दीर्घकालीन आम्दानी लिन सकिन्छ भन्ने छ। गाउँपालिकाले भूगोल निर्धारण गरेर विभिन्न खेतीमा जोड दिएको छ। माथिल्लो भेग रहेको श्यामशिलालाई किबी पकेट क्षेत्र, ३ नम्बर वडा च्याङग्रे, ४ नम्बर वडा बास्तीम, वडा नम्बर ५ सानोदुम्मा र वडा नम्बर ६ ठूलोदुम्मालाई अकबरे खुसार्नी, मौरीपालन र एभोकार्डाे खेतीको पकेट क्षेत्र निर्धारण गरिएको छ। त्यस्तै वडा नम्बर २ तिवारीभन्झयाङको सडकदेखि श्यामशिलाको वडा कार्यालयसम्मको भूगोललाई आलु, बन्दाकोभी र काउलीको पकेट क्षेत्रका रूपमा विकास गर्ने योजना बनिरहेको गाउँपालिका उपाध्यक्ष ज्योत्सना राईले सुनाइन्। गाउँपालिकालाई कृषिमा प्राथमिकता दिएका छौं। विभिन्न ठाउँमा भूगोल अनुरूपका खेती विस्तार गरिएका छन्। गाउँपालिकालाई पूर्णतः कृषिमा आत्मनिर्भर बनाउने हाम्रो अन्तिम लक्ष्य हो, राईले भनिन्। एकपटक रोपेपछि वर्षौंसम्म आम्दानी लिन सकिने भएपछि कृषक अन्य बाली हटाएर व्यावसायिक किबी खेतीमा लागेका छन्। भोजपुर नगरपालिका, टेम्केमैयुङ गाउँपालिका४ नागीको लुंगिन, वडा नम्बर ५ को मझौले, पौवादुङमा गाउँपालिका, आमचोक गाउँपालिकालगायत ठाउँमा पनि किसानले किबी खेती गरिरहेका छन्। अहिले किबी प्रतिकेजी २ सय ५० देखि ३ सय रुपैयाँसम्म बिक्री हुने गरेको छ। कृषि ज्ञान केन्द्र भोजपुरका अनुसार यो खेती १५ सय मिटरदेखि २४ सय मिटरको उचाइमा गर्न सकिने भएकाले भोजपुरका किसान यस खेतीतर्फ आकर्षित बनेका छन्।"
"मेक्सिकोमा हेलिकप्टर दुर्घटना, १४ समुद्री सेनाको मृत्यु",मेक्सिको : मेक्सिकोको सिनालोआमा शनिबार हेलिकप्टर दुर्घटना भएको छ । सो हेलिकप्टर दुर्घटनामा १४ जना सेनाको मृत्यु भएको छ भने एक जना घाइते भएका छन्। मेक्सिकोको नौसेना(समुद्री सेना)को हेलिकप्टर 'ब्ल्याक हक' दुर्घटनाको कारण भने खुलेको छैन । सेनाको हेलिकप्टरमा १५ जना सवार थिए । जसमध्ये १४ जनाको दुर्घटनामा नै ज्यान गएको छ । उद्धारकर्मीले घाइतेलाई तत्कालै नजिकैको अस्पतालमा लगेर उपचार गराइरहेको बताएका छन्। स्थानीय सञ्चारमाध्यमले नौसेनालाई उद्धृत गर्दै दुर्घटनाको कारणबारे अनुसन्धान भइरहेको बताए।
माण्डवीले २१ जना करार कर्मचारीको म्याद नथप्ने,"प्यूठान : माण्डवी गाउँपालिका प्यूठानले करारमा कार्यरत कर्मचारीहरुको म्याद नथप्ने निर्णय गरेको छ। साउन १ गतेदेखि लागु हुनेगरी गाउँपालिकामा विभिन्न पदमा कार्यरत २१ जना कर्मचारीहरुलाई कार्यालयमा हाजिर नहुन् भनेको हो। असार ३० गते बसेको कार्यपालिका बैठकले करार कर्मचारीहरुको सेवा अवधि थप नगर्ने निर्णय गरेको प्रमुख प्रशासकीय अधिकृत शिसिर रिजालले जानकारी दिए। उनका अनुसार ८ जना कर्मचारीहरुको असारभित्रै म्याद सकिने र थप नगर्ने गरी नियूक्ती गरिएको थियो। बाँकी १३ जना कर्मचारीहरुको रिक्त पदमा गाउँपालिकाले पूनः पदपूर्ती गर्नुपर्ने रिजालले बताए। अनमी, अहेब, स्टाप नर्स, कम्प्यूटर सहायक, बरिष्ठ उद्यम विकास सहजकर्ता, उद्यम विकास सहजकर्ता, एम्बुलेन्स चालक, कृषि प्राविधिक, फिल्ड सहायक र कार्यालय सहयोगीहरुलाई गाउँपालिकाले हटाएको छ। राजनीति पूर्वाग्राही साँधेर गाउँपालिकाले कार्यरत कर्मचारीको रोजीरोटी खोसेको गाउँपालिकाका निवर्तमान अध्यक्ष श्रीधर रोकाले प्रतिक्रिया दिए। कर्मचारीहरुलाई राजनीति दृष्टिकोणबाट हेरिनु राम्रो होइन्, उनले भने,हामीले नियूक्ती गर्दा पनि राजनीति आँखाले हेरेनौँ। यहाँ पूर्ण रुपमा राजनीति आग्रह, पूर्वाग्राह मिसिएको छ। पूनः कर्मचारी राख्ने वा नराख्ने भन्ने विषयमा विज्ञापन खोलेपछि मात्र थाहाँ हुने गाउँपालिका अध्यक्ष नमराज अधिकारी (रोशन) ले प्रतिक्रिया दिए। हामीले नीति, नियम बनाउने हो, उनले भने,कर्मचारी भर्ना गर्ने त कर्मचारीले हो नी? कर्मचारी हटाएपछि आफूमाथि लागेको राजनीति आग्रह, पूर्वाग्राहलाई सामान्य रुपमा लिएको उनले प्रतिक्रिया दिए।"
खडेरीले धान स्वाहा,"उदयपुर : एक साता बढिको खडेरीले उदयपुरका किसानले लगाएको धान घामले डढ्न सुरु गरेको छ। आकाशे पानीमा निर्भर रहेका सदरमुकाम आसपासका तराई भुभागका किसानको धान चर्को घामले डढ्न सुरु गरेको हो। धान रोपेको एक हप्ता वितिसक्दासमेत आकाशबाट पानी नपरेपछि पुनः रोप्नु पर्ने अवश्था सृजना भएको त्रियुगा नगरपालिका६ का धनेश्वर चौधरी बताउँछन्। उनी भन्छन्, 'आकाशे पानी सिजनको बेला नभई वेमौसमी आउँदा किसान मर्कामा परेका छन्। उनले थपे, 'जतिबेला किसानलाई पानीको आवश्यकता छ त्यो बेला आएन्, वरु पाकेको बाली थन्काउने बेला मुसलधारे पानी पर्दा किसानको अन्नवालीमा क्षति पुगेको हो। यो बेला पानी परिदिएको बेला किसानले धेरै अन्न भित्र्याउन पाउँथे, अर्का किसान विभिषण दास चौधरी भन्छन्, 'तर त्यसो नभई लगातारको खडेरीले बिउसमेत जोगाउन चर्को पर्ने देखिन्छ।' 'जताबाट पनि किसान मर्कामा छन्, बाली थन्काउने बेलामा पानी परेर राम्रोसँग थन्काउन पाइएन, अब यतिबेला रोपेको धान जोगाउन पानी चाहिएको छ, आउने अत्तोपत्तो छैन्। दिगो समाधानका लागि सिँचाइ कुलो निर्माण, जमिनमुनी वोर्डिङ्ग धसाएर सिँचाइ सुविधा पुर्याउने कुरामा सरकारको ध्यान जान जरुरी छ', उनले भने। जिल्लामा ५० प्रतिशत धान रोपाइँ भइसकेको कृषि प्रसार अधिकृत अनिश मुडभरीले बताए। बाँकी ग्रामीण भेगमा धमाधम रोपाइँ भइरहेको बताए। उनले भने, 'जति ठाउँमा कुलो सिँचाइको सुविधा छ, ती ठाउँमा रोपाई अन्तिम चरणमा पुगेको छ बाँकी आकाशको भरमा बसेकाहरुले खडेरीका कारण लगाउन सकेका छैनन्। कृषि ज्ञान केन्द्र उदयपुरका निमित्त प्रमुख महेश चौधरीले खडेरी नलाग्ने हो भने धेरै जग्गा बाँझो नरहने बताए। उदयपुरमा १३ हजार ३८० हेक्टर क्षेत्रफलमा बर्खे धान खेती गरिँदै आएको छ। उदयपुरमा ७ हजार ३ सय ३ हेक्टर क्षेत्रफलमा मात्र सिँचाइ सुविधा पुगेको छ भने बाँकी क्षेत्रफलमा आकाशे पानीको भरमा रोपाइँ गरिन्छ। सिँचाइसुविधा पुगेको क्षेत्रमा पनि पानीको मुल नफुट्दा खेतहरु बाँझै रहेको छ। धान खेतीका लागि सिँचाइ गरिने त्रियुगा खोला, सेतीखोला, लामाखोला, द्वार खोला, बरुवा, तावाककरु बैजनाथ खोलाको सिँचाइबाट धान खेती हुँदै आएको छ।"
सुडानमा जातीय दङ्गा हुँदा ३१ जनाको मृत्यु,"सुडान : सुडानमा भएको जातिय दङ्गाका क्रममा शुक्रबार ३१ जनाको मृत्यु भएको छ। देशको ब्लु नाइल प्रदेशमा घटना भएको सरकारी अधिकारीहरूले जनाएका छन्। देशका केही ठाउँमा जातीय दङ्गा भएका छन्, ती घटनामा परी कम्तीमा ३१ जनाको मृत्यु भएको छ भने अरु ३९ जना घाइते भएका छन्, सुरक्षा समितिले जारी गरेको वक्तव्यमा लेखिएको छ। झडपका क्रममा १६ पसल क्षतिग्रस्त भएको पनि अधिकारीहरूले जनाएका छन्। सुरक्षाकर्मीहरूले परिस्थिति नियन्त्रणमा लिइसकेका छन भने केही शंकास्पद व्यक्तिहरूलाई पक्राउ गरेका छन्। सुरक्षा समितिले घटनास्थलमा कफ्र्यु आदेश जारी गरेको छ। कफ्र्यु लगाइएको क्षेत्रमा हिँड्डुल गर्न, भिडभाड गर्न निषेध गरिएको छ। ब्लु नाइल प्रदेश अन्तर्गत पर्ने अल डामाजिन र अल रुसाइरिजमा स्थानीय समय अनुसार बेलुका ६ बजेदेखि बिहान ६ बजेसम्म कफ्र्यु आदेश जारी गरिएको हो । स्थानीय बेर्टी र हौसा जातीय समूहका बीचमा झडप भएको प्रत्यक्षदर्शीहरूले बताएका छन्। उनीहरूले विभिन्न हतियारको प्रयोग गरेका थिए। अफ्रिकी मुलुक सुडानको पूर्वी क्षेत्रमा पर्ने ब्लु नाइल प्रदेश इथियोपियाको सिमा क्षेत्र हो। सुडानमा लामो समयदेखि विभिन्न आन्तरिक द्वन्द्व तथा राजनीतिक सङ्कट छ। रासस"
गाई फर्काउने चरुवा फर्किएनन्,राजविराज : गाईवस्तु चराएर गुजारा गर्दै आएका एक वृद्धको सप्तरीको सप्तकोशी नगरपालिकास्थित चन्द्र नहरमा डुबेर मृत्यु भएको छ। गाइवस्तु चराएर फर्किने क्रममा सप्तकोशी नगरपालिका४ का ७० वर्षीय लक्ष्मी सदाको मृत्यु भएको हो। वर्षौंदेखि गाउँभरीका गाइवस्तु चराउँदै आएका वृद्धको शव शनिबार विहान चन्द्र नहरमा भेटिएको स्थानीयवासीले बताए। गाईवस्तु चराएर शुक्रबार साँझ फर्किएका उनी नहर पारी रहेको केही गाई फर्काउन नहरमा पसेका थिए। नहर तरेर गाईवस्तु फर्काउन खोजेका सदा भने फर्किएनन्। उनी पानीमा बेपत्ता भए। सदा डुबेको खबर फैलिए पछि नहरको पानी बन्द गराएर खोजी गर्दा शनिबार शव फेला परेको प्रहरी चौकी फत्तेपुरले जनाएको छ। प्रहरीका अनुसार नहरमा पसेको स्थानभन्दा करिव तीन किलोमिटर दक्षिण सप्तकोशी नगरपालिका५ स्थित नहरमा घोप्टो परेको अवस्थामा शव फेला परेको हो। सदाको शवलाई पोष्टमार्टमका लागि राजविराजस्थित गजेन्द्रनारायण सिंह अस्पताल ल्याउने तयारी भइरहेको छ।
जागिर छाडेर ड्रागन खेतीतिर,"सुर्खेत : पेसाले उनी स्वास्थ्यकर्मी। हेल्थ असिस्टेन्स पढेका। सुर्खेतस्थित ब्रिटिस पेन्सन क्याम्पमा कार्यरत थिए। तलब सुविधा मासिक लाख रुपैयाँकै हाराहारीमा थियो। तर, पनि सुर्खेत गुर्भाकोट नगरपालिका१४ गुमीका हिराबहादुर घर्तीले उक्त जागिर त्यागिदिए। सहरको लोभलाग्दो जागिर छाडेर उनी हिजोआज गाउँमै ड्रागनफ्रुटको खेतीमा रमाइरहेका छन्। नेपाल कृषि प्रधान देश हो भनिन्छ। युवाहरूको रुचि भने कृषिमा कमैमात्र देखिन्छ। धेरै युवा हाल खाडीको गर्मीमा पसिना बगाइरहेका छन्। तर, हिराबहादुर घर्ती भने विदेश र जागिरको मोह त्यागेर गाउँमै ड्रागनफ्रुट फलाइरहेका छन्। गाउँमा धान फल्ने एक बिघा खेत थियो। खेती गर्न छाडेपछि जग्गा बाँझो बनेको थियो। त्यही जग्गामा हिराबहादुरले ड्रागनफ्रुट खेती गरेका हुन्। यो खेतीका लागि हालसम्म उनले १ करोड रुपैयाँ लगानी गरिसकेका छन्। छिटो फल्ने र धेरै समयसम्म लाभ लिन सकिने भएकाले पनि आफूले ड्रागनफ्रुट खेती सुरु गरेको उनको भनाइ छ। बेर्ना लगाएको एक वर्षपछि नै फल दिन्छ, एकपटक लगाएपछि २० देखि ३० वर्षसम्म ढुक्क हुन्छ, हिराबहादुर भन्छन्, चाहेको भए म पनि अमेरिका जान सक्थेँ, जागिर खाएर सहरमै बस्न सक्थेँ। गाउँमा केही गरेर देखाउनुपर्छ भन्ने लाग्यो र ड्रागनफ्रुटको खेती थालेँ। कर्णालीका लागि ड्रागनफ्रुटको खेती नयाँ हो। तर, जहाँ इच्छा, त्यहाँ उपाय भनेजस्तै ड्रागनफ्रुटको खेतीबारे हिराबहादुरले युट्युबमा हेरेरै जानकारी लिएका हुन्। यसको बिरुवालाई सुक्खा समयमा सिँचाइ र पर्याप्त मल चाहिन्छ। बेलाबेलामा गोडमेल पनि गर्नुपर्छ। बिरुवामा पानी जम्न दिनुहुँदैन। अनि ड्रागनफ्रुटका लागि गाईभैंसीको मल सबैभन्दा उपयुक्त हुन्छ। बेर्ना लगाएको पहिलो वर्षमा नै उत्पादन दिन्छ। एक पटक लगाएको बिरुवाले २० देखि ३० वर्षसम्म फल दिन्छ। ड्रागनफ्रुटको बेर्नालाई हुर्कन सजिलोका लागि सिमेन्टको पिलर बनाउनुपर्ने हुन्छ। एउटा पिलरमा लगाएको बिरुवाबाट १० देखि २० किलोसम्म उत्पादन हुने हिराबहादुर बताउँछन्। किलोको ८ सय रुपैयाँसम्ममा बिक्री हुने हुन्छ। त्यसैले अन्य खेतीको तुलनामा यसमा नाफा धेरै हुने उनले बताए। बिरुवा हुर्कन र फल्न सजिलोका लागि एउटा सिमेन्टको पिलर बनाउन २५ सयसम्म र त्यसमा टायर राखेर बनाउँदा भने एक हजार रुपैयाँसम्म खर्च लाग्ने गरेको उनले सुनाए। एकपटक लगानी गरेर वर्षौंसम्म लाभ लिन सकिने भएकाले पनि आफूले जागिर नै त्यागेर यसको खेती थालेको उनको भनाइ छ। सुरुमा आफूले ड्रागल लगाउँदा गाउँलेले विश्वास नगरेको उनी बताउँछन्। भन्छन्, नयाँ खेती भएर होला सुरुमा त कसैले पत्याएनन्, कसरी फल्छ भनेर प्रश्न गरे। अहिले मेरो बारीमा हेर्न आउनेको भीड लाग्छ। सबैले यसको खेती गर्ने भन्दै मसँग बेर्ना पनि माग्न थालेका छन्। आफूकहाँ खेती हेर्न आउनेलाई हिराबहादुरले बेर्ना उपलब्ध गराउँदै यसको खेती गर्ने उपायबारे परामर्श समेत दिन थालेका हुन्। छैन बजारीकरणको समस्या यसको बजारीकरणमा समस्या छैन। काठमाडौं र विदेशसम्म पनि यसलाई बिक्री गर्न सकिने हिराबहादुर बताउँछन्। किलोको ८ सय रुपैयाँमा बारीबाटै बिक्री भइरहेको छ, उनले भने, मागअनुसार मैले त उपलब्ध गराउनै सकेको छैन। उनका अनुसार क्यान्सर, दम र बाथरोगका बिरामीका लागि यसको सेवन लाभदायक भएकाले माग बढ्दो छ। कर्णालीमै माग धेरै भएकाले बाहिर लैजानुपर्ने अवस्था हाल नभएको उनको भनाइ छ। स्थानीयलाई गाउँमै रोजगारी हिराबहादुरले स्थानीयलाई गाउँमै रोजगारी दिएका छन्। बेर्ना लगाउँदा १४ जनालाई रोजगारी दिए। हाल उनको बारीमा गोडमेल गर्ने, रेखदेख गर्ने र सिँचाइ तथा मल दिनका लागि स्थानीयले काम गरिरहेका छन्। गाउँमै काम पाएपछि स्थानीय खुसी छन्। हिराबहादुर भन्छन्, युवाहरू रोजगारीको खोजीमा विदेश धाइरहेका छन्, छिमेकी पनि कालापहाड धाउन बाध्य छन्। तर, मैले आफ्नो जागिर छाडेर गाउँमै खेती थालेपछि धेरैले रोजगारी पाएका छन्। खेती गर्न चाहने युवाहरूलाई आफू बेर्ना र परामर्श उपलब्ध गराउन तयार रहेको उनको भनाइ छ। हिराबहादुर कर्णालीलाई ड्रागनफ्रुटको खेती विस्तार गरेर यहाँको अभाव, गरिबी र पछौटेपन अन्त्य गर्न सकिने बताउँछन्। त्यसका लागि नै उनले कर्णाली प्रदेशलाई नै अब ड्रागनफ्रुटको हव बनाउने योजना बुनेका छन्। यसमा स्थानीय र प्रदेश सरकारले सहयोग गर्नुपर्ने उनको भनाइ छ।"
निर्धक्क छ यो धरा,"थाक्दैनन् कहिल्यै पहाड, चुचुरा वर्षौं युगौं छन् खडा नेपाली जनको प्रफुल्ल छ त्यही, हेरेर छाती बडा यी खोला, झरना, नदी अमृत हुन्, जो छन् कुनाकन्दरा यस्तै वैभवले पवित्र छ सधैं, निर्धक्कले यो धरा। माटैबाट शरीर निर्मित भयो, बाँकी कुरा के छ र ? माटैमाझ विलीन हुन्छ सजिलै यो देह नै आखिर माटो नै नभए हुँदैन रचना यो सृष्टिको उन्नति के होला अब मृतिका पनि अहो बेच्नेहरूको गति। प्राणीको हित चाहने जमिन यी उब्जाउमा व्यस्त छन् कत्रो संकटमा बचाउन भनी आकाश अभ्यस्त छन् हामीले अति नै प्रदूषण गरी मैलो उडाएपछि धर्ती बन्छ उजाड यी प्रकृतिका छोरा रिसाएपछि। पानीले कति वर्षिएँ म त भनी माग्दैन ज्याला पनि मेरै तागतले छ सृष्टि अहिले भन्दैन माटो पनि न्यानो दिन्न भनेर सूर्य रिसले बस्दिनँ कैल्यै तर यीभन्दा नि ठूला ठूला अब कुनै सम्पत्ति चाहिन्छ र ? रेडियो अन्नपूर्ण नेपालको आयोजनामा सम्पन्न भानु कविता महोत्सवमा प्रथम भएको कविता।"
नेपाली मूर्तिकलाको विकासक्रम,"इतिहास एवं संस्कृतिविद् सत्यमोहन जोशीले लेखेको पुस्तक नेपाली मूर्तिकलाको विकासक्रम प्रकाशित भएको छ। जोशीको पछिल्लो यो खोजमूलक पुस्तक नेपाल प्रज्ञा प्रतिष्ठानले बजारमा ल्याएको हो। नेपाली मूर्तिकलाको इतिहास लामो छ, यसको क्षेत्र विशाल छ अनि नेपालका मूर्तिकला उत्कृष्ट छन्। यसैमा केन्द्रित रहेर उनले लेखेका थिए। खासमा यो पुस्तक २०३२ सालमै पहिलो संस्करणका रूपमा प्रकाशित थियो। प्रतिहरू सकिएपछि यसपटक दोस्रो संस्करण प्रकाशन गरिएको हो। प्रथम संस्करणको प्रकाशकीयका रूपमा नेपाल राजकीय प्रज्ञा प्रतिष्ठानका तत्कालीन उपकुलपति लैनसिंह बाङ्देलको मन्तव्य पनि पुस्तकमा छ। साथमा हालका कुलपति गंगाप्रसाद उप्रेती र उपकुलपति जगमान गुरुङको मन्तव्य छ। पुस्तकमा विरुपाक्ष, महाकाल (स्वयम्भू मूर्ति संग्रहालयमा सुरक्षित), नक्सालको सूर्यमूर्ति, सिम्रोनगढको ब्रह्मा (राष्ट्रिय संग्रहालयमा सुरक्षित), महिषमर्दिनी भगवती (पशुपतिनाथको दक्षिणढोकानेरको), बुद्ध (ललितपुरको चपाटमा रहेको), गरुणनारायण (चाँगु, भक्तपुरको), विष्णुविक्रान्त त्रिविक्रमको मूर्ति आदि दर्जनभन्दा बढी मूतिको परिचयसहित तस्बिर राखिएका छन्। पुस्तकले कला र संस्कृतिले धनी नेपालको कलाको इतिहास छर्लंग हुनेछ। नेपालका मूर्तअमूर्त सांस्कृतिक सम्पदाको अध्ययन, अनुसन्धानमा प्रज्ञा प्रतिष्ठान सुरुआतदेखि लागिपरेको प्रमाण हो यो पुस्तक। पुस्तकमा जोशीले नेपालमा चतुर्थ शताब्दीमा आचार्य वसुबन्धुले महायानी बौद्धधर्मको निकै प्रचार गरेपछि बौद्धमूति निर्माण कलामा पनि स्वतः ठूलो प्रभाव पर्न गएको उल्लेख गरेका छन्। यस्तैगरी, जोशीको यस पुस्तकमा कालीयनागका नागबेली पाराको जुन विचित्र रूपमा प्रदर्शन गरिएको छ। वास्तवमा त्यसबाट समस्त मूर्तिको अंगप्रत्यंगमा नेपाली नागबेली शैलीमा सिर्जना भएको पनि उनले लेखेका छन्। ८० पृष्ठको यो पुस्तकको मूल्य १२० रुपैयाँ छ।"
जहाँ सुध्रिन्छन् बालबालिका,"हुम्लाका एक बालक जबर्जस्ती करणीको झुटो अभियोगमा पुर्पक्षका लागि थुनामा पुग्छन्। उनलाई बाँकेको जयेन्दु बालसुधार गृहमा राखिन्छ। अन्ततः अदालतबाट सफाइ पाउँछन्। उनी अहिले सुर्खेतमा कानुन विषय लिएर पढिरहेका छन्। उनी कानुनी फन्दामा परेर अन्यायमा भएका व्यक्तिलाई न्याय दिलाउन कानुन विषय पढेको बताउँछन्। लागूऔषध मुद्दामा बालसुधार गृह पुगेर रिहा भएका बाँकेका अर्का युवा चार्टर्ड एकाउन्टेन (सीए) पढ्ने तयारीमा छन्। कैलालीका एक किशोर १६ वर्षको उमेरमै लागूऔषधको कुलतमा फस्छन्। कारोबार गर्दागर्दै प्रहरीको फन्दामा पर्छन्। उनलाई पनि बालसुधार गृहमा राखिन्छ। दुई वर्ष कैद भुक्तान गरेर घर फर्केका उनी अहिले जिम सिकेर विभिन्न प्रतियोगितामा भाग लिइरहेका छन्। जाजरकोटका २० वर्षका युवा बाँकेको बालसुधार गृहमा छन्। उनले त्यही बसेर प्लस टुसम्मको पढाइ पूरा गरिसके। स्नातक तहमा कमर्स पढ्ने तरखरमा छन्। जजक मुद्दामा ९ वर्षको सजाय पाएका उनी ६ वर्षपछि रिहा हुनेछन्। काठमाडौंमा गएर व्यापार व्यवसाय गर्ने उनको योजना छ। बाहिर भए अझै बिग्रिने थिए। बालसुधार गृहमा रहेर भविष्यबारे सोच्ने मौका पाए। व्यापार गर्ने योजना बनाएको छु, उनले अनुभव सुनाए, यहाँ नआएको भए सायद जीवन नै नबुझेर मर्थे होला जस्तो लाग्छ। जजक कानुन महिलामुखी भएर आफू परिबन्धमा परेको र आफू जस्तै धेरै जनाले एउटै खाले समस्या झेलेको उनी जिकिर गर्छन्। कपिलवस्तुका १८ वर्षका युवक क्रिकेट खेलाडी बन्ने सपना छ। उनी जयेन्दु बालसुधार गृहको मैदानमा क्रिकेट खेल्छन्। भर्खरै ११ कक्षाको परीक्षा दिएका छन्। बालसुधार गृहमा रहेर पनि घर परिवारमै बसेर अध्ययन पूरा गरेर भविष्य निर्धारण गरेका यी त प्रतिनिधिमूलक पात्रमात्र हुन्। बालसुधार गृहले दिएको वातावरणले धेरैले कैद भुक्तान गरेर आपूलाई समाजमा असल व्यक्तिका रूपमा स्थापित गर्न खोजिरहेका छन्। एकपटक बालसुधार गृहमा आएको व्यक्ति फेरि फर्केर आएका नगन्य घटना मात्र छन्। बालसुधार गृहमा त्यस्तो के हुन्छ ? जसले बालबालिकालाई विगतका कमजोरी सच्चाएर भावी योजना बनाउन मद्दत मिल्छ त ? काठमाडौंमा रहेको केन्द्रीय बाल न्याय समन्वय समितिकी उपसचिव अनुपमा पन्त भन्छिन्, बाल बिज्याइँमा परेका बालबालिकालाई कैद र सजायमै छुट दिइएको हुन्छ। बालसुधार गृहमा पनि कैद भुक्तान गर्न नै राखिने हो। सुधारगृहको वातावरण कारागार जस्तो हुँदैन। १८ वर्षमुनिका बालबालिकालाई त्यहाँ राख्दा हत्कडी लगाइँदैन। सुरक्षामा रहेका प्रहरीले पनि बर्दी लगाउँदैनन्। होस्टेलमा बसे जस्तै हुन्छ, उपसचिव पन्त भन्छिन्, त्यही वातावरणले पनि गल्ती महसुस गराउँछन्। गल्ती नदोहोर्याउने कुरा सिकेर जान्छन्। भावी योजना बनाउँछन्। बालसुधार गृहमा क्षमताभन्दा धेरै बालबालिका राखिएकाले पर्याप्त सुधार हुन नसकेको उनी बताउँछिन्। कतिपयलाई अदालतको आदेशबाटै सुधारको प्याकेज आएको हुन्छ। त्यस्तोमा बाध्यकारी व्यवस्था हुन्छ। नियमित रूपमा नभए पनि बालसुधार गृहमा सुधारका विभिन्न कार्यक्रम सञ्चालन हुन्छन्। बालसुधार गृहका लागि काम गरिरहेको काठमाडौंको प्रिजन फाउन्डेसनका अध्यक्ष ऋषि ओझा खुला वातावरण भएको र परिवारका सदस्यसँग नियमित भेट गर्न पाउने पारिवारिक जस्तो वातावरणले सुधार गर्न मद्दत मिलेको बताउँछन्। नेपालका बालसुधार गृह अन्तर्राष्ट्रिय मापदण्डअनुसार सञ्चालन नभए पनि यस्ता केही अभ्यास छन्, जसले बालबालिकालाई सुधार गर्न मद्दत गरेको छ। बालसुधार गृहभित्रै स्कुल देशका ८ वटा बालसुधार गृहमध्ये बाँके बाहेक सबैमा सुधार गृह परिसरमा सामुदायिक विद्यालय स्थापना गरिएको छ। बाँकेमा भवन निर्माण गरेको भए पनि विद्यालयको अनुमति लिने प्रक्रिया जारी छ। यस्ता विद्यालयमा नेपाल सरकारले दरबन्दीका शिक्षक पठाउने गरेको छ। न्यूनतम् पनि कक्षा १० सम्मको पढाइ हुने यस्ता विद्यालयमा गैरसरकारी संस्थाले पनि शिक्षकको व्यवस्था गरेका छन्। प्लस टु र उच्च शिक्षाका लागि क्याम्पसमा भर्ना गरिन्छ। विद्यार्थीले स्वअध्ययन गर्छन्। माथिल्लो कक्षामा पढ्ने विद्यार्थीले पनि बालसुधार गृहका लागि पढाउने गरेका छन्। नेपाल सरकारको हरेक वर्ष एकएक कक्षाको मात्र अनुमति दिने व्यवस्थाले बाँकेमा बालसुधार गृहमा विद्यालय तहको अनुमति पाउन गाह्रो भएको छ। स्कुल भवन छ। हामीले माध्यमिक तहको अनुमति माग्दा एकैपटक दिन मिल्दैन भनेर रोकिएको छ, जयेन्दु बालसुधार गृहकी इन्चार्ज विमला काउचाले दुःखेसो पोखिन्, बालसुधार गृहका बालकलाई बाहिर पढ्न जान दिन सकिँदैन। विराटनगरमा अदालतको आदेशमा एकैैपटक माध्यमिक तहको अनुमति दिइएको छ। त्यही नजीरका आधारमा यहाँ पनि विद्यालय अनुमतिका लागि तयारी गरिरहेका छौं। अरू बालसुधार गृहभित्रै रहेको विद्यालयमा कम्तीमा १० कक्षासम्मको अध्ययन गर्न पाइन्छ। त्योभन्दा माथिल्लो कक्षामा पढ्ने विद्यार्थीले स्वअध्ययन गरेर परीक्षा दिन्छन्। सुधार गृहभित्रै परीक्षा दिने व्यवस्था मिलाइएको हुन्छ। पुस्तकालयको व्यवस्था बालसुधार गृहमा पाठ्यक्रम र बाहिरी ज्ञानका लागि पुस्तकालय स्थापना गरिएको हुन्छ। त्यहाँ कुर्सी र टेलबमा पढ्ने ठाउँ हुन्छ। पुस्तकालय २४ घण्टा नै खुला हुन्छ। फुर्सदको समयमा बालकहरू पुस्तकालयमा पढ्न जान्छन्। पुस्तकालयमा जीवनोपयोगी पुस्तकहरू छन्। कानुनी ज्ञान त्यहाँ पढ्न पाइन्छ। जीवनीसम्बन्धी पुस्तकहरू राखिएका छन्। मानवअधिकार र साहित्यका पुस्तकहरू पनि राखिएका छन्। पुस्तकालयमा नियमित रूपमा नयाँनयाँ पुस्तकहरू भने छैनन्। खेलकुद अभ्यास बालबालिका भनेको खेल्ने र रमाउने उमेर हो। त्यसैले सुधार गृहमा खेलकुदका लागि पर्याप्त स्थानको व्यवस्था हुनुपर्छ। जहाँ रहेका बालबालिकाहरू आफ्नो रुचिअनुसारको खेल खेल्न पाउँछन्। बाँकेमा फुटबल, क्रिकेट र भलिबल मैदान छ। ब्याटमिन्टन कोर्ट पनि बनाइएको छ। बिहानको समयमा बालकहरू भलिबल र ब्याटमिन्टन खेल्छन्। अपरान्हतिर फुटबल र क्रिकेट खेल्छन्। योबाहेक उनीहरूलाई इन्डोर गेमका लागि क्यारेमबोर्ड, चेस, लुडोको पनि व्यवस्था हुन्छ। नियमित रूपमा खेल अभ्यास गर्दा उनीहरू शारीरिक रूपमा स्वस्थ मात्र हुँदैनन्। मानसिक रूपमा स्र्फुत पनि हुन्छन्। खेल मैदान र खेल सामग्री भए पनि नियमित रूपमा प्रशिक्षण दिने प्रशिक्षकको अभाव भने बालसुधार गृहमा छ। उनीहरू खेल्दै सिक्छन्। खेल शिक्षक उपलब्ध गराउन उनीहरू सरकारसँग माग गर्छन्। योग शिविर बालसुधार गृहमा नियमित रूपमा योग ध्यान गर्ने व्यवस्था हुँदैन। समयसमयमा विभिन्न अध्यात्मिक संस्थाले निःशुल्क रूपमा योग शिविर सञ्चालन गरिरहेका हुन्छन्। १९ जेठ २०७९ मा द आर्ट अफ लिभिङले जयेन्दु बालसुधार गृहमा डिभाइन सेसन विथ स्वामिजी विषयक योग, ध्यान र अध्यात्मिक ज्ञानसम्बन्धी कार्यक्रम आयोजना गरेको थियो। आर्ट अफ लिभिङको मुख्यालय भारतको बैंग्लोर आश्रमबाट आएका स्वामी पूर्णतेजले बालसुधार गृहका बालकसँग अन्तरक्रिया गरेका थिए। यो ठाउँमा किन आएका हौं ? उनको प्रश्नको जवाफमा बालकहरूले गल्ती काम गरेर आएको प्रतिक्रिया दिएका थिए। फेरि सोधे, अहिले कस्तो लागेको छ ? जवाफ आयो, पछुतो लागिरहेको छ। स्वामी पूर्णतेजले हौसला दिँदै भने, तिमीले जानेर गल्ती गरेका होइनौं। गल्तीले गल्ती काम भयो। गल्ती सुधार गर्न सुधार गृहमा आएका छौं। पछुतोले पीडा मात्र दिन्छ। सकारात्मक सोचका साथ अघि बढ्नुपर्छ। स्वामीले सोधे, फेरि गल्ती गर्दैनौं ? जवाफ आयो, यहाँबाट निस्केपछि फेरि यही आउने काम गर्दैनौं। पढाइ पूरा गर्छौं। बाआमा, समाज र आफ्नो नाम राख्ने काम गर्छौं। अरूका लागि उदाहरणीय बन्छौं। स्वामी पूर्णतेजसँगै थिइन्, द आर्ट अफ लिभिङ नेपालकी कन्ट्री कोअर्डिनेटर मिखा माथेमा। स्वामी र माथेमाले सुधार गृहमा योग शिविर सञ्चालन गर्ने प्रतिबद्धता जनाएका थिए। आर्ट अफ लिभिङले भर्खरै सुधार गृहमा पाँच दिने नवचेतना शिविर सञ्चालन गरेको छ। शिविरपछि बालकहरू खुसी छन्। खायो, पियो, सुत्यो यत्ति काम हुन्थ्यो। शिविरले तनाव मुक्त गरेको छ। राति मस्त निद्रा लाग्छ, शिविरका एक सहभागीले प्रतिक्रिया दिए। केही दिनअघि ब्रह्मकुमारी राजयोग विश्वविद्यालयले पनि सकारात्क सोचसम्बन्धी कार्यक्रम सञ्चालन गरेको सुधार गृहकी इन्चार्ज विमला काउचाले जानकारी दिइन्। योग प्रशिक्षक नभएकाले नियमित त गर्न सकिएको छैन। बेलाबेलामा अध्यात्मिक संस्थाको सहयोगमा योग शिविर सञ्चालन गरिरहेका छौं, उनले प्रष्ट पारिन्। केही समय अघि भक्तपुर बालसुधार गृहमा पनि आर्ट अफ लिभिङले योगशिविर सञ्चालन गरेको थियो। पोखरामा पानीको अभावमा योग शिविर सञ्चालन गर्न समस्या भएको प्रिजन फाउन्डेसनका अध्यक्ष ऋषि ओझा बताउँछन्। उनले भने, त्यहाँ खानेपानीकै समस्या रहेछ। योग गर्दा त नुहाउनुपर्छ। त्यसैले योग शिविर सञ्चालन गर्न सकिएको छैन। महिला, बालबालिका तथा जेष्ठ नागरिक मन्त्रालयको सहयोगमा प्रिजन फाउन्डेसनले देशभरका सुधार गृहलाई सहयोग गरिरहेको छ। स्वास्थ्य शिविर बालसुधार गृहमा कोही बिरामी भए तत्काल औषधि उपचारका लागि सरकारी अस्पताल लगिन्छ। अन्य बेलामा भने चेकजाँच गर्ने व्यवस्था मिलाएको हुन्छ। तर, यो नियमित भने छैन। स्वास्थ्य शिविर सञ्चालन गरेर उनीहरूको स्वास्थ्य परीक्षण भइरहेको हुन्छ। जयेन्दु बालसुधार गृहमा रहेका बालकमा छालाका रोगको संक्रमण धेरै देखिएपछि लायन्स क्लब नेपालगन्ज पीएनएलएफको आयोजना तथा नेपालगन्ज मेडिकल कलेज शिक्षण अस्पताल नेपालगन्जको प्राविधिक सहयोगमा निःशुल्क स्वास्थ्य शिविर सञ्चालन गरिएको थियो। सुधारगृहमा जिल्ला कारागारका स्वास्थ्यकर्मीले पनि चेकजाँच गर्ने गरेका छन् तर यो नियमित हुने गरेको छैन। स्थानीय तहका स्वास्थ्यकर्मीले पनि बेला बेलामा स्वास्थ्य परीक्षण गरेर सघाउने गरेका छन्। नियमित चेकजाँचको व्यवस्था गर्नुपर्ने सुधारगृह सञ्चालकको माग छ। बाल मनोविमर्र्सकर्ता बालबालिकाको उमेरले के ठीक के गलत छुट्टाउन सक्ने हुँदैन। यो उमेर भनेकै चञ्चले हुन्छ। परिवारभन्दा अरूको देखासिकी गर्न खोज्छन्। अन्जानमै वा साथीको लहलहैमा लागेर कानुनी फन्दामा पर्छन्। परिवारको मायाले पुल्पुलिएका उनीहरू बालसुधार गृहमा पुगेपछि एक्लो महसुस गर्छन्। क्षमताभन्दा धेरै बालक राखिएकाले न राम्ररी सुत्न पाउँछन् न पौष्टिक आहार नै खान पाउँछन्। उनीहरूलाई होम सिक हुन्छ। यस्ता बालबालिकालाई समयमै बाल मनोविमर्र्शकर्ताको परामर्श नहुँदा डिप्रेसनमा जाने खतरा हुने बाल मनोविमर्र्शकर्ता समेत रहेको काउचा बताउँछिन्। धेरैलार्ई चासो र चिन्ता मेरो मुद्दा के भइरहेको छ। पेशी कहिले हो भन्ने नै हुन्छ। म कहिले छुट्छु भनेर धेरैले जिज्ञासा राख्छन्, उनले भनिन्। यस्तो मनोविज्ञान भएका बालबालिकालाई मनोविमर्र्शकर्ताको सुझाव रामवाण बन्नसक्छ। नेपालगन्जलगायत धेरैवटा बालसुधारगृहमा बाल मनोविमर्र्शकर्ता नभएको अध्यक्ष ओझाले सुनाए। सुधारको खाँचो केन्द्रीय बाल न्याय समन्वय समितिका अनुसार देशभर आठवटा बालसुधार गृह छन्। चारवटा बालसुधारगृह सरकारले नै सञ्चालन गरेको छ। अरू चारवटा बालसुधार गृह गैरसरकारी संस्था बालबालिकाका लागि शैक्षिक कार्यक्रम (युसेप नेपाल) भक्तपुरलाई व्यवस्थापनको जिम्मा दिएको छ। सरकारले चारवटा बालसुधार गृह सञ्चालनका लागि वार्षिक ८० लाख रुपैयाँ दिने गरेको संस्थाका बाल अधिकार संयोजक सन्तुलन देशेमरुले बताए। बालसुधार गृहमा संस्थाले सामाजिक कार्यकर्ता, बाल मनोविमर्र्शकर्ता, कानुन अधिकृत र होस्टेल वार्डेन नियुक्त गरेर व्यवस्थापनको जिम्मा दिने गरेको छ। देशभरिका ८ वटा बालसुधार गृहको कुल क्षमता नै ५ सय ३० हो। सबैमा गरी दोब्बरभन्दा बढी बालबालिकालाई राखिएको छ। असार दोस्रो सातासम्म यी बालसुधार गृहमा एक हजार ७४ जना राखिएका छन्। एउटा बाहेक सबैमा क्षमताभन्दा बढी राखिएको छ। सबैभन्दा कम मकवानपुरमा ८० जनाको क्षमतामा ६० जना राखिएको छ भने ७५ जनाको क्षमता रहेको नेपालगन्जको बालसुधार गृहमा झन्डै तेब्बर अर्थात् १ सय ९० जनालाई राखिएको छ। क्षमताभन्दा बढी भएका कारण सबैभन्दा समस्या सुत्न हुन्छ। शौचालय, नुहाउँदा र लुगा धुन पनि समस्या हुने गरेको बालबालिकाहरू बताउँछन्। नेपालगन्ज लगायत केही ठाउँमा भवन निर्माण भइरहेको छ। क्षमताभन्दा दोब्बर, तेब्बर संख्यामा राखिएकाले सुत्न समस्या हुने बालबालिकाहरू बताउँछन्। बालबालिकाको बढ्ने उमेर हुन्छ। त्यसका लागि उनीहरूलाई पर्याप्त पौष्टिक आहारको आवश्यकता पर्छ तर बालसुधार गृहमा त्यस्तो छुट्टै पौष्टिक आहारको व्यवस्था छैन। जेलका कैदीबन्दी सरहकैै सुविधा छ। कारागारका कैदीबन्दीलाई जस्तै दैनिक ७ सय ग्राम चामल, तरकारी र खाजाका लागि ६० रुपैयाँ मात्र उपलब्ध हुन्छ। यही पैसाले सातामा एक दिन माछामासु खुवाइन्छ। एक दिन अण्डा दिइन्छ। दिउँसो खाजामा चिया र बिस्कुट हुन्छ। फलफूल खाने त व्यवस्था नै छैन। बौद्धिक र शारीरिक विकास हुने बालकका लागि यो खाना पर्याप्त नभएको प्रिजन फाउन्डेसनका अध्यक्ष ओझा बताउँछन्। युसेपका बाल अधिकार संयोजक देशेमरु पनि राज्यले दिने राशन र पैसा कम भएकाले पौष्टिक आहार खुवाउन नसकेको स्वीकार्छन्। बालबालिकालाई उसको व्यक्तित्व उठान, आत्मनिर्भर र आत्मविश्वासी बन्नका लागि सघाउन विज्ञ मनोचिकित्सकको नियुक्ति गर्नुपर्छ। बालसुधार गृहबाट छुटेपछि उनीहरूलाई निगरानीमा राखेर पुनस्र्थापनाको प्रयोगको अध्ययन गर्नुपर्छ। साउथ अफ्रिकामा बालसुधार गृहभित्र बाल न्याय प्रणालीका तत्वहरू सरकारी वकिल, बालमैत्री प्रहरी र बाल अदालत छ। बालसुधार गृहका बालबालिकालाई उमेरअनुसार छुट्टाएर राख्नुपर्छ। बालबालिकामा आउने शारीरिक र मानसिक परिवर्तनको सन्दर्भमा यौन शिक्षा दिने व्यवस्था पनि गर्नुपर्ने सुझाव विज्ञहरूले दिने गरेका छन्। नेपालगन्ज बालसुधार गृहकी इन्चार्ज काउचा सीपमूलक तालिम दिन नसकिएको बताउँछिन्। उनको माग छ, यस्तो तालिम दिन सकेको भए रिहा भएर घर फर्केपछि त्यो पेशा वा व्यवसाय गरेर आत्मनिर्भर हुनसक्थे। बालसुधार गृहबाट छुटेपछि उनीहरूलाई निगरानीमा राखेर पुनस्र्थापनाको प्रयोगको अध्ययन गर्नुपर्छ। बालसुधार गृहका बालबालिकालाई उमेरअनुसार छुट्टाएर राख्नुपर्छ। बालसुधार गृहमा पाठ्यक्रम र बाहिरी ज्ञानका लागि पुस्तकालय स्थापना गरिएको हुन्छ। फुर्सदको समयमा बालकहरू पुस्तकालयमा पढ्न जान्छन्। पुस्तकालयमा जीवनोपयोगी पुस्तक छन्।"
ब्रिटिस एजुकेशन ग्रुपको मदरल्याण्ड स्कुलमा 'इड्ज प्रोगाम',"काठमाडौं : द ब्रिटिस कलेजको भगिनी संस्था मदरल्याण्ड इङ्लिस बोर्डिङ स्कुलले इड्ज प्रोगाम सुरु गरेको छ। यो कार्यक्रम छात्राहरूको सशक्तिकरणका लागि लक्षित रहेको छ। इड्ज (एजुकेशन एण्ड डिजिटल फर गल्स एजुकेशन) कार्यक्रम किशोरीहरूको अंग्रेजी, आइटी र सामाजिक सिपको विकास गर्नेमा लक्षित रहेको छ। मदरल्याण्डमा यो कार्यक्रम जुन २९ देखि सन् २०२३ को अप्रिलको अन्त्यसम्म चल्नेछ। यस कार्यक्रमका लागि २० जना किशोरीहरू छनोट गरिसकेको स्कुलले जनाएको छ। उनीहरूको समूहलाई अंग्रेजीको मूल्यांकनपछि छनोट गरिएको स्कुलले जनाएको छ। यो कार्यक्रमबाट उनीहरू सबैभन्दा बढी लाभान्वित हुने र सफलता हासिल गर्ने अपेक्षा लिइएको छ। स्कुल म्यानेजर शंकर पुडासैनीले प्रत्येक हप्ताको दुई घण्टाको सेसनलाई सम्बोधन गर्नेछन्। उनले भने, 'हामी छात्राहरूलाई उनीहरूको अधिकार र जिम्मेवारीको पहुँचबारे जानकारी दिन चाहन्छौं। उनीहरूको भविष्यको सम्भावनालाई सुधार गर्न समान अवसर उपलब्ध गराउन चाहन्छौं।' मदरल्याण्ड इङ्लिस बोर्डिङ स्कुल, चितवन सन् १९९७ मा स्थापना भएको हो। सन् २०२१ मा द ब्रिटिस कलेजले आफ्नो स्वामित्वमा लिएको थियो। दूरदराजमा रहेका विद्यार्थीहरूलाई अन्तर्राष्ट्रियस्तरको शिक्षा प्रदान गर्ने उद्देश्यले ब्रिटिस कलेजले मदरल्याण्ड स्कुल आफ्नो स्वामित्वमा लिएको थियो। सोही उद्देश्यका साथ गुणस्तीय शिक्षा प्रदान गरिरहेको स्कुल प्रशासनले जनाएको छ।"
श्रीलङ्काका पूर्व प्रधानमन्त्री महिन्दा र पूर्व अर्थमन्त्री बासिललाई देश छाड्न प्रतिबन्ध,"कोलम्बो : श्रीलङ्काका पूर्व प्रधानमन्त्री महिन्दा राजापाक्ष र पूर्व अर्थमन्त्री बासिल राजापाक्षलाई देश छाड्न प्रतिबन्ध लगाइएको छ। आगामी जुलाई २८ सम्म अनुमति बिना देश छाड्न नपाइने आदेश सर्वोच्च अदालतले शुक्रबार दिएको हो। यही जुलाई १३ मा दर्ता गरिएको मुद्दाको सुनवाई गर्दै अदालतले उनीहरूलाई देश बाहिर जान प्रतिबन्ध लगाइएको अदालतले जनाएको छ। अदालतले केन्द्रीय बैंकका पूर्व गभर्नर अजिथ निभार्ड काब्राल र अरु केही व्यक्तिहरूलाई पनि देश छाडेर जान निषेध गरेको छ। अदालतमा दर्ता भएको मुद्दामा ती व्यक्तिहरूले राज्य शक्तिको दुरुपयोग गरेको, आर्थिक सङ्कट उत्पन्न हुनुमा जिम्मेबार रहेको लगायतका आरोप लगाउँदै अनुसन्धान गरी कारबाही गर्न माग गरिएको छ। श्रीलङ्कामा आर्थिक सङ्कट उत्पन्न भएपछि आम नागरिकले आन्दोलन गर्दै राजीनामा माग गरेपछि तत्कालीन प्रधानमन्त्री राजापाक्ष राजीनामा दिन बाध्य भएका थिए। प्रदर्शन चर्किंदै गएपछि राष्ट्रपति गोटाबाय राजापाक्ष देश छाडे भागेका थिए। उनले सिङ्गापुर पुगेर राजीनामा दिएका थिए।"
माओवादी अध्यक्ष प्रचण्डले आज र भोलि उच्चस्तरीय भेटवार्ता गर्ने,काठमाडौं: भारत भ्रमणमा रहेका नेकपा (माओवादी केन्द्र) का अध्यक्ष पुष्पकमल दाहाल 'प्रचण्ड' ले आज र भोलि उच्चस्तरीय भेटवार्ता गर्ने भएका छन्। प्रचण्डका स्वकीय सचिव रमेश मल्लका अनुसार आज प्रचण्डले भारतीय जनता पार्टीका अध्यक्ष जगतप्रकाश नड्डासँग भाजपा मुख्यालयमा भेटवार्ता गर्नेछन्। यसैगरी उनले आजै भारतीय प्रधानमन्त्री नरेन्द्र मोदीका राष्ट्रिय सुरक्षा सल्लाहकार अजित डोभाल र विदेशमन्त्री एस जयशङ्करसँग बेग्लाबेग्लै भेटवार्ता गर्ने कार्यक्रम छ। उनले भोलि बिहान भारतीय प्रधानमन्त्री मोदीसँग शिष्टाचार भेटवार्ता गर्नेछन् । अध्यक्ष प्रचण्ड भोलि नै स्वदेश फर्कने कार्यक्रम छ। करिब डेढ महिना पहिले नेपालका लागि तत्कालिन भारतीय राजदूत क्वात्राले अध्यक्ष प्रचण्डलाई भारतको तर्फबाट उपयुक्त समयमा भ्रमणमा आउन निम्तो दिएको प्रचण्डका स्वकीय सचिव मल्लले बताए।
विलीनसिर्जनामा जाति र गण,"विवाह जीवन, यौवन र यौनवृत्तिसँग सटेका दैहिक शारीरिक स्पर्श र सम्भोग क्रियाका सामाजिक मान्यताजन्य संस्कार हो (तेजेश्वरबाबु ग्वंगः २०७०)। वंश निरन्तरताको पूर्वसर्त हो सन्तानोत्पादन। अर्थात्, यसका लागि समाजले मान्यता दिएको स्त्रीपुरुषबीचको समागम हो। अर्को शब्दमा विवाहबन्धन। पितृसत्तात्मक समुदायमा छोरी मात्र भए उनीहरूको विवाह जुन समुदायसँग भयो, स्वतः मिलान भएर जाने नै भयो। विवाहपछि जाति र गणमा आउनेनआउने वा परिवर्तन हुनेबारे केही विवेचना गरौं। पितृसत्तात्मक वंशीय पद्धतिमा जो कोहीबीच जे जसरी विवाह भए पनि वैधानिकता दिने मनुस्मृतिमा नै व्याख्या गरिएको छ। त्यसबेलाको परम्परा अनुसार, अनुलोम (कथित माथिल्लो वर्णजातिका पुरुषले कथित तल्ला वर्गजातिका स्त्रीसँग विवाह गर्न पाउने) र प्रतिलोम (कथित तल्ला वर्णजातिका पुरुषले कथित माथिल्ला वर्णजातिका स्त्रीसँग विवाह गर्न सक्ने)लाई सर्तसहित वैधता प्रदान गरियो। पुरुषले स्त्रीको इच्छाविपरीत पनि विवाह गर्ने उसबेलाको समाजमा विवाहलाई ब्रह्म, दैव, आर्ष, प्रजापत्य, आसुर, गान्धर्व, राक्षस र पिशाच भनेर आठ प्रकारमा वर्गीकरण गरियो। केटाकेटीका संरक्षक मिलेर गराएको विवाह ब्रह्म, दैव, प्रजापत्य भयो। पशु वा धन दिएर केटी ल्याए आर्ष विवाह, बाबुआमालाई धन दिएर केटी हरण गरे आसुर विवाह, केटाकेटीले प्रेम गरेर गरेको गान्धर्व विवाह र केटीतर्पबाट बाधा पार्नेलाई कुट्दै जबरजस्ती तानेर ल्याएकालाई राक्षस विवाह भनियो। निदाएको, मनस्थिति ठीक नभएको वा कुनै अञ्जान केटीलाई बलात्कार गरेको र समाजले त्यो केटी बलात्कारीलाई स्वीकार्न बाध्य पारेको पिशाच विवाह भनिएको छ (मनुष्मृति:३:२१३४)। यिनै नामका विवाहका किसिम र ठिमाहा सन्तान जन्माउने घटना चाहिँ घट्दै आयो। असुर, राक्षस, पिशाच विवाह गरेका दम्पतीलाई कुनै न कुनै प्रायश्चित गर्न लगाएर तिनका सन्ततिलाई वंशानुक्रममा ल्याइए। ती जाति र समुदायले आफ्नो किसिमको परिवर्तित रूपमा ती सन्तानलाई राख्न थाले। यही क्रमिक परिवर्तनबाट केही पृथक् वंश परम्परा कायम हुन पुग्यो। छिमेकी भारतको पूर्वाेत्तरको जनजाति र कविलाहरूले आठ प्रकारका विवाह प्रचलनमा ल्याइराखेका छन्। ती हुन्:१) केटीको घरमा ल्याएर ४५ दिन राख्ने, मन मिले विवाह गर्ने, नत्र छोडिदिने (परीक्षणाधीन विवाह), २) कब्जामा पारेर केटी ल्याएर विवाह गर्ने (आधिपत्य विवाह), ३) अरू केटाहरूका बीचमा बहादुरी प्रदर्शन गरेर केटी र उसका आमाबाबुको मन जितेर विवाह गर्ने (प्रतिस्पर्धी विवाह), ४) आमाबाबुबाट खरिद गरी केटी ल्याएर विवाह गर्ने (क्रय विवाह), ५) केटीका बाबुआमाकोमा घरधन्दा सघाएर खुसी पारी केटी ल्याएर गर्ने विवाह (चाकरी विवाह), ६) एकअर्को परिवारबीच छोरी दिने, बुहारी ल्याउने विवाह (साटफेर विवाह), ७) केटा र केटीलाई आपस्तमा मनाएर गर्ने विवाह (सहमति विवाह) र ८) केटीलाई जबरजस्ती तानेर, घिस्याएर ल्याई गर्ने विवाह (जबरजस्त विवाह)। यस किसिमका विवाहहरू विभिन्न जातिबीच अहिले पनि चलनमा छ (डीएन मजुम्दर र टीएन मदन, एन इन्ट्रोडक्सन टु सोसल एन्थ्रोपोलोजी, सन् १९६७)। साथै नेपालका केही जात जातिहरूमा यस्तो चलन अध्यावधिक प्रचलनमा छ। वर्णाश्रम धर्मका कट्टर अनुयायी ऋषिमुनि र राजाहरूको विभिन्न जनजातिसँग वैवाहिक सम्बन्ध कायम भएको स्थिति दर्शाउने प्राच्य नेपालका घटनाहरूको निरूपण गरी त्यसबेला पनि नेपालमा स्वेच्छा विवाहको परम्परा रहेको तथ्य छ। जनजाति र वर्णाश्रमका अनुयायीबीचको सौहार्दपूर्ण सहअस्तित्वको इतिहास छ (प्राडा वेणीमाधव ढकाल, हिमवत्खण्ड, २०७५)। वंश लोप हुन र फस्टाउन सन्तानोत्पादनको ठूलो भूमिका रहन्छ। कुन मूलको स्त्री र कुन मूलको पुरुषको सम्बन्धबाट सन्तान बढिरहेछ, त्यसैबाट नश्ल र वंश निर्धारण भइरहेको हुन्छ। अझ परम्परागत रूपमा बहुपति वा बहुपत्नी राख्न पाउने मान्यताले गणजाति निर्माणको गतिशीलतामा नै प्रभाव पार्दछ। जुनसुकै विवाह गरेर जन्माएको सन्तानलाई आफ्नो जाति र गणमा रहन सक्ने व्यवस्था मनुस्मृतिले नै गरिदिएको छ। परपुरुषबाट सधवाले जन्माएका कुण्डु र एकल महिला (विधवा)ले जन्माएका गोलकु नामकरण गरिएको छ। एक वर्णको पुरुष र अर्काे वर्णको स्त्रीको समागमबाट जन्मेको ठिमाहालाई वर्णवर्णबीचको स्तर र औकात हेरी समाजीकरण गर्ने व्यवस्था छ। वर्ण बीचको ऊँचनीच स्तर हेरी त्यस्ता सन्तानलाई निषद्, अम्बष्ठ, उग्र, अपसद, मग, वैदेह, अयोगव, क्षत्ता, अधमु आदि नामकरण गरेर समाजको अंग बनाइएको छ। क्षत्रीय वर्णका ब्रात्य (व्रतबन्ध नगरिएका वा जातिच्युत भएकाको सवर्णा स्त्रीबाट जन्मिएकालाई झल्ल, मल्ल, लिच्छवि, नट, करण, खस र द्रविण भन्छन् भन्ने उल्लेख छ (मनुस्मृति:३ः१७४ र १०ः८१३ र २२)। यी कति नाम जाति र वर्णसँग पनि मेल खान्छ। एउटै गोत्र वा फरक गोत्रका पति पत्नीबाट जन्मिएको क्षत्रज, लुकिछिपी जन्माएको गूढज, अविवाहिताबाट जन्माएको कानिन, गर्भवती भइसकेकी महिला विवाह गरेर ल्याएपछि जन्मेको सहोढ, पत्नीले नै दोस्रो विवाह गरेर जन्मिएको पौनर्भव नाम दिएर समाज र परिवारको एउटा तहमा भित्र्याइएको पाइन्छ। वैश्यले माथिल्ला वर्णबाट जन्माएको मागध र वैदेहक हुन्छन्। क्षत्रीले माथिल्ला वर्णबाट जन्माएको सूत हुन्छन्। पुराणमै उल्लेख भएका सूत र मागध चाहिँ ब्राह्मण र क्षत्रीयभन्दा पनि विशिष्ट मानिन्छन्। यो वर्णन कौटिल्य अर्थशास्त्रमा पाइन्छ (प्रकरण ६३, अध्याय ७)। प्रागैतिहासिक कालदेखि नै राजदरबारमा वेश्यालय हुन्थ्यो। राजाका आदेशबाट विशिष्ट व्यक्तिहरू वेश्या गमन गर्थे। वेश्याबाट सन्तान जन्मिएपछि उसलाई सेवानिवृत्त गराउँथे। तल्लो जातिसँग विवाह गर्नेलाई मृत पतिको धन प्राप्त हुँदैनथ्यो। धेरैवटा लोग्नेका तर्फबाट एउटै स्त्रीले धेरैवटा छोरा जन्माएका भए पिता चिनेर आमाले छोराहरूलाई अंश जिम्मा लगाउनु पथ्र्यो (प्रकरण ४३, अध्याय २७)। चारै वर्णका विवाहित महिलाले पति परदेश गएको एक वर्षसम्म नफिरे अर्को बिहा गर्न सक्ने, आपत्मा परे पनि अर्को बिहा गर्न सक्ने व्यवस्था गरेको पाइन्छ (प्र ६० अ४)। उसबेलाको समाजमा बन्धनको सीमा सामान्यतः वर्णमा सीमित गरेको देखिन्छ। जातमा विभाजित भैसकेको थिएन। वेश्यालयको इतिहास वैदिक कालदेखि छ। वेश्याबाट जन्मेको सन्तान पतित देखिँदैन, समाजमा स्थान पाएको छ। उसबेलाको परदेश बसाइँ वर्षौं अवधिसम्मको हुन्थ्यो। घर छोडेर गएका पुरुषहरू जहाँ पुग्यो त्यहीं र घरमा बसेकी विवाहिता महिला विधिअनुसार नै मन लागेकासँग विवाह गरेर सन्तान जन्माउन पाउने माथिको नीतिले स्पष्ट गर्छ। यस किसिमका सन्तान उत्पादनलाई मान्यता दिएपछि जात वा जातिका सीमामा रही वंश निरन्तरता मान्न सक्ने आधार देखिँदैन। यस्तै सन्तानहरूको फैलावटबाट वंश निरन्तरता भइरहेको देखिन्छ (तिलकप्रसाद लुइटेल, अनु मनुस्मृति२०६९ र कौटिलीय अर्थशास्त्र२०६८)। वैदिककालदेखि नै जाति र वर्णबीच माथि उल्लेख गरेका विवाहहरू (जबरजस्त समेत) प्रचलनमा आएको र सामाजिकधार्मिक मान्यता पाएको पौराणिक कथाहरू छन्। देवगुरु वृहस्पतिकी पत्नी तारालाई राजा चन्द्रले जबरजस्त सहवास गरी जन्माएको छोरो आफ्नो, बलात्कारित तारा देवगुरुले नै राख्ने उदाहरणले मान्यता पाएको छ। पुलस्त्य ऋषि वैदिक धर्म प्रचारका लागि अहिलेको अस्ट्रेलिया द्वीप पुगेका थिए। उहाँकै राजा तृणविन्दुकी छोरीसँग विवाह गरे र विश्रवा जन्मेका हुन्। विश्रवा ऋषिले सुमाली राक्षसकी छोरी नैकषीलाई विधिवत् विवाह गरेर रावण जन्माए तर छोरो ब्राह्मण भएर पनि राक्षस जातिको भयो। काश्यप ऋषिका दुई पत्नीमध्ये दितिबाट दानवीर अदितिबाट देवता जन्मे भनेर एउटै बाबुका छोराहरू दुई जातिका भएको कथा पनि छ। भरत वंशी राजा सन्तनुले माझीकी छोरी मत्स्यगन्धासँग गान्धर्व विवाह गरेर सत्यवती बनाएर माथिल्लो स्तरमा मान्यता दिए। सत्यवतीका छोरा विचित्रवीर्यका दुईटी रानी भएता पनि सन्तान नहुँदै मरे। विवाह अगाडि मत्स्यगन्धाको महर्षी पराशरसँगको सहवासबाट जन्माएको छोरो द्वैपायन व्यासलाई बोलाएर बुहारीहरूसँग सहवास गराई धृतराष्ट्र र पाण्डु जन्माएर भरत वंशलाई निरन्तरता दिएकी हुन्। पराशरको जन्म पनि अक्षमाला चाण्डालीको गर्भबाट भएको हो। कुन्तीको पाण्डुबाट सन्तान जन्मने भएपछि कुलका अभिभावकहरूले नै कुन्तीलाई तीन पल्टसम्म पृथक् पुरुषबाट सन्तान जन्माउन अनुमति दिए। धर्मराज, वायु र इन्द्रबाट तीन छोरा जन्माइन्। कुन्तीले विवाहअघि नै सूर्यबाट कर्णलाई जन्माइसकेकी थिइन्। कुन्तीले आफ्नै सौता माद्रीलाई सन्तान जन्माउन अनुमति दिइन् र माद्रीले अश्विनीकुमारबाट जुम्ल्याहा छोरा जन्माइन्। हुन त यस्तो कुरा जीवशास्त्रको सिद्धान्तविपरीत मन्त्रबलबाट भएको पनि भनिन्छ। तर, यौन सृष्टिको इच्छा राखेर स्वयम्भूवमनु (पुरुष)को र शतरूपा नारी ब्रह्माबाट सृष्टि भयो। यी एकै बाबुबाट जन्मेका दाज्यु बहिनीबाट दुई छोरा भए (प्रा गोविन्दप्रसाद भट्टराई नेपाल र नेपाली२०३८)। उसबेला यौन स्वतन्त्रता र स्वच्छन्दता स्त्रीपुरुष दुवैमा थियो। त्यस्तै, पाण्डव भीमले राक्षस कुलकी हिडिम्बासँग विवाह गरेर घटोत्कच जन्माए तर छोरो राक्षस कुलकै भइरह्यो। विष्णु शर्मा नामक भारतीय ब्राह्मण नेपालको बराह तीर्थमा भिल्लुनामक आदिवासीकी छोरी सुवदनीसँग विवाह गरेर आपैं भिल्ल भएरै बसे। यस्ता उदाहरणहरू हजारौंंमा पाइन्छन्। यस्तो सम्बन्धलाई विश्वास गर्नुपर्ने आधारहरूमा सामाजिक नियमभन्दा मन्त्रबल, चोला परिवर्तन, अवतार, लीला, श्रापको प्रतिफल, वरदान र प्रायश्चितलाई अगाडि सारिएको हुन्छ। त्यस युगमा जात, जाति, गण, वर्णको कट्टर बन्धन देखिँदैन र नै समागम सहज थियो। जातिको आधारमा सन्तान उत्पादनको नियम लागू थिएन। क्षत्रीय र शूद्रबाट म्लेच्छहरूको उत्पत्ति, ब्रम्हणी र शुद्रबाट अन्त्यजहरूको उत्पत्ति हुनुमा कुनै आपत्ति थिएन। वशिष्ठ, शक्ति, पराशर, व्यास, गौतम, भारद्वाज आदि कुन जातिका थिए, प्रमाण छैन। पछि आएर घोर जातिवादको धुनमा ब्राह्मण भन्ने हल्ला चलेकै मात्र हो। त्यसैले बिहावारी गर्न त्यतिखेर जाति निर्धारणको सीमा थिएन (डास्वामी प्रपन्नाचार्य, प्राचीन किराँत इतिहास २०५७)। रामायण र महाभारतमा वर्णित परिवारको बनोट रक्तमिश्रित छ। राम र लक्ष्मणका बाबु एउटै तर सौतेनी आमाका छोराहरू हुन्। पाँच पाण्डवमा तीनजना एक आमाका र दुईजना अर्की आमाका सन्तान हुन् तर बाबुहरू अलगअलग छन्। कृष्णलाई धर्म पितामाताले हुर्काए र बलराम कृष्णकै सहोदर दाजु होइनन्। परिवार एउटै नश्लरक्तबाट वा नियमबाट वा चलनबाट हुँदो रहेनछ। विश्वास, प्रेम, ममताबाट परिवार बनेको देखिन्छ (देवदत्त पत्तानाइक कल्चर:सन् २०१७भारत)। मातृवंश क्रममा जाने वंशहरूमा महिलाहरू पुरुष रोज्न स्वतन्त्र थिए। महाभारतमा अर्जुनले मणिपुरकी राजकुमारी चित्राङ्दासँग विवाह गरे पनि छोडाएको, नागाराज कुमारी उलुपीले अर्जुनलाई अपहरण गरी आपूसँग राखेर बभ्रुवाहन जन्मेपछि छोडेका उदाहरणहरू मातृवंश प्राध्यान्यतामा मात्र सम्भव थियो। आमाबाट वंश निर्माण हुनेहरूमा भारतका नायर वंश र मङ्गलोर नजिकको उलाल वंश, पूर्वी भारतका खसिया, नागा, मणिपुरीहरू थिए भने अङ्कोर कम्बोडियाको वर्मन राजवंश र इन्डोनेसियाका कतिपय टापुका हिन्दू राजाहरूको मातृप्रधान वंश थियो। भाषा र वंशबीजका कारणले मातृवंशानुक्रममा मेघालयका खसिया र कम्बोडियाका खमेरबीच तादम्य पाइन्छ (सञ्जीव सन्याल, द ओसन अफ चर्न:सन् २०१६भारत)। आमा सत्य हो, बाबु विश्वासको पात्रमात्र हो। पुरुषबलले मात्र कालान्तरमा मातृप्रधान वंशहरू पितृप्रधान वंशमा रूपान्तरण हँुदै गए। पुराना धेरै गणजाति लोप हँुदै गए। अन्तरजातीय विवाह किराँतकालमा पनि चल्दै आयो। प्रथम चन्द्रगुप्त किराँतहरूकै भाञ्जा थिए। नेपालका किराँत राजापर्वकी छोरी मुराका छोरा चन्द्रगुप्त मौर्य थिए (डा स्वामी प्रपन्नाचार्य, पूर्ववत्)। राजा मानदेवकी छोरी विजयावतीको विवाह आफ्नै जागिरे (वार्त) देवलाभसँग भयो। राजकन्या भृकुटीको विवाह तिब्बती राजा स्रचङ्ग गम्पोसँग भयो। आसामका राजा भागदत्त (किराँत) वंशकी राज्यवतीसँग लिच्छवि राजा जयदेव (द्वितीय) को विवाह भएको थियो (एसएल बरुह, अ कम्प्रिहेन्सिभ हिस्ट्री अफ आसाम, सन् २००५भारत)। प्रताप मल्लले महोत्तरी भगवतीपुरका राजाकीर्ति नारायणकी छोरी लालमतीसँग विवाह गरे (प्रफुल्लकुमार सिंह, नेपालको मैथिली साहित्यको इतिहास, २०७०)। कुचविहारका राजा वीरनारायणका दुई छोरी रूपमती र अनन्तप्रियाको विवाह प्रताप मल्लसँग भयो (बाबुराम आचार्य, श्री ५ बडामहाराजाधिराज पृथ्वीनारायण शाहको संक्षिप्त जीवनी, भाग१, २०२४)। १४०१ सालमा अरि मल्ल बितेपछि गद्दीमा राख्न शुद्ध जातको हकवाला नपाइँदा झन्डै तीन वर्ष गद्दी खाली रह्यो। पछि विवश भई दुवै राजवंश अर्थात् देवान्त नामधारी र मल्लान्त नामधारीको सल्लाहअनुसार आनन्द देवका ल्याइतेपट्टिका छोरा राजदेवलाई १४०४ सालमा गद्दीमा राखियो (महेशराज पन्त राजकीय सत्ता र धर्म, २०७८)। मकवानी सेन वंशका हंवीर सेन र उनकी पुहुपावती रानीपट्टिकी छोरी विष्णावतीको विवाह गोर्खाली राजा राम शाहसँग भएको थियो। पछि तिनै रानीको नाम नयनावली राखियो। पृथ्वीनारायणलाई मदिसे राजपुतकी कन्या विवाह गराउन भानु जोशीलाई डोला खोज्न पठाएर गोरखपुर छेउकाज मीनदार दयाराम सिंहकी कन्या डोला ल्याई विवाह गरेर नरेन्द्रलक्ष्मी भन्ने नाम दिएको थियो (बाबुराम आचार्य, पूर्ववत्)। गोत्र बदलेर समिश्रण भएका प्रमाणहरू पनि छन्। सूर्यवंशी जीवपालको छोरा पुण्यपाललाई खस सम्राट् आदित्य मल्लले आफ्नो उत्तराधिकारी घोषणा गरेपछि पुण्यपालले पुख्र्याैली थर र गोत्रलाई त्यागेर मल्ल बने। जुम्ला भेकमा घरज्वाईं बस्नेहरू पुख्र्यौली घर र गोत्रलाई त्यागेर ससुरालीको थर गोत्र लिने प्रचलन विद्यमान छ। डोला भित्र्याएर ल्याएका दुलाहा वा नातेदारलाई अभिषेक गरिँदा गोत्र परिवर्तन गर्ने परम्परा थियो। काठमाडौंमा जयस्थिति मल्ललाई राज्याभिषेक गर्दा गोत्रदान गरेको प्रसंग चाखलाग्दो छ (मोहनप्रसाद खनाल नेपाली भाषाका हजार वर्ष, २०६८)। ललितपुरका राजा योगनरेन्द्र मल्लले तनहुँकी खस क्षत्रिनी राजेश्वरीसँग विवाह गरेका थिए। योगनरेन्द्र मल्लकी छोरी योगमती कापतीले गोत्र परिवर्तन गरेर ससुरालीका गोत्र धारण गरेकाले उनका छोरा लोकप्रकाश मल्ल गद्दीका उत्तराधिकारी भए (बाबुराम आचार्य पूर्ववत्)। बाइसेचौबिसे राज्यमा राजनीतिक फाइदाका लागि जुनसुकै जात जातिको राजा भए पनि राजाका छोरी लेनदेन गरेका घटना छन्। कतिसम्म भने पुर्नियाँका नवाबइन फुन्दियार खानका षड्यन्त्रलाई सघाउने प्रद्युम्न उपाध्याय र परशुराम थापा थिए। आपूबीचमा फुट आउन नदिन उपाध्यायले थापालाई छोरी दिएर ज्वार्इं बनाए (बाबुराम आचार्य पूर्ववत्)। ठूलाबडाले जे जे गरे, उनीहरूका आफन्त र सर्वसाधारणले पनि सोहीअनुरूप गर्दै जाने हाम्रो चलन हो। रक्तनश्लवंश मिश्रणमा यस्तो चलनले जरा गाडेको छ, मात्र खोजी पुगेको छैन। बौद्ध साहित्यका अनुसार भगवान्् गौतम बुद्धका पूर्वज शाक्यहरू सहोदर दाज्यु बैनीको रक्त समिश्रणबाट बनेका सन्तान हुन्। अत्रि ऋषिका सन्तान आत्रेय हुन्। अत्रि र आत्रेय गोत्रको आपसमा विवाह हुन्छ। युगयुगदेखि अनेक जाति समिश्रणबाट नेपाली समाजको सृष्टि भएको छ (जनकलाल शर्मा, हाम्रो समाज एक अध्ययन, २०६९) भन्ने कथन छ। दक्षिणी भारतका समुदाय र उत्तरी भारतका गणसमुदायहरू (आर्यद्रविड) बीचको द्रुततर समिश्रणबाट वर्तमान भारतको जनसंख्या बनेको हो। पुर्खा खोज्दै जाँदा एकअर्काको सम्बन्ध स्थापित हुन्छ। वैज्ञानिक आधारमा कसैले पनि म शुद्ध वंश बीजबाट बनेको जाति हुँ भनेर दाबी गर्न सत्तैन (सञ्जीव सन्याल, पूर्ववत्)। पुरुषहरू वर्षौंसम्म घर छोडेर जान थालेपछि महिला आवश्यकताअनुसार पुरुष रोज्ने नै भए। महिनौं वर्षौंसम्म टाढा बसेका पुरुषले पनि जहाँ पुगे त्यही घरजम गर्ने नै भए। मानवीय आवश्यकताबाट अन्तरजातीय समिश्रण अनिवार्य हुँदै आयो। जसले वंश निर्माणमा परिवर्तन ल्यायो। २५ सय वर्षदेखिको इतिहास हेर्ने हो भने दक्षिण र पश्चिमबाट धेरै शासकका गणहरू, उनीहरूका फौज, व्यापारीका झुन्ड, हिन्दू र बौद्ध धर्मका गुरु, धर्मप्रचारक र शिष्यहरूको समूह, दुलहीसँग आएका दासदासी र सुसारेहरू नेपाल प्रवेश गरे र यतैका स्थायी बासिन्दा बने। यहीं घरजम गरेपछि यतैको समुदायसँग जातीय समिश्रण भएको पाइन्छ। वैवाहिक सम्बन्धबाट, कुनै धार्मिक साम्प्रदायिक संगठनमा लागेर र बसाइँसराइबाट नयाँ जाति प्रादुर्भाव भएका छन्। मध्य हिमालयमा पर्ने आजको नेपालको भूभाग मानव बसाइँसराइ (जाने र आउने) दुवैको केन्द्रबिन्दु हो। आनुवांशिक अध्ययनले नेपाल बसाइँसराइको थलो र अन्यत्रबाट फर्की आएकाको समिश्रणको मुलुक हो भन्न सकिन्छ (कनक दीक्षित अर्ली नेप्लिज्, २०७६)। लिच्छविकालमा पनि विभिन्न जात जाति थिए। वर्ण व्यवस्थाभन्दा भिन्न व्यवस्थामा हुर्केका जातिहरूको बसोबासो किराँत कालदेखि नै थियो। यहाँको सबै जातिको अन्तर्भावका लागि चार वर्ण अठार जात भनिएको हो। यी अठार जातमा लिच्छविबाहेक किराँत, वृजिक, मल्ल, शाक्य, कोली, आभिर आदि थिए। यी बासिन्दा जयपल्लिका ग्राम (दहचोकचन्द्रगिरि डाँडोबीच)का हुन्। त्यसबेला पनि बाक्लो बस्ती थियो र ऐले पनि छ। तर, उसबेलासँग सम्बन्ध देखाउने कुनै बासिन्दा अहिले भेटिँदैन (धनवज्र बज्राचार्य लिच्छविकालका अभिलेख, २०३०)। यसबाट गाउँघरमा बहुजातिको बसोबासो थियो भन्ने बुझिन्छ। तर, वर्ण व्यवस्थाभन्दा बाहिरका जातिहरू भए पनि तिनको वंश र सामाजिक स्तर कस्तो थियो, स्पष्ट छैन। प्रकाशोन्मुख कृति मिश्रित जातजाति: हामी नेपालीबाट । सूर्यवंशी जीवपालको छोरा पुण्यपाललाई खस सम्राट् आदित्य मल्लले आफ्नो उत्ताराधिकारी घोषणा गरेपछि पुण्यपालले पुख्र्याैली थर र गोत्रलाई त्यागेर मल्ल बने। जुम्ला भेकमा घरज्वाईं बस्नेहरू पुख्र्यौली घर र गोत्रलाई त्यागेर ससुरालीको थर गोत्र लिने प्रचलन विद्यमान छ। कुन्तीले विवाहअघि नै सूर्यबाट कर्णलाई जन्माइसकेकी थिइन्। कुन्तीले आफ्नै सौता माद्रीलाई सन्तान जन्माउन अनुमति दिइन्। माद्रीले अश्विनीकुमारबाट जुम्ल्याहा छोरा जन्माइन्। हुन त यस्तो कुरा जीवशास्त्रको सिद्धान्तविपरीत मन्त्रबलबाट भएको पनि भनिन्छ। जातिको आधारमा सन्तान उत्पादनको नियम लागू थिएन। क्षत्रीय र शूद्रबाट म्लेच्छहरूको उत्पत्तिा, ब्रह्मणी र शुद्रबाट अन्त्यजहरूको उत्पत्तिा हुनुमा कुनै आपत्तिा थिएन। वशिष्ठ, शत्तिा, पराशर, व्यास, गौतम, भारद्वाज आदि कुन जातिका थिए ? प्रमाण छैन।"
"साथीको घरमा बेहोस भेटिए प्रहरी, अस्पताल पुर्याउनासाथ मृत्यु",विराटनगर : विराटनगरस्थित साथीको घरमा बेहोस अवस्थामा भेटिएका एक जना प्रहरी जवानको शनिबार बिहान मृत्यु भएको छ। पाँचथर घर भएका प्रहरी जवान २८ वर्षीय उत्तम लावती विराटनगर महानगरपालिका१६ स्थित रामबहादुर कटुवालको घरमा बेहोस अवस्थामा भेटिएका थिए। रामबहादुरका छोरा उनका साथी हुन् सुतिरहेको ओछ्यानमा मुखबाट फिँज निस्किरहेको र अचेत अवस्थामा भेटिएपछि उनलाई उपचारका लागि विराटनगरको कोसी अस्पताल लगिएको थियो। चिकित्सकले बिहान ७:३० बजेतिर मृत घोषित गरेको मोरङ प्रहरीका डीएसपी राजन कार्कीले जानकारी दिए। उनका अनुसार लावतीको मृत्युको कारण खुलिसकेको छैन। शव कोसी अस्पतालमै राखिएको छ। घटनाको अनुसन्धान सुरु गरिएको डीएसपी कार्कीले बताए। नेपाल प्रहरीका जवान लावती शुक्रबार साँझ विराटनगरस्थित साथी (कटुवाल)को घर आएका थिए। राति खाना खाएर सुतेका उनी बिहान नउठेपछि हेर्दा मुखबाट फिँज निस्किरहेको र अचेत अवस्थामा ओछ्यानमा फेला परेको प्रहरीले जनाएको छ। यसअघि लावती सर्लाहीमा कार्यरत थिए। झापाका लागि असार ३० गते बिहीबार रवाना लिएर हिँडेको प्रहरीको प्रारम्भिक अनुसन्धानबाट खुलेको छ।
जिल्ला अदालत मोरङमा सबैभन्दा बढी मुद्दा दर्ता,"विराटनगर : चालू आर्थिक वर्ष २०७८७९ मा जिल्ला अदालत मोरङमा अहिलेसम्मकै सबैभन्दा बढी मुद्दा दर्ता भएको छ। अघिल्लो आर्थिक वर्षबाट जिम्मेवारी सरी आएका सहित चालु आर्थिक वर्षमा ८ हजार ६४१ मुद्दा दर्ता भएको हो। चालू आर्थिक वर्षमा ५ हजार १०१ मुद्दा दर्ता भएको थियो। जिम्मेवारी सरी आएका मुद्दाको संख्या ३ हजार ५४० रहेको अदालतले जनाएको छ। अदालतका श्रेस्तेदार टिकेन्द्रवीर जङ्ग राणाका अनुसार कोभिड महामारीका कारण जिम्मेवारी सरेर आउने मुद्दाको संख्या धेरै भएको हो। 'अदालतको कार्ययोजनामा ४ हजार १५८ मुद्दा दर्ता हुने अनुमान गरिएको थियो,' उनले भने, 'तर, कोभिडका कारण लामो समयसम्म अदालत बन्द हुँदा जिम्मेवारी सरेर आउने मुद्दा बढी देखिएको हो।' दर्ता भएका र जिम्मेवारी सरेर आएकामध्ये ५ हजार २४० मुद्दा फर्छ्यौट भईसकेको जिल्ला अदालत मोरङले जनाएको छ। अदालतका अनुसार लक्ष्यको तुलनामा चालु आर्थिक वर्षको प्रगति ९३२५ प्रतिशत रहेको छ। अदालतमा अब २ वर्ष नाघेका ९८ वटा र १८ महिनादेखि २४ महिनासम्मका २०७ मुद्दा फर्छ्यौट हुन बाँकी छ। अदालतमा करणी सम्बन्धी १५४ मुद्दा दर्ता भएका छन्। ज्यान सम्बन्धी ६८, लागुऔषध ३०२, मानव बेचबिखन २३ र सम्बन्ध विच्छेदका १ हजार ३६२ मुद्दा दर्ता भएका छन्।"
"मोरङ कारागारभित्र कोरोनाको परीक्षण, ६२० कैदी बन्दीलाई खोप","विराटनगर : कोरोना भाइरसको संक्रमण फैलिएको विराटनगर महानगरपालिका८ स्थित जिल्ला कारागार मोरङमा रहेका कैदी बन्दीको पीसीआर परीक्षण सुरु गरिएको छ। कारागारभित्रका कति कैदी बन्दीमा कोरोनाको संक्रमण भएको रहेछ भनेर यकिन गर्न परीक्षण सुरु गरिएको मोरङका प्रमुख जिल्ला अधिकारी काशीराज दाहालले जानकारी दिए। उनका अनुसार कारागारभित्रै परीक्षणको व्यवस्था मिलाइएको छ। ४८ जनाको स्वाब संकलन गरेर परीक्षणका लागि ल्याबमा लगिए पनि रिपोर्ट आइनसकेको उनले बताए। दाहालका अनुसार कोरोनासँग मिल्दोजुल्दो लक्षण देखिएकाको परीक्षणका लागि धमाधम नमुना संकलन गर्ने काम भइरहेको छ। स्वास्थ्य अवस्था गम्भीर रहेका थप ३ जनाको भने शुक्रबार परीक्षण गराउँदा एन्टिजेन रिपोर्ट पोजिटिभ आएको उनले बताए। योसँगै कोरोनाबाट संक्रमित हुने कैदी बन्दीको संख्या १९ पुगेको छ। उच्च ज्वरो देखिएपछि उपचारका लागि कोसी अस्पताल ल्याइएका १६ जनामा शुक्रबार बिहान कोरोना पुष्टि भएको थियो। कारागारमा ज्वरोको प्रकोप फैलिएपछि बिहीबार १९ जना कैदी बन्दीलाई अस्पताल भर्ना गरिएको थियो। उपचारकै क्रममा एक जना कैदीको मृत्यु भइसकेको छ। परीक्षण नगरिकन शव आफन्तले बुझेर लगेका कारण मृत्यु कोरोनाले भएको हो कि हैनभन्ने खुल्न सकेन। संक्रमण पुष्टि भएकालाई थप उपचारका लागि कोसी अस्पताल कोभिड१९ उपचार केन्द्रमा भर्ना गरिएको प्रजिअ दाहालले जानकारी दिए। उनका अनुसार इलाका प्रहरी कार्यालय रानीको हिरासतमा रहेका ३ जना थुनुवामा पनि कोरोना पुष्टि भएको छ। १९ जना कैदी बन्दी, ३ थुनुवा र १ जना सर्वसाधारणसहित २३ जनाको कोसी कोभिडमा उपचार भइरहेको दाहालले बताए। कोरोना संक्रमित आउन छाडेपछि गत चैत १५ गते कोभिड अस्पताल बन्द गरिएको थियो। पुनः संक्रमण बढ्दै गएर बिरामी उपचारका लागि आउन थालेसँगै साढे ३ महिनापछि कोभिड अस्पताल सञ्चालनमा ल्याइएको छ। अस्पतालका फोकल फर्सन अनुपम राजवंशीका अनुसार संक्रमितलाई भर्ना लिएर उपचार सुरु गरिएको छ। 'संक्रमित आउन छाडेपछि कोभिड अस्पतालको सेवा बन्द गरिएको थियो,' उनले भने, 'संक्रमण बढ्दै गएका बेला उपचारका लागि बिरामी आउन थालेपछि भर्ना लिएर पुनः कोरोना संक्रमितको उपचार थालिएको हो।' प्रजिअ दाहालका अनुसार शुक्रबार कारागारभित्रका ६ सय २० जना कैदी बन्दीलाई कोरोनाविरुद्धको काभिशील्ड खोप दिइएको छ। 'यसअघि कति कैदी बन्दीलाई कोरोनाविरुद्धको खोप लगाइएको थियो भन्ने विवरण संकलन गर्न थालिएको छ,' उनले भने, 'यसअघि नपाएका र डोज पूरा नगरेकालाई खोप लगाइने छ।' कोरोना फैलिएको कारागारभित्र धेरै कैदी बन्दी रहेकाले व्यवस्थापन तथा उपचारमा समस्या हुन थालेको छ। धेरै कैदी बन्दीमा कोरोनाको लक्षण देखिएको छ। कोरोनाको लक्षण देखिएका, तर रिपोर्ट आइनसकेकालाई कारागारभित्र अलग्गै बस्ने व्यवस्था मिलाइएको दाहालले बताए। उनका अनुसार स्वास्थ्य अवस्था जटिल बनेमा उपचारका लागि अस्पताल भर्ना गरिने छ। ३ सय जना क्षमताको कारागारमा अहिले ९ सय २६ पुरुष र ८६ महिला गरेर १ हजार १२ जना कैदी बन्दी रहेको प्रजिअ दाहालले बताए। उनका अनुसार महिला कैदी बन्दीमा भने समस्या देखिएको छैन। संक्रमण बढ्दै गइरहेको अवस्थामा कारागारभित्र कोरोना फैलिएको पुष्टि भएपछि नियन्त्रणका लागि शुक्रबार प्रजिअ दाहालको अध्यक्षतामा जिल्ला कोरोना व्यवस्थापन समिति (डीसीएमसी)को आकस्मिक बैठक बसेर विभिन्न निर्णयसमेत गरेको छ। बैठकमा विराटनगर महानगरका प्रमुख प्रशासकीय अधिकृत उमेश बस्नेत, कोसी अस्पतालका मेडिकल सुपरिटेन्डेन्ट डा यज्ञराज खरेल, सहायक प्रमुख जिल्ला अधिकारीहरु शरदकुमार पोखरेल, महेशराज तिम्सिना र प्रदीप साह, जिल्ला समन्वय अधिकारी राजु अधिकारी, नेपाली सेनाका प्रमुख सेनानी अमृत थापामगर, मोरङ प्रहरी प्रमुख एसपी शान्तिराज कोइराला, सशस्त्र प्रहरी प्रमुख एसपी राजकुमार लामिछाने, राष्ट्रिय अनुसन्धानका प्रमुख वासुदेव सिग्देल, स्वास्थ्य कार्यालय मोरङका प्रमुख सुरेश मेहतासहित शिक्षा तथा स्वास्थ्य क्षेत्रसँग सम्बन्धित सरोकारवाला र निजी अस्पतालका प्रतिनिधि उपस्थित थिए। बैठकले संक्रमण फैलिएको कारागारमा सावधानी अपनाउने, कैदी बन्दीको कोरोना परीक्षण गराउने, कोसी कोभिड अस्पताल सञ्चालन गरेर संक्रमितको उपचारमा आवश्यक जनशक्तिको व्यवस्थापन, आमनागरिकमा स्वास्थ्य मापदण्ड पालना र जनचेतनाका लागि सम्बन्धित स्थानीय तहमार्फत माइकिङ, सम्भावित जोखिमका बारेमा नागरिकलाई जानकारी दिने तथा सबै क्षेत्रमा मास्क अनिवार्य गराउने लगायतका निर्णय गरेको छ। बैठकमा संक्रमितको उपचारका लागि आवश्यक औषधि तत्काल आपूर्ति गर्न प्रदेश १ को स्वास्थ्य मन्त्रालयलाई अनुरोध गर्ने, उपचाररत कैदी बन्दीको सुरक्षामा नेपाल र सशस्त्र प्रहरी परिचालन, संक्रमित कैदी बन्दीलाई खाना र खाजाको व्यवस्था कोसी अस्पतालले गर्ने, कोभिडका बिरामीको उपचारमा निजी अस्पताललाई तयारी अवस्थामा राख्ने, खोप नलगाएका कैदी बन्दीको विवरण संकलन, लामो समय भारत बसेर नेपाल फर्किएका र भारतीय नागरिकको सीमा क्षेत्रमा कोरोना परीक्षण गर्ने तथा सबै पालिकाले कोरोनाको परीक्षणलाई तीव्र बनाउने लगायतका निर्णय भएको छ।"
पोखराको ६३ रोपनी सार्वजनिक जग्गा भाडामा लगाउने सम्झौता खारेज,"पोखरा : पोखरा उपत्यका नगर विकास समितिले निर्वतमान नगरप्रमुख मानबहादुर जिसीले आफ्नो कार्यकालको अन्तिममा समिति मातहतको विभिन्न तीन स्थानको ६३ रोपनी सरकारी जमिन भाडामा लगाउनेसम्बन्धी गरेको सम्झौता खारेज गरेको छ। स्थानीय तह निर्वाचन२०७९ को मतगणना चल्दै गर्दा र जिसीको कार्यकाल सकिनु दुई दिनअघि गत जेठ ३ गते अपारदर्शी ढङ्गले सार्वजनिक जग्गा निजी क्षेत्रलाई भाडामा दिन सम्झौता गरिएको भन्दै सो विषय सार्वजनिक भएपछि छानबिन समिति बनाइएको थियो। समितिको नाममा रहेको पोखरा७ राष्ट्र बैंक चोकस्थित गल्फ कोर्स रहेको ४० रोपनी जमिन २५ वर्षलाई, पर्यटन बसपार्कको १५ रोपनी जमिन १० वर्षलाई र पृथ्वीचोकको पाँच रोपनी १० वर्षलाई निजी कम्पनीलाई दिन गरिएको सम्झौता छानबिन समितिको प्रतिवेदनका आधारमा खारेज गरिएको पोखरा महानगर प्रमुख एवं नगर विकास समितिका अध्यक्ष धनराज आचार्यले बताए। उनका अनुसार सम्झौता खारेजसँगै यस सम्बन्धमा छानबिनका लागि अख्तियार दुरुपयोग अनुसन्धान आयोगलगायतका विभिन्न निकायलाई पत्राचार गर्ने निर्णय भएको छ। उनले भने, 'जमिन भाडामा लगाउने सम्बन्धमा स्थापित कुनै पनि विधि र रीत पूरा नगरेकाले छानबिन समितिको प्रतिवेदनका आधारमा समितिको बैठकबाट सम्झौता खारेज गर्ने निर्णय गरेका छौँ। यसका साथै अनुसन्धानका लागि समेत प्रतिवेदन अख्तियारलगायतमा पठाउने छौँ।' जग्गा तथा संरचना भाडामा लगाउने सम्बन्धमा बोलपत्रसम्बन्धी कागजात तयार गर्ने, सूचना प्रकाशनदेखि सम्झौतासम्मको कार्य प्रक्रियामा विभिन्न त्रुटि रहेको, कागजात केरमेट गर्ने, सच्चाउने, थपघट गर्ने गैरकानुनी कार्य भएको, सम्झौता रीतपूर्वक नभएको र कागजात शङ्कास्पद देखिएको समितिले प्रतिवेदन दिएको थियो। सार्वजनिक जमिन तथा त्यसमा बनेका संरचना क्षेत्रलाई दिएको विषयमा छानबिन गर्न गत साता पाँच सदस्यीय समिति गठन गरिएको थियो। समितिमा नापी कार्यालय कास्कीका प्रमुख दिनेश काफ्लेको संयोजकत्वमा पोखरा५ का वडाध्यक्ष विष्णुप्रसाद बराल, वडा नम्बर ३१ का देवेन्द्र रानाभाट, अधिवक्ता सुकदेव गौतम र झपिन्द्रराज रेग्मी सदस्य रहेका थिए। हाल बन्द रहेको पत्रिकाले जमिन भाडामा दिनेसम्बन्धी सूचना प्रकाशनका लागि मात्र केहीप्रति छापेकाले छानबिनका लागि सूचना विभागलाई समेत पत्राचार गरिने भएको छ। यस्तै, कतिपय कागजात कीर्ते देखिएकाले छानबिनका लागि नेपाल प्रहरीलाई पत्राचार गर्ने समितिले निर्णय गरिएको प्रमुख आचार्यले बताए। जग्गा तथा संरचना भाडामा लगाउने सम्बन्धमा नगर विकास समितिबाट निर्णय नगरिकनै प्रक्रिया सुरु गरिएको र न्यूनतम भाडा रकम निर्धारण गरिएको तर सोको स्पष्ट आधार नभएको बताइन्छ। यसैगरी भाडामा लगाउनेसम्बन्धी कार्यक्षेत्रगत शर्त तथा सोसम्बन्धी कागजात तयार नगरी सूचना प्रकाशन गरिएको र न्यूनतम मासिक भाडा रकमसमेत जग्गा रहेको स्थान र जग्गाको बजार मूल्यको आधारमा न्यून रहेको समितिको प्रतिवेदनमा उल्लेख छ।"
खिचातानीमा गेटा मेडिकल कलेज,"धनगढी : गोदावरी५ स्थित गेटामा छ सय शय्याको अस्पताल र मेडिकल कलेज सञ्चालनका लागि आवश्यक सबै भौतिक संरचना निर्माण भएका छन्। ५ अर्बको लगानीमा २६ वटा विभिन्न आधुनिक भवन छन्। तर, भौतिक संरचना पूरा भइसक्दा पनि मेडिकल कलेज सञ्चालनबारे सरकारले निर्णय नगर्दा अर्बौका संरचना अलपत्र अवस्थामा छन्। २०६५ सालमा गेटामा सरकारी स्वामित्वको मेडिकल कलेज बनाउने पहल भयो। जग्गाको भोगाधिकार प्राप्तिपछि २०६८ सालमा मन्त्रिपरिषद्को गठनादेशबाट मेडिकल कलेज पूर्वाधार निर्माण विकास समिति गठन भयो। ०७०७१ सालदेखि भौतिक पूर्वाधार निर्माण सुरु भयो। पूर्वाधार निर्माणको काम ९० प्रतिशत पूरा भइसकेको मेडिकल कलेज पूर्वाधार निर्माण समितिका कार्यकारी निर्देशक हेमराज पुजाराले बताए। उनका अनुसार, मेडिकल कलेज र अस्पताल सञ्चालनका लागि भौतिक पूर्वाधार तयारी अवस्थामा छन्। पुजाराले तीनतीन तलाका दुईवटा कलेज भवन बनिसकेको बताए। सय जना विद्यार्थी अटाउने कक्षाकोठा, ईलाइब्रेरी भवन पनि निर्माण भइसकेका छन्। छात्राबासका लागि चार तले ४ वटा भवन पनि बनेको छ। दुईवटा भवन निर्माणको अन्तिम चरणमा छन्। कलेजमा अस्पताल सञ्चालनका लागि छ सय शय्याका दुईवटा भवन पनि छन्। चिकित्सकको आवासका लागि चारचार तलाका १३ वटा भवन तयार छन्। त्यतिमात्र होइन, बिरामी कुरुवा, शवघर, अक्सिजन प्लान्ट भवन, लाउन्ड्री भवन, क्यान्टिन, इलेक्ट्रोनिक भवन, अस्पताल र कलेजका प्रशासनिक गरी २६ बढी भवन निर्माण भइसकेका छन्। ३४ महिनाभित्रै फर्निचर र विद्युत् जडानको काम सम्पन्न हुने र त्यसका लागि टेन्डर आह्वान भइसकेको पुजाराले बताए। अस्पताल र मेडिकल कलेज सञ्चालन गर्न भौतिक संरचनाले रोक्दैन, कार्यकारी निर्देशक पुजाराले भने, त्यसका लागि सरकारले स्वास्थ्य उपकरण र जनशक्ति व्यवस्थापनको काम गर्नुपर्छ। मेडिकल कलेजभित्र पूर्वाधारका दुईवटा प्याकेजको मात्रै काम बाँकी छ। आन्तरिक सडक कालोपत्रे र फोहोर व्यवस्थापनको प्लान्ट जडान हुन बाँकी छ। अस्पताल र कलेज सञ्चालनमा यी दुई कामले खासै फरक पार्दैन, पुजाराले भने, केही महिनामै फोहोर व्यवस्थापन प्लान्ट जडान हुन्छ। आन्तरिक सडक ग्राभेल भइसकेका छन्। पिचको काम पनि हुन्छ। एक दशकअघि बनाइएको गुरुयोजनाअनुसार गेटा मेडिकल कलेजको निर्माणका लागि ७ अर्ब ३३ करोडको लागत अनुमान गरिएको थियो। मोडालिटीमै अन्योलता गेटा मेडिकल कलेजलाई कुन मोडेलमा सञ्चालन गर्ने भन्ने अन्योलता देखिएको छ। सुदूरपश्चिम जन्मथलो भएका प्रधानमन्त्री शेरबहादुर देउवा गेटालाई मेडिकल कलेजका रूपमा सञ्चालन गर्नुपर्ने पक्षमा छन्। सरकारको वार्षिक नीति तथा कार्यक्रममा पनि गेटा मेडिकल कलेज र डडेल्धुरामा सञ्चालन गरिने मेडिकल कलेज सुदूरपश्चिम विश्वविद्यालयको सम्बन्धनमा सञ्चालनमा ल्याइने उल्लेख गरिएको थियो। २०७८ सालको माघमा प्रधानमन्त्री कार्यालयकै निर्देशनमा स्वास्थ्य तथा जनसंख्या मन्त्रालयले हरेक प्रदेशमा दुई मेडिकल कलेज स्थापना गर्ने गरी अवधारणपत्र ल्याएको थियो। गेटा जस्तै बनिरहेका मेडिकल कलेजहरू (७ वटा) र यस वर्ष थप हुने ७ मेडिकल कलेजलाई नियमन र सञ्चालनका लागि सम्बन्धित प्रदेशमा रहेका विश्वविद्यालयले नै सम्बन्धन दिने अवधारणा पत्रमा उल्लेख छ। वर्तमान सरकारले गेटा र अर्को डडेल्धुरामा गरी दुई मेडिकल कलेज खोल्ने र त्यसको सम्बन्धन सुप विश्वविद्यालयबाट दिने कुराको सुईको पाएपछि स्थानीय बुद्धिजीवीहरू भने रुस्ट छन्। सुदूरपश्चिममा हेल्थ साइन्स युनिभर्सिटी बन्नुपर्छ कञ्चनपुर निर्वाचन क्षेत्र नम्बर ३ का सांसद डा दीपक प्रकाश भट्टले भने, यस क्षेत्रबाट अरू प्रदेशका मेडिकल कलेजहरूले सम्बन्धन प्राप्त गरून्। सुदूरपश्चिमले क्षतिपूर्ति स्वरूप अब विश्वविद्यालय पाउनुपर्छ। विश्वविद्यालय भयो भने विभिन्न रोगका अन्वेषणहरू पनि हुनेछन्। गेटालाई स्वास्थ्य विज्ञान प्रतिष्ठान बनाइएमा बढी राजनीति हुने आशंका यहाँका बासिन्दाले गरेका छन्। मनमोहन, बिपीजस्ता महापुरुषका नामका खोलिएका स्वास्थ्य विज्ञान प्रतिष्ठानहरू त राजनीतिक भर्ती केन्द्रका अखडा भए, नेपाली कांग्रेसका युवा नेता लोकराज पाण्डेले भने, त्यसैले प्रतिष्ठान बनेर पनि सुदूरपश्चिमलाई फाइदा छैन। बरु विश्वविद्यालय नै बनाउनुपर्छ। अर्कोतिर गेटाका पूर्वाधार निर्माणमा शिक्षा मन्त्रालयले ५ अर्बको बजेट खर्च गरेको छ। आवश्यक दुईअढाई खर्बको लगानी पनि शिक्षाले नै गर्ने भएको छ। त्यसैकारण, शिक्षा मन्त्रालयले पूर्वाधार बनाउने, तर स्वास्थ्य मन्त्रालयलले सञ्चालनको जिम्मा दिने काम उचित नहुने यहाँका बासिन्दाहरू बताउन थालेका छन्। मेडिकल विश्वविद्यालयको माग गेटामा निर्माण भइरहेको मेडिकल कलेजलाई मेडिकल विश्वविद्यालय बनाउनुपर्ने त्यहाँका स्थानीय बासिन्दा र सरोकारको माग छ। विभिन्न विद्यार्थी संगठन, चिकित्सक संघसंस्था र निजी क्षेत्रले सुदूरपश्चिममा पहिलो पटक निर्माण हुन थालेको मेडिकल कलेजलाई मेडिकल विश्वविद्यालय बनाउन माग गरेका हुन्। गत आइतबार गेटा मेडिकल कलेजको निरीक्षणमा आएको प्रतिनिधिसभाको शिक्षा तथा स्वास्थ्य समितिलाई सुदूरपश्चिमका सांसद, जनप्रतिनिधि र सरोकारवालाहरूले यसलाई मेडिकल विश्वविद्यालय बनाउन माग गरेका हुन्। समितिअन्र्तगत गेटा मेडिकल कलेज अध्ययन उपसमितिका संयोजक योगेश भट्टराई, चित्रलेखा यादव, मानबहादुर विक, अञ्जना घिमिरे र नवीना लामा निरीक्षणमा आएका थिए। कञ्चनपुर३ का सांसद डा दीपक प्रकाश भट्टले गेटा मेडिकल कलेज सञ्चालनको मोडालिटीका बारेमा स्थलगत अध्ययनका लागि शिक्षा तथा स्वास्थ्य समिति समक्ष माग गरेका थिए। सांसद भट्टकै निवेदन परेपछि संसदीय समितिले गेटा मेडिकल कलेज पूर्वाधारको निरीक्षण गरेको समितिका सदस्यहरूले बताए। स्थलगत अध्ययनमा आएका संसदीय सबै सांसदहरूले गेटामा मेडिकल विश्वविद्यालय बनाउन पर्याप्त पूर्वाधार रहेको बताए। पूर्वाधारमा कुनै कमी छैन, संयोजक भट्टराईले भने, प्रतिवेदन बनाउन १० दिनको समय पाएका छौं। मेडिकल विश्वविद्यालय बनाउन सकिन्छ। बाँकी कुरा प्रतिवेदमा लेखौंला। अध्ययन समितिका सदस्य तथा माओवादी केन्द्रकी सांसद अञ्जना विसंखेले गेटाका पूर्वाधारहरू मेडिकल विश्वविद्यालयका लागि पर्याप्त रहेको बताइन्। मुलुकका अन्य मेडिकल कलेजहरूमा यस्ता आधुनिक र पर्याप्त पूर्वाधार छैनन्, विसंखेले भनिन्, कसको स्वार्थ के छ ? थाहा छैन। तर, मेडिकल विश्वविद्यालय बनाउन पूर्वाधार भने पर्याप्त छन्। कैलाली५ बाट निर्वाचित एमाले सांसद नारदमुनि रानाले पनि सरकारले सुदूरपश्चिमलाई क्षतिपूर्ति दिन पनि गेटामा मेडिकल विश्वविद्यालय बनाउनुपर्ने बताए। पूर्वाधारको कुनै कमी छैन, रानाले भने, आवश्यकता छ त केवल सरकारी इच्छाशक्तिको। संसदीय समितिले धनगढी उपमहानगरपालिका र गोदाबरी नगरपालिकाका सरोकारवालाहरूको पनि राय संकलन गरेको छ। धनगढीका मेयर गोपाल हमालले चुनावनजिक आइरहेका बेला गेटा मेडिकल कलेजलाई चुनावी फन्डा मात्रै बनाउन नहुने बताए। आगामी चुनाव अघि अस्पताल सञ्चालन भयो भने मात्रै जनता पत्याउँछन्, मेयर हमालले भने, अन्यथा यो चुनावी फन्डा हो भनेर बुझ्नुपर्छ। त्यसो नगरिदिन आग्रह गर्छु। गोदाबरी नगरपालिकाका मेयर वीरेन्द्र भट्टले पनि गेटामा मेडिकल विश्वविद्यालय बनाउनुपर्ने सुझाव दिए। सुदूरपश्चिममा अहिलेसम्म एउटा पनि मेडिकल कलेज नभएकाले यस क्षेत्रका बासिन्दाले सामान्य बिरामी हुँदा पनि भारत जानुपरिरहेको छ, मेयर भट्टले भने, अब सरकारले त्यसको क्षतिपूर्तिसहित मेडिकल विश्वविद्यालयका रूपमा सञ्चालनमा ल्याउनुपर्छ। सुदूरपश्चिम विश्वविद्यालयका पूर्वरजिस्टार डा हेमराज पन्तले मेडिकल कलेजका लागि मुलुककै सबैभन्दा बढी र आधुनिक संरचना गेटामा बनेको दाबी गरे। यति राम्रा र आधुनिक संरचनामा विश्वविद्यालय स्थापना गर्नैपर्छ, पन्तले भने, शिक्षा मन्त्रालयले नै पूर्वाधारमा लगानी गरेको छ। भोलिका दिनमा पनि शिक्षा मन्त्रालयले नै यसलाई विश्वविद्यालयका रूपमा सञ्चालन गरोस्। यस क्षेत्रमा अभाव हुने मेडिकल जनशक्ति पूरा हुन्छ। अस्पताल सञ्चालन गरिहालौं सरकारले हालै ट्रमा सेन्टरका निर्देशक डाप्रमोद जोशीलाई गेटा मेडिकल कलेजको अस्पताल निर्देशक नियुक्त गरेर पठाएको छ। डाजोशी धनगढी आएर सरोकारवालाहरूसँग परामर्श गरिरहेका छन्। मेडिकल विश्वविद्यालय, स्वास्थ्य विज्ञान प्रतिष्ठान वा मेडिकल कलेज जुन मोडेलमा गए पनि पहिले अस्पताल सञ्चालनमा ल्याउनुपर्ने उनको भनाइ छ। मेडिकल कलेज नै बनाउने भए पनि त्यसका लागि अस्पताल नभई नहुने कुरा हो, डाजोशीले भने, चिकित्सा विज्ञानमा प्राक्टिकल कुराहरू बढी हुन्छन्। अस्पताल नै छैन, बिरामी नै छैन भने विद्यार्थीहरूलाई कसरी पढाउने ? मेडिकल कलेज खोल्नका लागि तीन सय शय्याको अस्पताल तीन वर्षदेखि सञ्चालनमा रहेको हुनुपर्ने अनिवार्य प्रावधान रहेका कारण पहिले अस्पताल सञ्चालन गर्नुपर्ने डा जोशीको भनाइ छ। शिक्षा तथा प्रविधि मन्त्रालय, स्वास्थ्य मन्त्रालय, सामान्य प्रशासन मन्त्रालय र अर्थ मन्त्रालयमा अस्पताल सञ्चालनका लागि आवश्यक दरबन्दी र सञ्चालन खर्चको अनुमानित प्रतिवेदन आफूले दिइसकेको डाजोशीले बताए। ४२ जना विशेषज्ञ डाक्टर, २४ जना मेडिकल अधिकृत, करिब २ सय जना स्टाफ नर्स र प्यारामेडिक्स, प्रशासनिक कर्मचारीको दरबन्दी माग गरिएको डा जोशीले बताए। एक वर्षका लागि झन्डै २ अर्ब सञ्चालन खर्च माग गरेको छु, डा जोशीले भने, म एक्लो नियुक्त भएर त केही हुँदैन, दरबन्दी र बजेट चाहिन्छ। जस्तो मोडेलमा सञ्चालन गरे पनि अस्पताल भने चाहिने कुरा हो, त्यसलाई सञ्चालन गरिहालौं भनेर लागेको छु, उनले भने, यस क्षेत्रका राजनीतिक दल, प्रदेश सरकार, बुद्धीजीवी सबैसँग सहयोगका लागि आह्वान गरेको छु। तर, जोशीले कर्मचारी र बजेट माग गरे पनि सरकारको वार्षिक बजेटमा भने रकम छुट्ट्याइएको छैन। २०७८ सालमै पनि स्वास्थ्य, शिक्षा, अर्थ र सामान्य प्रशासन मन्त्रालयका सचिवसहसचिव सम्मिलित उच्च स्तरीय समितिले दरबन्दी र सञ्चालन खर्चका बारेमा प्रतिवेदन तयार पारेर चारवटै मन्त्रालयमा बुझाएको थियो। मेडिकल कलेज पूर्वाधार निर्माण समितिका कार्यकारी निर्देशक हेमराज पुजारा तत्कालै अस्पताल सञ्चालनमा ल्याउनका लागि पूर्वाधारको कमी नरहेको बताउँछन्। अस्पतालमा चिकित्सक, स्टाफ नर्स, प्यारामेडिक्स, प्रशासनिक कर्मचारी र उपकरणहरूको जडान मुख्य काम हो, उनले भने, त्यो काम भयो भने अस्पताल त जहिलेबाट सञ्चालन गरे पनि हुन्छ। त्यसका लागि आवश्यक सबै पूर्वाधार बनाइसकेका छौं। सुदूरमा छैन, एउटै मेडिकल मुलुकभर सरकारी र निजी गरी २५ मेडिकल कलेज छन्। तर, सुदूरपश्चिममा न त एउटा सरकारी मेडिकल कलेज छ, न त निजी क्षेत्रले नै मेडिकल कलेजमा लगानी गर्यो। सरकारले हरेक प्रदेशमा एकएक सरकारी मेडिकल कलेज बनाउने नीति लिएपछि सुदूरपश्चिमको मेडिकल कलेज गेटामा बनाउने निर्णय भयो। त्यसअनुसार ९ वर्षअघिदेखि मेडिकल कलेजका पूर्वाधारहरू बनाउन थालिएको हो। ०७० सालदेखि गोदावरी नगरपालिका५ मा रहेको सहिद संघारी सामुदायिक वनमा भौतिक संरचना निर्माण थालिएको हो। सामुदायिक वनले मेडिकल कलेज बनाउन जग्गाको भोगाधिकार हस्तान्तरण गरे पनि, खयरको बुट्यान काट्ने अनुमति दिन ढिलाइ गर्यो। मेडिकल शिक्षा र स्वास्थ्यको क्षेत्रमा पछाडि परेका सुदूरपश्चिमबासीको भने छिटो मेडिकल कलेज बनोस् भन्ने चाहना थियो। त्यसैकारण, जिल्ला बन कार्यालयलाई थाहा नै नदिई हजारौं गाउलेले रातारात सामुदायिक वनका बुट्यानहरू काटे। मेडिकल कलेजका पूर्वाधार निर्माणका लागि आफै पूर्वाधार निर्माणमा सहयोगी भूमिका निर्वाह गरेका थिए। ०७० सालमा मात्रै वन कार्यालयले खयरका झाडी फांडन अनुमति दियो। त्यसपछि पाँच अर्बका भौतिक पूर्वाधार तयार भए। अहिले त्यहाँ दुई दर्जनभन्दा बढी चारपाँच तलाका भवनहरू बनेका छन्। रंगरोगन गरेर चिटिक्क पारिएका छन्। उपकरण र भित्रको फर्निसिङको काम बाहेक बाहिरबाट हेर्दा गेटा आँखा अस्पतालको पूर्वको सो क्षेत्र रौनकदार छ। पहिले नै तयार पारिएका भवनहरू प्रयोग नआउँदा रंग खुइलिन थालिसकेको छ। पूर्वाधारमा कुनै कमी छैन। मेडिकल विश्वविद्यालय बनाउन सकिन्छ। हामीलाई प्रतिवेदन बनाउन १० दिनको समय दिइएको छ। सबै माननीयज्यूहरू बसेर प्रतिवेदन बनाउँछौं। योगेश भट्टराई संयोजक, अध्ययन उपसमिति शिक्षा तथा स्वास्थ्य समिति, प्रतिनिधिसभा आगामी चुनाव अघि अस्पताल सञ्चालन भयो भने मात्रै जनताले पत्याउँछन्। अन्यथा यो चुनावी फन्डा हो भनेर बुझ्नुपर्छ। गोपाल हमाल, मेयर, धनगढी उपमहानगरपालिका पूर्वाधारको ९० प्रतिशत काम सकिएको छ। यसै वर्षदेखि अस्पताल सञ्चालन गर्न र एमबीबीएस पढाइ गर्न सकिन्छ। त्यसका लागि सरकारले उपकरण र जनशक्तिको व्यवस्थापन गर्नुपर्यो। हेमराज पुजारा, कार्यकारी निर्देशक, मेडिकल कलेज पूर्वाधार निर्माण समिति गेटा मेडिकल कलेजलाई २ अर्ब बजेट, तीन सय शैय्याको अस्पताल तत्कालै सञ्चालन गेटा मेडिकल कलेज छिट्टै सञ्चालनमा आउँछ : प्रधानमन्त्री देउवा काठमाडौं फर्किएपछि गेटालाई स्वास्थ्य विज्ञान प्रतिष्ठान बनाउने निर्णय गर्छु : प्रधानमन्त्री देउवा"
मुस्ताङको लोमान्थाङ गाउँपालिकामा कम बेरुजु,"जोमसोम : गण्डकी प्रदेशका ११ जिल्लामध्ये हिमाली जिल्ला मुस्ताङको लोमान्थाङ गाउँपालिका दोश्रो कम बेरुजु रहेको गाउँपालिकामा पर्न सफल भएको छ। महालेखापरीक्षकको ५९ औं वार्षिक प्रतिवेदन २०७९ अनुसार बुधबार सार्वजनिक गरिएको लेखा परीक्षण प्रतिवेदनमा लोमान्थाङ गाउँपालिका गण्डकी प्रदेशमा मनाङको नार्पा भूमी गाउँपालिकापछि दोश्रो नम्बरमा कम बेरुजु रहेको गाउँपालिकामा परेको हो। नेपालको संविधानको धारा २४१ बमोजिम महालेखापरीक्षकले आर्थिक वर्ष २०७७०७८ को लेखा परीक्षण गरी प्रतिवेदन सार्वजनिक गरेको हो। महालेखापरीक्षक (मलेप) ले सार्वजनिक गरेको आर्थिक वर्ष २०७७०७८को प्रतिवेदनमा मुस्ताङको लोमान्थाङ गाउँपालिकाको कुल बजेटको ० दशमलव २६ प्रतिशत अर्थात १३ लाख ३० हजार बेरुजु कायम भई गण्डकी प्रदेशकै दोश्रो कम बेरुजु पालिकामा परेको छ। यस्तै, गण्डकी प्रदेशको पहिलो कम बेरुजु रहेको मनाङको नार्पा भूमी गाउँपालिकाको ० दशमलव २५ प्रतिशत अर्थात कुल बजेटको ७ लाख ५६ हजार मात्र बेरुजु रहेको मलेपको प्रतिवेदनमा उल्लेख गरिएको छ। लोमान्थाङ गाउँपालिका जिल्लामै पहिलो कम बेरुजु रहेको गाउँपालिकामा परेको लोमान्थाङका लेखा शाखा प्रमुख उज्जल चपाईले जानकारी दिए। उनले स्थानीय जनप्रतिनिधि तथा कर्मचारीहरुको पारदर्शीता र वित्तिय अनुशासन कायम गरिएकाले लोमान्थाङ दोश्रो कम बेरुजु रहेको पालिकामा पर्न सफल भएको बताए। जिल्लाको लोघेकर दामोदरकुण्ड गाउँपालिका जिल्लाको दोश्रो कम बेरुजु रहेको पालिकामा परेको छ। लोघेकर दामोदरकुण्डको बेरुजु ० दशमलव ४९ प्रतिशत अर्थात २४ लाख १० हजार बेरुजु रही दोश्रो नम्बरमा छ। यसैगरी घरपझोङ गाउँपालिकाको २ दशमलव ३४ प्रतिशत अर्थात १ करोड ८२ लाख, वारागुङ मुक्तिक्षेत्र गाउँपालिकाको आर्थिक बेरुजु २ दशमलव ९५ प्रतिशत अर्थात १ करोड ५४ लाख ५८ हजार छ। थासाङ गाउँपालिकाको बरुजु ३ दशमलव १७ प्रतिशत अर्थात २ करोड ६ लाख १३ हजार बेरुजु रहेको मलेपको प्रतिवेदनमा उल्लेख छ।"
महाराजगञ्जमा महिला कर्मचारी मात्र रहेको एनसेल सेन्टर सञ्चालन,"काठमाडौं : एनसेल आजियाटा लिमिटेडले काठमाडौंको महाराजगञ्जमा सम्पूर्ण रूपमा महिला कर्मचारी मात्र रहेको एनसेल सेन्टर सञ्चालनमा ल्याएको छ। महिला कर्मचारीहरूद्वारा व्यवस्थापन तथा सञ्चालन गरिएको यस एनसेल सेन्टरको सुरुवातले समानताको हिसाबले समाजमा महत्वपूर्ण भूमिका खेल्न मद्दत गर्नेछ। एनसेलको यो पहल तथा अवधारणा कम्पनीले महिला सशक्तिकरण, लैंगिक समानता र समुदाय विकासको लागि गरेको योगदानको एक प्रमाण हो। यसका साथै यो अवधारणा एनसेलको विविधता, समानता र समावेशिता (डीइआई) मिशनअनुरूप रहेको छ जसले कार्यस्थलमा विविधता, समानता र समावेशिताको दृढतापूर्वक प्रोत्साहन गर्दछ। महिला कर्मचारी मात्र रहेको एनसेल सेन्टर सञ्चालनमा ल्याइएको बारेमा आफ्नो उत्साह साट्दै एनसेलका मानव संसाधन तथा प्रशासकीय अधिकृत युवराज श्रीवास्तवले काठमाडौंको मुटु महाराजगञ्जमा पूर्णरूपमा महिला कर्मचारीहरूद्वारा व्यवस्थापन गरिएको एनसेल सेन्टर सञ्चालनमा ल्याउन पाउँदा हर्षित भएको बताए। 'यो कदमले एनसेलको डीइआई अर्थात विविधता, समानता र समावेशितालाई बढावा दिने नीतिमा ठूलो महत्व राख्दछ', उनले भने, 'कार्यस्थलमा विविधताको समर्थनजस्ता रणनीति र अभ्यासहरूले कम्पनीलाई प्रतिस्पर्धात्मक लाभ हासिल गर्नमा सहयोग प्रदान गर्दछ।' त्यसैगरी एनसेलका ग्राहक सेवा प्रबन्धक ज्योति दाहालले भनिन्, 'यस अघि टेलिकम क्षेत्रमा ग्राहक सेवामा धेरै जसो पुरुषहरूको सहभागिता रहने गर्दथ्यो। विगत ३४ वर्षमा यस क्षेत्रमा लैंगिक समानताका लागि निरन्तर प्रयासहरू भएका छन्। महिला कर्मचारीहरूद्वारा संचालित यस एनसेल सेन्टरबाट ग्राहकले एनसेलका सेवा तथा सुविधाहरूका बारेमा सोधपुछ गर्न, सिम खरिद गर्न, इन्टरनेट सेटिङ्गको जानकारीलगायत विभिन्न कर्पोरेट सेवाहरू समेत लिन सक्छन्। यसैगरी ग्राहकहरूले यस सेन्टरबाट आफ्नो सिम फोरजीमा अपग्रेड, सिम तथा मोबाइल नम्बर परिवर्तन, सीयुजी नम्बरहरूको आवश्यक फेरबदल, बिज प्लान, अन्तर्राष्ट्रिय रोमिङ्ग सुचारु, बिल तिर्ने, ब्यालेन्स रिचार्ज र ट्रान्सफर गर्नेलगायतका अन्य ग्राहक सेवाहरू प्राप्त गर्न सक्छन्। यो एनसेल सेन्टर सञ्चालनमा ल्याइएको अवसरमा यस सेन्टरमा आउने ग्राहकका लागि एक हप्ताको विषेश अफर पनि रहेको छ जसअन्तर्गत यस सेन्टरबाट आफ्नो ब्यालेन्स रिचार्ज गर्ने ग्राहकले बोनस प्राप्त गर्नेछन्। यस सेन्टरबाट गरिने प्रत्येक ५० को रिचार्ज बराबर ग्राहकले २० को रिचार्ज कार्ड बोनस स्वरूप प्राप्त गर्दछन्। यसको अर्थ १०० रिचार्ज गर्ने ग्राहकले २० को दुई वटा रिचार्ज कार्ड बोनसस्वरूप प्राप्त गर्दछन्। त्यस्तै २०० रिचार्ज गर्ने ग्राहकले २० को चार वटा रिचार्ज कार्ड बोनस स्वरूप प्राप्त पाउँछन् भने ५०० रिचार्ज गर्ने ग्राहकले २० को १० वटा रिचार्ज कार्ड बोनसस्वरूप प्राप्त गर्दछन्। आफ्ना ग्राहकलाई विश्वस्तरीय सेवा अनुभव प्रदान गर्ने प्रतिवद्घता अनुरूप, यस पूर्णरूपमा महिला कर्मचारीहरूद्वारा संचालित एनसेल सेन्टरले हप्ताको सातै दिन बिहान ९:३० बजे देखि साँझ ६ बजे सम्म ग्राहकहरूलाई सेवा प्रदान गर्दछ। यसले ग्राहकको सेवा अनुभव थप बढाउन मद्दत गर्ने विश्वास एनसेलले लिएको छ। ग्राहकको आवश्यकता अनुसार सेवा प्रदान गर्न एनसेलले देशभरी ३१ एनसेल सेन्टरबाट ग्राहक सेवा प्रदान गर्दै आएको छ।"
कुहिने र नकुहिने फोहर सङ्कलनबारे तालिका सार्वजनिक,"काठमाडौं : काठमाडौं महानगरपालिकाले आगामी साउन एक गतेदेखि लागू हुने गरी कुहिने र नकुहिने फोहर सङ्कलनका लागि तालिका सार्वजनिक गरेको छ। कामपाले हिजो एक सूचना जारी गर्दै कुहिने फोहर सङ्कलन गर्ने दिन आइतबार र बुधबार तय गरेको छ भने नकुहिने फोहरका लागि सोमबार र शुक्रबारलाई तोकेको छ। तोकिएबमोजिम नागरिकले फोहर व्यवस्थापनका लागि सहजीकरण गर्नुपर्ने छ। कामपाले एक महिनाअघि नै सूचना जारी गरी फोहर वर्गीकरण गर्नेबारे नगरवासीलाई जानकारी गराएको थियो। पटकपटकको सूचनालाई व्यवस्थित गरी वर्गीकरण नगरिएका फोहर बोक्ने गाडीसम्म ल्याए पुनः घरमा नै फर्काएर कारबाही स्वरूप प्रतिव्यक्ति ५०० जरिवानासमेत गर्ने जनाइएको छ। कामपा वातावरण विभाग प्रमुख सरिता राईका अनुसार यसरी छुट्याइएको फोहर व्यवस्थापन गर्न सहज हुने र छुट्याइएको फोहर लिने गाडी पनि फरकफरक दिन आउने भएकाले नागरिकले सोहीअनुरूप व्यवस्थापन गर्नुपर्ने हुन्छ। कामपाको आग्रहलाई बेवास्ता गरे प्राकृतिक स्रोत संरक्षण ऐन, २०७७ को दफा ५१ (थ) तथा फोहरमैला व्यवस्थापन ऐन, २०६८ को दफा ३८ (थ) अनुसार कसुर मानी सजाय गर्ने पनि कामपाले जनाएको छ। पछिल्लो समय कामपालगायत काठमाडौँ उपत्यकाको १८ स्थानीय तहको फोहर व्यवस्थापन कार्य जटिल बन्दै आएको र नुवाकोटको सिसडोल भरिनाका साथै उक्त स्थानसम्म जाने सडकमा स्थानीय बासिन्दाले समयसमयमा अवरोध गर्दा पटक पटक समस्या आएपछि फोहर व्यवस्थापनमा सहजताका लागि कामपाले यस किसिमको अभ्यास सुरु गर्न लागेको हो।"
प्याराग्लाइडिङ विस्थापन नभई व्यवस्थापन गर्न व्यवसायीको माग,"पोखरा : अन्तर्राष्ट्रिय विमानस्थल निर्माणसँगै पोखराको साहसिक पर्यटकीय पहिचान बनेको प्याराग्लाइडिङ विस्थापित हुने हो कि भन्ने कुराले प्याराग्लाइडिङ व्यवसायीलाई चिन्तित बनाएको छ। अन्तर्राष्ट्रिय विमानस्थल पोखरामा ल्याउन सक्रिय व्यवसायी त्यही विमानस्थलले झण्डै डेढ अर्ब रुपैयाँ लगानीको व्यवसाय विस्थापित हुने हो कि भन्ने चिन्तामा छन्। नेपाल नागरिक उड्डयन प्राधिकरण (क्यान) ले पोखराको क्षेत्रीय अन्तर्राष्ट्रिय विमानस्थल निर्माण सकिएकाले आगामी जनवरीमा सञ्चालनमा ल्याउने तयारी गरेको छ। सोको लागि प्याराग्लाइडिङलाई विकल्पको छनोट गरेर सार्न निर्देशन दिइएको छ। तर, व्यवसायीको माग पोखराको आकाशबाट विस्थापन नभई व्यवस्थापन हुनुपर्छ भन्ने छ। 'प्याराग्लाइडिङ साहसिक पर्यटनको एउटा ब्राण्ड हो, पोखराको आकाशमा उड्न जति पर्यटक रमाउँछन् त्यो अन्यत्रबाट हुँदैन। तसर्थ यही कतै व्यवस्थापन गर्नुपर्छ', नेपाल हवाई खेलकुद संस्था (ना) का अध्यक्ष सुनिलबहादुर भट्टराईले भने। उनले सरकारले चाह्यो भने समय छुट्टाएर यही आकाशबाट उडाउन सक्ने र आफूहरुको पनि त्यही माग भएको बताए। 'हामी पोखरामा अन्तर्राष्ट्रिय विमानस्थल बन्ने भन्ने विषयमा जति उत्साहित भएका थियौँ, अहिले विमानस्थल निर्माणसँगै कतै आफ्नै व्यवसायनै विस्थापित हुन्छ कि भन्ने चिन्ताले पिरोलिएका छौँ', भट्टराईले थपे। जहाज उडानको समय तालिकालाई ध्यान दिएर प्याराग्लाइडिङको लागि दुई घण्टा समय तोकेरै भए पनि सञ्चालन गर्नुपर्ने उनको भनाइ छ। नाका पूर्वअध्यक्ष योगेश भट्टराई प्याराग्लाइडिङको व्यवस्थापनमा सरकारले विशेष चासो दिनुपर्ने बताउँछन्। 'हामीलाई पूर्वाधार मात्र होइन पूर्वाधार निर्माण पछि आउने पर्यटक पनि चाहिएको हो जसले पोखरामा आनन्द लिन सकुन र उनीहरुको बसाई पनि लम्बियोस्।' पोखराको प्याराग्लाइडिङ उडान विश्वमै उत्कृष्ट तीनभित्र पर्ने र साहसिक पर्यटकको लागि उपयुक्त गन्तव्य भएको व्यवसायी बताउँछन्। विश्वका कतिपय देशमा जहाज उडानसँगै 'एयर स्पोट्र्स' गतिविधि हुने गरेकाले आधुनिक प्रविधिको प्रयोग गरेर ती देशमा भएका अभ्यासको अध्ययन गरेर अनुशरण गर्न सकिने व्यवसायीको भनाइ छ।। प्राधिकरणले अहिलेसम्म यस विषयमा विशेष चासो राखेर व्यवसायीको आवाजलाई सम्बोधन गर्नेतर्फ नलाग्नु दुःखद् भएको उनको भनाइ छ। 'अब कसरी जाने विकल्प के के हुन सक्छ ? विमानस्थलसँगै पोखराको आकाशमा प्याराग्लाइडिङ उडानको सम्भावना अध्ययनको रिपोर्ट के छ भन्नेबारेमा पनि स्पष्ट धारणा आएको छैन, उडान सम्भव छैन मात्र भनिएको छ', उनले प्राविधिक कुरा भएकाले व्यवस्थापन गर्नसके सम्भव हुने बताए। निर्वतमान अध्यक्ष कृष्ण भण्डारीले पोखराको आकाशबाट उडान हुनुपर्ने र त्यसको प्राविधिक व्यवस्थापनसँगै दिगो पर्यटनका लागि प्राधिकरणले सोच्नुपर्ने बताउँछन्। जहाजको 'ओभर सुट मिस एप्रोज' हुँदा त्यसलाई 'राइट टर्न' नगरी 'लेफ्ट टर्न' गर्यो भने प्याराग्लाइडिङ पनि हुने र जहाज उडानमा थप सुरक्षा हुने भएकाले प्राधिकरणले यसलाई अवलम्बन गरेर सञ्चालन गर्न उनको आग्रह छ। पोखरा पर्यटन परिषद्का अध्यक्ष गोपीबहादुर भट्टराई पोखरामा भइरहेका साहसिक उडानका गतिविधि रोकिँदा पर्यटकको पोखरा बसाई पनि घट्न सक्ने बताउँछन्। अहिले पोखरामा पर्यटकको बसाई अवधि औसत दुई दिन छ। टानका प्रथम उपाध्यक्ष धर्मराज पन्थीले पोखरालाई विश्वमा चिनाउने पदमार्ग मोटरेबल बाटोले विस्थापित गराएकाले प्याराग्लाइडिङ पनि विस्थापित हुने होकि भन्ने शङ्का बढ्न थालेको बताए। पोखराको आकाशमा सन् १९९६ देखि प्याराग्लाइडिङ उडान सुरु भएको हो। पहिलो पाइलट राजेश बमजन छन्। सन् २००० देखि व्यावसायिकरूपमा प्याराग्लाइडिङ कम्पनी सञ्चालनमा आएका हुन्। अहिले पोखराका ६० कम्पनीमा करिब डेढ अर्बको रुपैयाँ लगानी छ। करिब दुई हजारले रोजगारी पाएका दाबी व्यवसायीको छ। यो व्यवसायमा करिब ३७५ पाइलट छन। प्याराग्लाइडिङ फ्लाइङ स्कुल तीन, अल्ट्रालाइट कम्पनी चार र एउटा हटएयर बेलुन कम्पनी सञ्चालनमा छन्। रासस"
दैको सारी मेरो जारी,"नेपालमा बाइसे चौबिसे राज्य हुँदा कर्नालीमा खस मल्ल राज्य थियो। त्यो साम्राज्यको नामले प्रसिद्ध थियो। जुन भारतको खजुराहोमा रहेको ईसाको ९५४ को अभिलेखमा उल्लेख छ। जहाँ बाह्मण, क्षेत्री दलितहरूको सामूहिक बसोबास र राज्य चल्थ्यो। जारी भनेको विवाह गरेको श्रीमती (जोई) श्रीमान्लाई छोडी नयाँ विवाह गरेर अर्को (पोइ) श्रीमान्सँग जान्छ भने त्यसलाई जारी काट्ने भनिन्छ। जारीको वास्ताबिक अर्थ खस भाषा जा भनेका फेरि फर्केर नआउने री भनेको दोस्रो विवाह गरी (पैल) गई त्यो श्रीमतीबाट विवाहमा भएको खर्च उठाउने भन्ने हुन्छ। नागराज कि रानी भगेनी मल्ल एक दिन गाउँका जनतासँग वनभोज गएकी थिइन्। उनले त्यहाँ विभिन्न परिवारलाई भेट्ने मौका पाइन्। भलाकुसारी गरिन्। एकापसमा पहिचान भयो। दरबारको निर्णयले दरबारमै खैलाबैला एकजना भारदारले उनको नजिक आएर श्रीमती अर्को पुरुषसँग भागेर गएको कुरा रानीसँग बिन्ती चढाए। ती भारदारले के गर्ने ? भनी आदेश मागे। त्यसपछि रानीले साँझ त्यो कुरा राजासामु राखिन्। अनि, राजाले उनको कुरा सुनिसकेपछि भारदार सबैलाई बोलाइ के गर्ने ? भन्ने बारेमा आफ्नै भाइको नेतृत्वमा मण्डलेश्वर नामक समिति गठन गरे। जुन खस राज्यको शक्तिशाली व्यक्तिको पद थियो। त्यो समितिलाई इल्ल र चल्लजस्ता उपाधि दिएका थिए। त्यसपछि दरबारमा निकै हल्लाखल्ला भयो। के गर्ने ? कसो गर्ने ? के उपाय निकाल्ने भन्ने बारेमा। गठित समितिले विभिन्न उपाय निकाले। विवाह गरेकी श्रीमती ल्याउनेलाई ढोकाको बीचमा राखी काट्ने, सामाजिक बन्देज लगाउने, अर्को विवाह गर्न नदिने, भएको सबै सम्पत्ति जफत गर्ने, समाजबाट बहिष्कृत गर्ने, गाउँघरमा आउने नदिने र विवाहमा लागेको खर्च उठाउनेजस्ता अनेकौं उपाय निकाले। जुन खबर राजाकहाँ पुग्यो। राजपरिवारको बैठक बस्यो। अर्काकी श्रीमतीलाई लगेमा सिधै बीचढोकामै राखेर काट्ने भन्ने निर्णय भयो। समय बित्दै गयो। दुर्भाग्यवश राजाकै अगंरक्षकले भारदार सैपालीकी श्रीमती लगी दिए। अंगरक्षक रानीका भाइ थिए। अनि दरबारमा आतंक मच्चियो। खैलाबैला भयो। रानी रुन थालिन्। राजा भने संकटमा परे। कानुन लागू गर्ने वा नगर्ने भन्नेमा दुविधा भयो। यसरी उल्टियो जारीको निर्णय अनि, रानीले पूर्ण भाइभारदारलाई बोलाइन्। बैठक बसालिन्। र, जारी काट्ने चलनमा मान्छे काट्ने भन्ने निर्णय उल्टाउन लगाइन्। त्यसपछि रानीको पहलमा विवाह भएको श्रीमती अर्कोसँग विवाह गरेर गएको खण्डमा पहिलाको श्रीमान्को पक्ष र दोस्रो श्रीमान्को पक्षका मानिस राखी दुवै पक्षको बीचमा सहमति गरी विवाहमा भएको खर्च दोस्रो श्रीमान्ले दिने गरीको नियम बनाउन लगाइन्। यसरी जारीको कथा कर्नालीमा सुरुआत भएको मानिन्छ। विवाह गरेकी श्रीमती अर्कोसँग विवाह (पैल) गरेर गएमा पहिलो पक्षका श्रीमान्का गाउँका एक घरबाट एकजना त्यस कामका लागि जान्छन्। नगएमा रीतिथिति बिग्रन्छ। गाउँमा झनै दुर्दशा लाग्ने भन्ने आत्मविश्वास छ उनीहरूमा। यो देवीदेवताको नाममा भाकल गरी जारी लिन जान्छन्। श्रीमती गएको केही दिनमा उनीहरू दोस्रो श्रीमान्को गाउँमा जान्छन्। त्यसबेला दोस्रो श्रीमान् पक्षका गाउँले जान्नेसुन्ने मानिस जम्मा हुन्छन्। त्यसमा एकजना नाइके (मूल मान्ठ) अर्को ठालु (सहायक मान्ठ) बीचमा कुरा सुरु हुन्छ। पारिस् है क्या मेरो जीवनलाई भारी अन्य गाउँलेले सुनेर बस्छन्। मुख्यतः चार कुरालाई आधार मानी जारी काट्ने कुराको सुरुआत गरिन्छ। विवाहको बेलामा भएको खर्चको हिसाब गरिन्छ। गहनाको हिसाब किताब गरिन्छ। उसले पहिलो श्रीमान्को घरमा बस्दा के कति काम गरिन् ? समाजलाई कतिको मान्यता दिइन् ? जस्ता कुराको मूल्यांकन गरी जारीको मूल्य तोकिन्छ। दोस्रो श्रीमान्को परिवार त्यो जारी काट्ने स्थानमा आउँदैनन्। उनीहरू आएर पहिलो श्रीमान्को मुख हेर्दा जीवनभर कुभलो हुने जनविश्वास छ। अर्कोतिर गाउँका ठालु भलादमीले त्यो मिलाउनु पर्ने भएकाले पनि उनीहरू नआउने हुन्छन्। जारी काट्ने कुरा जब सुरु हुन्छ। त्यसबेला कुन पक्ष बलियो छ ? त्यसमा निर्भर हुन्छ। जारी काट्ने बेलामा उखानटुक्का हाल्ने चलन बढी हुन्छ। जस्तै, पहिलो श्रीमान्का पक्षले यस्तो उखान हाल्छन्, दैको सारी मेरो जारी, पारिस् है क्या मेरो जीवनलाई भारी। यसको अर्थ मेरा विवाह गरेकी श्रीमती लिएर मलाई जीवनभरीमा दुःख दिइस्। जारीले गर्दा जीवन जलन दोस्रो श्रीमान्को पक्षले पनि यस्तो उखान हाल्छन्। आयो चलन गयो चलन, जारीले गर्दा जीवन जलन। यसको अर्थ चलन भएको हुनाले मैले ल्याएको हो, तेरो जारीले म ऋणमा डुब्ने भए। जस्ता उखान हाल्छन्। यदि श्रीमती लिने पक्षको ठालु बलियो छ भने कम जारी दिन्छन्। तर, श्रीमती जाने पक्षको ठालु बलियो छ भने जारी बढी ल्याउने गर्छन्। संस्कृतिविद् रमानन्द आर्चायका अनुसार यसरी जारी काट्दा सुरुमा नराम्रो भए पनि भविष्यमा दुवै पक्षलाई राम्रो हुने हुन्छ। रिसिबी कम हुने र यथार्थमा कर्नालीमा त्यो भएको पनि छ। त्यसले एक प्रकारको समस्यालाई त समाधान गर्ला। तर, महिलाहरूका लागि भने त्यति न्याय नदिने मत उनीहरू राख्छन्। कस्को श्रीमती लिन पाउँछ ? आफ्ना इष्टमित्रहरू सबै एक गाउँमा हुन्छन्। तीन पुस्ताभित्र छोरी चलाएका इष्टमित्रको श्रीमती लिन पाइँदैन। श्रीमान् मरेर गएको वा अर्काको बच्चा भएकोमा पाइन्छ। इष्टमित्रको देवतासँग अन्तरसम्बन्ध कायम नभएको श्रीमतीलाई मात्र ल्याउने चलन छ। यसले समाजमा भएको हरेक पक्षलाई मूल्यांकन गरी आफ्नो भविष्यको पुस्तालाई असर नपर्ने गरी जारीको जोई (श्रीमती) ल्याउने चलन छ। जारी तिरेर ल्याएकी श्रीमतीले के गर्न पाउँदिनन् ? दोस्रो श्रीमती भएर आएकी जोईले (श्रीमती)ले नयाँ विवाहका लागि नयाँ सिंगारेको कलश समात्न पाउँदैनन्। नयाँ विवाहमा मूल मान्ठ भएर जान पाउँदैनन्। मठमन्दिरमा मूल मान्ठका रूप धारण गर्न पाउँदैनन्। जारीमा केके गर्छन् ? जारीमा मुख्यतः विवाहमा भएका गहनाहरू फिर्ता गर्ने गरिन्छ। त्यसपछि पहिलो पक्षले तोकेको कुरालाई सकेसम्म दोस्रो श्रीमान्को तर्पबाट दिने गरिन्छ। नगद, गाई, गोरु, तामाका भाँडाकुँडा, कपडा र स्थानीय वस्तुबाट उत्पादन भएका वस्तुहरू दिने चलन छ। जारी दिन पूर्वदिशामा बसेर जारी काट्ने चलन छ। जारी काट्दा कुनै पनि नियम कानुन मानिँदैन। मात्र ठालु भलादमीहरूको तजबिजमा भर पर्छ। यो देवीदेवताको नाममा सम्झना गरी जारी काटिन्छ। जारी काट्ने बेलामा उपस्थित भएकाहरूलाई दोस्रो पक्षका श्रीमान्ले एक छाक खानाको लागिसमेत रकम थप गरी दिने चलन छ। जारीको कुरो मिलेपछि दुवै पक्षले देवताको नाम पुकारी टीका लगाएर जारीको अन्त्य गर्ने चलन छ।"
पर्सामा जसपाका केन्द्रीय सदस्यसहित ६९ जनाद्वारा पार्टी परित्याग,"वीरगन्ज : जनता समाजवादी पार्टी (जसपा) का केन्द्रीय सदस्यसहितका नेताहरूले पार्टी परित्याग गरेका छन्। केन्द्रीय सदस्यद्वय वीरेन्द्र यादव र टेक बहादुर शाक्यसहित पर्सा क्षेत्र नम्बर ४ का ६९ जना नेताहरूले पार्टी परित्याग गरेका हुन्। पार्टी परित्याग गर्ने नेताहरूमा केन्द्रीय सदस्यद्वय यादव र शाक्य, प्रदेश सदस्य सलाउदिन अहमद,क्षेत्रीय अध्यक्ष लालबाबु साह, जिल्ला सदस्यहरू कृष्णमोहन यादव, राजवली यादव, प्रदीप चौधरी, चन्द्र नेवार, शोभा यादव, सत्यदेव प्रसाद यादव, कुमारी लामा तामाङ गरी ६९ जना रहेका छन्। शनिबार वीरगन्जमा पत्रकार सम्मेलन गरेर उनीहरूले जसपाको साधारण सदस्य समेत नरहने गरि पार्टी परित्याग गरेको बताए। पत्रकार सम्मेलनमा केन्द्रीय सदस्य यादवले पार्टी स्वेच्छाचारी र एकलौटी ढंगले सन्चालन गरिएको, पार्टीको नीति प्रति नेतृत्व तह स्पष्ट नभएको, पार्टीमा ठेकेदार र भ्रष्टचारी हाबी भएकोले आफूहरूले सामूहिक रूपमा राजीनामा दिएको बताए। जसपा पार्टी देश र जनताको हितमा नभइ समिति आसेपासे र द्रब्यदारहरूको चंगुलमा फस्दै गएको ठहर गर्दै आफुहरूले पार्टी परित्याग गर्नुपरेको बताए।"
चिन्तित नेपाली विदेश बरालिँदा,"यात्रा संस्मरणात्मक यो पुस्तकभित्र मुख्यतः के कस्ता विषयवस्तु समेटिएका छन् भन्ने लेखकको मुख्य चिन्ता रहेछ भन्ने शीर्षकबाटै प्रष्ट हुन्छ। प्रायः विदेश भ्रमण गरी यात्रा संस्मरण लेख्नेले त्यहाँको विकास, निर्माण, व्यवस्थित प्रणाली, नीति नियमको पालना देखेपछि नेपालको लथालिंग चाला, भताभुंग देशसँग दाँज्न करै लाग्छ। यस मामिलामा पुष्करलाल श्रेष्ठ पनि पृथक् साबित भएनन्। यात्राको क्रममा उनी जहाँ पुगे आफ्नो मुख्य पेसा पत्रकारिता, रुचिको विषय फुटबल र चलचित्रसँग सम्बन्धित विषयवस्तु के कस्ता रहेछन् भनेर अवलोकन गर्न छुटाएनन्। उल्लेख गर्न पनि बिर्सेनन्। यतिसम्म कि लेखक पुगेका ठाउँ वा राष्ट्रमा छापा र विद्युतीय सञ्चार माध्यमका व्यवस्था के, कस्तो रहेछ निकै ध्यान दिएर टिपोट गर्न भ्याए। अधिकतर विदेश भ्रमण पत्रकारिताकै सिलसिला र कतिपय भ्रमण निकै निजी वा पारिवारिक भ्रमण भएका कारण पनि यस बढीजसो विषयवस्तु यसकै सेरोफेरोमा घुमेको देखिन्छ। नेपालको तत्कालीन माओवादी सशस्त्र द्वन्द्व, महाभूकम्प, विकास निर्माणमा घूस प्रकरण, राजनीतिक विकृतिलाई धेरै ठाउँ र धेरै प्रसंगमा उठाएका छन्। करिब दुई दर्जन मुलुकको भ्रमणपश्चात् भूपरिवेष्ठित मुलुक हुनु नै अभिशाप होइन भन्ने प्रष्ट्याउन सफल देखिन्छन् उनी। यो त केवल माल पाएर चाल नपाएको प्रसंग हो भन्ने सन्देश भुटान, स्विट्जरल्यान्ड, अस्ट्रिया, लक्जम्बर्गको भ्रमणको संस्मरणबाट उनले दिन खोजेका छन्। यसैगरी स्विट्जरल्यान्डको हिम पर्यटन, चीनको हाइड्रोपावरको विकास निर्माण, म्युनिखको चोक गल्लीको भ्रमण, प्रागको दरबारहरूको भ्रमणबाट जान्नेलाई श्रीखण्ड, नजान्नेलाई खुर्पाको बिँड भन्ने सन्देश दिन खोजेका छन्। राजनीतिक दृढता भएन भने विकसित युरोपेली देशसँग त के हाइटी जति पनि हुन नसक्ने रहेछ भन्ने सत्यता बोध गराएका छन् श्रेष्ठले। जनताबाट निर्वाचित भएपछि जनताकै हितमा काम गर्नुपर्ने रहेछ र जनमनमा बस्न सकेको खण्डमा कुनै पनि डर मान्न नपर्ने रहेछ भन्ने सन्देश भियना, प्राग, हंगेरी, स्विट्जरल्यान्ड र भुटानको भ्रमण प्रसंगबाट थाहा दिएका छन्। देश विशेषको निकै पृथक् प्रसंग पनि समेटेका छन्। पेरिस, एम्सटरड्याम, ब्रसेल्स, चीनको भ्रमणबाट लेखकको सामान्य ज्ञानप्रतिको रुचि प्रष्टिन्छ। पुस्तकमा अस्ट्रियाको स्वास्थ्यसेवा प्रणालीबाट उनी दंग परेका छन्। लक्जम्वर्गको समलिंगी विवाह, स्लोभाकियाको सित्तैमा यौनसम्बन्ध, सुत्केरी महिलालाई २ सय ४० दिनसम्म तलबी बिदा, भुटानी विमान परिचारिकाको इमान्दारिता, अस्ट्रियाको बेरोजगारी भत्ता आदि पढ्दा लेखक तिनबाट औधी प्रभावित भएको पाइन्छ। युरोपेली र एसियाली राष्ट्रहरू गरी करिब दुई दर्जनभन्दा बढी यात्रा संस्मरणात्मक लेख पुस्तकमा समेटिएका छन्। लेखकको अवशानको डेढ वर्षभन्दा पछि प्रकाशित यो पुस्तक लेखक जीवित छँदै प्रकाशनमा आएको भए कति रोचक एवं सदृश्य हुन्थ्यो होला ? परिवारजन एवं लेखकको अथक प्रयासमा स्थापित प्रकाशन गृहको पहलमा पुष्करलालको यो पुस्तक प्रकाशनमा आउनु नै सुखद संयोग हो। पत्रकारितामा माझीसरहका पुष्करलालकै जीवनीमा पत्रकार अशोक सिलवालले कलम शीर्षकमा आत्मवृत्तान्त प्रकाशित छ। माझी कुन अर्थमा भने कामना प्रकाशन गृह पुष्करलालको रखबारीमा हाल नेपालमा नाउँ चलेका धेरै पत्रकार दीक्षित भएका थिए। उनले पत्रकारहरूलाई तिनका सुरुआती अवस्थामा जिन्दगीको बाटो देखाएका थिए। नेपाली पत्रकारितामा कतिले उहाँको नुन र गुन सम्झे वा बिर्से त्यो इतिहासले मूल्यांकन गर्ला। पुष्करलाल जीवित छँदै नयाँ खालको आत्मवृत्तान्त, यही यात्रा संस्मरण, मिडिया र पत्रकारितासँग सम्बन्धित आलेखको संकलन र राजनीतिक विषयवस्तुका लेख संग्रह गरी कम्तीमा चारवटा पुस्तक प्रकाशनमा ल्याउन चाहन्थे। पक्कै पनि परिवारजन एवं शुभचिन्तकले उनका सपना साकार पार्नेछन्। दुई पुत्र दिरेकलालले पिताको पत्रकारिता पाटो र अनुजलालले हस्तकला उद्यमसम्बन्धी पिताकै पृथक् पाटो समेटेका छन्।"
"नआत्तिनुहोस्! नैरोबीले टोक्दैन, सिकिस्त भइँदैन","झट्ट हेर्दा अरिंगालझैं देखिने कीरा के तपाईंको शरीरमा बसेको छ ? नआत्तिनुस् ! नैरोबी (एसिड) फ्लाइ नामको यस कीराले टोक्दैन। शरीरमा बसेको छ भने नमिच्नुहोस्। बरु स्वाट्ट मिल्काउने जुक्ति अपनाउनुहोस्। जनस्वास्थ्यविद् डा बाबुराम मरासिनीका अनुसार जीउमा बसे पनि यसले टोक्दैन। प्याट्ट हान्यो भने नैरोबीको शरीरबाट तरल पदार्थ निस्कन्छ डा मरासिनी भन्छन्, त्यो तरल पदार्थ मान्छेको शरीरमा पर्नेबित्तिकै छालामा विभिन्न लक्षण तथा घाउ देखिन्छ। नैरोबीले पूर्वीतराईका जिल्लामा सताउन भने थालेको छ। गम्भीर स्वास्थ्य समस्या नदेखिए पनि संक्रमित थपिँदै गएको उपचारमा संलग्न चिकित्सकले बताएका छन्। झापाका स्थानीय तहमा साताअघि फाट्टफुट्ट संक्रमित देखिन थालेका थिए, मेची प्रादेशिक अस्पतालका छालारोग विशेषज्ञ डा केशव ढकाल भन्छन्, अहिले दैनिक २०२५ जना पीडित उपचारका लागि अस्पताल आइरहेका छन्। पूर्वीतराईका झापा, मोरङ र सुनसरीमा केही सातायता संक्रमित बढेका हुन्। बालरोग विशेषज्ञ डा रविन रेग्मीका अनुसार झापामा बालबालिकामा पनि संक्रमण देखिएको छ। संक्रमण देखिएका बालबालिकामा छालाको समस्याबाहेक ज्वरो आउने लक्षण पनि छ। दैनिक ४५ जना बालबालिका उपचार गर्न आइरहेका छन्। तर, कसैलाई पनि अस्पताल भर्ना गर्नुपर्ने अवस्था आएको छैन, डा रेग्मी भन्छन्। भारतका सिक्किम, दार्जीलिङलगायत ठाउँमा नैरोवी फ्लाइका संक्रमितको संख्या धेरै छ। पश्चिम बंगालमा यसको संक्रमण बढ्दै जाँदा नेपालमा सीमावर्ती जिल्लामा पनि प्रभाव देखिएको हो। अघिल्लो वर्षको तुलनामा संक्रमण बढेको डा ढकाल बताउँछन्। पहिले पनि नैरोबी फ्लाइको समस्या थियो। यसपटक सामाजिक सञ्जालमा अलि धेरै चर्चा भएर हो, डा ढकाल भन्छन्, यो कुनै ठूलो समस्या होइन। यसलाई सामान्य रूपमा लिनुपर्छ। यो कीराबाट निस्किने टक्सिनका कारण मानिसमा लक्षण देखिने डा ढकाल बताउँछन्। नैरोबी फ्लाइले टोक्छ भन्ने भ्रम जनमानसमा छ। यो सत्य होइन, उनी भन्छन्, थिचिएर मरेको खण्डमा मात्रै त्यसबाट निस्किएको टक्सिनले छालामा छुँदा रातो दाग र बिमिरा देखिन्छ। कतिपय संक्रमितले औषधि पसलमा गएर मलम प्रयोग गरिरहेका छन्। अलि धेरै समस्या देखिएका बिरामी मात्रै अस्पताल जाने गरेका छन्। गाउँका स्वास्थ्य संस्थामा धेरै संक्रमित आइरहेको जानकारी पाएको उनको भनाइ छ। जिल्ला स्वास्थ्य कार्यालयसँग यसको यकिन तथ्यांक भने छैन। प्रदेशको स्वास्थ्य मन्त्रालयका अनुसार यो कीराका कारण घाउ भएर उपचारका लागि आउनेको संख्या दैनिक १ सय ५० जनाभन्दा बढी छ। कीराबाट निस्कने कडा खालको एसिडका कारण संक्रमण वा घाउ भएर सरकारी तथा निजी स्वास्थ्य संस्थामा उपचारका लागि आउनेको संख्या बढेको मन्त्रालयले जनाएको छ। प्रदेश १ को राजधानी विराटनगरस्थित कोसी अस्पतालका वरिष्ठ चर्म (छाला), यौन तथा कुष्ठ रोग विशेषज्ञ डा असित घिमिरे उपचारका लागि दैनिक १५ जनासम्म आउने गरेको सुनाउँछन्। कीराका कारण संक्रमित भएर आउनेको संख्या एक सातादेखि बढ्दो छ, डा घिमिरे भन्छन्, कीराले फोहोर गरिदियो भने पनि छालामा संक्रमण हुन्छ। संक्रमण भएको घाउ पाक्ने र अन्य खालका संक्रमणलाई थप असर पर्न सक्ने उनी बताउँछन्। बारुला वा कमिलाले टोकेजस्तो फोका हुँदैन। यो सरुवा रोग पनि होइन, उनी भन्छन्, कीराले असर पुयाएका व्यक्तिलाई मात्रै संक्रमण हुन्छ। उपचारपछि निश्चित समयमा निको भइहाल्छ। एकैपटक संक्रमित धेरै आएकाले संख्या बढेजस्तो मात्रै देखिएको डा घिमिरे बताउँछन्। उनका अनुसार फोहोर गर्दा वा छालामा घर्षण उत्पन्न हुने गरी मडारिँदा कीराको शरीरबाट छालालाई जलाउने एसिड निस्कन्छ। त्यो एसिड (अम्लिय पदार्थ)ले छालामा घाउ तथा एलर्जी गराउँछ। जनै खटिराजस्तो घाउ आउँछ। ठूला दागहरू देखिन्छन्। छाला रातो हुन्छ। धेरै पोल्नेलगायत समस्या आउने उनको भनाइ छ। उनका अनुसार उपचारपछि यो संक्रमण बढीमा दुई साताभित्र ठीक हुन्छ। स्वास्थ्यसम्बन्धी गम्भीर समस्या ननिम्तिने भएकाले आत्तिन वा डराउन पर्दैन। तर, कीराको एसिड बढी फैलिए ज्वरो आउने, जोर्नी दुख्ने, बान्ता हुनेसम्मका केही समस्या आउन सक्ने चिकित्सक बताउँछन्। बिरामीहरू शरीरमा डढुवा घाउ आयो भन्दै उपचारका लागि आउँछन्। तर, नैरोबी कीराको कारण संक्रमण भएको हुन्छ, डा घिमिरेले भन्छन्। जोखिममा को ? खेतबारीमा काम गर्ने तथा जंगलमा घाँसदाउरा गर्ने व्यक्तिमा नैरोबीले टोकेको पाइएको छ। जनस्वास्थ्य विज्ञहरू बर्खाका समयमा नैरोबीको संक्रमण बढ्न सक्ने बताउँछन् । अघिल्लो वर्षको तुलनामा केही मात्रामा बिरामी बढेको पाइएको छ। जलवायु परिवर्तनका कारण पनि नैरोबीको संख्या वृद्धि भएको हुन सक्ने बताउँछन्, इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनी। गर्मीका कारण तराईका बासिन्दा शरीरभरि कपडा लगाउँदैनन्। गन्जी वा हाफ पाइन्ट लगाएर बसेका हुन्छन्। शरीरमा नैरोबी आएर बस्नेबित्तिकै प्याट्ट हान्छन्। यही गल्ती भइरहेको छ, डा मरासिनी भन्छन्, खेतबारी वा जंगलतिर जाँदा पनि जीउ ढाकिने गरी कपडा लगाउनुपर्छ। शरीरमा कीरा बसेको छ भने नमार्ने र जीउबाट मिल्काउने गर्नुपर्छ। के गर्दैछ, सरकार ? प्रदेश १ का स्वास्थ्यमन्त्री जयराम यादव संक्रमितको विवरण सबै अस्पतालसँग माग गरिएको बताउँछन्। विवरण प्राप्त भइसकेपछि विशेषज्ञसँग छलफल गरी रोकथामका लागि प्रदेश सरकार सक्रिय हुने उनको भनाइ छ। कोरोनाकालदेखि नै संक्रमणसँग जुध्ने गरिको मजबुत तयारी छ, मन्त्री यादव भन्छन्, नयाँ कीराको संक्रमण नियन्त्रणमा पनि सरकार गम्भीर भएर लाग्नेछ। कीराको संक्रमणबाट बच्नलाई अपनाउनुपर्ने उपायबारे सर्वसाधारणलाई सचेत गराइने र संक्रमितको उपचारमा ध्यान दिइने उनको भनाइ छ। स्वास्थ्यसम्बन्धी सबै समस्याको सामना गर्नुपर्छ भनेर सरकार तयार रहेकाले थप समस्या आउन नदिन र उपचार तथा रोकथामलाई प्रभावकारी बनाएर लैजान सरकार प्रतिबद्ध रहेको जानकारी मन्त्री यादवले दिए। कृषिका लागि फाइदाजनक स्वास्थ्य सेवा विभाग, इपिडिमियोलोजी तथा रोग नियन्त्रण महाशाखाका निर्देशक डा चुमनलाल दासका अनुसार नैरावि कृषि क्षेत्रका लागि लाभदायी छ। मान्छेका लागि दुःखदायी र कृषिका लागि लाभदायी छ। खेतमा पाइने हानिकारक कीराहरू खान्छ। वर्षात्को सिजनमा धान खेतमा देखिएको हो। यसले टोक्दैन। शरीरमा बस्यो भने धपाउनुपर्छ। किच्ने वा मिच्ने गर्नु हुँदैन, निर्देशक डा दास भन्छन्, संक्रमण भइहाल्यो भने पनि आत्तिहाल्नु पर्दैन। सामान्य एजर्जी मात्र हुन्छ। यसले कुनै महामारी ल्याउँदैन। उनले संक्रमण हुँदा स्वास्थ्यकर्मी एवं छाला रोग विशेषज्ञलाई जँचाउन सुझाए। लक्षणहरू एलर्जी हुने छाला रातो हुने दागहरू देखिने जनै खटिराजस्तो घाउ आउने धेरै पोल्ने सामान्य ज्वरो आउने वान्ता हुने जोगिने उपाय शरीर ढाकिने पूरा बाहुला भएको लुगा लगाउने घरको ढोका, झ्यालमा जाली लगाउने जीउमा कीरा बसेमा नछोइ मिल्काउने राति सुत्दा बत्ती निभाएर सुत्ने कीरालाई छोएमा तुरुन्तै साबुन पानीले हात धुने संक्रमण भएमा छालारोग विशेषज्ञलाई जाँच गराउने दिनेश गौतम काठमाडौं किशोर बुढाथोकी विराटनगर सुब्रत न्यौपाने झापा"
"गुराँस गाउँपालिकाले भन्यो, 'करार कर्मचारीको आन्दोलनलाई राजनीतिकरण गरियो'","दैलेख : गुराँस गाउँपालिकाले गरेको करार कर्मचारीको म्याद थप नगर्ने निर्णयविरुद्ध करार कर्मचारीहरू आन्दोलनमा उत्रिए। शुक्रबार दिनभर गुराँस गाउँपालिका तनावग्रस्त बन्यो। कर्मचारीहरूको शान्तिपूर्ण आन्दोलनले झडपकै स्थिती बन्यो। आन्दोलित कर्मचारी र प्रहरीबीचको झडपमा १० जना बढी घाइते भएका छन्। जिल्ला प्रहरी कार्यालय दैलेखका डिएसपी भुवनेश्वरप्रसाद शाहले ६ जना नेपाल प्रहरी, दुई जना शसस्त्र प्रहरी र दुई जना आन्दोलनकारीसहित १० जना घाइते भएको बताए। घाइतेहरूको सुर्खेतस्थित कर्णाली प्रदेश अस्पतालमा उपचार भइरहेको छ। प्रहरीले लाठी चार्ज गरेपछि आन्दोलित कर्मचारीहरूले समेत ढुंगामुढा प्रहार गरेका थिए। आन्दोलन उग्र बन्दै गएपछि प्रहरीले गोली चलाएको स्थानीय प्रत्यक्षदर्शीहरूले बताएका छन्। शुक्रबार बेलुका भएको आन्दोलनका क्रममा प्रहरीले गोली चलाउँदा दुई जनालाई लागेको छ। गोली लागेर घाईते हुनेमा भवानीप्रसाद भट्टराई र बखत खत्री छन्। आन्दोलनमा सहभागीहरू उग्र बनेपछि प्रहरीले गोली चलाएको डीएसपी शाहले बताए। आन्दोलनकारीले गाउँपालिकाको विभिन्न संरचना तोडफोड गरेका छन्। गाउँपालिकामा कार्यरत करार कर्मचारीहरूको करार सम्झौताको म्याद थप हुनुपर्ने भन्दै कर्मचारीहरू आन्दोलनमा उत्रिएका थिए। गाउँपालिकाले भने करार कर्मचारीहरूको शान्तिपूर्ण आन्दोलनलाई राजनीतिकरण गरिएको जनाएको छ। गाउँपालिकाका अध्यक्ष टोपबहादुर बिसीद्वारा जारी विज्ञप्तीमा कर्मचारीहरूले आफ्ना मागहरू विधिवत् ढंगबाट राखेको र कर्मचारीहरूको मागलाई कसरी सम्बोधन गर्न सकिन्छ भनेर छलफल हुँदाहुँदै राजनीतिकरण गरिएको उल्लेख छ। विज्ञप्तीमा भनिएको छ, 'कर्मचारीहरूमो माग कसरी पूरा गर्न सकिन्छ भनेर गाउँपालिका अध्यक्ष, उपाध्यक्ष, प्रमुख प्रशासकीय अधिकृत, सहायक प्रमुख जिल्ला अधिकारीसहितको टोलीको छलफल भई सहमती भईसकेको अवस्थामा करार कर्मचारीहरूको मागलाई राजनीतिकरण गरि शान्तिपूर्ण वातावरणलाई थप उत्तेजित बनाइयो।' हालै सम्पन्न स्थानीय तह निर्वाचनको प्रतिशोध साध्न नेपाली कांग्रेस दैलेखका सचिव एवं गाउँपालिकाका पूर्व अध्यक्ष खेमराज ओली, काँग्रेस दैलेखका पूर्व सभापति कृष्णकुमार विसीलगायतको नेतृत्वमा गाउँपालिकाको सम्पती तोडफोड र अत्यावश्यक सेवालाई प्रभावित पारेको अध्यक्ष बिसीद्वारा जारी विज्ञप्तीमा उल्लेख छ। गाउँपालिकामा कार्यरत कर्मचारीको करार सम्झौता पालिकाको कार्यबोझ, राजश्व क्षमता, खर्चको आकार, स्थानीय आवश्यकता, सेवा करारमा नियुक्त कर्मचारीहरूको कार्य सम्पादन सन्तोषजनक नभएको र कर्मचारी समायोजन तथा लोकसेवा आयोगबाट समेत स्थायी कर्मचारीहरू सिफारिस भई रिक्त दरबन्दीमा स्थायी पदपुर्ती भईसकेको र केहि हुने क्रममा रहेका कारण नवीकरण गर्न नसकिने निर्णय गरिएको अध्यक्षद्धारा जारी विज्ञप्तीमा उल्लेख छ।"
आज पहाडी भूभागका केही स्थानहरूमा मध्यम वर्षा हुने,"काठमाडौं : आज दिउँसो देशको पहाडी भूभागका केही स्थानहरूमा मध्यम वर्षा हुने सम्भावना छ। जल तथा मौसम विज्ञान विभागको मौसम पूर्वानुमान महाशाखाका अनुसार पहाडी भूभागका केही स्थानहरू र बाँकी भूभागका थोरै स्थानहरूमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको छ। शनिबार राति देशको पहाडी भूभागमा आंशिकदेखि सामान्य बदली रहने र बाँकी भूभागमा मौसम सामान्यता सफा रहने पूर्वानुमान छ। प्रदेश १, बागमती प्रदेश र गण्डकी प्रदेशका थोरै र अन्य प्रदेशका एकदुई स्थानहरूमा हल्कादेखि मध्यम वर्षाको सम्भावना रहेको छ। हाल प्रदेश १, गण्डकी प्रदेश, बागमती प्रदेश, लुम्बिनी प्रदेश र कर्णाली प्रदेशका आंशिकदेखि सामान्यता बदली रहेको र यी प्रदेशका थोरै स्थानमा हल्का वर्षा भइरहेको छ। बाँकी प्रदेशमा आंशिक बदलीदेखि मौसम सामान्यतया सफा रहेको छ।"
किबीको प्रवर्द्धन गर्दै पौवादुङमावासी,"भोजपुर : पौवादुङमा गाउँपालिकाले किबीको पकेट क्षेत्र विस्तार गर्न थालेको छ। पालिकाको १ नम्बर वडा श्यामशिलालाई किबीको पकेट क्षेत्रका रूपमा विकास गरेको छ। १२५१ वर्ग किमी उपयुक्त जमिनमा किबीको नमुना पकेट क्षेत्रका रूपमा विस्तार थालेको हो। स्थानीय राजेन्द्र तामाङले २५ रोपनीमा किबीखेती गरिरहेका छन्। किबीखेतीका लागि ७ लाख रुपैयाँ बढी लगानी गरिसकेको उनले बताए। मैले ४ वर्षअघि इलामबाट बिरुवा ल्याएर किबीखेती थालेको थिएँ। अहिले पकेट क्षेत्र नै निर्धारण गरेर काम थालेपछि गाउँपालिकासँग साझेदारीमा यसको थप विस्तारमा लागेको छु। उक्त स्थानका ९० जना कृषकले ३ सय रोपनी बढी क्षेत्रमा व्यावसायिक किबी खेती गरिरहेका छन्। पकेट क्षेत्र विस्तारसँगै गाउँपालिकाले कृषकलाई अहिलेसम्म ५० लाख बढीको आर्थिक तथा प्राविधिक सहयोगसमेत गरिरहेको छ। प्रमुख प्रशासकीय अधिकृत नवीन भट्टराईका अनुसार गाउँपालिकाले किबीखेतीमा प्रोत्साहन गर्न लगानी बढाएको हो। एक गाउँ, एक उत्पादन कार्यक्रमलाई निरन्तरता दिँदै किबीखेतीलाई पनि सामूहिक खेतीमा जोड दिने गाउँपालिकाको लक्ष्य छ। सामूहिक खेती र बाँझो जमिनमा ठूला कृषि फर्म सञ्चालन गरी राम्रो गर्ने फर्म र कृषकलाई प्रोत्साहन गर्दै लगिने पालिका अध्यक्ष किरण राईले बताए। उनले जमिनको उत्पादकत्व र भूमिको प्रकारका आधारमा विभिन्न वडामा कृषि पकेट क्षेत्रका कार्यक्रम सञ्चालन भइरहेको बताए। भने, विशेष गरी बहुवर्षीय बालीका रूपमा किबी खेतीसँगै कागती र एभोकार्डाे खेतीलाई पनि प्राथमिकता दिएका छौं। यी खेतीबाट दीर्घकालीन आम्दानी लिन सकिन्छ भन्ने छ। गाउँपालिकाले भूगोल निर्धारण गरेर विभिन्न खेतीमा जोड दिएको छ। माथिल्लो भेग रहेको श्यामशिलालाई किबी पकेट क्षेत्र, ३ नम्बर वडा च्याङग्रे, ४ नम्बर वडा बास्तीम, वडा नम्बर ५ सानोदुम्मा र वडा नम्बर ६ ठूलोदुम्मालाई अकबरे खुसार्नी, मौरीपालन र एभोकार्डाे खेतीको पकेट क्षेत्र निर्धारण गरिएको छ। त्यस्तै वडा नम्बर २ तिवारीभन्झयाङको सडकदेखि श्यामशिलाको वडा कार्यालयसम्मको भूगोललाई आलु, बन्दाकोभी र काउलीको पकेट क्षेत्रका रूपमा विकास गर्ने योजना बनिरहेको गाउँपालिका उपाध्यक्ष ज्योत्सना राईले सुनाइन्। गाउँपालिकालाई कृषिमा प्राथमिकता दिएका छौं। विभिन्न ठाउँमा भूगोल अनुरूपका खेती विस्तार गरिएका छन्। गाउँपालिकालाई पूर्णतः कृषिमा आत्मनिर्भर बनाउने हाम्रो अन्तिम लक्ष्य हो, राईले भनिन्। एकपटक रोपेपछि वर्षौंसम्म आम्दानी लिन सकिने भएपछि कृषक अन्य बाली हटाएर व्यावसायिक किबी खेतीमा लागेका छन्। भोजपुर नगरपालिका, टेम्केमैयुङ गाउँपालिका४ नागीको लुंगिन, वडा नम्बर ५ को मझौले, पौवादुङमा गाउँपालिका, आमचोक गाउँपालिकालगायत ठाउँमा पनि किसानले किबी खेती गरिरहेका छन्। अहिले किबी प्रतिकेजी २ सय ५० देखि ३ सय रुपैयाँसम्म बिक्री हुने गरेको छ। कृषि ज्ञान केन्द्र भोजपुरका अनुसार यो खेती १५ सय मिटरदेखि २४ सय मिटरको उचाइमा गर्न सकिने भएकाले भोजपुरका किसान यस खेतीतर्फ आकर्षित बनेका छन्।"
"नआत्तिनुहोस्! नैरोबीले टोक्दैन, सिकिस्त भइँदैन","झट्ट हेर्दा अरिंगालझैं देखिने कीरा के तपाईंको शरीरमा बसेको छ ? नआत्तिनुस् ! नैरोबी (एसिड) फ्लाइ नामको यस कीराले टोक्दैन। शरीरमा बसेको छ भने नमिच्नुहोस्। बरु स्वाट्ट मिल्काउने जुक्ति अपनाउनुहोस्। जनस्वास्थ्यविद् डा बाबुराम मरासिनीका अनुसार जीउमा बसे पनि यसले टोक्दैन। प्याट्ट हान्यो भने नैरोबीको शरीरबाट तरल पदार्थ निस्कन्छ डा मरासिनी भन्छन्, त्यो तरल पदार्थ मान्छेको शरीरमा पर्नेबित्तिकै छालामा विभिन्न लक्षण तथा घाउ देखिन्छ। नैरोबीले पूर्वीतराईका जिल्लामा सताउन भने थालेको छ। गम्भीर स्वास्थ्य समस्या नदेखिए पनि संक्रमित थपिँदै गएको उपचारमा संलग्न चिकित्सकले बताएका छन्। झापाका स्थानीय तहमा साताअघि फाट्टफुट्ट संक्रमित देखिन थालेका थिए, मेची प्रादेशिक अस्पतालका छालारोग विशेषज्ञ डा केशव ढकाल भन्छन्, अहिले दैनिक २०२५ जना पीडित उपचारका लागि अस्पताल आइरहेका छन्। पूर्वीतराईका झापा, मोरङ र सुनसरीमा केही सातायता संक्रमित बढेका हुन्। बालरोग विशेषज्ञ डा रविन रेग्मीका अनुसार झापामा बालबालिकामा पनि संक्रमण देखिएको छ। संक्रमण देखिएका बालबालिकामा छालाको समस्याबाहेक ज्वरो आउने लक्षण पनि छ। दैनिक ४५ जना बालबालिका उपचार गर्न आइरहेका छन्। तर, कसैलाई पनि अस्पताल भर्ना गर्नुपर्ने अवस्था आएको छैन, डा रेग्मी भन्छन्। भारतका सिक्किम, दार्जीलिङलगायत ठाउँमा नैरोवी फ्लाइका संक्रमितको संख्या धेरै छ। पश्चिम बंगालमा यसको संक्रमण बढ्दै जाँदा नेपालमा सीमावर्ती जिल्लामा पनि प्रभाव देखिएको हो। अघिल्लो वर्षको तुलनामा संक्रमण बढेको डा ढकाल बताउँछन्। पहिले पनि नैरोबी फ्लाइको समस्या थियो। यसपटक सामाजिक सञ्जालमा अलि धेरै चर्चा भएर हो, डा ढकाल भन्छन्, यो कुनै ठूलो समस्या होइन। यसलाई सामान्य रूपमा लिनुपर्छ। यो कीराबाट निस्किने टक्सिनका कारण मानिसमा लक्षण देखिने डा ढकाल बताउँछन्। नैरोबी फ्लाइले टोक्छ भन्ने भ्रम जनमानसमा छ। यो सत्य होइन, उनी भन्छन्, थिचिएर मरेको खण्डमा मात्रै त्यसबाट निस्किएको टक्सिनले छालामा छुँदा रातो दाग र बिमिरा देखिन्छ। कतिपय संक्रमितले औषधि पसलमा गएर मलम प्रयोग गरिरहेका छन्। अलि धेरै समस्या देखिएका बिरामी मात्रै अस्पताल जाने गरेका छन्। गाउँका स्वास्थ्य संस्थामा धेरै संक्रमित आइरहेको जानकारी पाएको उनको भनाइ छ। जिल्ला स्वास्थ्य कार्यालयसँग यसको यकिन तथ्यांक भने छैन। प्रदेशको स्वास्थ्य मन्त्रालयका अनुसार यो कीराका कारण घाउ भएर उपचारका लागि आउनेको संख्या दैनिक १ सय ५० जनाभन्दा बढी छ। कीराबाट निस्कने कडा खालको एसिडका कारण संक्रमण वा घाउ भएर सरकारी तथा निजी स्वास्थ्य संस्थामा उपचारका लागि आउनेको संख्या बढेको मन्त्रालयले जनाएको छ। प्रदेश १ को राजधानी विराटनगरस्थित कोसी अस्पतालका वरिष्ठ चर्म (छाला), यौन तथा कुष्ठ रोग विशेषज्ञ डा असित घिमिरे उपचारका लागि दैनिक १५ जनासम्म आउने गरेको सुनाउँछन्। कीराका कारण संक्रमित भएर आउनेको संख्या एक सातादेखि बढ्दो छ, डा घिमिरे भन्छन्, कीराले फोहोर गरिदियो भने पनि छालामा संक्रमण हुन्छ। संक्रमण भएको घाउ पाक्ने र अन्य खालका संक्रमणलाई थप असर पर्न सक्ने उनी बताउँछन्। बारुला वा कमिलाले टोकेजस्तो फोका हुँदैन। यो सरुवा रोग पनि होइन, उनी भन्छन्, कीराले असर पुयाएका व्यक्तिलाई मात्रै संक्रमण हुन्छ। उपचारपछि निश्चित समयमा निको भइहाल्छ। एकैपटक संक्रमित धेरै आएकाले संख्या बढेजस्तो मात्रै देखिएको डा घिमिरे बताउँछन्। उनका अनुसार फोहोर गर्दा वा छालामा घर्षण उत्पन्न हुने गरी मडारिँदा कीराको शरीरबाट छालालाई जलाउने एसिड निस्कन्छ। त्यो एसिड (अम्लिय पदार्थ)ले छालामा घाउ तथा एलर्जी गराउँछ। जनै खटिराजस्तो घाउ आउँछ। ठूला दागहरू देखिन्छन्। छाला रातो हुन्छ। धेरै पोल्नेलगायत समस्या आउने उनको भनाइ छ। उनका अनुसार उपचारपछि यो संक्रमण बढीमा दुई साताभित्र ठीक हुन्छ। स्वास्थ्यसम्बन्धी गम्भीर समस्या ननिम्तिने भएकाले आत्तिन वा डराउन पर्दैन। तर, कीराको एसिड बढी फैलिए ज्वरो आउने, जोर्नी दुख्ने, बान्ता हुनेसम्मका केही समस्या आउन सक्ने चिकित्सक बताउँछन्। बिरामीहरू शरीरमा डढुवा घाउ आयो भन्दै उपचारका लागि आउँछन्। तर, नैरोबी कीराको कारण संक्रमण भएको हुन्छ, डा घिमिरेले भन्छन्। जोखिममा को ? खेतबारीमा काम गर्ने तथा जंगलमा घाँसदाउरा गर्ने व्यक्तिमा नैरोबीले टोकेको पाइएको छ। जनस्वास्थ्य विज्ञहरू बर्खाका समयमा नैरोबीको संक्रमण बढ्न सक्ने बताउँछन् । अघिल्लो वर्षको तुलनामा केही मात्रामा बिरामी बढेको पाइएको छ। जलवायु परिवर्तनका कारण पनि नैरोबीको संख्या वृद्धि भएको हुन सक्ने बताउँछन्, इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनी।गर्मीका कारण तराईका बासिन्दा शरीरभरि कपडा लगाउँदैनन्। गन्जी वा हाफ पाइन्ट लगाएर बसेका हुन्छन्। शरीरमा नैरोबी आएर बस्नेबित्तिकै प्याट्ट हान्छन्। यही गल्ती भइरहेको छ, डा मरासिनी भन्छन्, खेतबारी वा जंगलतिर जाँदा पनि जीउ ढाकिने गरी कपडा लगाउनुपर्छ। शरीरमा कीरा बसेको छ भने नमार्ने र जीउबाट मिल्काउने गर्नुपर्छ। के गर्दैछ, सरकार ? प्रदेश १ का स्वास्थ्यमन्त्री जयराम यादव संक्रमितको विवरण सबै अस्पतालसँग माग गरिएको बताउँछन्। विवरण प्राप्त भइसकेपछि विशेषज्ञसँग छलफल गरी रोकथामका लागि प्रदेश सरकार सक्रिय हुने उनको भनाइ छ। कोरोनाकालदेखि नै संक्रमणसँग जुध्ने गरिको मजबुत तयारी छ, मन्त्री यादव भन्छन्, नयाँ कीराको संक्रमण नियन्त्रणमा पनि सरकार गम्भीर भएर लाग्नेछ। कीराको संक्रमणबाट बच्नलाई अपनाउनुपर्ने उपायबारे सर्वसाधारणलाई सचेत गराइने र संक्रमितको उपचारमा ध्यान दिइने उनको भनाइ छ। स्वास्थ्यसम्बन्धी सबै समस्याको सामना गर्नुपर्छ भनेर सरकार तयार रहेकाले थप समस्या आउन नदिन र उपचार तथा रोकथामलाई प्रभावकारी बनाएर लैजान सरकार प्रतिबद्ध रहेको जानकारी मन्त्री यादवले दिए। कृषिका लागि फाइदाजनक स्वास्थ्य सेवा विभाग, इपिडिमियोलोजी तथा रोग नियन्त्रण महाशाखाका निर्देशक डा चुमनलाल दासका अनुसार नैरावि कृषि क्षेत्रका लागि लाभदायी छ। मान्छेका लागि दुःखदायी र कृषिका लागि लाभदायी छ। खेतमा पाइने हानिकारक कीराहरू खान्छ। वर्षात्को सिजनमा धान खेतमा देखिएको हो। यसले टोक्दैन। शरीरमा बस्यो भने धपाउनुपर्छ। किच्ने वा मिच्ने गर्नु हुँदैन, निर्देशक डा दास भन्छन्, संक्रमण भइहाल्यो भने पनि आत्तिहाल्नु पर्दैन। सामान्य एजर्जी मात्र हुन्छ। यसले कुनै महामारी ल्याउँदैन। उनले संक्रमण हुँदा स्वास्थ्यकर्मी एवं छाला रोग विशेषज्ञलाई जँचाउन सुझाए। लक्षणहरू जोगिने उपाय दिनेश गौतम काठमाडौंकिशोर बुढाथोकी विराटनगरसुब्रत न्यौपाने झापा"
अस्पतालमा भेटिँदैनन् चिकित्सक,"जनकपुरधाम : मधेस प्रदेशको स्थायी राजधानी जनकपुरधामस्थित मधेस स्वास्थ्य विज्ञान प्रतिष्ठानको प्रादेशिक अस्पतालमा पुग्दा दिनको ठीक १२:३५ बजेको थियो। ओपीडी कक्ष बिरामीले भरिभराउ थिए। तर, एकाध चिकित्सक बाहेक अन्य कुनै पनि विशेषज्ञ चिकित्सक समयमै आइपुगेका थिएनन्। १२३५ बजेदेखि डाक्टर कुरिरहेका बिरामीले ३ बजेसम्म कुरिरहे। तर, चिकित्सक आइपुगेनन्। ओपीडी कक्षको १९ नम्बर कोठा फिजिसियनमेडसिन विभागका चिकित्सकहरूको हो। तर, त्यहाँ दिनभर कोही पनि पुगेनन्। बिहीबार क्रमशः चिकित्सकहरू डा सिद्धिदात्री झा, डा रामदेव चौधरी, डा अजयकुमार यादव, डा विपिनकुमार यादव, डारामेश्वर महासेठ र डा दिगविजय ठाकुर लगायतको ड्युटी थियो। तर, एक जना पनि उपस्थित भएनन्। बिहान ११ बजेदेखि पुर्जा कटाएर लाइन लागेका बिरामी ३ बजेसम्म चिकित्सकको पर्खाइमा थिए। तर, समयमै चिकित्सक नआउँदा कतिपय बिरामी फर्किएर निजीमा जान बाध्य भए। कतिपय डाक्टर कुरेर बस्न बाध्य थिए। सरकारी काम, कहिले जाला घाम भन्ने उखान जनकपुर प्रादेशिक अस्पतालमा देखिन्थ्यो। महोत्तरी सोनमा गाउँपालिकाका मणिभूषणप्रसाद कर्णले आमाको खुट्टा सुन्निएर चिकित्सकसँग चेकजाँचका लागि पुगेका थिए। तर, समयमा चिकित्सक भेटाएन्। भने, खुट्टा सुन्निएको छ, बाहिर लाइनमा बस्न लगाए। डाक्टर अब आउँछ भन्दै कम्पाउन्डरले भनेको झन्डै २ घण्टाभन्दा बढी भयो तर अत्तोपत्तो छैन। बिरामी निको हुन डाक्टर खोज्दै आउँछन्। तर, यहाँ डाक्टरको लापरवाहीले झन् बिरामी भएर फर्कनु पर्ने अवस्था छ। महोत्तरीकी रीना कर्णले भनिन्, ८ बजेदेखि नै बिरामीको लामो लाइन छ। बल्लबल्ल डाक्टर देखाइयो। भनेको सबै जाँच गरेर आए। तर, रिपोर्ट हेर्ने डाक्टर खोजेको घण्टौं भयो, अत्तोपत्तो छैन। अस्पतालमा कतै डक्टर फेला पर्दैनन्, बिरामी आउँछन्। भएका नर्सले उनीहरूलाई हेरे भने हेरे, नत्र उनीहरू निजी अस्पताल नै जान बाध्य हुन्छन्। अस्पतालमा चिकित्सकको दरबन्दी नै नभएको भने होइन। स्वास्थ्य विभागका अनुसार प्रादेशिक अस्पतालमा केही दरबन्दी बाहेक अन्य चिकित्सकको दरबन्दी पूरा छ। तर, अस्पतालमा विशेषज्ञ चिकित्सक फेला पार्नु भनेको मन्दिरमा प्रत्यक्ष भगवान फेला पार्नु जस्तै भएको सेवाग्राही कर्ण गुनासो गर्छन्। गरिब र दिन दुःखीले उपचार गर्ने यो स्थानमा चिकित्सकलाई फाइदा नहुने भएकाले उनीहरू नीजी क्लिनिकमा बस्ने गरेको आरोप लाग्ने गरेको छ। आफ्ना निजी क्लिनिक अनि प्राइभेट अस्पतालमा अन्य थप आम्दानी हुने भएकाले अस्पतालमा हाजिर गरेर टाप कस्न पाइने भएकाले अस्पतालमा डाक्टरको अभाव हुने गरेको स्थानीय सुशील कर्ण बताउँछन्। अस्पतालमा पुगेका बिरामीले डाक्टर खै, भनेर सोधेमा नर्स उल्टै थर्काउनु थर्काउँछन्। डाक्टर सबै पैसा कमाउन बाहिर बस्छन्, उनले भने। अस्पतालमा सेवाग्राहीको गाली खाँदै काम किन गर्नु हुन्छ ? अन्नपूर्णकर्मीको प्रश्नमा एक नर्सले नाम नलेख्ने सर्तमा भनिन्, डा सिद्धिदात्री झा आउनुभएको थियो। तर, १२ बजे भन्दा पहिल्यै निस्किएर जानुभो! डाक्टर साब आउनुहुन्छ, हाजिर बनाउनु हुन्छ। फेरि निस्किहाल्नु हुन्छ। अस्पतालमा काम गर्न पनि नर्सले मेसुदेखि अस्पताल विकास समितिसम्मलाई घुस दिएर करारमा केही दिनअघि भर्ना भएको ती नर्सले बताइन्।"
पद्यसम्भवको लोघेकर गुम्बा,"जोमसोम : उपल्लो मुस्ताङ ऐतिहासिक तथा धार्मिक दृष्टिले महत्वपूर्ण मानिन्छ। तिब्बती कलासंस्कृति र ऐतिहासिक तथा पुरातात्विक सम्पदाले पर्यटकीय गन्तव्य बनेको हो। यहाँको एक महत्वपूर्ण ऐतिहासिक तथा धार्मिक पर्यटकीय गन्तब्य हो लोघेकर गुम्बा। दामोदरकुण्ड१ को मराङमा समुद्री सतहदेखि ४ हजार ५ सय मिटर उचाइमा छ। यसलाई स्थानीय भाषामा घार गुम्बा पनि भनेर चिनिन्छ। जोमसोमकोरला राष्ट्रिय राजमार्गअन्तर्गत चराङ खोलाबाट १ घण्टाको पैदलयात्रापछि लोघेकर गुम्बा पुग्न सकिन्छ। यहाँसम्म पुग्न स्थानीय र प्रदेश सरकारको साझेदारीमा सडक स्तरोन्नति गरिएको छ। मराङ खोला तरेर केहीबेर पैदल उक्लिएपछि गुम्बा पुग्न सकिन्छ। भिरालो जमिनको सतह त्यस आसपासका फुस्रा डाँडाकाँडाका बीचमा लोघेकर गुम्बा अवस्थित छ। ४ सय रोपनी क्षेत्रफलमा गुम्बा छ। चारैतिर ६ सय बढी माने र छोर्तेनहरू अवस्थित छन्। बीचमा ऐतिहासिक लोघेकर गुम्बा छ। पुजारी लामाले यसको रेखदेख र पूजाआजा गर्छन्। सदियौंदेखि मुस्ताङी राजाको रेखदेखमा सञ्चालन हुँदै आइरहेको १५ वर्षअघि मराङ गाउँलाई हस्तान्तरण गरिएको थियो। अहिले पनि गुम्बा रेखदेखका लागि लामा बस्छन्। तिब्बतको साम्ये गुम्बा बनेपछि बनेको लोघेकर गुम्बा विश्वकै पहिलो र पुरानो दाबी गरिएको छ। यो गुम्बाको गुरु पद्यसम्भवको इतिहाससँग जोडिएको चाखलाग्दो कथा छ। आऔं शताब्दीमा तिब्बतका धर्म राजा ठिसोङ देउचान थिए। उनले आफ्नो पालामा भारतबाट तिब्बतमा बुद्ध धर्म फैलाउन र प्रचार गर्न चाहन्थे। त्यसैले राजा देउचानले भारतमा रहेका अत्तेरिया शान्तिलाई तिब्बत बोलाए। त्यसअघि तिब्बतमा पेम्भो धर्म थियो। भारतबाट तिब्बत पुगेका अत्तेरिया शान्तिले बुद्ध धर्मको प्रचार र तिब्बतीलाई शिक्षा दिन थाले। सोही क्रममा उनले बौद्ध परम्पराअनुसार पूजापाठ गरी साम्य गुम्बा निर्माण थाले। तर, पेम्भो धर्मका अनुयायीले साम्ये गुम्बा निर्माण र पूजापाठमा अवरोध गर्न थाले। तिब्बतमा दिनभरि साम्ये गुम्बा निर्माण हुन्थ्यो तर राति आएर स्थानीयले भत्काइदिन्थे। यसरी कुनै धार्मिक अनुष्ठान कार्यमा बाधा र अवरोध सिर्जना गर्ने व्यक्तिलाई राक्षसको संज्ञा दिइन्थ्यो। त्यसबेला राक्षसको पटकपटकको अवरोध र बितण्डाले साम्ये गुम्बा निर्माण हुन सकेन। अत्तेरिया शान्तिले धर्म गुरु ठिसोङ देउचानलाई भने, यो गुम्बा निर्माणको काम तपाईं र मबाट सम्भव देखिएन। भारतमा अलौकिक शक्ति भएका तान्त्रिक गुरु पद्यसम्भव हुनुहुन्छ। उहाँ १ हजार बुद्धका औतारी हुनुहुन्छ। उहाँलाई बोलाएर मात्र यो काम पूरा गर्न सकिन्छ। साम्ये गुम्बा निर्माणमा अवरोध भइरहेको कुरा पद्यसम्भवले थाहा पाइसकेका थिए। तिब्बतबाट धर्म गुरु देउचानले पद्यसम्भवलाई लिन ५ जना व्यक्तिलाई भारत पठाए। त्यसबेलासम्म पद्यसम्भव तिब्बत जान नेपाल छिरिसकेका थिए। तिब्बती धर्म राजा देउचानले पठाएका ५ जना व्यक्तिसँग पद्यसम्भवको भेट भोटको हिमाली बोर्डर क्षेत्रमा भयो। पद्यसम्भव त्यसपछि तिब्बत पुगेर बौद्ध धर्म फैलाउन र गुम्बा निर्माणको काममा सहजीकरण गर्न थाले। गुरु पद्यसम्भव तिब्बत पुग्दा पनि धर्म बिरोधीको उपद्रो रोकिएन। गुम्बा निर्माणमा भाँजो हाल्नेलाई पद्यसम्भवले धपाउन थाले। यसरी पद्यसम्भवले धपाएपछि राक्षस नेपालतर्फ पसे। धपाउँदै पद्यसम्भव थासाङको कोवाङ आइपुगे। कोवाङबाट मुस्ताङको घमी पुगे। उनले त्यहाँबाट राक्षसलाई धनुषवाण प्रहार गरे। यसरी प्रहार गर्दा घमी खोला उत्तर पारीपट्टी राक्षसको आन्द्राभुँडी झरेको किंवदन्ती छ। त्यसको संकेत अहिले पनि देख्न सकिन्छ। आन्द्राभुँडी झरेका राक्षसलाई प्रहार गर्दा रगत ढाक्न र गाउँको पहाडमा लतपतिएको रातो पहाड देख्न सकिन्छ। यसरी पद्यसम्भवको प्रहारबाट घाइते भएको राक्षस मराङ पुग्यो। मराङ खोलाको पहाडमा पुगेका राक्षसको पद्यसम्भवले मुटु झिकिदिएर अन्तिम समाधी गरिदिए। त्यहाँ राक्षस उत्तानो पारेर बध गरिएको थियो। लोघेकर गुम्बा रहेको बीच भागको जमिनमुनि राक्षसको मुटु राखेर पद्यसम्भवले लोघेकर गुम्बा निर्माण थाले। पद्यसम्भवले बनाएको ९ तले लोघेकर गुम्बा निर्माणमा तिब्बतका धर्म राजा ठिसोङ देउचानले सहयोग गरे। पद्यसम्भवले २ राक्षसलाई त्यही कैद गरी तिब्बत गएर साम्ये गुम्बा बनाउन सहयोग गरे। तिब्बतमा साम्ये गुम्बा बनेपछि मात्रै लोघेकर गुम्बा बनेको भन्ने कतिपयको बुझाइ छ। तर, मुख्य अवरोध पुर्याउने राक्षसलाई परास्त गरेपछि मात्रै साम्ये गुम्बा बनाउन थालेको तथ्य बलियो छ। पछि अघि भाँजो हाल्ने अन्य व्यक्तिले साथ दिएका थिए। २२६ वर्ष पहिले नेपालतिब्बत युद्धअघि तिब्बत नेपालको भूभाग थियो। त्यसबेलाको लडाइँपछि नेपालको धेरै भूभाग तिब्बतमा गाभियो, जुन नेपाल थियो। नेपालमा भएका सबै पुराना गुम्बा तिब्बतका धर्म राजाले निर्माण गरिदिएको लामा लेक्से बताउँछन्। लोघेकर गुम्बामा गुरु पद्यसम्भवको मूर्ति विराजमान गरिएको छ। तिब्बतमा साम्ये गुम्बा निर्माण गर्ने क्रममा भएको सम्पूर्ण घटना ढुंगामा कुदिएका सयौं हस्तलिखित चित्र छन्। कुनै पनि कंक्रिट प्रयोग नगरी निर्माण गरिएको लोघेकर गुम्बा ३ तलाको छ। यहाँ विदेशी पर्यटक विभिन्न खोज अनुसन्धान र तथा अवलोकनका लागि पुग्ने गर्छन्। गुम्बा पुनर्निर्माण २०७२ सालको भूकम्पले गुम्बामा क्षति गरेको थियो। गुम्बाको माथिल्लो भाग र गुम्बा घर चर्किएको थियो। अमेरिकी राजदूतको सांस्कृतिक कोषको अनुदान २ लाख ८५ हजार अमेरिकी डलर सहयोगमा लोघेकर गुम्बा जिर्णोद्धार थालिएको छ। यसको जिम्मा नर्वुसुङ फाउन्डेसनले लिएको छ। सन् २०२३ मा जिर्णोद्धार सक्ने योजना छ। साविकको पहिचान नमासिने गरी पुनर्निर्माण भइरहेको छ। यस्तै, पाटीपौवा निर्माण, छपनी ढुंगा बिच्छ्याउने र गेटदेखि गुम्बासम्मको दूरीमा भर्याङ निर्माणलगायतको काममा संस्कृति मन्त्रालयले ४ करोड १३ लाख बजेट विनियोजन गरेको थियो। बहुवर्षीय योजनाअनुसार गोम्पाको अन्य पूर्वाधार निर्माण भइरहेको लोघेकर दामोदरकुण्डका अध्यक्ष लोप्साङ छोम्फेल बिष्टले जानकारी दिए।"
जागिर छाडेर ड्रागन खेतीतिर,"सुर्खेत : पेसाले उनी स्वास्थ्यकर्मी। हेल्थ असिस्टेन्स पढेका। सुर्खेतस्थित ब्रिटिस पेन्सन क्याम्पमा कार्यरत थिए। तलब सुविधा मासिक लाख रुपैयाँकै हाराहारीमा थियो। तर, पनि सुर्खेत गुर्भाकोट नगरपालिका१४ गुमीका हिराबहादुर घर्तीले उक्त जागिर त्यागिदिए। सहरको लोभलाग्दो जागिर छाडेर उनी हिजोआज गाउँमै ड्रागनफ्रुटको खेतीमा रमाइरहेका छन्। नेपाल कृषि प्रधान देश हो भनिन्छ। युवाहरूको रुचि भने कृषिमा कमैमात्र देखिन्छ। धेरै युवा हाल खाडीको गर्मीमा पसिना बगाइरहेका छन्। तर, हिराबहादुर घर्ती भने विदेश र जागिरको मोह त्यागेर गाउँमै ड्रागनफ्रुट फलाइरहेका छन्। गाउँमा धान फल्ने एक बिघा खेत थियो। खेती गर्न छाडेपछि जग्गा बाँझो बनेको थियो। त्यही जग्गामा हिराबहादुरले ड्रागनफ्रुट खेती गरेका हुन्। यो खेतीका लागि हालसम्म उनले १ करोड रुपैयाँ लगानी गरिसकेका छन्। छिटो फल्ने र धेरै समयसम्म लाभ लिन सकिने भएकाले पनि आफूले ड्रागनफ्रुट खेती सुरु गरेको उनको भनाइ छ। बेर्ना लगाएको एक वर्षपछि नै फल दिन्छ, एकपटक लगाएपछि २० देखि ३० वर्षसम्म ढुक्क हुन्छ, हिराबहादुर भन्छन्, चाहेको भए म पनि अमेरिका जान सक्थेँ, जागिर खाएर सहरमै बस्न सक्थेँ। गाउँमा केही गरेर देखाउनुपर्छ भन्ने लाग्यो र ड्रागनफ्रुटको खेती थालेँ। कर्णालीका लागि ड्रागनफ्रुटको खेती नयाँ हो। तर, जहाँ इच्छा, त्यहाँ उपाय भनेजस्तै ड्रागनफ्रुटको खेतीबारे हिराबहादुरले युट्युबमा हेरेरै जानकारी लिएका हुन्। यसको बिरुवालाई सुक्खा समयमा सिँचाइ र पर्याप्त मल चाहिन्छ। बेलाबेलामा गोडमेल पनि गर्नुपर्छ। बिरुवामा पानी जम्न दिनुहुँदैन। अनि ड्रागनफ्रुटका लागि गाईभैंसीको मल सबैभन्दा उपयुक्त हुन्छ। बेर्ना लगाएको पहिलो वर्षमा नै उत्पादन दिन्छ। एक पटक लगाएको बिरुवाले २० देखि ३० वर्षसम्म फल दिन्छ। ड्रागनफ्रुटको बेर्नालाई हुर्कन सजिलोका लागि सिमेन्टको पिलर बनाउनुपर्ने हुन्छ। एउटा पिलरमा लगाएको बिरुवाबाट १० देखि २० किलोसम्म उत्पादन हुने हिराबहादुर बताउँछन्। किलोको ८ सय रुपैयाँसम्ममा बिक्री हुने हुन्छ। त्यसैले अन्य खेतीको तुलनामा यसमा नाफा धेरै हुने उनले बताए। बिरुवा हुर्कन र फल्न सजिलोका लागि एउटा सिमेन्टको पिलर बनाउन २५ सयसम्म र त्यसमा टायर राखेर बनाउँदा भने एक हजार रुपैयाँसम्म खर्च लाग्ने गरेको उनले सुनाए। एकपटक लगानी गरेर वर्षौंसम्म लाभ लिन सकिने भएकाले पनि आफूले जागिर नै त्यागेर यसको खेती थालेको उनको भनाइ छ। सुरुमा आफूले ड्रागल लगाउँदा गाउँलेले विश्वास नगरेको उनी बताउँछन्। भन्छन्, नयाँ खेती भएर होला सुरुमा त कसैले पत्याएनन्, कसरी फल्छ भनेर प्रश्न गरे। अहिले मेरो बारीमा हेर्न आउनेको भीड लाग्छ। सबैले यसको खेती गर्ने भन्दै मसँग बेर्ना पनि माग्न थालेका छन्। आफूकहाँ खेती हेर्न आउनेलाई हिराबहादुरले बेर्ना उपलब्ध गराउँदै यसको खेती गर्ने उपायबारे परामर्श समेत दिन थालेका हुन्। छैन बजारीकरणको समस्या यसको बजारीकरणमा समस्या छैन। काठमाडौं र विदेशसम्म पनि यसलाई बिक्री गर्न सकिने हिराबहादुर बताउँछन्। किलोको ८ सय रुपैयाँमा बारीबाटै बिक्री भइरहेको छ, उनले भने, मागअनुसार मैले त उपलब्ध गराउनै सकेको छैन। उनका अनुसार क्यान्सर, दम र बाथरोगका बिरामीका लागि यसको सेवन लाभदायक भएकाले माग बढ्दो छ। कर्णालीमै माग धेरै भएकाले बाहिर लैजानुपर्ने अवस्था हाल नभएको उनको भनाइ छ। स्थानीयलाई गाउँमै रोजगारी हिराबहादुरले स्थानीयलाई गाउँमै रोजगारी दिएका छन्। बेर्ना लगाउँदा १४ जनालाई रोजगारी दिए। हाल उनको बारीमा गोडमेल गर्ने, रेखदेख गर्ने र सिँचाइ तथा मल दिनका लागि स्थानीयले काम गरिरहेका छन्। गाउँमै काम पाएपछि स्थानीय खुसी छन्। हिराबहादुर भन्छन्, युवाहरू रोजगारीको खोजीमा विदेश धाइरहेका छन्, छिमेकी पनि कालापहाड धाउन बाध्य छन्। तर, मैले आफ्नो जागिर छाडेर गाउँमै खेती थालेपछि धेरैले रोजगारी पाएका छन्। खेती गर्न चाहने युवाहरूलाई आफू बेर्ना र परामर्श उपलब्ध गराउन तयार रहेको उनको भनाइ छ। हिराबहादुर कर्णालीलाई ड्रागनफ्रुटको खेती विस्तार गरेर यहाँको अभाव, गरिबी र पछौटेपन अन्त्य गर्न सकिने बताउँछन्। त्यसका लागि नै उनले कर्णाली प्रदेशलाई नै अब ड्रागनफ्रुटको हव बनाउने योजना बुनेका छन्। यसमा स्थानीय र प्रदेश सरकारले सहयोग गर्नुपर्ने उनको भनाइ छ।"
खिचातानीमा गेटा मेडिकल कलेज,"धनगढी : गोदावरी५ स्थित गेटामा छ सय शय्याको अस्पताल र मेडिकल कलेज सञ्चालनका लागि आवश्यक सबै भौतिक संरचना निर्माण भएका छन्। ५ अर्बको लगानीमा २६ वटा विभिन्न आधुनिक भवन छन्। तर, भौतिक संरचना पूरा भइसक्दा पनि मेडिकल कलेज सञ्चालनबारे सरकारले निर्णय नगर्दा अर्बौका संरचना अलपत्र अवस्थामा छन्। २०६५ सालमा गेटामा सरकारी स्वामित्वको मेडिकल कलेज बनाउने पहल भयो। जग्गाको भोगाधिकार प्राप्तिपछि २०६८ सालमा मन्त्रिपरिषद्को गठनादेशबाट मेडिकल कलेज पूर्वाधार निर्माण विकास समिति गठन भयो। ०७०७१ सालदेखि भौतिक पूर्वाधार निर्माण सुरु भयो। पूर्वाधार निर्माणको काम ९० प्रतिशत पूरा भइसकेको मेडिकल कलेज पूर्वाधार निर्माण समितिका कार्यकारी निर्देशक हेमराज पुजाराले बताए। उनका अनुसार, मेडिकल कलेज र अस्पताल सञ्चालनका लागि भौतिक पूर्वाधार तयारी अवस्थामा छन्। पुजाराले तीनतीन तलाका दुईवटा कलेज भवन बनिसकेको बताए। सय जना विद्यार्थी अटाउने कक्षाकोठा, ईलाइब्रेरी भवन पनि निर्माण भइसकेका छन्। छात्राबासका लागि चार तले ४ वटा भवन पनि बनेको छ। दुईवटा भवन निर्माणको अन्तिम चरणमा छन्। कलेजमा अस्पताल सञ्चालनका लागि छ सय शय्याका दुईवटा भवन पनि छन्। चिकित्सकको आवासका लागि चारचार तलाका १३ वटा भवन तयार छन्। त्यतिमात्र होइन, बिरामी कुरुवा, शवघर, अक्सिजन प्लान्ट भवन, लाउन्ड्री भवन, क्यान्टिन, इलेक्ट्रोनिक भवन, अस्पताल र कलेजका प्रशासनिक गरी २६ बढी भवन निर्माण भइसकेका छन्। ३४ महिनाभित्रै फर्निचर र विद्युत् जडानको काम सम्पन्न हुने र त्यसका लागि टेन्डर आह्वान भइसकेको पुजाराले बताए। मोडालिटीमै अन्योलता गेटा मेडिकल कलेजलाई कुन मोडेलमा सञ्चालन गर्ने भन्ने अन्योलता देखिएको छ। सुदूरपश्चिम जन्मथलो भएका प्रधानमन्त्री शेरबहादुर देउवा गेटालाई मेडिकल कलेजका रूपमा सञ्चालन गर्नुपर्ने पक्षमा छन्। सरकारको वार्षिक नीति तथा कार्यक्रममा पनि गेटा मेडिकल कलेज र डडेल्धुरामा सञ्चालन गरिने मेडिकल कलेज सुदूरपश्चिम विश्वविद्यालयको सम्बन्धनमा सञ्चालनमा ल्याइने उल्लेख गरिएको थियो। २०७८ सालको माघमा प्रधानमन्त्री कार्यालयकै निर्देशनमा स्वास्थ्य तथा जनसंख्या मन्त्रालयले हरेक प्रदेशमा दुई मेडिकल कलेज स्थापना गर्ने गरी अवधारणपत्र ल्याएको थियो। गेटा जस्तै बनिरहेका मेडिकल कलेजहरू (७ वटा) र यस वर्ष थप हुने ७ मेडिकल कलेजलाई नियमन र सञ्चालनका लागि सम्बन्धित प्रदेशमा रहेका विश्वविद्यालयले नै सम्बन्धन दिने अवधारणा पत्रमा उल्लेख छ। वर्तमान सरकारले गेटा र अर्को डडेल्धुरामा गरी दुई मेडिकल कलेज खोल्ने र त्यसको सम्बन्धन सुप विश्वविद्यालयबाट दिने कुराको सुईको पाएपछि स्थानीय बुद्धिजीवीहरू भने रुस्ट छन्। सुदूरपश्चिममा हेल्थ साइन्स युनिभर्सिटी बन्नुपर्छ कञ्चनपुर निर्वाचन क्षेत्र नम्बर ३ का सांसद डा दीपक प्रकाश भट्टले भने, यस क्षेत्रबाट अरू प्रदेशका मेडिकल कलेजहरूले सम्बन्धन प्राप्त गरून्। सुदूरपश्चिमले क्षतिपूर्ति स्वरूप अब विश्वविद्यालय पाउनुपर्छ। विश्वविद्यालय भयो भने विभिन्न रोगका अन्वेषणहरू पनि हुनेछन्। गेटालाई स्वास्थ्य विज्ञान प्रतिष्ठान बनाइएमा बढी राजनीति हुने आशंका यहाँका बासिन्दाले गरेका छन्। मनमोहन, बिपीजस्ता महापुरुषका नामका खोलिएका स्वास्थ्य विज्ञान प्रतिष्ठानहरू त राजनीतिक भर्ती केन्द्रका अखडा भए, नेपाली कांग्रेसका युवा नेता लोकराज पाण्डेले भने, त्यसैले प्रतिष्ठान बनेर पनि सुदूरपश्चिमलाई फाइदा छैन। बरु विश्वविद्यालय नै बनाउनुपर्छ। अर्कोतिर गेटाका पूर्वाधार निर्माणमा शिक्षा मन्त्रालयले ५ अर्बको बजेट खर्च गरेको छ। आवश्यक दुईअढाई खर्बको लगानी पनि शिक्षाले नै गर्ने भएको छ। त्यसैकारण, शिक्षा मन्त्रालयले पूर्वाधार बनाउने, तर स्वास्थ्य मन्त्रालयलले सञ्चालनको जिम्मा दिने काम उचित नहुने यहाँका बासिन्दाहरू बताउन थालेका छन्। मेडिकल विश्वविद्यालयको माग गेटामा निर्माण भइरहेको मेडिकल कलेजलाई मेडिकल विश्वविद्यालय बनाउनुपर्ने त्यहाँका स्थानीय बासिन्दा र सरोकारको माग छ। विभिन्न विद्यार्थी संगठन, चिकित्सक संघसंस्था र निजी क्षेत्रले सुदूरपश्चिममा पहिलो पटक निर्माण हुन थालेको मेडिकल कलेजलाई मेडिकल विश्वविद्यालय बनाउन माग गरेका हुन्। गत आइतबार गेटा मेडिकल कलेजको निरीक्षणमा आएको प्रतिनिधिसभाको शिक्षा तथा स्वास्थ्य समितिलाई सुदूरपश्चिमका सांसद, जनप्रतिनिधि र सरोकारवालाहरूले यसलाई मेडिकल विश्वविद्यालय बनाउन माग गरेका हुन्। समितिअन्र्तगत गेटा मेडिकल कलेज अध्ययन उपसमितिका संयोजक योगेश भट्टराई, चित्रलेखा यादव, मानबहादुर विक, अञ्जना घिमिरे र नवीना लामा निरीक्षणमा आएका थिए। कञ्चनपुर३ का सांसद डा दीपक प्रकाश भट्टले गेटा मेडिकल कलेज सञ्चालनको मोडालिटीका बारेमा स्थलगत अध्ययनका लागि शिक्षा तथा स्वास्थ्य समिति समक्ष माग गरेका थिए। सांसद भट्टकै निवेदन परेपछि संसदीय समितिले गेटा मेडिकल कलेज पूर्वाधारको निरीक्षण गरेको समितिका सदस्यहरूले बताए। स्थलगत अध्ययनमा आएका संसदीय सबै सांसदहरूले गेटामा मेडिकल विश्वविद्यालय बनाउन पर्याप्त पूर्वाधार रहेको बताए। पूर्वाधारमा कुनै कमी छैन, संयोजक भट्टराईले भने, प्रतिवेदन बनाउन १० दिनको समय पाएका छौं। मेडिकल विश्वविद्यालय बनाउन सकिन्छ। बाँकी कुरा प्रतिवेदमा लेखौंला। अध्ययन समितिका सदस्य तथा माओवादी केन्द्रकी सांसद अञ्जना विसंखेले गेटाका पूर्वाधारहरू मेडिकल विश्वविद्यालयका लागि पर्याप्त रहेको बताइन्। मुलुकका अन्य मेडिकल कलेजहरूमा यस्ता आधुनिक र पर्याप्त पूर्वाधार छैनन्, विसंखेले भनिन्, कसको स्वार्थ के छ ? थाहा छैन। तर, मेडिकल विश्वविद्यालय बनाउन पूर्वाधार भने पर्याप्त छन्। कैलाली५ बाट निर्वाचित एमाले सांसद नारदमुनि रानाले पनि सरकारले सुदूरपश्चिमलाई क्षतिपूर्ति दिन पनि गेटामा मेडिकल विश्वविद्यालय बनाउनुपर्ने बताए। पूर्वाधारको कुनै कमी छैन, रानाले भने, आवश्यकता छ त केवल सरकारी इच्छाशक्तिको। संसदीय समितिले धनगढी उपमहानगरपालिका र गोदाबरी नगरपालिकाका सरोकारवालाहरूको पनि राय संकलन गरेको छ। धनगढीका मेयर गोपाल हमालले चुनावनजिक आइरहेका बेला गेटा मेडिकल कलेजलाई चुनावी फन्डा मात्रै बनाउन नहुने बताए। आगामी चुनाव अघि अस्पताल सञ्चालन भयो भने मात्रै जनता पत्याउँछन्, मेयर हमालले भने, अन्यथा यो चुनावी फन्डा हो भनेर बुझ्नुपर्छ। त्यसो नगरिदिन आग्रह गर्छु। गोदाबरी नगरपालिकाका मेयर वीरेन्द्र भट्टले पनि गेटामा मेडिकल विश्वविद्यालय बनाउनुपर्ने सुझाव दिए। सुदूरपश्चिममा अहिलेसम्म एउटा पनि मेडिकल कलेज नभएकाले यस क्षेत्रका बासिन्दाले सामान्य बिरामी हुँदा पनि भारत जानुपरिरहेको छ, मेयर भट्टले भने, अब सरकारले त्यसको क्षतिपूर्तिसहित मेडिकल विश्वविद्यालयका रूपमा सञ्चालनमा ल्याउनुपर्छ। सुदूरपश्चिम विश्वविद्यालयका पूर्वरजिस्टार डा हेमराज पन्तले मेडिकल कलेजका लागि मुलुककै सबैभन्दा बढी र आधुनिक संरचना गेटामा बनेको दाबी गरे। यति राम्रा र आधुनिक संरचनामा विश्वविद्यालय स्थापना गर्नैपर्छ, पन्तले भने, शिक्षा मन्त्रालयले नै पूर्वाधारमा लगानी गरेको छ। भोलिका दिनमा पनि शिक्षा मन्त्रालयले नै यसलाई विश्वविद्यालयका रूपमा सञ्चालन गरोस्। यस क्षेत्रमा अभाव हुने मेडिकल जनशक्ति पूरा हुन्छ। अस्पताल सञ्चालन गरिहालौं सरकारले हालै ट्रमा सेन्टरका निर्देशक डाप्रमोद जोशीलाई गेटा मेडिकल कलेजको अस्पताल निर्देशक नियुक्त गरेर पठाएको छ। डाजोशी धनगढी आएर सरोकारवालाहरूसँग परामर्श गरिरहेका छन्। मेडिकल विश्वविद्यालय, स्वास्थ्य विज्ञान प्रतिष्ठान वा मेडिकल कलेज जुन मोडेलमा गए पनि पहिले अस्पताल सञ्चालनमा ल्याउनुपर्ने उनको भनाइ छ। मेडिकल कलेज नै बनाउने भए पनि त्यसका लागि अस्पताल नभई नहुने कुरा हो, डाजोशीले भने, चिकित्सा विज्ञानमा प्राक्टिकल कुराहरू बढी हुन्छन्। अस्पताल नै छैन, बिरामी नै छैन भने विद्यार्थीहरूलाई कसरी पढाउने ? मेडिकल कलेज खोल्नका लागि तीन सय शय्याको अस्पताल तीन वर्षदेखि सञ्चालनमा रहेको हुनुपर्ने अनिवार्य प्रावधान रहेका कारण पहिले अस्पताल सञ्चालन गर्नुपर्ने डा जोशीको भनाइ छ। शिक्षा तथा प्रविधि मन्त्रालय, स्वास्थ्य मन्त्रालय, सामान्य प्रशासन मन्त्रालय र अर्थ मन्त्रालयमा अस्पताल सञ्चालनका लागि आवश्यक दरबन्दी र सञ्चालन खर्चको अनुमानित प्रतिवेदन आफूले दिइसकेको डाजोशीले बताए। ४२ जना विशेषज्ञ डाक्टर, २४ जना मेडिकल अधिकृत, करिब २ सय जना स्टाफ नर्स र प्यारामेडिक्स, प्रशासनिक कर्मचारीको दरबन्दी माग गरिएको डा जोशीले बताए। एक वर्षका लागि झन्डै २ अर्ब सञ्चालन खर्च माग गरेको छु, डा जोशीले भने, म एक्लो नियुक्त भएर त केही हुँदैन, दरबन्दी र बजेट चाहिन्छ। जस्तो मोडेलमा सञ्चालन गरे पनि अस्पताल भने चाहिने कुरा हो, त्यसलाई सञ्चालन गरिहालौं भनेर लागेको छु, उनले भने, यस क्षेत्रका राजनीतिक दल, प्रदेश सरकार, बुद्धीजीवी सबैसँग सहयोगका लागि आह्वान गरेको छु। तर, जोशीले कर्मचारी र बजेट माग गरे पनि सरकारको वार्षिक बजेटमा भने रकम छुट्ट्याइएको छैन। २०७८ सालमै पनि स्वास्थ्य, शिक्षा, अर्थ र सामान्य प्रशासन मन्त्रालयका सचिवसहसचिव सम्मिलित उच्च स्तरीय समितिले दरबन्दी र सञ्चालन खर्चका बारेमा प्रतिवेदन तयार पारेर चारवटै मन्त्रालयमा बुझाएको थियो। मेडिकल कलेज पूर्वाधार निर्माण समितिका कार्यकारी निर्देशक हेमराज पुजारा तत्कालै अस्पताल सञ्चालनमा ल्याउनका लागि पूर्वाधारको कमी नरहेको बताउँछन्। अस्पतालमा चिकित्सक, स्टाफ नर्स, प्यारामेडिक्स, प्रशासनिक कर्मचारी र उपकरणहरूको जडान मुख्य काम हो, उनले भने, त्यो काम भयो भने अस्पताल त जहिलेबाट सञ्चालन गरे पनि हुन्छ। त्यसका लागि आवश्यक सबै पूर्वाधार बनाइसकेका छौं। सुदूरमा छैन, एउटै मेडिकल मुलुकभर सरकारी र निजी गरी २५ मेडिकल कलेज छन्। तर, सुदूरपश्चिममा न त एउटा सरकारी मेडिकल कलेज छ, न त निजी क्षेत्रले नै मेडिकल कलेजमा लगानी गर्यो। सरकारले हरेक प्रदेशमा एकएक सरकारी मेडिकल कलेज बनाउने नीति लिएपछि सुदूरपश्चिमको मेडिकल कलेज गेटामा बनाउने निर्णय भयो। त्यसअनुसार ९ वर्षअघिदेखि मेडिकल कलेजका पूर्वाधारहरू बनाउन थालिएको हो। ०७० सालदेखि गोदावरी नगरपालिका५ मा रहेको सहिद संघारी सामुदायिक वनमा भौतिक संरचना निर्माण थालिएको हो। सामुदायिक वनले मेडिकल कलेज बनाउन जग्गाको भोगाधिकार हस्तान्तरण गरे पनि, खयरको बुट्यान काट्ने अनुमति दिन ढिलाइ गर्यो। मेडिकल शिक्षा र स्वास्थ्यको क्षेत्रमा पछाडि परेका सुदूरपश्चिमबासीको भने छिटो मेडिकल कलेज बनोस् भन्ने चाहना थियो। त्यसैकारण, जिल्ला बन कार्यालयलाई थाहा नै नदिई हजारौं गाउलेले रातारात सामुदायिक वनका बुट्यानहरू काटे। मेडिकल कलेजका पूर्वाधार निर्माणका लागि आफै पूर्वाधार निर्माणमा सहयोगी भूमिका निर्वाह गरेका थिए। ०७० सालमा मात्रै वन कार्यालयले खयरका झाडी फांडन अनुमति दियो। त्यसपछि पाँच अर्बका भौतिक पूर्वाधार तयार भए। अहिले त्यहाँ दुई दर्जनभन्दा बढी चारपाँच तलाका भवनहरू बनेका छन्। रंगरोगन गरेर चिटिक्क पारिएका छन्। उपकरण र भित्रको फर्निसिङको काम बाहेक बाहिरबाट हेर्दा गेटा आँखा अस्पतालको पूर्वको सो क्षेत्र रौनकदार छ। पहिले नै तयार पारिएका भवनहरू प्रयोग नआउँदा रंग खुइलिन थालिसकेको छ। पूर्वाधारमा कुनै कमी छैन। मेडिकल विश्वविद्यालय बनाउन सकिन्छ। हामीलाई प्रतिवेदन बनाउन १० दिनको समय दिइएको छ। सबै माननीयज्यूहरू बसेर प्रतिवेदन बनाउँछौं। योगेश भट्टराई संयोजक, अध्ययन उपसमिति शिक्षा तथा स्वास्थ्य समिति, प्रतिनिधिसभा आगामी चुनाव अघि अस्पताल सञ्चालन भयो भने मात्रै जनताले पत्याउँछन्। अन्यथा यो चुनावी फन्डा हो भनेर बुझ्नुपर्छ। गोपाल हमाल, मेयर, धनगढी उपमहानगरपालिका पूर्वाधारको ९० प्रतिशत काम सकिएको छ। यसै वर्षदेखि अस्पताल सञ्चालन गर्न र एमबीबीएस पढाइ गर्न सकिन्छ। त्यसका लागि सरकारले उपकरण र जनशक्तिको व्यवस्थापन गर्नुपर्यो। हेमराज पुजारा, कार्यकारी निर्देशक, मेडिकल कलेज पूर्वाधार निर्माण समिति"
दैको सारी मेरो जारी,"नेपालमा बाइसे चौबिसे राज्य हुँदा कर्नालीमा खस मल्ल राज्य थियो। त्यो साम्राज्यको नामले प्रसिद्ध थियो। जुन भारतको खजुराहोमा रहेको ईसाको ९५४ को अभिलेखमा उल्लेख छ। जहाँ बाह्मण, क्षेत्री दलितहरूको सामूहिक बसोबास र राज्य चल्थ्यो। जारी भनेको विवाह गरेको श्रीमती (जोई) श्रीमान्लाई छोडी नयाँ विवाह गरेर अर्को (पोइ) श्रीमान्सँग जान्छ भने त्यसलाई जारी काट्ने भनिन्छ। जारीको वास्ताबिक अर्थ खस भाषा जा भनेका फेरि फर्केर नआउने री भनेको दोस्रो विवाह गरी (पैल) गई त्यो श्रीमतीबाट विवाहमा भएको खर्च उठाउने भन्ने हुन्छ। नागराज कि रानी भगेनी मल्ल एक दिन गाउँका जनतासँग वनभोज गएकी थिइन्। उनले त्यहाँ विभिन्न परिवारलाई भेट्ने मौका पाइन्। भलाकुसारी गरिन्। एकापसमा पहिचान भयो। दरबारको निर्णयले दरबारमै खैलाबैला एकजना भारदारले उनको नजिक आएर श्रीमती अर्को पुरुषसँग भागेर गएको कुरा रानीसँग बिन्ती चढाए। ती भारदारले के गर्ने ? भनी आदेश मागे। त्यसपछि रानीले साँझ त्यो कुरा राजासामु राखिन्। अनि, राजाले उनको कुरा सुनिसकेपछि भारदार सबैलाई बोलाइ के गर्ने ? भन्ने बारेमा आफ्नै भाइको नेतृत्वमा मण्डलेश्वर नामक समिति गठन गरे। जुन खस राज्यको शक्तिशाली व्यक्तिको पद थियो। त्यो समितिलाई इल्ल र चल्लजस्ता उपाधि दिएका थिए। त्यसपछि दरबारमा निकै हल्लाखल्ला भयो। के गर्ने ? कसो गर्ने ? के उपाय निकाल्ने भन्ने बारेमा। गठित समितिले विभिन्न उपाय निकाले। विवाह गरेकी श्रीमती ल्याउनेलाई ढोकाको बीचमा राखी काट्ने, सामाजिक बन्देज लगाउने, अर्को विवाह गर्न नदिने, भएको सबै सम्पत्ति जफत गर्ने, समाजबाट बहिष्कृत गर्ने, गाउँघरमा आउने नदिने र विवाहमा लागेको खर्च उठाउनेजस्ता अनेकौं उपाय निकाले। जुन खबर राजाकहाँ पुग्यो। राजपरिवारको बैठक बस्यो। अर्काकी श्रीमतीलाई लगेमा सिधै बीचढोकामै राखेर काट्ने भन्ने निर्णय भयो। समय बित्दै गयो। दुर्भाग्यवश राजाकै अगंरक्षकले भारदार सैपालीकी श्रीमती लगी दिए। अंगरक्षक रानीका भाइ थिए। अनि दरबारमा आतंक मच्चियो। खैलाबैला भयो। रानी रुन थालिन्। राजा भने संकटमा परे। कानुन लागू गर्ने वा नगर्ने भन्नेमा दुविधा भयो। यसरी उल्टियो जारीको निर्णय अनि, रानीले पूर्ण भाइभारदारलाई बोलाइन्। बैठक बसालिन्। र, जारी काट्ने चलनमा मान्छे काट्ने भन्ने निर्णय उल्टाउन लगाइन्। त्यसपछि रानीको पहलमा विवाह भएको श्रीमती अर्कोसँग विवाह गरेर गएको खण्डमा पहिलाको श्रीमान्को पक्ष र दोस्रो श्रीमान्को पक्षका मानिस राखी दुवै पक्षको बीचमा सहमति गरी विवाहमा भएको खर्च दोस्रो श्रीमान्ले दिने गरीको नियम बनाउन लगाइन्। यसरी जारीको कथा कर्नालीमा सुरुआत भएको मानिन्छ। विवाह गरेकी श्रीमती अर्कोसँग विवाह (पैल) गरेर गएमा पहिलो पक्षका श्रीमान्का गाउँका एक घरबाट एकजना त्यस कामका लागि जान्छन्। नगएमा रीतिथिति बिग्रन्छ। गाउँमा झनै दुर्दशा लाग्ने भन्ने आत्मविश्वास छ उनीहरूमा। यो देवीदेवताको नाममा भाकल गरी जारी लिन जान्छन्। श्रीमती गएको केही दिनमा उनीहरू दोस्रो श्रीमान्को गाउँमा जान्छन्। त्यसबेला दोस्रो श्रीमान् पक्षका गाउँले जान्नेसुन्ने मानिस जम्मा हुन्छन्। त्यसमा एकजना नाइके (मूल मान्ठ) अर्को ठालु (सहायक मान्ठ) बीचमा कुरा सुरु हुन्छ। पारिस् है क्या मेरो जीवनलाई भारी अन्य गाउँलेले सुनेर बस्छन्। मुख्यतः चार कुरालाई आधार मानी जारी काट्ने कुराको सुरुआत गरिन्छ। विवाहको बेलामा भएको खर्चको हिसाब गरिन्छ। गहनाको हिसाब किताब गरिन्छ। उसले पहिलो श्रीमान्को घरमा बस्दा के कति काम गरिन् ? समाजलाई कतिको मान्यता दिइन् ? जस्ता कुराको मूल्यांकन गरी जारीको मूल्य तोकिन्छ। दोस्रो श्रीमान्को परिवार त्यो जारी काट्ने स्थानमा आउँदैनन्। उनीहरू आएर पहिलो श्रीमान्को मुख हेर्दा जीवनभर कुभलो हुने जनविश्वास छ। अर्कोतिर गाउँका ठालु भलादमीले त्यो मिलाउनु पर्ने भएकाले पनि उनीहरू नआउने हुन्छन्। जारी काट्ने कुरा जब सुरु हुन्छ। त्यसबेला कुन पक्ष बलियो छ ? त्यसमा निर्भर हुन्छ। जारी काट्ने बेलामा उखानटुक्का हाल्ने चलन बढी हुन्छ। जस्तै, पहिलो श्रीमान्का पक्षले यस्तो उखान हाल्छन्, दैको सारी मेरो जारी, पारिस् है क्या मेरो जीवनलाई भारी। यसको अर्थ मेरा विवाह गरेकी श्रीमती लिएर मलाई जीवनभरीमा दुःख दिइस्। जारीले गर्दा जीवन जलन दोस्रो श्रीमान्को पक्षले पनि यस्तो उखान हाल्छन्। आयो चलन गयो चलन, जारीले गर्दा जीवन जलन। यसको अर्थ चलन भएको हुनाले मैले ल्याएको हो, तेरो जारीले म ऋणमा डुब्ने भए। जस्ता उखान हाल्छन्। यदि श्रीमती लिने पक्षको ठालु बलियो छ भने कम जारी दिन्छन्। तर, श्रीमती जाने पक्षको ठालु बलियो छ भने जारी बढी ल्याउने गर्छन्। संस्कृतिविद् रमानन्द आर्चायका अनुसार यसरी जारी काट्दा सुरुमा नराम्रो भए पनि भविष्यमा दुवै पक्षलाई राम्रो हुने हुन्छ। रिसिबी कम हुने र यथार्थमा कर्नालीमा त्यो भएको पनि छ। त्यसले एक प्रकारको समस्यालाई त समाधान गर्ला। तर, महिलाहरूका लागि भने त्यति न्याय नदिने मत उनीहरू राख्छन्। कस्को श्रीमती लिन पाउँछ ? आफ्ना इष्टमित्रहरू सबै एक गाउँमा हुन्छन्। तीन पुस्ताभित्र छोरी चलाएका इष्टमित्रको श्रीमती लिन पाइँदैन। श्रीमान् मरेर गएको वा अर्काको बच्चा भएकोमा पाइन्छ। इष्टमित्रको देवतासँग अन्तरसम्बन्ध कायम नभएको श्रीमतीलाई मात्र ल्याउने चलन छ। यसले समाजमा भएको हरेक पक्षलाई मूल्यांकन गरी आफ्नो भविष्यको पुस्तालाई असर नपर्ने गरी जारीको जोई (श्रीमती) ल्याउने चलन छ। जारी तिरेर ल्याएकी श्रीमतीले के गर्न पाउँदिनन् ? दोस्रो श्रीमती भएर आएकी जोईले (श्रीमती)ले नयाँ विवाहका लागि नयाँ सिंगारेको कलश समात्न पाउँदैनन्। नयाँ विवाहमा मूल मान्ठ भएर जान पाउँदैनन्। मठमन्दिरमा मूल मान्ठका रूप धारण गर्न पाउँदैनन्। जारीमा केके गर्छन् ? जारीमा मुख्यतः विवाहमा भएका गहनाहरू फिर्ता गर्ने गरिन्छ। त्यसपछि पहिलो पक्षले तोकेको कुरालाई सकेसम्म दोस्रो श्रीमान्को तर्पबाट दिने गरिन्छ। नगद, गाई, गोरु, तामाका भाँडाकुँडा, कपडा र स्थानीय वस्तुबाट उत्पादन भएका वस्तुहरू दिने चलन छ। जारी दिन पूर्वदिशामा बसेर जारी काट्ने चलन छ। जारी काट्दा कुनै पनि नियम कानुन मानिँदैन। मात्र ठालु भलादमीहरूको तजबिजमा भर पर्छ। यो देवीदेवताको नाममा सम्झना गरी जारी काटिन्छ। जारी काट्ने बेलामा उपस्थित भएकाहरूलाई दोस्रो पक्षका श्रीमान्ले एक छाक खानाको लागिसमेत रकम थप गरी दिने चलन छ। जारीको कुरो मिलेपछि दुवै पक्षले देवताको नाम पुकारी टीका लगाएर जारीको अन्त्य गर्ने चलन छ।"
खिचातानीमा गेटा मेडिकल कलेज,"धनगढी : गोदावरी५ स्थित गेटामा छ सय शय्याको अस्पताल र मेडिकल कलेज सञ्चालनका लागि आवश्यक सबै भौतिक संरचना निर्माण भएका छन्। ५ अर्बको लगानीमा २६ वटा विभिन्न आधुनिक भवन छन्। तर, भौतिक संरचना पूरा भइसक्दा पनि मेडिकल कलेज सञ्चालनबारे सरकारले निर्णय नगर्दा अर्बौका संरचना अलपत्र अवस्थामा छन्। २०६५ सालमा गेटामा सरकारी स्वामित्वको मेडिकल कलेज बनाउने पहल भयो। जग्गाको भोगाधिकार प्राप्तिपछि २०६८ सालमा मन्त्रिपरिषद्को गठनादेशबाट मेडिकल कलेज पूर्वाधार निर्माण विकास समिति गठन भयो। ०७०७१ सालदेखि भौतिक पूर्वाधार निर्माण सुरु भयो। पूर्वाधार निर्माणको काम ९० प्रतिशत पूरा भइसकेको मेडिकल कलेज पूर्वाधार निर्माण समितिका कार्यकारी निर्देशक हेमराज पुजाराले बताए। उनका अनुसार, मेडिकल कलेज र अस्पताल सञ्चालनका लागि भौतिक पूर्वाधार तयारी अवस्थामा छन्। पुजाराले तीनतीन तलाका दुईवटा कलेज भवन बनिसकेको बताए। सय जना विद्यार्थी अटाउने कक्षाकोठा, ईलाइब्रेरी भवन पनि निर्माण भइसकेका छन्। छात्राबासका लागि चार तले ४ वटा भवन पनि बनेको छ। दुईवटा भवन निर्माणको अन्तिम चरणमा छन्। कलेजमा अस्पताल सञ्चालनका लागि छ सय शय्याका दुईवटा भवन पनि छन्। चिकित्सकको आवासका लागि चारचार तलाका १३ वटा भवन तयार छन्। त्यतिमात्र होइन, बिरामी कुरुवा, शवघर, अक्सिजन प्लान्ट भवन, लाउन्ड्री भवन, क्यान्टिन, इलेक्ट्रोनिक भवन, अस्पताल र कलेजका प्रशासनिक गरी २६ बढी भवन निर्माण भइसकेका छन्। ३४ महिनाभित्रै फर्निचर र विद्युत् जडानको काम सम्पन्न हुने र त्यसका लागि टेन्डर आह्वान भइसकेको पुजाराले बताए। मोडालिटीमै अन्योलता गेटा मेडिकल कलेजलाई कुन मोडेलमा सञ्चालन गर्ने भन्ने अन्योलता देखिएको छ। सुदूरपश्चिम जन्मथलो भएका प्रधानमन्त्री शेरबहादुर देउवा गेटालाई मेडिकल कलेजका रूपमा सञ्चालन गर्नुपर्ने पक्षमा छन्। सरकारको वार्षिक नीति तथा कार्यक्रममा पनि गेटा मेडिकल कलेज र डडेल्धुरामा सञ्चालन गरिने मेडिकल कलेज सुदूरपश्चिम विश्वविद्यालयको सम्बन्धनमा सञ्चालनमा ल्याइने उल्लेख गरिएको थियो। २०७८ सालको माघमा प्रधानमन्त्री कार्यालयकै निर्देशनमा स्वास्थ्य तथा जनसंख्या मन्त्रालयले हरेक प्रदेशमा दुई मेडिकल कलेज स्थापना गर्ने गरी अवधारणपत्र ल्याएको थियो। गेटा जस्तै बनिरहेका मेडिकल कलेजहरू (७ वटा) र यस वर्ष थप हुने ७ मेडिकल कलेजलाई नियमन र सञ्चालनका लागि सम्बन्धित प्रदेशमा रहेका विश्वविद्यालयले नै सम्बन्धन दिने अवधारणा पत्रमा उल्लेख छ। वर्तमान सरकारले गेटा र अर्को डडेल्धुरामा गरी दुई मेडिकल कलेज खोल्ने र त्यसको सम्बन्धन सुप विश्वविद्यालयबाट दिने कुराको सुईको पाएपछि स्थानीय बुद्धिजीवीहरू भने रुस्ट छन्। सुदूरपश्चिममा हेल्थ साइन्स युनिभर्सिटी बन्नुपर्छ कञ्चनपुर निर्वाचन क्षेत्र नम्बर ३ का सांसद डा दीपक प्रकाश भट्टले भने, यस क्षेत्रबाट अरू प्रदेशका मेडिकल कलेजहरूले सम्बन्धन प्राप्त गरून्। सुदूरपश्चिमले क्षतिपूर्ति स्वरूप अब विश्वविद्यालय पाउनुपर्छ। विश्वविद्यालय भयो भने विभिन्न रोगका अन्वेषणहरू पनि हुनेछन्। गेटालाई स्वास्थ्य विज्ञान प्रतिष्ठान बनाइएमा बढी राजनीति हुने आशंका यहाँका बासिन्दाले गरेका छन्। मनमोहन, बिपीजस्ता महापुरुषका नामका खोलिएका स्वास्थ्य विज्ञान प्रतिष्ठानहरू त राजनीतिक भर्ती केन्द्रका अखडा भए, नेपाली कांग्रेसका युवा नेता लोकराज पाण्डेले भने, त्यसैले प्रतिष्ठान बनेर पनि सुदूरपश्चिमलाई फाइदा छैन। बरु विश्वविद्यालय नै बनाउनुपर्छ। अर्कोतिर गेटाका पूर्वाधार निर्माणमा शिक्षा मन्त्रालयले ५ अर्बको बजेट खर्च गरेको छ। आवश्यक दुईअढाई खर्बको लगानी पनि शिक्षाले नै गर्ने भएको छ। त्यसैकारण, शिक्षा मन्त्रालयले पूर्वाधार बनाउने, तर स्वास्थ्य मन्त्रालयलले सञ्चालनको जिम्मा दिने काम उचित नहुने यहाँका बासिन्दाहरू बताउन थालेका छन्। मेडिकल विश्वविद्यालयको माग गेटामा निर्माण भइरहेको मेडिकल कलेजलाई मेडिकल विश्वविद्यालय बनाउनुपर्ने त्यहाँका स्थानीय बासिन्दा र सरोकारको माग छ। विभिन्न विद्यार्थी संगठन, चिकित्सक संघसंस्था र निजी क्षेत्रले सुदूरपश्चिममा पहिलो पटक निर्माण हुन थालेको मेडिकल कलेजलाई मेडिकल विश्वविद्यालय बनाउन माग गरेका हुन्। गत आइतबार गेटा मेडिकल कलेजको निरीक्षणमा आएको प्रतिनिधिसभाको शिक्षा तथा स्वास्थ्य समितिलाई सुदूरपश्चिमका सांसद, जनप्रतिनिधि र सरोकारवालाहरूले यसलाई मेडिकल विश्वविद्यालय बनाउन माग गरेका हुन्। समितिअन्र्तगत गेटा मेडिकल कलेज अध्ययन उपसमितिका संयोजक योगेश भट्टराई, चित्रलेखा यादव, मानबहादुर विक, अञ्जना घिमिरे र नवीना लामा निरीक्षणमा आएका थिए। कञ्चनपुर३ का सांसद डा दीपक प्रकाश भट्टले गेटा मेडिकल कलेज सञ्चालनको मोडालिटीका बारेमा स्थलगत अध्ययनका लागि शिक्षा तथा स्वास्थ्य समिति समक्ष माग गरेका थिए। सांसद भट्टकै निवेदन परेपछि संसदीय समितिले गेटा मेडिकल कलेज पूर्वाधारको निरीक्षण गरेको समितिका सदस्यहरूले बताए। स्थलगत अध्ययनमा आएका संसदीय सबै सांसदहरूले गेटामा मेडिकल विश्वविद्यालय बनाउन पर्याप्त पूर्वाधार रहेको बताए। पूर्वाधारमा कुनै कमी छैन, संयोजक भट्टराईले भने, प्रतिवेदन बनाउन १० दिनको समय पाएका छौं। मेडिकल विश्वविद्यालय बनाउन सकिन्छ। बाँकी कुरा प्रतिवेदमा लेखौंला। अध्ययन समितिका सदस्य तथा माओवादी केन्द्रकी सांसद अञ्जना विसंखेले गेटाका पूर्वाधारहरू मेडिकल विश्वविद्यालयका लागि पर्याप्त रहेको बताइन्। मुलुकका अन्य मेडिकल कलेजहरूमा यस्ता आधुनिक र पर्याप्त पूर्वाधार छैनन्, विसंखेले भनिन्, कसको स्वार्थ के छ ? थाहा छैन। तर, मेडिकल विश्वविद्यालय बनाउन पूर्वाधार भने पर्याप्त छन्। कैलाली५ बाट निर्वाचित एमाले सांसद नारदमुनि रानाले पनि सरकारले सुदूरपश्चिमलाई क्षतिपूर्ति दिन पनि गेटामा मेडिकल विश्वविद्यालय बनाउनुपर्ने बताए। पूर्वाधारको कुनै कमी छैन, रानाले भने, आवश्यकता छ त केवल सरकारी इच्छाशक्तिको। संसदीय समितिले धनगढी उपमहानगरपालिका र गोदाबरी नगरपालिकाका सरोकारवालाहरूको पनि राय संकलन गरेको छ। धनगढीका मेयर गोपाल हमालले चुनावनजिक आइरहेका बेला गेटा मेडिकल कलेजलाई चुनावी फन्डा मात्रै बनाउन नहुने बताए। आगामी चुनाव अघि अस्पताल सञ्चालन भयो भने मात्रै जनता पत्याउँछन्, मेयर हमालले भने, अन्यथा यो चुनावी फन्डा हो भनेर बुझ्नुपर्छ। त्यसो नगरिदिन आग्रह गर्छु। गोदाबरी नगरपालिकाका मेयर वीरेन्द्र भट्टले पनि गेटामा मेडिकल विश्वविद्यालय बनाउनुपर्ने सुझाव दिए। सुदूरपश्चिममा अहिलेसम्म एउटा पनि मेडिकल कलेज नभएकाले यस क्षेत्रका बासिन्दाले सामान्य बिरामी हुँदा पनि भारत जानुपरिरहेको छ, मेयर भट्टले भने, अब सरकारले त्यसको क्षतिपूर्तिसहित मेडिकल विश्वविद्यालयका रूपमा सञ्चालनमा ल्याउनुपर्छ। सुदूरपश्चिम विश्वविद्यालयका पूर्वरजिस्टार डा हेमराज पन्तले मेडिकल कलेजका लागि मुलुककै सबैभन्दा बढी र आधुनिक संरचना गेटामा बनेको दाबी गरे। यति राम्रा र आधुनिक संरचनामा विश्वविद्यालय स्थापना गर्नैपर्छ, पन्तले भने, शिक्षा मन्त्रालयले नै पूर्वाधारमा लगानी गरेको छ। भोलिका दिनमा पनि शिक्षा मन्त्रालयले नै यसलाई विश्वविद्यालयका रूपमा सञ्चालन गरोस्। यस क्षेत्रमा अभाव हुने मेडिकल जनशक्ति पूरा हुन्छ। अस्पताल सञ्चालन गरिहालौं सरकारले हालै ट्रमा सेन्टरका निर्देशक डाप्रमोद जोशीलाई गेटा मेडिकल कलेजको अस्पताल निर्देशक नियुक्त गरेर पठाएको छ। डाजोशी धनगढी आएर सरोकारवालाहरूसँग परामर्श गरिरहेका छन्। मेडिकल विश्वविद्यालय, स्वास्थ्य विज्ञान प्रतिष्ठान वा मेडिकल कलेज जुन मोडेलमा गए पनि पहिले अस्पताल सञ्चालनमा ल्याउनुपर्ने उनको भनाइ छ। मेडिकल कलेज नै बनाउने भए पनि त्यसका लागि अस्पताल नभई नहुने कुरा हो, डाजोशीले भने, चिकित्सा विज्ञानमा प्राक्टिकल कुराहरू बढी हुन्छन्। अस्पताल नै छैन, बिरामी नै छैन भने विद्यार्थीहरूलाई कसरी पढाउने ? मेडिकल कलेज खोल्नका लागि तीन सय शय्याको अस्पताल तीन वर्षदेखि सञ्चालनमा रहेको हुनुपर्ने अनिवार्य प्रावधान रहेका कारण पहिले अस्पताल सञ्चालन गर्नुपर्ने डा जोशीको भनाइ छ। शिक्षा तथा प्रविधि मन्त्रालय, स्वास्थ्य मन्त्रालय, सामान्य प्रशासन मन्त्रालय र अर्थ मन्त्रालयमा अस्पताल सञ्चालनका लागि आवश्यक दरबन्दी र सञ्चालन खर्चको अनुमानित प्रतिवेदन आफूले दिइसकेको डाजोशीले बताए। ४२ जना विशेषज्ञ डाक्टर, २४ जना मेडिकल अधिकृत, करिब २ सय जना स्टाफ नर्स र प्यारामेडिक्स, प्रशासनिक कर्मचारीको दरबन्दी माग गरिएको डा जोशीले बताए। एक वर्षका लागि झन्डै २ अर्ब सञ्चालन खर्च माग गरेको छु, डा जोशीले भने, म एक्लो नियुक्त भएर त केही हुँदैन, दरबन्दी र बजेट चाहिन्छ। जस्तो मोडेलमा सञ्चालन गरे पनि अस्पताल भने चाहिने कुरा हो, त्यसलाई सञ्चालन गरिहालौं भनेर लागेको छु, उनले भने, यस क्षेत्रका राजनीतिक दल, प्रदेश सरकार, बुद्धीजीवी सबैसँग सहयोगका लागि आह्वान गरेको छु। तर, जोशीले कर्मचारी र बजेट माग गरे पनि सरकारको वार्षिक बजेटमा भने रकम छुट्ट्याइएको छैन। २०७८ सालमै पनि स्वास्थ्य, शिक्षा, अर्थ र सामान्य प्रशासन मन्त्रालयका सचिवसहसचिव सम्मिलित उच्च स्तरीय समितिले दरबन्दी र सञ्चालन खर्चका बारेमा प्रतिवेदन तयार पारेर चारवटै मन्त्रालयमा बुझाएको थियो। मेडिकल कलेज पूर्वाधार निर्माण समितिका कार्यकारी निर्देशक हेमराज पुजारा तत्कालै अस्पताल सञ्चालनमा ल्याउनका लागि पूर्वाधारको कमी नरहेको बताउँछन्। अस्पतालमा चिकित्सक, स्टाफ नर्स, प्यारामेडिक्स, प्रशासनिक कर्मचारी र उपकरणहरूको जडान मुख्य काम हो, उनले भने, त्यो काम भयो भने अस्पताल त जहिलेबाट सञ्चालन गरे पनि हुन्छ। त्यसका लागि आवश्यक सबै पूर्वाधार बनाइसकेका छौं। सुदूरमा छैन, एउटै मेडिकल मुलुकभर सरकारी र निजी गरी २५ मेडिकल कलेज छन्। तर, सुदूरपश्चिममा न त एउटा सरकारी मेडिकल कलेज छ, न त निजी क्षेत्रले नै मेडिकल कलेजमा लगानी गर्यो। सरकारले हरेक प्रदेशमा एकएक सरकारी मेडिकल कलेज बनाउने नीति लिएपछि सुदूरपश्चिमको मेडिकल कलेज गेटामा बनाउने निर्णय भयो। त्यसअनुसार ९ वर्षअघिदेखि मेडिकल कलेजका पूर्वाधारहरू बनाउन थालिएको हो। ०७० सालदेखि गोदावरी नगरपालिका५ मा रहेको सहिद संघारी सामुदायिक वनमा भौतिक संरचना निर्माण थालिएको हो। सामुदायिक वनले मेडिकल कलेज बनाउन जग्गाको भोगाधिकार हस्तान्तरण गरे पनि, खयरको बुट्यान काट्ने अनुमति दिन ढिलाइ गर्यो। मेडिकल शिक्षा र स्वास्थ्यको क्षेत्रमा पछाडि परेका सुदूरपश्चिमबासीको भने छिटो मेडिकल कलेज बनोस् भन्ने चाहना थियो। त्यसैकारण, जिल्ला बन कार्यालयलाई थाहा नै नदिई हजारौं गाउलेले रातारात सामुदायिक वनका बुट्यानहरू काटे। मेडिकल कलेजका पूर्वाधार निर्माणका लागि आफै पूर्वाधार निर्माणमा सहयोगी भूमिका निर्वाह गरेका थिए। ०७० सालमा मात्रै वन कार्यालयले खयरका झाडी फांडन अनुमति दियो। त्यसपछि पाँच अर्बका भौतिक पूर्वाधार तयार भए। अहिले त्यहाँ दुई दर्जनभन्दा बढी चारपाँच तलाका भवनहरू बनेका छन्। रंगरोगन गरेर चिटिक्क पारिएका छन्। उपकरण र भित्रको फर्निसिङको काम बाहेक बाहिरबाट हेर्दा गेटा आँखा अस्पतालको पूर्वको सो क्षेत्र रौनकदार छ। पहिले नै तयार पारिएका भवनहरू प्रयोग नआउँदा रंग खुइलिन थालिसकेको छ। पूर्वाधारमा कुनै कमी छैन। मेडिकल विश्वविद्यालय बनाउन सकिन्छ। हामीलाई प्रतिवेदन बनाउन १० दिनको समय दिइएको छ। सबै माननीयज्यूहरू बसेर प्रतिवेदन बनाउँछौं। योगेश भट्टराई संयोजक, अध्ययन उपसमिति शिक्षा तथा स्वास्थ्य समिति, प्रतिनिधिसभा आगामी चुनाव अघि अस्पताल सञ्चालन भयो भने मात्रै जनताले पत्याउँछन्। अन्यथा यो चुनावी फन्डा हो भनेर बुझ्नुपर्छ। गोपाल हमाल, मेयर, धनगढी उपमहानगरपालिका पूर्वाधारको ९० प्रतिशत काम सकिएको छ। यसै वर्षदेखि अस्पताल सञ्चालन गर्न र एमबीबीएस पढाइ गर्न सकिन्छ। त्यसका लागि सरकारले उपकरण र जनशक्तिको व्यवस्थापन गर्नुपर्यो। हेमराज पुजारा, कार्यकारी निर्देशक, मेडिकल कलेज पूर्वाधार निर्माण समिति"
"देउवालाई गगनको चुनौती : अख्तियारी दिनुस्, तपाईले ८ महिनामा नसकेको काम सात दिनभित्र टुंग्याउँछौं",काठमाडौं : नेपाली कांग्रेसका महामन्त्री गगनकुमार थापाले महाधिवशेनबाट चुनिएको ८ महिनासम्म पनि सभापति शेरबहादुर देउवाले काम नगरेको भन्दै आलोचना गरेका छन्। सभापतिले काम नगर्दा अपजस महामन्त्रीमाथि आइरहेको उनको भनाइ थियो। केन्द्रीय समितिको जारी बैठकमा थापाले सभापतिले नै गर्ने भनी तोकिएको १३ वटा काम रहेको भन्दै तत्काल टुंग्याउन माग गरे। उनले यी कामहरु बैठक सकिएको सात दिनभित्र टुंग्याउन सकिने भन्दै नसक्ने भए महामन्त्रीलाई अख्तियारी दिन सुझाव दिए। अख्तियारी पाए आफूहरुले सात दिनमै टुंग्याउने चुनौती पनि सभापति देउवालाई दिए। उनले सभापतिले गर्नुपर्नेसहित १४ कामको सूची नै प्रस्तुत गरेका थिए। यस्तो छ सूची:
कांग्रेसको अस्तित्व नै समाप्त हुने कालखण्ड आउने खतरा छ : शेखर कोइराला,"नवलपुर : नेपाली कांग्रेसका केन्द्रीय सदस्य डा शेखर कोइरालाले नेताहरु नसच्चिने हो भने देश श्रीलंकाको अवस्थामा पुग्न बेर नलाग्ने बताएका छन्। नेतृत्व तहले खाली श्रीलंकाको खतरा देखाउने मात्रै गरेको बताउँदै उनीहरु गम्भीर नभएको कारण मुलुक अत्यन्त अप्ठ्यारो परिस्थितिमा गुज्रिरहेको बताए। नवलपुरको गैडाकोटमा आयोजित पुस्तक विमोचन कार्यक्रममा बोल्दै कांग्रेस नेता डा कोइरालाले भ्रष्टाचार नियन्त्रण गरेर सुशासन, पारदर्शिता अपनाएमात्रै श्रीलंकाको अवस्थामा जानबाट रोक्न सकिने बताए। नेपाल श्रीलंका हुन्छ कि भनेर आम नेपालीमा चिन्ता बढेको उनले सुनाए। सबै दलका नेताहरुले नेपाल श्रीलंका हुन्छमात्रै भन्नु हुन्छ। नेतृत्वपंक्ति मिलेर बुझ पचाएको हो कि? उनले प्रश्न गरे, सुशासन, पारदर्शिता अपनाउँछौ भन्न किन सक्नु हुन्न? नेताले जाने देशमा परिवर्तन ल्याउन सक्छौं। डा कोइरालाले भरतपुर असपतालका मेसु डाक्टर कृष्णप्रसाद पौडेलको पुस्तक लय छुटेको समय विमोचन गरेका थिए। कार्यक्रममा सम्बोधनका क्रममा कोइरालाले आगामी निर्वाचनमा कांग्रेससँग विचारमा मेल खाने पार्टीसँगमात्रै तालमेल हुने बताए। जुन शक्तिसँग राष्ट्रियता, प्रजातन्त्र र समाजवादीको बारेमा हाम्रो मेल खान्छ उसैसँग तालेमल गर्नपर्छ, कोइरालाले भने, कांग्रेसको विचार र सिद्धान्तलाई कमजोर नपारी कमभन्दा कम क्षति हुनेगरी अघि बढ्नुपर्छ। कोइरालाले नेपाली कांग्रेसको अस्तित्व नै समाप्त हुने कालखण्ड आउने खतरा रहेको भन्दै त्यसका लागि आफूहरु लडेको बताए। नेतृत्वलाई गलत बाटोमा जान नदिन खबरदारी गरेका छौं, उनले भने, कसैलाई काखा र कसैलाई पाखा नगर्न आग्रह गरेका हौं।"
बाह्य आशिर्वादबाट सत्तामा टिकिरहने मानसिकता अन्त्य हुनुपर्छ : उपेन्द्र यादव,"काठमाडौं : जनता समाजवादी पार्टी (जसपा)का अध्यक्ष उपेन्द्र यादवले बाह्य शक्तिको आर्शिवाद लिएर राज्यसत्ता टिकाउने मानसिकताबाट मुक्त नभएसम्म राष्ट्रिय स्वार्थको रक्षा गर्न नसकिने बताएका छन्। नेपाल पहिलेदेखि नै भूराजनीतिक रुपमा आन्तरिक र बाह्य कारणले प्रभावित हुँदै आएको र यसैकारण स्थिरता कायम हुन नसकेको उल्लेख गर्दै राज्यसत्ता टिकाउन बाह्य आर्शिवाद लिनुपर्ने मानसिकता अन्त्य हुनुपर्नेमा जोड दिए। शनिबार राजधानीमा आयोजित नेपालचीन हिमालय मैत्री समाजको कार्यक्रमलाई सम्बोधन गर्दै अध्यक्ष यादवले भने, हामी भूपरिवेष्ठित र राजनीतिक अस्थिरता भएको राष्ट्र हो। राजनीतिक अस्थिरता सुरुदेखि नै नेपाल प्रभावित हुँदै आएको छ। आन्तरिक कारण थुप्रै भए पनि भूराजनीति पनि जोडिएको छ। बाहिरी र भूराजनीतिक कारण छन्। बाहिरी र भूराजनीतिक कारण नेपाली राजनीतिमा शक्ति भए, आर्शिवाद भए अनन्त कालसम्म राज्य गर्न सकिन्छ भन्ने मानसिकता अन्त्य नगरिकन हामीले आफ्नो राष्ट्रिय स्वार्थको रक्षा गर्न सक्दैनौं। उनले भूराजनीति राष्ट्रिय हितमा हुनुपर्ने बताए। यसका लागि कुटनीतिक मामिलाको सम्बन्धमा नेपालको परराष्ट्र नीति स्पष्ट हुनुपर्ने उनको भनाइ छ। नेपालको दृष्टिकोण क्लियर गर्ने र त्यहीअनुसार दलहरु अगाडि बढ्नुपर्छ। आर्थिक मामिला र रक्षासम्बन्धी राष्ट्रिय नीति हुनुपर्छ। यसमा सबै प्रतिबद्ध हुने हो भने राष्ट्रिय नीतिलाई स्थापित गर्नसक्छौं। राष्ट्रिय नीतिलाई प्रवर्द्धन गर्नु नै राष्ट्रिय हित हो, उनले भने। अध्यक्ष यादवले नेपालले तटस्थताको नीति लिएर अगाडि जानुपर्ने बताए। रुसयुक्रेन भोटिङमा छिमेक भारत तटस्थ बस्यो। नेपालले पनि तटस्थ वा उचित भूमिका निर्वाह गरेको भए हुन्थ्यो। यस्ता कार्यबाट जोगिनुपर्छ, उनले भने। छिमेकी र सबै मित्र राष्ट्रसँग राष्ट्रिय हितमा समान सम्बन्ध राख्नुपर्नेमा उनले जोड दिए। हामी कसैको हितैसी होइनौं भन्ने तरिकाले अगाडि बनाउनुपर्छ। हितैसी हुँदा दुनियाँ बर्बाद भएका छन्, हुने क्रममा छन्। युक्रेन त्यसैको उदाहरण हो, उनले भने। उनले इण्डो प्यासिफिक रणनीतिजस्ता कारणले एसिया कन्फ्लिक्ट जोन भन्ने खतरा बढिरहेको भन्दै यसबाट नेपाललाई जोगाउनुपर्नेमा जोड दिए। जोगाउन सकिन्छ कि सकिन्न भन्ने चुनौती छ। चुनौतीलाई सामना गर्दै अघि बढ्नुपर्छ, उनले भने।"
प्रधानमन्त्रीसँग गगनको सात माग : ओलीको निर्णय खारेजीदेखि मन्त्री हटाउनेसम्म,"काठमाडौं : नेपाली कांग्रेसका महामन्त्री गगनकुमार थापाले पार्टी सभापतिले नेतृत्व गरेको सरकारमाथि गम्भीर प्रश्न उठाएका छन्। केन्द्रीय समितिको जारी बैठकमा गगनले मन्त्री हटाउनेदेखि तत्कालीन प्रधानमन्त्री केपी शर्मा ओलीले गरेको निर्णय फिर्तासम्मको माग गरेका हुन्। सरकारका कामकारवाहीमाथि टिप्पणी गर्ने क्रममा महामन्त्री थापाले प्रधानमन्त्रीसमेत रहेका सभापति शेरबहादुर देउवालाई सातवटा निर्णय गर्न माग गरेका हुन्। उनले सरकारका सहि कामको प्रशंसा गर्ने र गलत काममा प्रश्न तथा विरोध गर्ने स्पष्ट पारेका थिए। थापाले संवैधानिक परिषद् विधेयक फिर्ता लिन बैठकमा प्रधानमन्त्रीको ध्यानाकर्षण गराए। त्यसैगरी केपी ओली सरकारले सम्पत्ति शुद्धिकरण, राष्ट्रिय अनुसन्धानलगायत विभिन्न विभागलाई प्रधानमन्त्री मातहत ल्याउनेगरी गरेको निर्णय फिर्ता लिन माग गरेका छन्। ओली सरकारले यो गर्दा कांग्रेसले प्रश्न उठाएको स्मरण गराउँदै अहिले कांग्रेस नेतृत्वको सरकारले निर्णय फिर्ता लिनुपर्ने थापाले माग गरेका हुन्। त्यस्तै प्रधानन्यायाधीश चोलेन्द्र शम्शेर जबरामाथिको महाअभियोग प्रस्ताव अगाडि बढाउन महामन्त्री थापाले माग गरे। जनजीविका सवालमा सम्बोधन गर्न, अर्थतन्त्रको विषयमा गम्भीर बन्न पनि प्रधानमन्त्री देउवाको ध्यानाकर्षण गराएका थिए। महामन्त्री थापाले सुशासन कायम गर्न गलत गर्ने मन्त्री हटाएर ढण्डहिनता सहन्न भन्ने सन्देश दिन पनि सभापतिसमेत रहेका प्रधानमन्त्री देउवालाई सुझाव दिए। उनले अमेरिकी स्टटे पार्टनरसिप प्रोग्राम (एसपीपी) फिर्ताको पत्र अमेरिका तत्काल पठाउन पनि माग गरेका थिए।"
पर्सामा जसपाका केन्द्रीय सदस्यसहित ६९ जनाद्वारा पार्टी परित्याग,"वीरगन्ज : जनता समाजवादी पार्टी (जसपा) का केन्द्रीय सदस्यसहितका नेताहरूले पार्टी परित्याग गरेका छन्। केन्द्रीय सदस्यद्वय वीरेन्द्र यादव र टेक बहादुर शाक्यसहित पर्सा क्षेत्र नम्बर ४ का ६९ जना नेताहरूले पार्टी परित्याग गरेका हुन्। पार्टी परित्याग गर्ने नेताहरूमा केन्द्रीय सदस्यद्वय यादव र शाक्य, प्रदेश सदस्य सलाउदिन अहमद,क्षेत्रीय अध्यक्ष लालबाबु साह, जिल्ला सदस्यहरू कृष्णमोहन यादव, राजवली यादव, प्रदीप चौधरी, चन्द्र नेवार, शोभा यादव, सत्यदेव प्रसाद यादव, कुमारी लामा तामाङ गरी ६९ जना रहेका छन्। शनिबार वीरगन्जमा पत्रकार सम्मेलन गरेर उनीहरूले जसपाको साधारण सदस्य समेत नरहने गरि पार्टी परित्याग गरेको बताए। पत्रकार सम्मेलनमा केन्द्रीय सदस्य यादवले पार्टी स्वेच्छाचारी र एकलौटी ढंगले सन्चालन गरिएको, पार्टीको नीति प्रति नेतृत्व तह स्पष्ट नभएको, पार्टीमा ठेकेदार र भ्रष्टचारी हाबी भएकोले आफूहरूले सामूहिक रूपमा राजीनामा दिएको बताए। जसपा पार्टी देश र जनताको हितमा नभइ समिति आसेपासे र द्रब्यदारहरूको चंगुलमा फस्दै गएको ठहर गर्दै आफुहरूले पार्टी परित्याग गर्नुपरेको बताए।"
माओवादी अध्यक्ष 'प्रचण्ड' र विदेशमन्त्री जयशङ्करबीच भेटवार्ता,काठमाडौं: भारत भ्रमणमा रहेका नेकपा (माओवादी केन्द्र) का अध्यक्ष पुष्पकमल दाहाल 'प्रचण्ड' र विदेशमन्त्री एस जयशङ्करबीच भेटवार्ता भएको छ। अध्यक्ष 'प्रचण्ड' र विदेशमन्त्री जयशङ्करबीच दिल्लीमा भेटवार्ता भएको हो। भेटवार्ताका क्रममा विदेशमन्त्री जयशङ्करले आर्थिक सहकार्यमा केन्द्रित भइ छिमेकी सम्बन्धलाई सुदृढ बनाउने विषयमा भएको छलफल फलदायी भएकोे बताए। अध्यक्ष 'प्रचण्ड' ले आज र भोलि उच्चस्तरीय भेटवार्ता गर्नेछन्। प्रचण्डका स्वकीय सचिव रमेश मल्लका अनुसार आज प्रचण्डले भारतीय जनता पार्टीका अध्यक्ष जगतप्रकाश नड्डासँग भाजपा मुख्यालयमा भेटवार्ता गर्नेछन्। यसैगरी उनले आजै भारतीय प्रधानमन्त्री नरेन्द्र मोदीका राष्ट्रिय सुरक्षा सल्लाहकार अजित डोभाल भेटवार्ता गर्ने कार्यक्रम छ। उनले भोलि बिहान भारतीय प्रधानमन्त्री मोदीसँग शिष्टाचार भेटवार्ता गर्ने सम्भावना छ। अध्यक्ष प्रचण्ड भोलि नै स्वदेश फर्कने कार्यक्रम छ। करिब डेढ महिना पहिले नेपालका लागि तत्कालिन भारतीय राजदूत क्वात्राले अध्यक्ष प्रचण्डलाई भारतको तर्फबाट उपयुक्त समयमा भ्रमणमा आउन निम्तो दिएको प्रचण्डका स्वकीय सचिव मल्लले बताए।
कांग्रेस केन्द्रीय कार्यसमिति बैठक सुरु,"काठमाडौं : नेपाली कांग्रेस केन्द्रीय कार्यसमिति बैठक सुरु भएको छ। गत सोमबारदेखि सुरु भएको बैठक शुक्रबार स्थगित भएको थियो। स्थानीय तह निर्वाचन समीक्षा र समसामयिक राजनीतिक विषयमा छलफल केन्द्रित छ। शुक्रबार संसदमा उपसभामुख निर्वाचनका कारण बैठक स्थगन भएको थियो। पछिल्लो समययता शेखर कोइराला पक्ष पार्टी सभापति शेरबहादुर देउवाको कार्यशैलीप्रति असन्तुष्ट छ। केन्द्रीय समिति बैठकमा कोइराला पक्षले देउवाको भूमिकामाथि प्रश्न उठाउने र सरकारको काम, कारबाहीबारे गम्भीर समीक्षा गर्ने एजेन्डा तय गरेको छ।"
सानेपामा गर्जिए गगन : हिजो गुटबन्दी गरेर आउनेले पार्टी प्यालेसमा गयो भनेर चिच्याउने? सभापतिलाई उकास्ने?,"काठमाडौं : नेपाली कांग्रेसका महामन्त्री गगनकुमार थापाले पार्टी संचालनमा विधि नपुगेको ठाउँमा पार्टी सभापतिलाई झक्झक्याइ रहने बताएका छन्। केन्द्रीय समितिको जारी बैठकमा बोल्दै थापाले आफू निर्वाचित महामन्त्री भएकाले सभापतिलाई सहि बाटोमा हिँडाउने आफ्नो कर्तव्य भएको बताएका हुन्। यद्यपि थापाले शेखर कोइराला समूहको पार्टी प्यालेसमा भएको बैठकमा गएको भनेर आलोचना गर्ने केन्द्रीय सदस्यहरुलाई पनि जवाफ दिए। उनले हिजो गुट बैठकमा सहभागी भएर आज यहाँसम्म आइपुगेकाहरुले पार्टी प्यालेसको बैठकमा गयो भनेर चिच्याउने नैतिकता नराख्ने थापाको जवाफ छ। आफू पार्टी प्यालेसको बैठकमा एकताको सन्देश बोकेर जाने गरेको र मिलेर जानुपर्छ भनेर जोड दिँदै आएको उल्लेख गर्दै थापाले यही विषयमा सभापतिलाई उचाल्ने, चाकरी गर्ने काम नगर्न उपस्थित केन्द्रीय सदस्यलाई चेतावनी दिए। हिजो बुढानिलकण्ठ, चाक्सीबारी र बोहराटारमा गुटको बैठक बसेर यहाँ आइपुगेकोहरुले पार्टी प्यालेसमा बैठकमा गएको, बैठक बसेको भनेर चिच्याउने? गगनले प्रश्न गरे, घर हुनेले घरमा बस्छ, नहुने पार्टी प्यालेसमा बस्छ। पार्टीभित्र एकता निर्माण गर्न लागेको छु। समूहको बैठकमा उकास्ने होइन मिलाएरमिलेर जानेमा उत्प्रेरित गर्छु। थापाले आफूलाई मत नहाल्नेले पनि जिम्मेवारी पाउँछ भन्ने देखाए गुट आफै बन्द हुने पनि चुनौती दिए। भातृ संस्था, शुभेच्छुक संस्था बनाउदा के सभापतिज्यूको खेमाकै हुनुपर्ने? गगनले प्रश्न गरे, सुशील कोइरालाको समयमा देउवाजीले राजीनामा दिएको सम्झिउन। पार्टी संचालनमा विधि नपुगेको ठाउँमा पार्टी सभापतिलाई झक्झकाउने आफूहरुको प्रयासमा हैसे गर्नुपर्नेमा उल्टो सभापतिको चाकरी गर्ने भन्दै गर्जिएका महामन्त्री थापाले सभापतिलाई उकासने काम नगर्न चेतावनी दिए। आफूलाई मत नहाल्ने ४० प्रतिशतलाई पनि समेटेर जानुपर्छ भन्नू पर्नेमा उल्टो पेलेर जान उकास्ने? गगनले आक्रोश पोखे, हिजो सुशील कोइराला सभापति हुँदा कसैगरी पेलेर जानुपर्छ भन्नेहरु आज शेरबहादुरसँग उभिएर कोइरालालाई पेल्नु पर्छ भनेर उकास्ने? सभापतिलाई विधिसम्मत र न्यायनिष्पक्षताको लागि दबाब दिने थापाले स्पष्ट पारे। विधिमा सम्झौता हुन्न। पार्टीलाई एकताबद्ध, विधिसम्मत बनाउन जति लचिलो र जति दृढ हुन पनि तयार छु, उनले भने। थापाले पार्टीमा सदस्यता खुला गरेको भन्दै देशव्यापी नयाँ सदस्य बनाउन अपिलसमेत गरे। लेटरल इन्ट्रीबाट अन्य पेशाका मानिसले पार्टीमा मौका पाउँछ भन्ने आश्वस्त पारौं, उनले भने। तालमेलको औचित्य हुनुपर्छ महामन्त्री थापाले चुनावी तालमेल औचित्यका आधारमा हुनुपर्ने सुझाव पनि नेतृत्वलाई दिए। प्रत्येक मतदातालाई भन्न सक्नुपर्छ यो तालमेल केका लागि? हामीले भनौला हाम्रो सरकार बनाउनको लागि। तर जनतालाई कारण चाहियो, हामीसँग उत्तर हुनुपर्छ, उनले भने। थापाले नयाँ मतदातालाई रुखमै मत हाल्नेगरी योजना बनाएर अघि बढ्नुपर्नेमा सभापतिको ध्यानाकर्षण गराए। पहिलोपटक मत हाल्ने कांग्रेस मतदाता अन्य चुनाव चिन्हमा मत हाल्न नजाउन, आफ्नै लागि उत्पादक हुनेतर्फ ध्यान दिउ, उनले भने। थापाले चुनावी तालमेलबाट जित हासिल गरे पनि पाँच वर्ष तालमेल कायम रहने र स्थिर सरकार तथा आशातित परिणाम आउने ग्यारेन्टी के भनेर पनि प्रश्न गरेका थिए। कसैले बाँडेर भएको महामन्त्री होइन थापाले आफूलाई महामन्त्रीको दायित्व थाहा भएको भन्दै हतोत्साहित बनाउने प्रयत्न नगर्न चेतावनी दिए। महामन्त्री भूमिका निर्वाह गर्दा भएका कमीकमजोरी सच्चाउन दिएको सुझाव स्वागत गर्ने भन्दै थापाले थपे, तर कसैले बदनियत राखेर, हतोत्साहित गर्न खोजेको भए ख्याल गर, कसैले बाँडेर भएको महामन्त्री होइन। मेरो जिम्मेवारी कर्तव्य थाहा छ। विराउदिनँ, डराउदिनँ। आफ्नो जिम्मेवारी पूरा गर्छु। थापाले आफू महामन्त्री भएर पनि पार्टीको काम र सरकारले गरेका काम पत्रिकाबाट थाहा पाउने अवस्था रहेको भन्दै त्यसैकारण आफ्नो प्रतिक्रिया पनि पत्रिकाबाटै आउने गरेको जवाफ दिए।"
भाजपाले भोलि प्रचण्डलाई मुख्यालयमा स्वागत गर्ने,"काठमाडौं : तीन दिने भारत भ्रमणमा रहेका नेकपा माओवादी केन्द्रका अध्यक्ष पुष्पकमल दाहाल प्रचण्डलाई आइतबार सत्तारुढ भारतीय जनता पार्टी (भाजपा)ले मुख्यालयमा स्वागत गर्ने भएको छ। शुक्रबार नयाँदिल्ली पुगेका प्रचण्डले शनिबार विदेशमन्त्री एस जयशंकर, सुरक्षा सल्लाहकार अजित डोभाललगायत उच्च स्तरीय भेटघाट गरेका छन्। आइतबार प्रचण्डलाई दिनदयाल उपाध्याय मार्गस्थित मुख्यालयमा स्वागत गरिने भाजपाले जनाएको छ। भाजपा केन्द्रीय कार्यालयले शनिबार जारी गरेको विज्ञप्तिमा आइतबार विहान ११:३० बजे प्रचण्डलाई अध्यक्ष जेपी नड्डाले स्वागत गर्ने उल्लेख छ। त्यसपछि भाजपा मुख्यालयमा प्रचण्ड र नड्डाबीच दुई पार्टीबीच अन्तर सम्बन्ध विस्तारका विविध पक्षमा छलफल हुने विज्ञप्तिमा जनाइएको छ। त्यसक्रममा अध्यक्ष नड्डाले नो बीजेपी अर्थात भाजपालाई जान्नुस् अभियानबारे ब्रिफिङ गर्नेछन्। प्रचण्डलाई भाजपा मुख्यालयको अवलोकनसमेत गराउने छन्। प्रचण्डको स्वागतमा विदेशमन्त्री जयशंकर र विदेश विभाग प्रमुख विजय चौथाइवाले पनि भाजपा मुख्यालयमा उपस्थित हुने भाजपाले जनाएको छ।"
पार्टीभित्र मैले गुटबन्दी गरेको छैन : कोइराला,"चितवन : नेपाली कांग्रेसका नेता डा शेखर कोइरालाले पार्टीभित्र आफूले गुटबन्दी नगरेको बताएका छन्। पार्टीलाई विधि संवत ढंगबाट संचालनको लागि खबरदारी मात्रै गरेको बताए। नेपाल प्रेस युनियन चितवनले भरतपुरमा आयोजना गरेको पत्रकार सम्मेलनमा बोल्नै नेता कोईरालाले वैचारिक लडाई मात्रै भएको बताए। पार्टीभित्र केही कुरामा मतभिन्नता छ। मतभिन्नता भइसकेपछि हाम्रा विचारका साथीहरुलाईसंगै राखेर कसरी जाने भन्ने कुरा त गर्न पाइन्छ नि। उनले भने, सभापति जीले अघिल्लो कार्यकालमा आफ्ना समूहका साथीलाई बोलाएर सरसल्लाह गर्दा कुरा उठेको थिएन। आज यसलाई उत्रो इस्यु किन बनाइएको छ? डाक्टर कोइरालाले भगवण्डाको राजनीति नगरेको बताए। काँग्रेसमा फरक मत भएकाले विचार राख्न पाउने पार्टी भएको कारण आफ्ना कुरा कसरी अगाडि बढाउने भन्ने विषयमा मात्रै उस्तै मत राख्नेको बीचमा छलफल गरेको बताए। सभापति शेरबहादुर देउवालाई न्यायोचित ढंगले विभाग र भातृ संस्था बनाउन आग्रह गरेको विषयलाई धेरै उचालीएको बताए। गठबन्धनमा कसरी अघि बढ्ने भन्ने विषयमा केन्द्रीय समितिमा छलफल सुरु भएको बताए। यस विषयमा काँग्रेसलाई क्षति कम हुने गरी गठबन्धनको विषयमा निर्णय हुने बताए। विधानसंवत पार्टी संचालन गर्न आफूहरुले दबाब दिएको बताए। उनका अनुसार तीन महिनाभित्र कोषाध्यक्ष चयन गर्नुपर्ने भएपनि अहिलेसम्म नगरेको बताए।"
"गठबन्धन छाडेर वामपन्थी एकतामा आउन ओलीको आह्वान, गल्ती भइहाल्यो, मिलेर सरकार बनाउ","काठमाडौं : नेकपा एमालेका अध्यक्ष केपी शर्मा ओलीले वामपन्थी एकतामा आउन कम्युनिस्टहरुलाई अपिल गरेका छन्। काठमाडौंमा आयोजित नेपालचीन हिमालयमैत्री समाजको कार्यक्रममा बोल्दै अध्यक्ष ओलीले सच्चा वामपन्थीहरु कांग्रेस नेतृत्वको गठबन्धन छोडेर वाम एकतामा आउनुपर्ने र मिलेर सरकार बनाउनुपर्नेमा जोड दिएका हुन्। उनले चौँरीको पुच्छरजस्तो कांग्रेसको पछि लाग्ने पनि वामपन्थी हुन्छ? भन्दै प्रश्न गरेका थिए। कार्यक्रममा नेकपा माओवादी केन्द्रका नेता नारायणकाजी श्रेष्ठले वाम एकता र तालमेलका लागि आग्रह गरेपछि ओलीले जवाफमा भने, यदि सच्चा वामपन्थी हुनुहुन्छ भने कांग्रेसका पछाडि नलाग्नुस्, गठबन्धनका पछाडि नलाग्नुस्। एसपीपी नगर्नुस्। वामपन्थी एकतामा आउन आह्वान गर्छु। कांग्रेसको नेतृत्वमा सरकार बनाउन अदालत जानेहरु वामपन्थी हुन भन्दै उनले प्रश्न दोहोर्याए। सधै कांग्रेसको पुच्छर भएर हुँदैन। खोइ कम्युनिस्ट पार्टी? कम्युनिस्ट सरकार ढालेर कांग्रेसको नेतृत्वमा सरकार बनाउन अदालत गएको होइन? संसदबाट सकिएन परमादेशबाट सरकार बनाइ पाउ भनेर जानेहरु वामपन्थी हुन्? कोही वामपन्थी हुनुहुन्छ भने आउनुस्। गल्ती भइहाल्यो ल छोडौं। वामपन्थी हुनुहुन्छ भने आउनुस्। एमालेसँग मिलेर जाउ, उनले अपिल गरे। ओलीले आफूहरु कांग्रेसविरोधी नभएको र देश, लोकतन्त्र, कानुनी राजको पक्षमा उभिने वाम सरकार बनाउन चाहेको बताए। निष्पक्ष चुनाव गर्ने सरकार बनाउ। वामपन्थी कोही हुनुहुन्छ भने आउनुस्। रातो सेतो बर्को ओढ्ने बेग्लै कुरा हो। बर्को छोडौं। असली रुपमा आउ। वामपन्थी हुनुहुन्छ भने आउनुस्। राष्ट्रिय राजनीतिमा सहमतिका साथ जाउ, उनले भने।"
माओवादी अध्यक्ष प्रचण्डले आज र भोलि उच्चस्तरीय भेटवार्ता गर्ने,काठमाडौं: भारत भ्रमणमा रहेका नेकपा (माओवादी केन्द्र) का अध्यक्ष पुष्पकमल दाहाल 'प्रचण्ड' ले आज र भोलि उच्चस्तरीय भेटवार्ता गर्ने भएका छन्। प्रचण्डका स्वकीय सचिव रमेश मल्लका अनुसार आज प्रचण्डले भारतीय जनता पार्टीका अध्यक्ष जगतप्रकाश नड्डासँग भाजपा मुख्यालयमा भेटवार्ता गर्नेछन्। यसैगरी उनले आजै भारतीय प्रधानमन्त्री नरेन्द्र मोदीका राष्ट्रिय सुरक्षा सल्लाहकार अजित डोभाल र विदेशमन्त्री एस जयशङ्करसँग बेग्लाबेग्लै भेटवार्ता गर्ने कार्यक्रम छ। उनले भोलि बिहान भारतीय प्रधानमन्त्री मोदीसँग शिष्टाचार भेटवार्ता गर्नेछन् । अध्यक्ष प्रचण्ड भोलि नै स्वदेश फर्कने कार्यक्रम छ। करिब डेढ महिना पहिले नेपालका लागि तत्कालिन भारतीय राजदूत क्वात्राले अध्यक्ष प्रचण्डलाई भारतको तर्फबाट उपयुक्त समयमा भ्रमणमा आउन निम्तो दिएको प्रचण्डका स्वकीय सचिव मल्लले बताए।
"ओलीले भने, हाम्रो भूमि हो भन्ने हिम्मत गर्नुपर्यो, जसले नियन्त्रणमा लिएको छ फिर्ता गर्नुपर्यो","काठमाडौं : नेकपा एमालेका अध्यक्ष केपी शर्मा ओलीले वर्तमान सत्ता गठबन्धनले जति भौगोलिक अखण्डता, स्वाधिनता, सार्वभौम सत्ताको अपमान अरु कुनै सरकारले नगरेको बताएका छन्। काठमाडौंमा आयोजित नेपालचीन हिमालयमैत्री समाजको कार्यक्रममा बोल्दै अध्यक्ष अेलीले यो सरकारले सार्वभौम सत्ता अपमान गरेका प्रमाणहरु प्रशस्त रहेको बताएका हुन्। उनले भने, दिग्गज हौं भन्ने नेताले भूभाग छोडे। भौगोलिक अखण्डता भनिरहने तर अखण्डताको कुरा नगर्ने काम भयो। चुच्चे नक्सा छापेपछि सौदावाजी हुन्छ। अपवित्र साँठगाँठ हुन्छ भन्ने मलाई थाह थियो। ६० वर्षदेखि हाम्रो भूभागमा भारतीय फौज छ। राष्ट्रियताका निम्ति कोही लड्यो भने त्योसँग सौदावाजी गर्ने काम हुने गरेको ओलीको आरोप छ। भारततर्फ संकेत गर्दै अध्यक्ष ओलीले भने, उत्तरतिरबाट बाटो खोलेवापत मैले सरकार छोड्नुपरेको थियो। मेरो मनमा देश, नेपाल, स्वाधिनता बाहेक अरु केही छैन। राष्ट्रिय हितबाहेक चीनको भूमि मेरो हो भनेर दाबी गरेर जान सक्छौं होला र? हाम्रो चिन्ता हाम्रो भूमि हो भन्ने हिम्मत चाही गर्नुपर्यो। जसले नियन्त्रणमा लिएको छ फिर्ता गर्नुपर्यो।"
नेपालको कम्युनिस्ट आन्दोलनलाई अमेरिकाले क्षतविक्षत गर्न चाहन्छ : नारायणकाजी श्रेष्ठ,"काठमाडौं : नेकपा माओवादी केन्द्रका नेता नारायणकाजी श्रेष्ठले अमेरिकाले नेपालको कम्युनिस्ट वामपन्थी आन्दोलनलाई क्षतविक्षत गर्न चाहेको बताएका छन्। काठमाडौंमा आयोजित नेपालचीन हिमालयमैत्री समाजको कार्यक्रममा बोल्दै श्रेष्ठले अमेरिकाले चीनलाई कमजोर पार्न नेपालको भूमि प्रयोग गर्न चाहेको बताएका हुन्। उनले भने, हाम्रो अगाडि चीन र भारत छ। भारत आफ्नो प्रभाव क्षेत्रका रुपमा नेपाललाई लिन अहिले पनि चाहन्छ। त्यो दृष्टिबाट भारत हटेको छैन। चीन विश्व परिस्थितिमा आफू महाशक्ति राष्ट्र बन्ने दिशातिर वा आर्थिक रुपमा पहिलो राष्ट्र बन्न चाहेको छ। नेपालको सत्तालाई प्रयोग गरेर चीन विरोधी गतिविधिको थलो नेपाल हुन नपाओस् भनेर चाहन्छ। अमेरिकाचीनलाई कमजोर पार्न नेपालको भूमि प्रयोग गर्न चाहन्छ। नेपालमा अहिले पनि अमेरिका कम्युनिस्ट वामपन्थी आन्दोलनलाई क्षत विक्षत गर्न चाहन्छ। यो कुरालाई ठिक ढंगले चिर्नु अहिलेको आवश्यकता भएको उनको भनाइ छ। हामी स्वतन्त्र एवम् असंलग्न परराष्ट्र नीतिबाट बिचलन हुन त गइराखेका छैनौ? राष्ट्रिय सार्वभौमिकता कमजोर पार्न खोजिराखेका त छैनौं? यो प्रश्न गम्भीर रुपमा उठेको छ। श्रेष्ठले नेपालकव रणनीतिक अवस्थिती र अहिलेको विश्वको परिस्थिति, छिमेकीहरु, नवउदारीकरणलगायतका परिपेक्ष र शितयुद्धको सन्दर्भलाई अघि राखेर भूराजनीतिको विश्लेषण गर्नुपर्नेमा जोड दिए। हामी दुइटा ठूला जनसंख्या भएका विशाल छिमेकीको बीचमा छौं। हाम्रो भूराजनीतिक स्थितिले विश्वका महाशक्ति राष्ट्रको ध्यान तानिएको छ, उनले भने, यसलाई हामीले बुझेर अगाडि बढ्नुपर्छ।"
वामपन्थीहरु मिलौं भनेका नारायणकाजीलाई ओलीको तिखो जवाफ,"काठमाडौं : नेकपा एमालेका अध्यक्ष केपी शर्मा ओलीले वामपन्थी एकता चाहने भए कांग्रेसको गठबन्धन छाडेर आउन चुनौती दिएका छन्। नेपाल चीन हिमालयल मैत्री समाजले शनिबार काठमाडौंमा आयोजना गरेको कार्यक्रममा ओलीले साच्चिकै वामपन्थी हो भने कांग्रेसको साथ छाडेर वामपन्थी एकतामा आउन माओवादी केन्द्र र एकीकृत समाजवादीलाई चुनौती दिएका हुन्। उनले कम्युनिस्ट सरकार ढालेर कांग्रेस नेतृत्वको सरकार बनाउनका लागि अदालतमा मुद्दा हाल्न पनि वामपन्थी भन्नेहरु नै अदालत गएको जिकिर गरे। गठबन्धनभित्रै बसेर वामपन्थी भनेर एकताको कुरा गर्न नसुहाउने उनले बताए। उनले एमालेसँग मिलेर देश, लोकतन्त्र र मुलुकका लागि काम गर्ने सरकार बनाउनसमेत आह्वान गरे। अध्यक्ष ओलीले विगतमा भएका गल्ती कमजोरीलाई सच्चाउँदै राष्ट्रिय हितलाई सर्वोपरि राखेर दलहरु अघि बढ्नुपर्ने बताए। ओलीले एमसीसीका नाममा आफूलाई बद्नाम गर्ने कोसिस भएको भन्दै आफूले देश र जनता विपरीत कुनै पनि काम नगर्ने स्पष्ट पारे। राष्ट्रियताका विषयमा संसदमा छलफल हुनुपर्ने भए पनि संसदले राष्ट्रियता आंकाक्षा विपरीत अंकगणितीय अभ्यासमा काम गरेको तर्क गरे। उनले वर्तमान गठबन्धन स्वार्थका लागि भएको र एउटा काम पनि देश र सुशासनका लागि गर्न नसकेको बताए। त्यस्तै नेकपा माओवादी केन्द्रका नेता नारायणकाजी श्रेष्ठले घटनाक्रमको विषयवस्तुमा गम्भीर आत्मसमीक्षा गर्दै वामपन्थीहरु एक हुनुपर्ने बताए। उनले नेपाली भूमि वा राजनीतिलाई प्रयोग गर्ने खेल भएको भन्दै सबै सचेत रहनुपर्ने धारणा राखे। कार्यक्रममा कांग्रेस नेता चन्द्र भण्डारीले नेपालले भारत र चीनबाट लाभ लिनसक्नुपर्ने बताए। उनले नेपाल असंलग्न भएको बताउँदै युक्रेन बनाउने बाटोमा जान नहुने जिकिर गरे।"
प्रदेश १ मा बेरुजु प्रतिशत बढ्दै : सवारीसाधन खरिदमा मात्रै १ अर्ब खर्च,"विराटनगर : प्रदेश १ मा बेरुजु प्रतिशत वर्षेनि बढ्दै गएको महालेखापरीक्षको ५९ औं वार्षिक प्रतिवेदनले देखाएको छ। असार २९ गते सार्वजनिक महालेखापरीक्षकको प्रतिवेदन अनुसार प्रदेश १ मा प्रत्येक वर्ष पेश्की बाहेकको बेरुजु प्रतिशत बढ्दै गएको हो। आर्थिक वर्ष २०७६७७ मा २६४ प्रतिशतमा बेरुजु ०७७०७८ सम्म आईपुग्दा ०६१ प्रतिशतले बढेर ३२५ प्रतिशत पुगेको छ। २०७६०७७ मा प्रदेश सरकारको टाउकोमा १ अर्ब १७ करोड ५४ लाख ४९ हजार रुपैयाँ बेरुजुको भार थियो। तर, ०७७०७८ मा आउँदा त्यो भार बढेर १ अर्ब ४८ करोड १८ लाख २० हजार पुगेको छ। खर्चमा मितव्ययीता नहुँदा वर्षेनि बेरुजुको चाङ बढ्दै गएको महालेखापरीक्षकको प्रतिवेदनले औंल्याएको छ। प्रतिवेदन अनुसार २०२ वटा कार्यालयको लेखा परीक्षण गर्दा प्रदेश सरकारको नाममा पेश्कीसहित आर्थिक वर्ष २०७७०७८ को कुल १ अर्ब ६२ करोड ८६ लाख १३ हजार रुपैयाँ बेरुजु देखिएको छ। जसमा असुल गर्नुपर्ने बेरुजु १७ करोड ४४ लाख ४९ हजार, नियमित गर्नुपर्ने बेरुजु १ अर्ब ३० करोड ७३ लाख ७१ हजार र पेश्की १४ करोड ७६ लाख ९३ हजार रुपैयाँ रहेको छ। अघिल्लो आर्थिक वर्ष २०७६०७७ को बेरुजु रकममध्ये जम्मा ३३ करोड ९५ लाख ५३ हजार रुपैयाँको सम्परीक्षण हुँदा प्रदेश सरकारले १ अर्ब ६२ करोड ८६ लाख १३ हजार बेरुजु थपेको प्रतिवेदनमा उल्लेख छ। यो सँगै प्रदेश १ को जम्मा बेरुजु रकम ३ अर्ब ८० करोड ३३ लाख १६ हजार कायम भएको जनाईएको छ। जसमा सबैभन्दा बढी प्रदेश सरकारको भौतिक पूर्वाधार विकास मन्त्रालयको नामम १ अर्ब ५ करोड ३० लाख २० रुपैयाँ बेरुजु देखिएको छ। त्यसपछि, भूमि व्यवस्था, कृषि तथा सहकारी मन्त्रालयको १७ करोड १४ लाख ५६ हजार, उद्योग, पर्यटन, वन तथा वातावरण मन्त्रालयको १४ करोड ७२ हजार, आन्तरिक मामिला तथा कानून मन्त्रालयको ८ करोड २५ लाख २२ हजार र मुख्यमन्त्री तथा मन्त्रिपरिषद्को कार्यालयको नाममा ३ करोड ७४ लाख २० हजार रुपैयाँ बेरुजु देखिएको छ। अन्य मन्त्रालय तथा निकायको नाममा समेत कुल १४ करोड ४१ लाख रुपैयाँ बेरुजु देखिएको महालेखापरीक्षकको प्रतिवेदनमा उल्लेख छ। चार वर्षमा १ अर्ब बढीको सवारीसाधन खरिद सरकार गठन भएको पछिल्लो ४ वर्षको अवधिमा प्रदेश १ मा १ अर्ब बढीको सवारीसाधन खरिद गरिएको छ। प्रदेश मातहतका विभिन्न निकाय तथा कार्यालयहरूका लागि भनेर आर्थिक वर्ष २०७७७८ सम्म प्रदेश सरकारले १ अर्ब ५ करोड ७९ लाख ४३ हजार रुपैयाँको सवारीसाधन खरिद गरेको हो। २०७७७८ मा मात्रै सरकारले १४ करोड ५२ लाख २६ हजार रुपैयाँको सवारीसाधन खरिद गरेको छ। सार्वजनिक खर्चमा मितव्ययीता कायम गर्ने सम्बन्धी मापदण्ड लागु गरिएपनि सरकारले तोकिएको सीमाभन्दा बढी मूल्यका सवारीसाधन खरिद गरेको महालेखाको प्रतिवेदनले देखाएको छ। प्रतिवेदन अनुसार सवारीसाधनको संख्या थपिएसँगै सञ्चालन तथा मर्मत सम्भार खर्च पनि सालिन्दा बढ्दै गएको छ। आर्थिक वर्ष २०७६७७ मा ८१ लाख २८ हजार रहेको पदाधिकारीको इन्धन खर्च ०७७७८ सम्म आईपुग्दा बढेर १ करोड २३ लाख ७३ हजार पुगेको छ। लगानी सुनिश्चित नगरी १ अर्ब अनुदान लगानी सुनिश्चित नगरी चालु आर्थिक वर्षमा प्रदेश सरकारले १ अर्ब अनुुदान बाँडेको छ। प्रदेश सरकारको भुमि व्यवस्था, कृषि तथा सहकारी मन्त्रालयले यो वर्ष १ अर्ब २३ करोड ६२ लाख रुपैयाँ अनुदान वितरण गरेको महालेखाको प्रतिवेदनमा उल्लेख छ। प्रतिवेदनमा भनिएको छ, प्रदेशहरूले विभिन्न प्रकारका अनुदान वितरण गर्न कार्यविधिहरू तर्जुमा गरेको देखिन्छ। यो वर्ष प्रदेश अन्तर्गत भूमि व्यवस्था, कृषि तथा सहकारी मन्त्रालय र मातहत निकायमध्ये प्रदेश नम्बर १ मा १ अर्ब २३ करोड ६२ लाख अनुदान वितरण गरेको देखिन्छ। प्रदेश सरकारको भूमि व्यवस्था, कृषि तथा सहकारी मन्त्रालयद्वारा धूलो दूध उत्पादनका निम्त्ति सुनसरीको इटहरीस्थित एक डेरी उद्योगलाई दिईएको अनुदानको बिषयमा समेत महालेखाले प्रश्न उठाएको छ। लगानी सुनिश्चित नगरी इटहरीको डेरीलाई दिईएको ७ करोड ८८ लाखको अनुदान नियमसंगत नभएको महालेखाले औंल्याएको छ।"
भक्तपुरमा घरभित्रै जलेको अवस्थामा एक शव भेटियो,भक्तपुर : चाँगुनारायण नगरपालिका२ दुवाकोट फक्सिङटार बस्ने ८४ वर्षीय जगतप्रसाद शिल्पकारको शव जलेको अवस्थामा फेला परेको छ। आफ्नै घरको भुइँतलाको कोठामा कम्मरदेखि माथिको भाग जलेर मृत्यु भइरहेको अवस्थामा शव भेटिएको भक्तपुर महानगरीय प्रहरी परिसरका प्रहरी नायब उपरीक्षक राजु पाण्डेले जानकारी दिए। प्रहरीले घटनास्थलको प्रारम्भिक अनुसन्धान गरी शवपरीक्षणका लागि काठमाडौँ मेडिकल कलेज पठाएर घटनाबारे थप अनुसन्धान गरिरहेको उनले बताए।
पर्वतमा करेण्ट लागेर वडा सदस्यको मृत्यु,कुश्मा : पर्वतमा करेण्ट लागेर वडा सदस्यको मृत्यु भएको छ। जिल्लाको विहादी गाउँपालिका१ बाच्छाका ३९ वर्षिय दिपक गुरुङको शनिबार दिउँसो करेण्ट लागेर मृत्यु भएको हो। गुरुङको घरमा टाँगिएको फलामको तारमा कपडा सुकाउँदा करेण्ट लागेको र घटनास्थलमै मृत्यु भएको प्रहरी नायब उपरीक्षक शिवराज बुढाथोकीले जानकारी दिए। मृतकको शव पोष्टमार्टमका लागि पर्वत अस्पतालमा ल्याईएको छ। मृतक गुरुङका दुई छोरी र एक छोरा र श्रीमती रहेका छन्। उनी गत स्थानीय तह निर्वाचनमा नेपाली काँग्रेसको तर्फबाट सदस्यमा विजयी भएका थिए।
माण्डवीले २१ जना करार कर्मचारीको म्याद नथप्ने,"प्यूठान : माण्डवी गाउँपालिका प्यूठानले करारमा कार्यरत कर्मचारीहरुको म्याद नथप्ने निर्णय गरेको छ। साउन १ गतेदेखि लागु हुनेगरी गाउँपालिकामा विभिन्न पदमा कार्यरत २१ जना कर्मचारीहरुलाई कार्यालयमा हाजिर नहुन् भनेको हो। असार ३० गते बसेको कार्यपालिका बैठकले करार कर्मचारीहरुको सेवा अवधि थप नगर्ने निर्णय गरेको प्रमुख प्रशासकीय अधिकृत शिसिर रिजालले जानकारी दिए। उनका अनुसार ८ जना कर्मचारीहरुको असारभित्रै म्याद सकिने र थप नगर्ने गरी नियूक्ती गरिएको थियो। बाँकी १३ जना कर्मचारीहरुको रिक्त पदमा गाउँपालिकाले पूनः पदपूर्ती गर्नुपर्ने रिजालले बताए। अनमी, अहेब, स्टाप नर्स, कम्प्यूटर सहायक, बरिष्ठ उद्यम विकास सहजकर्ता, उद्यम विकास सहजकर्ता, एम्बुलेन्स चालक, कृषि प्राविधिक, फिल्ड सहायक र कार्यालय सहयोगीहरुलाई गाउँपालिकाले हटाएको छ। राजनीति पूर्वाग्राही साँधेर गाउँपालिकाले कार्यरत कर्मचारीको रोजीरोटी खोसेको गाउँपालिकाका निवर्तमान अध्यक्ष श्रीधर रोकाले प्रतिक्रिया दिए। कर्मचारीहरुलाई राजनीति दृष्टिकोणबाट हेरिनु राम्रो होइन्, उनले भने,हामीले नियूक्ती गर्दा पनि राजनीति आँखाले हेरेनौँ। यहाँ पूर्ण रुपमा राजनीति आग्रह, पूर्वाग्राह मिसिएको छ। पूनः कर्मचारी राख्ने वा नराख्ने भन्ने विषयमा विज्ञापन खोलेपछि मात्र थाहाँ हुने गाउँपालिका अध्यक्ष नमराज अधिकारी (रोशन) ले प्रतिक्रिया दिए। हामीले नीति, नियम बनाउने हो, उनले भने,कर्मचारी भर्ना गर्ने त कर्मचारीले हो नी? कर्मचारी हटाएपछि आफूमाथि लागेको राजनीति आग्रह, पूर्वाग्राहलाई सामान्य रुपमा लिएको उनले प्रतिक्रिया दिए।"
खडेरीले धान स्वाहा,"उदयपुर : एक साता बढिको खडेरीले उदयपुरका किसानले लगाएको धान घामले डढ्न सुरु गरेको छ। आकाशे पानीमा निर्भर रहेका सदरमुकाम आसपासका तराई भुभागका किसानको धान चर्को घामले डढ्न सुरु गरेको हो। धान रोपेको एक हप्ता वितिसक्दासमेत आकाशबाट पानी नपरेपछि पुनः रोप्नु पर्ने अवश्था सृजना भएको त्रियुगा नगरपालिका६ का धनेश्वर चौधरी बताउँछन्। उनी भन्छन्, 'आकाशे पानी सिजनको बेला नभई वेमौसमी आउँदा किसान मर्कामा परेका छन्। उनले थपे, 'जतिबेला किसानलाई पानीको आवश्यकता छ त्यो बेला आएन्, वरु पाकेको बाली थन्काउने बेला मुसलधारे पानी पर्दा किसानको अन्नवालीमा क्षति पुगेको हो। यो बेला पानी परिदिएको बेला किसानले धेरै अन्न भित्र्याउन पाउँथे, अर्का किसान विभिषण दास चौधरी भन्छन्, 'तर त्यसो नभई लगातारको खडेरीले बिउसमेत जोगाउन चर्को पर्ने देखिन्छ।' 'जताबाट पनि किसान मर्कामा छन्, बाली थन्काउने बेलामा पानी परेर राम्रोसँग थन्काउन पाइएन, अब यतिबेला रोपेको धान जोगाउन पानी चाहिएको छ, आउने अत्तोपत्तो छैन्। दिगो समाधानका लागि सिँचाइ कुलो निर्माण, जमिनमुनी वोर्डिङ्ग धसाएर सिँचाइ सुविधा पुर्याउने कुरामा सरकारको ध्यान जान जरुरी छ', उनले भने। जिल्लामा ५० प्रतिशत धान रोपाइँ भइसकेको कृषि प्रसार अधिकृत अनिश मुडभरीले बताए। बाँकी ग्रामीण भेगमा धमाधम रोपाइँ भइरहेको बताए। उनले भने, 'जति ठाउँमा कुलो सिँचाइको सुविधा छ, ती ठाउँमा रोपाई अन्तिम चरणमा पुगेको छ बाँकी आकाशको भरमा बसेकाहरुले खडेरीका कारण लगाउन सकेका छैनन्। कृषि ज्ञान केन्द्र उदयपुरका निमित्त प्रमुख महेश चौधरीले खडेरी नलाग्ने हो भने धेरै जग्गा बाँझो नरहने बताए। उदयपुरमा १३ हजार ३८० हेक्टर क्षेत्रफलमा बर्खे धान खेती गरिँदै आएको छ। उदयपुरमा ७ हजार ३ सय ३ हेक्टर क्षेत्रफलमा मात्र सिँचाइ सुविधा पुगेको छ भने बाँकी क्षेत्रफलमा आकाशे पानीको भरमा रोपाइँ गरिन्छ। सिँचाइसुविधा पुगेको क्षेत्रमा पनि पानीको मुल नफुट्दा खेतहरु बाँझै रहेको छ। धान खेतीका लागि सिँचाइ गरिने त्रियुगा खोला, सेतीखोला, लामाखोला, द्वार खोला, बरुवा, तावाककरु बैजनाथ खोलाको सिँचाइबाट धान खेती हुँदै आएको छ।"
१४५ बोरा तोरी बरामद,"विराटनगर : नेपालभारत सीमा क्षेत्रअन्तर्गत मोरङको जहदा गाउँपालिका१ बुधनगरबाट सशस्त्र प्रहरीले १ सय ४५ बोरा तस्करीको तोरी बरामद गरेको छ। ट्याक्टरमा लोड गरेर भारतको जोगवनीबाट नेपालतिर ल्याउँदै गरेको अवस्थामा सशस्त्र प्रहरी निरीक्षक जंगबहादुर सिंह नेतृत्वको टोलीले अवैध तोरी बरामद गरेको हो। बोरामा प्याक गरेर प्रदेश १०४००१ त १२७४ नम्बरको ट्याक्टरमा लोड गरी ल्याइएको तोरी बरामद गरिएको सशस्त्र प्रहरी बल मोरङका प्रमुख एसपी राजकुमार लामिछानेले जानकारी दिए। उनका अनुसार भन्सार छली गरेर नेपाल भित्राइएको तोरी ५ हजार ८ सय किलोग्राम छ। अवैध तोरी लोड गरिएको ट्याक्टर भारतबाट सीमा क्षेत्र हुँदै नेपाल प्रवेश गरेपछि नियन्त्रणमा लिइएको उनको भनाइ छ। एसपी लामिछानेका अनुसार सशस्त्रले ट्याक्टर नियन्त्रणमा लिनसाथ चालक फरार बनेका थिए। चालकको खोजी भइरहेको उनले बताए। बरामद गरिएको तोरी २ लाख ५० हजार मूल्य बराबरको रहेको जानकारी लामिछानेले दिए। सशस्त्रका अनुसार भारतबाट अवैध तरिकाले ल्याउँदै तोरी तेल उत्पादन गर्ने उद्योगहरुलाई बिक्री गर्ने गरिएको हुनसक्छ। बरामद गरिएको ट्याक्टर र तोरी आवश्यक अनुसन्धान एवं कारबाहीका लागि शुक्रबार साँझ विराटनगर भन्सार कार्यालयमा बुझाइएको एसपी लामिछानेले बताए। सशस्त्र प्रहरी बल प्रदेश १ का प्रमुख डीआईजी कमल गिरीका अनुसार तस्करीको तोरी सम्भवत पहिलोपटक बरामद गरिएको हो। भन्सारबाट प्रक्रिया पूरा गरेर ल्याउँदा महँगो पर्ने र प्रक्रिया झन्झटिलो हुने भएकाले तोरी अवैध तरिकाले ल्याइएको हुनसक्ने उनको भनाइ छ। विभिन्न मालवस्तुको चोरीतस्करी नियन्त्रणलाई प्राथमिकतामा राखेर सीमा क्षेत्रमा सक्रियता बढाइएको जानकारी उनले दिए। सीमा सुरक्षा र अवैध आयात तथा निर्यात नियन्त्रणमा कुनै पनि सम्झौता नहुने उनले बताए। सीमा क्षेत्रमा खटिएका सुरक्षाकर्मीलाई छलेर नेपालबाट भारत र भारतबाट नेपालतिर विभिन्न वस्तुको तस्करी हुँदै आएको छ, डीआईजी गिरी भन्छन्, भन्सार छली लगायतका अवैध धन्दा रोक्न सरोकारवाला निकायसँग समन्वय गरेर विशेष सक्रियता बढाइएको छ। उनका अनुसार सीमा क्षेत्रको सुरक्षासहित अवैध ओसारपसार, सीमा अपराध, लागुऔषध तथा हतियारको ओसारपसार एवम् किनबेच, मानव तस्करी लगायतका विभिन्न खालका अपराधिक धन्दा नियन्त्रणलाई सशस्त्रले प्राथमिकतामा राखेको छ। विराटनगर भन्सार कार्यालयका अनुसार नेपालमा भारत तथा तेस्रो मुलुकबाट तोरी, रायो, सरस्यु, तीलसमेतका तेलहनजन्य वस्तु आयात हुने गरेको छ। भारत तथा तेस्रो मुलुकबाट चालु आर्थिक वर्षको ११ महिनामा ९ करोड ३८ लाख १२ हजार २७ किलो तेलहन (तोरी, रायो, सरस्यु, तील) आयात भएको भन्सार कार्यालयका प्रवक्ता रामचन्द्र ढुंगानाले बताए। यो अवधिमा ६ अर्ब, ७८ करोड २ लाख ५ हजार मूल्य बराबरको तेलहन बाली आयात भएको उनको भनाइ छ। ढुंगानाका अनुसार चालु आवको जेठसम्ममा तेलहन आयातबाट १ अर्ब २९ करोड ७६ लाख ९९ हजार रूपैयाँ राजस्व संकलन भएको छ। आयातमा १० प्रतिशत भन्सार महसुल र १३ प्रतिशत भ्याट लाग्ने जानकारी उनले दिए। उनले तोरीको तस्करी हुने गरेको पहिलोपटक पत्ता लागेको बताए। उनका अनुसार एलसीमा सतप्रतिशत मार्जिन लगाइएपछि आयातमा असुविधा भएर भारतबाट नेपालतिर अवैध बाटोको प्रयोग गरेर तेलहनको तस्करी हुन थालेको पाइएको हो। पहिले सबैभन्दा धेरै युक्रेनबाट आयात हुन्थ्यो। युद्धका कारण बन्द भएपछि अहिले भारतसहित तेस्रो मुलुकहरु अस्ट्रेलिया, इन्डोनेसिया लगायतबाट आयात हुने गरेको भन्सार कार्यालयले जनाएको छ। तेस्रो मुलुकबाट सतप्रतिशत मार्जिन राखी एलसी खोलेर ल्याउनुपर्ने प्रावधानले समस्या हुन थालेपछि तेलहनजन्य वस्तुको तस्करी हुन थालेको ढुंगाना बताउँछन्। बैंकहरुले कडाइ गरेका कारण एलसी खोलेर ल्याउन गाह्रो छ, उनले भने, एसली खोल्न र बैंकको प्रक्रिया पूरा गर्न झन्झटिलो भएकाले तस्करी हुन थालेको पाइयो। ढुंगानका अनुसार एलसीको झन्झटसँगै तेल उत्पादन गर्ने उद्योगहरुले समेत राम्रो मूल्यमा किनिदिन थालेपछि तोरी लगायतका बाली तस्करीमार्फत नेपाल भित्राउन थालिएको हो। तोरीको चोरी पैठारी भएको यो पहिलो घटना हो, उनले भने।"
साउनदेखि जडीबुटी बीमा,"काठमाडौं : साउन महिनादेखि लागू हुनेगरी बीमा समितिले कृषि, पशुपक्षी तथा जडीबुटी बीमा निर्देशिका, २०७९ जारी गरेको छ । यसअघि जारी भएको बीमा निर्देशिका २०७७ भने खारेजी भएको बीमा समितिका कार्यकारी निर्देशक एवं प्रवक्ता राजुरमण पौडेलले जानकारी दिए। नेपाल सरकारले आर्थिक वर्ष २०७९८० को बजेटमा जडीबुटी खेतीको बीमा गर्ने व्यवस्था गरिने उल्लेख गरेअनुसार समितिले जडीबुटीलाई समेत समावेश गरी सो निर्देशिका जारी गरेको हो। निर्देशिकामा बीमा कम्पनीले आफूलाई तोकिएको जिल्लामा कृषि, पशुपक्षी तथा जडीबुटीको बीमा व्यवसाय गर्नुपर्ने, जिल्लास्थित कृषि ज्ञानकेन्द्र वा कृषि तथा पशुसेवा कार्यालय नजिकको स्थानमा बीमकले शाखा कार्यालय खोल्नुपर्ने, बीमक आफैँले तयार गरी समितिको स्वीकृतिमा जारी गरेको बीमा लेखको हकमा तथा अनुदान प्राप्त नहुने बीमा लेखको हकमा छोटो अवधिका लागि बीमा लेख जारी गर्न सक्ने र कृषि, पशुपक्षी तथा जडीबुटी बीमा सामूहिकरुपमा गर्न सकिने व्यवस्था रहेको छ। रासस"
"थप २०५ जनामा कोरोना, सकृय संक्रमित बढे",काठमाडौं : पछिल्लो केहीदिनयता कोरोना संक्रमण दर बढ्दै गएको छ। स्वास्थ्य तथा जनसंख्या मन्त्रालयका अनुसार शनिबार देशभर थप २०५ जनामा कोरोना संक्रमण पुष्टि भएको छ। ११ सय ९९ पीसीआर र १८ सय ९१ जनाको एन्टीजेन परीक्षणका क्रममा २०५ जनामा संक्रमण पुष्टि भएको हो। देशभर हाल १३ सय ८५ जना सक्रिय संक्रमित रहेका छन्। संक्रमित मध्ये १३ सय ४४ जना होम आइसोलेसनमा छन् भने ४१ जना संस्थागत आइसोलेसनमा छन्।
चोरीको मोटरसाइकलसहित चार जना पक्राउ,"विराटनगर : चोरीको मोटरसाइकलसहित विराटनगरबाट प्रहरीले चार जनालाई पक्राउ गरेको छ। विशेष अभियान चलाएर मोटरसाइकल चोरीमा संलग्न गिरोहलाई प्रहरीले पक्राउ गरेको हो। मोरङ प्रहरीका डीएसपी राजन कार्कीका अनुसार विराटनगर महानगरपालिका४ का २२ वर्षीय नवीन माझी, विराटनगर८ का २५ वर्षीय मोहमद हजरत, सुनसरीको दुहवी नगरपालिका ९ का १८ वर्षीय मोहमद सलाउदिन र ३४ वर्षीय मोहमद नसुरदिनलाई पक्राउ गरिएको जानकारी दिए। विभिन्न समयमा चोरी गरेका मोटरसाइकलसहित उनीहरुलाई पक्राउ गरिएको कार्कीले बताए। पक्राउ परेकाहरुले विराटनगर४ स्थित नोबेल शिक्षण अस्पतालको कम्पाउण्ड तथा सामुदायिक मेडिकल हलअगाडिबाट ३ वटा मोटरसाइकल चोरी गरेको प्रारम्भिक अनुसन्धानबाट खुलेको छ। डीएसपी कार्कीका अनुसार उनीहरुले को ६ प ६८०२, प्रदेश १०१०१३ प ४५०७ नम्बरको र एउटा अनटेस्ट पल्सर मोटरसाइकल चोरी गरेका हुन्। पक्राउ परेकाहरु विरुद्ध चोरी मुद्दा चलाउन अदालतबाट शुक्रबार म्याद थप गरेर अनुसन्धानको बाँकी प्रक्रिया अघि बढाइएको प्रहरीले जनाएको छ। प्रदेश १ को राजधानी विराटनगरमा पछिल्लो समय मोटरसाइकल चोरी गर्ने गिरोह सक्रिय भएको छ। यसअघि गिरोहका १६ जना चोरीको मोटरसाइकलसहित पक्राउ परेका थिए। मोटरसाइकल चोरीको घटना नियन्त्रणका लागि गिरोहमाथिको कारबाही तीव्र पारिएको मोरङ प्रहरी प्रमुख एसपी शान्तिराज कोइरालाले जानकारी दिए। उनका अनुसार चोरी नियन्त्रणका लागि प्रहरीको छुट्टै टोली परिचालन गरेर विशेष अभियान सञ्चालन गरिएको छ। अनुसन्धानबाट खुलेको तथ्य र पक्राउ परेकाले दिएको बयानका आधारमा मोटरसाइकल चोरी गर्ने अन्यको पनि खोजी जारी राखिएको एसपी कोइरालाले बताए। चोरीमा संलग्नलाई कारबाहीको दायरामा ल्याउन र चोरी नियन्त्रण गर्न प्रहरीले विशेष सक्रियता बढाएको उनको भनाइ छ।"
ढुङ्गाले किचिएर बालकको मृत्यु,जाजरकोट : माछा मार्ने क्रममा ढुङ्गाले किचिएर जाजरकोटमा एक बालकको ज्यान गएको छ। जिल्लाको कुशे गाँउपालिका९ गैरीखेतका १२ वर्षिय किशोर शाहीको ज्यान गएको हो। स्थानीय खोलामा माछा मार्ने क्रममा ढुङ्गा पल्टिएर चेप्दा किशोरको मृत्यु भएको प्रहरीले जनाएको छ। ढुङ्गाले बालकको टाउको किचेपछि शनिबार दिउँसो उनको घटनास्थलमै मृत्यु भएको हो।
"धानको व्याड सुक्यो, रोप्न पानी छैन","दाङ : दाङको तुलसीपुर उपमहानगरपालिका१३का सुरेश चौधरी जागिरे हुन्। प्रदेश सरकारका जागिरे उनी धान रोप्नामका लागि एक साता विदामा बसे। एक सातासम्म धान रोप्न विदामा बसेका चौधरी खेती नसकेरै काममा फर्कनु पर्यो। पानी अभाव र खडेरीका कराण उनले धान रोप्न सकेनन बरु ब्याड छिप्पीयो सुक्न थाल्यो। स्थानीय किसना रमेश कार्कीको पनि पीडा त्यहीँ छ। कार्कीले असार १५ गतेदेखि खेत रोप्ने तयारी गरे तर असार सकिदासम्म पनि उनको खेतमा रोपाई हुन सकेको छैन। सिँचाईको सहज व्यवस्था छैन, सबै खेती आकासे पानीको भरमा हो, उनले भने, पानी पर्दैन कसरी रोप्नु? ब्याड सुक्न थालि सक्यो रोप्न पाइएको छैन। खड्काको मुख्य पेशा कृषि हो। उनले करिब १५ कट्ठा खेतमा धान खेती गर्छन। तर उनको खेत पनि पानीको अभावमा असार अन्तिमसम्म बाँझै छ। गतवर्ष असार २२ गतेभित्र धान रोपिसकेका खड्काले अहिले आधा पनि धान रोपेका छैनन्। केहि दिन अघि परेको वर्षातले रोपेको धान पनि सुक्न थालेको छ। उनले पानीको अभावमा असार सकिनै लाग्दा पनि सबै खेतमा धान रोपाई गर्न सकेका छैनन्। गतवर्ष अहिलेसम्म सबै धान रोपिसकिएको थियो, यसवर्ष त आधा पनि धान रोप्न पाएको छैन। उनले भनेपानी आउँछ कि भनेर दिनदिनै आकाशतिर हेर्यो तर पानी यतातिर पर्दैन। आकाशे पानीको भरमा धान खेती गर्ने गरेका उनले यसपाली समयमै धान रोपाई गर्न पाएनन्। समयमै धान रोपाई गर्न नपाएका कारण उत्पादन पनि घट्ने चिन्ता उनीमा छ। न सरकारले मल दियो, न आकासले जल दियो उनले भनेयसपाली धान उत्पादन ह्वात्तै घट्ने देखिन्छ, के गर्नु किसानलाई त कतैबाट केहि गरेपनि हुँदैन्। त्यस क्षेत्रमा कतै पानी बिनै जोतेको खेत छ त कतै खेतमा भर्खर रोपिएको धान छ। प्राय: सबै खेतमा धानको ब्याड रोप्न तयारी अवस्थामा छ। धेरै ठाउँमा सुकि सकेको ब्याड छ , तर पानीको स्रोत कतै नहुँदा अधिकांश खेत बाँझै छन्, रोपेको धान पानी नपाएर सुक्न थालेको छ। रोप्न बाँकी खेतमा पनि पानी अभावमा जोतेर राखिएको छ। व्याड राखेको खेतको छेउमा तुलसीपुर१३ फूलबारी गणेश कुमार खड्का ब्याड हेरै बस्ने गरेको बताउछन्। सिँचाईको सुविधा नपुगेका कारण आकाशे पानीबाट धान खेती गर्दै आएका किसानले यसपाली असारको अन्तिम आइपुग्दा आधा पनि धान रोप्न पाएका छैनन्। फूलबारीका किसानलाई एकातिर मलको अभाव छ भने अर्कोतिर पानीको अभाव छ। पानी यसपाली समयमै नपरेका कारण तुई उपत्यकाका अधिकांश किसानले धान रोप्न पाएका छैनन्। पानीको अभावमा आफुहरुले यसपाली अझैसम्म धान रोप्न नपाएको तुलसीपुर१३ का लिला केसीले बताईन्। उनको आफ्नै खेत छैन। तर उनले अधियाँ खेत लगाउँछिन्। गतवर्ष अधिँया धान खेतीबाट पनि राम्रै उत्पादन लिएकी उनले यसवर्ष समयमै धान रोप्न नपाएकोमा उत्पादन घट्ने चिन्तामा छिन्। खेत आफ्नो छैन, अधिँया खेत लगाउँछौँ, तर त्यै पनि अहिलेसम्म रोप्न पाएको छैन। उनले भनिन,यसवर्ष न मल पाइयो, न पानी पर्यो, अहिलेसम्म पनि धान रोपिएको छैन। फूलबारीका पुष्पा सापकोटाले केहिदिन अघि परेको पानीले धान रोपिन्। तर पछिल्लो सातामा पानी नपरेपछि रोपेको धान सुक्न थालेको छ। खेतमा जसोतसो धान रोपियो तर पानी नपरेपछि धान सुक्न थालेको छ। उनले भनिन,अझै केहि दिन पानी नपरेपछि अहिलेसम्म गरेका दुख सबै खेर जाने निश्चित छ । तुई दाङ सुन्दर उपत्यका भएपनि सिंचाईको अभावमा हुँदा किसानले भनेजस्तो उत्पादन लिन पाउँदैनन्। खेतीका लागि आकाशकै भर पर्नुपर्ने बाध्यता रहेको किसानको गुनासो छ। स्यालो ट्युबेलमार्फत केहि छिट्फुट रुपमा किसानले सामान्य सिंचाई सुविधा लिएपनि अधिकांश किसानले सिंचाईको सुविधा लिन पाएका छैनन्। कृर्षिका लागि भूमि उर्बर भएपनि पानीको अभावमा सोचेजस्तो उत्पादन हुन नसकेको अर्का स्थानीय डिलबहादुर रोकाले बताए। आकाशबाट समयमै पानी परेपछि उत्पादन राम्रै हुन्छ। उनले भने,पानी आकाशबाट आएन भने त उत्पादन नै हुँदैन। सरकारले सिंचाई सुविधा दिन सकेपछि कृषिमा लाग्ने युवाहरु बिदेश जानुनपर्ने उनले बताए। जग्गा जति भएपनि के गर्नु र ? उनले भने,सिंचाई बिनाका जग्गामा उत्पादन राम्रो हुँदैन्, अनि सबै जना बिदेशिनुपर्ने बाध्यता छ। दाङमा यस वर्ष ५० प्रतिशत हाराहारीमा रोपाई भएको छ। गत वर्ष यो समयमा ९० प्रतिसत माथि धान रोपाई भइरहेके कृषि ज्ञान केन्द्रले जनाएको छ।"
भेरी नगरपालिका पूर्ण खोप सुनिश्चितता पालिका,जाजरकोट : भेरी नगरपालिकालाई पूर्ण खोप सुनिश्चितता पालिका घोषणा गरिएको छ। खोप लगाउने उमेर समूहका सबै बालबालिकाले खोप लगाएको सुनिश्चित भएपछि पालिकालाई पूर्ण खोपयुक्त पालिका सुनिश्चितता घोषणा गरिएको हो। जिल्ला समन्वय समितिका संयोजक तथा जिल्ला खोप समन्वय समितिका अध्यक्ष कालीबहादुर खत्रीले भेरी नगरपालिकाका नगरप्रमुख चन्द्रप्रकाश घर्तीलाई पूर्ण खोप सुनिश्चित भएको प्रमाणपत्र हस्तान्तरण गरेपछि भेरी नगरपालिका पूर्ण खोप सुनिश्चित पालिका घोषणा भएको हो। राष्ट्रिय खोप तालिका अनुसार नगरका १३ ओटै वडाका खोप लगाउने उमेर समूहका बालबालिकाले खोप लगाएको सुनिश्चित गरिएपछि पूर्ण खोपयुक्त सुनिश्चित पालिका घोषणा गरिएको नगरपालिकाका स्वास्थ्य शाखाका प्रमुख दीपक वलीले जानकारी दिए। उनले खोपको महत्व बारेमा घोषणा कार्यक्रममा सहभागीहरुलाई जानकारी गराएका थिए। प्रत्येक वडामा वडास्तरीय खोप समन्वय समितिले पालिकालाई बालबालिकाले खोप लगाएको सुनिश्चित गरेपछि पालिकालाई पूर्ण खोपयुक्त पालिका सुनिश्चितता घोषणा गरिएको वलीले बताए। जिल्ला खोप समन्वय समितिले सवै वडा पूर्ण खोप युक्त सुनिश्चत भएपछि पालिका पूर्ण खोपयुक्त सुनिश्चित भएको घोषणा गर्न अनुमति दिएको थियो।
बैतडीमा करारका कर्मचारी हटाइए,"बैतडी : बैतडीको डिलाशैनी गाउँपालिकाले एकैपटक ५८ जना पालिका मातहतका करारका कर्मचारी हटाएको छ। विगतको सरकारले विनाश्रोत भर्ना गरेको भन्दै बिद्यालय कर्मचारी र गाउँपलिकामा कार्यरत कर्मचारीहरुको करार अवधी नथप्ने निर्णय गरेको गाउँपालिकाका प्रवक्ता यज्ञराज भट्टले जानकारी दिए। विद्यालयमा कार्यरत कार्यालय सहयोगी, पालिका शिक्षक स्वयंसेवक र अन्य विद्यालय कर्मचारी कार्यालय सहयोगी, कृषि प्राबिधिक, समाजिक परिचालक र स्वास्थ्यका कर्मचारीगरी ५८ जनाको करार अवधि नथप्ने निर्णय भएको प्रवक्ता भट्टले बताए। विगतमा बिनाश्रोत भर्ना गरिएका थिए, हामीले विकासे बजेटबाट उनीहरुको पारीश्रमिक दिनुपर्यो, राजनीतिक पहुँचको आधारमा कर्मचारी भर्ना गरिएको थियो, त्यसैले उनीहरुलाई हटाएका हौं। उनले भने। यसैगरी जिल्लाको पाटन नगरपालिकाले पनि बिना लाईसेन्सका विद्यालय शिक्षकहरुलाई हटाएको छ। यसअघि पालिका शिक्षक स्वयंसेवक भनेर नियुक्त गरिएका लाईसेन्स विहिन शिक्षकहरुलाई हटाएको हो। साउन १ गते देखि लागु हुनेगरी लाइसेन्सविहिन शिक्षकहरुलाई हटाएको पाटन नगरपालिकाका शिक्षा शाखा प्रमुख बिर्खराज भट्टले जानकारी दिए। उनले भने पाटनमा १२९ पालिका स्वयंसेवक शिक्षक छन्, तीमध्ये लाइसेन्स नभएका शिक्षकहरु हट्ने छन्। विद्यालयहरुबाट लाईसेन्स बिहिन शिक्षकहरुको तथ्याङ्क माग गरिएको छ। नगरपालिकाले गत जेठ ३१ गते नै लाइसेन्स विहिन शिक्षकहरुलाई हटाउने निर्णय गरेको थियो।"
उल्टो यात्रा गर्दै पाथिभारा,विराटनगर : आन्तरिक पर्यटनको बढवा र हिन्दू धर्मप्रतिको आस्था जनस्तरमा जगाउन एक युवाले ताप्लेजुङ्गको धार्मीक तीर्थस्थल पाथीभारा मन्दिरसम्मको उल्टो पदयात्रा सुरु गरेका छन्। २०५ किलोमिटरको यात्र प्रदेश १को राजधानी विराटनगरबाट सुनसरीका युवा ओमप्रकास बानियाले शुक्रवार देखि सुरु गरेका हुन्। विराटनगरबाट उल्टो यात्रा गर्दे ताप्लेजुङ्गको पाथीभारा मन्दिरसम्मको २९ दिने उल्टो पद यात्रा गरिने छ। पाथिभरा मन्दिरसम्मको दूरी उल्टो पदयात्रा गरेर धर्मप्रतिको आस्था जोगाउने आफ्ना उद्धेश्य रहेको बानियाले बताए। ६ जिल्ला पार गर्दे उनले तराईका जिल्लाहरुमा दैनिक लगभग १५ किलोमिटर र पहाडी जिल्लाहरुमा अवस्था र मौसम अनुसार गर्ने बताए।
वर्ष दिनभरी रामेछापमा ४३ वटा आत्महत्या,रामेछाप : जिल्लामा गत आर्थिक वर्षमा ४३ वटा आत्महत्याका मुद्दा दर्ता भएको प्रहरीले जनाएको छ। जसमध्ये १४ जनाले विष सेवन र २९ जनाले झुण्डिएर आत्महत्या गरेको जिल्ला प्रहरी कार्यालय रामेछापका प्रमुख प्रहरी नायव उपरीक्षक राजकुमार थिङले जानकारी दिए। मन्थली नगरपालिकाको सभा हलमा नागरिक सुनुवाइको आयोजना गरेर जिल्ला प्रहरी कार्यालय रामेछापले एक वर्षको आफ्नो प्रगति प्रतिवेदन प्रस्तुत गर्दै उक्त कुराको जानकारी गराएको हो। आत्महत्या गरेर मृत्यु हुनेहरूमा धेरैको अहिले पनि कारण पत्ता लाग्न नसकेको पनि उपरीक्षक थिङले बताए। गत वर्षमात्र जिल्ला प्रहरी कार्यालय रामेछापमा विभिन्न प्रकृतिका १ सय ८८ वटा मुद्दा दर्ता भएको जसमध्ये ८९ वटा मुद्दाको फैसला भएको र ९९ वटा मुद्दा फैसला हुन बाँकी रहेको पनि थिङले जानकारी दिए। समाजमा चेतनाको स्तरमा वृद्धि भएका कारण अघिल्लो वर्षको भन्दा यो वर्ष घटना कम गटेका र मुद्दा कम दर्ता भएको थिङको भनाइ छ। सहभागीहरुले प्रहरीको काम उत्कृष्ट रहेको र अझ थप उत्कृष्ट हुन सुझाव दिएका थिए। जिल्लाको विभिन्न स्थानमा सिसि क्यामेरा राख्नु पर्ने र प्रहरीको उपस्तिथि बढाउनु पर्नेसमेत सुझाव दिएका थिए। सवालको जवाफ दिँदै डिएसपी थिङले जिल्लामा दरबन्दी अनुसार प्रहरीको संख्या कम भएकाले थोरै जनशक्तिले काम गर्नु परेको बताए। आर्थिक वर्ष ०७८७९ मा रामेछापका आठ वटा स्थानीय तहमा २६ वटा यौनजन्य अपराधका घटना प्रहरीमा उजुरी दर्ता भएको र त्यसमा ५ वर्षीय बालकदेखि ६० वर्षमाथि सम्मका रहेको बनी डिएसपी थिङले बताए।
पद्यसम्भवको लोघेकर गुम्बा,"जोमसोम : उपल्लो मुस्ताङ ऐतिहासिक तथा धार्मिक दृष्टिले महत्वपूर्ण मानिन्छ। तिब्बती कलासंस्कृति र ऐतिहासिक तथा पुरातात्विक सम्पदाले पर्यटकीय गन्तव्य बनेको हो। यहाँको एक महत्वपूर्ण ऐतिहासिक तथा धार्मिक पर्यटकीय गन्तब्य हो लोघेकर गुम्बा। दामोदरकुण्ड१ को मराङमा समुद्री सतहदेखि ४ हजार ५ सय मिटर उचाइमा छ। यसलाई स्थानीय भाषामा घार गुम्बा पनि भनेर चिनिन्छ। जोमसोमकोरला राष्ट्रिय राजमार्गअन्तर्गत चराङ खोलाबाट १ घण्टाको पैदलयात्रापछि लोघेकर गुम्बा पुग्न सकिन्छ। यहाँसम्म पुग्न स्थानीय र प्रदेश सरकारको साझेदारीमा सडक स्तरोन्नति गरिएको छ। मराङ खोला तरेर केहीबेर पैदल उक्लिएपछि गुम्बा पुग्न सकिन्छ। भिरालो जमिनको सतह त्यस आसपासका फुस्रा डाँडाकाँडाका बीचमा लोघेकर गुम्बा अवस्थित छ। ४ सय रोपनी क्षेत्रफलमा गुम्बा छ। चारैतिर ६ सय बढी माने र छोर्तेनहरू अवस्थित छन्। बीचमा ऐतिहासिक लोघेकर गुम्बा छ। पुजारी लामाले यसको रेखदेख र पूजाआजा गर्छन्। सदियौंदेखि मुस्ताङी राजाको रेखदेखमा सञ्चालन हुँदै आइरहेको १५ वर्षअघि मराङ गाउँलाई हस्तान्तरण गरिएको थियो। अहिले पनि गुम्बा रेखदेखका लागि लामा बस्छन्। तिब्बतको साम्ये गुम्बा बनेपछि बनेको लोघेकर गुम्बा विश्वकै पहिलो र पुरानो दाबी गरिएको छ। यो गुम्बाको गुरु पद्यसम्भवको इतिहाससँग जोडिएको चाखलाग्दो कथा छ। आऔं शताब्दीमा तिब्बतका धर्म राजा ठिसोङ देउचान थिए। उनले आफ्नो पालामा भारतबाट तिब्बतमा बुद्ध धर्म फैलाउन र प्रचार गर्न चाहन्थे। त्यसैले राजा देउचानले भारतमा रहेका अत्तेरिया शान्तिलाई तिब्बत बोलाए। त्यसअघि तिब्बतमा पेम्भो धर्म थियो। भारतबाट तिब्बत पुगेका अत्तेरिया शान्तिले बुद्ध धर्मको प्रचार र तिब्बतीलाई शिक्षा दिन थाले। सोही क्रममा उनले बौद्ध परम्पराअनुसार पूजापाठ गरी साम्य गुम्बा निर्माण थाले। तर, पेम्भो धर्मका अनुयायीले साम्ये गुम्बा निर्माण र पूजापाठमा अवरोध गर्न थाले। तिब्बतमा दिनभरि साम्ये गुम्बा निर्माण हुन्थ्यो तर राति आएर स्थानीयले भत्काइदिन्थे। यसरी कुनै धार्मिक अनुष्ठान कार्यमा बाधा र अवरोध सिर्जना गर्ने व्यक्तिलाई राक्षसको संज्ञा दिइन्थ्यो। त्यसबेला राक्षसको पटकपटकको अवरोध र बितण्डाले साम्ये गुम्बा निर्माण हुन सकेन। अत्तेरिया शान्तिले धर्म गुरु ठिसोङ देउचानलाई भने, यो गुम्बा निर्माणको काम तपाईं र मबाट सम्भव देखिएन। भारतमा अलौकिक शक्ति भएका तान्त्रिक गुरु पद्यसम्भव हुनुहुन्छ। उहाँ १ हजार बुद्धका औतारी हुनुहुन्छ। उहाँलाई बोलाएर मात्र यो काम पूरा गर्न सकिन्छ। साम्ये गुम्बा निर्माणमा अवरोध भइरहेको कुरा पद्यसम्भवले थाहा पाइसकेका थिए। तिब्बतबाट धर्म गुरु देउचानले पद्यसम्भवलाई लिन ५ जना व्यक्तिलाई भारत पठाए। त्यसबेलासम्म पद्यसम्भव तिब्बत जान नेपाल छिरिसकेका थिए। तिब्बती धर्म राजा देउचानले पठाएका ५ जना व्यक्तिसँग पद्यसम्भवको भेट भोटको हिमाली बोर्डर क्षेत्रमा भयो। पद्यसम्भव त्यसपछि तिब्बत पुगेर बौद्ध धर्म फैलाउन र गुम्बा निर्माणको काममा सहजीकरण गर्न थाले। गुरु पद्यसम्भव तिब्बत पुग्दा पनि धर्म बिरोधीको उपद्रो रोकिएन। गुम्बा निर्माणमा भाँजो हाल्नेलाई पद्यसम्भवले धपाउन थाले। यसरी पद्यसम्भवले धपाएपछि राक्षस नेपालतर्फ पसे। धपाउँदै पद्यसम्भव थासाङको कोवाङ आइपुगे। कोवाङबाट मुस्ताङको घमी पुगे। उनले त्यहाँबाट राक्षसलाई धनुषवाण प्रहार गरे। यसरी प्रहार गर्दा घमी खोला उत्तर पारीपट्टी राक्षसको आन्द्राभुँडी झरेको किंवदन्ती छ। त्यसको संकेत अहिले पनि देख्न सकिन्छ। आन्द्राभुँडी झरेका राक्षसलाई प्रहार गर्दा रगत ढाक्न र गाउँको पहाडमा लतपतिएको रातो पहाड देख्न सकिन्छ। यसरी पद्यसम्भवको प्रहारबाट घाइते भएको राक्षस मराङ पुग्यो। मराङ खोलाको पहाडमा पुगेका राक्षसको पद्यसम्भवले मुटु झिकिदिएर अन्तिम समाधी गरिदिए। त्यहाँ राक्षस उत्तानो पारेर बध गरिएको थियो। लोघेकर गुम्बा रहेको बीच भागको जमिनमुनि राक्षसको मुटु राखेर पद्यसम्भवले लोघेकर गुम्बा निर्माण थाले। पद्यसम्भवले बनाएको ९ तले लोघेकर गुम्बा निर्माणमा तिब्बतका धर्म राजा ठिसोङ देउचानले सहयोग गरे। पद्यसम्भवले २ राक्षसलाई त्यही कैद गरी तिब्बत गएर साम्ये गुम्बा बनाउन सहयोग गरे। तिब्बतमा साम्ये गुम्बा बनेपछि मात्रै लोघेकर गुम्बा बनेको भन्ने कतिपयको बुझाइ छ। तर, मुख्य अवरोध पुर्याउने राक्षसलाई परास्त गरेपछि मात्रै साम्ये गुम्बा बनाउन थालेको तथ्य बलियो छ। पछि अघि भाँजो हाल्ने अन्य व्यक्तिले साथ दिएका थिए। २२६ वर्ष पहिले नेपालतिब्बत युद्धअघि तिब्बत नेपालको भूभाग थियो। त्यसबेलाको लडाइँपछि नेपालको धेरै भूभाग तिब्बतमा गाभियो, जुन नेपाल थियो। नेपालमा भएका सबै पुराना गुम्बा तिब्बतका धर्म राजाले निर्माण गरिदिएको लामा लेक्से बताउँछन्। लोघेकर गुम्बामा गुरु पद्यसम्भवको मूर्ति विराजमान गरिएको छ। तिब्बतमा साम्ये गुम्बा निर्माण गर्ने क्रममा भएको सम्पूर्ण घटना ढुंगामा कुदिएका सयौं हस्तलिखित चित्र छन्। कुनै पनि कंक्रिट प्रयोग नगरी निर्माण गरिएको लोघेकर गुम्बा ३ तलाको छ। यहाँ विदेशी पर्यटक विभिन्न खोज अनुसन्धान र तथा अवलोकनका लागि पुग्ने गर्छन्। गुम्बा पुनर्निर्माण २०७२ सालको भूकम्पले गुम्बामा क्षति गरेको थियो। गुम्बाको माथिल्लो भाग र गुम्बा घर चर्किएको थियो। अमेरिकी राजदूतको सांस्कृतिक कोषको अनुदान २ लाख ८५ हजार अमेरिकी डलर सहयोगमा लोघेकर गुम्बा जिर्णोद्धार थालिएको छ। यसको जिम्मा नर्वुसुङ फाउन्डेसनले लिएको छ। सन् २०२३ मा जिर्णोद्धार सक्ने योजना छ। साविकको पहिचान नमासिने गरी पुनर्निर्माण भइरहेको छ। यस्तै, पाटीपौवा निर्माण, छपनी ढुंगा बिच्छ्याउने र गेटदेखि गुम्बासम्मको दूरीमा भर्याङ निर्माणलगायतको काममा संस्कृति मन्त्रालयले ४ करोड १३ लाख बजेट विनियोजन गरेको थियो। बहुवर्षीय योजनाअनुसार गोम्पाको अन्य पूर्वाधार निर्माण भइरहेको लोघेकर दामोदरकुण्डका अध्यक्ष लोप्साङ छोम्फेल बिष्टले जानकारी दिए।"
"गुराँस गाउँपालिकाले भन्यो, 'करार कर्मचारीको आन्दोलनलाई राजनीतिकरण गरियो'","दैलेख : गुराँस गाउँपालिकाले गरेको करार कर्मचारीको म्याद थप नगर्ने निर्णयविरुद्ध करार कर्मचारीहरू आन्दोलनमा उत्रिए। शुक्रबार दिनभर गुराँस गाउँपालिका तनावग्रस्त बन्यो। कर्मचारीहरूको शान्तिपूर्ण आन्दोलनले झडपकै स्थिती बन्यो। आन्दोलित कर्मचारी र प्रहरीबीचको झडपमा १० जना बढी घाइते भएका छन्। जिल्ला प्रहरी कार्यालय दैलेखका डिएसपी भुवनेश्वरप्रसाद शाहले ६ जना नेपाल प्रहरी, दुई जना शसस्त्र प्रहरी र दुई जना आन्दोलनकारीसहित १० जना घाइते भएको बताए। घाइतेहरूको सुर्खेतस्थित कर्णाली प्रदेश अस्पतालमा उपचार भइरहेको छ। प्रहरीले लाठी चार्ज गरेपछि आन्दोलित कर्मचारीहरूले समेत ढुंगामुढा प्रहार गरेका थिए। आन्दोलन उग्र बन्दै गएपछि प्रहरीले गोली चलाएको स्थानीय प्रत्यक्षदर्शीहरूले बताएका छन्। शुक्रबार बेलुका भएको आन्दोलनका क्रममा प्रहरीले गोली चलाउँदा दुई जनालाई लागेको छ। गोली लागेर घाईते हुनेमा भवानीप्रसाद भट्टराई र बखत खत्री छन्। आन्दोलनमा सहभागीहरू उग्र बनेपछि प्रहरीले गोली चलाएको डीएसपी शाहले बताए। आन्दोलनकारीले गाउँपालिकाको विभिन्न संरचना तोडफोड गरेका छन्। गाउँपालिकामा कार्यरत करार कर्मचारीहरूको करार सम्झौताको म्याद थप हुनुपर्ने भन्दै कर्मचारीहरू आन्दोलनमा उत्रिएका थिए। गाउँपालिकाले भने करार कर्मचारीहरूको शान्तिपूर्ण आन्दोलनलाई राजनीतिकरण गरिएको जनाएको छ। गाउँपालिकाका अध्यक्ष टोपबहादुर बिसीद्वारा जारी विज्ञप्तीमा कर्मचारीहरूले आफ्ना मागहरू विधिवत् ढंगबाट राखेको र कर्मचारीहरूको मागलाई कसरी सम्बोधन गर्न सकिन्छ भनेर छलफल हुँदाहुँदै राजनीतिकरण गरिएको उल्लेख छ। विज्ञप्तीमा भनिएको छ, 'कर्मचारीहरूमो माग कसरी पूरा गर्न सकिन्छ भनेर गाउँपालिका अध्यक्ष, उपाध्यक्ष, प्रमुख प्रशासकीय अधिकृत, सहायक प्रमुख जिल्ला अधिकारीसहितको टोलीको छलफल भई सहमती भईसकेको अवस्थामा करार कर्मचारीहरूको मागलाई राजनीतिकरण गरि शान्तिपूर्ण वातावरणलाई थप उत्तेजित बनाइयो।' हालै सम्पन्न स्थानीय तह निर्वाचनको प्रतिशोध साध्न नेपाली कांग्रेस दैलेखका सचिव एवं गाउँपालिकाका पूर्व अध्यक्ष खेमराज ओली, काँग्रेस दैलेखका पूर्व सभापति कृष्णकुमार विसीलगायतको नेतृत्वमा गाउँपालिकाको सम्पती तोडफोड र अत्यावश्यक सेवालाई प्रभावित पारेको अध्यक्ष बिसीद्वारा जारी विज्ञप्तीमा उल्लेख छ। गाउँपालिकामा कार्यरत कर्मचारीको करार सम्झौता पालिकाको कार्यबोझ, राजश्व क्षमता, खर्चको आकार, स्थानीय आवश्यकता, सेवा करारमा नियुक्त कर्मचारीहरूको कार्य सम्पादन सन्तोषजनक नभएको र कर्मचारी समायोजन तथा लोकसेवा आयोगबाट समेत स्थायी कर्मचारीहरू सिफारिस भई रिक्त दरबन्दीमा स्थायी पदपुर्ती भईसकेको र केहि हुने क्रममा रहेका कारण नवीकरण गर्न नसकिने निर्णय गरिएको अध्यक्षद्धारा जारी विज्ञप्तीमा उल्लेख छ।"
महिला उच्च प्रहरीअधिकृत सम्मानित,"काठमाडौं : नेपाल प्रहरीको उच्च ओहोदामा पुग्ने महिला प्रहरी अधिकारीलाई माइती नेपालले शुक्रबार सम्मान गरेको छ। माइती नेपालकी अध्यक्ष अनुराधा कोइराला र संस्थाका कार्यकारी निर्देशक विश्व खड्काले सम्मान गरेका हुन्। सम्मानित हुनेमा अतिरिक्त प्रहरी महानिरीक्षक पूजा सिंह, प्रहरी नायव महानिरीक्षक मीरा चौधरी, किरण बज्राचार्य, किरण राना र दुर्गा सिंह छन्।कार्यक्रममा अध्यक्ष कोइरालाले महिलालाई राजनीति वा अन्य क्षेत्रमा सधैं उपपदमा मात्रै सीमित गर्ने क्रमलाई परिवर्तन गरेर प्रमुख पदमा पुर्याउने विषयमा पहल गरिनुपर्ने बताइन्। प्रहरी संगठनमा महिला प्रहरीको सहभागितामा क्रमशः वृद्धि हुँदै गएको बताउँदै अतिरिक्त प्रहरी महानिरीक्षक सिंहले आज महिलाको सहभागिता र सक्रियताबिना नेपाल प्रहरी मात्र नभई कुनै पनि निकायको कल्पनासमेत गर्न नसकिने बताइन्। आफूहरूले पदोन्नति हुने अवसर पाएको भनेको लैंगिक समानताका लागि मात्र भएको भन्न नमिल्ने उनले बताइन्। यो अवसर आफ्नो ज्ञान, सीप, दक्षता र विशिष्ठ क्षमताका लागि पाएको बताइन्। यो सहभागिता भोलिका दिनमा क्रमशः अझै वृद्धि हुँदै जाने विश्वास उनले गरिन्। नेपाल प्रहरीभित्र महिला सहभागिता कसरी वृद्धि गर्ने र उनीहरूको जिम्मेवारीको दायरालाई कसरी फराकिलो बनाउने भन्नेमा सबैले रचनात्मक भूमिका खेल्नुपर्ने बताइन्। कार्यक्रममा सर्वोच्च अदालतकी न्यायाधीश सपना प्रधान मल्लले महिला संगठित भएर एक अर्काको आधार बनेर अगाडि बढ्नुका साथै आफ्नो क्षमतालाई अझै धार लगाउँदै जानुपर्ने विचार व्यक्त गरिन्। त्यसैगरी एबीसी नेपालकी संस्थापक अध्यक्ष दुर्गा घिमिरेले यो सम्मान नेपाली महिलाको रहेको र महिला अधिकारको आन्दोलनका कारण सफल भएको बताइन्। राष्ट्रिय योजना आयोगकी सदस्य सलोनी प्रधान सिंहले राज्य संरचनाको हरेक तहमा महिलाको अर्थपूर्ण सहभागिता सुनिश्चित भएको र महिलाले आफ्ना एजेन्डालाई आगामी दिनमा अझै बलियो बनाएर अघि बढ्नुपर्ने जनाइन्।"
दैको सारी मेरो जारी,"नेपालमा बाइसे चौबिसे राज्य हुँदा कर्नालीमा खस मल्ल राज्य थियो। त्यो साम्राज्यको नामले प्रसिद्ध थियो। जुन भारतको खजुराहोमा रहेको ईसाको ९५४ को अभिलेखमा उल्लेख छ। जहाँ बाह्मण, क्षेत्री दलितहरूको सामूहिक बसोबास र राज्य चल्थ्यो। जारी भनेको विवाह गरेको श्रीमती (जोई) श्रीमान्लाई छोडी नयाँ विवाह गरेर अर्को (पोइ) श्रीमान्सँग जान्छ भने त्यसलाई जारी काट्ने भनिन्छ। जारीको वास्ताबिक अर्थ खस भाषा जा भनेका फेरि फर्केर नआउने री भनेको दोस्रो विवाह गरी (पैल) गई त्यो श्रीमतीबाट विवाहमा भएको खर्च उठाउने भन्ने हुन्छ। नागराज कि रानी भगेनी मल्ल एक दिन गाउँका जनतासँग वनभोज गएकी थिइन्। उनले त्यहाँ विभिन्न परिवारलाई भेट्ने मौका पाइन्। भलाकुसारी गरिन्। एकापसमा पहिचान भयो। दरबारको निर्णयले दरबारमै खैलाबैला एकजना भारदारले उनको नजिक आएर श्रीमती अर्को पुरुषसँग भागेर गएको कुरा रानीसँग बिन्ती चढाए। ती भारदारले के गर्ने ? भनी आदेश मागे। त्यसपछि रानीले साँझ त्यो कुरा राजासामु राखिन्। अनि, राजाले उनको कुरा सुनिसकेपछि भारदार सबैलाई बोलाइ के गर्ने ? भन्ने बारेमा आफ्नै भाइको नेतृत्वमा मण्डलेश्वर नामक समिति गठन गरे। जुन खस राज्यको शक्तिशाली व्यक्तिको पद थियो। त्यो समितिलाई इल्ल र चल्लजस्ता उपाधि दिएका थिए। त्यसपछि दरबारमा निकै हल्लाखल्ला भयो। के गर्ने ? कसो गर्ने ? के उपाय निकाल्ने भन्ने बारेमा। गठित समितिले विभिन्न उपाय निकाले। विवाह गरेकी श्रीमती ल्याउनेलाई ढोकाको बीचमा राखी काट्ने, सामाजिक बन्देज लगाउने, अर्को विवाह गर्न नदिने, भएको सबै सम्पत्ति जफत गर्ने, समाजबाट बहिष्कृत गर्ने, गाउँघरमा आउने नदिने र विवाहमा लागेको खर्च उठाउनेजस्ता अनेकौं उपाय निकाले। जुन खबर राजाकहाँ पुग्यो। राजपरिवारको बैठक बस्यो। अर्काकी श्रीमतीलाई लगेमा सिधै बीचढोकामै राखेर काट्ने भन्ने निर्णय भयो। समय बित्दै गयो। दुर्भाग्यवश राजाकै अगंरक्षकले भारदार सैपालीकी श्रीमती लगी दिए। अंगरक्षक रानीका भाइ थिए। अनि दरबारमा आतंक मच्चियो। खैलाबैला भयो। रानी रुन थालिन्। राजा भने संकटमा परे। कानुन लागू गर्ने वा नगर्ने भन्नेमा दुविधा भयो। यसरी उल्टियो जारीको निर्णय अनि, रानीले पूर्ण भाइभारदारलाई बोलाइन्। बैठक बसालिन्। र, जारी काट्ने चलनमा मान्छे काट्ने भन्ने निर्णय उल्टाउन लगाइन्। त्यसपछि रानीको पहलमा विवाह भएको श्रीमती अर्कोसँग विवाह गरेर गएको खण्डमा पहिलाको श्रीमान्को पक्ष र दोस्रो श्रीमान्को पक्षका मानिस राखी दुवै पक्षको बीचमा सहमति गरी विवाहमा भएको खर्च दोस्रो श्रीमान्ले दिने गरीको नियम बनाउन लगाइन्। यसरी जारीको कथा कर्नालीमा सुरुआत भएको मानिन्छ। विवाह गरेकी श्रीमती अर्कोसँग विवाह (पैल) गरेर गएमा पहिलो पक्षका श्रीमान्का गाउँका एक घरबाट एकजना त्यस कामका लागि जान्छन्। नगएमा रीतिथिति बिग्रन्छ। गाउँमा झनै दुर्दशा लाग्ने भन्ने आत्मविश्वास छ उनीहरूमा। यो देवीदेवताको नाममा भाकल गरी जारी लिन जान्छन्। श्रीमती गएको केही दिनमा उनीहरू दोस्रो श्रीमान्को गाउँमा जान्छन्। त्यसबेला दोस्रो श्रीमान् पक्षका गाउँले जान्नेसुन्ने मानिस जम्मा हुन्छन्। त्यसमा एकजना नाइके (मूल मान्ठ) अर्को ठालु (सहायक मान्ठ) बीचमा कुरा सुरु हुन्छ। पारिस् है क्या मेरो जीवनलाई भारी अन्य गाउँलेले सुनेर बस्छन्। मुख्यतः चार कुरालाई आधार मानी जारी काट्ने कुराको सुरुआत गरिन्छ। विवाहको बेलामा भएको खर्चको हिसाब गरिन्छ। गहनाको हिसाब किताब गरिन्छ। उसले पहिलो श्रीमान्को घरमा बस्दा के कति काम गरिन् ? समाजलाई कतिको मान्यता दिइन् ? जस्ता कुराको मूल्यांकन गरी जारीको मूल्य तोकिन्छ। दोस्रो श्रीमान्को परिवार त्यो जारी काट्ने स्थानमा आउँदैनन्। उनीहरू आएर पहिलो श्रीमान्को मुख हेर्दा जीवनभर कुभलो हुने जनविश्वास छ। अर्कोतिर गाउँका ठालु भलादमीले त्यो मिलाउनु पर्ने भएकाले पनि उनीहरू नआउने हुन्छन्। जारी काट्ने कुरा जब सुरु हुन्छ। त्यसबेला कुन पक्ष बलियो छ ? त्यसमा निर्भर हुन्छ। जारी काट्ने बेलामा उखानटुक्का हाल्ने चलन बढी हुन्छ। जस्तै, पहिलो श्रीमान्का पक्षले यस्तो उखान हाल्छन्, दैको सारी मेरो जारी, पारिस् है क्या मेरो जीवनलाई भारी। यसको अर्थ मेरा विवाह गरेकी श्रीमती लिएर मलाई जीवनभरीमा दुःख दिइस्। जारीले गर्दा जीवन जलन दोस्रो श्रीमान्को पक्षले पनि यस्तो उखान हाल्छन्। आयो चलन गयो चलन, जारीले गर्दा जीवन जलन। यसको अर्थ चलन भएको हुनाले मैले ल्याएको हो, तेरो जारीले म ऋणमा डुब्ने भए। जस्ता उखान हाल्छन्। यदि श्रीमती लिने पक्षको ठालु बलियो छ भने कम जारी दिन्छन्। तर, श्रीमती जाने पक्षको ठालु बलियो छ भने जारी बढी ल्याउने गर्छन्। संस्कृतिविद् रमानन्द आर्चायका अनुसार यसरी जारी काट्दा सुरुमा नराम्रो भए पनि भविष्यमा दुवै पक्षलाई राम्रो हुने हुन्छ। रिसिबी कम हुने र यथार्थमा कर्नालीमा त्यो भएको पनि छ। त्यसले एक प्रकारको समस्यालाई त समाधान गर्ला। तर, महिलाहरूका लागि भने त्यति न्याय नदिने मत उनीहरू राख्छन्। कस्को श्रीमती लिन पाउँछ ? आफ्ना इष्टमित्रहरू सबै एक गाउँमा हुन्छन्। तीन पुस्ताभित्र छोरी चलाएका इष्टमित्रको श्रीमती लिन पाइँदैन। श्रीमान् मरेर गएको वा अर्काको बच्चा भएकोमा पाइन्छ। इष्टमित्रको देवतासँग अन्तरसम्बन्ध कायम नभएको श्रीमतीलाई मात्र ल्याउने चलन छ। यसले समाजमा भएको हरेक पक्षलाई मूल्यांकन गरी आफ्नो भविष्यको पुस्तालाई असर नपर्ने गरी जारीको जोई (श्रीमती) ल्याउने चलन छ। जारी तिरेर ल्याएकी श्रीमतीले के गर्न पाउँदिनन् ? दोस्रो श्रीमती भएर आएकी जोईले (श्रीमती)ले नयाँ विवाहका लागि नयाँ सिंगारेको कलश समात्न पाउँदैनन्। नयाँ विवाहमा मूल मान्ठ भएर जान पाउँदैनन्। मठमन्दिरमा मूल मान्ठका रूप धारण गर्न पाउँदैनन्। जारीमा केके गर्छन् ? जारीमा मुख्यतः विवाहमा भएका गहनाहरू फिर्ता गर्ने गरिन्छ। त्यसपछि पहिलो पक्षले तोकेको कुरालाई सकेसम्म दोस्रो श्रीमान्को तर्पबाट दिने गरिन्छ। नगद, गाई, गोरु, तामाका भाँडाकुँडा, कपडा र स्थानीय वस्तुबाट उत्पादन भएका वस्तुहरू दिने चलन छ। जारी दिन पूर्वदिशामा बसेर जारी काट्ने चलन छ। जारी काट्दा कुनै पनि नियम कानुन मानिँदैन। मात्र ठालु भलादमीहरूको तजबिजमा भर पर्छ। यो देवीदेवताको नाममा सम्झना गरी जारी काटिन्छ। जारी काट्ने बेलामा उपस्थित भएकाहरूलाई दोस्रो पक्षका श्रीमान्ले एक छाक खानाको लागिसमेत रकम थप गरी दिने चलन छ। जारीको कुरो मिलेपछि दुवै पक्षले देवताको नाम पुकारी टीका लगाएर जारीको अन्त्य गर्ने चलन छ।"
किबीको प्रवर्द्धन गर्दै पौवादुङमावासी,"भोजपुर : पौवादुङमा गाउँपालिकाले किबीको पकेट क्षेत्र विस्तार गर्न थालेको छ। पालिकाको १ नम्बर वडा श्यामशिलालाई किबीको पकेट क्षेत्रका रूपमा विकास गरेको छ। १२५१ वर्ग किमी उपयुक्त जमिनमा किबीको नमुना पकेट क्षेत्रका रूपमा विस्तार थालेको हो। स्थानीय राजेन्द्र तामाङले २५ रोपनीमा किबीखेती गरिरहेका छन्। किबीखेतीका लागि ७ लाख रुपैयाँ बढी लगानी गरिसकेको उनले बताए। मैले ४ वर्षअघि इलामबाट बिरुवा ल्याएर किबीखेती थालेको थिएँ। अहिले पकेट क्षेत्र नै निर्धारण गरेर काम थालेपछि गाउँपालिकासँग साझेदारीमा यसको थप विस्तारमा लागेको छु। उक्त स्थानका ९० जना कृषकले ३ सय रोपनी बढी क्षेत्रमा व्यावसायिक किबी खेती गरिरहेका छन्। पकेट क्षेत्र विस्तारसँगै गाउँपालिकाले कृषकलाई अहिलेसम्म ५० लाख बढीको आर्थिक तथा प्राविधिक सहयोगसमेत गरिरहेको छ। प्रमुख प्रशासकीय अधिकृत नवीन भट्टराईका अनुसार गाउँपालिकाले किबीखेतीमा प्रोत्साहन गर्न लगानी बढाएको हो। एक गाउँ, एक उत्पादन कार्यक्रमलाई निरन्तरता दिँदै किबीखेतीलाई पनि सामूहिक खेतीमा जोड दिने गाउँपालिकाको लक्ष्य छ। सामूहिक खेती र बाँझो जमिनमा ठूला कृषि फर्म सञ्चालन गरी राम्रो गर्ने फर्म र कृषकलाई प्रोत्साहन गर्दै लगिने पालिका अध्यक्ष किरण राईले बताए। उनले जमिनको उत्पादकत्व र भूमिको प्रकारका आधारमा विभिन्न वडामा कृषि पकेट क्षेत्रका कार्यक्रम सञ्चालन भइरहेको बताए। भने, विशेष गरी बहुवर्षीय बालीका रूपमा किबी खेतीसँगै कागती र एभोकार्डाे खेतीलाई पनि प्राथमिकता दिएका छौं। यी खेतीबाट दीर्घकालीन आम्दानी लिन सकिन्छ भन्ने छ। गाउँपालिकाले भूगोल निर्धारण गरेर विभिन्न खेतीमा जोड दिएको छ। माथिल्लो भेग रहेको श्यामशिलालाई किबी पकेट क्षेत्र, ३ नम्बर वडा च्याङग्रे, ४ नम्बर वडा बास्तीम, वडा नम्बर ५ सानोदुम्मा र वडा नम्बर ६ ठूलोदुम्मालाई अकबरे खुसार्नी, मौरीपालन र एभोकार्डाे खेतीको पकेट क्षेत्र निर्धारण गरिएको छ। त्यस्तै वडा नम्बर २ तिवारीभन्झयाङको सडकदेखि श्यामशिलाको वडा कार्यालयसम्मको भूगोललाई आलु, बन्दाकोभी र काउलीको पकेट क्षेत्रका रूपमा विकास गर्ने योजना बनिरहेको गाउँपालिका उपाध्यक्ष ज्योत्सना राईले सुनाइन्। गाउँपालिकालाई कृषिमा प्राथमिकता दिएका छौं। विभिन्न ठाउँमा भूगोल अनुरूपका खेती विस्तार गरिएका छन्। गाउँपालिकालाई पूर्णतः कृषिमा आत्मनिर्भर बनाउने हाम्रो अन्तिम लक्ष्य हो, राईले भनिन्। एकपटक रोपेपछि वर्षौंसम्म आम्दानी लिन सकिने भएपछि कृषक अन्य बाली हटाएर व्यावसायिक किबी खेतीमा लागेका छन्। भोजपुर नगरपालिका, टेम्केमैयुङ गाउँपालिका४ नागीको लुंगिन, वडा नम्बर ५ को मझौले, पौवादुङमा गाउँपालिका, आमचोक गाउँपालिकालगायत ठाउँमा पनि किसानले किबी खेती गरिरहेका छन्। अहिले किबी प्रतिकेजी २ सय ५० देखि ३ सय रुपैयाँसम्म बिक्री हुने गरेको छ। कृषि ज्ञान केन्द्र भोजपुरका अनुसार यो खेती १५ सय मिटरदेखि २४ सय मिटरको उचाइमा गर्न सकिने भएकाले भोजपुरका किसान यस खेतीतर्फ आकर्षित बनेका छन्।"
विलीनसिर्जनामा जाति र गण,"विवाह जीवन, यौवन र यौनवृत्तिसँग सटेका दैहिक शारीरिक स्पर्श र सम्भोग क्रियाका सामाजिक मान्यताजन्य संस्कार हो (तेजेश्वरबाबु ग्वंगः २०७०)। वंश निरन्तरताको पूर्वसर्त हो सन्तानोत्पादन। अर्थात्, यसका लागि समाजले मान्यता दिएको स्त्रीपुरुषबीचको समागम हो। अर्को शब्दमा विवाहबन्धन। पितृसत्तात्मक समुदायमा छोरी मात्र भए उनीहरूको विवाह जुन समुदायसँग भयो, स्वतः मिलान भएर जाने नै भयो। विवाहपछि जाति र गणमा आउनेनआउने वा परिवर्तन हुनेबारे केही विवेचना गरौं। पितृसत्तात्मक वंशीय पद्धतिमा जो कोहीबीच जे जसरी विवाह भए पनि वैधानिकता दिने मनुस्मृतिमा नै व्याख्या गरिएको छ। त्यसबेलाको परम्परा अनुसार, अनुलोम (कथित माथिल्लो वर्णजातिका पुरुषले कथित तल्ला वर्गजातिका स्त्रीसँग विवाह गर्न पाउने) र प्रतिलोम (कथित तल्ला वर्णजातिका पुरुषले कथित माथिल्ला वर्णजातिका स्त्रीसँग विवाह गर्न सक्ने)लाई सर्तसहित वैधता प्रदान गरियो। पुरुषले स्त्रीको इच्छाविपरीत पनि विवाह गर्ने उसबेलाको समाजमा विवाहलाई ब्रह्म, दैव, आर्ष, प्रजापत्य, आसुर, गान्धर्व, राक्षस र पिशाच भनेर आठ प्रकारमा वर्गीकरण गरियो। केटाकेटीका संरक्षक मिलेर गराएको विवाह ब्रह्म, दैव, प्रजापत्य भयो। पशु वा धन दिएर केटी ल्याए आर्ष विवाह, बाबुआमालाई धन दिएर केटी हरण गरे आसुर विवाह, केटाकेटीले प्रेम गरेर गरेको गान्धर्व विवाह र केटीतर्पबाट बाधा पार्नेलाई कुट्दै जबरजस्ती तानेर ल्याएकालाई राक्षस विवाह भनियो। निदाएको, मनस्थिति ठीक नभएको वा कुनै अञ्जान केटीलाई बलात्कार गरेको र समाजले त्यो केटी बलात्कारीलाई स्वीकार्न बाध्य पारेको पिशाच विवाह भनिएको छ (मनुष्मृति:३:२१३४)। यिनै नामका विवाहका किसिम र ठिमाहा सन्तान जन्माउने घटना चाहिँ घट्दै आयो। असुर, राक्षस, पिशाच विवाह गरेका दम्पतीलाई कुनै न कुनै प्रायश्चित गर्न लगाएर तिनका सन्ततिलाई वंशानुक्रममा ल्याइए। ती जाति र समुदायले आफ्नो किसिमको परिवर्तित रूपमा ती सन्तानलाई राख्न थाले। यही क्रमिक परिवर्तनबाट केही पृथक् वंश परम्परा कायम हुन पुग्यो। छिमेकी भारतको पूर्वाेत्तरको जनजाति र कविलाहरूले आठ प्रकारका विवाह प्रचलनमा ल्याइराखेका छन्। ती हुन्:१) केटीको घरमा ल्याएर ४५ दिन राख्ने, मन मिले विवाह गर्ने, नत्र छोडिदिने (परीक्षणाधीन विवाह), २) कब्जामा पारेर केटी ल्याएर विवाह गर्ने (आधिपत्य विवाह), ३) अरू केटाहरूका बीचमा बहादुरी प्रदर्शन गरेर केटी र उसका आमाबाबुको मन जितेर विवाह गर्ने (प्रतिस्पर्धी विवाह), ४) आमाबाबुबाट खरिद गरी केटी ल्याएर विवाह गर्ने (क्रय विवाह), ५) केटीका बाबुआमाकोमा घरधन्दा सघाएर खुसी पारी केटी ल्याएर गर्ने विवाह (चाकरी विवाह), ६) एकअर्को परिवारबीच छोरी दिने, बुहारी ल्याउने विवाह (साटफेर विवाह), ७) केटा र केटीलाई आपस्तमा मनाएर गर्ने विवाह (सहमति विवाह) र ८) केटीलाई जबरजस्ती तानेर, घिस्याएर ल्याई गर्ने विवाह (जबरजस्त विवाह)। यस किसिमका विवाहहरू विभिन्न जातिबीच अहिले पनि चलनमा छ (डीएन मजुम्दर र टीएन मदन, एन इन्ट्रोडक्सन टु सोसल एन्थ्रोपोलोजी, सन् १९६७)। साथै नेपालका केही जात जातिहरूमा यस्तो चलन अध्यावधिक प्रचलनमा छ। वर्णाश्रम धर्मका कट्टर अनुयायी ऋषिमुनि र राजाहरूको विभिन्न जनजातिसँग वैवाहिक सम्बन्ध कायम भएको स्थिति दर्शाउने प्राच्य नेपालका घटनाहरूको निरूपण गरी त्यसबेला पनि नेपालमा स्वेच्छा विवाहको परम्परा रहेको तथ्य छ। जनजाति र वर्णाश्रमका अनुयायीबीचको सौहार्दपूर्ण सहअस्तित्वको इतिहास छ (प्राडा वेणीमाधव ढकाल, हिमवत्खण्ड, २०७५)। वंश लोप हुन र फस्टाउन सन्तानोत्पादनको ठूलो भूमिका रहन्छ। कुन मूलको स्त्री र कुन मूलको पुरुषको सम्बन्धबाट सन्तान बढिरहेछ, त्यसैबाट नश्ल र वंश निर्धारण भइरहेको हुन्छ। अझ परम्परागत रूपमा बहुपति वा बहुपत्नी राख्न पाउने मान्यताले गणजाति निर्माणको गतिशीलतामा नै प्रभाव पार्दछ। जुनसुकै विवाह गरेर जन्माएको सन्तानलाई आफ्नो जाति र गणमा रहन सक्ने व्यवस्था मनुस्मृतिले नै गरिदिएको छ। परपुरुषबाट सधवाले जन्माएका कुण्डु र एकल महिला (विधवा)ले जन्माएका गोलकु नामकरण गरिएको छ। एक वर्णको पुरुष र अर्काे वर्णको स्त्रीको समागमबाट जन्मेको ठिमाहालाई वर्णवर्णबीचको स्तर र औकात हेरी समाजीकरण गर्ने व्यवस्था छ। वर्ण बीचको ऊँचनीच स्तर हेरी त्यस्ता सन्तानलाई निषद्, अम्बष्ठ, उग्र, अपसद, मग, वैदेह, अयोगव, क्षत्ता, अधमु आदि नामकरण गरेर समाजको अंग बनाइएको छ। क्षत्रीय वर्णका ब्रात्य (व्रतबन्ध नगरिएका वा जातिच्युत भएकाको सवर्णा स्त्रीबाट जन्मिएकालाई झल्ल, मल्ल, लिच्छवि, नट, करण, खस र द्रविण भन्छन् भन्ने उल्लेख छ (मनुस्मृति:३ः१७४ र १०ः८१३ र २२)। यी कति नाम जाति र वर्णसँग पनि मेल खान्छ। एउटै गोत्र वा फरक गोत्रका पति पत्नीबाट जन्मिएको क्षत्रज, लुकिछिपी जन्माएको गूढज, अविवाहिताबाट जन्माएको कानिन, गर्भवती भइसकेकी महिला विवाह गरेर ल्याएपछि जन्मेको सहोढ, पत्नीले नै दोस्रो विवाह गरेर जन्मिएको पौनर्भव नाम दिएर समाज र परिवारको एउटा तहमा भित्र्याइएको पाइन्छ। वैश्यले माथिल्ला वर्णबाट जन्माएको मागध र वैदेहक हुन्छन्। क्षत्रीले माथिल्ला वर्णबाट जन्माएको सूत हुन्छन्। पुराणमै उल्लेख भएका सूत र मागध चाहिँ ब्राह्मण र क्षत्रीयभन्दा पनि विशिष्ट मानिन्छन्। यो वर्णन कौटिल्य अर्थशास्त्रमा पाइन्छ (प्रकरण ६३, अध्याय ७)। प्रागैतिहासिक कालदेखि नै राजदरबारमा वेश्यालय हुन्थ्यो। राजाका आदेशबाट विशिष्ट व्यक्तिहरू वेश्या गमन गर्थे। वेश्याबाट सन्तान जन्मिएपछि उसलाई सेवानिवृत्त गराउँथे। तल्लो जातिसँग विवाह गर्नेलाई मृत पतिको धन प्राप्त हुँदैनथ्यो। धेरैवटा लोग्नेका तर्फबाट एउटै स्त्रीले धेरैवटा छोरा जन्माएका भए पिता चिनेर आमाले छोराहरूलाई अंश जिम्मा लगाउनु पथ्र्यो (प्रकरण ४३, अध्याय २७)। चारै वर्णका विवाहित महिलाले पति परदेश गएको एक वर्षसम्म नफिरे अर्को बिहा गर्न सक्ने, आपत्मा परे पनि अर्को बिहा गर्न सक्ने व्यवस्था गरेको पाइन्छ (प्र ६० अ४)। उसबेलाको समाजमा बन्धनको सीमा सामान्यतः वर्णमा सीमित गरेको देखिन्छ। जातमा विभाजित भैसकेको थिएन। वेश्यालयको इतिहास वैदिक कालदेखि छ। वेश्याबाट जन्मेको सन्तान पतित देखिँदैन, समाजमा स्थान पाएको छ। उसबेलाको परदेश बसाइँ वर्षौं अवधिसम्मको हुन्थ्यो। घर छोडेर गएका पुरुषहरू जहाँ पुग्यो त्यहीं र घरमा बसेकी विवाहिता महिला विधिअनुसार नै मन लागेकासँग विवाह गरेर सन्तान जन्माउन पाउने माथिको नीतिले स्पष्ट गर्छ। यस किसिमका सन्तान उत्पादनलाई मान्यता दिएपछि जात वा जातिका सीमामा रही वंश निरन्तरता मान्न सक्ने आधार देखिँदैन। यस्तै सन्तानहरूको फैलावटबाट वंश निरन्तरता भइरहेको देखिन्छ (तिलकप्रसाद लुइटेल, अनु मनुस्मृति२०६९ र कौटिलीय अर्थशास्त्र२०६८)। वैदिककालदेखि नै जाति र वर्णबीच माथि उल्लेख गरेका विवाहहरू (जबरजस्त समेत) प्रचलनमा आएको र सामाजिकधार्मिक मान्यता पाएको पौराणिक कथाहरू छन्। देवगुरु वृहस्पतिकी पत्नी तारालाई राजा चन्द्रले जबरजस्त सहवास गरी जन्माएको छोरो आफ्नो, बलात्कारित तारा देवगुरुले नै राख्ने उदाहरणले मान्यता पाएको छ। पुलस्त्य ऋषि वैदिक धर्म प्रचारका लागि अहिलेको अस्ट्रेलिया द्वीप पुगेका थिए। उहाँकै राजा तृणविन्दुकी छोरीसँग विवाह गरे र विश्रवा जन्मेका हुन्। विश्रवा ऋषिले सुमाली राक्षसकी छोरी नैकषीलाई विधिवत् विवाह गरेर रावण जन्माए तर छोरो ब्राह्मण भएर पनि राक्षस जातिको भयो। काश्यप ऋषिका दुई पत्नीमध्ये दितिबाट दानवीर अदितिबाट देवता जन्मे भनेर एउटै बाबुका छोराहरू दुई जातिका भएको कथा पनि छ। भरत वंशी राजा सन्तनुले माझीकी छोरी मत्स्यगन्धासँग गान्धर्व विवाह गरेर सत्यवती बनाएर माथिल्लो स्तरमा मान्यता दिए। सत्यवतीका छोरा विचित्रवीर्यका दुईटी रानी भएता पनि सन्तान नहुँदै मरे। विवाह अगाडि मत्स्यगन्धाको महर्षी पराशरसँगको सहवासबाट जन्माएको छोरो द्वैपायन व्यासलाई बोलाएर बुहारीहरूसँग सहवास गराई धृतराष्ट्र र पाण्डु जन्माएर भरत वंशलाई निरन्तरता दिएकी हुन्। पराशरको जन्म पनि अक्षमाला चाण्डालीको गर्भबाट भएको हो। कुन्तीको पाण्डुबाट सन्तान जन्मने भएपछि कुलका अभिभावकहरूले नै कुन्तीलाई तीन पल्टसम्म पृथक् पुरुषबाट सन्तान जन्माउन अनुमति दिए। धर्मराज, वायु र इन्द्रबाट तीन छोरा जन्माइन्। कुन्तीले विवाहअघि नै सूर्यबाट कर्णलाई जन्माइसकेकी थिइन्। कुन्तीले आफ्नै सौता माद्रीलाई सन्तान जन्माउन अनुमति दिइन् र माद्रीले अश्विनीकुमारबाट जुम्ल्याहा छोरा जन्माइन्। हुन त यस्तो कुरा जीवशास्त्रको सिद्धान्तविपरीत मन्त्रबलबाट भएको पनि भनिन्छ। तर, यौन सृष्टिको इच्छा राखेर स्वयम्भूवमनु (पुरुष)को र शतरूपा नारी ब्रह्माबाट सृष्टि भयो। यी एकै बाबुबाट जन्मेका दाज्यु बहिनीबाट दुई छोरा भए (प्रा गोविन्दप्रसाद भट्टराई नेपाल र नेपाली२०३८)। उसबेला यौन स्वतन्त्रता र स्वच्छन्दता स्त्रीपुरुष दुवैमा थियो। त्यस्तै, पाण्डव भीमले राक्षस कुलकी हिडिम्बासँग विवाह गरेर घटोत्कच जन्माए तर छोरो राक्षस कुलकै भइरह्यो। विष्णु शर्मा नामक भारतीय ब्राह्मण नेपालको बराह तीर्थमा भिल्लुनामक आदिवासीकी छोरी सुवदनीसँग विवाह गरेर आपैं भिल्ल भएरै बसे। यस्ता उदाहरणहरू हजारौंंमा पाइन्छन्। यस्तो सम्बन्धलाई विश्वास गर्नुपर्ने आधारहरूमा सामाजिक नियमभन्दा मन्त्रबल, चोला परिवर्तन, अवतार, लीला, श्रापको प्रतिफल, वरदान र प्रायश्चितलाई अगाडि सारिएको हुन्छ। त्यस युगमा जात, जाति, गण, वर्णको कट्टर बन्धन देखिँदैन र नै समागम सहज थियो। जातिको आधारमा सन्तान उत्पादनको नियम लागू थिएन। क्षत्रीय र शूद्रबाट म्लेच्छहरूको उत्पत्ति, ब्रम्हणी र शुद्रबाट अन्त्यजहरूको उत्पत्ति हुनुमा कुनै आपत्ति थिएन। वशिष्ठ, शक्ति, पराशर, व्यास, गौतम, भारद्वाज आदि कुन जातिका थिए, प्रमाण छैन। पछि आएर घोर जातिवादको धुनमा ब्राह्मण भन्ने हल्ला चलेकै मात्र हो। त्यसैले बिहावारी गर्न त्यतिखेर जाति निर्धारणको सीमा थिएन (डास्वामी प्रपन्नाचार्य, प्राचीन किराँत इतिहास २०५७)। रामायण र महाभारतमा वर्णित परिवारको बनोट रक्तमिश्रित छ। राम र लक्ष्मणका बाबु एउटै तर सौतेनी आमाका छोराहरू हुन्। पाँच पाण्डवमा तीनजना एक आमाका र दुईजना अर्की आमाका सन्तान हुन् तर बाबुहरू अलगअलग छन्। कृष्णलाई धर्म पितामाताले हुर्काए र बलराम कृष्णकै सहोदर दाजु होइनन्। परिवार एउटै नश्लरक्तबाट वा नियमबाट वा चलनबाट हुँदो रहेनछ। विश्वास, प्रेम, ममताबाट परिवार बनेको देखिन्छ (देवदत्त पत्तानाइक कल्चर:सन् २०१७भारत)। मातृवंश क्रममा जाने वंशहरूमा महिलाहरू पुरुष रोज्न स्वतन्त्र थिए। महाभारतमा अर्जुनले मणिपुरकी राजकुमारी चित्राङ्दासँग विवाह गरे पनि छोडाएको, नागाराज कुमारी उलुपीले अर्जुनलाई अपहरण गरी आपूसँग राखेर बभ्रुवाहन जन्मेपछि छोडेका उदाहरणहरू मातृवंश प्राध्यान्यतामा मात्र सम्भव थियो। आमाबाट वंश निर्माण हुनेहरूमा भारतका नायर वंश र मङ्गलोर नजिकको उलाल वंश, पूर्वी भारतका खसिया, नागा, मणिपुरीहरू थिए भने अङ्कोर कम्बोडियाको वर्मन राजवंश र इन्डोनेसियाका कतिपय टापुका हिन्दू राजाहरूको मातृप्रधान वंश थियो। भाषा र वंशबीजका कारणले मातृवंशानुक्रममा मेघालयका खसिया र कम्बोडियाका खमेरबीच तादम्य पाइन्छ (सञ्जीव सन्याल, द ओसन अफ चर्न:सन् २०१६भारत)। आमा सत्य हो, बाबु विश्वासको पात्रमात्र हो। पुरुषबलले मात्र कालान्तरमा मातृप्रधान वंशहरू पितृप्रधान वंशमा रूपान्तरण हँुदै गए। पुराना धेरै गणजाति लोप हँुदै गए। अन्तरजातीय विवाह किराँतकालमा पनि चल्दै आयो। प्रथम चन्द्रगुप्त किराँतहरूकै भाञ्जा थिए। नेपालका किराँत राजापर्वकी छोरी मुराका छोरा चन्द्रगुप्त मौर्य थिए (डा स्वामी प्रपन्नाचार्य, पूर्ववत्)। राजा मानदेवकी छोरी विजयावतीको विवाह आफ्नै जागिरे (वार्त) देवलाभसँग भयो। राजकन्या भृकुटीको विवाह तिब्बती राजा स्रचङ्ग गम्पोसँग भयो। आसामका राजा भागदत्त (किराँत) वंशकी राज्यवतीसँग लिच्छवि राजा जयदेव (द्वितीय) को विवाह भएको थियो (एसएल बरुह, अ कम्प्रिहेन्सिभ हिस्ट्री अफ आसाम, सन् २००५भारत)। प्रताप मल्लले महोत्तरी भगवतीपुरका राजाकीर्ति नारायणकी छोरी लालमतीसँग विवाह गरे (प्रफुल्लकुमार सिंह, नेपालको मैथिली साहित्यको इतिहास, २०७०)। कुचविहारका राजा वीरनारायणका दुई छोरी रूपमती र अनन्तप्रियाको विवाह प्रताप मल्लसँग भयो (बाबुराम आचार्य, श्री ५ बडामहाराजाधिराज पृथ्वीनारायण शाहको संक्षिप्त जीवनी, भाग१, २०२४)। १४०१ सालमा अरि मल्ल बितेपछि गद्दीमा राख्न शुद्ध जातको हकवाला नपाइँदा झन्डै तीन वर्ष गद्दी खाली रह्यो। पछि विवश भई दुवै राजवंश अर्थात् देवान्त नामधारी र मल्लान्त नामधारीको सल्लाहअनुसार आनन्द देवका ल्याइतेपट्टिका छोरा राजदेवलाई १४०४ सालमा गद्दीमा राखियो (महेशराज पन्त राजकीय सत्ता र धर्म, २०७८)। मकवानी सेन वंशका हंवीर सेन र उनकी पुहुपावती रानीपट्टिकी छोरी विष्णावतीको विवाह गोर्खाली राजा राम शाहसँग भएको थियो। पछि तिनै रानीको नाम नयनावली राखियो। पृथ्वीनारायणलाई मदिसे राजपुतकी कन्या विवाह गराउन भानु जोशीलाई डोला खोज्न पठाएर गोरखपुर छेउकाज मीनदार दयाराम सिंहकी कन्या डोला ल्याई विवाह गरेर नरेन्द्रलक्ष्मी भन्ने नाम दिएको थियो (बाबुराम आचार्य, पूर्ववत्)। गोत्र बदलेर समिश्रण भएका प्रमाणहरू पनि छन्। सूर्यवंशी जीवपालको छोरा पुण्यपाललाई खस सम्राट् आदित्य मल्लले आफ्नो उत्तराधिकारी घोषणा गरेपछि पुण्यपालले पुख्र्याैली थर र गोत्रलाई त्यागेर मल्ल बने। जुम्ला भेकमा घरज्वाईं बस्नेहरू पुख्र्यौली घर र गोत्रलाई त्यागेर ससुरालीको थर गोत्र लिने प्रचलन विद्यमान छ। डोला भित्र्याएर ल्याएका दुलाहा वा नातेदारलाई अभिषेक गरिँदा गोत्र परिवर्तन गर्ने परम्परा थियो। काठमाडौंमा जयस्थिति मल्ललाई राज्याभिषेक गर्दा गोत्रदान गरेको प्रसंग चाखलाग्दो छ (मोहनप्रसाद खनाल नेपाली भाषाका हजार वर्ष, २०६८)। ललितपुरका राजा योगनरेन्द्र मल्लले तनहुँकी खस क्षत्रिनी राजेश्वरीसँग विवाह गरेका थिए। योगनरेन्द्र मल्लकी छोरी योगमती कापतीले गोत्र परिवर्तन गरेर ससुरालीका गोत्र धारण गरेकाले उनका छोरा लोकप्रकाश मल्ल गद्दीका उत्तराधिकारी भए (बाबुराम आचार्य पूर्ववत्)। बाइसेचौबिसे राज्यमा राजनीतिक फाइदाका लागि जुनसुकै जात जातिको राजा भए पनि राजाका छोरी लेनदेन गरेका घटना छन्। कतिसम्म भने पुर्नियाँका नवाबइन फुन्दियार खानका षड्यन्त्रलाई सघाउने प्रद्युम्न उपाध्याय र परशुराम थापा थिए। आपूबीचमा फुट आउन नदिन उपाध्यायले थापालाई छोरी दिएर ज्वार्इं बनाए (बाबुराम आचार्य पूर्ववत्)। ठूलाबडाले जे जे गरे, उनीहरूका आफन्त र सर्वसाधारणले पनि सोहीअनुरूप गर्दै जाने हाम्रो चलन हो। रक्तनश्लवंश मिश्रणमा यस्तो चलनले जरा गाडेको छ, मात्र खोजी पुगेको छैन। बौद्ध साहित्यका अनुसार भगवान्् गौतम बुद्धका पूर्वज शाक्यहरू सहोदर दाज्यु बैनीको रक्त समिश्रणबाट बनेका सन्तान हुन्। अत्रि ऋषिका सन्तान आत्रेय हुन्। अत्रि र आत्रेय गोत्रको आपसमा विवाह हुन्छ। युगयुगदेखि अनेक जाति समिश्रणबाट नेपाली समाजको सृष्टि भएको छ (जनकलाल शर्मा, हाम्रो समाज एक अध्ययन, २०६९) भन्ने कथन छ। दक्षिणी भारतका समुदाय र उत्तरी भारतका गणसमुदायहरू (आर्यद्रविड) बीचको द्रुततर समिश्रणबाट वर्तमान भारतको जनसंख्या बनेको हो। पुर्खा खोज्दै जाँदा एकअर्काको सम्बन्ध स्थापित हुन्छ। वैज्ञानिक आधारमा कसैले पनि म शुद्ध वंश बीजबाट बनेको जाति हुँ भनेर दाबी गर्न सत्तैन (सञ्जीव सन्याल, पूर्ववत्)। पुरुषहरू वर्षौंसम्म घर छोडेर जान थालेपछि महिला आवश्यकताअनुसार पुरुष रोज्ने नै भए। महिनौं वर्षौंसम्म टाढा बसेका पुरुषले पनि जहाँ पुगे त्यही घरजम गर्ने नै भए। मानवीय आवश्यकताबाट अन्तरजातीय समिश्रण अनिवार्य हुँदै आयो। जसले वंश निर्माणमा परिवर्तन ल्यायो। २५ सय वर्षदेखिको इतिहास हेर्ने हो भने दक्षिण र पश्चिमबाट धेरै शासकका गणहरू, उनीहरूका फौज, व्यापारीका झुन्ड, हिन्दू र बौद्ध धर्मका गुरु, धर्मप्रचारक र शिष्यहरूको समूह, दुलहीसँग आएका दासदासी र सुसारेहरू नेपाल प्रवेश गरे र यतैका स्थायी बासिन्दा बने। यहीं घरजम गरेपछि यतैको समुदायसँग जातीय समिश्रण भएको पाइन्छ। वैवाहिक सम्बन्धबाट, कुनै धार्मिक साम्प्रदायिक संगठनमा लागेर र बसाइँसराइबाट नयाँ जाति प्रादुर्भाव भएका छन्। मध्य हिमालयमा पर्ने आजको नेपालको भूभाग मानव बसाइँसराइ (जाने र आउने) दुवैको केन्द्रबिन्दु हो। आनुवांशिक अध्ययनले नेपाल बसाइँसराइको थलो र अन्यत्रबाट फर्की आएकाको समिश्रणको मुलुक हो भन्न सकिन्छ (कनक दीक्षित अर्ली नेप्लिज्, २०७६)। लिच्छविकालमा पनि विभिन्न जात जाति थिए। वर्ण व्यवस्थाभन्दा भिन्न व्यवस्थामा हुर्केका जातिहरूको बसोबासो किराँत कालदेखि नै थियो। यहाँको सबै जातिको अन्तर्भावका लागि चार वर्ण अठार जात भनिएको हो। यी अठार जातमा लिच्छविबाहेक किराँत, वृजिक, मल्ल, शाक्य, कोली, आभिर आदि थिए। यी बासिन्दा जयपल्लिका ग्राम (दहचोकचन्द्रगिरि डाँडोबीच)का हुन्। त्यसबेला पनि बाक्लो बस्ती थियो र ऐले पनि छ। तर, उसबेलासँग सम्बन्ध देखाउने कुनै बासिन्दा अहिले भेटिँदैन (धनवज्र बज्राचार्य लिच्छविकालका अभिलेख, २०३०)। यसबाट गाउँघरमा बहुजातिको बसोबासो थियो भन्ने बुझिन्छ। तर, वर्ण व्यवस्थाभन्दा बाहिरका जातिहरू भए पनि तिनको वंश र सामाजिक स्तर कस्तो थियो, स्पष्ट छैन। प्रकाशोन्मुख कृति मिश्रित जातजाति: हामी नेपालीबाट । सूर्यवंशी जीवपालको छोरा पुण्यपाललाई खस सम्राट् आदित्य मल्लले आफ्नो उत्ताराधिकारी घोषणा गरेपछि पुण्यपालले पुख्र्याैली थर र गोत्रलाई त्यागेर मल्ल बने। जुम्ला भेकमा घरज्वाईं बस्नेहरू पुख्र्यौली घर र गोत्रलाई त्यागेर ससुरालीको थर गोत्र लिने प्रचलन विद्यमान छ। कुन्तीले विवाहअघि नै सूर्यबाट कर्णलाई जन्माइसकेकी थिइन्। कुन्तीले आफ्नै सौता माद्रीलाई सन्तान जन्माउन अनुमति दिइन्। माद्रीले अश्विनीकुमारबाट जुम्ल्याहा छोरा जन्माइन्। हुन त यस्तो कुरा जीवशास्त्रको सिद्धान्तविपरीत मन्त्रबलबाट भएको पनि भनिन्छ। जातिको आधारमा सन्तान उत्पादनको नियम लागू थिएन। क्षत्रीय र शूद्रबाट म्लेच्छहरूको उत्पत्तिा, ब्रह्मणी र शुद्रबाट अन्त्यजहरूको उत्पत्तिा हुनुमा कुनै आपत्तिा थिएन। वशिष्ठ, शत्तिा, पराशर, व्यास, गौतम, भारद्वाज आदि कुन जातिका थिए ? प्रमाण छैन।"
विराटनगरका अस्पतालमा बिरामीको चाप बढ्यो,"विराटनगर : विराटनगरका अस्पतालहरूमा बिरामीको चाप बढेको छ। पूर्वी तराईमा गर्मी बढ्दै जाँदा अस्पतालमा बिरामीको चाप बढेको हो। लामो समयदेखि वर्षा नभएको र चर्को घाम लागेका कारण ज्वरोका बिरामीले अस्पतालहरू भरिएका हुन्। अत्यधिक तापक्रममा तातो बाफजस्तो हावा दिनभर चल्ने भएकाले ज्वरो आउने, रुघा खोकी लाग्ने, घाँटी खसखस हुने गरेको लक्षण भएको बिरामीले विराटनगरका अस्पतालहरू खचाखच भरिएको छ। कोशी अस्पतालका पारामेडिक्स कामेश्वर परिहस्तका अनुसार दैनिक ४ सयदेखि ५ सयको हाराहारीमा ज्वरो र रुघा खोकीको बिरामी आउने गरेका हुन्। अत्यधिक गर्मीका बेला ज्वरो आएर कमजोर बनाउने भएकाले बिरामी भर्ना गर्न बेडको अभाव हुने गरेको उनले बताए। अस्पतालको आकस्मिक कक्षमा एक बेडमा दुईदेखि तीन जनासम्मलाई समेत राखेर उपचार गरेको उनले बताए। अस्पतालका मेसु यज्ञराज खरेलले अस्पतालको आकस्मिक कक्षमा बेड कम रहेकाले पहिलेदेखि नै बिरामीले समस्या भोग्दै आएको बताए। उनले साताभित्रै आस्कमिक कक्षमा बेड विस्तार हुने बताए। कोशी अस्पतालको आकस्मिक कक्षलाई १२ बेडबाट ३५ बेड पुर्याउन लागिएको उनले जानकारी दिए। यद्यपी अस्पतालमा आएका बिरामीलाई भर्ना गर्न कुनै समस्या नभएको उनले दाबी रहेको छ। आकस्मिक वार्डमा नअटे अन्य वाडमा समेत भर्ना गरेर निरन्तर सेवा दिई रहेको उनले बताए। वायुमण्डलीय तापक्रममा वृद्धिसँगै हावा नचल्नु र हावा चल्दा पनि तातो हावा आउनुले बढी गर्मीको महसुस सर्वसाधारणहरूले गर्ने गरेका वतावरण विज्ञहरूले बताएका छन्। वातावरण विज्ञ रामचन्द्र अधिकारीले सूर्यको ताप बढेको बेला हावा चलेपनि तातो हुने भएकाले गर्मी बढेको बताए। नियमित पानी पर्दा वायुमण्डलीय तापक्रम घटाउन सहयोग गर्ने भएपनि पछिल्लो दुई सातामा पानी नपरेका कारण गर्मी बढि भएको जल तथा मौसम विज्ञान विभाग विराटनगरले जनाएको छ। तातो बाफ जस्तो हावा चलेका बेला सर्वसधारण चिसो पानी खाने गरेकाले पनि बिरामी हुनेको सख्या बढेको चिकित्सकहरूले बताएका छन्। गर्मीका बालबालिका झाडापखाला ,ज्वरो लाग्ने नीमोनिया लाग्ने करिब ४० देखि ५० जना उपचारार्थ आउने गरेको अस्पतालले जनाएको छ। कोशीको आकस्मिक विभागको झ्यालमा समेत राखेरसमेत उपचार भइरहेको पाइन्छ। प्रदेश १ को स्वास्थ्य मन्त्री जयराम यादवले प्रदेश सरकारको मातहतमा रहेको अस्पतालहरूले दिइने सेवामा कुनै कमी नरहेको बताए।"
मुस्ताङको लोमान्थाङ गाउँपालिकामा कम बेरुजु,"जोमसोम : गण्डकी प्रदेशका ११ जिल्लामध्ये हिमाली जिल्ला मुस्ताङको लोमान्थाङ गाउँपालिका दोश्रो कम बेरुजु रहेको गाउँपालिकामा पर्न सफल भएको छ। महालेखापरीक्षकको ५९ औं वार्षिक प्रतिवेदन २०७९ अनुसार बुधबार सार्वजनिक गरिएको लेखा परीक्षण प्रतिवेदनमा लोमान्थाङ गाउँपालिका गण्डकी प्रदेशमा मनाङको नार्पा भूमी गाउँपालिकापछि दोश्रो नम्बरमा कम बेरुजु रहेको गाउँपालिकामा परेको हो। नेपालको संविधानको धारा २४१ बमोजिम महालेखापरीक्षकले आर्थिक वर्ष २०७७०७८ को लेखा परीक्षण गरी प्रतिवेदन सार्वजनिक गरेको हो। महालेखापरीक्षक (मलेप) ले सार्वजनिक गरेको आर्थिक वर्ष २०७७०७८को प्रतिवेदनमा मुस्ताङको लोमान्थाङ गाउँपालिकाको कुल बजेटको ० दशमलव २६ प्रतिशत अर्थात १३ लाख ३० हजार बेरुजु कायम भई गण्डकी प्रदेशकै दोश्रो कम बेरुजु पालिकामा परेको छ। यस्तै, गण्डकी प्रदेशको पहिलो कम बेरुजु रहेको मनाङको नार्पा भूमी गाउँपालिकाको ० दशमलव २५ प्रतिशत अर्थात कुल बजेटको ७ लाख ५६ हजार मात्र बेरुजु रहेको मलेपको प्रतिवेदनमा उल्लेख गरिएको छ। लोमान्थाङ गाउँपालिका जिल्लामै पहिलो कम बेरुजु रहेको गाउँपालिकामा परेको लोमान्थाङका लेखा शाखा प्रमुख उज्जल चपाईले जानकारी दिए। उनले स्थानीय जनप्रतिनिधि तथा कर्मचारीहरुको पारदर्शीता र वित्तिय अनुशासन कायम गरिएकाले लोमान्थाङ दोश्रो कम बेरुजु रहेको पालिकामा पर्न सफल भएको बताए। जिल्लाको लोघेकर दामोदरकुण्ड गाउँपालिका जिल्लाको दोश्रो कम बेरुजु रहेको पालिकामा परेको छ। लोघेकर दामोदरकुण्डको बेरुजु ० दशमलव ४९ प्रतिशत अर्थात २४ लाख १० हजार बेरुजु रही दोश्रो नम्बरमा छ। यसैगरी घरपझोङ गाउँपालिकाको २ दशमलव ३४ प्रतिशत अर्थात १ करोड ८२ लाख, वारागुङ मुक्तिक्षेत्र गाउँपालिकाको आर्थिक बेरुजु २ दशमलव ९५ प्रतिशत अर्थात १ करोड ५४ लाख ५८ हजार छ। थासाङ गाउँपालिकाको बरुजु ३ दशमलव १७ प्रतिशत अर्थात २ करोड ६ लाख १३ हजार बेरुजु रहेको मलेपको प्रतिवेदनमा उल्लेख छ।"
गाई फर्काउने चरुवा फर्किएनन्,राजविराज : गाईवस्तु चराएर गुजारा गर्दै आएका एक वृद्धको सप्तरीको सप्तकोशी नगरपालिकास्थित चन्द्र नहरमा डुबेर मृत्यु भएको छ। गाइवस्तु चराएर फर्किने क्रममा सप्तकोशी नगरपालिका४ का ७० वर्षीय लक्ष्मी सदाको मृत्यु भएको हो। वर्षौंदेखि गाउँभरीका गाइवस्तु चराउँदै आएका वृद्धको शव शनिबार विहान चन्द्र नहरमा भेटिएको स्थानीयवासीले बताए। गाईवस्तु चराएर शुक्रबार साँझ फर्किएका उनी नहर पारी रहेको केही गाई फर्काउन नहरमा पसेका थिए। नहर तरेर गाईवस्तु फर्काउन खोजेका सदा भने फर्किएनन्। उनी पानीमा बेपत्ता भए। सदा डुबेको खबर फैलिए पछि नहरको पानी बन्द गराएर खोजी गर्दा शनिबार शव फेला परेको प्रहरी चौकी फत्तेपुरले जनाएको छ। प्रहरीका अनुसार नहरमा पसेको स्थानभन्दा करिव तीन किलोमिटर दक्षिण सप्तकोशी नगरपालिका५ स्थित नहरमा घोप्टो परेको अवस्थामा शव फेला परेको हो। सदाको शवलाई पोष्टमार्टमका लागि राजविराजस्थित गजेन्द्रनारायण सिंह अस्पताल ल्याउने तयारी भइरहेको छ।
"साथीको घरमा बेहोस भेटिए प्रहरी, अस्पताल पुर्याउनासाथ मृत्यु",विराटनगर : विराटनगरस्थित साथीको घरमा बेहोस अवस्थामा भेटिएका एक जना प्रहरी जवानको शनिबार बिहान मृत्यु भएको छ। पाँचथर घर भएका प्रहरी जवान २८ वर्षीय उत्तम लावती विराटनगर महानगरपालिका१६ स्थित रामबहादुर कटुवालको घरमा बेहोस अवस्थामा भेटिएका थिए। रामबहादुरका छोरा उनका साथी हुन् सुतिरहेको ओछ्यानमा मुखबाट फिँज निस्किरहेको र अचेत अवस्थामा भेटिएपछि उनलाई उपचारका लागि विराटनगरको कोसी अस्पताल लगिएको थियो। चिकित्सकले बिहान ७:३० बजेतिर मृत घोषित गरेको मोरङ प्रहरीका डीएसपी राजन कार्कीले जानकारी दिए। उनका अनुसार लावतीको मृत्युको कारण खुलिसकेको छैन। शव कोसी अस्पतालमै राखिएको छ। घटनाको अनुसन्धान सुरु गरिएको डीएसपी कार्कीले बताए। नेपाल प्रहरीका जवान लावती शुक्रबार साँझ विराटनगरस्थित साथी (कटुवाल)को घर आएका थिए। राति खाना खाएर सुतेका उनी बिहान नउठेपछि हेर्दा मुखबाट फिँज निस्किरहेको र अचेत अवस्थामा ओछ्यानमा फेला परेको प्रहरीले जनाएको छ। यसअघि लावती सर्लाहीमा कार्यरत थिए। झापाका लागि असार ३० गते बिहीबार रवाना लिएर हिँडेको प्रहरीको प्रारम्भिक अनुसन्धानबाट खुलेको छ।
प्रहरीको हतियार खरिद प्रक्रिया विवादमा,"काठमाडौं : प्रहरीको सरुवा, बढुवा होस या सवारी साधन खरिद वा हतियार खरिद नै किन नहोस हरेक निर्णय विवादमा पर्ने गरेका छन्। यसपटक पनि अर्थतन्त्र धराशायी हुँदै गईरहेको र मुलुक आर्थिकरूपमा गम्भीर संकटमा गैरहेको अवस्थामा नेपाल प्रहरीले हतियार खरिदका लागि सुरु गरेको प्रक्रिया नै विवादमा परेको छ। नेपाल प्रहरीको तत्कालीन महानिरीक्षक शैलेश थापा क्षेत्री र मानव श्रोत विभाग प्रमुख एआइजी विश्वराज पोखरेलको समयमा ९३ करोड ९९ लाख ७५ हजार रूपैयाँ बराबरको हतियार किन्नको लागि सरकारसँग बजेट माग गरेको थियो । ९३ करोड ९९ लाख ७५ हजार रूपैयाँ माग गरेको प्रहरीलाई अर्थ मन्त्रालयले ८४ करोड रूपैयाँ मात्रै निकासा गरिदिएको हो। गृहमन्त्रालयको प्रस्तावअनुसार २०७८ चैत २२ गते बसेको मन्त्री परिषद् बैठकले प्रहरीलाई हतियार खरिदका लागि बजेट स्वीकृत गर्ने निर्णय गरेको थियो। गत चैत २२ गते नै मन्त्रिपरिषदले प्रहरीको हतियार किन्नको लागि बजेट स्विकृत गरेपछि प्रहरीले यो प्रक्रिया अगाडि बढाएको छ। आर्थिक रूपमा मुलुक संकटमा फसिरहेको अवस्थामा हतियार आवस्यक नभएको भन्दै संसदमा प्रश्न उठेको छ। प्रतिनिधिसभाको अर्थ समितिले नेपाल प्रहरीका लागि हतियार खरिद सम्बन्धी सम्पुर्ण कागजात तीनदिन भित्र पेश गर्न गृह र अर्थ मन्त्रालयलाई निर्देशन दिएको थियो। अर्थ समितिका सभापति कृष्णप्रसाद दाहालका अनुसार दुवै मन्त्रालयले शुक्रबार कागजपत्र बुझाएका छन्। शुक्रबारको संसद बैठकमा उक्त प्रक्रिया र कागजातबारे छलफल हुन सकेन्। उनी भन्छन्, 'अव बस्ने अर्थ समितिको बैठकमा प्रहरीका लागि हतियार खरिदको विषयमा छलफल गरेर निर्णय हुन्छ। बाहिर हल्लामा आएजस्तो विचौलीया प्रवेश, कम्पनीको आधिकारीक मुल्यभन्दा बढि मुल्यमा खरिद लगायतका विविध पक्षमा छलफल गरिनेछ।' प्रहरीको मानव स्रोत एवं प्रशासन विभागले (चलानी नं ३१५) २०७८ फागुन १८ गते हतियार तथा गोलीगट्ठा खरिदका लागि बजेट माग गरेको थियो। प्रहरी प्रधान कार्यालयको पत्रअनुसार गृह मन्त्रालयको योजना अनुगमन तथा मूल्यांकन शाखाले २०७८ चैत ९ गते बजेट निकाशाका लागि अर्थ मन्त्रालयको बजेट तथा कार्यक्रम महाशाखालाई सचिवस्तरीय निर्णय गरी पत्र पठाएको थियो। गृहमन्त्रालयले अर्थ मन्त्रालयमा पठाएको पत्रमा विशेषगरी अब हुने प्रदेश र संघीय चुनावको लागि हातहतियार अति जरुरी भएको बताइएको छ। यसका साथै निर्वाचनको सुरक्षा व्यवस्थापन, सभा समारोहको सुरक्षा व्यवस्थापन, भीड तथा हुलदंगा नियन्त्रण, भीआईपीभीभीआईपीहरूको सुरक्षा व्यवस्थापन, निर्वाचनपछिका सम्भाव्य दंगा नियन्त्रण तथा प्रशिक्षार्थी प्रहरीको प्रशिक्षणका लागि भन्दै रकम माग गरेको थियो। गृहले अर्थ मन्त्रालयमा पठाएको पत्रमा उल्लेख गरेअनुसार नेपाल सरकारले खरिद गर्न लागेको हातहतियारमा ९ एमएमको पेस्तोल १२ सय थान छ। एउटा पेस्तोलको मुल्य १ लाख राखिएको छ। यस्तै पेस्तोलको गोली ११ लाख १७ हजार ५ सय वटा राखिएको छ। प्रतिथान गोलीलाई १७० रूपैयाँ पर्ने उक्त पत्रमा उल्लेख छ। सटगन १२ सय थान राखिएको छ। एक थानलाई सटगनलाई २ लाख ७० हजार पर्ने प्रत्रमा उल्लेख छ। यसैगरी सटगनको रवर बुलेट ३ लाख थान, कार्टिज २ लाख थान माग गरिएको छ। रवर बुलेटलाई प्रतिथान ४ सय रुपैयाँ र कार्टिजलाई प्रतिगोटा २८० रुपैयाँ पर्छ। यस्तै प्रतिगोटा ५ हजार २ सय पर्ने २५ हजार थान टियर ग्यास खरिद गर्ने प्रक्रिया अगाडिबढाएको हो। नेपाल प्रहरीका प्रबक्ता डिआइजी टेक प्रसाद राईले नियमित प्रक्रिया अनुसार नै हातहतियार खरिद गर्न लागिएको बताएका छन्। नेपाल प्रहरीले ७ बर्षदेखी नयान् हतियार किन्न नसकेको बताउँदै आउने निर्वाचनलाई लक्षित गर्दे सुरक्षा प्रदान गर्नको लागि थप हतियार अति नै आवस्यक रहेको जानकारी दिए। प्रवक्ता राई भन्छन्, 'राष्टिय सुरक्षाको लागि नेपाल प्रहरीले सदैव कम सुविधामा पनि उच्च मनोवलका साथ काम गरेको छ। हतियार अभावका कारण स्थानीय तहको निर्वाचनमा पनि नेपाली सेनासँग मागेर काम चलाएको हो।' फेरि मागेजति पनि उपलव्ध भएको थिएन्। एमसिसि विरुद्ध आन्दोलन चर्किँदा पनि बाहिरी जिल्लाबाट हात हतियार ल्याउनुपरेको थियो। मुलुकमा शान्ति सुरक्षाका लागि सुरक्षा निकायसँग प्रशस्त हातहतियार हुनुपर्ने बताउँदै प्रवक्ता राईले ७ वर्षपछि किन्न लागेको हातहतियारको विषयमा अनावश्यक विवाद गरिरहनु आवश्यक नभएकोमा जोड दिए। गृहमन्त्रालयका सहसचिव प्रदीप कुमार कोइरालाका अनुसार प्रहरीलाई अति आवश्यक हतियार किन्नको लागि सरकारले प्रक्रिया अगाडि बढाएको हो। यसमा विवाद गर्नुपर्ने त्यस्तो केही छैन। यो नियमित प्रक्रिया नै हो। आउने निर्वाचनलाई शान्तीपूर्ण तरिकाले सम्पन्न गर्न पनि नयाँ हातहतियार आवस्यक देखिएको छ।"
जिल्ला अदालत मोरङमा सबैभन्दा बढी मुद्दा दर्ता,"विराटनगर : चालू आर्थिक वर्ष २०७८७९ मा जिल्ला अदालत मोरङमा अहिलेसम्मकै सबैभन्दा बढी मुद्दा दर्ता भएको छ। अघिल्लो आर्थिक वर्षबाट जिम्मेवारी सरी आएका सहित चालु आर्थिक वर्षमा ८ हजार ६४१ मुद्दा दर्ता भएको हो। चालू आर्थिक वर्षमा ५ हजार १०१ मुद्दा दर्ता भएको थियो। जिम्मेवारी सरी आएका मुद्दाको संख्या ३ हजार ५४० रहेको अदालतले जनाएको छ। अदालतका श्रेस्तेदार टिकेन्द्रवीर जङ्ग राणाका अनुसार कोभिड महामारीका कारण जिम्मेवारी सरेर आउने मुद्दाको संख्या धेरै भएको हो। 'अदालतको कार्ययोजनामा ४ हजार १५८ मुद्दा दर्ता हुने अनुमान गरिएको थियो,' उनले भने, 'तर, कोभिडका कारण लामो समयसम्म अदालत बन्द हुँदा जिम्मेवारी सरेर आउने मुद्दा बढी देखिएको हो।' दर्ता भएका र जिम्मेवारी सरेर आएकामध्ये ५ हजार २४० मुद्दा फर्छ्यौट भईसकेको जिल्ला अदालत मोरङले जनाएको छ। अदालतका अनुसार लक्ष्यको तुलनामा चालु आर्थिक वर्षको प्रगति ९३२५ प्रतिशत रहेको छ। अदालतमा अब २ वर्ष नाघेका ९८ वटा र १८ महिनादेखि २४ महिनासम्मका २०७ मुद्दा फर्छ्यौट हुन बाँकी छ। अदालतमा करणी सम्बन्धी १५४ मुद्दा दर्ता भएका छन्। ज्यान सम्बन्धी ६८, लागुऔषध ३०२, मानव बेचबिखन २३ र सम्बन्ध विच्छेदका १ हजार ३६२ मुद्दा दर्ता भएका छन्।"
कुहिने र नकुहिने फोहर सङ्कलनबारे तालिका सार्वजनिक,"काठमाडौं : काठमाडौं महानगरपालिकाले आगामी साउन एक गतेदेखि लागू हुने गरी कुहिने र नकुहिने फोहर सङ्कलनका लागि तालिका सार्वजनिक गरेको छ। कामपाले हिजो एक सूचना जारी गर्दै कुहिने फोहर सङ्कलन गर्ने दिन आइतबार र बुधबार तय गरेको छ भने नकुहिने फोहरका लागि सोमबार र शुक्रबारलाई तोकेको छ। तोकिएबमोजिम नागरिकले फोहर व्यवस्थापनका लागि सहजीकरण गर्नुपर्ने छ। कामपाले एक महिनाअघि नै सूचना जारी गरी फोहर वर्गीकरण गर्नेबारे नगरवासीलाई जानकारी गराएको थियो। पटकपटकको सूचनालाई व्यवस्थित गरी वर्गीकरण नगरिएका फोहर बोक्ने गाडीसम्म ल्याए पुनः घरमा नै फर्काएर कारबाही स्वरूप प्रतिव्यक्ति ५०० जरिवानासमेत गर्ने जनाइएको छ। कामपा वातावरण विभाग प्रमुख सरिता राईका अनुसार यसरी छुट्याइएको फोहर व्यवस्थापन गर्न सहज हुने र छुट्याइएको फोहर लिने गाडी पनि फरकफरक दिन आउने भएकाले नागरिकले सोहीअनुरूप व्यवस्थापन गर्नुपर्ने हुन्छ। कामपाको आग्रहलाई बेवास्ता गरे प्राकृतिक स्रोत संरक्षण ऐन, २०७७ को दफा ५१ (थ) तथा फोहरमैला व्यवस्थापन ऐन, २०६८ को दफा ३८ (थ) अनुसार कसुर मानी सजाय गर्ने पनि कामपाले जनाएको छ। पछिल्लो समय कामपालगायत काठमाडौँ उपत्यकाको १८ स्थानीय तहको फोहर व्यवस्थापन कार्य जटिल बन्दै आएको र नुवाकोटको सिसडोल भरिनाका साथै उक्त स्थानसम्म जाने सडकमा स्थानीय बासिन्दाले समयसमयमा अवरोध गर्दा पटक पटक समस्या आएपछि फोहर व्यवस्थापनमा सहजताका लागि कामपाले यस किसिमको अभ्यास सुरु गर्न लागेको हो।"
पोखराको ६३ रोपनी सार्वजनिक जग्गा भाडामा लगाउने सम्झौता खारेज,"पोखरा : पोखरा उपत्यका नगर विकास समितिले निर्वतमान नगरप्रमुख मानबहादुर जिसीले आफ्नो कार्यकालको अन्तिममा समिति मातहतको विभिन्न तीन स्थानको ६३ रोपनी सरकारी जमिन भाडामा लगाउनेसम्बन्धी गरेको सम्झौता खारेज गरेको छ। स्थानीय तह निर्वाचन२०७९ को मतगणना चल्दै गर्दा र जिसीको कार्यकाल सकिनु दुई दिनअघि गत जेठ ३ गते अपारदर्शी ढङ्गले सार्वजनिक जग्गा निजी क्षेत्रलाई भाडामा दिन सम्झौता गरिएको भन्दै सो विषय सार्वजनिक भएपछि छानबिन समिति बनाइएको थियो। समितिको नाममा रहेको पोखरा७ राष्ट्र बैंक चोकस्थित गल्फ कोर्स रहेको ४० रोपनी जमिन २५ वर्षलाई, पर्यटन बसपार्कको १५ रोपनी जमिन १० वर्षलाई र पृथ्वीचोकको पाँच रोपनी १० वर्षलाई निजी कम्पनीलाई दिन गरिएको सम्झौता छानबिन समितिको प्रतिवेदनका आधारमा खारेज गरिएको पोखरा महानगर प्रमुख एवं नगर विकास समितिका अध्यक्ष धनराज आचार्यले बताए। उनका अनुसार सम्झौता खारेजसँगै यस सम्बन्धमा छानबिनका लागि अख्तियार दुरुपयोग अनुसन्धान आयोगलगायतका विभिन्न निकायलाई पत्राचार गर्ने निर्णय भएको छ। उनले भने, 'जमिन भाडामा लगाउने सम्बन्धमा स्थापित कुनै पनि विधि र रीत पूरा नगरेकाले छानबिन समितिको प्रतिवेदनका आधारमा समितिको बैठकबाट सम्झौता खारेज गर्ने निर्णय गरेका छौँ। यसका साथै अनुसन्धानका लागि समेत प्रतिवेदन अख्तियारलगायतमा पठाउने छौँ।' जग्गा तथा संरचना भाडामा लगाउने सम्बन्धमा बोलपत्रसम्बन्धी कागजात तयार गर्ने, सूचना प्रकाशनदेखि सम्झौतासम्मको कार्य प्रक्रियामा विभिन्न त्रुटि रहेको, कागजात केरमेट गर्ने, सच्चाउने, थपघट गर्ने गैरकानुनी कार्य भएको, सम्झौता रीतपूर्वक नभएको र कागजात शङ्कास्पद देखिएको समितिले प्रतिवेदन दिएको थियो। सार्वजनिक जमिन तथा त्यसमा बनेका संरचना क्षेत्रलाई दिएको विषयमा छानबिन गर्न गत साता पाँच सदस्यीय समिति गठन गरिएको थियो। समितिमा नापी कार्यालय कास्कीका प्रमुख दिनेश काफ्लेको संयोजकत्वमा पोखरा५ का वडाध्यक्ष विष्णुप्रसाद बराल, वडा नम्बर ३१ का देवेन्द्र रानाभाट, अधिवक्ता सुकदेव गौतम र झपिन्द्रराज रेग्मी सदस्य रहेका थिए। हाल बन्द रहेको पत्रिकाले जमिन भाडामा दिनेसम्बन्धी सूचना प्रकाशनका लागि मात्र केहीप्रति छापेकाले छानबिनका लागि सूचना विभागलाई समेत पत्राचार गरिने भएको छ। यस्तै, कतिपय कागजात कीर्ते देखिएकाले छानबिनका लागि नेपाल प्रहरीलाई पत्राचार गर्ने समितिले निर्णय गरिएको प्रमुख आचार्यले बताए। जग्गा तथा संरचना भाडामा लगाउने सम्बन्धमा नगर विकास समितिबाट निर्णय नगरिकनै प्रक्रिया सुरु गरिएको र न्यूनतम भाडा रकम निर्धारण गरिएको तर सोको स्पष्ट आधार नभएको बताइन्छ। यसैगरी भाडामा लगाउनेसम्बन्धी कार्यक्षेत्रगत शर्त तथा सोसम्बन्धी कागजात तयार नगरी सूचना प्रकाशन गरिएको र न्यूनतम मासिक भाडा रकमसमेत जग्गा रहेको स्थान र जग्गाको बजार मूल्यको आधारमा न्यून रहेको समितिको प्रतिवेदनमा उल्लेख छ।"
आज पहाडी भूभागका केही स्थानहरूमा मध्यम वर्षा हुने,"काठमाडौं : आज दिउँसो देशको पहाडी भूभागका केही स्थानहरूमा मध्यम वर्षा हुने सम्भावना छ। जल तथा मौसम विज्ञान विभागको मौसम पूर्वानुमान महाशाखाका अनुसार पहाडी भूभागका केही स्थानहरू र बाँकी भूभागका थोरै स्थानहरूमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको छ। शनिबार राति देशको पहाडी भूभागमा आंशिकदेखि सामान्य बदली रहने र बाँकी भूभागमा मौसम सामान्यता सफा रहने पूर्वानुमान छ। प्रदेश १, बागमती प्रदेश र गण्डकी प्रदेशका थोरै र अन्य प्रदेशका एकदुई स्थानहरूमा हल्कादेखि मध्यम वर्षाको सम्भावना रहेको छ। हाल प्रदेश १, गण्डकी प्रदेश, बागमती प्रदेश, लुम्बिनी प्रदेश र कर्णाली प्रदेशका आंशिकदेखि सामान्यता बदली रहेको र यी प्रदेशका थोरै स्थानमा हल्का वर्षा भइरहेको छ। बाँकी प्रदेशमा आंशिक बदलीदेखि मौसम सामान्यतया सफा रहेको छ।"
