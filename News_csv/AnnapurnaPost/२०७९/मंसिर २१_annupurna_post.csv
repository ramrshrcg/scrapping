शीर्षक,विवरण
चीनमा कोभिड १९ को 'ट्रिएज प्रोटोकल' जारी,"बेइजिङ : चीनको राष्ट्रिय स्वास्थ्य आयोगले बुधबार कोभिड १९ को ट्रिएज प्रोटोकल जारी गरेको छ। जोखिममा रहेका तथा गम्भीर खालका बिरामीलाई समयमै नियमित स्वास्थ्य सेवा दिनका लागि उक्त प्रोटोकल जारी गरिएको हो। ट्रिएज गम्भीर खालका बिरामीलाई गरिने उपचार विधि हो। लक्षणविहीन र लक्षण देखिएका बिरामीले घरमै सुरक्षित भएर बस्ने र आवश्यक परामर्श लिन सक्ने छन् भने जेष्ठ नागरिकका लागि आवश्यकता अनुसार स्वास्थ्यकर्मीले घरघरमै गएर स्वास्थ्य सेवा दिने छन्। प्रोटोकलमा कोभिड १९ का बिरामीलाई तीन भागमा वर्गीकरण गरिएको छ। सोही अनुसार उपचारको व्यवस्था गरिएको छ। कोभिड १९ का गम्भीर खालका बिरामीलाई तोकिएका अस्पतालमा नै उपचार गरिने छ। निमोनिया लगायतका जटिल समस्या भएकालाई उच्चस्तरीय तोकिएका अस्पतालहरूमा जानुपर्ने व्यवस्था गरिएको छ। पहिलेदेखि नै अन्य ठूला रोग लागेर कोभिड संक्रमणले जटिल बनाएकालाई सोही अनुसार तोकिएका अस्पतालमा लैजान पर्नेछ। सूचना अनुसार कोभिड १९ को समुदायस्तरमा सर्वे गर्ने, एन्टिजेन परीक्षण गर्ने र परम्परागत औषधि स्टक राख्ने भनिएको छ।"
टेनिस प्रतियोगिता : आर्यन र आरबको जोडी सेमिफाइनलमा,"पोखरा : पोखरामा जारी आइटीएफ जे५ टेनिस प्रतियोगिताअन्तर्गत मेन डबल्स तर्फ नेपालका आर्यन गिरी र अमेरिकाका आरब शमसेर हाडाको जोडी सेमिफाइनलमा प्रवेश गरेका छन्। आर्यन जोडीले बुधबार भएको क्वाटरफाइनल खेलमा स्पेनिस खेलाडी भिक्टोर मोहनराम र भारतका धिरज रेड्डीको जोडीमाथि ६०, ६२ को सहज जित निकाल्दै अन्तिम चारमा स्थान बनाए। नेपाल टेनिस संघको सहयोग तथा कास्की जिल्ला टेनिस संघको आयोजनामा जारी प्रतियोगिता अन्तर्गत मेन्स डबल्सतर्फ भारतका आर्यन अरोरा र मायंक सर्माको जोडीले भारतकै बंश नन्दल र रसियाका फेडोर सोसेड्कीनको जोडीलाई पराजित गर्दै सेमिफाइनलमा पुगे। त्यस्तै, भारतका सभ्रमन्यु सिंह र ओमर रेहानको जोडीले ताइपेइका चेन हुई हो र अमेरिकाका हानु पटेलमाथि विजय प्राप्त गरे भने अर्को क्वाटरफाइनलमा ताइपेइका के हाउ होङ र केइ इन याङको जोडीले कोरियाका जिवन पार्क र मलेशियाका केगन केथमाथि जित निकाले। महिला डबल्सतर्फ नेपालकी रायना शाह र भारतका स्निग्दा कान्त, भारतकै काइरा सिद्धार्थ र दुर्गान्सी कुमार, मेरिकाका कासिस कान्त र भारतका गंगा मोहन तथा भारतकै दिशा बेहेरा र मन्दग्ला प्रिन्सीको जोडीले क्वाटरफाइनलमा स्थान बनाएका छन्।"
ट्रकमा मोटरसाइकल ठोकिँदा चालकको मृत्यु,काठमाडौं : झापाको कन्काई नगरपालिका८ मा आज ट्रकमा मोटरसाइकल ठोकिँदा चालकको मृत्यु भएको छ। पश्चिमबाट पुर्वतर्फ जाँदै गरेको ना ३ ख २९०४ नम्बरको ट्रकमा विपरीत दिशाबाट आउँदै गरेको प्रदेश १०१०१३ प ४०५२ नम्बरको मोटरसाइकल आज बिहान सवा ६ बजे ठोकिएको थियो। मृत्यु हुनेमा झापाकै विर्तामोड नगरपालिका१ का २२ वर्षीय ओम प्रकाश राउत रहेका छन्। विर्तामोडस्थित बी एण्ड सी अस्पतालमा उपचारका क्रममा ७ बजे उनको मृत्यु भएको हो। दुवै सवारी साधनसहित चालकलाई इलाका प्रहरी कार्यालय घैलाडुब्बाले नियन्त्रणमा लिएको छ।
निर्वाचनमा खटिएका अधिकांश कर्मचारीको काज फिर्ता,"काठमाडौं : यही मङ्सिर ४ गते भएको प्रतिनिधिसभा तथा प्रदेशसभा सदस्य निर्वाचनका लागि खटाइएका अधिकांश कर्मचारीको काज फिर्ता भएको छ। निर्वाचनको प्रतिवेदन तयारीसँग सम्बन्धितबाहेक अधिकांश कर्मचारीको काज विभिन्न चरणमा गरी फिर्ता भएको हो। निर्वाचनको सबै मतगणना मंगलबार सम्पन्न भएको थियो। निर्वाचन आयोग र मातहतको कार्यालयका लागि विभिन्न मन्त्रालय र निकायबाट ल्याइएका कर्मचारीको काज फिर्ता गरिएको हो। संयुक्त निर्वाचन परिचालन केन्द्रमा कार्यरत गृह मन्त्रालयका सहसचिवसहित सुरक्षा निकायका अधिकारीलाई आयोगका सचिव गोकर्णमणि दुवाडीले आज धन्यवादसहित बिदाइ गरे। नेपालको संविधानको धारा २४७ मा आयोगलाई आफ्नो काम पूरा गर्न आवश्यक पर्ने कर्मचारी र अन्य सहयोग नेपाल सरकार, प्रदेश सरकार र स्थानीय सरकारले उपलब्ध गराउने व्यवस्था छ। आयोगअन्तर्गतका कार्यालयबाट सम्पादन गर्नुपर्ने कार्य विद्यमान दरबन्दीको जनशक्तिले मात्र नपुग हुने अवस्थामा वा विशेष प्रकृतिको दक्षता चाहिने कार्यका लागि आवश्यक हुने जनशक्ति विभिन्न सरकारी तथा सरकारी स्वामित्वका कार्यालयबाट काजमा ल्याई कार्य सम्पादन गरिएको थियो। आयोग वा अन्तर्गत रहेका कुल दरबन्दीका अतिरिक्त आवश्यकता र औचित्यका आधारमा विभिन्न कार्यालयबाट काजमा समेत आएका नौ सय जनशक्तिलाई परिचालन गरिएको थियो। देशभरका ७७ मुख्य निर्वाचन अधिकृतको कार्यालय तथा ८८ निर्वाचन अधिकृतको कार्यालयमा न्यूनतम नौ जना दरबन्दी स्वीकृत गरी सोहीअनुसार व्यवस्थापन गरिएको थियो। मतपत्र रुजु गर्ने, प्याकेजिङ गर्ने, मतदान अधिकृतलाई मतपत्र बुझाउने, खर्च भुक्तानी दिनेलगायत कार्यका लागि थप जनशक्ति आवश्यक पर्ने भएमा मतदान केन्द्रको सङ्ख्याका आधारमा थप जनशक्तिको व्यवस्थापन गरिएको थियो।"
नेपाल नामिबियासँग ८६ रनले पराजित,"काठमाडौं : नेपाल नामिबियासँग ८६ रनले पराजित भएको छ। विश्वकप क्रिकेट लिग २ को त्रिदेशीय शृंखलाअन्तर्गत बुधबारको खेलमा नेपाल १९ बल अगावै १८९ रन बनाएर आलआउट हुन पुग्यो। नेपालका लागि कप्तान रोहित पौडेलले सर्वाधिक ४४ रन बनाए। त्यसबाहेक दीपेन्द्र सिंह ऐरीले ३४, ज्ञानेन्द्र मल्लले ३०, अर्जुन साउदले २९, आरिफ शेखले १८ र ललित राजबंशीले ११ रन बनाए। त्यसअघि निर्धारित ओभर खेलेको नामिबियाले २७५ रन बनाएको थियो। नामिबियाका लागि माइकल भेन लिंगेनले सतक बनाए। उनले ११९ रन बनाए भने गर्हार्डले ५३ र जन निकोलले ४० रन बनाए। नामिबियासँगको पहिलो खेल भने वर्षाका कारण नतिजाविहीन बनेको थियो।"
"एमसीडी निर्वाचन : दिल्लीमा भाजपाको चुनावी हार, आप बन्यो ठूलो दल",नयाँ दिल्ली : दिल्लीको स्थानीय निकायमा लगातार १५ वर्षदेखिको नियन्त्रणलाई गुमाउँदै भारतीय जनता पाटी (भाजपा) को चुनावी हार भएको छ। निर्वाचनमा आम आदमी पार्टी ठूलो दल बन्ने स्पष्ट संकेत देखिएको छ। स्थानीय निकायको निर्वाचनमा भारतीय प्रधानमन्त्री नरेन्द्र मोदीको पार्टी (भाजपा)ले १५ वर्ष लगातारको तीन कार्यकालपछि बुधबार भएको दिल्लीको स्थानीय निकायको निर्वाचनमा हार व्यहोरेको हो। हालः दिल्ली राज्यमा शासन गरिरहेको १० वर्ष पुरानो आम आदमी पार्टी (आप)ले दिल्ली नगर निगम (एमसीडी) को निर्वाचनमा बहुमत सीटमा विजयी भएको छ। यद्यपि पूर्ण नतिजा भने घोषणा भइसकेको छैन। पछिल्लो मत परिणामअनुसार आम आदमी पार्टीले १३४ सिट जितेको छ भने भाजपाका उम्मेदवारले १०४ वडामा विजय हासिल गरेका छन्। पछिल्लो एक महिनामा राष्ट्रिय राजधानीमा आप र भाजपाबीच चर्को चुनावी प्रतिस्पर्धा देखिएको थियो। आपको मुख्य चुनावी प्रतिवद्धता दिल्लीका विभिन्न कुनामा बनेका फोहोरका थुप्राहरू हटाउने प्रयासहरूसहित दिल्लीलाई स्वच्छ र सफा सहर बनाउने रहेको थियो।
'नयाँ सरकार ६० दिनमा ढल्न सक्ने संवैधानिक प्रावधान छ' (भिडियो वार्ता),"काठमाडौं: कुनै एउटा दलको स्पष्ट बहुमत नआउँदा अबको सरकार पनि त्रिशंकु नै बन्ने निश्चित भएको छ। यस्तो अवस्थामा दुई वा दुईभन्दा बढी दलको समर्थनमा बहुमत ल्याउन सक्ने व्यक्तिलाई राष्ट्रपतिले प्रधानमन्त्री नियुक्त गर्ने संबैधानिक व्यवस्था छ। तर संविधानको धारा ७६ को उपधारा २ मा उल्लेखित प्रावधान पनि सजिलै लागू हुन भने कठिन रहेको अधिवक्ताहरू बताइरहेका छन् । किन त ? बरिष्ठ अधिवक्ता प्राडा गान्धी पण्डित भन्छन्, 'कांग्रेस एमाले बाहेक कुनै एक दलको नेतृत्वमा सरकार बनाउँदा स्वतन्त्र व्यक्ति पनि सामेल गराउनै पर्ने बाध्यता छ । तर तिनीहरूलाई दलको रूपमा कानूनले चिन्दैन । यदी उनीहरूलाई पनि समेटेर सरकार बनाइयो भने यो विषय अदालती व्याख्याको विषय बन्न सक्छ ।' सोही प्रावधानअनुसारकै सरकार बने पनि त्यसको आयू २ वर्ष नै हुन्छ भन्ने पनि ग्यारेन्टी नभएको पण्डित बताउँछन् । अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै पण्डितले भने, '२ वर्षसम्म अविश्वासको प्रस्ताव मात्रै ल्याउन नपाइने हो तर समर्थन प्राप्त दलले समर्थन फिर्ता लिएर प्रधानमन्त्रीले विश्वासको मत लिनुपर्छ विश्वासको मत नपाएमा सरकार ढलिहाल्छ।' कांग्रेसएमालेको सहकार्यबाट सरकार बने स्थायित्व आउन सक्ने उनको तर्क छ। पण्डितसँगको कुराकानी हेर्नुहोस् ।"
सुवर्णेश्वर मन्दिर परिसरमा १०८ शिवलिंग स्थापना,"भक्तपुर : भक्तपुरको सूर्यविनायक नगरपालिका५ कटुञ्जेको सुवर्णेश्वर मन्दिर परिसरमा बुधबार एक कार्यक्रम गरी १०८ शिवलिंग र सप्तऋषि स्थापना गरिएको छ। स्थानीय सूर्यविनायक नगरपालिका५ कटुञ्जे निवासी मोडर्न स्कुल र कलेज दधिकोट र सृजनानगर भक्तपुरका संस्थापक बाबुकाजी कसपालले आफ्नो स्वर्गीय पूर्वज जिजुबुबा काजिमान कसपाल, स्वर्गीय हजुरबुबा रामलाल कसपाल, स्वर्गीय बुबा रत्नलाल कसपाल, स्वर्गीय मुमा च्यान्टीमाया कसपाल र दिवंगत भएका आफना ज्ञातअज्ञात सकल पितृजनहरूको सम्झनामा शिवलिंग स्थापना गरिदिएका हुन्। आज शिवलिङ्ग प्राण प्रतिष्ठा रूद्री पूजन, लाखबत्ति प्रज्वलन गरी यसको उद्घाटन गरिएको हो। सूर्यविनायक नगरपालिकाका नगर प्रमुख बासुदेव थापाले उद्घाटन गरेका हुन्।"
मतगणनामा खटिएका कर्मचारीले पाएनन् सेवा सुविधा,"सिमरा : मतगणना सम्पन्न भएको लामो समय बितिसक्दा पनि सेवासुविधा नपाएपछि बारा क्षेत्र नम्बर ४ को मतगणनामा खटिएका कर्मचारी असन्तुष्ट देखिएका छन्। प्रतिनिधिसभा तथा प्रदेशसभा निर्वाचनको मतगणनामा खटिएका कर्मचारीले प्रोत्साहनवापत पाउने सेवासुविधा नपाएपछि उनीहरू असन्तुष्ट देखिएका हुन्। निर्वाचन आयोगले मतगणनामा खटिने कर्मचारीलाई प्रोत्साहनवापत रकम उपलब्ध गराउने गरेको छ। तर सिमरास्थित नेपाल राष्ट्रिय माध्यमिक विद्यालयमा सम्पन्न गणनामा खटिएका जीतपुरसिमरा उपमहानगरपालिका, इलाका प्रशासन कार्यालय, नेपाल विद्युत् प्राधिकरणलगायत विभिन्न कार्यालयका अधिकांश कर्मचारीले हालसम्म सेवासुविधा पाएका छैनन्। सेवासुविधा पाएकामध्ये पनि तोकिएबमोजिम नपाएको भन्दै कर्मचारीले गुनासो गर्न थालेका छन्। निर्वाचन अधिकृतको कार्यालयमा खटिएका कर्मचारीको लापरवाहीका कारण आफूहरूले सेवासुविधा नपाएको र सेवासुविधाका लागि ताकेता गर्दा निर्वाचन अधिकृतको कार्यालयका कर्मचारीले गैरजिम्मेवारपूर्ण जवाफ दिन थालेको कर्मचारीको दुखेसो छ। निर्वाचन आयोगले तोकेबमोजिम सेवासुविधा दिनुपर्ने भएपनि अधिकृतको कार्यालयका कर्मचारी मतगणना सम्पन्न भइसकेको भन्दै पन्छिन खोजेको जीतपुरसिमरा उपमहानगरपालिकामा कार्यरत अधिकृत सुदन चौधरीले बताए। गणनालाई छिटो र विवादरहित ढंगले सम्पन्न गर्न हामीले २४ घण्टा खटिएर काम गर्यो। सबै मिलेर विवादरहित ढंगबाट जिल्लामै मतगणना छिटो सम्पन्न गर्ने क्षेत्र पनि बन्यौ चौधरीले भने तर अहिले सेवासुविधा दिने कुरामा निर्वाचन अधिकृतको कार्यालयले आनाकानी गरिरहेको छ। एकले अर्काको मुख देखाउन थालेको अवस्था छ। मतगणनामा खटिएका कर्मचारीलाई सेवासुविधा उलपब्ध गराउन निर्वाचन अधिकृतको कार्यालयले चासो देखाउन छोडेको चौधरीको भनाइ छ। चौधरीजस्तै गणनामा खटिएका अधिकृत र अधिकृत सहायक स्तरका थुप्रै कर्मचारी सेवासुविधाबाट बञ्चित भएका छन्। सेवासुविधा पाएका कर्मचारीलाई समेत कुन आधारमा रकम उपलब्ध गराइएको भन्ने नखुलाइएको अर्का अधिकृत संघर्ष बिडारीले बताए। केही कर्मचारीलाई बैंक खातामार्फत रकम आएको छ। तर खटिएवापत प्राप्त गर्नुपर्ने रकम भन्दा निकै थोरै पठाइएको छ बिडारीले भने गणनाको समयमा अहोरात्र खटिएर काम गर्ने कर्मचारीमाथी निर्वाचन अधिकृतको कार्यालयले अन्याय गरेको छ। आर्थिक पारदर्शितामा अधिकृतको कार्यालय चुकेको देखिन्छ। बिडारीले तोकिएबमोजिम रकम उलपब्ध गराउन निर्वाचन अधिकृतको कार्यालयसंग माग गरेका छन्। जीतपुरसिमरा उपमहानगरपालिककै अधिकृत दुर्गा न्यौपानेले मतगणनमा खटिएवापत अहिलेसम्म सेवासुविधा प्राप्त गरेकी छैनन्। बुथ कलेक्सन र मतगणनामा खटिएकी न्यौपाने सेवासुविधा नपाएका कारण असन्तुष्ट देखिन्छिन्। कर्मचारी खटाएपछि को कर्मचारी कति खटिए भन्ने लेखाजोखा राख्ने, हाजिरी गराउनुपर्ने हुन्छ न्यौपानेले भनिन् तर यहाँ त कर्मचारी खटिएको तथ्यांक पनि छैन। हाजिरी पनि गराइएको छैन। अहिले सेवासुविधा दिने बेलामा निर्वाचन अधिकृतको कार्यालय सम्पर्कमा आउन चाहदैन्। आफूहरू दैनिक १२ घण्टासम्म र मतगणना अवधीभरी ४० सिफ्टसम्म खटिएपनि रकम उपलब्ध गराउने समयमा थोरै रकम पठाएको कर्मचारीहरूको गुनासो छ। निर्वाचन अधिकृतको कार्यालयमा खटिएका कर्मचारीको लापरवाहीका कारण आफूहरू पीडित हुनुपरेको उनीहरूको भनाई छ। यता निर्वाचन अधिकृत कर्ण राईले भने मतगणनाको समयमा एक सयभन्दा बढी कर्मचारी खटिएका कारण सेवासुविधा कम हुन गएको बताएका छन्। धेरै कर्मचारी खटाएका कारण सोही सेवासुविधाबाट उपलब्ध गराउनुपर्ने भएका कारण कम हुन गएको राईले बताए। गणनाका लागि आयोगले करिब एक सय सिफ्ट तोकेको थियो। त्यही सिफ्ट अनुसार हामीले कर्मचारी व्यवस्थापन गरेर गणना गरेका हौं राईले भने सुविधा सोचेको जस्तो नभएको हुन सक्छ। तर हालसम्म पनि नपाएको भन्ने गुनासोतर्फ हामी गम्भीर छौ। राईले हालसम्म सेवासुविधा नपाएका कर्मचारीले तत्काल निर्वाचन अधिकृतको कार्यालयमा खटिएका लेखापालसँग सम्पर्क राख्न आग्रह गरेका छन्। केही कर्मचारीले मलाई पनि फोन गर्नुभएको थियो। मैले लेखापाललाई सम्पर्क राख्नुस् भनेको छु राईले भने निर्वाचनमा खटिएर सेवासुविधा नपाउनुभएको कर्मचारी हुनुहुन्छ भने हामी सकेसम्म समेटेर लैजानेछौं। निर्वाचन अधिकृतको कार्यालयले मनोनयन दर्ताको दिन खटेका कर्मचारीलाई सेवासुविधा र निर्वाचन सम्पन्न भएपछि मतपेटिएका लिएर गणनास्थल आएका सवारी साधनलाई भुक्तान गर्नुपर्ने रकम समेत नदिएको गुनासो आएको छ।"
शहीद स्मारक लिग सञ्चालनका लागि ६ करोड माग,"काठमाडौं : अखिल नेपाल फुटबल संघ (एन्फा)ले शहीद स्मारक लिग सञ्चालनका लागि राष्ट्रिय खेलकुद परिषद (राखेप)सँग ६ करोड रुपैयाँ बजेट माग गरेको छ। एन्फाले शहिद स्मारक ए, बि र सि डिभिजन लिग आयोजना गर्न बजेट मागेको हो। एन्फाले पत्र पठाएर बजेट माग गरेको जनाएको छ। लिग आयोजना गर्न ठूलो धनराशी खर्चदै आएको र सहभागी क्लबहरुको तर्फबाट पनि करोडौं रुपैयाँ लगानी हुँदै आएको पत्रमा उल्लेख गरेको छ। लिग सञ्चालन गर्न रकम अपुग हुने भएकाले माग गरिएको एन्फाले जनाएको छ।"
एमाले अध्यक्ष ओली र भारतीय राजदूत श्रीवास्तवबीच भेटवार्ता,"काठमाडौं : नेकपा एमाले अध्यक्ष केपी शर्मा ओली र नेपालस्थित भारतीय राजदूत नविन श्रीवास्तवबीच भेटवार्ता भएको छ। बुधबार उनीहरूबीच एक घन्टा बढी छलफल भएको हो। राजदूत श्रीवास्तवले संसदमा दोस्रो ठूलो दल बनेको एमाले अध्यक्ष ओलीसँग सत्ता समीकरणबारे जिज्ञासा राखेको एमालेका एक नेताले बताए। 'उहाँहरूबीच सत्ता समीकरण र सरकार गठन सम्बन्धमा छलफल भएको हो। दुई देशबीचको हित सम्बन्धमा पनि छलफल भयो,' ती नेताले भने।"
यी हुन् सन् २०२२ मा गुगलमा सर्वाधिक खोजी गरिएका शब्द,"काठमाडौं : गुगलले सन् २०२२ मा सर्वाधिक खोजी गरिएका शब्दको सूची सार्वजनिक गरेको छ। गुगलका अनुसार शब्दमा वर्डल, समाचारमा युक्रेन, कलाकारमा जोनी डेप, म्याचमा इन्डिया भर्सेज इंगल्याण्ड खोजी भएका छन्। सबैभन्दा बढी खोजी भएका शब्द"
नांगो तार व्यवस्थापनका लागि छलफल,"काठमाडौं : काठमाडौं ५ बाट निर्वाचित सांसद प्रदीप पौडेलले नांगो तार व्यवस्थापनका लागि पहल सुरु गरेका छन्। यसका लागि बुधबार नेपाल विद्युत प्राधिकरणका कार्यकारी निर्देशक कुलमान घिसिङसँग छलफल गरेका छन्। पौडेलले प्राधिकरणमा पुगेर घिसिङसँग काठमान्डौं ५ सहित उपत्यकामा रहेको विद्युतीय तारको समस्या हल गर्न आग्रह गरे। भेटमा उनले सबै सडकका पोललाई यथासक्य चाँडो प्रतिस्थापन गरी भूमिगत गर्न, प्रतिस्थापन भएका ठाउँमा सडकमा पारिएका खाल्डा पुर्न र सम्पूर्ण नांगो तारलाई कालो तारले प्रतिस्थापन गर्न आग्रह गरेका थिए। जवाफमा निर्देशक कुलमान घिसिङले कतिपय स्थानमा काम भइरहेको र कतिपय स्थानमा काम गर्न अवरोध सिर्जना भएको जानकारी गराए। मुख्य सडक क्षेत्रमा काम भइरहेको र भित्री सडकहरूमा साँगुरो बाटो र ढल एकै ठाउँमा भएका कारण काम गर्न अफ्ठयारो रहेको उनको भनाइ थियो। तर, तीन वर्ष भित्रमा काम सम्पन्न हुने घिसिङले बताए। निर्देशक घिसिङले समस्या हल गर्न काठमाडौंमा २० वटा सबस्टेशन निर्माण गर्ने जसअन्तर्गत टोखा नगरपालिकामा पनि एउटा स्टेशन निर्माण हुने जानकारी गराएका थिए।"
विद्यार्थीलाई शैक्षिक सामग्री र न्यानो कपडा प्रदान,"नुवाकोट : नुवाकोटको सूर्यगढीको एक विद्यालयमा अध्ययनरत विद्यार्थीहरूलाई शैक्षिक सामग्री प्रदान गरिएको छ। सूर्यगढी गाउँपालिका५ गणेस्थान ढाडेमा रहेको जनजागृति आधारभूत विद्यालयमा अध्ययनरत छात्रछात्राहरूलाई बुधबार शैक्षिक सामग्री वितरण गरिएको हो। विद्यालयमा आयोजित कार्यक्रममा संविधान सभाका सदस्य जगदीश्वरनरसिंह केसीले शैक्षिक सामग्रीका साथै स्कुल ब्याग र न्यानो कपडा वितरण गरे। उनले शिक्षाको विकासका लागि सामुदायिक विद्यालयको स्तर उकास्न जरुरी रहेको बताए। उनले विद्यार्थीहरूलाई शैक्षिक सामग्री, झोला तथा न्यानो कपडाबाट जाडो समयमा सुविधा पुग्ने बताए।"
नियम पालन नगर्ने २६ सवारी चालकको लाइसेन्स निलम्बन,काठमाडौं: सवारी नियम पालन नगर्ने २६ सवारी चालकका लाइसेन्स निलम्बन हुने भएका छन् । काठमाडौँ उपत्यका ट्राफिक प्रहरी कार्यालयले धेरै पटक नियम उल्लंघन गर्ने २६ सवारी चालक अनुमति पत्र निलम्बनका लागि यातायात व्यवस्था विभाग मिनभवन पठाएको छ। सवारी तथा यातायात व्यवस्था ऐन २०४९ र नियमावली २०५४ बमोजिम चालकले पालना गर्नु पर्ने सर्त तथा नियम पाँच (५) पटकभन्दा बढी उल्लंघन गर्नेलाई यो कारबाही गरिएको हो। पाँच पटक नयम उल्लंघन गरेको पाएमा सोही ऐनको परिच्छेद ४ को दफा ६० बमोजिम सवारी चालक अनुमति पत्र निलम्बन गर्न यातायात व्यवस्था विभाग पठाइएको ट्राफिक प्रहरीले जनाएको छ। निलम्बनका लागि पठाईएका मध्ये एक जना चालकले ३८ पटक सम्म सवारी तथा यातायात व्यवस्था ऐनको दफा १६४ को उपदफा १ बमोजिम कसुर गरेको पाईएको काठमाडौँ उपत्यका ट्राफिक प्रहरी कार्यालय रामशाहपथका सहप्रवक्ता अवदेश बिष्ट क्षेत्रीले जानकारी दिए।
महानगर दिवसमा युवाको रुची बढाउने कार्यक्रम समावेश गरिने,"काठमाडौं: काठमाडौँ महानगरपालिकाले यस वर्ष पनि आफ्नो २८ औँ महानगर दिवस विगतका वर्षमा झै मनाउने भएको छ । कामपाले पत्रकार सम्मेलन गरी विगतकै वर्षका कार्यक्रमलाई निरन्तरता दिएर महानगर दिवस मनाइने जनाएको छ । कामपाले यस वर्ष पनि वार्षिकोत्सव विशेष कार्यक्रमअन्तर्गत अनलाइनमार्फत सेवाग्राही सर्वेक्षण, बाजागाजामा युवाको रुची बढाउन धिमे बाजा प्रतियोगिता, चित्रकला र निबन्ध लेखन, शिक्षकस्तरका वक्तृत्वकला प्रतियोगिताजस्ता कार्यक्रम गर्ने तय भएको प्रवक्ता नवीन मानन्धरले बताए। विगतकै कार्यक्रमलाई निरन्तरता दिँदै गुरुहरुको सम्मान, कला प्रवर्द्धनको लागि प्रतियोगात्मक चित्रकला प्रदर्शनी, महिला, उद्यमी मेला, खुला क्षेत्रको सरसफाइ, स्वास्थ्य शिविर सञ्चालन, हाडीगाउँ सम्पदा महोत्सव, जनचेतनामूलक सडक नाटक, विपद्को कृतिम अभ्यास कार्यक्रमलाई पनि समेट्ने जनाएको छ। दमकल सेवालाई विस्तार गरी घटनास्थलमा छिटो पुग्न सक्ने वातावरणका लागि बालाजु औद्योगिक क्षेत्रमा दमकल राखिने कार्यक्रमको पनि यही मङ्सिर २९ गते उद्घाटन गरिने भएको छ। विसं २०५२ मा मंसिर २९ गते तत्कालीन काठमाडौँ नगरलाई महानगर घोषणा गरेपछि हरेक वर्ष मंसिर २९ लाई महानगर दिवसको रुपमा मनाउने गरिएको हो । विसं १९७६ पुस २ गते स्थापना गरिएको सफाइ अड्डाको संस्थागत संरचना विकास हुँदै काठमाडौँलाई महानगरका रुपमा विकास गरिँदै आएको छ ।"
मुस्ताङमा तीन उम्मेदवारले बुझाए निर्वाचन खर्च विवरण,"जोमसोम: मंसिर ४ गते सम्पन्न प्रतिनिधि र प्रदेशसभा निर्वाचन अन्तर्गत मुस्ताङमा उम्मेदवारी दिएका ९ जना उम्मेदवार मध्ये तीन जनाले निर्वाचन खर्च विवरण बुझाएका छन्। प्रतिनिधि सभातर्फ नेकपा(एमाले)का उम्मेदवार प्रेमप्रसाद तुलाचन, प्रदेश(१)तर्फ नेकपा(एमाले)का उम्मेदवार ईन्द्रढाडु बिष्ट र प्रदेश(२)तर्फ राप्रपाकी कर्म डोल्कर गुरुङले निर्वाचन खर्च विवरण बुझाएका हुन् । मुस्ताङको प्रतिनिधिसभा निर्वाचनमा एमाले उम्मेदवार प्रेमप्रसाद तुलाचनले १४ लाख ९२ हजार २ सय रुपैया खर्च गरेका छन्। उनले मतदाता नामावली खरिद, सवारी साधन व्यवस्थापन, ईन्धन, प्रचारप्रसार सामाग्री, गोष्ठी तथा अन्तर्क्रिया, कार्यालय सञ्चालन, प्रतिनिधि परिचालन, ढुवानी र विविध शीर्षकमा खर्च गरेको विवरण कार्यालयलाई प्राप्त भएको जिल्ला निर्वाचन कार्यालयका सूचना अधिकारी समीर थापाले जानकारी दिए । यस्तै, एमालेबाटै प्रदेश(१)मा उम्मेदवारी दिएका ईन्द्रधाडु बिष्टले ९ लाख ८२ हजार ८ सय रुपैया खर्च भएको विवरण जिल्ला निर्वाचन कार्यालयमा पेश गरेका छन्। उनले पनि निर्वाचनको प्रचारप्रसार र व्यवस्थापन शीर्षकमा उक्त रकम खर्च भएको विवरण पेश गरेको सूचना अधिकारी थापाले बताए । मुस्ताङ प्रदेश(२)बाट उम्मेदवारी दिएकी राप्रपा नेपालकी कर्म डोल्कर गुरुङको निर्वाचन खर्च २ लाख ७९ हजार छ । उनी मुस्ताङबाट एक्ली महिला उम्मेदवारको रुपमा प्रदेश निर्वाचनमा प्रतिस्पर्धा गरेकी थिईन् । मुस्ताङमा ४ राजनीतिक पार्टीका ९ जना उम्मेदवारले निर्वाचनमा भाग लिएका थिए। नेपाली कांग्रेससहितको सत्ता गठबन्धनबाट ३ जना, एमालेबाट ३ जना ,रास्वपाबाट १ जना, राप्रपा नेपालबाट २ जनाले उम्मेदवारी दिएका थिए। जसमध्ये कांग्रेससहित ६ जना उम्मेदवारले निर्वाचन खर्च बुझाउन बाँकी छ। निर्वाचन आयोगले प्रतिनिधि र प्रदेशसभा निर्वाचन ऐन २०७४ को उपदफा ७२ तथा निर्वाचन आचार सहिंता बमोजिम निर्वाचन मतपरिणाम घोषणा भएको ३५ दिन भित्र उम्मेदवारलाई निर्वाचन खर्च बुझाउन आह्वान गरेको थियो। आयोगले उल्लेखित अवधिभित्र निर्वाचन खर्च नबुझाएमा त्यस्ता उम्मेदवारलाई जरिवाना गर्नेछ।"
भीरबाट लडेर दार्चुलामा दुई जनाको मृत्यु,"दार्चुला : दार्चुलामा भीरबाट लडेर दुई जनाको मृत्यु भएको छ। जिल्लाको लेकम गाउँपालिका३ राडमका ५२ वर्षीय प्रेमसिंह ऐरीको मंगलबार राति बंतडको भीरबाट खसेर मृत्यु भएको हो। लाली बजारतर्फ आउँदै गर्दा भीरबाट खसेर ऐरी २ सय मिटर तल महाकाली नदीमा खसेका थिए। त्यस्तै, बुधबार बिहान महाकाली नगरपालिका३ का ३१ वर्षीय वीरसिंह भण्डारीको पनि भीरबाट लडेर मृत्यु भएको प्रहरीले जनाएको छ। हुस्कर माध्यमिक विद्यालय काँटैको स्कुल धारदेखि लडेर उनी कल्चौडे खोलामा खसेका थिए। उनको घटनास्थलमै मृत्यु भएको जिल्ला प्रहरी कार्यालय दार्चुलाका प्रहरी निरीक्षक राजेश शाहीले बताए ।"
भरतपुर विमानस्थलमा नयाँ टर्मिनल भवन बन्ने,"भरतपुर : भरतपुर विमानस्थलमा नयाँ टर्मिनल भवन बन्ने भएको छ। नेपाल नागरिक उड्डयन प्राधिकरणले नयाँ टर्मिनल भवन निर्माण गर्न लागेको हो। यात्रुको चाप हुने यो विमानस्थल विस्तारका लागि समेत प्रक्रिया अघि बढाइएको छ। प्राधिकरणले टर्मिनल भवनका लागि बोलपत्र आह्वान गरी प्राविधिक मूल्यांकनको क्रममा छ। प्राधिकरणका इञ्जिनीयर नलविक्रम थापाका अनुसार ६ वटा कम्पनीको बोलपत्र पेस भएको छ। ती प्रस्तावको प्राविधिक मूल्यांकनपछि आर्थिक प्रस्तावबाट अन्तिम टुङ्गो लगाएर सम्झौता गरिने छ। उनको भनाइमा पुस महिनाका अन्तिम सातासम्ममा सम्झौता भइसक्छ। बोलपत्रको रकम दुई अर्बको हाराहारी रहेको भन्दै उनले एकीन रकम आर्थिक प्रस्तावपछि थाहा हुने बताए। तीन वर्षभित्रमा सम्पन्न गर्ने गरी सम्झौता गरिने छ। अत्याधुनिक किसिमको ७ हजार सात सय ४९ वर्गमिटर क्षेत्रफलमा भवन निर्माण गरिने छ। यससँगै टावर हुनेछ। विमानस्थलको धावन मार्ग विस्तार हुँदासमेत काम गर्ने गरी टर्मिनल भवन बनाउन लागिएको हो। नेपाली सेनाको गण र घोडा प्रजनन केन्द्रलाई स्थानान्तरण गरी विमानस्थलको धावन मार्ग विस्तार गर्ने योजना रहेको छ। हाल धावनमार्गको उडान र अवतरण हुने क्षेत्रमा अग्ला घर भएका कारण जहाजले कम यात्रु मात्रै बोक्ने गरेका छन्। धावनमार्ग विस्तारसँगै ठूला जहाज उडान गर्न सकिने र रात्रिकालीन उडानसमेत हुनेछन्। भरतपुर महानगरपालिकाले यो विमानस्थललाई विस्तार गर्न पटकपटक महानगरपालिकामै छलफल गरिसकेको छ। महानगर प्रमुख रेनु दाहालले प्राधिकरण र नेपाली सेना सकारात्मक रहेकाले विमानस्थल विस्तारको काम हुनेमा आफू ढुक्क रहेको बताए। नेपाली सेनालाई वैकल्पिक ठाउँको व्यवस्था महानगरले गर्नका लागि विभिन्न ठाउँ प्रस्तावसमेत गरिसकेको छ। छोटो धावन मार्ग र वरिपरि घर भएकाले दुर्घटना हुन नपाओस् भन्नका लागि धावनमार्ग विस्तार गर्न सरोकारवालाले निरन्तर दबाब दिँदै आएका छन्। यहाँबाट काठमाडौँ, पोखरा र भैरहवा उडान हुँदै आएको छ। हाल बुद्ध र गुण एयरले दैनिक १० हाराहारी उडान गर्दै आएका छन्। सन् २०२१ मा यहाँबाट आवतजावत गर्नेको सङ्ख्या ११ लाख ७६ हजार थियो।"
पोलियोविरुद्ध खोपको क्लिनिकल ट्रायललाई अनुमति,"काठमाडौंः सरकारले पोलियोविरुद्ध खोपको क्लिनिकल ट्रायललाई अनुमति दिने निर्णय गरेको छ। मंगलबारको मन्त्रिपरिषद् बैठकले पोलियो भाइरसविरुद्धको खोपको क्लिनिकल ट्रायललाई अनुमति प्रदान गर्ने निर्णय गरेको हो। त्यस्तै, बैठकले कर्मचारी सञ्चय कोषको प्रशासक पदमा जितेन्द्र धिताललाई नियुक्त गरेको छ । किमाथांका अरूण जलविद्युत् आयोजनाका लागि जग्गा प्राप्त गर्ने र प्रारम्भिक कारबाही गर्ने अधिकारी तोक्ने पनि बैठकले निर्णय गरेको छ । नगद लेखा प्रणालीमा आधारित वित्तीय प्रतिवेदनका लागि संशोधित नेपाल सार्वजनिक क्षेत्र लेखामान नेपाल पब्लिक सेक्टर एकाउन्टिङ स्ट्यान्डर्ड नेपाल सरकार, प्रदेश सरकार र स्थानीय तहमा कार्यान्वयनमा ल्याउन स्वीकृति प्रदान गरेको छ। विद्यालय शिक्षा क्षेत्र आयोजनाका लागि फिनल्यान्ड सरकारबाट प्राप्त हुने १९ मिलियन युरो (करिब दुई अर्ब ५४ करोड रुपैयाँबराबर) अनुदान सहायता रकम स्वीकृत दिने निर्णय गरेको छ। बैठकले विद्यालय शिक्षा क्षेत्र आयोजनाका लागि नर्वे सरकारबाट प्राप्त हुने १९५ नर्भेजियन क्रोनर (करिब दुई अर्ब ५७ करोड रुपैयाँबराबर) अनुदान सहायता स्वीकार गर्ने निर्णय गरेको छ। मंसिर २० देखि २३ गतेसम्म सिंगापुरमा हुने १७औँ एसिया तथा प्रशान्त क्षेत्रीय बैठकमा श्रम मन्त्रालयका सचिव एकनारायण अर्याल नेतृत्वको प्रतिनिधिमण्डललाई भाग लिन स्वीकृत दिएको छ । तारागाउँ विकास समिति कर्मचारी सेवा सर्त र सुविधासम्बन्धी नियमावली बनाउन स्वीकृति प्रदान गरेको छ। लुम्बिनी विकास कोषको कर्मचारी सेवा सर्त र सुविधासम्बन्धी विनियमलाई स्वीकृति प्रदान गर्ने बैठकले निर्णय गरेको छ । बैठकले प्रतिनिधिसभा र प्रदेशसभा निर्वाचन एकै चरणमा सम्पन्न गरेकामा निर्वाचन आयोगलाई धन्यवाद दिने निर्णय गरेको छ । मंसिर १९ देखि २१ गतेसम्म पाकिस्तानको इस्लामावादमा आयोजना हुने छैटौँ साउथ एन्ड द साउथ वेस्ट एसिया फोरममा राष्ट्रिय योजना आयोगका सदस्य डादिलबहादुर गुरुङको नेतृत्वमा भ्रमण टोलाीलाई सहभागी हुन स्वीकृति दिएको छ। सार्वजनिक हितका लागि आवश्यक सेवामा हड्ताल गर्न निषेध गर्ने सूचना नेपाल राजपत्रमा प्रकाशन गर्ने बैठकले निर्णय गरेको छ । तनहुँ जलविद्युत् आयोजनाको २२० केभी प्रसारणलाइन निर्माणका लागि राष्ट्रिय वन क्षेत्रको प्रयोग गर्न स्वीकृति दिने निर्णय गरेको छ । बैठकले टक्सार पिफुवाखोला हाइड्रोपावर प्रालिलाई ३३ केभी विद्युत् प्रसारणलाइनका लागि वन क्षेत्र प्रयोग गर्न दिने, माथिल्लो ठूलोखोला जलविद्युत् आयोजनाका लागि राष्ट्रिय वन क्षेत्र प्रयोग गर्न दिने निर्णय गरेको छ । दूधपोखरी चेपे जलविद्युत् आयोजना निर्माणका लागि राष्ट्रिय वन क्षेत्र प्रयोग गर्न दिने, माथिल्लो आपुखोला जलविद्युत् आयोजना निर्माणका लागि राष्ट्रिय वन क्षेत्र प्रयोग गर्न दिने निर्णय गरेको छ । मेवाखोला जलविद्युत् आयोजना निर्माणका लागि राष्ट्रिय वन क्षेत्र प्रयोग गर्न दिने निर्णय गरेको छ । बैठकले सुपरचेपे जलविद्युत आयोजना निर्माणका लागि राष्ट्रिय वन क्षेत्र प्रयोग गर्न दिने, जालपादेवी केवलकार निर्माण आयोजनाका लागि राष्ट्रिय वन क्षेत्र प्रयोग गर्न दिने निर्णय गरेको छ।"
"निर्वाचन आयोगद्वारा सिट बाँडफाँड, कसले कति सिट पाए? (सूचीसहित)","काठमाडौं : निर्वाचन आयोगले समानुपातिकतर्फ अन्तिम मतपरिणामअनुसार सिट बाँडफाँड गरेको छ। आयोगले बुधबार दलहरूले पाएको सिट संख्या बाँडफाँड गरेको हो। जसअनुसार नेकपा एमालेले प्रतिनिधिसभातर्फ ३४ र प्रदेशसभातर्फ ७० सिट जितेको छ। त्यस्तै कांग्रेसले प्रतिनिधिसभातर्फ ३२ र प्रदेशसभातर्फ ६४ सिट जितेको छ भने माओवादीले प्रतिनिधिसभातर्फ १४ र प्रदेशसभातर्फ २९ सिट जितेको छ। त्यस्तै राष्ट्रिय स्वतन्त्र पार्टीले प्रतिनिधिसभातर्फ १३ सिट जितेको छ भने राप्रपाले प्रतिनिधिसभातर्फ ७ र प्रदेशसभातर्फ १७ सिट सिट जितेको छ। त्यस्तै जनता समाजवादी पार्टीले प्रतिनिधिसभातर्फ ५ सिट र प्रदेशसभातर्फ ९ सिट जितेको छ भने जनमत पार्टीले पनि प्रतिनिधिसभातर्फ ५ सिट र प्रदेशसभातर्फ ९ सिट जितेको छ। त्यस्तै राष्ट्रिय दल बन्नबाट चुकेको नेकपा एकीकृत समाजवादीले प्रदेशसभातर्फ ९ सिट जितेको छ। त्यस्तै नेमकिपाले प्रदेशसभातर्फ दुई सिट, लोसपाले प्रदेशसभातर्फ ३ सिट, नेपाल संघीय समाजवादीले प्रदेशसभातर्फ १ सिट, नागरिक उन्मुक्ति पार्टीले प्रदेशसभातर्फ ५ सिट र राष्ट्रिय जनमोर्चा र हाम्रो नेपाल पार्टीले प्रदेशसभातर्फ एकएक सिट जितेको छ।"
'आफन्त म्यानेजर नियुक्त गर्दा सहकारीमा समस्या',"काठमाडौं : बागमती प्रदेशका भूमि व्यवस्था, सहकारी तथा गरिबी निवारण मन्त्री बलराम पौडेलले सञ्चालकले आफन्तलाई म्यानेजर राख्दा सहकारीमा समस्या आएको बताएका छन्। मन्त्रालयले सहकारी संघसंस्था सञ्चालन, अनुगमन तथा लेखापरीक्षण मापदण्ड २०७९ गर्दै कर्मचारी छनोट पारदर्शी नहुँदा समस्या आउने गरेको बताए। आफन्तलाई जागिर खुवाएर कसरी सुशासन हुन्छ उनले भने। सहकारी सेवामूलक भन्दा नाफामूलक भएको सहकारीमन्त्री पौडेलले बताए। सहकारीका समस्या समाधान गर्न अनुगमनलाई कडाइ गरिएको उनको भनाइ छ। पछिल्लो समयमा सहकारीमा विश्वासको वातावरण गुम्दै गएको उनले बताए। पैसा निकाल्ने र अरुलाई पनि पैसा निकाल्न उक्साउने प्रवृति बढ्दै गएकाले सहकारीले निक्षेपकर्तालाई पैसा फिर्ता गर्न नसकेको उनले बताए। हौवाको कारण सहकारीमा समस्या भएको छ, पौडेलले भने, विश्वासको वातावरण बनाए सहकारीमा समस्या आउदैँन। अभियानसँग मिलेर सहकारीको संयुक्त अनुगमन गर्ने र सहकारी सुधारमा लाग्ने मन्त्री पौडेलले बताए। मन्त्री पौडेलले उद्देश्य अनुसार काम गर्न नसकेको बताए। सोचे अनुरूप काम गर्न त रामराज्य आउनुपर्छ,उनले भने,चाहेर पनि सोचे अनुरूप काम गर्न कठिन रहेछ। कर्मचारी अभावका कारण अनुगमन गर्न नसकिएको उनले बताए। मन्त्रालयमा कर्मचारीको अभाव भएका कारण अभियानको साझेदारीमा नियमन गर्न सुरु गरिएको उनले बताए। मन्त्रालयका सचिव बलराम निरौलाले प्रभावकारीरूपमा सहकारीको अनुगमन हुन नसकेको बताए। स्थानीय तहसँग जनशक्ति नहुँदा नियमन हुन नसकेको उनको भनाइ छ। राष्ट्रिय सहकारी बैंकका अध्यक्ष केबी उप्रेतीले संयुक्त अनुगमन सकारात्मक हुने बताए। सुधार गर्न निरन्तर फ्लोअप गरिरहनुपर्ने उनले बताए। बजेट पनि खर्च हुने र सुधार पनि नहुने स्थिति आउन दिन नहुने उप्रेतीले बताए। बहुउद्देश्यीय दर्ता गर्ने तर काम बचत मात्रै गर्दा सहकारीमा समस्या आएको उनले बताए। राष्ट्रिय सहकारी महासंघका सञ्चालक डीबी बस्नेतले सरकारी संयन्त्रको झन्झटिलो प्रक्रियाले दुःख पाएको बताए। अनुगमन संयन्त्रलाई कारवाही गर्ने अधिकार हुनुपर्ने उनको भनाइ छ। प्रदेश सहकारी विकास बोर्डका अध्यक्ष नारायणप्रसाद देवकोटाले योजना बनाएर सहकारीको सुधार गर्नुपर्ने बताए। सुझाव दिएर मात्र सहकारीमा सुधार नआउने भन्दै गल्ती गर्ने सहकारीलाई कारवाही गर्नुपर्ने उनले बताए। संघको अनुगमन गरी प्रारम्भीक सहकारीको अनुगमन गर्नुपर्ने उनले सुझाए। नेपाल बचत तथा ऋण केन्द्रीय सहकारी संघ (नेफ्स्कून)का महासचिव दामोदर अधिकारीले संयुक्त अनुगमन गर्न दर्बिलो समन्वय चाहिने बताए। अनुगमले सहकारीलाई सुध्रिन सघाउ पुग्ने उनको भनाइ छ। बागमती प्रदेश सहकारी संघका अध्यक्ष रामशरण शर्मा घिमिरेले सहकारीलाई सुशासनमा ल्याउन संयुक्त अनुगमनले सघाउ पुग्ने बताए। गल्ती सच्याउन कन्जुस्याई गर्ने सहकारीलाई खारेजी गर्न सकिने उनले बताए।"
राष्ट्रपतिसमक्ष राष्ट्रिय मानव अधिकार आयोगको वार्षिक प्रतिवेदन पेश,"काठमाडौं : राष्ट्रिय मानव अधिकार आयोगले राष्ट्रपति विद्यादेवी भण्डारीसमक्ष आर्थिक वर्ष २०७८०७९ को प्रतिवेदन बुझाएको छ। राष्ट्रपति कार्यालयमा आयोजित समारोहमा आयोगका अध्यक्ष तपबहादुर मगरले राष्ट्रपतिसमक्ष प्रतिवेदन बुझाएको राष्ट्रपति कार्यालयका प्रवक्ता सागर आचार्यले जानकारी दिए। नेपालको संविधानको धारा २९४ बमोजिम आयोगले आफूले गरेको कामकारबाहीको वार्षिक प्रतिवेदन राष्ट्रपतिसमक्ष पेश गर्नुपर्ने कानुनी व्यवस्थाअनुसार आयोगले वार्षिक प्रतिवेदन बुझाएको हो। प्रतिवेदन बुझ्ने क्रममा राष्ट्रपति भण्डारीले मानव अधिकार र लोकतन्त्रको अवलम्बनमा नेपाल उच्चस्थानमा रहेको बताइन्। प्रतिवेदनको अवधिमा आयोगमा मानव अधिकारको उल्लङघनबारे १०१ उजुरी दर्ता भएको छ। पुराना र नयाँ गरी ५०२ उजुरीमाथि अनुसन्धान र मानव अधिकारका विषयमा २२१ पटक अनुमगन भएको छ। आयोगको सिफारिसको कार्यान्वयन अवस्था हाल १५३ प्रतिशत पूर्ण कार्यान्वयन, ३९२ आंशिक र ४५५ प्रतिशत सिफारिस कार्यान्वयन हुन बाँकी रहेको प्रतिवेदनमा उल्लेख छ। आयोगबाट अनुसन्धान सम्पन्न भएका जम्मा ४१४ उजुरीमाथि निर्णय भएको र जसमा ६ वटा नीतिगत सिफारिस रहेका छन्। प्रतिवेदनमा आयोगमा परेका उजुरीहरु, उजुरीउपर भएका छानवन तथा अनुसन्धान विवरण, नेपाल सरकारलाई गरिएका सिफारिसलगायत मानव अधिकार संरक्षण र संवर्द्धनमा आयोगबाट वर्षभरि भएका कार्याहरुको उल्लेख गरिएको छ।"
संसद सचिवालयलाई सर्वोच्चको प्रश्न के आधारमा महाभियोग निष्क्रिय भएको हो?,"काठमाडौं : सर्वोच्च अदालतले प्रधानन्यायाधीश चोलेन्द्र शम्शेर जबरामाथि महाभियोग निष्क्रिय गरिएकोबारे संसद सचिवालयका महासचिव भरतराज गौतमलाई प्रश्न सोधेको छ। सर्वोच्च अदालतले महाभियोग निष्क्रिय आधारबारे संघीय संसद सचिवालयसँग प्रस्टीकरण मागेको हो। सर्वोच्चले संसद सचिवालयललाई काटेको पत्रमा भनिएको छ, त्यस सचिवालयको पत्रको सन्दर्भमा केही विषय प्रष्ट हुन आवश्यक भएकोले लेख्ने कार्य भएको छ। प्रतिनिधि सभामा मिति २०७८ फाल्गुन १ मा दर्ता भएको महाभियोग प्रस्तावका सम्बन्धमा महाभियोग सिफारिस समितिबाट प्रतिनिधि सभामा पेस भएको भनिएको प्रतिवेदन उपरको कारबाहीको निरन्तरता अहिले कायम छ वा छैन? नयाँ प्रतिनिधि सभामा सो प्रस्ताव पेस हुने वा नहुने के हो? उक्त महाभियोग प्रस्ताव तत्कालिन प्रतिनिधि सभाको कार्यकाल समाप्त भएको मितिले निष्प्रभावी भएको भनिएको हो? वा निर्वाचन भएको मितिले निष्प्रभावी भएको हो? अथवा महाभियोग लागेका सम्माननीय प्रधान न्यायाधीशले निवेदन दिनुभएको मितिले निष्प्रभावी भएको भनिएको हो? नवनिर्वाचित प्रतिनिधिसभाले कार्य प्रारम्भ नगर्दैको अवस्थामा कुन संवैधानिक वा कानुनी व्यवस्थाको आधारमा महासचिवले महाभियोगको प्रस्ताव निष्प्रभावी भएको भनी उल्लेख गर्नुभएको हो? सो कुराको जानकारी तत्काल उपलब्ध गराउनु भन्दै सर्वोच्चले संसद सचिवालयलाई पत्र काटेको छ।"
मोरङ कारागारका कैदीबन्दीलाई प्रहरीले भगाएको पुष्टि,"विराटनगर : विराटनगरको हाटखोलास्थित जिल्ला कारागार मोरङका २ जना कैदीबन्दीलाई प्रहरीले नै भगाएको पुष्टि भएको छ। कैदी झापा गाउँपालिका५ शरणामतिका २८ वर्षीय राजकुमार हेमरन र बन्दी झापा गाउँपालिका३ का २८ वर्षीय मञ्जिल गुरुङ प्रहरीसँगै सेटिङ मिलाएर फरार भएको अनुसन्धानबाट खुलेको हो। विराटनगरको क्षयरोग उपचार केन्द्रबाट दुवै जना गत असोज १५ गते बिहान भागेका थिए। क्षयरोगको समस्या रहेका उनीहरूलाई उपचारका लागि विराटनगर७ स्थित क्षयरोग उपचार केन्द्रमा भर्ना गरिएको थियो। उनीहरूको सुरक्षामा प्रहरी सहायक हवल्दार अरुणकुमार चौधरी र जवान कृष्णमणि मेहता खटिएका थिए। सुरक्षामा खटिएका प्रहरीसँगै मिलेमतो गरेर हेमरन र गुरुङ भागेको पुष्टि भएको हो। जबरजस्ती करणी मुद्दामा अदालतबाट दोषी ठहर भएका हेमरनलाई प्रहरीले भागेको डेढ महिनापछि गत मंसिर १ गते पक्राउ गरिसकेको छ। गुरुङ अझैसम्म फरार छन्। अदालतले हेमरनलाई २०७५ सालमा १६ वर्ष कैद सजायको फैसला सुनाएको थियो। लागूऔषध मुद्दामा गुरुङलाई अदालतले २०७८ कात्तिक ५ गते पुर्पक्षका लागि कारागार चलान गरेको थियो। उनको मुद्दाको किनारा लाग्न बाँकी छ। कैदीबन्दी फरार भएपछि सुरक्षामा खटिएका प्रहरी कर्मचारीलाई निलम्बन गरेर घटनाको छानबिन एवं अनुसन्धान अघि बढाइएको थियो। छानबिनका लागि प्रदेश १ प्रहरी कार्यालय विराटनगरले पनि एसएसपी जयराज सापकोटाको नेतृत्वमा समिति बनायो। ड्युटीमा खटिएका प्रहरीकै कमजोरीले घटना भएको निस्कर्ष निकाल्दै समितिले दुवै जनाविरुद्ध कारागार ऐनअन्तर्गत कारबाही अघि बढाउन सिफारिस गरेको थियो। निमित्त जेलर तुलसीराम भगतको नेतृत्वमा कारागारले गरेको अनुसन्धानबाट कैदीबन्दी भगाएको घटनामा जवान मेहताको संलग्नता पुष्टि भएको छ। घटनामा सहायक हवल्दार चौधरीको भने संलग्नता नदेखिएको निमित्त जेलर भगतले बताए। ड्युटीमा खटाइएका प्रहरीको मिलेमतोमै कैदीबन्दी भागेको अनुसन्धानबाट पुष्टि भयो, उनले भने। सरकारी वकिल कार्यालयसँग राय लिएर अभियोगपत्र तयार पार्दै कारागारले सुनसरीको देवानगन्ज घर भएका प्रहरी जवान मेहताविरुद्ध कारागार ऐनअन्तर्गत कैदीबन्दी भागेभगाएको शीर्षकमा बुधबार जिल्ला अदालत मोरङमा मुद्दा दर्ता गरेको छ। साथै अदालतबाट आदेश नआएसम्मका लागि उनलाई हिरासतमा राख्नका लागि कारागारले जिल्ला प्रहरी कार्यालय मोरङलाई पत्राचार पनि गरेको छ। भगतका अनुसार कैदी हेमरन, बन्दी गुरुङ र प्रहरी जवान मेहतालाई प्रतिवादी बनाएर अदालतमा मुद्दा दायर गरिएको हो। कैदीबन्दी भागेको घटनामा ३ जनालाई प्रतिवादी बनाएर मुद्दा दायर गरिएको छ। प्रहरी जवानलाई हिरासतमा राख्नका लागि प्रहरी कार्यालयलाई पत्राचार पनि गरियो, भगतले भने, अदालतबाट आदेश नआएसम्मका लागि उनलाई हिरासतमै राख्नुपर्ने हुन्छ। यसअघि दुवै जना प्रहरी कर्मचारीलाई हाजीरजमानीमा छाडिएको थियो। अनुसन्धानबाट प्रहरीले नै कैदीबन्दी भगाएको पुष्टि भए पनि अदालतबाट प्रमाणित भने हुन बाँकी रहेको जानकारी उनले दिए। मोरङ प्रहरीका प्रवक्ता डीएसपी दीपक श्रेष्ठले प्रहरी जवान मेहतालाई हिरासतमा राख्न कारागारबाट पत्र प्राप्त भएको बताए। उनलाई हिरासतमा राख्ने कि नराख्ने भन्ने विषयमा भने सरकारी वकिल कार्यालयसँग राय लिने काम भइरहेको उनको भनाइ छ। प्रहरी ऐनअन्तर्गत मेहतालगायतका प्रहरीविरुद्ध विभागीय कारबाही पनि चलिरहेको डीएसपी श्रेष्ठले बताए।"
नेपालभारत सीमा सुरक्षा बैठक समपन्न,"दार्चुला : नेपालभारत सीमा सुरक्षा बैठक बुधबार धार्चुलाको एनएच पीसीमा समपन्न भएको छ। नेपालको तर्फबाट प्रमुख जिल्ला अधिकारी दीर्घराज उपाध्याय, सशस्त्र प्रहरी बल दार्चुलाका गणपति डम्मर बिस्ट, प्रहरी प्रमुख तर्कराज पाण्डे, महाकाली नदी नियन्त्रण आयोजनाका निमित्त प्रमुख करण सिंह धामी, भारतको तर्फबाट डीएम रीना जोशी, एसडीएम दिबेश शासनीको उपस्तिथि रहेको थियो। मंगलबार काठमाडौंस्थित भारतीय दूतावासमार्फत् कूटनीतिक नोट पठाइएको थियो। त्यही नोटलाई आधार मानेर आदुई देशको बैठक आयोजना गरिएको बुझिएको छ। दुई देशको सहमतिमा महाकाली नदीको बहाब पुरानै अवस्थामा फर्काउने सहमति भएको छ। नेपालका इन्जिनियरहरू र भारतका इन्जिनियरहरूको संयुक्त अनुगमनमा काम गरिने डीएम रीना जोशीले बताइन्। उन्ले भनिन्, 'महाकाली नदीको किनारमा राखेको बालुवा हटाउने कुरा भएको छ। दुबैतर्फबा इन्जिनियरहरूले नदीमा बनाइएका संरचनाहरूको अनुगमन गर्न पाउनेछन्। सीमा विवादको समस्यालाई धेरै ठूलो नबनाइ सामान्य रूपले लिने कुराको सहमति भएको छ।' १० दिनपछि फेरि नेपालभारतको सीमा सुरक्षा बैठ बस्ने उनले बताइन्। प्रमुख जिल्ला अधिकारी दीर्घराज उपाध्यायले नदीमा निर्माण भएका संरचना भत्काउनुपर्ने सहमति भएको बताए। 'यो बैठक आवश्यक थियो। महाकाली नदीमा बनेका अस्थायी टहराहरू भत्काउनुपर्ने र तारजालीहरू हटाउनुपर्ने भनेका छौं,' उनले भने। उनले महाकाली नदीलाई बीच भागमा बगाएर छोड्नुपर्ने सहमति भएको बताए।"
महाभियोगको प्रस्ताव जीवितै छ : मन्त्री कार्की (भिडियो),"काठमाडौं: सरकारले प्रधानन्यायाधीश चोलेन्द्र शम्शेर जबरामाथिको महाभियोगको प्रस्ताव जीवितै रहेको जनाएको छ । सञ्चार तथा सूचना प्रविधिमन्त्री एवं सरकारका प्रवक्ता ज्ञानेन्द्रबहादुर कार्कीले महाभियोग सार्वभौम सम्पन्न संसद्को सम्पत्ति भएकाले आगामी प्रतिनिधिसभामा छलफल भएर यो विषय निर्णयमा पुग्ने बताए । सञ्चार तथा सूचना प्रविधि मन्त्रालयमा आयोजित पत्रकार सम्मेलनमा मन्त्री कार्कीले भने, 'महाभियोगसम्बन्धी प्रस्तावमाथि प्रतिनिधिसभामा छलफल भई तयार भएको प्रतिवेदन अब गठन हुने प्रतिनिधिसभामा छलफल हुनेछ ।' यसअघि महाभियोगको प्रस्तावको प्रक्रिया निष्कर्षमा नपुगेको अवस्थामा नयाँ प्रतिनिधिसभाको निर्वाचनसँगै निष्प्रभावी भएको उल्लेख गर्दै सङ्घीय संसद् सचिवालयले सर्वोच्च अदालतलाई पत्र पठाएको थियो । महाअभियोग प्रस्ताव अघिल्लो प्रतिनिधिसभामा पेस भई प्रारम्भिक छलफल हुनाकासाथै सिफारिस समितिबाट प्रतिवेदन बुझाइएको थियो । तत्पश्चातको प्रक्रिया अगाडि नबढेको अवस्थामा यही मंसिर ४ गते प्रतिनिधिसभाको निर्वाचन सम्पन्न भइसकेको छ । गत फागुन १ गते सङ्घीय संसद्का महासचिवबाट प्रधानन्यायाधीश जबराले कार्यसम्पादन गर्न नपाउने भन्ने व्यहोराको पत्र निष्प्रभावी भएको भनी सचिवालयले पत्र पठाएको छ । प्रधानन्यायाधीश जबराले मंसिर २० गते नियमित कार्यसम्पादन गर्न पाउँ भनी सचिवालयमा निवदेन दिएका थिए। प्रधानन्यायाधीश जबरा यही मंसिर २७ गते अनिवार्य अवकास लिँदैछन् ।"
"सेयर बजारमा दोहोरो अंकको गिरावट, डेढ अर्बमाथिको कारोबार",काठमाडौं : सेयर कारोबार दिन चौथो दिन बुधबार नेप्से परिसूचक दोहोरो अंकले ओरालो लागेको छ। यसदिन नेप्से १६६१ अंकले घटेर १९१७२८ विन्दुमा अडिएको छ। सेयर बजार दोहोरो अंकले घट्दा कारोबार रकम मंगलबारको तुलनामा बढेको छ। आज १ अर्ब ६५ करोड ४६ लाख २ हजार ५५० रुपैयाँको सेयर कारोबार भयो। अघिल्लो दिन मंगलबार ९६ करोड ५२ लाख रुपैयाँ बराबरको सेयर कारोबार भएको थियो। सेन्सेटिभ इण्डेक्स ४४४ अंकले घटेर ३७३६४ विन्दुमा पुगेको छ। बुधबार कारोबारमा १३ समूहमध्ये १२ को सूचक राताम्मे देखिएको छ भने १ को बढेको छ। बैंकिक समूहको सूचक सर्वाधिक १२८ प्रतिशतले ओरालो लाग्दा फाइनान्स समूहको १२७ प्रतिश र मनु एन्ड प्रो समूहको ११० प्रतिशतले घट्यो। १२ समूहको सूचक घट्दा होटल्स एन्ड टुरिजमको ००१ प्रतिशतले मूल्य बढेको हो। आज २४६ कम्पनीको ८० लाख ९२ हजार ७१९ कित्ता सेयर खरिदबिक्री भए। कारोबार रकमका आधारमा यसदिन सानिमा बैंक अग्रस्थानमा रह्यो। सो बैंकको ६७ करोड मूल्य बराबरको सेयर कारोबार भयो। शिवम् सिमेन्ट १३ करोड मूल्य बढि कारोबार गरी दोस्रो स्थानमा रहयो।
संसद सचिवालयको पत्र कार्यान्वयन नगर्न माग गर्दै सर्वोच्चमा रिट,"काठमाडौं : प्रधानन्यायाधीश चोलेन्द्रशमशेर जबराविरुद्धको महाभियोग प्रस्ताव निष्प्रभावी भएपछि संसद सचिवालयका महासचिवले दिएको पत्र कार्यान्वयन नगर्न माग गर्दै सर्वोच्च अदालतमा रिट दायर भएको छ। कानुन व्यवसायीहरू पुर्णमान शाक्य, उपाध्यक्ष मुकुन्दप्रसाद पौडेललगायतले पत्र अवैधानिक भएको भन्दै बुधबार रिट दायर गरेका हुन्। रीटमा भनिएको छ, प्रतिनिधिसभाको निरपेक्ष अधिकारलाई निस्तेज गर्ने व्यहोराको पत्र नेपालको संविधानको प्रस्तावना, धारा १(१), धारा २, धारा १०१(२) धारा १२६, धारा, १२८, १३७ को बर्खिलाफमा रहेकाले सो पत्रलाई नेपालको संविधानको धारा १३३(२) (३) बमोजिम उत्प्रेषणको आदेशले बदर गरी पाउँ। रिटमा महासचिव गौतम र संसद् सचिवालयलाई विपक्षी बनाइएको छ।"
फुटपाथ अतिक्रमण हटाउँदै सिद्धार्थनगर,"भैरहवा : रुपन्देहीको सिद्धार्थनगर नगरपालिका (भैरहवा) ले फुटपाथ अतिक्रमण हटाउन थालेको छ। अतिक्रमणले नगर कुरुप देखिएको र सर्वसाधरणलाई हिँडडुल गर्न समस्या भएपछि नगरपालिकाको कार्यालयले हटाउन थालेको हो। यसका लागि नगरपालिकाले नगर प्रहरी परिचालन गरेको छ। पहिलो पटकका लागि नगर प्रहरीहरू दैनिक खटिएर सडक फुटपाथ अतिक्रमण नगर्न आग्रह गरिरहेका छन्। फुटपाथ अतिक्रमण गरेकाहरूलाई पहिलो पटकका लागि सचेत गराउँदैछौँ सिद्धार्थनगर नगरपालिकाका नगर प्रहरी प्रमुख मनोज मल्ल भने, अटेर गरेको अवस्थामा अतिक्रमण गरेर राखिएको सामग्री नियन्त्रणमा लिने गरेका छौँ। विशेष गरी व्यवसायीहरूले बजार क्षेत्रकोसडक फुटपाथ अतिक्रमण गरेका छन्। अतिक्रमण गरेर राखिएको सामग्री नगर प्रहरीले नगरपालिकाको कार्यालय ल्याउने गरेका छन्। नगरपालिकाको कार्यालयमा आएको सामग्री व्यवसायीले लिन आएको खण्डमा व्यवसाय दर्ता, बहाल कर, व्यवसाय नवीकरण गरेनगरेको समेत पहिचान गर्ने गरिएको छ। नियन्त्रणमा लिएको सामग्री व्यवसायीले लिन आएको अवस्थामा सम्बन्धित व्यवसायको कागजी विवरण समेत क्रस चेक गर्ने गरेका छौँ सिद्धार्थनगर नगरपालिकाका प्रमुख प्रशासकीय अधिकृत नवराज पौड्यालले भने, यदि कैफियत देखिएको अवस्थामा कानुन बमोजिम प्रक्रियामा लग्ने गरेका छौँ। उनले थपे सडक फुटपाथ अतिक्रमण हटाउने अभियानले सर्वसाधरणलाई सहज पनि भएको र राजश्व नबुझाएको व्यवसायीले राजश्व समेत बुझाउने थालेका छन्। व्यवसायसम्बन्धी सबै कागजपत्र दुरुस्त भएको अवस्थामा अतिक्रमण गरेर राखिएको सामग्री नियन्त्रणको हकमा पहिलो पटकका लागि सचेत गराएर सामग्री दिने गरिएको उनको भनाइ छ। उनका अनुसार फुटपाथ अतिक्रमण हटाउने अभियान अन्तर्गत तीन दिनमा करिब ६० हजार रुपैयाँ राजश्व समेत संकलन भएको छ।"
यू१८ रग्बी च्याम्पियनसिप मंसिर २५ देखि,"काठमाडौं: नेपालमा पहिलो पटक १८ वर्षमुनिको महिला तथा पुरुष अन्तर्राष्ट्रिय रग्बी च्याम्पियनसिप हुने भएको छ। एसिया रग्बी सङ्घको आयोजना तथा नेपाल रग्बी सङ्घको व्यवस्थापनमा मङ्सिर २५ र २६ गते त्रिपुरेश्वरस्थित दशरथ रङ्गशालामा प्रतियोगिता आयोजना हुने नेपाल रग्बी सङ्घका महासचिव चेतन राज गिरीले जानकारी दिए । प्रतियोगितामा पुरुषतर्फ आठ र महिलातर्फ पाँच राष्ट्रको सहभागिता रहने छ। प्रतियोगितामा पुरुषतर्फ नेपालसहित चाइनिज ताइपेइ, संयुक्त अरब इमिरेट्स (युएई), थाइल्याण्ड, मलेसिया, दक्षिण कोरिया, भारत र बङ्गलादेशको सहभागिता रहनेछ । त्यस्तै महिलातर्फ नेपाल, भारत, युएई, मलेसिया र थाइल्याण्डको सहभागिता रहने गिरीले बताए । प्रतियोगितामा सहभागि भारतीय टोली सोमबार नै नेपाल आइसकेको छ भने अन्य टोली आउनेक्रम जारी छ । नेपालको यू१८ टोली डेढ महिनादेखि हेटौंडाको रङ्गशालामा तयारी गरिरहेको छ।"
बेल्जियन कप्तान हाजार्डले लिए अन्तर्राष्ट्रिय फुटबलबाट सन्यास,"ब्रसेल्स: बेल्जियमका कप्तान इडेन हाजार्डले अन्तर्राष्ट्रिय फुटबलबाट सन्यासको घोषणा गरेका छन्। सन् २००८ मा बेल्जियमको राष्ट्रिय टिमबाट डेब्यू गरेका हाजार्डले सन् २०१८ र २०२२ विश्वकपमा कप्तानी गरेका थिए। हाजार्डकै कप्तानीमा बेल्जिय पहिलो पटक विश्वकपमा चार वर्षअघि तेस्रो भएको थियो। लियोल र चेल्सीका पूर्व खेलाडी हाजार्ड हाल स्पेनिस क्लब रियाल मड्रिडबाट व्यावसायिक फुटबल खेल्दै आएका छन्। हाजार्डकै कप्तानीमा कतारमा जारी विश्वकप खेलेको बेल्जियम समूह चरण पार गर्न असफल भएको थियो। हाजार्डले सामाजिक सञ्जालमार्फत सन्यासको घोषणा गर्दै समर्थन र सहयोगका लागि सबैलाई धन्यवाद दिएका छन्। आज एक पाना पल्टिनेछ, अविश्वसनीय समर्थन र सहयोगका लागि सबैलाई धन्यवाद्। सन् २००८ देखि मैले खुशी साट्ने मौका पाएँ, मैले अन्तर्राष्ट्रिय फुटबल करिअरलाई बिट् मार्ने निर्णय गरेको छु। उत्तराधिकारी तयार छन्, म सबैलाई सम्झिरहने छु, बेल्जियमको गोल्डेन जेनेरेसनका कप्तान हाजार्डले भनेका छन्।"
"थप ९ जनामा कोरोना पुष्टि, १६ डिस्चार्ज",काठमाडौं : थप ९ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट १६८३ नमूना परीक्षण गर्दा ९ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ८०३ र एन्टिजेनबाट ८८० नमूनाको परीक्षण गर्दा पीसीआरबाट ९ नमूनाको रिपोर्ट पोजिटिभ आएको हो। मन्त्रालयका अनुसार थप १६ जना कोरोनामुक्त भएका छन्। हाल सक्रिय कोरोना संक्रमितको संख्या ७२ पुगेको छ
विराटनगरमा प्रदेश जनस्वास्थ्य प्रयोगशाला सञ्चालन,"विराटनगर : मोरङको विराटनगरमा सुविधासम्पन्न प्रदेश जनस्वास्थ्य प्रयोगशाला सञ्चालनमा आएको छ। विराटनगर१४ स्थित संक्रामक रोग तथा सघन उपचार केन्द्रसँगै प्रयोगशाला सञ्चालनमा आएको हो। बुधबार प्रयोगशालाको नवनिर्मित भवन उद्घाटन गरिएको छ। प्रदेश १ सरकारका मुख्यमन्त्री राजेन्द्र कुमार राईले प्रयोगशाला भवनको उद्घाटन गरेका हुन्। भवनको उद्घाटन कार्यक्रममा बोल्दै मुख्यमन्त्री राईले प्रयोगशालाबाट विशिष्टिकृत सेवा प्रवाह हुने बताए। प्रयोगशालाको नाममा हुने बेथिति, अनियमितता र आम सर्वसाधारणलाई ठग्ने कार्यको नियमन पनि प्रदेश जनस्वास्थ्य प्रयोगशालाले गर्ने उनले जानकारी दिए। विराटनगरस्थित स्नातकोत्तर कलेजको ८ कठ्ठा १२ धुर जग्गा ३० वर्षका लागि लिजमा लिएर प्रयोगशाला भवन निमार्ण गरिएको बताइएको छ। प्रयोगशालामा जेनरल ल्याब, नसर्ने रोग, सरुवा रोग र पीसीआर भाईरल कल्चर लगायतका परीक्षण हुने जनाइएको छ। सेभ द चिल्ड्रेन र ग्लोबल फण्डसँगको सहायतामा प्रयोगशाला निमार्ण भएसँगै विशिष्टिकृत परीक्षणका लागि काठमाडौं र भारतका विभिन्न शहर धाउनुपर्ने बाध्यताको समेत अन्त्य भएको प्रदेश १ सरकारका स्वास्थ्य मन्त्री जयराम यादवले बताए। प्रदेश अन्तर्गतका अन्य प्रयोगशालाको गुणस्तर मापन, शुल्कको नियमन र अनुगमनको कार्य समेत यही प्रयोगशालाले गर्ने उनले जानकारी दिए। दातृ निकायको कुल ९ करोड ३१ लाख ८२ हजारको लागतमा निमार्ण सम्पन्न भएको प्रयोगशाला ४ तले संरचनासहितको छ। प्रयोगशालाले स्थानीय ल्याबको नमुना परीक्षण, नीजि तथा सार्वजनिक प्रयोगशालाहरुको गुणस्तर मापन र अनुसन्धान तथा रोग नियन्त्रण कार्यमा विशेष सहयोग पुर्याउने अपेक्षा गरिएको सेभ द चिल्ड्रेन ग्लोबल फण्डका वरिष्ठ कार्यक्रम व्यवस्थापक हरिबोल बजगाईंले बताए। २०७७ मंसिर ३० गते प्रदेश १ सरकारका तत्कालिन मुख्यमन्त्री शेरधन राईले प्रदेश जनस्वास्थ्य प्रयोगशाला भवन निर्माणको शिलान्यास गरेका थिए। शिलान्यास भएको ६ महिनाभित्र भवनको निर्माण कार्य सकेर ८ महिनापछि सेवा सुरु गर्ने योजना थियो। तर, कोभिड महामारी लगायतका विभिन्न प्राविधिक समस्याका कारण केही ढिलाई गरी बुधबार भवनको उद्घाटन गरिएको हो।"
फेदिखोला गाउँपालिकाका अध्यक्ष सुवेदीको कार्यकक्षमा तालाबन्दी,"स्याङ्जा : फेदिखोला गाउँपालिकाका कार्यपालिका सदस्यले गाउँपालिकाका अध्यक्षको कार्यकक्षमा तालाबन्दी गरेका छन्। कार्यपालिका सदस्यहरूले नै पालिकाका अध्यक्ष घनश्याम सुवेदीको कार्यकक्षमा जाने ढोकामै बुधबार दिउसो तालाबन्दी गरेका हुन। गाउँपालिकाका वडा नं १, ३, ४ र ५ का वडाअध्यक्षसहित जनप्रतिनिधिका समूहले विभिन्न १२ बुँदे मागसहित अध्यक्षको कक्षमा जाने ढोकामा अनिश्चितकालीन तालाबन्दी गरेको जनाएका छन्। गाउँपालिकाका अध्यक्ष सुवेदी र प्रमुख प्रशासकीय अधिकृत विष्णुप्रसाद पौडेलले स्थानीय सरकार सञ्चालन ऐन २०७४ विपरीत काम गरेको भन्दै जनप्रतिनिधिहरू आक्रोशित बन्दै तालाबन्दी गरेको जनाएका छन्। विशेष गाउँसभाको माग गर्दा वेवास्ता गरेको, आफुखुशी डोजरको प्रयोग गरेको, अनुगमन समिति गठन नगरी आर्थिक अनियमितता गरेको, शिक्षा समिति गठन नगरी शिक्षक सरुवा गरेको, लेखा समिति गठन नगरी खर्च गर्ने गरेको, वडाका विकासमा चासो नदिइएको, तार, जाली, पाइप आफूखुशी वितरण गरेको र वडाबाट आएका सिफारिसलाइ वेवास्ता गरेको, करारका कर्मचारी कार्यपालिकाको निर्णय बमोजिम नगरी आफूखुशी म्याद थप गर्ने गरेको, पालिका अध्यक्षले सवारी साधन निजी काममा पनि प्रयोग गर्ने गरेको, वडाअध्यक्ष र कार्यपालिका सदस्यबीच समन्वय नगरेको, मासिक बैठक बस्नु पर्नेमा भदौदेखि अहिलेसम्म एउटा बैठक पनि नवोलाइएको जस्ता बुँदाहरू उल्लेखगरी तत्काल यी मागलाई सम्बोधन गर्न माग गरिएको वडा अध्यक्ष अमृत क्षेत्रीले जानकारी दिए। सिद्धार्थ राजमार्ग छेवैमा रहेको गाउँपालिकामा पाँचवटा वडा छन्। ती मध्ये १,३,४ र ५ कांग्रेस सहित गठबन्धनका १७ जना र नेकपा एमालेका १२ जना छन्। बहुमत अर्कोपक्षतिर भएको भन्दै गाउँपालिकाका अध्यक्ष सुवेदीले कार्यपालिका बैठकलाई समेत बेवास्ता गर्दै आएको कार्यपालिका सदस्यहरूको गुनासो हो ।"
महाभियोग निष्क्रियको पत्र दिनु बैध होइन,"काठमाडौं : महाभियोग सिफारिस समितिका तत्कालीन सभापति रामबहादुर विष्टले संसद् सचिवालयले महाभियोग निष्क्रिय पत्र उपलब्ध गराउने विषय प्रक्रियासंगत नभएको बताएका छन्। चोलेन्द्रशमशेर जबराबिरुद्ध महाभियोग लागेपछि गठन भएको संसदीय समितिका सभापति विष्टले अब बस्ने संसदले टुंगो लगाउने विषयमा संसद सचिवालयले महाभियोग निष्क्रिय पत्र दिनु बैध नहुने बताएका हुन्। विष्टले अन्नपूर्णसँग भने, हामीले गत असोज १ मा समितिको प्रतिवेदन सभामुख समक्ष पेस गरिसकेका थियौं। हाम्रो कार्यकाल सकियो। अन्तर्राष्ट्रिय अभ्यास पनि अर्को संसदले अपनत्व लिनुपर्छ भन्ने नै छ। संसद् सचिवालयले महाभियोग प्रक्रियासंगत भएन।"
संसद महासचिवको पत्र संविधानमाथिको 'लेटर बम': बरिष्ठ अधिवक्ता त्रिपाठी,"काठमाडौं: संवैधानिक कानून व्यवसायी मञ्चका पूर्वअध्यक्ष दिनेश त्रिपाठीले प्रधानन्यायाधीश चोलेन्द्र शमशेर जबराविरुद्धको महाभियोगलाई निष्प्रभावि भएको उल्लेख गर्दै दिइएको पत्रलाई लेटर बमको संज्ञा दिएका छन् । बरिष्ठ अधिवक्ता त्रिपाठीले संसदका महासचिवले दिएको पत्र गैरकानूनी भएको बताए । यो पत्र संसद सचिवालयबाट आएको लेटर बम हो । संविधानमाथि प्रहार गरिएको लेटर बम हो । यसलाई गम्भीरतापूर्वक लिनुपर्छ, उनले भने, कूनियत गृहकार्यका साथ यो पत्र दिइएको छ । संसदको क्षेत्राधिकारमाथि पनि प्रश्न चिन्ह उठेको छ । बरिष्ठ अधिवक्ता त्रिपाठीले प्रधानन्यायाधीश जबरालाई सर्वोच्च अदालतमा प्रवेश गर्न दिन नहुने बताए । प्रधानन्यायाधीश जबरा अहिले सर्वोच्च अदालत जाने तयारीमा छन् । अहिले सर्वोच्च परिसरमा सुरक्षाकर्मीको संख्या बढाइएको छ।"
तोकिएको धानको मूल्य कार्यान्वयन नभएपछि आन्दोलनको घोषणा,"काठमाडौं : सरकारले धानको समर्थन मूल्यको कार्यान्वयन नगरेको भन्दै नेपाल किसान महासंघ र अखिल नेपाल किसान महासंघले संयुक्त रूपमा आन्दोलन घोषणा गरेका छन्। नेपाल किसान महासंघ र अखिल नेपाल किसान महासंघले बुधबार काठमाडौंमा संयुक्त रूपमा पत्रकार सम्मेलन गर्दै सरकारले धानको समर्थन मूल्यको कार्यान्वयन र मलको सहज आपूर्ति नगरेको भन्दै सरकारविरुद्ध विभिन्न आन्दोलनको कार्यक्रम घोषणा गरिएको जानकारी दिएको हो। महासंघले किसानको समस्याबारे प्रधानमन्त्री र उद्योगमन्त्रीलाई ध्यानाकर्षण गर्दै ज्ञापनपत्र बुझाउने जनाएको छ। कार्तिक १६ गतेको मन्त्रीपरिषद्को बैठकले यस वर्षका लागि धानको समर्थन मुल्य निर्धारण गर्दै मोटा धानको मुल्य २९ सय ६७ र मध्यम धानको ३१ सय २८ रुपैयाँ तोकेपनि यो मूल्यले किसानलाई लाभ पुग्ने स्थिति नरहेको अखिल नेपाल किसान महासंघका अध्यक्ष डा प्रेम दंगालले बताए। किसान आन्दोलनको दबाबका कारण भएपनि धानको मूल्य निर्धारण गर्नु स्वागत योग्य भएपनि मंसिरको मध्यसम्म पनि सरकारी निकायले धान खरिद प्रक्रिया सुरु नगरेको कारण किसानहरू व्यापारीलाई सस्तो मूल्यमा बेच्न बाध्य भएको उनको भनाइ छ। धानबाली भित्राउने समय सुरु हुनासाथ धान खरिद प्रक्रिया अगाडि बढाउनुपर्नेमा सम्पूर्ण उत्पादित धान व्यपारीकहाँ पुग्न लाग्दासम्म धान खरिद गर्ने सरकारको निकाय मुखदर्शक बनेर बस्नु दुःखद भएको अध्यक्ष दंगालले बताए। महासंघले आन्दोलनको कार्यक्रम अन्तर्गत यही मंसिर २३ गते खाद्य व्यवस्था तथा व्यापार कम्पनीको केन्द्रीय कार्यालयमा धर्ना दिने, मंसिर २५ गते खाद्य कम्पनीको देशरभर रहेको कार्यालय तथा डिपोमा धर्ना दिँदै तालाबन्दी गर्ने जनाएको छ। निर्धारित आन्दोलनको अवधिभित्र धान खरिद प्रक्रिया सुरु नगरिए दोस्रो चरणको आन्दोलन सार्वजनिक गर्ने महासंघले चेतावनी दिएको छ।"
ओलीको चुनाव खर्च १८ लाख ८२ हजार,"झापा : झापाबाट प्रतिनिधिसभा तथा प्रदेशसभा सदस्यमा उठेका उम्मेदवारहरूले जिल्ला निर्वाचन कार्यालय झापामा धमाधम चुनावी खर्च विवरण बुझाउन थालेका छन्। झापाका ५ निर्वाचन क्षेत्रबाट ९४ जना प्रतिनिधिसभा र ९८ जना प्रदेशसभा गरी १९२ जना उम्मेदवारमध्ये बुधवार दिउँसोसम्म ७३ जनाले चुनावी खर्च विवरण बुझाएको निर्वाचन कार्यालयका सूचना अधिकारी प्रकाश न्यौपानेले जानकारी दिए। जसमा ४० जना प्रतिनिधिसभा र ३३ जना प्रदेशसभा सदस्यतर्फका उम्मेदवार छ। जिल्लाबाट निर्वाचित पाँच जना प्रतिनिधिसभा र १० जना प्रदेशसभा सदस्यमध्ये हालसम्म तीन जनाले मात्र चुनावी खर्च विवरण बुझाइसकेका छन्। झापा क्षेत्र नम्बर ५ बाट प्रतिनिधिसभा सदस्यमा निर्वाचित नेकपा एमालेका अध्यक्ष केपी शर्मा ओलीले प्रतिनिधिमार्फत मङ्गलवार चुनावी खर्च विवरण बुझाएका हुन्। ओलीले चुनावी प्रचार सामग्री छपाइ, यातायात, खाजा खाना, सम्पर्क कार्यालय स्थापना र सञ्चालनलगायत गरी विभिन्न शीर्षकमा १८ लाख ८२ हजार ५० रुपैयाँको चुनावी खर्च विवरण बुझाएका सूचना अधिकारी न्यौपानेले बताए। सो क्षेत्रमा प्रतिनिधिसभा सदस्य उम्मेदवारले ३१ लाख रुपैयाँ चुनावमा खर्च गर्न पाउने प्रावधान थियो। त्यस्तै झापा ५ (२)बाट प्रदेश सांसदमा एमालेबाट निर्वाचित होमबहादुर थापा र झापा १ (२) बाट प्रदेश सांसदमा राप्रपाबाट निर्वाचित सबिना बजगाईंले चुनावी खर्च विवरण बुझाएका छन्। थापाले १२ लाख १८ हजार ९३० र बजगाईंले ६ लाख ४८ हजार ५९० रुपैयाँ ३७ पैसा चुनावी खर्च बुझाएको उनले बताए। झापा १ (२) मा १५ लाख र ५ (२)मा १७ लाख चुनावमा खर्च गर्न पाउने प्रावधान थियो। निर्वाचन परिणाम घोषणा भएको ३५ दिनभित्र उम्मेदवारहरूले आफ्नो चुनावी खर्च विवरण बुझाइसक्नु प्रावधान छ। सो म्यादभित्र खर्च विवरण नबुझाए निर्वाचन आयोगले जरिवाना गर्नेछ।"
सत्ता गठबन्धनकै नेतृत्वमा स्थिर सरकार बन्छ: सञ्चारमन्त्री कार्की (भिडियो),"काठमाडौं: सञ्चार तथा सूचना प्रविधि मन्त्री ज्ञानेन्द्रबहादुर कार्कीले सत्तारूढ गठबन्धनकै नेतृत्वमा स्थिर सरकार बन्ने बताएका छन् । मन्त्रालयले बुधबार आयोजना गरेको बधाई तथा शुभकामना कार्यक्रममा सरकारका प्रवक्तासमेत रहेका कार्कीले सत्तारूढ गठबन्धनकै नेतृत्वमा स्थिर सरकार बन्ने दाबी गरे । गठबन्धनको नेतृत्वमा सरकार निर्माण गर्नु मुलुकको आवश्यकता भएको र त्यो आवश्यकतालाई जनताले स्वीकृति प्रदान गरिसकेको कार्कीको भनाइ छ । सुनसरी ४ बाट प्रतिनिधि सभा सदस्य चयन भएका कार्कीले जनताको अपेक्षा अनुसार अब बन्ने गठबन्धनको सरकारले मुलुकलाई पाँच वर्षभित्रमा समृद्धिको खाका कोर्ने बताए। पछिल्लो समय मुलुकलाई राजनीतिक स्थिरता चाहिएको भन्दै कार्कीले जनताको अपेक्षाअनुसार मुलुकले विकास र समृद्धिको गतिलाई तीव्रताका साथ अगाडि बढाउने प्रतिबद्धता जनाए। आगामी १० वर्षभित्रमा कम्तीमा दक्षिण एसियाका सम्पन्न देश मध्येमा नेपाललाई पनि पुर्याउने दायित्व रहेको भन्दै उनले त्यसका लागि सबैले इमान्दारिताका साथ काम गर्नुपर्ने बताए। नेपालको जलस्रोत, पर्यटन, कृषि लगायतका स्रोतसाधनलाई अवसरका रुपमा अधिकतम उपयोग गरेर देशको सर्वाङ्गीण विकासका निमित्त अर्जुन दृष्टि लगाएर काम गर्नुपर्ने उनले बताए । मन्त्री कार्कीले संविधान जारी भएपछि प्रतिनिधिसभाको दोस्रो निर्वाचन सम्पन्न भएको उल्लेख गर्दै आगामी पाँच वर्षभित्रमा जनताका अपेक्षा पूरा गर्नुपर्नेमा जोड दिए ।"
चोलेन्द्रलाई सर्वोच्च छिर्न नदिने नेपाल बारको तयारी,"काठमाडौंः नेपाल बार एशोसिएसनले महाभियोग प्रस्ताव निष्किय भएको पत्रसहित सर्वोच्च प्रवेश गर्न लागेका चोलेन्द्र शमशेर जबरालाई सर्वोच्च छिर्न नदिने तयारी गरेको छ । नेपाल बारले असंवैधानिक रुपमा महाभियोग प्रस्तावलाई निष्क्रिय पारेको जनाएको छ । नेपाल बारका अध्यक्ष गोपालकृष्ण घिमिरेले संसद सचिवालयले निष्क्रिय पत्र दिन नमिल्ने भन्दै यो कार्य असंवैधानिक भएको बताए । घिमिरेले अन्नपूर्णसँग भने, यसरी संसद सचिवालयका महासचिवले पत्र दिन मिल्दैन । यो गैरकानूनी पत्रलाई बारले स्वीकार्दैन। बारको बैठकले यसबारे थप निर्णय लिनेछ। प्रधानन्यायाधीश जबराविरुद्ध दर्ता भएको महाअभियोग प्रस्ताव निष्क्रिय भएको संसद सचिवालयले जनाएको छ । जबराले संसद सचिवालयमा निवेदन दिएका थिए । महाअभियोग प्रस्ताव तत्कालीन प्रतिनिधि सभामा पेश भएको थियो। प्रारम्भिक छलफल र महाअभियोग सिफारिस समितिबाट प्रतिवेदन बुझाइए पनि तत्पश्चातको प्रक्रिया अगाडि नबढेकाले जबराले कार्य सम्पादन गर्न नपाउने भन्ने पत्र निष्प्रभावी भएको संसद सचिवालयले जनाएको छ। यसबारे थप निर्णय लिन बारको आकस्मिक बैठक बस्दैछ । बैठकले अन्य निर्णय गर्ने बताउँदै अध्यक्ष घिमिरेले अहिले चोलेन्द्र सर्वोच्च अदालत फर्किए गेटमै रोक्ने तयारी गरिएको बताए ।"
संसद सचिवालयका महासचिव भरतराज गौतमलाई कारबाही गर्न बारको माग,"काठमाडौं : नेपाल बार एसोसिएसनले संसद सचिवालयका महासचिव भरतराज गौतमलाई कारबाही गर्न माग गरेको छ। बारका अध्यक्ष गोपाल कृष्ण घिमिरे र महासचिव अन्जिता खनालले संयुक्त विज्ञप्ति जारी गर्दै निलम्बित प्रधानन्यायाधीश चोलेन्द्र शम्शेर राणाको निलम्बन पत्रलाई निष्प्रभावी बनाएको भन्दै गम्भीर ध्यानाकर्षणसमेत जनाएका छन्। 'नेपालको संविधान, ऐन, कानुन तथा संसदीय मूल्यमान्यताको उल्लंघन भएको हुँदा सो पत्राचार गरिएको कार्यउपर नेपाल बार एसोसिएशन गम्भीर आपत्ति प्रकट गर्दछ,' विज्ञप्तिमा भनिएको छ, 'त्यस्तो शून्यप्रभावी पत्र कार्यान्वयन नगर्न नेपाल बार एसोसिएसन सम्बद्ध निकायको ध्यानाकर्षण गर्दछ। संविधान, कानुन विपरित काम गर्ने त्यस्ता कर्मचारीलाई तत्काल कारबाही गर्न बार माग गर्दछ।'"
बेनीमा माटोको ढिस्कोले पुरिएर निर्माण व्यवसायीको मृत्यु,बेनी : बेनीमा बुधबार माटोको ढिस्कोले पुरिएर एक निर्माण व्यवसायीको मृत्यु भएको छ। बेनी नगरपालिका८ स्थित म्याग्दी बहुमुखी क्याम्पसको नयाँ भवन निर्माणमा स्थलमा खसेको ढिस्कोले पुरिएर अन्नपूर्ण गाउँपालिका६ घारका ४५ वर्षीय कृष्ण बरुवालको मृत्यु भएको जिल्ला प्रहरी कार्यालयले जनाएको छ। भवन निर्माणका लागि खनिएको जगको नाँपजाँच गर्न पुगेका बरुवाललाई ढिस्कोले पुरेको प्रहरी नायव उपरीक्षक तिलक भारतीले बताए। स्थानीयवासी र प्रहरीले डोजरको सहायताले ढिस्को पन्छाएर उद्धार गरी बरुवाललाई उपचारका लागि बेनी अस्पतालमा लगिएको थियो । अस्पताल पुर्याउँदा मृत घोषणा गरेका थिए । बरुवाल उत्तरगंगा निर्माण सेवाका सञ्चालक हुन् । ठेक्का लिएको योजनाको काम समयमै सम्पन्न गर्ने सिमित निर्माण व्यवसायी मध्यमा बरुवाल थिए । बरुवाल नेपाली कांग्रेसको अन्नपूर्ण गाउँपालका वडा नम्बर ६ को वडा इकाई समिति सभापतिसमेत थिए ।
चोलेन्द्रलाई रोक्न कानुन व्यवसायीको धर्ना,"काठमाडौं : प्रधानन्यायाधीश चोलेन्द्र शमशेर जबरा सर्वोच्च अदालत फर्किने भएपछि कानुन व्यवसायीहरुले धर्ना सुरु गरेका छन्। कानुन व्यवसायीहरुले सर्वोच्च अदालतको मुल गेटमा धर्ना दिएका हुन् । नेपाल बार एशोसिएसनको अगुवाईमा धर्ना थालिएपछि प्रहरीले सुरक्षा व्यवस्थामा कडाइ गरेको छ । संसद सचिवालयले बुधबार जबरालाई निलम्बनको फुकुवापत्र दिएपछि उनी सर्वोच्च फर्किने तयारीमा छन् । योसँगै सर्वोच्च परिसरमा सुरक्षाकर्मी बाक्लो रुपमा उपस्थित भएका छन् । जबराविरुद्ध सत्तारुढ नेपाली कांग्रेस, नेकपा माओवादी केन्द्र र नेकपा एकीकृत समाजवादीका ९८ जना सांसदहरूले महाभियोग प्रस्ताव संसद्मा दर्ता गरेका थिए। २०७८ फागुन १ गते महाभियोग प्रस्ताव दर्ता भएको थियो। उक्त प्रस्तावलाई फागुन २९ गते संसद्मा प्रस्तुत गरिएको थियो। गत असोज १ गते महाभियोग सिफारिस समितिका सभापति रामबहादुर विष्टले संसद सचिवालयका महासचिव डा भरत गौतमलाई प्रतिवेदन पेश गरेका थिए। साढे दुई महिनापछि संसद सचिवालयले महाभियोग फुकुवा पत्र जबरालाई उपलब्ध गराएको हो। जबरामाथि भ्रष्टाचार गरेको, न्यायिक नेतृत्वमा अक्षमअसफल भएको, संवैधानिक नियुक्ति र मन्त्रिमण्डलमा भागबन्डा गरेको लगायतका आरोप लगाइएको थियो।"
के छ चोलेन्द्रविरुद्धको महाभियोग फुकुवा पत्रमा ?,"काठमाडौं : महाभियोगको प्रस्ताव निष्क्रिए भएसँगै प्रधानन्यायाधीश चोलेन्द्र शमशेर जबरलाई सर्वोच्च अदालत फर्किने बाटो खुलेको छ। संसद सचिवालयका महासचिव डा भरतराज गौतमले राष्ट्रपति कार्यालय,प्रधामन्त्री तथा मन्त्रिपरिषद कार्यालय, संवैधानिक परिषद, सर्वोच्च अदालत, न्यायपरिषद र प्रधानन्यायाधीश जबरालाई पत्र पठाएर २०७८ फागु १ मा जबराले कार्य सम्पादन गर्न नपाउने भनी लेखेको पत्र निष्प्रभावी भएको जानकारी दिएका छन्। जबराले मंगलबार आफूलाई सर्वोच्च फर्कन बाटो खुलाइन दिन संसद सचिवलयलाई निवेदन दिएका थिए। त्यसलगत्तै संसद सचिवालयका महासचिव डा गौतमले महाभियोगविरुद्धको प्रस्ताव निष्प्रभावी गरिदिएका हुन्। संघीय संसद सचिवालयको पत्रमा भनिएको छमहाभियोगको प्रस्ताव तत्कालिन प्रतिनिधिसभामा पेश प्रारम्भिक छलफल र महाभियोगष सिफारिस समितिबाट प्रतिवेदन बुझाइएको तर तत्पश्चातको प्रक्रिया अगाडी नबढेको अवस्थामा २०७९ मंसिरमा नयाँ प्रतिनिधि सभाको निर्वाचन सम्पन्न भइ सकेकाले २०७८ फागुन १ मा तत्कालिन समयमा महासचिवबाट सम्मानीय प्रधान न्यायाधीश चोलेन्द्र शमशेर जबराले कार्य सम्पादन गर्न नपाउने भन्ने व्यहोराको पत्र समेत निष्प्रभावी भएको व्यहोरा जानकारीको लागि अनुरोध गर्दछु। प्रधानन्यायाधीश नियमित कार्य सम्पादन गर्नका लागि उहाँले दिनु भएको निवेदनको छाया प्रति यसै साथ संलग्न रहेको छ।' जबराविरुद्ध सत्तारुढ नेपाली कांग्रेस, नेकपा माओवादी केन्द्र र नेकपा एकीकृत समाजवादीका ९८ जना सांसदहरूले महाभियोग प्रस्ताव संसद्मा दर्ता गरेका थिए। २०७८ फागुन १ गते महाभियोग प्रस्ताव दर्ता भएको थियो। उक्त प्रस्तावलाई फागुन २९ गते संसद्मा प्रस्तुत गरिएको थियो। गत असोज १ गते महाभियोग सिफारिस समितिका सभापति रामबहादुर विष्टले संसद सचिवालयका महासचिव डा भरत गौतमलाई प्रतिवेदन पेश गरेका थिए। साढे दुई महिनापछि संसद सचिवालयले महाभियोग फुकुवा पत्र जबरालाई उपलब्ध गराएको हो। जबरामाथि भ्रष्टाचार गरेको, न्यायिक नेतृत्वमा अक्षमअसफल भएको, संवैधानिक नियुक्ति र मन्त्रिमण्डलमा भागबन्डा गरेको लगायत आरोप छन्। यस्तै, पेसी सूची (कजलिस्ट)मार्फत मुद्दा सेटिङ, आफूअनुकूल फैसलाका लागि रोजाइको इजलास निर्धारण, बिचौलियासँग साँठगाँठ, शक्ति पृथकीकरणको सिद्धान्तलाई निस्तेज, न्यायाधीशबीच गुटबन्दी र न्यायमा बिचलन ल्याउने काम गरेको आरोप लागेको छ। जबरा उमेरहदका कारण यही मंसिर २७ गते सर्वोच्च अदालतबाट अवकास पाउँदैछन्। पुस २०७५ मा चोलेन्द्र शमशेर जबरा प्रधानन्यायाधीश बनेका थिए।"
संसद सचिवालयले महाभियोगलाई निष्प्रभावि ठहर गर्न सक्दैन : पूर्वप्रधानन्यायाधीश शर्मा,"काठमाडौं: पूर्वप्रधानन्यायाधीश अनुपराज शर्माले प्रतिनिधि सभामा पेश भएको महाभियोगलाई संसद सचिवालयले निष्प्रभावि ठहर गर्न नसक्ने बताएका छन्। संसद सचिवालयले प्रधानन्यायाधीश चोलेन्द्र शमशरे जबरामाथिको महाभियोग तत्कालीन प्रतिनिधि सभामा पेश भएको र प्रतिनिधि सभाको कार्यकाल समाप्त भइसकेको जनाउँदै महाभियोग निष्प्रभावि भएको पत्र दिएको छ । प्रतिनिधि सभाको कार्यकाल समाप्त भइसकेको हुँदा निष्प्रभावि भएको ठहर गर्दै संसद सचिवालयले नियमित कार्य सम्पादनमा पठाउन मिल्दैन, पूर्वप्रधानन्यायाधीश शर्माले अन्नपूर्ण पोस्टसँग भने,नयाँ संसद अभिवेशनमा पेश नै भएको छैन । कसरी संसद सचिवालयले निष्प्रभावि भएको भन्न सक्छ ? संसद् सचिवालयका महासचिव भरतराज गौतमद्वारा जारी पत्रमा महाभियोगको प्रस्ताव तत्कालीन प्रतिनिधि सभामा पेस, प्रारम्भिक छलफल र महाभियोग सिफारिस समितिबाट प्रतिवेदन बुझाइएको तर तत्पश्चातको प्रक्रिया अगाडि नबढेको उल्लेख छ । पूर्वप्रधानन्यायाधीश शर्माले जबराविरुद्धको महाभियोग नयाँ संसदमा जाने बताए । संसदले निष्प्रभावि भएको भन्न सक्छ । संसद सचिवालयले होइन, उनले भने ।"
विराटनगरका मेयरकै घरमा चल्यो डोजर,"विराटनगर : जथाभावी निर्माण गरिएका अवैध संरचना हटाउने अभियानअन्तर्गत विराटनगर महानगरपालिकाका मेयर नागेश कोइरालाकै घरमा डोजर चलेको छ। मेयर कोइरालाले विराटनगर९ जलजला रोडस्थित भाडामा लगाएका घरमा सञ्चालन गरिएका पसलबाट डोजर चलाउन थालिएको हो। पसल सञ्चालकले सटरअगाडि आफूखुसी निर्माण गरेका अवैध संरचना बुधबार हटाइएको छ। साथै महानगर कार्यालयअगाडि रहेका पसलका अवैध संरचना पनि डोजर लगाइएको छ। महानगर प्रहरीका निरीक्षक राजन पौडेलको नेतृत्वमा डोजरसहित पुगेको टोलीले पसलअगाडि निर्माण गरिएका सेटब्याकलगायतका अवैध संरचना हटाएको हो। नगर प्रहरीले जथाभावी झुण्ड्याइएका होडिङ बोर्डसमेत हटाएको थियो। मेयर कोइरालाले भाडामा लगाइएका आफ्नै घरअगाडि बनाइएका अवैध संरचना हटाइएको र फुटपाथ खाली गराइएको जानकारी दिए। उनका अनुसार विराटनगरलाई सफा, सुन्दर, व्यवस्थित र विकसित बनाउने अभियानअन्तर्गत बजार क्षेत्रमा निर्माण गरिएका संरचना हटाउन सुरु गरिएको हो। उनले ३५ दिने सूचना जारी गर्दा पनि व्यापारीहरूले अटेर गरेपछि बल प्रयोग गर्नु परेको जानकारी दिए। परिवर्तन आफैँबाट सुरु गर्नुपर्छ भन्ने भनाइलाई चरिचार्थ गर्दै मेरै घरमा रहेका पसल सञ्चालकले बनाएका अवैध संरचना हटाएर अभियान सुरु गरेका छौं। प्रदेश १ को राजधानी विराटनगरलाई अब यथास्थितिमा राख्न हुँदैन, कोइरालाले भने, यसलाई सफा, सुन्दर, व्यवस्थित र विकसित बनाउने हाम्रो उदेश्य छ। विराटनगरलाई व्यवस्थित बनाउने अभियानमा साथ दिन महानगरवासीलाई आग्रह गर्दछु। महानगरले विराटनगर बजार क्षेत्रमा निर्माण गरिएका अवैध संरचना हटाउन र फुटपाथ खाली गराउन अभियानलाई तीव्रता दिएको छ। बजार क्षेत्रभित्र सौन्दर्यकरण, दुर्घटना न्यूनीकरण तथा फुटपाथ नियन्त्रणका लागि भन्दै गत कात्तिक ३ गते सार्वजनिक सूचना जारी गरिएको थियो। सार्वजनिक सूचना जारी र पटकपटक माइकिङ गर्दा पनि व्यापारीहरूले अवैध संरचना हटाउन अटेर गरेपछि महानगर एक्सनमा गएको मेयर कोइरालाले बताए। अभियानअन्तर्गत मेयर कोइरालाको घरमा सञ्चालित पसलका साथै महानगर कार्यालयअगाडि रहेका पसल, वडा नम्बर ९ को वडा कार्यालय, बुधहाट चोकस्थित बी प्लटका पसलमा निर्माण गरिएका अवैध संरचना हटाइएको छ। मेयर कोइरालाले जभाभावी फोहोर गर्ने र बजारको सौन्दर्यकरणमा ह्रास आउने काम गर्नेलाई तत्काल कारबाही गर्ने अधिकार सफाई शाखाका प्रमुख पुनम दाहाल र नगर प्रहरीका प्रमुख राजन पौडेललाई दिइसकेका छन्। अभियानलाई निरन्तरता दिएर अवैध संरचनारहित विराटनगर बनाउने योजना रहेको महानगर प्रहरीका निरीक्षक पौडेलले बताए। महानगरले यसअघि १९ वटै वडामा सरसफाई विशेष अभियान, सामुदायिक कुकुरको बन्ध्याकरण तथा रेविजविरुद्धको खोप लगाउनेलगायतका अभियान सुरु गरिसकेको छ। महानगरले सुरु गरेको अभियानलाई नागरिक समाजले पनि साथ दिएको छ। उपभोक्ता जागरण अभियानका राष्ट्रिय अध्यक्ष एवं नागरिक अगुवा कृष्णप्रसाद भण्डारी मार्सेलीले महानगरले सुरु गरेको अभियान सकारात्मक भएको र त्यसले निरन्तरता पाउनुपर्ने बताए। महानगरमा जनप्रतिनिधिको अगुवाईमा सुरु भएको महत्वपूर्ण अभियानलाई सबैले साथ दिनुपर्छ, उनले भने, विराटनगरलाई यथास्थितिमा रहन दिन हुँदैन। प्रमुख प्रशासकीय अधिकृत विष्णुप्रसाद कोइरालाले अवैध संरचना हटाउने अभियान महानगरका १९ वटै वटामा सञ्चालन गरिने बताए। उनका अनुसार जथाभावी टाँगेका अनावश्यक केवल र नेटका तार हटाउने अभियान पनि सुरु भइसकेको छ। केही दिनअघि केवल प्रदायक संस्थाका प्रतिनिधिहरूलाई बोलाएर मेयर कोइरालाले असरल्ल रूपमा जथाभावी टाँगिएका तारलाई तत्काल व्यवस्थित गर्न दिर्नेशन दिएका थिए।"
स्याङ्जामा ४ प्रतिशत मत बदर,"स्याङ्जा: स्याङ्जामा बदर मत घटेको छ। मंसिर ४ मा सम्पन्न प्रतिनिधि तथा प्रदेशसभा सदस्य निर्वाचनमा जिल्लामा खसेको मतको करिब ४ प्रतिशत मत बदर भएको हो। प्रतिनिधिसभातर्फ खसेको १ लाख ४२ हजार ८३४ मतमध्ये ४ हजार ४२ मत बदर भएको थिए। यहाँका २ प्रतिनिधिसभा सदस्य चयनको लागि खसेको मत मध्ये २ दशमलब ८२ प्रतिशत मत बदर देखिएको निर्वाचन कार्यालय स्याङ्जाले जनाएको छ। यसैगरी, ४ प्रदेशसभामा १ लाख ४० हजार ४०४ मत खसेको थियो। ती मध्ये ५ हजार ५६४ मत बदर थिए। प्रदेशसभामा ३ दशमलब ९६ प्रतिशत मत बदर भएको निर्वाचन अधिकारी गुरुप्रसाद मरासिनीले जानकारी दिए। निर्वाचन अधिकारी मरासिनीका अनुसार प्रतिनिधिसभा क्षेत्र नं १ मा ७२ हजार २९२ र क्षेत्र नं २ मा ७० हजार ५४२ मत खसेको थियो। ती मध्ये १ मा २ हजार २०५ र २ मा १ हजार ८१७ मत बदर भएको छ । यसैगरी, प्रदेशसभातर्फ १ को १ र २ मा ७० हजार ८९८ मत खसेकोमा ३ हजार २१ मत बदर र प्रदेशसभा २ को १ र २ मा ६९ हजार ५०६ मत खसेकोमा २ हजार ५४३ मत बदर भएको छ। जिल्लाभरका १ सय ९९ मतदान स्थल र एक अस्थायी केन्द्रसहित ३२१ मतदान केन्द्रमार्फत मतदान भएको थियो। कार्यालयका अनुसार क्षेत्र नं १ मा ५५ दशमलव ९३ प्रतिशत, क्षेत्र नं २ मा ५९ दशमलव ९३ प्रतिशत मत खसेको थियो। जिल्लामा २ लाख ४४ हजार ०८९ मतदाता मध्ये १ लाख २४ हजार ७७८ महिला, १ लाख १९ हजार ३१० पुरुष र १ अन्य छन्। ती मध्ये स्याङ्जामा ५८ प्रतिशत मत खसेको जिल्ला निर्वाचन कार्यालय स्याङ्जाले जनाएको छ। स्थानीय तह निर्वाचनमा बदर मत संख्या धेरै भएपछि यसपटक भने मतदाता शिक्षा दिइएको थियो। स्थानीय तहमा चुनावभन्दा प्रतिनिधि तथा प्रदेशसभामा थोरे चुनाव चिन्ह र एउटा मतपत्रमा एकमात्र छाप लगाउन पाएकाले मत बदर कम भएको मतदाताको भनाइ छ।"
कामबाट निकालिएपछि डोम समुदायको बिचल्ली,"रौतहट : नगरमा सरसफाइको काम गर्दै आएका अतिविपन्न डोम समुदायका व्यक्तिलाई कामबाट निकालिएपछि उनीहरुको बिचल्ली भएको छ। डोम समुदायका व्यक्तिलाई कटहरिया नगरपालिकाले बिनाकारण कामबाट निकालेको उनीहरुको गुनासो छ। कटहरिया नपामा सरसफाईको काम गर्ने शम्भु मलि डोम, विनोद मलि डोम लगाएत ५ जनाभन्दा बढी डोम समुदायका सरसफाइ गर्ने कर्मचारीलाई मेयर अजय प्रकाश जयसवालले बिना कारण कामबाट निकालेका उनीहरुले बताए। कामबाट निकालेपछि अन्याय परेको भन्दै पुनः काममा लगाउन डोमहरुले आग्रह गरेका छन्। गएको १४ गते बसेको नगरपालिकाको बोर्डको निर्णय अनुसार उनीहरुलाई हटाइएपछि आफूहरुमाथि अन्याय भएको गुनासो उनीहरुको छ। सरसफाई कर्मचारी शम्भु मलि डोमले ५ वर्षभन्दा बढी नगरपालिकामा काम गर्दै आएकालाई अहिले बिना कारण हटाएको भन्दै दुखेसो पोखे। आफूहरुको परिवार अहिले बिचल्लीमा परेको शम्मु मलि डोमले बताए। कटहरीया नगरपालिकाका प्रवक्ता तथा कार्यपालिका सदस्य मनोजकुमार जैसवालले नगरपालिकामाथि आर्थिक भार बढेकाले ६४ जना करारका कर्मचारी हटाइएको बताएका छन्।"
"सर्वोच्चको फूलकोर्ट बैठक जारी, जबराबारे छलफल हुने",काठमाडौं : सर्वोच्च अदालतका न्यायाधीशहरुको फूलकोर्ट बैठक जारी छ। मंगलबार निधन भएका पूर्वन्यायाधीश प्रचण्डराज अनिलको निधनको शोक प्रस्ताव पारित गर्न बैठक बोलाइएको थियो। बैठक जारी रहेकै बेला संसद सचिवालयका महासचिव डा भरतराज गौतमले प्रधानन्यायाधीश चोलेन्द्र शमशेर जबरालाई महाभियोग फुकुवा गरेको पत्र उपलब्ध गराएका छन्। बैठकमा जबराको विषयमा समेत छलफल हुने सर्वोच्च स्रोतले जनाएको छ। महाभियोग फुकुवाको पत्र पाएपछि जबरा सर्वोच्च जाने तयारीमा छन्। जबरा बुधबार दिउँसो ३ बजे सर्वोच्च आउने बताइएको छ। चोलेन्द्र सर्वोच्च फर्किने थाहा पाएपछि कानुन व्यवसायीहरुले धर्ना सुरु गरेका छन्। अहिले सर्वोच्च परिसरमा सुरक्षा व्यवस्था कडा पारिएको छ।
"मीरगन्जमा बन्यो नयाँ पुल, जोगवनीबाट आयातनिर्यात सुचारु","विराटनगर : भारतको मीरगन्जमा नयाँ पुल निर्माण भएसँगै जोगवनी नाकाबाट आयातनिर्यात सुचारु भएको छ। मीरगन्जको क्षतिग्रस्त पुलका कारण ढुवानीका साधन आवतजावत गर्न नपाउँदा यो नाकाबाट लगभग १ वर्षदेखि आयातनिर्यात प्रभावित बनेको थियो। बथनाहाजोगवनी सडकखण्डको मीरगन्ज खोलामा निर्मित नयाँ पुल सञ्चालनमा आएपछि आयातनिर्यातको समस्या तत्कालका लागि अन्त्य भएको छ। मोरङ व्यापार संघको पहलमा १ वर्षपछि समस्याको समाधान भएको हो। संघको टोलीले भारतीय अधिकारीसँग भेटवार्ता गर्दै नयाँ पुल सञ्चालनमा ल्याउने सहमति मंगलबार गरेको हो। सहमतिसँगै साँझदेखि पुलबाट ठूला मालबहाक सवारीसाधन आवतजावत हुन थालेको संघका अध्यक्ष नवीन रिजालले जानकारी दिए। उनका अनुसार मालबहाक सवारीसाधन आवतजावतसँगै जोगबनी नाकाबाट हुने आयातनिर्यातको समस्या तत्कालका लागि हटेको छ। मीरगन्जको पुरानो पुलले धेरै भार थाम्न नसक्ने भन्दै भारतले ढुवानीका ठूला साधन सञ्चालनमा रोक लगाएको थियो। साना सवारीसाधन मात्रै सञ्चालन हुन्थे। नजिकै नयाँ पक्की पुल बनेसँगै सामान लोड गरिएका ६० टनसम्मका ढुवानीका साधन आउजाउ गर्न सक्ने वातावरण बनेको हो। अध्यक्ष रिजालले भारतीय पक्षको अनौपचारिक अनुमतिपछि पुलबाट ढुवानीका साधन आवतजावत हुन थालेको जानकारी दिए। यसअघि पुरानो पुलबाट धेरै भारसहितका साधन चल्न रोक लगाइँदा रीरुट गरेर सुनसरीको भान्टाबारी नाकाबाट झन्झटिलो हिसाबले आयातनिर्यात गर्नुपर्ने अवस्था थियो। भारत तथा तेस्रो मुलुकका विभिन्न उत्पादनसँगै नेपालका उद्योगका लागि यही नाकाबाट कच्चा पदार्थ आयात हुने गरेको थियो। विराटनगरस्थित एकीकृत भन्सार जाँच चौकी (आईसीपी)बाट करिब ४ किलोमिटर दक्षिणमा रहेको मीरगन्ज खोलाको पुल २०७४ साल साउनको बाढीले क्षतिग्रस्त बनायो। त्यसयता पटकपटक मर्मत गरिँदै आएपनि ढुवानीका ठूला साधन सञ्चालन हुनसक्ने अवस्था थिएन। जोगवनी नाका बन्द भएपछि भान्टाबारी हुँदै भीमनगरसेतुबन्धबाट घुमाएर आयात गर्नुपर्दा १ सय १० किलोमिटर थप दूरी तय गर्नुपर्ने अवस्था थियो। यसले गर्दा ढुवानी झन्झटिलो हुनुका साथै लागत पनि बढ्ने गरेको थियो। नयाँ पुल निर्माणको काम सम्पन्न भएपनि केही प्रक्रियागत कार्य बाँकी रहेकाले पुलको उद्घाटन भने हुन सकिरहेको छैन। मोरङ व्यापार संघले तत्काललाई अस्थायी रूपमै भएपनि पुल सञ्चालनमा ल्याउन भारतीय पक्षसँग आग्रह गरेको थियो। पुल सञ्चालनमा आएपछि नेपालका उद्योगी, व्यवसायीले राहत महसुस गरेको संघका प्रवक्ता विनित सिंघानियाले जानकारी दिए। उनका अनुसार नवनिर्मित पुलमा कुनै सवारी साधनहरु पार्किङ गर्न नपाउने तथा पार्किङका सम्पूर्ण कार्यहरु पुलको पूर्व वा आईसीपीमा मात्रै गर्नु पर्ने भारतीय पक्षको शर्त पालना गरेर आयातनिर्यात सुचारु गरिएको छ। रीरुटका कारण प्रताडित बनेका नेपाली उद्योगी, व्यवसायीले पुल सञ्चालनसँगै राहत महसुस गरेका छन्। यो पुलबाट आयातनिर्यात नियमित हुँदा नेपालको अर्थतन्त्रलाई राहत पुग्ने छ, सिंघानियाले भने, मीरगन्ज पुल सञ्चालनमा नआउँदा नेपाली उद्योगी, व्यवसायी भीमनगरभन्टाबारी नाका प्रयोग गर्न बाध्य थिए। त्यसले दैनिक करिब १ करोड रूपैयाँको अतिरिक्त व्ययभार खेप्नुपर्ने अवस्था थियो।"
संसद सचिवालयले महाभियोग निष्क्रिय भएको पत्र दिनु अनधिकृत : पूर्वन्यायाधीश केसी,"काठमाडौं : सर्वोच्च अदालतका पूर्वन्यायाधीश बलराम केसीले प्रधानन्यायाधीश चोलेन्द्रशमशेर जबरालाई महाभियोग निष्क्रियभएको पत्र संसद सचिवालयले दिनु अनधिकृत भएको बताएका छन् । जबराले संसद सचिवालयमा निवेदन दिएको आधारमा महाभियोग प्रस्ताव निष्क्रियभएको पत्र दिन नमिल्ने पूर्वन्यायाधीश केसीले बताए । सचिवालयले सांसदहरुको प्रतिनिधित्व गर्न सक्दैन,' अन्नपूर्ण पोष्टसँग कुराकानी गर्दै पूर्वन्यायाधीश केसीले भने,नयाँ संसद गठन हुँदैछ । नयाँ संसदले विचार गर्ने कुरा हो । संसद सचिवालयले महाभियोग निष्क्रियभएको पत्र दिनु अनधिकृत हो । सांसदहरुले प्रयोग गर्ने अधिकार सचिवालयले कसरी प्रयोग गर्न सक्छ र? पूर्वन्यायाधीश केसीले अब गठन हुने संसदमा महाभियोग प्रस्ताव पेश गर्नुपर्ने बताए । कुन महाभियोगको प्रस्ताव थियो । कुन कुन विधेयक थियो भन्नेबारे नयाँ संसदमा पेश गर्नुपर्छ । नयाँ संसदले मात्र महाभियोग प्रस्ताव के गर्ने भन्ने अधिकार छ । महाभियोग प्रस्ताव निष्क्रियभएको पत्र दिने अधिकार सचिवालयलाई छैन,' उनले भने । महाभियोगको प्रस्तावबारे विचार गर्ने अधिकार सार्वभौम सांसदहरुलाई भएको पूर्वन्यायाधीश केसीले बताए । उनले भने,निर्वाचन सकिएको छ । नयाँ संसद गठनको प्रक्रियामा छ । अघिल्लो संसदमा दर्ता भएको महाभियोग प्रस्तावको अपनत्व लिने की नलिने भन्ने विचार गर्ने सार्वभौम सांसदहरुले हो ।सांसदको अधिकार सचिवालयले कसरी प्रयोग गर्न सक्छ? संसद सचिवालय बीचमा जान्ने भएर सांसदको अधिकारी प्रयोग गर्न सक्दैन । जबरा उमेरहदका कारण मंसिर २७ गते अवकाश पाउँदै छन् ।"
सर्वोच्चको गेटबाट तारा बराल पक्राउ,काठमाडौं : सर्वोच्च अदालत अगाडि प्रदर्शन गर्ने एकजनालाई प्रहरीले नियन्त्रणमा लिएको छ । प्रधानन्यायाधीश चोलेन्द्र शमशेर जबराको पक्ष र सर्वोच्च अदालत अगाडि अवरोध सृजना गरेको भन्दै सामाजिक अभियन्ता तारा बरालले नाराबाजी गरेपछि कानुन व्यवसायी र बरालबीच तनावको अवस्था सृजना भएको थियो । सो क्रममा प्रहरीले बराललाई नियन्त्रणमा लिएको हो । प्रधानन्यायाधीश जबरा सर्वोच्चमा फर्किने सूचना पाएपछि कानुन व्यवसायीहरुले सर्वोच्च अगाडि धर्ना सुरु गरेका छन् । संसद सचिवालयका महासचिव भरतराज गौतमले बुधबार जबरालाई महाभियोग निष्क्रिय पत्र उपलब्ध गराएका छन्। निलम्बन फुकुवाको पत्र पाएपछि जबरा सर्वोच्च फर्किने तयारीमा छन्।
जेष्ठ नगारिकाको अक्षयकोषका लागि सप्ताह पुराण,"धरान: जेष्ठ नागरिकको अक्षय कोष स्थापनाका लागि धरान६ पानवारीमा श्रीमद् भगवत सप्ताह महायज्ञको आयोजना गरिएको छ। मंगलबारदेखि सुरु भएको महायज्ञमा पण्डित योगेश भण्डारीले कथा बाचन सुरु गरेका छन्। जेष्ठ नगरिकलाई समस्या परेको बेला सहयोग गर्ने, तिर्थ भ्रमण गराउने उदेश्यले अक्षय कोष स्थापन गर्ने उद्देश्यले महायज्ञको आयोजना गरिएको महायज्ञ आयोजक समितिका अध्यक्ष बासुदेव गौतमले बताए। उनले अक्षयकोषमा राखेको रकमको ब्याजबाट जेष्ठ नागरिकको हकहित र उपचारमा खर्च गरिने बताए । महायज्ञ सुरुभएको दोस्रो दिन सम्ममा नै विभिन्न दाताले ५ लाख रुपैयाँ दान गरेको अध्यक्ष गौतमले बताए । महायज्ञमा सबैभन्दा धेरै स्थानीय राधाकृष्ण धमलाले २ लाख र मदनबहादुर कुवरले एकलाख रुपैयाँ दान गरेका छन्।"
चोलेन्द्रविरुद्धको महाअभियोग प्रस्ताव निष्क्रिय,"काठमाडौंः प्रधानन्यायाधीश चोलेन्द्रशमशेर जबराविरुद्ध दर्ता भएको महाअभियोग प्रस्ताव निष्क्रिय भएको छ । संसद सचिवालयका सहसचिव डारोजनाथ पाण्डेले जबरालाई महाअभियोग प्रस्ताव निष्क्रिय भएको पत्र उपलब्ध गराएको पुष्टि गरे । पाण्डेले अन्नपूर्णसँग भने, निष्क्रिय भएको पत्र चोलेन्द्र शमशेर जबरलाई उपलब्ध गरायौं । अब महाभियोग निष्प्रभावी भयो ।जबराले संसद सचिवालयमा निवेदन दिएका थिए । सत्तारुढ नेपाली कांग्रेस, नेकपा माओवादी केन्द्र र नेकपा एकीकृत समाजवादीका ९८ जना सांसदहरूले महाभियोग प्रस्ताव संसद्मा दर्ता गरेका थिए। फागुन १ गते महाभियोग प्रस्ताव दर्ता भएको थियो। उक्त प्रस्तावलाई फागुन २९ गते संसद्मा प्रस्तुत गरिएको थियो। जबरामाथि भ्रष्टाचार गरेको, न्यायिक नेतृत्वमा अक्षमअसफल भएको, संवैधानिक नियुक्ति र मन्त्रिमण्डलमा भागबन्डा गरेको लगायत आरोप छन्। यस्तै, पेसी सूची (कजलिस्ट)मार्फत मुद्दा सेटिङ, आफूअनुकूल फैसलाका लागि रोजाइको इजलास निर्धारण, बिचौलियासँग साँठगाँठ, शक्ति पृथकीकरणको सिद्धान्तलाई निस्तेज, न्यायाधीशबीच गुटबन्दी र न्यायमा बिचलन ल्याउने काम गरेको आरोप लागेको छ। जबरा उमेरहदकका कारण यही मंसिर २७ गतेबाट सर्वोच्च अदालतबाट अवकास पाउँदैछन्। पुस २०७५ मा चोलेन्द्र शमशेर जबरा प्रधानन्यायाधीश बनेका थिए।"
प्रदेश १ मा बढ्यो कृषिको योगदान,"काठमाडौं : कृषि क्षेत्रको उत्पादनमा प्रदेश नं १ कोे योगदान सबैभन्दा बढी देखिएको छ। छ। आर्थिक वर्ष २०७८७९ को तथ्यांकअनुसार मुलुकको कुल गार्हस्थ्य उत्पादनमा सबैभन्दा बढी अर्थात २१८ प्रतिशत रहेको नेपाल राष्ट्र बैंकले सार्वजनिक गरेको प्रादेशिक आर्थिक गतिविधि अध्ययनले देखाएको छ। हिमाल, पहाड र तराईसम्म फैलिएको प्रदेश नं १ मा झापा, इलाम, पाँचथर, ताप्लेजुङ, संखुवासभा, तेह्रथुम, भोजपुर, धनकुटा, खोटाङ, सुनसरी, मोरङ, सोलुखुम्बु, ओखलढुङ्गा र उदयपुर गरी जम्मा १४ वटा जिल्ला पर्छन्। उक्त प्रदेशमा कृषि क्षेत्रले ढाकेको भूभाग भने घटेको छ। तर अन्य प्रदेशको तुलनामा कृषि उत्पादनमा अगाडि नै रहेको केन्द्रीय बैंकको विराटनगर कार्यालयको जनाएको छ। अध्ययन प्रतिवेदन अनुसार कृषि उपजले ढाकेको भूक्षेत्र आर्थिक वर्ष २०७७७८ को तुलनामा आर्थिक वर्ष २०७८७९ मा प्रदेश नं १ मा समग्र कृषि बालीले ढाकेको क्षेत्रफल ०९ प्रतिशतले घटेर १० लाख ४१ हजार १ सय ८६ हेक्टर कायम भएको छ। गत आर्थिक वर्षको सोही अवधिमा यस्तो क्षेत्रफल १५ प्रतिशतले बढेको थियो। अध्ययनअनुसार पछिल्लो वर्षमा मकै, गहुँ र कोदोले ढाकेको क्षेत्रफल घटेकाले समग्र कृषि बालीले ढाकेको क्षेत्रफल घटेको देखिन्छ। यस प्रदेशमा समग्र कृषि उपजले ढाकेको क्षेत्रफलमध्ये खाद्य तथा नगदेबालीले ढाकेको क्षेत्रफलको हिस्सा ८७६ प्रतिशत, तरकारी बालीको ५४ प्रतिशत, फलफूलको २९ प्रतिशत, मसला बालीको २७ प्रतिशत र चिया तथा कफीको १४ प्रतिशत रहेको छ। कृषि उपजले ढाकेको कुल क्षेत्रफलमा धान, मकै, गहुँ र कोदो बालीले ढाकेको क्षेत्रफलको हिस्सा ७१६ प्रतिशत छ। प्रदेशमा तराईका मुख्य धान उत्पादन हुने जिल्लामा झापा, मोरङ, सुनसरी हुन्। गत वर्ष उक्त जिल्लामा क्रमशः ९९ प्रतिशत, ९६ प्रतिशत र ९६ रोपाइँ भएको थियो। क्षेत्रफलको आधारमा पछिल्लो वर्ष ४ हजार ७ सय ५८ (१४ प्रतिशत) हेक्टरले रोपाइँ गरिएको क्षेत्रफल घटेको अध्ययनले देखाएको छ। अध्ययन प्रतिवेदनअनुसार रोपाइँ हुने मुख्य सिजनमा कृषकलाई पर्याप्त खाद्यमल प्राप्त हुन नसकेकाले धानको उत्पादन केही घट्ने देखिएको छ। गहुँबालीबाट प्राप्त हुने उत्पादन र आयको तुलनामा तरकारी बालीबाट प्राप्त हुने उत्पादन र आय बढी हुने, तरकारी बाली र गहुँ उत्पादन हुने सिजन एउटै रहेको, तरकारी बालीले ढाकेको क्षेत्रफल बढ्दो क्रममा रहेको तथा गहुँ बालीले ढाकेको क्षेत्रफल घट्दो क्रममा रहेको देखिएको छ। यसैले गर्दा गहुँको उत्पादन घट्ने र तरकारीको उत्पादन बढ्ने देखिएको छ। सहुलियतपूर्ण कर्जा, नगद तथा प्राविधिक अनुदान, प्रधानमन्त्री कृषि आधुनिकीकरण परियोजनाले कृषि क्षेत्रको आधुनिकीकरणको लागि विभिन्न कार्यक्रम सञ्चालन गरेको, पछिल्ला वर्षमा पशुपालन, माछापालन लगायत व्यावसायिक खेतीतर्फ सर्वसाधारणकृषकको आकर्षण बढ्दै गएको छ। ठूला कृषि फर्मको स्थापना हुने क्रम बढेसँगै पशुपंक्षीजन्य उत्पादन अन्डा, माछा, मासुको उत्पादन बढ्ने देखिन्छ। मुलुकको कुल कृषि क्षेत्रको उत्पादनमा प्रदेश नं १ को योगदान सबैभन्दा धेरै रहेको अवस्थामा यस क्षेत्रमा खाद्यान्न, फलफूल, तरकारी र केही नगदे बाली जस्तै चिया, अलैंचीको उत्पादन गर्न पूर्वाधार क्षेत्रको विकास, लगानी विस्तार, आधुनिक प्रविधिको प्रयोग, सामूहिक खेती प्रणालीको अवलम्बन गरी कृषि क्षेत्रको व्यावसायीकरण गर्न र बजारको सुनिश्चितता गर्न सकेमा कृषिजन्य उत्पादनको आयात प्रतिस्थापन तथा कृषि उपज निर्यात गर्न सकिने औंल्याइएको छ। अघिल्लो आर्थिक वर्षको तुलनामा गत वर्षमा तरकारी बालीले ढाकेको क्षेत्रफल १०४ प्रतिशतले बढेको छ। अघिल्लो आर्थिक वर्षको सोही अवधिमा उक्त बालीले ढाकेको क्षेत्रफल २२ प्रतिशतले बढेको थियो। तर फलपूल बालीले ढाकेको क्षेत्रफल ७६ प्रतिशतले घटेको छ। जबकी आर्थिक वर्षको सोही अवधिमा उक्त क्षेत्रफल १७५ प्रतिशतले बढेको थियो। सो प्रदेशले मह उत्पादनमा उपलब्धि हासिल गरेको छ। कुल २ सय १ मेट्रिक टन मह उत्पादन भएको छ। जुन अघिल्लो वर्षको तुलनामा १८१ प्रतिशत बढी हो। अघिल्लो आर्थिक वर्षको सोही अवधिमा यस्तो उत्पादन १ सय ७० मेट्रिक टन रहेको थियो। उद्योगको उत्पादनमा गार्मेन्टको उत्पादन घटेको छ। तर इँटाको भने बढेको छ। आर्थिक वर्ष २०७८७९ मा यस अध्ययनमा समेटिएका उद्योगको उत्पादन मध्ये इँटाको उत्पादन सबैभन्दा बढी छ। गार्मेन्टको उत्पादन सबैभन्दा बढी ८९९ प्रतिशतले घटेको छ, प्रतिवेदनमा उल्लेख छ। यद्यपि कोभिड १९ का कारण रोकिएका निर्माणजन्य गतिविधि सुचारु भएसँगै इँटाको मागमा वृद्धि भएको, कोभिड१९ को प्रभाव न्यूनीकरण भएसँगै भारतीय कामदार काममा फर्किन थालेका कारण उद्योग पूर्ण क्षमतामा सञ्चालन भएको कारण समेत अघिल्लो वर्षको तुलनामा उत्पादन उच्च भएको अध्ययनले देखाएको छ। अध्ययनअनुसार तयारी कपडा उद्योगले गतवर्ष उत्पादन गरेको मौज्दात बिक्री नभई बाँकी रहेकाले अघिल्लो वर्षको तुलनामा समीक्षा वर्षमा तयारी कपडाको उत्पादन घटेको देखिन्छ।"
आप्रवासी कामदार कतारमै बस्ने,"दोहा : अन्तिम १६ मा इङ्ल्यान्डसँग सेनेगल ३० ले पराजित भएसँगै अफ्रिकी मुलुकको विश्वकप जित्ने सपना एक कदम पछाडि हटेको छ। तर, त्यहाँ पुगेका आप्रवासी कामदारको सपना भने विश्वकप होइन, सहज रुपमा काम पाइयोस् भन्ने छ। सेनेगल अल बायत रंगशालामा इङ्ल्यान्डसँग पराजित भएपछि विश्वकपमा एक मात्र अफ्रिकी टोली मोरक्को छ। तर, अल बायत रंगशालाबाट करिब ६० किलोमिटर टाढा एसियन टाउनको फ्यान जोनमा उपस्थित भएका आप्रवासी कामदार अहिलेदेखि नै फाइनलभन्दा अगाडिका बारेमा सोचिरहेका छन्। विश्वकपकै लागि भनेर आएकाहरू फाइनलपछि निश्चय नै फर्किन्छन्। तर, मेरो यहाँ अझै भविष्य छ। मेरो काम अझै बाँकी छ, युगान्डाका बाम्बाका इसाकले भने, हामी अफिस वा बाहिर सफाइको काम गर्दछौं। यो काम तुरुन्तै सकिने छैन, उनी भन्छन्। आफ्नो मुलुकको जर्सी लगाएका इसाक फ्यान जोनमा उपस्थित हजारौं दर्शकमध्ये एक थिए। मानव अधिकार र आप्रवासी कामदारका विषयमा कतारको तीब्र आलोचना भइरहेको छ। कतारमा आप्रवासी कामदारको बाहुल्यता छ। यहाँको अवस्था कठिन छ, नाम उल्लेख गर्न अस्वीकार गरेका एक युवाले ट्राफिक मार्सल रोयटर्ससँग भन्छन्, मैले लुसेल र अल थुमामा रंगशालामा कन्स्ट्रक्सनमा काम गरें। म एक कन्ट्राक्टरका लागि काम गर्छु। त्यसैले जहाँ पठाउँछन्, त्यहीँ जान्छु। हामी आज ट्राफिक मार्सल छौं। भोलि फेरि कन्स्ट्रक्सनमा पुग्नु पर्ने हुनसक्छ। गर्मी याममा उच्च तापक्रममा काम गर्नुपर्ने र लामो ड्युटी गर्दा अत्यधिक थकान हुने उनी बताउँछन्। घर फर्किंदा काम छैन कतारमा राइड सेयर ड्राइभर रहिमले कतारमा साढे तीन वर्ष बिताइसकेका छन्। तर, घर फर्किएमा गर्ने कुनै काम नुहँदा उनी कतार बसाइँलाई लम्ब्याउन बाध्य छन्। म प्रत्येक दिन काम गर्छु, उनी भन्छन्, कमाएको धेरै पैसा खानेकुरा, कोठाभाडामा खर्च हुन्छ। त्यसबाट बचेको पैसा घरमा पठाउँछु। महामारीको समयमा कुनै काम नहुँदा आम्दानीबिनै बाँच्नु परेको थियो। अहिले घर फर्किन पैसा बचाइरहेको छु। मैले परिवारलाई नदेखेको चार वर्ष हुन लाग्यो। घर फर्किए पनि केही काम पाइँदैन। त्यसैले यतै काम गरेर पैसा जोगाइराखेको छु। श्रीमती र छोरीलाई पनि रहिम आफूसँगै कतार ल्याउन चाहन्छन्। तर, सबैको खर्च धान्ने गरी पैसा कमाउन उनले सकेका छैनन्। त्यसैले उनीहरू बंगलादेशमै छन्। कतारको एसियन फ्यान जोन धेरै आप्रवासी कामदारको बासस्थान नजिकै छ। त्यहाँ राखिएका ठूलो स्क्रिनमा विश्वकप हेर्न कामदार भेला हुने गरेका छन्। बिहानै काममा जाने बाध्यता नभएकाहरू राति हुने खेल पनि हेर्छन्। युगान्डाका अर्का युवक योनाथन मेकानिकको काममा खुसी हुन सकेका छैनन्। तर, उनीसँग अन्य विकल्प नै छैन। त्यसैले उनी फाइनलपछि पनि कतारमै बस्ने योजनामा छन्। मेरो सम्झौता रहुञ्जेल कतारमै बस्छु, उनी भन्छन्।"
सुदूरपश्चिमबाट प्रत्यक्षतर्फ जित्ने एक्ली महिला,"एकातिर सत्ता गठबन्धन, अर्कोतिर ठूलो दल एमालेको उम्मेदवारी, तपाईं फराकिलो मतान्तरले कसरी जित्नुभयो ? तपाईंले भनेको सत्य हो। पाँच दलीय सत्ता गठबन्धनको बलियो उम्मेदवार कांग्रेसका रामजनम चौधरी मेरो प्रतिस्पर्धी हुनुहुन्थ्यो। उहाँ धेरैपटक थारू पकेट क्षेत्रबाट जित्नुभयो। त्यतिमात्र होइन उहाँ पटकपटक मन्त्री पनि भइसक्नु भएको छ। चुनावमा समुदायको मतको फरक त परिहाल्छ नै। त्यसमाथि हामी दुवै जना थारू समुदायका उम्मेदवार भएकाले मत बाँडिने सम्भावना पनि उत्तिकै थियो। तर, मतदाताले मलाई योग्य ठान्नुभयो। मतदाताको विश्वासले मैले जितें। अर्कोतिर राम्रो संगठन भएको ठूलो पार्टी एमाले पनि थियो। यी दुवै चुनौतीलाई पार गरें। विगत ५ वर्षमा रेशम चौधरीले जितेको स्थानमा विकास नभएको, जनप्रतिनिधि नभएको कुरा जनतालाई सम्झाएँ। अनि उहाँहरूले मलाई कार्यभार सुम्पिनु भएको छ। चुनाव जित्ने रणनीति केके बनाउनु भएको थियो ? त्यसो खासै रणनीति थिएन। तर, मैले स्थानीय तहमा हाम्रो पार्टीले पाएका मतहरूको विश्लेषण भने गरेको थिएँ। अरू दलका पकेट क्षेत्रहरूमा पसेर केही भए पनि आफ्नो पक्षमा मत पार्ने प्रयास गरें। जता गए पनि मैले राम्रो सुझाव र समर्थन पाएँ। चुनावी रणनीतिभन्दा पनि म मेरा मतदाताहरूप्रति र मेरा मतदाताहरू मप्रति विश्वस्त थियौं। अन्ततः परिणाम राम्रो आइहाल्यो। जनता माझ जाँदा तपाईंका एजेन्डा केके थिए ? जनता माझ जाँदा मेरो मुख्य एजेन्डा भनेको विकास निर्माणकै थियो। हाम्रो क्षेत्रमा राष्ट्रिय गौरवको रानीजमरा कुलरिया सिँचाइ आयोजना बन्दैछ। त्यसलाई समयमा सम्पन्न गराउन सके लाखौं किसानले सिँचाइ सुविधा पाउँछन्। मैले त्यस योजनालाई छिटो सम्पन्न गराउनु छ। टीकापुरमा अझै राम्र्रो अस्पताल छैन, शिक्षालय छैन। क्षेत्र नम्बर १ का जनता कर्णाली र अरू सहायक नदीको कटानले आजित छन्। मैले तटबन्धनका कुरा गरें। मलाई त्यसै पनि थाहा छ, म मिडियामा हुँदा पनि मैले जनताका समस्याहरू देखेकी थिएँ। थारू संस्कृतिको पहिचनाका मुद्दा, रोजगारीका कुरा लिएर म जनता माझ गएको थिएँ। पूरा हुन्छन् त अब ती ऐजेन्डा ? अवश्य, यो ५ वर्षमा मैले गरेका सम्पूर्ण वाचा पूरा गर्छु। कैलालीको १ नम्बर क्षेत्र ५ वर्ष जनप्रतिनिधिविहीन भयो। यस क्षेत्रमा विकास बजेट आएन। पहिचानका लागि हाम्रो पार्टी संघर्षमा छ अबको ५ वर्ष जनताका तीनै माग र समस्या समाधानमै खट्छु । सरकारले हाम्रो माग र मुद्दालाई सम्बोधन गर्यो भने हामी सहभागी हुन्छौं । संसद्ले पाउने कोषको रकम पनि यो क्षेत्रमा आएन। एक सांसदले ६ करोड वर्षका पाउँछ। पाँच वर्षमा ३० करोडका त पूर्वाधारकै काम हुन सकेनन्। अब म त्यसको क्षतिपूर्तिसहितको बजेट माग्छु। अबको ५ वर्ष जनताका तीनै माग र समस्या समाधानमै खट्छु। नागरिक उन्मुक्ति पार्टीले जातीय नारा लगायो भन्छन् नि, विपक्षीहरूले ? यो थारूप्रतिको अन्याय र समाजको सोच हो भन्छु म त। कुनै जातीय नारा छैन। मैले पाएको ३० हजार ४०४ मत के थारूको मात्र हो ? हाम्रो पार्टीलाई घरी थारूको पार्टी, घरी पहाडिया पार्टी भनेर आरोप लगाइन्छ। मैले निर्वाचन लड्दा पनि रञ्जिता त पहाडी हो, श्रेष्ठको छोरी हो भनेर पनि जनतालाई भाँड्न खोजे तर नागरिक उन्मुक्ति पार्टी समावेशी पार्टी हो। यसमा कुनै जातजातीको कुरा छैन। हाम्रो पार्टीबाट थारूबाहेकका उम्मेदवारहरू चुनावमा उठेनन् त ? चुनावमा त उठे तर हारे त ? चुनावमा सबैले जित्छ भन्ने कहाँ छ र ? चुनाव भनेको हारजित त हो। कहिले जितिन्छ कहिले हारिन्छ। समानुपातिकमा हाम्रो पार्टीबाट खस आर्यबाट उम्मेदवारहरू परेका छन्। अनि कसरी जातीय पार्टी भन्ने ? म त भन्छु त्यो आरोप लगाउनेहरू नागरिक उन्मुक्ति पार्टीको जनमत देखेर आत्तिएका हुन्। जातीय मुक्ति र टीकापुर घटनाका कैदीबन्दीको रिहाइबाहेकको एजेन्डा नै छैन भन्ने विपक्षीहरूको आरोप छ। तपाईं के भन्नुहुन्छ ? यो गलत हो। मैले तपाईंलाई अघि नै भनिसकें हामीसँग विकासका एजेन्डा छन्। तर, जातीय पहिचान पहिलो एजेन्डा भने पक्कै हो। किनभने थारू समुदाय थिचोमिचोमा छ। ऊ पछाडि परेको आदिवासी समुदाय हो। यो सबैलाई थाहा भएकै कुरा हो। अनि हामीले हाम्रो पहिचानको लडाइँ नलड्ने त ? अहिले हामी बोल्ने ठाउँमा आएका छौं। सरकार रेशमलाई रिहाइ गर्छु भन्छ। यसअघिका सरकारले पनि भनेकै हो। किन छोड्दैन ? समस्या कहाँ छ ? सरकारको कुरा हामीले पनि बुझ्न सकेका छैनौं। जबजब सरकारलाई रेशमको आवश्यकता पर्छ तब उहाँ छुट्ने र छुटाउने चर्चा चल्छ। तर, त्यो त्यसै सेलाएर जान्छ। यसर्थ समस्या सरकारमै छ। नेपालमा टीकापुरको जस्ता हिंसात्मक घटना धेरै भए। तर, ती सबैलाई राजनीतिक घटना बनाइए। नेतालाई जेलमा कोचिएन। तीनै नेता, सांसद भए, मन्त्री भए। तर, निर्दोष थारूहरूले गरेको पहिचानको आन्दोलनलाई जबरजस्ती आपराधिक बनाइयो। थारूहरूलाई आजीवन जेल हालियो। यो विभेद होइन र ? थारू भनेर नै यो गरिएको होइन र ? त्यसैले पहिचानका लागि हाम्रो पार्टी संघर्षमा छ। टिकापुर घटनापछि थारू मतादाता एकमत भएका होइनन् र ? यसलाई जातीय नारा भन्न मिलेन त ? यदी म थारूको मतले मात्र विजय भएको भए, यस्तो कुरा गर्न मिल्थ्यो। तर, मैले त सबैको मत पाएर यो स्थानमा छु। मलाई मतदान गर्ने ३० हजार ४०४ जनता थारू मात्र हुन् र ? यसलाई कसरी जातीय नारा भन्न मिल्यो ? राम्रो उम्मेदवार चुनावमा आए मतादाता एकमत भइहाल्छन् नि होइन र ? अहिले नयाँ आएका दलहरूले ल्याएको देशव्यापी जनमत हेर्नुस् न। ठूला पार्टी सच्चिएनन् भने भविष्यमा जित्दैनन् उनीहरू पनि ? त्यसैले जनमतलाई जातीय रूपमा चित्रण गरिनु हुँदैन। रेशम चौधरीले जिते लगत्तै जेल परे। क्षेत्र नम्बर १ जनप्रतिनिधिविहीन भयो ? यस क्षेत्रको विकासका लागि तपाईंको प्राथमिकताहरू के हुन्छन् ? २०७२ सालको टीकापुर घटनापछि २०७४ सालको चुनावमा ३४ हजार ३४१ मत पाए जिते। तर, पनि रेशम जीलाई जेल हालियो। जनताले अनुमोदन गरेको व्यक्तिलाई जेल हाल्ने राज्यबाट के आशा गर्ने ? त्यसपछि कैलाली क्षेत्र न १ जनप्रतिनिधिविहीन भएर ५ वर्ष बितायो। अब यस क्षेत्रले आफ्नो अभिभावक रोजिसकेको छ। पाइसकेको छ। मेरो प्राथमिकता अब यस छेत्रको विकास रोजगार, शिक्षा अनि स्वास्थ्यका कानुन, नीति र विधि निर्माणमा रहनेछ। सरकार रेशमलाई रिहाइ गर्छु भन्छ। यसअघिका सरकारले पनि भनेकै हो। किन छोड्दैन ? समस्या कहाँ छ ? सरकारको कुरा हामीले पनि बुझ्न सकेका छैनौं। जबजब सरकारलाई रेशमको आवश्यकता पर्छ तब उहाँ छुट्ने र छुटाउने चर्चा चल्छ। तर, त्यो त्यसै सेलाएर जान्छ। यसर्थ समस्या सरकारमै छ। हामीलाई सरकारको कुरा झन् के थाहा। अब सरकारलाई प्रश्न सोध्ने स्थानमा पुगिएको छ। अब प्रश्न उठ्ला। टीकापुर घटनापछि यत्रो पार्टी जन्मियो, जनमत पनि पायो ? संघीय सरकारमा सहभागी हुनुहुन्छ ? नागरिक उन्मुक्ति पार्टी संघीय सरकारमा जान्छ तर सरकारले हाम्रो माग र मुद्दालाई सम्बोधन गर्नुपर्छ। सुदूरपश्चिम प्रदेशमा पनि ७ वटा सिट आएको छ। सरकारमा जाने हो ? मैले भनिसके नि, सरकारमा जानको लागि हाम्रो माग र मुद्दालाई सरकारले सम्बोधन गर्यो भने हामी सहभागी हुन्छौं। अन्तमा आममतदातालाई केही भन्नु छ ? अन्त्यमा म मेरा सम्पूर्ण मतदाताहरूलाई हृदयदेखि धन्यवाद दिन चाहान्छु। जुन अपेक्षा राखेर मलाई विजय गराउनु भएको छ। अवश्य पनि तपाईंहरूको अमूल्य मतको कदर हुनेछ। कैलाली क्षेत्र न १ को विकास, शिक्षा, स्वास्थ्य, रोजगारीका लागि म नीति अनि विधि निर्माण गर्नेछु। तपाईंका हरेक समस्याको समाधानका लागि खटिनेछु भन्न चाहन्छु। प्रस्तुति : शिवराज भट्ट"
"बैतडीमा जीप दुर्घटना : चार जना घाइते, दुईको अवस्था गम्भीर","बैतडी : बैतडीमा जीप दुर्घटना हुँदा एकै घरका तीनसहित चार जना घाइते भएका छन्। बझाङको बुंगलबाट धनगढी जाँदै गरेको से१च १२२६ नं को जीप जयपृथ्वी राजमार्गमा पर्ने बैतडीको सुर्नया ६ मोतिनगर बजार नजिकै दुर्घटनामा परेको हो। उक्त दुर्घटनामा परी बझाङको बुंगल नगरपालिका ९ की ४० वर्षीया नर्मा पातली, सोही ठाउँकी ७० वर्षीया काली पातली, ४५ वर्षीय नरपती पातली र चालकसमेत रहेका बझाङको केदारस्यू गाउँपालिका ५ का २० वर्षीया धनबहादुर गुर्धामी घाइते भएका जिल्ला प्रहरी कार्यालय बैतडीका प्रबक्ता प्रहरी निरीक्षक लोकराज जोशीले जानकारी दिए। घाइते नर्मा, काली र नरपती एकै घरका हुन्। घाइते नरपती र काली पातलीको अवस्था गम्भीर रहेको प्रहरीले जनाएको छ। उघाइतेहरुलाई उपचारका लागि डडेल्धुरा लगिएको प्रहरी चौकी खोडपेका इन्चार्ज गणेशबहादुर बिकले जानकारी दिए। जीप सडकबाट करिब पाचास मिटर तल खसेको छ। दुर्घटनाको कारण खुल्न सकेको छैन।"
च्यासलमा एमाले केन्द्रीय कार्यालय बैठक बस्दै,"काठमाडौं : नेकपा (एमाले) केन्द्रीय कार्यालयको बैठक आज बस्ने भएको छ। ललितपुरको च्यासलस्थित पार्टी केन्द्रीय कार्यालयमा आज दिउँसो बैठक बस्न लागेको एमालेका प्रचार विभाग उपप्रमुख विष्णु रिजालले जानकारी दिए। उनले बैठकमा निर्वाचन समीक्षा, समसामयिक राजनीतिक विषयमा छलफल हुने बताए। एमाले केन्द्रीय कार्यालय बैठकमा महासचिव, उपमहासचिव र सचिवहरु रहेका छन्। कार्यालय बैठकले पार्टी केन्द्रीय सचिवालयका एजेन्डा तय गर्ने बताइएको छ। एमालेले निर्वाचन आयोगबाट अन्तिम मतपरिणाम सार्वजनिक गरेपछि निर्वाचनको समीक्षा गर्न पार्टीको सचिवालय, स्थायी कमिटी, पोलिटब्यूरो र केन्द्रीय कमिटी बैठक बोलाउने तयारी समेत गरेको छ। नेकपा एमाले प्रतिनिधिसभामा समानुपातिकतर्फ २८ लाख ४५ हजार ६४१ मतमा ल्याएर पहिलो पार्टी बनेको छ। प्रतिनिधि सभाको प्रत्यक्ष निर्वाचनतर्फ ४४ सिटमा विजयी भएको छ। प्रदेश सभाका प्रत्यक्षतर्फका एमालेबाट ९१ जना प्रदेश सभा सदस्य निर्वाचित भएका छन् ।"
जीवन भनेकै फुटबल हो,"तीन दशकदेखि नेपाली सुगम संगीतमा क्रियाशील छन्, वरिष्ठ संगितकार राजु सिंह। २०४८ सालमा प्रतिबिम्ब ब्यान्डमार्फत सांगीतिक यात्रा सुरु गरेका सिंहले सुगम संगीतका साथै चलचित्र, लोक, पप, भजनलगायत करिब एक हजार दुई सय गीतमा संगीत भरिसकेका छन्। उनको एकल संगीतमा ३७ वटा एल्बम बजारमा आइसकेको छ। जोनको स्वरमा रित्तो सडकमा, दीप श्रेष्ठको बादलहरू आकासमा, रामकृष्ण ढकालको वचन तोडे कसमै तोडें, नवीन भट्टराईको मेरो साथ र सुगम पोखरेलको स्वरको तिमी नभएलगायत दर्जनौं लोकप्रिय गीतमा राजुले संगीत भरेका छन्। सांगीतिक क्षेत्रका साथै प्राध्यापन क्षेत्रमा पनि क्रियाशील सिंह फुटबलका पनि ठूलै फ्यान हुन्। रातभर जाग्राम बसेर विदेशी लिगहरू हेर्ने सिंहलाई कतारमा आयोजना भइरहेको विश्वकप फुटबलको रौनकले नछुने कुरै भएन। फुटबलका ठूला फ्यान सिंहसँग विश्वकप फुटबलमा केन्द्रित रहेर अन्नपूर्णकर्मी विष्णु थापाले गरेको कुराकानी : विश्वकप फुटबल कस्तो लागिरहेको छ ? म फुटबलको ठूलो फ्यान हुँ। विश्वका चर्चित धेरै लिगहरू हेर्ने गरेको छु। धेरै खेलाडीको खेल हेरिरहेको हुन्छु। चार वर्षमा आउने एउटा महोत्सव भएकाले विश्वकपका पनि सबै खेल हेरिरहेको छु। अरु विश्वकपभन्दा यो विश्वकप फरक पनि छ। एसियामा भएका कारण धेरै निन्द्राको माया पनि गर्नु पर्दैन। एसियाली राष्ट्रको प्रदर्शन पनि उत्कृष्ट छ। साउदी अरेबियाले अर्जेन्टिनाजस्तो राष्ट्रलाई हराउनु चानचुने कुरा होइन। यस्तै जापान र दक्षिण कोरियाले पनि उत्कृष्ट प्रदर्शन गरेका छन्। त्यसैले एसियामा पनि फुटबलको राम्रो शक्ति निर्माण भइसकेको छ। एसियालाई संधै कमजोर ठान्ने भ्रम युरोपेली र दक्षिण अमेरिकी टोलीले अब त्याग्नु पर्छ। कुनै पनि एसियाली राष्ट्र कमजोर छैनन् भन्ने सन्देश यो विश्वकपले दिइसकेको छ। मन परेको देशले हार्दा चित्त दुःख्छ होला नि ? हारजित भनेको त एउटा पाटो हो। खेल खेलेर हार्नु र मन जितेर हार्नुमा धेरै भिन्नता हुन्छ। जापान र दक्षिण कोरियाले खेल हारेका छन्। तर, उनीहरूले लाखौं समर्थकको मन जितेका छन्। हारेपछि अर्को पटक अझै राम्रो गर्न उनीहरूले उर्जा पाएका छन्। फुटबलले विश्वलाई नै जोड्छ भन्छन नि ? विश्वकपले संगीत, भाषा, संस्कृतिको पनि प्रचार गरिरहेको हुन्छ। उद्घाटन र समापन समारोहमा गीत गाउने सपना संसारभरका चर्चित कलाकारको हुन्छ। विश्वकपमा फुटबल मात्रै भइरहेको हुँदैन, संसारका संगीत, भाषा, कला संस्कृतिको प्रचारप्रसार पनि भइरहेको हुन्छ। त्यसैले विश्वकप एउटा महोत्सव नै हो। अर्को कुरा खेलकुदमा राज्यले कत्तिको लगानी गरिरहेको छ भन्ने पनि विश्वकपमा हेर्न पाइन्छ। तपाईको समर्थन कुन देशलाई हो ? म इङ्ल्यान्डको समर्थक हुँ। इङ्ल्यान्डको खेल पनि निकै राम्रो लाग्छ। लन्डनमा बसेर पढेकाले पनि इङ्ल्यान्डलाई फ्लो गरिरहेको हुन्छु। इङ्ल्यान्डले हरेक प्रतियोगितामा उत्कृष्ट खेल खेलिरहेको हुन्छ। भाग्यले साथ नदिँदा राम्रो खेल्दाखेल्दै पनि बाहिरिनु परिरहेको छ। तर, यस पटक त्यो अवस्था नदोहोरियोस् र इङ्ल्यान्डले विश्वकप जितोस् भन्ने चाहन्छु। इङ्ल्यान्डले विश्वकप जित्ला त ? इङ्ल्यान्डले फ्रान्ससँग क्वार्टरफाइनल खेल्दैछ। त्यो खेल कतार विश्वकपकै फाइनल सरहकै हुनेछ। दुवै टोली राम्रा छन्। एक प्रकारले यो खेल युरोपका शक्ति राष्ट्रबीचको लडाईं पनि हो। फ्रान्स र इङ्ल्यान्डबीचको क्वार्टरफाइनल खेल विश्वकपकै उत्कृष्ट र ऐतिहासिक खेल हुनेछ। इङ्ल्यान्ड पनि युरोपको पावर हाउस हो। इङ्ल्यान्डले सन् १९६६ पछि विश्वकप उपाधि जित्न सकेको छैन। यस पटक इङ्ल्यान्डलाई त्यो अवसर छ। म इङ्ल्यान्डको समर्थक भएकाले उसैले विश्वकप जितोस् भन्ने चाहन्छु। इङ्ल्यान्ड बाहेक अरुलाई रोज्नुपर्दा ? एउटा फ्यानका हिसाबले इङ्ल्यान्डले जितोस् भन्ने चाहन्छु। तर, इङ्ल्यान्ड नभए अर्जेन्टिना र पोर्चुगल फाइनलमा पुगोस् भन्ने चाहन्छु। लियोनल मेसी र क्रिस्टियानो रोनाल्डोको टिम फाइनलमा पुगेमा शताब्दीकै मिराकल हुनेछ। यस्तो संयोग जुर्यो भने मेसी र रोनाल्डोमा को उत्कृष्ट भन्ने बहसले पनि पूर्णता पाउने छ। फुटबलको तपाई एक्लै फ्यान हो कि परिवारका सदस्यहरू पनि रमाउनुहुन्छ ? मेरो सिंगो परिवार नै फुटबलमा रमाउँछ। हामी विश्वकप मात्रै होइन, राति हुने लिगहरू पनि सँगै बसेर हेर्छौै। कहिलेकाहिँ त फुटबल नभएको भए पनि हुन्थ्यो भन्ने लाग्छ। रातभरि फुटबल हेर्दा बिहान उठेर काम गर्नै सकिँदैन। मेरो परिवार नै फुटबलमय छ। घरमा चेल्सी, म्यानचेस्टर युनाइटेड, म्यानचेस्टर सिटी, लिभरपुल सबैका फ्यान छन्। सबैजना सँगै बसेर रमाइलो गर्दै हेर्छौं। आफूले सपोर्ट गरेको टिमले जित्दा अरुलाई जिस्काउने पनि गरिन्छ। यसले झनै रमाइलो हुन्छ। यसले गर्दा घर र बाहिर बसेर हेर्दा खासै फरक छैन। संगीतकार नभएको भए तपाईको रुची केमा हुन्थ्यो ? म सांगीतिक क्षेत्रमा आवद्ध नभएको भए फुटबलकै कुनै न कुनै भूमिकामा हुन्थें। सानोमा फुटबल खेल्नुहुन्थ्यो ? सानो छँदा फुटबल निकै खेलिन्थ्यो। म पुतलीसडकमा हुर्किएको हुँ। सानोमा मैदान भनेकै टुँडिखेल थियो। टोलका दाइहरूसँग टुँडिखेलमा पुगेर खेलिन्थ्यो। टुँडिखेल पनि भाग लगाएको हुन्थ्यो। टुँडिखेलको पश्चिमतिरको भागमा असन, इन्द्रचोक, ठमेललगायतका मानिसहरू खेल्थे। पूर्वततर्फ पुतलीसडक, डिल्लीबजारलगायतका क्षेत्रका मानिसहरूले खेल्थे। स्कुल जीवनमा पनि धेरै नै फुटबल खेलिन्थ्यो। उच्च शिक्षका लागि बाहिर गएपछि भने खेल्न पाइएन। आफूले खेल्न नपाएपछि हेर्न थालियो। रंगशालामै पुगेर कुनै खेल हेर्नु भएको छ ? नेपालको खेल हुँदा दशरथ रंगशालामा पुगेर धेरै पटक खेल हेरेको छु। अन्तर्राष्ट्रिय खेल हुँदा राष्ट्रिय झन्डा बोकेको, गालामा झन्डा बनाएको क्षण सम्झिँदा पनि गर्व लाग्छ। फुटबलले हामीलाई एकसूत्रमा बाँध्ने काम पनि गर्छ। दशरथ रंगशालामा फुटबल चलिरहँदा, जाति, भाषा, धर्मलाई एकतामा बाँध्ने काम गरिरहेको हुन्छ। घरेलु लिगहरू पनि नियमितजसो हेर्ने गरेको छु। मनाङ मस्र्याङ्दी, नेपाल पुलिस क्लब, थ्रीस्टार क्लबका खेलहरू हेर्ने गरेको छु। नेपालले विश्वकप खेल्ने दिन आउलाजस्तो लाग्छ त ? विश्वकप खेल्ने सपना सबै देशको हुन्छ। हाम्रो पनि सपना छ। तर, अब त्यो सपना टाढा छैनजस्तो लाग्छ। फिफाले पनि अर्को विश्वकपदेखि सहभागी टोलीको संख्या बढाउँदैछ। यसले हामीलाई पनि फाइदै पुग्छ। नेपाल दक्षिण एसियामा त पावर हाउस नै हो। त्यो सपना केही समय टाढा होला तर, असम्भव भने छैन। नेपालले एसिया कपसम्म खेलोस् भन्ने मेरो सपना छ। विश्वकप छनोटमा पनि राम्रो प्रदर्शन गरोस् भन्ने छ। संगीत सिर्जना गर्दा पनि फुटबलको झल्को आउँछ होला नि ? संगीत सिर्जना गर्दा पनि फुटबललाई नै सम्झेर गरिरहेको हुन्छु। संगीतमा पनि फुटबलमा जस्तै एउटा टिम हुन्छ। फुटबलमा राम्रो स्ट्राइकर नभई जितिँदैन भनेजस्तै संगीतमा पनि राम्रो गायक नभई राम्रो गीत बन्दैन। फुटबलमा जस्तै संगीतमा पनि ११ जनाकै टिम हुन्छ। गीतकार, संगीतकार, गायक, एरेन्जर, रेकर्डिङ, मिक्सिङ, म्युजिक भिडियो निर्देशकले आआफ्नो क्षेत्रमा काम गरिरहेका हुन्छन्। सबैको टिमवर्क भएमा मात्रै गीत पनि राम्रो बन्न सक्छ।"
सर्वोच्च अदालतले भन्योः चोलेन्द्रविरुद्ध महाभियोग निष्क्रिय भएको पत्र आएको छैन,"काठमाडौं : सर्वोच्च अदालतले निलम्बित प्रधानन्यायाधीश चोलेन्द्र शमशेर जबराविरुद्ध निष्क्रिय भएको महाभियोग प्रस्तावको पत्र औपचारिक रुपमा प्राप्त नभएको बताएको छ । सर्वोच्च अदालतका प्रवक्ता बिमल पौडेलले महाभियोग निष्प्रभावी पत्र प्राप्त नभएको बताए । पौडेलले अन्नपूर्णसँग भने, 'हामी कहाँ औपचारिकरुपमा अहिलेसम्म निष्क्रिय भएको महाभियोग प्रस्तावको पत्र प्राप्त भएको छैन । प्रधानन्यायाधीश जबराविरुद्ध दर्ता भएको महाअभियोग प्रस्ताव निष्क्रिय भएको संसद सचिवालयले जनाएको छ । जबराले संसद सचिवालयमा निवेदन दिएका थिए । महाअभियोग प्रस्ताव तत्कालिन प्रतिनिधिसभामा पेश भएको थियो । प्रारम्भिक छलफल र महाअभियोग सिफारिस समितिबाट प्रतिवेदन बुझाइए पनि त्यसपछि प्रक्रिया अगाडि नबढेकाले जबराले कार्य सम्पादन गर्न नपाउने भन्ने पत्र निष्प्रभावी भएको संसद सचिवालयले जनाएको छ।"
त्रिवि दीक्षान्त समारोह मङ्सिर २३ गते : १० हजार विद्यार्थी दीक्षित हुँदै,"काठमाडौं : त्रिभुवन विश्वविद्यालयको ४८औँ दीक्षान्त समारोह आगामी शुक्रबार (यही मङ्सिर २३) गते हुने भएको छ । दीक्षान्त समारोह ललितपुरस्थित पुल्चोक क्याम्पसको खेल मैदानमा हुने भएको हो । दीक्षान्त मूलसमारोह समितिका सदस्यसचिव साधुराम अर्यालका अनुसार समारोहमा १० हजार तीन सय ९२ विद्यार्थी दीक्षित हुँदै छन् । विसं २०७८ असार १ गतेदेखि २०७९ जेठ मसान्तभित्रसम्म ट्रान्सक्रिप्ट लिएका विद्यार्थी दीक्षान्त समारोहमा भाग लिन पाउने छन् । उनले उक्त समयावधिमा ७० हजार विद्यार्थीले ट्रान्सक्रिप्ट लिए पनि सहभागीका लागि १० हजार तीन सय ९२ जनाले मात्र आवेदन दिएको बताए। उनका अनुसार स्नातक तहतर्फ छ हजार छ सय ९१, स्नातकोत्तरतर्फ तीन हजार पाँच ४९, एमफिल ५५ र विद्यावारीधितर्फ ९७ जना दीक्षित हुँदैछन् । समारोहमा दीक्षित हुने विद्यार्थीका एक जना अभिभावक सहभागी हुने छन् । स्नातकतर्फ रु तीन हजार सात सय, स्नातकोत्तर तह र एमफिलमा दुवैमा रु चार हजार दुई सय तथा विद्यावारीधिमा रु चार हजार सात सय शुल्क लाग्ने छ । समारोहमा त्रिविका कुलपति तथा प्रधानमन्त्री शेरबहादुर देउवा, सहकुलपति तथा शिक्षा, विज्ञान तथा प्रविधिमन्त्री देवेन्द्र पौडेल लगायतको सहभागिता रहने छ । समारोह समितिका सदस्य सचिव साधुराम अर्यालले समारोहको प्रमुख अतिथिका रुपमा भारतको सेन्टर युनिभरसिटी अफ पञ्जावका पूर्व उपकुलपति राघवेन्द्र पी तिवारीलाई बोलाइएको जानकारी दिए। एमफिल, विद्यावारीधि र सर्वोकृष्ट अङ्क ल्याउनेलाई पदक वितरण गरिने छ । त्रिविले समारोहमा दीक्षित हुने विद्यार्थीलाई यही मङ्सिर १५ देखि २२ गतेसम्म गाउनस्कार्फ वितरण गरिरहेको छ । समारोहमा छात्रले आफूखुसी पोसाकमा कोट, पाइन्ट, टाई र भादगाउँले टोपीसहित त्रिविले उपलब्ध गराएको गाउनस्कार्फ टोपी तथा छात्राले औपचारिक पोसाक वा साडी, ब्लाउज र त्रिविले उपलब्ध गराएको गाउनस्कार्फ टोपी लगाउनुपर्ने हुन्छ । त्रिविले हरेक वर्ष दीक्षान्त समारोह गर्दै आइरहेको छ ।"
बेनीमा २० औं जेसिजकप फुटबल प्रतियोगिता सुरु,"बेनी : म्याग्दी जेसीजको आयोजनामा बुधबारदेखि बेनीमा २० औं अन्तर मावि जेसीज कप फुटबल प्रतियोगिता सुरु भएको छ। चार दिनसम्म सञ्चालन हुने प्रतियोगितामा १८ वटा विद्यालयले सहभागिता जनाएका छन्। प्रतियोगिताको बेनी नगरपालिकाका प्रमुख सुरत केसीले उद्घाटन गरे। म्याग्दी जेसीजले हरेक वर्ष आयोजना गर्ने यस प्रतियोगितालाई यस वर्ष गौमती खत्री विकास कोषले मुख्य प्रायोजकको रुपमा आर्थिक सहयोग गरेको छ। प्रतियोगितामा विजेता विद्यालयलाई जेसीजकप रनिङ शिल्ड, ट्रफी, मेडल र प्रमाणपत्र सहित नगद ५२ हजार २२२ र उपविजेतालाई ट्रफी, मेडल र प्रमाणपत्रको साथमा नगद ३२ हजार २२२ रुपैयाँ पुरस्कार प्रदान गरिने म्याग्दी जेसिजका अध्यक्ष सन्दिप खत्रीले बताए। प्रतियोगितामा उत्कृष्ट खेलाडी, गोलरक्षक, डिफेन्डर, स्ट्राइकर, मिडफिल्डर, प्रशिक्षक, सर्वाधिक गोलकर्ता तथा राईजिङ प्लेयरलाई विभिन्न अवार्डबाट नगद २ हजार ५ सय रुपैयाँको साथमा ट्रफी, मेडल र प्रमाणपत्र सहित पुरस्कृत गरिनेछ भने अनुशासित टिमलाई नगद ७ हजार ७७७ रुपैयाँको साथमा ट्रफी, मेडल र प्रमाणपत्र प्रदान गरिनेछ। सेमी फाइनलमा पुग्ने २ टिमलाई ५ हजार रुपैयाँका दरले उपलब्ध गराइनेछ। प्रत्येक खेलमा म्यान अफ द म्याच घोषणा गरी जर्सी पुरस्कार र अनुशासित टिमलाई सात हजार ७७७ रुपैयाँ पुरस्कार प्रदान गरिनेछ। विद्यालय तहका विद्यार्थीहरुमा लोकप्रिय खेल जेसीजकप फुटबलले म्याग्दीमा खेलाडी तथा रेफ्री उत्पादनमा योगदान गरेको छ। यसपालि सन २००९ को जेसिजकपका उत्कृष्ट खेलाडी, गोलरक्षक, डिफेन्टरलाई पुरस्कृत गरिने म्याग्दी जेसीजले जनाएको छ। जेसीजकपबाट पहिचान भएका खेल प्रतिभालाई विभिन्न विद्यालयले निशूल्क पठनपाठनको व्यवस्थाका साथै राष्ट्रिय र अन्तराष्ट्रिय प्रतियोगितामा सहभागी भएका छन्। हालसम्म प्रकाश माविले ५ पटक, बेनी आवासीय माविले ५ पटक, माउन्ट एभरेष्ट आवासीय माविले ४ पटक र न्यु वेष्ट पोइन्ट आवासीय माविले ५ पटक जेसीजकप जितेका छन्।"
बाराही हाइड्रोपावको आइपिओ खुला,"काठमाडौं : बाराही हाइड्रोपावर पब्लिक लिमिटेडले सर्वसाधारणका लागि साधारण शेयरको निष्कासन तथा बिक्री खुला गरेको छ । कम्पनीले बुधबारदेखि सर्वसाधारणका लागि प्रारम्भिक सार्वजनिक निष्कासन (आइपिओ)को बिक्री खुला गरेको हो । कम्पनीले प्रति शेयर रु एक सय अङ्कित दरका कूल पाँच लाख ५४ हजार कित्ता शेयर निष्कासन गरेको छ । यसअघि आयोजना प्रभावित क्षेत्रका स्थानीयका लागि छुट्याएको दुई लाख ५० हजार कित्ता शेयरमा एक लाख ४६ हजार कित्ता तोकिएका बासिन्दालाई बाँडफाँट गरी बाँकी एक लाख चार हजारसहित कूल पाँच लाख ५४ हजार कित्ता शेयर सर्वसाधारणमा निष्कासन गरिएको हो । कम्पनीद्वारा निष्कासित शेयरमा २७ हजार सात सय कित्ता सामूहिक लगानी कोष र ११ हजार ८० कित्ता कम्पनीका कर्मचारीलाई बाँडफाँट गरी बाँकी पाँच लाख १५ हजार दुई सय २० कित्ता शेयर खरिदका लागि सर्वसाधारणले आवेदन दिन सकिने सार्वजनिक आह्वानपत्रमा उल्लेख छ । सार्वजनिक आह्वानपत्र अनुसार सर्वसाधारण लगानीकर्ताले यही मङ्सिर २६ गतेसम्म र सो अवधिमा मागबमोजिम आवेदन नपरे आगामी पुस ६ गतेसम्म न्यूनतम १० कित्तादेखि अधिकतम १० हजार कित्ता शेयर खरिदका लागि आवेदन दिन पाइने उल्लेख छ । लगानीकर्ताले नेपाल धितोपत्र बोर्डबाट अनुमति प्राप्त आस्वा सेवामा सहभागी बैंक तथा वित्तीय संस्थाबाट आस्वा प्रणालीमार्फत तथा मेरो शेयर को वेबसाइट र मोबाइल एपमार्फत पनि आवेदन दिन सकिनेछ । कम्पनीले बागलुङको जैमिनी नगरपालिका वडा न १, ४ र ५ मा पर्ने ठेउले खोलामा एक दशमलव पाँच मेगावाट क्षमताको ठेउले खोला जलविद्युत् आयोजना निर्माण गरेको छ । कम्पनीको शेयर निष्कासन तथा बिक्री प्रबन्धकमा एनआईबिएल एस क्यापिटल लिमिटेड रहेको छ । कम्पनीलाई ईक्रा नेपालले ईक्राएनपी आईआर बी माईनस ग्रेडिङ प्रदान गरेको छ । रासस"
"आज सुनको मूल्य स्थिर,कतिमा हुँदैछ कारोबार ?",काठमाडौं : बुधबार सुनचाँदीको मूल्य स्थिर रहेको छ। नेपाल सुन चाँदी व्यवसायी महासंघका अनुसार सुन अघिल्लो दिनकै मूल्यमा कारोबार भइरहेको छ। अघिल्लो कारोबार दिन मंगलबार प्रतितोलाको ९९ हजार ३०० रुपैयाँमा कारोबार भएको सुन आज पनि सोही मूल्यमा कारोबार भइरहेको छ। महासंघका अनुसार बुधबार चाँदी पनि अघिल्लो दिनकै मूल्यमा कारोबार भइरहेको छ। प्रतितोला चाँदी १ हजार ३५० रुपैयाँमा कारोबार भइरहेको महासंघले जनाएको छ।
प्रचण्ड र माधवलाई कटाक्ष गर्दै गोकुलले भने अर्काको खेतमा मलजल गरेर आफ्नो भकारी भरिदैन,"काठमाडौं : नेकपा एमालेका पोलिटव्युरो सदस्य एवं सांसद गोकुल बास्कोटाले नेपालका वामपन्थी पार्टीहरुमा वाम एकता हराउँदै गएको बताएका छन्। कतारमा जारी विश्वकपमा स्पेन हारेको प्रसंग जोड्दै सांसद बास्कोटाले वामपन्थी पार्टीहरुमा वाम एकताका स्वर हराउँदै गएको टिप्पणी गरेका हुन्। उनले फेसबुकमा लेखेका छन्,' कुनै समय फुटबलमा रोचक मानिएको स्पेनको टिकीटाका स्टायल हराएजस्तै नेपालका वामपन्थी पार्टीहरुमा वाम एकताका स्वर पनि हराउन थाल्या छन्।' उनले वामपन्थी पार्टीहरुकै कारणले नेपाली कांग्रेस ठूलो पार्टी बनेको दावी गरेका छन्। उनले माओवादी केन्द्रका अध्यक्ष पुष्पकमल दाहाल 'प्रचण्ड' र एकीकृत समाजवादीका अध्यक्ष माधव कुमार नेपाललाई कटाक्ष गर्दै अर्काको खेतमा मलजल र गोडमेल गरेर आफ्नो भकारी नभरिने बताएका छन्। सत्ता गठबन्धनसँग मिलेर निर्वाचनमा गएको माओवादी केन्द्रले थोरै सिटमा चित्त बुझाउनु परेपछि केही दिनअघि प्रचण्डले मत ट्रान्सफर नभएको भन्दै दुखेसो पोखेका थिए। एकीकृत समाजवादीका अध्यक्ष माधव कुमार नेपाल पनि निर्वाचनमा कम सिट आएपछि गठबन्धनप्रति सन्तुष्ट छैनन्। प्रचण्ड र माधवलाई कटाक्ष गर्दै बास्कोटाले भनेका छन्,' केही जनमत र केही हर्कतबाट कांग्रेस ठूलो भइसक्यो। अर्काको खेतमा मलजल र गोडमेल गर्ने अनि आफ्नो भकारी भरिएन भनेर गुनासो गर्ने गनगने प्रवृत्ती काम छैन।' निर्वाचनमा माओवादी केन्द्रले १८ र एकीकृत समाजवादीले १० सिट जितेको छ।"
प्री ओपन सेसन अपडेट : १ अंकले बढ्यो नेप्से,काठमाडौं : प्री ओपन सेसनमा नेप्से परिसूचक १ अंकले बढेको छ। नेप्से ११९ अंकले बढेर १९३५०७ विन्दुमा पुगेको छ। सेन्सेटिभ इण्डेक्स ०३६ अंकले बढेको छ। आज यो सेसनमा १८ कम्पनीको सेयर कारोबार भयो। १५ लाख ३ हजार ४४९ रुपैयाँको २ हजार ६०६ कित्ता सेयर खरिदबिक्री भयो। कारोबारमा आएका कम्पनीमध्ये १४ को मूल्य बढ्यो भने ३ को मूल्य घट्यो। बाँकी १ कम्पनीको मूल्य स्थिर रह्यो।
चिसो बढेपछि दुई सीमा प्रहरी चौकी सिमकोट सारियो,"हुम्ला : हुम्लाको उत्तरी नाम्खा गाउँपालिकास्थित दुई सीमा प्रहरी चौकी सदरमुकाम सिमकोट स्थानान्तरण गरिएका छन् । नाम्खा५ हिल्सा र वडा नं ६ लिमीको सुनखानी प्रहरी चौकी स्थानान्तरण गरिएका हुन् । उक्त क्षेत्रमा चिसो ह्वात्तै बढेपछि सीमा सुरक्षाका लागि खटिएका प्रहरीलाई बस्न गाह्रो भएको प्रहरी निरीक्षक दिपक मल्लले जानकारी दिए। सो क्षेत्रको न्यूनतम तापक्रम माइनसमा झरेको छ । 'हिउँदमा प्रहरीलाई सो क्षेत्रमा बस्न कठिन हुन्छ, रासनपानीको पनि समस्या हुन्छ', उनले भने, 'वर्षेनि मङ्सिरपछि प्रहरी चौकी सदरमुकाम सार्ने गरेका छौँ ।' प्रहरी सदरमुकाम झरेपछि चौकी रहेको भवनमा ताला लगाउने गरिन्छ । वर्सेनि जेठ लागेपछि सुरक्षाकर्मी पुनः सोही चौकीमा फिर्ता जाने गरेका छन् । हिल्सामा १३ र सुनखानीमा ११ प्रहरी कार्यरत थिए । गत वर्ष हिल्सा प्रहरी चौकीमा तैनाथ सुरक्षाकर्मीलाई नाम्खा५ स्थित मुचु प्रहरी चौकीमा सार्ने गरिएको मल्लले बताए। चीनसँग सीमा जोडिएको हिल्सा नाकामा सशस्त्र प्रहरीको बोर्डर आउट पोष्ट (बिओपी) सीमा सुरक्षा चौकीको टोली भने चिसो बढे पनि सोही क्षेत्रमा खटिएको छ । रासस"
आफ्नो कार्यालयको फोहोर ३५ दिनभित्र व्यवस्थापन गर्न काठमाडौं महानगरको आग्रह,"काठमाडौं : काठमाडौं महानगरपालिकाले सरकारी तथा निजी कार्यालयहरुलाई आफ्नो परिसरको फोहोरमैला ३५ दिनभित्र व्यवस्थापन गर्न आग्रह गरेको छ। तोकिएको समयभित्र फोहोरमैला व्यवस्थापन नगरे जरिवाना गरिने र फोहोरमैला व्यवस्थापन गर्न लागेको खर्चसमेत असुल्ने चेतावनी महानगरपालिकाले दिएको छ। महानगरभित्र रहेका सरकारी तथा सार्वजनिक कार्यालय, संस्थान,विभिन्न प्रतिष्ठान स्वास्थ्य तथा शैक्षिक संस्था, गैरसरकारी संस्था, कम्पनी तथा अन्य प्रकृतिका निजी कार्यालय परिसरमा यत्रतत्र छरिएर रहेका पुराना उपकरण तथा अन्य प्राकृतिक फोहोरमैलाले सहरको सुन्दरतामा ह्रास आएको भन्दै महानगरपालिकाले फोहोरमैला व्यवस्थापन गर्न सम्बन्धित कार्यालयलाई अनुरोध गरेको हो। काठमाडौं महानगरपालिकाको वातावरण तथा कृषि विभाग टेकुले मंगलबार एक सूचना जारी गर्दै सरकारी तथा निजी कार्यालयहरुले आफ्नो परिसरको फोहोरमैला ३५ दिनभित्र आफै व्यवस्थापन गरी सहरलाई सफासुग्घर राख्न आग्रह गरेको छ। सूचनामा भनिएको छ,' फोहोर व्यवस्थापन गर्नुपर्ने हरेक व्यक्ति तथा निकायको कानुन कर्तव्य हो। फोहोरमैला व्यवस्थापन ऐन २०६८ तथा ऐनियमावली २०७० को कानुन व्यवस्था बमोजिम सबै प्रकारका सरकारी तथा निजी कार्यायहरुले आफ्नो परिसरको फोहोरमैला ३५ दिनभित्र आफै व्यवस्थापन गरी सहरलाई सफासुग्घर राख्न सहयोग गर्नु होला। अन्यथा प्रचलित कानु बमोजिम दण्ड जरिवाना गरिने र फोहोरमैला व्यवस्थापन गर्न लागेको खर्च समेत सम्बन्धित कार्यालयबाटै असुल गरी त्यस्ता कार्यालयको नाम समेत सार्वजनिक गरिने व्यहोरा समेत यसै सूचनामार्फत् सूचित गरिन्छ।'"
भारतले रुसयुक्रेन युद्धको फाइदा उठाइरहेको युक्रेनको आरोप,"किभ : युक्रेनका विदेशमन्त्री दिमिट्रो कुलेबाले मंगलबार सार्वजनिक रूपमा भारतले रुसयुक्रेन युद्धको फाइदा उठाएको आरोप लगाएका छन् । अङ्ग्रेजी पत्रिका द टेलिग्राफमा प्रकाशित समाचार अनुसार कुलेवाले भारतीय पक्षले यसलाई युक्रेन युद्ध भनेकोमा पनि प्रश्न उठाएका छन् । उनले भने, ' भारतले 'हाम्रो पीडाबाट फाइदा लिइरहेको छ भने हामीलाई दिइने सहयोग बढाउन त सक्छ।' यस वर्षको फेब्रुअरी २४ मा रुस र युक्रेनबीच युद्ध सुरु भएदेखि नै भारत सरकारले युक्रेनलाई मानवीय सहायता प्रदान गर्दै आएको छ । भारतीय विदेशमन्त्री एस जयशंकरको भनाइ सार्वजनिक भएपछि कुलेवाले भारतबारे यस्तो बताएका हुन् । जयशंकरले भारतले अझै पनि युरोपियन युनियनको तुलनामा धेरै कम मात्रामा रुसी तेल खरिद गरिरहेको दोहोर्याए। कुलेबाले भने, युरोपियन युनियनमा औंला उठाएर उनीहरुले पनि त्यस्तै गरिरहेका छन् भनेर मात्र पुग्दैन किनभने भारतले सस्तो रुसी तेल खरिद गरेर पैसा बचत गर्ने अवसर पाएको युरोपेली संघले पनि रुसबाट तेल किनिरहेकोले हैन। यो त रुसी युद्धका कारण युक्रेनी जनता पीडा र मर्न बाध्य भएकाले हो।' आफ्नो राष्ट्रिय हितलाई ध्यानमा राख्दै भारतले युक्रेन युद्ध सुरु भएदेखि नै सस्तो दरमा उपलब्ध रुसी तेलको आयात बढाएको छ । द हिन्दुमा प्रकाशित समाचारका अनुसार संयुक्त राष्ट्रसंघका लागि भारतका स्थायी प्रतिनिधि रुचिरा कम्बोजले मंगलबारको संयुक्त राष्ट्र सुरक्षा परिषद्को बैठकमा भारतले लगातार वार्ता सुरु गर्नेतर्फ अघि बढिरहेको बताएकी छन् । उनले भने, 'भारतले हिंसा तत्काल रोकिनुपर्छ भन्ने अडान राख्दै आएको छ। भारतले दुवै पक्षलाई कूटनीति र संवादतर्फ अघि बढ्न आग्रह गरेको छ। र द्वन्द्व अन्त्यका लागि सबै कूटनीतिक प्रयासलाई समर्थन गर्ने छ।' रासस"
लुम्बिनी प्रदेशका मन्त्रालय राप्ती उपत्यकामा स्थानान्तरण गर्ने कामले तीव्रता पायो,"दाङ : लुम्बिनी प्रदेशको स्थायी राजधानी दाङमा प्रदेशको मुख्यालय सारिएको छ। राप्ती उपत्यका लालमटियामा मुख्यमन्त्री तथा मन्त्रिपरिषद्को कार्यालय मंगलबार सारिएको हो। यसअघि बुटवलका थियो। प्रदेश ५ को सदनले २०७७ असोज २० गते प्रदेशको नाम लुम्बिनी र स्थायी राजधानी राप्ती उपत्यका दाङ तोकेको थियो। अहिलेसम्म बुटवलबाटै प्रदेशको मुख्यालय सञ्चालन हुँदै आएको थियो। मन्त्रालयहरू पनि बुटवलबाटै सञ्चालनमा थिए। प्रदेशमा नयाँ जनप्रतिनिधि आए पनि २ वर्षअघिको निर्णयलाई कार्यान्वयन गराउन मुख्यमन्त्री कुलप्रसाद केसीले आफ्नै कार्यकालका स्थानीय राजधानीमा कार्यालय सारेर कार्य सम्पादन सुरु गरेका छन्। त्यतिबेला प्रदेशसभाको दुई तिहाइ बहुमतले दाङलाई राजधानी तोकेको थियो। मुकामको रूपमा बुटवलमा रहेको मुख्यमन्त्री तथा मन्त्रिपरिषद्को कार्यालय मंगलबार बिहान दाङ सारिएको हो। सोमबार बुटवलबाटै कार्य सम्पादन भएकोमा मंगलबार राप्ती उपत्यकाका कार्यालयका सामग्री सारिएको मुख्यमन्त्रीको सचिवालयले जनाएको छ। मुख्यमन्त्री कार्यालयसहित अन्य मन्त्रालय र निकायको लागि राप्ती प्राविधिक शिक्षालयको पूर्वाधार रहेको क्षेत्र प्रदेश सरकारले मातहतमा लिएको छ। निर्वाचन लगतै तयारी गरिए पनि केही ढिला गरी राजधानी सारिएको हो। स्थायी पूर्वाधार बनाएर मात्रै मन्त्रालयहरू दाङ सार्न भन्दै रुपन्देहीका एमाले र कांग्रेसका नेताहरूले केही दिनदेखि विरोध गरिरहेका थिए। बुटवलमा रहेको मुख्यमन्त्री तथा मन्त्रिपरिषद्को कार्यालयका सम्पूर्ण सामग्रीहरू दाङ सारिएपछि अब दाङबाटै काम हुने मुख्यमन्त्री कार्यालयले जनाएको छ। स्थायी राजधानी क्षेत्रमा यसअघि दुईवटा मन्त्रालय स्थापना भएर कार्य सम्पादन हुँदै आएको थियो। पर्यटन ग्रामीण तथा सहरी विकास मन्त्रालय र स्वास्थ्य मन्त्रालय स्थापना भइसकेका छन्। पर्यटन ग्रामीण तथा सहरी विकासमन्त्री डिल्लीबहादुर चौधरीले स्थायी राजधानीमै रहेको मन्त्रालयमा मन्त्रीको पदभार ग्रहण गरेका थिए। अहिले स्थायी राजधानी क्षेत्रमा रहेका शिक्षालयका सम्पूर्ण पूर्वाधारहरू मर्मत र रङरोगन भइरहेको छ। मुख्यमन्त्री कार्यालय पनि लगभग पूर्ण रूपमा तयार पारिसकिएको छ। देउखुरीमा संरचनाको अभाव देखाउँदै घोषणा भएको दुई वर्षसम्म पनि राजधानी स्थानान्तरण गर्न आल टाल गरिएको थियो। अहिले पनि केही मन्त्रालय बुटलमै छन्। तर, मुख्यमन्त्री र मन्त्रीहरूले आफ्नो कार्यकालमै राजधानी स्थानान्तरण गर्ने प्रतिबद्धता जनाइरहेका थिए। सोहीअनुसार मुख्यमन्त्रीले मुख्यालयलाई स्थायी राजधानीमा सारेको बताए। अन्य मन्त्रालयहरू राप्ती उपत्यका स्थानान्तरण गर्ने कामले समेत तीव्रता पाएको छ। राप्ती प्राविधिक शिक्षालयमा प्रदेशसभाको नयाँ भवन निर्माण गरिएको छ। शिक्षालयलाई गढवामा स्थानान्तरण भएको छ। प्रदेश प्रशासनिक परिसरभित्र प्रदेशसभा भवन, प्रदेशसभा सचिवालय र प्रदेश सरकारका मन्त्रालयहरू छन्। मुख्यमन्त्री र मन्त्रिपरिषद्का कार्यालयसहित ८ वटा मन्त्रालय राखिनेछ। अन्य मन्त्रालय भने परिसर बाहिर राखिनेछ। त्यस्तै, संसदीय दलको कार्यालय पनि राखिनेछ। शिक्षालयको परिसरमा ४० बढी सानाठूला भवन छन्। यही परिसरभित्र प्रदेश सरकारले राजधानीको प्रशासनिक केन्द्र निर्माण गरेको छ। १८ बिघा क्षेत्रफलमा रहेको स्थायी राजधानीको क्षेत्रमा नयाँ पूर्णधार निर्माणको काम पनि चलिरहेको छ। १० वटा मन्त्रालयका भवन निर्माण गर्न ठेक्का सम्झौतासमेत भइसकेको छ । त्यसको व्यवस्थापन प्रदेश राजधानी पूर्वाधार कार्यान्वयन इकाइले गरिरहेको छ। पुसको पहिलो साता प्रदेशसभा सदस्यहरूका लागि शपथ ग्रहणको कार्यक्रम तय गरिएको छ। नवनिर्वाचित सांसदहरूलाई स्थायी राजधानीमा बनेको प्रदेशसभा भवनमा शथप ग्रहण गराइने संसद् सचिवालयले जनाएको छ। सभाहलको काम सम्पन्न भइसकेको छ।"
धौलागिरि अस्पताल अक्सिजनमा आत्मनिर्भर,"धौलागिरि : बागलुङको धौलागिरि अस्पताल अक्सिजन निर्यात गर्ने अवस्थामा पुगेको छ । धौलागिरि अस्पताल परिसरमा तीन करोड लागतमा स्थापना गरिएको अक्सिजन प्लान्टबाट उत्पादित अक्सिजनले आत्मनिर्भरसँगै निर्यात गर्ने अवस्थामा पुगेको हो । कोरोनाकालको दोस्रो लहरमा अक्सिजनको ठूलो समस्या भोगेपछि अस्पतालले प्लान्ट स्थापना योजना अघि बढाएको थियो । अस्पतालमा विगत दुई महिनादेखि सञ्चालनमा आएको प्लान्टबाट अहिले नियमित अक्सिजन उत्पादन भइरहेको छ । अस्पतालको अक्सिजन प्लान्टबाट उत्पादित अक्सिजन साविक धौलागिरि अञ्चलका जिल्लामा निर्यात गर्न थालिएको छ । अस्पतालमा २५ शय्यालाई पुग्ने प्लान्ट गण्डकी प्रदेश सरकारको रु ५० लाखको लागतमा स्थापना गरिएको थियो । त्यस लगत्तै कोरोना सङ्क्रमण बढ्दै जानु र अस्पतालमा बिरामीको सङ्ख्यामा उल्लेख्य वृद्धि हुँदा अक्सिजन प्लान्ट थप गरि स्थापना गरिएको हो । अस्पतालले अहिले अन्य जिल्ला तथा पालिका अस्पताल र निजी क्षेत्रलाई समेत अक्सिजन बिक्री गर्न थालेको धौलागिरि अस्पताल बागलुङका प्रशासकीय अधिकृत तेजप्रसाद न्यूरेले जानकारी दिए। उनले तीन करोड लागतमा स्थापना गरिएको अक्सिजन प्लान्टबाट उत्पादित अक्सिजन अन्य अस्पताल र निजी क्षेत्रलाई अक्सिजन भरेर लैजाने व्यवस्था मिलाएको बताए। उनले बढी उत्पादन भएको अक्सिजन सुलभ मूल्यमा निर्यात गर्दा पनि अक्सिजन प्लान्ट सञ्चालन खर्चकोसमेत जोहो हुने बताए। सडक अवरुद्ध हुँदा झोलुङ्गे पुल तारेर अक्सिजन सिलिन्डर ल्याइ कोरोनाका दोस्रो लहरमा बिरामीको ज्यान बचाइएको अनुभव उनले सुनाए। 'सरकारले धौलागिरि क्षेत्रलाइनै पुग्नेगरी यही अस्पतालमा अक्सिजन प्लान्ट स्थापना गर्ने गरी बजेट व्यवस्थापन गर्यो', न्यूरेले भने, 'अहिले पर्वत जिल्ला अस्पतालमा आवश्यक अक्सिजन लैजाने गरिएको र बागलुङका पालिका अस्पताललाई समेत अक्सिजन प्रयोग गर्नका लागि सम्पर्कमा आउन पत्रचार गरिसकेका छौँ।' उनले आफूहरुको प्लान्टमा उत्पादित अक्सिजन निजी कम्पनीको भन्दा सस्तो र पोखरा धाउन नपर्ने हुँदा समयको समेत बचत हुने बताए। धौलागिरी अस्पतालमा कोरोनाको दोस्रो लहरमा औद्योगिक क्षेत्रमा रहेका अक्सिजन सिलिन्डर प्रयोग गरेर बिरामीको उपचार गरिएको र पछिल्लो समय अक्सिजन सिलिन्डरसमेत अस्पताललाई प्रर्याप्त पुग्ने गरी सुरक्षित गरिएको धौलागिरि अस्पतालका निमित्त मेडिकल सुपरिटेन्डेन्ट डा अभिषेक वाग्लेले जानकारी दिए। डा वाग्लेले भने, 'बिरामीको जीवन बचाउनका लागि अत्यावश्यक रहेको अक्सिजन आफ्नै अस्पतालमा उत्पादन हुनु र आवश्यक पर्दा अन्य जिल्लाका अस्पताल र पालिका अस्पतालमा समेत भरेर पठाउन सकिने भएको छ ।' धौलागिरी अस्पताललाई गण्डकी प्रदेशको उपप्रादेशिक अस्पतालका रुपमा स्तरोन्नति गर्ने गरी २०० शय्याको बनाउँदा यहाँ उत्पादित अक्सिजन अस्पतालमै खपत हुनसक्ने अस्पतालको भनाइ छ । रासस"
"अमेरिकी राजदूत र प्रचण्डबीच भेट, नयाँ सरकारबारे चासो","काठमाडौं: नेपालका लागि अमेरिकी राजदूत डीन थम्पसनले नेकपा माओवादी केन्द्रका अध्यक्ष पुष्पकमल दाहाल प्रचण्डलाई भेटेका छन्। थम्पसनले मंगलबार खुमलटारस्थित दाहाल निवास पुगेर भेटेका हुन् । भेटमा दुई देशको सम्बन्ध, नेपालको पछिल्लो राजनीति अवस्था, नेपालको आर्थिक विकासमा अमेरिकाले गर्नसक्ने सहयोग लगायतका विषयमा कुराकानी भएको दाहालको सचिवालय स्रोतले जनाएको छ । थम्पसनले प्रचण्डसँगको भेटमा निर्वाचन सम्पन्न भइसकेपछि अब बन्ने सत्ता समीकरणका विषयमा पनि चासो राखेका थिए । दाहालले अमेरिका र अमेरिकी जनताले नेपालको विकासका लागि गरेको सहयोगको प्रशंसा गरेका थिए ।"
किन समाजमा खुल्दैनन् एचआइभी संक्रमित ?,"सन्धिखर्क : अर्घाखाँचीका एचआइभी संक्रमितहरू परिवार र समाजको भेदभावका कारण खुल्न डराउँछन्। स्थानीय तहहरू एचआईभी एड्सका विषयमा उदासिन देखिएको संक्रमितहरूको गुनासो छ। विभिन्न कार्यक्रमहरूमार्फत संक्रमितहरूलाई सम्बोधन गर्नुपर्नेमा पालिकाहरू निर्वाचन केन्द्रित कार्यक्रम तथा भोट बैंक बचाउने कार्यक्रमहरूमा बढी केन्द्रित भएको उनीहरूको भनाइ छ। स्थानीय तहहरूले प्रतिबद्धता जनाएपनि सहयोग नभएको एचआइभी संक्रमित अर्जुन शाहको गुनासो छ। एचआइभी संक्रमितहरू पालिकाहरूको प्राथमिकतामा परेको देखिँदैनन्। सरकारले मिर्गौला, क्यान्सर, हृदयघातलगायतका दीर्घरोगीहरूलाई मासिक ५ हजार दिने घोषणा गरेको छ। यस्ता प्रकारका राहत कार्यक्रममा सरकारले एचआइभी संक्रमितहरूलाई छुटाएको शाहको गुनासो छ। एचआइभी संक्रमितहरू दीर्घरोगी नै हौं। एकचोटी संक्रमित भइसकेपछि निको हुने अवस्था हुँदैन, उनले भने, एचआइभी संक्रमितहरूमा हेपटाइटिस, टीबी जस्ता थप रोग देखिन्छन्। ३४ थरी औषधि खाएर जीवन बाँचिरहेका छौं। त्यस्ता व्यक्तिहरूलाई केन्द्र सरकारले विभेद त गरेकै छ स्थानीय सरकारसमेत उदासिन देखिए। जिल्लामा हालसम्म १ सय ६३ जनामा एचआइभी संक्रमण पुष्टि भएको जिल्ला स्वास्थ्य कार्यालयको तथ्यांकमा उल्लेख छ। ७६ जना महिला र ८७ जना पुरुष गरी १ सय ६३ जनामा एचआइभी संक्रमण पुष्टि भएकोमा ३४ जनाको मृत्यु भएको छ। सन्देश सहयोग समूहको तथ्यांक अनुसार १ सय २९ जना एचआइभी एड्सका संक्रमितले औषधि सेवन गरिरहेका छन्। कुल संक्रमितमध्ये ८ जना बालबालिकाको मृत्यु भइसकेको छ भने ७ जना बालबालिका औषधि सेवन गरिरहेका छन्। सन्धिखर्क नगरपालिका१ तारामार्ग बस्ने पार्वता थापा क्षेत्री २०६४ मा एचआइभी संक्रमित भइन्। उनी नियमित एआरटी प्रयोग गर्छिन्। संक्रमित भएको १५ वर्ष बित्दा पनि उनी स्वस्थ नै छिन्। एचआइभी र एड्सबारे खुलेर कुरा गर्ने उनी एड्स रोग हो, पाप होइन भन्न कत्ति पनि हिचकिचाउँन्नन्। १५ वर्ष अगाडि संक्रमणले छुँदा मर्नु न बाँच्नुको स्थितिमा उनी पुगिन्। घरमा थाहा पाएपछि एउटै गुन्द्रीमासमेत बस्न दिँदैनथे। भावुक हुँदै भनिन्, एकातर्फ रोग लाग्दा मरिन्छ कि भन्ने डर थियो अर्कातर्फ घरपरिवार र समाजको अपहेलना। के पाप गरिछु भन्ने हुन्थ्यो, मर्न मन लाग्थ्यो। घरपरिवारको अपहेलनापछि केही गर्छु भन्ने उद्देश्यसहित उनी सदरमुकाम झरिन्। एचआइभी लागेको थाहा पाएपछि कोठासम्म कसैले दिएनन्। सबैले एड्स लागेकी केटी आई भन्दै घृणाभावले हेर्ने गर्थे। घरपरिवारको डर, सामाजिक अपहेलनाको त्रास, अस्मितमाथि प्रहार हुने भयलगायतका कारण संक्रमित खुल्न चाहँदैनन्। अझै पनि मानसिक रुपमा एचआइभी संक्रमणलाई अन्य रोग सरहकै रोग हो भन्ने स्वीकार गर्ने कम नै छन्। अर्घाखाँचीमा सन्देश सहयोग समूहले संक्रमितहरूलाई आत्मबल बढाउने, परामर्श दिने, औषधोपचारमा सहयोग गर्ने तथा रोजगारीमा जोड्ने काम गरिरहेको छ। सन्देश सहयोग समुहका अध्यक्ष अर्जुन शाह पनि एचआइभी संक्रमित छन्। सुरुसुरुमा धेरै कष्टकर जिवन बिताएपनि अहिले सबैकुरा सहज हुँदै गएको उनले बताए। आफुले भोगेको दुःख अन्यले भोग्न नपरोस् भनेर अहिले संस्थामार्फत काम गरिरहेको उनले बताए। परीक्षणको दायरामा नपुग्दा एचआईभी एड्स नियन्त्रणमा चुनौति देखिएको जिल्ला स्वास्थ्य कार्यालयले जनाएको छ। एआरटी औषधी सेवन गरिरहेका बिरामी भाइरल लोड परीक्षण गर्न नआउँदा बिरामीको अवस्था बारे थाहा हुन नसकेको एआरटी काउन्सलर हरी पाण्डेले बताए।"
सच्चिने कि सक्किने ? आफ्नै हातमा,"प्रजातान्त्रिक जुन अभ्यासमा हामी छौं, यसमा सबैभन्दा महत्त्वपूर्ण पाटो भनेको निर्वाचन हो। निर्वाचनमा प्रमुख भूमिका मतदाताहरूको हुन्छ।राजनीतिक दलहरू वा उम्मेदवारको भविष्यको भूमिकाको निर्धारण आफ्नो अमूल्य मतको माध्यमवाट मतदाताले गर्छन्। निर्वाचनको मुख्य सन्देशनै यही अर्थात् तिमीहरू सुध्रिने कि सकिने? भनेर सजग गराउने हो। सच्चिनेलाई पुरस्कृत र नसच्चिनेलाई दण्डित गर्ने वा विकल्प दिने अवसरको रूपमा मतदानलाई प्रयोग गरेका हुन्छन्। भर्खरै सम्पन्न नेपालको निर्वाचनवाट आमनेपाली मतदाताले मज्जाले बुझ्ने गरी यो सन्देश दिएको देख्छु। हामीजस्तै अन्य कतिपय नवोदित प्रजातान्त्रिक देशहरू निर्वाचनका हाम्रा केही गर्व गर्न लायक उपलब्धिको खुलेर प्रशंसा गर्छन्। प्रजातान्त्रिक निर्वाचनको छोटो समयमै हामीले प्राप्त गरेका यस्ता केही उदाहरणको चर्चा गरौं। जस्तोसुकै अप्ठ्यारो बेलामा पनि आवधिक निर्वाचन भएका छन्। निर्वाचनको माध्यमबाटै शान्तिपूर्वक सत्ता हस्तान्तरण हुँदै आएको छ। निर्वाचनको प्रक्रियाका क्रममा केही झगडा, असहमति वा असहजता रहे पनि निर्वाचन परिणाम सर्वस्वीकार्य हुँदै आएकाछन्। निर्वाचन स्वयं द्वन्द्वको कारण भएकोे छैन।हामीले बरू निर्वाचनलाई नै द्वन्द्व व्यवस्थापन गर्ने हतियारको रूपमा प्रयोग गयौं।त्यस्तै, निर्वाचनको सबै प्रक्रियामा सबैको सहभागिता सुनिश्चित गरिएको छ। अर्को महत्त्वपूर्ण पाटो हामीले निर्वाचित निकायहरूलाई समावेशी बनाएर मुलुकको चरित्रअनुसार निर्वाचित निकायमा प्रतिनिधित्वको व्यवस्था गरेका छौं। भलै,उनीहरूको कार्यशैली वा क्षमतालाई लिएर केही असहमति होलान्। यसको मतलव यो होइनकि, हाम्रा सबै सबल पक्षमात्र छन्। धेरै क्षेत्रमा निरन्तर सुधारको प्रयास जरुरी छ। भर्खरै सम्पन्न प्रतिनिधिसभा र प्रदेशसभाको चुनावलाई हेर्दै निर्वाचनको सबै हिस्सेदारमा परिपक्वता आएको देख्छु। हिजोका निर्वाचनमा हिंसा ठूलो चुनौती थियो। दल र उम्मेदवारहरूमा संयमता थिएन, मारकाट, हत्या, हिंसा र अन्य झैझगडा प्रमुख चिन्ताका विषय थिए। अब त्यो प्रवृत्ति कम हुँदै आएको छ। दल र उम्मेदवारमा संयमताको डिग्री बढेको देखिन्छ।सुरक्षा पनि हिजोभन्दा चुस्त हुँदै आएको छ। निर्वाचन व्यवस्थापन गर्नेमा पनि चुस्तता आएको छ। मतदातामा पनि परिपक्वता आएको देखिन्छ। हिजोजस्तो जजसले जहाँ मत हाल भन्यो त्यहीँ हाल्ने मतदाता कम हुँदै गएका छन्। केही अपवादलाई छाडेर, बरु म विवेक प्रयोग गरेर मत हाल्छु भन्ने स्तरमा मतदाता पुगेका छन्। मतदान हुने स्थलमा विगतका कठिन समय सम्झँदा मतदाता स्वयं नै हिंसाको कारण पनि थियो। अनेक खालका समस्या मल्टिपल भोटिङका जस्ता धेरै कुरा थिए। अब त्यस्ता प्रवृत्ति कम देखिन थालेका छन्। त्यस्तै, विगतको तुलनामा सरकारको हस्तक्षेपकारी भूमिका पनि कम हुँदै आएको आभास मिल्छ। यी अभ्यासले देशमा लोकतन्त्र संस्थागत हुने क्रममामाथिल्लो खुट्किलो उक्लिएको हो कि भन्ने आभास गराउँछ। यसको मतलव यो होइन कि हामीसँग समस्या छैनन्। लोकतन्त्रको उत्तम अभ्यासको अवस्थामा पुग्न हामीले निर्वाचनका धेरै पाटोमा अझै धेरै काम गर्न बाँकी छ। खुसी लाग्छ, खासगरी २०६५ सालमा सुरु गरिएको दीर्घकालीन रणनीतिक सोच, योजना र कार्यक्रमका साथ सुरु गरिएका सुधारका प्रयासको निरन्तरताले हालको तेस्रो चरणको योजनामा पुग्दा सकारात्मक परिणाम दिन थालेकोमा। यसले गौरवको अनुभूति गराउँछ। तर, जेजस्ता उपलब्धि भए, गरिए, ती पर्याप्त छैनन्। खासगरी निर्वाचन व्यवस्थापनका धेरै पाटो जस्तो मतदाता नामावली, मतदान केन्द्र निर्धारण र व्यवस्थापन, मतदाता शिक्षा, निर्वाचन कर्मचारी व्यवस्थापन, मतपत्र छपाइ, सुरक्षा व्यवस्थापन, निर्वाचन सामान व्यवस्थापनजस्ता काम क्रमशः स्थानीय सरकारमा विकेन्द्रित गरी उनीहरूलाई अगुवा भूमिका दिन अब ढिला गरिनु हुन्न। यसैगरी, निर्वाचनको व्यवस्थापनको स्वामित्व दलहरूले लिने वातावरण निर्माण त्यति नै जरुरी छ। निर्वाचनका धेरै पाटोमा हामीले प्रविधि प्रयोग गरेका छौं, तर मतदानको काममा अझै पनि परम्परागत पेपर ब्यालेटमै सीमित छौं। त्यसैले, ईभोटिङमा जाने हाम्रो उच्च प्राथमिकतामा पर्नु पर्छ। संसारभरि छरिएका मतदाताको मताधिकार सुरक्षित गरिनु पर्छ।भर्खरै सम्पन्न निर्वाचनको समष्टिरूपमा कुरा गर्दा आमजनताको भनाइ होस् वा उम्मेदवारको भनाइ, निर्वाचनमा पैसा हाबी भएको गुनासो एकातिर छ भने अर्कोतर्फ हाम्रोभन्दा राम्रो अर्थात् मतदाताको रोजाइको उम्मेदवार हुँदा पैसाको कुनै प्रभाव नहुने रहेछ भन्ने स्पष्ट सन्देश पनि मतदाताले दिए। पैसा भन्दैमा जितिँदैन है, उम्मेदवार राम्रो छ भने, उसको विगत राम्रो छ र आम मतदाताको भरोसा र आशा छ भने मात्र जितिन्छ भन्ने एउटा वातावरण वनाउन सघाएको छ। निर्वाचनको परिणामलाई पैसाले प्रभावित पार्ने अवस्थामा केही निर्वाचित निकायहरू असल राजनीतिज्ञको साटो आपराधिक प्रवृत्तिको अथवा स्वार्थ समूहहरूको पकडमा जाने त हैन ? भन्ने डरपनि उत्तिकै बढेको छ। यो एउटा गम्भीर सरोकारर चिन्ताको विषय छ। यसलाई सम्बोधन गर्न एकातिर खर्चको अनुगमन र उल्लंघन गर्नेउपर सशक्त कारबाही गर्ने राष्ट्रिय क्षमता बढाउनु परेको छ भने दल वा उम्मेदवारले गर्ने खर्चको स्रोतको मुहानको व्यवस्थापन त्यत्तिकै जरुरी छ। सबैभन्दा महŒवपूर्ण पाटो भनेको राजनीतिक दलहरूले असल उम्मेदवार अगाडि सार्ने माहोल बनाउने वातावरण निर्माण झनै जरुरी छ। संसारभर अचेल निर्वाचन प्रचारप्रसार लगायतका कुरामा डिजिटल प्लेटफर्मको बाहुल्य बढेको छ। हाम्रो यो निर्वाचनमापनि यसको व्यापक प्रयोग भएको छ। यसले के देखाउँछ भने अबका निर्वाचनको प्रतिस्पर्धाको निर्णायक भूमिका प्रविधिले खेल्नेछ। त्यसैले, यसका सकारात्मक पाटोलाई हाम्रो प्रणालीलाई दह्रो बनाउन कसरी प्रयोग गर्ने ? चुनौती छ। साधन, स्रोत र क्षमताको व्यवस्थापन गर्ने पक्ष पनि छ। अर्कोतिर, प्रविधि खास गरेर सोसल मिडियाहरूको दुरुपयोग गरी झूटा, भ्रामक र गलत सूचना प्रवाहको नियमन ठूलो चुनौतीको रूपमा आएकोछ। गलत र भ्रामक सूचनाले निर्वाचन परिणाम प्रभावित पार्न नसकोस् ती चुनौतीहरूको व्यवस्थापन गर्न सक्नेगरी हाम्रो राष्ट्रिय क्षमता बढाइनुमा छ। अबका दिनमा निर्वाचनको सन्दर्भमा यी दुइटा कुरा प्राथमिकताको विषय हुने देखिएको छ अर्थात् मनि पोल्टिक्सर डिजिटल प्लेटफर्मको प्रयोग। यो निर्वाचनमा गत चुनावको तुलनामा केही कम मत खसेको छ। कम मतदाताको सहभागिताका धेरै कारण हुन सक्लान्। जस्तो, प्राविधिक पक्ष हेर्दा मतदाताको ठूलो हिस्सा देश बाहिर छ। मंसिरको समयमा कृषकको प्राथमिकता बाली भिœयाउने समय हो। तर, यसभन्दाअरू राजनीतिक पाटोले बेसी प्रभाव पारेजस्तो लाग्छ। जस्तै, हिजोको परम्परावादी दलहरूको काम, कारबाही र व्यवहारबाट विरक्तिएको मतदाता आ के जानु ? तिनीहरू नै आउने हुन् के भोट दिनु ? भन्नेजस्तो निराशाले केहीलाई रोक्यो। त्यस्तै, चुनाव पहिलेको गठबन्धनका कारण आफूले परम्परागत हिसाबले मत हालिरहेको दलको चिह्न छैन वा उम्मेदवार छैन भने मेरो उम्मेदवार नै छैन किन भोट हाल्न जाने ? भन्ने मानसिकता रह्यो। मतदान घटाउने यी राजनीतिक कारणलाई राजनीतिक दलहरूले गम्भीर रूपमा लिन जरुरी छ। यो निर्वाचनको आउँदै गरेको परिणामले केही नयाँ शक्तिको उदय हुने देखाएको छ। यसका पछाडि कारण धेरै हुन सक्छन्। अझै पनि, मतदाताहरूको ठूलो हिस्सा भनेको पार्टीमा परम्परागत आबद्धता नै हो। तर, यसपालि तिनै मतदाताले र प्रत्येक निर्वाचनमा आफ्नो निर्णय बदल्ने (स्विङ भोटर) मतदाताले आफ्नो परम्परागत सोच बदलेको देखिन्छ। हिजोका ठूला दलको जुन अनुपातमा मत घटेको छ, त्यही हाराहारीमा नयाँ दल वा नयाँ नेतृत्वमा चुनावमा गएको दलका उम्मेदवारको मतको हिस्साले देखाउँछ। यसमा पनि खासगरी दुईवटा कारण निर्णायक बनेकि भन्ने लाग्छ। पहिलो, आफ्नो दलबाट आम कार्यकर्ताको रोजाइमा परेका उपयुक्त उम्मेदवारको अभाव। दोस्रो, ती दलले विगतमा सरकारमा हुँदा वा बाहिर हँुदा गरेका उत्ताउला वा सत्ताकेन्द्रित घिनलाग्दा क्रियाकलाप। उनीहरूमाथि आमआरोप थियो कि यी सत्ताकेन्द्रित भए जनता केन्द्रित हुन सकेनन्। मुलुकका हुन सकेनन्, आफ्ना लागि मात्र केन्द्रित भए। केही समय पहिले गरिएकोे स्थानीय तहको निर्वाचनमा देखाएका परिणामका प्रवृत्तिलाई हेरेर राजनीतिक दलहरू सुध्रिएलान् भन्ने थियो। आफ्ना उम्मेदवार छनोट र निर्वाचन व्यवस्थापनमा विशेष ध्यान देलान् भन्ने आमअपेक्षा थियो। तर जनताको त्यो भावनाको कदर गर्न यी दलहरूले आवश्यक ठानेनन् र चुके। जसका लागि निर्वाचनको परिणामले संकेत गरेको छ। बुझ्नेलाई इशारा काफी छ। अब कसैको एकल बहुमत नहुने भयो। न प्रदेशमा हुने भो न केन्द्रमै। यति धेरै दल संसद्मा पुगेको अवस्थाले संसद् चलाउने काममै जटिलता पक्कै हुन्छ। समानुपातिक तर्फको मत धेरै दलमा बाँडिँदा जुन तहमा संसद् समावेशी हुनुपर्ने थियो, त्यो तहमा नहुने अवस्था देखिँदैछ। सरकार बनाउने विषय पनि सकसपूर्ण देख्छु। सरकार बनाउन के कस्ता सम्झौता हुने हुन्, के कस्तो लेन देन सुरु होला ? यसले देशलाई कुन बाटोमा लैजाला ? यो जटिल परिस्थितिमा बन्ने सरकारले सबैभन्दा चिन्ता र चासो मुलुकले चाहेको स्थिरता र सुशासन कत्तिको दिन सक्ला भन्ने हो। धेरै प्रश्न तेर्सिएका छन्। आशाको किरणका रूपमा पुराना दलहरूबाट केही भरोसा गर्न सकिने र आशालाग्दो युवा निर्वाचित भएका छन्। तिनको क्षमतालाई प्रयोग गर्नेतिर दलहरूले कत्तिको प्राथमिकता दिने हुन्, हेर्न बाँकी नै छ। त्यस्तै, केही नयाँ दलहरू निर्वाचनबाट स्थापित भएका छन्। अबको संसद्को गणित हेर्दा उनीहरूको निर्णायक भूमिका रहन सक्ने अबस्था देखिँदैछ। सरकार बनाउने र गिराउने अभ्यासमा उसले आफूलाई कहाँ उभ्याउँछ, हेर्न बाँकी छ। सरकारमा जाने कुरा वा संसद्मा सशक्त प्रतिपक्ष कुन भूमिका उसले रोज्छ, हेर्न बाँकी नै छ। आफ्नो भूमिकालाई कसरी बचाउँदै जनताले जुन विश्वास गरेर मत दिएका छन् र उनीहरूमाथि आशा र भरोसा गरेका छन्, त्यो भूमिका निर्वाह त्यति सहज छैन। किनभने एउटा त दलको रूपमा बनिसकेकै अवस्था छैन। संगठनहरू छैन। हस्तक्षेपकारी भूमिका निर्वाह गर्न सक्ने संख्या र शक्ति संसद्मा छैन। यस सन्दर्भमा, यी नयाँ खेलाडीहरूले अब हिजोका पात्रहरूलाई सुधार्न, व्यवहार परिवर्तन गराउन कसरी संसद् वा सरकारमा रहेर हस्तक्षेपकारी भूमिका खेल्छ ? त्यसैबाट उनको पौरख जाँच हुन्छ। यस हिसाबले आफ्नो साख जोगाउन उनलाई त्यत्तिकै चुनौतीपूर्ण छ। यो संसदीय अभ्यासमा उनले खेल्ने भूमिकाले आगामी पाँच वर्षपछिको मतदानमा मतदाताले गर्ने मूल्यांकनको पक्षलाई पक्कै हेक्का राख्लान्। प्रमुख दलका नेतृत्व तहमा रहेकाहरूको गतिविधि हेर्दा आजसम्म म अघि सार्छु भन्ने कुनै पनि नेतृत्वबाट संकेत मिलेको छैन। यो चुनावपछि अलिकति नयाँहरूले नेतृत्वमा जान सक्ने आशा गर्न सकिन्छ कि भन्ने कल्पना पनि थियो। तर त्यो देखाउँदैन। जुन कुरा मुलुकका लागि त्यति सुखद र शुभ संकेत होइन। तर के गर्ने ? संसदीय व्यवस्था मानेपछि यसकै प्रक्रियाबाट आएको परिणामलाई स्वीकार गर्नुबाहेक विकल्प पनि त छैन। तर एउटा कुरा भने ठोकुवा गरेर भन्न सकिन्छ, अबको पाँच वर्षमा पनि सच्चिन नसक्ने पात्र अरूको कारणले होइन, अपितु आफ्नै कारणले नासिएर जानेछन्। पोखरेल, पूर्वप्रमुख निर्वाचन आयुक्त हुन्।"
कोलम्बिया पहिरो: तेत्तीस जना पुरिए,"कोलम्बिया : कोलाम्बियामा पहिरोमा पुरिएर ३३ जनाको मृत्यु भएको छ भने ९ जनालाई जीवितै उद्धार गरिएको छ। उद्धार गरिएकामध्ये चार जनाको अवस्था गम्भीर छ। यो साताको प्रारम्भमा राजमार्गमा पहिरो खस्दा यात्रीबाहक बस, मोटरसाइकललगायत सवारी साधन पुरिएका तथा तिनमा यात्रारत तीन जना बालबालिकासहित ३३ जनाको ज्यान गएको आन्तरिक मामिलामन्त्री अल्फोन्सो प्राडाले बताएका छन्। पहिराले राजमार्गमा सवारीसाधन पुरेको सूचना पाउनेबित्तिकै देशको जोखिम व्यवस्थापन इकाइ र यातायात मन्त्रालयका कर्मचारीका साथै प्रहरी र सेनालाई उद्धारमा खटाइएको थियो। राजमार्गका केही भागमा पहिरो पन्छाउनुपर्ने भएकाले उद्धार तथा मृतकको खोजी जटिल भएको छ। यसैबीच, राष्ट्रपति गुस्ताभो पेट्रोले प्रतिकूल मौसम तथा त्यसबाट उत्पन्न हुने विपद् व्यवस्थापनलगायत कामका निम्ति राष्ट्रिय एकीकृत उद्धार तथा सहायता केन्द्र स्थापना गर्न आदेश दिएका छन्।"
नेता ठेकदारका कारण खोटाङको महुरेफोक्सिङटार सडक निर्माण ६ वर्षदेखि अलपत्र,"खोटाङ : ठेक्का दिइएको समय बितिसक्दा पनि खोटाङको महुरेदेखि फोक्सिङटारसम्मको ४८ किलोमिटर सडक कालोपत्रे हुन सकेन। कांग्रेस डोल्पाका सभापति दिपेन्द्रबहादुर शाही र दमकका मदन अधिकारीले ठेक्का लिएको यो सडकको निर्माण कार्य ६ वर्षदेखि अलपत्र बनेको हो। ४८ किलोमिटर लम्बाइको यो सडकको साढे ७ मिटर चौडाइ छ। खोटाङको महुरेदेखि सिम्पानीसम्मको २२ किलोमिटर सडकको कालोपत्रे गर्न भारत कन्ट्रक्सन सिद्धिसाही जेभीका ठेकेदार शाहीले ४१ करोड ५० लाख रुपैयाँमा २०७३ असार ३० गते ४ वर्षमा सम्पन्न गर्ने गरी ठेक्का सम्झौता गरेका थिए। डोल्पाबाट प्रदेशसभा सदस्यमा पराजित भएका कांगेस जिल्ला सभापति शाही मोटरबाटो निर्माणको काम छाडेर सम्पर्कविहीन भएका छन्। सिम्पानीदेखि फोक्सिटारसम्मको २६ किलोमिटर सडक निर्माण गर्न देवनारायण पवन, मैनाचुली, खम्पाचे जेवीका ठेकेदार अधिकारीले ५५ करोड ८७ लाख रुपैयाँमा २०७३ साउन ११ गते सम्झौता गरेका थिए। अधिकारी एमाले नेतृ तथा दमककी निवर्तमान उपमेयर गिता अधिकारीका श्रीमान हुन्। दुबै ठेकेदारले राजनैतिक पहुचका भरमा पटकपटक म्याद थपेर सडक कालोपत्रेको काम अलपत्र पारेका छन्। शक्तिको आडमा पटकपटक म्याद थप्ने गरेका उनीहरुले सडक निर्माणनमा चासो नदेखाएका कारण यातायातका साधन सञ्चालनमा समस्या उत्पन्न भएको छ। ठेकेदार शाही र अधिकारीको लापरवाही कारण खोटाङको दिक्तेल रुपाकोटा मझुवागडी नगरपालिकाको महुरेदेखि बराहपोखरी गाँऊपालिकाको फोक्सिङटारसम्मको ४७ किलोमिटर कालोपत्रे गर्ने सडक निर्माणको काम अलपत्र परेको खोटाङको दिक्तेल रुपाकोटा मझुवागडी नगरपालिकाका मेयर तीर्थराज भट्टराईले बताए। यो सडक दिक्तेल रुपाकोट नगरपालिकाको महुरेदेखि फोक्सिङटारसम्म खोटाङको साविकका बुईपा, विजयखर्क, राजापानी, बतासे, लिच्किराम्चे गाविस हुँदै उदयपुरको गाईघाटसम्म जोडिन्छ। सडक कालोपत्रे भए खोटाङ सदरमुकाम जान गाईघाटबाट १३३ किलो मिटरको रुट बन्ने छ। सडक कालोपत्रे नभएकै कारण अहिले प्रदेश १ बाट दिक्तेल जाने सवारी साधन उदयपुरको कटारी, घुर्मी ओखलढुङगाको हिलेपानी हुँदै लामो दुरीको बाटो जानुपर्ने बाध्यता भएको मेयर भट्टराईको बताए। उनले ठेकेदार शाहीको लापरवाही र सडक विभागको बेवास्थाका कारण यो सडक समयमा सम्पन्न नभएको बताए। ठेक्का पाएको ११ वर्षसम्म सडक कालोपत्रे नगर्ने ठेकदारको पक्षमा सडक विभागले पटक पटक निर्माणको म्याद थपेर अर्को गल्ती गरेको उनको आरोप छ। सडक कालोपत्रे नभएका कारण कच्ची सडकमा धेरै स्थानमा खाल्डा परेको, जताततै धुलाम्मे भएका कारण यातायातका साधान सञ्चालनमा गम्भीर समस्या भएको खोटाङका यातायात व्यवसायी विदुर लुइँटेलले बताए। सडक कालोपत्रे नभएकै कारण दुर्घटना बढेको उनको भनाइ छ। दिक्तेल रुपाकोट मझुवागडी वडा नम्बर १४ का अध्यक्ष दिनेश राईले समयमा सडक निर्माण नगर्ने ठेकेदारलाई कडा कारवाही गरी ठेक्का सम्झौता खारेज गर्ने माग गरेका छन्। उनले ठेक्का सम्झौता खारेज गरेर अर्को टेण्डर प्रकृया अगाडि बढाएर सडक कालोपत्रे गर्न सरकारसँग माग गरेका हुन्। सडक धुलाम्मे भएका कारण यातायातका साधन सञ्चालन भएको समयमा सडकको धुलो घरभित्र पस्ने गरेको छ। जसका कारण मानव स्वास्थ्यमा गम्भीर असर गरी सर्वसाधारण बिरामी पर्न थालेका अध्यक्ष राईले बताए। गाईघाट दिक्तेल सडकको योजना प्रमुख गोपाल खकुरेलले पनि ठकेदार शाही र अधिकारीको लापरवाहीका कारण समयमा सडक निर्माणको काम सम्पन्न नभएको बताए। उनले सडक निर्माण अलपत्र पार्ने ठेकेदार शाहीलाई कार्यसञ्चालन पेस्की दिएको ६ करोड ४७ लाख रुपैयाँ १० प्रतिशत ब्याजसहित जरिवाना असुल गरिएको बताए। सडक अलपत्र पार्ने अधिकारीलाई ४ करोड ७२ लाख ब्याजसहितको रकम जरिवाना स्वरुप असुल गरिएको बताए। खकुरेलले समयमा सडक निर्माणको काम नगर्ने ठेकेदार अधिकारीलाई कारवाही स्वरुप कालोसुचिको प्रकृया अगाडि बडाइएको र शाही भने कार्यालयको सम्पर्कमा नआएको जानकारी दिएका छन्। अधिकारीले भने सडक निर्माणको काम अगाडि बढाउन म्याद थपका लागि निवेदन दिएको र स्वीकृत हुनासाथ निर्माणको काम अगाडि बढाउने बताए। प्रदेशसभा सदस्यमा निर्वाचन हारेका शाही भने मोबाइल अफ गरेर सम्पर्कविहीन भएका डोल्पा प्रहरीले जानकारी दिए।"
न्यायाधीशविरुद्ध यौन शोषणको आरोप,"कपिलवस्तु : कपिलवस्तुका जिल्ला न्यायाधीश भुवन गिरीमाथि यौन शोषण गरेको आरोप लागेको छ। एक महिलालाई बन्धक बनाएर यौन शोषण गरेको आरोप लागेको प्रहरीले जनाएको छ। प्रहरीले मुद्दा दर्ता नगरेपछि ती महिलाले राष्ट्रिय मानव अधिकार आयोग, महिला आयोगलगायतका निकायमा मुद्दा दर्ता गराइ पाउनका लागि उजुरी दिएकी छिन्। सोही उजुरीका आधारमा मानवअधिकार आयोगले यो विषयमा विशेष चासो दिएको छ। आयोगबाट कपिलवस्तु प्रहरीलाई सोधपुछ गरेको र सोको जवाफ पनि पठाइसकेको प्रहरी नायब उपरीक्षक मिनबहादुर घलेले बताए। मानव अधिकार आयोगका अनुसार, महिलाको उजुरीमा न्यायाधीश गिरीमाथि पीडितलाई करिब ५ वर्षदेखि बन्धक बनाएर यौन शोषण गरेको आरोप छ। आरोपित गिरीले आफूमाथि विभिन्न माग गरेको र त्यो पुरा गर्न नसक्ने भएकाले यौन शोषणको आरोप लगाएको प्रतिकृया दिएका छन्। उनले आपसी छलफलपछि सो मुद्दा फिर्ता लिई तामेलीमै राखिएको समेत दाबी गरेका छन्। आफ्नो पद र मर्यादाका कारण आजसम्म उनले जेजे भन्दै गइन् पुरा गर्दै गएँ। तर, अहिले आएर हुँदै नभएको आरोप लगाएका कारण अब म उनको आरोप विरुद्ध प्रतिवाद गर्न उभिएको छु, न्यायाधीश गिरीले भने। शारीरिक बन्धक तथा यौन शोषणको घटना भए नभएको यकिन भएपछि मात्र मुद्दा दर्ता गर्ने नगर्ने टुंगोमा पुग्ने प्रहरी नायब उपरीक्षक मीनबहादुर घलेले बताए। राष्ट्रिय मानव अधिकार आयोग, न्यायपरिषद सचिवालय र राष्ट्रिय महिला आयोगले न्यायाधीश गिरीलाई सोधपुछ र अनुसन्धान सुरु गरेको छ।"
चिन्तायुक्त धनाढ्यता,"सहरभन्दा अलि पर एउटा जंगल थियो। जंगल सकिनासाथ पहाड भेटिथ्यो। त्यही पहाडको किनारमा देवदारको एक रूख थियो। त्यसको वरिपरि झाडी उम्रेका थिए। रूख झाडीहरूलाई सधैं घृणाको दृष्टिले हेथ्र्यो र भन्थ्यो, तिमीहरू कुनै पनि प्रकारले लाभकारी छैनौ। त्यो रूख आफ्नो अग्लो व्यक्तित्वमाथि घमण्ड गथ्र्यो र झाडीहरूलाई सानोपनको खिल्ली उडाउँथ्यो। अहंकारको नशामा चूर भएको देवदारको रूखले एकदिन एउटा झाडीलाई भन्यो, तिमीहरू सबै व्यर्थका बिरुवा हौ, किनकि तिमीहरूबाट कसैलाई पनि कुनै लाभ छैन। यतिमात्र होइन, तिमीहरू आफ्नो नजिकबाट जानेहरूलाई काँडा बिझाएर उनीहरूलाई दुःख पनि दिन्छौ। झाडीसँग यसको कुनै उत्तर थिएन। तैपनि उसले नम्रतापूर्वक भन्यो, तपाईंको कुरा बिल्कुल सत्य छ, देवदार साहेब। तर तपाईंलाई सधैं बञ्चरो तथा आरीको भय हुन्छ। हामीलाई त्यस्तो कुनै भय हुँदैन। यहाँसम्म कि मानिस पनि हाम्रो छेउबाट सम्हालिएर जान्छन् ताकि हाम्रो काँडा उनीहरूलाई नबिझाओस्। चिन्तारहित निर्धनता चिन्तायुक्त धनाढ्यताभन्दा निकै राम्रो हुन्छ। नैतिक शिक्षा : चिन्तातुर रहनुभन्दा निर्धन रहनु राम्रो हो।"
"स्वदेशमै विद्युत् फालाफाल : तर, अर्बौंको इन्धन आयात","काठमाडौं : मुलुकमा २२ सय मेगावाट विद्युत् उत्पादन भइरहेको छ। त्यसमध्ये करिब १ हजार ७ सय मेगावाट मात्रै आन्तरिक खपत छ। अर्थात्, स्वदेशमै बिजुली पर्याप्त छ, फालाफाल छ। तर, राज्यले प्रत्येक महिना २४ अर्बको त पेट्रोलियम पदार्थ मात्रै आयात गर्छ। एलपिजी ग्यास, कोइला, सोलार आयातमा पनि बर्सेनि अर्बांै रुपैयाँ बाहिर जान्छ। त्यसैकारण व्यापार घाटा उच्च छ। ठूलो परिणाममा विदेशी मुद्रा (डलर) समेत बाहिरिने गरेको छ। अर्कोतिर, यी वस्तुको प्रयोगबाट मुलुकमा प्रदूषण फैलिरहेको छ, जलवायु परिवर्तनमा समेत असर पुगिरहेको छ। र, पनि यस्ता प्रदूषण फैलाउने वस्तुको आयातलाई प्रतिस्थापन गर्ने र स्वदेशी उत्पादित बिजुलीको प्रयोग बढाउनेतिर सरकारको ध्यान छैन। जबकि भान्सादेखि सवारीसम्मका वस्तुलाई विद्युतीयमा रूपान्तरण गरेर प्रदूषण फैलाउने वस्तुको आयातलाई कम गर्न सकिने विज्ञहरू बताउँछन्। वायु प्रदूषणविज्ञ (क्लिन एयर एसिया) डा भुपेन्द्र दास भन्छन्, हाम्रोमा विद्युतीय ऊर्जाको प्रयोग न्यून छ। विद्युतीय ऊर्जाको खपतलाई बढाउनैपर्छ। विद्युत् प्राधिकरणका कार्यकारी निर्देशक कुलमान घिसिङ पनि विद्युतीय वस्तु र सेवाको प्रयोग प्रबर्द्धनमा सरकार क्रियाशिल हुनुपर्ने बताउँछन्। गत वर्ष वर्षायाममा उत्पादित सबै बिजुली स्वदेशमा खपत हुन सकेन। सित्तैमा खेर गयो। त्यतिबेला दैनिक ५ सय मेगावाटभन्दा बढी बिजुली खेर गएको नेपाल विद्युत् प्राधिकरणको भनाइ छ। आन्तरिक खपत नभएपछि प्राधिकरणले बिजुली भारत निर्यात सुरु गरेको हो। हाल ४ सय १० मेगावाट बिजुली भारतले किन्ने सैद्धान्तिक सहमति जनाएको छ। ५ सयभन्दा बढी मेगावाट निर्यातका लागि भारतबाट स्वीकृतिको पर्खाइ भइरहेको विद्युत् प्राधिकरणका प्रवक्ता सुरेश भट्टराई बताउँछन्। जलविद्युत् अनुसन्धान कर्ता डा सुरेश मरहट्टा नेपालले बिजुलीलाई बत्ती बाल्नका लागि मात्रै प्रयोग गरिरहेको बताउँछन्। पूर्वऊर्जा सचिव अनुप उपाध्याय विद्युतीय ऊर्जा खपत बढाउन सरकारले विद्युतीय चुलो र त्यसको एक सेट भाँडामा अनुदान दिनुपर्ने, गरिब वर्गलाई वायरिङ निःशुल्क गरिदिनुपर्ने बताउँछन्। विभिन्न जिल्लामा कोल्डस्टोर बनाउने, औद्योगिक ग्राम बनाउने, सिँचाइमा विद्युतीकरण गर्नेजस्ता सरकारका नीति पनि कार्यान्वयन हुनुपर्यो, पूर्वसचिव उपाध्याय भन्छन्। विद्युत् प्राधिकरणका अधिकारीहरू आन्तरिक खपत नै नबढेर भारतमा बिजुली निर्यात गर्नुपरेको बताउँछन्। विद्युतीय ऊर्जा विस्तारका लागि आवश्यक पूर्वाधार निर्माणमा राज्यले पर्याप्त लगानी गर्न नसक्दा खपत बढाउन नसकिएको प्राधिकरणका कार्यकारी निर्देशक कुलमान घिसिङ स्वीकार्छन्। ऊर्जा मन्त्रालयअन्तर्गतको जल तथा ऊर्जा आयोग सचिवालयको सन् २०२१ को तथ्यांकमा समग्र ऊर्जा खपतमा विद्युतीय ऊर्जाको खपत ४२२ प्रतिशत मात्रै छ। अहिले नवीकरणीय ऊर्जाको प्रतिशत ८ प्रतिशतसम्म पुगेको जल तथा ऊर्जा आयोगले जानकारी दिएको छ। ऊर्जामा अझै पनि दाउरा, पेट्रोलियम, गोबर ग्यास, कृषि अवशेष, विद्युत्, कोइला, बायोग्यास, लघु जलविद्युत्, सोलारलगायतका स्रोतको प्रयोग भइरहेको छ। ऊर्जा खपतमा अहिले पनि दाउराको प्रयोग बढिरहेको तथ्यांकले देखाउँछ। अहिले पनि ६० दशमलव ३८ प्रतिशत ऊर्जाको खपत दाउराबाट हुने गरेको छ। पेट्रोलियम पदार्थको प्रयोग १७ दशमलव ७७ प्रतिशत छ। १० वर्षयताको तथ्यांकअनुसार विद्युतीय ऊर्जाको खपत दोब्बरले त बढेको छ, तर उत्पादनअनुसार भने बढेको छैन। सन् २०१० मा विद्युतीय ऊर्जाको खपत २ प्रतिशत थियो। तर, ऊर्जाको प्रयोगमा पेट्रोलियम पदार्थको खपत पनि बढेको छ। राष्ट्र बैंकले चालू आर्थिक वर्षको पहिलो ३ महिनामा निकालेको तथ्यांकअनुसार मुलुकको कुल आयातमा पेट्रोलियम पदार्थको हिस्सा १७ दशमलव ०५ प्रतिशत छ। कोइलाको हिस्सा १५ प्रतिशत छ। पेट्रोलियम पदार्थमा सबैभन्दा बढी डिजेलको हिस्सा ५८ प्रतिशत छ भने पेट्रोलको हिस्सा १९ प्रतिशत छ। यसमा एलपीजी ग्यासको हिस्सा १६ प्रतिशत रहेको नेपाल आयल निगमको तथ्यांक छ। मुलुकमा मासिक करिब २४ अर्बको पेट्रोलियम पदार्थ आयात हुने गरेको छ। हाल २२ सय मेगावाट विद्युत् उत्पादन भइरहेको छ। उत्पादनमध्ये करिब १ हजार ७ सय मेगावाट मात्रै आन्तरिक खपत छ। स्वदेशमै बिजुली पर्याप्त छ तर, राज्यले प्रत्येक महिना २४ अर्बको त पेट्रोलियम पदार्थ मात्रै आयात गर्छ। त्यसैकारण व्यापार घाटा उच्च छ। ठूलो परिणाममा विदेशी मुद्रा बाहिरिने गरेको छ। वार्षिक रूपमा करिब पौने ३ खर्बको पेट्रोलियम पदार्थ भित्रिने गरेको छ। गत वर्ष मात्र १ खर्ब १६ अर्ब यसबापत राजस्व तिरेको नेपाल आयल निगमका प्रवक्ता विनितकुमार उपाध्याय बताउँछन्। भन्सार विभागको तथ्यांकअनुसार ०७९ कात्तिकसम्म ६ अर्ब १३ करोड बराबरको २८ करोड ८८ लाख ४८ हजार ९ सय ५० किलोग्राम कोइला आयात भएको छ। कुल ऊर्जा खपतमा सबैभन्दा बढी ६३२ प्रतिशत गार्हस्थ्य, १८३ प्रतिशत औद्योगिक, यातायात ९ प्रतिशत, व्यावसायिक ७ प्रतिशत, कृषि १६ प्रतिशत र निर्माण र खानी ०८ प्रतिशतले गर्ने गरेको छ। प्रयोगमा भइरहेका ऊर्जालाई ३ भागमा विभाजन गरेर पनि हेर्न सकिन्छ। विद्युत्को खपत कसरी बढाउने र सरकारले कस्तो नीति लिनुपर्छ भन्ने सम्बन्धमा अध्ययन भइरहेको छ। चाँडै नै त्यसको नतिजा सार्वजनिक हुँदैछ। सुशीलचन्द्र तिवारी,सचिवालय सचिव, जल तथा ऊर्जा आयोग प्राविधिक क्षमता वृद्धिका साथै प्रसारणलाइन तथा वितरण प्रणालीको वृद्धि गर्नपर्यो। पूर्वपश्चिम जोडिने प्रसारणलाइन छैन। प्रसारणलाइनको नेटवर्क राम्रो छैन। देवेन्द्र कार्की,पूर्वऊर्जा सचिव हामी कहाँ बिजुली बाल्नका लागि मात्रै विद्युत्को प्रयोग बढी हुने गरेको छ। उद्योग धेरै पनि छैनन्। संसारभर नै सबैभन्दा बढी ऊर्जाका लागि पेट्रोलियम पदार्थको नै प्रयोग हुन्छ । डा सुरेश मरहट्टा, जलविद्युत् अनुसन्धान कर्ता विशेषगरी घरायसी प्रयोजनमा परम्परागत ऊर्जाको प्रयोगले निरन्तरता पाइरहेको छ। खाना पकाउने, तताउने र खाद्य प्रशोधनका लागि परम्परागत ऊर्जाको प्रयोग गर्ने गरिएको छ। घरेलु क्षेत्रमा आधुनिक वैकल्पिक ऊर्जाका स्रोतहरूको विकास गर्न सकिने पूर्वऊर्जा सचिव देवेन्द्र कार्की बताउँछन्। परम्परागत ऊर्जाको स्रोत हाम्रो जीवनशैली बनेको र यसबाट रूपान्तरित भएर नवीकरणीय ऊर्जामा प्रवेश गर्न समय लाग्ने कार्कीको भनाइ छ। विद्युतीय ऊर्जा रूपान्तरणको गतिलाई बढाउन आर्थिक लागत र विशिष्ट क्षेत्रमा उपलब्ध वैकल्पिक ऊर्जाका स्रोतहरूको सहज प्रयोगमा निर्भर हुने कार्की बताउँछन्। परम्परागत र आयातित ऊर्जाले मुलुकमा आयात मात्र बढाउँदैन। यिनले प्रदूषण फैलाउन पनि उत्तिकै भूमिका खेलेका हुन्छन्। यी ऊर्जाबाट ब्ल्याक कार्बन, कार्बनडाइअक्साइड, सल्फोडाइअक्साइड लगायतका प्रदूषण निस्कने गरेको वायु प्रदूषणविज्ञ डा दास बताउँछन्। यसबाट मानव स्वाथ्यमा असर त पुग्छ नै, साथसाथै जलवायु परिवर्तनमा पनि भूमिका खेलिरहेका हुन्छन्। यस कारण विश्वले नै यसमा चासो देखाएको छ भने नवीकरणीय ऊर्जामा प्रतिस्थापन गर्न जोड दिइएको डा दासको भनाइ छ। अब जहाँ जलविद्युत्को सम्भावना छ, त्यहाँ त्यसको प्रयोगलाई बढाउने हो। नेपालमा जलविद्युत्को सम्भावना छ अब ऊर्जामा विद्युतीय ऊर्जाको खपतलाई बढाउनुपर्छ। अहिले नेपालमा न्यून मात्र प्रयोग भइरहेको छ, उनी भन्छन्। नेपाल विद्युत् प्राधिकरणको ०७८७९ को वार्षिक प्रतिवेदनअनुसार प्रतिव्यक्ति विद्युत् खपत ३ सय ५० किलोवाट प्रतिघन्टा पुगेको छ। यो प्रयोगले भन्दा पनि उत्पादन बढी भएर त्यसलाई जनसंख्यामा बाड्दा बढी देखिएको जलविद्युत् अनुसन्धानकर्ता सुरेश मरहट्टा बताउँछन्। जल तथा ऊर्जा आयोगले ल्याएको ऊर्जा क्षेत्र भिजन ०५० का अनुसार प्रतिव्यक्ति विद्युत् खपत सन् २०२५ मा ४ सय किलोवाट घन्टा, ०३० सम्म ६ सय र ०५० सम्म १४ सय किलोवाट घन्टा पुर्याउने आयोगको योजना छ। औद्योगिक क्षेत्रमा कोइलै बढी प्रयोग मुलुकमा औद्योगीकरण हुन सके बिजुली खपत बढ्ने सरोकारवालाहरू बताउँछन्। कुल गार्हस्थ्य उत्पादनमा करिब १४ प्रतिशतको योगदान दिने औद्योगिक क्षेत्रमा बिजुलीको प्रयोग निकै कम छ। औद्योगिक क्षेत्रमा करिब ८ प्रतिशत मात्रै छ। अझै पनि कोइला ऊर्जा नै बढी प्रयोग हुँदै आइरहेको छ। औद्योगिक क्षेत्रमा चल्ने ब्वाइलर संसारमा ठूला विद्युतीय ऊर्जाबाट चलाउने प्रवृत्ति नै नभएको नेपाल उद्योग वाणिज्य महासंघका उद्योग सभापति भरत आचार्य बताउँछन्। यस्तै, अर्को भनेको सुधारिँदो भए पनि दिगो रूपमा बिजुलीको उपलब्धता पनि कम भएको उनी भन्छन्। उद्योग कलकारखानामा निरन्तर बिजुली नआउने र बत्ती झ्यापझ्याप जाने गरेको उद्योगी व्यवसायीको गुनासो छ। यसै कारण उद्योगहरूले विद्युतीय ऊर्जाको विकल्पमा अन्य ऊर्जाका स्रोतलाई बढी प्रयोग गरेको आचार्यको भनाइ छ। विद्युतीय ऊर्जाको खपतलाई बढाउन र जिरो कार्बन उत्सर्जनको लक्ष्य हासिल गर्न नेपालले अन्तर्राष्ट्रिय क्षेत्रमा प्रतिबद्धताहरू जाहेर गरेको छ। यसका लागि सरकारले केही नीतिगत व्यवस्था लिएको ऊर्जा सचिव दिनेश घिमिरे बताउँछन्। चालू आर्थिक वर्षको बजेटमा नै खाना पकाउने एलपीजी ग्यासलाई प्रतिस्थापन गर्दै विद्युतीय चुलोको प्रयोग बढाउने सरकारले घोषणा गरेको थियो। वाटर हिटिङमा जाने, विद्युतीय यातायातको प्रयोग बढाउने जस्ता नीति पनि सरकारले सार्वजनिक गरेको थियो। यसका लागि संरचनागत र वितरण प्रणालीमा उल्लेख्य सुधार गर्न आवश्यक भएको बताउँछन, ऊर्जा सचिव घिमिरे। उत्पादित बिजुली नेपालमा नै खपत हुने अवस्था सिर्जना गर्दै इनर्जी ट्रान्जिसन गर्ने नीति सरकारको रहेको उनको भनाइ छ। आवश्यक संरचनागत सुधार गरेको र अहिलेको मागलाई धान्न सक्ने संरचना तयार नै रहेको प्राधिकरणका कार्यकारी घिसिङ बताउँछन्। भविष्यमा विद्युतीय खपत बढाउनका लागि भने पूर्वाधारमा थप लगानी आवश्यक भएको उनको भनाइ छ। अहिले करिब २२ सय मेगावाट प्रणालीमा विद्युत् उत्पादन भइरहेको छ। चालू आर्थिक वर्षमा थप ८ सय मेगावाट थपिँदैछ। ५ वर्षमा ७ हजार मेगावाट बिजुली थपिने प्राधिकरणको प्रक्षेपण छ। ९५ प्रतिशत जनतामा विद्युत्को पहुँच पुगेको र आगामी वर्षमा सतप्रतिशत विद्युत् पहुँच पुर्याउने प्राधिकरणले बताउँदै आएको छ। आगामी २ वर्षमा २ खर्बको बिजुली निर्यात गर्ने गरी प्राधिकरण विद्युत् खपतको योजना पनि सार्वजनिक गरेको छ। यसका लागि अहिलेबाट नै आवश्यक पूर्वाधारमा लगानी गर्नुपर्ने घिसिङको भनाइ छ। पूर्वपश्चिम जोड्ने प्रसारण लाइनदेखि वितरण प्रणाली सुदृढ र स्तरोन्नति गर्न अबको ५ वर्षमा ५ खर्ब रुपैयाँभन्दा बढी लगानी आवश्यक भएको प्राधिकरण कार्यकारी निर्देशक घिसिङ बताउँछन्। त्यसो हो भने सिस्टममा मागेको जति विद्युत् दिन सक्छौं, घिसिङ भन्छन्, २४ सै घन्टा विश्वसनीय रूपमा बिजुली दिन सक्छौं। भोल्टेज सुधार हुन्छ। लगानी नै नगरेपछि कहाँबाट सुधार हुन्छ ? ट्रिपिङ हुन्छ बत्ती झ्यापझ्याप जान्छ। काठमाडौंमा मात्रै थप ३० वटा सबस्टेसन आवश्यक रहेको र एउटा सबस्टेसन बनाउन करिब ४ अर्ब खर्च लाग्ने घिसिङ बताउँछन्। तर, सरकारसँग लगानीका लागि पैसा नभएको र प्राधिकरणले मात्रै खपत बढाउने र संरचनागत सुधार गर्न नसक्ने घिसिङले स्पष्ट पारे। खपत बढाउने काम सरकारको हो कुलमान घिसिङ, कार्यकारी निर्देशक, नेपाल विद्युत् प्राधिकरण ऊर्जा खपत बढाउने काम प्राधिकरणको नभई सरकारको हो। राज्यले यसका लागि नीति बनाउनुपर्यो। प्राधिकरणले विद्युतीय सवारीका लागि ठाउँठाउँमा चार्जिङ स्टेसन बनाएको छ। अब प्रबर्द्धन गर्ने भनेको सरकारले हो। विद्युतीय सवारीलाई भन्सार छुट दिने र विद्युतीय बस तथा ट्याक्सीलगायतलाई प्रबर्द्धन कसरी गर्ने भन्ने सरकारको नीति हुनुपर्छ। ऊर्जा खपत बढाउन अरू किसिमको ऊर्जालाई विद्युत्मा कन्भर्ट गर्ने हो। गाउँगाउँमा पनि ग्यासको प्रयोग बढेको देखिन्छ। अब यसलाई प्रतिस्थापन गर्न गाउँमा पनि इन्डक्सन कुकिङ गराउनुपर्यो। यसका लागि प्राधिकरणले ठाउँठाउँमा ग्रिड पुर्याएको छ। वातावरण बनाएको नै छ। विद्युतीय ऊर्जा विस्तारका लागि थप लगानी गरिरहेका छौं र सरकारलाई पनि भनिरहेका छांै। अहिले सरकारसँग बजेट छैन। प्राधिकरणले गरेको नाफा संरचनागत पूर्वाधारमा नै लगानी गरिरहेको छ। लगानी नै नगरेपछि कहाँबाट खपत बढ्छ ? सरकारले बजेट पनि नदिने प्राधिकरणलाई नाफा गर्न पनि नदिने अनि कहाँबाट लगानी गर्ने ? खपत बढाउने हो भने ५ वर्षभित्र ५ खर्ब लगानी गर्नुपर्छ। सरकारले केही नीतिगत व्यवस्था गर्दैछ दिनेश घिमिरे,ऊर्जा सचिव विद्युतीय ऊर्जाले क्रमशः प्रतिस्थापन गर्दै जाने हो। यसका लागि लोड बढाउनु पर्यो। हामीले संरचनामा सुधार गर्दै जानुपर्छ। विशेष गरी वितरण प्रणालीलाई सुधार गर्नुपर्यो। सबस्टेसन, ट्रान्सफरमर, कन्डक्टरहरूको स्तरोन्नति गर्नु पर्यो। तीव्र रूपमा बढिरहेको उत्पादनलाई देशभित्र नै खपत गर्ने परिस्थिती निर्माण गर्नुपर्यो। यसो हुँदा जैविक ऊर्जाका इन्धनका स्रोतहरू विद्युत्ले प्रतिस्थापन गर्न सक्छ। यसपछि सरकारले केही नीतिगत व्यवस्था लिएको छ। जस्तोः खाना पकाउने एलपीजी ग्यासलाई प्रतिस्थापन गर्दै विद्युतीय चुलोको प्रयोग बढाउने भन्ने छ। वाटर हिटिङमा जाने, विद्युतीय यातायातको प्रयोग बढाउने जस्ता नीति सरकारको छ। यसका लागि संरचनागत सुधार गर्नुपर्ने हुन्छ भने वितरण प्रणालीमा उल्लेख्य सुधार गर्न आवश्यक छ। यसो हुन सके उत्पादित बिजुली नेपालमा नै खपत हुने अवस्था सिर्जना हुन्छ। दीर्घकालीन रूपमा जलाशययुक्त आयोजनामा जानुपर्छ। यसले ऊर्जा सुरक्षा प्रदान गर्छ। हिउँदयाममा हुने विद्युत्को मागलाई सम्बोधन गर्नका लागि पनि जलाशययुक्त आयोजना चाहिन्छ। महसुल कम गरे समस्याको समाधान हुन्छ अनुप उपाध्याय, पूर्वऊर्जा सचिव सबैभन्दा बढी ऊर्जा खपत गर्ने १५ एम्पियर वाला वर्गलाई लक्षित गरी यिनीहरूको बिजुली महसुल कम गर्ने बितिक्कै इनर्जी खपत बढ्छ। किनभने यही वर्गले हो एलपीजी ग्यास पनि धेरै चलाउने र इन्डक्सन पनि चलाउने। यसलाई नै टार्गेट ग्रुप बनाएर प्राधिकरण अघि बढाउनुपर्छ। मेरो पालामा एउटा अध्ययन हुँदा यो वर्गलाई लक्षित गर्यो भने यसले विद्युत् खपत बढाउँछ भन्ने निष्कर्ष निकालेको थियो। अर्को भनेको सबै ग्राहकलाई आवश्यकताअनुसार बिजुली दिने भन्ने हो। यसका लागि विद्युत् प्राधिकरणले गर्ने भनेको वितरण प्रणालीको विस्तार हो। खपत बढाउने हो भने उज्यालो दिनलाई मात्र लाइन तान्ने पूर्वाधार भएर हुँदैन। यस्तै, दाउरातिर भएका निम्न वर्गका परिवारलाई फ्री बिजुली दिनेलाई निरन्तरता दिनुपर्यो। यो वर्गले गाउँमा ग्यास पनि बाल्छ। अब कुनै पनि ग्राहकहरूलाई १५ एम्पियरभन्दा कमको लाइन नै नदिने एउटा नीति लिन जरुरी छ। विद्युतीय ऊर्जा खपत प्रबर्द्धन गर्नका लागि सरकारले अनुदान नै दिएर विद्युतीय चुलो, त्यसको एक सेट भाँडा, गरिब वर्गलाई वायरिङसमेत गरिदिन सके प्रबर्द्धन हुन्छ। ग्यासमा दिइरहेको अनुदानभन्दा यो दीर्घकालीन हुन्छ। यसले ग्यास प्रतिस्थापन गर्छ। प्रविधिको विकास गर्न जरुरी छ भरत आचार्य, सभापति, नेपाल उद्योग वाणिज्य महासंघ विद्युतीय ऊर्जा अन्यभन्दा सस्तो हुने भए पनि औद्योगिक उपकरणहरू त्यस्तै किसिमको हुनपर्यो। हाम्रा प्रविधि जैविक ऊर्जा बढी प्रयोग हुने किसिमका छन्। प्रविधिले नै रूपान्तरण गर्ने हो। यसका लागि विश्वमा नै त्यस्तो किसिमको प्रविधिको विकास गर्न जरुरी छ। त्यस्तो प्रविधि आउने हो भने दिगो ऊर्जाका लागि उद्योगहरूले प्रयोग गर्छन्। यस्तै, आधुनिकीकरण गर्ने, औद्योगिकीकरण बढाउने, प्रविधिको क्षमता वृद्धि गर्न राज्यको पनि लगानी आवश्यक पर्छ। केही अनुदान दिन सकिन्छ। विद्युतीय खपत बढी प्रयोग गर्ने उद्योगहरूको नम्बर बढाउन पर्यो। औद्योगीकरणमा सुसूप्त, जीडीपी, उद्योगको संख्या। आयात गर्ने वस्तु नेपालमा निर्माण हुने अवस्था, सस्तो ऊर्जा, सर्वसुलभ र भरपर्दो हुन पर्यो। बिजुली खपत बढी हुने उद्योगमा सिमेन्ट, स्टिल, प्लास्टिक, इँटा यी सबैमा मिक्स इनर्जीको प्रयोग बढी छ। प्रशोधन, टेक्सटाइल उद्योग खुल्दै जानपर्यो। यसले मग बढाउँछ।"
जापानी फुटबलको भाष्य,"दोहा : जापान लगातार चौथो पटक फिफा विश्वकपको अन्तिम १६ मा पुग्यो र चारै पटक अन्तिम १६ बाटै बाहिरियो पनि। जापानको यो शृंखलाको अन्तिम परिदृष्य सोमबार राति क्रोएसियाविरुद्ध पेनाल्टी सुटआउटमा ३१ को पराजय थियो। अपेक्षा र प्रदर्शन जापानी प्रशिक्षक हाजिमी मोरियासुले जापानको प्रमुख लक्ष्य क्वार्टरफाइनल पुग्ने बताएका थिए। त्यमे लक्ष्यमा उनी सफल भए पनि विश्वकपमा अभूतपूर्व सफलता हासिल गर्न भने सकेन। तर, पूर्वविश्व विजेता जर्मनी र स्पेनविरुद्ध २१ को जित भने जापानले विश्व फुटबलमा का सुधार गरेको प्रमाण हो। हामी फेरि एक पटक अन्तिम १६ को पर्खाल भत्काउन असफल भयौं। तर, हाम्रा खेलाडीले फुटबलको नयाँ अध्याय देखाएका छन्, मोरियासु भन्छन्। प्रशिक्षक मोरियासुले सुधार गर्नुपर्ने धेरै ठाउँ भए पनि जापानी टोली जुनसुकै टिमको सामना गर्न तयार रहेको बताउँछन्। को बाहिरिए ? फुलब्याक युटो नागाटोमो (३६) र गोलरक्षक इजी कावासिमा (३९) जापानको विश्वकप टोलीमा थिए। क्रोएसियाविरुद्धको पराजयसँगै बाहिरिएका यी खेलाडी सम्भवः कहिल्यै विश्वकपमा खेलाडी भएर फर्किने छैनन्। नागाटोमोले कतारमा सबै (चार) खेल खेल्दा गोलरक्षक कावासिमा बेञ्चमै सीमित भए। तर, मैदानमा उनको भूमिका आवश्यक नपरे पनि युवा टोलीका लागि मार्गनिर्देशकको जिम्मेवारी उनले पूरा गरेका छन्। कप्तान तथा डिफेन्डर माया योसिडाले तेस्रो पटक विश्वकप खेलेका थिए। उमेरले ३४ वर्ष पूरा गरिसकेका योसिडाको पनि सम्भवः यो अन्तिम विश्वकप हो। मसँग यो क्षणको बयान गर्न कुनै शब्द छैन, भेट्रान नागाटोमोले क्रोएसियाविरुद्धको हारपछि भने, हामीले सक्ने जति सबै गर्यौं। अन्तिमसम्म प्रयास गरेकै हौं। अब युवा खेलाडीले हाम्रो पदचाप पछ्याउनु पर्छ। उनीहरूबाटै जापानी फुटबलको भविष्य उज्ज्वल बन्नेछ। अर्को को ? विश्वकपपछि तीन नाम जापान भन्ने बित्तिकै आउँछन्। जर्मन क्लब एससी फ्राइबर्गका मिडफिल्डर रित्सु डोआले विश्वकपमा दुई गोल गरे। उनी भविष्यमा जापानी टोलीको मेरुदण्ड बन्ने छन्। अर्का खेलाडी काओरु मिटोमा हुन्। ब्राइटनबाट उत्कृष्ट लयमा रहेका मिटोमाले पनि आफूलाई प्रभावशाली खेलाडीका रूपमा स्थापित गरेका छन्। मिटोमा क्रोएसियाविरुद्ध पेनाल्टीमा असफल हुने तीनमध्ये एक खेलाडी हुन्। रियल सोसिएडाडका २१ वर्षीय अट्याकर ताकेफुसा कुबो धेरै आस गरिएका र क्षमतावान खेलाडी हुन्। अब के ? चार पटकको च्याम्पियन जापान एसियन कपमा छनोट भइसकेको छ। जनवरी २०२४ मा हुने तय भएको यो प्रतियोगिता कोभिड १९ का कारण चीनबाट कतार सारिएको छ।"
"कैलालीमा दुई जनामाथि हँसिया प्रहार : एकको मूत्यु, एक गम्भीर",कैलाली : कैलालीको जोशीपुर गाउँपालिका६ कुमारीबागमा गए राति भएको झैँझगडामा हँसिया प्रहारबाट घाइते भएका पदम भण्डारीको मृत्यु भएको छ । जिल्ला प्रहरी कार्यालयका प्रवक्ता बेदप्रकाश जोशीले हँसिया प्रहारबाट घाइते भएका ३३ वर्षीय भण्डारीलाई उपचारका लागि टीकापुर अस्पताल पुर्याइएकोमा चिकित्सकले राति नै मृत घोषणा गरेको जानकारी दिए। हँसिया प्रहारबाट गम्भीर घाइते भइ टीकापुर अस्पतालमा भर्ना गरिएका अर्का ४० वर्षीय जयराज भण्डारीलाई थप उपचारका लागि कोहलपुर सिफारिस गरिएको छ। उनको अवस्था पनि गम्भीर रहेको जनाइएको छ। सोही ठाउँका ५० वर्षीय गौरीलाल ढुङ्गानाले नातामा साला पर्ने दुवै जनालाई हँसिया प्रहार गरी फरार रहेको प्रवक्ता जोशीले बताए। उनको खोजी कार्यका लागि प्रहरी टोली परिचालन गरिएको छ । घटना केकति कारणले किन भयो भन्ने बारेमा प्रहरीले अनुसन्धान थालेको छ । रासस
सुपरस्टार बन्लान् वेलिङ्घम ?,"दोहा : वाइन रुनी १८ वर्ष अगाडि आफूलाई सम्झिँदै भन्छन्, म विश्वकै उत्कृष्ट खेलाडी थिएँ। म जत्तिको कोही पनि थिएनन्। १८ वर्षका रुनीले अमाजन प्राइमको एक डकुमेन्ट्रीमा भनेका छन्, म यसमा विश्वस्त थिएँ। पेले, डियगो म्याराडोना वा जर्ज बेस्ट पनि थिए। तर, त्यसको मतलब थिएन। त्यसबेलाका इङ्लिस प्रशिक्षक स्भेन गोरन एरिक्सन पनि रुनीकै कुरामा समर्थन जनाउँछन्। हामीले पछिल्लो पटक युवा खेलाडीले विश्वकपमा ठूलो प्रभाव पारेको देखेको सन् १९५८ विश्वकपमा हो, एरिक्सन भन्छन्, त्यसपछि विश्वकपमा ठूलो प्रभाव पार्ने १८ वर्षका कोही पनि खेलाडी देखेको छैन। एरिक्सनको यो अभिव्यक्ति असामान्य लागे पनि सन् १९५८ मा १७ वर्षीय पेलेले मच्चाएजस्तो सनसनी कुनै पनि किशोरले विश्वकपमा मच्चाउन सकेका छैनन्। पेलेले चार खेलमा ६ गोल गरेका थिए। तीमध्ये दुई गोल उनले फाइनलमा गरेका थिए। त्यो विश्वकपमा पेलेको प्रभाव साँच्चै अविश्वसनीय थियो। यसैगरी सीमित खेलाडीले मात्रै विश्वकप वा युरोपियन च्याम्पियनसिपमा रुनीले पोर्चुगलमा गरेकोजस्तो प्रदर्शन गरेका छन्। रुनीको पेलेसँग कुनै तुलना नै हुँदैन। त्यसैले जबजब युवा खेलाडीको चर्चा हुन्छ, पेलेकै कुरा हुन्छ। अहिलेसम्म १९ वर्षमुनिका तीन किशोरले मात्रै विश्वकपको फाइनल खेलेका छन्। सन् १९५८ मा ब्राजिलका पेले (१७ वर्ष), सन् १९८२ मा इटालीका डिफेन्डर ग्विस्पे बर्गोनी (१८ वर्ष) र सन् २०१८ मा फ्रेन्च फरवार्ड काइलिन एमबाप्पे (१९ वर्ष) छन्। चार वर्षअघि फ्रेन्च फरवार्डले सनसनी मच्चाउँदा पेलेसँगै जोडेर उनको प्रशंसा भएको थियो। फ्रान्सलाई च्याम्पियन बनाउन उत्कृष्ट प्रदर्शन गरेका एमबाप्पे कतारमा पनि त्यही प्रदर्शन दोहोर्याइरहेका छन्। सन् १९९८ को विश्वकपमा १८ वर्षीय माइकल ओवेनले सनसनी मच्चाएका थिए। तर, अन्तिम १६ मा अर्जेन्टिनाविरुद्ध पेनाल्टी सुटआटमा स्तब्ध भएपछि उनीसँगै इङ्ल्यान्डको यात्रा पनि समाप्त भएको थियो। सन् २००४ को युरोकपपछि प्रमुख प्रतियोगितामा ठूलो प्रभाव पार्ने पछिल्ला इङ्लिस युवा खेलाडी जुड वेलिङ्घम हुन्। कतारमा जारी विश्वकपमा उनको प्रभाव साँच्चै असाधारण छ। विश्वकपमा भने १९९८ मा ओवेनपछि उनको प्रभाव सबैभन्दा उत्कृष्ट छ। समूह चरणका पहिलो खेलमा इरानविरुद्ध वेलिङ्घमले अलराउन्ड प्रदर्शनको नमुना प्रस्तुत गरिरहेका छन्। वेलिङ्घमले नै जारी विश्वकपमा इङ्ल्यान्डका लागि पहिलो गोल गरेका थिए। इरानविरुद्धकै खेलमा उनले हेडमार्फत उत्कृष्ट गोल गरेका थिए। अन्तिम १६ अन्तर्गत सेनेगलविरुद्ध गारेथ साउथगेटको टिम डेडलक तोड्न संघर्षरत थियो। मिडफिल्डबाट फाइनल थर्डमा बल पुर्याउन संघर्षरत इङ्ल्यान्डले ३९औं मिनेटमा पहिलो गोल गरेको थियो। वेलिङ्घमकै पासमा जोर्डन हेन्डरसनले गोल गर्दै खाता खोलेका थिए। वेलिङ्घमले पेनाल्टी एरिया नजिक बल खोसेर फिल फोडेनलाई दिएका थिए। फोडेनले गरेको क्रसलाई कप्तान हेरी केनले गोलमा परिणत गर्दै अग्रता दोब्बर पारेका थिए। अर्कारित गाभी, पेड्री र जमल मुसियाला भए पनि वेलिङ्घम जारी विश्वकपमा सन् १९९८ मा ओवेन र सन् २००४ मा रुनीकाझैं प्रभाव देखाइरहेका छन्। वेलिङ्घम धेरै युवा भएकाले उनका सहकर्मी फोडेनले धेरै तारिफ गर्न चाहेनन्। तर, सेनेगलविरुद्धको खेलपछि उनी विश्वकै उत्कृष्ट मिडफिल्डर बन्ने बताए। जारी विश्वकपमा एकपछि अर्को उत्कृष्ट प्रदर्शन गरिरहेका वेलिङ्घम युरोपेली फुटबलका हट प्रोपर्टी बनिसकेका छन्। आगामी सरुवा बजारमा उनलाई भित्र्याउन ठूला क्लबहरू लागिपर्ने छन्। इङ्ल्यान्डले समयसमयमा विश्वस्तरीय मिडफिल्डर जन्माइरहेको छ। स्टेभन जेरार्ड र फ्रान्क लाम्पार्ड त्यसका उदाहरण हुन्। तर, व्यवसायिक फुटबलका सफल खेलाडी भए पनि अन्तर्राष्ट्रिय स्तरमा सफल हुन नसक्दा उनीहरूलाई इङ्ल्यान्डभित्रै खासै महत्व दिइँदैन। व्यवसायिक पक्षबाट जेरार्डलाम्पार्ड हाराहारी पुग्न वेलिङ्घमले धेरै यात्रा गर्नुपर्नेछ। तर, उनीहरूलाई उछिन्ने मौका उनीसँग छ।"
रुञ्चेतमा फस्टाउँदै किबी खेती,"गोरखा : गोरखाको दुर्गम क्षेत्रमा पर्ने धार्चे२ रुञ्चेतमा किबी खेती फस्टाएको छ। नमुनाका रूपमा लगाएका किसानहरूको किबी खेती फस्टाएपछि व्यावसायिक रूपमा खेती गर्न सकिने भन्दै उनीहरू उत्साहित भएका छन्। फेज नेपालको सहयोगमा कामी गुरुङले पाँच वर्षअघि लगाएको किबी अहिले लचप्पै फलेको छ। यो किबी पाकेर भिœयाउने सिजन हो। दुई रोपनी जग्गामा पाँचवटा बिरुवा रोपेको हो। गतवर्ष तीन क्विन्टल बेचेको थिएँ। अहिले त्योभन्दा धेरै उत्पादन भएको छ, कामी गुरुङले भने, पोहोर प्रतिकिलो २५० रुपैयाँका दरले बेचेको थिएँ। यसपटक गाउँमै प्रतिकिलो ३ सय रुपैयाँका दरले बिक्री भइरहेको छ ? दुई वर्षअघि भने प्रतिकिलो ५ सय रुपैयाँका दरले बिक्री गरेको उनले बताए। त्यतिबेला अलिअलि नाफा भएको थियो। खच्चडमा बोकाएर माछाखोला पुर्याउने र माछाखोलाबाट ट्रकमा बोकाएर गोरखा बजार पुर्याउँदा गतवर्ष खासै नाफा नभएको उनको भनाइ छ। परीक्षणका लागि पाँचवटा बिरुवा रोप्दा पर्याप्त फलेपछि गुरुङले त्यसमा थप गरी फेरि पाँचवटा बिरुवा रोपेका छन्। थपेको बिरुवा पनि फलेपछि भने राम्रो आम्दानी हुने उनको आशा छ। उनको बारीमा यथेष्ट किबी फलेपछि अरूले पनि लगाउन थालेका छन्। अहिले १५ जना किसानले किबी लगाएका अर्का चन्द्रमान गुरुङको भनाइ छ। उनका अनुसार रुञ्चेतमा किबीका लागि सुहाउँदो हावापानी, माटो छ। यहाँका सबै गाउँलेले किबी खेती गरेर पकेट क्षेत्र बनाउन सके र कालीमाटीजस्ता तरकारी तथा फलफूलको थोक बजारसम्म पुर्याउन सके यहाँका किसानको आर्थिक अवस्था अपेक्षित सुधार हुने गाउँलेको विश्वास छ। काशीगाउँका किसानहरूको बारीमा पनि किबी फलेको छ। यहाँ १ सय २० घरधुरीका बासिन्दाले किबी खेती गरेका वडा अध्यक्ष धनकुमार घलेले जानकारी दिए। यहाँ वडा कार्यालयको ३ लाख रुपैयाँ र फेज नेपालको प्राविधिक सहयोगमा किबी खेती गर्न थालिएको उनको भनाइ छ। तर, किबीले बजार नपाएको उनको भनाइ छ।"
टेलिकम स्वाहा पार्ने साँठगाँठ,"आम्दानी आठ आना, खर्च रुपैयाँ। अनावश्यक जनशक्तिको घुइँचो तर कार्यसम्पादन फितलो। अधिकांश सरकारी स्वामित्वका संस्थानको हालत त्यस्तै छ। यसबीचमा नेपाल टेलिकम भने पृथक हो। सरकारी राजस्वमा ठूलो योगदान गरेको मात्रै छैन, नाफा पनि सरकारी ढिकुटीमा हालेको छ। अपवादै जसरी सफल देखिएको सरकारी कम्पनी फेरि अरु संस्थानजस्तै गरी डुब्ने खतरा देखिएको छ। अन्नपूर्ण पोस्टले गरेको टेलिकममा आम्दानी चुहावटको रहस्योद्घाटन त्यस्तै खतराको संकेत हो। रहस्योद्घाटन के हो भने नेपाल टेलिकमको कलसँगै सिस्टमले बनाउने अटोमेटिक बिलमा १० प्रतिशतसम्म बिलिङ लस हुन्छ। टेलिकमको कलबाट दैनिक सरदर ९ करोडको कारोबार हुन्छ। त्यसको १० प्रतिशत (९० लाख रुपैयाँ) बिल बनाउन छुटाएर खेर जान्छ। यही नोक्सानीको बाटो बन्द गर्न टेलिकमले प्रणाली सुधार्न आवश्यक छ। त्यो सुधार कसरी गर्ने भन्नेमा जुन चलखेल भएको देखिन्छ, त्यसले टेलिकमलाई पनि अरु सरकारी कम्पनी जसरी स्वाहा पार्न बेर नलाग्न सक्छ। प्रविधिमा जसरी विकास र प्रगति भएको छ, त्यसअनुसार टेलिकमले नयाँ बिलिङ सिस्टम ल्याउनुपर्नेछ। तर, राजनीतिक नेतृत्वसमेतको मिलेमतोमा टेलिकम नेतृत्व भने पुरानैलाई अपग्रेड गर्न कम्मर कसेर लागिपरेको छ। अपग्रेड गर्दा ३ अर्ब खर्च लाग्ने देखिन्छ भने नयाँ साढे ३ अर्ब जतिमा जडान सम्भव हुन्छ। यसबारेमा अख्तियार दुरुपयोग अनुसन्धान आयोगले अनुसन्धान गरी रिपोर्ट पनि दिएको छ। र उसले नयाँ सिस्टम खरिद गर्न सुझाएको छ। त्यसो त टेलिकमले पनि नयाँ सिस्टम खरिद गर्ने निर्णय नगरेको होइन। विद्यमान बिलिङ प्रणालीलाई अपग्रेड गर्दा हार्डवेयर थप्दै जानुपर्ने र त्यसमा निश्चित कम्पनी बाहेकको हार्डवेयर सपोर्ट नगर्ने हुँदा समेत दालमा कुनै कालो छ भन्ने शंकालाई मलजल गरेको छ। साँठगाँठमा १० प्रतिशत बिलिङ गुमाउँदै टेलिकम रेडियो उपकरण जडानमा अर्बौको आर्थिक चलखेल विश्वका उत्कृष्ट कम्पनीबाटै नयाँ प्रणाली किन्दा साढे ३ अर्ब लाग्ने इस्टिमेट भइसक्दा पनि घिसिपिटी चलिरहेको र नोक्सानी दिइरहेको पुरानैमा मरिहत्ते किन ? प्रश्न स्वाभाविक छ। अर्काे प्रश्न पनि छ कि हालको बिलिङ प्रणालीको सम्झौता समयावधि सकिनुअघि नै नयाँका लागि प्रक्रिया थालिनुपर्ने तर्फ किन ध्यान पुर्याइएन ? दैनिक ९० लाख रुपैयाँको नोक्सानी चानेचुने होइन। यतिका मात्राको नोक्सानी निरन्तर वा बढ्दै जाने हुने हो भने टेलिकम जनकपुर चुरोट कारखाना जस्तै गरी बन्दै हुने सरकारी कम्पनीमा दर्ज नहोला भन्न सकिन्न। यसै पनि प्रतिस्पर्धी निजी क्षेत्रको टेलिकम बजारमा खरो उत्रिरहेको अवस्था छ। टेलिकम डुब्नु केवल एउटा कम्पनी डुब्नुमात्रै होइन, सरकारी लगानी स्वाहा हुनु र जनताको करको नोक्सानी हुनु पनि हो। जनताको सम्पति हो टेलिकम। किनभने जनताकै करबाट नै राज्यले यसमा लगानी गरेको हो। प्रविधि नै आजको विश्वको सबैभन्दा शक्तिशाली व्यापार हो। यस्तो सुनौलो मौकालाई पनि सदुपयोग गर्न नसक्नु भनेको सरासर नियतमा प्रश्न उठ्न दिनु नै हो। पहिलाको दूरसञ्चार संस्थानलाई नेपाल टेलिकम बनाउनुको अर्थ नाममात्रै फेरिनु थिएन, यसलाई धेरै हदसम्म स्वायत्त रुपमा चल्न दिनु र निजी क्षेत्रसँग पनि प्रतिस्पर्धा गर्न सक्ने बनाउनु र उपभोक्तालाई गुणस्तरीय सेवा दिन काबिल बनाउनु थियो। तर, बिलिङ प्रणालीमा भइरहेको गडबडी र त्यसलाई सुधार्न भन्दा अझै उस्तै पार्न वा झन् बिगार्नपट्टि लागेको गन्ध आउन कुनै पनि हालतमा सुखद हुन सक्दैन। मुलुककै पुरानो र अग्रणीमात्रै नभई प्रभावशाली एउटा संस्था हेर्दा हेर्दै र देख्दा देख्दै आरोलो लाग्ने दिशामा लाग्नबाट रोक्नै पर्छ। टेलिकमलाई स्वाहा पार्ने साँठगाँठ सफल हुन दिनुहुँदैन।"
"पाखाथरमा एक घर, एक धारा","बागलुङ : खानेपानीको चरम अभाव झेलेको बागलुङ नगरपालिका ३ र ४ उपल्लो पाखाथरका स्थानीयको लागि लिफ्टिङ प्रविधिको प्रयोग गरेर एक घर, एक धारा सञ्चालनमा ल्याएको छ। नगरपालिका र स्थानीयको सहयोगमा बागलुङ नगरपालिका३ र ४ उपल्लो पाखाथरका ७७ घरको लागि वडा४ पाखाथरमा लिफ्टिङ खानेपानी आयोजना निर्माण सम्पन्न गरि सञ्चालनमा ल्याइएको हो। कुवाँ र मूलको पानी प्रयोग गर्दै आएकोमा अहिले नगरपालिकाले लिफ्टिङ खानेपानी आयोजना सञ्चालन गरेर घर घरमा धारा निर्माण भएपछि दैनिक जीवनमा सहजता आएको स्थानीय मुरारीदत्त शर्माले बताए। स्थानीय शर्माले खानेपानी दिन सामुदायिक धारा र कुवाँमा जानुपर्ने र लाइन लाग्दा घरको दैनिक काममा ढिला हुने गरेको बताउँदै अहिले घर घरमा खानेपानीको धारा निर्माण हुँदा लाइन लाग्नुपर्ने, खानेपानी लिन हिड््नुपर्ने बाध्यताको अन्त्य भएको बताए। नगरपालिकाको २६ लाख ४० हजार र स्थानीय उपभोक्ताहरूको १५ लाख रुपैयाँ सहयोग आयोजना सम्पन्न भएको नगरपालिकाका प्रमुख प्रशासकीय अधिकृत पुरुषोतम सापकोटाले बताए। खानेपानीको अभाव झेल्दै आएका स्थानीयवासीले उपल्लो पाँखाथर टोल विकास संस्थामा आवद्ध भएका नयाँ घरले ४१ हजार र पुराना घरले २६ हजार रुपैयाँ गरी १५ लाख रुपैयाँ संकलन गरेका थिए। स्थानीयले २०३८ सालदेखि जुरेढुंगाको मूलको पानी सामुदायिक धारामार्फत उपभोग गर्दै आएका थिए। स्थानीयहरूले प्रयोग गर्दै आएको पाँच वटा मूलको पानीलाई केन्द्रित गरी नगरपालिकाले वडा३ र ४ उपल्लो पाँखाथरका ७७ घर र एक सामुदायिक विद्यालयमा लिफ्टिङमार्फत खानेपानी पुयाएको हो। पच्चीस एमएमको पाइपमा जुरेढुंगाको मुहानबाट सोझै संकलन ट्यांकीमा आएको छ भने पंधेरा घर, रिठाबोटसहितका कुवाको पानीलाई ४० एमएमको पाइपबाट १०० मिटरमाथि खत्रीबारीमा लिफ्ट प्रविधिमार्फत लगेर घरमा एक घर, एक धारा निर्माण गरी घर घरमा वितरण गरिएको छ।"
"गाडी, मोबाइल र मदिराको आयात फुकुवा","काठमाडौं : सरकारले गाडी, मोटरसाइकल, मोबाइल र मदिराको आयात प्रतिबन्ध हटाउने निर्णय गरेको छ। पुस महिनादेखि लागू हुने गरी मंगलबार बसेको मन्त्रिपरिषद् बैठकले प्रतिबन्ध फुकुवाको निर्णय गरेको हो। अब पहिले प्रतिबन्ध लगाइएका सबै सामान आयत गर्न खुला गर्ने निर्णय भएको छ, बैठकको निर्णय सुनाउँदै उद्योग, वाणिज्य तथा आपूर्तिमन्त्री दिलेन्द्रप्रसाद बडूले भने। विदेशी मुद्रा सञ्चिति जोगाउन भन्दै सरकारले विलासीका वस्तुहरूमा सूचीकृत गाडी, मोबाइल, मदिरा र मोटरसाइकल आयात गर्न प्रतिबन्ध लगाइको थियो। गत वैशाखदेखि निजी चारपांग्रे सवारीसाधन, १५० सीसीमाथिका मोटरसाइकल, विदेशी तयारी मदिरा र ३ सय डलरमाथिका मोबाइल आयातमा रोक लगाइएको थियो। आयात प्रतिबन्धले मौद्रिक अवस्थालाई सुधारमा सहयोग पुर्याए पनि भन्सार राजस्वमा गम्भीर धक्का लागेकाले सरकार यो निर्णयमा पुगेको अर्थविज्ञ तर्क गर्छन्। राजस्वबाहेक गाडी र मोटरसाइकल छोडेर अन्य वस्तुको तस्करी मौलाउँदा प्रतिबन्धले सरकार अझै चुनौती थपिदिएको थियो। प्रतिबन्धले समस्या थपेपछि खुलाउन सरकारले मुख्यसचिवको संयोजकत्वमा कमिटी गठन गरेको थियो। उक्त कमिटीले आयातमा गरिएको बन्देज खुलाउन सिफारिस गर्यो। सोही सिफारिसका आधारमा मन्त्रिपरिषद्ले उक्त प्रस्ताव स्वीकृत गर्ने निर्णय गरेको थियो। उद्योगीव्यवसायीले आयात प्रतिबन्धले अर्थतन्त्रमा असर गरेको जनाउँदै आएका थिए। सरकारले हचुवाका भरमा आयात रोकेको व्यवसायीले गुनासो गर्दै आएका थिए। नेपाल अटोमोबाइल्स एसोसिएसन(नाडा)ले आयात प्रतिबन्ध खुलाउन आन्दोलन गर्दै आएको थियो। आयात प्रतिबन्ध लगाउँदा व्यवसाय चौपट भएको भन्दै फुकुवा गर्न सरकारको ध्यानाकर्षण गराउँदै आएको थियो। सरकारले गत वैशाखदेखि १० प्रकारका वस्तु आयातमा प्रतिबन्ध लगाएको थियो। ६ वटा वस्तु आयात खोले पनि ४ वटामा प्रतिबन्ध कायमै राखिएको थियो। नेपाल उद्योग वाणिज्य महासंघका उपाध्यक्ष अन्जन श्रेष्ठले प्रतिबन्ध खुलाले व्यवसायी मानसिक दबाबबाट मुक्त भएको बताए। त्यतिबेला सरकारले सोचेरै आयातमा प्रतिबन्ध लगाएको होला, श्रेष्ठ भन्छन्, तर आयात लामो समयसम्म लगाउनाले अर्थतन्त्रमा चुनौती देखियो। ढिलै भएपनि प्रतिबन्ध खुलेकोमा व्यवसायी उत्साहित भएका छन्। तर, तरलता अभाव भएकाले बैंकबाट ऋण लिन सक्ने अवसर नहुँदा व्यवसाय चलायमान हुन कठिन हुने उपाध्यक्ष श्रेष्ठ बताउँछन्। खुल्यो भनेर मानसिक दबाबमुक्त भइन्छ, अर्थतन्त्र संकटमै रहेकाले व्यवसाय फस्टाउँला भन्न सकिने अवस्था छैन। विस्तारै आयात हुनेमा व्यवसायीहरू आशावादी छन्। नेपाल राष्ट्र बैंकका गभर्नर महाप्रसाद अधिकारीले सार्वजनिक कार्यक्रममा सधैंका लागि आयात नगरेको बताउँदै आएका थिए। निश्चित समयका लागि मात्र बन्देज गरिएको केही समयअघि सार्वजनिक कार्यक्रममा बताएका थिए। आयात प्रतिबन्ध फुकुवा गर्नका लागि विदेशी मुद्रा कोष(आईएनएफ) लगायतले सरकारलाई दबाब दिँदै आएका थिए। आयात खुलाउनु सकारात्मक भए पनि विदेशी सामानमै भर पर्न नहुने अर्थाविद्हरू बताउँछन्। पछिल्लो समयमा व्यापारघाटा चुलिँदै गएको छ। स्वदेशमा उत्पादन हुन नसक्दा धेरैजसो रकम सामान आयातमै बाहिरिएको छ। अर्थविद् ज्ञानेन्द्र अधिकारी नेपालमा संभावना भएका क्षेत्रमा उत्पादनमा प्राथमिकता दिनुपर्ने बताउँछन्। सरकार तथा निक्षी क्षेत्रले मेक इन नेपाल र मेड इन नेपालजस्ता अभियान थाले पनि उत्पादन वृद्धि हुनुको सट्टा उत्पादनजन्य उद्योग धराशायी हुँदै गएका छन्। आयात प्रतिबन्धका कारण यसअवधिमा ३० अर्ब राजस्व गुमेको सरकारी अधिकारीहरू बताउँछन्। प्रतिबन्धित विलासी बस्तुको आयात फुकुवा गर्ने सरकारको निर्णय"
संसदीय दलको नेताका लागि कांग्रेसमा दौडधुप,"काठमाडौं : कांग्रेस सभापति शेरबहादुर देउवाले मंगलबार डा शशांक कोइरालासँग भेट गरे। दलको नेतामा आफूलाई सहयोग गर्न आग्रह गरे। शशांक र अर्का नेता रामचन्द्र पौडेलबीच पनि मंगलबार नै भेटवार्ता भयो। वरिष्ठ नेता पौडेलले संसदीय दलको नेतामा आफूलाई सहयोग गर्न शशांकलाई आग्रह गरे। सत्तासीन कांग्रेसमा दलको नेता बन्न नेताहरू दौडधुपमा छन्। कांग्रेस संसदीय दलको नेता नै भावी प्रधानमन्त्री हुने भएकाले पनि संसदीय दलको नेता बन्न नेताहरूबीच तँछाडमछाड चलेको छ। पार्टीको महाधिवेशनलाई झल्को दिने गरी नेताहरू गुट निर्माणमा जुटेका छन्। संसदीय दलको नेता बन्न कांग्रेसका आधादर्जन नेता सक्रिय रूपमा जुटेका छन्। पार्टी सभापति देउवा, वरिष्ठ नेता पौडेल, डा शशांक कोइराला, डा शेखर कोइराला, गगन थापा र प्रकाशमान सिंह संसदीय दलको नेता बन्न आन्तरिक तयारीमा जुटेका छन्। जसमा वर्तमान प्रधानमन्त्री देउवानै छैटौंपटक प्रधानमन्त्री बन्नका लागि निर्वाचन जितेर बालुवाटार उनलाई भेट्न पुगेका नेतासँग आफूलाई संसदीय दलको चुनावमा सहयोग गर्नुस् भन्न भने छुटाउँदैनन्। यद्यपि देउवाले समानुपातिकको नतिजा टुंगिएपछि बन्ने संसदीय दलको नेतामा औपचारिक रूपमै दाबी गर्ने तयारीमा छन्। उनको एकमात्र उद्देश्य के छ भने अब बन्ने गठबन्धनको सरकारमा उनी पुनः आफू प्रधानमन्त्रीमै बस्न चाहेका छन्। देउवाले संसदीय दलको नेता बन्नका लागि नवनिर्वाचित कांग्रेसका सांसदसँग छलफल र भेटघाट पनि तीव्र बनाएका छन्। कांग्रेससहितको गठबन्धनबाट ९१ सिटमा प्रत्यक्षतर्फ उम्मेदवारी दिएको कांग्रेसले ५७ सिट जित हासिल गरेको छ। जसअन्तर्गत संस्थापन तर्फबाट ५० जना निर्वाचनको प्रतिस्पर्धामा थिए तीमध्ये २९ जनाले निर्वाचन जितेका छन्। संस्थापन इतरतर्फ भने शेखरगगनका २२ जना निर्वाचन लडेकामा १८ जना जितेका छन् भने, शशांक र रामचन्द्र निकटका ६ जनाले निर्वाचन जितेका छन्। प्रकाशमान सिंह निकटका ४ जनाले निर्वाचन जितेका छन्। यसरी हेर्दा पनि वर्तमान प्रधानमन्त्री देउवाले नै संसदीय दलको चुनाव जित्ने आकलन गर्न सकिन्छ। देउवा निकटका नेता तथा पार्टीका प्रवक्तासमेत रहेका डा प्रकाशशरण महतले संसदीय दलको चुनावमा प्रधानमन्त्री शेरबहादुर देउवाको पक्षमा अंकगणितीय बहुमत पनि पुग्ने भएकाले देउवा नै संसदीय दलको नेता हुने अडान लिँदै भने, सरसर्ती अंकगणित पनि हेर्नुस् न उहाँकै पक्षमा बहुमत छ। नयाँ नेतृत्व चाहनेहरूले उहाँलाई सुझाव सल्लाह दिँदै सरकार सञ्चालनमा साथ र सहयोग गर्न सक्नुहुन्छ। यसमा आपत्ति प्रकट गर्नुपर्ने कुरै छैन। बरू मुलुकको हितका लागि पार्टी एक ढिक्का भएर जानुपर्छ। कांग्रेसका उपसभापति पूर्णबहादुर खड्काले कांग्रेस संसदीय दलको नेतामा सभापति शेरबहादुर देउवाको विकल्प खोज्नु नहुने बताएका छन्। उनले सभापति देउवाको नेतृत्वमा कांग्रेस र सिंगो गठबन्धन नै निर्वाचनमा होमिएको र संकटका बेला देशलाई सम्हालेर अगाडि बढाएको बताउँदै भने, देउवाले दलको नेतामा चाहना राख्दा दायाँबायाँ कुरा गरिराख्नु पर्दैन। खड्काले संसदीय दलको निर्वाचन सकेसम्म सर्वसम्मत गरिने र सर्वसम्मत गरिँदा कांग्रेसभित्र नै एकताको सूचना प्रवाह हुने बताए। खड्काले भने, कांग्रेसलाई एकताबद्ध बनाउँदै गठबन्धनसहितका दलहरूलाई मिलाएर लैजानुपर्ने जिम्मेवारी छ। खड्काले अगाडि भने, संसदीय दलको नेतामा अन्य नेताहरूको आकांक्षालाई सम्मान गर्दै समर्थन र आकांक्षाकै बीचमा सभापति देउवाकै पक्षमा सर्वसहमतिको वातावरण बनाउन पहल गरिने छ। देउवाले मंगलबार बिहान निर्वाचन जितेर राजधानी फर्केका पूर्वमहामन्त्री डा शशांक कोइरालासँग बालुवाटारमा भेट्दै आफूलाई संसदीय दलको निर्वाचनमा सहयोग गर्न आग्रह गरेका थिए। जवाफमा कोइरालाले यस विषयमा केही समय छ। छलफल सरसल्लाह गर्दै जाउँला। देउवाले आफू निकटका अति विश्वास गरिएका नेता पूर्णबहादुर खड्कालाई मुख्य संसदीय दलमा आफूलाई सघाउनका लागि दूत बनाएर विभिन्न नेतासँग भेट गर्न पठाउने गरेका छन्। देउवाले खड्कालाई कांग्रेसका अरू शीर्ष नेतासँग पनि अनौपचारिक रूपमा छलफलका लागि पठाउने गरेका छन्। शेखर कोइराला भने अहिले नै संसदीय दलको नेताका रूपमा प्रतिस्पर्धामा जाने या नजाने भन्ने विषयमा उनले बोलेका छैनन्। कोइराला निकटका नेताअनुसार इत्तर समूहबाट संसदीय दलको नेताका रूपमा कोइरालाको नाम सर्वसम्मत आएको छ। कोइरालाको अर्को पक्ष भने प्रतिनिधि र प्रदेशसभाको टिकट वितरणका बेला देउवासँग सकारात्मक सहमति भएको भन्दै चुनाव प्रचारका बेला गरेको भाषणले पनि उनले संसदीय दलको चुनावमा देउवालाई सहयोग गर्न सक्छन् भन्ने आशंका पनि गरिन्छ। यतिबेला कांग्रेसको आन्तरिक पार्टीभित्रै पुस्तान्तरण चाहने अर्को बहुमतले भने पार्टीका महामन्त्रीसमेत रहेका गगन थापाको नेतृत्वमा कांग्रेस सरकारमा जानुपर्ने भनिरहेको छ। यद्यपि संसदीय चुनावभन्दा बाहिर गगनको नेतृत्वमा सरकारमा जानुपर्छ भन्नेहरूनै संसदीय दलको चुनावमा भोट हाल्दैनन् भन्ने थापालाई सपोर्ट गर्नेहरू बताउँछन्। थापा भने अब पार्टीबाट हुने सरकारको नेतृत्वले भने काँध फेर्ने बेला आएको बताउँदै आएका छन्। थापाले मंगलबार विराटनगरमा नेता गुरु घिमिरेको किताब बाटो बिराएको राजनीति विमोचनमा बोल्दै कांग्रेसले यसपटक पाएको मौका गुमाउन नहुने बताए। भने, कांग्रेस पार्टीको कस्तो व्यक्तित्वले सरकारको नेतृत्व गरेको छ। त्यसको आकर्षणले पनि पार्टीलाई फाइदा र बेफाइदा पुर्याउने काम गर्छ। त्यो मौका अहिले कांग्रेसले पाएको छ। अहिलेको निर्वाचनमा पार्टीले समानुपातिकमा मात्र नभएर प्रत्यक्षतर्फ अघिल्लो निर्वाचनमा जितेको २३ क्षेत्र पनि गुमाएको छ भन्दै थापाले भने, धेरै मत गुमाउनु परेको छ। अहिले कांग्रेसलाई आएको मत हेरेर पनि अब नयाँ पुस्तालाई नेतृत्वमा जान दिनुपर्छ भन्ने कुरा दाइहरूलाई महसुस हुनुपर्छ। थापाले सरकार कस्तो चलाउने काण्ड नगरी कसरी अगाडि बढाउने भन्ने कुराले पनि कांग्रेसको मतलाई प्रभावित पार्ने भन्दै भने, माथिकाले बिगार्दै जाने तल कार्यकर्ताले संगठन बचाउने सम्भव छैन। कांग्रेसले नयाँ मतदाता मात्र नभई रूखबाहेक दायाँबायाँ नहेर्ने पुराना मतदाता पनि गुमाएको भन्दै उनले, पार्टीभित्रै पनि नयाँ ढंगले काम गरेर देखाऔं, गुमाएको मत पनि फर्किन्छ। नयाँ मतदाता पनि कांग्रेसतिर आउँछन्। कांग्रेस अब २६,२७ प्रतिशतको नभई ४० प्रतिशतको बनाउनुपर्छ। त्यसो त थापालाई संसदीय दलको नेता बन्नका लागि कांग्रेसकै अर्का महामन्त्री विश्वप्रकाश शर्माको पूर्ण समर्थन छ। उनले खुलेरै निर्वाचनमा प्रचारका बखत र जितेर काठमाडौं फर्किसकेपछि पनि प्रधानमन्त्रीमा जानका लागि गगनलाई संसदीय दलको नेता बनाउन पार्टीकै शीर्ष नेतृत्व बीचमा सर्वसम्मतिको वातावरण बनाउन पहल गर्ने बताएका थिए। शर्माले भने, राजनीतिक परिवर्तनको एजेन्डा सकिएकाले अब मुलुकलाई रूपान्तरण गरेर अघि बढ्नुपर्छ। राजनीतिक परिवर्तनको एजेन्डा होइन। अब हाम्रो पूरै ध्यान सामाजिक रूपान्तरणको मुद्दामा केन्द्रित हुनुपर्छ। प्रधानमन्त्रीमा पार्टी सभापति शेरबहादुर देउवाले विकल्प दिनुपर्ने भन्दै शर्माले भने, यसअघि पनि बारम्बार मैले भन्दै आएको कुरा हो पार्टीका अर्का महामन्त्री गगन थापालाई संसदीय दलको नेता र प्रधानमन्त्रीमा प्रस्ताव गर्छु भनेर प्रतिबद्धता जनाइसकेको छु। पौडेलशशांक भेट प्रधानमन्त्रीका लागि दाबी गरिरहेका दुवै शीर्ष नेता १४औं महाधिवेशनपछि नेतृत्वमा देखिएका थिएनन्। संस्थापन इत्तरले महाधिवेशनमा पौडेललाई समर्थन नगरेपछि पौडेल करिब निस्क्रियनै थिए। कोइरालाले भने महाधिवेशनमा पार्टी सभापतिका लागि देउवालाई सहयोग गरेका थिए। यस मानेमा पनि महाधिवेशनमा आफूले सहयोग गरेका कारण संसदीय दलको चुनावमा देउवाले आफूलाई समर्थन गर्ने कुरा अगाडि ल्याएका छन्। पौडेल भने अहिलेको परिस्थितिमा आफू मात्र सर्वसम्वत संसदीय दलको नेता बन्न सक्ने बताउँदै आएका छन्।"
टेलिकम स्वाहा पार्ने साँठगाँठ,"आम्दानी आठ आना, खर्च रुपैयाँ। अनावश्यक जनशक्तिको घुइँचो तर कार्यसम्पादन फितलो। अधिकांश सरकारी स्वामित्वका संस्थानको हालत त्यस्तै छ। यसबीचमा नेपाल टेलिकम भने पृथक हो। सरकारी राजस्वमा ठूलो योगदान गरेको मात्रै छैन, नाफा पनि सरकारी ढिकुटीमा हालेको छ। अपवादै जसरी सफल देखिएको सरकारी कम्पनी फेरि अरु संस्थानजस्तै गरी डुब्ने खतरा देखिएको छ। अन्नपूर्ण पोस्टले गरेको टेलिकममा आम्दानी चुहावटको रहस्योद्घाटन त्यस्तै खतराको संकेत हो। रहस्योद्घाटन के हो भने नेपाल टेलिकमको कलसँगै सिस्टमले बनाउने अटोमेटिक बिलमा १० प्रतिशतसम्म बिलिङ लस हुन्छ। टेलिकमको कलबाट दैनिक सरदर ९ करोडको कारोबार हुन्छ। त्यसको १० प्रतिशत (९० लाख रुपैयाँ) बिल बनाउन छुटाएर खेर जान्छ। यही नोक्सानीको बाटो बन्द गर्न टेलिकमले प्रणाली सुधार्न आवश्यक छ। त्यो सुधार कसरी गर्ने भन्नेमा जुन चलखेल भएको देखिन्छ, त्यसले टेलिकमलाई पनि अरु सरकारी कम्पनी जसरी स्वाहा पार्न बेर नलाग्न सक्छ। प्रविधिमा जसरी विकास र प्रगति भएको छ, त्यसअनुसार टेलिकमले नयाँ बिलिङ सिस्टम ल्याउनुपर्नेछ। तर, राजनीतिक नेतृत्वसमेतको मिलेमतोमा टेलिकम नेतृत्व भने पुरानैलाई अपग्रेड गर्न कम्मर कसेर लागिपरेको छ। अपग्रेड गर्दा ३ अर्ब खर्च लाग्ने देखिन्छ भने नयाँ साढे ३ अर्ब जतिमा जडान सम्भव हुन्छ। यसबारेमा अख्तियार दुरुपयोग अनुसन्धान आयोगले अनुसन्धान गरी रिपोर्ट पनि दिएको छ। र उसले नयाँ सिस्टम खरिद गर्न सुझाएको छ। त्यसो त टेलिकमले पनि नयाँ सिस्टम खरिद गर्ने निर्णय नगरेको होइन। विद्यमान बिलिङ प्रणालीलाई अपग्रेड गर्दा हार्डवेयर थप्दै जानुपर्ने र त्यसमा निश्चित कम्पनी बाहेकको हार्डवेयर सपोर्ट नगर्ने हुँदा समेत दालमा कुनै कालो छ भन्ने शंकालाई मलजल गरेको छ। विश्वका उत्कृष्ट कम्पनीबाटै नयाँ प्रणाली किन्दा साढे ३ अर्ब लाग्ने इस्टिमेट भइसक्दा पनि घिसिपिटी चलिरहेको र नोक्सानी दिइरहेको पुरानैमा मरिहत्ते किन ? प्रश्न स्वाभाविक छ। अर्काे प्रश्न पनि छ कि हालको बिलिङ प्रणालीको सम्झौता समयावधि सकिनुअघि नै नयाँका लागि प्रक्रिया थालिनुपर्ने तर्फ किन ध्यान पुर्याइएन ? दैनिक ९० लाख रुपैयाँको नोक्सानी चानेचुने होइन। यतिका मात्राको नोक्सानी निरन्तर वा बढ्दै जाने हुने हो भने टेलिकम जनकपुर चुरोट कारखाना जस्तै गरी बन्दै हुने सरकारी कम्पनीमा दर्ज नहोला भन्न सकिन्न। यसै पनि प्रतिस्पर्धी निजी क्षेत्रको टेलिकम बजारमा खरो उत्रिरहेको अवस्था छ। टेलिकम डुब्नु केवल एउटा कम्पनी डुब्नुमात्रै होइन, सरकारी लगानी स्वाहा हुनु र जनताको करको नोक्सानी हुनु पनि हो। जनताको सम्पति हो टेलिकम। किनभने जनताकै करबाट नै राज्यले यसमा लगानी गरेको हो। प्रविधि नै आजको विश्वको सबैभन्दा शक्तिशाली व्यापार हो। यस्तो सुनौलो मौकालाई पनि सदुपयोग गर्न नसक्नु भनेको सरासर नियतमा प्रश्न उठ्न दिनु नै हो। पहिलाको दूरसञ्चार संस्थानलाई नेपाल टेलिकम बनाउनुको अर्थ नाममात्रै फेरिनु थिएन, यसलाई धेरै हदसम्म स्वायत्त रुपमा चल्न दिनु र निजी क्षेत्रसँग पनि प्रतिस्पर्धा गर्न सक्ने बनाउनु र उपभोक्तालाई गुणस्तरीय सेवा दिन काबिल बनाउनु थियो। तर, बिलिङ प्रणालीमा भइरहेको गडबडी र त्यसलाई सुधार्न भन्दा अझै उस्तै पार्न वा झन् बिगार्नपट्टि लागेको गन्ध आउन कुनै पनि हालतमा सुखद हुन सक्दैन। मुलुककै पुरानो र अग्रणीमात्रै नभई प्रभावशाली एउटा संस्था हेर्दा हेर्दै र देख्दा देख्दै आरोलो लाग्ने दिशामा लाग्नबाट रोक्नै पर्छ। टेलिकमलाई स्वाहा पार्ने साँठगाँठ सफल हुन दिनुहुँदैन।"
जीवन भनेकै फुटबल हो,"तीन दशकदेखि नेपाली सुगम संगीतमा क्रियाशील छन्, वरिष्ठ संगितकार राजु सिंह। २०४८ सालमा प्रतिबिम्ब ब्यान्डमार्फत सांगीतिक यात्रा सुरु गरेका सिंहले सुगम संगीतका साथै चलचित्र, लोक, पप, भजनलगायत करिब एक हजार दुई सय गीतमा संगीत भरिसकेका छन्। उनको एकल संगीतमा ३७ वटा एल्बम बजारमा आइसकेको छ। जोनको स्वरमा रित्तो सडकमा, दीप श्रेष्ठको बादलहरू आकासमा, रामकृष्ण ढकालको वचन तोडे कसमै तोडें, नवीन भट्टराईको मेरो साथ र सुगम पोखरेलको स्वरको तिमी नभएलगायत दर्जनौं लोकप्रिय गीतमा राजुले संगीत भरेका छन्। सांगीतिक क्षेत्रका साथै प्राध्यापन क्षेत्रमा पनि क्रियाशील सिंह फुटबलका पनि ठूलै फ्यान हुन्। रातभर जाग्राम बसेर विदेशी लिगहरू हेर्ने सिंहलाई कतारमा आयोजना भइरहेको विश्वकप फुटबलको रौनकले नछुने कुरै भएन। फुटबलका ठूला फ्यान सिंहसँग विश्वकप फुटबलमा केन्द्रित रहेर अन्नपूर्णकर्मी विष्णु थापाले गरेको कुराकानी : विश्वकप फुटबल कस्तो लागिरहेको छ ? मन परेको देशले हार्दा चित्त दुःख्छ होला नि ?हारजित भनेको त एउटा पाटो हो। खेल खेलेर हार्नु र मन जितेर हार्नुमा धेरै भिन्नता हुन्छ। जापान र दक्षिण कोरियाले खेल हारेका छन्। तर, उनीहरूले लाखौं समर्थकको मन जितेका छन्। हारेपछि अर्को पटक अझै राम्रो गर्न उनीहरूले उर्जा पाएका छन्। फुटबलले विश्वलाई नै जोड्छ भन्छन नि ? विश्वकपले संगीत, भाषा, संस्कृतिको पनि प्रचार गरिरहेको हुन्छ। उद्घाटन र समापन समारोहमा गीत गाउने सपना संसारभरका चर्चित कलाकारको हुन्छ। विश्वकपमा फुटबल मात्रै भइरहेको हुँदैन, संसारका संगीत, भाषा, कला संस्कृतिको प्रचारप्रसार पनि भइरहेको हुन्छ। त्यसैले विश्वकप एउटा महोत्सव नै हो। अर्को कुरा खेलकुदमा राज्यले कत्तिको लगानी गरिरहेको छ भन्ने पनि विश्वकपमा हेर्न पाइन्छ। तपाईको समर्थन कुन देशलाई हो ? म इङ्ल्यान्डको समर्थक हुँ। इङ्ल्यान्डको खेल पनि निकै राम्रो लाग्छ। लन्डनमा बसेर पढेकाले पनि इङ्ल्यान्डलाई फ्लो गरिरहेको हुन्छु। इङ्ल्यान्डले हरेक प्रतियोगितामा उत्कृष्ट खेल खेलिरहेको हुन्छ। भाग्यले साथ नदिँदा राम्रो खेल्दाखेल्दै पनि बाहिरिनु परिरहेको छ। तर, यस पटक त्यो अवस्था नदोहोरियोस् र इङ्ल्यान्डले विश्वकप जितोस् भन्ने चाहन्छु। इङ्ल्यान्डले विश्वकप जित्ला त ? इङ्ल्यान्डले फ्रान्ससँग क्वार्टरफाइनल खेल्दैछ। त्यो खेल कतार विश्वकपकै फाइनल सरहकै हुनेछ। दुवै टोली राम्रा छन्। एक प्रकारले यो खेल युरोपका शक्ति राष्ट्रबीचको लडाईं पनि हो। फ्रान्स र इङ्ल्यान्डबीचको क्वार्टरफाइनल खेल विश्वकपकै उत्कृष्ट र ऐतिहासिक खेल हुनेछ। इङ्ल्यान्ड पनि युरोपको पावर हाउस हो। इङ्ल्यान्डले सन् १९६६ पछि विश्वकप उपाधि जित्न सकेको छैन। यस पटक इङ्ल्यान्डलाई त्यो अवसर छ। म इङ्ल्यान्डको समर्थक भएकाले उसैले विश्वकप जितोस् भन्ने चाहन्छु। इङ्ल्यान्ड बाहेक अरुलाई रोज्नुपर्दा ? एउटा फ्यानका हिसाबले इङ्ल्यान्डले जितोस् भन्ने चाहन्छु। तर, इङ्ल्यान्ड नभए अर्जेन्टिना र पोर्चुगल फाइनलमा पुगोस् भन्ने चाहन्छु। लियोनल मेसी र क्रिस्टियानो रोनाल्डोको टिम फाइनलमा पुगेमा शताब्दीकै मिराकल हुनेछ। यस्तो संयोग जुर्यो भने मेसी र रोनाल्डोमा को उत्कृष्ट भन्ने बहसले पनि पूर्णता पाउने छ। फुटबलको तपाई एक्लै फ्यान हो कि परिवारका सदस्यहरू पनि रमाउनुहुन्छ ? मेरो सिंगो परिवार नै फुटबलमा रमाउँछ। हामी विश्वकप मात्रै होइन, राति हुने लिगहरू पनि सँगै बसेर हेर्छौै। कहिलेकाहिँ त फुटबल नभएको भए पनि हुन्थ्यो भन्ने लाग्छ। रातभरि फुटबल हेर्दा बिहान उठेर काम गर्नै सकिँदैन। मेरो परिवार नै फुटबलमय छ। घरमा चेल्सी, म्यानचेस्टर युनाइटेड, म्यानचेस्टर सिटी, लिभरपुल सबैका फ्यान छन्। सबैजना सँगै बसेर रमाइलो गर्दै हेर्छौं। आफूले सपोर्ट गरेको टिमले जित्दा अरुलाई जिस्काउने पनि गरिन्छ। यसले झनै रमाइलो हुन्छ। यसले गर्दा घर र बाहिर बसेर हेर्दा खासै फरक छैन। संगीतकार नभएको भए तपाईको रुची केमा हुन्थ्यो ? म सांगीतिक क्षेत्रमा आवद्ध नभएको भए फुटबलकै कुनै न कुनै भूमिकामा हुन्थें। सानोमा फुटबल खेल्नुहुन्थ्यो ? सानो छँदा फुटबल निकै खेलिन्थ्यो। म पुतलीसडकमा हुर्किएको हुँ। सानोमा मैदान भनेकै टुँडिखेल थियो। टोलका दाइहरूसँग टुँडिखेलमा पुगेर खेलिन्थ्यो। टुँडिखेल पनि भाग लगाएको हुन्थ्यो। टुँडिखेलको पश्चिमतिरको भागमा असन, इन्द्रचोक, ठमेललगायतका मानिसहरू खेल्थे। पूर्वततर्फ पुतलीसडक, डिल्लीबजारलगायतका क्षेत्रका मानिसहरूले खेल्थे। स्कुल जीवनमा पनि धेरै नै फुटबल खेलिन्थ्यो। उच्च शिक्षका लागि बाहिर गएपछि भने खेल्न पाइएन। आफूले खेल्न नपाएपछि हेर्न थालियो। रंगशालामै पुगेर कुनै खेल हेर्नु भएको छ ?नेपालको खेल हुँदा दशरथ रंगशालामा पुगेर धेरै पटक खेल हेरेको छु। अन्तर्राष्ट्रिय खेल हुँदा राष्ट्रिय झन्डा बोकेको, गालामा झन्डा बनाएको क्षण सम्झिँदा पनि गर्व लाग्छ। फुटबलले हामीलाई एकसूत्रमा बाँध्ने काम पनि गर्छ। दशरथ रंगशालामा फुटबल चलिरहँदा, जाति, भाषा, धर्मलाई एकतामा बाँध्ने काम गरिरहेको हुन्छ। घरेलु लिगहरू पनि नियमितजसो हेर्ने गरेको छु। मनाङ मस्र्याङ्दी, नेपाल पुलिस क्लब, थ्रीस्टार क्लबका खेलहरू हेर्ने गरेको छु। नेपालले विश्वकप खेल्ने दिन आउलाजस्तो लाग्छ त ? विश्वकप खेल्ने सपना सबै देशको हुन्छ। हाम्रो पनि सपना छ। तर, अब त्यो सपना टाढा छैनजस्तो लाग्छ। फिफाले पनि अर्को विश्वकपदेखि सहभागी टोलीको संख्या बढाउँदैछ। यसले हामीलाई पनि फाइदै पुग्छ। नेपाल दक्षिण एसियामा त पावर हाउस नै हो। त्यो सपना केही समय टाढा होला तर, असम्भव भने छैन। नेपालले एसिया कपसम्म खेलोस् भन्ने मेरो सपना छ। विश्वकप छनोटमा पनि राम्रो प्रदर्शन गरोस् भन्ने छ। संगीत सिर्जना गर्दा पनि फुटबलको झल्को आउँछ होला नि ? संगीत सिर्जना गर्दा पनि फुटबललाई नै सम्झेर गरिरहेको हुन्छु। संगीतमा पनि फुटबलमा जस्तै एउटा टिम हुन्छ। फुटबलमा राम्रो स्ट्राइकर नभई जितिँदैन भनेजस्तै संगीतमा पनि राम्रो गायक नभई राम्रो गीत बन्दैन। फुटबलमा जस्तै संगीतमा पनि ११ जनाकै टिम हुन्छ। गीतकार, संगीतकार, गायक, एरेन्जर, रेकर्डिङ, मिक्सिङ, म्युजिक भिडियो निर्देशकले आआफ्नो क्षेत्रमा काम गरिरहेका हुन्छन्। सबैको टिमवर्क भएमा मात्रै गीत पनि राम्रो बन्न सक्छ।"
सुदूरपश्चिमबाट प्रत्यक्षतर्फ जित्ने एक्ली महिला,"एकातिर सत्ता गठबन्धन, अर्कोतिर ठूलो दल एमालेको उम्मेदवारी, तपाईं फराकिलो मतान्तरले कसरी जित्नुभयो ? तपाईंले भनेको सत्य हो। पाँच दलीय सत्ता गठबन्धनको बलियो उम्मेदवार कांग्रेसका रामजनम चौधरी मेरो प्रतिस्पर्धी हुनुहुन्थ्यो। उहाँ धेरैपटक थारू पकेट क्षेत्रबाट जित्नुभयो। त्यतिमात्र होइन उहाँ पटकपटक मन्त्री पनि भइसक्नु भएको छ। चुनावमा समुदायको मतको फरक त परिहाल्छ नै। त्यसमाथि हामी दुवै जना थारू समुदायका उम्मेदवार भएकाले मत बाँडिने सम्भावना पनि उत्तिकै थियो। तर, मतदाताले मलाई योग्य ठान्नुभयो। मतदाताको विश्वासले मैले जितें। अर्कोतिर राम्रो संगठन भएको ठूलो पार्टी एमाले पनि थियो। यी दुवै चुनौतीलाई पार गरें। विगत ५ वर्षमा रेशम चौधरीले जितेको स्थानमा विकास नभएको, जनप्रतिनिधि नभएको कुरा जनतालाई सम्झाएँ। अनि उहाँहरूले मलाई कार्यभार सुम्पिनु भएको छ। त्यसो खासै रणनीति थिएन। तर, मैले स्थानीय तहमा हाम्रो पार्टीले पाएका मतहरूको विश्लेषण भने गरेको थिएँ। अरू दलका पकेट क्षेत्रहरूमा पसेर केही भए पनि आफ्नो पक्षमा मत पार्ने प्रयास गरें। जता गए पनि मैले राम्रो सुझाव र समर्थन पाएँ। चुनावी रणनीतिभन्दा पनि म मेरा मतदाताहरूप्रति र मेरा मतदाताहरू मप्रति विश्वस्त थियौं। अन्ततः परिणाम राम्रो आइहाल्यो। जनता माझ जाँदा तपाईंका एजेन्डा केके थिए ? जनता माझ जाँदा मेरो मुख्य एजेन्डा भनेको विकास निर्माणकै थियो। हाम्रो क्षेत्रमा राष्ट्रिय गौरवको रानीजमरा कुलरिया सिँचाइ आयोजना बन्दैछ। त्यसलाई समयमा सम्पन्न गराउन सके लाखौं किसानले सिँचाइ सुविधा पाउँछन्। मैले त्यस योजनालाई छिटो सम्पन्न गराउनु छ। टीकापुरमा अझै राम्र्रो अस्पताल छैन, शिक्षालय छैन। क्षेत्र नम्बर १ का जनता कर्णाली र अरू सहायक नदीको कटानले आजित छन्। मैले तटबन्धनका कुरा गरें। मलाई त्यसै पनि थाहा छ, म मिडियामा हुँदा पनि मैले जनताका समस्याहरू देखेकी थिएँ। थारू संस्कृतिको पहिचनाका मुद्दा, रोजगारीका कुरा लिएर म जनता माझ गएको थिएँ। पूरा हुन्छन् त अब ती ऐजेन्डा ? अवश्य, यो ५ वर्षमा मैले गरेका सम्पूर्ण वाचा पूरा गर्छु। कैलालीको १ नम्बर क्षेत्र ५ वर्ष जनप्रतिनिधिविहीन भयो। यस क्षेत्रमा विकास बजेट आएन। संसद्ले पाउने कोषको रकम पनि यो क्षेत्रमा आएन। एक सांसदले ६ करोड वर्षका पाउँछ। पाँच वर्षमा ३० करोडका त पूर्वाधारकै काम हुन सकेनन्। अब म त्यसको क्षतिपूर्तिसहितको बजेट माग्छु। अबको ५ वर्ष जनताका तीनै माग र समस्या समाधानमै खट्छु। नागरिक उन्मुक्ति पार्टीले जातीय नारा लगायो भन्छन् नि, विपक्षीहरूले ? यो थारूप्रतिको अन्याय र समाजको सोच हो भन्छु म त। कुनै जातीय नारा छैन। मैले पाएको ३० हजार ४०४ मत के थारूको मात्र हो ? हाम्रो पार्टीलाई घरी थारूको पार्टी, घरी पहाडिया पार्टी भनेर आरोप लगाइन्छ। मैले निर्वाचन लड्दा पनि रञ्जिता त पहाडी हो, श्रेष्ठको छोरी हो भनेर पनि जनतालाई भाँड्न खोजे तर नागरिक उन्मुक्ति पार्टी समावेशी पार्टी हो। यसमा कुनै जातजातीको कुरा छैन। हाम्रो पार्टीबाट थारूबाहेकका उम्मेदवारहरू चुनावमा उठेनन् त ? चुनावमा त उठे तर हारे त ? चुनावमा सबैले जित्छ भन्ने कहाँ छ र ? चुनाव भनेको हारजित त हो। कहिले जितिन्छ कहिले हारिन्छ। समानुपातिकमा हाम्रो पार्टीबाट खस आर्यबाट उम्मेदवारहरू परेका छन्। अनि कसरी जातीय पार्टी भन्ने ? म त भन्छु त्यो आरोप लगाउनेहरू नागरिक उन्मुक्ति पार्टीको जनमत देखेर आत्तिएका हुन्। जातीय मुक्ति र टीकापुर घटनाका कैदीबन्दीको रिहाइबाहेकको एजेन्डा नै छैन भन्ने विपक्षीहरूको आरोप छ। तपाईं के भन्नुहुन्छ ? यो गलत हो। मैले तपाईंलाई अघि नै भनिसकें हामीसँग विकासका एजेन्डा छन्। तर, जातीय पहिचान पहिलो एजेन्डा भने पक्कै हो। किनभने थारू समुदाय थिचोमिचोमा छ। ऊ पछाडि परेको आदिवासी समुदाय हो। यो सबैलाई थाहा भएकै कुरा हो। अनि हामीले हाम्रो पहिचानको लडाइँ नलड्ने त ? अहिले हामी बोल्ने ठाउँमा आएका छौं। सरकार रेशमलाई रिहाइ गर्छु भन्छ। यसअघिका सरकारले पनि भनेकै हो। किन छोड्दैन ? समस्या कहाँ छ ? सरकारको कुरा हामीले पनि बुझ्न सकेका छैनौं। जबजब सरकारलाई रेशमको आवश्यकता पर्छ तब उहाँ छुट्ने र छुटाउने चर्चा चल्छ। तर, त्यो त्यसै सेलाएर जान्छ। यसर्थ समस्या सरकारमै छ। नेपालमा टीकापुरको जस्ता हिंसात्मक घटना धेरै भए। तर, ती सबैलाई राजनीतिक घटना बनाइए। नेतालाई जेलमा कोचिएन। तीनै नेता, सांसद भए, मन्त्री भए। तर, निर्दोष थारूहरूले गरेको पहिचानको आन्दोलनलाई जबरजस्ती आपराधिक बनाइयो। थारूहरूलाई आजीवन जेल हालियो। यो विभेद होइन र ? थारू भनेर नै यो गरिएको होइन र ? त्यसैले पहिचानका लागि हाम्रो पार्टी संघर्षमा छ। टिकापुर घटनापछि थारू मतादाता एकमत भएका होइनन् र ? यसलाई जातीय नारा भन्न मिलेन त ? यदी म थारूको मतले मात्र विजय भएको भए, यस्तो कुरा गर्न मिल्थ्यो। तर, मैले त सबैको मत पाएर यो स्थानमा छु। मलाई मतदान गर्ने ३० हजार ४०४ जनता थारू मात्र हुन् र ? यसलाई कसरी जातीय नारा भन्न मिल्यो ? राम्रो उम्मेदवार चुनावमा आए मतादाता एकमत भइहाल्छन् नि होइन र ? अहिले नयाँ आएका दलहरूले ल्याएको देशव्यापी जनमत हेर्नुस् न। ठूला पार्टी सच्चिएनन् भने भविष्यमा जित्दैनन् उनीहरू पनि ? त्यसैले जनमतलाई जातीय रूपमा चित्रण गरिनु हुँदैन। रेशम चौधरीले जिते लगत्तै जेल परे। क्षेत्र नम्बर १ जनप्रतिनिधिविहीन भयो ? यस क्षेत्रको विकासका लागि तपाईंको प्राथमिकताहरू के हुन्छन् ? २०७२ सालको टीकापुर घटनापछि २०७४ सालको चुनावमा ३४ हजार ३४१ मत पाए जिते। तर, पनि रेशम जीलाई जेल हालियो। जनताले अनुमोदन गरेको व्यक्तिलाई जेल हाल्ने राज्यबाट के आशा गर्ने ? त्यसपछि कैलाली क्षेत्र न १ जनप्रतिनिधिविहीन भएर ५ वर्ष बितायो। अब यस क्षेत्रले आफ्नो अभिभावक रोजिसकेको छ। पाइसकेको छ। मेरो प्राथमिकता अब यस छेत्रको विकास रोजगार, शिक्षा अनि स्वास्थ्यका कानुन, नीति र विधि निर्माणमा रहनेछ। सरकार रेशमलाई रिहाइ गर्छु भन्छ। यसअघिका सरकारले पनि भनेकै हो। किन छोड्दैन ? समस्या कहाँ छ ? सरकारको कुरा हामीले पनि बुझ्न सकेका छैनौं। जबजब सरकारलाई रेशमको आवश्यकता पर्छ तब उहाँ छुट्ने र छुटाउने चर्चा चल्छ। तर, त्यो त्यसै सेलाएर जान्छ। यसर्थ समस्या सरकारमै छ। हामीलाई सरकारको कुरा झन् के थाहा। अब सरकारलाई प्रश्न सोध्ने स्थानमा पुगिएको छ। अब प्रश्न उठ्ला। टीकापुर घटनापछि यत्रो पार्टी जन्मियो, जनमत पनि पायो ? संघीय सरकारमा सहभागी हुनुहुन्छ ? नागरिक उन्मुक्ति पार्टी संघीय सरकारमा जान्छ तर सरकारले हाम्रो माग र मुद्दालाई सम्बोधन गर्नुपर्छ। सुदूरपश्चिम प्रदेशमा पनि ७ वटा सिट आएको छ। सरकारमा जाने हो ? मैले भनिसके नि, सरकारमा जानको लागि हाम्रो माग र मुद्दालाई सरकारले सम्बोधन गर्यो भने हामी सहभागी हुन्छौं। अन्तमा आममतदातालाई केही भन्नु छ ? अन्त्यमा म मेरा सम्पूर्ण मतदाताहरूलाई हृदयदेखि धन्यवाद दिन चाहान्छु। जुन अपेक्षा राखेर मलाई विजय गराउनु भएको छ। अवश्य पनि तपाईंहरूको अमूल्य मतको कदर हुनेछ। कैलाली क्षेत्र न १ को विकास, शिक्षा, स्वास्थ्य, रोजगारीका लागि म नीति अनि विधि निर्माण गर्नेछु। तपाईंका हरेक समस्याको समाधानका लागि खटिनेछु भन्न चाहन्छु। प्रस्तुति : शिवराज भट्ट"
"गाडी, मोबाइल र मदिराको आयात फुकुवा","काठमाडौं : सरकारले गाडी, मोटरसाइकल, मोबाइल र मदिराको आयात प्रतिबन्ध हटाउने निर्णय गरेको छ। पुस महिनादेखि लागू हुने गरी मंगलबार बसेको मन्त्रिपरिषद् बैठकले प्रतिबन्ध फुकुवाको निर्णय गरेको हो। अब पहिले प्रतिबन्ध लगाइएका सबै सामान आयत गर्न खुला गर्ने निर्णय भएको छ, बैठकको निर्णय सुनाउँदै उद्योग, वाणिज्य तथा आपूर्तिमन्त्री दिलेन्द्रप्रसाद बडूले भने। विदेशी मुद्रा सञ्चिति जोगाउन भन्दै सरकारले विलासीका वस्तुहरूमा सूचीकृत गाडी, मोबाइल, मदिरा र मोटरसाइकल आयात गर्न प्रतिबन्ध लगाइको थियो। गत वैशाखदेखि निजी चारपांग्रे सवारीसाधन, १५० सीसीमाथिका मोटरसाइकल, विदेशी तयारी मदिरा र ३ सय डलरमाथिका मोबाइल आयातमा रोक लगाइएको थियो। आयात प्रतिबन्धले मौद्रिक अवस्थालाई सुधारमा सहयोग पुर्याए पनि भन्सार राजस्वमा गम्भीर धक्का लागेकाले सरकार यो निर्णयमा पुगेको अर्थविज्ञ तर्क गर्छन्। राजस्वबाहेक गाडी र मोटरसाइकल छोडेर अन्य वस्तुको तस्करी मौलाउँदा प्रतिबन्धले सरकार अझै चुनौती थपिदिएको थियो। प्रतिबन्धले समस्या थपेपछि खुलाउन सरकारले मुख्यसचिवको संयोजकत्वमा कमिटी गठन गरेको थियो। उक्त कमिटीले आयातमा गरिएको बन्देज खुलाउन सिफारिस गर्यो। सोही सिफारिसका आधारमा मन्त्रिपरिषद्ले उक्त प्रस्ताव स्वीकृत गर्ने निर्णय गरेको थियो। उद्योगीव्यवसायीले आयात प्रतिबन्धले अर्थतन्त्रमा असर गरेको जनाउँदै आएका थिए। सरकारले हचुवाका भरमा आयात रोकेको व्यवसायीले गुनासो गर्दै आएका थिए। नेपाल अटोमोबाइल्स एसोसिएसन(नाडा)ले आयात प्रतिबन्ध खुलाउन आन्दोलन गर्दै आएको थियो। आयात प्रतिबन्ध लगाउँदा व्यवसाय चौपट भएको भन्दै फुकुवा गर्न सरकारको ध्यानाकर्षण गराउँदै आएको थियो। सरकारले गत वैशाखदेखि १० प्रकारका वस्तु आयातमा प्रतिबन्ध लगाएको थियो। ६ वटा वस्तु आयात खोले पनि ४ वटामा प्रतिबन्ध कायमै राखिएको थियो। नेपाल उद्योग वाणिज्य महासंघका उपाध्यक्ष अन्जन श्रेष्ठले प्रतिबन्ध खुलाले व्यवसायी मानसिक दबाबबाट मुक्त भएको बताए। त्यतिबेला सरकारले सोचेरै आयातमा प्रतिबन्ध लगाएको होला, श्रेष्ठ भन्छन्, तर आयात लामो समयसम्म लगाउनाले अर्थतन्त्रमा चुनौती देखियो। ढिलै भएपनि प्रतिबन्ध खुलेकोमा व्यवसायी उत्साहित भएका छन्। तर, तरलता अभाव भएकाले बैंकबाट ऋण लिन सक्ने अवसर नहुँदा व्यवसाय चलायमान हुन कठिन हुने उपाध्यक्ष श्रेष्ठ बताउँछन्। खुल्यो भनेर मानसिक दबाबमुक्त भइन्छ, अर्थतन्त्र संकटमै रहेकाले व्यवसाय फस्टाउँला भन्न सकिने अवस्था छैन। विस्तारै आयात हुनेमा व्यवसायीहरू आशावादी छन्। नेपाल राष्ट्र बैंकका गभर्नर महाप्रसाद अधिकारीले सार्वजनिक कार्यक्रममा सधैंका लागि आयात नगरेको बताउँदै आएका थिए। निश्चित समयका लागि मात्र बन्देज गरिएको केही समयअघि सार्वजनिक कार्यक्रममा बताएका थिए। आयात प्रतिबन्ध फुकुवा गर्नका लागि विदेशी मुद्रा कोष(आईएनएफ) लगायतले सरकारलाई दबाब दिँदै आएका थिए। आयात खुलाउनु सकारात्मक भए पनि विदेशी सामानमै भर पर्न नहुने अर्थाविद्हरू बताउँछन्। पछिल्लो समयमा व्यापारघाटा चुलिँदै गएको छ। स्वदेशमा उत्पादन हुन नसक्दा धेरैजसो रकम सामान आयातमै बाहिरिएको छ। अर्थविद् ज्ञानेन्द्र अधिकारी नेपालमा संभावना भएका क्षेत्रमा उत्पादनमा प्राथमिकता दिनुपर्ने बताउँछन्। सरकार तथा निक्षी क्षेत्रले मेक इन नेपाल र मेड इन नेपालजस्ता अभियान थाले पनि उत्पादन वृद्धि हुनुको सट्टा उत्पादनजन्य उद्योग धराशायी हुँदै गएका छन्। आयात प्रतिबन्धका कारण यसअवधिमा ३० अर्ब राजस्व गुमेको सरकारी अधिकारीहरू बताउँछन्।"
"स्वदेशमै विद्युत् फालाफाल : तर, अर्बौंको इन्धन आयात","काठमाडौं : मुलुकमा २२ सय मेगावाट विद्युत् उत्पादन भइरहेको छ। त्यसमध्ये करिब १ हजार ७ सय मेगावाट मात्रै आन्तरिक खपत छ। अर्थात्, स्वदेशमै बिजुली पर्याप्त छ, फालाफाल छ। तर, राज्यले प्रत्येक महिना २४ अर्बको त पेट्रोलियम पदार्थ मात्रै आयात गर्छ। एलपिजी ग्यास, कोइला, सोलार आयातमा पनि बर्सेनि अर्बांै रुपैयाँ बाहिर जान्छ। त्यसैकारण व्यापार घाटा उच्च छ। ठूलो परिणाममा विदेशी मुद्रा (डलर) समेत बाहिरिने गरेको छ। अर्कोतिर, यी वस्तुको प्रयोगबाट मुलुकमा प्रदूषण फैलिरहेको छ, जलवायु परिवर्तनमा समेत असर पुगिरहेको छ। र, पनि यस्ता प्रदूषण फैलाउने वस्तुको आयातलाई प्रतिस्थापन गर्ने र स्वदेशी उत्पादित बिजुलीको प्रयोग बढाउनेतिर सरकारको ध्यान छैन। जबकि भान्सादेखि सवारीसम्मका वस्तुलाई विद्युतीयमा रूपान्तरण गरेर प्रदूषण फैलाउने वस्तुको आयातलाई कम गर्न सकिने विज्ञहरू बताउँछन्। वायु प्रदूषणविज्ञ (क्लिन एयर एसिया) डा भुपेन्द्र दास भन्छन्, हाम्रोमा विद्युतीय ऊर्जाको प्रयोग न्यून छ। विद्युतीय ऊर्जाको खपतलाई बढाउनैपर्छ। विद्युत् प्राधिकरणका कार्यकारी निर्देशक कुलमान घिसिङ पनि विद्युतीय वस्तु र सेवाको प्रयोग प्रबर्द्धनमा सरकार क्रियाशिल हुनुपर्ने बताउँछन्। गत वर्ष वर्षायाममा उत्पादित सबै बिजुली स्वदेशमा खपत हुन सकेन। सित्तैमा खेर गयो। त्यतिबेला दैनिक ५ सय मेगावाटभन्दा बढी बिजुली खेर गएको नेपाल विद्युत् प्राधिकरणको भनाइ छ। आन्तरिक खपत नभएपछि प्राधिकरणले बिजुली भारत निर्यात सुरु गरेको हो। हाल ४ सय १० मेगावाट बिजुली भारतले किन्ने सैद्धान्तिक सहमति जनाएको छ। ५ सयभन्दा बढी मेगावाट निर्यातका लागि भारतबाट स्वीकृतिको पर्खाइ भइरहेको विद्युत् प्राधिकरणका प्रवक्ता सुरेश भट्टराई बताउँछन्। जलविद्युत् अनुसन्धान कर्ता डा सुरेश मरहट्टा नेपालले बिजुलीलाई बत्ती बाल्नका लागि मात्रै प्रयोग गरिरहेको बताउँछन्। पूर्वऊर्जा सचिव अनुप उपाध्याय विद्युतीय ऊर्जा खपत बढाउन सरकारले विद्युतीय चुलो र त्यसको एक सेट भाँडामा अनुदान दिनुपर्ने, गरिब वर्गलाई वायरिङ निःशुल्क गरिदिनुपर्ने बताउँछन्। विभिन्न जिल्लामा कोल्डस्टोर बनाउने, औद्योगिक ग्राम बनाउने, सिँचाइमा विद्युतीकरण गर्नेजस्ता सरकारका नीति पनि कार्यान्वयन हुनुपर्यो, पूर्वसचिव उपाध्याय भन्छन्। विद्युत् प्राधिकरणका अधिकारीहरू आन्तरिक खपत नै नबढेर भारतमा बिजुली निर्यात गर्नुपरेको बताउँछन्। विद्युतीय ऊर्जा विस्तारका लागि आवश्यक पूर्वाधार निर्माणमा राज्यले पर्याप्त लगानी गर्न नसक्दा खपत बढाउन नसकिएको प्राधिकरणका कार्यकारी निर्देशक कुलमान घिसिङ स्वीकार्छन्। ऊर्जा मन्त्रालयअन्तर्गतको जल तथा ऊर्जा आयोग सचिवालयको सन् २०२१ को तथ्यांकमा समग्र ऊर्जा खपतमा विद्युतीय ऊर्जाको खपत ४२२ प्रतिशत मात्रै छ। अहिले नवीकरणीय ऊर्जाको प्रतिशत ८ प्रतिशतसम्म पुगेको जल तथा ऊर्जा आयोगले जानकारी दिएको छ। ऊर्जामा अझै पनि दाउरा, पेट्रोलियम, गोबर ग्यास, कृषि अवशेष, विद्युत्, कोइला, बायोग्यास, लघु जलविद्युत्, सोलारलगायतका स्रोतको प्रयोग भइरहेको छ। ऊर्जा खपतमा अहिले पनि दाउराको प्रयोग बढिरहेको तथ्यांकले देखाउँछ। अहिले पनि ६० दशमलव ३८ प्रतिशत ऊर्जाको खपत दाउराबाट हुने गरेको छ। पेट्रोलियम पदार्थको प्रयोग १७ दशमलव ७७ प्रतिशत छ। १० वर्षयताको तथ्यांकअनुसार विद्युतीय ऊर्जाको खपत दोब्बरले त बढेको छ, तर उत्पादनअनुसार भने बढेको छैन। सन् २०१० मा विद्युतीय ऊर्जाको खपत २ प्रतिशत थियो। तर, ऊर्जाको प्रयोगमा पेट्रोलियम पदार्थको खपत पनि बढेको छ। राष्ट्र बैंकले चालू आर्थिक वर्षको पहिलो ३ महिनामा निकालेको तथ्यांकअनुसार मुलुकको कुल आयातमा पेट्रोलियम पदार्थको हिस्सा १७ दशमलव ०५ प्रतिशत छ। कोइलाको हिस्सा १५ प्रतिशत छ। पेट्रोलियम पदार्थमा सबैभन्दा बढी डिजेलको हिस्सा ५८ प्रतिशत छ भने पेट्रोलको हिस्सा १९ प्रतिशत छ। यसमा एलपीजी ग्यासको हिस्सा १६ प्रतिशत रहेको नेपाल आयल निगमको तथ्यांक छ। मुलुकमा मासिक करिब २४ अर्बको पेट्रोलियम पदार्थ आयात हुने गरेको छ। हाल २२ सय मेगावाट विद्युत् उत्पादन भइरहेको छ। उत्पादनमध्ये करिब १ हजार ७ सय मेगावाट मात्रै आन्तरिक खपत छ। स्वदेशमै बिजुली पर्याप्त छ तर, राज्यले प्रत्येक महिना २४ अर्बको त पेट्रोलियम पदार्थ मात्रै आयात गर्छ। त्यसैकारण व्यापार घाटा उच्च छ। ठूलो परिणाममा विदेशी मुद्रा बाहिरिने गरेको छ। वार्षिक रूपमा करिब पौने ३ खर्बको पेट्रोलियम पदार्थ भित्रिने गरेको छ। गत वर्ष मात्र १ खर्ब १६ अर्ब यसबापत राजस्व तिरेको नेपाल आयल निगमका प्रवक्ता विनितकुमार उपाध्याय बताउँछन्। भन्सार विभागको तथ्यांकअनुसार ०७९ कात्तिकसम्म ६ अर्ब १३ करोड बराबरको २८ करोड ८८ लाख ४८ हजार ९ सय ५० किलोग्राम कोइला आयात भएको छ। कुल ऊर्जा खपतमा सबैभन्दा बढी ६३२ प्रतिशत गार्हस्थ्य, १८३ प्रतिशत औद्योगिक, यातायात ९ प्रतिशत, व्यावसायिक ७ प्रतिशत, कृषि १६ प्रतिशत र निर्माण र खानी ०८ प्रतिशतले गर्ने गरेको छ। प्रयोगमा भइरहेका ऊर्जालाई ३ भागमा विभाजन गरेर पनि हेर्न सकिन्छ। विद्युत्को खपत कसरी बढाउने र सरकारले कस्तो नीति लिनुपर्छ भन्ने सम्बन्धमा अध्ययन भइरहेको छ। चाँडै नै त्यसको नतिजा सार्वजनिक हुँदैछ। सुशीलचन्द्र तिवारी,सचिवालय सचिव, जल तथा ऊर्जा आयोग प्राविधिक क्षमता वृद्धिका साथै प्रसारणलाइन तथा वितरण प्रणालीको वृद्धि गर्नपर्यो। पूर्वपश्चिम जोडिने प्रसारणलाइन छैन। प्रसारणलाइनको नेटवर्क राम्रो छैन। देवेन्द्र कार्की,पूर्वऊर्जा सचिव हामी कहाँ बिजुली बाल्नका लागि मात्रै विद्युत्को प्रयोग बढी हुने गरेको छ। उद्योग धेरै पनि छैनन्। संसारभर नै सबैभन्दा बढी ऊर्जाका लागि पेट्रोलियम पदार्थको नै प्रयोग हुन्छ । डा सुरेश मरहट्टा, जलविद्युत् अनुसन्धान कर्ता विशेषगरी घरायसी प्रयोजनमा परम्परागत ऊर्जाको प्रयोगले निरन्तरता पाइरहेको छ। खाना पकाउने, तताउने र खाद्य प्रशोधनका लागि परम्परागत ऊर्जाको प्रयोग गर्ने गरिएको छ। घरेलु क्षेत्रमा आधुनिक वैकल्पिक ऊर्जाका स्रोतहरूको विकास गर्न सकिने पूर्वऊर्जा सचिव देवेन्द्र कार्की बताउँछन्। परम्परागत ऊर्जाको स्रोत हाम्रो जीवनशैली बनेको र यसबाट रूपान्तरित भएर नवीकरणीय ऊर्जामा प्रवेश गर्न समय लाग्ने कार्कीको भनाइ छ। विद्युतीय ऊर्जा रूपान्तरणको गतिलाई बढाउन आर्थिक लागत र विशिष्ट क्षेत्रमा उपलब्ध वैकल्पिक ऊर्जाका स्रोतहरूको सहज प्रयोगमा निर्भर हुने कार्की बताउँछन्। परम्परागत र आयातित ऊर्जाले मुलुकमा आयात मात्र बढाउँदैन। यिनले प्रदूषण फैलाउन पनि उत्तिकै भूमिका खेलेका हुन्छन्। यी ऊर्जाबाट ब्ल्याक कार्बन, कार्बनडाइअक्साइड, सल्फोडाइअक्साइड लगायतका प्रदूषण निस्कने गरेको वायु प्रदूषणविज्ञ डा दास बताउँछन्। यसबाट मानव स्वाथ्यमा असर त पुग्छ नै, साथसाथै जलवायु परिवर्तनमा पनि भूमिका खेलिरहेका हुन्छन्। यस कारण विश्वले नै यसमा चासो देखाएको छ भने नवीकरणीय ऊर्जामा प्रतिस्थापन गर्न जोड दिइएको डा दासको भनाइ छ। अब जहाँ जलविद्युत्को सम्भावना छ, त्यहाँ त्यसको प्रयोगलाई बढाउने हो। नेपालमा जलविद्युत्को सम्भावना छ अब ऊर्जामा विद्युतीय ऊर्जाको खपतलाई बढाउनुपर्छ। अहिले नेपालमा न्यून मात्र प्रयोग भइरहेको छ, उनी भन्छन्। नेपाल विद्युत् प्राधिकरणको ०७८७९ को वार्षिक प्रतिवेदनअनुसार प्रतिव्यक्ति विद्युत् खपत ३ सय ५० किलोवाट प्रतिघन्टा पुगेको छ। यो प्रयोगले भन्दा पनि उत्पादन बढी भएर त्यसलाई जनसंख्यामा बाड्दा बढी देखिएको जलविद्युत् अनुसन्धानकर्ता सुरेश मरहट्टा बताउँछन्। जल तथा ऊर्जा आयोगले ल्याएको ऊर्जा क्षेत्र भिजन ०५० का अनुसार प्रतिव्यक्ति विद्युत् खपत सन् २०२५ मा ४ सय किलोवाट घन्टा, ०३० सम्म ६ सय र ०५० सम्म १४ सय किलोवाट घन्टा पुर्याउने आयोगको योजना छ। मुलुकमा औद्योगीकरण हुन सके बिजुली खपत बढ्ने सरोकारवालाहरू बताउँछन्। कुल गार्हस्थ्य उत्पादनमा करिब १४ प्रतिशतको योगदान दिने औद्योगिक क्षेत्रमा बिजुलीको प्रयोग निकै कम छ। औद्योगिक क्षेत्रमा करिब ८ प्रतिशत मात्रै छ। अझै पनि कोइला ऊर्जा नै बढी प्रयोग हुँदै आइरहेको छ। औद्योगिक क्षेत्रमा चल्ने ब्वाइलर संसारमा ठूला विद्युतीय ऊर्जाबाट चलाउने प्रवृत्ति नै नभएको नेपाल उद्योग वाणिज्य महासंघका उद्योग सभापति भरत आचार्य बताउँछन्। यस्तै, अर्को भनेको सुधारिँदो भए पनि दिगो रूपमा बिजुलीको उपलब्धता पनि कम भएको उनी भन्छन्। उद्योग कलकारखानामा निरन्तर बिजुली नआउने र बत्ती झ्यापझ्याप जाने गरेको उद्योगी व्यवसायीको गुनासो छ। यसै कारण उद्योगहरूले विद्युतीय ऊर्जाको विकल्पमा अन्य ऊर्जाका स्रोतलाई बढी प्रयोग गरेको आचार्यको भनाइ छ। विद्युतीय ऊर्जाको खपतलाई बढाउन र जिरो कार्बन उत्सर्जनको लक्ष्य हासिल गर्न नेपालले अन्तर्राष्ट्रिय क्षेत्रमा प्रतिबद्धताहरू जाहेर गरेको छ। यसका लागि सरकारले केही नीतिगत व्यवस्था लिएको ऊर्जा सचिव दिनेश घिमिरे बताउँछन्। चालू आर्थिक वर्षको बजेटमा नै खाना पकाउने एलपीजी ग्यासलाई प्रतिस्थापन गर्दै विद्युतीय चुलोको प्रयोग बढाउने सरकारले घोषणा गरेको थियो। वाटर हिटिङमा जाने, विद्युतीय यातायातको प्रयोग बढाउने जस्ता नीति पनि सरकारले सार्वजनिक गरेको थियो। यसका लागि संरचनागत र वितरण प्रणालीमा उल्लेख्य सुधार गर्न आवश्यक भएको बताउँछन, ऊर्जा सचिव घिमिरे। उत्पादित बिजुली नेपालमा नै खपत हुने अवस्था सिर्जना गर्दै इनर्जी ट्रान्जिसन गर्ने नीति सरकारको रहेको उनको भनाइ छ। आवश्यक संरचनागत सुधार गरेको र अहिलेको मागलाई धान्न सक्ने संरचना तयार नै रहेको प्राधिकरणका कार्यकारी घिसिङ बताउँछन्। भविष्यमा विद्युतीय खपत बढाउनका लागि भने पूर्वाधारमा थप लगानी आवश्यक भएको उनको भनाइ छ। अहिले करिब २२ सय मेगावाट प्रणालीमा विद्युत् उत्पादन भइरहेको छ। चालू आर्थिक वर्षमा थप ८ सय मेगावाट थपिँदैछ। ५ वर्षमा ७ हजार मेगावाट बिजुली थपिने प्राधिकरणको प्रक्षेपण छ। ९५ प्रतिशत जनतामा विद्युत्को पहुँच पुगेको र आगामी वर्षमा सतप्रतिशत विद्युत् पहुँच पुर्याउने प्राधिकरणले बताउँदै आएको छ। आगामी २ वर्षमा २ खर्बको बिजुली निर्यात गर्ने गरी प्राधिकरण विद्युत् खपतको योजना पनि सार्वजनिक गरेको छ। यसका लागि अहिलेबाट नै आवश्यक पूर्वाधारमा लगानी गर्नुपर्ने घिसिङको भनाइ छ। पूर्वपश्चिम जोड्ने प्रसारण लाइनदेखि वितरण प्रणाली सुदृढ र स्तरोन्नति गर्न अबको ५ वर्षमा ५ खर्ब रुपैयाँभन्दा बढी लगानी आवश्यक भएको प्राधिकरण कार्यकारी निर्देशक घिसिङ बताउँछन्। त्यसो हो भने सिस्टममा मागेको जति विद्युत् दिन सक्छौं, घिसिङ भन्छन्, २४ सै घन्टा विश्वसनीय रूपमा बिजुली दिन सक्छौं। भोल्टेज सुधार हुन्छ। लगानी नै नगरेपछि कहाँबाट सुधार हुन्छ ? ट्रिपिङ हुन्छ बत्ती झ्यापझ्याप जान्छ। काठमाडौंमा मात्रै थप ३० वटा सबस्टेसन आवश्यक रहेको र एउटा सबस्टेसन बनाउन करिब ४ अर्ब खर्च लाग्ने घिसिङ बताउँछन्। तर, सरकारसँग लगानीका लागि पैसा नभएको र प्राधिकरणले मात्रै खपत बढाउने र संरचनागत सुधार गर्न नसक्ने घिसिङले स्पष्ट पारे। खपत बढाउने काम सरकारको हो कुलमान घिसिङ, कार्यकारी निर्देशक, नेपाल विद्युत् प्राधिकरण ऊर्जा खपत बढाउने काम प्राधिकरणको नभई सरकारको हो। राज्यले यसका लागि नीति बनाउनुपर्यो। प्राधिकरणले विद्युतीय सवारीका लागि ठाउँठाउँमा चार्जिङ स्टेसन बनाएको छ। अब प्रबर्द्धन गर्ने भनेको सरकारले हो। विद्युतीय सवारीलाई भन्सार छुट दिने र विद्युतीय बस तथा ट्याक्सीलगायतलाई प्रबर्द्धन कसरी गर्ने भन्ने सरकारको नीति हुनुपर्छ। ऊर्जा खपत बढाउन अरू किसिमको ऊर्जालाई विद्युत्मा कन्भर्ट गर्ने हो। गाउँगाउँमा पनि ग्यासको प्रयोग बढेको देखिन्छ। अब यसलाई प्रतिस्थापन गर्न गाउँमा पनि इन्डक्सन कुकिङ गराउनुपर्यो। यसका लागि प्राधिकरणले ठाउँठाउँमा ग्रिड पुर्याएको छ। वातावरण बनाएको नै छ। विद्युतीय ऊर्जा विस्तारका लागि थप लगानी गरिरहेका छौं र सरकारलाई पनि भनिरहेका छांै। अहिले सरकारसँग बजेट छैन। प्राधिकरणले गरेको नाफा संरचनागत पूर्वाधारमा नै लगानी गरिरहेको छ। लगानी नै नगरेपछि कहाँबाट खपत बढ्छ ? सरकारले बजेट पनि नदिने प्राधिकरणलाई नाफा गर्न पनि नदिने अनि कहाँबाट लगानी गर्ने ? खपत बढाउने हो भने ५ वर्षभित्र ५ खर्ब लगानी गर्नुपर्छ। सरकारले केही नीतिगत व्यवस्था गर्दैछ दिनेश घिमिरे,ऊर्जा सचिव विद्युतीय ऊर्जाले क्रमशः प्रतिस्थापन गर्दै जाने हो। यसका लागि लोड बढाउनु पर्यो। हामीले संरचनामा सुधार गर्दै जानुपर्छ। विशेष गरी वितरण प्रणालीलाई सुधार गर्नुपर्यो। सबस्टेसन, ट्रान्सफरमर, कन्डक्टरहरूको स्तरोन्नति गर्नु पर्यो। तीव्र रूपमा बढिरहेको उत्पादनलाई देशभित्र नै खपत गर्ने परिस्थिती निर्माण गर्नुपर्यो। यसो हुँदा जैविक ऊर्जाका इन्धनका स्रोतहरू विद्युत्ले प्रतिस्थापन गर्न सक्छ। यसपछि सरकारले केही नीतिगत व्यवस्था लिएको छ। जस्तोः खाना पकाउने एलपीजी ग्यासलाई प्रतिस्थापन गर्दै विद्युतीय चुलोको प्रयोग बढाउने भन्ने छ। वाटर हिटिङमा जाने, विद्युतीय यातायातको प्रयोग बढाउने जस्ता नीति सरकारको छ। यसका लागि संरचनागत सुधार गर्नुपर्ने हुन्छ भने वितरण प्रणालीमा उल्लेख्य सुधार गर्न आवश्यक छ। यसो हुन सके उत्पादित बिजुली नेपालमा नै खपत हुने अवस्था सिर्जना हुन्छ। दीर्घकालीन रूपमा जलाशययुक्त आयोजनामा जानुपर्छ। यसले ऊर्जा सुरक्षा प्रदान गर्छ। हिउँदयाममा हुने विद्युत्को मागलाई सम्बोधन गर्नका लागि पनि जलाशययुक्त आयोजना चाहिन्छ। महसुल कम गरे समस्याको समाधान हुन्छ अनुप उपाध्याय, पूर्वऊर्जा सचिव सबैभन्दा बढी ऊर्जा खपत गर्ने १५ एम्पियर वाला वर्गलाई लक्षित गरी यिनीहरूको बिजुली महसुल कम गर्ने बितिक्कै इनर्जी खपत बढ्छ। किनभने यही वर्गले हो एलपीजी ग्यास पनि धेरै चलाउने र इन्डक्सन पनि चलाउने। यसलाई नै टार्गेट ग्रुप बनाएर प्राधिकरण अघि बढाउनुपर्छ। मेरो पालामा एउटा अध्ययन हुँदा यो वर्गलाई लक्षित गर्यो भने यसले विद्युत् खपत बढाउँछ भन्ने निष्कर्ष निकालेको थियो। अर्को भनेको सबै ग्राहकलाई आवश्यकताअनुसार बिजुली दिने भन्ने हो। यसका लागि विद्युत् प्राधिकरणले गर्ने भनेको वितरण प्रणालीको विस्तार हो। खपत बढाउने हो भने उज्यालो दिनलाई मात्र लाइन तान्ने पूर्वाधार भएर हुँदैन। यस्तै, दाउरातिर भएका निम्न वर्गका परिवारलाई फ्री बिजुली दिनेलाई निरन्तरता दिनुपर्यो। यो वर्गले गाउँमा ग्यास पनि बाल्छ। अब कुनै पनि ग्राहकहरूलाई १५ एम्पियरभन्दा कमको लाइन नै नदिने एउटा नीति लिन जरुरी छ। विद्युतीय ऊर्जा खपत प्रबर्द्धन गर्नका लागि सरकारले अनुदान नै दिएर विद्युतीय चुलो, त्यसको एक सेट भाँडा, गरिब वर्गलाई वायरिङसमेत गरिदिन सके प्रबर्द्धन हुन्छ। ग्यासमा दिइरहेको अनुदानभन्दा यो दीर्घकालीन हुन्छ। यसले ग्यास प्रतिस्थापन गर्छ। प्रविधिको विकास गर्न जरुरी छ भरत आचार्य, सभापति, नेपाल उद्योग वाणिज्य महासंघ विद्युतीय ऊर्जा अन्यभन्दा सस्तो हुने भए पनि औद्योगिक उपकरणहरू त्यस्तै किसिमको हुनपर्यो। हाम्रा प्रविधि जैविक ऊर्जा बढी प्रयोग हुने किसिमका छन्। प्रविधिले नै रूपान्तरण गर्ने हो। यसका लागि विश्वमा नै त्यस्तो किसिमको प्रविधिको विकास गर्न जरुरी छ। त्यस्तो प्रविधि आउने हो भने दिगो ऊर्जाका लागि उद्योगहरूले प्रयोग गर्छन्। यस्तै, आधुनिकीकरण गर्ने, औद्योगिकीकरण बढाउने, प्रविधिको क्षमता वृद्धि गर्न राज्यको पनि लगानी आवश्यक पर्छ। केही अनुदान दिन सकिन्छ। विद्युतीय खपत बढी प्रयोग गर्ने उद्योगहरूको नम्बर बढाउन पर्यो। औद्योगीकरणमा सुसूप्त, जीडीपी, उद्योगको संख्या। आयात गर्ने वस्तु नेपालमा निर्माण हुने अवस्था, सस्तो ऊर्जा, सर्वसुलभ र भरपर्दो हुन पर्यो। बिजुली खपत बढी हुने उद्योगमा सिमेन्ट, स्टिल, प्लास्टिक, इँटा यी सबैमा मिक्स इनर्जीको प्रयोग बढी छ। प्रशोधन, टेक्सटाइल उद्योग खुल्दै जानपर्यो। यसले मग बढाउँछ।"
संसदीय दलको नेताका लागि कांग्रेसमा दौडधुप,"काठमाडौं : कांग्रेस सभापति शेरबहादुर देउवाले मंगलबार डा शशांक कोइरालासँग भेट गरे। दलको नेतामा आफूलाई सहयोग गर्न आग्रह गरे। शशांक र अर्का नेता रामचन्द्र पौडेलबीच पनि मंगलबार नै भेटवार्ता भयो। वरिष्ठ नेता पौडेलले संसदीय दलको नेतामा आफूलाई सहयोग गर्न शशांकलाई आग्रह गरे। सत्तासीन कांग्रेसमा दलको नेता बन्न नेताहरू दौडधुपमा छन्। कांग्रेस संसदीय दलको नेता नै भावी प्रधानमन्त्री हुने भएकाले पनि संसदीय दलको नेता बन्न नेताहरूबीच तँछाडमछाड चलेको छ। पार्टीको महाधिवेशनलाई झल्को दिने गरी नेताहरू गुट निर्माणमा जुटेका छन्। संसदीय दलको नेता बन्न कांग्रेसका आधादर्जन नेता सक्रिय रूपमा जुटेका छन्। पार्टी सभापति देउवा, वरिष्ठ नेता पौडेल, डा शशांक कोइराला, डा शेखर कोइराला, गगन थापा र प्रकाशमान सिंह संसदीय दलको नेता बन्न आन्तरिक तयारीमा जुटेका छन्। जसमा वर्तमान प्रधानमन्त्री देउवानै छैटौंपटक प्रधानमन्त्री बन्नका लागि निर्वाचन जितेर बालुवाटार उनलाई भेट्न पुगेका नेतासँग आफूलाई संसदीय दलको चुनावमा सहयोग गर्नुस् भन्न भने छुटाउँदैनन्। यद्यपि देउवाले समानुपातिकको नतिजा टुंगिएपछि बन्ने संसदीय दलको नेतामा औपचारिक रूपमै दाबी गर्ने तयारीमा छन्। उनको एकमात्र उद्देश्य के छ भने अब बन्ने गठबन्धनको सरकारमा उनी पुनः आफू प्रधानमन्त्रीमै बस्न चाहेका छन्। देउवाले संसदीय दलको नेता बन्नका लागि नवनिर्वाचित कांग्रेसका सांसदसँग छलफल र भेटघाट पनि तीव्र बनाएका छन्। कांग्रेससहितको गठबन्धनबाट ९१ सिटमा प्रत्यक्षतर्फ उम्मेदवारी दिएको कांग्रेसले ५७ सिट जित हासिल गरेको छ। जसअन्तर्गत संस्थापन तर्फबाट ५० जना निर्वाचनको प्रतिस्पर्धामा थिए तीमध्ये २९ जनाले निर्वाचन जितेका छन्। संस्थापन इतरतर्फ भने शेखरगगनका २२ जना निर्वाचन लडेकामा १८ जना जितेका छन् भने, शशांक र रामचन्द्र निकटका ६ जनाले निर्वाचन जितेका छन्। प्रकाशमान सिंह निकटका ४ जनाले निर्वाचन जितेका छन्। यसरी हेर्दा पनि वर्तमान प्रधानमन्त्री देउवाले नै संसदीय दलको चुनाव जित्ने आकलन गर्न सकिन्छ। देउवा निकटका नेता तथा पार्टीका प्रवक्तासमेत रहेका डा प्रकाशशरण महतले संसदीय दलको चुनावमा प्रधानमन्त्री शेरबहादुर देउवाको पक्षमा अंकगणितीय बहुमत पनि पुग्ने भएकाले देउवा नै संसदीय दलको नेता हुने अडान लिँदै भने, सरसर्ती अंकगणित पनि हेर्नुस् न उहाँकै पक्षमा बहुमत छ। नयाँ नेतृत्व चाहनेहरूले उहाँलाई सुझाव सल्लाह दिँदै सरकार सञ्चालनमा साथ र सहयोग गर्न सक्नुहुन्छ। यसमा आपत्ति प्रकट गर्नुपर्ने कुरै छैन। बरू मुलुकको हितका लागि पार्टी एक ढिक्का भएर जानुपर्छ। कांग्रेसका उपसभापति पूर्णबहादुर खड्काले कांग्रेस संसदीय दलको नेतामा सभापति शेरबहादुर देउवाको विकल्प खोज्नु नहुने बताएका छन्। उनले सभापति देउवाको नेतृत्वमा कांग्रेस र सिंगो गठबन्धन नै निर्वाचनमा होमिएको र संकटका बेला देशलाई सम्हालेर अगाडि बढाएको बताउँदै भने, देउवाले दलको नेतामा चाहना राख्दा दायाँबायाँ कुरा गरिराख्नु पर्दैन। खड्काले संसदीय दलको निर्वाचन सकेसम्म सर्वसम्मत गरिने र सर्वसम्मत गरिँदा कांग्रेसभित्र नै एकताको सूचना प्रवाह हुने बताए। खड्काले भने, कांग्रेसलाई एकताबद्ध बनाउँदै गठबन्धनसहितका दलहरूलाई मिलाएर लैजानुपर्ने जिम्मेवारी छ। खड्काले अगाडि भने, संसदीय दलको नेतामा अन्य नेताहरूको आकांक्षालाई सम्मान गर्दै समर्थन र आकांक्षाकै बीचमा सभापति देउवाकै पक्षमा सर्वसहमतिको वातावरण बनाउन पहल गरिने छ। देउवाले मंगलबार बिहान निर्वाचन जितेर राजधानी फर्केका पूर्वमहामन्त्री डा शशांक कोइरालासँग बालुवाटारमा भेट्दै आफूलाई संसदीय दलको निर्वाचनमा सहयोग गर्न आग्रह गरेका थिए। जवाफमा कोइरालाले यस विषयमा केही समय छ। छलफल सरसल्लाह गर्दै जाउँला। देउवाले आफू निकटका अति विश्वास गरिएका नेता पूर्णबहादुर खड्कालाई मुख्य संसदीय दलमा आफूलाई सघाउनका लागि दूत बनाएर विभिन्न नेतासँग भेट गर्न पठाउने गरेका छन्। देउवाले खड्कालाई कांग्रेसका अरू शीर्ष नेतासँग पनि अनौपचारिक रूपमा छलफलका लागि पठाउने गरेका छन्। शेखर कोइराला भने अहिले नै संसदीय दलको नेताका रूपमा प्रतिस्पर्धामा जाने या नजाने भन्ने विषयमा उनले बोलेका छैनन्। कोइराला निकटका नेताअनुसार इत्तर समूहबाट संसदीय दलको नेताका रूपमा कोइरालाको नाम सर्वसम्मत आएको छ। कोइरालाको अर्को पक्ष भने प्रतिनिधि र प्रदेशसभाको टिकट वितरणका बेला देउवासँग सकारात्मक सहमति भएको भन्दै चुनाव प्रचारका बेला गरेको भाषणले पनि उनले संसदीय दलको चुनावमा देउवालाई सहयोग गर्न सक्छन् भन्ने आशंका पनि गरिन्छ। यतिबेला कांग्रेसको आन्तरिक पार्टीभित्रै पुस्तान्तरण चाहने अर्को बहुमतले भने पार्टीका महामन्त्रीसमेत रहेका गगन थापाको नेतृत्वमा कांग्रेस सरकारमा जानुपर्ने भनिरहेको छ। यद्यपि संसदीय चुनावभन्दा बाहिर गगनको नेतृत्वमा सरकारमा जानुपर्छ भन्नेहरूनै संसदीय दलको चुनावमा भोट हाल्दैनन् भन्ने थापालाई सपोर्ट गर्नेहरू बताउँछन्। थापा भने अब पार्टीबाट हुने सरकारको नेतृत्वले भने काँध फेर्ने बेला आएको बताउँदै आएका छन्। थापाले मंगलबार विराटनगरमा नेता गुरु घिमिरेको किताब बाटो बिराएको राजनीति विमोचनमा बोल्दै कांग्रेसले यसपटक पाएको मौका गुमाउन नहुने बताए। भने, कांग्रेस पार्टीको कस्तो व्यक्तित्वले सरकारको नेतृत्व गरेको छ। त्यसको आकर्षणले पनि पार्टीलाई फाइदा र बेफाइदा पुर्याउने काम गर्छ। त्यो मौका अहिले कांग्रेसले पाएको छ। अहिलेको निर्वाचनमा पार्टीले समानुपातिकमा मात्र नभएर प्रत्यक्षतर्फ अघिल्लो निर्वाचनमा जितेको २३ क्षेत्र पनि गुमाएको छ भन्दै थापाले भने, धेरै मत गुमाउनु परेको छ। अहिले कांग्रेसलाई आएको मत हेरेर पनि अब नयाँ पुस्तालाई नेतृत्वमा जान दिनुपर्छ भन्ने कुरा दाइहरूलाई महसुस हुनुपर्छ। थापाले सरकार कस्तो चलाउने काण्ड नगरी कसरी अगाडि बढाउने भन्ने कुराले पनि कांग्रेसको मतलाई प्रभावित पार्ने भन्दै भने, माथिकाले बिगार्दै जाने तल कार्यकर्ताले संगठन बचाउने सम्भव छैन। कांग्रेसले नयाँ मतदाता मात्र नभई रूखबाहेक दायाँबायाँ नहेर्ने पुराना मतदाता पनि गुमाएको भन्दै उनले, पार्टीभित्रै पनि नयाँ ढंगले काम गरेर देखाऔं, गुमाएको मत पनि फर्किन्छ। नयाँ मतदाता पनि कांग्रेसतिर आउँछन्। कांग्रेस अब २६,२७ प्रतिशतको नभई ४० प्रतिशतको बनाउनुपर्छ। त्यसो त थापालाई संसदीय दलको नेता बन्नका लागि कांग्रेसकै अर्का महामन्त्री विश्वप्रकाश शर्माको पूर्ण समर्थन छ। उनले खुलेरै निर्वाचनमा प्रचारका बखत र जितेर काठमाडौं फर्किसकेपछि पनि प्रधानमन्त्रीमा जानका लागि गगनलाई संसदीय दलको नेता बनाउन पार्टीकै शीर्ष नेतृत्व बीचमा सर्वसम्मतिको वातावरण बनाउन पहल गर्ने बताएका थिए। शर्माले भने, राजनीतिक परिवर्तनको एजेन्डा सकिएकाले अब मुलुकलाई रूपान्तरण गरेर अघि बढ्नुपर्छ। राजनीतिक परिवर्तनको एजेन्डा होइन। अब हाम्रो पूरै ध्यान सामाजिक रूपान्तरणको मुद्दामा केन्द्रित हुनुपर्छ। प्रधानमन्त्रीमा पार्टी सभापति शेरबहादुर देउवाले विकल्प दिनुपर्ने भन्दै शर्माले भने, यसअघि पनि बारम्बार मैले भन्दै आएको कुरा हो पार्टीका अर्का महामन्त्री गगन थापालाई संसदीय दलको नेता र प्रधानमन्त्रीमा प्रस्ताव गर्छु भनेर प्रतिबद्धता जनाइसकेको छु। प्रधानमन्त्रीका लागि दाबी गरिरहेका दुवै शीर्ष नेता १४औं महाधिवेशनपछि नेतृत्वमा देखिएका थिएनन्। संस्थापन इत्तरले महाधिवेशनमा पौडेललाई समर्थन नगरेपछि पौडेल करिब निस्क्रियनै थिए। कोइरालाले भने महाधिवेशनमा पार्टी सभापतिका लागि देउवालाई सहयोग गरेका थिए। यस मानेमा पनि महाधिवेशनमा आफूले सहयोग गरेका कारण संसदीय दलको चुनावमा देउवाले आफूलाई समर्थन गर्ने कुरा अगाडि ल्याएका छन्। पौडेल भने अहिलेको परिस्थितिमा आफू मात्र सर्वसम्वत संसदीय दलको नेता बन्न सक्ने बताउँदै आएका छन्।"
सुपरस्टार बन्लान् वेलिङ्घम ?,"दोहा : वाइन रुनी १८ वर्ष अगाडि आफूलाई सम्झिँदै भन्छन्, म विश्वकै उत्कृष्ट खेलाडी थिएँ। म जत्तिको कोही पनि थिएनन्। १८ वर्षका रुनीले अमाजन प्राइमको एक डकुमेन्ट्रीमा भनेका छन्, म यसमा विश्वस्त थिएँ। पेले, डियगो म्याराडोना वा जर्ज बेस्ट पनि थिए। तर, त्यसको मतलब थिएन। त्यसबेलाका इङ्लिस प्रशिक्षक स्भेन गोरन एरिक्सन पनि रुनीकै कुरामा समर्थन जनाउँछन्। हामीले पछिल्लो पटक युवा खेलाडीले विश्वकपमा ठूलो प्रभाव पारेको देखेको सन् १९५८ विश्वकपमा हो, एरिक्सन भन्छन्, त्यसपछि विश्वकपमा ठूलो प्रभाव पार्ने १८ वर्षका कोही पनि खेलाडी देखेको छैन। एरिक्सनको यो अभिव्यक्ति असामान्य लागे पनि सन् १९५८ मा १७ वर्षीय पेलेले मच्चाएजस्तो सनसनी कुनै पनि किशोरले विश्वकपमा मच्चाउन सकेका छैनन्। पेलेले चार खेलमा ६ गोल गरेका थिए। तीमध्ये दुई गोल उनले फाइनलमा गरेका थिए। त्यो विश्वकपमा पेलेको प्रभाव साँच्चै अविश्वसनीय थियो। यसैगरी सीमित खेलाडीले मात्रै विश्वकप वा युरोपियन च्याम्पियनसिपमा रुनीले पोर्चुगलमा गरेकोजस्तो प्रदर्शन गरेका छन्। रुनीको पेलेसँग कुनै तुलना नै हुँदैन। त्यसैले जबजब युवा खेलाडीको चर्चा हुन्छ, पेलेकै कुरा हुन्छ। अहिलेसम्म १९ वर्षमुनिका तीन किशोरले मात्रै विश्वकपको फाइनल खेलेका छन्। सन् १९५८ मा ब्राजिलका पेले (१७ वर्ष), सन् १९८२ मा इटालीका डिफेन्डर ग्विस्पे बर्गोनी (१८ वर्ष) र सन् २०१८ मा फ्रेन्च फरवार्ड काइलिन एमबाप्पे (१९ वर्ष) छन्। चार वर्षअघि फ्रेन्च फरवार्डले सनसनी मच्चाउँदा पेलेसँगै जोडेर उनको प्रशंसा भएको थियो। फ्रान्सलाई च्याम्पियन बनाउन उत्कृष्ट प्रदर्शन गरेका एमबाप्पे कतारमा पनि त्यही प्रदर्शन दोहोर्याइरहेका छन्। सन् १९९८ को विश्वकपमा १८ वर्षीय माइकल ओवेनले सनसनी मच्चाएका थिए। तर, अन्तिम १६ मा अर्जेन्टिनाविरुद्ध पेनाल्टी सुटआटमा स्तब्ध भएपछि उनीसँगै इङ्ल्यान्डको यात्रा पनि समाप्त भएको थियो। सन् २००४ को युरोकपपछि प्रमुख प्रतियोगितामा ठूलो प्रभाव पार्ने पछिल्ला इङ्लिस युवा खेलाडी जुड वेलिङ्घम हुन्। कतारमा जारी विश्वकपमा उनको प्रभाव साँच्चै असाधारण छ। विश्वकपमा भने १९९८ मा ओवेनपछि उनको प्रभाव सबैभन्दा उत्कृष्ट छ। समूह चरणका पहिलो खेलमा इरानविरुद्ध वेलिङ्घमले अलराउन्ड प्रदर्शनको नमुना प्रस्तुत गरिरहेका छन्। वेलिङ्घमले नै जारी विश्वकपमा इङ्ल्यान्डका लागि पहिलो गोल गरेका थिए। इरानविरुद्धकै खेलमा उनले हेडमार्फत उत्कृष्ट गोल गरेका थिए। अन्तिम १६ अन्तर्गत सेनेगलविरुद्ध गारेथ साउथगेटको टिम डेडलक तोड्न संघर्षरत थियो। मिडफिल्डबाट फाइनल थर्डमा बल पुर्याउन संघर्षरत इङ्ल्यान्डले ३९औं मिनेटमा पहिलो गोल गरेको थियो। वेलिङ्घमकै पासमा जोर्डन हेन्डरसनले गोल गर्दै खाता खोलेका थिए। वेलिङ्घमले पेनाल्टी एरिया नजिक बल खोसेर फिल फोडेनलाई दिएका थिए। फोडेनले गरेको क्रसलाई कप्तान हेरी केनले गोलमा परिणत गर्दै अग्रता दोब्बर पारेका थिए। अर्कारित गाभी, पेड्री र जमल मुसियाला भए पनि वेलिङ्घम जारी विश्वकपमा सन् १९९८ मा ओवेन र सन् २००४ मा रुनीकाझैं प्रभाव देखाइरहेका छन्। वेलिङ्घम धेरै युवा भएकाले उनका सहकर्मी फोडेनले धेरै तारिफ गर्न चाहेनन्। तर, सेनेगलविरुद्धको खेलपछि उनी विश्वकै उत्कृष्ट मिडफिल्डर बन्ने बताए। जारी विश्वकपमा एकपछि अर्को उत्कृष्ट प्रदर्शन गरिरहेका वेलिङ्घम युरोपेली फुटबलका हट प्रोपर्टी बनिसकेका छन्। आगामी सरुवा बजारमा उनलाई भित्र्याउन ठूला क्लबहरू लागिपर्ने छन्। इङ्ल्यान्डले समयसमयमा विश्वस्तरीय मिडफिल्डर जन्माइरहेको छ। स्टेभन जेरार्ड र फ्रान्क लाम्पार्ड त्यसका उदाहरण हुन्। तर, व्यवसायिक फुटबलका सफल खेलाडी भए पनि अन्तर्राष्ट्रिय स्तरमा सफल हुन नसक्दा उनीहरूलाई इङ्ल्यान्डभित्रै खासै महत्व दिइँदैन। व्यवसायिक पक्षबाट जेरार्डलाम्पार्ड हाराहारी पुग्न वेलिङ्घमले धेरै यात्रा गर्नुपर्नेछ। तर, उनीहरूलाई उछिन्ने मौका उनीसँग छ।"
टेलिकम स्वाहा पार्ने साँठगाँठ,"आम्दानी आठ आना, खर्च रुपैयाँ। अनावश्यक जनशक्तिको घुइँचो तर कार्यसम्पादन फितलो। अधिकांश सरकारी स्वामित्वका संस्थानको हालत त्यस्तै छ। यसबीचमा नेपाल टेलिकम भने पृथक हो। सरकारी राजस्वमा ठूलो योगदान गरेको मात्रै छैन, नाफा पनि सरकारी ढिकुटीमा हालेको छ। अपवादै जसरी सफल देखिएको सरकारी कम्पनी फेरि अरु संस्थानजस्तै गरी डुब्ने खतरा देखिएको छ। अन्नपूर्ण पोस्टले गरेको टेलिकममा आम्दानी चुहावटको रहस्योद्घाटन त्यस्तै खतराको संकेत हो। रहस्योद्घाटन के हो भने नेपाल टेलिकमको कलसँगै सिस्टमले बनाउने अटोमेटिक बिलमा १० प्रतिशतसम्म बिलिङ लस हुन्छ। टेलिकमको कलबाट दैनिक सरदर ९ करोडको कारोबार हुन्छ। त्यसको १० प्रतिशत (९० लाख रुपैयाँ) बिल बनाउन छुटाएर खेर जान्छ। यही नोक्सानीको बाटो बन्द गर्न टेलिकमले प्रणाली सुधार्न आवश्यक छ। त्यो सुधार कसरी गर्ने भन्नेमा जुन चलखेल भएको देखिन्छ, त्यसले टेलिकमलाई पनि अरु सरकारी कम्पनी जसरी स्वाहा पार्न बेर नलाग्न सक्छ। प्रविधिमा जसरी विकास र प्रगति भएको छ, त्यसअनुसार टेलिकमले नयाँ बिलिङ सिस्टम ल्याउनुपर्नेछ। तर, राजनीतिक नेतृत्वसमेतको मिलेमतोमा टेलिकम नेतृत्व भने पुरानैलाई अपग्रेड गर्न कम्मर कसेर लागिपरेको छ। अपग्रेड गर्दा ३ अर्ब खर्च लाग्ने देखिन्छ भने नयाँ साढे ३ अर्ब जतिमा जडान सम्भव हुन्छ। यसबारेमा अख्तियार दुरुपयोग अनुसन्धान आयोगले अनुसन्धान गरी रिपोर्ट पनि दिएको छ। र उसले नयाँ सिस्टम खरिद गर्न सुझाएको छ। त्यसो त टेलिकमले पनि नयाँ सिस्टम खरिद गर्ने निर्णय नगरेको होइन। विद्यमान बिलिङ प्रणालीलाई अपग्रेड गर्दा हार्डवेयर थप्दै जानुपर्ने र त्यसमा निश्चित कम्पनी बाहेकको हार्डवेयर सपोर्ट नगर्ने हुँदा समेत दालमा कुनै कालो छ भन्ने शंकालाई मलजल गरेको छ। विश्वका उत्कृष्ट कम्पनीबाटै नयाँ प्रणाली किन्दा साढे ३ अर्ब लाग्ने इस्टिमेट भइसक्दा पनि घिसिपिटी चलिरहेको र नोक्सानी दिइरहेको पुरानैमा मरिहत्ते किन ? प्रश्न स्वाभाविक छ। अर्काे प्रश्न पनि छ कि हालको बिलिङ प्रणालीको सम्झौता समयावधि सकिनुअघि नै नयाँका लागि प्रक्रिया थालिनुपर्ने तर्फ किन ध्यान पुर्याइएन ? दैनिक ९० लाख रुपैयाँको नोक्सानी चानेचुने होइन। यतिका मात्राको नोक्सानी निरन्तर वा बढ्दै जाने हुने हो भने टेलिकम जनकपुर चुरोट कारखाना जस्तै गरी बन्दै हुने सरकारी कम्पनीमा दर्ज नहोला भन्न सकिन्न। यसै पनि प्रतिस्पर्धी निजी क्षेत्रको टेलिकम बजारमा खरो उत्रिरहेको अवस्था छ। टेलिकम डुब्नु केवल एउटा कम्पनी डुब्नुमात्रै होइन, सरकारी लगानी स्वाहा हुनु र जनताको करको नोक्सानी हुनु पनि हो। जनताको सम्पति हो टेलिकम। किनभने जनताकै करबाट नै राज्यले यसमा लगानी गरेको हो। प्रविधि नै आजको विश्वको सबैभन्दा शक्तिशाली व्यापार हो। यस्तो सुनौलो मौकालाई पनि सदुपयोग गर्न नसक्नु भनेको सरासर नियतमा प्रश्न उठ्न दिनु नै हो। पहिलाको दूरसञ्चार संस्थानलाई नेपाल टेलिकम बनाउनुको अर्थ नाममात्रै फेरिनु थिएन, यसलाई धेरै हदसम्म स्वायत्त रुपमा चल्न दिनु र निजी क्षेत्रसँग पनि प्रतिस्पर्धा गर्न सक्ने बनाउनु र उपभोक्तालाई गुणस्तरीय सेवा दिन काबिल बनाउनु थियो। तर, बिलिङ प्रणालीमा भइरहेको गडबडी र त्यसलाई सुधार्न भन्दा अझै उस्तै पार्न वा झन् बिगार्नपट्टि लागेको गन्ध आउन कुनै पनि हालतमा सुखद हुन सक्दैन। मुलुककै पुरानो र अग्रणीमात्रै नभई प्रभावशाली एउटा संस्था हेर्दा हेर्दै र देख्दा देख्दै आरोलो लाग्ने दिशामा लाग्नबाट रोक्नै पर्छ। टेलिकमलाई स्वाहा पार्ने साँठगाँठ सफल हुन दिनुहुँदैन।"
लुम्बिनी प्रदेशका मन्त्रालय राप्ती उपत्यकामा स्थानान्तरण गर्ने कामले तीव्रता पायो,"दाङ : लुम्बिनी प्रदेशको स्थायी राजधानी दाङमा प्रदेशको मुख्यालय सारिएको छ। राप्ती उपत्यका लालमटियामा मुख्यमन्त्री तथा मन्त्रिपरिषद्को कार्यालय मंगलबार सारिएको हो। यसअघि बुटवलका थियो। प्रदेश ५ को सदनले २०७७ असोज २० गते प्रदेशको नाम लुम्बिनी र स्थायी राजधानी राप्ती उपत्यका दाङ तोकेको थियो। अहिलेसम्म बुटवलबाटै प्रदेशको मुख्यालय सञ्चालन हुँदै आएको थियो। मन्त्रालयहरू पनि बुटवलबाटै सञ्चालनमा थिए। प्रदेशमा नयाँ जनप्रतिनिधि आए पनि २ वर्षअघिको निर्णयलाई कार्यान्वयन गराउन मुख्यमन्त्री कुलप्रसाद केसीले आफ्नै कार्यकालका स्थानीय राजधानीमा कार्यालय सारेर कार्य सम्पादन सुरु गरेका छन्। त्यतिबेला प्रदेशसभाको दुई तिहाइ बहुमतले दाङलाई राजधानी तोकेको थियो। मुकामको रूपमा बुटवलमा रहेको मुख्यमन्त्री तथा मन्त्रिपरिषद्को कार्यालय मंगलबार बिहान दाङ सारिएको हो। सोमबार बुटवलबाटै कार्य सम्पादन भएकोमा मंगलबार राप्ती उपत्यकाका कार्यालयका सामग्री सारिएको मुख्यमन्त्रीको सचिवालयले जनाएको छ। मुख्यमन्त्री कार्यालयसहित अन्य मन्त्रालय र निकायको लागि राप्ती प्राविधिक शिक्षालयको पूर्वाधार रहेको क्षेत्र प्रदेश सरकारले मातहतमा लिएको छ। निर्वाचन लगतै तयारी गरिए पनि केही ढिला गरी राजधानी सारिएको हो। स्थायी पूर्वाधार बनाएर मात्रै मन्त्रालयहरू दाङ सार्न भन्दै रुपन्देहीका एमाले र कांग्रेसका नेताहरूले केही दिनदेखि विरोध गरिरहेका थिए। बुटवलमा रहेको मुख्यमन्त्री तथा मन्त्रिपरिषद्को कार्यालयका सम्पूर्ण सामग्रीहरू दाङ सारिएपछि अब दाङबाटै काम हुने मुख्यमन्त्री कार्यालयले जनाएको छ। स्थायी राजधानी क्षेत्रमा यसअघि दुईवटा मन्त्रालय स्थापना भएर कार्य सम्पादन हुँदै आएको थियो। पर्यटन ग्रामीण तथा सहरी विकास मन्त्रालय र स्वास्थ्य मन्त्रालय स्थापना भइसकेका छन्। पर्यटन ग्रामीण तथा सहरी विकासमन्त्री डिल्लीबहादुर चौधरीले स्थायी राजधानीमै रहेको मन्त्रालयमा मन्त्रीको पदभार ग्रहण गरेका थिए। अहिले स्थायी राजधानी क्षेत्रमा रहेका शिक्षालयका सम्पूर्ण पूर्वाधारहरू मर्मत र रङरोगन भइरहेको छ। मुख्यमन्त्री कार्यालय पनि लगभग पूर्ण रूपमा तयार पारिसकिएको छ। देउखुरीमा संरचनाको अभाव देखाउँदै घोषणा भएको दुई वर्षसम्म पनि राजधानी स्थानान्तरण गर्न आल टाल गरिएको थियो। अहिले पनि केही मन्त्रालय बुटलमै छन्। तर, मुख्यमन्त्री र मन्त्रीहरूले आफ्नो कार्यकालमै राजधानी स्थानान्तरण गर्ने प्रतिबद्धता जनाइरहेका थिए। सोहीअनुसार मुख्यमन्त्रीले मुख्यालयलाई स्थायी राजधानीमा सारेको बताए। अन्य मन्त्रालयहरू राप्ती उपत्यका स्थानान्तरण गर्ने कामले समेत तीव्रता पाएको छ। राप्ती प्राविधिक शिक्षालयमा प्रदेशसभाको नयाँ भवन निर्माण गरिएको छ। शिक्षालयलाई गढवामा स्थानान्तरण भएको छ। प्रदेश प्रशासनिक परिसरभित्र प्रदेशसभा भवन, प्रदेशसभा सचिवालय र प्रदेश सरकारका मन्त्रालयहरू छन्। मुख्यमन्त्री र मन्त्रिपरिषद्का कार्यालयसहित ८ वटा मन्त्रालय राखिनेछ। अन्य मन्त्रालय भने परिसर बाहिर राखिनेछ। त्यस्तै, संसदीय दलको कार्यालय पनि राखिनेछ। शिक्षालयको परिसरमा ४० बढी सानाठूला भवन छन्। यही परिसरभित्र प्रदेश सरकारले राजधानीको प्रशासनिक केन्द्र निर्माण गरेको छ। १८ बिघा क्षेत्रफलमा रहेको स्थायी राजधानीको क्षेत्रमा नयाँ पूर्णधार निर्माणको काम पनि चलिरहेको छ। १० वटा मन्त्रालयका भवन निर्माण गर्न ठेक्का सम्झौतासमेत भइसकेको छ । त्यसको व्यवस्थापन प्रदेश राजधानी पूर्वाधार कार्यान्वयन इकाइले गरिरहेको छ। पुसको पहिलो साता प्रदेशसभा सदस्यहरूका लागि शपथ ग्रहणको कार्यक्रम तय गरिएको छ। नवनिर्वाचित सांसदहरूलाई स्थायी राजधानीमा बनेको प्रदेशसभा भवनमा शथप ग्रहण गराइने संसद् सचिवालयले जनाएको छ। सभाहलको काम सम्पन्न भइसकेको छ।"
मतगणनामा खटिएका कर्मचारीले पाएनन् सेवा सुविधा,"सिमरा : मतगणना सम्पन्न भएको लामो समय बितिसक्दा पनि सेवासुविधा नपाएपछि बारा क्षेत्र नम्बर ४ को मतगणनामा खटिएका कर्मचारी असन्तुष्ट देखिएका छन्। प्रतिनिधिसभा तथा प्रदेशसभा निर्वाचनको मतगणनामा खटिएका कर्मचारीले प्रोत्साहनवापत पाउने सेवासुविधा नपाएपछि उनीहरू असन्तुष्ट देखिएका हुन्। निर्वाचन आयोगले मतगणनामा खटिने कर्मचारीलाई प्रोत्साहनवापत रकम उपलब्ध गराउने गरेको छ। तर सिमरास्थित नेपाल राष्ट्रिय माध्यमिक विद्यालयमा सम्पन्न गणनामा खटिएका जीतपुरसिमरा उपमहानगरपालिका, इलाका प्रशासन कार्यालय, नेपाल विद्युत् प्राधिकरणलगायत विभिन्न कार्यालयका अधिकांश कर्मचारीले हालसम्म सेवासुविधा पाएका छैनन्। सेवासुविधा पाएकामध्ये पनि तोकिएबमोजिम नपाएको भन्दै कर्मचारीले गुनासो गर्न थालेका छन्। निर्वाचन अधिकृतको कार्यालयमा खटिएका कर्मचारीको लापरवाहीका कारण आफूहरूले सेवासुविधा नपाएको र सेवासुविधाका लागि ताकेता गर्दा निर्वाचन अधिकृतको कार्यालयका कर्मचारीले गैरजिम्मेवारपूर्ण जवाफ दिन थालेको कर्मचारीको दुखेसो छ। निर्वाचन आयोगले तोकेबमोजिम सेवासुविधा दिनुपर्ने भएपनि अधिकृतको कार्यालयका कर्मचारी मतगणना सम्पन्न भइसकेको भन्दै पन्छिन खोजेको जीतपुरसिमरा उपमहानगरपालिकामा कार्यरत अधिकृत सुदन चौधरीले बताए। गणनालाई छिटो र विवादरहित ढंगले सम्पन्न गर्न हामीले २४ घण्टा खटिएर काम गर्यो। सबै मिलेर विवादरहित ढंगबाट जिल्लामै मतगणना छिटो सम्पन्न गर्ने क्षेत्र पनि बन्यौ चौधरीले भने तर अहिले सेवासुविधा दिने कुरामा निर्वाचन अधिकृतको कार्यालयले आनाकानी गरिरहेको छ। एकले अर्काको मुख देखाउन थालेको अवस्था छ। मतगणनामा खटिएका कर्मचारीलाई सेवासुविधा उलपब्ध गराउन निर्वाचन अधिकृतको कार्यालयले चासो देखाउन छोडेको चौधरीको भनाइ छ। चौधरीजस्तै गणनामा खटिएका अधिकृत र अधिकृत सहायक स्तरका थुप्रै कर्मचारी सेवासुविधाबाट बञ्चित भएका छन्। सेवासुविधा पाएका कर्मचारीलाई समेत कुन आधारमा रकम उपलब्ध गराइएको भन्ने नखुलाइएको अर्का अधिकृत संघर्ष बिडारीले बताए। केही कर्मचारीलाई बैंक खातामार्फत रकम आएको छ। तर खटिएवापत प्राप्त गर्नुपर्ने रकम भन्दा निकै थोरै पठाइएको छ बिडारीले भने गणनाको समयमा अहोरात्र खटिएर काम गर्ने कर्मचारीमाथी निर्वाचन अधिकृतको कार्यालयले अन्याय गरेको छ। आर्थिक पारदर्शितामा अधिकृतको कार्यालय चुकेको देखिन्छ। बिडारीले तोकिएबमोजिम रकम उलपब्ध गराउन निर्वाचन अधिकृतको कार्यालयसंग माग गरेका छन्। जीतपुरसिमरा उपमहानगरपालिककै अधिकृत दुर्गा न्यौपानेले मतगणनमा खटिएवापत अहिलेसम्म सेवासुविधा प्राप्त गरेकी छैनन्। बुथ कलेक्सन र मतगणनामा खटिएकी न्यौपाने सेवासुविधा नपाएका कारण असन्तुष्ट देखिन्छिन्। कर्मचारी खटाएपछि को कर्मचारी कति खटिए भन्ने लेखाजोखा राख्ने, हाजिरी गराउनुपर्ने हुन्छ न्यौपानेले भनिन् तर यहाँ त कर्मचारी खटिएको तथ्यांक पनि छैन। हाजिरी पनि गराइएको छैन। अहिले सेवासुविधा दिने बेलामा निर्वाचन अधिकृतको कार्यालय सम्पर्कमा आउन चाहदैन्। आफूहरू दैनिक १२ घण्टासम्म र मतगणना अवधीभरी ४० सिफ्टसम्म खटिएपनि रकम उपलब्ध गराउने समयमा थोरै रकम पठाएको कर्मचारीहरूको गुनासो छ। निर्वाचन अधिकृतको कार्यालयमा खटिएका कर्मचारीको लापरवाहीका कारण आफूहरू पीडित हुनुपरेको उनीहरूको भनाई छ। यता निर्वाचन अधिकृत कर्ण राईले भने मतगणनाको समयमा एक सयभन्दा बढी कर्मचारी खटिएका कारण सेवासुविधा कम हुन गएको बताएका छन्। धेरै कर्मचारी खटाएका कारण सोही सेवासुविधाबाट उपलब्ध गराउनुपर्ने भएका कारण कम हुन गएको राईले बताए। गणनाका लागि आयोगले करिब एक सय सिफ्ट तोकेको थियो। त्यही सिफ्ट अनुसार हामीले कर्मचारी व्यवस्थापन गरेर गणना गरेका हौं राईले भने सुविधा सोचेको जस्तो नभएको हुन सक्छ। तर हालसम्म पनि नपाएको भन्ने गुनासोतर्फ हामी गम्भीर छौ। राईले हालसम्म सेवासुविधा नपाएका कर्मचारीले तत्काल निर्वाचन अधिकृतको कार्यालयमा खटिएका लेखापालसँग सम्पर्क राख्न आग्रह गरेका छन्। केही कर्मचारीले मलाई पनि फोन गर्नुभएको थियो। मैले लेखापाललाई सम्पर्क राख्नुस् भनेको छु राईले भने निर्वाचनमा खटिएर सेवासुविधा नपाउनुभएको कर्मचारी हुनुहुन्छ भने हामी सकेसम्म समेटेर लैजानेछौं। निर्वाचन अधिकृतको कार्यालयले मनोनयन दर्ताको दिन खटेका कर्मचारीलाई सेवासुविधा र निर्वाचन सम्पन्न भएपछि मतपेटिएका लिएर गणनास्थल आएका सवारी साधनलाई भुक्तान गर्नुपर्ने रकम समेत नदिएको गुनासो आएको छ।"
एमाले अध्यक्ष ओली र भारतीय राजदूत श्रीवास्तवबीच भेटवार्ता,"काठमाडौं : नेकपा एमाले अध्यक्ष केपी शर्मा ओली र नेपालस्थित भारतीय राजदूत नविन श्रीवास्तवबीच भेटवार्ता भएको छ। बुधबार उनीहरूबीच एक घन्टा बढी छलफल भएको हो। राजदूत श्रीवास्तवले संसदमा दोस्रो ठूलो दल बनेको एमाले अध्यक्ष ओलीसँग सत्ता समीकरणबारे जिज्ञासा राखेको एमालेका एक नेताले बताए। 'उहाँहरूबीच सत्ता समीकरण र सरकार गठन सम्बन्धमा छलफल भएको हो। दुई देशबीचको हित सम्बन्धमा पनि छलफल भयो,' ती नेताले भने।"
ओलीको चुनाव खर्च १८ लाख ८२ हजार,"झापा : झापाबाट प्रतिनिधिसभा तथा प्रदेशसभा सदस्यमा उठेका उम्मेदवारहरूले जिल्ला निर्वाचन कार्यालय झापामा धमाधम चुनावी खर्च विवरण बुझाउन थालेका छन्। झापाका ५ निर्वाचन क्षेत्रबाट ९४ जना प्रतिनिधिसभा र ९८ जना प्रदेशसभा गरी १९२ जना उम्मेदवारमध्ये बुधवार दिउँसोसम्म ७३ जनाले चुनावी खर्च विवरण बुझाएको निर्वाचन कार्यालयका सूचना अधिकारी प्रकाश न्यौपानेले जानकारी दिए। जसमा ४० जना प्रतिनिधिसभा र ३३ जना प्रदेशसभा सदस्यतर्फका उम्मेदवार छ। जिल्लाबाट निर्वाचित पाँच जना प्रतिनिधिसभा र १० जना प्रदेशसभा सदस्यमध्ये हालसम्म तीन जनाले मात्र चुनावी खर्च विवरण बुझाइसकेका छन्। झापा क्षेत्र नम्बर ५ बाट प्रतिनिधिसभा सदस्यमा निर्वाचित नेकपा एमालेका अध्यक्ष केपी शर्मा ओलीले प्रतिनिधिमार्फत मङ्गलवार चुनावी खर्च विवरण बुझाएका हुन्। ओलीले चुनावी प्रचार सामग्री छपाइ, यातायात, खाजा खाना, सम्पर्क कार्यालय स्थापना र सञ्चालनलगायत गरी विभिन्न शीर्षकमा १८ लाख ८२ हजार ५० रुपैयाँको चुनावी खर्च विवरण बुझाएका सूचना अधिकारी न्यौपानेले बताए। सो क्षेत्रमा प्रतिनिधिसभा सदस्य उम्मेदवारले ३१ लाख रुपैयाँ चुनावमा खर्च गर्न पाउने प्रावधान थियो। त्यस्तै झापा ५ (२)बाट प्रदेश सांसदमा एमालेबाट निर्वाचित होमबहादुर थापा र झापा १ (२) बाट प्रदेश सांसदमा राप्रपाबाट निर्वाचित सबिना बजगाईंले चुनावी खर्च विवरण बुझाएका छन्। थापाले १२ लाख १८ हजार ९३० र बजगाईंले ६ लाख ४८ हजार ५९० रुपैयाँ ३७ पैसा चुनावी खर्च बुझाएको उनले बताए। झापा १ (२) मा १५ लाख र ५ (२)मा १७ लाख चुनावमा खर्च गर्न पाउने प्रावधान थियो। निर्वाचन परिणाम घोषणा भएको ३५ दिनभित्र उम्मेदवारहरूले आफ्नो चुनावी खर्च विवरण बुझाइसक्नु प्रावधान छ। सो म्यादभित्र खर्च विवरण नबुझाए निर्वाचन आयोगले जरिवाना गर्नेछ।"
संसद सचिवालयले महाभियोग निष्क्रिय भएको पत्र दिनु अनधिकृत : पूर्वन्यायाधीश केसी,"काठमाडौं : सर्वोच्च अदालतका पूर्वन्यायाधीश बलराम केसीले प्रधानन्यायाधीश चोलेन्द्रशमशेर जबरालाई महाभियोग निष्क्रियभएको पत्र संसद सचिवालयले दिनु अनधिकृत भएको बताएका छन् । जबराले संसद सचिवालयमा निवेदन दिएको आधारमा महाभियोग प्रस्ताव निष्क्रियभएको पत्र दिन नमिल्ने पूर्वन्यायाधीश केसीले बताए । सचिवालयले सांसदहरुको प्रतिनिधित्व गर्न सक्दैन,' अन्नपूर्ण पोष्टसँग कुराकानी गर्दै पूर्वन्यायाधीश केसीले भने,नयाँ संसद गठन हुँदैछ । नयाँ संसदले विचार गर्ने कुरा हो । संसद सचिवालयले महाभियोग निष्क्रियभएको पत्र दिनु अनधिकृत हो । सांसदहरुले प्रयोग गर्ने अधिकार सचिवालयले कसरी प्रयोग गर्न सक्छ र? पूर्वन्यायाधीश केसीले अब गठन हुने संसदमा महाभियोग प्रस्ताव पेश गर्नुपर्ने बताए । कुन महाभियोगको प्रस्ताव थियो । कुन कुन विधेयक थियो भन्नेबारे नयाँ संसदमा पेश गर्नुपर्छ । नयाँ संसदले मात्र महाभियोग प्रस्ताव के गर्ने भन्ने अधिकार छ । महाभियोग प्रस्ताव निष्क्रियभएको पत्र दिने अधिकार सचिवालयलाई छैन,' उनले भने । महाभियोगको प्रस्तावबारे विचार गर्ने अधिकार सार्वभौम सांसदहरुलाई भएको पूर्वन्यायाधीश केसीले बताए । उनले भने,निर्वाचन सकिएको छ । नयाँ संसद गठनको प्रक्रियामा छ । अघिल्लो संसदमा दर्ता भएको महाभियोग प्रस्तावको अपनत्व लिने की नलिने भन्ने विचार गर्ने सार्वभौम सांसदहरुले हो ।सांसदको अधिकार सचिवालयले कसरी प्रयोग गर्न सक्छ? संसद सचिवालय बीचमा जान्ने भएर सांसदको अधिकारी प्रयोग गर्न सक्दैन । जबरा उमेरहदका कारण मंसिर २७ गते अवकाश पाउँदै छन् ।"
मोरङ कारागारका कैदीबन्दीलाई प्रहरीले भगाएको पुष्टि,"विराटनगर : विराटनगरको हाटखोलास्थित जिल्ला कारागार मोरङका २ जना कैदीबन्दीलाई प्रहरीले नै भगाएको पुष्टि भएको छ। कैदी झापा गाउँपालिका५ शरणामतिका २८ वर्षीय राजकुमार हेमरन र बन्दी झापा गाउँपालिका३ का २८ वर्षीय मञ्जिल गुरुङ प्रहरीसँगै सेटिङ मिलाएर फरार भएको अनुसन्धानबाट खुलेको हो। विराटनगरको क्षयरोग उपचार केन्द्रबाट दुवै जना गत असोज १५ गते बिहान भागेका थिए। क्षयरोगको समस्या रहेका उनीहरूलाई उपचारका लागि विराटनगर७ स्थित क्षयरोग उपचार केन्द्रमा भर्ना गरिएको थियो। उनीहरूको सुरक्षामा प्रहरी सहायक हवल्दार अरुणकुमार चौधरी र जवान कृष्णमणि मेहता खटिएका थिए। सुरक्षामा खटिएका प्रहरीसँगै मिलेमतो गरेर हेमरन र गुरुङ भागेको पुष्टि भएको हो। जबरजस्ती करणी मुद्दामा अदालतबाट दोषी ठहर भएका हेमरनलाई प्रहरीले भागेको डेढ महिनापछि गत मंसिर १ गते पक्राउ गरिसकेको छ। गुरुङ अझैसम्म फरार छन्। अदालतले हेमरनलाई २०७५ सालमा १६ वर्ष कैद सजायको फैसला सुनाएको थियो। लागूऔषध मुद्दामा गुरुङलाई अदालतले २०७८ कात्तिक ५ गते पुर्पक्षका लागि कारागार चलान गरेको थियो। उनको मुद्दाको किनारा लाग्न बाँकी छ। कैदीबन्दी फरार भएपछि सुरक्षामा खटिएका प्रहरी कर्मचारीलाई निलम्बन गरेर घटनाको छानबिन एवं अनुसन्धान अघि बढाइएको थियो। छानबिनका लागि प्रदेश १ प्रहरी कार्यालय विराटनगरले पनि एसएसपी जयराज सापकोटाको नेतृत्वमा समिति बनायो। ड्युटीमा खटिएका प्रहरीकै कमजोरीले घटना भएको निस्कर्ष निकाल्दै समितिले दुवै जनाविरुद्ध कारागार ऐनअन्तर्गत कारबाही अघि बढाउन सिफारिस गरेको थियो। निमित्त जेलर तुलसीराम भगतको नेतृत्वमा कारागारले गरेको अनुसन्धानबाट कैदीबन्दी भगाएको घटनामा जवान मेहताको संलग्नता पुष्टि भएको छ। घटनामा सहायक हवल्दार चौधरीको भने संलग्नता नदेखिएको निमित्त जेलर भगतले बताए। ड्युटीमा खटाइएका प्रहरीको मिलेमतोमै कैदीबन्दी भागेको अनुसन्धानबाट पुष्टि भयो, उनले भने। सरकारी वकिल कार्यालयसँग राय लिएर अभियोगपत्र तयार पार्दै कारागारले सुनसरीको देवानगन्ज घर भएका प्रहरी जवान मेहताविरुद्ध कारागार ऐनअन्तर्गत कैदीबन्दी भागेभगाएको शीर्षकमा बुधबार जिल्ला अदालत मोरङमा मुद्दा दर्ता गरेको छ। साथै अदालतबाट आदेश नआएसम्मका लागि उनलाई हिरासतमा राख्नका लागि कारागारले जिल्ला प्रहरी कार्यालय मोरङलाई पत्राचार पनि गरेको छ। भगतका अनुसार कैदी हेमरन, बन्दी गुरुङ र प्रहरी जवान मेहतालाई प्रतिवादी बनाएर अदालतमा मुद्दा दायर गरिएको हो। कैदीबन्दी भागेको घटनामा ३ जनालाई प्रतिवादी बनाएर मुद्दा दायर गरिएको छ। प्रहरी जवानलाई हिरासतमा राख्नका लागि प्रहरी कार्यालयलाई पत्राचार पनि गरियो, भगतले भने, अदालतबाट आदेश नआएसम्मका लागि उनलाई हिरासतमै राख्नुपर्ने हुन्छ। यसअघि दुवै जना प्रहरी कर्मचारीलाई हाजीरजमानीमा छाडिएको थियो। अनुसन्धानबाट प्रहरीले नै कैदीबन्दी भगाएको पुष्टि भए पनि अदालतबाट प्रमाणित भने हुन बाँकी रहेको जानकारी उनले दिए। मोरङ प्रहरीका प्रवक्ता डीएसपी दीपक श्रेष्ठले प्रहरी जवान मेहतालाई हिरासतमा राख्न कारागारबाट पत्र प्राप्त भएको बताए। उनलाई हिरासतमा राख्ने कि नराख्ने भन्ने विषयमा भने सरकारी वकिल कार्यालयसँग राय लिने काम भइरहेको उनको भनाइ छ। प्रहरी ऐनअन्तर्गत मेहतालगायतका प्रहरीविरुद्ध विभागीय कारबाही पनि चलिरहेको डीएसपी श्रेष्ठले बताए।"
निर्वाचनमा खटिएका अधिकांश कर्मचारीको काज फिर्ता,"काठमाडौं : यही मङ्सिर ४ गते भएको प्रतिनिधिसभा तथा प्रदेशसभा सदस्य निर्वाचनका लागि खटाइएका अधिकांश कर्मचारीको काज फिर्ता भएको छ। निर्वाचनको प्रतिवेदन तयारीसँग सम्बन्धितबाहेक अधिकांश कर्मचारीको काज विभिन्न चरणमा गरी फिर्ता भएको हो। निर्वाचनको सबै मतगणना मंगलबार सम्पन्न भएको थियो। निर्वाचन आयोग र मातहतको कार्यालयका लागि विभिन्न मन्त्रालय र निकायबाट ल्याइएका कर्मचारीको काज फिर्ता गरिएको हो। संयुक्त निर्वाचन परिचालन केन्द्रमा कार्यरत गृह मन्त्रालयका सहसचिवसहित सुरक्षा निकायका अधिकारीलाई आयोगका सचिव गोकर्णमणि दुवाडीले आज धन्यवादसहित बिदाइ गरे। नेपालको संविधानको धारा २४७ मा आयोगलाई आफ्नो काम पूरा गर्न आवश्यक पर्ने कर्मचारी र अन्य सहयोग नेपाल सरकार, प्रदेश सरकार र स्थानीय सरकारले उपलब्ध गराउने व्यवस्था छ। आयोगअन्तर्गतका कार्यालयबाट सम्पादन गर्नुपर्ने कार्य विद्यमान दरबन्दीको जनशक्तिले मात्र नपुग हुने अवस्थामा वा विशेष प्रकृतिको दक्षता चाहिने कार्यका लागि आवश्यक हुने जनशक्ति विभिन्न सरकारी तथा सरकारी स्वामित्वका कार्यालयबाट काजमा ल्याई कार्य सम्पादन गरिएको थियो। आयोग वा अन्तर्गत रहेका कुल दरबन्दीका अतिरिक्त आवश्यकता र औचित्यका आधारमा विभिन्न कार्यालयबाट काजमा समेत आएका नौ सय जनशक्तिलाई परिचालन गरिएको थियो। देशभरका ७७ मुख्य निर्वाचन अधिकृतको कार्यालय तथा ८८ निर्वाचन अधिकृतको कार्यालयमा न्यूनतम नौ जना दरबन्दी स्वीकृत गरी सोहीअनुसार व्यवस्थापन गरिएको थियो। मतपत्र रुजु गर्ने, प्याकेजिङ गर्ने, मतदान अधिकृतलाई मतपत्र बुझाउने, खर्च भुक्तानी दिनेलगायत कार्यका लागि थप जनशक्ति आवश्यक पर्ने भएमा मतदान केन्द्रको सङ्ख्याका आधारमा थप जनशक्तिको व्यवस्थापन गरिएको थियो।"
राष्ट्रपतिसमक्ष राष्ट्रिय मानव अधिकार आयोगको वार्षिक प्रतिवेदन पेश,"काठमाडौं : राष्ट्रिय मानव अधिकार आयोगले राष्ट्रपति विद्यादेवी भण्डारीसमक्ष आर्थिक वर्ष २०७८०७९ को प्रतिवेदन बुझाएको छ। राष्ट्रपति कार्यालयमा आयोजित समारोहमा आयोगका अध्यक्ष तपबहादुर मगरले राष्ट्रपतिसमक्ष प्रतिवेदन बुझाएको राष्ट्रपति कार्यालयका प्रवक्ता सागर आचार्यले जानकारी दिए। नेपालको संविधानको धारा २९४ बमोजिम आयोगले आफूले गरेको कामकारबाहीको वार्षिक प्रतिवेदन राष्ट्रपतिसमक्ष पेश गर्नुपर्ने कानुनी व्यवस्थाअनुसार आयोगले वार्षिक प्रतिवेदन बुझाएको हो। प्रतिवेदन बुझ्ने क्रममा राष्ट्रपति भण्डारीले मानव अधिकार र लोकतन्त्रको अवलम्बनमा नेपाल उच्चस्थानमा रहेको बताइन्। प्रतिवेदनको अवधिमा आयोगमा मानव अधिकारको उल्लङघनबारे १०१ उजुरी दर्ता भएको छ। पुराना र नयाँ गरी ५०२ उजुरीमाथि अनुसन्धान र मानव अधिकारका विषयमा २२१ पटक अनुमगन भएको छ। आयोगको सिफारिसको कार्यान्वयन अवस्था हाल १५३ प्रतिशत पूर्ण कार्यान्वयन, ३९२ आंशिक र ४५५ प्रतिशत सिफारिस कार्यान्वयन हुन बाँकी रहेको प्रतिवेदनमा उल्लेख छ। आयोगबाट अनुसन्धान सम्पन्न भएका जम्मा ४१४ उजुरीमाथि निर्णय भएको र जसमा ६ वटा नीतिगत सिफारिस रहेका छन्। प्रतिवेदनमा आयोगमा परेका उजुरीहरु, उजुरीउपर भएका छानवन तथा अनुसन्धान विवरण, नेपाल सरकारलाई गरिएका सिफारिसलगायत मानव अधिकार संरक्षण र संवर्द्धनमा आयोगबाट वर्षभरि भएका कार्याहरुको उल्लेख गरिएको छ।"
"सर्वोच्चको फूलकोर्ट बैठक जारी, जबराबारे छलफल हुने",काठमाडौं : सर्वोच्च अदालतका न्यायाधीशहरुको फूलकोर्ट बैठक जारी छ। मंगलबार निधन भएका पूर्वन्यायाधीश प्रचण्डराज अनिलको निधनको शोक प्रस्ताव पारित गर्न बैठक बोलाइएको थियो। बैठक जारी रहेकै बेला संसद सचिवालयका महासचिव डा भरतराज गौतमले प्रधानन्यायाधीश चोलेन्द्र शमशेर जबरालाई महाभियोग फुकुवा गरेको पत्र उपलब्ध गराएका छन्। बैठकमा जबराको विषयमा समेत छलफल हुने सर्वोच्च स्रोतले जनाएको छ। महाभियोग फुकुवाको पत्र पाएपछि जबरा सर्वोच्च जाने तयारीमा छन्। जबरा बुधबार दिउँसो ३ बजे सर्वोच्च आउने बताइएको छ। चोलेन्द्र सर्वोच्च फर्किने थाहा पाएपछि कानुन व्यवसायीहरुले धर्ना सुरु गरेका छन्। अहिले सर्वोच्च परिसरमा सुरक्षा व्यवस्था कडा पारिएको छ।
संसद महासचिवको पत्र संविधानमाथिको 'लेटर बम': बरिष्ठ अधिवक्ता त्रिपाठी,"काठमाडौं: संवैधानिक कानून व्यवसायी मञ्चका पूर्वअध्यक्ष दिनेश त्रिपाठीले प्रधानन्यायाधीश चोलेन्द्र शमशेर जबराविरुद्धको महाभियोगलाई निष्प्रभावि भएको उल्लेख गर्दै दिइएको पत्रलाई लेटर बमको संज्ञा दिएका छन् । बरिष्ठ अधिवक्ता त्रिपाठीले संसदका महासचिवले दिएको पत्र गैरकानूनी भएको बताए । यो पत्र संसद सचिवालयबाट आएको लेटर बम हो । संविधानमाथि प्रहार गरिएको लेटर बम हो । यसलाई गम्भीरतापूर्वक लिनुपर्छ, उनले भने, कूनियत गृहकार्यका साथ यो पत्र दिइएको छ । संसदको क्षेत्राधिकारमाथि पनि प्रश्न चिन्ह उठेको छ ।"
स्याङ्जामा ४ प्रतिशत मत बदर,"स्याङ्जा: स्याङ्जामा बदर मत घटेको छ। मंसिर ४ मा सम्पन्न प्रतिनिधि तथा प्रदेशसभा सदस्य निर्वाचनमा जिल्लामा खसेको मतको करिब ४ प्रतिशत मत बदर भएको हो। प्रतिनिधिसभातर्फ खसेको १ लाख ४२ हजार ८३४ मतमध्ये ४ हजार ४२ मत बदर भएको थिए। यहाँका २ प्रतिनिधिसभा सदस्य चयनको लागि खसेको मत मध्ये २ दशमलब ८२ प्रतिशत मत बदर देखिएको निर्वाचन कार्यालय स्याङ्जाले जनाएको छ। यसैगरी, प्रदेशसभातर्फ १ को १ र २ मा ७० हजार ८९८ मत खसेकोमा ३ हजार २१ मत बदर र प्रदेशसभा २ को १ र २ मा ६९ हजार ५०६ मत खसेकोमा २ हजार ५४३ मत बदर भएको छ। जिल्लाभरका १ सय ९९ मतदान स्थल र एक अस्थायी केन्द्रसहित ३२१ मतदान केन्द्रमार्फत मतदान भएको थियो। कार्यालयका अनुसार क्षेत्र नं १ मा ५५ दशमलव ९३ प्रतिशत, क्षेत्र नं २ मा ५९ दशमलव ९३ प्रतिशत मत खसेको थियो। जिल्लामा २ लाख ४४ हजार ०८९ मतदाता मध्ये १ लाख २४ हजार ७७८ महिला, १ लाख १९ हजार ३१० पुरुष र १ अन्य छन्। ती मध्ये स्याङ्जामा ५८ प्रतिशत मत खसेको जिल्ला निर्वाचन कार्यालय स्याङ्जाले जनाएको छ। स्थानीय तह निर्वाचनमा बदर मत संख्या धेरै भएपछि यसपटक भने मतदाता शिक्षा दिइएको थियो। स्थानीय तहमा चुनावभन्दा प्रतिनिधि तथा प्रदेशसभामा थोरे चुनाव चिन्ह र एउटा मतपत्रमा एकमात्र छाप लगाउन पाएकाले मत बदर कम भएको मतदाताको भनाइ छ।"
संसद सचिवालयलाई सर्वोच्चको प्रश्न के आधारमा महाभियोग निष्क्रिय भएको हो?,"काठमाडौं : सर्वोच्च अदालतले प्रधानन्यायाधीश चोलेन्द्र शम्शेर जबरामाथि महाभियोग निष्क्रिय गरिएकोबारे संसद सचिवालयका महासचिव भरतराज गौतमलाई प्रश्न सोधेको छ। सर्वोच्च अदालतले महाभियोग निष्क्रिय आधारबारे संघीय संसद सचिवालयसँग प्रस्टीकरण मागेको हो। सर्वोच्चले संसद सचिवालयललाई काटेको पत्रमा भनिएको छ, त्यस सचिवालयको पत्रको सन्दर्भमा केही विषय प्रष्ट हुन आवश्यक भएकोले लेख्ने कार्य भएको छ। प्रतिनिधि सभामा मिति २०७८ फाल्गुन १ मा दर्ता भएको महाभियोग प्रस्तावका सम्बन्धमा महाभियोग सिफारिस समितिबाट प्रतिनिधि सभामा पेस भएको भनिएको प्रतिवेदन उपरको कारबाहीको निरन्तरता अहिले कायम छ वा छैन? नयाँ प्रतिनिधि सभामा सो प्रस्ताव पेस हुने वा नहुने के हो? उक्त महाभियोग प्रस्ताव तत्कालिन प्रतिनिधि सभाको कार्यकाल समाप्त भएको मितिले निष्प्रभावी भएको भनिएको हो? वा निर्वाचन भएको मितिले निष्प्रभावी भएको हो? अथवा महाभियोग लागेका सम्माननीय प्रधान न्यायाधीशले निवेदन दिनुभएको मितिले निष्प्रभावी भएको भनिएको हो? नवनिर्वाचित प्रतिनिधिसभाले कार्य प्रारम्भ नगर्दैको अवस्थामा कुन संवैधानिक वा कानुनी व्यवस्थाको आधारमा महासचिवले महाभियोगको प्रस्ताव निष्प्रभावी भएको भनी उल्लेख गर्नुभएको हो? सो कुराको जानकारी तत्काल उपलब्ध गराउनु भन्दै सर्वोच्चले संसद सचिवालयलाई पत्र काटेको छ।"
महाभियोगको प्रस्ताव जीवितै छ : मन्त्री कार्की (भिडियो),"काठमाडौं: सरकारले प्रधानन्यायाधीश चोलेन्द्र शम्शेर जबरामाथिको महाभियोगको प्रस्ताव जीवितै रहेको जनाएको छ । सञ्चार तथा सूचना प्रविधिमन्त्री एवं सरकारका प्रवक्ता ज्ञानेन्द्रबहादुर कार्कीले महाभियोग सार्वभौम सम्पन्न संसद्को सम्पत्ति भएकाले आगामी प्रतिनिधिसभामा छलफल भएर यो विषय निर्णयमा पुग्ने बताए । सञ्चार तथा सूचना प्रविधि मन्त्रालयमा आयोजित पत्रकार सम्मेलनमा मन्त्री कार्कीले भने, 'महाभियोगसम्बन्धी प्रस्तावमाथि प्रतिनिधिसभामा छलफल भई तयार भएको प्रतिवेदन अब गठन हुने प्रतिनिधिसभामा छलफल हुनेछ ।' यसअघि महाभियोगको प्रस्तावको प्रक्रिया निष्कर्षमा नपुगेको अवस्थामा नयाँ प्रतिनिधिसभाको निर्वाचनसँगै निष्प्रभावी भएको उल्लेख गर्दै सङ्घीय संसद् सचिवालयले सर्वोच्च अदालतलाई पत्र पठाएको थियो । महाअभियोग प्रस्ताव अघिल्लो प्रतिनिधिसभामा पेस भई प्रारम्भिक छलफल हुनाकासाथै सिफारिस समितिबाट प्रतिवेदन बुझाइएको थियो । तत्पश्चातको प्रक्रिया अगाडि नबढेको अवस्थामा यही मंसिर ४ गते प्रतिनिधिसभाको निर्वाचन सम्पन्न भइसकेको छ । गत फागुन १ गते सङ्घीय संसद्का महासचिवबाट प्रधानन्यायाधीश जबराले कार्यसम्पादन गर्न नपाउने भन्ने व्यहोराको पत्र निष्प्रभावी भएको भनी सचिवालयले पत्र पठाएको छ । प्रधानन्यायाधीश जबराले मंसिर २० गते नियमित कार्यसम्पादन गर्न पाउँ भनी सचिवालयमा निवदेन दिएका थिए। प्रधानन्यायाधीश जबरा यही मंसिर २७ गते अनिवार्य अवकास लिँदैछन् ।"
मुस्ताङमा तीन उम्मेदवारले बुझाए निर्वाचन खर्च विवरण,"जोमसोम: मंसिर ४ गते सम्पन्न प्रतिनिधि र प्रदेशसभा निर्वाचन अन्तर्गत मुस्ताङमा उम्मेदवारी दिएका ९ जना उम्मेदवार मध्ये तीन जनाले निर्वाचन खर्च विवरण बुझाएका छन्। प्रतिनिधि सभातर्फ नेकपा(एमाले)का उम्मेदवार प्रेमप्रसाद तुलाचन, प्रदेश(१)तर्फ नेकपा(एमाले)का उम्मेदवार ईन्द्रढाडु बिष्ट र प्रदेश(२)तर्फ राप्रपाकी कर्म डोल्कर गुरुङले निर्वाचन खर्च विवरण बुझाएका हुन् । मुस्ताङको प्रतिनिधिसभा निर्वाचनमा एमाले उम्मेदवार प्रेमप्रसाद तुलाचनले १४ लाख ९२ हजार २ सय रुपैया खर्च गरेका छन्। उनले मतदाता नामावली खरिद, सवारी साधन व्यवस्थापन, ईन्धन, प्रचारप्रसार सामाग्री, गोष्ठी तथा अन्तर्क्रिया, कार्यालय सञ्चालन, प्रतिनिधि परिचालन, ढुवानी र विविध शीर्षकमा खर्च गरेको विवरण कार्यालयलाई प्राप्त भएको जिल्ला निर्वाचन कार्यालयका सूचना अधिकारी समीर थापाले जानकारी दिए । यस्तै, एमालेबाटै प्रदेश(१)मा उम्मेदवारी दिएका ईन्द्रधाडु बिष्टले ९ लाख ८२ हजार ८ सय रुपैया खर्च भएको विवरण जिल्ला निर्वाचन कार्यालयमा पेश गरेका छन्। उनले पनि निर्वाचनको प्रचारप्रसार र व्यवस्थापन शीर्षकमा उक्त रकम खर्च भएको विवरण पेश गरेको सूचना अधिकारी थापाले बताए । मुस्ताङ प्रदेश(२)बाट उम्मेदवारी दिएकी राप्रपा नेपालकी कर्म डोल्कर गुरुङको निर्वाचन खर्च २ लाख ७९ हजार छ । उनी मुस्ताङबाट एक्ली महिला उम्मेदवारको रुपमा प्रदेश निर्वाचनमा प्रतिस्पर्धा गरेकी थिईन् । मुस्ताङमा ४ राजनीतिक पार्टीका ९ जना उम्मेदवारले निर्वाचनमा भाग लिएका थिए। नेपाली कांग्रेससहितको सत्ता गठबन्धनबाट ३ जना, एमालेबाट ३ जना ,रास्वपाबाट १ जना, राप्रपा नेपालबाट २ जनाले उम्मेदवारी दिएका थिए। जसमध्ये कांग्रेससहित ६ जना उम्मेदवारले निर्वाचन खर्च बुझाउन बाँकी छ। निर्वाचन आयोगले प्रतिनिधि र प्रदेशसभा निर्वाचन ऐन २०७४ को उपदफा ७२ तथा निर्वाचन आचार सहिंता बमोजिम निर्वाचन मतपरिणाम घोषणा भएको ३५ दिन भित्र उम्मेदवारलाई निर्वाचन खर्च बुझाउन आह्वान गरेको थियो। आयोगले उल्लेखित अवधिभित्र निर्वाचन खर्च नबुझाएमा त्यस्ता उम्मेदवारलाई जरिवाना गर्नेछ।"
"निर्वाचन आयोगद्वारा सिट बाँडफाँड, कसले कति सिट पाए? (सूचीसहित)","काठमाडौं : निर्वाचन आयोगले समानुपातिकतर्फ अन्तिम मतपरिणामअनुसार सिट बाँडफाँड गरेको छ। आयोगले बुधबार दलहरूले पाएको सिट संख्या बाँडफाँड गरेको हो। जसअनुसार नेकपा एमालेले प्रतिनिधिसभातर्फ ३४ र प्रदेशसभातर्फ ७० सिट जितेको छ। त्यस्तै कांग्रेसले प्रतिनिधिसभातर्फ ३२ र प्रदेशसभातर्फ ६४ सिट जितेको छ भने माओवादीले प्रतिनिधिसभातर्फ १४ र प्रदेशसभातर्फ २९ सिट जितेको छ। त्यस्तै राष्ट्रिय स्वतन्त्र पार्टीले प्रतिनिधिसभातर्फ १३ सिट जितेको छ भने राप्रपाले प्रतिनिधिसभातर्फ ७ र प्रदेशसभातर्फ १७ सिट सिट जितेको छ। त्यस्तै जनता समाजवादी पार्टीले प्रतिनिधिसभातर्फ ५ सिट र प्रदेशसभातर्फ ९ सिट जितेको छ भने जनमत पार्टीले पनि प्रतिनिधिसभातर्फ ५ सिट र प्रदेशसभातर्फ ९ सिट जितेको छ। त्यस्तै राष्ट्रिय दल बन्नबाट चुकेको नेकपा एकीकृत समाजवादीले प्रदेशसभातर्फ ९ सिट जितेको छ। त्यस्तै नेमकिपाले प्रदेशसभातर्फ दुई सिट, लोसपाले प्रदेशसभातर्फ ३ सिट, नेपाल संघीय समाजवादीले प्रदेशसभातर्फ १ सिट, नागरिक उन्मुक्ति पार्टीले प्रदेशसभातर्फ ५ सिट र राष्ट्रिय जनमोर्चा र हाम्रो नेपाल पार्टीले प्रदेशसभातर्फ एकएक सिट जितेको छ।"
सत्ता गठबन्धनकै नेतृत्वमा स्थिर सरकार बन्छ: सञ्चारमन्त्री कार्की (भिडियो),"काठमाडौं: सञ्चार तथा सूचना प्रविधि मन्त्री ज्ञानेन्द्रबहादुर कार्कीले सत्तारूढ गठबन्धनकै नेतृत्वमा स्थिर सरकार बन्ने बताएका छन् । मन्त्रालयले बुधबार आयोजना गरेको बधाई तथा शुभकामना कार्यक्रममा सरकारका प्रवक्तासमेत रहेका कार्कीले सत्तारूढ गठबन्धनकै नेतृत्वमा स्थिर सरकार बन्ने दाबी गरे । गठबन्धनको नेतृत्वमा सरकार निर्माण गर्नु मुलुकको आवश्यकता भएको र त्यो आवश्यकतालाई जनताले स्वीकृति प्रदान गरिसकेको कार्कीको भनाइ छ । सुनसरी ४ बाट प्रतिनिधि सभा सदस्य चयन भएका कार्कीले जनताको अपेक्षा अनुसार अब बन्ने गठबन्धनको सरकारले मुलुकलाई पाँच वर्षभित्रमा समृद्धिको खाका कोर्ने बताए। पछिल्लो समय मुलुकलाई राजनीतिक स्थिरता चाहिएको भन्दै कार्कीले जनताको अपेक्षाअनुसार मुलुकले विकास र समृद्धिको गतिलाई तीव्रताका साथ अगाडि बढाउने प्रतिबद्धता जनाए। आगामी १० वर्षभित्रमा कम्तीमा दक्षिण एसियाका सम्पन्न देश मध्येमा नेपाललाई पनि पुर्याउने दायित्व रहेको भन्दै उनले त्यसका लागि सबैले इमान्दारिताका साथ काम गर्नुपर्ने बताए। नेपालको जलस्रोत, पर्यटन, कृषि लगायतका स्रोतसाधनलाई अवसरका रुपमा अधिकतम उपयोग गरेर देशको सर्वाङ्गीण विकासका निमित्त अर्जुन दृष्टि लगाएर काम गर्नुपर्ने उनले बताए । मन्त्री कार्कीले संविधान जारी भएपछि प्रतिनिधिसभाको दोस्रो निर्वाचन सम्पन्न भएको उल्लेख गर्दै आगामी पाँच वर्षभित्रमा जनताका अपेक्षा पूरा गर्नुपर्नेमा जोड दिए ।"
के छ चोलेन्द्रविरुद्धको महाभियोग फुकुवा पत्रमा ?,"काठमाडौं : महाभियोगको प्रस्ताव निष्क्रिए भएसँगै प्रधानन्यायाधीश चोलेन्द्र शमशेर जबरलाई सर्वोच्च अदालत फर्किने बाटो खुलेको छ। संसद सचिवालयका महासचिव डा भरतराज गौतमले राष्ट्रपति कार्यालय,प्रधामन्त्री तथा मन्त्रिपरिषद कार्यालय, संवैधानिक परिषद, सर्वोच्च अदालत, न्यायपरिषद र प्रधानन्यायाधीश जबरालाई पत्र पठाएर २०७८ फागु १ मा जबराले कार्य सम्पादन गर्न नपाउने भनी लेखेको पत्र निष्प्रभावी भएको जानकारी दिएका छन्। जबराले मंगलबार आफूलाई सर्वोच्च फर्कन बाटो खुलाइन दिन संसद सचिवलयलाई निवेदन दिएका थिए। त्यसलगत्तै संसद सचिवालयका महासचिव डा गौतमले महाभियोगविरुद्धको प्रस्ताव निष्प्रभावी गरिदिएका हुन्। संघीय संसद सचिवालयको पत्रमा भनिएको छमहाभियोगको प्रस्ताव तत्कालिन प्रतिनिधिसभामा पेश प्रारम्भिक छलफल र महाभियोगष सिफारिस समितिबाट प्रतिवेदन बुझाइएको तर तत्पश्चातको प्रक्रिया अगाडी नबढेको अवस्थामा २०७९ मंसिरमा नयाँ प्रतिनिधि सभाको निर्वाचन सम्पन्न भइ सकेकाले २०७८ फागुन १ मा तत्कालिन समयमा महासचिवबाट सम्मानीय प्रधान न्यायाधीश चोलेन्द्र शमशेर जबराले कार्य सम्पादन गर्न नपाउने भन्ने व्यहोराको पत्र समेत निष्प्रभावी भएको व्यहोरा जानकारीको लागि अनुरोध गर्दछु। प्रधानन्यायाधीश नियमित कार्य सम्पादन गर्नका लागि उहाँले दिनु भएको निवेदनको छाया प्रति यसै साथ संलग्न रहेको छ।' जबराविरुद्ध सत्तारुढ नेपाली कांग्रेस, नेकपा माओवादी केन्द्र र नेकपा एकीकृत समाजवादीका ९८ जना सांसदहरूले महाभियोग प्रस्ताव संसद्मा दर्ता गरेका थिए। २०७८ फागुन १ गते महाभियोग प्रस्ताव दर्ता भएको थियो। उक्त प्रस्तावलाई फागुन २९ गते संसद्मा प्रस्तुत गरिएको थियो। गत असोज १ गते महाभियोग सिफारिस समितिका सभापति रामबहादुर विष्टले संसद सचिवालयका महासचिव डा भरत गौतमलाई प्रतिवेदन पेश गरेका थिए। साढे दुई महिनापछि संसद सचिवालयले महाभियोग फुकुवा पत्र जबरालाई उपलब्ध गराएको हो। जबरामाथि भ्रष्टाचार गरेको, न्यायिक नेतृत्वमा अक्षमअसफल भएको, संवैधानिक नियुक्ति र मन्त्रिमण्डलमा भागबन्डा गरेको लगायत आरोप छन्। यस्तै, पेसी सूची (कजलिस्ट)मार्फत मुद्दा सेटिङ, आफूअनुकूल फैसलाका लागि रोजाइको इजलास निर्धारण, बिचौलियासँग साँठगाँठ, शक्ति पृथकीकरणको सिद्धान्तलाई निस्तेज, न्यायाधीशबीच गुटबन्दी र न्यायमा बिचलन ल्याउने काम गरेको आरोप लागेको छ। जबरा उमेरहदका कारण यही मंसिर २७ गते सर्वोच्च अदालतबाट अवकास पाउँदैछन्। पुस २०७५ मा चोलेन्द्र शमशेर जबरा प्रधानन्यायाधीश बनेका थिए।"
महानगर दिवसमा युवाको रुची बढाउने कार्यक्रम समावेश गरिने,"काठमाडौं: काठमाडौँ महानगरपालिकाले यस वर्ष पनि आफ्नो २८ औँ महानगर दिवस विगतका वर्षमा झै मनाउने भएको छ । कामपाले पत्रकार सम्मेलन गरी विगतकै वर्षका कार्यक्रमलाई निरन्तरता दिएर महानगर दिवस मनाइने जनाएको छ । कामपाले यस वर्ष पनि वार्षिकोत्सव विशेष कार्यक्रमअन्तर्गत अनलाइनमार्फत सेवाग्राही सर्वेक्षण, बाजागाजामा युवाको रुची बढाउन धिमे बाजा प्रतियोगिता, चित्रकला र निबन्ध लेखन, शिक्षकस्तरका वक्तृत्वकला प्रतियोगिताजस्ता कार्यक्रम गर्ने तय भएको प्रवक्ता नवीन मानन्धरले बताए। विगतकै कार्यक्रमलाई निरन्तरता दिँदै गुरुहरुको सम्मान, कला प्रवर्द्धनको लागि प्रतियोगात्मक चित्रकला प्रदर्शनी, महिला, उद्यमी मेला, खुला क्षेत्रको सरसफाइ, स्वास्थ्य शिविर सञ्चालन, हाडीगाउँ सम्पदा महोत्सव, जनचेतनामूलक सडक नाटक, विपद्को कृतिम अभ्यास कार्यक्रमलाई पनि समेट्ने जनाएको छ। दमकल सेवालाई विस्तार गरी घटनास्थलमा छिटो पुग्न सक्ने वातावरणका लागि बालाजु औद्योगिक क्षेत्रमा दमकल राखिने कार्यक्रमको पनि यही मङ्सिर २९ गते उद्घाटन गरिने भएको छ। विसं २०५२ मा मंसिर २९ गते तत्कालीन काठमाडौँ नगरलाई महानगर घोषणा गरेपछि हरेक वर्ष मंसिर २९ लाई महानगर दिवसको रुपमा मनाउने गरिएको हो । विसं १९७६ पुस २ गते स्थापना गरिएको सफाइ अड्डाको संस्थागत संरचना विकास हुँदै काठमाडौँलाई महानगरका रुपमा विकास गरिँदै आएको छ ।"
संसद सचिवालयका महासचिव भरतराज गौतमलाई कारबाही गर्न बारको माग,"काठमाडौं : नेपाल बार एसोसिएसनले संसद सचिवालयका महासचिव भरतराज गौतमलाई कारबाही गर्न माग गरेको छ। बारका अध्यक्ष गोपाल कृष्ण घिमिरे र महासचिव अन्जिता खनालले संयुक्त विज्ञप्ति जारी गर्दै निलम्बित प्रधानन्यायाधीश चोलेन्द्र शम्शेर राणाको निलम्बन पत्रलाई निष्प्रभावी बनाएको भन्दै गम्भीर ध्यानाकर्षणसमेत जनाएका छन्। 'नेपालको संविधान, ऐन, कानुन तथा संसदीय मूल्यमान्यताको उल्लंघन भएको हुँदा सो पत्राचार गरिएको कार्यउपर नेपाल बार एसोसिएशन गम्भीर आपत्ति प्रकट गर्दछ,' विज्ञप्तिमा भनिएको छ, 'त्यस्तो शून्यप्रभावी पत्र कार्यान्वयन नगर्न नेपाल बार एसोसिएसन सम्बद्ध निकायको ध्यानाकर्षण गर्दछ। संविधान, कानुन विपरित काम गर्ने त्यस्ता कर्मचारीलाई तत्काल कारबाही गर्न बार माग गर्दछ।'"
संसद सचिवालयले महाभियोगलाई निष्प्रभावि ठहर गर्न सक्दैन : पूर्वप्रधानन्यायाधीश शर्मा,"काठमाडौं: पूर्वप्रधानन्यायाधीश अनुपराज शर्माले प्रतिनिधि सभामा पेश भएको महाभियोगलाई संसद सचिवालयले निष्प्रभावि ठहर गर्न नसक्ने बताएका छन्। संसद सचिवालयले प्रधानन्यायाधीश चोलेन्द्र शमशरे जबरामाथिको महाभियोग तत्कालीन प्रतिनिधि सभामा पेश भएको र प्रतिनिधि सभाको कार्यकाल समाप्त भइसकेको जनाउँदै महाभियोग निष्प्रभावि भएको पत्र दिएको छ । प्रतिनिधि सभाको कार्यकाल समाप्त भइसकेको हुँदा निष्प्रभावि भएको ठहर गर्दै संसद सचिवालयले नियमित कार्य सम्पादनमा पठाउन मिल्दैन, पूर्वप्रधानन्यायाधीश शर्माले अन्नपूर्ण पोस्टसँग भने,नयाँ संसद अभिवेशनमा पेश नै भएको छैन । कसरी संसद सचिवालयले निष्प्रभावि भएको भन्न सक्छ ? संसद् सचिवालयका महासचिव भरतराज गौतमद्वारा जारी पत्रमा महाभियोगको प्रस्ताव तत्कालीन प्रतिनिधि सभामा पेस, प्रारम्भिक छलफल र महाभियोग सिफारिस समितिबाट प्रतिवेदन बुझाइएको तर तत्पश्चातको प्रक्रिया अगाडि नबढेको उल्लेख छ । पूर्वप्रधानन्यायाधीश शर्माले जबराविरुद्धको महाभियोग नयाँ संसदमा जाने बताए । संसदले निष्प्रभावि भएको भन्न सक्छ । संसद सचिवालयले होइन, उनले भने ।"
चोलेन्द्रलाई सर्वोच्च छिर्न नदिने नेपाल बारको तयारी,"काठमाडौंः नेपाल बार एशोसिएसनले महाभियोग प्रस्ताव निष्किय भएको पत्रसहित सर्वोच्च प्रवेश गर्न लागेका चोलेन्द्र शमशेर जबरालाई सर्वोच्च छिर्न नदिने तयारी गरेको छ । नेपाल बारले असंवैधानिक रुपमा महाभियोग प्रस्तावलाई निष्क्रिय पारेको जनाएको छ । नेपाल बारका अध्यक्ष गोपालकृष्ण घिमिरेले संसद सचिवालयले निष्क्रिय पत्र दिन नमिल्ने भन्दै यो कार्य असंवैधानिक भएको बताए । घिमिरेले अन्नपूर्णसँग भने, यसरी संसद सचिवालयका महासचिवले पत्र दिन मिल्दैन । यो गैरकानूनी पत्रलाई बारले स्वीकार्दैन। बारको बैठकले यसबारे थप निर्णय लिनेछ। प्रधानन्यायाधीश जबराविरुद्ध दर्ता भएको महाअभियोग प्रस्ताव निष्क्रिय भएको संसद सचिवालयले जनाएको छ । जबराले संसद सचिवालयमा निवेदन दिएका थिए । महाअभियोग प्रस्ताव तत्कालीन प्रतिनिधि सभामा पेश भएको थियो। प्रारम्भिक छलफल र महाअभियोग सिफारिस समितिबाट प्रतिवेदन बुझाइए पनि तत्पश्चातको प्रक्रिया अगाडि नबढेकाले जबराले कार्य सम्पादन गर्न नपाउने भन्ने पत्र निष्प्रभावी भएको संसद सचिवालयले जनाएको छ। यसबारे थप निर्णय लिन बारको आकस्मिक बैठक बस्दैछ । बैठकले अन्य निर्णय गर्ने बताउँदै अध्यक्ष घिमिरेले अहिले चोलेन्द्र सर्वोच्च अदालत फर्किए गेटमै रोक्ने तयारी गरिएको बताए ।"
चोलेन्द्रलाई रोक्न कानुन व्यवसायीको धर्ना,"काठमाडौं : प्रधानन्यायाधीश चोलेन्द्र शमशेर जबरा सर्वोच्च अदालत फर्किने भएपछि कानुन व्यवसायीहरुले धर्ना सुरु गरेका छन्। कानुन व्यवसायीहरुले सर्वोच्च अदालतको मुल गेटमा धर्ना दिएका हुन् । नेपाल बार एशोसिएसनको अगुवाईमा धर्ना थालिएपछि प्रहरीले सुरक्षा व्यवस्थामा कडाइ गरेको छ । संसद सचिवालयले बुधबार जबरालाई निलम्बनको फुकुवापत्र दिएपछि उनी सर्वोच्च फर्किने तयारीमा छन् । योसँगै सर्वोच्च परिसरमा सुरक्षाकर्मी बाक्लो रुपमा उपस्थित भएका छन् । जबराविरुद्ध सत्तारुढ नेपाली कांग्रेस, नेकपा माओवादी केन्द्र र नेकपा एकीकृत समाजवादीका ९८ जना सांसदहरूले महाभियोग प्रस्ताव संसद्मा दर्ता गरेका थिए। २०७८ फागुन १ गते महाभियोग प्रस्ताव दर्ता भएको थियो। उक्त प्रस्तावलाई फागुन २९ गते संसद्मा प्रस्तुत गरिएको थियो। गत असोज १ गते महाभियोग सिफारिस समितिका सभापति रामबहादुर विष्टले संसद सचिवालयका महासचिव डा भरत गौतमलाई प्रतिवेदन पेश गरेका थिए। साढे दुई महिनापछि संसद सचिवालयले महाभियोग फुकुवा पत्र जबरालाई उपलब्ध गराएको हो। जबरामाथि भ्रष्टाचार गरेको, न्यायिक नेतृत्वमा अक्षमअसफल भएको, संवैधानिक नियुक्ति र मन्त्रिमण्डलमा भागबन्डा गरेको लगायतका आरोप लगाइएको थियो।"
पोलियोविरुद्ध खोपको क्लिनिकल ट्रायललाई अनुमति,"काठमाडौंः सरकारले पोलियोविरुद्ध खोपको क्लिनिकल ट्रायललाई अनुमति दिने निर्णय गरेको छ। मंगलबारको मन्त्रिपरिषद् बैठकले पोलियो भाइरसविरुद्धको खोपको क्लिनिकल ट्रायललाई अनुमति प्रदान गर्ने निर्णय गरेको हो। त्यस्तै, बैठकले कर्मचारी सञ्चय कोषको प्रशासक पदमा जितेन्द्र धिताललाई नियुक्त गरेको छ । किमाथांका अरूण जलविद्युत् आयोजनाका लागि जग्गा प्राप्त गर्ने र प्रारम्भिक कारबाही गर्ने अधिकारी तोक्ने पनि बैठकले निर्णय गरेको छ । नगद लेखा प्रणालीमा आधारित वित्तीय प्रतिवेदनका लागि संशोधित नेपाल सार्वजनिक क्षेत्र लेखामान नेपाल पब्लिक सेक्टर एकाउन्टिङ स्ट्यान्डर्ड नेपाल सरकार, प्रदेश सरकार र स्थानीय तहमा कार्यान्वयनमा ल्याउन स्वीकृति प्रदान गरेको छ। विद्यालय शिक्षा क्षेत्र आयोजनाका लागि फिनल्यान्ड सरकारबाट प्राप्त हुने १९ मिलियन युरो (करिब दुई अर्ब ५४ करोड रुपैयाँबराबर) अनुदान सहायता रकम स्वीकृत दिने निर्णय गरेको छ। बैठकले विद्यालय शिक्षा क्षेत्र आयोजनाका लागि नर्वे सरकारबाट प्राप्त हुने १९५ नर्भेजियन क्रोनर (करिब दुई अर्ब ५७ करोड रुपैयाँबराबर) अनुदान सहायता स्वीकार गर्ने निर्णय गरेको छ। मंसिर २० देखि २३ गतेसम्म सिंगापुरमा हुने १७औँ एसिया तथा प्रशान्त क्षेत्रीय बैठकमा श्रम मन्त्रालयका सचिव एकनारायण अर्याल नेतृत्वको प्रतिनिधिमण्डललाई भाग लिन स्वीकृत दिएको छ । तारागाउँ विकास समिति कर्मचारी सेवा सर्त र सुविधासम्बन्धी नियमावली बनाउन स्वीकृति प्रदान गरेको छ। लुम्बिनी विकास कोषको कर्मचारी सेवा सर्त र सुविधासम्बन्धी विनियमलाई स्वीकृति प्रदान गर्ने बैठकले निर्णय गरेको छ । बैठकले प्रतिनिधिसभा र प्रदेशसभा निर्वाचन एकै चरणमा सम्पन्न गरेकामा निर्वाचन आयोगलाई धन्यवाद दिने निर्णय गरेको छ । मंसिर १९ देखि २१ गतेसम्म पाकिस्तानको इस्लामावादमा आयोजना हुने छैटौँ साउथ एन्ड द साउथ वेस्ट एसिया फोरममा राष्ट्रिय योजना आयोगका सदस्य डादिलबहादुर गुरुङको नेतृत्वमा भ्रमण टोलाीलाई सहभागी हुन स्वीकृति दिएको छ। सार्वजनिक हितका लागि आवश्यक सेवामा हड्ताल गर्न निषेध गर्ने सूचना नेपाल राजपत्रमा प्रकाशन गर्ने बैठकले निर्णय गरेको छ । तनहुँ जलविद्युत् आयोजनाको २२० केभी प्रसारणलाइन निर्माणका लागि राष्ट्रिय वन क्षेत्रको प्रयोग गर्न स्वीकृति दिने निर्णय गरेको छ । बैठकले टक्सार पिफुवाखोला हाइड्रोपावर प्रालिलाई ३३ केभी विद्युत् प्रसारणलाइनका लागि वन क्षेत्र प्रयोग गर्न दिने, माथिल्लो ठूलोखोला जलविद्युत् आयोजनाका लागि राष्ट्रिय वन क्षेत्र प्रयोग गर्न दिने निर्णय गरेको छ । दूधपोखरी चेपे जलविद्युत् आयोजना निर्माणका लागि राष्ट्रिय वन क्षेत्र प्रयोग गर्न दिने, माथिल्लो आपुखोला जलविद्युत् आयोजना निर्माणका लागि राष्ट्रिय वन क्षेत्र प्रयोग गर्न दिने निर्णय गरेको छ । मेवाखोला जलविद्युत् आयोजना निर्माणका लागि राष्ट्रिय वन क्षेत्र प्रयोग गर्न दिने निर्णय गरेको छ । बैठकले सुपरचेपे जलविद्युत आयोजना निर्माणका लागि राष्ट्रिय वन क्षेत्र प्रयोग गर्न दिने, जालपादेवी केवलकार निर्माण आयोजनाका लागि राष्ट्रिय वन क्षेत्र प्रयोग गर्न दिने निर्णय गरेको छ।"
नेता ठेकदारका कारण खोटाङको महुरेफोक्सिङटार सडक निर्माण ६ वर्षदेखि अलपत्र,"खोटाङ : ठेक्का दिइएको समय बितिसक्दा पनि खोटाङको महुरेदेखि फोक्सिङटारसम्मको ४८ किलोमिटर सडक कालोपत्रे हुन सकेन। कांग्रेस डोल्पाका सभापति दिपेन्द्रबहादुर शाही र दमकका मदन अधिकारीले ठेक्का लिएको यो सडकको निर्माण कार्य ६ वर्षदेखि अलपत्र बनेको हो। ४८ किलोमिटर लम्बाइको यो सडकको साढे ७ मिटर चौडाइ छ। खोटाङको महुरेदेखि सिम्पानीसम्मको २२ किलोमिटर सडकको कालोपत्रे गर्न भारत कन्ट्रक्सन सिद्धिसाही जेभीका ठेकेदार शाहीले ४१ करोड ५० लाख रुपैयाँमा २०७३ असार ३० गते ४ वर्षमा सम्पन्न गर्ने गरी ठेक्का सम्झौता गरेका थिए। डोल्पाबाट प्रदेशसभा सदस्यमा पराजित भएका कांगेस जिल्ला सभापति शाही मोटरबाटो निर्माणको काम छाडेर सम्पर्कविहीन भएका छन्। सिम्पानीदेखि फोक्सिटारसम्मको २६ किलोमिटर सडक निर्माण गर्न देवनारायण पवन, मैनाचुली, खम्पाचे जेवीका ठेकेदार अधिकारीले ५५ करोड ८७ लाख रुपैयाँमा २०७३ साउन ११ गते सम्झौता गरेका थिए। अधिकारी एमाले नेतृ तथा दमककी निवर्तमान उपमेयर गिता अधिकारीका श्रीमान हुन्। दुबै ठेकेदारले राजनैतिक पहुचका भरमा पटकपटक म्याद थपेर सडक कालोपत्रेको काम अलपत्र पारेका छन्। शक्तिको आडमा पटकपटक म्याद थप्ने गरेका उनीहरुले सडक निर्माणनमा चासो नदेखाएका कारण यातायातका साधन सञ्चालनमा समस्या उत्पन्न भएको छ। ठेकेदार शाही र अधिकारीको लापरवाही कारण खोटाङको दिक्तेल रुपाकोटा मझुवागडी नगरपालिकाको महुरेदेखि बराहपोखरी गाँऊपालिकाको फोक्सिङटारसम्मको ४७ किलोमिटर कालोपत्रे गर्ने सडक निर्माणको काम अलपत्र परेको खोटाङको दिक्तेल रुपाकोटा मझुवागडी नगरपालिकाका मेयर तीर्थराज भट्टराईले बताए। यो सडक दिक्तेल रुपाकोट नगरपालिकाको महुरेदेखि फोक्सिङटारसम्म खोटाङको साविकका बुईपा, विजयखर्क, राजापानी, बतासे, लिच्किराम्चे गाविस हुँदै उदयपुरको गाईघाटसम्म जोडिन्छ। सडक कालोपत्रे भए खोटाङ सदरमुकाम जान गाईघाटबाट १३३ किलो मिटरको रुट बन्ने छ। सडक कालोपत्रे नभएकै कारण अहिले प्रदेश १ बाट दिक्तेल जाने सवारी साधन उदयपुरको कटारी, घुर्मी ओखलढुङगाको हिलेपानी हुँदै लामो दुरीको बाटो जानुपर्ने बाध्यता भएको मेयर भट्टराईको बताए। उनले ठेकेदार शाहीको लापरवाही र सडक विभागको बेवास्थाका कारण यो सडक समयमा सम्पन्न नभएको बताए। ठेक्का पाएको ११ वर्षसम्म सडक कालोपत्रे नगर्ने ठेकदारको पक्षमा सडक विभागले पटक पटक निर्माणको म्याद थपेर अर्को गल्ती गरेको उनको आरोप छ। सडक कालोपत्रे नभएका कारण कच्ची सडकमा धेरै स्थानमा खाल्डा परेको, जताततै धुलाम्मे भएका कारण यातायातका साधान सञ्चालनमा गम्भीर समस्या भएको खोटाङका यातायात व्यवसायी विदुर लुइँटेलले बताए। सडक कालोपत्रे नभएकै कारण दुर्घटना बढेको उनको भनाइ छ। दिक्तेल रुपाकोट मझुवागडी वडा नम्बर १४ का अध्यक्ष दिनेश राईले समयमा सडक निर्माण नगर्ने ठेकेदारलाई कडा कारवाही गरी ठेक्का सम्झौता खारेज गर्ने माग गरेका छन्। उनले ठेक्का सम्झौता खारेज गरेर अर्को टेण्डर प्रकृया अगाडि बढाएर सडक कालोपत्रे गर्न सरकारसँग माग गरेका हुन्। सडक धुलाम्मे भएका कारण यातायातका साधन सञ्चालन भएको समयमा सडकको धुलो घरभित्र पस्ने गरेको छ। जसका कारण मानव स्वास्थ्यमा गम्भीर असर गरी सर्वसाधारण बिरामी पर्न थालेका अध्यक्ष राईले बताए। गाईघाट दिक्तेल सडकको योजना प्रमुख गोपाल खकुरेलले पनि ठकेदार शाही र अधिकारीको लापरवाहीका कारण समयमा सडक निर्माणको काम सम्पन्न नभएको बताए। उनले सडक निर्माण अलपत्र पार्ने ठेकेदार शाहीलाई कार्यसञ्चालन पेस्की दिएको ६ करोड ४७ लाख रुपैयाँ १० प्रतिशत ब्याजसहित जरिवाना असुल गरिएको बताए। सडक अलपत्र पार्ने अधिकारीलाई ४ करोड ७२ लाख ब्याजसहितको रकम जरिवाना स्वरुप असुल गरिएको बताए। खकुरेलले समयमा सडक निर्माणको काम नगर्ने ठेकेदार अधिकारीलाई कारवाही स्वरुप कालोसुचिको प्रकृया अगाडि बडाइएको र शाही भने कार्यालयको सम्पर्कमा नआएको जानकारी दिएका छन्। अधिकारीले भने सडक निर्माणको काम अगाडि बढाउन म्याद थपका लागि निवेदन दिएको र स्वीकृत हुनासाथ निर्माणको काम अगाडि बढाउने बताए। प्रदेशसभा सदस्यमा निर्वाचन हारेका शाही भने मोबाइल अफ गरेर सम्पर्कविहीन भएका डोल्पा प्रहरीले जानकारी दिए।"
सर्वोच्च अदालतले भन्योः चोलेन्द्रविरुद्ध महाभियोग निष्क्रिय भएको पत्र आएको छैन,"काठमाडौं : सर्वोच्च अदालतले निलम्बित प्रधानन्यायाधीश चोलेन्द्र शमशेर जबराविरुद्ध निष्क्रिय भएको महाभियोग प्रस्तावको पत्र औपचारिक रुपमा प्राप्त नभएको बताएको छ । सर्वोच्च अदालतका प्रवक्ता बिमल पौडेलले महाभियोग निष्प्रभावी पत्र प्राप्त नभएको बताए । पौडेलले अन्नपूर्णसँग भने, 'हामी कहाँ औपचारिकरुपमा अहिलेसम्म निष्क्रिय भएको महाभियोग प्रस्तावको पत्र प्राप्त भएको छैन । प्रधानन्यायाधीश जबराविरुद्ध दर्ता भएको महाअभियोग प्रस्ताव निष्क्रिय भएको संसद सचिवालयले जनाएको छ । जबराले संसद सचिवालयमा निवेदन दिएका थिए । महाअभियोग प्रस्ताव तत्कालिन प्रतिनिधिसभामा पेश भएको थियो । प्रारम्भिक छलफल र महाअभियोग सिफारिस समितिबाट प्रतिवेदन बुझाइए पनि त्यसपछि प्रक्रिया अगाडि नबढेकाले जबराले कार्य सम्पादन गर्न नपाउने भन्ने पत्र निष्प्रभावी भएको संसद सचिवालयले जनाएको छ।"
संसदीय दलको नेताका लागि कांग्रेसमा दौडधुप,"काठमाडौं : कांग्रेस सभापति शेरबहादुर देउवाले मंगलबार डा शशांक कोइरालासँग भेट गरे। दलको नेतामा आफूलाई सहयोग गर्न आग्रह गरे। शशांक र अर्का नेता रामचन्द्र पौडेलबीच पनि मंगलबार नै भेटवार्ता भयो। वरिष्ठ नेता पौडेलले संसदीय दलको नेतामा आफूलाई सहयोग गर्न शशांकलाई आग्रह गरे। सत्तासीन कांग्रेसमा दलको नेता बन्न नेताहरू दौडधुपमा छन्। कांग्रेस संसदीय दलको नेता नै भावी प्रधानमन्त्री हुने भएकाले पनि संसदीय दलको नेता बन्न नेताहरूबीच तँछाडमछाड चलेको छ। पार्टीको महाधिवेशनलाई झल्को दिने गरी नेताहरू गुट निर्माणमा जुटेका छन्। संसदीय दलको नेता बन्न कांग्रेसका आधादर्जन नेता सक्रिय रूपमा जुटेका छन्। पार्टी सभापति देउवा, वरिष्ठ नेता पौडेल, डा शशांक कोइराला, डा शेखर कोइराला, गगन थापा र प्रकाशमान सिंह संसदीय दलको नेता बन्न आन्तरिक तयारीमा जुटेका छन्। जसमा वर्तमान प्रधानमन्त्री देउवानै छैटौंपटक प्रधानमन्त्री बन्नका लागि निर्वाचन जितेर बालुवाटार उनलाई भेट्न पुगेका नेतासँग आफूलाई संसदीय दलको चुनावमा सहयोग गर्नुस् भन्न भने छुटाउँदैनन्। यद्यपि देउवाले समानुपातिकको नतिजा टुंगिएपछि बन्ने संसदीय दलको नेतामा औपचारिक रूपमै दाबी गर्ने तयारीमा छन्। उनको एकमात्र उद्देश्य के छ भने अब बन्ने गठबन्धनको सरकारमा उनी पुनः आफू प्रधानमन्त्रीमै बस्न चाहेका छन्। देउवाले संसदीय दलको नेता बन्नका लागि नवनिर्वाचित कांग्रेसका सांसदसँग छलफल र भेटघाट पनि तीव्र बनाएका छन्। कांग्रेससहितको गठबन्धनबाट ९१ सिटमा प्रत्यक्षतर्फ उम्मेदवारी दिएको कांग्रेसले ५७ सिट जित हासिल गरेको छ। जसअन्तर्गत संस्थापन तर्फबाट ५० जना निर्वाचनको प्रतिस्पर्धामा थिए तीमध्ये २९ जनाले निर्वाचन जितेका छन्। संस्थापन इतरतर्फ भने शेखरगगनका २२ जना निर्वाचन लडेकामा १८ जना जितेका छन् भने, शशांक र रामचन्द्र निकटका ६ जनाले निर्वाचन जितेका छन्। प्रकाशमान सिंह निकटका ४ जनाले निर्वाचन जितेका छन्। यसरी हेर्दा पनि वर्तमान प्रधानमन्त्री देउवाले नै संसदीय दलको चुनाव जित्ने आकलन गर्न सकिन्छ। देउवा निकटका नेता तथा पार्टीका प्रवक्तासमेत रहेका डा प्रकाशशरण महतले संसदीय दलको चुनावमा प्रधानमन्त्री शेरबहादुर देउवाको पक्षमा अंकगणितीय बहुमत पनि पुग्ने भएकाले देउवा नै संसदीय दलको नेता हुने अडान लिँदै भने, सरसर्ती अंकगणित पनि हेर्नुस् न उहाँकै पक्षमा बहुमत छ। नयाँ नेतृत्व चाहनेहरूले उहाँलाई सुझाव सल्लाह दिँदै सरकार सञ्चालनमा साथ र सहयोग गर्न सक्नुहुन्छ। यसमा आपत्ति प्रकट गर्नुपर्ने कुरै छैन। बरू मुलुकको हितका लागि पार्टी एक ढिक्का भएर जानुपर्छ। कांग्रेसका उपसभापति पूर्णबहादुर खड्काले कांग्रेस संसदीय दलको नेतामा सभापति शेरबहादुर देउवाको विकल्प खोज्नु नहुने बताएका छन्। उनले सभापति देउवाको नेतृत्वमा कांग्रेस र सिंगो गठबन्धन नै निर्वाचनमा होमिएको र संकटका बेला देशलाई सम्हालेर अगाडि बढाएको बताउँदै भने, देउवाले दलको नेतामा चाहना राख्दा दायाँबायाँ कुरा गरिराख्नु पर्दैन। खड्काले संसदीय दलको निर्वाचन सकेसम्म सर्वसम्मत गरिने र सर्वसम्मत गरिँदा कांग्रेसभित्र नै एकताको सूचना प्रवाह हुने बताए। खड्काले भने, कांग्रेसलाई एकताबद्ध बनाउँदै गठबन्धनसहितका दलहरूलाई मिलाएर लैजानुपर्ने जिम्मेवारी छ। खड्काले अगाडि भने, संसदीय दलको नेतामा अन्य नेताहरूको आकांक्षालाई सम्मान गर्दै समर्थन र आकांक्षाकै बीचमा सभापति देउवाकै पक्षमा सर्वसहमतिको वातावरण बनाउन पहल गरिने छ। देउवाले मंगलबार बिहान निर्वाचन जितेर राजधानी फर्केका पूर्वमहामन्त्री डा शशांक कोइरालासँग बालुवाटारमा भेट्दै आफूलाई संसदीय दलको निर्वाचनमा सहयोग गर्न आग्रह गरेका थिए। जवाफमा कोइरालाले यस विषयमा केही समय छ। छलफल सरसल्लाह गर्दै जाउँला। देउवाले आफू निकटका अति विश्वास गरिएका नेता पूर्णबहादुर खड्कालाई मुख्य संसदीय दलमा आफूलाई सघाउनका लागि दूत बनाएर विभिन्न नेतासँग भेट गर्न पठाउने गरेका छन्। देउवाले खड्कालाई कांग्रेसका अरू शीर्ष नेतासँग पनि अनौपचारिक रूपमा छलफलका लागि पठाउने गरेका छन्। शेखर कोइराला भने अहिले नै संसदीय दलको नेताका रूपमा प्रतिस्पर्धामा जाने या नजाने भन्ने विषयमा उनले बोलेका छैनन्। कोइराला निकटका नेताअनुसार इत्तर समूहबाट संसदीय दलको नेताका रूपमा कोइरालाको नाम सर्वसम्मत आएको छ। कोइरालाको अर्को पक्ष भने प्रतिनिधि र प्रदेशसभाको टिकट वितरणका बेला देउवासँग सकारात्मक सहमति भएको भन्दै चुनाव प्रचारका बेला गरेको भाषणले पनि उनले संसदीय दलको चुनावमा देउवालाई सहयोग गर्न सक्छन् भन्ने आशंका पनि गरिन्छ। यतिबेला कांग्रेसको आन्तरिक पार्टीभित्रै पुस्तान्तरण चाहने अर्को बहुमतले भने पार्टीका महामन्त्रीसमेत रहेका गगन थापाको नेतृत्वमा कांग्रेस सरकारमा जानुपर्ने भनिरहेको छ। यद्यपि संसदीय चुनावभन्दा बाहिर गगनको नेतृत्वमा सरकारमा जानुपर्छ भन्नेहरूनै संसदीय दलको चुनावमा भोट हाल्दैनन् भन्ने थापालाई सपोर्ट गर्नेहरू बताउँछन्। थापा भने अब पार्टीबाट हुने सरकारको नेतृत्वले भने काँध फेर्ने बेला आएको बताउँदै आएका छन्। थापाले मंगलबार विराटनगरमा नेता गुरु घिमिरेको किताब बाटो बिराएको राजनीति विमोचनमा बोल्दै कांग्रेसले यसपटक पाएको मौका गुमाउन नहुने बताए। भने, कांग्रेस पार्टीको कस्तो व्यक्तित्वले सरकारको नेतृत्व गरेको छ। त्यसको आकर्षणले पनि पार्टीलाई फाइदा र बेफाइदा पुर्याउने काम गर्छ। त्यो मौका अहिले कांग्रेसले पाएको छ। अहिलेको निर्वाचनमा पार्टीले समानुपातिकमा मात्र नभएर प्रत्यक्षतर्फ अघिल्लो निर्वाचनमा जितेको २३ क्षेत्र पनि गुमाएको छ भन्दै थापाले भने, धेरै मत गुमाउनु परेको छ। अहिले कांग्रेसलाई आएको मत हेरेर पनि अब नयाँ पुस्तालाई नेतृत्वमा जान दिनुपर्छ भन्ने कुरा दाइहरूलाई महसुस हुनुपर्छ। थापाले सरकार कस्तो चलाउने काण्ड नगरी कसरी अगाडि बढाउने भन्ने कुराले पनि कांग्रेसको मतलाई प्रभावित पार्ने भन्दै भने, माथिकाले बिगार्दै जाने तल कार्यकर्ताले संगठन बचाउने सम्भव छैन। कांग्रेसले नयाँ मतदाता मात्र नभई रूखबाहेक दायाँबायाँ नहेर्ने पुराना मतदाता पनि गुमाएको भन्दै उनले, पार्टीभित्रै पनि नयाँ ढंगले काम गरेर देखाऔं, गुमाएको मत पनि फर्किन्छ। नयाँ मतदाता पनि कांग्रेसतिर आउँछन्। कांग्रेस अब २६,२७ प्रतिशतको नभई ४० प्रतिशतको बनाउनुपर्छ। त्यसो त थापालाई संसदीय दलको नेता बन्नका लागि कांग्रेसकै अर्का महामन्त्री विश्वप्रकाश शर्माको पूर्ण समर्थन छ। उनले खुलेरै निर्वाचनमा प्रचारका बखत र जितेर काठमाडौं फर्किसकेपछि पनि प्रधानमन्त्रीमा जानका लागि गगनलाई संसदीय दलको नेता बनाउन पार्टीकै शीर्ष नेतृत्व बीचमा सर्वसम्मतिको वातावरण बनाउन पहल गर्ने बताएका थिए। शर्माले भने, राजनीतिक परिवर्तनको एजेन्डा सकिएकाले अब मुलुकलाई रूपान्तरण गरेर अघि बढ्नुपर्छ। राजनीतिक परिवर्तनको एजेन्डा होइन। अब हाम्रो पूरै ध्यान सामाजिक रूपान्तरणको मुद्दामा केन्द्रित हुनुपर्छ। प्रधानमन्त्रीमा पार्टी सभापति शेरबहादुर देउवाले विकल्प दिनुपर्ने भन्दै शर्माले भने, यसअघि पनि बारम्बार मैले भन्दै आएको कुरा हो पार्टीका अर्का महामन्त्री गगन थापालाई संसदीय दलको नेता र प्रधानमन्त्रीमा प्रस्ताव गर्छु भनेर प्रतिबद्धता जनाइसकेको छु। प्रधानमन्त्रीका लागि दाबी गरिरहेका दुवै शीर्ष नेता १४औं महाधिवेशनपछि नेतृत्वमा देखिएका थिएनन्। संस्थापन इत्तरले महाधिवेशनमा पौडेललाई समर्थन नगरेपछि पौडेल करिब निस्क्रियनै थिए। कोइरालाले भने महाधिवेशनमा पार्टी सभापतिका लागि देउवालाई सहयोग गरेका थिए। यस मानेमा पनि महाधिवेशनमा आफूले सहयोग गरेका कारण संसदीय दलको चुनावमा देउवाले आफूलाई समर्थन गर्ने कुरा अगाडि ल्याएका छन्। पौडेल भने अहिलेको परिस्थितिमा आफू मात्र सर्वसम्वत संसदीय दलको नेता बन्न सक्ने बताउँदै आएका छन्।"
प्रचण्ड र माधवलाई कटाक्ष गर्दै गोकुलले भने अर्काको खेतमा मलजल गरेर आफ्नो भकारी भरिदैन,"काठमाडौं : नेकपा एमालेका पोलिटव्युरो सदस्य एवं सांसद गोकुल बास्कोटाले नेपालका वामपन्थी पार्टीहरुमा वाम एकता हराउँदै गएको बताएका छन्। कतारमा जारी विश्वकपमा स्पेन हारेको प्रसंग जोड्दै सांसद बास्कोटाले वामपन्थी पार्टीहरुमा वाम एकताका स्वर हराउँदै गएको टिप्पणी गरेका हुन्। उनले फेसबुकमा लेखेका छन्,' कुनै समय फुटबलमा रोचक मानिएको स्पेनको टिकीटाका स्टायल हराएजस्तै नेपालका वामपन्थी पार्टीहरुमा वाम एकताका स्वर पनि हराउन थाल्या छन्।' उनले वामपन्थी पार्टीहरुकै कारणले नेपाली कांग्रेस ठूलो पार्टी बनेको दावी गरेका छन्। उनले माओवादी केन्द्रका अध्यक्ष पुष्पकमल दाहाल 'प्रचण्ड' र एकीकृत समाजवादीका अध्यक्ष माधव कुमार नेपाललाई कटाक्ष गर्दै अर्काको खेतमा मलजल र गोडमेल गरेर आफ्नो भकारी नभरिने बताएका छन्। सत्ता गठबन्धनसँग मिलेर निर्वाचनमा गएको माओवादी केन्द्रले थोरै सिटमा चित्त बुझाउनु परेपछि केही दिनअघि प्रचण्डले मत ट्रान्सफर नभएको भन्दै दुखेसो पोखेका थिए। एकीकृत समाजवादीका अध्यक्ष माधव कुमार नेपाल पनि निर्वाचनमा कम सिट आएपछि गठबन्धनप्रति सन्तुष्ट छैनन्। प्रचण्ड र माधवलाई कटाक्ष गर्दै बास्कोटाले भनेका छन्,' केही जनमत र केही हर्कतबाट कांग्रेस ठूलो भइसक्यो। अर्काको खेतमा मलजल र गोडमेल गर्ने अनि आफ्नो भकारी भरिएन भनेर गुनासो गर्ने गनगने प्रवृत्ती काम छैन।' निर्वाचनमा माओवादी केन्द्रले १८ र एकीकृत समाजवादीले १० सिट जितेको छ।"
"अमेरिकी राजदूत र प्रचण्डबीच भेट, नयाँ सरकारबारे चासो","काठमाडौं: नेपालका लागि अमेरिकी राजदूत डीन थम्पसनले नेकपा माओवादी केन्द्रका अध्यक्ष पुष्पकमल दाहाल प्रचण्डलाई भेटेका छन्। भेटमा दुई देशको सम्बन्ध, नेपालको पछिल्लो राजनीति अवस्था, नेपालको आर्थिक विकासमा अमेरिकाले गर्नसक्ने सहयोग लगायतका विषयमा कुराकानी भएको दाहालको सचिवालय स्रोतले जनाएको छ । थम्पसनले प्रचण्डसँगको भेटमा निर्वाचन सम्पन्न भइसकेपछि अब बन्ने सत्ता समीकरणका विषयमा पनि चासो राखेका थिए । दाहालले अमेरिका र अमेरिकी जनताले नेपालको विकासका लागि गरेको सहयोगको प्रशंसा गरेका थिए ।"
आफ्नो कार्यालयको फोहोर ३५ दिनभित्र व्यवस्थापन गर्न काठमाडौं महानगरको आग्रह,"काठमाडौं : काठमाडौं महानगरपालिकाले सरकारी तथा निजी कार्यालयहरुलाई आफ्नो परिसरको फोहोरमैला ३५ दिनभित्र व्यवस्थापन गर्न आग्रह गरेको छ। तोकिएको समयभित्र फोहोरमैला व्यवस्थापन नगरे जरिवाना गरिने र फोहोरमैला व्यवस्थापन गर्न लागेको खर्चसमेत असुल्ने चेतावनी महानगरपालिकाले दिएको छ। महानगरभित्र रहेका सरकारी तथा सार्वजनिक कार्यालय, संस्थान,विभिन्न प्रतिष्ठान स्वास्थ्य तथा शैक्षिक संस्था, गैरसरकारी संस्था, कम्पनी तथा अन्य प्रकृतिका निजी कार्यालय परिसरमा यत्रतत्र छरिएर रहेका पुराना उपकरण तथा अन्य प्राकृतिक फोहोरमैलाले सहरको सुन्दरतामा ह्रास आएको भन्दै महानगरपालिकाले फोहोरमैला व्यवस्थापन गर्न सम्बन्धित कार्यालयलाई अनुरोध गरेको हो। काठमाडौं महानगरपालिकाको वातावरण तथा कृषि विभाग टेकुले मंगलबार एक सूचना जारी गर्दै सरकारी तथा निजी कार्यालयहरुले आफ्नो परिसरको फोहोरमैला ३५ दिनभित्र आफै व्यवस्थापन गरी सहरलाई सफासुग्घर राख्न आग्रह गरेको छ। सूचनामा भनिएको छ,' फोहोर व्यवस्थापन गर्नुपर्ने हरेक व्यक्ति तथा निकायको कानुन कर्तव्य हो। फोहोरमैला व्यवस्थापन ऐन २०६८ तथा ऐनियमावली २०७० को कानुन व्यवस्था बमोजिम सबै प्रकारका सरकारी तथा निजी कार्यायहरुले आफ्नो परिसरको फोहोरमैला ३५ दिनभित्र आफै व्यवस्थापन गरी सहरलाई सफासुग्घर राख्न सहयोग गर्नु होला। अन्यथा प्रचलित कानु बमोजिम दण्ड जरिवाना गरिने र फोहोरमैला व्यवस्थापन गर्न लागेको खर्च समेत सम्बन्धित कार्यालयबाटै असुल गरी त्यस्ता कार्यालयको नाम समेत सार्वजनिक गरिने व्यहोरा समेत यसै सूचनामार्फत् सूचित गरिन्छ।'"
च्यासलमा एमाले केन्द्रीय कार्यालय बैठक बस्दै,"काठमाडौं : नेकपा (एमाले) केन्द्रीय कार्यालयको बैठक आज बस्ने भएको छ। ललितपुरको च्यासलस्थित पार्टी केन्द्रीय कार्यालयमा आज दिउँसो बैठक बस्न लागेको एमालेका प्रचार विभाग उपप्रमुख विष्णु रिजालले जानकारी दिए। एमालेले निर्वाचन आयोगबाट अन्तिम मतपरिणाम सार्वजनिक गरेपछि निर्वाचनको समीक्षा गर्न पार्टीको सचिवालय, स्थायी कमिटी, पोलिटब्यूरो र केन्द्रीय कमिटी बैठक बोलाउने तयारी समेत गरेको छ। नेकपा एमाले प्रतिनिधिसभामा समानुपातिकतर्फ २८ लाख ४५ हजार ६४१ मतमा ल्याएर पहिलो पार्टी बनेको छ। प्रतिनिधि सभाको प्रत्यक्ष निर्वाचनतर्फ ४४ सिटमा विजयी भएको छ। प्रदेश सभाका प्रत्यक्षतर्फका एमालेबाट ९१ जना प्रदेश सभा सदस्य निर्वाचित भएका छन् ।"
लुम्बिनी प्रदेशका मन्त्रालय राप्ती उपत्यकामा स्थानान्तरण गर्ने कामले तीव्रता पायो,"दाङ : लुम्बिनी प्रदेशको स्थायी राजधानी दाङमा प्रदेशको मुख्यालय सारिएको छ। राप्ती उपत्यका लालमटियामा मुख्यमन्त्री तथा मन्त्रिपरिषद्को कार्यालय मंगलबार सारिएको हो। यसअघि बुटवलका थियो। प्रदेश ५ को सदनले २०७७ असोज २० गते प्रदेशको नाम लुम्बिनी र स्थायी राजधानी राप्ती उपत्यका दाङ तोकेको थियो। अहिलेसम्म बुटवलबाटै प्रदेशको मुख्यालय सञ्चालन हुँदै आएको थियो। मन्त्रालयहरू पनि बुटवलबाटै सञ्चालनमा थिए। प्रदेशमा नयाँ जनप्रतिनिधि आए पनि २ वर्षअघिको निर्णयलाई कार्यान्वयन गराउन मुख्यमन्त्री कुलप्रसाद केसीले आफ्नै कार्यकालका स्थानीय राजधानीमा कार्यालय सारेर कार्य सम्पादन सुरु गरेका छन्। त्यतिबेला प्रदेशसभाको दुई तिहाइ बहुमतले दाङलाई राजधानी तोकेको थियो। मुकामको रूपमा बुटवलमा रहेको मुख्यमन्त्री तथा मन्त्रिपरिषद्को कार्यालय मंगलबार बिहान दाङ सारिएको हो। सोमबार बुटवलबाटै कार्य सम्पादन भएकोमा मंगलबार राप्ती उपत्यकाका कार्यालयका सामग्री सारिएको मुख्यमन्त्रीको सचिवालयले जनाएको छ। मुख्यमन्त्री कार्यालयसहित अन्य मन्त्रालय र निकायको लागि राप्ती प्राविधिक शिक्षालयको पूर्वाधार रहेको क्षेत्र प्रदेश सरकारले मातहतमा लिएको छ। निर्वाचन लगतै तयारी गरिए पनि केही ढिला गरी राजधानी सारिएको हो। स्थायी पूर्वाधार बनाएर मात्रै मन्त्रालयहरू दाङ सार्न भन्दै रुपन्देहीका एमाले र कांग्रेसका नेताहरूले केही दिनदेखि विरोध गरिरहेका थिए। बुटवलमा रहेको मुख्यमन्त्री तथा मन्त्रिपरिषद्को कार्यालयका सम्पूर्ण सामग्रीहरू दाङ सारिएपछि अब दाङबाटै काम हुने मुख्यमन्त्री कार्यालयले जनाएको छ। स्थायी राजधानी क्षेत्रमा यसअघि दुईवटा मन्त्रालय स्थापना भएर कार्य सम्पादन हुँदै आएको थियो। पर्यटन ग्रामीण तथा सहरी विकास मन्त्रालय र स्वास्थ्य मन्त्रालय स्थापना भइसकेका छन्। पर्यटन ग्रामीण तथा सहरी विकासमन्त्री डिल्लीबहादुर चौधरीले स्थायी राजधानीमै रहेको मन्त्रालयमा मन्त्रीको पदभार ग्रहण गरेका थिए। अहिले स्थायी राजधानी क्षेत्रमा रहेका शिक्षालयका सम्पूर्ण पूर्वाधारहरू मर्मत र रङरोगन भइरहेको छ। मुख्यमन्त्री कार्यालय पनि लगभग पूर्ण रूपमा तयार पारिसकिएको छ। देउखुरीमा संरचनाको अभाव देखाउँदै घोषणा भएको दुई वर्षसम्म पनि राजधानी स्थानान्तरण गर्न आल टाल गरिएको थियो। अहिले पनि केही मन्त्रालय बुटलमै छन्। तर, मुख्यमन्त्री र मन्त्रीहरूले आफ्नो कार्यकालमै राजधानी स्थानान्तरण गर्ने प्रतिबद्धता जनाइरहेका थिए। सोहीअनुसार मुख्यमन्त्रीले मुख्यालयलाई स्थायी राजधानीमा सारेको बताए। अन्य मन्त्रालयहरू राप्ती उपत्यका स्थानान्तरण गर्ने कामले समेत तीव्रता पाएको छ। राप्ती प्राविधिक शिक्षालयमा प्रदेशसभाको नयाँ भवन निर्माण गरिएको छ। शिक्षालयलाई गढवामा स्थानान्तरण भएको छ। प्रदेश प्रशासनिक परिसरभित्र प्रदेशसभा भवन, प्रदेशसभा सचिवालय र प्रदेश सरकारका मन्त्रालयहरू छन्। मुख्यमन्त्री र मन्त्रिपरिषद्का कार्यालयसहित ८ वटा मन्त्रालय राखिनेछ। अन्य मन्त्रालय भने परिसर बाहिर राखिनेछ। त्यस्तै, संसदीय दलको कार्यालय पनि राखिनेछ। शिक्षालयको परिसरमा ४० बढी सानाठूला भवन छन्। यही परिसरभित्र प्रदेश सरकारले राजधानीको प्रशासनिक केन्द्र निर्माण गरेको छ। १८ बिघा क्षेत्रफलमा रहेको स्थायी राजधानीको क्षेत्रमा नयाँ पूर्णधार निर्माणको काम पनि चलिरहेको छ। १० वटा मन्त्रालयका भवन निर्माण गर्न ठेक्का सम्झौतासमेत भइसकेको छ । त्यसको व्यवस्थापन प्रदेश राजधानी पूर्वाधार कार्यान्वयन इकाइले गरिरहेको छ। पुसको पहिलो साता प्रदेशसभा सदस्यहरूका लागि शपथ ग्रहणको कार्यक्रम तय गरिएको छ। नवनिर्वाचित सांसदहरूलाई स्थायी राजधानीमा बनेको प्रदेशसभा भवनमा शथप ग्रहण गराइने संसद् सचिवालयले जनाएको छ। सभाहलको काम सम्पन्न भइसकेको छ।"
चोलेन्द्रविरुद्धको महाअभियोग प्रस्ताव निष्क्रिय,"काठमाडौंः प्रधानन्यायाधीश चोलेन्द्रशमशेर जबराविरुद्ध दर्ता भएको महाअभियोग प्रस्ताव निष्क्रिय भएको छ । संसद सचिवालयका सहसचिव डारोजनाथ पाण्डेले जबरालाई महाअभियोग प्रस्ताव निष्क्रिय भएको पत्र उपलब्ध गराएको पुष्टि गरे । पाण्डेले अन्नपूर्णसँग भने, निष्क्रिय भएको पत्र चोलेन्द्र शमशेर जबरलाई उपलब्ध गरायौं । अब महाभियोग निष्प्रभावी भयो ।जबराले संसद सचिवालयमा निवेदन दिएका थिए । सत्तारुढ नेपाली कांग्रेस, नेकपा माओवादी केन्द्र र नेकपा एकीकृत समाजवादीका ९८ जना सांसदहरूले महाभियोग प्रस्ताव संसद्मा दर्ता गरेका थिए। फागुन १ गते महाभियोग प्रस्ताव दर्ता भएको थियो। उक्त प्रस्तावलाई फागुन २९ गते संसद्मा प्रस्तुत गरिएको थियो। जबरामाथि भ्रष्टाचार गरेको, न्यायिक नेतृत्वमा अक्षमअसफल भएको, संवैधानिक नियुक्ति र मन्त्रिमण्डलमा भागबन्डा गरेको लगायत आरोप छन्। यस्तै, पेसी सूची (कजलिस्ट)मार्फत मुद्दा सेटिङ, आफूअनुकूल फैसलाका लागि रोजाइको इजलास निर्धारण, बिचौलियासँग साँठगाँठ, शक्ति पृथकीकरणको सिद्धान्तलाई निस्तेज, न्यायाधीशबीच गुटबन्दी र न्यायमा बिचलन ल्याउने काम गरेको आरोप लागेको छ। जबरा उमेरहदकका कारण यही मंसिर २७ गतेबाट सर्वोच्च अदालतबाट अवकास पाउँदैछन्। पुस २०७५ मा चोलेन्द्र शमशेर जबरा प्रधानन्यायाधीश बनेका थिए।"
महाभियोग निष्क्रियको पत्र दिनु बैध होइन,"काठमाडौं : महाभियोग सिफारिस समितिका तत्कालीन सभापति रामबहादुर विष्टले संसद् सचिवालयले महाभियोग निष्क्रिय पत्र उपलब्ध गराउने विषय प्रक्रियासंगत नभएको बताएका छन्। चोलेन्द्रशमशेर जबराबिरुद्ध महाभियोग लागेपछि गठन भएको संसदीय समितिका सभापति विष्टले अब बस्ने संसदले टुंगो लगाउने विषयमा संसद सचिवालयले महाभियोग निष्क्रिय पत्र दिनु बैध नहुने बताएका हुन्। विष्टले अन्नपूर्णसँग भने, हामीले गत असोज १ मा समितिको प्रतिवेदन सभामुख समक्ष पेस गरिसकेका थियौं। हाम्रो कार्यकाल सकियो। अन्तर्राष्ट्रिय अभ्यास पनि अर्को संसदले अपनत्व लिनुपर्छ भन्ने नै छ। संसद् सचिवालयले महाभियोग प्रक्रियासंगत भएन।"
ट्रकमा मोटरसाइकल ठोकिँदा चालकको मृत्यु,काठमाडौं : झापाको कन्काई नगरपालिका८ मा आज ट्रकमा मोटरसाइकल ठोकिँदा चालकको मृत्यु भएको छ। पश्चिमबाट पुर्वतर्फ जाँदै गरेको ना ३ ख २९०४ नम्बरको ट्रकमा विपरीत दिशाबाट आउँदै गरेको प्रदेश १०१०१३ प ४०५२ नम्बरको मोटरसाइकल आज बिहान सवा ६ बजे ठोकिएको थियो। मृत्यु हुनेमा झापाकै विर्तामोड नगरपालिका१ का २२ वर्षीय ओम प्रकाश राउत रहेका छन्। विर्तामोडस्थित बी एण्ड सी अस्पतालमा उपचारका क्रममा ७ बजे उनको मृत्यु भएको हो। दुवै सवारी साधनसहित चालकलाई इलाका प्रहरी कार्यालय घैलाडुब्बाले नियन्त्रणमा लिएको छ।
फेदिखोला गाउँपालिकाका अध्यक्ष सुवेदीको कार्यकक्षमा तालाबन्दी,"स्याङ्जा : फेदिखोला गाउँपालिकाका कार्यपालिका सदस्यले गाउँपालिकाका अध्यक्षको कार्यकक्षमा तालाबन्दी गरेका छन्। कार्यपालिका सदस्यहरूले नै पालिकाका अध्यक्ष घनश्याम सुवेदीको कार्यकक्षमा जाने ढोकामै बुधबार दिउसो तालाबन्दी गरेका हुन। गाउँपालिकाका वडा नं १, ३, ४ र ५ का वडाअध्यक्षसहित जनप्रतिनिधिका समूहले विभिन्न १२ बुँदे मागसहित अध्यक्षको कक्षमा जाने ढोकामा अनिश्चितकालीन तालाबन्दी गरेको जनाएका छन्। गाउँपालिकाका अध्यक्ष सुवेदी र प्रमुख प्रशासकीय अधिकृत विष्णुप्रसाद पौडेलले स्थानीय सरकार सञ्चालन ऐन २०७४ विपरीत काम गरेको भन्दै जनप्रतिनिधिहरू आक्रोशित बन्दै तालाबन्दी गरेको जनाएका छन्। विशेष गाउँसभाको माग गर्दा वेवास्ता गरेको, आफुखुशी डोजरको प्रयोग गरेको, अनुगमन समिति गठन नगरी आर्थिक अनियमितता गरेको, शिक्षा समिति गठन नगरी शिक्षक सरुवा गरेको, लेखा समिति गठन नगरी खर्च गर्ने गरेको, वडाका विकासमा चासो नदिइएको, तार, जाली, पाइप आफूखुशी वितरण गरेको र वडाबाट आएका सिफारिसलाइ वेवास्ता गरेको, करारका कर्मचारी कार्यपालिकाको निर्णय बमोजिम नगरी आफूखुशी म्याद थप गर्ने गरेको, पालिका अध्यक्षले सवारी साधन निजी काममा पनि प्रयोग गर्ने गरेको, वडाअध्यक्ष र कार्यपालिका सदस्यबीच समन्वय नगरेको, मासिक बैठक बस्नु पर्नेमा भदौदेखि अहिलेसम्म एउटा बैठक पनि नवोलाइएको जस्ता बुँदाहरू उल्लेखगरी तत्काल यी मागलाई सम्बोधन गर्न माग गरिएको वडा अध्यक्ष अमृत क्षेत्रीले जानकारी दिए। सिद्धार्थ राजमार्ग छेवैमा रहेको गाउँपालिकामा पाँचवटा वडा छन्। ती मध्ये १,३,४ र ५ कांग्रेस सहित गठबन्धनका १७ जना र नेकपा एमालेका १२ जना छन्। बहुमत अर्कोपक्षतिर भएको भन्दै गाउँपालिकाका अध्यक्ष सुवेदीले कार्यपालिका बैठकलाई समेत बेवास्ता गर्दै आएको कार्यपालिका सदस्यहरूको गुनासो हो ।"
सर्वोच्चको गेटबाट तारा बराल पक्राउ,काठमाडौं : सर्वोच्च अदालत अगाडि प्रदर्शन गर्ने एकजनालाई प्रहरीले नियन्त्रणमा लिएको छ । प्रधानन्यायाधीश चोलेन्द्र शमशेर जबराको पक्ष र सर्वोच्च अदालत अगाडि अवरोध सृजना गरेको भन्दै सामाजिक अभियन्ता तारा बरालले नाराबाजी गरेपछि कानुन व्यवसायी र बरालबीच तनावको अवस्था सृजना भएको थियो । सो क्रममा प्रहरीले बराललाई नियन्त्रणमा लिएको हो । प्रधानन्यायाधीश जबरा सर्वोच्चमा फर्किने सूचना पाएपछि कानुन व्यवसायीहरुले सर्वोच्च अगाडि धर्ना सुरु गरेका छन् । संसद सचिवालयका महासचिव भरतराज गौतमले बुधबार जबरालाई महाभियोग निष्क्रिय पत्र उपलब्ध गराएका छन्। निलम्बन फुकुवाको पत्र पाएपछि जबरा सर्वोच्च फर्किने तयारीमा छन्।
तोकिएको धानको मूल्य कार्यान्वयन नभएपछि आन्दोलनको घोषणा,"काठमाडौं : सरकारले धानको समर्थन मूल्यको कार्यान्वयन नगरेको भन्दै नेपाल किसान महासंघ र अखिल नेपाल किसान महासंघले संयुक्त रूपमा आन्दोलन घोषणा गरेका छन्। नेपाल किसान महासंघ र अखिल नेपाल किसान महासंघले बुधबार काठमाडौंमा संयुक्त रूपमा पत्रकार सम्मेलन गर्दै सरकारले धानको समर्थन मूल्यको कार्यान्वयन र मलको सहज आपूर्ति नगरेको भन्दै सरकारविरुद्ध विभिन्न आन्दोलनको कार्यक्रम घोषणा गरिएको जानकारी दिएको हो। महासंघले किसानको समस्याबारे प्रधानमन्त्री र उद्योगमन्त्रीलाई ध्यानाकर्षण गर्दै ज्ञापनपत्र बुझाउने जनाएको छ। कार्तिक १६ गतेको मन्त्रीपरिषद्को बैठकले यस वर्षका लागि धानको समर्थन मुल्य निर्धारण गर्दै मोटा धानको मुल्य २९ सय ६७ र मध्यम धानको ३१ सय २८ रुपैयाँ तोकेपनि यो मूल्यले किसानलाई लाभ पुग्ने स्थिति नरहेको अखिल नेपाल किसान महासंघका अध्यक्ष डा प्रेम दंगालले बताए। किसान आन्दोलनको दबाबका कारण भएपनि धानको मूल्य निर्धारण गर्नु स्वागत योग्य भएपनि मंसिरको मध्यसम्म पनि सरकारी निकायले धान खरिद प्रक्रिया सुरु नगरेको कारण किसानहरू व्यापारीलाई सस्तो मूल्यमा बेच्न बाध्य भएको उनको भनाइ छ। धानबाली भित्राउने समय सुरु हुनासाथ धान खरिद प्रक्रिया अगाडि बढाउनुपर्नेमा सम्पूर्ण उत्पादित धान व्यपारीकहाँ पुग्न लाग्दासम्म धान खरिद गर्ने सरकारको निकाय मुखदर्शक बनेर बस्नु दुःखद भएको अध्यक्ष दंगालले बताए। महासंघले आन्दोलनको कार्यक्रम अन्तर्गत यही मंसिर २३ गते खाद्य व्यवस्था तथा व्यापार कम्पनीको केन्द्रीय कार्यालयमा धर्ना दिने, मंसिर २५ गते खाद्य कम्पनीको देशरभर रहेको कार्यालय तथा डिपोमा धर्ना दिँदै तालाबन्दी गर्ने जनाएको छ। निर्धारित आन्दोलनको अवधिभित्र धान खरिद प्रक्रिया सुरु नगरिए दोस्रो चरणको आन्दोलन सार्वजनिक गर्ने महासंघले चेतावनी दिएको छ।"
कामबाट निकालिएपछि डोम समुदायको बिचल्ली,"रौतहट : नगरमा सरसफाइको काम गर्दै आएका अतिविपन्न डोम समुदायका व्यक्तिलाई कामबाट निकालिएपछि उनीहरुको बिचल्ली भएको छ। डोम समुदायका व्यक्तिलाई कटहरिया नगरपालिकाले बिनाकारण कामबाट निकालेको उनीहरुको गुनासो छ। कटहरिया नपामा सरसफाईको काम गर्ने शम्भु मलि डोम, विनोद मलि डोम लगाएत ५ जनाभन्दा बढी डोम समुदायका सरसफाइ गर्ने कर्मचारीलाई मेयर अजय प्रकाश जयसवालले बिना कारण कामबाट निकालेका उनीहरुले बताए। कामबाट निकालेपछि अन्याय परेको भन्दै पुनः काममा लगाउन डोमहरुले आग्रह गरेका छन्। गएको १४ गते बसेको नगरपालिकाको बोर्डको निर्णय अनुसार उनीहरुलाई हटाइएपछि आफूहरुमाथि अन्याय भएको गुनासो उनीहरुको छ। सरसफाई कर्मचारी शम्भु मलि डोमले ५ वर्षभन्दा बढी नगरपालिकामा काम गर्दै आएकालाई अहिले बिना कारण हटाएको भन्दै दुखेसो पोखे। आफूहरुको परिवार अहिले बिचल्लीमा परेको शम्मु मलि डोमले बताए। कटहरीया नगरपालिकाका प्रवक्ता तथा कार्यपालिका सदस्य मनोजकुमार जैसवालले नगरपालिकामाथि आर्थिक भार बढेकाले ६४ जना करारका कर्मचारी हटाइएको बताएका छन्।"
भरतपुर विमानस्थलमा नयाँ टर्मिनल भवन बन्ने,"भरतपुर : भरतपुर विमानस्थलमा नयाँ टर्मिनल भवन बन्ने भएको छ। नेपाल नागरिक उड्डयन प्राधिकरणले नयाँ टर्मिनल भवन निर्माण गर्न लागेको हो। यात्रुको चाप हुने यो विमानस्थल विस्तारका लागि समेत प्रक्रिया अघि बढाइएको छ। प्राधिकरणले टर्मिनल भवनका लागि बोलपत्र आह्वान गरी प्राविधिक मूल्यांकनको क्रममा छ। प्राधिकरणका इञ्जिनीयर नलविक्रम थापाका अनुसार ६ वटा कम्पनीको बोलपत्र पेस भएको छ। ती प्रस्तावको प्राविधिक मूल्यांकनपछि आर्थिक प्रस्तावबाट अन्तिम टुङ्गो लगाएर सम्झौता गरिने छ। उनको भनाइमा पुस महिनाका अन्तिम सातासम्ममा सम्झौता भइसक्छ। बोलपत्रको रकम दुई अर्बको हाराहारी रहेको भन्दै उनले एकीन रकम आर्थिक प्रस्तावपछि थाहा हुने बताए। तीन वर्षभित्रमा सम्पन्न गर्ने गरी सम्झौता गरिने छ। अत्याधुनिक किसिमको ७ हजार सात सय ४९ वर्गमिटर क्षेत्रफलमा भवन निर्माण गरिने छ। यससँगै टावर हुनेछ। विमानस्थलको धावन मार्ग विस्तार हुँदासमेत काम गर्ने गरी टर्मिनल भवन बनाउन लागिएको हो। नेपाली सेनाको गण र घोडा प्रजनन केन्द्रलाई स्थानान्तरण गरी विमानस्थलको धावन मार्ग विस्तार गर्ने योजना रहेको छ। हाल धावनमार्गको उडान र अवतरण हुने क्षेत्रमा अग्ला घर भएका कारण जहाजले कम यात्रु मात्रै बोक्ने गरेका छन्। धावनमार्ग विस्तारसँगै ठूला जहाज उडान गर्न सकिने र रात्रिकालीन उडानसमेत हुनेछन्। भरतपुर महानगरपालिकाले यो विमानस्थललाई विस्तार गर्न पटकपटक महानगरपालिकामै छलफल गरिसकेको छ। महानगर प्रमुख रेनु दाहालले प्राधिकरण र नेपाली सेना सकारात्मक रहेकाले विमानस्थल विस्तारको काम हुनेमा आफू ढुक्क रहेको बताए। नेपाली सेनालाई वैकल्पिक ठाउँको व्यवस्था महानगरले गर्नका लागि विभिन्न ठाउँ प्रस्तावसमेत गरिसकेको छ। छोटो धावन मार्ग र वरिपरि घर भएकाले दुर्घटना हुन नपाओस् भन्नका लागि धावनमार्ग विस्तार गर्न सरोकारवालाले निरन्तर दबाब दिँदै आएका छन्। यहाँबाट काठमाडौँ, पोखरा र भैरहवा उडान हुँदै आएको छ। हाल बुद्ध र गुण एयरले दैनिक १० हाराहारी उडान गर्दै आएका छन्। सन् २०२१ मा यहाँबाट आवतजावत गर्नेको सङ्ख्या ११ लाख ७६ हजार थियो।"
सुवर्णेश्वर मन्दिर परिसरमा १०८ शिवलिंग स्थापना,"भक्तपुर : भक्तपुरको सूर्यविनायक नगरपालिका५ कटुञ्जेको सुवर्णेश्वर मन्दिर परिसरमा बुधबार एक कार्यक्रम गरी १०८ शिवलिंग र सप्तऋषि स्थापना गरिएको छ। स्थानीय सूर्यविनायक नगरपालिका५ कटुञ्जे निवासी मोडर्न स्कुल र कलेज दधिकोट र सृजनानगर भक्तपुरका संस्थापक बाबुकाजी कसपालले आफ्नो स्वर्गीय पूर्वज जिजुबुबा काजिमान कसपाल, स्वर्गीय हजुरबुबा रामलाल कसपाल, स्वर्गीय बुबा रत्नलाल कसपाल, स्वर्गीय मुमा च्यान्टीमाया कसपाल र दिवंगत भएका आफना ज्ञातअज्ञात सकल पितृजनहरूको सम्झनामा शिवलिंग स्थापना गरिदिएका हुन्। आज शिवलिङ्ग प्राण प्रतिष्ठा रूद्री पूजन, लाखबत्ति प्रज्वलन गरी यसको उद्घाटन गरिएको हो। सूर्यविनायक नगरपालिकाका नगर प्रमुख बासुदेव थापाले उद्घाटन गरेका हुन्।"
नेपालभारत सीमा सुरक्षा बैठक समपन्न,"दार्चुला : नेपालभारत सीमा सुरक्षा बैठक बुधबार धार्चुलाको एनएच पीसीमा समपन्न भएको छ। नेपालको तर्फबाट प्रमुख जिल्ला अधिकारी दीर्घराज उपाध्याय, सशस्त्र प्रहरी बल दार्चुलाका गणपति डम्मर बिस्ट, प्रहरी प्रमुख तर्कराज पाण्डे, महाकाली नदी नियन्त्रण आयोजनाका निमित्त प्रमुख करण सिंह धामी, भारतको तर्फबाट डीएम रीना जोशी, एसडीएम दिबेश शासनीको उपस्तिथि रहेको थियो। मंगलबार काठमाडौंस्थित भारतीय दूतावासमार्फत् कूटनीतिक नोट पठाइएको थियो। त्यही नोटलाई आधार मानेर आदुई देशको बैठक आयोजना गरिएको बुझिएको छ। दुई देशको सहमतिमा महाकाली नदीको बहाब पुरानै अवस्थामा फर्काउने सहमति भएको छ। नेपालका इन्जिनियरहरू र भारतका इन्जिनियरहरूको संयुक्त अनुगमनमा काम गरिने डीएम रीना जोशीले बताइन्। उन्ले भनिन्, 'महाकाली नदीको किनारमा राखेको बालुवा हटाउने कुरा भएको छ। दुबैतर्फबा इन्जिनियरहरूले नदीमा बनाइएका संरचनाहरूको अनुगमन गर्न पाउनेछन्। सीमा विवादको समस्यालाई धेरै ठूलो नबनाइ सामान्य रूपले लिने कुराको सहमति भएको छ।' १० दिनपछि फेरि नेपालभारतको सीमा सुरक्षा बैठ बस्ने उनले बताइन्। प्रमुख जिल्ला अधिकारी दीर्घराज उपाध्यायले नदीमा निर्माण भएका संरचना भत्काउनुपर्ने सहमति भएको बताए। 'यो बैठक आवश्यक थियो। महाकाली नदीमा बनेका अस्थायी टहराहरू भत्काउनुपर्ने र तारजालीहरू हटाउनुपर्ने भनेका छौं,' उनले भने। उनले महाकाली नदीलाई बीच भागमा बगाएर छोड्नुपर्ने सहमति भएको बताए।"
विराटनगरका मेयरकै घरमा चल्यो डोजर,"विराटनगर : जथाभावी निर्माण गरिएका अवैध संरचना हटाउने अभियानअन्तर्गत विराटनगर महानगरपालिकाका मेयर नागेश कोइरालाकै घरमा डोजर चलेको छ। मेयर कोइरालाले विराटनगर९ जलजला रोडस्थित भाडामा लगाएका घरमा सञ्चालन गरिएका पसलबाट डोजर चलाउन थालिएको हो। पसल सञ्चालकले सटरअगाडि आफूखुसी निर्माण गरेका अवैध संरचना बुधबार हटाइएको छ। साथै महानगर कार्यालयअगाडि रहेका पसलका अवैध संरचना पनि डोजर लगाइएको छ। महानगर प्रहरीका निरीक्षक राजन पौडेलको नेतृत्वमा डोजरसहित पुगेको टोलीले पसलअगाडि निर्माण गरिएका सेटब्याकलगायतका अवैध संरचना हटाएको हो। नगर प्रहरीले जथाभावी झुण्ड्याइएका होडिङ बोर्डसमेत हटाएको थियो। मेयर कोइरालाले भाडामा लगाइएका आफ्नै घरअगाडि बनाइएका अवैध संरचना हटाइएको र फुटपाथ खाली गराइएको जानकारी दिए। उनका अनुसार विराटनगरलाई सफा, सुन्दर, व्यवस्थित र विकसित बनाउने अभियानअन्तर्गत बजार क्षेत्रमा निर्माण गरिएका संरचना हटाउन सुरु गरिएको हो। उनले ३५ दिने सूचना जारी गर्दा पनि व्यापारीहरूले अटेर गरेपछि बल प्रयोग गर्नु परेको जानकारी दिए। परिवर्तन आफैँबाट सुरु गर्नुपर्छ भन्ने भनाइलाई चरिचार्थ गर्दै मेरै घरमा रहेका पसल सञ्चालकले बनाएका अवैध संरचना हटाएर अभियान सुरु गरेका छौं। प्रदेश १ को राजधानी विराटनगरलाई अब यथास्थितिमा राख्न हुँदैन, कोइरालाले भने, यसलाई सफा, सुन्दर, व्यवस्थित र विकसित बनाउने हाम्रो उदेश्य छ। विराटनगरलाई व्यवस्थित बनाउने अभियानमा साथ दिन महानगरवासीलाई आग्रह गर्दछु। महानगरले विराटनगर बजार क्षेत्रमा निर्माण गरिएका अवैध संरचना हटाउन र फुटपाथ खाली गराउन अभियानलाई तीव्रता दिएको छ। बजार क्षेत्रभित्र सौन्दर्यकरण, दुर्घटना न्यूनीकरण तथा फुटपाथ नियन्त्रणका लागि भन्दै गत कात्तिक ३ गते सार्वजनिक सूचना जारी गरिएको थियो। सार्वजनिक सूचना जारी र पटकपटक माइकिङ गर्दा पनि व्यापारीहरूले अवैध संरचना हटाउन अटेर गरेपछि महानगर एक्सनमा गएको मेयर कोइरालाले बताए। अभियानअन्तर्गत मेयर कोइरालाको घरमा सञ्चालित पसलका साथै महानगर कार्यालयअगाडि रहेका पसल, वडा नम्बर ९ को वडा कार्यालय, बुधहाट चोकस्थित बी प्लटका पसलमा निर्माण गरिएका अवैध संरचना हटाइएको छ। मेयर कोइरालाले जभाभावी फोहोर गर्ने र बजारको सौन्दर्यकरणमा ह्रास आउने काम गर्नेलाई तत्काल कारबाही गर्ने अधिकार सफाई शाखाका प्रमुख पुनम दाहाल र नगर प्रहरीका प्रमुख राजन पौडेललाई दिइसकेका छन्। अभियानलाई निरन्तरता दिएर अवैध संरचनारहित विराटनगर बनाउने योजना रहेको महानगर प्रहरीका निरीक्षक पौडेलले बताए। महानगरले यसअघि १९ वटै वडामा सरसफाई विशेष अभियान, सामुदायिक कुकुरको बन्ध्याकरण तथा रेविजविरुद्धको खोप लगाउनेलगायतका अभियान सुरु गरिसकेको छ। महानगरले सुरु गरेको अभियानलाई नागरिक समाजले पनि साथ दिएको छ। उपभोक्ता जागरण अभियानका राष्ट्रिय अध्यक्ष एवं नागरिक अगुवा कृष्णप्रसाद भण्डारी मार्सेलीले महानगरले सुरु गरेको अभियान सकारात्मक भएको र त्यसले निरन्तरता पाउनुपर्ने बताए। महानगरमा जनप्रतिनिधिको अगुवाईमा सुरु भएको महत्वपूर्ण अभियानलाई सबैले साथ दिनुपर्छ, उनले भने, विराटनगरलाई यथास्थितिमा रहन दिन हुँदैन। प्रमुख प्रशासकीय अधिकृत विष्णुप्रसाद कोइरालाले अवैध संरचना हटाउने अभियान महानगरका १९ वटै वटामा सञ्चालन गरिने बताए। उनका अनुसार जथाभावी टाँगेका अनावश्यक केवल र नेटका तार हटाउने अभियान पनि सुरु भइसकेको छ। केही दिनअघि केवल प्रदायक संस्थाका प्रतिनिधिहरूलाई बोलाएर मेयर कोइरालाले असरल्ल रूपमा जथाभावी टाँगिएका तारलाई तत्काल व्यवस्थित गर्न दिर्नेशन दिएका थिए।"
फुटपाथ अतिक्रमण हटाउँदै सिद्धार्थनगर,"भैरहवा : रुपन्देहीको सिद्धार्थनगर नगरपालिका (भैरहवा) ले फुटपाथ अतिक्रमण हटाउन थालेको छ। अतिक्रमणले नगर कुरुप देखिएको र सर्वसाधरणलाई हिँडडुल गर्न समस्या भएपछि नगरपालिकाको कार्यालयले हटाउन थालेको हो। यसका लागि नगरपालिकाले नगर प्रहरी परिचालन गरेको छ। पहिलो पटकका लागि नगर प्रहरीहरू दैनिक खटिएर सडक फुटपाथ अतिक्रमण नगर्न आग्रह गरिरहेका छन्। फुटपाथ अतिक्रमण गरेकाहरूलाई पहिलो पटकका लागि सचेत गराउँदैछौँ सिद्धार्थनगर नगरपालिकाका नगर प्रहरी प्रमुख मनोज मल्ल भने, अटेर गरेको अवस्थामा अतिक्रमण गरेर राखिएको सामग्री नियन्त्रणमा लिने गरेका छौँ। विशेष गरी व्यवसायीहरूले बजार क्षेत्रकोसडक फुटपाथ अतिक्रमण गरेका छन्। अतिक्रमण गरेर राखिएको सामग्री नगर प्रहरीले नगरपालिकाको कार्यालय ल्याउने गरेका छन्। नगरपालिकाको कार्यालयमा आएको सामग्री व्यवसायीले लिन आएको खण्डमा व्यवसाय दर्ता, बहाल कर, व्यवसाय नवीकरण गरेनगरेको समेत पहिचान गर्ने गरिएको छ। नियन्त्रणमा लिएको सामग्री व्यवसायीले लिन आएको अवस्थामा सम्बन्धित व्यवसायको कागजी विवरण समेत क्रस चेक गर्ने गरेका छौँ सिद्धार्थनगर नगरपालिकाका प्रमुख प्रशासकीय अधिकृत नवराज पौड्यालले भने, यदि कैफियत देखिएको अवस्थामा कानुन बमोजिम प्रक्रियामा लग्ने गरेका छौँ। उनले थपे सडक फुटपाथ अतिक्रमण हटाउने अभियानले सर्वसाधरणलाई सहज पनि भएको र राजश्व नबुझाएको व्यवसायीले राजश्व समेत बुझाउने थालेका छन्। व्यवसायसम्बन्धी सबै कागजपत्र दुरुस्त भएको अवस्थामा अतिक्रमण गरेर राखिएको सामग्री नियन्त्रणको हकमा पहिलो पटकका लागि सचेत गराएर सामग्री दिने गरिएको उनको भनाइ छ। उनका अनुसार फुटपाथ अतिक्रमण हटाउने अभियान अन्तर्गत तीन दिनमा करिब ६० हजार रुपैयाँ राजश्व समेत संकलन भएको छ।"
नियम पालन नगर्ने २६ सवारी चालकको लाइसेन्स निलम्बन,काठमाडौं: सवारी नियम पालन नगर्ने २६ सवारी चालकका लाइसेन्स निलम्बन हुने भएका छन् । काठमाडौँ उपत्यका ट्राफिक प्रहरी कार्यालयले धेरै पटक नियम उल्लंघन गर्ने २६ सवारी चालक अनुमति पत्र निलम्बनका लागि यातायात व्यवस्था विभाग मिनभवन पठाएको छ। सवारी तथा यातायात व्यवस्था ऐन २०४९ र नियमावली २०५४ बमोजिम चालकले पालना गर्नु पर्ने सर्त तथा नियम पाँच (५) पटकभन्दा बढी उल्लंघन गर्नेलाई यो कारबाही गरिएको हो। पाँच पटक नयम उल्लंघन गरेको पाएमा सोही ऐनको परिच्छेद ४ को दफा ६० बमोजिम सवारी चालक अनुमति पत्र निलम्बन गर्न यातायात व्यवस्था विभाग पठाइएको ट्राफिक प्रहरीले जनाएको छ। निलम्बनका लागि पठाईएका मध्ये एक जना चालकले ३८ पटक सम्म सवारी तथा यातायात व्यवस्था ऐनको दफा १६४ को उपदफा १ बमोजिम कसुर गरेको पाईएको काठमाडौँ उपत्यका ट्राफिक प्रहरी कार्यालय रामशाहपथका सहप्रवक्ता अवदेश बिष्ट क्षेत्रीले जानकारी दिए।
विद्यार्थीलाई शैक्षिक सामग्री र न्यानो कपडा प्रदान,"नुवाकोट : नुवाकोटको सूर्यगढीको एक विद्यालयमा अध्ययनरत विद्यार्थीहरूलाई शैक्षिक सामग्री प्रदान गरिएको छ। सूर्यगढी गाउँपालिका५ गणेस्थान ढाडेमा रहेको जनजागृति आधारभूत विद्यालयमा अध्ययनरत छात्रछात्राहरूलाई बुधबार शैक्षिक सामग्री वितरण गरिएको हो। विद्यालयमा आयोजित कार्यक्रममा संविधान सभाका सदस्य जगदीश्वरनरसिंह केसीले शैक्षिक सामग्रीका साथै स्कुल ब्याग र न्यानो कपडा वितरण गरे। उनले शिक्षाको विकासका लागि सामुदायिक विद्यालयको स्तर उकास्न जरुरी रहेको बताए। उनले विद्यार्थीहरूलाई शैक्षिक सामग्री, झोला तथा न्यानो कपडाबाट जाडो समयमा सुविधा पुग्ने बताए।"
भीरबाट लडेर दार्चुलामा दुई जनाको मृत्यु,"दार्चुला : दार्चुलामा भीरबाट लडेर दुई जनाको मृत्यु भएको छ। जिल्लाको लेकम गाउँपालिका३ राडमका ५२ वर्षीय प्रेमसिंह ऐरीको मंगलबार राति बंतडको भीरबाट खसेर मृत्यु भएको हो। लाली बजारतर्फ आउँदै गर्दा भीरबाट खसेर ऐरी २ सय मिटर तल महाकाली नदीमा खसेका थिए। त्यस्तै, बुधबार बिहान महाकाली नगरपालिका३ का ३१ वर्षीय वीरसिंह भण्डारीको पनि भीरबाट लडेर मृत्यु भएको प्रहरीले जनाएको छ। हुस्कर माध्यमिक विद्यालय काँटैको स्कुल धारदेखि लडेर उनी कल्चौडे खोलामा खसेका थिए। उनको घटनास्थलमै मृत्यु भएको जिल्ला प्रहरी कार्यालय दार्चुलाका प्रहरी निरीक्षक राजेश शाहीले बताए ।"
"बैतडीमा जीप दुर्घटना : चार जना घाइते, दुईको अवस्था गम्भीर","बैतडी : बैतडीमा जीप दुर्घटना हुँदा एकै घरका तीनसहित चार जना घाइते भएका छन्। बझाङको बुंगलबाट धनगढी जाँदै गरेको से१च १२२६ नं को जीप जयपृथ्वी राजमार्गमा पर्ने बैतडीको सुर्नया ६ मोतिनगर बजार नजिकै दुर्घटनामा परेको हो। उक्त दुर्घटनामा परी बझाङको बुंगल नगरपालिका ९ की ४० वर्षीया नर्मा पातली, सोही ठाउँकी ७० वर्षीया काली पातली, ४५ वर्षीय नरपती पातली र चालकसमेत रहेका बझाङको केदारस्यू गाउँपालिका ५ का २० वर्षीया धनबहादुर गुर्धामी घाइते भएका जिल्ला प्रहरी कार्यालय बैतडीका प्रबक्ता प्रहरी निरीक्षक लोकराज जोशीले जानकारी दिए। घाइते नर्मा, काली र नरपती एकै घरका हुन्। घाइते नरपती र काली पातलीको अवस्था गम्भीर रहेको प्रहरीले जनाएको छ। उघाइतेहरुलाई उपचारका लागि डडेल्धुरा लगिएको प्रहरी चौकी खोडपेका इन्चार्ज गणेशबहादुर बिकले जानकारी दिए। जीप सडकबाट करिब पाचास मिटर तल खसेको छ। दुर्घटनाको कारण खुल्न सकेको छैन।"
बाराही हाइड्रोपावको आइपिओ खुला,"काठमाडौं : बाराही हाइड्रोपावर पब्लिक लिमिटेडले सर्वसाधारणका लागि साधारण शेयरको निष्कासन तथा बिक्री खुला गरेको छ । कम्पनीले बुधबारदेखि सर्वसाधारणका लागि प्रारम्भिक सार्वजनिक निष्कासन (आइपिओ)को बिक्री खुला गरेको हो । कम्पनीले प्रति शेयर रु एक सय अङ्कित दरका कूल पाँच लाख ५४ हजार कित्ता शेयर निष्कासन गरेको छ । यसअघि आयोजना प्रभावित क्षेत्रका स्थानीयका लागि छुट्याएको दुई लाख ५० हजार कित्ता शेयरमा एक लाख ४६ हजार कित्ता तोकिएका बासिन्दालाई बाँडफाँट गरी बाँकी एक लाख चार हजारसहित कूल पाँच लाख ५४ हजार कित्ता शेयर सर्वसाधारणमा निष्कासन गरिएको हो । कम्पनीद्वारा निष्कासित शेयरमा २७ हजार सात सय कित्ता सामूहिक लगानी कोष र ११ हजार ८० कित्ता कम्पनीका कर्मचारीलाई बाँडफाँट गरी बाँकी पाँच लाख १५ हजार दुई सय २० कित्ता शेयर खरिदका लागि सर्वसाधारणले आवेदन दिन सकिने सार्वजनिक आह्वानपत्रमा उल्लेख छ । सार्वजनिक आह्वानपत्र अनुसार सर्वसाधारण लगानीकर्ताले यही मङ्सिर २६ गतेसम्म र सो अवधिमा मागबमोजिम आवेदन नपरे आगामी पुस ६ गतेसम्म न्यूनतम १० कित्तादेखि अधिकतम १० हजार कित्ता शेयर खरिदका लागि आवेदन दिन पाइने उल्लेख छ । लगानीकर्ताले नेपाल धितोपत्र बोर्डबाट अनुमति प्राप्त आस्वा सेवामा सहभागी बैंक तथा वित्तीय संस्थाबाट आस्वा प्रणालीमार्फत तथा मेरो शेयर को वेबसाइट र मोबाइल एपमार्फत पनि आवेदन दिन सकिनेछ । कम्पनीले बागलुङको जैमिनी नगरपालिका वडा न १, ४ र ५ मा पर्ने ठेउले खोलामा एक दशमलव पाँच मेगावाट क्षमताको ठेउले खोला जलविद्युत् आयोजना निर्माण गरेको छ । कम्पनीको शेयर निष्कासन तथा बिक्री प्रबन्धकमा एनआईबिएल एस क्यापिटल लिमिटेड रहेको छ । कम्पनीलाई ईक्रा नेपालले ईक्राएनपी आईआर बी माईनस ग्रेडिङ प्रदान गरेको छ । रासस"
"कैलालीमा दुई जनामाथि हँसिया प्रहार : एकको मूत्यु, एक गम्भीर",कैलाली : कैलालीको जोशीपुर गाउँपालिका६ कुमारीबागमा गए राति भएको झैँझगडामा हँसिया प्रहारबाट घाइते भएका पदम भण्डारीको मृत्यु भएको छ । जिल्ला प्रहरी कार्यालयका प्रवक्ता बेदप्रकाश जोशीले हँसिया प्रहारबाट घाइते भएका ३३ वर्षीय भण्डारीलाई उपचारका लागि टीकापुर अस्पताल पुर्याइएकोमा चिकित्सकले राति नै मृत घोषणा गरेको जानकारी दिए। हँसिया प्रहारबाट गम्भीर घाइते भइ टीकापुर अस्पतालमा भर्ना गरिएका अर्का ४० वर्षीय जयराज भण्डारीलाई थप उपचारका लागि कोहलपुर सिफारिस गरिएको छ। उनको अवस्था पनि गम्भीर रहेको जनाइएको छ। सोही ठाउँका ५० वर्षीय गौरीलाल ढुङ्गानाले नातामा साला पर्ने दुवै जनालाई हँसिया प्रहार गरी फरार रहेको प्रवक्ता जोशीले बताए। उनको खोजी कार्यका लागि प्रहरी टोली परिचालन गरिएको छ । घटना केकति कारणले किन भयो भन्ने बारेमा प्रहरीले अनुसन्धान थालेको छ । रासस
चिसो बढेपछि दुई सीमा प्रहरी चौकी सिमकोट सारियो,"हुम्ला : हुम्लाको उत्तरी नाम्खा गाउँपालिकास्थित दुई सीमा प्रहरी चौकी सदरमुकाम सिमकोट स्थानान्तरण गरिएका छन् । नाम्खा५ हिल्सा र वडा नं ६ लिमीको सुनखानी प्रहरी चौकी स्थानान्तरण गरिएका हुन् । उक्त क्षेत्रमा चिसो ह्वात्तै बढेपछि सीमा सुरक्षाका लागि खटिएका प्रहरीलाई बस्न गाह्रो भएको प्रहरी निरीक्षक दिपक मल्लले जानकारी दिए। सो क्षेत्रको न्यूनतम तापक्रम माइनसमा झरेको छ । 'हिउँदमा प्रहरीलाई सो क्षेत्रमा बस्न कठिन हुन्छ, रासनपानीको पनि समस्या हुन्छ', उनले भने, 'वर्षेनि मङ्सिरपछि प्रहरी चौकी सदरमुकाम सार्ने गरेका छौँ ।' प्रहरी सदरमुकाम झरेपछि चौकी रहेको भवनमा ताला लगाउने गरिन्छ । वर्सेनि जेठ लागेपछि सुरक्षाकर्मी पुनः सोही चौकीमा फिर्ता जाने गरेका छन् । हिल्सामा १३ र सुनखानीमा ११ प्रहरी कार्यरत थिए । गत वर्ष हिल्सा प्रहरी चौकीमा तैनाथ सुरक्षाकर्मीलाई नाम्खा५ स्थित मुचु प्रहरी चौकीमा सार्ने गरिएको मल्लले बताए। चीनसँग सीमा जोडिएको हिल्सा नाकामा सशस्त्र प्रहरीको बोर्डर आउट पोष्ट (बिओपी) सीमा सुरक्षा चौकीको टोली भने चिसो बढे पनि सोही क्षेत्रमा खटिएको छ । रासस"
बेनीमा माटोको ढिस्कोले पुरिएर निर्माण व्यवसायीको मृत्यु,बेनी : बेनीमा बुधबार माटोको ढिस्कोले पुरिएर एक निर्माण व्यवसायीको मृत्यु भएको छ। बेनी नगरपालिका८ स्थित म्याग्दी बहुमुखी क्याम्पसको नयाँ भवन निर्माणमा स्थलमा खसेको ढिस्कोले पुरिएर अन्नपूर्ण गाउँपालिका६ घारका ४५ वर्षीय कृष्ण बरुवालको मृत्यु भएको जिल्ला प्रहरी कार्यालयले जनाएको छ। भवन निर्माणका लागि खनिएको जगको नाँपजाँच गर्न पुगेका बरुवाललाई ढिस्कोले पुरेको प्रहरी नायव उपरीक्षक तिलक भारतीले बताए। स्थानीयवासी र प्रहरीले डोजरको सहायताले ढिस्को पन्छाएर उद्धार गरी बरुवाललाई उपचारका लागि बेनी अस्पतालमा लगिएको थियो । अस्पताल पुर्याउँदा मृत घोषणा गरेका थिए । बरुवाल उत्तरगंगा निर्माण सेवाका सञ्चालक हुन् । ठेक्का लिएको योजनाको काम समयमै सम्पन्न गर्ने सिमित निर्माण व्यवसायी मध्यमा बरुवाल थिए । बरुवाल नेपाली कांग्रेसको अन्नपूर्ण गाउँपालका वडा नम्बर ६ को वडा इकाई समिति सभापतिसमेत थिए ।
"पाखाथरमा एक घर, एक धारा","बागलुङ : खानेपानीको चरम अभाव झेलेको बागलुङ नगरपालिका ३ र ४ उपल्लो पाखाथरका स्थानीयको लागि लिफ्टिङ प्रविधिको प्रयोग गरेर एक घर, एक धारा सञ्चालनमा ल्याएको छ। नगरपालिका र स्थानीयको सहयोगमा बागलुङ नगरपालिका३ र ४ उपल्लो पाखाथरका ७७ घरको लागि वडा४ पाखाथरमा लिफ्टिङ खानेपानी आयोजना निर्माण सम्पन्न गरि सञ्चालनमा ल्याइएको हो। कुवाँ र मूलको पानी प्रयोग गर्दै आएकोमा अहिले नगरपालिकाले लिफ्टिङ खानेपानी आयोजना सञ्चालन गरेर घर घरमा धारा निर्माण भएपछि दैनिक जीवनमा सहजता आएको स्थानीय मुरारीदत्त शर्माले बताए। स्थानीय शर्माले खानेपानी दिन सामुदायिक धारा र कुवाँमा जानुपर्ने र लाइन लाग्दा घरको दैनिक काममा ढिला हुने गरेको बताउँदै अहिले घर घरमा खानेपानीको धारा निर्माण हुँदा लाइन लाग्नुपर्ने, खानेपानी लिन हिड््नुपर्ने बाध्यताको अन्त्य भएको बताए। नगरपालिकाको २६ लाख ४० हजार र स्थानीय उपभोक्ताहरूको १५ लाख रुपैयाँ सहयोग आयोजना सम्पन्न भएको नगरपालिकाका प्रमुख प्रशासकीय अधिकृत पुरुषोतम सापकोटाले बताए। खानेपानीको अभाव झेल्दै आएका स्थानीयवासीले उपल्लो पाँखाथर टोल विकास संस्थामा आवद्ध भएका नयाँ घरले ४१ हजार र पुराना घरले २६ हजार रुपैयाँ गरी १५ लाख रुपैयाँ संकलन गरेका थिए। स्थानीयले २०३८ सालदेखि जुरेढुंगाको मूलको पानी सामुदायिक धारामार्फत उपभोग गर्दै आएका थिए। स्थानीयहरूले प्रयोग गर्दै आएको पाँच वटा मूलको पानीलाई केन्द्रित गरी नगरपालिकाले वडा३ र ४ उपल्लो पाँखाथरका ७७ घर र एक सामुदायिक विद्यालयमा लिफ्टिङमार्फत खानेपानी पुयाएको हो। पच्चीस एमएमको पाइपमा जुरेढुंगाको मुहानबाट सोझै संकलन ट्यांकीमा आएको छ भने पंधेरा घर, रिठाबोटसहितका कुवाको पानीलाई ४० एमएमको पाइपबाट १०० मिटरमाथि खत्रीबारीमा लिफ्ट प्रविधिमार्फत लगेर घरमा एक घर, एक धारा निर्माण गरी घर घरमा वितरण गरिएको छ।"
चिन्तायुक्त धनाढ्यता,"सहरभन्दा अलि पर एउटा जंगल थियो। जंगल सकिनासाथ पहाड भेटिथ्यो। त्यही पहाडको किनारमा देवदारको एक रूख थियो। त्यसको वरिपरि झाडी उम्रेका थिए। रूख झाडीहरूलाई सधैं घृणाको दृष्टिले हेथ्र्यो र भन्थ्यो, तिमीहरू कुनै पनि प्रकारले लाभकारी छैनौ। त्यो रूख आफ्नो अग्लो व्यक्तित्वमाथि घमण्ड गथ्र्यो र झाडीहरूलाई सानोपनको खिल्ली उडाउँथ्यो। अहंकारको नशामा चूर भएको देवदारको रूखले एकदिन एउटा झाडीलाई भन्यो, तिमीहरू सबै व्यर्थका बिरुवा हौ, किनकि तिमीहरूबाट कसैलाई पनि कुनै लाभ छैन। यतिमात्र होइन, तिमीहरू आफ्नो नजिकबाट जानेहरूलाई काँडा बिझाएर उनीहरूलाई दुःख पनि दिन्छौ। झाडीसँग यसको कुनै उत्तर थिएन। तैपनि उसले नम्रतापूर्वक भन्यो, तपाईंको कुरा बिल्कुल सत्य छ, देवदार साहेब। तर तपाईंलाई सधैं बञ्चरो तथा आरीको भय हुन्छ। हामीलाई त्यस्तो कुनै भय हुँदैन। यहाँसम्म कि मानिस पनि हाम्रो छेउबाट सम्हालिएर जान्छन् ताकि हाम्रो काँडा उनीहरूलाई नबिझाओस्। चिन्तारहित निर्धनता चिन्तायुक्त धनाढ्यताभन्दा निकै राम्रो हुन्छ। नैतिक शिक्षा : चिन्तातुर रहनुभन्दा निर्धन रहनु राम्रो हो।"
जेष्ठ नगारिकाको अक्षयकोषका लागि सप्ताह पुराण,"धरान: जेष्ठ नागरिकको अक्षय कोष स्थापनाका लागि धरान६ पानवारीमा श्रीमद् भगवत सप्ताह महायज्ञको आयोजना गरिएको छ। मंगलबारदेखि सुरु भएको महायज्ञमा पण्डित योगेश भण्डारीले कथा बाचन सुरु गरेका छन्। जेष्ठ नगरिकलाई समस्या परेको बेला सहयोग गर्ने, तिर्थ भ्रमण गराउने उदेश्यले अक्षय कोष स्थापन गर्ने उद्देश्यले महायज्ञको आयोजना गरिएको महायज्ञ आयोजक समितिका अध्यक्ष बासुदेव गौतमले बताए। उनले अक्षयकोषमा राखेको रकमको ब्याजबाट जेष्ठ नागरिकको हकहित र उपचारमा खर्च गरिने बताए । महायज्ञ सुरुभएको दोस्रो दिन सम्ममा नै विभिन्न दाताले ५ लाख रुपैयाँ दान गरेको अध्यक्ष गौतमले बताए । महायज्ञमा सबैभन्दा धेरै स्थानीय राधाकृष्ण धमलाले २ लाख र मदनबहादुर कुवरले एकलाख रुपैयाँ दान गरेका छन्।"
"मीरगन्जमा बन्यो नयाँ पुल, जोगवनीबाट आयातनिर्यात सुचारु","विराटनगर : भारतको मीरगन्जमा नयाँ पुल निर्माण भएसँगै जोगवनी नाकाबाट आयातनिर्यात सुचारु भएको छ। मीरगन्जको क्षतिग्रस्त पुलका कारण ढुवानीका साधन आवतजावत गर्न नपाउँदा यो नाकाबाट लगभग १ वर्षदेखि आयातनिर्यात प्रभावित बनेको थियो। बथनाहाजोगवनी सडकखण्डको मीरगन्ज खोलामा निर्मित नयाँ पुल सञ्चालनमा आएपछि आयातनिर्यातको समस्या तत्कालका लागि अन्त्य भएको छ। मोरङ व्यापार संघको पहलमा १ वर्षपछि समस्याको समाधान भएको हो। संघको टोलीले भारतीय अधिकारीसँग भेटवार्ता गर्दै नयाँ पुल सञ्चालनमा ल्याउने सहमति मंगलबार गरेको हो। सहमतिसँगै साँझदेखि पुलबाट ठूला मालबहाक सवारीसाधन आवतजावत हुन थालेको संघका अध्यक्ष नवीन रिजालले जानकारी दिए। उनका अनुसार मालबहाक सवारीसाधन आवतजावतसँगै जोगबनी नाकाबाट हुने आयातनिर्यातको समस्या तत्कालका लागि हटेको छ। मीरगन्जको पुरानो पुलले धेरै भार थाम्न नसक्ने भन्दै भारतले ढुवानीका ठूला साधन सञ्चालनमा रोक लगाएको थियो। साना सवारीसाधन मात्रै सञ्चालन हुन्थे। नजिकै नयाँ पक्की पुल बनेसँगै सामान लोड गरिएका ६० टनसम्मका ढुवानीका साधन आउजाउ गर्न सक्ने वातावरण बनेको हो। अध्यक्ष रिजालले भारतीय पक्षको अनौपचारिक अनुमतिपछि पुलबाट ढुवानीका साधन आवतजावत हुन थालेको जानकारी दिए। यसअघि पुरानो पुलबाट धेरै भारसहितका साधन चल्न रोक लगाइँदा रीरुट गरेर सुनसरीको भान्टाबारी नाकाबाट झन्झटिलो हिसाबले आयातनिर्यात गर्नुपर्ने अवस्था थियो। भारत तथा तेस्रो मुलुकका विभिन्न उत्पादनसँगै नेपालका उद्योगका लागि यही नाकाबाट कच्चा पदार्थ आयात हुने गरेको थियो। विराटनगरस्थित एकीकृत भन्सार जाँच चौकी (आईसीपी)बाट करिब ४ किलोमिटर दक्षिणमा रहेको मीरगन्ज खोलाको पुल २०७४ साल साउनको बाढीले क्षतिग्रस्त बनायो। त्यसयता पटकपटक मर्मत गरिँदै आएपनि ढुवानीका ठूला साधन सञ्चालन हुनसक्ने अवस्था थिएन। जोगवनी नाका बन्द भएपछि भान्टाबारी हुँदै भीमनगरसेतुबन्धबाट घुमाएर आयात गर्नुपर्दा १ सय १० किलोमिटर थप दूरी तय गर्नुपर्ने अवस्था थियो। यसले गर्दा ढुवानी झन्झटिलो हुनुका साथै लागत पनि बढ्ने गरेको थियो। नयाँ पुल निर्माणको काम सम्पन्न भएपनि केही प्रक्रियागत कार्य बाँकी रहेकाले पुलको उद्घाटन भने हुन सकिरहेको छैन। मोरङ व्यापार संघले तत्काललाई अस्थायी रूपमै भएपनि पुल सञ्चालनमा ल्याउन भारतीय पक्षसँग आग्रह गरेको थियो। पुल सञ्चालनमा आएपछि नेपालका उद्योगी, व्यवसायीले राहत महसुस गरेको संघका प्रवक्ता विनित सिंघानियाले जानकारी दिए। उनका अनुसार नवनिर्मित पुलमा कुनै सवारी साधनहरु पार्किङ गर्न नपाउने तथा पार्किङका सम्पूर्ण कार्यहरु पुलको पूर्व वा आईसीपीमा मात्रै गर्नु पर्ने भारतीय पक्षको शर्त पालना गरेर आयातनिर्यात सुचारु गरिएको छ। रीरुटका कारण प्रताडित बनेका नेपाली उद्योगी, व्यवसायीले पुल सञ्चालनसँगै राहत महसुस गरेका छन्। यो पुलबाट आयातनिर्यात नियमित हुँदा नेपालको अर्थतन्त्रलाई राहत पुग्ने छ, सिंघानियाले भने, मीरगन्ज पुल सञ्चालनमा नआउँदा नेपाली उद्योगी, व्यवसायी भीमनगरभन्टाबारी नाका प्रयोग गर्न बाध्य थिए। त्यसले दैनिक करिब १ करोड रूपैयाँको अतिरिक्त व्ययभार खेप्नुपर्ने अवस्था थियो।"
त्रिवि दीक्षान्त समारोह मङ्सिर २३ गते : १० हजार विद्यार्थी दीक्षित हुँदै,"काठमाडौं : त्रिभुवन विश्वविद्यालयको ४८औँ दीक्षान्त समारोह आगामी शुक्रबार (यही मङ्सिर २३) गते हुने भएको छ । दीक्षान्त समारोह ललितपुरस्थित पुल्चोक क्याम्पसको खेल मैदानमा हुने भएको हो । दीक्षान्त मूलसमारोह समितिका सदस्यसचिव साधुराम अर्यालका अनुसार समारोहमा १० हजार तीन सय ९२ विद्यार्थी दीक्षित हुँदै छन् । विसं २०७८ असार १ गतेदेखि २०७९ जेठ मसान्तभित्रसम्म ट्रान्सक्रिप्ट लिएका विद्यार्थी दीक्षान्त समारोहमा भाग लिन पाउने छन् । उनले उक्त समयावधिमा ७० हजार विद्यार्थीले ट्रान्सक्रिप्ट लिए पनि सहभागीका लागि १० हजार तीन सय ९२ जनाले मात्र आवेदन दिएको बताए। उनका अनुसार स्नातक तहतर्फ छ हजार छ सय ९१, स्नातकोत्तरतर्फ तीन हजार पाँच ४९, एमफिल ५५ र विद्यावारीधितर्फ ९७ जना दीक्षित हुँदैछन् । समारोहमा दीक्षित हुने विद्यार्थीका एक जना अभिभावक सहभागी हुने छन् । स्नातकतर्फ रु तीन हजार सात सय, स्नातकोत्तर तह र एमफिलमा दुवैमा रु चार हजार दुई सय तथा विद्यावारीधिमा रु चार हजार सात सय शुल्क लाग्ने छ । समारोहमा त्रिविका कुलपति तथा प्रधानमन्त्री शेरबहादुर देउवा, सहकुलपति तथा शिक्षा, विज्ञान तथा प्रविधिमन्त्री देवेन्द्र पौडेल लगायतको सहभागिता रहने छ । समारोह समितिका सदस्य सचिव साधुराम अर्यालले समारोहको प्रमुख अतिथिका रुपमा भारतको सेन्टर युनिभरसिटी अफ पञ्जावका पूर्व उपकुलपति राघवेन्द्र पी तिवारीलाई बोलाइएको जानकारी दिए। एमफिल, विद्यावारीधि र सर्वोकृष्ट अङ्क ल्याउनेलाई पदक वितरण गरिने छ । त्रिविले समारोहमा दीक्षित हुने विद्यार्थीलाई यही मङ्सिर १५ देखि २२ गतेसम्म गाउनस्कार्फ वितरण गरिरहेको छ । समारोहमा छात्रले आफूखुसी पोसाकमा कोट, पाइन्ट, टाई र भादगाउँले टोपीसहित त्रिविले उपलब्ध गराएको गाउनस्कार्फ टोपी तथा छात्राले औपचारिक पोसाक वा साडी, ब्लाउज र त्रिविले उपलब्ध गराएको गाउनस्कार्फ टोपी लगाउनुपर्ने हुन्छ । त्रिविले हरेक वर्ष दीक्षान्त समारोह गर्दै आइरहेको छ ।"
नेता ठेकदारका कारण खोटाङको महुरेफोक्सिङटार सडक निर्माण ६ वर्षदेखि अलपत्र,"खोटाङ : ठेक्का दिइएको समय बितिसक्दा पनि खोटाङको महुरेदेखि फोक्सिङटारसम्मको ४८ किलोमिटर सडक कालोपत्रे हुन सकेन। कांग्रेस डोल्पाका सभापति दिपेन्द्रबहादुर शाही र दमकका मदन अधिकारीले ठेक्का लिएको यो सडकको निर्माण कार्य ६ वर्षदेखि अलपत्र बनेको हो। ४८ किलोमिटर लम्बाइको यो सडकको साढे ७ मिटर चौडाइ छ। खोटाङको महुरेदेखि सिम्पानीसम्मको २२ किलोमिटर सडकको कालोपत्रे गर्न भारत कन्ट्रक्सन सिद्धिसाही जेभीका ठेकेदार शाहीले ४१ करोड ५० लाख रुपैयाँमा २०७३ असार ३० गते ४ वर्षमा सम्पन्न गर्ने गरी ठेक्का सम्झौता गरेका थिए। डोल्पाबाट प्रदेशसभा सदस्यमा पराजित भएका कांगेस जिल्ला सभापति शाही मोटरबाटो निर्माणको काम छाडेर सम्पर्कविहीन भएका छन्। सिम्पानीदेखि फोक्सिटारसम्मको २६ किलोमिटर सडक निर्माण गर्न देवनारायण पवन, मैनाचुली, खम्पाचे जेवीका ठेकेदार अधिकारीले ५५ करोड ८७ लाख रुपैयाँमा २०७३ साउन ११ गते सम्झौता गरेका थिए। अधिकारी एमाले नेतृ तथा दमककी निवर्तमान उपमेयर गिता अधिकारीका श्रीमान हुन्। दुबै ठेकेदारले राजनैतिक पहुचका भरमा पटकपटक म्याद थपेर सडक कालोपत्रेको काम अलपत्र पारेका छन्। शक्तिको आडमा पटकपटक म्याद थप्ने गरेका उनीहरुले सडक निर्माणनमा चासो नदेखाएका कारण यातायातका साधन सञ्चालनमा समस्या उत्पन्न भएको छ। ठेकेदार शाही र अधिकारीको लापरवाही कारण खोटाङको दिक्तेल रुपाकोटा मझुवागडी नगरपालिकाको महुरेदेखि बराहपोखरी गाँऊपालिकाको फोक्सिङटारसम्मको ४७ किलोमिटर कालोपत्रे गर्ने सडक निर्माणको काम अलपत्र परेको खोटाङको दिक्तेल रुपाकोटा मझुवागडी नगरपालिकाका मेयर तीर्थराज भट्टराईले बताए। यो सडक दिक्तेल रुपाकोट नगरपालिकाको महुरेदेखि फोक्सिङटारसम्म खोटाङको साविकका बुईपा, विजयखर्क, राजापानी, बतासे, लिच्किराम्चे गाविस हुँदै उदयपुरको गाईघाटसम्म जोडिन्छ। सडक कालोपत्रे भए खोटाङ सदरमुकाम जान गाईघाटबाट १३३ किलो मिटरको रुट बन्ने छ। सडक कालोपत्रे नभएकै कारण अहिले प्रदेश १ बाट दिक्तेल जाने सवारी साधन उदयपुरको कटारी, घुर्मी ओखलढुङगाको हिलेपानी हुँदै लामो दुरीको बाटो जानुपर्ने बाध्यता भएको मेयर भट्टराईको बताए। उनले ठेकेदार शाहीको लापरवाही र सडक विभागको बेवास्थाका कारण यो सडक समयमा सम्पन्न नभएको बताए। ठेक्का पाएको ११ वर्षसम्म सडक कालोपत्रे नगर्ने ठेकदारको पक्षमा सडक विभागले पटक पटक निर्माणको म्याद थपेर अर्को गल्ती गरेको उनको आरोप छ। सडक कालोपत्रे नभएका कारण कच्ची सडकमा धेरै स्थानमा खाल्डा परेको, जताततै धुलाम्मे भएका कारण यातायातका साधान सञ्चालनमा गम्भीर समस्या भएको खोटाङका यातायात व्यवसायी विदुर लुइँटेलले बताए। सडक कालोपत्रे नभएकै कारण दुर्घटना बढेको उनको भनाइ छ। दिक्तेल रुपाकोट मझुवागडी वडा नम्बर १४ का अध्यक्ष दिनेश राईले समयमा सडक निर्माण नगर्ने ठेकेदारलाई कडा कारवाही गरी ठेक्का सम्झौता खारेज गर्ने माग गरेका छन्। उनले ठेक्का सम्झौता खारेज गरेर अर्को टेण्डर प्रकृया अगाडि बढाएर सडक कालोपत्रे गर्न सरकारसँग माग गरेका हुन्। सडक धुलाम्मे भएका कारण यातायातका साधन सञ्चालन भएको समयमा सडकको धुलो घरभित्र पस्ने गरेको छ। जसका कारण मानव स्वास्थ्यमा गम्भीर असर गरी सर्वसाधारण बिरामी पर्न थालेका अध्यक्ष राईले बताए। गाईघाट दिक्तेल सडकको योजना प्रमुख गोपाल खकुरेलले पनि ठकेदार शाही र अधिकारीको लापरवाहीका कारण समयमा सडक निर्माणको काम सम्पन्न नभएको बताए। उनले सडक निर्माण अलपत्र पार्ने ठेकेदार शाहीलाई कार्यसञ्चालन पेस्की दिएको ६ करोड ४७ लाख रुपैयाँ १० प्रतिशत ब्याजसहित जरिवाना असुल गरिएको बताए। सडक अलपत्र पार्ने अधिकारीलाई ४ करोड ७२ लाख ब्याजसहितको रकम जरिवाना स्वरुप असुल गरिएको बताए। खकुरेलले समयमा सडक निर्माणको काम नगर्ने ठेकेदार अधिकारीलाई कारवाही स्वरुप कालोसुचिको प्रकृया अगाडि बडाइएको र शाही भने कार्यालयको सम्पर्कमा नआएको जानकारी दिएका छन्। अधिकारीले भने सडक निर्माणको काम अगाडि बढाउन म्याद थपका लागि निवेदन दिएको र स्वीकृत हुनासाथ निर्माणको काम अगाडि बढाउने बताए। प्रदेशसभा सदस्यमा निर्वाचन हारेका शाही भने मोबाइल अफ गरेर सम्पर्कविहीन भएका डोल्पा प्रहरीले जानकारी दिए।"
न्यायाधीशविरुद्ध यौन शोषणको आरोप,"कपिलवस्तु : कपिलवस्तुका जिल्ला न्यायाधीश भुवन गिरीमाथि यौन शोषण गरेको आरोप लागेको छ। एक महिलालाई बन्धक बनाएर यौन शोषण गरेको आरोप लागेको प्रहरीले जनाएको छ। प्रहरीले मुद्दा दर्ता नगरेपछि ती महिलाले राष्ट्रिय मानव अधिकार आयोग, महिला आयोगलगायतका निकायमा मुद्दा दर्ता गराइ पाउनका लागि उजुरी दिएकी छिन्। सोही उजुरीका आधारमा मानवअधिकार आयोगले यो विषयमा विशेष चासो दिएको छ। आयोगबाट कपिलवस्तु प्रहरीलाई सोधपुछ गरेको र सोको जवाफ पनि पठाइसकेको प्रहरी नायब उपरीक्षक मिनबहादुर घलेले बताए। मानव अधिकार आयोगका अनुसार, महिलाको उजुरीमा न्यायाधीश गिरीमाथि पीडितलाई करिब ५ वर्षदेखि बन्धक बनाएर यौन शोषण गरेको आरोप छ। आरोपित गिरीले आफूमाथि विभिन्न माग गरेको र त्यो पुरा गर्न नसक्ने भएकाले यौन शोषणको आरोप लगाएको प्रतिकृया दिएका छन्। उनले आपसी छलफलपछि सो मुद्दा फिर्ता लिई तामेलीमै राखिएको समेत दाबी गरेका छन्। आफ्नो पद र मर्यादाका कारण आजसम्म उनले जेजे भन्दै गइन् पुरा गर्दै गएँ। तर, अहिले आएर हुँदै नभएको आरोप लगाएका कारण अब म उनको आरोप विरुद्ध प्रतिवाद गर्न उभिएको छु, न्यायाधीश गिरीले भने। शारीरिक बन्धक तथा यौन शोषणको घटना भए नभएको यकिन भएपछि मात्र मुद्दा दर्ता गर्ने नगर्ने टुंगोमा पुग्ने प्रहरी नायब उपरीक्षक मीनबहादुर घलेले बताए। राष्ट्रिय मानव अधिकार आयोग, न्यायपरिषद सचिवालय र राष्ट्रिय महिला आयोगले न्यायाधीश गिरीलाई सोधपुछ र अनुसन्धान सुरु गरेको छ।"
