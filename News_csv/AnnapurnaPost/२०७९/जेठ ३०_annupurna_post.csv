शीर्षक,विवरण
"मिटरब्याजीविरुद्ध जाग्यो सप्तरी, रामदेवलाई कारवाही माग गर्दै प्रदर्शन","राजविराज : गैरकानुनी कारोबारका रुपमा एउटा प्रथा जस्तै देशभर फैलिएको मिटर व्याजीको भण्डाफोरसँगै विरोध सुरु भएको छ। मिटरब्याजी सप्तरीको खडक नगरपालिका७ कल्याणपुरका रामदेव साह तेलीबाट पीडित भएकाहरूले सोमबार सप्तरीको राजविराजमा विरोध प्रदर्शन गरेका छन्। विभिन्न गाउँबाट भेला भएका पीडितहरूले नाराबाजी गर्दै राजविराज बजार परिक्रमा गरेका छन्। ऋण तिरिसकेको जग्गा फिर्ता गर, बलात्कारी रामदेव साहलाई कारवाही गर, गैरकानुनी कार्यमा सलंग्न साह परिवारलाई कारवाही गर लगायतको प्लेकार्ड बोकेर नारा लगाउँदै प्रदर्शनकारीहरूले जुलुस निकालेका छन्। प्रधानमन्त्रीको निर्देशनपछि सकृय भएको नेपाल प्रहरीले रामदेव साह तेलीका छोरा नन्दकिशोरलाई बिहीबार सुनसरीको धरान१९ बाट र छोरी अनुराधालाई काठमाडौंको गौशालाबाट आइतबार पक्राउ गरेको छ। इलाका प्रहरी कार्यालय कल्याणपुर, सप्तरीमा उजुरी दर्ता भएपछि मुख्य आरोपित रामदेव, उनकी श्रीमती शिवकुमारी, अर्की छोरी रेणुकुमारी, नाती चन्दनकुमार र धनुषा खरिहानी टोलका कैलाश साह फरार छन्। छोटो समयका लागि चर्को व्याज लगाउने र समयमा तिर्न नसके सोही अनुसार व्याज बढाउँदै लाने कारोबार नै मिटर व्याज हो। यसरी कारोवार गर्नु जोखिमपूर्ण भएपछि पछिल्लो समय साहुहरूले ऋण चुक्ता गरेपछि फिर्ता गर्ने विश्वासमा पारी ऋणीहरूको जग्गा आफ्नो नाममा रजिष्ट्ररी पास गर्ने गरेका छन्। मिटरब्याजी समस्या मधेसमा बढी देखिए पनि सिंगो देशको समस्या रहेको भन्दै प्रदर्शनमा सहभागी विष्णुपुर गाउँपालिका१ का चिरञ्जन यादवले लाख रुपियाँ ऋण दिएर करोडौं रुपैयाँ बराबरको जग्गा हडप्ने प्रवृति निकै वर्षदेखि फस्टाइरहेको बताए। ग्रामीण क्षेत्रका दर्जनौ सोझा किसान, मजदुर रामदेवको ऋणको पासोमा परेर छटपटाएको प्रदर्शनकारीहरूले बताए। सुरुङ्गा नगरपालिका४ की सबुरदेवी चौधरीले श्रीमानलाई विदेश पठाउन २०७५ सालमा लिएको २ लाख ५० हजार रुपियाँवापत झण्डै ६ लाख रुपैयाँ २०७७ भित्र बुझाइसकेको तर धितो वापत दृष्टिबन्धक राखेको १४ कठ्ठा जग्गा फिर्ता नपाएको बताइन्। बोदे बर्साइन नगरपालिका९ स्वर्णपट्टीका शितल यादवले पनि छोरालाई विदेश पठाउन रामदेवसँगै २ लाख ७० हजार ऋण लिएको सुनाए। ऋण लिएको डेढ बर्षभित्रै आफ्नो एक कठ्ठा जग्गा बेचेर रामदेवलाई ८ लाख रुपैयाँ चुक्ता गरिसक्दा समेत दृष्टिबन्धक गरेको १२ कठ्ठा जग्गा फिर्ता नगरेको उनले बताए। रामदेवले जग्गा दृष्टिबन्धक राजिनामा गराएर मात्र ऋण दिने गरेको पीडितहरूको भनाई छ। संघर्ष समितिका संयोजक बोदे बर्साइन नगरपालिका ५ का तैयब अलीले पनि २०७१ भदौ २ गते १ कठ्ठा १८ धुर जग्गा धितो राखी ३८ लाख ऋण लिएका थिए। यो ऋण वापत पटकपटक गरी ४५ लाख २० हजार तिरिसक्दा पनि जग्गा फिर्ता नपाएको बताएका अलीले साहुले थप ५० लाख मागेपछि अन्यायमा परेको बताए। खडक नगरपालिका८ ढोलबज्जाका बच्चालाल साहले कल्याणपुरको १२ कठ्ठा १६ धुर जग्गा जग्गा खरीद गर्दा नपुगेको ४ लाख २९ हजार रुपैयाँ ऋण लिएको तर रामदेवले आफ्नो नाममा राख्न लगाएको जग्गा थप ३२ लाख रुपियाँ तिरे मात्र फिर्ता गर्ने भनेको गुनासो गरे। शम्भुनाथ नगरपालिका११ कि ललिता मण्डलले तीन वर्ष अगाडि लिएको ४ लाख रुपैयाँ ऋण बापत २५ लाख रुपैयाँ तिरिसक्दा पनि जग्गा फिर्ता नपाएको बताइन्। श्रीमानले पठाएको रकमबाट १६ कठ्ठा जग्गा खरिद गर्दा अपुग भएको रकम उनले जग्गाधितो राखी ऋण लिएकी थिइन्। खडक नगरपालिका६ का छेदीलाल पासवानले सुरुङ्गा नगरपालिकाको कदमाहामा इँटा उद्योग सञ्चालन गर्न १२ कठ्ठा १९ धुर जग्गा रामदेवको नाममा राखेर २०७३ सालमा १६ लाख रुपैयाँ ऋण लिएको तर गत भदौ १९ गते तिर्न खोज्दा ७६ लाख ६२ हजार ३ सय ९० रुपैयाँ तिर्नुपर्ने हिसाब देखाएर जग्गा फिर्ता गर्न नमानेको बताए। इलाका प्रहरी कार्यालयमा उजुरी दिने ९ जनाले आरोपित साहसँग जम्मा १ करोड १७ लाख ४२ हजार २५६ ऋण लिएको उल्लेख गरेका छन्। सो रकम तथा सोको व्याज समेत तिरी चुक्ता गरी सके पश्चात पनि लामो समयदेखि जग्गा फिर्ता नगरेको भन्दै ठगी तथा आपराधिक विश्वासघातमा उजुरी दर्ता गरेर कारवाही थालिएको सप्तरी प्रहरीले जानकारी दिएको छ। मिटर व्याजी साहले जग्गा फिर्ता नगरेका २२ जना आफ्नो सम्पर्कमा रहेको र अरु व्यक्ति पनि सम्पर्कमा आउने क्रम रहेको संयोजक अलीले बताए। मिटर व्याजी रामदेवले ऋण लिने महिलामाथि गलत दृष्टि राख्ने र यौन शोषण गर्ने गरेको आरोप समेत उनले लगाएका छन्। मिटर व्याज गैरकानुनी कारोबार भन्ने सबैलाई थाहा भए पनि कारोबार गर्नेको राजविराजमै कमी नरहेको राजविराज३ का बैद्यनाथ मुन्धडा बताउँछन्। मिटर व्याजीहरू बारे बेलाबेलामा चर्चा उठे पनि कारवाही भन्दा मिलाउने चलन रहेकाले कारोबारीहरू नडराई गैर कारोबार गरिरहेको मुन्धडाले बताए। जग्गा आफ्नो नाममा रजिष्ट्री गरेर ऋण दिने र चर्को व्याज असुलेर आय आर्जन बढाउने सजिलो गतिविधि फस्टाएको पत्रकार बैद्यनाथ झाको भनाई छ। औपचारिक उजुरी बाहेक कुनै पनि माध्यममा आएको सूचना वा पत्रिकामा छापिएको सूचनालाई जानकारीको रुपमा ग्रहण गरेर कालोधनको अनुसन्धान गर्नुपर्ने उनले बताए। कानुनी राज्यको अभाव र पर्याप्त चेतनाको अभावमा यस्ता सामाजिक अपराधमा संलग्नहरू सलबलाइरहेको प्रदर्शनकारीहरूको भनाई छ। जग्गाधनीलाई सडकमा रोइकराई गर्नुपर्ने अवस्थामा पुर्याएर आफू भने आलिसान जिन्दगीमा रमाउने मिटर व्याजीलाई कडा कारबाही गर्नुपर्ने उनीहरूले माँग गरेका छन्। संसदको विशेष समयमा समेत सांसदहरूले मधेसको प्रमुख समस्या भएको मिटर व्याजको उन्मुलनका लागि योजनाहरू कार्यान्वयन गर्नुपर्ने माग गरेका छन्। सांसदहरू गिरिराजमणि पोखरेल, तेजुलाल चौधरीलगायतले ठोस कार्यक्रम निर्माण गरेर मिटर व्याजीलाई कारबाही गर्न माँग गरेका हुन्। मिटर व्याजका विरुद्ध यसअघि सर्लाही, महोत्तरी, रौतहटमा सडक आन्दोलनहरू भएका थिए। सर्वसाधारण गरीब जनतालाई ऋण दिएर चर्को व्याज असुल्ने क्रम बढेसँगै अहिले सप्तरीमा मिटर व्याजी विरुद्ध चर्को विरोध हुन थालेको छ। मिटर व्याजीलाई सजाय मुलुकी अपराध (संहिता) ऐन २०७४ को दफा २५२ ले आपराधिक विश्वासघात गर्न नहुने र दफा २५३ ले आपराधिक लाभ लिन नहुने व्यवस्था गरेको छ। आफ्नो जिम्मा वा संरक्षणमा रहेको अर्काको सम्पत्ति बेइमानीपूर्वक आफ्नो निमित्त प्रयोग गरेमा वा रुपान्तरण गरेमा वा वेइमानीपूर्वक उपयोग गरेमा वा हक टुटाई अरुलाई दिलाएमा आपराधिक विश्वासघात गरेको ठहरिन्छ। यस्तोमा संस्थाको व्यवस्थापक, कर्मचारीलाई पाँच वर्ष कैद र ५० हजार जरिवाना तथा अन्यलाई तीन वर्षसम्म कैद र ३० हजार रुपैयाँसम्म जरिवानाको व्यवस्था छ। दफा २५३ ले कुनै व्यक्तिलाई क्षति पुर्याउने डरत्रासमा पारी बेइमानीपूर्वक आफ्नो वा अरु कसैको लागि लाभ उठाएमा वा लाभ उठाउने नियतले कुनै काम गराएमा वा कुनै काम गर्नबाट रोकेमा आपराधिक लाभ लिएको मानिन्छ। आपराधिक लाभ लिने नियतले कसैको ज्यान लिने, अङ्गभङ्ग गर्ने वा गम्भिर चोट पुर्याउने डर वा त्रास देखाएमा सात वर्षसम्म कैद र ७० हजारसम्म जरिवाना हुने कानुनी प्रावधान छ। दफा २५४ मा यस कसूरबाट कसैलाई हानी, नोक्सानी पुगेको रहेछ भने बिगो खुलेकोमा बिगो असुल गरी पीडितलाई भराउने र बिगो नखुलेकोमा पीडितलाई मनासिब क्षतिपूर्ति भराई दिनुपर्ने व्यवस्था छ।"
असार १ देखि लागू हुनेगरी सरकारी कार्यालयको समय परिवर्तन,काठमाडौं : गृह मन्त्रालयले परीक्षणको रुपमा रहेको सप्ताहिक दुई दिने विदा खरेज भएको जनाएको छ। सोमबार विज्ञप्ति जारी गर्दै जेठ १ गतेदेखि लागू भएको हप्तामा दुई दिन विदा निदे निर्णय खारेज भएको जनाएको छ। दुई दिने विदा खारेज भएसँगै असार १ गतेदेखि कार्यालय समय विहान १० बदेखि अपरान्ह ५ बजेसम्म कायम गरिएको छ। असार १ देखि कात्तिक १५ गतेसम्म र माघ १५ देखि चैत मसान्तसम्म १० बजेदेखि ५ बजेसम्म कार्यालय समय रहनेछ भने कात्तिक १६ गतेदेखि माघ १५ गतेसम्म विहान १० बजेदेखि अपरान्ह ४ बजेसम्म कार्यालय समय तोकिएको गृह मन्त्रालयका प्रवक्ता फणिन्द्र पोखरेलले जानकारी दिए। उनका अनुसार शुक्रबार भने कार्यालय समय १० देखि ३ बजेसम्म रहनेछ।
प्रचण्डमाधवलाई प्रधानमन्त्री बनाउने प्रस्ताव कांग्रेससँग ५० प्रतिशत सिटमा बार्गेनिङ गर्ने सुनियोजित प्रचारबाजी हो : एमाले,"काठमाडौं : नेकपा एमालेले आफूहरुले कसैलाई पनि प्रधानमन्त्रीको प्रस्ताव नगरेको स्पष्ट पारेको छ। च्यासलस्थित पार्टी कार्यालयमा सोमबार बसेको सचिवालय बैठकको निर्णय सुनाउँदै उपमहासचिव प्रदीप ज्ञवालीले एमालेले कसैलाई प्रधानमन्त्रीको प्रस्ताव नगरेको जानकारी दिए। 'एमाले कसैलाई पनि प्रधानमन्त्री प्रस्ताव गर्ने मुडमा छैन। आएका समाचारहरु सतप्रतिशत भ्रामक हो,' उनले भने। नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र नेकपा एकीकृत समाजवादीका अध्यक्ष माधव कुमार नेपालले कांग्रेससँग ५० प्रतिशत सिटको बार्गेनिङ गर्न रचिएको सुनियोजित प्राचारबाजी भएको उनले बताए। 'प्रधानमन्त्री प्रस्ताव गरेको कुरा विशुद्व कांग्रेससँग बार्गेनिङ गर्ने प्रोपोगाण्डा हो। कांग्रेसलाई ५० प्रतिशत सिट दिने कि नदिने भन्ने बार्गेनिङ गर्नलाई रचिएको सुनियोजित प्रचारबाजी हो,' उपमहासचिव ज्ञवालीले भने। उनले बैठकमा समसमायिक राष्ट्रिय राजनीतिक विषयमा पनि छलफल भएको बताए। वर्तमान सरकारको बाह्य नीतिले चिन्ता बढाएको उनको भनाइ थियो। 'वर्तमान सरकारले बाह्य सम्बन्धमा जुन खालको विचलन ल्याउँदैछ। परराष्ट्र नीति जसरी खल्बलिँदैछ। नेपाललाई नजानिदो तरिकाले भूराजनीतिर धकेलिने प्रयास वर्तमान सरकारबाट भइरहेको छ,' उनले भने, 'तीविरुद्ध आवश्यकताअनुसार आलोचना, विरोध र भण्डाफोर गरिनेछ।' उनले नेपालको स्वतन्त्रता, भौगोलिक खखण्डता, स्वाधीनतामाथि आँच आउने खालका कुनै पनि काम र गतिविधिहरु हुन नदिन पार्टीले प्रभावकारी भूमिका निर्वाह गर्ने विषयमा छलफल भएको बताए।"
"भिनाजुले बजेट दिने, सालोले डोजर चलाउने काम अब नहोस् : मुख्यमन्त्री पाण्डे","हेटौंडा : बागमती प्रदेशका मुख्यमन्त्री राजेन्द्र पाण्डेले स्थानीय तहहरुमा विकृति बढेको बताएका छन्। उनले आफ्नै मान्छेलाई बजेट दिनेदेखि डोजर चलाउनेसम्मका काम दिएर विकृति बढेको बताए। 'विकास भनेको सडक निर्माणमात्रै होइन, जनताको जनजीवनमा परिवर्तन पनि हो। तर स्थानीय तयमा वडाध्यक्ष भिनाजु भएपछि भिनाजुले बजेट स्वीकृत गरिदिने, पैसा तोकिदिने र सालोले डोजर चलाउने काम भयो। अब त्यस्तो सुन्न नपर्ने बनाइदिनुस्,' बागमती प्रदेशका निर्वाचित जनप्रतिनिधिहरुसँग उनले भने। उनले डोजर विकासभन्दा पनि जनताका लागि विशेष कार्यक्रमहरु ल्याउनुपर्ने सुझाव दिए। 'बागमती प्रदेशमा ११२१ वडा छन्। सबै ठाउँमा दलित, महिला र विपन्नका लागि कार्यक्रम ल्याउनुस्। शिक्षा स्वास्थ्यको पहुँच बाहिर रहेका जनतालाई समेट्नुस्। विभेद् हटाउनुस्,' उनले भने। उनले यस्ता विषयहरुमा जनप्रतिनिधिहरुको बढी भूमिका हुनुपर्ने बताए। उनले इगोका आधारमा कानुन नबनाउन सुझाव दिए। 'स्थानीय तहमा कानुनी परामर्शका लागि कम्तिमा ब्याचलर गरेको व्यक्ति खटाउनुपर्छ,' उनले भने।"
डोटी अस्पतालमा अक्सिजन प्लान्ट जडान,"डोटी : जिल्ला अस्पताल डोटीमा अक्सिजन प्लान्ट जडान गरिएको छ। सोमबार एक कार्यक्रमका बीच सुदूरपश्चिम प्रदेशका सामाजिक विकास राज्यमन्त्री टेकबहादुर रैकाले अक्सिजन प्लान्टको उद्घाटन गरेका हुन्। गत आर्थिक वर्षमै जडान हुनुपर्ने भएपनि काम ढिलो भएका कारण हाल आएर प्लान्ट जडान भएको हो। प्रदेश सरकारबाट अक्सिजन प्लान्ट जडानको लागि ८० लाख बजेट छुट्याइएको भएपनि ठेक्कामार्फत ६५ लाख २५ हजारमा जडान गरिएको जिल्ला अस्पताल डोटीका सूचना अधिकारी अमरसिं भाटले बताए । टेन्डरदेखि अन्य सबै काम सामाजिक मन्त्रालय अन्तरगतको प्रदेश आपूर्ति केन्द्रलेनै गर्नुपर्ने भएकाले काम ढिलो भएको हुनसक्ने भाटले बताए । अक्सिजन प्लान्ट जडानको काम डाइग्नोसिम इन्टरनेसनल काठमाडौंले गरेको हो । अक्सिजन प्लान्ट उद्घाटन गर्दै राज्यमन्त्री रैकाले स्वास्थ्य क्षेत्रको विकासका लागि प्रदेश सरकार सदैब लागिरहने बताए । जनताले सहज र सुलभ ढङ्गले उपचार पाउन् भन्ने उद्देश्य प्रदेश सरकारले अस्पतालमा विभिन्न सेवाहरु थप्दै जानेछ,' रैकाले भने, जनताको स्वास्थ्यका लागि हामी सबैले सहकार्य गरेर अगाडि बढ्नु पर्दछ । डोटेली जनताको स्वास्थ्य अवस्थालाई मध्यनजर गर्दै आफू अहोरात्र खट्ने अस्पताल सञ्चालन तथा व्यवस्थापन समितिका अध्यक्ष धन बहादुर नेपालीले बताए । अक्सिजन प्लान्ट जडानका लागि प्रदेश सरकारलाई धन्यवाद दिंदै अध्यक्ष नेपालीले भने, अस्पतालमा थप सेवासुविधाका लागि आगामी दिनमा समेत सहयोगको अपेक्षा राखेको छु । अस्पतालमा शव व्यवस्थापनका लागि शवगृह तथा शव बाहनका लागि कुरा अगाडि बढिसकेको छ, छिट्टै शव बाहन आउनेछ,'अध्यक्ष नेपालीले भने, 'अस्पतालमा इन्डोस्कोपी मेसिन स्थापनाका लागि समेत केन्द्रीय तथा प्रदेश सरकारसँग आग्रह गर्ने र प्रक्रिया अगाडि बढाइनेछ । डोटी अस्पतालमा स्थापना भएको अक्सिजन प्लान्टले एक दिनमा ४८४८ किलोका १० वटा सिलिण्डर अक्सिजन भर्न सक्नेछ । दिनमा करिब पाँच सय किलो अक्सिजन उत्पादन हुने बताइएको छ । अक्सिजन प्लान्टबाट २५ बेडलाई पुग्नेगरी पाइपलाइन जडान गरिएको सूचना अधिकारी भाटले बताए ।"
"सिकागोमा मात्रै गोली प्रहार गरी हप्तान्तमा पाँचको मृत्यु, १६ घाइते",एजेन्सी : अमेरिकामा पछिल्लो समय लगातार एकपछि अर्को गोली प्रहारको घटना भएका छन्। ती मध्ये सिकागोमा मात्रै पछिल्लो हप्तान्तमा भएका घटनामा परी कम्तीमा पाँच जनाको मृत्यु भएको छ भने अरु १६ जना घाइते भएका छन्। अमेरिकाभरी सुरक्षाका नाममा व्यक्ति व्यक्तिलाई बन्दुक राख्न अनुमति दिने की नदिने बहस चलिरहेका बेला घटना पनि बढी रहेका छन्। पछिल्लो समय गोली प्रहारका घटनामा परी धेरैको मृत्यु भएको छ भने दर्जनौँ घाइते भएका छन्। पछिल्लो पटक शनिबार दिउसो १२१९ बजे साउथ अल्वानीमा भएको घटनामा परी ३७ बर्षिय एक महिलाको हत्या भएको छ। यात्रा गरिरहेकी ती महिलालाई अपरिचित व्यक्तिले विना कारण गोली प्रहार गरेर हत्या गरेको प्रहरीले जनाएको छ। प्रहरी अधिकारीहरुले घटनाका बारेमा अनुसन्धन भइरहेको जनाएका छन्। यही हप्तान्तमा सिकागोकै अन्य ठाउँहरुमा पनि गोली प्रहारका अन्य घटनाहरु समेत भएको प्रहरी कार्यालयले जनाएको छ।
भारतबाट ल्याइएको ११३ वटा कछुवासहित एक जना पक्राउ,वीरगन्ज : भारतबाट अवैधरुपमा ल्याइएको कछुवासहित एक जनालाई प्रहरीले पक्राउ गरेको छ। भारतबाट चोर बाटो हुँदै कछुवा लिएर आएका बाराको कलैया उपमहानगरपालिका७ का ४५ वर्षिय आनन्दलाल टेमानी पक्राउ परेका हुन्। उनको साथबाट ११३ वटा कछुवा बरामद भएको जिल्ला प्रहरी कार्यालय पर्साले जनाएको छ। सोमबार बिहान साढे ९ बजेको समयमा वीरगन्ज महानगरपालिका१६ ईनर्वागाउँको बाटो हुँदै आएका उनलाई ११३ वटा कछुवासहित पक्राउ गरिएको पर्साका प्रहरी प्रवक्ता प्रहरी नायव उपरिक्षक ओम प्रकाश खनालले जानकारी दिए। विशेष सुराकीको आधारमा खटिएको प्रहरीको टोलीले बीआर ०५ ए एफ ०५८३ नम्बरको भारतीय मोटरसाईकललाई रोकेर चेकजाँच गर्दा ११३ वटा कछुवा फेला परेको खनालले बताए। कछुवासहित पक्राउ परेका टेमानीलाई वन्यजन्तु सरंक्षण ऐन सम्बन्धी कसूरमा आवश्यक अनुसन्धानका लागि डिभिजन वन कार्यालय पर्सामा बुझाइएको प्रहरी नायव उपरीक्षक खनालले जानकारी दिए।
वडाबासीलाई व्यक्तिगतरुपमा खानेपानीको पाइप,नुवाकोट : नुवाकोटको विदुर नगरपालिकामा निर्वाचित एक जना वडाध्यक्षले व्यक्तिगत खर्चमा वडावासीका लागि पानीको पाइप उपलब्ध गराएका छन्। विदुर नगरपालिका२ का वडाध्यक्ष दीपक कायस्थ चुनाव प्रतिबद्धता पूरा गर्दै अहिले समुदाय र गाउँटोलमा पुगिरहेका छन्। निर्वाचनका अगाडि मत माग्ने क्रममा मतदाताको घरदैलोमा पुग्दा उनले देखेको खानेपानीको समस्या हटाउने प्रतिबद्धता वडाध्यक्ष कायस्थले जितेको केही दिनमै खानेपानीको समस्या समाधान गरेका हुन्। पाइप दिएपछि स्थानीयवासीको पिउने पानीको समस्या समाधान भएको छ। वडाध्यक्ष कायस्थको सहयोगबाट सूर्यगढी गाँउपालिकाको सिप्लिघान मुहान गरी विदुरको नुवाकोट दरबार क्षेत्रसम्म पिउनेपानी ल्याएपछि दुई सयभन्दा बढी घरधुरी लाभान्वित भएका छन्। चुनाव जितेपछिको भोजभतेर जस्ता अनावश्यक खर्च नगरी गाउँवासीको दैनिक जीवनमा परेको समस्या समाधान तर्फ आफू लागेको वडाध्यक्ष कायस्थले बताए। सिप्लिघान मुहान गरी नुवाकोट क्षेत्रसम्म लाग्ने ६३ र ५० ईन्च साइजको पाइप र सम्पूर्ण फिटिङका सामग्रीहरू उपलब्ध गराएको उनले बताएका छन्। स्थानीय तह सदस्य निर्वाचन २०७९ मा ४७ वर्षिय कायस्थ नेकपा एमालेबाट विदुर नगरपालिका२ मा वडाध्यक्षमा निर्वाचित भएका हुन्।
काठमाडौंको फोहोरलाई पछ्याउँदै सिसडोल र बञ्चरेडाँडा पुग्दा (फोटो फिचर),"काठमाडौं : फोहोर फालेर सफा हुने रहर बोकेको काठमाडौं उपत्यकाबाट दैनिक हजारौं टन फोहोर उत्पादन हुन्छ। त्यही फोहोरलाई विसर्जन गर्दै आएको स्थान हो, नुवाकोटको सिसडोल र बञ्चरेडाँडा। फोहोर फाल्ने सहर र फालिएका स्थानका नागरिकबीच एकखालको द्वन्द्व नै छ। माग राख्ने र पूरा नहुने समस्याकै कारण काठमाडौं उपत्यकाको फोहोर कहिल्यै उठ्दैन। कहिले बाटो छेकिन्छ त कहिले टिपर चालक नै फोहोर लैजान मान्दैनन्। फोहोर फालिने स्थानका नागरिकको समस्या बोकेर आउने प्रतिनिधिले कति समाधान गरे वा खोजे स्थानीय अनविज्ञ नै छन्। तर, फोहोर फाल्ने क्रम निरन्तर छ। फोहोरको गन्धले गाउँ नै दुर्गन्धित छ। पशुचौपाया र मानिसमा रोगको संक्रमण बढ्दो छ। यसकै कारण मृत्युको मुखमा पुग्ने पनि धेरै छन्। त्यही पीडा भोगिरहेको सिसडोल र बञ्चरे क्षेत्रको ड्रोन र क्यामराबाट लिइएको तस्बिरहरू। काठमाडौंको फोहोर, नुवाकोटलाई बोझ फोहोर उठाऔं, राजधानी जोगाऔं तस्बिरहरु : रविन भट्टराई"
आन्ध्र प्रदेशमा ३ बालबालिकासहित ५ जनाको मृत्यु,"एजेन्सी : अल्लुरी सीताराम राजु जिल्लामा सोमबार यात्रु बोकेको एक निजी बस पल्टिँदा तीन बालबालिकासहित पाँच जनाको मृत्यु भएको छ। यो दुर्घटना सोमबार बिहान चिन्तूरको एडुगुराल्लापल्लीमा भएको हो। सूचना पाएपछि प्रहरी घटनास्थल पुगेको थियो। प्रहरीका अनुसार घटनाका बेला बसमा ४० यात्रु सवार थिए। घटनामा पाँच जनाको मृत्यु भएको छ भने नौ जना घाइते भएका छन्। घाइतेहरुलाई भद्रचलम एरिया अस्पतालमा लगिएको छ। मृत्यु हुनेमा २४ वर्षीय धनेश्वर दलपती, ५ वर्षीय जितु हरिजन र २ वर्षीय सुनेना हरिजनको परिचय खुलेको बताइएको छ। घाइतेहरुको पहिचान ओडिशा निवासी भएका बताइएको छ। प्रहरीले मुद्दा दर्ता गरी अनुसन्धान सुरु गरेको छ। बस दुर्घटनाको कारणबारे अनुसन्धान भइरहेको र थप विवरणहरू आउन बाँकी रहेको बताइएको छ। रासस"
थप १५ जनामा कोरोना संक्रमण,"काठमाडौं : पछिल्लो २४ घन्टामा थप १५ जनामा कोरोना संक्रमण पुष्टि भएको छ। देशभर गरिएको २ हजार ८६ पीसीआर परीक्षणबाट ९ जना र १ हजार १ सय २५ एन्टीजेन परीक्षणबाट ६ जनामा कोरोना संक्रमण पुष्टि भएको हो । कोरोनाका कारण सोमबार पनि कसैको मृत्यु नभएको स्वास्थ्य मन्त्रालयले जनाएको छ । त्यस्तै, थप १३ संक्रमित डिस्चार्ज भएका छन्। यो सहित निको हुनेको संख्या ९ लाख ६७ हजार १ सय १७ पुगेको छ। हाल नेपालमा १ सय २ जना सक्रिय संक्रमित रहेको मन्त्रालयले जनाएको छ ।"
वन उपभोक्ता समितिका कर्मचारी मृत फेला,विराटनगर : मोरङको बेलबारी नगरपालिका१० स्थित बेलबारीचिसाङ सामुदायिक वन उपभोक्ता समितिका एक जना वृद्ध कर्मचारी सोमबार दिउँसो मृत फेला परेका छन्। वन उपभोक्ता समितिको काठ थोपरेर राखिएको घाटगद्धीको कम्पाउण्डमा ६९ वर्षीय यादव खनाल मृत फेला परेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार वृद्ध कर्मचारीको शव दिउँसो २ बजेतिर घोप्टो परेको अवस्थामा फेला पारिएको हो। खनाल ५ वर्षदेखि बेलबारीचिसाङ सामुदायिक वन उपभोक्ता समितिअन्तर्गत् रहेर वन हेरालुको काम गर्दै आएका कर्मचारी हुन्। परिवारले प्रहरीलाई दिएको जानकारीअनुसार बिहान ७ बजेतिर उनी घरबाट निस्किएका थिए। खाना खानलाई घर नआएपछि खोजी गर्ने क्रममा समितिको कम्पाउण्डभित्र मृत फेला पारेर परिवारका सदस्य र आफन्तले घटनाका बारेमा प्रहरीलाई जानकारी गराएका हुन्। घटनास्थलमा पुगेर इलाका प्रहरी कार्यालय बेलबारीका प्रहरी निरीक्षक खगेन्द्र धमला नेतृत्वको टोलीले घटनाको अनुसन्धान थालेको छ। शवलाई पोस्टमार्टमका लागि धरानस्थित बीपी कोइराला स्वास्थ्य विज्ञान प्रतिष्ठान लगिएको प्रहरीले जनाएको छ।
"फोहोर उठाऔं, राजधानी जोगाऔं","देशको राजधानी। जता हिँडयो, ठ्वास्स गन्हाउँछ। सडकगल्लीमा फोहोरका डंगुर छन्। बर्खे पानीले त्यही फोहोर बगाएर अधिकांश सडक हिँड्न नमिल्ने अवस्थामा छन्। उपत्यकाका अरू १८ स्थानीय तहले पनि फोहोर व्यवस्थापनमा सहयोग गर्नुपर्ने काठमाडौं महानगरपालिकाको भनाइ छ। फोहोर ल्यान्डफिल्ड साइटका जनताका पीडा सुनिसाध्य छैनन्। यसै सन्दर्भमा अन्नपूर्ण पोष्ट् दैनिकले काठमाडौंको फोहोर व्यवस्थापनका विषयमा विज्ञ, महानगरपालिका, सरोकारवाला र स्थानीयवासीसँग आइतबार गरेको अन्तरक्रिया। महानगर पन्छिन मिल्दैन  रतन भण्डारी (जलस्रोत तथा वातावरणज्ञाता) कुनै बेला काठमाडौंका लागि फोहोर समस्या नै थिएन। पञ्चायतकालको अन्तिम समयसम्म पनि राजधानीमा घरभित्रैबाट फोहोर व्यवस्थित भएर सडकमा पुग्थ्यो। त्यो बेला, असन इन्द्रचोक मुख्य सहर थियो। त्यतिबेला राजधानीवासीले घरकै छिडीमा शौच गर्ने र त्यसमा खरानी खन्याउथे। त्यो सुकेपछि किसानले काउलीसँग साटेर बारीमा हाल्ने गर्थे। काठमाडौंको फोहोर त्यसरी व्यवस्थित गरिन्थ्यो। पछिपछि मौलिक ज्ञानलाई बेवास्ता गर्न थालियो। त्यसको मुख्य कारक बनेवीरेन्द्रकेशरी आयोग र काठमाडौंको ढल निकास तथा फोहोर व्यवस्थापनको विषयमा विश्व बैंकको अध्ययन प्रतिवेदन। विश्व बैंकको फन्डिङ मा अध्ययन भइसकेपछि राजधानीमा ढल बनाउने र सीधै खोलामा हाल्न थालियो। विश्व बैंकको प्रतिवेदन लागू भएपछि किसानको खेतमा पुग्ने फोहोर सीधैं बागमती पुग्यो। त्यसैकारण बागमतीको अवस्था कस्तो छ? अहिले हेर्न सक्छौं। त्यसै बेलादेखि राजधानीका सफा खोलानाला दुर्गन्धित भए। काठमाडौंमा फोहोरको समस्या हुन थालेको धेरै भएकै छैन। अहिलेको नेतृत्वले काठमाडौंको ढल र फोहोर माथिको राजनीतिको दिगो समाधान खोज्न सकेको छैन। घरबाट निस्किएको फोहोर व्यवस्थापन र नीतिगत सुधारका नाममा भ्रष्टाचार मात्रै भइरहेको छ। नीतिगत सुधारका नाममा भएका यस्ता गतिविधिका छिद्र टाल्नुपर्ने जरुरी देखिन्छ। काठमाडौं महानगरले आफ्नो काम मनिटरिङ मात्रै हो भनेर पन्छिने गरेको छ। जनताले कराउने भन्ने महानगरलाई नै हो। महानगरले जनताका गुनासालाई नजरअन्दाज गर्न मिल्दैन। फोहोरलाई बुझ्ने हाम्रो दृष्टिकोण नै गलत छ। सानैदेखि फोहोर कसरी व्यवस्थित गर्ने भनेर सिकाउने, बुझाउने प्रयास पनि गरिँदैन। सबै फोहोर एकै ठाउँमा थुपार्ने गरिन्छ। फोहोरको दिगो व्यवस्थापन भनेको डम्पिङ साइड मा लगेर बिर्सजन गर्ने मात्रै हो भन्ने बुझाइ छ। त्यो सबैभन्दा खतरा छ। महानगर र सरकारले त्यसरी सोच्ने हैन। हाम्रो मुलुकमा सहर केन्द्रित विकास छ। सबै सेवासुविधा सहरले मात्रै पाउनुपर्छ भन्ने मान्यता छ। हामीले सामाजिक न्यायका दृष्टिकोणले हेर्दा पनि सिसडोल र बञ्चरेडाँडाका जनतामाथि चरम अन्याय भएको छ। त्यहाँ, क्यान्सर किड्नी फेलरका बिरामी बढेका छन्। हाम्रा विकारजन्य फोहोरको भार स्थानीय जनताको भार किन बोकाउने? गिद्घहरूले गाई, भैंसीलाई ठुंग्ने, लुछ्ने काम गरेको सुनिन्छ। हाम्रो बहस कसरी त्यहाँ फोहोर पुर्याउने भन्ने विषयमा मात्रै केन्द्रित छ। बाटोको विषय, जग्गा मुआब्जाका विषय प्राथमिकतामा छैनन्। ती कार्य कसरी सहज ढुवानी गर्ने? भन्ने विषय अगाडि आउँछ। अब सरकारले प्राथमिक शिक्षामै फोहोरलाई सही व्यवस्थापन कसरी गर्ने भन्ने कुरा समेट्न आवश्यक छ। ल्यान्डफिल साइडको मात्र कुरा हैन। त्यसका कारण र प्रभाव पार्ने क्षेत्रहरू जलचर, नदीजन्य र स्थानीय वातावरणमा असर पुर्याउने काममा पनि ध्यान जान जरुरी छ। रासायनिक प्रतिक्रियाले प्राणी जगत्मा असर पर्छ। असर नपर्ने भन्ने नै हुँदैन। रासायनिक असरले गर्दा मानवलगायत जीवजन्तुमा असर पर्छ। महानगरले त्यतातिर सोचेको छैन। कर्मचारीको चलखेल  नवराज ढुंगाना, अध्यक्ष(सिसडोल बन्चरेडाँडा फोहोरमैला व्यवस्थापन सरोकार समिति) काठमाडौंले सिसडोल र बन्चरेडाँडालाई फोहोर थुपार्ने ठाउँका रूपमा मात्रै बुझ्यो। नबुझोस् पनि किन? केही सीमित व्यक्तिको स्वार्थमा हामी फस्यौं। हाम्रो गाउँमा गजबका अस्पताल बन्ने सपना देख्यौं। पक्की बाटो बन्ने र गाउँमा विकास निर्माणका काम धमाधम होला भनेर कल्पना गर्यौ। राजधानीबाट नजिक भएर के गर्नु, बाटो नभएका कारण राजधानी आउन गाउँबाट २ बजे उठेर हिँड्ने गथ्र्यौं। गाडी चढ्नकै लागि ३ घण्टा हिँड्नपर्ने अवस्थाको अन्त्य हुन्छ भनेपछि हामीले गाउँमा फोहोर फाल्न दियौ। २ वर्षका लागि मात्रै थियो, त्यो सम्झौता। काठमाडौंबाट लगेर विर्सजन गरिएको फोहोरले समस्या निम्त्याउन थालेपछि ०६५६६ सालदेखि चासो राख्यौ। त्यसपछि नै त्यहाँ फोहोर फाल्ने काम बन्द गर्नुपर्छ भन्दै माग गरेका हौं। काठमाडौं महानगरमा मेयर फेरिए। वातावरण विभागका प्रमुख फेरिए। सरकारी कर्मचारी, अधिकृत फेरिए। कसैले पनि फोहोरमैला व्यवस्थापनमा दीर्घकालीन समाधान खोजेनन्। पटकपटक हाम्रा समस्या बोकेर महानगर धायौ। सहरी विकास मन्त्रालय धायौ। प्रधानमन्त्री कार्यालय धायौ। कसैले पनि यो मेरो जिम्मेवारी हो र समस्या समाधान गर्छु भनेन। सबैले सोझा सिसडोलबासीलाई धम्क्याउने काम गरे। बल प्रयोग गरेर हाम्रा जग्गामा फोहोर फाले।। उनीहरूलाई सफा राख्न, हाम्रा घर, आँगन र बारीमा फोहोर थुपारिदिन मिल्छ ? सरोकारवालाका समस्यालाई व्यवस्थापन गर्नेतिर भन्दा आफूलाई फाइदा हुने र निरन्तर पैसा आउने काम गर्नमा अग्रसर देखिनुभयो। फोहोर उठाउने जिम्मा पाएका प्राइभेट कम्पनीमा महानगरका कर्मचारीको सेयर छ। त्यसकारण आफूलाई फाइदा हुने काम नगरेर हाम्रा समस्या उनीहरूले कसरी देख्थे? कर्मचारीले नै समस्या अल्झाइदिएका हुन। समस्या समाधानका लागि भन्दै सरकारी बजेट झार्न मात्रै उनीहरू चलखेल गरिरहन्छन्। फोहोर व्यवस्थापनभन्दा साथ पियनदेखि अफिसरसम्मका सोचमा पैसाको खेलो भन्ने मात्रै बुझिन्छ। सहरी विकासमन्त्री रामकुमारी झाँक्रीले उपत्यकामा ६ लाख ५० हजार घरबाट महिनाको ४ सयका दरले पैसा उठाउने गरिएको कुरा एक टेलिभिजनको अन्तर्वार्तामा भन्नुभएको थियो महानगरसँग कुन कुन कम्पनीले कति पैसा उठाउँछन् भन्ने समेत आधिकारिक तथ्यांक छैन। यत्रो पैसा कहाँ जान्छ ? चाहने हो भने यही पैसाले फोहोर व्यवस्थापन गर्न मज्जाले सकिन्छ। अहिले फोहोरको बर्गीकरण गर्ने कुरा चलेको छ। कसैले पनि चाहन्न सेनेटरी ल्यान्डफिलड बनाउन। कोही चाहन्न कुहिने फोहोर र नकुहिने फोहोर छुट्ट्याउन। किसानले मल नपाएर बिजोग छ। खेतबारीमा विषादिरहित बनाउन कुहिने फोहरबाट कम्पोष्ट मल बनाउन सकिन्छ नि! खै यसवारे सोचेको? फोहोरलाई व्यवस्थापन गर्ने हो भने हरेक वडामा एकएकवटा कम्पोष्ट मल कारखाना खोल्न सकिन्छ। त्यसो भयो भने किसानले सस्तोमा मल पनि पाउंछन, फोहोरको व्यवस्थापन पनि हुन्छ। स्थानीय सरकार सञ्चालन ऐनमा हरेक स्थानीय तह स्वतन्त्र हुन्छन् भनिएको छ। त्यसो हो भने, एक स्वायत्त स्थानीय तहले अर्को स्वायत्त स्थानीय तहको सिमानामा लगेर फोहोर फाल्न कुन कानुनले दिन्छ त ? घर बनाउँदा नागरिकले सडकमा गिटी थुपार्यो भनेर जेल हाल्ने ? तर, सरकारले नै अर्काको ठाउँमा फोहोर लगेर फाल्ने ? के सरकारलाई मापदण्ड लाग्दैन ? काठमाडौं महानगरले फोहोर फाल्नका लागि ककनी गाउँपालिका र धुनिबेंसी नगरपालिकासँग गरेको लिखित सम्झौता छ ? छैन भने कुन आधारमा फोहर थुपार्दै हुनुहुन्छ ? फोहोर कति वर्ष लाने हो ? सम्झौताबिनै निजी क्षेत्र  सरिता राई (वातावरण विभाग प्रमुख, काठमाडौं महानगरपालिका) काठमाडौं महानगरपालिकासहित १८ स्थानीय तहको फोहोर सिसडोलमा जान्छ। तर, व्यवस्थापनको सम्पूर्ण जिम्मा भने काठमाडौं महानगरपालिकाले मात्रै गर्नु परिरहेको छ। बुझाइमै समस्या छ। समग्र फोहोरमा काठमाडौं महानगरको ५० प्रतिशत मात्रै हो। ५० प्रतिशत फोहोर अरू नगरपालिकाको हो। फोहोरको समस्या उत्पन्न हुँदा अरू स्थानीय तह मौन छन्। काठमाडौं महानगरले के गर्छ ? अनि हामी बोल्छौं भन्ने हिसाबले बसेका देखिन्छन्। आन्दोलन गर्ने स्थानीयवासीहरू पनि कि महानगर जानुहुन्छ। कि त, सहरी विकास मन्त्रालय जानुहुन्छ। अरू महानगरनगरपालिकाको ध्यानाकर्षण कसैले पनि गराउँदैन। पहिलापहिला फोहोरमैलाको क्षेत्रमा प्राविधिक सहयोग गर्ने निकाय थियो। अहिले त्यसको अभाव खड्केको छ। त्यसैकारण, ल्यान्डफिल साइट सञ्चालनको काम अहिले सबैभन्दा चुनौतीपूर्ण छ। महानगरसँग विज्ञ र प्राविधिक जनशक्तिको अभाव छ। २०७८ फागुन २६ गते मन्त्रिपरिषद्ले केन्द्रीयस्तरमै प्राविधिक सहयोग गर्ने समिति बनाउने निर्णय गरेको थियो। तर, कार्यान्वयन भइसकेको छैन। सडकको समस्याले गर्दा फागुनयता लामो समयसम्म राजधानीको फोहोर उठन पाएन। सिसडोल जानबाट गाडीहरू रोकिए। सडक विभागले पासाङ ल्हामु राजमार्ग समयमा नबनाइदिँदा पनि समस्या उत्पन्न भयो। फोहोर लाने बाटो भनेर सडक विभागले हेलचेक्र्याई गर्यो। त्यही सडक भएर माटो, ढुंगा बालुवा बोकेका सयौं ट्रिपर दैनिक गुडछन्। कसैले रोक्दैन। तर फोहोरका गाडी मात्रै रोकिन्छन्। फोहोरका गाडी मात्र किन रोकियो ? सडक बनाउन दबाब दिनका लागि हो त ? होइन। त्यसो हो भने त अरू गाडी पनि रोक्नुपथ्र्यो नि। त्यस्तो भएन। कानुनले समेत फोहोरलाई अत्यावश्यक सेवाको रूपमा राखेको छ। तर, पालना गरिँदैन। महानगरपालिकाको पनि क्षमता बढाउनुपर्छ। बञ्चरेडाँडामा फोहोर फाल्न सुरु भए पनि व्यवस्थित गर्न सकिएको छैन। जे जस्तो अवस्थामा फोहोर छ, त्यस्तै फोहोर विर्सजन गर्न बाध्य छौं। सिसडोलमा जस्तै फोहोर विर्र्सजन गर्न थालियो भने बञ्चरेडाँडाको आयु पनि लामो छैन भनेर विज्ञहरूले भनिराख्नुभएको छ। व्यवस्थित गरेर विर्सजन गरियो भने बञ्चरेडाँडाको आयु ५० वर्षको छ भन्ने विज्ञहरूको भनाइ छ। महानगरले प्रयास गर्दैछ। साउन १ गतेदेखि बञ्चरेडाँडामा सड्ने र नसड्ने फोहोर छुट्ट्याएर फाल्ने भनेका छौं। त्यसका लागि महानगरले आह्वान पनि गरिसकेको छ। त्यस्तो भयो भने रिसाइकल हुने २० प्रतिशत फोहोर मात्रै त्यहाँ लैजानुपर्ने हुन सक्छ। अर्को समस्या भनेको निजी क्षेत्र हो। काठमाडौं महानगरपालिकाले कुनै पनि निजी क्षेत्रलाई औपचारिक रूपमा फोहोर व्यवस्थापनको जिम्मेवारी दिएको छैन। निजी क्षेत्रले पहिलेदेखि नै अनौपचारिक रूपमै काम गरिरहेको छ। अर्को कुरा ऐनले नै निजी क्षेत्रसँग सार्वजनिक निजी साझेदारीको अवधारणा राखेको छ। सन् २०११ देखि यो अवधारणा प्रक्रियामा छ। फोहोर मैला स्रोत प्राविधिक केन्द्रले त्यतिबेला यो अवधारणा सुरु गरेको थियो। त्यसलाई पूर्ण रूप दिनुपर्ने भएको छ। लगानीबोर्डमार्फत यो अवधारणा छानिएको हो। लगानीबोर्ड आइसकेपछि ६ अर्बभन्दा माथिको योजना मात्र हेर्ने भनेपछि सबै प्रोसेस फाइनल गर्न २०७६ सालमा सबै फाइल काठमाडौं महानगरमा आएको छ। निजी क्षेत्रको वेस्ट टु इनर्जी कन्सेप्ट छ। यो प्रोसेस लाई अब टुंगो लगाउने बेला भएको छ। कि निजी क्षेत्रलाई जिम्मा दिएर काम गर्नुपर्यो कि महानगरले विकल्प दिनुपर्यो। हामी बाँच्नु पर्दैन?  श्रीराम ढुंगाना (स्थानीय बासिन्दा, सिसडोल) सिसडोलमा फोहोर विसर्जन गर्ने सम्झौता २०५८ साल भदौ १८ गते गरिएको थियो। उपत्यकाका तीनै सहर काठमाडौं, ललितपुर र भक्तपुरको फोहोरमैलालाई त्यहाँका जनताले अस्वीकार गर्दागर्दै पनि विकास र पूर्वधारको प्रलोभनमा परेर हामीले सिसडोलमा प्रवेशको अनुमति दिएका थियौं। पूर्वधारको निर्माण कार्य सम्पन्न गर्ने गरी गरिएको सरकारी आग्रहअनुसार बढीमा तीन वर्षका लागि भनेर हामीले खेती योग्य जमिन दिएका थियौं। तर, अहिले १८ वर्षकोअन्तरालमा पनि यो मुलुकले त्यहाँको जनताको समस्या बुझेको छैन। अहिले त झन् ठूला कुरा गरेर सम्पूर्ण देशको अर्थप्रणाली नै कब्जा गर्ने ग्रेट ग्रान्ड डिजाइन अगाडि ल्याइएको बुझिएको छ। ३५ देखि ४० करोडको लागतमा अब काठमाडौंका ३२ वटै वडामा मेसिन किन्ने योजना अगाडि सारिएको छ। यसले मुलुकको डलर प्रणालीदेखि सटही सुविधाले देश दोहनमा पर्ने देखिन्छ। अहिले फोहोर व्यवस्थापन गर्न सात दिन कुर्न नसक्ने काठमाडौंमा मेसिन प्रणाली कहिले जडान हुन्छ र कहिले यो समस्याको समाधान हुन्छ ? के हामीले बिस्कुट, धुप वा अत्तर कारखाना खोल्न लागेका हौं र ? अमेरिका, जापान, थाइल्यान्ड र बेलायतले गरेका छन् भनेर यो मुलुकमा अहिले पनि छल्नका लागि प्रष्ट खालको प्रपञ्च बुनिएको छ। महानगरले कस्तो असम्भव र सहज खालको कुरा गर्छ ? नेपालका मन्त्री, मेयर प्रधानमन्त्रीलाई यस्ता कुरा गरेर देश चलाउन छुट छ। किनभने यहाँ नेपाली जनता निरीह छन्। सिसडोलका जनताको वास्तविक समस्या के हो भन्ने कुरा किन अहिलेसम्म बुझिएन। १७ वर्ष पहिले ३ वर्षका लागि दिइएको स्यानिटरी ल्यान्डफिल साइटलाई अहिलेसम्म किन हेरिएन। त्यहाँका जनताको हृदय बिदारक कुरा किन बाहिर आएनन् ? तत्कालीन समयमा काठमाडौं महानगरपालिका, ललितपुर महानगरपालिका लगायतका पक्ष र हामीबीच भएको सम्झौता महानगरको दराजमा कुहिएर बसेको छ। वैज्ञाानिकले लेखेर हामीले सही गरेको कागज हो त्यो। यदि त्यस सम्झौतालाई परिपालना गरिएको भए त्यहाँका जनताले क्यान्सर जस्तो रोगको पीडा भोग्नु पर्दैनथ्यो कि ? यस्ता कुरालाई ढाटेर अझै पनि मेसिन किन्ने, गाडी किन्ने कुरा हुँदैछन् यहाँ। कसरी पत्यार लाग्छ हामीलाई यस्ता कुरा ? जेसुकै किन्नुस् हामीलाई आपत्ति छैन। हामीलाई त केवल कोलपुक खोला आधारभूत क्षेत्रको १ लाखभन्दा बढी जनताको जीवन रक्षासँगै उनीहरूको जीउधनको रक्षा चाहिएको हो। धन भनेको हाम्रो सम्पत्ति, खेतबाली र पशुपन्छी हो। यी सबैका लागि पानी निर्मलीकरण हुनु आवश्यक छ। लिचेटको समाधान अर्को महत्वपूर्ण विषय हो। त्यहाँको वायुमण्डलीय, भूमण्डलीय प्रभावबाट हाम्रो नयाँ पुस्ता पीडित हुनु परेको छ। यस्तो वातावरणको असरबाट जन्मने पछिल्लो पीडिको भविष्य के होला ? अहिले त्यहाँको खोलाको पानी लगाउँदा एक महिनामा उम्रने बिरुवा दुई महिनामा मर्ने गर्छ। हाम्रा बालीनालीमा त्यहाँको पानी र हावाले प्रार्ने प्रभावलेको विषय बाहिर आएको खै? उपत्यकाबाट गएका फोहोरमैलाका अवशेषशहरूबाट बाष्पीकरण भएर आएको दूषित हावाले कति दूरीसम्म असर गर्छ भन्ने कुरा कतिपय वैज्ञानिकले लुकेर लेख्छन्। यस्ता विषय वैज्ञानिकले लुकेर लेख्ने हो ? यदि स्पष्ट रूपमा लेख्न र भन्न सकिन्न भने त्यस्तो कार्यादेश अस्वीकार गर्नुपर्छ। अहिले किन्ने भनेको मेसिन वडामा राखेर काम भएन भने पुनः सिसडोलमा लैजाने फोहोर कहाँ जान्छ ? हुनतः उडाएर अन्तरिक्षमा लैजाने कुरा पनि नभएका होइनन्। हामीलाई त्यो विषयको कुनै आपत्ति छैन। मात्र हामी एक लाख जनता बाँच्नु पर्यो। हामीलाई यी कुरामा विश्वास छैन।"
उदयपुरका चार जनामा कालाजार,"उदयपुर : उदयपुरका ४ जनामा कालाजार देखिएको छ। त्रियुगा नगरपालिका, रौतामाई र ताप्ली गाउँपालिकाका ४ जना विरामीको लक्षणका आधारमा परीक्षण गर्दा पुष्टि भएको हो। स्वास्थ्य कार्यालय उदयपुरका सूचना अधिकारी चिरन्जिवी निरौलाका अनुसार त्रियुगा नगरपालिका१२ डिएमगेटका १८ वर्षिय मो सर्तार अलिमा, रौतामाई गाउँपालिका५ आँपटारका ५० वर्षिय अरीरत्ना राई, ताप्ली गाउँपालिका५ रुपाटारका ११ वर्षिय बालिका शेसुका राई र ६२ वर्षिय पुरुष कलबहादुर खिलिङ्गेमा कालाजार भेटिएको हो। अलिम र अरीरत्नाको उपचारकोक्रममा विपी कोइराला स्वास्थ्य विज्ञान प्रतिष्ठान धरानमा चैत्र महिनामा नै पुष्टि भएको हो। उनीहरुको अहिले उपचार भईरहेको निरौलाले जानकारी दिए। त्यस्तै ताप्लीका राईको कान्ति बाल अस्पताल काठमाण्डौ र खिलिङ्गेमाको शुक्रराज ट्रपिकल तथा सरुवा रोग अस्पताल काठमाडौंले कालाजारको पुष्टि गरेको उनले बताए। सदरमुकाम भित्रको डिएमगेटमा नै कालाजारका बिरामी देखिएपछि छरछिमेकी ८१ जनाको ट्रेसिङ गरिएको छ भने ३१ जनाको चेकजाँच गरिएको छ। उनीहरु सबैको नेगेटिभ रिपोर्ट आएको निरौलाले बताए। जनकपुर क्षेत्रिय कार्यालयका कालाजार परीक्षण गर्ने क्षेत्रिय कोअर्डिनेटर रामनारायण पण्डितको नेतृत्वमा आएको टोलीले डिएमगेट आसपासका ३१ जनामा परीक्षण गर्दा रिर्पोट नेगेटिभ आएको उनले बताए। क्षेत्रिय कार्यालयको टोली र स्वास्थ्य कार्यालय उदयपुरको ल्याब टोली रौतामाई गाउँपालिका५ आँपटार र ताप्ली गाउँपालिका ५ रुपाटारमा कन्ट्रयाक्ट ट्रेसिङ्गमा रहेका आफन्त वा वरिपरिका व्यक्तिहरुलाई परीक्षणको लागि परिचालन भएको छ। यसअघि ताप्ली गाउँपालिका५ मा एक बालकमा पनि कालाजार पुष्टी भएको थियो। उनको उपचारपछि निको भएको जनाइएको छ। भुसुनाको टोकाईको माध्यमबाट सर्ने भएकाले यो रोग सुरुवाती अवस्थामै पहिचान गरेर उपचार गर्न सके चाँडै नै नियन्त्रणमा आउन सक्ने स्वास्थ्य कार्यालयका प्रमुख बृजकुमार दासले जानकारी दिए। कालाजारका लक्षण विषेशगरी हल्का ज्वरो, कमजोरी र भोकको कमीले सुरु हुने र थुप्रै सातामा तीव्र ज्वरो, रक्तअल्पता, कलेजो कढ्नु, चिढिनु, छाला कालो हुनु, पेट फुल्नु, जस्तो हुने भएकाले बेलुकी पख उड्ने भुसनाबाट बच्नु पर्ने स्वास्थ्य कार्यालय प्रमुख दासले जानकारी दिए। कालाजार विशेषगरी तराईमा मात्र देखा पर्ने रोग हो। पछिल्लो समयमा पहाडतिर पनि देखा पर्ने थालेको छ। यो रोग भुसुनाको टोकाइबाट सर्ने रोग हो, स्वास्थ्य कार्यालय प्रमुख दासले भने, यो रोगको लक्षण ज्वरो आउने, तौल घटने आदि हो। यसले कलेजो र फियोमा असर पार्ने र अन्य संक्रमण फैलिएर मृत्यु पनि हुन सक्छ।"
रासायनिक मल उपलब्ध गराउन सरकारलाई सभामुखको निर्देशन,काठमाडौंः सभामुख अग्निप्रसाद सापकोटाले अत्यावश्यक रासायनिक मल कृषकलाई सहजरुपमा उपलब्ध गराउन सरकारलाई निर्देशन दिएका छन् । सभामुख सापकोटाले सम्भाव्य सबै उपाय अबलम्वन गरी मल ल्याउने कार्य सम्पादन गर्न सरकारलाई निर्देशन दिएका हुन् । कुल ग्राहस्थ उत्पादनमा २५ प्रतिशत योगदान दिने कृषि क्षेत्रका समस्या समाधान गर्ने कार्यलाई प्राथमिकता दिँदै मल उपलब्ध गराउन सरकारलाई निर्देशन दिएका हुन्। सो क्रममा कृषिमन्त्री महेन्द्रराय यादवले असार अन्तिम सातासम्म आवश्यक मल आइपुग्ने संभावना रहेको बताएका थिए। कृषिमन्त्री यादवले अन्तर्राष्ट्रिय बजारमा मल उत्पादनमा ह्रास र मूल्यमा उतारचढावले समयमा मल ल्याउन नसकिएको बताएका थिए।
जिसस दार्चुलामा गठबन्धनका उम्मेदवार विजयी,"दार्चुला : जिल्ला समन्वय समिति दार्चुलामा गठबन्धनका उम्मेदवार विजयी भएका छन्। सत्ता गठबन्धन दलको तर्फबाट नेपाली कांग्रेसका महादेव बडू (कश्यप) प्रमुख र उपप्रमुखमा नेकपा माओवादी केन्द्रका अमरसिंह ठगुन्ना विजयी भएका हुन्। कांग्रेसका प्रमुखसहित ५ र माओवादीका उपप्रमुखसहित ४ सदस्य निर्वाचित भएको मुख्य निर्वाचन अधिकृतको कार्यालयले जनाएको छ। सदस्यमा गठबन्धनबाट नेपाली कांग्रेसका पुस्करसिंह धामी, खडकसिंह धामी र बलदेव सिंह ठगुन्ना, महिला सदस्य सरस्वती सार्की, दलित सदस्यमा कमला सुनार निर्वाचित भएका छन्। त्यस्तै महिला सदस्यमा नेकपा माओवादी केन्द्रका असमति टमटा र गौरी टमटा निर्वाचित भएका छन्।"
संसदमा कृषिमन्त्रीको जबाफ : अन्तर्राष्ट्रिय बजारमा उत्पादन र मूल्यमा उतारचढावले मल ल्याउन सकिएन,"काठमाडौं : कृषि तथा पशुपंक्षी विकासमन्त्री महेन्द्रराय यादवले रासायनिक मल समयमा आउन नसकेको बारे सांसदलाई प्रष्ट्याएका छन् । सोमबार प्रतिनिधि सभामा कृषिमन्त्री यादवले अन्तर्राष्ट्रिय बजारमा मल उत्पादनमा ह्रास र मूल्यमा उतारचढावले समयमा मल ल्याउन नसकिएको बताएका हुन् । उनले भने, विश्व बजारमा आएको मलको मूल्यको उतार चढाबका कारण मल आपूर्तिमा असहजता आएको हो । कोरोना, इन्धन आपूर्ति असहज, अन्तर्राष्ट्रिय बजारमा मल उत्पादनमा आएको ह्रासका कारण पनि मल अभाव भएको हो । मल साझा समस्या भएको भन्दै सरकारको तर्फबाट पहल भइरहेको बताए । भारत र नेपाल सरकारका प्रधानमन्त्रीबीच द्विपक्षीय छलफलमा मल उपलब्ध गराउनेबारे छलफल भएको बताए । उनले भने, 'यो आर्थिक वर्षको लागि १५ अर्ब रुपैयाँ विनियोजन भएको छ । थप मल आयातका लागि दुई पटक गरी थप १२ अर्ब ७१ करोड रुपैयाँ रकम स्रोत सुनिश्चितता प्राप्त भएको छ । ' उनले मलको सहज आपूर्तिका कृषि मन्त्रालय निरन्तर प्रयास गर्दै आएको बताए । मन्त्री यादवले भने, कृषि सामग्री कम्पनी लिमिटेडले १ लाख ५ हजार मेट्रिक टन, साल्ट ट्रेडिङ कर्पोरेशन लिमिटेडले १ लाख १७ हजार मेट्रिक टन गरी जम्मा दुई लाख २२ हजार मेट्रिक टन रासायनिक मल आपूर्तिकर्ताहरुले सम्झौताको समयभित्र समयमा उपलब्ध नगराएकाले मल अभाव भएको हो। त्यस्ता आपूर्तिकर्ताहरुको ठेक्का रद्ध गरी कारवाही प्रक्रिया अगाडि बढाइएको जानकारी गराउँछु । चालु आर्थिक वर्षको हालसम्म प्राप्त भएको १ लाख ९३ हजार मेट्रिक टन र गत आर्थिक वर्षको ४४ हजार मेट्रिक टन आयत भइ वितरण भइसकेको बताए । मल अभाव सहज बनाउन नेपाल सरकारले भारत सरकारसँग जी टु जी प्रक्रिया अवलम्बन गरिएको प्रष्ट पारे । भारत सरकारसँग १ लाख ५० हजार मेट्रिक टन मल खरिदको प्रयास भइरहेको भन्दै खरिद सम्झौता अन्तिम चरणमा पुगेको बताए ।"
"एमाले जनप्रतिनिधिलाई असार २ र ३ गते अभिमुखीकरण, राष्ट्रिय राजनीतिबारे ओलीले प्रशिक्षण दिने","काठमाडौं : नेकपा एमालेले स्थानीय तह चुनावमा निर्वाचित जनप्रतिनिधिहरुलाई दुई दिने प्रशिक्षण दिने भएको छ। पार्टी कार्यालय च्यासलमा सोमबार बसेको सचिवालय बैठकले दुई दिने अभिमुखीकरण आयोजना गरिने उपमहासचिव प्रदीप ज्ञवालीले जानकारी दिए। उनका अनुसार आगामी असार २ र ३ गते राष्ट्रिय सभामा प्रशिक्षण आयोजना गरिनेछ। प्रशिक्षण कार्यक्रममा २४० पालिकाका प्रमुख र उपप्रमुखको सहभागिता रहने एमालेले जनाएको छ। वैशाख ३० गते सम्पन्न स्थानीय तह चुनावमा एमालेले २४० पालिकामा विजयी भएको थियो। पार्टी अध्यक्ष केपी शर्मा ओली, महासचिव शंकर पोखरेललगायत शीर्ष नेताले प्रशिक्षणमा दिने कार्यक्रम रहेको ज्ञवालीले जानकारी दिए। सहभागी जनप्रतिनिधिहरुलाई नीति र कार्यक्रम कसरी बनाउने, जनतासँग सम्बन्धन कसरी स्थापित गर्ने र राष्ट्रिय राजनीतिबारे प्रशिक्षण दिइने उनले बताए।"
महोत्तरीमा अनाथ बालआश्रम भवनको शिलान्यास,"महोत्तरी : महोत्तरीको गौशालामा एक समारोहकाबीच अनाथ बालआश्रमको शिलान्यास गरिएको छ। सोमबार एक समारोहकाबीच गौशाला नगरपालिका२ मा रहेको निगौल ठाकुर पोखरीको डिलमा सो भवनको शिलान्यास गरिएको हो। गौशाला नगरपालिकाका प्रमुख डा दिपेन्द्र महतो र सन्त कबिर बालआश्रम जनकपुरका संचालक सत्यनारायण आलोकले संयुक्त रुपमा सो भवनको शिलान्यास गरिएको हो। ३ करोडको लागतमा निर्माण हुने सो भवन सुविधा सम्पन्न रहने जसपाका नेता एवम् समाजसेवी लक्ष्मी महतोले जानकारी दिएका छन्। संघिय सरकार, प्रदेश सरकार, स्थानिय सरकार लगायत विभिन्न दातृ निकाय एवम् समाजसेवीवाट प्राप्त आर्थिक सहयोगमा सो भवन निर्माण हुने सो भवनको निर्माण कार्य तीन बर्षको अवधिमा हुने नेता महतोले बताए। यस भवनमा समाजमा अनाथ रुपमा रहेका वालवालिकालाई हरतवरले पालनपोषण एवम् रेखदेख तथा संरक्षण गरिने नेता महतोले बताए। गौशालाको निगौल ठाकुर पोखरीलाई सौन्र्यीकरण गरिनुको साथै सो स्थानमा वृद्धाआश्रम, धर्मशालाको समेत निर्माण गरिने महतोले योजना सुनाएका छन्। सो निर्माणाधीन भवनको हर तवरले सहयोग एवम् संरक्षण गरिने कार्यक्रमकाबीच नेता समाजसेवी महतोले स्वघोषणा गरेका हुन्।"
श्रमिकलाई केन्द्रमा राखेर वैदेशिक रोजगार नीति परिमार्जन गर्न सुझाव,"काठमाडौं : औपचारिकरुपमा नेपाली श्रमिक विदेशीन थालेको डेढ दशकपछि मात्र सरकारले वैदेशिक रोजगारीलाई सुरक्षित, व्यवस्थित र मर्यादित बनाउन वैदेशिक रोजगार नीति, २०६८ जारी गर्यो। अन्तर्राष्ट्रिय श्रम बजारमा आएको परिवर्तनलाई सम्बोधन गर्न प्रत्येक पाँचपाँच वर्षमा नीति पुनरावलोकन गर्ने उल्लेख छ। श्रम, रोजगार तथा सामाजिक सुरक्षा मन्त्रालयको नेतृत्व गरेका प्रत्येक मन्त्रीले नीति पुनरावलोकनलाई प्राथमिकता दिइएको उल्लेख गर्दै आए पनि अहिलेसम्म पुनरावलोकनले मूर्तरुप लिन सकेको छैन। वर्तमान सरकारले भने वैदेशिक रोजगार नीतिलाई पुनरावलोकनको तयारी गरिरहेको छ। सरोरकावालाले वैदेशिक रोजगारमार्फत् गरिबी निवारण तथा राष्ट्रको दीगो आर्थिक र सामाजिक विकासमा अधिकतम योगदान पुर्याउने लक्ष्य लिएको नीति पुनरावलोकन गर्दा श्रमिकलाई केन्द्रमा राख्नुपर्नेमा जोड दिएका छन्। मानव अधिकारका लागि जनमञ्चले आज यहाँ आयोजना गरेको कार्यक्रममा सरोकारवालाले वैदेशिक रोजगारका आयममा आएका परिवर्तनलाई आत्मसात गर्दै नीति पुनरावालोकन हुनुपर्ने बताए। गन्तव्य मुलुक र स्रोत मुलुकको आवश्यकताका परिपूर्तिका रुपमा वैदेशिक रोजगारी रहेको उल्लेख गर्दै उनीहरुले वैदेशिक रोजगारीलाई कामयवी बनाउन नीतिमा स्पष्ट व्यवस्था हुनुपर्ने बताए। कार्यक्रममा वैदेशिक रोजगार नीतिको पुनरावलोकनको आवश्यकता र नागरिक समाजको भूमिका विषयक कार्यपत्र प्रस्तुत गर्दै अधिवक्ता सोम लुईंटेलले वैदेशिक रोजगारको बहुआयामिक पक्षलाई ध्यान दिएर नीति पुनरावलोकन गरिनुपर्ने बताए। 'श्रमिकलाई केन्द्रमा राखेर नीति पुनरावलोकन गर्नुपर्छ,' उनले भने। संयुक्त राष्ट्रसङ्घले आप्रवासी श्रमिकको अधिकारलाई मानव अधिकारका रुपमा हेरेको उल्लेख गर्दै उनले नीतिमा कामदारको अधिकारलाई प्राथमिकता दिनुपर्ने बताए। सुरक्षित आप्रवासनका लागि राष्ट्रिय सञ्जाल (एनएनएसएम) का अध्यक्ष हरिबहादुर थापाले नीति परिमार्जन गर्न सरकारलाई दबाब दिनुपर्ने बताए। 'श्रमिकको सामाजिक सुरक्षा, विपदको समयमा श्रमिकको उद्धारलगायतको व्यवस्था नीतिमै हुनुपर्छ,' उनले भने, 'श्रमिकलाई मतदानको अधिकार, नेपालभित्र पनि कार्यक्षेत्रबाटै मतदान गर्ने व्यवस्था नीतिमा समेटिनुपर्छ।' नेपाल ट्रेड युनियन महासंघ (जिफन्ट)का पूर्वसचिवालय सदस्य नरनाथ लुईंटेलले वैदेशिक रोजगारीका नाममा हुने मानव तस्करी रोक्ने व्यवस्था नीतिमा हुनुपर्ने बताए। रिटर्नी फेरेडेशन नेपालका प्रवक्ता जेपी सापकोटाले आप्रवासी श्रमिकलाई सामाजिक सुरक्षामा जोड्नुपर्ने र श्रमिकको पुनःएकीकलाई प्रभावकारी बनाउने विषय नीतिमै व्यवस्था गर्नुपर्ने बताए। आप्रवासी घरेलु कामदारको क्षेत्रमा काम गर्दै आएको संस्था अमकाश नेपालका अध्यक्ष विजया राई श्रेष्ठले लैङ्गिक मैत्री नीति बनाउनुपर्ने र आलेखबद्ध कामदारलाई नीतिले समेट्नुपर्ने बताए। वैदेशिक रोजगार अभिमुखीकरण व्यवसायी महासंघका अध्यक्ष राजाराम गौतमले सीपयुक्त जनशक्तिमात्र वैदेशिक रोजगारीमा पठाउने नीति अवलम्बन गरिनुपर्ने बताए। आप्रवासन अध्येता सोम लामिछाने श्रम आप्रवासन र वैदेशिक रोजगारीका विषयमा प्रष्ट भएर नीति पुनरावलोकन गरिनुपर्ने बताए। रोजगारीका क्रममा भारतमा रहेका श्रमिकलाई पनि नीतिले सम्बोधन गर्नुपर्ने उनले बताए। प्रवासी नेपाली समन्वय समितिका अध्यक्ष कुलप्रसाद कार्कीले वैदेशिक रोजगार बोर्डलगायत संरचनाका बारेमा नीतिमा स्पष्ट व्याख्या हुनुपर्नेमा जोड दिए।"
सहकारीमा जोखिम व्यवस्थापन गर : उपनिर्देशक चौलागाईं,"काठमाडौं : नेपाल राष्ट्र बैंकका उप निर्देशक डा रमेश चौलागाईंले सहकारीको जोखिम व्यवस्थापन गर्न सुझाएका छन्। नेपाल बचत तथा ऋण केन्द्रीय सहकारी संघ (नेफ्स्कून) ले आयोजना गरेको चौथो साकोस शिखर गोष्ठीमा सहकारीमा जोखिम व्यवस्थापन र आन्तरिक नियन्त्रण प्रणाली विषयमा कार्यपत्र प्रस्तुत गर्दै चौलागाईले सहकारीको जोखिमबारे कसैले पनि आँखा चिम्लेर बस्न नहुने बताए। पछिल्लो समय सदस्यले बचत फिर्ता नपाएको जस्ता घटनाहरु बढेको उनको भनाइ छ। यी घटना जोखिम व्यवस्थापन गर्न नसकेर भएको उल्लेख गर्दै उनले अब सहकारीमा जोखिम व्यवस्थापनका लागि काम गर्नु पर्ने बताए। कर्जा र निक्षेपमा बढी जोखिम हुन्छ। जोखिमकै कारण आम्दानी घट्ने, लागत बढ्ने हुन्छ उनले भने,रिक्स र रिटर्न एक सिक्काका दुई पाटा हुन्। यसमा सहकारी सर्तक हुनुपर्छ। सहकारीले जोखिम पहिचान, जोखिम विश्लेषण, जोखिम व्यवस्थापन, जोखिम कम तथा रिक्स सेयर र पोर्टफोलियो म्यानेजमेन्ट लगायतका काम गरेर जोखिम न्यूनीकरण गर्नुपर्ने उनको भनाइ छ। उनले सहकारीमा कमजोर नियमन भएकोले त्यसतर्फ पनि काम गर्नु पर्ने बताए। तरलताको अभाव पनि जोखिमको कारण भएको उनको भनाइ छ। उनले कानुनले तोकेको निर्देशन व्यवस्थापन गर्न नसकिए तरलताको समस्या सिर्जना हुने बताए। सहकारीमा पारदर्शिताको अभाव रहेको उनले चर्चा गरे। सहकारीमा वित्तीय अनुशासन अवस्था कमजोर छ। सदस्यको संस्थाप्रति पहुँच अभाव छ। व्यवसायिकताको कमी, नीतिगत अभाव लगायतका समस्या छन्। वित्तीय कारोबारमा ध्यान नदिँदा पनि समस्या भएको छ, उनले भने।"
सांसद बिष्टको तेस्रो गीत मुस्ताङी नानी मुस्ताङमै छायाँकन हुँदै,जोमसोम : गण्डकी प्रदेशका सांसद ईन्द्रधारा बिष्टको मौलिक रचना रहेको मुस्ताङी नानीनामक बोलको गीतको छायाँकन अहिले उपल्लो मुस्ताङको लोमान्थाङमा भैईरहेको छ। विशुद्ध नेपाली भाषामा तयार पारिएको मुस्ताङी नानीबोलको गीत सेलो भाकामा रेकडिङ्ग भई छायाँकन गर्ने काम सुरु गरिएको हो। उनले नेपाल भ्रमण वर्ष सन् २०२० लाई लक्ष्य गरी दुई वटा गीत युटुबमा अपलोड गरेका थिए। गण्डकी प्रदेशकै पर्यटन प्रर्वद्धनका लागि सहयोग पुर्याउने उद्देश्यसहित सांसद बिष्टले यसअघि लोमान्थाङमै बसम् र हिमालपारी लोमान्थाङ गाउँ बोलको गीत तयार गरेका थिए।
इन्भेष्टमेन्ट र मेगा बैंकको शेयर कारोबार रोक्का,"काठमाडौं : मर्जरको समझदारी भएको नेपाल इन्भेष्टमेन्ट बैंक र मेगा बैंक नेपालको शेयर कारोबार रोक्का भएको छ। गत जेठ २७ गते एकआपसमा मर्जर गर्ने सहमती गरेका सो बैंकको नेपाल स्टक एक्सचेञ्जमा ३० गतेदेखि शेयर कारोबार रोक्का भएको हो। बैंक तथा वित्तीय संस्था एक आपसमा गाभ्ने तथा गाभिने (मर्जर) तथा पप्ति (एक्विजिशन) सम्बन्धी विनियमावली, २०७३ को विनियम ६ (१) बमोजिम उक्त बैंकको शेयर रोक्का गरेको नेपाल स्टक एक्सचेञ्ज (नेप्से)ले बताएको छ। नेपालको वित्तिय क्षेत्रलाई सबल तथा सक्षम बनाउने उद्देश्यका साथ नेपाल राष्ट्र बैंकको गाभ्ने, गाभिने नीतिअनुसार उक्त बैंकबीच जेठ २७ गते शुक्रबार प्रारम्भिक समझदारी पत्र (एमओयू)मा हस्ताक्षर भएको हो। बैंकको सञ्चालक समितीको ३६० औं बैठकबाट यस्तो निर्णय भएको थियो। नेपाल इन्भेष्टमेण्ट बैंकको तर्फबाट अध्यक्ष पृथ्वी बहादुर पाँडे र मेगा बैंकको तर्फबाट अध्यक्ष भोज बहादुर शाहले मर्जरको लागि औपचारिक रुपमा कार्य शुरु गरेका थिए। मर्जरपछि बैंकको नाम नेपाल इन्भेष्टमेण्ट मेगा बैंक लिमिटेड हुने र सञ्चालक समितिको अध्यक्षको रुपमा पृथ्वी बहादुर पाँडे तथा प्रमुख कार्यकारी अधिकृतको रुपमा ज्योती प्रकाश पाण्डे रहने सहमति भएको छ। मर्जरपछि बन्ने बैंकको नया सञ्चालक समितिमा दुवै बैंकको सञ्चालकहरुको प्रतिनिधित्व रहनेछन्। हाल नेपाल इन्भेष्टमेण्ट बैंक लिमिटेडको चुक्ता पुँजी १८ खर्ब ३१ अर्ब तथा मेगा बैंक लिमिटेडको चुक्ता पुँजी १६ खर्ब १२ अर्ब रहेको छ। अब दुवै बैंक एक भएपछि बैंकको चुक्ता पुँजी ३४ खर्ब ४३ अर्ब पुग्नेछ। सो बैंक मर्जपछि सबैभन्दा ठूलो बैंक बन्ने बैंकको दाबी छ। यसैगरी हाल नेपाल ईन्भेष्टमेन्ट बैंकको जगेडा तथा कोषमा १४ खर्ब ८२ अर्ब र मेगाको ५ खर्ब ९२ अर्ब रहेको छ। हाल इन्भेष्टमेन्ट बैंकको कर्जा प्रवाह १ खर्ब ७३ अर्ब ४६ करोड र मेगाको १ खर्ब ५० अर्ब ४६ करोड रुपैयाँ रहेको छ। त्यस्तै इन्भेष्टमेन्टको निक्षेप संकलन १ खर्ब ८२ अर्ब १ करोड र मेगाको १ खर्ब ५२ अर्ब ८ करोड रुपैयाँ रहेको छ। यसर्थ बैंक मर्जर भएपछि संस्थाको पूँजी वृद्धि, कार्य क्षेत्र तथा कार्य क्षमतामा अभिवृद्धि हुने दुवै बैंकको दाबी छ। हाल इन्भेष्टमेन्ट बैंकको १ सय कित्ता सेयर बराबर मेगा बैंकको ९० कित्ता बराबर (१ बराबर ०९ प्रतिशत स्वाप रेसियो) हुनेगरी मर्जर गरिने प्रारम्भिक सहमति भएको बताइएको छ।"
संसदीय चुनावमा क्षतिपूर्तिसहितको जित हासिल गर्ने प्रचण्डको उद्घोष,"गुलरिया : नेपाल कम्युनिष्ट पार्टी (माओवादी) केन्द्रले स्थानीय तहको निर्वाचनका क्रममा बर्दियामा अनपेक्षित परिणाम ल्याएकोले संघ र प्रदेसको निर्वाचनमा क्षतिपूर्तिसहितको जित हासिल गर्नुपर्ने अध्यक्ष पुष्पकमल दाहाल 'प्रचण्ड'ले बताएका छन्। जिल्लामा ५ वटा पालिका जित्ने आँकलन हुँदाहुँदै पनि दोस्रो पार्टीका रुपमा समेटिनु पार्टीभित्रको त्रुटि भएकाले पराजयको समीक्षा प्रक्रिया सुरु भएको औंल्याए। नेकपा माओवादी केन्द्र जिल्ला समन्वय समिति बर्दियाले बारबर्दिया नगरपालिकाको वेलभारमा आयोजना गरेको वैचारिक तथा राजनितिक प्रशिक्षणमा सम्बोधन गर्न आएका अध्यक्ष दाहालले प्रेस सेन्टर नेपाल बर्दियाले आयोजना गरेको पत्रकार सम्मेलनमा बोल्दै उम्मेदवार चयनका सम्बन्धमा वा पार्टीलाई एकताबद्ध गर्ने सन्दर्भमा कहीँ न कहीँ त्रुटि भएको स्वीकारे। विगतको समीक्षा गर्दै आगामी दिनमा क्षतिपूर्तिसहित अगाडि बढ्नुपर्छ। संघ र प्रदेसमा माओवादीले क्षतिपूर्तिसहितको जित हासिल गर्नुपर्नेमा उनको जोड थियो। बर्दियामा पार्टीले ब्यहोरेको स्थानीय तहको परिणामको कमजोरी पत्ता लगाउँदै आगामी दिनमा निराकण गर्न कस्तो योजना बनाउनुपर्छ भनी सोच्न आफू बर्दिया आएको प्रष्ट्याए। निर्वाचनका सन्दर्भमा अरुलाई दोष दिनुभन्दा पार्टीभित्रको कमजोरी पत्ता लगाउन आवस्यक रहेको बताउँदै निर्वाचनका बेला एकीकृत, केन्द्रीकृत भएर जान नसक्नु अनपेक्षित नतिजाको कारण भएको ठोकुवा गरे। संघ, प्रदेसको निर्वाचन सम्वन्धमा गठवन्धन र प्रतिपक्षसँग छलफल भइसकेकाले मंसिरको पहिलो हप्तामा निर्वाचन हुने बताए। निर्वाचन मंसिरमै हुने भएकाले द्विविधामा नपर्न सुझाए। संघीय लोकतान्त्रिक गणतन्त्रको संविधानअन्तर्गत दोस्रो चरणको निर्वाचन प्रक्रिया सम्पन्न भई ५ वर्षका लागि सरकार बनेको छ। स्थानीय निर्वाचनको सफलताले संघीयता सुदृढ भएको प्रमाणित भएकाले अब संघीयतालाई कसैले चाहेर पनि हल्लाउन नसक्नेभन्दै खुसी ब्यक्त गरे। सरकार संघ र प्रदेसको निर्वाचनको तयारीमा जुटिसकेकाले आगामी निर्वाचन पनि सफलतापूर्वक सम्पन्न हुनेमा विश्वास दिलाए। अबको दुवै निर्वाचनपछि नयाँ बन्ने सरकारले देशलाई विकासको बाटोमा लैजान मद्दत पुग्ने बताए। जनयुद्धका बेपत्ता, शहिद परिवारसँग अध्यक्ष दाहालले भेट गरेका छन्। उनीहरुले परिपुरणसहितको न्यायको मागगर्दै ज्ञापन पत्र पनि बुझाएका छन्। ज्ञापन पत्र बुझ्दै उनले सम्पूर्ण शहिदहरुलाई आफू प्रधानमन्त्री हुने बखत शहिद घोषणा गरेको तर कर्मचारीको लापरबाहीले राजपत्रमा नछापिँदा समस्या परेको सुनाए। राजपत्रमा छाप्ने तयारी भइरहेकोले जनयुद्ध र जनआन्दोलनका सहिदहरुलाई लोकतन्त्रका सेनानी भनी प्रमाण पत्र र राहत दिने निर्णय भएको बताउँदै परिपुरणका सम्बन्धमा सत्यनिरुपण र बेपत्ता दुवै आयोगमा काम भइरहेकाले परिपुरणसहितको न्याय दिइनेमा विश्वास दिलाए।"
सिन्धुलीका एनजिओमा सुशासन र स्वनियमन माथि प्रश्न,"सिन्धुली : गैर सरकारी संस्थाका गतिविधिमाथि व्यापक गुनासो आइरहेका बेला सिन्धुलीमा भने आन्तरिक सुशासन र स्वनियमनका न्युनतम मापदण्डका विषयमा छलफल भएको छ। सोमबार सरोकारवालहरुसंगको एक अन्तरकृया कार्यक्रममा नागरीक तथा सामाजिक संस्थाहरुको आन्तरिक सुशासन र स्वनियमनका न्युनतम मापदण्ड २०७६ का विषयमा चासो राखिएको हो। सामाजिक संघसंस्थाहरुमा अपारदर्शीता बढ्दै गएको आरोप लाग्ने गरेका बेला न्युनतम मापदण्ड कार्यान्वयनमा जोड दिनुपर्ने आवश्यकता समेत औल्याइएको छ। कार्यक्रममा नेपालको प्रचलित कानुन, संस्थाका विधान बमोजिम काम भएनभएको स्वमूल्यांकन र स्वनियमन हुनुपर्ने बताइएको छ। अन्तरकृया कार्यक्रममा संचारकर्मी विनय दाहालले गैर सरकारी संस्थाहरु सामाजिक कार्यगर्न गठन भएर दशौं वर्ष चलेपनि पैसा र कार्यक्रम दिने दाता नहुने वित्तिकै बन्द हुनुले संस्थाको उद्देश्यमाथि नै प्रश्न उठन थालेको बताए। यस्ता संस्थाहरुमा बजेट र कार्यक्रम आउने तर कार्यान्वयनमा दुरदर्शीता नभएको अर्का संचारकर्मी राजकुमार कार्कीको भनाइ छ। क्षणीक समयका लागि गैरसरकारी संस्थाको कामहरु हुने गरेपनि समयानुकुल हुन नसक्नु गैरसरकारी संस्थाको नेतृत्वको कमजोरी हो, उनले भने। कार्यक्रममा गैरसरकारी संस्था महासंघ सिन्धुलीका अध्यक्ष खेटराज अधिकारीले गैरसरकारी संस्था संचालनका लागि मापदण्ड, ऐन, नियम तथा नीतिहरु बनेपनि कार्यान्वयको अवस्था कमजोर हुँदा प्रश्न उठ्ने गरेको बताए। उनले भने, अन्तराष्ट्रिय गैरसरकारी संस्थाहरु विचौलीयाकारुपमा देखापर्दा नेपालका सामाजिक संघसंस्थाहरु बन्दहुने अवस्थामा आईपुगेका हुन्। यसकारण दिर्घकालीन, रणनीतिक कार्ययोजना बनाएर काम गर्न नसकिएको हो। शक्ति पृथकीकरणको सिद्धान्त अनुरुप संस्थाको कार्यसमिति गठन, कर्मचारी नियुक्ती र सो बमोजिमको जिम्मेवारी दिने, सार्वजनिक लेखापरिक्षण, वार्षिक बजेट तथा कार्यक्रम निर्माणलगायतका कार्यक्रमा ध्यान दिनुपर्नेसमेत बताइएको छ। कार्यक्रममा संस्थाको नविकरण, साधरण सभा, आन्तरीक लेखापरिक्षण, लेखापरिक्षक नियुक्ती जस्ता विषयमासमेत मापदण्ड बनाइनुपर्ने र कार्यान्वयन हुनुपर्नेमा जोड दिइएको छ। हुराडेक दोलखाका कार्यकारी निर्देशक सुन्दर लामिछानेले संस्थामा प्रचलित कानुन अनुसार बस्तु तथा सेवा खरिद, सम्पतीको मुल्यांकन र अभिलेखिकरणमासमेत कतिपय संस्थाहरुमा पारदर्शीता हुन नसकेको बताए। संस्थामा भ्रष्ट्राचार, लैंगिक हिंसा, जातिय विभेद, बालश्रम विरुद्ध सुन्य सहनशिलताको नीति र संयन्त्र निर्माणमासमेत ध्यान दिन मापदण्ड बनाई कार्यन्वयन गर्नुपर्ने हुन्छ, उनले थपे। हुराडेक दोलखा अन्तर्गत पारस्परिक जवाफदेहीता परियोजना सिन्धुलीद्धारा आयोजित अन्तरक्रिया कार्यक्रममा आन्तरिक सुशासन, न्युनतम मार्गदर्शक सिद्धान्तका रुपमा अबलम्बन गरी प्रभावकारी रुपमा कार्यान्वयन गर्नुपर्ने मागसमेत उठेको परियोजनाका सिन्धुली प्रमुख लक्ष्मण घिमिरेले बताए।"
जिसस कैलालीमा सत्तारुढ गठबन्धन विजयी,"टीकापुर : जिल्ला समन्वय समिति कैलालीमा सोमबार सम्पन्न भएको निर्वाचनमा स्वतन्त्र उम्मेदवार गोपाल हमालले सत्तारुढ गठबन्धनलाई साथ दिएका छन्। धनगढी उपमहागरपालिकामा स्वतन्त्रबाट मेयर जितेका हमालको मतले जिल्ला समन्वय समिति कैलालीमा सत्तारुढ गठबन्धन विजयी भएको हो। समन्वय समितिको प्रमुखमा नेपाली कांग्रेसका पदमबहादुर कलेल र उपप्रमुखमा नेकपा माओवादी केन्द्रका खगराज भुसाल विजयी भएका हुन्। १३ वटा स्थानीय तह रहेको कैलालीको जिससमा नागरिक उन्मुक्ति र एमालेले गठबन्धन गरेका थिए। दुई दलको १२ मत थियो। यस्तै सत्तारुढ गठबन्धनको पनि समान १२ मत थियो। तर निर्णायक मानिएका हमालले सत्तारुढ गठबन्धनलाई मत दिएकाले कलेल र भुसाल विजयी भएका हुन्। उता मोहन्याल गाउँपालिकाका अध्यक्ष देवीदत्त उपाध्यायले भने जिल्ला समन्वय समितिको निर्वाचनमा मतदान गर्न पाएनन्। निर्वाचन आयोगले आइतबार कैलालीका मुख्य निर्वाचन अधिकृतलाई एक पत्र लेखि उपाध्यायविरुद्ध भ्रष्टाचार मुद्दा विचाराधीन रहेकाले उनलाई गाउँपालिका अध्यक्षको हैसियतमा कुनै अधिकार प्रयोग गर्न नदिन भनेको थियो। निर्वाचन अधिकृतको कार्यालयले दिएको जानकारी अनुसार जिल्ला समन्वय समितिको सदस्यहरुमा कांग्रेसबाट बिर्खबहादुर बुढा र तेजबहादुर चन्द, माओवादीबाट दिलु कामी, नेकपा एकीकृत समाजवादीबाट जानकी चौधरी र लोकेन्द्रबहादुर ताडी, नागरिक उन्मुक्ति पार्टीकी सरिता भुल तथा विजयी भएका छन्। दुई सदस्य गोलाप्रथाबाट विजयी खुल्लातर्फ एमालेका मानबहादुर साउँद र तेजबहादुर चन्दको समान १२ मत आएको थियो। गोलाप्रथाबाट चन्द विजयी भएका हुन्। नागरिक उन्मुक्ति पार्टीकी सरिता भुल र माओवादीकी पार्वती बिककोसमेत समान १२ मत आएको थियो। उनीहरु मध्ये गोलाप्रथाबाट भुल विजयी भएकी हुन्।"
एमालेको सचिवालय बैठक सुरु,"काठमाडौं : नेकपा एमालेको सचिवालयको बैठक सुरु भएको छ। स्थानीय तहको निर्वाचनपछि पहिलो पटक पार्टी केन्द्रीय कार्यालय च्यासलमा सचिवालय बैठक बसेको हो। आइतबार पार्टी केन्द्रीय कार्यालयले सचिवालयका बैठकका एजेण्डा तय गरेको थियो। बैठक स्थानीय तहको निर्वाचनको समीक्षामा केन्द्रित हुने एमालेले जनाएको छ। बैठकमा निर्वाचन समीक्षासँगै, विभागहरुको पूर्णता र समसामयिक राजनीतिबारे पनि छलफल हुनेछ। एमालेले असार २ र ३ गते जनप्रतिनिधिहरुको प्रशिक्षण कार्यक्रम गर्न लागेकाले सचिवालयले त्यसको खाका समेत तयार गर्ने बताइएको छ।"
५० करोडभन्दा माथिको कारोबार गर्ने सहकारीको नियमन राष्ट्र बैंकलाई दिने तयारी,"काठमाडौं : ५० करोडभन्दा ठूलो कारोबार गर्ने सहकारीको नियमनको जिम्मा राष्ट्रबैंकलाई दिने तयारी सुरु भएको छ । राष्ट्रबैंक ऐन २०५८ संशोधनका लागि संसदको अर्थसमितिमा पुगेको छ । यता सहकारी ऐन २०७४ ले पनि ५० करोडभन्दा माथिका कारोबार गर्ने सहकारीको नियमन जिम्मा राष्ट्रबैंकलाई दिने उल्लेख छ । संसदमा राष्ट्रबैंक ऐन विचाराधिन अवस्थामा रहेकाले सांसदहरुले सक्रियता देखाएर सहकारीको नियमन गर्ने अधिकार दिनुपर्छ,'अर्थ मन्त्रालयका पूर्व चिव शिशिरकुमार ढुंगानाले भने। विधेयकमा स्पष्ट उल्लेख नभए पनि संसादहरुले सक्रियता बढाएमा राष्ट्रबैंकमार्फत वित्तीय सहकारीको नियमन गर्न सक्ने अधिकार दिन सकिने ढुंगानाले बताए । '५० करोड माथिको सहकारीको नियमन त्यसैमा मिलाउन सकिन्छ, संसादहरुले त्यसमा ध्यान दिनुपर्छ,' उनले भने । देश संघीयतामा गएसँगै तीन तहका सरकारले नियमन गर्दै आएका छन् । तर, संघीय सहकारी विभागसँगै प्रदेश र स्थानीय सहकारीको नियमन क्षमता अभावका कारण सहकारी अलपत्र परेका छन् । प्रभावकारी नियमन अभावका कारण सहकारीमा विकृति, विसंगति पनि बढेको छ । पूर्वअर्थसचिव ढुंगानाले वित्तीय सहकारीको नियमन गर्न दोस्रो नियमन तह बनाउने चर्चा भए पनि बनाउन नसकिएको बताए । विभाग अन्र्तगत राख्ने कि राष्ट्रबैंक अन्र्तगत राख्ने भन्नेमा निश्चित हुनुपर्छ,'उनले भने,'राष्ट्रबैंक अन्र्तगत गर्ने हो भने अहिले निर्माण गर्ने मौका रहेको बताए । वित्तीय सहकारी सबलीकरण र व्यवसायीकरणका लागि डेडिगेटेड एजेन्सी आवश्यक भएको उनले बताए । नियमन र प्रवद्र्धन गर्न सहज हन्छ, 'उनले भने,वित्तीय सहकारीको अनुगमन मापदण्ड र मानदण्ड बनाउनुपर्छ । कोपोमिस सबैलाई काम लाग्ने भएपनि प्रभावकारी हुन नसकेको उनले बताए । त्यसमा सहकारी जान नसक्नु दुःखद भएको बताए । कोपोमिसमा तथ्यांक प्रविष्ट गर्न सके रियल टाइम डाटा निकाल्न सकिन्छ,' उनले भने । नेफ्स्कूनले आयोजना गेको चौथो साकोस शिखर गोष्ठीका अवसरमा संघीयतामा साकोस ' प्रवद्र्धन, विकास र नियमनको सन्दर्भ विषयक कार्यपत्र प्रस्तुत गर्दै पूर्व सचिव गोपीनाथ मैनालीले तीन तहका सरकारले सहकारीको नियामक, उत्प्रेरक समन्वयकर्ता, सहजकर्ता र दिग्दर्शकको भूमिका हुनुपर्ने बताए । वित्तीय जोखिम न्यूनिकरणका लागि नियमन प्रभावकारी हुनुपर्ने उनले बताए । संघीय सरकारको मातहत भएपनि स्थानीय तहले नियमन गर्न सक्ने अधिकार रहेको उनले बताए । सहकारी सुशासनमा जान अत्यावश्यक भइसकेको उनले बताए । सञ्जालमा आवद्ध भएका संस्थाहरुमा शुसासन देखिए पनि अन्य सहकारीमा सुशासन नभएको उनले बताए । सदस्यलाई न्यून व्याजदरमा विना जोखिम वित्तीय सेवा पुर्याउनुपर्छ,' उनले भने । वित्तीय जोखिम न्यूनिकरणका लागि सहयोग, सेवा र सुरक्षाको प्रत्याभूति गर्न तीनै सरकार क्रियाशील हुनुपर्ने उनको भनाइ छ । पूर्व सचिव मैनालीले सहकारीमा नियमन र सुशासन सबैभन्दा महत्वपूर्ण रहेको बताए । पूर्व सचिव ढुंगानाले सञ्चालनमा पारदर्शिता र वित्तीय सुशासनमा सहकारी सधै सजग हुनुपर्ने बताए । सहकारीले लिलामी प्रक्रिया सुरु गर्नु हुन्न,'उनले भने, 'सहकारीले घरबास, उठीबास लगाउने होइन । सुशासनमा कमी भएकाले त्यसतर्फ लागेको हो कि भन्ने लागेको छ । तीन तहको सरकारले अन्तरसम्बन्ध राख्दै विधि एउटै हुनुपर्ने उनले बताए । सहकारीकर्मी इन्दिरा पन्तले सहकारीमा एकरुपता नहुँदा छुट्टै बचत तथा ऋण ऐन आउन नसकेको बताए । पूर्वसचिव ढुंगानाले छुट्टै बचत ऐन चाहिने बताए । सहकारीमा कर्जा सूचना केन्द्र प्रयास भएपनि कार्यान्वयन हुन नसकेको उनले बताए । सूचना इन्टरलिंक गर्न सकिने उनले बताए ।"
प्रश्नपत्रबारे छानविन गर्न त्रिविले गठन गर्यो समिति,काठमाडौंः त्रिभुवन विश्वविद्यालय (त्रिवि)को परीक्षामा सोधिने प्रश्नपत्रका सम्बन्धमा छानविन समिति गठन गरेको छ । रजिष्ट्रार तथा केन्द्रीय परीक्षा समितिका अध्यक्ष प्राडा पेशल दाहालले प्रश्नपत्र हुबहु सम्बन्धमा छानविन गर्न समिति गठन गरिएको जानकारी दिए । उनका अनुसार प्राध्यापक घनश्याम भट्टराईको संयोजकत्वमा तीन सदस्य छानविन समिति गठन गरिएको हो । रजिष्ट्रार प्राडा दाहालले छानविन समितिले एक हप्ताभित्र प्रतिवेदन बुझाउन भनिएको बताए । त्रिविको स्नातकोत्तर तह मानविकी तथा समाजशास्त्र संकायको परीक्षाका दुई विषयको प्रश्नपत्रमा हुबहु देखिएपछि त्रिविले छानविन समिति गठन गरेको हो । मानविकी संकायले जेठ १८ गते स्नातकोत्तर तह तेस्रो सेमेष्टरको अर्थशास्त्र विषयअन्तर्गत पब्लिक इकोनोमिक्स र जेठ २३ गते स्नातकोत्तर तहको राजनीतिशास्त्रको पहिलो सेमेस्टरको इन्टरनेशनल पोलिटिक्स विषयको प्रश्नपत्र अघिल्लो वर्षको प्रश्नपत्रसँग हुबहु मिलेको थियो । ६० पूर्णाङ्कको सो विषयको परीक्षामा १३ प्रश्न अघिल्ला दुई वर्षको हुबहु मिलेको छ ।
मनसुनजन्य विपद् रोक्न आवश्यक तयारीाम जुट्यो गृह मन्त्रालय,"काठमाडौं : गृहमन्त्री बालकृष्ण खाणले मनसुनजन्य विपद्का घटनाहरुबाट हुने क्षति न्यूनीकरण गर्न पूर्व तयारी तथा प्रतिकार्यमा गम्भीर हुन निर्देशन दिएका छन्। सिंहदरबारमा सोमबार बसेको विपद् जोखिम न्यूनीकरण तथा व्यवस्थापन समितिको बैठकमा मन्त्री खाडले मनसुन सुरु भएसँगै विपद्का घटनाहरुबाट हुने क्षति न्यूनीकरणका लागि तयारी अवस्थामा रहन निर्देशन दिएका हुन्। उनले विपदको सामना गर्न राज्यका सबै निकायले एकीकृत योजना बनाउनुपर्ने बताए । त्यस्तै उनले बिपद जोखिमको तयारी, जनशक्तिको अवस्था एवम् साधन स्रोतको विवरणसहितको विस्तृत कार्य योजना पेश गर्न पनि निर्देशन दिएका छन्। बैठकमा सरोकारवाला निकायका प्रतिनिधिहरुले विपद्का घटनाहरुबाट हुने क्षति न्यूनीकरण गर्न जनशक्ति र सामग्रीहरुलाई तयारी अवस्थामा राख्नुपर्नेमा जोड दिएका छन् ।"
अर्थमन्त्रीको विषयमा छानविन गरौं :महेश बस्नेत,"काठमाडौं : अर्थमन्त्री जनार्दन शर्माको भूमिकामाथि प्रश्न उठेको छ । आर्थिक वर्ष २०७९ ८० को बजेट निर्माणका क्रममा अर्थमन्त्री जनार्दन शर्माले अनाधिकृत रुपमा एक पूर्वकर्मचारीलाई सहभागी गराएको विषय बाहिर आएपछि संसदमा प्रश्न उठेको हो । सांसद महेश बस्नेतले अर्थमन्त्रीको विषयमा प्रश्न उठेको भन्दै छानविनको माग समेत गरे । उनले भने, आज मात्रै हामीले समाचार सुन्यौं । अर्थमन्त्रीज्यूले भन्सारका दररेटहरु र करका दररेटहरु परिवर्तन गर्न अघिल्लो दिन राति एकजना पूर्वसुब्बालाई ल्याएर गडबडी गर्नुभयो । वायर कारखानादेखि लिएर सेनेटरी प्याड सबै कुरामा तमाम दररेटहरु खारेज गरेर अर्थमन्त्रीज्यूले नियमित कमिसन खाने योजना बनाउनुभयो भन्ने कुरा सुन्यौं । सांसद बस्नेतले नीतिगत सुधारदेखि मन्त्रीहरुको व्यवहार परिवर्तन हुन जरुरी रहेको बताए । सिमेन्ट र रडमा महिनाको ३० करोड विद्युत तिर्ने कारखानालाई १५ प्रतिशत छुट दिनएर एक मुष्ट करोडौं रकम आम्दानी लिने कुरा बाहिर आएको भन्दै उनले अर्थमन्त्रीको भूमिकामाथि प्रश्न गरे। उनले भने, सिमेन्ट र रडमा महिनाको ३० करोड विद्युत तिर्ने कारखानाहरुलाई १५ प्रतिशत छुट दिने कुराले एक मुष्ट करोडौ रकम आम्दानी लिएको कुरा, महिनाको ३७ लाख रुपैंया नियमित लिएको कुरा पनि आएको छ । रोम जलिरहेछ निरोहरु बाँसुरी बजाइरहेछन् भन्ने कुरा देखिरहेका छौं । यो विषय छानविन हुनुपर्छ । सोमबार अन्नपूर्ण पोष्ट राष्ट्रिय दैनिकमा 'बिहानी प्रहर जब पूर्वनासुले बजेट चलाए शीर्षकमा समाचार प्रकाशित भएपछि अर्थमन्त्री शर्माको तीव्र आलोचना भइरहेको छ।"
'मलको समस्या हल गर्न प्रधानमन्त्रीले पहल गर्नुपर्छ',"काठमाडौंः सांसद शक्तिबहादुर बस्नेतले मलको समस्या हल गर्न उच्च राजनीतिक स्तरमा वार्ता हुनुपर्ने बताएका छन् । सोमबार प्रतिनिधि सभामा बोल्दै सांसद बस्नेतले रासायनिक मलको समस्या समाधानका लागि प्रधानमन्त्रीले भारतसँग उच्च राजनीतिक स्तरमा वार्ता गर्नुपर्ने बताएका हुन् । उनले भने, 'मलको अभाव बर्षेनि भइरहेको छ । मलको विषय राष्ट्रिय समस्या हो । कृषि मन्त्रीले मात्र समस्या समाधान हुने देखिदैन । प्रधानमन्त्रीज्यूले नै इनिसिएसन लिन जरुरी देखिएको छ । टेण्डर गर्दा कार्टेलिङ नगरिए मात्रै पनि तत्कालिन समस्या समाधान हुने बताए ।"
मल नहुँदा किसान मानसिक तनावमा छन् : प्रेम सुवाल,"काठमाडौंः सांसद प्रेम सुवालले मल नहुँदा किसानहरु मानसिक तनावमा रहेको बताएका छन् । सोमबार प्रतिनिधि सभामा बोल्दै सांसद सुवालले मल नहुँदा किसानहरु निकै अफ्ठेरोमा परेको बताएका हुन् । उनले भने, मल खरिदमा अरबौं कमिसन आउने भएकाले सरकार मल कारखाना बनाउन गम्भीर छैन । मल कारखानाबारे धेरै कुरा उठ्यो । तर, कुरामै सिमित छ । उनले भने, 'कृषिमन्त्रीज्यू, मल लिन भारत जानुभएको हो की चामल लिन जानुभएको हो ? '"
खगराजको कृषिमन्त्रीलाई प्रश्न:किसानले मल कहिले पाउँछन् ?,"काठमाडौं : सांसद खगराज अधिकारीले मल अभाव भएको भन्दै आपूर्तिको माग गरेका छन्। सोमबार प्रतिनिधि सभामा बोल्दै अधिकारीले किसानलाई धानवालीमा हाल्न आजै मल चाहिएको बताए। उनले भने, 'मुख्य बाली धानका लागि कहिले आउँछ मल ? किसानलाई अहिले आजै चाहियो मल । अर्जेन्ट छ, अहिले चाहियो,विनियोजन विधेयकमाथि छलफल त गरेकै छौं नि । अहिले आजै किसानलाई खेतमा हाल्न मल चाहियो । उनले ४ लाख मेट्रिक टन मल चाहिएको भन्दै कृषिमन्त्रीले लगभग एक लाख ५० हजार जी टु जी गर्न खोजेको भन्दै आपत्ती जनाए। उनले भने' भारतले ६०६५ हजार मेट्रिकटन दिन सक्दैनौं भनेको छ भन्ने सुनेको छु ।'"
मरिण र गोलन्जोरमा घरघरमै पुगेर सामाजिक सुरक्षा भत्ता वितरण,"सिन्धुली : सिन्धुलीको मरिण र गोलन्जोर गाउँपालिकाले अब घरघरमै पुगेर सामाजिक सुरक्षा भत्ता वितरण गर्ने भएको छ। यस अघि बैंकमार्फत सुरक्षा भत्ता वितरण गरिदैं आएकोमा आर्थिक वर्ष ०७८०७९ को चौथो चौमासीकबाटै घरघरमै पुगेर सामाजिक सुरक्षा भत्ता वितरण गर्ने निर्णय गरिएको हो। मरिण गाउँपालिका र राष्ट्रिय वाणिंज्य बैंक कपिलाकोट शाखाबीच हालै मात्र सम्झौता गरी वडास्तरमै पुगेर सामाजिक सुरक्षा भत्ता वितरण गर्ने निर्णय गरिएको मरिण गाउँपालिकाका अध्यक्ष विमर्श मोक्तान प्रख्यात ले जानकारी दिए। यसअघि बैंकिङ प्रणालीबाट सामाजिक सुरक्षा भत्ता वितरण गरिदैं आएकोमा चालु आब २०७८०७९ को चौथो त्रैमासिक देखिनै गाउँगाउँमै पुगेर सामाजिक सुरक्षा भत्ता वितरणलाई चुस्त, दुरूस्त र प्रभावकारी बनाउने सहमति भएको छ, उनले भने। नवनिर्वाचित अध्यक्ष मोक्तानले विषेश गरेर ९० वर्षभन्दा माथिका जेष्ठ नागरिक, पूर्ण अपाङ्गता भएका नागरिक र दुर्गम तथा विकट स्थानका लाभग्राहीहरू र अन्य लाभग्राहीहरूलाइ पनि सहज होस भन्ने उद्देश्यले घरदैलोमा सामाजिक सुरक्षा भत्ता विवरण गर्ने निर्णय गरिएको बताए। गाउँपालिकामै एउटा मात्रै बैंक रहेको र सबै वडालाई पायक नपर्ने भएको हुदाँ जनताको मर्मलाइ मध्यनजर गरी मरिण गाउँपालिकास्तरीय सामाजिक सुरक्षा तथा व्यक्तिगत घटना दर्ता प्रणाली सुदृढीकरण आयोजना समन्वय समितिको बैठकबाट उक्त निर्णय गरिएको हो। यस्तै जिल्लाको गोलन्जोर गाउँपालिकालेसमेत घुम्ती शिविरमार्फत सामाजिक सुरक्षा भत्ता गाउँगाउँबाटै वितरण गर्ने निर्णय गरेको छ। गाउँपालिकाका अध्यक्ष शंकरराज बरालको अध्यक्षतामा बसेको पहिलो कार्यपालिका बैठकले गाउँपालिकाका सबै वडामा एकल महिला, दलित, जेष्ठ नागरीक, बालबालिका, अपांग, सिमान्तकृतलगायतका सामाजिक सुरक्षा भत्ता गाउँमै पुगेर वितरण गर्ने निर्णय गरिएको गाउँपालिकाका उपाध्यक्ष ज्वाल प्रसाद न्यौपानेले जानकारी दिए।"
सेयर बजारमा दोहोरो अंकको गिरावट : ९९ करोडमा खुम्चियो बजार,काठमाडौं : सेयर कारोबारको पहिलो दिन सोमबार नेप्से परिसूचक दोहोरो अंकले ओरालो लागेको छ। यसदिन नेप्से १५८२ अंकले घटेर २०३२३४ विन्दुमा बन्द भएको हो। नेप्से दोहोरो अंकले ओरालो लागेपछि कारोबार रकम ९९ करोडमा खुम्चिएको छ। आज २३० कम्पनीको २९ लाख २० हजार ७०५ कित्ता सेयर ९९ करोड ८६ लाख ७४ हजार २६२ रुपैयाँमा खरिदबिक्री भयो। सेन्सेटिभ इण्डेक्स २२७ अंकले घटेर ३८९९८ विन्दुमा अडिएको छ। दोहोरोले अंकले घटेको सेयर बजारमा २ कम्पनीको मूल्यमा भने सकारात्मक सर्किट ब्रेक लाग्यो। बलेफी हाइड्रो पावर र ग्रीन भेन्चरको सेयर मूल्य १० प्रतिशत हारीहारीले बढ्यो। यसदिन चार कम्पनीको सेयर मूल्य ५ प्रतिशत बढीले घट्यो। कारोबार रकमका आधारमा यसदिन सानिमा बैंक अग्रस्थानमा रह्यो। सो बैंकको ९ करोड १ लाख ६१ हजार रुपैयाँमा खरिदबिक्री भयो। कारोबारमा आएका सबै समूहको सूचक ओरालो लाग्यो। आज ६ कम्पनीको मूल्य १ प्रतिशत बढीले र ७ कम्पनीको ०९२ प्रतिशतले घट्यो। सेयर बजार निरन्तर ओरालो लागेपछि लगानीकर्ताहरु निरुत्साहित भएका छन्। ठूलो रकम गुमाउनु पर्दा लगानीकर्ताहरु आन्दोलित भएका छन्।
जिसस स्याङ्जाको प्रमुखमा श्रीप्रसादको उम्मेदवारी,"स्याङ्जा : जिल्ला समन्वय समिति स्याङ्जाको निर्वाचनका लागि नेपाली कांग्रेस र नेकपा एमालेले पूर्व सहमति अनुरुप उम्मदेवारी दर्ता गराएका छन्। ११ पालिका रहेको स्याङ्जामा कांग्रेस र एमालेका बराबर(११११) जना पालिका सदस्य निर्वाचित भएपछि गोलाप्रथाद्धारा पदाधिकारी छान्ने सहमति बनेको थियो। गोलाप्रथामा नेपाली कांग्रेसलाई प्रमुखसहित ४ सदस्य र नेकपा एमालेलाई उपप्रमुखसहित ५ सदस्य चिट्टा परेको हो। नेपाली कांग्रेस ४ नगरपालिकाको प्रमुख र ५ उपप्रमुखसहित एक गाउँपालिकामा अध्यक्ष, उपाध्यक्षमा विजयी भएको थियो। यसैगरी ५ गाउँपालिकामा अध्यक्ष र उपाध्यक्षसहित एक नगरपालिकाको प्रमुखमा नेकपा एमाले विजयी भएको थियो। नेपाली कांग्रेसले जिल्ला समन्वय समिति स्याङ्जाको प्रमुखमा श्रीप्रसाद जिटी र ३ जना सदस्यको उम्मेदवारी दर्ता गरेको हो। अरु सदस्यमा नेमबहादुर राना, सरस्वती बगाले र गीता खाँण रहेका छन्। प्रमुखसहित उनीहरु क्रमश: पुतलीबजार, पुतलीबजार, वालिङ् र चापाकोट नगरपालिकाका हुन्। यसैगरी नेकपा एमालेले उपप्रमुखमा खड्कराज सुवेदी र अन्य सदस्यमा कृष्णप्रसाद सुबेदी, भोजबहादुर दर्लामी, निरमाया पराजुली र निर्मला सार्की छन्। गोलाप्रथाबाट कांग्रेसले प्रमुखसहित ४ सदस्य र एमालेले उपप्रमुखसहित ५ सदस्य लिनेगरी सहमति बनेको थियो। यहाँका ११ पालिकामा प्रमुख र उपप्रमुख तथा अध्यक्ष र उपाध्यक्षमा कांग्रेस र एमालेले ११११ वटा पदमा विजयी भएपछि जिल्ला समन्वय समितिको प्रमुखको लागि गोलाप्रथाबाट चयन गर्नुपर्ने भएको थियो। प्रमुखका उम्मेदवार रहेको जिटी कांग्रेस स्याङ्जाका पूर्व सभापति हुन्। प्रजातन्त्र स्थापनाका लागि पटकपटक जेल जीवन बिताएका उनी स्याङ्जा बम काण्ड मध्येका एक साक्षी र वीपी कोइरालासंगै उनीमाथि तत्कालिन राज्यसत्ताले विभिन्न मुद्धा लगाएको थियो।"
एमसीसीविरुद्ध एमसीएको कार्यालय अगाडि प्रदर्शन,"काठमाडौंः विप्लव नेतृत्वको नेपाल कम्युनिष्ट पार्टीले एमसीसीको विरोध गर्दै नेपालस्थित एमसीएको कार्यालय अगाडि प्रदर्शन गरेको छ । एमसीसी राष्ट्रघाती भएको भन्दै नेकपाले शान्तिबाटिकाबाट जुलुससहित कमलादी पुगेर एमसीसीको कार्यालय अघि प्रदर्शन गरेको हो । प्रदर्शनमा सहभागीहरुले एमसीसी चाहिदैन, गो व्याक एमसीसीलगायतका नारा लगाएका थिए । प्रदर्शनमा नेकपाका केन्द्रीय सदस्य माइला लामाले नेपालमा एमसीसी अघि बढेपछि अमेरिकाको हस्तक्षेप बढेको आरोप लगाए । उनले विभिन्न बहानामा अहिले पनि सरकारले अमेरिकासँग सैन्यसम्बन्धी सम्झौता गर्न लागेको आशंका व्यक्त गरे । नेकपाले अमेरिकी हस्तक्षेप स्वीकार्य नहुने भन्दै नेपाललाई युक्रेन बन्न नदिने जनाएको छ ।"
एमालेले उम्मेदवारी नदिँदा समाजवादीका उम्मेदवार निर्विरोध,"चितवन : जिल्ला समन्वय समिति(जिसस) चितवनको नेतृत्वको लागि सत्ता साझेदार पाँच दलिय गठबन्धन र नेकपा एमालेबीच प्रतिष्पर्धा चलेका बेला उपसभापतिमा नेकपा एकीकृत समाजवादीकी कल्पना काफ्ले सापकोटा निर्विरोध भएकी छिन्। चितवनका सात पालिकाका प्रमुख र उपप्रमुख गरेर १४ जनाले मतदान गर्नेछन्। दुवै तर्फका सातसात जना मतदाता छन्। बराबरी भए गोला प्रथाबाट छानिन्छ। तर सापकोटाकोविरुद्ध एमालले उम्मेदवारी नदिएपछि उनी निर्विरोध भएकी हुन्। जिल्ला समन्वय समितिको अध्यक्षसहित सदस्य पदमा मंगलबार निर्वाचन हुँदैछ। चितवनको जिससमा प्रमुख र उपप्रमुखसहित १६ जनाको उम्मेदवारी परेको छ। प्रमुखमा सत्तागठबन्धनबाट नेपाली कांग्रेसका पूर्णबहादुर रानाभाट र एमालेबाट नारायण प्रसाद अधिकारीको उम्मेदवारी परेको छ। यस्तै तीन जना खुला सदस्यहरुमा गठबन्धनबाट नेकपा (माओवादी केन्द्र) का अर्जुन भण्डारी, धर्मलाल देवकोटा, नेपाली कांग्रेसका संजीव पौडेल उम्मेदवार छन्। एमालेको तर्फबाट कृष्णभक्त भट्टराई, बाबुराम सुवेदी र लक्ष्मीनारायण चौलागाईको उम्मेदवारी परेको छ। तीन जना महिला सदस्यका लागि गठबन्धनबाट कांग्रेसकी अनिता चौधरी, नेकपा (एस) की पूजना गुरुङ, माओवादीकी सुमित्रा तामाङ श्रेष्ठको उम्मेद्वारी परेको छ। एमालेबाट अनिता नेपाल र सविता चौधरीको उम्मेद्वारी परेको छ। महिला सदस्यमा पनि एमालेले एक जना उम्मेदवार कम उठाएको छ। एक जना दलित वा अल्पसंख्यक सदस्यका लागि कांग्रेसबाट केशरी माया सुनार र गुनु विकले उम्मेदवारी दिएका छन्। निर्वाचनमा सबै उम्मेदवारको मत बराबर भएमा गोलाप्रथाबाट चयन गरिने मुख्य निर्वाचन अधिकृतको कार्यालयले जनाएको छ।"
युथ भिजन १० वर्षे रणनीतिक योजनाबारे छलफल,"काठमाडौंः युथ भिजन १० वर्षे रणनीतिक योजनाकाबारे छलफल भएको छ । काठमाडौंमा आइतबार आयोजित युथ भिजन कार्यक्रममा युवाका सवालका बारेमा चर्चा भएको छ । कार्यक्रममा युवा तथा खेलकुदमन्त्री देशको युवा शक्तिको क्षमता चिनेर काम गर्नुपर्ने बताए । हरेक दिन क्षमतावान र देशलाई चाहिने युवा विदेश पलायन भइरहेको भन्दै मन्त्री गहतराजले त्यसका लागि सरकारले योजना बनाइरहेको बताए । उनले भने, हामीले देशमै अवसर दिएर नेपाललाई समृद्ध बनाउने अभियानमा लाग्नुपर्छ । क्षमतावान् र लाभपूर्ण उमेर समूहका व्यक्ति विदेश गएर अर्कैको देश समृद्ध बनाइदिन बाध्य छन् । युवा स्वरोजगार कोष, गरिबी निवारण कोषलगायत विभिन्न १४ वटा कोषहरुले काम गर्न नसकेको बताए । उनले भने, सबै कोषहरुलाई मर्ज गरी राष्ट्रिय युवा परिषदमार्फत खर्च गर्ने व्यवस्था गर्नुपर्ने देखिन्छ । कोषहरुले उद्धेश्यअनुरुप काम गर्न नसकेको देखिन्छ । ' एकीकृत रुपबाट खर्च गर्दा धेरै युवाले रोजगारी पाउने बताए । वागमती प्रदेशका युवा तथा खेलकुदमन्त्री रत्न ढकालले विदेश पलायन भएका युवाहरुको तथ्याकं एकीकृत गर्नुपर्ने बताए । यस्तै, परिषद् उपाध्यक्ष सुरेन्द्र बस्नेतले युवा नीति र युथ भिजन समय सापेक्ष परिमार्जन गर्नुपर्ने बताए । उनले युवाको नेतृत्व र सिपमुलक विकासका लागि लागिपरेको बताए । राष्ट्रिय युवा नीति २०७२ मा समेटिएका नीति कार्यान्वयनमा पर्याप्त बजेट नहुँदा अफ्ठेरो भएको बताए ।"
पैगम्बर मोहम्मद विवाद : राँचीमा कसरी भड्कियो हिंसा,काठमाडौं : १० जुन दिउँसो शुक्रबारको नमाजपछि मुस्लिम समुदायका मानिसहरु बीजेपीका पूर्व प्रवक्ता नुपुर शर्माको गिरफ्तारीको माग गर्दै मुख्य सडकमा जुलुस निकाले। यिनीहरुमध्ये कसैले हातमा धार्मिक झण्डा र कसैले हातमा कालो झण्डा लिएर प्रदशन गरिरहरेका थिए। जुलुसमा सहभागीहरु हनुमान मन्दिरसम्म शान्तिपूर्ण तरिकाबाट नाराबाजी गर्दै गइरहेका थिए। हनुमान मन्दिर पुग्नेबेला जुलुसमा सहभागी भएका केही व्यक्तिहरु मन्दिरमा ढुङ्गामुढा गर्न थाले। जुलुसमा सहभागी केही व्यक्तिहरुले त्यस्तो नगर्न आग्रह गर्दापनि उनीहरुले मानेनन्। त्यहाँ रहेका प्रहरी पहिला शान्त बसिरहेका थिए। तर केही समयपछि प्रहरीले फायरिङ्ग सुरु गर्यो। त्यसपछि भीडमा रहेका व्यक्तिहरु झन् धेरै आक्रमक भए। यसैदौरान भएको ढुंगा प्रहारबाट एसएसपीसहित केही प्रहरीलाई चोट लाग्यो। प्रहरीका अनुसार १२ प्रहरी गरी जम्मा २४ जना घाइते भए। बीबीसी हिन्दी
"विराटनगर विमानस्थल : न जग्गाको मुआब्जा, न फुकुवा","विराटनगर : विराटनगर विमानस्थललाई क्षेत्रीय अन्तराष्ट्रिय विमानस्थलकोरुपमा विकास गर्ने भनेर सरकारले आसपासका स्थानीयको जग्गा रोक्का गरेको १ वर्ष भयो। स्थानीयको १२६४६ बिगाहा जग्गा रोक्का गरेर मुआब्जाको दाबीसहित कागजात पेश गर्न आह्वान गरेको पनि त्यति नै भयो। तर आसपासका ३५० परिवारका नागरिकले न हालसम्म जग्गाको मुआब्जा पाएका छन्, न उनीहरुको जग्गा नै फुकुवा गरिएको छ। जग्गा रोक्का गरिएको कारण हाल स्थानीयको बिल्लीबाँठ भएको छ। न ठाउँ छाडेर हिँड्न पाईएको छ, न व्यवस्थितरुपमा बस्न पाईएको छ। सोमबार बिहान ११ बजे विरोध जुलुससहित जिल्ला प्रशासन कार्यालय पुगेका स्थानीय उद्धव कार्की भन्छन्, मेरो १० धुर जग्गा छ। अंशबण्डा गर्नुपर्ने छ। तर, सरकारले रोक्का गरिदिएपछि कुनै कारोबार गर्न पाईएको छैन्। २०७७ चैत्र २३ र २४ गते गोरखापत्र दैनिकमा एक सूचना प्रकाशित गर्दै विमानस्थल विस्तारका लागि भनेर मोरङ प्रशासनले स्थानीयको १४०० कित्ता जग्गा अधिग्रहण गर्यो। जग्गा अधिग्रहण पश्चात प्रशासनले मुआब्जाको दाबी गर्न आफ्नो तिनपुस्तेसहित कार्यालयमा उपस्थित हुन स्थानीयलाई आग्रह गर्यो। स्थानीयले मुआब्जाको दाबीसहित सम्पूर्ण कागजात विमानस्थलको कार्यालयमा बुझाए। तर हाल कागजात पेश गरेको १ वर्षभन्दा बढी भईसकेको छ। हालसम्म उनीहरुले मुआब्जा पाएका छैनन्। जग्गाको मुआब्जा नपाएका कारण घर बनाउन लिएको बैंकको ऋण तिर्न हाल आफूलाई हम्मेहम्मे परेको स्थानीय मोहम्मद कलाउद्दीन बताउँछन्। उनी भन्छन्, बैंकबाट ऋण लिएर ५ धुरमा जग्गा घर बनाईयो। अहिले ऋण तिर्न बैंकले ताकेता गरिरहेको छ। के गर्ने, कुनै विकल्प छैन्। २०७७ असोजमा तत्कालिन मन्त्रिपरिषद्ले विराटनगर विमानस्थललाई क्षेत्रीय अन्तराष्ट्रिय विमानस्थलकोरुपमा विकास गरेर सार्क राष्ट्रहरूमा विराटनगरबाटै हवाई उडान गराउने निर्णय गरेको थियो। कात्तिक २७ गते बसेको मन्त्रिपरिषद्को बैठकले विराटनगर विमानस्थल विस्तारका लागि १२६४६ बिघा जमिन अधिग्रहण गर्न नेपाल नागरिक उड्डयन प्राधिकरणलाई स्वीकृति प्रदान गर्ने निर्णय गरेको थियो। हालको १५ सय मिटरको धावनमार्गलाई ३ हजार मिटरमा विस्तार गर्दै विराटनगर विमानस्थलको स्तरोन्नति गर्ने सरकारको योजना थियो। सोही निर्णय र योजनाका आधारमा गोरखापत्रमा सूचना निकाल्दै सरकारले विमानस्थल आसपासका १४ सय कित्ता जग्गा अधिग्रहणका लागि रोक्का गरेको थियो। सरकारले त्यतिबेला मुआब्जा निर्धारण समिति समेत बनाएको थियो। तर, समितिलाई काम गर्न नदिईएका कारण हालसम्म स्थानीयले मुआब्जा पाएका छैनन्। सरकारले पनि मुआब्जाका निमित्त भनेर आवश्यक बजेट विनियोजन गरेको छैन्। वर्ष दिनभन्दा लामो समयदेखि जग्गा जमिन रोक्का हुँदा आर्थिक संकटमासमेत आफूहरूले बैंकमा धितो राखेर रकम निकाल्न नपाएको गुनासो स्थानीय गर्छन्। विराटनगर विमानस्थल संघर्ष समितिका सदस्यसमेत रहेका स्थानीय सन्तोष खड्का भन्छन, संविधान प्रदत्त नीजि सम्पत्ति सम्बन्धी अधिकारबाटसमेत बञ्चित हुनुपरेको छ। सम्पत्ति भएरपनि छोराछोरी पढाउन र बिहेवारी तथा व्यापार व्यावसाय गर्न पाईएको छैन्। हाल विराटनगर विमानस्थल संघर्ष समितिले विराटनगरस्थित मुख्यमन्त्री तथा मन्त्रिपरिषदको कार्यालयमा ७ दिने अल्टिमेटमसहितको मागपत्र बुझाएका छन्। ७ दिनभित्र पनि जग्गाको मुआब्जाका निम्त्ति बजेटको सुनिश्चितता वा रोक्का राखिएको जग्गा फुकुवा नगरिए असार ६ गतेदेखि सडक आन्दोलन हुने समितिले जनाएको छ। निजगढ विमानस्थलका लागि ६ अर्ब छुट्याएर विराटनगर विमानस्थललाई उपेक्षा गर्न खोजिएको राज्यको नीतिविरुद्ध चरणबद्ध आन्दोलन गर्ने संघर्ष समितिको चेतावनी छ। समितिका संयोजक वेदराज पौडेल भन्छन्, निजगढ बारामा बन्ने विमानस्थल पर्यावरणको दृष्टिले बनाउन नमिल्ने सर्वोच्चले भनिसकेको छ। यद्यपि, त्यसका लागि सरकारले ६ अर्ब बजेट छुट्याएको छ। अनि हामीलाई यस्तो बिजोग बनाईदिन पाईन्छ? विराटनगर मुलुकको दोश्रो ठूलो शहरबाट छैठौं स्थानमा झरेकाले यहाँको विकासको सेतुको रुपमा रहेको क्षेत्रीय अन्तराष्ट्रिय विमानस्थल बन्नुपर्छ भन्ने विषयमा स्थानीयको एकमत रहेको संघर्ष समितिले जनाएको छ। मुआब्जा निर्धारण नै नभएको अवस्थामा अधिग्रहण महंगो भयो अथवा रकम नै तोकेर केही व्यक्तिहरूले यतिको पैसाले अन्यत्र विमानस्थल बन्छ भन्ने दुष्प्रचार गरिरहेकाले त्यसकोपछि नलाग्न समितिले आग्रहसमेत गरेको छ। विराटनगर विमानस्थलको स्तरोन्नतिका लागि भने २०७६ असोज १९ गते नागरिक उड्डयन प्राधिकरण, प्रदेश नं १ सरकार र विराटनगर महानगरपालिकाबीच त्रिपक्षीय लागत साझेदारीमा पत्रमा हस्ताक्षर भईसकेको छ। सम्झौता अनुसार जग्गा अधिग्रहणका लागि आवश्यक खर्चको ५० प्रतिशत नागरिक उड्डयन प्राधिकरण, ४० प्रतिशत प्रदेश सरकार र बाँकी १० प्रतिशत हिस्सा विराटनगर महानगरपालिकाले व्यहोर्ने भनी उल्लेख छ।"
खेर गईरहेका बाझो जग्गा लिजमा दिने व्यवस्था गर्न प्रदेश सांसद गौचनको माग,"जोमसोम : मुस्ताङमा खेर गईरहेका सरकारी स्वामित्वमा रहेका जग्गालाई लिजमा दिने व्यवस्था गर्नुपर्ने गण्डकी प्रदेशका सांसद चन्द्रमोहन गौचनले माग गरेका छन्। गण्डकी प्रदेश सरकारले प्रस्तुत नीति तथा कार्यक्रममाथि भएको छलफलमा सांसद गौचनले मुस्ताङमा खेर गएका बाझो जग्गालाई उपयोगमा ल्याउन सकेमा कृषि उत्पादन वृद्धि हुनुको साथै कृषकहरु जीवनस्तर उकासिने र यसले बेरोजगारी समस्या समाधान गर्ने बताए। कृषि र पर्यटनको प्रचूर संम्भावना रहेको हिमाली जिल्ला मुस्ताङमा ९९ प्रतिशत जग्गाको नापनक्सा नभएको र १ प्रतिशत भन्दाकम जग्गामा मात्र कृषि उत्पादन हुने गरेको गण्डकी प्रदेश सरकारलाई जानकारी गराए। युवा जनशक्तिलाई रोजगार सृजना गर्न र कृषिमा आत्मनिर्भर तुल्याउन यहाँको लालपूर्जा भएको जग्गा पर्याप्त नभएकाले यसतर्फ प्रदेश सरकारले उपयुक्त विकल्प दिनुपर्ने उल्लेख गरे। सांसद गौचनले सरकारी स्वामित्वमा रहेको सार्वजनिक प्रति जग्गा(वनक्षेत्र बाहेक)लाई संघीय सरकारको वन मन्त्रालयसंग नीतिगत कानुन व्यवधान खुल्ला गरी कृषि प्रयोजनको निमित्त कृषि उद्यम व्यवसाय गर्नेलाई खेर गएका जग्गा लिजमा दिलाउन सके कृषिक्षेत्रमा मुस्ताङ जिल्लाले नयाँ छलाङ मार्ने बताए। मुस्ताङमा स्याउ लगायतका उवा, फापर, गँहु, जौं मकै, आलु र सीमीबोडी उत्पादनदर वृद्धि गर्न सकिने सांसद गौचनको भनाई छ। नीति तथा कार्यक्रम माथिको छलफलमा सांसद गौचनले गण्डकी प्रदेश सरकारले मुस्ताङको जोमसोममा स्याउ प्रशोधन केन्द्र स्थापना गर्नुपर्ने माग राखे। मुस्ताङमा जिल्लास्तरको प्रविधियुक्त स्याउ भण्डारकेन्द्र, स्याउ ग्रेडिङ, वाक्सिङ, प्याकेजिङ र ग्रेड अनुसारको कार्टुन प्याकिङ व्यवस्था गरी गुणस्तरिय स्याउ पुर्याउन सकिने सांसद गौचनले सुनाए। यस्तै जिल्लाको कम गुणस्तरीय स्याउलाई आवश्यक प्रशोधन गरी विभिन्न परिकार निर्माण गरी आयआर्जन सकिने भएकाले यसतर्फ प्रदेश सरकारको ध्यान जान आवश्यक रहेको औंल्याए। सांसद गौचनले मुस्ताङ जिल्ला जलवायु परिवर्तनको उच्चजोखिम रहेकाले यसको अनुकुलन र व्यवस्थापन मिलाउन प्रदेशको ध्यानार्कषण पनि गराए।"
जिसस बाराको प्रमुख र उपप्रमुखमा एमाले विजयी,"वीरगन्ज : जिल्ला समन्वय समिति(जिसस) बाराको प्रमुख र उपप्रमुख दुवै पदमा नेकपा एमालेका उम्मेदवार विजयी भएका छन्। जिसस बाराको प्रमुखमा एमालेका नरेन्द्रकुमार साह निर्वाचित भएका हुन्। सोमबार भएको निर्वाचनमा २० मत प्राप्त गर्दै प्रमुखमा साह निर्वाचित भएको मुख्य निर्वाचन अधिकृत खिलनाथ रेग्मीले जानकारी दिए। उनका निकटतम प्रतिद्धन्द्धि सत्तागठबन्धनका तर्फबाट साझा उम्मेदवार नेपाली कांग्रेसका रामदेयाल महतोले ९ मत प्राप्त गरे। यस्तै जिसस बाराको उपप्रमुखमा पनि एमालेकै चण्डिका उप्रेती विजयी भएकी छन्। १७ मत प्राप्त गरी उनी उपप्रमुखमा निर्वाचित भएकी हुन्। उनकी प्रतिस्पर्धी सत्तागठबन्धनका तर्फबाट जनता समाजवादी (जसपा)का उम्मेदवार पवन कुमार ब्याहुतले भने १५ मत मात्रै प्राप्त गरे। जिसस बाराको सदस्यहरूमा पुरुषतर्फ जसपाका ३ जना, महिलातर्फ लोकतान्त्रिक समाजवादी (लोसपा)का १ जना, एमालेका २ जना र दलित वा अल्पसंख्यक सदस्यमा लोसपाका १ जना निर्वाचित भएको मुख्य निर्वाचन अधिकृतको कार्यालयले जनाएको छ। जिसस बाराको निर्वाचनमा ९ वटा पदका लागि प्रमुख, उपप्रमुख र सदस्यहरु गरी २२ जनाले उम्मेदवारी दिएका थिए। जिससको निर्वाचनमा ३२ मत खसेकोमा ३ मत भने बदर भएको थियो।"
"काठमाडौंको फोहोर, नुवाकोटलाई बोझ","सिसडोल (नुवाकोट) : काठमाडौं उपत्यकालाई सुग्घर बनाउन उठाइएको फोहोर बोकेको टिपर अघिअघि। सर्जिकल मास्क लगाएर गाडीमा बसेका हामी पछिपछि। यात्रा थियो त्यहीँ टिपरको अन्तिम गन्तव्य अर्थात् फोहोरको डम्पिङ साइट नुवाकोटको ल्यान्डफिल्ड सिसडोल र बञ्चरेडाँडा। केही दिन अघिबाट बञ्चरेडाँडामा फोहोर फालिँदै थियो। सिसडोलमा फोहोरको पहाडमाथि उक्लिएर बञ्चरेडाँडा पुग्ने रहेछन् फोहोर बोकेका टिपर। त्यहीँ फोहोरले जन्माएको देखिनेदेखाउने र लुकेकालुकाइएका कथा खोज्ने यात्रा थियो अन्नपूर्णको। टिपरमा चुल्याइएका फोहोरलाई पालले ढाकेर काठमाडौंको मुख्य सडकमा दौडाउँदै गन्धको महसुस नहुने। तर, बनेपा हुँदै नुवाकोटको गाउँ पस्दा डङ्डङ्ती गनाउन थाल्छ। केही समय मात्रै टिपर रोकिए दायाँबायाँ उभिन त परको कुरा, गाडीभित्रै पनि दुइटा मास्कले छेक्दैन। टिपरबाट चुहिएको फोहोरको पानीमा भन्किएका झिँगाले गाउँ ढाकेको छ। सडक दायाँ,बायाँका नागरिकलाई सबैभन्दा आनन्द भनेकै टिपर नकुदेको समय हो रे। नुवाकोट ककनी गाउँपालिका१ की सुशीला बलामी भन्छिन्, फोहोरको गन्ध नआएको मिनेट हुँदैन। अझै फोहोर बोकेका टिपर सडकमा नै रोके सास फेर्न नै समस्या हुन्छ। सञ्चले बस्ने दिन कहिले आउला ? फोहोर छेक्न दुइटा मास्क लगाएर हाम्रो टिम डम्पिङ साइट जाँदै गर्दा देखिने धेरै दृश्यले अचम्मित पाथ्र्यो। बिनामास्क टिपर दौडाउने चालकदेखि दैनिकी सामान्य बिताउन कोसिस गरिरहेका स्थानीयलाई देख्दा हामी आफूलाई दुर्गन्ध सहनै नसक्ने रहेछौं जस्तो लाग्थ्यो। उपत्यका नाघेर सिसडोलको फोहोर थुप्रिएको देखिने नुवाकोटको ककनी डाँडा पुग्दा टिपरको मात्रै नभई फालिएको स्थानको गन्ध पनि फैलिएको प्रष्ट महसुस हुन्थ्यो। यहाँ फोहोरले मानिसलाई मात्रै हैरानी दिएको छैन। बाली लाग्दैन। पशुचौपाया बिरामी पर्छन्मर्छन्, ककनी१ सिसडोलकी विष्णुमाया बलामी भन्छिन्, न स्वच्छ पानी पिउन पाइन्छ, न त निरोगी नै बस्न। सडक किनारको पसलमा भेटिएकी विष्णुमायाले १७ वर्षदेखि फोहोरकै कारण दुःख पाएको गुनासो गरिन्। पानी स्वच्छ पीउन नपाएको दुःखेसो पोखिन्। भन्छिन्, पहिले फोहोर फाल्न दिए गाउँमा सडक आउँछ। विकास आउँछ। गाउँका नागरिक धनी हुन्छन्। यो गाउँलाई फाइदै फाइदा हुन्छ भनिएको थियो, उनले फोहोर फाल्न सडक खनेको १८ वर्ष अघिको दिन सम्झँदै भनिन्, तर, अहिले यो सडकले फोहोरको गन्ध मात्रै ल्यायो। दुःख ल्यायो। अरू केही ल्याएन। मास्क भित्रबाट प्रश्न गरिरहने हामीलाई बिना मास्क दैनिकी काटिरहेका स्थानीय जवाफ दिन्थे, मास्क कति लगाउने ? तपाईंहरू पो आज आउनुभयो। हाम्रो त जीवन नै यहीँ बिताउनुपर्छ। बाटो खाली नगरी दौडिरहने टिपरबाट फुत्किएका फोहोरका पोका र चुहिएका फोहोरका पानीले गाउँनै दुर्गन्धित छ। टिपरले उडाएको धुलोले श्वासप्रश्वासका बिरामी प्रत्येक घरमा भेटिन्छन्। झाडापखला त सामान्य हो हजुर, निमोनिया र क्यान्सरले पनि यो गाउँमा धेरै मरे। काठमाडौं सुग्घरपार्न फोहोर यता ल्याइयो। तर, फोहोरको सजाय यहाँ हामी गाउँलेले भोग्नुपर्यो, आँसु छल्काउँदै विष्णुमाया भन्छिन्। २०६२ जेठ २२ गतेदेखि सिसडोलमा २३ वर्षका लागि भन्दै उपत्यकाको फोहोर बिसर्जन गर्न सुरु गरिएको थियो। दुई वर्षलाई त हो। यति फाल्न दिए गाउँमा सडक आउँछ। भारी बोकेर हिँड्नु पर्दैन। गाडीमा सहर जान पाइन्छ, भन्ने सपना बोकेका नुवाकोटे नागरिकले १७ वर्ष भयो फोहोरको दुर्गन्ध बोकेको। तर, सुन्दर सपना देख्दा नरकिय जीवन बिताउनुपरेको उनीहरूको अनुभव छ। दुई वर्षका लागि भनिएको सिसडोलमा १७ वर्ष फोहोर फाल्दा फोहोरमा राजनीति धेरै भएको स्थानीय स्वयम बताउँछन्। गत मंगलबारबाट सिसडोल ल्यान्डफिल साइटको पोस्ट क्लोजर का लागि प्रक्रिया सुरु भयो। तर, फोहोरको कथा अझै लम्बिने प्रष्ट छ। अनि सुरु भयो फोहोरको कथा उपत्यकामा घर बढ्दै गए। जनसंख्या बढ्यो। फोहोर थुप्रदै गयो। बिसर्जन गर्ने ठाउँ भएन। अनि खोजी सुरु भयो फोहोर फाल्ने स्थानको। २०५२ सालसम्म काठमाडौंको मूलपानीस्थित डम्पिङ साइटले काठमाडौंको फोहोरलाई बोक्न सक्यो। त्यसपछि सुरु भयो फोहोर फाल्ने स्थानको खोजी। फोहोर विसर्जनका विभिन्न प्रस्ताव आए। फोहोरलाई मोहोर बनाउनेभन्दा फोहोरबाट भाग्ने खोल अनि सुरु भयो। तत्कालीन समयमा आएका विभिन्न प्रस्तावहरू मध्येको एउटा प्रस्ताव थियो नुवाकोटको बञ्चरेडाँडा। त्यस समय काठमाडौं महानगरपालिकाका मेयर थिए पीएल सिंह। तत्कालीन स्थानीय विकासमन्त्री रामचन्द्र पौडेल र मेयर सिंहले प्रस्तावित बञ्चरेडाँडाको अवलोकन गरे। स्थानीयलाई फोहोर मात्रै होइन विकास पनि आउने आश्वासन दिइयो। स्थानीय चल्तापुर्जासँग समन्वय भयो। बञ्चरेडाँडामा फोहोर फाल्ने संरचना बन्नु अघि सिसडोलमा फोहोर फाल्ने सहमति भयो। सिसडोल बञ्चरेडाँडा पुग्नुभन्दा २ किलोमिटर वरकै स्थान हो। उपत्यकाको फोहोर बोकेर बञ्चरेडाँडा जाँदै टिपर। तस्बिर : असोक दुलाल फोहोरमैला व्यवस्थापन केन्द्र, काठमाडौं महानगर, तत्कालीन ललितपुर उपमहानगर र ओखरपौवा ल्यान्डफिल साइट समन्वय समितिबीच बञ्चरेमा फोहोर व्यवस्थापन गर्ने विषयमा सम्झौता पनि भयो। त्यसै समय सिसडोलमा केही वर्ष फोहोर व्यवस्थापन गर्नेमा नागरिक पनि राजी भए। तर, तोकिएको समयमा बञ्चरेडाँडामा डम्पिङ साइट बनेन। तत्कालीन मेयर पीएल सिंहको कार्यकाल सकियो। काठमाडौंका मेयर बने केशव स्थापित। सिंहको कार्यकालमा नबनेको डम्पिङ साइटको पूर्वाधार स्थापितले पनि बनाउन सकेनन्। २३ वर्षलाई फाल्ने भनिएको फोहोर सिसडोलमा थुप्रिरह्यो। उपत्यकाका मेयर फेरिए। तर, फोहोर फाल्ने क्रम फेरिएन। पहिले देखाइएको आश्वासन कुनै पूरा भएन। हाम्रो सपना, सपनामा नै सीमित भयो, सिसडोलको फोहोर फालिएको स्थान नजिकै होटल व्यवसाय गरेर बसेकी रीता श्रेष्ठ भन्छिन्, फोहोरबाट नेताले के पाए कुन्नी हामीले भने दुःख मात्रै पायौं। स्वच्छ हावा खान पनि गाउँ नै छाडेर पारी जानुपर्ने दुखेसो पोख्छिन् रीता। १७ वर्षअघि काठमाडौंमा जाइकासँगको सहकार्यमा दीर्घकालीन रूपमा फोहोर व्यवस्थापन गर्न बञ्चरेडाँडामा साइट निर्माण गर्ने सहमति भइरहँदा नागरिकको समस्या समाधान गर्ने र उनीहरूलाई दिइने सुविधाको कुरै थिएन। न त हाम्रो माग पूरा भयो, नत देखाइएका सपना नै साकार, स्थानीय रीता भन्छिन्, मेयर फेरिए रे हाम्रो समस्या फेरिएन। सिसडोलमा तीन वर्षसम्म मात्र फोहोर फाल्ने र त्यो पनि दैनिक ३ सय टन मात्र फाल्ने सहमति भएको थियो। तर, न वर्षमा सीमित भयो नत टनमा नै। फोहोर फाल्नु अघि वारिपारि देखिने घर बस्तीबीचमा फोहोरको पहाड चुलियो। घर पुरिए। खोलमा पानी होइन फोहोरका लिच्चड बग्न थाल्यो। यो दुःख काठमाडौं उपत्यकाले कहिले नदेखेको गुनासो गर्छन् अर्का स्थानीय राजु तामाङ। पहिले कति सुन्दर थियो यो गाउँ। जताततै हरियाली थियो। खेती जे पनि हुने, अहिलेको फोहोरको पहाड देखाउँदै तामाङ भन्छन्, पहिले हामी त्यहाँ कोदो रोप्थ्यौ। जग्गा हाम्रो पनि थियो। तर, नत मुआब्जा पाइयो, नत अन्य सेवा सुविधा नै। काठमाडौं सफा पार्न फोहोर पखाल्दा त्यसकै भलले नुहाउनुपर्ने बाध्यता बन्यो हालको ककनी गाउँपालिका (नुवाकोट)को वडा न १, २, ३ र धुनीबेंसी नगरपालिका (धादिङ)को केही वडाका बासिन्दालाई। १७ वर्षको समयमा मेयर फेरिए। मन्त्री फेरिए। विभिन्न योजना बने। मुलुकलाई नै सिंगापुर बनाउँछु भन्ने प्रधानमन्त्री आए। तर, हामीलाई फोहोरको भलमा बगाए, ओखरपौवाका स्थानीय दिपेन श्रेष्ठ भन्छन्। सिसडोलमा थुप्रिएको फोहोरको पहाड नै ठडियो। तर, परिवर्तन हुँदै आएका नत मन्त्रीको पहलमा बञ्चरेडाँडा साइट निर्माण पूरा भयो त मेयरहरूले नै यसमा चासो दिए। फोहोर काठमाडौंबाट लोड गर्न बाहेक कसैले आफूहरूको पीडा नबुझेको श्रेष्ठ गुनासो गर्छन्। भन्छन्, सुरुको सहमति र सम्झौताको के कुरा गर्नु। त्यसपछि पनि भएका कुनै सहमति पालना भएन। दुःखका दिन गएन। फोहोर फाल्न सुरु गरेको समयलाई सम्झँदै श्रेष्ठ भन्छन्, सुरुका केही महिना व्यवस्थित ढंगले फोहोरमैला बिसर्जन हुने भयो। फोहोर फाल्ने ठाउँको सरसफाइमा पनि ध्यान दिइएको थियो। तर, केही महिनापछि जथाभावी फोहोरमैला फालिदिँदा डम्पिङ साइटनजिक मात्र होइन, वरपरका गाउँमा पनि सञ्चले बस्न सक्ने अवस्था छैन। हालको ककनी गाउँपालिका (नुवाकोट)को वडा न १, २, ३ र धुनीबेंसी नगरपालिका (धादिङ)को केही वडा सबैभन्दा बढी प्रभावित छन्। अहिले स्थानीय निर्वाचन सकियो। काठमाडौंले नयाँ मेयर पायो बालेन्द्र साह (बालेन)। इन्जिनियरसमेत रहेका बालेनले आफ्नो पहिलो काम भनेकै काठमाडौंको फोहोर व्यवस्थान भनेपछि प्रभावित क्षेत्रका नागरिकमा केही आशा पलाएको छ। बालेन मेयर भएपछि शपथ नखाई यहाँको समस्या बुभ्न आए। नयाँनयाँ कुरा ल्याइरहेका छन्। अब केही आशा छ। फोहोर नगनाई खाना खाने दिन पनि आउलाकी, स्थानीय दिपेनले भने। जति काठमाडौंमा पुगेका हाम्रा नेताले हाम्रो समस्या सुनाउँछन्, त्योभन्दा धेरै दुःख यहाँ लुकेको छ, दिपेनले भाबुक हुँदै गाउँको पीडा सुनाए। कुकुर र चिलहरूले फोहोरको डुंगुरबाट सिनो गाउँलेका आँगन र खेतबारीमा पुर्याउँदा गाउँले हैरान छन्। फोहोरबाट रसाउने दूषित पानी त्यहाँको खानेपानी स्रोतमा मिसिएको छ। सिसडोल र छिमेकी गाउँमा झाडापखाला फैलिरहन्छ। यसकै सिकार बनेका छन् धेरै नागरिक। फोहोर बोकेका टिपरले किचेर र रोग लागेर नै ५० जनाभन्दा बढीले ज्यान गुमाएको स्थानीय बताउँछन्। यो बीचमा १७ जनाको फोहोर बोकेका टिपरले किचेर भएको मृत्यु भयो। ३५ भन्दा बढीले त क्यान्सरलगायतका रोगबाट ज्यान नै गुमाउनु परेको छ, स्थानीय राजु तामाङ भन्छन्। किन फोहोरमा आन्दोलन हुन्छ थाहा नै छैन सरकारले परीक्षणका रूपमा २३ वर्ष मात्र फोहोर फाल्ने भनिएको सिसडोलमा फोहोरको पहाड बढ्दै जाँदा यहाँका नागरिक धेरै आन्दोलमा सहभागी बने। १७ वर्षमा कति आन्दोलन भए कसैसँग तथ्यांक नभए पनि फोहोरको लडाइँ धेरै भएको नुवाकोट तीन पिप्लेका विनोदकुमार श्रेष्ठ बताउँछन्। तर, आन्दोलनको नेतृत्व गर्नेले कहाँ के सहमती गरे स्थानीय नागरिकलाई केही थाहा नहुने श्रेष्ठको भनाइ छ। भन्छन्, हामीलाई दिने सेवासुविधा र फोहोर व्यवस्थानमा ध्यान दिएनन्, आन्दोलन गरौं भनेर यहाँका फोहोर व्यवस्थापन गर्न बनेका समितिका नेताले गाउँले उठाउँछन्। गयो आन्दोलन गर्यो। टिपर रोक्यो। के सहमति गरेर खुलाउँछन्। नागरिकलाई थाहा हुँदैन। नागरिक त फोहोरले दिएको दुःख घट्ने आसामा ढालका रूपमा प्रयोग भइरहेको जस्तो लाग्छ। फोहोर फाल्न सुरु भएर हालसम्म १ सयभन्दा धेरै बुँदामा सहमति भए पनि ८० प्रतिशतभन्दा धेरै त कार्यान्वयन नै भएको छैन। तर, नागरिकलाई कुन आन्दोलनमा के सहमति भयो कुनै जानकारी नै छैन। सहमति धेरै भए होलान। आन्दोलन रोकिनु नै सहमति हुनु भन्ने हाम्रो बुझाइ हो। तर, के सहमति गरेर के उपलब्धि भयो केही थाहा छैन, स्थानीय सुन्दर बलामी भन्छन्, सहमति कार्यान्वयन भएको भए वा स्थानीयको पक्षमा भएको भए हाम्रा दिन फर्किने थिए नि ! फोहोरबाट दुर्गन्ध ननिस्कने र व्यवस्थित गरे नागरिकलाई अरू केही नचाहिने उनी बताउँछन्। पहिले त केही होला भन्ने आशा थियो। तर, अहिले त त्यो आशा पनि मर्यो। बरु फोहोर अन्तै लगे हुन्थ्यो हामीलाई केही चाहिँदैन। यो बाटोले के दियो र ? सुन्दरलाई धेरै वर्ष अघिको सहमति मात्रै याद छ। सिसडोलमा दैनिक थोरै मेट्रिक टनसम्म फोहोर खन्याउने भनियो। यो फोहोरको पहाड माटोले छोपछाप पार्ने र त्यसमाथि रुखबिरुवा रोपेर पार्क बनाउने भनिएको थियो। यो सडक कालोपत्रे हुने र ठूलो हुने भनियो। फोहोरको थुप्रोमा पार्क हुने कल्पना गर्दा आफैं भन्नुहोस् त, त्यहाँ दुर्गन्ध त पक्कै आउँदैन। त्यो सोचेर हामीले हवस् भन्यौं, उनले भने, तर, सम्झौताविपरीत नै सिसडोलको फोहोर व्यवस्थापन नगरी बञ्चरेमा फोहोर बिसर्जन गर्न अहिले थालियो र यहाँका जनताको मागलाई बेवास्ता गरिएको छ। सिसडोललाई बेवास्था २३ वर्ष मात्रै फाल्ने कुराको त बेवास्था भएर सिसडोलमा १७ वर्ष फोहोर फालियो। तर, अहिले सिसडोलबासीको मागलाई वेवास्था गरेर बञ्चरेडाँडामा फोहोर फाल्न थालेपछि स्थानीय झनै पीडित भएको महसुस गरिरहेका छन्। भन्छन्, हेप्नुको पनि सीमा हुन्छ नि ! यहाँ ४ सय १९ रोपनी जग्गामा फोहोर फालिएको छ। सिसडोललाई बेवास्था गरेपछि केही समय काठमाडौं महानगरपालिकामा फोहोर उठेन। फोहोर नउठ्नुको मूल कारण त्यहीँ विगतको सहमति कार्यान्वयन नहुनु थियो। १७ वर्षदेखिको अव्यवस्थित फोहोरको समस्याले पिरोलिएका नागरिक पुनः आन्दोलित बने। र, अहिले फोहोर व्यवस्थापनको चर्चा छ। अव्यवस्थित फोहोरकै कारण स्थानीय वातावरण, स्वास्थ्य, त्यहाँको दैनिक जीवनयापनमा सुरु भएको गम्भीर समस्या घटेको छैन। स्थानीय श्रीराम ढुंगाना भन्छन्, यो विषयमा मन्त्रिपरिषद्ले पनि निर्णय गरेको छ। धेरै सहमति पनि भएको छ। तर, कार्यान्वय भएन। प्रभावित क्षेत्रको पहिचान गरी अधिग्रहण, मुआब्जा वितरणलगायत काम गर्न महानगरपालिकाले केन्द्र सरकारमातहतका मन्त्रालय र निकायसँग समन्वय गर्ने भन्ने बुँदा प्रायः सबै सहमति र सम्झौता भएको ढुंगाना बताउँछन्। सबै सहमति भएको समयमा एउटै बुँदा हुन्छन्, उनले भने, तर, कार्यान्वयन पक्ष भने फितलो छ। पहिले सिसडोल क्षेत्रका बासीको समस्या समाधान गर्ने, अनि मात्रै बञ्चरेडाँडामा फोहोर फाल्ने बताए पनि अहिले त्यो कुरालाई वेवास्था गरेको ढुंगाना बताउँछन्। गत जेठ २३ मा भएको सहमतिबमोजिम अतिरिक्त फोहोरमैला व्यवस्थापनमा संलग्न चालक, सहचालक तथा अन्य कर्मचारीहरूको स्वास्थ्य बिमा महानगरपालिकाले गर्ने सहमति भएको थियो। सहमति भएको केही समयपछि सहरी विकास मन्त्रालयमा शुक्रबार बिहान बैठक राख्यो। बैठकमा सर्वसहमति जुटाउने प्रयास भए पनि निष्कर्ष भने निस्किएन। छलफलमा स्थानीयले सरकारले विगतमा गरेका निर्णयहरू अक्षरंश पालनामा शंका व्यक्त गरे। सिसडोललाई वेवास्था नगर्न आग्रह गरे। जुन उनीहरूले दोहोर्याइरहने माग हो। केही दिनअघि मात्र सहरी विकास मन्त्रालय, काठमाडौं महानगरपालिका र स्थानीय जनप्रतिनिधिबीच सम्झौता भयो। तर, नागरिक भन्छन्, फेरि राज्यले स्थानीयको आवाज दबाएर जबरजस्ती गर्न खोजेको छ। नागरिकको स्वस्थ वातावरणमा बाँच्न पाउने हक पनि खोसिँदै छ। सिसडोलबासी माग सम्बोधन नभए बञ्चरे जाने बाटो छेक्ने चेतावनी दिइरहन्छन्। गत जेठ १० गते पहिलो पटक प्रहरीको सुरक्षामा बञ्चरेडाँडाको सेल १ मा फोहोर विसर्जन भएको थियो। सिसडोलको माग सम्बोधन नभएको भन्दै गत मंगलबार फोहोर लिएर गएका ट्रकलाई स्थानीयले रोके। तर, प्रहरीले बल प्रयोग गरेर सडक खुलायो। वर्षाका कारण बिग्रिएको बाटो निर्माण गरेर फोहोर विसर्जन पनि भयो। तर, यो सिसडोलबासीका लागि खुसीको कुरा नभएको स्थानीय बताउँछन्। ल्यान्डफिल साइट प्रभावित क्षेत्र सरोकार समितिका सन्नोत उप्रेती यसरी गरिने फोहोर व्यवस्थापन दिगो समाधान नभएको बताउँछन्। भन्छन्, विगतका सहमति मात्रै होइन, तीनवटा मन्त्रिपरिषद् बैठकले गरेको निर्णय सम्बोधन हुनुपर्छ। गत फागुन २६ गतेको मन्त्रिपरिषद् निर्णयले फोहोर र मान्छे सँगै बस्न नसक्ने, सिसडोल र बञ्चरेको समस्या एउटै प्याकेजमा समाधान गनभनेको थियो। अति प्रभावित ४ वटा गाउँका मानिसलाई स्थानान्तरण गर्ने वा अधिग्रहण गर्ने निर्णय पनि त्यसै समय भएको उनी बताउँछन्। हामीले फोहोरलाई उद्योगमा लैजाऔं भनेका छौं। तर हाम्रो माग सुनुवाइ भएन। कुनै दिन पुनः समस्या आउन सक्छ, उनले भने। सिसडोलमा फोहोर फाल्न सुरु गर्दा उपत्यकाबाट दैनिक ३ सय ७५ मेट्रिक टन फोहोर उत्पादन हुन्थ्यो। यो हिसाबअनुसार सिसडोलमा तीन वर्षसम्म फोहोर फाल्न सकिनेगरी ल्याण्डफिल्ड साइट बनाइयो। तर, फोहोर बढ्यो। कुनै निर्णय कार्यान्वयन भएनन्। सिसडोलमा जन्मनु त श्राप परेजस्तो : स्थानीय सिसडोलमा जन्मनु त श्राप परेजस्तो भयो। न खेतीपाती हुन्छ, न त गाईवस्तु नै राम्रो गरी हुर्कन्छ। यसपालि त फर्सीको मुन्टामा समेत डढुवा लागेको छ। के खाएर छोराछोरी पाल्नु। बाह्रै मास रुघाखोकी र झाडाबान्ता लाग्छ। गन्हाएर बस्नै सकिन्न, ककनी१ सिसडोलकी विष्णुमाया बलामीको दुखेसो हो यो। यहाँ बस्नु भगवानकै श्राप परेजस्तो भएको उनी बताउँछिन्। फोहोरसँगै फैलिएको दुर्गन्धका कारण भर्खर ब्याएको भैंसी, बाख्रा र सुंगुर मरेको उनी बताउँछिन्। पशुमा तुहिने, खिक्रक्क समस्या देखिएको छ। बारीमा केही रोपे पनि सप्रन्न। पातमा डढुवा लागेर कुनै खेती पनि सप्रन्न। उम्रदै पहेलो भएर विरुवा मर्छ, उनले भनिन्। ककनी१ कागती गाउँका दीपेन्द्र बलामी र सोही ठाउँका राम श्रेष्ठ फोहोर बोकेको टिपर चलाउछन्। यो गाउँमा मात्रै ४ सय बढी ड्राइभर छन्। त्यसमध्ये ५०६० जना फोहोरको टिपर चलाउँछन्। फोहोरको टिपर चलाउनेलाई मान्छे नै नगन्ने उनीहरूको अनुभव छ। दुःख गरे पनि यस स्थानका नागरिकलाई हेर्ने दृष्टिकोण फरक छ, रामले भने। अर्का चालक दीपेन्द्र भन्छन्, फोहोरको गाडी चलाउन थालेको ८ वर्ष हुन लाग्यो। तर, दिन फिरेन। दुःख मात्रै छ। अर्का चालक राम श्रेष्ठका अनुसार फोहोरको टिपर चलाउनेलाई सबैले छिछि र दुर्दर गर्ने गर्छन्। उनी भन्छन्, १२ वर्ष भयो यही गाडी चलाएको। फोहोर लोड गरेदेखि अनलोड हुँदासम्म गाली खानुपर्छ। कति लिच्चड चुहाएको हो, गन्हायो भनेर कराउँछन्। यसरी गाली खानपर्दा कामै गर्न मन लाग्दैन। टिपर चालकलाई ट्रिपको पाँच सय र महिनावरी तलव भनेर १५ देखि २० हजारसम्म दिइन्छ। अन्य कुनै सुविधा छैन। स्थानीय राजु तामाङ बन्चरेडाँडा ल्यान्डफिल्ड साइटमा भेटिए। सिसडोलमा उनको ८ रोपनी जग्गा अतिक्रमणमा परेको छ। अहिले लाखौं रुपैयाँ पर्ने जग्गा महानगरले जम्मा ८ लाख दिएको बताए। हाम्रो जग्गा फ्रिमा चलाएर यहा अन्याय गरेको छ, उनले भने। धुनिबेंसीका सुमन तामाङ सिसडोल र बञ्चरेडाँडा ल्यान्डफिड साइटमा फोहोर टिप्ने गर्छन्। काठमाडौंबाट गएको फोहोरमा मिसिएको बोतल, फलामका टुक्रा, बोतल, कार्टुन, भाँडाकँुडा टिपेर कबाडीमा बेच्छन्,। पुनःप्रयोग हुने साम्रगी टिप्न पाउनुपर्ने उनीहरूको माग छ। ओखरपौवाका दिपेन श्रेष्ठ पनि बञ्चरेडाँडामा नै भेटिए। ३ वर्षे छोरो बोकेर त्यहाँ पुगेका उनी, फोहोरको गन्धले असिन पसिन थिए। बेलाबेला थुकिरहन्थे। भन्दै थिए, एक छिन यहाँ बस्न त यस्तो गाह्रो छ। फोहोरमै रातदिन काम गर्नेहरू कसरी सक्दा हुन्। सिसडोलमै होटल चलाउने रीता बलामी बाहिरका नयाँ गाडी र मान्छे देख्नासाथ झर्केर बोल्छिन्। उनलाई नयाँ मानिससँग कुरा गर्न नै मन छैन। भन्छिन्, विभिन्न मिठामिठा कुरा गर्दै टाठाबाठाले केके सम्झौता गर्छन्। फोहरको दुर्गन्धले यहाँ बसिनसक्नु छ, उनी भन्छिन्, घर नै यहाँ भएपछि सारेर हिँड्न पनि मिलेन। फोहर वोकेको गाडी पसल अगाडि रोक्छन्, गन्हाउने लिच्चड चुहाउँदै। भोक लायो भन्दै आउँछन्, गन्हाएकै भए पनि खान दिनै परो। निकै समस्या छ नि ! बञ्चरेडाँडामा कसरी हुन्छ व्यवस्थापन ? मागको वेवास्था गरिएको सिसडोल हुँदै बञ्चरेडाँडा फोहोर लगिन्छ। यो चारैतर्फ पहाडले ढाकेको उपत्यका जस्तो स्थानमा छ। यहाँ काठमाडौं र ललितपुर महानगरपालिकासहित १६ नगरपालिकाको फोहोर व्यवस्थापन गर्न सुरु भएको छ। बञ्चरेडाँडामा फोहोर व्यवस्थापन गर्न सर्तसहित २०७८ भदौ २५ गते सहरी विकास तथा भवन निर्माण विभागले सेल १ प्रयोग गर्न सकिने आशयको पत्र काठमाडौं महानगरपालिकालाई पठाएको थियो। त्यसैअनुसार अहिले फोहोर व्यवस्थापन सुरु भएको छ। ल्यान्डफिल निर्माणका लागि सरकारले १ अर्ब ५६ करोड रुपैयाँ विनियोजन पनि गर्यो। २०७६ वैशाख २२ मा एक वर्षभित्र निर्माण सम्पन्न गर्ने गरी लुम्बिनी कोसी एन्ड न्यौपाने जेभीलाई ठेक्का दिइएको थियो। तर, निर्धारित समयभन्दा दुई वर्ष नाघिसक्दा पनि ल्यान्डफिल साइट पूर्णरूपमा निर्माण सम्पन्न भएको छैन। अहिले पनि भवन निर्माण र फोहोर फाल्ने स्थानमा धेरै काम गर्न बाँकी छ। सेल १ मा फोहोर झार्न टिपर जाने र फर्कन दुई लेनको सडक बनाइएको छ। समस्या समाधानको पहल के हुँदैछ ? फागुन १९ गते सहरी विकासमन्त्री रामकुमारी झाँक्रीले बञ्चरेडाँडाको भ्रमण गरिन्। त्यस क्रममा उनले दिएको अभिव्यक्तिबाट स्थानीय आन्दोलित बने। माग पूरा नभई महानगरले फोहोर फाल्न सक्ने अभिव्यक्ति स्थानीयलाई चित्त बुझेन। १० दिन आन्दोलन भयो। फागुन २६ मा महानगर र सरकारले माग सम्बोधन गर्ने भनेपछि पुनः फोहोर उठेको छ। यो समयमा नेपाल विज्ञान तथा प्रविधि प्राज्ञ प्रतिष्ठान (नास्ट) का विज्ञ टोलीले पनि सिसडोल क्षेत्रको रासायनिक र भौतिक वातावरण अध्ययन गरेको थियो। अध्ययनका क्रममा फोहोरको स्रोतबाट १ किलोमिटर परसम्मको पानीमा पनि प्रदूषणको मात्रा उच्च देखिएको नास्टका प्रविधि संकाय प्रमुख रवीन्द्र ढकालले बताए। नास्टका ढकालसहित वैज्ञानिक टिस्टा प्रसाईं जोशी, अनुसन्धानकर्ताहरू सुनीता श्रेष्ठ, सौरभ भट्टराई, अनिता पन्थीलगायतको टोलीले सिसडोल आसपासको फोहोर रसाएर निस्कने तरल पदार्थ र गन्ध हटाउनका प्रयोग गर्न सकिने सम्भावित रसायनको अवस्थाको अध्ययन गरेको थियो। काठमाडौं महानगरपालिकाका मेयर बोलेन्द्र साह (बालेन) ले लिचेट मिसिनुअघि, मिसिएको स्थान र मिसिने स्थानभन्दा ९२० मिटर पर गरी ३ फरक बिन्दुबाट पानीको नमुना संकलन गरिएको बताए। संकलित नमुनाको तुलनात्मक अध्ययन गर्दा पानीमा प्रशस्त मात्रामा लिचेट मिसिएको देखिएको छ। स्रोतबाट १ किलोमिटर परसम्मको पानीमा पनि प्रदूषणको मात्रा उच्च छ, प्रमुख शाहले सामाजिक सञ्जालमा लेखेका छन्। उनले सिसडोलबाट निस्कने गन्धलाई कसरी कम गराउन वा हटाउन सकिन्छ भन्ने सम्बन्धमा महानगरले अध्ययन गरिरहेको र क्रमशः माग पनि सम्बोधन गर्दै जाने बताएका छन्। उनले कुहिने र नकुहिने फोहोर छट्याएर राख्न महानगरवासीलाई अपिल गरेको र महानगरको आइतबार बसेको कार्यपालिका बैठकमा पनि यो विषयमा छलफल भएको बताए। कुहिने फोहोरलाई तत्काल टेकुस्थित ट्रान्सफर स्टेसनमा कम्पोस्टिङ गरेर मल बनाउने र अन्य दीर्घकालीन उपाय खोज्ने हाम्रो तयारी हो, उनले भने घरमा नै फोहोरलाई व्यवस्थापन गर्ने विषयमा पनि प्रविधिकहरूसँग छलफल, परामर्श लिने काम भइरहेको छ। सधैं दुर्गन्धित सिसडोल प्रधानमन्त्रीलाई काठमाडौंका मेयरको आग्रह : सिसडोल, बन्चरे डाँडा जाने सडक बनाइदिनुस् फोहोर अब कहाँ फाल्ने ? सिसडोल भरियो, बन्चरे डाँडा अपुरो सिसडोल पुगे बालेन काठमाडौंको फोहर व्यवस्थापनका लागि दिर्घकालीन समाधान खोज्दैछौं : सुनिता डंगोल बञ्चरेडाँडामा शनिबार २ हजार तीन सय मेट्रिक टन फोहोर व्यवस्थापन, सफा हुँदै महानगरका सडक फोहोरलाई मोहोर बनाउन जुटौं विराटनगरमा पनि फोहोर व्यवस्थापनमा सकस, खोला किनारमा थुपार्छन् जिम्मा लिएका निजी कम्पनी फोहोरबाट मोहर, वालिङबाट सिकौं फोहोर उठाऔं, राजधानी जोगाऔं"
संघ र प्रदेशको निर्वाचन मंसिरमा हुन्छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले मंसिरमा संघ र प्रदेशको निर्वाचन हुने बताएका छन्। सोमबार बर्दियामा पत्रकार सम्मेलनमा बोल्दै उनले सत्ता पक्ष र प्रतिपक्ष दुवैले मंसिरमा निर्वाचन गराउने विषय उठाएको धारणा राखेका हुन्। उनले भने,हामी कोहि पनि कन्फ्युजनमा नहोऔं । दुई चरणमा गर्नेकी एक चरणमा गर्ने भन्ने छलफल हुन बाँकी छ। तर मंसिरमा नै हुन्छ। प्रधानमन्त्रीलगायत गठबन्धनमा छलफल गर्दा मंसिरको पहिलो हप्तामा हुने नै बढी सम्भावना रहेको उनको भनाई छ। सुरक्षाका हिसाबले दुई चरणमा गर्ने कि भन्ने कुरा चलेको उनले बताए। प्रचण्डले संघ र प्रदेशको निर्वाचनको तयारीमा जुट्न कार्यकर्तालाई आह्वान गरे । उनले शान्तिपूर्ण र भयरहित वातावरणमा निर्वाचन गराउन नेतृत्व लागेकाले सबैलाई यसतर्फ राख्न आग्रह गरे।"
"साताको ६ दिन सेयर बजार खुल्ने, शु्क्रबार दुई घन्टा मात्रै कारोबार हुने",काठमाडौं : सेयर बजार सातामा ६ दिने खुल्ने भएको छ। सोमबार बसेको नेप्से सञ्चालक समिति बैठकले असार १ गतेदेखि लागू हुनेगरी शनिबार बाहेक बजार सातामा ६ दिने कारोबार गर्ने निर्णय गरेको नेप्सेका प्रवक्ता मुरारी पराजुलीले जानकारी दिए। उनका अनुसार आइतबारदेखि बिहीबारसम्म बिहान ११ बजेदेखि दिउँसो ३ बजेसम्म बजार खुल्नेछ भने शुक्रबार बिहान ११ बजेदेखि १ बजेसम्म मात्रै बजार कारोबार हुनेछ। सरकारले नयाँ बिदा खारेज गरेसँगै नेप्सेले नयाँ निर्णय गरेको हो। यसअघि जेठ १ गतेदेखि सरकारले परीक्षणका लागि भन्दै शनिबार र आइतबार सार्वजनिक बिदा दिने निर्णय गरेको थियो। नेप्से पनि सरकारको निर्णयसँगै आइतबार बिदा दिएर शुक्रबार नियमित कारोबार गइरहेको थियो। सरकारले जेठ २४ गते सो निर्णय फिर्ता लिइसकेको छ। अब साताको एकदिन शनिबार मात्रै सार्वजनिक बिदा हुने भएको छ।
प्रतिनिधिसभा बैठक : आजदेखि मन्त्रीहरुले छलफलमा उठेका प्रश्नहरुको जवाफ दिने,"काठमाडौं : संघीय संसदअन्तरगत प्रतिनिधि सभा बैठक बस्दैछ। संसदमा जारी विनियोजन विधेयकमाथिको छलफलमा आजदेखि मन्त्रीहरुले जवाफ दिने भएका छन्। बैठकमा विनियोजन विधेयक २०७९ अन्तरगत ८ वटा मन्त्रालयका सम्बन्धित मन्त्रीहरुले विभिन्न शीर्षकहरुमाथिको छलफलमा उठेका प्रश्नहरुको जवाफ दिने संसद सचिवालयले जनाएको छ। कानुन न्याय तथा संसदीय मामिला मन्त्रालय, युवा तथा खेलकुद मन्त्रालय, श्रम, रोजगार तथा सामाजिक सुरक्षा मन्त्रालय, वन तथा वातावरण मन्त्रालय, शहरी विकास मन्त्रालय, भूमि व्यवस्था सहकारी तथा गरिबी निवारण मन्त्रालय, महिला , बालबालिका तथा जेष्ठ नागरिक मन्त्रालय र कृषि तथा पशुपंक्षी विकास मन्त्रालयसँग सम्बन्धित विनियोजन शीर्षकमा छलफलका क्रममा उठेका प्रश्नहरुका विषयमा सम्बन्धित मन्त्रीले जवाफ दिने कार्यक्रम तय भएको छ। मन्त्रीहरुले जवाफ दिने कार्यक्रम सकिएपछि विधेयक पारितका लागि प्रक्रिया अगाडि बढ्नेछ ।"
सडकमा सजकता,"सडक बाटो र मानिसको जनसंख्या बढेसँगै सवारीसाधनको संख्या पनि ह्वात्तै बढेको छ। सवारीसाधनको आवश्यकता र जसको महत्त्व पनि दिनप्रतिदिन बढ्दै आएको देखिन्छ। मानिसमा आर्थिक समुन्नति भएसँगै सवारी सौखिनको संख्या बढ्नु पनि स्वाभाविक हो। पहिलापहिला विद्यार्थी हिँडेर स्कुलकलेज जाने गर्थे। एक डेढ दशकयता स्कुलकलेज पढ्न जानेहरू पनि सवारीसाधन चढेर जाने चलन बढेको छ। पहिलापहिला भारी बोकाएर सामान लाने ल्याउने गरिन्थ्यो तर हिजोआज भारी बोक्ने काम सवारीसाधनले गरिआएको छ। साना हुन् या ठूला व्यापारीहरूलाई त सवारी अनिवार्य भइसकेको छ भने जागिरेहरूलाई पनि सवारीसाधन अनिवार्य जस्तै बनेको छ। सहर बजारमा त कुरै छाडौं, गाउँघरमा समेत मोटरसाइकलमा राखेर दूध बेच्न हिँडेको र मोटरसाइकलमै खाद्यान्न, तरकारी, लत्ताकपडा, दाना, आलुप्याजका बोरा र घाँससमेत बोकेर ओसारेको प्रशस्तै देख्न सकिन्छ। यसर्थ, सवारीसाधनको प्रयोग दिनप्रतिदिन बढ्दै छ भन्ने कुरामा दुई मत छैन। सवारीसाधनको सही ढंगले उपयोग गर्न सकियो भने हामीलाई फाइदैफाइदा हुने गरेको देखिन्छ। तर, त्यही सवारीसाधनलाई हामीले सही ढंगले चलाएर उपयोग गर्न सकिएन भने आफ्नो र अरूको समेत ज्यानै जाने र गाडी अथवा लाखौं सम्पत्तिको हानिनोक्सानी हुने पनि घाम जत्तिकै छर्लंग छ। तथ्यांक विभागले सार्वजानिक गरेको समाचारअनुसार काठमाडौंभित्रको सडक होस् या राजमार्ग अनि पहाडी इलाकाको सडक होस्, सडक दुर्घटना प्रशस्त हुने गरेको छ। प्रायः अधिकांश सडकहरू जीर्ण अवस्थामा हुन पुगेकाले सडक दुर्घटनाबाट मात्रै नेपालमा बर्सेनि दुई हजारको हाराहारीमा मानिसको मृत्यु हुने गरेको छ। कुनै चालक यस्ता पनि हुन्छन् कि सनकको भरमा अरूलाई हेपेर वा नियत नै खराब राखेर तीव्र गतिमा सवारीसाधन चलाउँछन्। त्यसैले अरूलाई उछिन्न खोज्दा दुर्घटना हुने र कयौंको ज्यान जाने अवस्था रहेको छ। पुरानो सवारीसाधनको मर्मत नै नगरी चलाउनु, घुम्तीमोड, खोला छेउ, साँगुरो बाटो अथवा सडकको चौडाइ साह्रै साँगुरो हुनु, सडकको दायाँबायाँ पूर्णरूपमा छेकवार नहुनु, समयमै सडकको मर्मतसम्भार हुन नसक्दा सडक जीर्ण अवस्थामा रहिरहनु, चालक, गाडी मालिकको पनि अदूरदर्शिता, असंवेदनशीलता र खाल्टाखुल्टी नहेरी तीव्र गतिमा गाडी चलाउनु दुर्घटनाका मूल कारण हुन्। लेनअनुसारको पालना नगर्ने, ट्राफिक नियमपालना नगरी सडक छेउमा राखिएको चिह्न, ट्राफिक संकेत र बत्ती पनि नहेर्ने, अनि घुम्तीमा हर्न नबजाइकन सवारी चलाउने गरेको पाइन्छ। जसले दुर्घटनाको संख्या बढाएको छ। सवारीसाधनले बोक्ने क्षमताभन्दा बढी मानिस वा सामान बोक्नु, खाल्टाखुल्टी, चिल्लो र चिप्लोमा सचेत भएर नचलाउनु पनि दुर्घटनाको कारण हो। अरूभन्दा पनि सार्वजानिक यातायातमा सबैभन्दा बढी संख्यामा सवारीचालककै लापरबाहीका कारण दुर्घटना हुने गरेको कुरा ट्राफिक अनुसन्धानहरूले प्रष्टरूपमा देखाउने गरेका छन्। दुर्घटना कहाँ र कति भयो भनेर तथ्यांक मात्र निकालेर दुर्घटनालाई रोक्न सकिँदैन। बरु यसको जगमा टेकेर हरपल अघि बढ्नुपर्छ। दुर्घटना कहाँ भयो कति भयो भन्नुभन्दा पनि दुर्घटना किन भयो भनेर अध्ययन, अनुसन्धान गर्नु र त्यसबाट जोगिएर आगामी दिनमा सडक यात्रा सुरक्षित बनाउनु महत्त्वपूर्ण हुनेछ। दुर्घटनालाई निमिट्यान्न पालना गरेर सवारी चलाउने जस्ता काम गर्न सकियो भने दुर्घटनालाई स्वतः कम गर्न सकिन्छ। सडक दुर्घटनालाई साँच्चिकै कम गराउने हो भने सरकार, ट्राफिक प्रहरी र चालक मात्र जिम्मेवार भएर पनि हँुदैन। स्वयं नागरिकहरू पनि सडक दुर्घटनाप्रति सचेत र सजक हुन जरुरी छ। यात्रुले पनि सवारीमा कोचिएर यात्रा नगर्ने, सवारीमा बोक्न सक्ने क्षमताभन्दा बढी सामान नबोकाउनेमा ध्यान पुग्नुपर्छ। यस्तै, सडकको माझबाट बाटो नकाट्ने, बाटो काटेर पारि जानै परेमा दायाँबायाँ सवारीसाधन आएको छ, छैन हेरेर होसियारीपूर्वक मात्र बाटो काट्नुपर्छ। सडकको पेटी वा दायाँबायाँ किनाराबाट मात्र हिँड्ने बानी बसाल्न सकियो र ट्राफिक बत्ती, ट्राफिक नियम कानुनको पालनामा ध्यान दिनुपर्छ। अनि मात्र दुर्घटनाबाट बच्न सकिन्छ। सरकारले समयसमयमा दुर्घटनासम्बन्धी विविध कार्यक्रम सञ्चालन गरिरहेको भए पनि प्रभावकारी नभएका धेरै घटना छन्। यसमा थोरै मात्र फरक धार पक्रेर अघि नबढे दुर्घटनाको क्रम कम गर्न सकिन्न। नागरिकलाई दुर्घटना न्यूनीकरणसम्बन्धी तालिम गोष्ठीमा सहभागिता गराउनु पर्छ। अनि रेडियो टेलिभिजन र पत्रपत्रिकामार्फत प्रचारप्रसार बढाउनुपर्छ। दुर्घटना सम्बन्धित लेखरचना पठाउने अनि प्रकाशन भएका लेखरचना पढ्ने, पढेपछि त्यसबाट ज्ञान लिने ज्ञान दिने पनि गर्नुपर्छ। साथै, विविध नाटक र टेलिफिल्म बनाएर प्रचारप्रसार गर्न सकियो भने पनि अवश्य दुर्घटनालाई निकै कम गर्न सकिन्छ। यसका लागि सरकार, सडक विभाग, ट्राफिक प्रहरी, सवारी गाडीचालक र सर्वसाधारण नागरिकसमेत जिम्मेवारी बन्नु जरुरी छ।"
"इटहरीमा चितुवा निस्कियो, सर्वसाधारण आतंकित",धरान : सुनसरीको इटहरी उपमहानगरपालिकाको जुट विकासमा चितुवा निस्किएको छ। सोमबार बिहानै बाक्लो मानव बस्ती रहेको जुट विकास टोलमा चितुवा देखिएको स्थानीय लक्ष्मी गेलालले जानकारी दिए। चितुवालाई समयमा नै नियन्त्रण नहुँदा सर्वसाधारण आतंकित बनेका हुन्। गेलालले चितुवालाई नियन्त्रण नगरेका कारण टोलबासी ढोका बन्द गरेर घरमै बसेको बताए। चितुवा नियन्त्रणमा नलिउन्जेलसम्म सर्वसाधारणलाई घर बहिर निस्कन प्रतिबन्ध लगाइएको सुनसरीका निमित्त प्रमुख जिल्ला अधिकारी जोरासिंह माझीले बताएका छन्। उनले इटहरी बासिको सुरक्षाको लागि प्रहरी परिचालन गरिएको बताए। कोशी टप्पु वन्यजन्तु आरक्षका कर्मचारी परीक्षामा रहेकाले चितुवा नियन्त्रण गर्न केही समय लाग्ने माझिले बताए। स्थानीय बासिले तत्काल चितुवा नियन्त्रण गर्न माग गरेका छन्।
योगेश भट्टराईले मागे अर्थमन्त्री शर्माको राजीनामा,"काठमाडौं : एमाले सांसद योगेश भट्टराईले बजेट निर्माण प्रकियामा अनाधिकृत व्यक्तिको भूमिकाबारे गम्भीर आपत्ती जनाएका छन्। सोमबार बसेको प्रतिनिधि सभा बैठकमा सांसद भट्टराईले आर्थिक वर्ष २०७९८० को बजेट निर्माणमा अर्थमन्त्री जनार्दन शर्माले अमुक व्यक्तिलाई सहभागी गराएको भन्दै आपत्ती जनाएका हुन्। सोमबारको अन्नपूर्ण पोस्ट दैनिकमा 'मध्यराति बजेटमा जब चुकुल लाग्यो' शीर्षकमा समाचार प्रकाशित भएको छ। सोही समाचारलाई लिएर पूर्वपर्यटनमन्त्रीसमेत रहेका भट्टराईले आपत्ती जनाएका हुन्। सांसद भट्टराईले विद्युतीय सवारी साधन, सेनिटरी प्याडलगायतका सामग्रीमा कर वृद्धि गरिएको र अनाधिकृत व्यक्तिलाई बजेट निर्माणको अन्तिम दिन प्रवेश गराइएको आरोप लगाए। । उनले अन्धाधुन्ध रुपमा करको दायरामा गरिएको हेरफेरले मुलुकका स्वदेशी उद्योगहरु धरासयी अवस्थामा पुगेको बताए। उनले अर्थमन्त्री शर्माको राजीनामा माग गरे। भट्टराईले भने,' अर्थमन्त्रीज्यू विवादमा आइसक्नु भयो, तत्काल राजीनामा दिनुहोस्।' सांसद भट्टराईले बजेटमा भन्सार र राजश्वका दरहरु कसरी परिवर्तन गरिए भन्ने विषय समाचार पढेर थाहा पाएको बताए। जबरजस्ती अर्थमन्त्रीको निर्देशनमा मध्य रातमा राजश्व र भन्सारका दरहरु तलमाथि गर्न खोजिए भन्दै उनले आश्चर्य व्यक्त गरे। ' 'मध्यरातमा अर्कै व्यक्तिको माध्यमबाट कर,भन्सार र राजस्वका दरमाथि तलमाथि गर्न खोजेर के गर्न खोजिएको हो,पदमा रहँदा वा नरहँदा राज्यका कुनै पनि गोपनियता भंग गरिँदैन भन्ने शपथ खाएका हुन्छौं । बजेट निर्माणको एक प्रक्रिया छ,' उनले भने बजेट निर्माणको १ महिना अगाडिदेखि बजेट शाखामा र अर्थ मन्त्रालयमा कुनै पनि मानिसलाई प्रवेश दिइँदैन । सांसदलाई पनि प्रवेश गर्न दिइदैन। यो राष्ट्रका नाममा खाएको सपथको खिलाफ हो । यो राष्ट्रघात पनि हो ।' सांसद भट्टराईले आजका सञ्चार माध्यमहरूले उक्त विषयलाई गम्भीरताका साथ उठाएको भन्दै सभामुखमार्फत त्यस विषयमा गम्भीर ध्यानाकर्षण गराए। उनले विगतका बैठकहरूमा नीति तथा कार्यक्रम र बजेटमाथिको छलफलमा राजस्वका दर, भन्सार र करमा भएका कतिपय प्रावधानमा टिप्पणी गर्दै आएको बताए। शर्माले अर्थ मन्त्रालयकै भन्सार विभागबाट २०७५ फागुन १ गते नायबसुब्बा पदबाट राजीनामा दिएका रघुनाथ घिमिरेलाई जेठ १४ गते मध्यराति बजेटमा हेरफेरमा संलग्न गराएका थिए। अर्थमन्त्री शर्माले घिमिरे कार्यकक्षमा पस्ने वित्तिकै त्यो चुकुल लगाउन निर्देशन दिएर मन्त्रालयका कर्मचारीलाई भनेका थिए,उहाँहरू राजस्व विज्ञ हुनुहुन्छ। 'राजस्वका दरबारे मेरातर्फबाट उहाँहरूले केही फेरबदल गर्न सक्नुहुन्छ। उहाँहरूले जेजे मिलाउनुहुन्छ, त्यसमै सही गरेर मकहाँ ल्याउनुहोला। त्यसपछि कथित विज्ञहरूबाट बजेटका राजस्व दरमा निर्ममतापूर्वक तलमाथि भएको थियो। बजेट सेटिङमा ल्याइएको भन्दै चौतर्फी आलोचना भएपछि संसद्मा भट्टराईले संसदमा विषय उठाएका हुन्। मध्यरातमा अर्थमन्त्रीको कक्षमा कसरी छिरे मन्त्रालयकै एक पूर्वनायब सुब्बा? बिहानी प्रहर जब पूर्वनासुले बजेट चलाए"
सहकारीमा एकरुपतामा जोड,"काठमाडौं : सहकारी क्षेत्रमा एकरुपता आवश्यक भएको सरोकारवालाले बताएका छन् । नेपाल बचत तथा ऋण केन्द्रीय सहकारी संघ (नेफ्स्कून) ले आयोजना गरेको साकोस शिखर गोष्ठीमा बोल्ने वक्ताहरुले अधिकांश वक्ताले सहकारीमा एकरुपता हुँदा सहकारीमा विकृति, विसंगति अन्त्य हुने बताए । सहकारीमा प्रभावकारी नियमनको अभावमा भद्रगोल अवस्था छ । सफ्टवेयरदेखि हरेक क्षेत्रमा एकरुपता ल्याउन सके नियमन गर्न समेत सहज हुने बताइएको छ । नेफ्स्कूनका प्रमुख कार्यकारी अधिकृत प्रकाश प्रसाद पोखरेलले साकोस अभियानको मार्गचित्रः दीगो एवम् एकीकृत सञ्जाल विषयमा कार्यपत्र प्रस्तुत गर्दै प्रभावकारिता, कुशलता र उत्पादकत्व बढाउन एकीकृत सञ्जाल आवश्यक भएको बताए । परिवर्तनलाई दु्रत सम्बोधन र बजारमा व्यवसाय सुधारमा लचकताका लागि एकिकृत सञ्जाल आवश्यक रहेको उनका भनाइ छ । प्रविधिको उपयोग गर्न,पुँजी र वित्तीय स्रोतहमा पहुँच तथा अद्यावधिक विज्ञता र जोखिम न्यूनीकरणका लागि एकिकृत सञ्जालको आवश्यकता रहेको उनको भनाइ छ । एकरुपतामा सहकारी सञ्जालन हुन सके स्तरीयता, स्वनियमन र अनुशासनका लागि सहज हुने उनले बताए । सहकारी विभागका रजिष्ट्रार रुद्रप्रसाद पण्डितले नेफ्स्कूनले सञ्चालन गर्दै आएका एक्सेस र प्रोवेसन जस्ता ब्राण्डिङ कार्यक्रमलाई अहिलेकै अवस्थामा सरकारले स्वामित्व लिन नसक्ने धारणा बताए । नियम र शर्तको आधामा मात्र यस्ता कार्यक्रममा सरकारले साथ दिने उनको भनाइ छ । असार २० गतेभित्र सहकारी कर्जा सुचना केन्द्र अवधारणा पेश गर्ने र सुझाव अनुसार अगाडि बढ्ने उनको भनाइ छ । राष्ट्रिय सहकारी महासंघका अध्यक्ष मिनराज कँडेलले छुट्टै बचत तथा ऋण ऐन चाहिने बताए । अहिलेको बैंकिङ प्रणालीमा देखिएको तरलता समस्या समाधान तथा व्यवस्थापनमा सरकारको सहजिकरणको अभाव रहेको बताउँदै सरकारले सहकारीमा तरलता उपलब्ध गराउन कुनै कार्यक्रम नल्याएको गुनासो गरे । उनका अनुसार सहकारीलाई सरकारले औपचारिक क्षेत्रको रुपमा पनि नलिएको बताए । टीप्पणीकर्ता दिपक बस्नेतले पछिल्लो समय सहकारीमा प्रविधिको प्रयोग बढ्दै गएको बताए । टिप्पणीकर्ता ज्ञानु पौडेलले स्थिरीकरण कोष र स्तरिकरण कार्यक्रमलाई सँगसँगै लैजानुपर्ने बताइन् । सहकारीमा एकीकृत सञ्जालको खाँचो रहेको उनको भनाइ थियो ।"
राजीनामा दिन अर्थमन्त्री शर्मालाई प्रचण्डको सुझाव,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले अर्थमन्त्री जनार्दन शर्मालाई राजीनामा दिन सुझाव दिएका छन्। अन्नपूर्ण पोष्ट राष्ट्रिय दैनिकमा सोमबार प्रकाशित भएको समाचारबारे शनिबारको छापा र आइतबारको अनलाइन संस्करणमा बजेट लेखनमा अनाधिकृत व्यक्तिको भूमिकाका बारेमा खोजमुलुक समाचार आउँदै गरेको जानकारी गराइएका थियो। माओवादी केन्द्रका अध्यक्ष प्रचण्डले आइतबार बेलुकी अर्थमन्त्री शर्मालाई निवासमा बोलाई बजेटमा अनाधिृकत व्यक्तिको भूमिकाका बारेमा अन्नपूर्ण पोष्ट् दैनिकमा प्रकाशित हुने समाचारको विषयमा सोधेका थिए। स्रोतका अनुसार दाहालले मिडियामा आए जस्तै बजेट निर्माण प्रक्रियामा अनाधिकृत व्यक्तिको प्रयोग गर्नु भएको हो भनेर अर्थमन्त्री शर्मालाई प्रश्न गरेका थिए। जवाफ शर्माले आफूबाट केही गल्ती भएको हुन सक्ने भनेका थिए। सोमबार बिहान पनि अध्यक्ष प्रचण्डले अर्थमन्त्री शर्मालाई हटाउने बारेमा माओवादी भित्र छलफल गरेको खुमलटार स्रोतले जनाएको छ। त्यसपछि प्रचण्डले प्रधानमन्त्री शेरबहादुर देउवा र पार्टीकै अधिकांश नेताहरु अर्थमन्त्रीको कार्यशैलीबाट असन्तुष्टि रहेको शर्मालाई सुनाएका थिए। 'प्रधानमन्त्री र हाम्रै पार्टीका अधिकांश नेताहरुले तपाईको भूमिकाप्रति प्रश्न उठाएका छन्। तपाई स्वयंले राजीनामा गर्दा राम्रो हुन्छ, पार्टीले फिर्ता बोलाउने निर्णय गर्दा नराम्रो सन्देश जान्छ।' अध्यक्ष दाहाल र शर्माबीच भएको संवाद उदृत गर्दै माओवादी केन्द्रका उच्च अधिकारीले अन्नपूर्णलाई बताए। सोमबार अन्नपूर्ण पोस्ट्मा बिहानी प्रहर जब पूर्वनासुले बजेट चलाएशीर्षकमा समाचार प्रकाशित भएपछि अर्थमन्त्री शर्माको तीब्र आलोचना भइरहेको छ। अर्थ विज्ञहरुले समेत यस आर्थिक वर्षको बजेट सेटिङमा आएको आरोप लगाएका छन्। सोमबार बिहान पनि अध्यक्ष प्रचण्डले अर्थमन्त्री शर्मालाई हटाउने बारेमा माओवादी भित्र छलफल गरेको खुमलटार स्रोतले जनाएको छ। शर्माले अर्थ मन्त्रालयकै भन्सार विभागबाट २०७५ फागुन १ गते नायबसुब्बा पदबाट राजीनामा दिएका रघुनाथ घिमिरेलाई जेठ १४ गते मध्यराति बजेटमा हेरफेरमा संलग्न गराएका थिए। अर्थमन्त्री शर्माले घिमिरे कार्यकक्षमा पस्ने बित्तिकै त्यो चुकुल लगाउन निर्देशन दिएर मन्त्रालयका कर्मचारीलाई भनेका थिए,उहाँहरू राजस्व विज्ञ हुनुहुन्छ। राजस्वका दरबारे मेरातर्फबाट उहाँहरूले केही फेरबदल गर्न सक्नुहुन्छ। उहाँहरूले जेजे मिलाउनुहुन्छ, त्यसमै सही गरेर मकहाँ ल्याउनुहोला। त्यसपछि कथित विज्ञहरूबाट बजेटका राजस्व दरमा निर्ममतापूर्वक तलमाथि भएको थियो। विश्लेषणआँकलन गरेर बजेट तयार पारेका विज्ञ अधिकारीहरू आयातित विज्ञका सामु निरीह र मौन रहनु परेको थियो। शंकास्पद ४० करोड रुपैयाँ छुटाउन अर्थमन्त्रीको तोक यस अगाडि पनि विवादास्पद व्यापारी पृथ्वी शाहको अमेरिकाबाट आएको शंकास्पद ४० करोड रुपैयाँ छुटाउन अर्थमन्त्री स्वयंले तोक आदेश दिएका थिए। शाहले गत चैत ११ गते अर्थमन्त्री जनार्दन शर्मालाई सोझै निवेदन दिएका थिए। उनका ११ कम्पनीका नाममा आएको रकम छुटाउन उनले सादा कागजमा निवेदन लेखेका थिए। त्यसमा अर्थमन्त्री शर्माले चैत १३ गते मन्त्रालयका सचिवलाई तोक लगाउँदै लेखेका थिए, के कति कारणले खाता रोक्का भएको हो, स्पष्ट जानकारी माग गर्न र साथै खाता खु्लाउन अनुरोध गरी पठाउने। अर्थ मन्त्रालय स्रोतका अनुसार त्यसबारे सोधनी भएर राष्ट्र बैंकका गभर्नर महाप्रसाद अधिकारीलाई मन्त्रालयले पत्राचार गरेको थियो। त्यसमा गभर्नर अधिकारीले रोक्का गर्नुको कारणसहित लेखी पठाउने भनी तोक लगाएका थिए। र, राष्ट्र बैंकले अर्थलाईभुक्तानी दिन नमिल्ने कानुनी र अन्य कारण प्रस्ट्याउँदै पत्राचार गरेको थियो। त्यही कारण अर्थमन्त्री शर्मा गभर्नर अधिकारीसँग रुष्ट भएका थिए। सोहि विषयलाई लिएर गर्भनर अधिकारीलाई सरकारले निलम्बन गरेको थियो। पछि सर्वोच्च अदालतले पुनः बहाली गरेको हो। अर्थमन्त्रीका प्रतिबद्धता ठूला, कार्यान्वयनमा चासो कम अराजक अर्थमन्त्री, ढाकछोप गर्न गभर्नरमाथि कारबाही आर्थिक संकटका कारक स्वयं अर्थमन्त्री प्रतिशोधमा अर्थमन्त्री शर्मा गभर्नरमाथि दोष थोपरेर अर्थमन्त्री उम्किन मिल्दैन शंकास्पद ४० करोड छुटाउन अर्थमन्त्रीकै तोक अर्थमन्त्री जनार्दन शर्माको अनर्थ कदम सर्वोच्चले छाड्न मानेन, अघि सरे अर्थमन्त्री मध्यरातमा अर्थमन्त्रीको कक्षमा कसरी छिरे मन्त्रालयकै एक पूर्वनायब सुब्बा? बिहानी प्रहर जब पूर्वनासुले बजेट चलाए योगेश भट्टराईले मागे अर्थमन्त्री शर्माको राजीनामा"
पुलबाट मोटरसाइकल खस्दा दुई जनाको मृत्यु,वीरगन्ज : बाराको महागढीमाइ नगरपालिका८ मा मोटरसाइकल दुर्घटना हुँदा २ जनाको मृत्यु भएको छ । हुलाकी सडकअन्तर्गत पर्ने थलही पुलबाट आइतबार मध्यरातमा प्रदेश ०२०३००४ प ७९३४ नम्बरको मोटरसाइकल खसेर दुर्घटना हुँदा दुई जनाको मृत्यु भएको हो । दुर्घटनामा मोटरसाइकल चालक बाराको सुर्वण गाउँपालिका ७ सनफुल्वा टोल घर भएका ३५ वर्षीय वीरुलाल यादव र मोटरसाइकलमा पछाडि सवार भारत बिहारको पुर्वि चम्पारण समरपुर २ का ३० वर्षीय मेवाचन्द्र राय यादवको मृत्यु भएको बाराका प्रहरी प्रवक्ता प्रहरी नायव उपरीक्षक राजेश थापाले जानकारी दिए । दुर्घटनामा घाइते भएका दुवै जनाको कलैयास्थित प्रादेशिक अस्पतालमा उपचारका क्रममा मृत्यु भएको उनले बताए । तीब्र गतिमा रहेको मोटरसाइकल आफैँ अनियन्त्रित भइ पुलबाट तल खोलामा खसेको थापाले जानकारी दिए।
आर्थिक वृद्धि लक्ष्य मौद्रिक नीतिले समेट्ला ?,"काठमाडौं : यतिबेला नेपाल राष्ट्र बैंक मौद्रिक नीतिको तयारीमा जुटेको छ। सरकारले आगामी आर्थिक वर्षको बजेट प्रस्तुत गरेपछि सोही लक्ष्यलाई हासिल गर्ने उद्देश्यले मौद्रिक नीति ल्याइन्छ। यसैक्रममा नेपाल राष्ट्र बैंकले जेठ १७ गते एक सूचना जारी गर्दै मौद्रिक नीतिका लागि सरोकारवालासँग राय तथा सुझाव मागेको छ। विगतका वर्षहरूझैं बैंक तथा वित्तीय संस्था, निजी क्षेत्रलगायतका विभिन्न क्षेत्रको संघ तथा संगठनहरूसँग सुझाव मागेको नेपाल राष्ट्र बैंकका प्रवक्ता डा गुणाकर भट्ट बताउँछन्। केन्द्रीय बैंकले सरोकारवालाबाट सुझाव संकलन गरेपछि सम्भवतःअसार मसान्तसम्ममा मौद्रिक नीति सार्वजनिक गर्ने गरी तयारीमा जुटेको डाभट्टले जानकारी दिए। सरोकारवाला संघसंस्था पनि अझै समय बाँकी रहेकाले अध्ययन गरेर आवश्यक सुझाव दिने बताउँछन्। यसैक्रममा नेपाल बैंकर्स संघका कार्यकारी निर्देशक अनिल शर्मा राष्ट्र बैंकले मौद्रिक नीतिमा सुझाव मागेको र अवधि बाँकी भएकाले छलफल गरेर सुझाव तयार पार्ने बताउँछन्। यता मौद्रिक नीति तयारी गर्नका लागि गभर्नर महाप्रसाद अधिकारीले अर्थमन्त्री जनार्दन शर्मासँग परामर्श लिएका छन्। यसअघि निलम्बनमा परेका र सर्वोच्च अदालतको आदेशपछि पुनर्बहालीपछि गभर्नर अधिकारी पहिलोपटक जेठ २५ गते औपचारिक रूपमा सुझाव लिन अर्थमन्त्रालय पुगेका थिए। यद्यपि आगामी आवको बजेट सार्वजनिक भएपछि प्रेस सम्मेलनमा भने दुवैको सहभागिता भएको थियो तर दोहोरो कुराकानी भएको थिएन। अर्थमन्त्री र गभर्नरबीचको टसलले अर्थतन्त्रमा प्रभाव पार्ने भएकाले दुवै मिलेर मुलुकको हितमा काम गर्नुपर्ने सरोकारवालाहरू बताउँछन्। यसैक्रममा अर्थविद् विश्वम्भर प्याकुरेल मुलुकको आगामी बजेटले तय गरेका अधिकांश व्यवस्थालाई सार्थक बनाउने काम मौद्रिक नीतिले गर्ने भएकाले अर्थमन्त्री जनार्दन शर्मा र गभर्नर महाप्रसाद अधिकारीले जसरी पनि मिलेर जानुपर्ने बताउँछन्। नमिली सुखै छैन। मौद्रिक नीति जहिलेपनि बजेट आएपछि संशोधन हुन्छ। किनभने बजेटमा प्रस्तावना गरेको व्यवस्थालाई यसैले सार्थकता दिने हो, अर्थविद् प्याकुरेल भन्छन्, अहिले मुलुकमा मुद्रास्फीतिको अवस्था के छ ? बजारमा तरलताको माग कति छ ? ब्याजदर कति छलगायतलाई हेरेर सरकारले ल्याएको बजेट र देखाएको प्रतिबद्धताअनुसार अर्थतन्त्रमा कति लागत बढ्छ ? कुनकुन क्षेत्रमा लागत घट्नेवाला छ ? यस्ता सम्पूर्ण कुराको लेखाजोखा गरेर त्यसअनुसार मुद्रास्फीति बढ्नेछ भने यसलाई कसरी व्यवस्थापन गर्ने ? मुद्रास्फीति नियन्त्रण भित्रै रहन्छ भने कस्ता खालका मौद्रिक नीति ल्याउने भनेर योजना बनाउन जरुरी छ। मौद्रिक नीति र सरकारले ल्याएको वित्तीय नीतिको बीचमा स्ट्रङ एन्ड पोजेटिभ अन्तरसम्बन्ध हुने भएकाले दुबै पक्षले यसमा जोड दिनुपर्ने उनले बताए। अर्थविद् प्याकुरेलका अनुसार बजेटलाई कार्यान्वयनमा ल्याउन र यसलाई थेग्ने काम मौद्रिक नीतिले मात्रै गर्न सक्ने भएकाले महत्त्वपूर्ण योगदान रहन्छ। यसैले तीन निकायले मिलेर जानुपर्ने उनको भनाइ छ। सरकारले ८ प्रतिशतको आर्थिक वृद्धि लक्ष्य लिएको छ। यो हासिल गर्न सरकारले जुन क्षेत्र तोकेको छ। यसमा पहिले नै मौद्रिक नीतिअनुसार कर्जा गइरहेको छ। यो ठूलो चुनौती हो पूर्वगभर्नर डा चिरञ्जीवी नेपाल राष्ट्र बैंकले बजेटलाई हेरेर ८ प्रतिशतको आर्थिक वृद्धि, ७ प्रतिशत मुद्रास्फीति, विदेशी सञ्चिति घट्न नदिने गरी मौद्रिक नीतिको तर्जुमा गर्न चुनौती देखिएको बताउँछन्। उनका अनुसार बजेट विस्तारकारी छ। यसैअनुसार मौद्रिक नीति विस्तारकारी भयो भने बिग्रिन्छ। यसले गर्दा मौद्रिक नीति कडा हुनुपर्छ। जसले गर्दा वित्तीय क्षेत्र स्थायित्वलाई असर गर्छ। अहिले बजेटमा उल्लेखित कतिपय कुराहरू जस्तै ऋण विस्तार गर्ने भनिएको छ। यसर्थ केन्द्रीय बैंकले धेरै विचार पुर्याएर मौद्रिक नीति तयार पार्नुपर्ने देखिन्छ, उनी भन्छन्। विदेशी मुद्रा सञ्चिति घटेको घट्यै छ। १०महिनामा १८ प्रतिशतले घटेको छ। यसर्थ यसलाई कसरी निश्चित सीमाभित्र राख्ने भन्ने मौद्रिक नीति ल्याउनु पर्ने उनको भनाइ छ। सरकारले ८ प्रतिशतको आर्थिक वृद्धि लक्ष्य लिएको छ। यो चुनौतीपूर्ण छ। यो लक्ष्य हासिल गर्न सरकारले जुन क्षेत्र तोकेको छ। यसमा पहिले नै मौद्रिक नीतिअनुसार कर्जा गइरहेको छ। यो ठूलो चुनौती हो, डा नेपालले थप्दै भने, मुद्रास्फीति ७ प्रतिशतको सीमामा राख्ने भनिएको छ। १० महिनामा ७८७ प्रतिशत पुगिसकेको छ। असारसम्ममै दोहोरो अंकमा पुग्ने चान्स धेरै छ। यसले गर्दा आगामी आवमा कुन आधारमा ७ प्रतिशत राख्न खोजेको हो। आन्तरिक उत्पादन वृद्धि गरेर यतिमा राख्न सकिन्छ भन्ने अनुमान हुनसक्छ। सरकारले आगामी आवको बजेटमार्फत ८ प्रतिशतको आर्थिक वृद्धि र ७ प्रतिशतभित्र मूल्यवृद्धि राख्ने घोषणा गरेको छ। तर, नेपाल बैंकर्स संघका पूर्वअध्यक्ष भुवनकुमार दाहाल सरकारले आगामी आवमा राखेको ८ प्रतिशतको आर्थिक लक्ष्य, राजस्व लक्ष्य चुनौतीपूर्ण भएको बताउँछन्। यद्यपि पुगोस् भन्ने शुभेच्छा राख्छन्। बजेटका यस्ता चुनौतीपूर्ण लक्ष्य हासिल गर्न अब मौद्रिक नीतिको अहम् भूमिका रहने विज्ञहरूको भनाइ छ।"
"फोहोरबाट मोहर, वालिङबाट सिकौं","स्याङ्जा : अधिकांश स्थानीय सरकारको टाउको दुःखाइको मुख्य विषय हो, फोहोर व्यवस्थापन। किन त ? आइडिया को कमी। नपत्याए, स्याङजाको वालिङ नगरपालिका हेरौं। जहाँ फोहोर समस्या होइन, मोहर बनिरहेको छ। नगर पनि सफा, मोहर पनि कमाई। भएन त काइदा ? सिक्ने होइन त वालिङबाट ? वालिङले फोहोरमैलाको उपयोग गर्ने र त्यसबाट आयआर्जन पनि कसरी गर्ने भनेर फरक कोणबाट सोच्यो। उसले जुक्ति निकाल्यो, सबैभन्दा पहिले फोहोरमैला वर्गीकरण गर्ने। त्यसैकारण, उसले संकलित फोहोरमैला कुहिने र नकुहिने वर्गमा छुट्टयायो। नगरपालिकाले कुहिने र नकुहिने फोहोर छुट्टाछुट्टै दिनमा संकलन गर्छ। दैनिक ५ टन फोहोर उठ्ने गरेको नगरपालिकाका कर्मचारी बताउँछन्। कुहिने वस्तुलाई कम्पोष्ट मल बनाउन उपयोग गर्यो। कम्पोष्ट मल केन्द्रबाटै बिक्री हुन्छ। नकुहिने सामग्री शिशाजन्य, फलाम, प्लास्टिक, कपाल जस्ता वस्तुलाई पनि वर्गीकरण गर्दै बजारीकरण गर्यो। नकुहिने वस्तुहरू उद्योगका कच्चा पदार्थ बन्न थाले। यसबाट वालिङ नगरपालिकाले मोहर कमाउन थाल्यो। बर्सेनि लाखौं रुपैयाँ नगरपालिकालाई आम्दानी हुन्छ। त्यसकै कमाइबाट एक दर्जन कर्मचारीलाइ पारिश्रमिक र अरू सेवा दिन पुग्छ। नगरपालिकाका अनुसार गतवर्ष मात्रै फोहोरमैला बिक्रीबाट २५ लाख रुपैयाँ आम्दानी भएको थियो। देशभरका २ सय १७ नगरपालिकामध्ये वालिङ सर्वोत्कृष्ट नगरका रूपमा पुरस्कृत पनि भइसकेको छ। संघीय तथा स्थानीय विकास मन्त्रालयले २०७४ सालमा सर्वोत्कृष्ट सफा नगरका रूपमा वालिङलाई पुरस्कृत गरेको छ। नगरपालिकाको सरसफाइ केन्द्र अरूका लागि सिकाइ केन्द्र बनेको छ। वालिङ नगरपालिका १ अर्मादी पुछारपौवामा नगरपालिकाको सरसफाइ केन्द्र छ। जुन आँधीखोलाको किनारको बगरमा छ। नगरपालिकाले पूर्णामृत भवानी माध्यमिक विद्यालयको ३२ रोपनी जग्गा २० वर्षका लागि भाडामा लिएर केन्द्र निर्माण गरेको हो। केन्द्रमा दैनिक ४ जना कुचिकार र ५ जना कर्मचारीले फोहोर वर्गीकरण गर्छन्। नगरले मेसिनबाट फोहोरमैला वर्गीकरण गर्ने गरी तयारी थालेको छ। फोहोरमैला व्यवस्थापनमा नगरपालिका र विभिन्न दातृ निकायको सहयोग छ। सरसफाइका लागि आवश्यक भौतिक संरचना पनि बनाइएका छन्। केन्द्रमा एकातिर कुहिने वस्तु र कम्पोष्ट मल राखिन्छ। अर्कातर्फ फलाम, सिसा, प्लास्टिकलगायतका नकुहिने वस्तु छुट्ट्याएर राखिन्छ। केन्द्र वरिपरि फलफूल र अरू रूख बिरुवा लगाइएका छन्। जहाँको प्राकृतिक वातावरण पनि सुन्दर छ। एकद्धार प्रणालीबाट फोहोरमैला व्यवस्थापन हुँदै आएको छ। एकीकृत फोहोरमैला व्यवस्थापनका क्षेत्रमा नगरपालिका तहमा सञ्चालनमा आएको यो प्लान्ट नेपालकै पहिलो हो। उदाहरणीय धनकुटा यहाँबाट निस्कने पानीलाई सिँचाइमा पनि प्रयोग गर्न सकिन्छ। वालिङ नगरपालिकाले २०७१ सालदेखि स्थानीय एक गैरसरकारी संस्था (दिदीबहिनी एवं समाज उत्थान) लाई ४ वर्षसम्म फोहोरमैला व्यवस्थापनको जिम्मा लगाएको थियो। विगत ४ वर्षदेखि भने नगरपालिकाले आफैंले फोहोर व्यवस्थापनको काम गर्दैै आएको छ। नगरपालिका सरसफाई शाखा प्रमुख ज्योति पौडेल नगरपालिकाले फोहोर उठाएर मात्र नहुने भन्दै वर्गीकरण गर्ने काम महत्वपूर्ण हुने बताउँछन। नगरपालिकाले सेफ्टि टंकीलगायत फोहोरजन्य पानीको व्यवस्थापनसमेत गरिदिन्छ। घरघरमा रहेका सेफ्टी ट्यांकी भरिएपछि ट्यांकर खोज्नु निकै कठिन हुन्छ। त्यहाँबाट उत्पन्न हुने फोहोर जहाँ पायो त्यतै फाल्न पनि भएन। वातावरणीय दृष्टिकोणले पनि गाहे हुने भएपछि नगरपालिका आफैंले सेफ्टी ट्यांकी सरसफाइको काम गर्न थाल्यो। नगरपालिकालाई ६ हजार ५ सय रुपैयाँ बुझाउनुपर्छ। उसले आफंै सेफ्टी टंकी सफा गरिदिन्छ। त्यसका लागि नगरपालिकाले दिसाजन्य लेदो व्यवस्थापन प्लान्ट पनि सञ्चालनमा ल्याएको छ। दिसाजन्य लेदाबाट बायोग्यास र कम्पोष्ट मल बन्छ भने त्यहाँबाट निस्कने पानीलाई प्रशोधन गरी पुन ः प्रयोग गर्न मिल्ने बनाएको छ। नगरवासीहरू फोहोरमैला ब्यवस्थापनमा भएको यो चमत्कार को श्रेय निवर्तमान नगरप्रमुख दिलिप्रताप खाँणलाई दिन्छन। बिज्ञान बिषयका विद्यार्थी खाँण रचनात्मक, सिर्जनात्मक र अन्वेषणात्मक कार्य गर्न रुचाउने गर्छन। खाँणले पहिला फोहोरमैला चिनौं, त्यसपछि व्यवस्थापन गरौं, भन्ने नारा नै दिएका थिए। वालिङ पुरस्कृत भएपछि सिक्नका लागि विभिन्न पालिका र संघसंस्था गरी ५ सयवटा बढीले स्थलगत अध्ययन गरिसकेको नगरपालिकाले जनाएको छ। यहाँबाट फर्केर गएपछि धेरै पालिकाले फोहोरमैला ब्यवस्थापनमा धेरै राम्रा काम गरेका छन्, नगरपालिकाका पूर्वअधिकृत पदमप्रसाद पाण्डेले भने। पालिकाले फोहोरमैलाको परिमाण र प्रकृति अनुरूप प्रतिघर ५० देखि ५ सय रुपैयाँसम्म मासिक शुल्क उठाउँछ।"
"फोहोर उठाऔं, राजधानी जोगाऔं","देशको राजधानी। जता हिँडयो, ठ्वास्स गन्हाउँछ। सडकगल्लीमा फोहोरका डंगुर छन्। बर्खे पानीले त्यही फोहोर बगाएर अधिकांश सडक हिँड्न नमिल्ने अवस्थामा छन्। उपत्यकाका अरू १८ स्थानीय तहले पनि फोहोर व्यवस्थापनमा सहयोग गर्नुपर्ने काठमाडौं महानगरपालिकाको भनाइ छ। फोहोर ल्यान्डफिल्ड साइटका जनताका पीडा सुनिसाध्य छैनन्। यसै सन्दर्भमा अन्नपूर्ण पोष्ट् दैनिकले काठमाडौंको फोहोर व्यवस्थापनका विषयमा विज्ञ, महानगरपालिका, सरोकारवाला र स्थानीयवासीसँग आइतबार गरेको अन्तरक्रिया। मापदण्डअनुसार व्यवस्थापन डाभोजराज पन्त वरिष्ठ वैज्ञानिक, नास्ट काठमाडौं महानगरपालिकाले सन् २०१९ मा हामीलाई वातावरणीय प्रभाव अध्ययन गरी प्रभावित क्षेत्रको वर्गीकरण गर्ने जिम्मा लगाएको थियो। हामीले प्रभावित क्षेत्रको वर्गीकरण गर्न विभिन्न पारामिटरहरू प्रयोग गर्नुपर्ने हुन्थ्यो। त्यसका लागि कोल्फुखोलाको पानी ल्यान्डफिल्ड साइटभन्दा माथिदेखि झन्डै साढे चार किलोमिटर तलसम्म हेर्नुपर्ने हुन्थ्यो। हामीसँग वडा नं ३ कै अध्यक्ष हुनुहुन्थ्यो। उहाँले यहाँयहाँबाट प्रभाव पर्छ र यहाँयहाँ गर्नुपर्छ भनेपछि हामीले त्यहीँत्यहीँबाट गर्यौं। कोल्फुखोलाको तल्लो तटीय क्षेत्रमा त्यही खोलाको पानीले खेती गरिन्थ्यो। उक्त खोलाको पानीले त्यहाँ सिँचाइ गर्दा पर्ने प्रभाव के कस्तो रह्यो भनेर पनि हामीले हेर्र्याैं। त्यसैगरी त्यहाँ गाडीहरू गुड्दा धुलो उड्छ र त्यही धुलोका कणहरूले के कति प्रभाव पार्छ भन्ने पनि हामीले हेर्यौं। त्यहाँ फोहोरका कारणले देखिएको अर्को महत्त्वपूर्ण प्रभाव भनेको गन्ध हो। गन्धलाई हामीले एक ठाउँमा बाँधेर राख्न सक्दैनौं। त्यहाँकोे भौगोलिक अवस्था विशिष्ट किसिमको भएकाले जहाँ हावा चल्छ गन्ध त्यतै बग्छ। बिहान सामान्यतया पूर्वदेखि पश्चिमतर्फ र बेलुका पश्चिमबाट पूर्वतर्फ गन्ध बहन्छ। त्यसैले गन्धको मात्रा ठ्याक्कै यकिन गरेर भन्न गाह्रो हुने भए तापनि हामीले ठाउँठाउँबाट गन्धको पनि गर्यौं। यो बाहेक हामीले त्यहाँको दृश्य पनि हेर्यौं। ल्यान्डफिल्ड साइट ककनीको वडा नं २ मा छ। तर त्यसको ठीक विपरीतमा धुनिबेसी नगरपालिकाका वडाहरू छन्। त्यसकारण त्यहाँ सोझै देखिने झिंगा, चरालगायतका अन्य जनावरहरू के के पुग्छन् भन्ने पनि हामीले हेर्र्याैं। त्यसको आधारमा आएको नतिजालाई हामीले बर्गीकरण गर्यौं र रिपोर्ट बनाएर महानगरलाई दियौं। अध्ययनमा हामीले पानीको हकमा लिचेटले गर्दा अवस्था निकै खराब रहेको पायौं। यसले गर्दा पानी निकै प्रदूषित भएको थियो। सन् २०११ मा भ्याली १ र भ्याली २ मा हामीले अध्ययन गर्दा त्यहाँ पोखरी बनाइएको थियो र एरियसन गर्ने मेसिन पनि राखिएको थियो। तर उक्त मेसिनको काम गरेको थिएन। त्यहाँ मेसिन भए पनि लिचेट पोखरी हुँदै सोझै खोलामा जान्थ्यो। यसरी खोलामा लिचेट मिसिँदा खोलाको तल्लो भागमा धेरै प्रभाव पार्ने निश्चित छ। त्यस भागमा हामीले कुनै जनावरहरू भेटेनौं, हुने कुरा पनि भएन। ककनीको वडा नं १, २, ३, धुनिबेसी वडा नं १ र तारकेश्वरको वडा नं ३ को केही भागमा हामीले स्थानीयसँग अन्तरक्रिया पनि गरेका थियौं। उहाँहरूका अनुसार फोहोरकै कारण हैजा, क्यान्सरलगायतका रोग लाग्ने गरेको, खोलाको पानी लगाएर सिँचाइ गरेको खेतमा बिउ उम्रेर सप्रने भए पनि फल नलाग्ने गरेको पाइयो। जनावरहरूको सन्दर्भमा स्याल, भुसिया कुकुरलगायतका जनावर प्रत्येक वडामा आएर गाईभैंसीलाई टोक्ने गरेको स्थानीयको गुनासो थियो। उहाँहरूको भनाइलाई पनि हामीले रिपोर्टमा समेट्यौं। सिसडोलमा स्यानेटरी ल्यान्डफिल साइट बनाउने बेलामा त्यहाँ एउटा मनिटरिङ वेल (इनार) पनि बनाइएको थियो। तर अहिले त्यो इनार पुरिसकेको छ। त्यहाँ छिमेकमा रहेको इनारको पानीलाई परीक्षण गरेर हेर्दा त्यहाँको पानीमा खानेपानी मापदण्डमा पाइने तत्त्व त पाइएन। तर ब्याक्टेरियाको मात्रा भने धेरै थियो। त्यहाँको माटोमा लेड, क्याडमियमलगायतका धातु धेरै भेटियो। हामीले अध्ययन गर्दाको समय पानी पर्ने मौसम भएकाले धुलोका कणहरू त्यति भेटिएनन्। गन्ध चाहिँ हावाको गतिअनुसार बेलाबेलामा परिवर्तन भइरहन्थ्यो। त्यहाँ ल्यान्डफिल ग्यास कुनै पनि भेटिएन। अनुगमन गर्न संरचना डा नवराज खतिवडा, नेपाल विकास अनुसन्धान प्रतिष्ठान सन् २००५ तिर जापान सरकारको सहयोगमा क्लिन काठमाडौं भ्याली स्टडी भएकोे थियो। फोहोरमैला व्यवस्थापन क्षेत्रमा त्यो नै सबैभन्दा गहन अध्ययन थियो। अध्ययन प्रतिवेदन अनुसार सिसडोललाई फोहोरमैला बिसर्जन स्थल बनाइएको हो। फोहोरमैला व्यवस्थापनका लागि उत्पादन हुने बिन्दुदेखि विसर्जन स्थलसम्म पुग्ने विभिन्न चरणहरू पार गर्नुपर्छ। फोहोर संकलन गरेर मात्र हुंदैन। कुहिने र नकुहिने फोहोरको वर्गीकरण गरेर फोहोर ढुवानी स्थलसम्म लैजानुपर्छ। त्यहाँ फोहोर छान्नुपर्छ। त्यसपछि सवारी साधनमा राखेर गन्तव्य स्थलमा पुर्याउनुपर्छ। यो कामको पनि हामीले अध्ययन गरेका छौं। फोहोरमैला विसर्जन गरेपछि त्यसबाट तरल पदार्थ निस्कन्छ। त्यसलाई लिचड भन्छौं। जसरी चट्टानबाट लेदोको रुपमा शिलाजित निस्कन्छ। त्यो लेदोमा मिनरल कन्टेन्ट एकदमै धेरै हुन्छन। विभिन्न औषधिका रूपमा प्रयोग हुन्छ। त्यस्तै, फोहोरमैलाबाट निस्किने लिचेड पनि कालो लेदो हुन्छ। त्यसमा विभिन्न किसिमका धातुपदार्थहरू हुन्छन्। ब्याक्टेरियाले पनि त्यसलाई टुक्र्याउन सक्दैन। लिचेडको व्यवस्थापन फोहोरमैला व्यवस्थापन स्थलको सबैभन्दा ठूलो चुनौती हो। त्यो पदार्थ नदीमा मिसियो भने नदीलाई नै प्रदूषित गरिदिन्छ। यसले नदीका तल्लो तटीय क्षेत्रका बासिन्दाहरूको खानेपानी स्रोतदेखि अरू प्रदुषण बढाइदिन्छ। लिचेडको अध्ययन कसरी गर्ने ? समाधान कसरी गर्ने ? प्रशोधन कसरी गर्ने र वातावरण प्रदूषण नगर्ने गरी कसरी विसर्जन गर्ने ? भन्ने बिषयमा पनि हामीले अध्ययन गरेका थियौं। यसै विषयको कार्यपत्र काठमाडौं महानगरपालिकाका पूर्वमेयर विद्यासुन्दर शाक्यज्यूलाई बुझाएका थियांै। सुरुमै दुई वर्षका लागि मात्रै सिसडोलमा फोहोर व्यवस्थापन गर्ने भनेका थियौं। त्यहाँ फोहोर विसर्जन गर्दागर्दै बन्चरेडाँडाको फोहोर व्यवस्थापन प्रशोधन केन्द्र बनाइसक्ने र फोहोर बिसर्जन गर्ने भन्ने क्लिन काठमाडौं भ्याली स्टडी को उद्देश्य थियो। तर, सकेनौं। फोहोरमैला व्यवस्थापनदेखि अरू निर्माण क्षेत्रको इन्जिनिरिङ गर्दा पनि योजना बनाउने, निर्माण गर्ने र सञ्चालन गर्ने जिम्मेवारी एउटै टोलीलाई दिइँदैन। इन्जिनियरलाई अथवा प्रमुखलाई त्यो योजना हुने चरणदेखि लिएर सञ्चालन हुने चरणसम्म योजनामा राखेर काम लिनसक्ने हो भने मात्रै सजिलैसँग परियोजना सम्पन्न हुन्छ। अगाडि बढ्छ। बन्चरेडाँडामा फोहोर व्यवस्थापनको काम इन्जिनिरिङ परियोजना हो। त्यसबाट हामी वायोग्याँस निकाल्छौं। त्यो पनि इन्जिनिरिङ परियोजना हो। यस्तो इन्जिनिरिङ परियोजनामा हाम्रो अवधारणा के हुन्छ त भन्दा निर्माण कार्य गरेपछि योजना सम्पन्न भयो। त्यस्तो होइन। सबै योजनाहरूको सबैभन्दा कठिन अवस्था भनेकै संचालन हो। निर्माण त धेरै सजिलो हुन्छ। फोहोरमैला विसर्जन स्थलमा पनि ब्याक्टेरियालाई मनाउनुपर्ने हुन्छ। उसले काम गरेन भने हाम्रो काम हुँदैन। त्यसकारणले यो काम अलिकति कठिन छ। कठिन कुरालाई हामीले बुझेका छैनौ। सहज ढंगले लिएका छौं। यसकारण हाम्रो फोहोरमैला व्यवस्थापनमा समस्या देखिएको हो। सन् २००५ मा फोहोरमैला तथा स्रोत परिचालन केन्द्र थियो। केन्द्रीय स्तरको त्यो एउटा अड्डा थियो। त्यसले सबै काम हेथ्र्यो। तर विघटन भयो। त्यसपछि, फोहोरमैला बिसर्जन स्थलको काम कसले हेर्ने ? कति समयसम्म त अन्योल नै भयो। अहिले सहरी विकास मन्त्रालयलाई यो जिम्मा छ। महानगर पन्छिन मिल्दैन रतन भण्डारी, जलस्रोत तथा वातावरणज्ञाता कुनै बेला काठमाडौंका लागि फोहोर समस्या नै थिएन। पञ्चायतकालको अन्तिम समयसम्म पनि राजधानीमा घरभित्रैबाट फोहोर व्यवस्थित भएर सडकमा पुग्थ्यो। त्यो बेला, असन इन्द्रचोक मुख्य सहर थियो। त्यतिबेला राजधानीवासीले घरकै छिडीमा शौच गर्ने र त्यसमा खरानी खन्याउथे। त्यो सुकेपछि किसानले काउलीसँग साटेर बारीमा हाल्ने गर्थे। काठमाडौंको फोहोर त्यसरी व्यवस्थित गरिन्थ्यो। पछिपछि मौलिक ज्ञानलाई बेवास्ता गर्न थालियो। त्यसको मुख्य कारक बने वीरेन्द्रकेशरी आयोग र काठमाडौंको ढल निकास तथा फोहोर व्यवस्थापनको विषयमा विश्व बैंकको अध्ययन प्रतिवेदन। विश्व बैंकको फन्डिङ मा अध्ययन भइसकेपछि राजधानीमा ढल बनाउने र सीधै खोलामा हाल्न थालियो। विश्व बैंकको प्रतिवेदन लागू भएपछि किसानको खेतमा पुग्ने फोहोर सीधैं बागमती पुग्यो। त्यसैकारण बागमतीको अवस्था कस्तो छ ? अहिले हेर्न सक्छौं। त्यसै बेलादेखि राजधानीका सफा खोलानाला दुर्गन्धित भए। काठमाडौंमा फोहोरको समस्या हुन थालेको धेरै भएकै छैन। अहिलेको नेतृत्वले काठमाडौंको ढल र फोहोर माथिको राजनीतिको दिगो समाधान खोज्न सकेको छैन। घरबाट निस्किएको फोहोर व्यवस्थापन र नीतिगत सुधारका नाममा भ्रष्टाचार मात्रै भइरहेको छ। नीतिगत सुधारका नाममा भएका यस्ता गतिविधिका छिद्र टाल्नुपर्ने जरुरी देखिन्छ। काठमाडौं महानगरले आफ्नो काम मनिटरिङ मात्रै हो भनेर पन्छिने गरेको छ। जनताले कराउने भन्ने महानगरलाई नै हो। महानगरले जनताका गुनासालाई नजरअन्दाज गर्न मिल्दैन। फोहोरलाई बुझ्ने हाम्रो दृष्टिकोण नै गलत छ। सानैदेखि फोहोर कसरी व्यवस्थित गर्ने भनेर सिकाउने, बुझाउने प्रयास पनि गरिँदैन। सबै फोहोर एकै ठाउँमा थुपार्ने गरिन्छ। फोहोरको दिगो व्यवस्थापन भनेको डम्पिङ साइड मा लगेर बिर्सजन गर्ने मात्रै हो भन्ने बुझाइ छ। त्यो सबैभन्दा खतरा छ। महानगर र सरकारले त्यसरी सोच्ने हैन। हाम्रो मुलुकमा सहर केन्द्रित विकास छ। सबै सेवासुविधा सहरले मात्रै पाउनुपर्छ भन्ने मान्यता छ। हामीले सामाजिक न्यायका दृष्टिकोणले हेर्दा पनि सिसडोल र बञ्चरेडाँडाका जनतामाथि चरम अन्याय भएको छ। त्यहाँ, क्यान्सर किड्नी फेलरका बिरामी बढेका छन्। हाम्रा विकारजन्य फोहोरको भार स्थानीय जनताको भार किन बोकाउने ? गिद्घहरूले गाई, भैंसीलाई ठुंग्ने, लुछ्ने काम गरेको सुनिन्छ। हाम्रो बहस कसरी त्यहाँ फोहोर पुर्याउने भन्ने विषयमा मात्रै केन्द्रित छ। बाटोको विषय, जग्गा मुआब्जाका विषय प्राथमिकतामा छैनन्। ती कार्य कसरी सहज ढुवानी गर्ने ? भन्ने विषय अगाडि आउँछ। अब सरकारले प्राथमिक शिक्षामै फोहोरलाई सही व्यवस्थापन कसरी गर्ने भन्ने कुरा समेट्न आवश्यक छ। ल्यान्डफिल साइडको मात्र कुरा हैन। त्यसका कारण र प्रभाव पार्ने क्षेत्रहरू जलचर, नदीजन्य र स्थानीय वातावरणमा असर पुर्याउने काममा पनि ध्यान जान जरुरी छ। रासायनिक प्रतिक्रियाले प्राणी जगत्मा असर पर्छ। असर नपर्ने भन्ने नै हुँदैन। रासायनिक असरले गर्दा मानवलगायत जीवजन्तुमा असर पर्छ। महानगरले त्यतातिर सोचेको छैन। कर्मचारीको चलखेल नवराज ढुंगाना, अध्यक्ष, सिसडोल बन्चरेडाँडा फोहोरमैला व्यवस्थापन सरोकार समिति काठमाडौंले सिसडोल र बन्चरेडाँडालाई फोहोर थुपार्ने ठाउँका रूपमा मात्रै बुझ्यो। नबुझोस् पनि किन ? केही सीमित व्यक्तिको स्वार्थमा हामी फस्यांै। हाम्रो गाउँमा गजबका अस्पताल बन्ने सपना देख्यौं। पक्की बाटो बन्ने र गाउँमा विकास निर्माणका काम धमाधम होला भनेर कल्पना गर्यौ। राजधानीबाट नजिक भएर के गर्नु, बाटो नभएका कारण राजधानी आउन गाउँबाट २ बजे उठेर हिँड्ने गथ्र्यौं। गाडी चढ्नकै लागि ३ घण्टा हिँड्नपर्ने अवस्थाको अन्त्य हुन्छ भनेपछि हामीले गाउँमा फोहोर फाल्न दियौ। २ वर्षका लागि मात्रै थियो, त्यो सम्झौता। काठमाडौंबाट लगेर विर्सजन गरिएको फोहोरले समस्या निम्त्याउन थालेपछि ०६५६६ सालदेखि चासो राख्यौ। त्यसपछि नै त्यहाँ फोहोर फाल्ने काम बन्द गर्नुपर्छ भन्दै माग गरेका हौं। काठमाडौं महानगरमा मेयर फेरिए। वातावरण विभागका प्रमुख फेरिए। सरकारी कर्मचारी, अधिकृत फेरिए। कसैले पनि फोहोरमैला व्यवस्थापनमा दीर्घकालीन समाधान खोजेनन्। पटकपटक हाम्रा समस्या बोकेर महानगर धायौ। सहरी विकास मन्त्रालय धायौ। प्रधानमन्त्री कार्यालय धायौ। कसैले पनि यो मेरो जिम्मेवारी हो र समस्या समाधान गर्छु भनेन। सबैले सोझा सिसडोलबासीलाई धम्क्याउने काम गरे। बल प्रयोग गरेर हाम्रा जग्गामा फोहोर फाले।। उनीहरूलाई सफा राख्न, हाम्रा घर, आँगन र बारीमा फोहोर थुपारिदिन मिल्छ ? सरोकारवालाका समस्यालाई व्यवस्थापन गर्नेतिर भन्दा आफूलाई फाइदा हुने र निरन्तर पैसा आउने काम गर्नमा अग्रसर देखिनुभयो। फोहोर उठाउने जिम्मा पाएका प्राइभेट कम्पनीमा महानगरका कर्मचारीको सेयर छ। त्यसकारण आफूलाई फाइदा हुने काम नगरेर हाम्रा समस्या उनीहरूले कसरी देख्थे ? कर्मचारीले नै समस्या अल्झाइदिएका हुन। समस्या समाधानका लागि भन्दै सरकारी बजेट झार्न मात्रै उनीहरू चलखेल गरिरहन्छन्। फोहोर व्यवस्थापनभन्दा साथ पियनदेखि अफिसरसम्मका सोचमा पैसाको खेलो भन्ने मात्रै बुझिन्छ। सहरी विकासमन्त्री रामकुमारी झाँक्रीले उपत्यकामा ६ लाख ५० हजार घरबाट महिनाको ४ सयका दरले पैसा उठाउने गरिएको कुरा एक टेलिभिजनको अन्तर्वार्तामा भन्नुभएको थियो महानगरसँग कुन कुन कम्पनीले कति पैसा उठाउँछन् भन्ने समेत आधिकारिक तथ्यांक छैन। यत्रो पैसा कहाँ जान्छ ? चाहने हो भने यही पैसाले फोहोर व्यवस्थापन गर्न मज्जाले सकिन्छ। अहिले फोहोरको बर्गीकरण गर्ने कुरा चलेको छ। कसैले पनि चाहन्न सेनेटरी ल्यान्डफिलड बनाउन। कोही चाहन्न कुहिने फोहोर र नकुहिने फोहोर छुट्ट्याउन। किसानले मल नपाएर बिजोग छ। खेतबारीमा विषादिरहित बनाउन कुहिने फोहरबाट कम्पोष्ट मल बनाउन सकिन्छ नि ! खै यसवारे सोचेको ? फोहोरलाई व्यवस्थापन गर्ने हो भने हरेक वडामा एकएकवटा कम्पोष्ट मल कारखाना खोल्न सकिन्छ। त्यसो भयो भने किसानले सस्तोमा मल पनि पाउंछन, फोहोरको व्यवस्थापन पनि हुन्छ। स्थानीय सरकार सञ्चालन ऐनमा हरेक स्थानीय तह स्वतन्त्र हुन्छन् भनिएको छ। त्यसो हो भने, एक स्वायत्त स्थानीय तहले अर्को स्वायत्त स्थानीय तहको सिमानामा लगेर फोहोर फाल्न कुन कानुनले दिन्छ त ? घर बनाउँदा नागरिकले सडकमा गिटी थुपार्यो भनेर जेल हाल्ने ? तर, सरकारले नै अर्काको ठाउँमा फोहोर लगेर फाल्ने ? के सरकारलाई मापदण्ड लाग्दैन ? काठमाडांै महानगरले फोहोर फाल्नका लागि ककनी गाउँपालिका र धुनिबेंसी नगरपालिकासँग गरेको लिखित सम्झौता छ ? छैन भने कुन आधारमा फोहर थुपार्दै हुनुहुन्छ ? फोहोर कति वर्ष लाने हो ? सम्झौताबिनै निजी क्षेत्र सरिता राई वातावरण विभाग प्रमुख, काठमाडौं महानगरपालिका काठमाडौं महानगरपालिकासहित १८ स्थानीय तहको फोहोर सिसडोलमा जान्छ। तर, व्यवस्थापनको सम्पूर्ण जिम्मा भने काठमाडौं महानगरपालिकाले मात्रै गर्नु परिरहेको छ। बुझाइमै समस्या छ। समग्र फोहोरमा काठमाडौं महानगरको ५० प्रतिशत मात्रै हो। ५० प्रतिशत फोहोर अरू नगरपालिकाको हो। फोहोरको समस्या उत्पन्न हुँदा अरू स्थानीय तह मौन छन्। काठमाडौं महानगरले के गर्छ ? अनि हामी बोल्छौं भन्ने हिसाबले बसेका देखिन्छन्। आन्दोलन गर्ने स्थानीयवासीहरू पनि कि महानगर जानुहुन्छ। कि त, सहरी विकास मन्त्रालय जानुहुन्छ। अरू महानगरनगरपालिकाको ध्यानाकर्षण कसैले पनि गराउंँदैन। पहिलापहिला फोहोरमैलाको क्षेत्रमा प्राविधिक सहयोग गर्ने निकाय थियो। अहिले त्यसको अभाव खड्केको छ। त्यसैकारण, ल्यान्डफिल साइट सञ्चालनको काम अहिले सबैभन्दा चुनौतीपूर्ण छ। महानगरसँग विज्ञ र प्राविधिक जनशक्तिको अभाव छ। २०७८ फागुन २६ गते मन्त्रिपरिषद्ले केन्द्रीयस्तरमै प्राविधिक सहयोग गर्ने समिति बनाउने निर्णय गरेको थियो। तर, कार्यान्वयन भइसकेको छैन। सडकको समस्याले गर्दा फागुनयता लामो समयसम्म राजधानीको फोहोर उठन पाएन। सिसडोल जानबाट गाडीहरू रोकिए। सडक विभागले पासाङ ल्हामु राजमार्ग समयमा नबनाइदिँदा पनि समस्या उत्पन्न भयो। फोहोर लाने बाटो भनेर सडक विभागले हेलचेक्र्याई गर्यो। त्यही सडक भएर माटो, ढुंगा बालुवा बोकेका सयौं ट्रिपर दैनिक गुडछन्। कसैले रोक्दैन। तर फोहोरका गाडी मात्रै रोकिन्छन्। फोहोरका गाडी मात्र किन रोकियो ? सडक बनाउन दबाब दिनका लागि हो त ? होइन। त्यसो हो भने त अरू गाडी पनि रोक्नुपथ्र्यो नि। त्यस्तो भएन। कानुनले समेत फोहोरलाई अत्यावश्यक सेवाको रूपमा राखेको छ। तर, पालना गरिँदैन। महानगरपालिकाको पनि क्षमता बढाउनुपर्छ। बञ्चरेडाँडामा फोहोर फाल्न सुरु भए पनि व्यवस्थित गर्न सकिएको छैन। जे जस्तो अवस्थामा फोहोर छ, त्यस्तै फोहोर विर्सजन गर्न बाध्य छौं। सिसडोलमा जस्तै फोहोर विर्र्सजन गर्न थालियो भने बञ्चरेडाँडाको आयु पनि लामो छैन भनेर विज्ञहरूले भनिराख्नुभएको छ। व्यवस्थित गरेर विर्सजन गरियो भने बञ्चरेडाँडाको आयु ५० वर्षको छ भन्ने विज्ञहरूको भनाइ छ। महानगरले प्रयास गर्दैछ। साउन १ गतेदेखि बञ्चरेडाँडामा सड्ने र नसड्ने फोहोर छुट्ट्याएर फाल्ने भनेका छौं। त्यसका लागि महानगरले आह्वान पनि गरिसकेको छ। त्यस्तो भयो भने रिसाइकल हुने २० प्रतिशत फोहोर मात्रै त्यहाँ लैजानुपर्ने हुन सक्छ। अर्को समस्या भनेको निजी क्षेत्र हो। काठमाडौं महानगरपालिकाले कुनै पनि निजी क्षेत्रलाई औपचारिक रूपमा फोहोर व्यवस्थापनको जिम्मेवारी दिएको छैन। निजी क्षेत्रले पहिलेदेखि नै अनौपचारिक रूपमै काम गरिरहेको छ। अर्को कुरा ऐनले नै निजी क्षेत्रसँग सार्वजनिक निजी साझेदारीको अवधारणा राखेको छ। सन् २०११ देखि यो अवधारणा प्रक्रियामा छ। फोहोर मैला स्रोत प्राविधिक केन्द्रले त्यतिबेला यो अवधारणा सुरु गरेको थियो। त्यसलाई पूर्ण रूप दिनुपर्ने भएको छ। लगानीबोर्डमार्पत यो अवधारणा छानिएको हो। लगानीबोर्ड आइसकेपछि ६ अर्बभन्दा माथिको योजना मात्र हेर्ने भनेपछि सबै प्रोसेस फाइनल गर्न २०७६ सालमा सबै फाइल काठमाडौं महानगरमा आएको छ। निजी क्षेत्रको वेस्ट टु इनर्जी कन्सेप्ट छ। यो प्रोसेस लाई अब टुंगो लगाउने बेला भएको छ। कि निजी क्षेत्रलाई जिम्मा दिएर काम गर्नुपर्यो कि महानगरले विकल्प दिनुपर्यो। हामी बाँच्नु पर्दैन ? श्रीराम ढुंगाना, स्थानीय बासिन्दा, सिसडोल सिसडोलमा फोहोर विसर्जन गर्ने सम्झौता २०५८ साल भदौ १८ गते गरिएको थियो। उपत्यकाका तीनै सहर काठमाडौं, ललितपुर र भक्तपुरको फोहोरमैलालाई त्यहाँका जनताले अस्वीकार गर्दागर्दै पनि विकास र पूर्वधारको प्रलोभनमा परेर हामीले सिसडोलमा प्रवेशको अनुमति दिएका थियौं। पूर्वधारको निर्माण कार्य सम्पन्न गर्ने गरी गरिएको सरकारी आग्रहअनुसार बढीमा तीन वर्षका लागि भनेर हामीले खेती योग्य जमिन दिएका थियौं। तर, अहिले १८ वर्षकोअन्तरालमा पनि यो मुलुकले त्यहाँको जनताको समस्या बुझेको छैन। अहिले त झन् ठूला कुरा गरेर सम्पूर्ण देशको अर्थप्रणाली नै कब्जा गर्ने ग्रेट ग्रान्ड डिजाइन अगाडि ल्याइएको बुझिएको छ। ३५ देखि ४० करोडको लागतमा अब काठमाडौंका ३२ वटै वडामा मेसिन किन्ने योजना अगाडि सारिएको छ। यसले मुलुकको डलर प्रणालीदेखि सटही सुविधाले देश दोहनमा पर्ने देखिन्छ। अहिले फोहोर व्यवस्थापन गर्न सात दिन कुर्न नसक्ने काठमाडांैमा मेसिन प्रणाली कहिले जडान हुन्छ र कहिले यो समस्याको समाधान हुन्छ ? के हामीले बिस्कुट, धुप वा अत्तर कारखाना खोल्न लागेका हौं र ? अमेरिका, जापान, थाइल्यान्ड र बेलायतले गरेका छन् भनेर यो मुलुकमा अहिले पनि छल्नका लागि प्रष्ट खालको प्रपञ्च बुनिएको छ। महानगरले कस्तो असम्भव र सहज खालको कुरा गर्छ ? नेपालका मन्त्री, मेयर प्रधानमन्त्रीलाई यस्ता कुरा गरेर देश चलाउन छुट छ। किनभने यहाँ नेपाली जनता निरीह छन्। सिसडोलका जनताको वास्तविक समस्या के हो भन्ने कुरा किन अहिलेसम्म बुझिएन। १७ वर्ष पहिले ३ वर्षका लागि दिइएको स्यानिटरी ल्यान्डफिल साइटलाई अहिलेसम्म किन हेरिएन। त्यहाँका जनताको हृदय बिदारक कुरा किन बाहिर आएनन् ? तत्कालीन समयमा काठमाडौं महानगरपालिका, ललितपुर महानगरपालिका लगायतका पक्ष र हामीबीच भएको सम्झौता महानगरको दराजमा कुहिएर बसेको छ। वैज्ञाानिकले लेखेर हामीले सही गरेको कागज हो त्यो। यदि त्यस सम्झौतालाई परिपालना गरिएको भए त्यहाँका जनताले क्यान्सर जस्तो रोगको पीडा भोग्नु पर्दैनथ्यो कि ? यस्ता कुरालाई ढाटेर अझै पनि मेसिन किन्ने, गाडी किन्ने कुरा हुँदैछन् यहाँ। कसरी पत्यार लाग्छ हामीलाई यस्ता कुरा ? जेसुकै किन्नुस् हामीलाई आपत्ति छैन। हामीलाई त केवल कोलपुक खोला आधारभूत क्षेत्रको १ लाखभन्दा बढी जनताको जीवन रक्षासँगै उनीहरूको जीउधनको रक्षा चाहिएको हो। धन भनेको हाम्रो सम्पत्ति, खेतबाली र पशुपन्छी हो। यी सबैका लागि पानी निर्मलीकरण हुनु आवश्यक छ। लिचेटको समाधान अर्को महत्वपूर्ण विषय हो। त्यहाँको वायुमण्डलीय, भूमण्डलीय प्रभावबाट हाम्रो नयाँ पुस्ता पीडित हुनु परेको छ। यस्तो वातावरणको असरबाट जन्मने पछिल्लो पीडिको भविष्य के होला ? अहिले त्यहाँको खोलाको पानी लगाउँदा एक महिनामा उम्रने बिरुवा दुई महिनामा मर्ने गर्छ। हाम्रा बालीनालीमा त्यहाँको पानी र हावाले प्रार्ने प्रभावलेको विषय बाहिर आएको खै ? उपत्यकाबाट गएका फोहोरमैलाका अवशेषशहरूबाट बाष्पीकरण भएर आएको दूषित हावाले कति दूरीसम्म असर गर्छ भन्ने कुरा कतिपय वैज्ञानिकले लुकेर लेख्छन्। यस्ता विषय वैज्ञानिकले लुकेर लेख्ने हो ? यदि स्पष्ट रूपमा लेख्न र भन्न सकिन्न भने त्यस्तो कार्यादेश अस्वीकार गर्नुपर्छ। अहिले किन्ने भनेको मेसिन वडामा राखेर काम भएन भने पुनः सिसडोलमा लैजाने फोहोर कहाँ जान्छ ? हुनतः उडाएर अन्तरिक्षमा लैजाने कुरा पनि नभएका होइनन्। हामीलाई त्यो विषयको कुनै आपत्ति छैन। मात्र हामी एक लाख जनता बाँच्नु पर्यो। हामीलाई यी कुरामा विश्वास छैन।"
"एमालेको सचिवालय बैठक बस्दै, केके छन् एजेण्डा ?","काठमाडौं : नेकपा एमालेको सचिवालयको बैठक सोमबार दिउँसो बस्दैछ। स्थानीय तहको निर्वाचनपछि पहिलो पटक पार्टी केन्द्रीय कार्यलय च्यासलमा सचिवालय बैठक बस्न लागेको हो। आइतबार पार्टी केन्द्रीय कार्यालयले सचिवालयका बैठकका एजेण्डा तय गरेको छ। बैठक स्थानीय तहको निर्वाचनको समीक्षामा केन्द्रित हुने एमालेले जनाएको छ। बैठकमा निर्वाचन समीक्षासँगै, विभागहरुको पूर्णता र समसामयिक राजनीतिबारे पनि छलफल हुनेछ। एमालेले असार २ र ३ गते जनप्रतिनिधिहरुको प्रशिक्षण कार्यक्रम आयोजना गर्न लागेकाले सचिवालयले त्यसको खाका समेत तयार गर्ने बताइएको छ।"
निजगढसँगै रोकिएका सपनाहरू,"सम्मानित सर्वोच्च अदालतको जेठ १२ गतेको एक फैसलाले सञ्चार तथा समाचारका क्षेत्र तरंगित छन्। प्रस्तावित निजगढ अन्तर्राष्ट्रिय विमानस्थल निर्माण नगर्नु भनिएको छ। यसमाथि बहसपैरवी फेरि ब्युँतिएको छ। केही वातावरणविद्बाट विमानस्थल निर्माण रोक्न मागदाबी गरिएको थियो। वातावरण विनाशको तर्कलाई मध्यनजर गरेर पैसला आएको देखिन्छ। यसभन्दा पहिले पनि गोदावरी मार्बलको केसमा समान प्रकारको नजिर छ। यद्यपि सरकार पक्षबाट भने समयसमयमा जसरी पनि आयोजनालाई सम्पन्न गर्ने प्रतिबद्घतासमेत व्यक्त भइरहेका हुन्छन्। उक्त शीर्षकमा बजेटसमेत विनियोजन गरिएको छ। केही उच्च पदस्थ नेताहरूबाट समेत यो निर्माण सम्पन्न हुनुपर्ने विचार व्यक्त हुँदैछ। पैसला पुनरावलोकन समेतको विषयले बहस प्रवेश पाएको छ। सम्भावित वातावरण विनाश अनि पर्यावरणीय असन्तुलनलाई न्यून गर्दै विकासलाई प्राथमिकता दिनुपर्ने तर्क राख्नेहरूको संख्या पनि बाक्लो छ। निर्माण रोक्नुपर्छ भन्ने बहस पैरवीले केहीको ध्यान निरन्तर तानेको थियो। हरेक दलिलका भिन्नभिन्न दरार र दायरा थिए होलान्। यद्यपि बहसका विभिन्न आवरणमा समाज र देशलाई झन् अन्धकारमा धकेल्नु किञ्चित हुँदैनथियो। अतिरञ्जित छलफलमा अल्झिने बहानामा राष्ट्रिय गौरवको आयोजनालाई सगर्व शुली चढाउनुु आत्मघाती हुन सक्छ। सतही बहसको आत्मरतिमा बेरिएर अति आदर्शवादी रामराज्यरूपी असमभ्व सहजताको खोजी कसैले गर्नु हुँदैन। आम नागरिक र देशको आर्थिक तथा सामाजिक समृिद्घलाई सबैले मध्यनजर गर्नुपथ्र्यो। वातावरणमा कम क्षति हुनेगरी अनि सम्भावित नोक्सानीको पूर्तिको उपायसमेत खोज्दै तत्काल विमानस्थल निर्माण सम्पन्न गर्नु नै सर्वथा बुद्धिमतापूर्ण कदम हुन्थ्यो। पछिल्लो केही वर्षदेखि यो विमानस्थल देशको एक प्रधान आवश्यकतासमेत बनेको थियो। प्रधान आवश्यकता सन् १९९२ मा पाकिस्तान अनि थाई एयरल्यान्सका दुई ठूला एयरबस दुर्घटना भए। त्यसलगत्तै नेपालको हवाईसेवामा वैकल्पिक अन्तर्राष्ट्रिय विमानस्थलको आवश्यकता खड्कियो। दुईवटा मात्र धावनमार्ग रहेको अहिलेको त्रिभुवन विमानस्थल सानो भयो। विमान अवतरणमा औसत १५ मिनेटसम्म हवाईजाम हुन थाल्यो। अधिकांश हवाई दुर्घटनासमेत हवाईजामका कारण हुने एयर होल्डका समयमा भएको देखिन्छ। धावनमार्गबाट चिप्लएर यदाकदा सानाठूला दुर्घटना हुन्छन्। भिजिविलिटी पनि औसतमात्र छ। तसर्थ सन् १९९५ मा गरिएको सर्वेक्षणले विभिन्न सात ठाउँमध्ये निजगढलाई सबैभन्दा उपयुक्त स्थान मान्यो। देशमा राजनीतिक क्रान्तिका चरणहरू सकिए, अब समृद्धिको यात्रा सुरु हुनुपर्छ। तर, विमानस्थल रोकिँदा अनेकन सम्भावना र सपनासमेत रोकिँदैछन्। प्रस्तावित योजनाअनुसार त्यहाँ झन्डै २ हजार ५ सय ५६ हेक्टरमा विमानस्थल बन्ने थियो। अरू ६ हजार एक सय ११ हेक्टर जमिन विमानस्थलले लिने थियो। करिब १ हजार ४६ अर्ब ५१ करोड लागत अनुमानित थियो। उक्त विमानस्थलमा चार धावनमार्ग, ६ बोर्डिङ गेट, ३४ चेक इन पोस्ट, ६ सुरक्षाजाँच केन्द्र, ३५ अध्यागमन शाखा, आठ भन्सार विभागसहित ६ करोड यात्रीलाई सेवा दिने क्षमता हुन्थ्यो। साउदी अरेबिया अवस्थित विश्वकै सबैभन्दा ठूलोे किंग फिद विमानस्थलको क्षेत्रफल लगभग ७८ हजार हेक्टर छ। डेन्भर अनि डलास अन्तर्राष्ट्रिय विमानस्थल क्रमशः १३ हजार ७ सय २६ र ७ हजार ८ सय हेक्टर क्षेत्रफलमा छन्। हालसालै टर्कीले ७ हजार ६ सय ५० हेक्टरमा नयाँ विमानस्थल निर्माण सम्पन्न गरी सञ्चालनमा समेत ल्याएको छ। यसका लागि ६ लाख ५८ हजार रुखहरू काटिएका थिए। तर हामी निजगढमा झन्डै दुई लाख रुख काट्नुपर्ने विषयलाई लिएर चर्काचर्की आरोप, प्रत्यारोपमा गएका थियौं। रुख काटेर विमानस्थल बनाउनु हँुदैन भन्ने पक्षको न्यायिक धरातल अनि विश्वसनीयता प्रबल सावित भयो। सम्मानित अदालतबाट विमानस्थल निर्माण नगर्नू भन्ने आदेश भएको छ। रोकिएको निजगढ विमानस्थलसँगै अनेका सपना र सम्भावनासमेत रोकिएका छन्। बन्द सम्भावनाहरू कुनै पनि विकास कार्यक्रमले वातावरणको केही विनाश अवश्य गर्छ। शून्य विनाशमा विकास केवल कोरा कल्पनामात्र हो। अर्को उपयुक्त ठाउँ खोजेर निर्माण गर्ने कुरा सायद समयको बर्बादीलाई शिरोपर गर्नुमात्र हुनेछ। लगभग अहिलेसम्म खर्च भएको तीन अर्ब रुपैयाँ बालुवामा पानी बनेको छ। यहाँ काटिएका जति नै रुख अन्त रोप्न सकिन्थ्यो, रोप्नुपथ्र्यो। सरकारबाट पनि प्रतिबद्घता जनाइएको थियो। सबैले पहलकदमी र अग्रसरता लिँदा सम्भावना बढ्थ्यो। विमानस्थल निर्माण रोकिँदैमा त्यहाँको वातावरण र पर्यावरणीय स्थिति सदैव उस्तै रहन्छ भन्न सकिँदैन। वातावरण विनाश र पर्यावरणीय असन्तुलनताको जोखिम अन्य कुनै कारणले अनि अन्य देशको अभ्यासले पनि हुन्छ, भइरहेको छ। विमानस्थल निर्माणले दिने फाइदा केवल हाम्रो मात्र हुन्थ्यो। रुखहरू त अन्य कारणले समेत कटान भइरहेका छन्। प्रदूषण अरू देशका कार्बन उत्पादनले पनि गर्दैछ। लेखकद्वय रोर्बट लेवेलिन र जोन म्यालोफकृत पुस्तक द लिभिङ फोरेस्टका अनुसार विश्वमा प्रतिवर्ष क्रिसमस ट्री बनाउन ४ करोड अनि पेन्सिल बनाउन ८० लाख रुखहरू काटिने तथ्यांक देखिन्छ। त्यसमध्ये ४ लाख त भारतमा मात्र काटिन्छन्। कानुन संकायअन्तर्गत बिएएलएलबी प्रथम वर्षमा अध्यननरत एक विद्यार्थी निजगढ निवासी सागर यादव बताउँछन्, रुखहरू त अहिले पनि हरेक दिन सयको आसपासमा काटिएर तस्करी भइरहेछ। विमानस्थल निर्माण रोकिँदा फाइदा हुने तिनै तस्करलाई मात्र हो। जंगल त जसरी पनि केही वर्षमा विनाश हुन्छ नै। प्रस्तावित विमानस्थलको जमिन सतहबाट कम गहिराइमा नै सशक्त चट्टान छन्। त्यसले अति शक्तिशाली विमानहरू जस्तै एयरबस ३०० सम्मको उडान र अवतरणलाई धान्न सक्थ्यो। विमानस्थल बनाउन अर्को ठाउँ खोज्दा पहाड र हिमालको भुबनोटले त्यसलाई समर्थन गर्दैन। तराईका अन्य बस्तीले भरिएका ठाउँहरू लिँदा त्यस्को मुआब्जा दिन सक्ने सामथर््य रहँदैन। प्रस्तावित ठाउँ सरकारी स्वामित्वमा रहेकाले मुआब्जासमेत सहज र सरल हने थियो। विमानस्थल घना जंगलबीचमा बन्ने हुँदा विश्वकै पहिले ग्रिनरी विमानस्थल बन्थ्यो। संसारको ध्यान आकृष्ट गर्ने सक्षमता राख्थ्यो। काटिएका रुखहरूबाट निस्कने लगभग १ लाख ९८ हजार घनमिटर काठको आम्दानीले विमानस्थल निर्माणको झन्डै चौथाइ लागत बोक्थ्यो। पाँच हजारभन्दा बढी मानिसले प्रत्यक्ष र झन्डै दुई लाखले अप्रत्यक्ष रोजगारी पाउँथे। पूर्वाधारको दु्रततर विकास हुन्थ्यो। त्यहाँ शून्य भिजिविलिटीमा समेत सहजै उडान र अवतरण गर्न सक्ने जनाइएको थियो। काठमाडौंबाट निजगढसम्म द्रुतमार्ग बनिरहेको कारण विमानस्थलबाट यात्रुलाई काठमाडौं यात्रा सहज हने थियो। पूर्वपश्चिम राजमार्गबाट नजिकको दूरीमा रहनुसाथै सुरक्षाको दृष्टिकोणबाट उपयुक्त मानिएको हो। अहिले संसारभर हवाईयात्रुको संख्यामा उल्लेख्य वृद्धि हुँदैछ। बेलायती प्रसिद्घ पत्रिका द टेलेग्राफका पछिल्ला विभिन्न शोधले सन् २०३५ सम्ममा झन्डै ७ अर्ब ५० करोड मानिसले हवाईयात्रा गर्ने देखाउँछ। तीमध्ये ४ अर्ब ५० करोड एसिया महादेशका हुनेछन्। सन् २०१८ को ९ महिनामा नेपाल आउने पर्यटकको संख्या आठ लाख थियो। रोकिएको भ्रमण वर्ष २०२० मा २० लाख पर्यटक ल्याउने योजना थियो। नेपाल उड्डयन प्राधिकरणका अनुसार त्रिभुवन अन्तर्राष्ट्रिय विमानस्थलले सन् २००८ मा १९ लाख यात्रुलाई सेवा दियो। २०१६ मा ५३ लाख यात्रुले विमानास्थल प्रयोग गरेको देखिन्छ। छिमेकी भारत र चीनले समेत उल्लेखनीय संख्यामा नयाँ र सुविधा सम्पन्न विमानस्थल बनाउँदैछन्। लगभग २ सय ५० विमानस्थल रहेको चीन केही वर्षभित्र ३० र भारत आगामी २० वर्षमा थप ५० विमानस्थल बनाउने लक्ष्यमा छन्। विमानस्थल छिट्टै सम्पन्न गर्दा अहिले भारतलाई तिर्ने गरेको उच्च पार्किङ शुल्क जोगिन्थो। सिंगापुर, दुबई, थाइल्यान्ड अनि हङकङले जस्तै विश्वका विभिन्न देशमा जाने विमानहरूलाई ट्रान्जिट सेवा दिएर आर्थिक उपलब्धि लिने सम्भावना बन्थ्यो। अरू देशका विमान कम्पनीलाई पार्किङ उपलब्ध गराएर समेत आर्थिक लाभ हुने थियो। हवाई हब (अरू देशबाट साना तथा मझौला विमानमा यात्रु ल्याएर सबैलाई निजगढमा भेला पारी एकै पटकमा ठूलो संख्यालाई निश्चित गन्तव्यमा पुर्याउने)को अभ्यासले अधिक लाभ दिन्थ्यो। कनेक्टिभिटीलाई पनि सहयोग पुग्थ्यो। अहिले उच्च आर्थिक प्रगति गरेका टाइगर इकोनोमी भनेर चिनिने देशहरू अधिकांश बौद्घ धर्मालम्बी छन्। जे ओ कर्नस्को पुस्तक द फिस्कल क्राइसिस् अफ द स्टेटले भन्छ त्यहाँ बस्ने झन्डै ५०० मिलियन मानिस भगवान् बुद्घको जन्मस्थान हेर्न चाहन्छन्। संसारभर वुद्धिष्ट पर्यटकको भ्रमण बढ्दैछ। इन्भेस्टिँग अन वुद्धिष्ट सर्किट नामक प्रतिवेदनको ताजा तथ्यांकअनुसार अहिले संसारभर प्रतिवर्ष लगभग ३० करोड पर्यटकमध्ये २५ प्रतिशत बौद्घ धर्मावलम्बी छन्। उनीहरूलाई नेपाल आउन आकर्षित गर्न पनि यो विमानस्थल बन्नु आवश्यक थियो। गणतान्त्रिक व्यवस्थामा सर्वाधिक महत्त्वपूर्ण र सार्वभौम नागरिक हुन्छन्। न्यायिक विषयको निरूपण अनि व्याख्या बाहेकका अन्य विवादमा सम्बन्धित क्षेत्रका नागरिकको अभिलाषा र विचारसमेतलाई ग्रहण गर्ने पद्घति अनुसरण गर्नु बाञ्छनीय हुन सक्छ। देशमा राजनीतिक क्रान्तिका चरणहरू सकिए, अब समृद्धिको यात्रा सुरु हुनुपर्छ। मेलम्ची खानेपानी, तराई दु्रतमार्ग, माथिल्लो तामाकोसी, निजगढ विमानस्थललगायतले उल्लेखनीय संकेत दिन सक्थे। समृद्धिले संरक्षणलाई पनि जोगाउने सोच र क्षमता दिन्छ तर संरक्षणमात्रले समृद्धि आउँदैन। ८० वर्षको सालको रुख जति नै बलियो र प्रशस्त काठ १० वर्षमा नै दिन सक्ने रुखहरू विज्ञानले खोजी र प्रमाणित गरिसकेको भनिन्छ। यस्ता रुखहरू रोप्नेतिर लाग्नुपथ्र्यो। विमानस्थल बन्न कम्तीमा पाँच वर्ष लाग्थ्यो, अहिले देखिनै रुख रोप्ने, वन्यजन्तु व्यवस्थापन गर्नेतिर केन्द्रित हुन सकिन्थ्यो। यस्तो प्रस्ताव राम्रो हुन्थ्यो कि पाँच वर्षमा विमानस्थल पनि बनोस् अनि त्यो समयमा पर्यावरणीय क्षतिसमेत परिपूर्ति भइसकोस्। तर, विनाश हुन्छ भन्नेमात्र तर्कमा विकास रोक्ने हठ आफैमा अधिक ठूलो विनाश हुनेछ। विमानस्थल रोकिँदा अनेकन सम्भावना र सपनासमेत रोकिँदैछन्।"
तह विनिर्माणमा जनप्रतिनिधि,"भौतिक विकासका लागि चेतनाको विकास हुनुपर्छ। चेतनाको विकास हुन भौतिक विकास हुनुपर्छ। चेतनाको विकास र भौतिक विकास एकअर्काका परिपूरक हुन्। चेतनाको विकासका लागि आर्थिक विकास हुनुपर्छ। आर्थिक विकासले चेतनाको विकास गराउँछ। उद्यमशीलताको विकास गर्न चेतना, सीप र पुँजी चाहिन्छ। उद्यमशीलताले चेतना, सीप र पुँजीको विकास गर्न प्रोत्साहित गर्छ। यी तथ्यमा नवनिर्वाचित जनप्रतिनिधिको ध्यान पुग्न आवश्यक छ। योजनाबद्ध गुरुयोजना बनाएर गाउँ नगरको विकास गर्न नागरिकमा जागरण पैदा गराउनुपर्ने हुन्छ। योजनाबद्ध विकासले गाउँ नगरको समृद्धि ल्याउन मद्दत पुर्याउँछ। चीन, दक्षिण कोरिया र अन्य विकसित मुलुकको इतिहासले पनि त्यही बताउँछ। नागरिकमा जागरण ल्याउने गरी सांस्कृतिक र सामाजिक अभियान नै सञ्चालन गर्नुपर्ने हुन्छ। राजनीतिक दलले निर्वाचन अगाडि सार्वजनिक गरेका घोषणापत्र, नेपालको संविधान र उपलब्ध स्रोतसाधनलाई परिचालन गर्न सरकारलाई कानुन चाहिन्छ। स्थानीय व्यवस्थापिकाबाट कानुन बनाएर कार्यान्वयनमा लैजाने गरी जनप्रतिनिधिले आफूलाई केन्द्रित गर्नुपर्ने हुन्छ। वैशाख ३० गते समाजवाद उन्मुख संविधान कार्यान्वयन गर्ने मुख्य खम्बाको रूपमा ७ सय ५३ वटा स्थानीय तहमा दोस्रो पटक जनप्रतिनिधिको निर्वाचन भएको छ। २०७४ मा पहिलोपटक निर्वाचित जनप्रतिनिधिले बनाएका कानुनमा देखिएका कमीकमजोरी सच्याउँदै दिगो विकास र सुशासनसहितको समृद्धिको गतिलाई दौडाउने दायित्व अहिले निर्वाचित जनप्रतिनिधिमा छ। राजनीतिक सहमति, सहकार्य, समन्वय र समझदारी कायम गरी गाउँ र नगरको विकासलाई अगाडि बढाउने, उपलब्ध साधन स्रोतको अधिकतम परिचालन गर्नुपर्छ। यसरी आर्थिक समृद्धि हासिल गर्न सार्वजनिक, निजी र सहकारी क्षेत्रको सहभागिता जरुरी हुन्छ। कुटिर, घरेलु तथा साना र मझौला उद्योग सञ्चालनका लागि प्रोत्साहित गर्ने नीति, योजना र कार्यक्रम नयाँ नेतृत्वले बनाउनु पर्नेछ। शिक्षालाई सहज, गुणस्तरीय र पहुँचयोग्य बनाई क्रमशः निःशुल्क बनाउँदै लैजाने, अपांगता भएका र आर्थिक रूपले विपन्न विद्यार्थीलाई उच्च शिक्षा अध्ययन गर्न विशेष व्यवस्था मिलाउनुपर्ने देखिएको छ। प्रत्येक श्रमिकलाई दक्ष र व्यावसायिक बनाई गाउँ र नगरभित्रै रोजगारी सिर्जना गराउने वातावरण तयार गर्नु तहको दायित्व हुनुपर्छ। बेरोजगारी समस्या सम्बोधन गर्न रोजगारीका सूचना प्रवाह गर्ने व्यवस्था मिलाउने, पुनर्उत्पादनमा लाग्न चाहनेहरूका लागि विशेष योजना बनाई लागू गर्न सक्ने नेतृत्व स्थानीय तहमा चाहिएको छ। गाउँ र नगरभित्रका कुनै पनि नागरिकलाई आकस्मिक स्वास्थ्य सेवाबाट वञ्चित नगराउने, गाउँ र नगरवासी कसैलाई पनि खाद्यान्न अभावमा जीवन जोखिममा पर्ने अवस्था आउन तहले दिनु हुँदैन। गाउँ र नगरभित्र महिला नेतृत्व विकासमा ध्यान दिने, शिक्षा, स्वास्थ्य, रोजगारी र सामाजिक सुरक्षामा सकारात्मक विभेदका आधारमा महिलालाई विशेष अवसर उपलब्ध गराउनु आजको आवश्यकता हो। बालविवाह र मानव ओसारपसारलाई गाउँ र नगरभित्र निषेध गर्न सक्ने गरी नेतृत्वले नीति, योजना र बजेट बनाएर कार्यान्वयनमा लैजानु पर्नेछ। असहाय, अनाथ, अपांगता भएका, द्वन्द्वपीडित, प्राकृतिक प्रकोपबाट विस्थापित एवं जोखिममा रहेका बालबालिकालाई विशेष संरक्षण आवश्यक छ। तिनलाई शिक्षा प्राप्त गर्ने अवसर उपलब्ध गराउने, ज्येष्ठ नागरिकलाई नगरबाट विशेष संरक्षण तथा सामाजिक सुरक्षाको व्यवस्था मिलाउने, आर्थिक रूपले विपन्न तथा लोपोन्मुख समुदायका नागरिकको संरक्षण गर्नेमा तहले विशेष जोड दिनुपर्छ। उत्थान, सशक्तीकरण र विकासका लागि शिक्षा, स्वास्थ्य, आवास, रोजगारी, खाद्यान्न र सामाजिक सुरक्षामा विशेष लाभ प्राप्त गर्ने अवस्था सिर्जना गराउने नेतृत्व स्थानीय तहमा चाहिएको छ। प्राकृतिक तथा गैरप्राकृतिक प्रकोप न्यूनीकरण गर्न पूर्वसूचना, तयारी, उद्धार, राहत र पुनस्र्थापनामा केन्द्रित हुनुपर्छ। दिगो विकासको संस्कार र संस्कृतिको विकास गर्ने जिम्मेवारी जनप्रतिनिधिको काँधमा छ। गैरआवासीय नेपालीको ज्ञान, सीप, प्रविधि र पुँजीलाई नगरको विकासमा उपयोग गर्न सक्ने जनप्रतिनिधि चाहिएको छ। जनसहभागितामा आधारित स्वदेशी लगानीलाई प्राथमिकता दिँदै जलस्रोतको बहुउपयोगी विकास गर्न प्रोत्साहित गर्नुपर्ने आवश्यकता छ। कृषकका लागि कृषि तथा पशुजन्य सामग्री, कृषि उपजको उचित मूल्य र बजारमा पहुँचको व्यवस्था मिलाउने जनप्रतिनिधि चाहिएको छ। कृषि तथा पशुजन्य उत्पादन र उत्पादकत्व बढाउन बाँझो जमिनलाई उपयोग गर्ने नीति अवलम्बन गर्ने, कृषिलाई व्यवसायीकरण, औद्योगिकीकरण, विविधीकरण र आधुनिकीकरण गर्न योजनाबद्ध नीति बनाएर लागू गर्ने नेतृत्वको विकास गराउनुपर्ने देखिन्छ। नेपालसहित तेस्रो विश्वका मुलुकमा आर्थिक, सामाजिक रूपान्तरण र दिगो विकासका लागि खर्च गर्नुपर्ने ऊर्जा राजनीतिक संघर्षमा खर्च हुँदै आएको छ। विकासको मूल आधार राजनीतिक स्थिरता हो। तुलनात्मक लाभको क्षेत्र पहिचान गरी छिमेकी पालिकासँग समन्वय र सहकार्य गरी उद्योग विकास र विस्तारद्वारा निर्यात प्रवद्र्धन गर्ने सोच तहमा हुनुपर्छ। सेवाको बजारलाई विविधीकरण र विस्तार गर्ने, पालिकाको श्रम र कच्चा पदार्थमा आधारित उद्योगलाई प्राथमिकतामा राखेर अनुदान र सहुलियत ऋणको व्यवस्था मिलाउनु पर्छ। विज्ञान तथा प्रविधिको विकासमा लगानी अभिवृद्धि गर्ने तथा प्राविधिक, बौद्धिक र विशिष्ट प्रतिभाको संरक्षण गर्ने नेतृत्व तहको आवश्यकता हो। वातावरण अनुकूल दिगो रूपमा उपयोग र स्थानीय समुदायलाई प्राथमिकता र अग्राधिकार दिएर प्रतिफल वितरण गर्नुपर्छ। प्राकृतिक तथा गैरप्राकृतिक प्रकोपबाट हुने जोखिम न्यूनीकरण गर्न पूर्वसूचना, तयारी, उद्धार, राहत र पुनस्र्थापनामा केन्द्रित हुनुपर्छ। दिगो विकासको संस्कार र संस्कृतिको विकास गर्दै सुशासनको गतिलो आधार तयार पार्नुपर्ने जिम्मेवारी जनप्रतिनिधिको काँधमा आएको छ। स्थानीय सरकारलाई नागरिकबाट देखिने, सुनिने र बुझिने बनाउने नेतृत्व नागरिकले खोजेका छन्। राजनीतिक स्थिरताका लागि संविधान एउटा गतिलो दस्तावेज हो। संविधानले निर्दिष्ट गरेको समाजवादोन्मुख अर्थ व्यवस्था निर्माण, राष्ट्रिय हित, सामाजिक, आर्थिक, सांस्कृतिक रूपान्तरण, समृद्धि, सबै प्रकारका विभेदहरूको अन्त्य आजको आवश्यकता हो। यसरी समाजवादी व्यवस्थाको आधार निर्माण गर्ने अभिभारा पूरा गर्न निर्वाचित स्थानीय तहका जनप्रतिनिधिको भूमिका महत्त्वपूर्ण हुन्छ। गणतन्त्र, संघीयता, समानुपातिक प्रतिनिधित्व, समावेशिकरण, धर्मनिरपेक्षता, सामाजिक न्याय र दिगो विकाससहित नागरिकको जीवनमा रूपान्तरण गराउने राजनीतिक, आर्थिक, सामाजिक र सांस्कृतिक अधिकारलाई तलैदेखि संस्थागत गर्दै लैजान स्थानीय सरकारको भूमिका महत्त्वपूर्ण हुन्छ। किनकि नेपालको संविधान २०७२ संघीय लोकतान्त्रिक गणतन्त्र पक्षधर दलका प्रतिनिधिले बनाएको हो। स्थानीय सरकारलाई सक्षम र सबल बनाउन राजनीतिक दल र सरोकारवालाबीच सहमति, सहकार्य र एकताको आवश्यकता हुन्छ। संविधानका मौलिक हक तथा समाजवाद उन्मुख राज्यको चरित्रको स्वरूपलाई जनताको घरदैलोमा पुर्याउन निरन्तर लागिरहने प्रतिबद्धता र संकल्प जनप्रतिनिधिमा चाहिन्छ। जनतासँग प्रत्यक्ष सरोकार राख्ने स्थानीय सरकारमा जनसरोकारका सवालमा नेतृत्व दिन सक्ने सरल पहुँचको जनप्रतिनिधि हुँदा मात्र उन्नत लोकतन्त्रको अभ्यास गरी समाजवादको आधार तयार पार्न सकिन्छ। स्थानीय सरकारको नेतृत्व गतिशील हुँदा संघ र प्रदेशको स्रोतलाई परिचालन गर्न सक्छ। तलबाट माथि जाने विकास मोडललाई अवलम्बन गर्न तीन वटै तहका सरकार अग्रसर हुनुपर्छ। नागरिकले पनि आफूलाई सचेत र जागरुक बनाउँदै संविधानले दिएका अधिकारमा चनाखो भएका चासो राख्नुपर्छ। मतदान गरेर मात्रै नागरिकको दायित्व पूरा हुँदैन, निरन्तरको नागरिक खबरदारी जनप्रतिनिधिका लागि पनि चाहिन्छ।"
मल अभावमा किसानले हलो बोकेर आन्दोलन गर्न नपरोस् : घनश्याम खतिवडा,"काठमाडौंः सांसद घनश्याम खतिवडाले किसानलाई सरकारले दुई किलो मलसम्म दिन नसकेको बताएका छन् । सोमबार प्रतिनिधि सभामा बोल्दै सांसद खतिवडाले यो सरकारको दुई किलो मल दिन सक्ने हैसियत समेत नभएको टिप्पणी गरे। उनले भने, जी टु जी गरेर होस् की जसरी भएपनि मल ल्याऔं । मल कहिलेबाट किसानले पाउँछन् ? किसानको अवस्था त खस्किदो अवस्थामा गयो । किसानले रत्नपार्कमा आएर हलो बोकेर आन्दोलन गर्ने दिन नआओस् । धान दिवस आउन लाग्यो । म किसानको आवाज बोलिरहेको छु । ' उनले मल ल्याउन सकिदैन भनेर सरकारले छुट्कारा पाउने अवस्था नरहेको बताए ।"
गर्भवतीलाई के खुवाउने ?,"बुहारीलाई खाना दिनुपर्छ र ? भान्सामा जे पकाउँछिन्, त्यही खान्छिन्। धेरै घरको मान्यता यस्तै छ। हरेक घरमा बुहारीका लागि कुनै विशेष खाना हुँदैन। घरको खाना बुहारीले नै तयार गरे पनि अधिकांश घरमा बुहारीले खाने चाहिँ अन्तिममा हुन्छ। यो हाम्रो संस्कार नै हो। अन्तिममा बुहारीले खाँदा कहिले दाल सकिन्छ त कहिले तरकारी। बुहारीले नुन वा अचारसँग भात खाएको कुनै हिसाब नै हुँदैन। घरमा आउने फलफूलमा पनि पहिलो अधिकार बुहारीको बिरलै पाइन्छ। बुहारीहरूमा कुपोषण हुन सक्छ भनेर कसैले चिन्ता गर्दैनन्। तिनै बुहारीहरूबाट स्वस्थ्य नातिनातिनीको चाहना राख्ने परिवारले पनि बुहारीको पोषण र स्वास्थ्यमा ध्यान पुर्याउन सकेको देखिँदैन। गाउँमा पोषिलो खान नपाएर अनि सहरमा डाइटिङ ले होला प्रजनन उमेरका महिलाहरूमा कुपोषण बढ्दै गएको छ । नेपाल डेमोग्राफी हेल्थ सर्भे २०१६ का अनुसार ४१ प्रतिशत प्रजनन उमेरका अर्थात् १५ देखि ४९ वर्षका महिलाहरूमा रक्तअल्पता देखिएको थियो। यो संख्या २०११ मा ३५ प्रतिशत थियो। मानव शरीरलाई स्वस्थ्य राख्न पोषक तत्त्व आवश्यक हुन्छ र यो लिइने आहारबाट प्राप्त गरिन्छ। पोषणले मानिसलाई स्वस्थ रहन एवं रोग प्रतिरोधात्मक क्षमता कायम तथा विकास गर्न मद्दत गर्दछ। हरेक उमेर समूहका स्वस्थ तथा रोगी सबै मानिसहरूलाई राम्रो पोषण जीवनभर आवश्यक पर्दछ। विशेषतः गर्भवती महिला, स्तनपान गराइरहेकी आमा, शिशु, बालबालिकालाई विशेष किसिमको पोषण र हेरचाहको जरुरत पर्दछ। बालबालिकाको मानसिक तथा शारीरिक तीव्र विकास पनि गर्भकै अवधिदेखि हुने गर्दछ। त्यसैले प्रजनन उमेरका महिलाहरू, गर्भवती, स्तनपान गराइरहेका महिलाहरू स्वस्थ्य अर्थात् कुपोषणरहित हुन जरुरी हुन्छ। साथै गर्भको समयमा र स्तनपान गराई रहेको अवस्थामा थप पोषण जरुरी हुन्छ। यस अवस्थामा राम्रो र उचित पोषणका कमीले महिला मात्र प्रभावित हुँदैनन्, गर्भका बच्चा तथा नवजात शिशुसमेत प्रभावित हुन्छन्। विभिन्न तथ्यांकअनुसार गर्भवती, स्तनपान गराइरहेकी आमा र बालबालिका कुपोषणको उच्च जोखिममा रहेका छन्। नेपालको सन्दर्भमा अशिक्षा, गरिबी, पोषण ज्ञानको कमी, बेरोजगारी, सानै उमेरमा विवाह र गर्भधारण, विभिन्न रोगको संक्रमण, खाद्य असुरक्षा, शुद्ध पिउने पानीको अभाव, सन्तुलित आहारको कमी, जोखिमयुक्त वर्गको हेरचाहमा कमी, पर्याप्त खाद्य पदार्थ तथा पोषक तत्त्वको उपलब्धता नहुनु जस्ता कारणहरूले कुपोषणको आँकडामा उल्लेखनीय सुधार हुन सकेको छैन। कुपोषण न्यूनीकरण गर्ने प्रयास नभएको चाहिँ पक्कै होइन। नेपालमा पोषण रणनीति सन् १९७८ देखि नै आएको देखिन्छ। सन् १९८० मा वृद्धि अनुगमन तथा सूक्ष्म पोषक तत्त्वको वितरण सुरु भएको देखिन्छ। सन् १९८५ मा अमेरिकी सहयोग तथा कृषि र स्वास्थ्य मन्त्रालयको समन्वयमा पहिलो पोषण सर्वेक्षण भएको थियो र यहीँबाट नेपालको पोषण यात्रा सुरु भएको मान्न सकिन्छ। राम्रो र उचित पोषणका कमीले महिला मात्र प्रभावित हुँदैनन्, गर्भका बच्चा तथा नवजात शिशुसमेत प्रभावित हुन्छन्। तथ्यांकअनुसार गर्भवती, स्तनपान गराइरहेकी आमार बालबालिका कुपोषणको उच्च जोखिममा छन्। यसअघि १९७५९० को पाँचौं र छैटौं पञ्चवर्षीय योजनाले केही स्थान दिएको पनि देखिन्छ। सन् १९९१ मा पहिलो स्वास्थ्य नीति र १९९२ मा पोषणसम्बन्धी अन्तर्राष्ट्रिय सम्मेलनमा भाग लिएपछि उक्त दशकमा केही फड्को मारेको देखिन्छ। सन् १९९० को संयुक्त पोषण समर्थन कार्यक्रमलाई पहिलो औपचारिक पोषण लक्षित कार्यक्रम मान्न सकिन्छ। आयोडिनयुक्त नून (उत्पादन तथा बिक्री वितरण) ऐन २०५५ मा नै आएको हो। तर पूर्ण विस्तारित र संस्थागत गरिएको पोषणका कार्यक्रम २०६४ पछि मात्रै आएको हो भन्दा फरक नपर्ला। बालबालिकाहरूका पोषणका कार्यक्रमहरू सँगै गर्भवतीहरूलाई निःशुल्क आइरन चक्की, भिटामिन ए र जुकाको औषधि वितरणजस्ता सफल कार्यक्रमहरू सञ्चालनमा छन्। तर अझै पनि गर्भवतीहरूमा कुपोषणका समस्या धेरै नै रहेको छ। नेपाल डेमोग्राफी एन्ड हेल्थ सर्भे २०१६ कै प्रतिवेदनअनुसार प्रदेश २ मा प्रजनन उमेरका ५८ दशमलव ८ प्रतिशत महिलाहरूमा रक्तअल्पता रहेको छ। कुपोषणले गर्भवती महिलाहरूमा संक्रमणको जोखिम बढाउने हुन्छ। आइरनको कमीले रक्तअल्पता हुने र यसले प्रसव तथा सुत्केरीका जटिलता बढाउने हुन्छ। भिटामिन एको कमीले रतन्धो भई अन्धोसमेत हुन सक्छ। त्यस्तै दीर्घ शक्ति कमी भई सुत्केरी समयमा समस्या हुन सक्छ। कुपोषणका कारणहरूले अत्यधिक रक्तस्राव, उच्च रक्तचाप, इक्लेम्पसियाजस्ता जटिलताहरू थपिन सक्छ र सुत्केरीको मृत्युसमेत हुन सक्छ। गर्भावस्थामा कुपोषण भएकाले गर्भवतीहरूलाई मात्र समस्या हुँदैन। यसले गर्भको भ्रूणमा समेत असर गर्ने हुन्छ। कुपोषले भ्रूणको शारीरिक वृद्धिदरमा कमी भई भ्रूणावस्थामै होचो हुन सक्छ र जन्मिँदा कम तौलको हुन सक्छ। त्यस्तै त्यस्ता भ्रूणहरू उमेर नपुगी जन्मिन सक्ने पनि हुन सक्छ। यस्ता बालबालिकाहरूको मानसिक विकासमा असर पर्न सक्ने, शिशु अवस्थामा नै रक्तअल्पता हुन सक्ने हुन्छन्। यस्ता बच्चाहरूमा संक्रमणको जोखिम बढ्न सक्छ। कुपोषण हुन नदिन तथा राम्रो शारीरिक तथा मानसिक विकास भएका स्वस्थ्य बच्चाका लागि धेरै महँगो उपचार चाहिँदैन। मात्र आफ्ना बुहारी वा प्रजनन उमेरका महिलाहरूलाई स्वस्थ्य, कुपोषणरहित बनाउनु पर्छ। बुहारीलाई गर्भ परीक्षणका लागि चिकित्सकलाई के खान दिनु हुँदैन भनेर सोध्नुको सट्टा बुहारीलाई के खुवाउनु भनेर सोध्ने गर्नुपर्छ। गर्भका योजनामा रहेका र गर्भवती महिलाहरूलाई साबिकभन्दा थप एक पटक खाना खुवाउनु पर्दछ। हरेक बार खाना चार अर्थात् हरेक दिन विभिन्न प्रकारका चार समूहका खानाहरू (१ अन्न, २ गेडागुडी, ३ पशुपक्षीजन्य खाने कुराहरू, र ४ फलफूल तथा तरकारीहरू) चार पटक खान सिकाउनु पर्छ। त्यस्तै सूक्ष्मपोषण तत्त्वको कमी हुन नदिन आइरन धेरै पाइने खाना खानको लागि प्रोत्साहित गर्नुपर्छ। माछा, मासु र कलेजो, टुसा उमारेको गेडागुडी, गाढा हरियो सागपात, फलफूल आदि खानाहरूबाट पर्याप्त मात्रामा आइरन र भिटामिन प्राप्त गर्ने भएकाले गर्भवतीका खानामा कहिल्यै छुटाउनु हुँदैन। सामान्यतयाः गर्भवतीहरूलाई अमिलो खान बर्जित गरेका हुन्छन्। तर यस्ता खानाहरू (जस्तै कागती, अमला आदि) मा भिटामिन सी पाइने र खाना पनि रुचाउने भएकाले खान दिनु अनिवार्य गर्नुपर्छ। गर्भवतीहरूलाई खानेकुरा सँगसँगै केही थप पोषक तत्त्वका लागि औषधि पनि दिनुपर्छ। गर्भका योजनामा रहेका तथा गर्भको ९० दिनसम्म फोलिक एसिड र त्यसपछि आइरन तथा क्याल्सियम चक्कीहरू खुवाउनुपर्छ। त्यस्तै गर्भवती भएको तीन महिना पूरा भएपछि एक पटक जुकाको औषधि खुवाउनु पर्छ। आयोडिनको कमी हुन नदिन दुई बालबालिकाको लोगो अंकित आयोडिनयुक्त नुनको प्रयोग गर्न प्रोत्साहित गर्नुपर्छ। स्थानीय स्तरमा उपलब्ध हुने विभिन्न प्रकारका पोषिलो खानेकुराहरूलाई प्राथमिकतामा राख्नुपर्छ। यस अवस्थामा गर्भको भ्रूणको राम्रो विकासका लागि प्रोटिनलगायत भिटामिन र खनिज तत्त्वहरूका चाहिने हुन्छ। त्यसैले यसका लागि फलफूल, मासु, अन्डा, दूधजस्ता खाद्यपदार्थ नियमित चाहिन्छ। सधंै यस्ता खानकुरा उपलब्ध नभए यिनै अति आवश्यक पोषकतत्त्व राखेर तयार गरिएका केही विशेष औषधिहरू प्राथमिकतामा राखेर नियमित सेवन गर्नुपर्ने हुन सक्छ। यस अवस्थामा चुरोट वा अन्य धूमपान र मादकपदार्थ सेवनलाई निरुत्साहित गर्दै स्वास्थ तथा सरसफाइमा विशेष ध्यान दिनु पर्छ।"
"उपेन्द्रसँग झस्किएका प्रधानमन्त्रीले महन्थसँग गरे छलफल, बाबुरामलाई पनि भेट्दै","काठमाडौं : लोकतान्त्रिक समाजवादी पार्टी नेपालका शीर्ष नेताहरुले प्रधानमन्त्री शेरबहादुर देउवालाई भेटेका छन्। सोमबार बिहान प्रधानमन्त्री निवास बालुवाटारमा अध्यक्ष महन्थ ठाकुरसहित राजेन्द्र महत्तो, शरदसिंह भण्डारी लगायतका नेताहरु बालुवाटार पुगेका हुन्। स्रोतका अनुसार भेटमा यस अगाडि लोसपाले प्रधानमन्त्री देउवालाई बुझाएका ११ बुँदे ज्ञापन पत्र र सरकारका सहभागी हुने विषयमा छलफल भएको छ। लोसपा सरकारमा तयारी गरेपछि जसपा अध्यक्ष उपेन्द्र यादव भने झस्किएका छन्। केहि दिन अगाडि प्रमुख प्रतिपक्ष दल एमालेका अध्यक्ष केपी शर्मा ओलीलाई जसपा अध्यक्ष उपेन्द्र यादवले भेट समेत गरेका थिए। यता पाँचदलीय गठबन्धनबाट जसपाले लाभ पाउन नसकेको संघीय परिषद् अध्यक्ष डा बाबुराम भट्टराई स्वयम्ले समेत अभिव्यक्ति दिँदै आएका छन्। उनले स्थानीय तहको निर्वाचनमा गठबन्धनमा देशैभर जसपाको अवस्था चाहिँ माझीदाइको जस्तो रहेको हो अरूलाई नदी तार्ने तर आफू चाहिँ वरै बस्ने ! रहेको टिप्पणी गर्दै आएका छन्। भट्टराई र यादवबीच पार्टीभित्र खटपट भएसँगै देउवाले लोसपालाई सरकारमा सहभागी गराउने गरी छलफल अगाडि बढाएका हुन्। सरकारमा सहभागी हुनका लागि लोसपाले संविधानअनुसार जन्मसिद्ध नागरिकका सन्तानलाई अबिलम्व नागरिकता प्रमाणपत्र प्रदान गर्ने र वैवाहिक अंगीकृतसम्बन्धी हालसम्म कायम रहेको कानुनी व्यवस्थालाई निरन्तरता दिनुपर्नेविषयलाई देउवा समक्ष उठाएका छ। ज्ञापन पत्रमा मधेश आन्दोलन थरुहट आन्दोलन लगायत विभिन्न आन्दोलनमा लगाइएका झुठा मुद्दा फिर्ता गर्ने र महोत्तरी र कैलालीमा रहेका रेशम चौधरी लगायतका राजबन्दीहरुलाई अविलम्ब रिहाई गर्न माग गरेका थिए। त्यसैगरी संविधानमा संशोधन गर्ने, जनसंख्याको आधारमा स्थानीय निकाय, प्रदेशसभा र संघीय संसदमा प्रतिनिधित्वको व्यवस्था गर्ने, जनघनत्वको आधारमा समतामुलक बजेट वितरणको सिद्धान्त लागु गर्ने,पुर्व न्यायाधीश गिरीशचन्द्र लाल आयोगको प्रतिवेदन सार्वजनिक गर्ने। विगतमा संयुक्त लोकतान्त्रिक मधेशी मोर्चासँग गरिएका सम्झौता लागु गर्ने गराउने पर्ने माग राखिएको छ। लोसपाका नेताहरुको छलफल सकिएपछि जसपाका भट्टराई पक्षका नेताहरुले देउवालाई भेट्ने तयारी गरेका छन्। भट्टराई पक्षमा बहुमत सांसद र बहुमत केन्द्रीय सदस्य भएको दाबी गर्दै उनीहरु सोमबार दिउँसो प्रधानमन्त्री भेट्न बालुवाटार जान लागेको स्रोतले बताएको छ।"
प्रधानमन्त्री देउवाको अमेरिका भ्रमणबारे संसदीय समितिमा छलफल,काठमाडौं : संसदको अन्तर्राष्ट्रिय सम्बन्ध समितिले अमेरिका भ्रमणबारे जानकारी दिन प्रधानमन्त्री शेरबहादुर देउवालाई छलफलमा बोलाउने निर्णय गरेको छ। सोमबार बसेको समिति बैठकले अमेरिका भ्रमणको उद्देश्य र एजेण्डाबारे छलफल गर्न प्रधानमन्त्री देउवालाई बोलाउने निर्णय गरेको हो। समिति सभापति पवित्रा निरौला खरेलले आगामी असार ५ गतेको बैठकमा अमेरिका भ्रमणबारे छलफल गर्न प्रधानमन्त्री देउवालाई बोलाइएको बताइन्।
बिहानी प्रहर जब पूर्वनासुले बजेट चलाए,"काठमाडौं : जेठ १४ गते। मध्यरात ढल्किँदो थियो। अर्थ मन्त्रालयको अलिकति भागमा झलमल्ल बत्ती बलिरहेकै थियो। अर्थमन्त्री कार्यकक्षमै थिए। अर्को कक्षमा मन्त्रालयका वरिष्ठतम् अधिकारीहरू निसासिँदो व्यस्ततामा थिए। किनकि, भोलिपल्ट अर्थमन्त्रीले वाचन गर्ने बजेट सिध्याउनु थियो। अर्थमन्त्रीको निर्देशन, देशको आवश्यकता र विभिन्न मन्त्रालयका सिफारिसका आधारमा आयव्यय विवरण तयार भइरहेको थियो। त्यसकै धपेडी थियो। राति १२:३० अर्थमन्त्रीले बजेट अन्तिम रूप दिइरहेको टिमलाई आफ्नो कार्यकक्षमा बोलाए। टिममा थिए १ सचिव मधुकुमार मरासिनी २ सचिव कृष्णहरि पुष्कर ३ सहसचिव चक्रबहादुर बुढा (प्रमुख, बजेट तथा कार्यक्रम महाशाखा) ४ सहसचिव भूपाल बराल (प्रमुख, राजस्व व्यवस्थापन महाशाखा) अर्थमन्त्रीसँग एक व्यक्ति थिए। चारै जना उच्च अर्थ अधिकारी मन्त्रीको कुनै निर्देशनको पर्खाइमा रहे। मन्त्रीले भने कसैलाई फोन गरेर बोलाए, आउने बेला भएन ? केही मिनेटमै ती व्यक्ति अर्थमन्त्रीको कक्षमा प्रकट भए। उनी अलि हस्याङफस्याङ हालतमा थिए। मन्त्रालय उच्च स्रोत भन्छ, मन्त्रीले बोलाउनासाथ आउने सर्तमा उनी त्यहीं कतै भएका हुन सक्छन्। भन्नासाथ स्याँस्याँ गर्दै आइपुगे। त्यो चुकुल लाउनुहोस्, अर्थमन्त्रीले पस्दापस्दैका तिनै व्यक्तिलाई अह्राए। र, उनीसँग पहिल्यै रहेका व्यक्तिको छेउमा बस्न इसारा गरे। अर्थ मन्त्रालयमा वर्षौं सेवा गरी उपल्लो तहमा पुगेका चारै जना ती आगन्तुकलाई हेरेको हेर्यै भए। नमस्कार, ती व्यक्तिले चारै जनातिर फर्किएर हात जोडे। नमस्कार, सबैले अभिवादन फर्काए। तिनलाई उनीहरूले नचिन्ने कुरै थिएन। ती थिए रघुनाथ घिमिरे। घिमिरे तिनै व्यक्ति थिए, जसले अर्थ मन्त्रालयकै भन्सार विभागबाट २०७५ फागुन १ गते नायबसुब्बा पदबाट राजीनामा दिएका थिए। आरामकुशलता सोधासोध भयो। औपचारिकतास्वरूप। उहाँलाई तपाईंहरूसँग चिनाइरहनुपर्ने कुुरै भएन, अर्थमन्त्री जनार्दन शर्माले सरकारी वरिष्ठतम् अधिकारीहरूतिर फर्किएर, घिमिरेतिर देखाएर भने। अनि, पहिल्यैदेखि रहेका अर्का व्यक्तिलाई भने चिनाए, उहाँ सीए साप हुनुहुुन्छ। दुवै जना यति राति मन्त्रालयमा किन ल्याइए ? उच्च अधिकारीहरू छक्क परे। तर, अर्थमन्त्री शर्माले चारै जनातिर फर्किएर भने, उहाँहरू राजस्व विज्ञ हुनुहुन्छ। राजस्वका दरबारे मेरातर्फबाट उहाँहरूले केही फेरबदल गर्न सक्नुहुन्छ। उहाँहरूले जेजे मिलाउनुहुन्छ, त्यसमै सही गरेर मकहाँ ल्याउनुहोला। स्रोत भन्छ, एक जनाले आनाकानी गर्न खोजे। मन्त्रीले रोके। अर्थमन्त्री शर्माले भने, अब समय कम छ। राति अबेला पनि भयो। धेरै सोचविचार गर्ने फुर्सद छैन। उहाँहरू विज्ञ हो। उहाँहरूले जे गर्नुहुन्छ, मेरो अवधारणा त्यही हो। यसमा प्लिज सवालजवाफ नगरौं। चारै जना उच्च अधिकारी चुपचाप उठेर गए। पछिपछि लागे अर्थमन्त्रीका दुई जना विज्ञ। र, कथित विज्ञहरूबाट सुरु भयो बजेटका राजस्व दरमा निर्ममतापूर्वक तलमाथि। विश्लेषणआकलन गरेर बजेट तयार पारेका विज्ञ अधिकारीहरू आयातित विज्ञका सामु निरीह बने। मौन रहे। को हुन् रघुनाथ ? राष्ट्रिय किताबखानाको अभिलेखअनुसार अर्घाखाँची भूमिस्थान नगरपालिकाका बासिन्दा हुन् रघुनाथ। उनी २०५३ जेठ ८ गते नुवाकोट जिल्ला विकास समितिअन्तर्गत गाविस सचिव (राजपत्र अनंकित द्वितीय श्रेणी)का रूपमा सरकारी सेवामा प्रवेश गरेका थिए। त्यही वर्षको चैत १२ गते उनले कर कार्यालय काठमाडौंमा खरिदार पदमा सरुवा मिलाए। सामान्यत : पदस्थापनको दुई वर्षसम्म सरुवा नहुने नियम छ। उनका हकमा त्यसले छेकेन। त्यसमाथि गाविस सचिवबाट करमा सोझै पुग्न सके। यसले पनि देखाउँछ उनी राजनीतिक शक्ति परिचालनमा पहिल्यैदेखि खप्पिस थिए। त्यसयता उनले अर्थ मन्त्रालयअन्तर्गत आन्तरिक राजस्व, भन्सार, राजस्व अनुसन्धान सबै निकायमा काम गरे। २०७५ फागुन १ गते सेवा अवधि करिब १० वर्ष बाँकी रहँदा राजीनामा दिए। त्यति बेला उनी भन्सार विभागमा राजपत्र अनंकित प्रथम श्रेणी नायबसुब्बा पदमा थिए। सामान्यत : कनिष्ठ पदका राजस्वका कर्मचारीले सेवा अवधि करिब १० वर्ष बाँकी छँदा राजीनामा गर्दैनन्। रघुजी सानै पदमा भए पनि ठूला शक्तिसँग उठबस थियो। तर, किन हो कुन्नि, उनी सुटुक्क सेवाबाट बाहिरिएका थिए, घिमिरेनिकट स्रोत भन्छ, सत्ता परिवर्तन भयो। राजनीति फरक बाटोबाट हिँड्न थाल्यो। अनि, यति बेला मन्त्रीको कक्षमा बजेट मिलाउने औकातसहित पो झुल्किए। किन चाहिए खेताला विज्ञ ? अर्थतन्त्र बुुझेका जोकोहीले भन्छन्, यो बजेट सेटिङमा ल्याइएको छर्लंगै छ। निजी क्षेत्रका व्यापारिक घरानालाई फाइदा र बेफाइदा हुने गरी हदैसम्म मिलाइएको छ। लाभ पुर्याउनुपर्ने तिनै व्यापारिक घरानाका प्रतिनिधि थिए अर्थमन्त्रीका खेताला विज्ञ, स्रोत भन्छ, बजेटमा राजस्वका दर अघिल्लो राति अबेला मिलाइने गरिन्छ। त्यही भएर ती पात्र त्यहाँ खटाइएका हुन्। ती खेतालाबारे अहिले अर्थमा खैलाबैला मच्चिएको छ। तिनकै दबाबमा कहाँ के मिलाइयो, हेरौं केही उदाहरण बिजुली गाडी : कसैलाई लाभ, कसैलाई हानि देशमा विदेशी मुद्रा सञ्चिति घटिरहेको छ। यसलाई नियन्त्रण गरेन भने हामी श्रीलंका उन्मुख हुने विज्ञहरूले चेतावनी दिइसकेका छन्। त्यसैलाई ध्यानमा दिएर बढ्दो मूल्यको इन्धन कम खपत गराउन सरकारले सातामा दुई दिन बिदा घोषणा गर्यो। त्यसको अर्थ इन्धन नलाग्ने विद्युतीय गाडीलाई प्रोत्साहन दिनुपर्ने हो। तर, बजेटले ठीक उल्टो गर्यो। अर्थमन्त्रीले २०७९८० को बजेटमा सय किलोवाटभन्दा बढी क्षमताका सबैमा अन्त :शुल्क लाग्ने बनाए। अब १०० देखि २०० किलोवाटसम्म ३०, २०१ देखि ३०० सम्म ४५ र त्यसभन्दा माथिका गाडीलाई ६० प्रतिशत अन्त :शुल्क लाग्नेछ। चालू आवमा सबै विद्युतीय सवारीका लागि भन्सार शुल्क १५ प्रतिशत लाग्दै आएको छ। बजेटले १०० देखि २०० किलोवाटसम्म ३०, २०१ देखि ३०० सम्म ४५ र ३०० भन्दा बढीमा ६० प्रतिशत पुर्याएको छ। हेर्दा जनप्रियजस्तो देखिए पनि यसको नेपथ्यमा एउटा नियत देखिन्छ निश्चित व्यापारिक घरानालाई लाभ र निश्चितलाई हानि पुर्याउने। बजेटसँगै चौधरी ग्रुपले नेटा भी कार नेपाली बजारमा भित्र्याएको छ। यो ७० किलोवाटको छ। यसलाई अन्त :शुल्क र भन्सारको वृद्धि लागू हुँदैन। एमजीको विद्युतीय कार पछिल्लो वर्ष नेपाली बजारमा खुबै चल्यो। यसको आयातकर्ता विशाल ग्रुप हो। यो १३० किलोवाटको छ। यसले ५ सय कार बुक गरिसकेको थियो, जुन आउँदा ह्वात्तै मूल्य बढ्ने भएको छ। ठूला, महँगा, विलासीताका रूपमा प्रयोग गरिने विद्युतीय गाडी आयातले करोडौं विदेशी मुद्रा ह्वात्तै घट्छ। मुद्रा बाहिरिन्छ। यस्ता विद्युतीय गाडीहरू टन्नै आएका छन्। छुट दिँदा झन् थुप्रिन्छन्। यो विलासिताको क्षेत्र हो, आन्तरिक राजस्व विभागका महानिर्देशक रितेशकुमार शाक्य भन्छन्। यथार्थ भने ठीक फरक छ। हामीले १३० किलोवाटको कार ५२ लाख रुपैयाँमा बेच्दै आएका हौं। तर, अन्य ब्रान्डले ७० किलोवाटको गाडी ५७ लाखमा बेच्दै आएका छन्। कतिपय ब्रान्डका १ सय किलोवाटका गाडीलाई ६० लाख रुपैयाँ पर्छ, एमजी मोटर्सका महाप्रबन्धक सचिन अर्याल भन्छन्, विलासी बढी क्षमताको ५२ लाख पर्ने गाडी भयो कि कम क्षमताको ६० लाख पर्ने ? मोटर क्षमतालाई मात्र मापदण्ड मानेर सरकारले बढाएको शुल्क अवैज्ञानिक छ। व्यवसायी मात्रै होइन वातावरणविद्हरू पनि सरकारले चालेको यो कदम गलत भएको औंल्याउँछन्। वायु प्रदूषणविद् डा भुपेन्द्र दास सरकारले प्रदूषण नियन्त्रणका लागि विद्युतीय गाडीमा कर घटाउनुपर्नेमा उल्टै बढाउने गलत काम गरेको बताउँछन्। विद्युतीय सवारी नेपालका लागि एउटै मात्र विकल्प रहेको उनको ठहर छ। बीवाईडी अटो उद्योग कम्पनीका आधिकारिक वितरक साइमेक्स इन्कले पनि यसमा आपत्ति जनाएको छ। विद्युतीय सवारीमा कर अवैज्ञानिक र तर्करहित रहेको उसले पत्रकार सम्मेलन गरी जनाएको हो। चाउचाउको स्वादै मिठो चौधरी ग्रुपले वाईवाई चाउचाउ उत्पादन गर्छ। यसले प्रशोधित पाम र पामोलिन तेल त्यसमा प्रयोग गर्छ। बजेटले यी तेलमा ५ प्रतिशत मात्र भन्सार महसुल राखेको छ। यसअघि यो १५ प्रतिशत थियो। त्यसैगरी ती तेल प्रयोग गर्ने उद्योगलाई सिधै आयात गर्न दिने व्यवस्था गरिएको छ। यसले स्वदेशी घिउतेल उद्योगहरू गम्भीर संकटमा जाने उद्योगीको भनाइ छ। नेपालमा धेरै घिउ तेल उद्योग छन्। स्वदेशीलाई प्रोत्साहन गर्नुपर्नेमा एउटा व्यापारी घरानालाई पोस्ने गरिने यो नयाँ व्यवस्था गरिएको छ, घिउ तेल उत्पादक संघले विज्ञप्तिमा भनेको छ। स्यानिटरीमा स्वदेशी उद्योग खुत्रुक्कै स्यानिटरी प्याड आयातमा लाग्दै आएको भन्सार महसुलमा ९० प्रतिशत छुट प्रदान गर्ने व्यवस्था बजेटले गरेको छ। यसले गर्दा स्वदेशी उद्योग जोखिममा पर्ने भएका छन्। नेपालमा ४० भन्दा बढी स्यानिटरी उद्योग छन्। तिनको क्षमता वार्षिक ९० करोड उत्पादन गर्ने छ। हाल ३० करोड मात्रै उत्पादन गरिरहेका छन्। केही आयातकर्ताको सेटिङमा स्वदेशी उद्योगलाई हतोत्साही गर्ने अभिप्रायले ९० प्रतिशत छुट व्यवस्था भएको व्यवसायीहरू गुनासो गर्छन्। सरकारले स्वदेशी उद्योगलाई आवश्यक कच्चा पदार्थ आयातमा भने ३० प्रतिशतसम्म भन्सार तोकेको छ। टायलमा को टिलिक्क ? सरकारले टायल्समा १० प्रतिशत भन्सार बढाएको छ। त्योभन्दा पहिला ३० प्रतिशत थियो। अब ४० पुुगेको छ। हरेक निर्माणमा टायल चाहिन्छ। नेपालमा वीरगन्जमा एउटा मात्रै टायल्स उद्योग छ। त्यही उद्योगको सेटिङमा टायल्समा भन्सार बढाइएको व्यवसायीहरू बताउँछन्। स्वदेशी उद्योगलाई प्रोत्साहन गर्ने भन्दै उपभोक्तालाई मारमा पार्ने काम सरकारले गरेको छ। जुत्ता : मारमा उपभोक्ता नेपालमा रहेका अधिकांश जुत्ता उद्योगले तलुवासहितका आयात गरेर एसेम्बल मात्रै गर्छन्। बजेटले जुत्ताको भन्सार ३० बाट ४० प्रतिशत बनाएको छ। जुत्तामा आत्मनिर्भर भएको भए यो व्यवस्थालाई ठीकै मान्न सकिन्थ्यो। तर, आत्मनिर्भर भएको अवस्था भन्सार बढाउँदा जुत्ताको दाम बढ्छ। उपभोक्ता नै मारमा पर्छन्। सीमित उद्योगलाई केन्द्रमा राखेर उपभोक्ता मारमा पर्ने नीति बजेटमा ल्याइएको छ। फलामभित्रको कालो कथा स्वदेशी फलाम उद्योग प्रभावित हुने गरी बजेटमा व्यवस्था गरिएको छ। फलाम उद्योगले कच्चा पदार्थ भारतबाट नै आयात गर्नुपर्छ। फलामे तार उत्पादनका लागि आवश्यक पर्ने जीआई वायर आयातमा भन्सारदर ५ प्रतिशतबाट बढाएर १० प्रतिशत पुर्याइएको छ। प्रतिक्विन्टल अन्त :शुल्क २५ सयबाट बढाएर ४५ सय पुर्याइएको छ। व्यवसायीहरू भन्छन्, जगदम्बा ग्रुपको सेटिङमा यो निर्णय भएको हो। किनकि, जगदम्बा ग्रुपले नेपालमा तत्काल वायर रड बनाउने उद्योग खोल्ने तयारी गरेको छ। विद्युत् महसुल छुटमा बिठ्याइँ बजेटमा १० करोड वाटभन्दा बढी बिजुली खपत गर्ने उद्योगलाई २ देखि १५ प्रतिशतसम्म विद्युत् महसुल छुट गर्ने व्यवस्था गरिएको छ। नेपालमा यति विद्युत् खपत गर्ने उद्योग सीमित छन्। ठूला केही उद्योगको सेटिङमै यो व्यवस्था भएको साना उद्योगी व्यवसायीको आरोप छ। निकासीमा छानीछानी नगद नेपालबाट ८९ सय वस्तु निकासी हुन्छन्। हाल २७ वटा वस्तुलाई २ देखि ५ प्रतिशत निकासी अनुदान दिइएको छ। जुत्ता, पानी, फलाम, सिमेन्टमा ८ प्रतिशत निकासी अनुदान दिइएको छ। गोल्डस्टार जुत्तालगायत सीमित कम्पनीलाई लक्षित गरेर यो व्यवस्था गरिएको देखिन्छ। यसको अर्को लाभ अजय सुमार्गीको पानी उद्योगलाई हुनेछ। खोइ हदबन्दी ? बजेटले खायो उद्योग व्यवसाय वा प्रतिष्ठानका नाममा रहेको हदबन्दीभन्दा बढी जग्गा धितो राखी कर्जा लिन, व्यवसाय टाट उल्टेमा बिक्री गरी सरकारी राजस्व तिर्न र बैंक तथा वित्तीय संस्थाको कर्जा भुक्तानी गर्न पाउने व्यवस्था गरिनेछ, बजेटमा भनिएको छ। दीपक मल्होत्राको पहलमा गिरिबन्धुु टीस्टेटको जग्गा रियल स्टेटमा ढाल्ने प्रपञ्चमा बजेटले साथ दिएको छ। स्वास्थ्य बिमा कमाउने भाँडो सरकारले आफैं गर्दै आएको स्वास्थ्य बिमाको जिम्मा कम्पनीलाई दिने बजेटले व्यवस्था गरेको छ। यसले निश्चित बिमा कम्पनीलाई लाभ पुग्नेछ। मेडिकल कलेजलाई बम्पर उपहार सबैभन्दा विकृति रहेको व्यवसायका रूपमा चिनिन्छ स्वास्थ्य शिक्षा। सरकारले भने यस्ता शिक्षण संस्थालाई वर्षको दुईपटक विद्यार्थी भर्ना गर्ने व्यवस्था मिलाइदिएको छ। यो चोरलाई लिस्नो भनेजस्तो भयो, एक चिकित्सक व्यंग्य गर्छन्। पूर्वमुख्यसचिव विमल कोइराला बजेटमा विभेद रहेको बताउँछन्। स्वार्थ समूूहबाट प्रभावित भयो नै त म भन्दिन। तर, बजेटमा विभेद भएको छ, उनले भने। स्यानिटरी प्याड, विद्युतीय गाडीलगायतको करलाई उनले यसको उदाहरणका रूपमा देखाए। को थिए ती सीए साप ? अर्थमन्त्रीले सीए साप भनेका ती अज्ञात व्यक्ति खासमा को थिए ? मन्त्रालय उच्च अधिकारीहरूसमेतले चिन्न सकेनन्। खास ती सीए नै थिए ? वा अरू कोही, त्यो पनि खुलेको छैन। त्यसमै रहेका एक अधिकारी भन्छन्, चिनिएन। राजस्व दर मिलाउने काममा पनि उनी त्यति सक्रिय देखिएनन्, जति रघुनाथ घिमिरे सक्रिय रहे। विज्ञहरू भन्छन् : सेटिङ उत्कर्षमा  डा डिल्लीराज खनाल, अर्थविद् बजेटले गरेका कतिपय व्यवस्थामा नीतिगत भ्रष्टाचार भएको देखिन्छ। मान्छेका अनुहार हेरेर सुविधाका व्यवस्था गरिएका छन्। स्रोत तथा साधन विनियोजनमा पनि कमिसन र भ्रष्टाचार जोडिएका छन्। अहिले झन् यो पराकाष्ठा नै हो। यो नीतिगत भ्रष्टाचारको चरमोत्कर्ष हो।  सुमन शर्मा, पूर्वअर्थसचिव बजेटमा गरिएका कतिपय व्यवस्थाले एकपक्षलाई मात्रै लाभ हुने देखिन्छ। उदाहरण विद्युतीय सवारीमा तोकिएको भन्सार र अन्तःशुल्कलाई नै हेर्न सकिन्छ। एकातिर विद्युतीय गाडीलाई प्रोत्साहन गर्ने भनियो तर खुला छोडिएन। यससँगै स्यानिटरी प्याडको कच्चापदार्थमा भन्दा तयारीमा बढी सहुलियत दिइएको छ।  राजेन्द्र मल्ल, अध्यक्ष, नेपाल चेम्बर्स अफ कमर्स सरकारको नीति मुलुकको हितका लागि हुनुपर्छ। कतिपय नयाँ कुरा ल्याउने क्रममा सरोकारवालासँग छलफल गर्दा सही प्रतिक्रिया आउँछ। यसपटकको बजेटले विद्युतीय गाडीमा अन्याय गरेको छ। यसबाट सरकारले नगदै छिटो कमाउन खोज्यो। विद्युतीय गाडीमा भन्सार शुल्क, अन्तःशुल्क नबढाएको भए पेट्रोलियम पदार्थको आयात घट्थ्यो। मुलुकलाई फाइदा हुन्थ्यो। पेट्रोलियम आयातमा करोडौं घाटा छ।  रितेशकुमार शाक्य, महानिर्देशक, आन्तरिक राजस्व विभाग सरकारले विद्युतीय गाडीमा भन्सार र अन्तःशुल्क बढाउनुको मुख्य कारण सामान्यभन्दा पनि विलासी गाडीलाई नियन्त्रण गर्न खोजेको हो। विदेशी मुद्रा सञ्चिति जोगाउनु छ। एकातिर धेरै क्षमताका विद्युतीय गाडीमा बढी डलर तिरेर ल्याउने, अर्कोतर्फ राज्यलाई राजस्व पनि नउठ्ने भएकाले सरकारले शुल्क बढाएको हो। यस्ता विद्युतीय गाडी टन्नै आएका छन्। छुट दिँदा झन् थुप्रिन्छन्। बरु कर लगाए राजस्व त बढ्छ।  ध्रुव थापा, अध्यक्ष, नाडा अटोमोबाइल्स नेपाल विद्युतीय गाडीलाई प्रोत्साहन गर्ने भन्ने, दर अचाक्ली शुल्क बढाउँदा बजारमा यसको मूल्य झन् आकासिने देखिन्छ। सरकारको भनाइ एकातिर र गराई अर्कोतर्फ भएको छ। बजारमा विद्युतीय सवारीको माग उच्च छ। त्यसअनुसार आपूर्ति छैन। अहिले झन् महँगो पर्न जान्छ।"
उदाहरणीय धनकुटा,"धनकुटा : पछिल्लो समय राजधानी काठमाडौंमा फोहोर व्यवस्थापनको विषयले चर्चा पाइरहेको छ। तर, धनकुटा नगरपालिकाले गरेको फोहोर व्यवस्थापनको पाटो उदाहरणीय बनेको छ। फोहोर व्यवस्थापन कार्यले धनकुटा नगर स्वच्छ र सुन्दर त बनेकै छ। अन्य स्थानीय तह तथा ठूला सहरका लागि सिकाइको थलोसमेत बनेको छ। नगरक्षेत्रको फोहोर व्यवस्थापन गर्न धनकुटा नगरपालिका ६ सल्लेरीमा फोहोरबाट मोहोर बनाउने योजनासहित धनकुटा नगरपालिका र स्थानीय विकास मन्त्रालय जगेडा कोषको साझेदारीमा करिब ४ करोड रुपैयाँको लागतमा ३० रोपनी क्षेत्रमा ल्यान्डफिल्ड साइड निर्माण गरिएको थियो। २०६३ सालमा निर्माण सुरु भएको उक्त संकलन केन्द्र २०६६ सालमा निर्माण सम्पन्न भएको हो। नगरक्षेत्रका मुख्य बजार तथा चोकहरूमा नगरपालिकाका कर्मचारीहरूले संकलन गरेको फोहोरलाई ट्याक्टरबाट केन्द्रमा ल्याइने गरिएको छ। फोहोर संकलनमा २५ जना कर्मचारी खटिएका छन्। निजी क्षेत्रका १४ जना छन्। नगरपालिकाको ३ ट्याक्टर र १ टिपर गरी दैनिक ४ वटा सवारीसाधनले दैनिक १३ टनसम्म फोहोर ल्याउने गर्छ। यसरी ल्याइएका फोहोरबाट गल्ने फोहोरलाई कम्पोस्टिङ गरिन्छ भने कागज, प्लास्टिक र धातुलगायत वस्तु छानेर बेग्लै राखिन्छ। संकलित फोहोरलाई प्रतिकिलो १२ रुपैयाँसम्ममा बिक्री गरिँदै आएको धनकुटा नगरपालिका वातावरण शाखाका प्रमुख उपेन्द्र खनालले बताए। उनका अनुसार अहिले नगरक्षेत्रबाट दैनिक ६ टन फोहोर संकलन हुन्छ। नगरपालिकाले फोहोर वस्तुको बिक्री गर्न अहिले निजी क्षेत्रलाई संलग्न गराएको छ। ४ करोड लागतमा ३० रोपनी क्षेत्रमा ल्यान्डफिल्ड साइड निर्माण दैनिक १३ टनसम्म फोहोर व्यवस्थापन ल्यान्डफिल्डबाट प्राप्त आम्दानी नगरक्षेत्रकै विकासमा खर्च संकलित फोहोरलाई छानेर पुनर्बिक्री गर्न स्थानीय व्यापारी कौशल थापालाई जिम्मा दिइएको छ। उनले नगरपालिकालाई वार्षिक रूपमा शुल्क तिर्छन्। नगरपालिकाले फोहोर संकलन हुने नगरक्षेत्रका प्रत्येक घरबाट सरसफाइ शुल्क लिने गरेको छ ल्यान्डफिल्डबाट प्राप्त आम्दानी नगरक्षेत्रकै विकासका लागि खर्च गरिन्छ। मानव स्वास्थ्यमा प्रतिकूल असर पार्ने मिथेन ग्यास उत्सर्जन रहित यो ल्यान्डफिल्डले धनकुटा बजारलाई स्वच्छ, सफा बनाउन सहयोग पुग्ने धनकुटा नगरपालिका प्रमुख चिन्तन तामाङले बताए। फोहोर व्यवस्थापनमा नगरपालिकासँगै नगरबासीको सहयोग धेरै नै रहेको प्रमुख प्रशासकीय अधिकृत रामबहादुर थापा बताउँछन्। उनका अनुसार नगरपालिकाले फोहोर मात्रै संकलन गर्ने हो। यदि स्थानीयले फोहोर संकलन गरी नराखिरहने हो भने बजारमा फोहोरका डंगुर थुप्रिन सक्थे। केन्द्रमा ४० प्रतिशत गल्ने फोहोर संकलन हुन्छ। यस्तै २५ प्रतिशत रबर, १५ प्रतिशत कपडा र बाँकी २० प्रतिशत प्लास्टिक, कागज, पुराना निर्माण सामग्रीका साथै टिन, फलाम र विद्युतीय सामग्रीजन्य फोहोर जम्मा हुन्छन्। धनकुटा नगरक्षेत्रमा फोहोर व्यवस्थापन कार्य उदाहरणीय वन्नुको पछाडि नागरिक सचेत हुनु मुख्य कारण रहेको धनकुटा बजारवासी खेम घिमिरे बताउँछन्। उनका अनुसार नागरिक सचेत भएपछि समाजमा फोहोर भन्ने चिज हुँदो रैछन्। अहिले फाल्ने ठाउँ नभेटिँदासम्म नागरिकहरू गोजीमा फोहोर राख्छन्। टोकरी देखेपछि मात्र फ्याक्ने गर्छन्। यता अर्का नगरवासी खिन्द्र अधिकारी नगरपालिकाले घरबाटै फोहोर निस्कँदा कुहिने तथा नकुहिने छुट्ट्याउने गरी डसबिन दिँदा उपयुक्त हुने सुझाउँछन्। उनी भन्छन्, नगरपालिका एक्लैले मात्र सम्भव हुँदैन। लागत साझेदारीमा सम्भव हुन सक्छ। धनकुटा नगरपालिकाले फोहोर व्यवस्थापनमा गरेको कार्य उदाहरणीय छ। नगरपालिकाको यो कार्यले खेर जाने वस्तुलाई पुनःप्रयोग सँगै फोहोरबाट मोहर मात्रै होइन स्वच्छता र सुन्दरता पनि संभव छ भन्ने कुरा प्रमाणित गरेको छ। नगरले गरेको कार्य अन्य पालिका तथा ठूला सहरका लागि सिकाइको थलो बन्ने निश्चित छ। फोहोरमाथि फूलबारी संकलन केन्द्रमा ल्याइएको फोहोरलाई खाडलमा राखेर फूलबारी बनाइएको छ। जसको कारण पछिल्लो समय ल्यान्डफिल्ड साइट फोहोर संकलन केन्द्रभन्दा पनि पार्कका रूपमा विकास हुन थालेको छ। फोहोरको थुप्रोमाथि रहेको फूलबारी अवलोकन गर्न जिल्ला बाहिर टाढाबाट मानिस आउने गरेका छन्। कोरोना कहर हुनु अघिसम्म वर्षमा १५ सयसम्म भ्रमणकर्ता त्यहाँ आएका थिए। तर, कोभिडपछि भ्रमण टोलीको संख्या न्यून छ। कोभिड अघिसम्म प्रतिभ्रमण टोलीसँग ५ हजार रुपैयाँ शुल्क लिने गरिएको थियो। वर्षमा ३ लाख रुपैयाँ त्यसैबाट आम्दानी भएको थियो। तर, अहिले कोभिडपछि आउने टोलीसँग शुल्क लिन छाडिएको छ। अहिले भने महिनामा ८१० टोली आउने गरेका छन्।"
ठडिँदै धरोहर,"काठमाडौं : धरहरा उद्घाटन भएको एक वर्ष भइसकेको छ। तर, अझै पूर्णता पाउन सकेको छैन। निवर्तमान प्रधानमन्त्री केपी शर्मा ओलीले लोकतन्त्र दिवसको अवसर पारेर गत वर्षको वैशाख ११ गते धरहराको उद्घाटन गरेका थिए। त्यतिबेला सर्वसाधारणका लागि दसैंतिहारमा धरहरा खुला गरिने घोषणा पनि गरियो। तर, आगामी दसैंसम्म पनि पुनर्निर्माण सम्पन्न नहुने देखिएको छ। भवन विभागले धरहराका केही बाहिरी र केही भित्री संरचना निर्माण गर्न अझै एक वर्ष लाग्ने जनाएको छ। सात वर्षअघि २०७२ वैशाख १२ गतेको महाभूकम्पले धरहरा ढलेको थियो। धरहराको लगानीतर्प भने स्तम्भ र स्तम्भमा राखिएको सुनको गजुरको गरी ३ अर्ब ४८ करोड २१ लाख बजेट छुट्ट्याइएको थियो। धरहरा टावरको काम पूरा भए पनि भित्री संरचनाको केही भाग र संरचनाको काम सम्पन्न हुन अझै एक वर्ष जति समय लाग्ने भवन विभागले जनाएको छ। राष्ट्रिय पुनर्निर्माण प्राधिकरणले धरहराको स्वामित्व भवन विभागलाई जिम्मा लगाइसकेको छ। भवन विभागका आयोजना निर्देशक कोषनाथ अधिकारीले भने, करिब ६५ प्रतिशत काम मात्र सकिएको थियो। यस हिसाबले पनि धरहराको पुनर्निर्माण सकिन अझैं एक वर्ष जति लाग्छ। बाहिरी संरचनाका काम बेसमेन्ट, म्युजियम, पार्किङको काम, प्रशासनिक भवन निर्माण बाँकी नै छ। निर्देशक अधिकारीले धरहराको भौतिक प्रगति ७४ प्रतिशत र वित्तीय प्रगति ६४०७ प्रतिशत रहेको जानकारी दिए। भवन विभागका इन्जिनियर गोपाल भट्टराईका अनुसार भित्री संरचनाअन्तर्गतको मेकानिकल, इलेक्ट्रिकल र एसीलगायतका काम सम्पन्न हुने चरणमा छन्। रंगरोगन पनि भइरहेको छ। लिफ्ट सुरुमै जडान गरिए पनि त्यसलाई फिनिसिङ भर्खरै सकिएको छ। सिसा, भर्याङको काम पनि प्रोसेसको चरणमा छ। झ्याल ढोका निर्माणको काम बाँकी नै छ। भूकम्प गएको सात वर्ष बितिसक्दा पनि एकतिहाइ सम्पदाको पुनर्निर्माण हुन अझै बाँकी छ। भूकम्प क्षति भएका ९ सय २० सम्पदामध्ये ६ सय ६ वटाको पुनर्निर्माण भएको छ। २ सय ८८ वटा सम्पदाको पुनर्निर्माण जारी छ। राष्ट्रिय सम्पदा पुनर्निर्माण प्राधिकरणको कार्यकाल सकिएपछि उसले सम्पादन गर्दै आएका बाँकी काम सम्बन्धित मन्त्रालय, विभाग र निकायमा हस्तान्तरण भइसकेका छन्। २०७२ सालको भूकम्पका कारण देशभरका विश्व सम्पदा सूचीमा सूचीकृत १ सय ७० सांस्कृतिक धरोहरहरूमा क्षति पुगेको पुरातत्त्व विभागसँग तथ्यांक छ। भूकम्पबाट प्रभावित संरचनाको पुनर्निर्माणसम्बन्धी ऐन, २०७२ को दफा ३ (२) अनुसार प्राधिकरणको कार्य क्षेत्र भूकम्पबाट अति प्रभावित १४ र कम प्रभावित १८ गरी ३२ जिल्लाहरूमा थियो। भूकम्पले क्षति पुगेको सात वर्षभन्दा बढी भइसक्दा पनि अझै धेरै सम्पदाको कुनै काम अघि बढेको छैन। सम्पदा पुनर्निर्माणका बाँकी काम सम्पन्न गर्न सम्बद्ध निकायहरूले इच्छाशक्ति नदेखाएका कारण भन्दा पनि स्थानीय गुठी, उपभोक्ता समिति र सम्पदा मैत्री ढंगले मिलाएर पुनर्निर्माण गर्नुपर्ने बाध्यताका कारण पनि कतिपय सम्पदाको पुनर्निर्माण अघि बढ्न नसकेको काठमाडौं ट्रस्ट प्रिर्जभेसनका नेपालका प्रतिनिधि रोहितकुमार रञ्जितकारले बताए। सम्पदा पुनर्निर्माण भूकम्प गएपश्चात् यो बीचमा आकर्षणको केन्द्र रहेको रानीपोखरीको पुनर्निर्माण भयो। विसं १९९० को भूकम्पले भत्काउनुभन्दा पनि अघिको स्वरूपमा बालगोपालेश्वर मन्दिर बन्यो। काठमाडौं सहरको परिचय जोडिएको काष्ठमण्डपको पनि पुनर्निर्माण सम्पन्न भयो। क्षतिग्रस्त कतिपय सम्पदाको पुनर्निर्माणको सुरसारसम्म गरिएको छैन। पशुपति क्षेत्रको मुख्य मन्दिरमध्येमा पर्ने विश्वरूपको पुनर्निर्माण भर्खरै मात्र पुनर्निर्माण थालिएको छ। भत्किएर भग्नावशेषमा परिणत भइसकेको मन्दिरको मूलढोकाबाहिरै नित्य पूजा भइरहेको छ। पशुपति क्षेत्रकै पञ्चदेवलदेवी वज्रघरसम्म पुनर्निर्माणकै पर्खाइमा छन्। सम्पदा पुनर्निर्माणमा प्राधिकरणबाहेक पुरातत्त्व विभाग, प्रदेश सरकार, स्थानीय सरकार, विभिन्न दातृ निकायहरू, स्थानीय उपभोक्ता समितिसमेत संलग्न छन्। पशुपति क्षेत्रभित्र मात्र साना ठूला गरेर ६२ वटा सम्पदाको पुनर्निर्माण गर्नु पर्नेछ। जसअन्तर्गत भारतीय अनुदानमा २८, एसियाली विकास बैंकको सहयोगमा २०, चीन सरकारको सहयोगमा २, जापान सरकारको सहयोगमा २, श्रीलंकाको सहयोगमा २, युनेस्कोको सहयोगमा दुई वटा सम्पदा निर्माणाधीन छन्। काठमाडौं भ्याली प्रिजरभेसन ट्रस्टले १५ वटा सम्पदा निर्माण गरिरहेको छ। विश्वसम्पदा क्षेत्रकै एकतिहाइभन्दा बढी अर्थात् ६० सम्पदा अझै पनि बन्न बाँकी छन्। मुलुकका निम्ति अन्तर्राष्ट्रिय शानका रूपमा रहेका महत्त्वपूर्ण धरोहरहरू बन्न बाँकी नै छन्। पुरातत्व विभागका प्रवक्ता रामबहादुर कुँवरले बताए। उनले भने, तत्कालीन सरकारले हामीलाई कुनै औपचारिक पत्रमार्पत यति समयमा पुनर्निर्माण हुनुपर्छ भनेर तोकेको हैन। मौखिक रूपमा ६, ७ वर्षमा पुनर्निर्माण सक्छौं भनेको हिसाबमा पनि हामीले निर्धारित समय अगावै काम गरेका छौं। अबको एक वर्षमा त अधिकांश सम्पदाको काम सकिन्छ। वसन्तपुर दरबार स्क्वायरलाई अझै एक वर्ष वसन्तपुर दरबार स्क्वायर क्षेत्रमा ९२ संरचना छन्। ३० वटा बनिसकेका छन्। २५ ओटा संरचना निर्माणाधीन छन्। १७ वटा सम्पदा अहिलेसम्म सुरु भएकै छैनन्। हनुमानढोका दरबार स्क्वायर विकास समितिका कार्यकारी निर्देशक सन्दीप खनालका अनुसार नौतले दरबार र राणाकालीन सेतो भवनको काम ९५ प्रतिशत पूरा भएको छ। निर्देशक खनालले भने, एउटा समूहले भवन पुनर्निर्माण गर्नुपर्छ भन्छ। अर्को समूहले बनाउनु पर्दैन यसैले काम चलेको छ भन्ने छ। यसैका कारण बन्न ढिलाइ भएको हो। कुमारी भवन यो वर्ष निर्माण गर्नका लागि बजेट विनियोजन भइसकेको छ। पाटन दरबारको पुनर्निर्माण अझै एक वर्ष लाग्ने २०७२ सालको भूकम्पबाट क्षतिग्रस्त पाटन दरबार क्षेत्रका सम्पदाको पुनर्निर्माण कार्य अन्तिम चरणमा पुगेको छ। विश्व सम्पदा सूचीमा सूचीकृत उक्त क्षेत्रका सम्पदाको पुनर्निर्माण ९५ प्रतिशत सकिएको छ। काठमाडौं उपत्यकाको तीनवटै जिल्लामध्ये ललितपुरको पाटन क्षेत्रमा भूकम्पबाट क्षतिग्रस्त भएका सम्पदाको पुनर्निर्माण सबैभन्दा अगाडि रहेको छ। पाटनको देवु तलेजुको मन्दिरमा भने पुनर्निर्माण उपभोक्ता समितिमार्फत हुँदैछ। चार महिनादेखि निर्माण थालिएको तलेजु मन्दिरको पुनर्निर्माण सकिँदा अझै चार वर्ष लाग्न सक्ने पाटन दरबार परिसरका उपभोक्ता समितिका अध्यक्ष किरणमान प्रधानले बताए। भूकम्पले क्षतिग्रस्त पाटन क्षेत्रका मुख्य रूपमा रहेको कृष्ण मन्दिर, विश्वनाथ मन्दिर र चारनारायण मन्दिरलगायतका सम्पदाको पुनर्निर्माण सम्पन्न भइसकेको छ। पुरातत्त्व विभागको प्राविधिक सहयोगमा उक्त क्षेत्रका सम्पदाको पुनर्निर्माण भइरहेका छन्। पुरातत्त्व विभागका प्रवक्ता कुँवरले अब फिनिसिङको काम मात्र बाँकी छन्। भूकम्पले पाटन दरबार क्षेत्रका सुन्दरी चोक, उत्तरी तलेजु, दक्षिणी तलेजु, बहादुर शाह बैठक भवन तथा मूल चोक, कृष्ण मन्दिर, चार नारायण मन्दिर, विश्वेश्वर, मणिमण्डप, हरिशंकर मन्दिर, योगनरेन्द्र मल्लको सालिकलगायत सम्पदामा क्षति पुर्याएको थियो। ५० रोपनी क्षेत्रफलमा फैलिएको पाटन दरबार क्षेत्रमा विभिन्न धार्मिक एवं ऐतिहासिक महत्त्वका सम्पदा र चोक छन्। काठमाडौं संरक्षण कोषका निर्देशक रोहित रञ्जितकारले पाटन दरबार क्षेत्रमा भूकम्पबाट क्षतिग्रस्त भएका २२ सम्पदामध्ये २० वटाको पुनर्निर्माण सम्पन्न भइसकेको जानकारी दिए। भक्तपुर दरबार स्क्वायर ८० प्रतिशत काम भक्तपुर नगरपालिकाअन्तर्गतको स्मारक संरक्षण तथा दरबार हेरचाह अड्डा भक्तपुरका रामगोविन्द श्रेष्ठका अनुसार २०७२ को भूकम्पले दरबार स्क्वायरमा आठवटा सम्पदाहरूमा क्षति पुर्याएको थियो। भूकम्पले क्षति पुगेका सम्पदाहरूमा सत्तल दरबार, शिलु महादेव, वत्सला, रामेश्वर, द्वारिका, केदारनाथ, बद्रीनारायण, नारायण मन्दिरलगायत छन्।"
निरपराध हाब्रेमाथि अपराध,"हाब्रे अर्थात् रेड पान्डा विश्वका जम्मा पाँच वटा देशमा पाइन्छ। त्यसमध्ये एउटा नेपाल हो। करिब २२ सय मिटरदेखि ४८ सय मिटरको उचाइसम्मका शान्त वनजंगलमा हाब्रे पाइन्छ। १० देखि २५ डिग्री तापक्रमसम्म औसत वार्षिक वर्षा ३ सय ५० मिलिमिटर भएको उच्च भेगका जंगल हाब्रेको बासस्थान हो। वन जंगलमा पाइने धेरै थरी जीवजन्तुमध्ये हाब्रे अर्थात् रेडपान्डा निकै सुन्दर हुन्छ। निकै लजालु हुन्छ यो जीव। हेर्दा सानो बिरालो जस्तो देखिने यो जीव संरक्षण सूचीमा छ। हाब्रेको सुन्दरता नै उसका लागि अभिशाप जस्तो भएको छ। कारण थाहा छैन तर व्यर्थै यसको चोरी सिकारी अचाक्ली भइरहेको छ। सबैभन्दा धेरै हाब्रे पाइने मुलुक चीन हो। विश्वभर यसको संख्या १० हजार छ। नेपालमा हजारभन्दा थोरै हाब्रे रहेको अनुमान छ। चीनले पाण्डा देखाएर पर्यटक तानिरहन्छ। हाम्रो नेपालमा भने यसको संरक्षण नै ठूलो चुनौती बनेको छ। समशीतोष्ण हावापानीमा पाइने निगालो हाब्रेको आहार हो। चौडापाते पतझर र कोणधारी वन उसको बासस्थान हो। एकान्त मन पराउँछ। रुखका हाँगाहरूमा सुत्छ। सोझो र सुधो यो प्राणीबाट अरूलाई हानि छैन। तर मान्छेहरू नै यसका दुश्मन निस्किएका छन्। बिनाकारण हाब्रे मारिएका छन्। छालाको चोरी निकासी भइरहेको छ। पश्चिम नेपालका पहाडी जिल्लाहरूबाट दर्जनौं हाब्रेका छाला चोरी निकासीसहित थुप्रैजनालाई गएका ६ महिनामा पक्राउ गरेको तथ्यांक देखिन्छ। यसले हाब्रेको चोरी सिकारी निकै बढेको देखाउँछ। तर, किन मान्छे यसको सिकार गर्छ भन्ने यकिन छैन। हाब्रेको मासु कसैले खाँदैन। त्यसमाथि मासु मीठो हुँदैन भनिन्छ। हाडछालाको कुनै उपयोगिता भएको देखिएको छैन। औषधि वा अरू कुनै प्रयोजन पनि छैन। प्रहरी नै छक्क छ कि किन भइरहेको छ हाब्रेको चोरी सिकारी ? भ्रमहरू छन्। हाब्रेको छालाको उपयोगिताबारे चलेका अफवाहकै कारण यसको चोरी सिकारी भइरहेको अहिलेसम्मका घटनाक्रमले देखाएका छन्। कतिपय वेबसाइटहरूमा यसको रंगीन छालाको आकर्षक व्यापार हुने उल्लेख हुँदा पनि भ्रम फैलिएको छ। चेतनाको अभाव नै यसको चोरी सिकारीको मुख्य कारण देखिन्छ। जंगली जीवजन्तु कसैको पनि सिकार गर्न मिल्दैन। तर, कतिपय नेपालीलाई यति सामान्य जानकारी र ज्ञान पनि छैन। हाब्रे मारिनुको एउटा कारण त्यस्तो ज्ञानको अभाव पनि हो। हाब्रेको जनचेतनाको विस्तार यसको चोरी सिकारी रोक्ने एउटा प्रमुख उपाय हुनसक्छ। त्यसो त सरकारले पाण्डा संरक्षणको अभियान पनि चलाएको छ। यसको बासस्थानमा आहारा हुने वनस्पति रोप्ने अभियान पनि छ। त्यो अभियानले पाण्डा पाइने नेपालका सबै ३५३६ जिल्लामा सघन रूपमा चलाउनु उत्तम हुन्छ। वन्यजन्तुको संरक्षणको नीति नियम त सरकारले मात्रै होइन, अन्तर्राष्ट्रिय संस्थाहरूले पनि बनाएका छन्। तर, संरक्षणको उद्देश्य पूरा गर्न भने स्थानीय बासिन्दाले सबैभन्दा प्रभावकारी भूमिका खेल्न सक्छन्। पाण्डा पाइने जिल्लाहरूमा प्रकृतिको यो सन्तानको महत्त्वव र यसको आवश्यकता प्रकृतिका किन छ र किन मार्नु हुँदैन भन्ने सचेतनाका विभिन्न अभियान चलाउन जरुरी छ। अरू कसैलाई हानि नगर्ने र हिंसाको कुनै चरित्र नभएको निरपराध जीव पाण्डाको बाँच्न पाउने हकका लागि राज्य र नागरिक दुवै स्तरबाट घनीभूत काम हुन जरुरी छ। राष्ट्रिय निकुञ्ज तथा वन्यजन्तु संरक्षण विभागका वार्षिक प्रतिवेदनले औंल्याएका झापाको काँकडभिट्टा, काठमाडांै, विराटनगर, सुनसरीको हरिपुर, बाँकेको नेपालगन्ज, कैलालीको धनगढी र कञ्चनपुरको महेन्द्रनगर लगायत ठाउँ र नाकामा यसको व्यापार भने चेतनाको प्रसार यी ठाउँमा पनि जरुरी छ। भ्रम चिर्न जरुरी छ। निरपराध हाब्रेमाथि हरहालतमा अपराध रोक्नुपर्छ। लजालु स्वभावको रेड पान्डा अफवाहले रेड पान्डाको सिकार"
विज्ञहरू भन्छन् : सेटिङ उत्कर्षमा,"डा डिल्लीराज खनाल, अर्थविद् बजेटले गरेका कतिपय व्यवस्थामा नीतिगत भ्रष्टाचार भएको देखिन्छ। मान्छेका अनुहार हेरेर सुविधाका व्यवस्था गरिएका छन्। स्रोत तथा साधन विनियोजनमा पनि कमिसन र भ्रष्टाचार जोडिएका छन्। अहिले झन् यो पराकाष्ठा नै हो। यो नीतिगत भ्रष्टाचारको चरमोत्कर्ष हो। सुमन शर्मा, पूर्वअर्थसचिव बजेटमा गरिएका कतिपय व्यवस्थाले एकपक्षलाई मात्रै लाभ हुने देखिन्छ। उदाहरण विद्युतीय सवारीमा तोकिएको भन्सार र अन्तःशुल्कलाई नै हेर्न सकिन्छ। एकातिर विद्युतीय गाडीलाई प्रोत्साहन गर्ने भनियो तर खुला छोडिएन। यससँगै स्यानिटरी प्याडको कच्चापदार्थमा भन्दा तयारीमा बढी सहुलियत दिइएको छ। राजेन्द्र मल्ल, अध्यक्ष, नेपाल चेम्बर्स अफ कमर्स सरकारको नीति मुलुकको हितका लागि हुनुपर्छ। कतिपय नयाँ कुरा ल्याउने क्रममा सरोकारवालासँग छलफल गर्दा सही प्रतिक्रिया आउँछ। यसपटकको बजेटले विद्युतीय गाडीमा अन्याय गरेको छ। यसबाट सरकारले नगदै छिटो कमाउन खोज्यो। विद्युतीय गाडीमा भन्सार शुल्क, अन्तःशुल्क नबढाएको भए पेट्रोलियम पदार्थको आयात घट्थ्यो। मुलुकलाई फाइदा हुन्थ्यो। पेट्रोलियम आयातमा करोडौं घाटा छ। रितेशकुमार शाक्य, महानिर्देशक, आन्तरिक राजस्व विभाग सरकारले विद्युतीय गाडीमा भन्सार र अन्तःशुल्क बढाउनुको मुख्य कारण सामान्यभन्दा पनि विलासी गाडीलाई नियन्त्रण गर्न खोजेको हो। विदेशी मुद्रा सञ्चिति जोगाउनु छ। एकातिर धेरै क्षमताका विद्युतीय गाडीमा बढी डलर तिरेर ल्याउने, अर्कोतर्फ राज्यलाई राजस्व पनि नउठ्ने भएकाले सरकारले शुल्क बढाएको हो। यस्ता विद्युतीय गाडी टन्नै आएका छन्। छुट दिँदा झन् थुप्रिन्छन्। बरु कर लगाए राजस्व त बढ्छ। ध्रुव थापा, अध्यक्ष, नाडा अटोमोबाइल्स नेपाल विद्युतीय गाडीलाई प्रोत्साहन गर्ने भन्ने, दर अचाक्ली शुल्क बढाउँदा बजारमा यसको मूल्य झन् आकासिने देखिन्छ। सरकारको भनाइ एकातिर र गराई अर्कोतर्फ भएको छ। बजारमा विद्युतीय सवारीको माग उच्च छ। त्यसअनुसार आपूर्ति छैन। अहिले झन् महँगो पर्न जान्छ। मध्यरातमा अर्थमन्त्रीको कक्षमा कसरी छिरे मन्त्रालयकै एक पूर्वनायब सुब्बा? बिहानी प्रहर जब पूर्वनासुले बजेट चलाए"
बाढीले जेठमै बगायो ३५ सय रोपनी खेत,"गोरखा : पालुङटार९ का चक्रबहादुर लामाको साठीमुरे खेत तीन वर्षअघि साउन ५ गते चुक्ती खोलाको बाढीले बगर बनायो। हिउँदभरि मोहियाहरू (सँधियार) मिलेर अमिन झिकाई खोलाघर छुट्ट्याए। मोहियाको साँधसीमा छुट्याए। एस्काभेटर लगाई खोलालाई आफ्नै बाटोमा लगाए। तारजाली लगाएर छेकबार गरे। यति गर्दा १ लाख रुपैयाँ खर्च भयो। मेसिन लगाएर जग्गा सम्याए र रोपाइँ गरे। रोपाइँकै राति अर्थात् गत असार १६ गते घनघोर वर्षा भयो। खेत फेरि बगर पल्ट्यो। फेरि हिउँदभर बगरलाई खेत बनाए। रोपाइँको तयारी थियो। तर, यसपटक पनि जेठ २७ गतेको बाढीले खेत फेरि बगर बन्यो। खोलाले लगातार तीन वर्ष दुःख दिएपछि निराश छन्। भन्छन्, परिवार पालौँला भनेर दुःख गरी कमाएको पैसाले खेत किनेको थिएँ। तर, खोलाले झम्टेको झम्टै गर्यो। किसानले दुःख गरेर खान्छुभन्दा पनि पाइएन। पालुङटार९ छबिसेफाँटकी शोभाकान्छी तामाङको यो सिजनमा १५ मुरी चैते (जुडी) धान भित्र्याउने सोच थियो। बाह्रैमास पानी लाग्ने तीन रोपनी खेतले उनको चार जनाको परिवारलाई ६ महिना खान पुग्ने उब्जनी दिन्थ्यो। तर, साहूबाट बन्धकीमा लिएको खेत बिहीबार रातिकै बाढीले बगर बनाइदिएको छ। धानका बाला झुलेका बेला खोला पसेकाले परिवार पाल्ने सपना पनि उजाड भएको छ। अहिले न उनको खेतको साँधसीमा चिनिन्छ न बाँधकुलोको नाम निशाना छ। अहिलेसमेत तीन वर्ष भयो। मैले यो खेतबाट एक दानो भित्र्याउन सकेको छैन, तामाङ भन्छिन्, दसनंग्रा खियाएर खान्छुभन्दा पनि दुःखीको दुःख माटोमै मिल्यो। हरिराम परियारले अर्काको जग्गामा अधियाँ गरेर साठीमुरे फाँटमै २५ मुरी धान फलाउँथे। तर, दुई वर्ष भयो रोपेको खेत बगर पल्टिएको। अहिले त रोपाइँ गर्न नपाउँदै खेत लगिदियो। बीउ पैँचो खोजेर ब्याड राखेको थिएँ। तर, रोपाइँ गर्न नपाउँदै खेत लगिदियो। अब पैँचो तिर्ने उपाय पनि छैन, परियार भन्छन्, खोलाले हामी किसानीको टाउको उठाउनै दिएन। हामी निमुखा किसानको दुःख हेर्न न सरकार आउँछ न भोट हालेर जितेर गएकाहरू आउँछन्। कुनै सरकारबाट राहत नपाएको उनको गुनासो छ। खेतखेतै खोला हिँडेको छ, उनी भन्छन्, अब खोला घटेपछि खेत रोपूँ भने जेठमै यस्तो भयो। असार, साउन सिँगै बाँकी छ। फेरि बाढी नआउला भन्न सकिँदैन। खेत रोप्न राखेको ब्याड पनि बाढीले सिनित्तै बगाएपछि अब खेत रोप्न नसकिने पालुङटार९ का सयौं किसानको दुखेसो छ। अनेक दुःख गरेर बाँधकुलो बनाइयो। तर, अहिले नाम निसाना छैन, खड्गबहादुर राना भन्छन्, तीन वर्ष भयो। सरकारको २६ लाख रुपैयाँ खर्च गरेर यो बाँधकुलो बनाउन थालेको, तीनै बर्ष बगाएको बगायै छ। अब जोश, जाँगर पनि मर्यो। सो बाँधकुलोबाट सिँचाइ हुने करिब ३ हजार रोपनी जग्गा यो वर्ष बाँझै रहने चिन्ता उनको छ। गत बिहीबार रातिको बाढीले पालुङटार९ को खहरेखोलाबाट बिर्दीसम्म विभिन्न फाँटका हजारौं रोपनी खेत बगाएर सखाप छ। भित्र्याउने बेला भएको जुडी धान र मकै लगाइएको फाँट उराठलाग्दो बगर बनेको छ। रोपाइँ गर्ने तयारी गरिएको खेत फेरि रोपाइँ गर्न नमिल्ने गरी ढुंगामुढाले ढाकिएको छ। कतै खोलाको कटानले खण्डहर बनेको छ। हामीलाई दुईचार बोरा चामल राहत चाहिएको छैन, सेराफाँटका खुतराज अधिकारी भन्छन्, उब्जनी गरेर खाने खेत जोगाइदिए हुन्थ्यो। तीन वर्षदेखि बाढीले झम्टीझम्टी सखाप भएको खेत सरकारले तटबन्ध गरी जोगाइदिनुपर्ने उनको अनुरोध छ। खहरेखोलाबाट बिर्दीसम्म ३ हजार ५ सय रोपनीभन्दा धेरै खेत बगर बनेको वडाध्यक्ष भेजराज पाण्डे बताउँछन्। बिर्दी र शेरा बजार खोला कटानले जोखिममा छ। एक दर्जन घर उच्च जोखिममा छन्। हामीले तथ्यांक संकलन गर्दै छौं। किसानलाई ठूलो क्षति पुगेको छ। हरेक वर्ष एउटै समस्याले दुःख दियो, वडाध्यक्ष पाण्डे भन्छन्, नगरपालिका, प्रदेश र संघ सरकारले तटबन्ध गर्न पहल गर्नुपर्ने हो। वडा कार्यालयले सडक, खानेपानी र बिजुली खुलाएको उनको भनाइ छ। जिल्ला विपत् व्यवस्थापन समिति, कृषि ज्ञानकेन्द्र, नगरपालिका तथा संघ, प्रदेशका जनप्रतिनिधि किसानको दुःख समस्यामा सान्त्वना दिनसम्म नआएको गुनासो स्थानीयवासीले गरेका छन्। उक्त खोलामा तटबन्ध गर्न तीन वर्षअघि पालुङटार नगरपालिकाले प्रारम्भिक सर्वेक्षण गरेको थियो। त्यसका लागि करिब १६ करोड लागत लाग्ने अनुमान गरिएको वडाध्यक्ष पाण्डेको भनाइ छ। हामीले स्रोत जुटाउन एउटा समिति बनाएर संघ र प्रदेश सरकारसम्म अनुरोध गरेका थियौं। तर, आजसम्म कतैबाट पनि सम्बोधन भएको छैन, उनी भन्छन्। पुल बगे, बजार जोखिममा चुक्ती खोलामा गत बिहीबार राति आएको बाढीले अँबुवा सेरा सडकको बिर्दीनेर मोटरेबल पुल बगाएको छ। त्यस्तै तल्लोसेरा र माथिल्लो सेरा आवतजावत गर्ने मोटरेबल पुल, सेरा फेदी जोड्ने पुल र सेरा पौवाटार खण्डको खहरेखोला पुल पनि बगाएको वडा सदस्य अमृतबहादुर नगरकोटीको भनाइ छ। अहिले यी सबै ठाउँमा खोलाबाट जोखिम मोलेर स्थानीयवासी आउजाउ गरिरहेका छन्। ठाउँठाउँको पुल बगेपछि चार दिनदेखि सो क्षेत्रमा यातायात सेवा ठप्प छ। पैदल यात्रु पनि जोखिम मलेर खोला तर्न बाध्य छन्। पानी बढेका बेला आउजाउ बन्द हुने गरेको त्रिवेणी माविका प्रधानाध्यापक गणेशराज सेढाइँ बताउँछन्। चुक्ती खोला र खार खोलामा पुल नहुँदा विद्यार्थी विद्यालय जानबाट वञ्चित छन्। बिर्दिबाट त्रिवेणी मावि, मदनेडाँडा मावि र धर्मोदय मावि पढ्न जाने करिब ४ सय विद्यार्थी यी दुई खोला बढेपछि पठनपाठनबाट बञ्चित हुने गरेका शिक्षकहरू बताउँछन्। पानी पर्न थालेपछि विद्यार्थी मात्र होइन, शिक्षक पनि विद्यालय आउन सक्नुहुन्न, सेढाईँ भन्छन्, ठाउँठाउँमा पक्की पुल अनिवार्य आवश्यकता छ। बाढी र पहिरोले स्थानीय भवदत्त लामिछाने, राममाया कुँबर, बद्री सेढाईँको परिवार विस्थापित भएका छन्। भरत सेढाईँ, घननाथ सेढाईँ, मिठु सेढाईँ, टंकबहादुर अधिकारी, सम्झना लामा, लिप्चा लामा, सुनसिङ लामाको घर उच्च जोखिममा छन्।"
निरपराध हाब्रेमाथि अपराध,"हाब्रे अर्थात् रेड पान्डा विश्वका जम्मा पाँच वटा देशमा पाइन्छ। त्यसमध्ये एउटा नेपाल हो। करिब २२ सय मिटरदेखि ४८ सय मिटरको उचाइसम्मका शान्त वनजंगलमा हाब्रे पाइन्छ। १० देखि २५ डिग्री तापक्रमसम्म औसत वार्षिक वर्षा ३ सय ५० मिलिमिटर भएको उच्च भेगका जंगल हाब्रेको बासस्थान हो। वन जंगलमा पाइने धेरै थरी जीवजन्तुमध्ये हाब्रे अर्थात् रेडपान्डा निकै सुन्दर हुन्छ। निकै लजालु हुन्छ यो जीव। हेर्दा सानो बिरालो जस्तो देखिने यो जीव संरक्षण सूचीमा छ। हाब्रेको सुन्दरता नै उसका लागि अभिशाप जस्तो भएको छ। कारण थाहा छैन तर व्यर्थै यसको चोरी सिकारी अचाक्ली भइरहेको छ। सबैभन्दा धेरै हाब्रे पाइने मुलुक चीन हो। विश्वभर यसको संख्या १० हजार छ। नेपालमा हजारभन्दा थोरै हाब्रे रहेको अनुमान छ। चीनले पाण्डा देखाएर पर्यटक तानिरहन्छ। हाम्रो नेपालमा भने यसको संरक्षण नै ठूलो चुनौती बनेको छ। समशीतोष्ण हावापानीमा पाइने निगालो हाब्रेको आहार हो। चौडापाते पतझर र कोणधारी वन उसको बासस्थान हो। एकान्त मन पराउँछ। रुखका हाँगाहरूमा सुत्छ। सोझो र सुधो यो प्राणीबाट अरूलाई हानि छैन। तर मान्छेहरू नै यसका दुश्मन निस्किएका छन्। बिनाकारण हाब्रे मारिएका छन्। छालाको चोरी निकासी भइरहेको छ। पश्चिम नेपालका पहाडी जिल्लाहरूबाट दर्जनौं हाब्रेका छाला चोरी निकासीसहित थुप्रैजनालाई गएका ६ महिनामा पक्राउ गरेको तथ्यांक देखिन्छ। यसले हाब्रेको चोरी सिकारी निकै बढेको देखाउँछ। तर, किन मान्छे यसको सिकार गर्छ भन्ने यकिन छैन। हाब्रेको मासु कसैले खाँदैन। त्यसमाथि मासु मीठो हुँदैन भनिन्छ। हाडछालाको कुनै उपयोगिता भएको देखिएको छैन। औषधि वा अरू कुनै प्रयोजन पनि छैन। प्रहरी नै छक्क छ कि किन भइरहेको छ हाब्रेको चोरी सिकारी ? भ्रमहरू छन्। हाब्रेको छालाको उपयोगिताबारे चलेका अफवाहकै कारण यसको चोरी सिकारी भइरहेको अहिलेसम्मका घटनाक्रमले देखाएका छन्। कतिपय वेबसाइटहरूमा यसको रंगीन छालाको आकर्षक व्यापार हुने उल्लेख हुँदा पनि भ्रम फैलिएको छ। चेतनाको अभाव नै यसको चोरी सिकारीको मुख्य कारण देखिन्छ। जंगली जीवजन्तु कसैको पनि सिकार गर्न मिल्दैन। तर, कतिपय नेपालीलाई यति सामान्य जानकारी र ज्ञान पनि छैन। हाब्रे मारिनुको एउटा कारण त्यस्तो ज्ञानको अभाव पनि हो। हाब्रेको जनचेतनाको विस्तार यसको चोरी सिकारी रोक्ने एउटा प्रमुख उपाय हुनसक्छ। त्यसो त सरकारले पाण्डा संरक्षणको अभियान पनि चलाएको छ। यसको बासस्थानमा आहारा हुने वनस्पति रोप्ने अभियान पनि छ। त्यो अभियानले पाण्डा पाइने नेपालका सबै ३५३६ जिल्लामा सघन रूपमा चलाउनु उत्तम हुन्छ। वन्यजन्तुको संरक्षणको नीति नियम त सरकारले मात्रै होइन, अन्तर्राष्ट्रिय संस्थाहरूले पनि बनाएका छन्। तर, संरक्षणको उद्देश्य पूरा गर्न भने स्थानीय बासिन्दाले सबैभन्दा प्रभावकारी भूमिका खेल्न सक्छन्। पाण्डा पाइने जिल्लाहरूमा प्रकृतिको यो सन्तानको महत्त्वव र यसको आवश्यकता प्रकृतिका किन छ र किन मार्नु हुँदैन भन्ने सचेतनाका विभिन्न अभियान चलाउन जरुरी छ। अरू कसैलाई हानि नगर्ने र हिंसाको कुनै चरित्र नभएको निरपराध जीव पाण्डाको बाँच्न पाउने हकका लागि राज्य र नागरिक दुवै स्तरबाट घनीभूत काम हुन जरुरी छ। राष्ट्रिय निकुञ्ज तथा वन्यजन्तु संरक्षण विभागका वार्षिक प्रतिवेदनले औंल्याएका झापाको काँकडभिट्टा, काठमाडांै, विराटनगर, सुनसरीको हरिपुर, बाँकेको नेपालगन्ज, कैलालीको धनगढी र कञ्चनपुरको महेन्द्रनगर लगायत ठाउँ र नाकामा यसको व्यापार भने चेतनाको प्रसार यी ठाउँमा पनि जरुरी छ। भ्रम चिर्न जरुरी छ। निरपराध हाब्रेमाथि हरहालतमा अपराध रोक्नुपर्छ।"
"फोहोर उठाऔं, राजधानी जोगाऔं","देशको राजधानी। जता हिँडयो, ठ्वास्स गन्हाउँछ। सडकगल्लीमा फोहोरका डंगुर छन्। बर्खे पानीले त्यही फोहोर बगाएर अधिकांश सडक हिँड्न नमिल्ने अवस्थामा छन्। उपत्यकाका अरू १८ स्थानीय तहले पनि फोहोर व्यवस्थापनमा सहयोग गर्नुपर्ने काठमाडौं महानगरपालिकाको भनाइ छ। फोहोर ल्यान्डफिल्ड साइटका जनताका पीडा सुनिसाध्य छैनन्। यसै सन्दर्भमा अन्नपूर्ण पोष्ट् दैनिकले काठमाडौंको फोहोर व्यवस्थापनका विषयमा विज्ञ, महानगरपालिका, सरोकारवाला र स्थानीयवासीसँग आइतबार गरेको अन्तरक्रिया। महानगर पन्छिन मिल्दैन  रतन भण्डारी (जलस्रोत तथा वातावरणज्ञाता) कुनै बेला काठमाडौंका लागि फोहोर समस्या नै थिएन। पञ्चायतकालको अन्तिम समयसम्म पनि राजधानीमा घरभित्रैबाट फोहोर व्यवस्थित भएर सडकमा पुग्थ्यो। त्यो बेला, असन इन्द्रचोक मुख्य सहर थियो। त्यतिबेला राजधानीवासीले घरकै छिडीमा शौच गर्ने र त्यसमा खरानी खन्याउथे। त्यो सुकेपछि किसानले काउलीसँग साटेर बारीमा हाल्ने गर्थे। काठमाडौंको फोहोर त्यसरी व्यवस्थित गरिन्थ्यो। पछिपछि मौलिक ज्ञानलाई बेवास्ता गर्न थालियो। त्यसको मुख्य कारक बनेवीरेन्द्रकेशरी आयोग र काठमाडौंको ढल निकास तथा फोहोर व्यवस्थापनको विषयमा विश्व बैंकको अध्ययन प्रतिवेदन। विश्व बैंकको फन्डिङ मा अध्ययन भइसकेपछि राजधानीमा ढल बनाउने र सीधै खोलामा हाल्न थालियो। विश्व बैंकको प्रतिवेदन लागू भएपछि किसानको खेतमा पुग्ने फोहोर सीधैं बागमती पुग्यो। त्यसैकारण बागमतीको अवस्था कस्तो छ? अहिले हेर्न सक्छौं। त्यसै बेलादेखि राजधानीका सफा खोलानाला दुर्गन्धित भए। काठमाडौंमा फोहोरको समस्या हुन थालेको धेरै भएकै छैन। अहिलेको नेतृत्वले काठमाडौंको ढल र फोहोर माथिको राजनीतिको दिगो समाधान खोज्न सकेको छैन। घरबाट निस्किएको फोहोर व्यवस्थापन र नीतिगत सुधारका नाममा भ्रष्टाचार मात्रै भइरहेको छ। नीतिगत सुधारका नाममा भएका यस्ता गतिविधिका छिद्र टाल्नुपर्ने जरुरी देखिन्छ। काठमाडौं महानगरले आफ्नो काम मनिटरिङ मात्रै हो भनेर पन्छिने गरेको छ। जनताले कराउने भन्ने महानगरलाई नै हो। महानगरले जनताका गुनासालाई नजरअन्दाज गर्न मिल्दैन। फोहोरलाई बुझ्ने हाम्रो दृष्टिकोण नै गलत छ। सानैदेखि फोहोर कसरी व्यवस्थित गर्ने भनेर सिकाउने, बुझाउने प्रयास पनि गरिँदैन। सबै फोहोर एकै ठाउँमा थुपार्ने गरिन्छ। फोहोरको दिगो व्यवस्थापन भनेको डम्पिङ साइड मा लगेर बिर्सजन गर्ने मात्रै हो भन्ने बुझाइ छ। त्यो सबैभन्दा खतरा छ। महानगर र सरकारले त्यसरी सोच्ने हैन। हाम्रो मुलुकमा सहर केन्द्रित विकास छ। सबै सेवासुविधा सहरले मात्रै पाउनुपर्छ भन्ने मान्यता छ। हामीले सामाजिक न्यायका दृष्टिकोणले हेर्दा पनि सिसडोल र बञ्चरेडाँडाका जनतामाथि चरम अन्याय भएको छ। त्यहाँ, क्यान्सर किड्नी फेलरका बिरामी बढेका छन्। हाम्रा विकारजन्य फोहोरको भार स्थानीय जनताको भार किन बोकाउने? गिद्घहरूले गाई, भैंसीलाई ठुंग्ने, लुछ्ने काम गरेको सुनिन्छ। हाम्रो बहस कसरी त्यहाँ फोहोर पुर्याउने भन्ने विषयमा मात्रै केन्द्रित छ। बाटोको विषय, जग्गा मुआब्जाका विषय प्राथमिकतामा छैनन्। ती कार्य कसरी सहज ढुवानी गर्ने? भन्ने विषय अगाडि आउँछ। अब सरकारले प्राथमिक शिक्षामै फोहोरलाई सही व्यवस्थापन कसरी गर्ने भन्ने कुरा समेट्न आवश्यक छ। ल्यान्डफिल साइडको मात्र कुरा हैन। त्यसका कारण र प्रभाव पार्ने क्षेत्रहरू जलचर, नदीजन्य र स्थानीय वातावरणमा असर पुर्याउने काममा पनि ध्यान जान जरुरी छ। रासायनिक प्रतिक्रियाले प्राणी जगत्मा असर पर्छ। असर नपर्ने भन्ने नै हुँदैन। रासायनिक असरले गर्दा मानवलगायत जीवजन्तुमा असर पर्छ। महानगरले त्यतातिर सोचेको छैन। कर्मचारीको चलखेल  नवराज ढुंगाना, अध्यक्ष(सिसडोल बन्चरेडाँडा फोहोरमैला व्यवस्थापन सरोकार समिति) काठमाडौंले सिसडोल र बन्चरेडाँडालाई फोहोर थुपार्ने ठाउँका रूपमा मात्रै बुझ्यो। नबुझोस् पनि किन? केही सीमित व्यक्तिको स्वार्थमा हामी फस्यौं। हाम्रो गाउँमा गजबका अस्पताल बन्ने सपना देख्यौं। पक्की बाटो बन्ने र गाउँमा विकास निर्माणका काम धमाधम होला भनेर कल्पना गर्यौ। राजधानीबाट नजिक भएर के गर्नु, बाटो नभएका कारण राजधानी आउन गाउँबाट २ बजे उठेर हिँड्ने गथ्र्यौं। गाडी चढ्नकै लागि ३ घण्टा हिँड्नपर्ने अवस्थाको अन्त्य हुन्छ भनेपछि हामीले गाउँमा फोहोर फाल्न दियौ। २ वर्षका लागि मात्रै थियो, त्यो सम्झौता। काठमाडौंबाट लगेर विर्सजन गरिएको फोहोरले समस्या निम्त्याउन थालेपछि ०६५६६ सालदेखि चासो राख्यौ। त्यसपछि नै त्यहाँ फोहोर फाल्ने काम बन्द गर्नुपर्छ भन्दै माग गरेका हौं। काठमाडौं महानगरमा मेयर फेरिए। वातावरण विभागका प्रमुख फेरिए। सरकारी कर्मचारी, अधिकृत फेरिए। कसैले पनि फोहोरमैला व्यवस्थापनमा दीर्घकालीन समाधान खोजेनन्। पटकपटक हाम्रा समस्या बोकेर महानगर धायौ। सहरी विकास मन्त्रालय धायौ। प्रधानमन्त्री कार्यालय धायौ। कसैले पनि यो मेरो जिम्मेवारी हो र समस्या समाधान गर्छु भनेन। सबैले सोझा सिसडोलबासीलाई धम्क्याउने काम गरे। बल प्रयोग गरेर हाम्रा जग्गामा फोहोर फाले।। उनीहरूलाई सफा राख्न, हाम्रा घर, आँगन र बारीमा फोहोर थुपारिदिन मिल्छ ? सरोकारवालाका समस्यालाई व्यवस्थापन गर्नेतिर भन्दा आफूलाई फाइदा हुने र निरन्तर पैसा आउने काम गर्नमा अग्रसर देखिनुभयो। फोहोर उठाउने जिम्मा पाएका प्राइभेट कम्पनीमा महानगरका कर्मचारीको सेयर छ। त्यसकारण आफूलाई फाइदा हुने काम नगरेर हाम्रा समस्या उनीहरूले कसरी देख्थे? कर्मचारीले नै समस्या अल्झाइदिएका हुन। समस्या समाधानका लागि भन्दै सरकारी बजेट झार्न मात्रै उनीहरू चलखेल गरिरहन्छन्। फोहोर व्यवस्थापनभन्दा साथ पियनदेखि अफिसरसम्मका सोचमा पैसाको खेलो भन्ने मात्रै बुझिन्छ। सहरी विकासमन्त्री रामकुमारी झाँक्रीले उपत्यकामा ६ लाख ५० हजार घरबाट महिनाको ४ सयका दरले पैसा उठाउने गरिएको कुरा एक टेलिभिजनको अन्तर्वार्तामा भन्नुभएको थियो महानगरसँग कुन कुन कम्पनीले कति पैसा उठाउँछन् भन्ने समेत आधिकारिक तथ्यांक छैन। यत्रो पैसा कहाँ जान्छ ? चाहने हो भने यही पैसाले फोहोर व्यवस्थापन गर्न मज्जाले सकिन्छ। अहिले फोहोरको बर्गीकरण गर्ने कुरा चलेको छ। कसैले पनि चाहन्न सेनेटरी ल्यान्डफिलड बनाउन। कोही चाहन्न कुहिने फोहोर र नकुहिने फोहोर छुट्ट्याउन। किसानले मल नपाएर बिजोग छ। खेतबारीमा विषादिरहित बनाउन कुहिने फोहरबाट कम्पोष्ट मल बनाउन सकिन्छ नि! खै यसवारे सोचेको? फोहोरलाई व्यवस्थापन गर्ने हो भने हरेक वडामा एकएकवटा कम्पोष्ट मल कारखाना खोल्न सकिन्छ। त्यसो भयो भने किसानले सस्तोमा मल पनि पाउंछन, फोहोरको व्यवस्थापन पनि हुन्छ। स्थानीय सरकार सञ्चालन ऐनमा हरेक स्थानीय तह स्वतन्त्र हुन्छन् भनिएको छ। त्यसो हो भने, एक स्वायत्त स्थानीय तहले अर्को स्वायत्त स्थानीय तहको सिमानामा लगेर फोहोर फाल्न कुन कानुनले दिन्छ त ? घर बनाउँदा नागरिकले सडकमा गिटी थुपार्यो भनेर जेल हाल्ने ? तर, सरकारले नै अर्काको ठाउँमा फोहोर लगेर फाल्ने ? के सरकारलाई मापदण्ड लाग्दैन ? काठमाडौं महानगरले फोहोर फाल्नका लागि ककनी गाउँपालिका र धुनिबेंसी नगरपालिकासँग गरेको लिखित सम्झौता छ ? छैन भने कुन आधारमा फोहर थुपार्दै हुनुहुन्छ ? फोहोर कति वर्ष लाने हो ? सम्झौताबिनै निजी क्षेत्र  सरिता राई (वातावरण विभाग प्रमुख, काठमाडौं महानगरपालिका) काठमाडौं महानगरपालिकासहित १८ स्थानीय तहको फोहोर सिसडोलमा जान्छ। तर, व्यवस्थापनको सम्पूर्ण जिम्मा भने काठमाडौं महानगरपालिकाले मात्रै गर्नु परिरहेको छ। बुझाइमै समस्या छ। समग्र फोहोरमा काठमाडौं महानगरको ५० प्रतिशत मात्रै हो। ५० प्रतिशत फोहोर अरू नगरपालिकाको हो। फोहोरको समस्या उत्पन्न हुँदा अरू स्थानीय तह मौन छन्। काठमाडौं महानगरले के गर्छ ? अनि हामी बोल्छौं भन्ने हिसाबले बसेका देखिन्छन्। आन्दोलन गर्ने स्थानीयवासीहरू पनि कि महानगर जानुहुन्छ। कि त, सहरी विकास मन्त्रालय जानुहुन्छ। अरू महानगरनगरपालिकाको ध्यानाकर्षण कसैले पनि गराउँदैन। पहिलापहिला फोहोरमैलाको क्षेत्रमा प्राविधिक सहयोग गर्ने निकाय थियो। अहिले त्यसको अभाव खड्केको छ। त्यसैकारण, ल्यान्डफिल साइट सञ्चालनको काम अहिले सबैभन्दा चुनौतीपूर्ण छ। महानगरसँग विज्ञ र प्राविधिक जनशक्तिको अभाव छ। २०७८ फागुन २६ गते मन्त्रिपरिषद्ले केन्द्रीयस्तरमै प्राविधिक सहयोग गर्ने समिति बनाउने निर्णय गरेको थियो। तर, कार्यान्वयन भइसकेको छैन। सडकको समस्याले गर्दा फागुनयता लामो समयसम्म राजधानीको फोहोर उठन पाएन। सिसडोल जानबाट गाडीहरू रोकिए। सडक विभागले पासाङ ल्हामु राजमार्ग समयमा नबनाइदिँदा पनि समस्या उत्पन्न भयो। फोहोर लाने बाटो भनेर सडक विभागले हेलचेक्र्याई गर्यो। त्यही सडक भएर माटो, ढुंगा बालुवा बोकेका सयौं ट्रिपर दैनिक गुडछन्। कसैले रोक्दैन। तर फोहोरका गाडी मात्रै रोकिन्छन्। फोहोरका गाडी मात्र किन रोकियो ? सडक बनाउन दबाब दिनका लागि हो त ? होइन। त्यसो हो भने त अरू गाडी पनि रोक्नुपथ्र्यो नि। त्यस्तो भएन। कानुनले समेत फोहोरलाई अत्यावश्यक सेवाको रूपमा राखेको छ। तर, पालना गरिँदैन। महानगरपालिकाको पनि क्षमता बढाउनुपर्छ। बञ्चरेडाँडामा फोहोर फाल्न सुरु भए पनि व्यवस्थित गर्न सकिएको छैन। जे जस्तो अवस्थामा फोहोर छ, त्यस्तै फोहोर विर्सजन गर्न बाध्य छौं। सिसडोलमा जस्तै फोहोर विर्र्सजन गर्न थालियो भने बञ्चरेडाँडाको आयु पनि लामो छैन भनेर विज्ञहरूले भनिराख्नुभएको छ। व्यवस्थित गरेर विर्सजन गरियो भने बञ्चरेडाँडाको आयु ५० वर्षको छ भन्ने विज्ञहरूको भनाइ छ। महानगरले प्रयास गर्दैछ। साउन १ गतेदेखि बञ्चरेडाँडामा सड्ने र नसड्ने फोहोर छुट्ट्याएर फाल्ने भनेका छौं। त्यसका लागि महानगरले आह्वान पनि गरिसकेको छ। त्यस्तो भयो भने रिसाइकल हुने २० प्रतिशत फोहोर मात्रै त्यहाँ लैजानुपर्ने हुन सक्छ। अर्को समस्या भनेको निजी क्षेत्र हो। काठमाडौं महानगरपालिकाले कुनै पनि निजी क्षेत्रलाई औपचारिक रूपमा फोहोर व्यवस्थापनको जिम्मेवारी दिएको छैन। निजी क्षेत्रले पहिलेदेखि नै अनौपचारिक रूपमै काम गरिरहेको छ। अर्को कुरा ऐनले नै निजी क्षेत्रसँग सार्वजनिक निजी साझेदारीको अवधारणा राखेको छ। सन् २०११ देखि यो अवधारणा प्रक्रियामा छ। फोहोर मैला स्रोत प्राविधिक केन्द्रले त्यतिबेला यो अवधारणा सुरु गरेको थियो। त्यसलाई पूर्ण रूप दिनुपर्ने भएको छ। लगानीबोर्डमार्फत यो अवधारणा छानिएको हो। लगानीबोर्ड आइसकेपछि ६ अर्बभन्दा माथिको योजना मात्र हेर्ने भनेपछि सबै प्रोसेस फाइनल गर्न २०७६ सालमा सबै फाइल काठमाडौं महानगरमा आएको छ। निजी क्षेत्रको वेस्ट टु इनर्जी कन्सेप्ट छ। यो प्रोसेस लाई अब टुंगो लगाउने बेला भएको छ। कि निजी क्षेत्रलाई जिम्मा दिएर काम गर्नुपर्यो कि महानगरले विकल्प दिनुपर्यो। हामी बाँच्नु पर्दैन?  श्रीराम ढुंगाना (स्थानीय बासिन्दा, सिसडोल) सिसडोलमा फोहोर विसर्जन गर्ने सम्झौता २०५८ साल भदौ १८ गते गरिएको थियो। उपत्यकाका तीनै सहर काठमाडौं, ललितपुर र भक्तपुरको फोहोरमैलालाई त्यहाँका जनताले अस्वीकार गर्दागर्दै पनि विकास र पूर्वधारको प्रलोभनमा परेर हामीले सिसडोलमा प्रवेशको अनुमति दिएका थियौं। पूर्वधारको निर्माण कार्य सम्पन्न गर्ने गरी गरिएको सरकारी आग्रहअनुसार बढीमा तीन वर्षका लागि भनेर हामीले खेती योग्य जमिन दिएका थियौं। तर, अहिले १८ वर्षकोअन्तरालमा पनि यो मुलुकले त्यहाँको जनताको समस्या बुझेको छैन। अहिले त झन् ठूला कुरा गरेर सम्पूर्ण देशको अर्थप्रणाली नै कब्जा गर्ने ग्रेट ग्रान्ड डिजाइन अगाडि ल्याइएको बुझिएको छ। ३५ देखि ४० करोडको लागतमा अब काठमाडौंका ३२ वटै वडामा मेसिन किन्ने योजना अगाडि सारिएको छ। यसले मुलुकको डलर प्रणालीदेखि सटही सुविधाले देश दोहनमा पर्ने देखिन्छ। अहिले फोहोर व्यवस्थापन गर्न सात दिन कुर्न नसक्ने काठमाडौंमा मेसिन प्रणाली कहिले जडान हुन्छ र कहिले यो समस्याको समाधान हुन्छ ? के हामीले बिस्कुट, धुप वा अत्तर कारखाना खोल्न लागेका हौं र ? अमेरिका, जापान, थाइल्यान्ड र बेलायतले गरेका छन् भनेर यो मुलुकमा अहिले पनि छल्नका लागि प्रष्ट खालको प्रपञ्च बुनिएको छ। महानगरले कस्तो असम्भव र सहज खालको कुरा गर्छ ? नेपालका मन्त्री, मेयर प्रधानमन्त्रीलाई यस्ता कुरा गरेर देश चलाउन छुट छ। किनभने यहाँ नेपाली जनता निरीह छन्। सिसडोलका जनताको वास्तविक समस्या के हो भन्ने कुरा किन अहिलेसम्म बुझिएन। १७ वर्ष पहिले ३ वर्षका लागि दिइएको स्यानिटरी ल्यान्डफिल साइटलाई अहिलेसम्म किन हेरिएन। त्यहाँका जनताको हृदय बिदारक कुरा किन बाहिर आएनन् ? तत्कालीन समयमा काठमाडौं महानगरपालिका, ललितपुर महानगरपालिका लगायतका पक्ष र हामीबीच भएको सम्झौता महानगरको दराजमा कुहिएर बसेको छ। वैज्ञाानिकले लेखेर हामीले सही गरेको कागज हो त्यो। यदि त्यस सम्झौतालाई परिपालना गरिएको भए त्यहाँका जनताले क्यान्सर जस्तो रोगको पीडा भोग्नु पर्दैनथ्यो कि ? यस्ता कुरालाई ढाटेर अझै पनि मेसिन किन्ने, गाडी किन्ने कुरा हुँदैछन् यहाँ। कसरी पत्यार लाग्छ हामीलाई यस्ता कुरा ? जेसुकै किन्नुस् हामीलाई आपत्ति छैन। हामीलाई त केवल कोलपुक खोला आधारभूत क्षेत्रको १ लाखभन्दा बढी जनताको जीवन रक्षासँगै उनीहरूको जीउधनको रक्षा चाहिएको हो। धन भनेको हाम्रो सम्पत्ति, खेतबाली र पशुपन्छी हो। यी सबैका लागि पानी निर्मलीकरण हुनु आवश्यक छ। लिचेटको समाधान अर्को महत्वपूर्ण विषय हो। त्यहाँको वायुमण्डलीय, भूमण्डलीय प्रभावबाट हाम्रो नयाँ पुस्ता पीडित हुनु परेको छ। यस्तो वातावरणको असरबाट जन्मने पछिल्लो पीडिको भविष्य के होला ? अहिले त्यहाँको खोलाको पानी लगाउँदा एक महिनामा उम्रने बिरुवा दुई महिनामा मर्ने गर्छ। हाम्रा बालीनालीमा त्यहाँको पानी र हावाले प्रार्ने प्रभावलेको विषय बाहिर आएको खै? उपत्यकाबाट गएका फोहोरमैलाका अवशेषशहरूबाट बाष्पीकरण भएर आएको दूषित हावाले कति दूरीसम्म असर गर्छ भन्ने कुरा कतिपय वैज्ञानिकले लुकेर लेख्छन्। यस्ता विषय वैज्ञानिकले लुकेर लेख्ने हो ? यदि स्पष्ट रूपमा लेख्न र भन्न सकिन्न भने त्यस्तो कार्यादेश अस्वीकार गर्नुपर्छ। अहिले किन्ने भनेको मेसिन वडामा राखेर काम भएन भने पुनः सिसडोलमा लैजाने फोहोर कहाँ जान्छ ? हुनतः उडाएर अन्तरिक्षमा लैजाने कुरा पनि नभएका होइनन्। हामीलाई त्यो विषयको कुनै आपत्ति छैन। मात्र हामी एक लाख जनता बाँच्नु पर्यो। हामीलाई यी कुरामा विश्वास छैन।"
"फोहोर उठाऔं, राजधानी जोगाऔं","देशको राजधानी। जता हिँडयो, ठ्वास्स गन्हाउँछ। सडकगल्लीमा फोहोरका डंगुर छन्। बर्खे पानीले त्यही फोहोर बगाएर अधिकांश सडक हिँड्न नमिल्ने अवस्थामा छन्। उपत्यकाका अरू १८ स्थानीय तहले पनि फोहोर व्यवस्थापनमा सहयोग गर्नुपर्ने काठमाडौं महानगरपालिकाको भनाइ छ। फोहोर ल्यान्डफिल्ड साइटका जनताका पीडा सुनिसाध्य छैनन्। यसै सन्दर्भमा अन्नपूर्ण पोष्ट् दैनिकले काठमाडौंको फोहोर व्यवस्थापनका विषयमा विज्ञ, महानगरपालिका, सरोकारवाला र स्थानीयवासीसँग आइतबार गरेको अन्तरक्रिया। डाभोजराज पन्त काठमाडौं महानगरपालिकाले सन् २०१९ मा हामीलाई वातावरणीय प्रभाव अध्ययन गरी प्रभावित क्षेत्रको वर्गीकरण गर्ने जिम्मा लगाएको थियो। हामीले प्रभावित क्षेत्रको वर्गीकरण गर्न विभिन्न पारामिटरहरू प्रयोग गर्नुपर्ने हुन्थ्यो। त्यसका लागि कोल्फुखोलाको पानी ल्यान्डफिल्ड साइटभन्दा माथिदेखि झन्डै साढे चार किलोमिटर तलसम्म हेर्नुपर्ने हुन्थ्यो। हामीसँग वडा नं ३ कै अध्यक्ष हुनुहुन्थ्यो। उहाँले यहाँयहाँबाट प्रभाव पर्छ र यहाँयहाँ गर्नुपर्छ भनेपछि हामीले त्यहीँत्यहीँबाट गर्यौं। कोल्फुखोलाको तल्लो तटीय क्षेत्रमा त्यही खोलाको पानीले खेती गरिन्थ्यो। उक्त खोलाको पानीले त्यहाँ सिँचाइ गर्दा पर्ने प्रभाव के कस्तो रह्यो भनेर पनि हामीले हेर्र्याैं। त्यसैगरी त्यहाँ गाडीहरू गुड्दा धुलो उड्छ र त्यही धुलोका कणहरूले के कति प्रभाव पार्छ भन्ने पनि हामीले हेर्यौं। त्यहाँ फोहोरका कारणले देखिएको अर्को महत्त्वपूर्ण प्रभाव भनेको गन्ध हो। गन्धलाई हामीले एक ठाउँमा बाँधेर राख्न सक्दैनौं। त्यहाँकोे भौगोलिक अवस्था विशिष्ट किसिमको भएकाले जहाँ हावा चल्छ गन्ध त्यतै बग्छ। बिहान सामान्यतया पूर्वदेखि पश्चिमतर्फ र बेलुका पश्चिमबाट पूर्वतर्फ गन्ध बहन्छ। त्यसैले गन्धको मात्रा ठ्याक्कै यकिन गरेर भन्न गाह्रो हुने भए तापनि हामीले ठाउँठाउँबाट गन्धको पनि गर्यौं। यो बाहेक हामीले त्यहाँको दृश्य पनि हेर्यौं। ल्यान्डफिल्ड साइट ककनीको वडा नं २ मा छ। तर त्यसको ठीक विपरीतमा धुनिबेसी नगरपालिकाका वडाहरू छन्। त्यसकारण त्यहाँ सोझै देखिने झिंगा, चरालगायतका अन्य जनावरहरू के के पुग्छन् भन्ने पनि हामीले हेर्र्याैं। त्यसको आधारमा आएको नतिजालाई हामीले बर्गीकरण गर्यौं र रिपोर्ट बनाएर महानगरलाई दियौं। अध्ययनमा हामीले पानीको हकमा लिचेटले गर्दा अवस्था निकै खराब रहेको पायौं। यसले गर्दा पानी निकै प्रदूषित भएको थियो। सन् २०११ मा भ्याली १ र भ्याली २ मा हामीले अध्ययन गर्दा त्यहाँ पोखरी बनाइएको थियो र एरियसन गर्ने मेसिन पनि राखिएको थियो। तर उक्त मेसिनको काम गरेको थिएन। त्यहाँ मेसिन भए पनि लिचेट पोखरी हुँदै सोझै खोलामा जान्थ्यो। यसरी खोलामा लिचेट मिसिँदा खोलाको तल्लो भागमा धेरै प्रभाव पार्ने निश्चित छ। त्यस भागमा हामीले कुनै जनावरहरू भेटेनौं, हुने कुरा पनि भएन। ककनीको वडा नं १, २, ३, धुनिबेसी वडा नं १ र तारकेश्वरको वडा नं ३ को केही भागमा हामीले स्थानीयसँग अन्तरक्रिया पनि गरेका थियौं। उहाँहरूका अनुसार फोहोरकै कारण हैजा, क्यान्सरलगायतका रोग लाग्ने गरेको, खोलाको पानी लगाएर सिँचाइ गरेको खेतमा बिउ उम्रेर सप्रने भए पनि फल नलाग्ने गरेको पाइयो। जनावरहरूको सन्दर्भमा स्याल, भुसिया कुकुरलगायतका जनावर प्रत्येक वडामा आएर गाईभैंसीलाई टोक्ने गरेको स्थानीयको गुनासो थियो। उहाँहरूको भनाइलाई पनि हामीले रिपोर्टमा समेट्यौं। सिसडोलमा स्यानेटरी ल्यान्डफिल साइट बनाउने बेलामा त्यहाँ एउटा मनिटरिङ वेल (इनार) पनि बनाइएको थियो। तर अहिले त्यो इनार पुरिसकेको छ। त्यहाँ छिमेकमा रहेको इनारको पानीलाई परीक्षण गरेर हेर्दा त्यहाँको पानीमा खानेपानी मापदण्डमा पाइने तत्त्व त पाइएन। तर ब्याक्टेरियाको मात्रा भने धेरै थियो। त्यहाँको माटोमा लेड, क्याडमियमलगायतका धातु धेरै भेटियो। हामीले अध्ययन गर्दाको समय पानी पर्ने मौसम भएकाले धुलोका कणहरू त्यति भेटिएनन्। गन्ध चाहिँ हावाको गतिअनुसार बेलाबेलामा परिवर्तन भइरहन्थ्यो। त्यहाँ ल्यान्डफिल ग्यास कुनै पनि भेटिएन। डा नवराज खतिवडा, नेपाल विकास अनुसन्धान प्रतिष्ठान सन् २००५ तिर जापान सरकारको सहयोगमा क्लिन काठमाडौं भ्याली स्टडी भएकोे थियो। फोहोरमैला व्यवस्थापन क्षेत्रमा त्यो नै सबैभन्दा गहन अध्ययन थियो। अध्ययन प्रतिवेदन अनुसार सिसडोललाई फोहोरमैला बिसर्जन स्थल बनाइएको हो। फोहोरमैला व्यवस्थापनका लागि उत्पादन हुने बिन्दुदेखि विसर्जन स्थलसम्म पुग्ने विभिन्न चरणहरू पार गर्नुपर्छ। फोहोर संकलन गरेर मात्र हुंदैन। कुहिने र नकुहिने फोहोरको वर्गीकरण गरेर फोहोर ढुवानी स्थलसम्म लैजानुपर्छ। त्यहाँ फोहोर छान्नुपर्छ। त्यसपछि सवारी साधनमा राखेर गन्तव्य स्थलमा पुर्याउनुपर्छ। यो कामको पनि हामीले अध्ययन गरेका छौं। फोहोरमैला विसर्जन गरेपछि त्यसबाट तरल पदार्थ निस्कन्छ। त्यसलाई लिचड भन्छौं। जसरी चट्टानबाट लेदोको रुपमा शिलाजित निस्कन्छ। त्यो लेदोमा मिनरल कन्टेन्ट एकदमै धेरै हुन्छन। विभिन्न औषधिका रूपमा प्रयोग हुन्छ। त्यस्तै, फोहोरमैलाबाट निस्किने लिचेड पनि कालो लेदो हुन्छ। त्यसमा विभिन्न किसिमका धातुपदार्थहरू हुन्छन्। ब्याक्टेरियाले पनि त्यसलाई टुक्र्याउन सक्दैन। लिचेडको व्यवस्थापन फोहोरमैला व्यवस्थापन स्थलको सबैभन्दा ठूलो चुनौती हो। त्यो पदार्थ नदीमा मिसियो भने नदीलाई नै प्रदूषित गरिदिन्छ। यसले नदीका तल्लो तटीय क्षेत्रका बासिन्दाहरूको खानेपानी स्रोतदेखि अरू प्रदुषण बढाइदिन्छ। लिचेडको अध्ययन कसरी गर्ने ? समाधान कसरी गर्ने ? प्रशोधन कसरी गर्ने र वातावरण प्रदूषण नगर्ने गरी कसरी विसर्जन गर्ने ? भन्ने बिषयमा पनि हामीले अध्ययन गरेका थियौं। यसै विषयको कार्यपत्र काठमाडौं महानगरपालिकाका पूर्वमेयर विद्यासुन्दर शाक्यज्यूलाई बुझाएका थियांै। सुरुमै दुई वर्षका लागि मात्रै सिसडोलमा फोहोर व्यवस्थापन गर्ने भनेका थियौं। त्यहाँ फोहोर विसर्जन गर्दागर्दै बन्चरेडाँडाको फोहोर व्यवस्थापन प्रशोधन केन्द्र बनाइसक्ने र फोहोर बिसर्जन गर्ने भन्ने क्लिन काठमाडौं भ्याली स्टडी को उद्देश्य थियो। तर, सकेनौं। फोहोरमैला व्यवस्थापनदेखि अरू निर्माण क्षेत्रको इन्जिनिरिङ गर्दा पनि योजना बनाउने, निर्माण गर्ने र सञ्चालन गर्ने जिम्मेवारी एउटै टोलीलाई दिइँदैन। इन्जिनियरलाई अथवा प्रमुखलाई त्यो योजना हुने चरणदेखि लिएर सञ्चालन हुने चरणसम्म योजनामा राखेर काम लिनसक्ने हो भने मात्रै सजिलैसँग परियोजना सम्पन्न हुन्छ। अगाडि बढ्छ। बन्चरेडाँडामा फोहोर व्यवस्थापनको काम इन्जिनिरिङ परियोजना हो। त्यसबाट हामी वायोग्याँस निकाल्छौं। त्यो पनि इन्जिनिरिङ परियोजना हो। यस्तो इन्जिनिरिङ परियोजनामा हाम्रो अवधारणा के हुन्छ त भन्दा निर्माण कार्य गरेपछि योजना सम्पन्न भयो। त्यस्तो होइन। सबै योजनाहरूको सबैभन्दा कठिन अवस्था भनेकै संचालन हो। निर्माण त धेरै सजिलो हुन्छ। फोहोरमैला विसर्जन स्थलमा पनि ब्याक्टेरियालाई मनाउनुपर्ने हुन्छ। उसले काम गरेन भने हाम्रो काम हुँदैन। त्यसकारणले यो काम अलिकति कठिन छ। कठिन कुरालाई हामीले बुझेका छैनौ। सहज ढंगले लिएका छौं। यसकारण हाम्रो फोहोरमैला व्यवस्थापनमा समस्या देखिएको हो। सन् २००५ मा फोहोरमैला तथा स्रोत परिचालन केन्द्र थियो। केन्द्रीय स्तरको त्यो एउटा अड्डा थियो। त्यसले सबै काम हेथ्र्यो। तर विघटन भयो। त्यसपछि, फोहोरमैला बिसर्जन स्थलको काम कसले हेर्ने ? कति समयसम्म त अन्योल नै भयो। अहिले सहरी विकास मन्त्रालयलाई यो जिम्मा छ। रतन भण्डारी, जलस्रोत तथा वातावरणज्ञाता कुनै बेला काठमाडौंका लागि फोहोर समस्या नै थिएन। पञ्चायतकालको अन्तिम समयसम्म पनि राजधानीमा घरभित्रैबाट फोहोर व्यवस्थित भएर सडकमा पुग्थ्यो। त्यो बेला, असन इन्द्रचोक मुख्य सहर थियो। त्यतिबेला राजधानीवासीले घरकै छिडीमा शौच गर्ने र त्यसमा खरानी खन्याउथे। त्यो सुकेपछि किसानले काउलीसँग साटेर बारीमा हाल्ने गर्थे। काठमाडौंको फोहोर त्यसरी व्यवस्थित गरिन्थ्यो। पछिपछि मौलिक ज्ञानलाई बेवास्ता गर्न थालियो। त्यसको मुख्य कारक बने वीरेन्द्रकेशरी आयोग र काठमाडौंको ढल निकास तथा फोहोर व्यवस्थापनको विषयमा विश्व बैंकको अध्ययन प्रतिवेदन। विश्व बैंकको फन्डिङ मा अध्ययन भइसकेपछि राजधानीमा ढल बनाउने र सीधै खोलामा हाल्न थालियो। विश्व बैंकको प्रतिवेदन लागू भएपछि किसानको खेतमा पुग्ने फोहोर सीधैं बागमती पुग्यो। त्यसैकारण बागमतीको अवस्था कस्तो छ ? अहिले हेर्न सक्छौं। त्यसै बेलादेखि राजधानीका सफा खोलानाला दुर्गन्धित भए। काठमाडौंमा फोहोरको समस्या हुन थालेको धेरै भएकै छैन। अहिलेको नेतृत्वले काठमाडौंको ढल र फोहोर माथिको राजनीतिको दिगो समाधान खोज्न सकेको छैन। घरबाट निस्किएको फोहोर व्यवस्थापन र नीतिगत सुधारका नाममा भ्रष्टाचार मात्रै भइरहेको छ। नीतिगत सुधारका नाममा भएका यस्ता गतिविधिका छिद्र टाल्नुपर्ने जरुरी देखिन्छ। काठमाडौं महानगरले आफ्नो काम मनिटरिङ मात्रै हो भनेर पन्छिने गरेको छ। जनताले कराउने भन्ने महानगरलाई नै हो। महानगरले जनताका गुनासालाई नजरअन्दाज गर्न मिल्दैन। फोहोरलाई बुझ्ने हाम्रो दृष्टिकोण नै गलत छ। सानैदेखि फोहोर कसरी व्यवस्थित गर्ने भनेर सिकाउने, बुझाउने प्रयास पनि गरिँदैन। सबै फोहोर एकै ठाउँमा थुपार्ने गरिन्छ। फोहोरको दिगो व्यवस्थापन भनेको डम्पिङ साइड मा लगेर बिर्सजन गर्ने मात्रै हो भन्ने बुझाइ छ। त्यो सबैभन्दा खतरा छ। महानगर र सरकारले त्यसरी सोच्ने हैन। हाम्रो मुलुकमा सहर केन्द्रित विकास छ। सबै सेवासुविधा सहरले मात्रै पाउनुपर्छ भन्ने मान्यता छ। हामीले सामाजिक न्यायका दृष्टिकोणले हेर्दा पनि सिसडोल र बञ्चरेडाँडाका जनतामाथि चरम अन्याय भएको छ। त्यहाँ, क्यान्सर किड्नी फेलरका बिरामी बढेका छन्। हाम्रा विकारजन्य फोहोरको भार स्थानीय जनताको भार किन बोकाउने ? गिद्घहरूले गाई, भैंसीलाई ठुंग्ने, लुछ्ने काम गरेको सुनिन्छ। हाम्रो बहस कसरी त्यहाँ फोहोर पुर्याउने भन्ने विषयमा मात्रै केन्द्रित छ। बाटोको विषय, जग्गा मुआब्जाका विषय प्राथमिकतामा छैनन्। ती कार्य कसरी सहज ढुवानी गर्ने ? भन्ने विषय अगाडि आउँछ। अब सरकारले प्राथमिक शिक्षामै फोहोरलाई सही व्यवस्थापन कसरी गर्ने भन्ने कुरा समेट्न आवश्यक छ। ल्यान्डफिल साइडको मात्र कुरा हैन। त्यसका कारण र प्रभाव पार्ने क्षेत्रहरू जलचर, नदीजन्य र स्थानीय वातावरणमा असर पुर्याउने काममा पनि ध्यान जान जरुरी छ। रासायनिक प्रतिक्रियाले प्राणी जगत्मा असर पर्छ। असर नपर्ने भन्ने नै हुँदैन। रासायनिक असरले गर्दा मानवलगायत जीवजन्तुमा असर पर्छ। महानगरले त्यतातिर सोचेको छैन। नवराज ढुंगाना, अध्यक्ष, सिसडोल बन्चरेडाँडा फोहोरमैला व्यवस्थापन सरोकार समिति काठमाडौंले सिसडोल र बन्चरेडाँडालाई फोहोर थुपार्ने ठाउँका रूपमा मात्रै बुझ्यो। नबुझोस् पनि किन ? केही सीमित व्यक्तिको स्वार्थमा हामी फस्यांै। हाम्रो गाउँमा गजबका अस्पताल बन्ने सपना देख्यौं। पक्की बाटो बन्ने र गाउँमा विकास निर्माणका काम धमाधम होला भनेर कल्पना गर्यौ। राजधानीबाट नजिक भएर के गर्नु, बाटो नभएका कारण राजधानी आउन गाउँबाट २ बजे उठेर हिँड्ने गथ्र्यौं। गाडी चढ्नकै लागि ३ घण्टा हिँड्नपर्ने अवस्थाको अन्त्य हुन्छ भनेपछि हामीले गाउँमा फोहोर फाल्न दियौ। २ वर्षका लागि मात्रै थियो, त्यो सम्झौता। काठमाडौंबाट लगेर विर्सजन गरिएको फोहोरले समस्या निम्त्याउन थालेपछि ०६५६६ सालदेखि चासो राख्यौ। त्यसपछि नै त्यहाँ फोहोर फाल्ने काम बन्द गर्नुपर्छ भन्दै माग गरेका हौं। काठमाडौं महानगरमा मेयर फेरिए। वातावरण विभागका प्रमुख फेरिए। सरकारी कर्मचारी, अधिकृत फेरिए। कसैले पनि फोहोरमैला व्यवस्थापनमा दीर्घकालीन समाधान खोजेनन्। पटकपटक हाम्रा समस्या बोकेर महानगर धायौ। सहरी विकास मन्त्रालय धायौ। प्रधानमन्त्री कार्यालय धायौ। कसैले पनि यो मेरो जिम्मेवारी हो र समस्या समाधान गर्छु भनेन। सबैले सोझा सिसडोलबासीलाई धम्क्याउने काम गरे। बल प्रयोग गरेर हाम्रा जग्गामा फोहोर फाले।। उनीहरूलाई सफा राख्न, हाम्रा घर, आँगन र बारीमा फोहोर थुपारिदिन मिल्छ ? सरोकारवालाका समस्यालाई व्यवस्थापन गर्नेतिर भन्दा आफूलाई फाइदा हुने र निरन्तर पैसा आउने काम गर्नमा अग्रसर देखिनुभयो। फोहोर उठाउने जिम्मा पाएका प्राइभेट कम्पनीमा महानगरका कर्मचारीको सेयर छ। त्यसकारण आफूलाई फाइदा हुने काम नगरेर हाम्रा समस्या उनीहरूले कसरी देख्थे ? कर्मचारीले नै समस्या अल्झाइदिएका हुन। समस्या समाधानका लागि भन्दै सरकारी बजेट झार्न मात्रै उनीहरू चलखेल गरिरहन्छन्। फोहोर व्यवस्थापनभन्दा साथ पियनदेखि अफिसरसम्मका सोचमा पैसाको खेलो भन्ने मात्रै बुझिन्छ। सहरी विकासमन्त्री रामकुमारी झाँक्रीले उपत्यकामा ६ लाख ५० हजार घरबाट महिनाको ४ सयका दरले पैसा उठाउने गरिएको कुरा एक टेलिभिजनको अन्तर्वार्तामा भन्नुभएको थियो महानगरसँग कुन कुन कम्पनीले कति पैसा उठाउँछन् भन्ने समेत आधिकारिक तथ्यांक छैन। यत्रो पैसा कहाँ जान्छ ? चाहने हो भने यही पैसाले फोहोर व्यवस्थापन गर्न मज्जाले सकिन्छ। अहिले फोहोरको बर्गीकरण गर्ने कुरा चलेको छ। कसैले पनि चाहन्न सेनेटरी ल्यान्डफिलड बनाउन। कोही चाहन्न कुहिने फोहोर र नकुहिने फोहोर छुट्ट्याउन। किसानले मल नपाएर बिजोग छ। खेतबारीमा विषादिरहित बनाउन कुहिने फोहरबाट कम्पोष्ट मल बनाउन सकिन्छ नि ! खै यसवारे सोचेको ? फोहोरलाई व्यवस्थापन गर्ने हो भने हरेक वडामा एकएकवटा कम्पोष्ट मल कारखाना खोल्न सकिन्छ। त्यसो भयो भने किसानले सस्तोमा मल पनि पाउंछन, फोहोरको व्यवस्थापन पनि हुन्छ। स्थानीय सरकार सञ्चालन ऐनमा हरेक स्थानीय तह स्वतन्त्र हुन्छन् भनिएको छ। त्यसो हो भने, एक स्वायत्त स्थानीय तहले अर्को स्वायत्त स्थानीय तहको सिमानामा लगेर फोहोर फाल्न कुन कानुनले दिन्छ त ? घर बनाउँदा नागरिकले सडकमा गिटी थुपार्यो भनेर जेल हाल्ने ? तर, सरकारले नै अर्काको ठाउँमा फोहोर लगेर फाल्ने ? के सरकारलाई मापदण्ड लाग्दैन ? काठमाडांै महानगरले फोहोर फाल्नका लागि ककनी गाउँपालिका र धुनिबेंसी नगरपालिकासँग गरेको लिखित सम्झौता छ ? छैन भने कुन आधारमा फोहर थुपार्दै हुनुहुन्छ ? फोहोर कति वर्ष लाने हो ? सरिता राई वातावरण विभाग प्रमुख, काठमाडौं महानगरपालिका काठमाडौं महानगरपालिकासहित १८ स्थानीय तहको फोहोर सिसडोलमा जान्छ। तर, व्यवस्थापनको सम्पूर्ण जिम्मा भने काठमाडौं महानगरपालिकाले मात्रै गर्नु परिरहेको छ। बुझाइमै समस्या छ। समग्र फोहोरमा काठमाडौं महानगरको ५० प्रतिशत मात्रै हो। ५० प्रतिशत फोहोर अरू नगरपालिकाको हो। फोहोरको समस्या उत्पन्न हुँदा अरू स्थानीय तह मौन छन्। काठमाडौं महानगरले के गर्छ ? अनि हामी बोल्छौं भन्ने हिसाबले बसेका देखिन्छन्। आन्दोलन गर्ने स्थानीयवासीहरू पनि कि महानगर जानुहुन्छ। कि त, सहरी विकास मन्त्रालय जानुहुन्छ। अरू महानगरनगरपालिकाको ध्यानाकर्षण कसैले पनि गराउंँदैन। पहिलापहिला फोहोरमैलाको क्षेत्रमा प्राविधिक सहयोग गर्ने निकाय थियो। अहिले त्यसको अभाव खड्केको छ। त्यसैकारण, ल्यान्डफिल साइट सञ्चालनको काम अहिले सबैभन्दा चुनौतीपूर्ण छ। महानगरसँग विज्ञ र प्राविधिक जनशक्तिको अभाव छ। २०७८ फागुन २६ गते मन्त्रिपरिषद्ले केन्द्रीयस्तरमै प्राविधिक सहयोग गर्ने समिति बनाउने निर्णय गरेको थियो। तर, कार्यान्वयन भइसकेको छैन। सडकको समस्याले गर्दा फागुनयता लामो समयसम्म राजधानीको फोहोर उठन पाएन। सिसडोल जानबाट गाडीहरू रोकिए। सडक विभागले पासाङ ल्हामु राजमार्ग समयमा नबनाइदिँदा पनि समस्या उत्पन्न भयो। फोहोर लाने बाटो भनेर सडक विभागले हेलचेक्र्याई गर्यो। त्यही सडक भएर माटो, ढुंगा बालुवा बोकेका सयौं ट्रिपर दैनिक गुडछन्। कसैले रोक्दैन। तर फोहोरका गाडी मात्रै रोकिन्छन्। फोहोरका गाडी मात्र किन रोकियो ? सडक बनाउन दबाब दिनका लागि हो त ? होइन। त्यसो हो भने त अरू गाडी पनि रोक्नुपथ्र्यो नि। त्यस्तो भएन। कानुनले समेत फोहोरलाई अत्यावश्यक सेवाको रूपमा राखेको छ। तर, पालना गरिँदैन। महानगरपालिकाको पनि क्षमता बढाउनुपर्छ। बञ्चरेडाँडामा फोहोर फाल्न सुरु भए पनि व्यवस्थित गर्न सकिएको छैन। जे जस्तो अवस्थामा फोहोर छ, त्यस्तै फोहोर विर्सजन गर्न बाध्य छौं। सिसडोलमा जस्तै फोहोर विर्र्सजन गर्न थालियो भने बञ्चरेडाँडाको आयु पनि लामो छैन भनेर विज्ञहरूले भनिराख्नुभएको छ। व्यवस्थित गरेर विर्सजन गरियो भने बञ्चरेडाँडाको आयु ५० वर्षको छ भन्ने विज्ञहरूको भनाइ छ। महानगरले प्रयास गर्दैछ। साउन १ गतेदेखि बञ्चरेडाँडामा सड्ने र नसड्ने फोहोर छुट्ट्याएर फाल्ने भनेका छौं। त्यसका लागि महानगरले आह्वान पनि गरिसकेको छ। त्यस्तो भयो भने रिसाइकल हुने २० प्रतिशत फोहोर मात्रै त्यहाँ लैजानुपर्ने हुन सक्छ। अर्को समस्या भनेको निजी क्षेत्र हो। काठमाडौं महानगरपालिकाले कुनै पनि निजी क्षेत्रलाई औपचारिक रूपमा फोहोर व्यवस्थापनको जिम्मेवारी दिएको छैन। निजी क्षेत्रले पहिलेदेखि नै अनौपचारिक रूपमै काम गरिरहेको छ। अर्को कुरा ऐनले नै निजी क्षेत्रसँग सार्वजनिक निजी साझेदारीको अवधारणा राखेको छ। सन् २०११ देखि यो अवधारणा प्रक्रियामा छ। फोहोर मैला स्रोत प्राविधिक केन्द्रले त्यतिबेला यो अवधारणा सुरु गरेको थियो। त्यसलाई पूर्ण रूप दिनुपर्ने भएको छ। लगानीबोर्डमार्पत यो अवधारणा छानिएको हो। लगानीबोर्ड आइसकेपछि ६ अर्बभन्दा माथिको योजना मात्र हेर्ने भनेपछि सबै प्रोसेस फाइनल गर्न २०७६ सालमा सबै फाइल काठमाडौं महानगरमा आएको छ। निजी क्षेत्रको वेस्ट टु इनर्जी कन्सेप्ट छ। यो प्रोसेस लाई अब टुंगो लगाउने बेला भएको छ। कि निजी क्षेत्रलाई जिम्मा दिएर काम गर्नुपर्यो कि महानगरले विकल्प दिनुपर्यो। श्रीराम ढुंगाना, स्थानीय बासिन्दा, सिसडोल सिसडोलमा फोहोर विसर्जन गर्ने सम्झौता २०५८ साल भदौ १८ गते गरिएको थियो। उपत्यकाका तीनै सहर काठमाडौं, ललितपुर र भक्तपुरको फोहोरमैलालाई त्यहाँका जनताले अस्वीकार गर्दागर्दै पनि विकास र पूर्वधारको प्रलोभनमा परेर हामीले सिसडोलमा प्रवेशको अनुमति दिएका थियौं। पूर्वधारको निर्माण कार्य सम्पन्न गर्ने गरी गरिएको सरकारी आग्रहअनुसार बढीमा तीन वर्षका लागि भनेर हामीले खेती योग्य जमिन दिएका थियौं। तर, अहिले १८ वर्षकोअन्तरालमा पनि यो मुलुकले त्यहाँको जनताको समस्या बुझेको छैन। अहिले त झन् ठूला कुरा गरेर सम्पूर्ण देशको अर्थप्रणाली नै कब्जा गर्ने ग्रेट ग्रान्ड डिजाइन अगाडि ल्याइएको बुझिएको छ। ३५ देखि ४० करोडको लागतमा अब काठमाडौंका ३२ वटै वडामा मेसिन किन्ने योजना अगाडि सारिएको छ। यसले मुलुकको डलर प्रणालीदेखि सटही सुविधाले देश दोहनमा पर्ने देखिन्छ। अहिले फोहोर व्यवस्थापन गर्न सात दिन कुर्न नसक्ने काठमाडांैमा मेसिन प्रणाली कहिले जडान हुन्छ र कहिले यो समस्याको समाधान हुन्छ ? के हामीले बिस्कुट, धुप वा अत्तर कारखाना खोल्न लागेका हौं र ? अमेरिका, जापान, थाइल्यान्ड र बेलायतले गरेका छन् भनेर यो मुलुकमा अहिले पनि छल्नका लागि प्रष्ट खालको प्रपञ्च बुनिएको छ। महानगरले कस्तो असम्भव र सहज खालको कुरा गर्छ ? नेपालका मन्त्री, मेयर प्रधानमन्त्रीलाई यस्ता कुरा गरेर देश चलाउन छुट छ। किनभने यहाँ नेपाली जनता निरीह छन्। सिसडोलका जनताको वास्तविक समस्या के हो भन्ने कुरा किन अहिलेसम्म बुझिएन। १७ वर्ष पहिले ३ वर्षका लागि दिइएको स्यानिटरी ल्यान्डफिल साइटलाई अहिलेसम्म किन हेरिएन। त्यहाँका जनताको हृदय बिदारक कुरा किन बाहिर आएनन् ? तत्कालीन समयमा काठमाडौं महानगरपालिका, ललितपुर महानगरपालिका लगायतका पक्ष र हामीबीच भएको सम्झौता महानगरको दराजमा कुहिएर बसेको छ। वैज्ञाानिकले लेखेर हामीले सही गरेको कागज हो त्यो। यदि त्यस सम्झौतालाई परिपालना गरिएको भए त्यहाँका जनताले क्यान्सर जस्तो रोगको पीडा भोग्नु पर्दैनथ्यो कि ? यस्ता कुरालाई ढाटेर अझै पनि मेसिन किन्ने, गाडी किन्ने कुरा हुँदैछन् यहाँ। कसरी पत्यार लाग्छ हामीलाई यस्ता कुरा ? जेसुकै किन्नुस् हामीलाई आपत्ति छैन। हामीलाई त केवल कोलपुक खोला आधारभूत क्षेत्रको १ लाखभन्दा बढी जनताको जीवन रक्षासँगै उनीहरूको जीउधनको रक्षा चाहिएको हो। धन भनेको हाम्रो सम्पत्ति, खेतबाली र पशुपन्छी हो। यी सबैका लागि पानी निर्मलीकरण हुनु आवश्यक छ। लिचेटको समाधान अर्को महत्वपूर्ण विषय हो। त्यहाँको वायुमण्डलीय, भूमण्डलीय प्रभावबाट हाम्रो नयाँ पुस्ता पीडित हुनु परेको छ। यस्तो वातावरणको असरबाट जन्मने पछिल्लो पीडिको भविष्य के होला ? अहिले त्यहाँको खोलाको पानी लगाउँदा एक महिनामा उम्रने बिरुवा दुई महिनामा मर्ने गर्छ। हाम्रा बालीनालीमा त्यहाँको पानी र हावाले प्रार्ने प्रभावलेको विषय बाहिर आएको खै ? उपत्यकाबाट गएका फोहोरमैलाका अवशेषशहरूबाट बाष्पीकरण भएर आएको दूषित हावाले कति दूरीसम्म असर गर्छ भन्ने कुरा कतिपय वैज्ञानिकले लुकेर लेख्छन्। यस्ता विषय वैज्ञानिकले लुकेर लेख्ने हो ? यदि स्पष्ट रूपमा लेख्न र भन्न सकिन्न भने त्यस्तो कार्यादेश अस्वीकार गर्नुपर्छ। अहिले किन्ने भनेको मेसिन वडामा राखेर काम भएन भने पुनः सिसडोलमा लैजाने फोहोर कहाँ जान्छ ? हुनतः उडाएर अन्तरिक्षमा लैजाने कुरा पनि नभएका होइनन्। हामीलाई त्यो विषयको कुनै आपत्ति छैन। मात्र हामी एक लाख जनता बाँच्नु पर्यो। हामीलाई यी कुरामा विश्वास छैन।"
आर्थिक वृद्धि लक्ष्य मौद्रिक नीतिले समेट्ला ?,"काठमाडौं : यतिबेला नेपाल राष्ट्र बैंक मौद्रिक नीतिको तयारीमा जुटेको छ। सरकारले आगामी आर्थिक वर्षको बजेट प्रस्तुत गरेपछि सोही लक्ष्यलाई हासिल गर्ने उद्देश्यले मौद्रिक नीति ल्याइन्छ। यसैक्रममा नेपाल राष्ट्र बैंकले जेठ १७ गते एक सूचना जारी गर्दै मौद्रिक नीतिका लागि सरोकारवालासँग राय तथा सुझाव मागेको छ। विगतका वर्षहरूझैं बैंक तथा वित्तीय संस्था, निजी क्षेत्रलगायतका विभिन्न क्षेत्रको संघ तथा संगठनहरूसँग सुझाव मागेको नेपाल राष्ट्र बैंकका प्रवक्ता डा गुणाकर भट्ट बताउँछन्। केन्द्रीय बैंकले सरोकारवालाबाट सुझाव संकलन गरेपछि सम्भवतःअसार मसान्तसम्ममा मौद्रिक नीति सार्वजनिक गर्ने गरी तयारीमा जुटेको डाभट्टले जानकारी दिए। सरोकारवाला संघसंस्था पनि अझै समय बाँकी रहेकाले अध्ययन गरेर आवश्यक सुझाव दिने बताउँछन्। यसैक्रममा नेपाल बैंकर्स संघका कार्यकारी निर्देशक अनिल शर्मा राष्ट्र बैंकले मौद्रिक नीतिमा सुझाव मागेको र अवधि बाँकी भएकाले छलफल गरेर सुझाव तयार पार्ने बताउँछन्। यता मौद्रिक नीति तयारी गर्नका लागि गभर्नर महाप्रसाद अधिकारीले अर्थमन्त्री जनार्दन शर्मासँग परामर्श लिएका छन्। यसअघि निलम्बनमा परेका र सर्वोच्च अदालतको आदेशपछि पुनर्बहालीपछि गभर्नर अधिकारी पहिलोपटक जेठ २५ गते औपचारिक रूपमा सुझाव लिन अर्थमन्त्रालय पुगेका थिए। यद्यपि आगामी आवको बजेट सार्वजनिक भएपछि प्रेस सम्मेलनमा भने दुवैको सहभागिता भएको थियो तर दोहोरो कुराकानी भएको थिएन। अर्थमन्त्री र गभर्नरबीचको टसलले अर्थतन्त्रमा प्रभाव पार्ने भएकाले दुवै मिलेर मुलुकको हितमा काम गर्नुपर्ने सरोकारवालाहरू बताउँछन्। यसैक्रममा अर्थविद् विश्वम्भर प्याकुरेल मुलुकको आगामी बजेटले तय गरेका अधिकांश व्यवस्थालाई सार्थक बनाउने काम मौद्रिक नीतिले गर्ने भएकाले अर्थमन्त्री जनार्दन शर्मा र गभर्नर महाप्रसाद अधिकारीले जसरी पनि मिलेर जानुपर्ने बताउँछन्। नमिली सुखै छैन। मौद्रिक नीति जहिलेपनि बजेट आएपछि संशोधन हुन्छ। किनभने बजेटमा प्रस्तावना गरेको व्यवस्थालाई यसैले सार्थकता दिने हो, अर्थविद् प्याकुरेल भन्छन्, अहिले मुलुकमा मुद्रास्फीतिको अवस्था के छ ? बजारमा तरलताको माग कति छ ? ब्याजदर कति छलगायतलाई हेरेर सरकारले ल्याएको बजेट र देखाएको प्रतिबद्धताअनुसार अर्थतन्त्रमा कति लागत बढ्छ ? कुनकुन क्षेत्रमा लागत घट्नेवाला छ ? यस्ता सम्पूर्ण कुराको लेखाजोखा गरेर त्यसअनुसार मुद्रास्फीति बढ्नेछ भने यसलाई कसरी व्यवस्थापन गर्ने ? मुद्रास्फीति नियन्त्रण भित्रै रहन्छ भने कस्ता खालका मौद्रिक नीति ल्याउने भनेर योजना बनाउन जरुरी छ। मौद्रिक नीति र सरकारले ल्याएको वित्तीय नीतिको बीचमा स्ट्रङ एन्ड पोजेटिभ अन्तरसम्बन्ध हुने भएकाले दुबै पक्षले यसमा जोड दिनुपर्ने उनले बताए। अर्थविद् प्याकुरेलका अनुसार बजेटलाई कार्यान्वयनमा ल्याउन र यसलाई थेग्ने काम मौद्रिक नीतिले मात्रै गर्न सक्ने भएकाले महत्त्वपूर्ण योगदान रहन्छ। यसैले तीन निकायले मिलेर जानुपर्ने उनको भनाइ छ। सरकारले ८ प्रतिशतको आर्थिक वृद्धि लक्ष्य लिएको छ। यो हासिल गर्न सरकारले जुन क्षेत्र तोकेको छ। यसमा पहिले नै मौद्रिक नीतिअनुसार कर्जा गइरहेको छ। यो ठूलो चुनौती हो पूर्वगभर्नर डा चिरञ्जीवी नेपाल राष्ट्र बैंकले बजेटलाई हेरेर ८ प्रतिशतको आर्थिक वृद्धि, ७ प्रतिशत मुद्रास्फीति, विदेशी सञ्चिति घट्न नदिने गरी मौद्रिक नीतिको तर्जुमा गर्न चुनौती देखिएको बताउँछन्। उनका अनुसार बजेट विस्तारकारी छ। यसैअनुसार मौद्रिक नीति विस्तारकारी भयो भने बिग्रिन्छ। यसले गर्दा मौद्रिक नीति कडा हुनुपर्छ। जसले गर्दा वित्तीय क्षेत्र स्थायित्वलाई असर गर्छ। अहिले बजेटमा उल्लेखित कतिपय कुराहरू जस्तै ऋण विस्तार गर्ने भनिएको छ। यसर्थ केन्द्रीय बैंकले धेरै विचार पुर्याएर मौद्रिक नीति तयार पार्नुपर्ने देखिन्छ, उनी भन्छन्। विदेशी मुद्रा सञ्चिति घटेको घट्यै छ। १०महिनामा १८ प्रतिशतले घटेको छ। यसर्थ यसलाई कसरी निश्चित सीमाभित्र राख्ने भन्ने मौद्रिक नीति ल्याउनु पर्ने उनको भनाइ छ। सरकारले ८ प्रतिशतको आर्थिक वृद्धि लक्ष्य लिएको छ। यो चुनौतीपूर्ण छ। यो लक्ष्य हासिल गर्न सरकारले जुन क्षेत्र तोकेको छ। यसमा पहिले नै मौद्रिक नीतिअनुसार कर्जा गइरहेको छ। यो ठूलो चुनौती हो, डा नेपालले थप्दै भने, मुद्रास्फीति ७ प्रतिशतको सीमामा राख्ने भनिएको छ। १० महिनामा ७८७ प्रतिशत पुगिसकेको छ। असारसम्ममै दोहोरो अंकमा पुग्ने चान्स धेरै छ। यसले गर्दा आगामी आवमा कुन आधारमा ७ प्रतिशत राख्न खोजेको हो। आन्तरिक उत्पादन वृद्धि गरेर यतिमा राख्न सकिन्छ भन्ने अनुमान हुनसक्छ। सरकारले आगामी आवको बजेटमार्फत ८ प्रतिशतको आर्थिक वृद्धि र ७ प्रतिशतभित्र मूल्यवृद्धि राख्ने घोषणा गरेको छ। तर, नेपाल बैंकर्स संघका पूर्वअध्यक्ष भुवनकुमार दाहाल सरकारले आगामी आवमा राखेको ८ प्रतिशतको आर्थिक लक्ष्य, राजस्व लक्ष्य चुनौतीपूर्ण भएको बताउँछन्। यद्यपि पुगोस् भन्ने शुभेच्छा राख्छन्। बजेटका यस्ता चुनौतीपूर्ण लक्ष्य हासिल गर्न अब मौद्रिक नीतिको अहम् भूमिका रहने विज्ञहरूको भनाइ छ।"
"काठमाडौंको फोहोर, नुवाकोटलाई बोझ","सिसडोल (नुवाकोट) : काठमाडौं उपत्यकालाई सुग्घर बनाउन उठाइएको फोहोर बोकेको टिपर अघिअघि। सर्जिकल मास्क लगाएर गाडीमा बसेका हामी पछिपछि। यात्रा थियो त्यहीँ टिपरको अन्तिम गन्तव्य अर्थात् फोहोरको डम्पिङ साइट नुवाकोटको ल्यान्डफिल्ड सिसडोल र बञ्चरेडाँडा। केही दिन अघिबाट बञ्चरेडाँडामा फोहोर फालिँदै थियो। सिसडोलमा फोहोरको पहाडमाथि उक्लिएर बञ्चरेडाँडा पुग्ने रहेछन् फोहोर बोकेका टिपर। त्यहीँ फोहोरले जन्माएको देखिनेदेखाउने र लुकेकालुकाइएका कथा खोज्ने यात्रा थियो अन्नपूर्णको। टिपरमा चुल्याइएका फोहोरलाई पालले ढाकेर काठमाडौंको मुख्य सडकमा दौडाउँदै गन्धको महसुस नहुने। तर, बनेपा हुँदै नुवाकोटको गाउँ पस्दा डङ्डङ्ती गनाउन थाल्छ। केही समय मात्रै टिपर रोकिए दायाँबायाँ उभिन त परको कुरा, गाडीभित्रै पनि दुइटा मास्कले छेक्दैन। टिपरबाट चुहिएको फोहोरको पानीमा भन्किएका झिँगाले गाउँ ढाकेको छ। सडक दायाँ,बायाँका नागरिकलाई सबैभन्दा आनन्द भनेकै टिपर नकुदेको समय हो रे। नुवाकोट ककनी गाउँपालिका१ की सुशीला बलामी भन्छिन्, फोहोरको गन्ध नआएको मिनेट हुँदैन। अझै फोहोर बोकेका टिपर सडकमा नै रोके सास फेर्न नै समस्या हुन्छ। सञ्चले बस्ने दिन कहिले आउला ? फोहोर छेक्न दुइटा मास्क लगाएर हाम्रो टिम डम्पिङ साइट जाँदै गर्दा देखिने धेरै दृश्यले अचम्मित पाथ्र्यो। बिनामास्क टिपर दौडाउने चालकदेखि दैनिकी सामान्य बिताउन कोसिस गरिरहेका स्थानीयलाई देख्दा हामी आफूलाई दुर्गन्ध सहनै नसक्ने रहेछौं जस्तो लाग्थ्यो। उपत्यका नाघेर सिसडोलको फोहोर थुप्रिएको देखिने नुवाकोटको ककनी डाँडा पुग्दा टिपरको मात्रै नभई फालिएको स्थानको गन्ध पनि फैलिएको प्रष्ट महसुस हुन्थ्यो। यहाँ फोहोरले मानिसलाई मात्रै हैरानी दिएको छैन। बाली लाग्दैन। पशुचौपाया बिरामी पर्छन्मर्छन्, ककनी१ सिसडोलकी विष्णुमाया बलामी भन्छिन्, न स्वच्छ पानी पिउन पाइन्छ, न त निरोगी नै बस्न। सडक किनारको पसलमा भेटिएकी विष्णुमायाले १७ वर्षदेखि फोहोरकै कारण दुःख पाएको गुनासो गरिन्। पानी स्वच्छ पीउन नपाएको दुःखेसो पोखिन्। भन्छिन्, पहिले फोहोर फाल्न दिए गाउँमा सडक आउँछ। विकास आउँछ। गाउँका नागरिक धनी हुन्छन्। यो गाउँलाई फाइदै फाइदा हुन्छ भनिएको थियो, उनले फोहोर फाल्न सडक खनेको १८ वर्ष अघिको दिन सम्झँदै भनिन्, तर, अहिले यो सडकले फोहोरको गन्ध मात्रै ल्यायो। दुःख ल्यायो। अरू केही ल्याएन। मास्क भित्रबाट प्रश्न गरिरहने हामीलाई बिना मास्क दैनिकी काटिरहेका स्थानीय जवाफ दिन्थे, मास्क कति लगाउने ? तपाईंहरू पो आज आउनुभयो। हाम्रो त जीवन नै यहीँ बिताउनुपर्छ। बाटो खाली नगरी दौडिरहने टिपरबाट फुत्किएका फोहोरका पोका र चुहिएका फोहोरका पानीले गाउँनै दुर्गन्धित छ। टिपरले उडाएको धुलोले श्वासप्रश्वासका बिरामी प्रत्येक घरमा भेटिन्छन्। झाडापखला त सामान्य हो हजुर, निमोनिया र क्यान्सरले पनि यो गाउँमा धेरै मरे। काठमाडौं सुग्घरपार्न फोहोर यता ल्याइयो। तर, फोहोरको सजाय यहाँ हामी गाउँलेले भोग्नुपर्यो, आँसु छल्काउँदै विष्णुमाया भन्छिन्। २०६२ जेठ २२ गतेदेखि सिसडोलमा २३ वर्षका लागि भन्दै उपत्यकाको फोहोर बिसर्जन गर्न सुरु गरिएको थियो। दुई वर्षलाई त हो। यति फाल्न दिए गाउँमा सडक आउँछ। भारी बोकेर हिँड्नु पर्दैन। गाडीमा सहर जान पाइन्छ, भन्ने सपना बोकेका नुवाकोटे नागरिकले १७ वर्ष भयो फोहोरको दुर्गन्ध बोकेको। तर, सुन्दर सपना देख्दा नरकिय जीवन बिताउनुपरेको उनीहरूको अनुभव छ। दुई वर्षका लागि भनिएको सिसडोलमा १७ वर्ष फोहोर फाल्दा फोहोरमा राजनीति धेरै भएको स्थानीय स्वयम बताउँछन्। गत मंगलबारबाट सिसडोल ल्यान्डफिल साइटको पोस्ट क्लोजर का लागि प्रक्रिया सुरु भयो। तर, फोहोरको कथा अझै लम्बिने प्रष्ट छ। उपत्यकामा घर बढ्दै गए। जनसंख्या बढ्यो। फोहोर थुप्रदै गयो। बिसर्जन गर्ने ठाउँ भएन। अनि खोजी सुरु भयो फोहोर फाल्ने स्थानको। २०५२ सालसम्म काठमाडौंको मूलपानीस्थित डम्पिङ साइटले काठमाडौंको फोहोरलाई बोक्न सक्यो। त्यसपछि सुरु भयो फोहोर फाल्ने स्थानको खोजी। फोहोर विसर्जनका विभिन्न प्रस्ताव आए। फोहोरलाई मोहोर बनाउनेभन्दा फोहोरबाट भाग्ने खोल अनि सुरु भयो। तत्कालीन समयमा आएका विभिन्न प्रस्तावहरू मध्येको एउटा प्रस्ताव थियो नुवाकोटको बञ्चरेडाँडा। त्यस समय काठमाडौं महानगरपालिकाका मेयर थिए पीएल सिंह। तत्कालीन स्थानीय विकासमन्त्री रामचन्द्र पौडेल र मेयर सिंहले प्रस्तावित बञ्चरेडाँडाको अवलोकन गरे। स्थानीयलाई फोहोर मात्रै होइन विकास पनि आउने आश्वासन दिइयो। स्थानीय चल्तापुर्जासँग समन्वय भयो। बञ्चरेडाँडामा फोहोर फाल्ने संरचना बन्नु अघि सिसडोलमा फोहोर फाल्ने सहमति भयो। सिसडोल बञ्चरेडाँडा पुग्नुभन्दा २ किलोमिटर वरकै स्थान हो। उपत्यकाको फोहोर बोकेर बञ्चरेडाँडा जाँदै टिपर। तस्बिर : असोक दुलाल फोहोरमैला व्यवस्थापन केन्द्र, काठमाडौं महानगर, तत्कालीन ललितपुर उपमहानगर र ओखरपौवा ल्यान्डफिल साइट समन्वय समितिबीच बञ्चरेमा फोहोर व्यवस्थापन गर्ने विषयमा सम्झौता पनि भयो। त्यसै समय सिसडोलमा केही वर्ष फोहोर व्यवस्थापन गर्नेमा नागरिक पनि राजी भए। तर, तोकिएको समयमा बञ्चरेडाँडामा डम्पिङ साइट बनेन। तत्कालीन मेयर पीएल सिंहको कार्यकाल सकियो। काठमाडौंका मेयर बने केशव स्थापित। सिंहको कार्यकालमा नबनेको डम्पिङ साइटको पूर्वाधार स्थापितले पनि बनाउन सकेनन्। २३ वर्षलाई फाल्ने भनिएको फोहोर सिसडोलमा थुप्रिरह्यो। उपत्यकाका मेयर फेरिए। तर, फोहोर फाल्ने क्रम फेरिएन। पहिले देखाइएको आश्वासन कुनै पूरा भएन। हाम्रो सपना, सपनामा नै सीमित भयो, सिसडोलको फोहोर फालिएको स्थान नजिकै होटल व्यवसाय गरेर बसेकी रीता श्रेष्ठ भन्छिन्, फोहोरबाट नेताले के पाए कुन्नी हामीले भने दुःख मात्रै पायौं। स्वच्छ हावा खान पनि गाउँ नै छाडेर पारी जानुपर्ने दुखेसो पोख्छिन् रीता। १७ वर्षअघि काठमाडौंमा जाइकासँगको सहकार्यमा दीर्घकालीन रूपमा फोहोर व्यवस्थापन गर्न बञ्चरेडाँडामा साइट निर्माण गर्ने सहमति भइरहँदा नागरिकको समस्या समाधान गर्ने र उनीहरूलाई दिइने सुविधाको कुरै थिएन। न त हाम्रो माग पूरा भयो, नत देखाइएका सपना नै साकार, स्थानीय रीता भन्छिन्, मेयर फेरिए रे हाम्रो समस्या फेरिएन। सिसडोलमा तीन वर्षसम्म मात्र फोहोर फाल्ने र त्यो पनि दैनिक ३ सय टन मात्र फाल्ने सहमति भएको थियो। तर, न वर्षमा सीमित भयो नत टनमा नै। फोहोर फाल्नु अघि वारिपारि देखिने घर बस्तीबीचमा फोहोरको पहाड चुलियो। घर पुरिए। खोलमा पानी होइन फोहोरका लिच्चड बग्न थाल्यो। यो दुःख काठमाडौं उपत्यकाले कहिले नदेखेको गुनासो गर्छन् अर्का स्थानीय राजु तामाङ। पहिले कति सुन्दर थियो यो गाउँ। जताततै हरियाली थियो। खेती जे पनि हुने, अहिलेको फोहोरको पहाड देखाउँदै तामाङ भन्छन्, पहिले हामी त्यहाँ कोदो रोप्थ्यौ। जग्गा हाम्रो पनि थियो। तर, नत मुआब्जा पाइयो, नत अन्य सेवा सुविधा नै। काठमाडौं सफा पार्न फोहोर पखाल्दा त्यसकै भलले नुहाउनुपर्ने बाध्यता बन्यो हालको ककनी गाउँपालिका (नुवाकोट)को वडा न १, २, ३ र धुनीबेंसी नगरपालिका (धादिङ)को केही वडाका बासिन्दालाई। १७ वर्षको समयमा मेयर फेरिए। मन्त्री फेरिए। विभिन्न योजना बने। मुलुकलाई नै सिंगापुर बनाउँछु भन्ने प्रधानमन्त्री आए। तर, हामीलाई फोहोरको भलमा बगाए, ओखरपौवाका स्थानीय दिपेन श्रेष्ठ भन्छन्। सिसडोलमा थुप्रिएको फोहोरको पहाड नै ठडियो। तर, परिवर्तन हुँदै आएका नत मन्त्रीको पहलमा बञ्चरेडाँडा साइट निर्माण पूरा भयो त मेयरहरूले नै यसमा चासो दिए। फोहोर काठमाडौंबाट लोड गर्न बाहेक कसैले आफूहरूको पीडा नबुझेको श्रेष्ठ गुनासो गर्छन्। भन्छन्, सुरुको सहमति र सम्झौताको के कुरा गर्नु। त्यसपछि पनि भएका कुनै सहमति पालना भएन। दुःखका दिन गएन। फोहोर फाल्न सुरु गरेको समयलाई सम्झँदै श्रेष्ठ भन्छन्, सुरुका केही महिना व्यवस्थित ढंगले फोहोरमैला बिसर्जन हुने भयो। फोहोर फाल्ने ठाउँको सरसफाइमा पनि ध्यान दिइएको थियो। तर, केही महिनापछि जथाभावी फोहोरमैला फालिदिँदा डम्पिङ साइटनजिक मात्र होइन, वरपरका गाउँमा पनि सञ्चले बस्न सक्ने अवस्था छैन। हालको ककनी गाउँपालिका (नुवाकोट)को वडा न १, २, ३ र धुनीबेंसी नगरपालिका (धादिङ)को केही वडा सबैभन्दा बढी प्रभावित छन्। अहिले स्थानीय निर्वाचन सकियो। काठमाडौंले नयाँ मेयर पायो बालेन्द्र साह (बालेन)। इन्जिनियरसमेत रहेका बालेनले आफ्नो पहिलो काम भनेकै काठमाडौंको फोहोर व्यवस्थान भनेपछि प्रभावित क्षेत्रका नागरिकमा केही आशा पलाएको छ। बालेन मेयर भएपछि शपथ नखाई यहाँको समस्या बुभ्न आए। नयाँनयाँ कुरा ल्याइरहेका छन्। अब केही आशा छ। फोहोर नगनाई खाना खाने दिन पनि आउलाकी, स्थानीय दिपेनले भने। जति काठमाडौंमा पुगेका हाम्रा नेताले हाम्रो समस्या सुनाउँछन्, त्योभन्दा धेरै दुःख यहाँ लुकेको छ, दिपेनले भाबुक हुँदै गाउँको पीडा सुनाए। कुकुर र चिलहरूले फोहोरको डुंगुरबाट सिनो गाउँलेका आँगन र खेतबारीमा पुर्याउँदा गाउँले हैरान छन्। फोहोरबाट रसाउने दूषित पानी त्यहाँको खानेपानी स्रोतमा मिसिएको छ। सिसडोल र छिमेकी गाउँमा झाडापखाला फैलिरहन्छ। यसकै सिकार बनेका छन् धेरै नागरिक। फोहोर बोकेका टिपरले किचेर र रोग लागेर नै ५० जनाभन्दा बढीले ज्यान गुमाएको स्थानीय बताउँछन्। यो बीचमा १७ जनाको फोहोर बोकेका टिपरले किचेर भएको मृत्यु भयो। ३५ भन्दा बढीले त क्यान्सरलगायतका रोगबाट ज्यान नै गुमाउनु परेको छ, स्थानीय राजु तामाङ भन्छन्। सरकारले परीक्षणका रूपमा २३ वर्ष मात्र फोहोर फाल्ने भनिएको सिसडोलमा फोहोरको पहाड बढ्दै जाँदा यहाँका नागरिक धेरै आन्दोलमा सहभागी बने। १७ वर्षमा कति आन्दोलन भए कसैसँग तथ्यांक नभए पनि फोहोरको लडाइँ धेरै भएको नुवाकोट तीन पिप्लेका विनोदकुमार श्रेष्ठ बताउँछन्। तर, आन्दोलनको नेतृत्व गर्नेले कहाँ के सहमती गरे स्थानीय नागरिकलाई केही थाहा नहुने श्रेष्ठको भनाइ छ। भन्छन्, हामीलाई दिने सेवासुविधा र फोहोर व्यवस्थानमा ध्यान दिएनन्, आन्दोलन गरौं भनेर यहाँका फोहोर व्यवस्थापन गर्न बनेका समितिका नेताले गाउँले उठाउँछन्। गयो आन्दोलन गर्यो। टिपर रोक्यो। के सहमति गरेर खुलाउँछन्। नागरिकलाई थाहा हुँदैन। नागरिक त फोहोरले दिएको दुःख घट्ने आसामा ढालका रूपमा प्रयोग भइरहेको जस्तो लाग्छ। फोहोर फाल्न सुरु भएर हालसम्म १ सयभन्दा धेरै बुँदामा सहमति भए पनि ८० प्रतिशतभन्दा धेरै त कार्यान्वयन नै भएको छैन। तर, नागरिकलाई कुन आन्दोलनमा के सहमति भयो कुनै जानकारी नै छैन। सहमति धेरै भए होलान। आन्दोलन रोकिनु नै सहमति हुनु भन्ने हाम्रो बुझाइ हो। तर, के सहमति गरेर के उपलब्धि भयो केही थाहा छैन, स्थानीय सुन्दर बलामी भन्छन्, सहमति कार्यान्वयन भएको भए वा स्थानीयको पक्षमा भएको भए हाम्रा दिन फर्किने थिए नि ! फोहोरबाट दुर्गन्ध ननिस्कने र व्यवस्थित गरे नागरिकलाई अरू केही नचाहिने उनी बताउँछन्। पहिले त केही होला भन्ने आशा थियो। तर, अहिले त त्यो आशा पनि मर्यो। बरु फोहोर अन्तै लगे हुन्थ्यो हामीलाई केही चाहिँदैन। यो बाटोले के दियो र ?सुन्दरलाई धेरै वर्ष अघिको सहमति मात्रै याद छ। सिसडोलमा दैनिक थोरै मेट्रिक टनसम्म फोहोर खन्याउने भनियो। यो फोहोरको पहाड माटोले छोपछाप पार्ने र त्यसमाथि रुखबिरुवा रोपेर पार्क बनाउने भनिएको थियो। यो सडक कालोपत्रे हुने र ठूलो हुने भनियो। फोहोरको थुप्रोमा पार्क हुने कल्पना गर्दा आफैं भन्नुहोस् त, त्यहाँ दुर्गन्ध त पक्कै आउँदैन। त्यो सोचेर हामीले हवस् भन्यौं, उनले भने, तर, सम्झौताविपरीत नै सिसडोलको फोहोर व्यवस्थापन नगरी बञ्चरेमा फोहोर बिसर्जन गर्न अहिले थालियो र यहाँका जनताको मागलाई बेवास्ता गरिएको छ। २३ वर्ष मात्रै फाल्ने कुराको त बेवास्था भएर सिसडोलमा १७ वर्ष फोहोर फालियो। तर, अहिले सिसडोलबासीको मागलाई वेवास्था गरेर बञ्चरेडाँडामा फोहोर फाल्न थालेपछि स्थानीय झनै पीडित भएको महसुस गरिरहेका छन्। भन्छन्, हेप्नुको पनि सीमा हुन्छ नि ! यहाँ ४ सय १९ रोपनी जग्गामा फोहोर फालिएको छ। सिसडोललाई बेवास्था गरेपछि केही समय काठमाडौं महानगरपालिकामा फोहोर उठेन। फोहोर नउठ्नुको मूल कारण त्यहीँ विगतको सहमति कार्यान्वयन नहुनु थियो। १७ वर्षदेखिको अव्यवस्थित फोहोरको समस्याले पिरोलिएका नागरिक पुनः आन्दोलित बने। र, अहिले फोहोर व्यवस्थापनको चर्चा छ। अव्यवस्थित फोहोरकै कारण स्थानीय वातावरण, स्वास्थ्य, त्यहाँको दैनिक जीवनयापनमा सुरु भएको गम्भीर समस्या घटेको छैन। स्थानीय श्रीराम ढुंगाना भन्छन्, यो विषयमा मन्त्रिपरिषद्ले पनि निर्णय गरेको छ। धेरै सहमति पनि भएको छ। तर, कार्यान्वय भएन। प्रभावित क्षेत्रको पहिचान गरी अधिग्रहण, मुआब्जा वितरणलगायत काम गर्न महानगरपालिकाले केन्द्र सरकारमातहतका मन्त्रालय र निकायसँग समन्वय गर्ने भन्ने बुँदा प्रायः सबै सहमति र सम्झौता भएको ढुंगाना बताउँछन्। सबै सहमति भएको समयमा एउटै बुँदा हुन्छन्, उनले भने, तर, कार्यान्वयन पक्ष भने फितलो छ। पहिले सिसडोल क्षेत्रका बासीको समस्या समाधान गर्ने, अनि मात्रै बञ्चरेडाँडामा फोहोर फाल्ने बताए पनि अहिले त्यो कुरालाई वेवास्था गरेको ढुंगाना बताउँछन्। गत जेठ २३ मा भएको सहमतिबमोजिम अतिरिक्त फोहोरमैला व्यवस्थापनमा संलग्न चालक, सहचालक तथा अन्य कर्मचारीहरूको स्वास्थ्य बिमा महानगरपालिकाले गर्ने सहमति भएको थियो। सहमति भएको केही समयपछि सहरी विकास मन्त्रालयमा शुक्रबार बिहान बैठक राख्यो। बैठकमा सर्वसहमति जुटाउने प्रयास भए पनि निष्कर्ष भने निस्किएन। छलफलमा स्थानीयले सरकारले विगतमा गरेका निर्णयहरू अक्षरंश पालनामा शंका व्यक्त गरे। सिसडोललाई वेवास्था नगर्न आग्रह गरे। जुन उनीहरूले दोहोर्याइरहने माग हो। केही दिनअघि मात्र सहरी विकास मन्त्रालय, काठमाडौं महानगरपालिका र स्थानीय जनप्रतिनिधिबीच सम्झौता भयो। तर, नागरिक भन्छन्, फेरि राज्यले स्थानीयको आवाज दबाएर जबरजस्ती गर्न खोजेको छ। नागरिकको स्वस्थ वातावरणमा बाँच्न पाउने हक पनि खोसिँदै छ। सिसडोलबासी माग सम्बोधन नभए बञ्चरे जाने बाटो छेक्ने चेतावनी दिइरहन्छन्। गत जेठ १० गते पहिलो पटक प्रहरीको सुरक्षामा बञ्चरेडाँडाको सेल १ मा फोहोर विसर्जन भएको थियो। सिसडोलको माग सम्बोधन नभएको भन्दै गत मंगलबार फोहोर लिएर गएका ट्रकलाई स्थानीयले रोके। तर, प्रहरीले बल प्रयोग गरेर सडक खुलायो। वर्षाका कारण बिग्रिएको बाटो निर्माण गरेर फोहोर विसर्जन पनि भयो। तर, यो सिसडोलबासीका लागि खुसीको कुरा नभएको स्थानीय बताउँछन्। ल्यान्डफिल साइट प्रभावित क्षेत्र सरोकार समितिका सन्नोत उप्रेती यसरी गरिने फोहोर व्यवस्थापन दिगो समाधान नभएको बताउँछन्। भन्छन्, विगतका सहमति मात्रै होइन, तीनवटा मन्त्रिपरिषद् बैठकले गरेको निर्णय सम्बोधन हुनुपर्छ। गत फागुन २६ गतेको मन्त्रिपरिषद् निर्णयले फोहोर र मान्छे सँगै बस्न नसक्ने, सिसडोल र बञ्चरेको समस्या एउटै प्याकेजमा समाधान गनभनेको थियो। अति प्रभावित ४ वटा गाउँका मानिसलाई स्थानान्तरण गर्ने वा अधिग्रहण गर्ने निर्णय पनि त्यसै समय भएको उनी बताउँछन्। हामीले फोहोरलाई उद्योगमा लैजाऔं भनेका छौं। तर हाम्रो माग सुनुवाइ भएन। कुनै दिन पुनः समस्या आउन सक्छ, उनले भने। सिसडोलमा फोहोर फाल्न सुरु गर्दा उपत्यकाबाट दैनिक ३ सय ७५ मेट्रिक टन फोहोर उत्पादन हुन्थ्यो। यो हिसाबअनुसार सिसडोलमा तीन वर्षसम्म फोहोर फाल्न सकिनेगरी ल्याण्डफिल्ड साइट बनाइयो। तर, फोहोर बढ्यो। कुनै निर्णय कार्यान्वयन भएनन्। सिसडोलमा जन्मनु त श्राप परेजस्तो भयो। न खेतीपाती हुन्छ, न त गाईवस्तु नै राम्रो गरी हुर्कन्छ। यसपालि त फर्सीको मुन्टामा समेत डढुवा लागेको छ। के खाएर छोराछोरी पाल्नु। बाह्रै मास रुघाखोकी र झाडाबान्ता लाग्छ। गन्हाएर बस्नै सकिन्न, ककनी१ सिसडोलकी विष्णुमाया बलामीको दुखेसो हो यो। यहाँ बस्नु भगवानकै श्राप परेजस्तो भएको उनी बताउँछिन्।फोहोरसँगै फैलिएको दुर्गन्धका कारण भर्खर ब्याएको भैंसी, बाख्रा र सुंगुर मरेको उनी बताउँछिन्। पशुमा तुहिने, खिक्रक्क समस्या देखिएको छ। बारीमा केही रोपे पनि सप्रन्न। पातमा डढुवा लागेर कुनै खेती पनि सप्रन्न। उम्रदै पहेलो भएर विरुवा मर्छ, उनले भनिन्। ककनी१ कागती गाउँका दीपेन्द्र बलामी र सोही ठाउँका राम श्रेष्ठ फोहोर बोकेको टिपर चलाउछन्। यो गाउँमा मात्रै ४ सय बढी ड्राइभर छन्। त्यसमध्ये ५०६० जना फोहोरको टिपर चलाउँछन्। फोहोरको टिपर चलाउनेलाई मान्छे नै नगन्ने उनीहरूको अनुभव छ। दुःख गरे पनि यस स्थानका नागरिकलाई हेर्ने दृष्टिकोण फरक छ, रामले भने। अर्का चालक दीपेन्द्र भन्छन्, फोहोरको गाडी चलाउन थालेको ८ वर्ष हुन लाग्यो। तर, दिन फिरेन। दुःख मात्रै छ। अर्का चालक राम श्रेष्ठका अनुसार फोहोरको टिपर चलाउनेलाई सबैले छिछि र दुर्दर गर्ने गर्छन्। उनी भन्छन्, १२ वर्ष भयो यही गाडी चलाएको। फोहोर लोड गरेदेखि अनलोड हुँदासम्म गाली खानुपर्छ। कति लिच्चड चुहाएको हो, गन्हायो भनेर कराउँछन्। यसरी गाली खानपर्दा कामै गर्न मन लाग्दैन। टिपर चालकलाई ट्रिपको पाँच सय र महिनावरी तलव भनेर १५ देखि २० हजारसम्म दिइन्छ। अन्य कुनै सुविधा छैन। स्थानीय राजु तामाङ बन्चरेडाँडा ल्यान्डफिल्ड साइटमा भेटिए। सिसडोलमा उनको ८ रोपनी जग्गा अतिक्रमणमा परेको छ। अहिले लाखौं रुपैयाँ पर्ने जग्गा महानगरले जम्मा ८ लाख दिएको बताए। हाम्रो जग्गा फ्रिमा चलाएर यहा अन्याय गरेको छ, उनले भने। धुनिबेंसीका सुमन तामाङ सिसडोल र बञ्चरेडाँडा ल्यान्डफिड साइटमा फोहोर टिप्ने गर्छन्। काठमाडौंबाट गएको फोहोरमा मिसिएको बोतल, फलामका टुक्रा, बोतल, कार्टुन, भाँडाकँुडा टिपेर कबाडीमा बेच्छन्,। पुनःप्रयोग हुने साम्रगी टिप्न पाउनुपर्ने उनीहरूको माग छ। ओखरपौवाका दिपेन श्रेष्ठ पनि बञ्चरेडाँडामा नै भेटिए। ३ वर्षे छोरो बोकेर त्यहाँ पुगेका उनी, फोहोरको गन्धले असिन पसिन थिए। बेलाबेला थुकिरहन्थे। भन्दै थिए, एक छिन यहाँ बस्न त यस्तो गाह्रो छ। फोहोरमै रातदिन काम गर्नेहरू कसरी सक्दा हुन्। सिसडोलमै होटल चलाउने रीता बलामी बाहिरका नयाँ गाडी र मान्छे देख्नासाथ झर्केर बोल्छिन्। उनलाई नयाँ मानिससँग कुरा गर्न नै मन छैन। भन्छिन्, विभिन्न मिठामिठा कुरा गर्दै टाठाबाठाले केके सम्झौता गर्छन्। फोहरको दुर्गन्धले यहाँ बसिनसक्नु छ, उनी भन्छिन्, घर नै यहाँ भएपछि सारेर हिँड्न पनि मिलेन। फोहर वोकेको गाडी पसल अगाडि रोक्छन्, गन्हाउने लिच्चड चुहाउँदै। भोक लायो भन्दै आउँछन्, गन्हाएकै भए पनि खान दिनै परो। निकै समस्या छ नि ! मागको वेवास्था गरिएको सिसडोल हुँदै बञ्चरेडाँडा फोहोर लगिन्छ। यो चारैतर्फ पहाडले ढाकेको उपत्यका जस्तो स्थानमा छ। यहाँ काठमाडौं र ललितपुर महानगरपालिकासहित १६ नगरपालिकाको फोहोर व्यवस्थापन गर्न सुरु भएको छ। बञ्चरेडाँडामा फोहोर व्यवस्थापन गर्न सर्तसहित २०७८ भदौ २५ गते सहरी विकास तथा भवन निर्माण विभागले सेल १ प्रयोग गर्न सकिने आशयको पत्र काठमाडौं महानगरपालिकालाई पठाएको थियो। त्यसैअनुसार अहिले फोहोर व्यवस्थापन सुरु भएको छ। ल्यान्डफिल निर्माणका लागि सरकारले १ अर्ब ५६ करोड रुपैयाँ विनियोजन पनि गर्यो। २०७६ वैशाख २२ मा एक वर्षभित्र निर्माण सम्पन्न गर्ने गरी लुम्बिनी कोसी एन्ड न्यौपाने जेभीलाई ठेक्का दिइएको थियो। तर, निर्धारित समयभन्दा दुई वर्ष नाघिसक्दा पनि ल्यान्डफिल साइट पूर्णरूपमा निर्माण सम्पन्न भएको छैन। अहिले पनि भवन निर्माण र फोहोर फाल्ने स्थानमा धेरै काम गर्न बाँकी छ। सेल १ मा फोहोर झार्न टिपर जाने र फर्कन दुई लेनको सडक बनाइएको छ। फागुन १९ गते सहरी विकासमन्त्री रामकुमारी झाँक्रीले बञ्चरेडाँडाको भ्रमण गरिन्। त्यस क्रममा उनले दिएको अभिव्यक्तिबाट स्थानीय आन्दोलित बने। माग पूरा नभई महानगरले फोहोर फाल्न सक्ने अभिव्यक्ति स्थानीयलाई चित्त बुझेन। १० दिन आन्दोलन भयो। फागुन २६ मा महानगर र सरकारले माग सम्बोधन गर्ने भनेपछि पुनः फोहोर उठेको छ। यो समयमा नेपाल विज्ञान तथा प्रविधि प्राज्ञ प्रतिष्ठान (नास्ट) का विज्ञ टोलीले पनि सिसडोल क्षेत्रको रासायनिक र भौतिक वातावरण अध्ययन गरेको थियो। अध्ययनका क्रममा फोहोरको स्रोतबाट १ किलोमिटर परसम्मको पानीमा पनि प्रदूषणको मात्रा उच्च देखिएको नास्टका प्रविधि संकाय प्रमुख रवीन्द्र ढकालले बताए। नास्टका ढकालसहित वैज्ञानिक टिस्टा प्रसाईं जोशी, अनुसन्धानकर्ताहरू सुनीता श्रेष्ठ, सौरभ भट्टराई, अनिता पन्थीलगायतको टोलीले सिसडोल आसपासको फोहोर रसाएर निस्कने तरल पदार्थ र गन्ध हटाउनका प्रयोग गर्न सकिने सम्भावित रसायनको अवस्थाको अध्ययन गरेको थियो। काठमाडौं महानगरपालिकाका मेयर बोलेन्द्र साह (बालेन) ले लिचेट मिसिनुअघि, मिसिएको स्थान र मिसिने स्थानभन्दा ९२० मिटर पर गरी ३ फरक बिन्दुबाट पानीको नमुना संकलन गरिएको बताए। संकलित नमुनाको तुलनात्मक अध्ययन गर्दा पानीमा प्रशस्त मात्रामा लिचेट मिसिएको देखिएको छ। स्रोतबाट १ किलोमिटर परसम्मको पानीमा पनि प्रदूषणको मात्रा उच्च छ, प्रमुख शाहले सामाजिक सञ्जालमा लेखेका छन्। उनले सिसडोलबाट निस्कने गन्धलाई कसरी कम गराउन वा हटाउन सकिन्छ भन्ने सम्बन्धमा महानगरले अध्ययन गरिरहेको र क्रमशः माग पनि सम्बोधन गर्दै जाने बताएका छन्। उनले कुहिने र नकुहिने फोहोर छट्याएर राख्न महानगरवासीलाई अपिल गरेको र महानगरको आइतबार बसेको कार्यपालिका बैठकमा पनि यो विषयमा छलफल भएको बताए। कुहिने फोहोरलाई तत्काल टेकुस्थित ट्रान्सफर स्टेसनमा कम्पोस्टिङ गरेर मल बनाउने र अन्य दीर्घकालीन उपाय खोज्ने हाम्रो तयारी हो, उनले भने घरमा नै फोहोरलाई व्यवस्थापन गर्ने विषयमा पनि प्रविधिकहरूसँग छलफल, परामर्श लिने काम भइरहेको छ।"
गर्भवतीलाई के खुवाउने ?,"बुहारीलाई खाना दिनुपर्छ र ? भान्सामा जे पकाउँछिन्, त्यही खान्छिन्। धेरै घरको मान्यता यस्तै छ। हरेक घरमा बुहारीका लागि कुनै विशेष खाना हुँदैन। घरको खाना बुहारीले नै तयार गरे पनि अधिकांश घरमा बुहारीले खाने चाहिँ अन्तिममा हुन्छ। यो हाम्रो संस्कार नै हो। अन्तिममा बुहारीले खाँदा कहिले दाल सकिन्छ त कहिले तरकारी। बुहारीले नुन वा अचारसँग भात खाएको कुनै हिसाब नै हुँदैन। घरमा आउने फलफूलमा पनि पहिलो अधिकार बुहारीको बिरलै पाइन्छ। बुहारीहरूमा कुपोषण हुन सक्छ भनेर कसैले चिन्ता गर्दैनन्। तिनै बुहारीहरूबाट स्वस्थ्य नातिनातिनीको चाहना राख्ने परिवारले पनि बुहारीको पोषण र स्वास्थ्यमा ध्यान पुर्याउन सकेको देखिँदैन। गाउँमा पोषिलो खान नपाएर अनि सहरमा डाइटिङ ले होला प्रजनन उमेरका महिलाहरूमा कुपोषण बढ्दै गएको छ । नेपाल डेमोग्राफी हेल्थ सर्भे २०१६ का अनुसार ४१ प्रतिशत प्रजनन उमेरका अर्थात् १५ देखि ४९ वर्षका महिलाहरूमा रक्तअल्पता देखिएको थियो। यो संख्या २०११ मा ३५ प्रतिशत थियो। मानव शरीरलाई स्वस्थ्य राख्न पोषक तत्त्व आवश्यक हुन्छ र यो लिइने आहारबाट प्राप्त गरिन्छ। पोषणले मानिसलाई स्वस्थ रहन एवं रोग प्रतिरोधात्मक क्षमता कायम तथा विकास गर्न मद्दत गर्दछ। हरेक उमेर समूहका स्वस्थ तथा रोगी सबै मानिसहरूलाई राम्रो पोषण जीवनभर आवश्यक पर्दछ। विशेषतः गर्भवती महिला, स्तनपान गराइरहेकी आमा, शिशु, बालबालिकालाई विशेष किसिमको पोषण र हेरचाहको जरुरत पर्दछ। बालबालिकाको मानसिक तथा शारीरिक तीव्र विकास पनि गर्भकै अवधिदेखि हुने गर्दछ। त्यसैले प्रजनन उमेरका महिलाहरू, गर्भवती, स्तनपान गराइरहेका महिलाहरू स्वस्थ्य अर्थात् कुपोषणरहित हुन जरुरी हुन्छ। साथै गर्भको समयमा र स्तनपान गराई रहेको अवस्थामा थप पोषण जरुरी हुन्छ। यस अवस्थामा राम्रो र उचित पोषणका कमीले महिला मात्र प्रभावित हुँदैनन्, गर्भका बच्चा तथा नवजात शिशुसमेत प्रभावित हुन्छन्। विभिन्न तथ्यांकअनुसार गर्भवती, स्तनपान गराइरहेकी आमा र बालबालिका कुपोषणको उच्च जोखिममा रहेका छन्। नेपालको सन्दर्भमा अशिक्षा, गरिबी, पोषण ज्ञानको कमी, बेरोजगारी, सानै उमेरमा विवाह र गर्भधारण, विभिन्न रोगको संक्रमण, खाद्य असुरक्षा, शुद्ध पिउने पानीको अभाव, सन्तुलित आहारको कमी, जोखिमयुक्त वर्गको हेरचाहमा कमी, पर्याप्त खाद्य पदार्थ तथा पोषक तत्त्वको उपलब्धता नहुनु जस्ता कारणहरूले कुपोषणको आँकडामा उल्लेखनीय सुधार हुन सकेको छैन। कुपोषण न्यूनीकरण गर्ने प्रयास नभएको चाहिँ पक्कै होइन। नेपालमा पोषण रणनीति सन् १९७८ देखि नै आएको देखिन्छ। सन् १९८० मा वृद्धि अनुगमन तथा सूक्ष्म पोषक तत्त्वको वितरण सुरु भएको देखिन्छ। सन् १९८५ मा अमेरिकी सहयोग तथा कृषि र स्वास्थ्य मन्त्रालयको समन्वयमा पहिलो पोषण सर्वेक्षण भएको थियो र यहीँबाट नेपालको पोषण यात्रा सुरु भएको मान्न सकिन्छ। राम्रो र उचित पोषणका कमीले महिला मात्र प्रभावित हुँदैनन्, गर्भका बच्चा तथा नवजात शिशुसमेत प्रभावित हुन्छन्। तथ्यांकअनुसार गर्भवती, स्तनपान गराइरहेकी आमार बालबालिका कुपोषणको उच्च जोखिममा छन्। यसअघि १९७५९० को पाँचौं र छैटौं पञ्चवर्षीय योजनाले केही स्थान दिएको पनि देखिन्छ। सन् १९९१ मा पहिलो स्वास्थ्य नीति र १९९२ मा पोषणसम्बन्धी अन्तर्राष्ट्रिय सम्मेलनमा भाग लिएपछि उक्त दशकमा केही फड्को मारेको देखिन्छ। सन् १९९० को संयुक्त पोषण समर्थन कार्यक्रमलाई पहिलो औपचारिक पोषण लक्षित कार्यक्रम मान्न सकिन्छ। आयोडिनयुक्त नून (उत्पादन तथा बिक्री वितरण) ऐन २०५५ मा नै आएको हो। तर पूर्ण विस्तारित र संस्थागत गरिएको पोषणका कार्यक्रम २०६४ पछि मात्रै आएको हो भन्दा फरक नपर्ला। बालबालिकाहरूका पोषणका कार्यक्रमहरू सँगै गर्भवतीहरूलाई निःशुल्क आइरन चक्की, भिटामिन ए र जुकाको औषधि वितरणजस्ता सफल कार्यक्रमहरू सञ्चालनमा छन्। तर अझै पनि गर्भवतीहरूमा कुपोषणका समस्या धेरै नै रहेको छ। नेपाल डेमोग्राफी एन्ड हेल्थ सर्भे २०१६ कै प्रतिवेदनअनुसार प्रदेश २ मा प्रजनन उमेरका ५८ दशमलव ८ प्रतिशत महिलाहरूमा रक्तअल्पता रहेको छ। कुपोषणले गर्भवती महिलाहरूमा संक्रमणको जोखिम बढाउने हुन्छ। आइरनको कमीले रक्तअल्पता हुने र यसले प्रसव तथा सुत्केरीका जटिलता बढाउने हुन्छ। भिटामिन एको कमीले रतन्धो भई अन्धोसमेत हुन सक्छ। त्यस्तै दीर्घ शक्ति कमी भई सुत्केरी समयमा समस्या हुन सक्छ। कुपोषणका कारणहरूले अत्यधिक रक्तस्राव, उच्च रक्तचाप, इक्लेम्पसियाजस्ता जटिलताहरू थपिन सक्छ र सुत्केरीको मृत्युसमेत हुन सक्छ। गर्भावस्थामा कुपोषण भएकाले गर्भवतीहरूलाई मात्र समस्या हुँदैन। यसले गर्भको भ्रूणमा समेत असर गर्ने हुन्छ। कुपोषले भ्रूणको शारीरिक वृद्धिदरमा कमी भई भ्रूणावस्थामै होचो हुन सक्छ र जन्मिँदा कम तौलको हुन सक्छ। त्यस्तै त्यस्ता भ्रूणहरू उमेर नपुगी जन्मिन सक्ने पनि हुन सक्छ। यस्ता बालबालिकाहरूको मानसिक विकासमा असर पर्न सक्ने, शिशु अवस्थामा नै रक्तअल्पता हुन सक्ने हुन्छन्। यस्ता बच्चाहरूमा संक्रमणको जोखिम बढ्न सक्छ। कुपोषण हुन नदिन तथा राम्रो शारीरिक तथा मानसिक विकास भएका स्वस्थ्य बच्चाका लागि धेरै महँगो उपचार चाहिँदैन। मात्र आफ्ना बुहारी वा प्रजनन उमेरका महिलाहरूलाई स्वस्थ्य, कुपोषणरहित बनाउनु पर्छ। बुहारीलाई गर्भ परीक्षणका लागि चिकित्सकलाई के खान दिनु हुँदैन भनेर सोध्नुको सट्टा बुहारीलाई के खुवाउनु भनेर सोध्ने गर्नुपर्छ। गर्भका योजनामा रहेका र गर्भवती महिलाहरूलाई साबिकभन्दा थप एक पटक खाना खुवाउनु पर्दछ। हरेक बार खाना चार अर्थात् हरेक दिन विभिन्न प्रकारका चार समूहका खानाहरू (१ अन्न, २ गेडागुडी, ३ पशुपक्षीजन्य खाने कुराहरू, र ४ फलफूल तथा तरकारीहरू) चार पटक खान सिकाउनु पर्छ। त्यस्तै सूक्ष्मपोषण तत्त्वको कमी हुन नदिन आइरन धेरै पाइने खाना खानको लागि प्रोत्साहित गर्नुपर्छ। माछा, मासु र कलेजो, टुसा उमारेको गेडागुडी, गाढा हरियो सागपात, फलफूल आदि खानाहरूबाट पर्याप्त मात्रामा आइरन र भिटामिन प्राप्त गर्ने भएकाले गर्भवतीका खानामा कहिल्यै छुटाउनु हुँदैन। सामान्यतयाः गर्भवतीहरूलाई अमिलो खान बर्जित गरेका हुन्छन्। तर यस्ता खानाहरू (जस्तै कागती, अमला आदि) मा भिटामिन सी पाइने र खाना पनि रुचाउने भएकाले खान दिनु अनिवार्य गर्नुपर्छ। गर्भवतीहरूलाई खानेकुरा सँगसँगै केही थप पोषक तत्त्वका लागि औषधि पनि दिनुपर्छ। गर्भका योजनामा रहेका तथा गर्भको ९० दिनसम्म फोलिक एसिड र त्यसपछि आइरन तथा क्याल्सियम चक्कीहरू खुवाउनुपर्छ। त्यस्तै गर्भवती भएको तीन महिना पूरा भएपछि एक पटक जुकाको औषधि खुवाउनु पर्छ। आयोडिनको कमी हुन नदिन दुई बालबालिकाको लोगो अंकित आयोडिनयुक्त नुनको प्रयोग गर्न प्रोत्साहित गर्नुपर्छ। स्थानीय स्तरमा उपलब्ध हुने विभिन्न प्रकारका पोषिलो खानेकुराहरूलाई प्राथमिकतामा राख्नुपर्छ। यस अवस्थामा गर्भको भ्रूणको राम्रो विकासका लागि प्रोटिनलगायत भिटामिन र खनिज तत्त्वहरूका चाहिने हुन्छ। त्यसैले यसका लागि फलफूल, मासु, अन्डा, दूधजस्ता खाद्यपदार्थ नियमित चाहिन्छ। सधंै यस्ता खानकुरा उपलब्ध नभए यिनै अति आवश्यक पोषकतत्त्व राखेर तयार गरिएका केही विशेष औषधिहरू प्राथमिकतामा राखेर नियमित सेवन गर्नुपर्ने हुन सक्छ। यस अवस्थामा चुरोट वा अन्य धूमपान र मादकपदार्थ सेवनलाई निरुत्साहित गर्दै स्वास्थ तथा सरसफाइमा विशेष ध्यान दिनु पर्छ।"
निरपराध हाब्रेमाथि अपराध,"हाब्रे अर्थात् रेड पान्डा विश्वका जम्मा पाँच वटा देशमा पाइन्छ। त्यसमध्ये एउटा नेपाल हो। करिब २२ सय मिटरदेखि ४८ सय मिटरको उचाइसम्मका शान्त वनजंगलमा हाब्रे पाइन्छ। १० देखि २५ डिग्री तापक्रमसम्म औसत वार्षिक वर्षा ३ सय ५० मिलिमिटर भएको उच्च भेगका जंगल हाब्रेको बासस्थान हो। वन जंगलमा पाइने धेरै थरी जीवजन्तुमध्ये हाब्रे अर्थात् रेडपान्डा निकै सुन्दर हुन्छ। निकै लजालु हुन्छ यो जीव। हेर्दा सानो बिरालो जस्तो देखिने यो जीव संरक्षण सूचीमा छ। हाब्रेको सुन्दरता नै उसका लागि अभिशाप जस्तो भएको छ। कारण थाहा छैन तर व्यर्थै यसको चोरी सिकारी अचाक्ली भइरहेको छ। सबैभन्दा धेरै हाब्रे पाइने मुलुक चीन हो। विश्वभर यसको संख्या १० हजार छ। नेपालमा हजारभन्दा थोरै हाब्रे रहेको अनुमान छ। चीनले पाण्डा देखाएर पर्यटक तानिरहन्छ। हाम्रो नेपालमा भने यसको संरक्षण नै ठूलो चुनौती बनेको छ। समशीतोष्ण हावापानीमा पाइने निगालो हाब्रेको आहार हो। चौडापाते पतझर र कोणधारी वन उसको बासस्थान हो। एकान्त मन पराउँछ। रुखका हाँगाहरूमा सुत्छ। सोझो र सुधो यो प्राणीबाट अरूलाई हानि छैन। तर मान्छेहरू नै यसका दुश्मन निस्किएका छन्। बिनाकारण हाब्रे मारिएका छन्। छालाको चोरी निकासी भइरहेको छ। पश्चिम नेपालका पहाडी जिल्लाहरूबाट दर्जनौं हाब्रेका छाला चोरी निकासीसहित थुप्रैजनालाई गएका ६ महिनामा पक्राउ गरेको तथ्यांक देखिन्छ। यसले हाब्रेको चोरी सिकारी निकै बढेको देखाउँछ। तर, किन मान्छे यसको सिकार गर्छ भन्ने यकिन छैन। हाब्रेको मासु कसैले खाँदैन। त्यसमाथि मासु मीठो हुँदैन भनिन्छ। हाडछालाको कुनै उपयोगिता भएको देखिएको छैन। औषधि वा अरू कुनै प्रयोजन पनि छैन। प्रहरी नै छक्क छ कि किन भइरहेको छ हाब्रेको चोरी सिकारी ? भ्रमहरू छन्। हाब्रेको छालाको उपयोगिताबारे चलेका अफवाहकै कारण यसको चोरी सिकारी भइरहेको अहिलेसम्मका घटनाक्रमले देखाएका छन्। कतिपय वेबसाइटहरूमा यसको रंगीन छालाको आकर्षक व्यापार हुने उल्लेख हुँदा पनि भ्रम फैलिएको छ। चेतनाको अभाव नै यसको चोरी सिकारीको मुख्य कारण देखिन्छ। जंगली जीवजन्तु कसैको पनि सिकार गर्न मिल्दैन। तर, कतिपय नेपालीलाई यति सामान्य जानकारी र ज्ञान पनि छैन। हाब्रे मारिनुको एउटा कारण त्यस्तो ज्ञानको अभाव पनि हो। हाब्रेको जनचेतनाको विस्तार यसको चोरी सिकारी रोक्ने एउटा प्रमुख उपाय हुनसक्छ। त्यसो त सरकारले पाण्डा संरक्षणको अभियान पनि चलाएको छ। यसको बासस्थानमा आहारा हुने वनस्पति रोप्ने अभियान पनि छ। त्यो अभियानले पाण्डा पाइने नेपालका सबै ३५३६ जिल्लामा सघन रूपमा चलाउनु उत्तम हुन्छ। वन्यजन्तुको संरक्षणको नीति नियम त सरकारले मात्रै होइन, अन्तर्राष्ट्रिय संस्थाहरूले पनि बनाएका छन्। तर, संरक्षणको उद्देश्य पूरा गर्न भने स्थानीय बासिन्दाले सबैभन्दा प्रभावकारी भूमिका खेल्न सक्छन्। पाण्डा पाइने जिल्लाहरूमा प्रकृतिको यो सन्तानको महत्त्वव र यसको आवश्यकता प्रकृतिका किन छ र किन मार्नु हुँदैन भन्ने सचेतनाका विभिन्न अभियान चलाउन जरुरी छ। अरू कसैलाई हानि नगर्ने र हिंसाको कुनै चरित्र नभएको निरपराध जीव पाण्डाको बाँच्न पाउने हकका लागि राज्य र नागरिक दुवै स्तरबाट घनीभूत काम हुन जरुरी छ। राष्ट्रिय निकुञ्ज तथा वन्यजन्तु संरक्षण विभागका वार्षिक प्रतिवेदनले औंल्याएका झापाको काँकडभिट्टा, काठमाडांै, विराटनगर, सुनसरीको हरिपुर, बाँकेको नेपालगन्ज, कैलालीको धनगढी र कञ्चनपुरको महेन्द्रनगर लगायत ठाउँ र नाकामा यसको व्यापार भने चेतनाको प्रसार यी ठाउँमा पनि जरुरी छ। भ्रम चिर्न जरुरी छ। निरपराध हाब्रेमाथि हरहालतमा अपराध रोक्नुपर्छ।"
बिहानी प्रहर जब पूर्वनासुले बजेट चलाए,"काठमाडौं : जेठ १४ गते। मध्यरात ढल्किँदो थियो। अर्थ मन्त्रालयको अलिकति भागमा झलमल्ल बत्ती बलिरहेकै थियो। अर्थमन्त्री कार्यकक्षमै थिए। अर्को कक्षमा मन्त्रालयका वरिष्ठतम् अधिकारीहरू निसासिँदो व्यस्ततामा थिए। किनकि, भोलिपल्ट अर्थमन्त्रीले वाचन गर्ने बजेट सिध्याउनु थियो। अर्थमन्त्रीको निर्देशन, देशको आवश्यकता र विभिन्न मन्त्रालयका सिफारिसका आधारमा आयव्यय विवरण तयार भइरहेको थियो। त्यसकै धपेडी थियो। राति १२:३० अर्थमन्त्रीले बजेट अन्तिम रूप दिइरहेको टिमलाई आफ्नो कार्यकक्षमा बोलाए। टिममा थिए चारै जना उच्च अर्थ अधिकारी मन्त्रीको कुनै निर्देशनको पर्खाइमा रहे। मन्त्रीले भने कसैलाई फोन गरेर बोलाए, आउने बेला भएन ? केही मिनेटमै ती व्यक्ति अर्थमन्त्रीको कक्षमा प्रकट भए। उनी अलि हस्याङफस्याङ हालतमा थिए। मन्त्रालय उच्च स्रोत भन्छ, मन्त्रीले बोलाउनासाथ आउने सर्तमा उनी त्यहीं कतै भएका हुन सक्छन्। भन्नासाथ स्याँस्याँ गर्दै आइपुगे। त्यो चुकुल लाउनुहोस्, अर्थमन्त्रीले पस्दापस्दैका तिनै व्यक्तिलाई अह्राए। र, उनीसँग पहिल्यै रहेका व्यक्तिको छेउमा बस्न इसारा गरे। अर्थ मन्त्रालयमा वर्षौं सेवा गरी उपल्लो तहमा पुगेका चारै जना ती आगन्तुकलाई हेरेको हेर्यै भए। नमस्कार, ती व्यक्तिले चारै जनातिर फर्किएर हात जोडे। नमस्कार, सबैले अभिवादन फर्काए। तिनलाई उनीहरूले नचिन्ने कुरै थिएन। ती थिए रघुनाथ घिमिरे। घिमिरे तिनै व्यक्ति थिए, जसले अर्थ मन्त्रालयकै भन्सार विभागबाट २०७५ फागुन १ गते नायबसुब्बा पदबाट राजीनामा दिएका थिए। आरामकुशलता सोधासोध भयो। औपचारिकतास्वरूप। उहाँलाई तपाईंहरूसँग चिनाइरहनुपर्ने कुुरै भएन, अर्थमन्त्री जनार्दन शर्माले सरकारी वरिष्ठतम् अधिकारीहरूतिर फर्किएर, घिमिरेतिर देखाएर भने। अनि, पहिल्यैदेखि रहेका अर्का व्यक्तिलाई भने चिनाए, उहाँ सीए साप हुनुहुुन्छ। दुवै जना यति राति मन्त्रालयमा किन ल्याइए ? उच्च अधिकारीहरू छक्क परे। तर, अर्थमन्त्री शर्माले चारै जनातिर फर्किएर भने, उहाँहरू राजस्व विज्ञ हुनुहुन्छ। राजस्वका दरबारे मेरातर्फबाट उहाँहरूले केही फेरबदल गर्न सक्नुहुन्छ। उहाँहरूले जेजे मिलाउनुहुन्छ, त्यसमै सही गरेर मकहाँ ल्याउनुहोला। स्रोत भन्छ, एक जनाले आनाकानी गर्न खोजे। मन्त्रीले रोके। अर्थमन्त्री शर्माले भने, अब समय कम छ। राति अबेला पनि भयो। धेरै सोचविचार गर्ने फुर्सद छैन। उहाँहरू विज्ञ हो। उहाँहरूले जे गर्नुहुन्छ, मेरो अवधारणा त्यही हो। यसमा प्लिज सवालजवाफ नगरौं। चारै जना उच्च अधिकारी चुपचाप उठेर गए। पछिपछि लागे अर्थमन्त्रीका दुई जना विज्ञ। र, कथित विज्ञहरूबाट सुरु भयो बजेटका राजस्व दरमा निर्ममतापूर्वक तलमाथि। विश्लेषणआकलन गरेर बजेट तयार पारेका विज्ञ अधिकारीहरू आयातित विज्ञका सामु निरीह बने। मौन रहे। राष्ट्रिय किताबखानाको अभिलेखअनुसार अर्घाखाँची भूमिस्थान नगरपालिकाका बासिन्दा हुन् रघुनाथ। उनी २०५३ जेठ ८ गते नुवाकोट जिल्ला विकास समितिअन्तर्गत गाविस सचिव (राजपत्र अनंकित द्वितीय श्रेणी)का रूपमा सरकारी सेवामा प्रवेश गरेका थिए। त्यही वर्षको चैत १२ गते उनले कर कार्यालय काठमाडौंमा खरिदार पदमा सरुवा मिलाए। सामान्यत : पदस्थापनको दुई वर्षसम्म सरुवा नहुने नियम छ। उनका हकमा त्यसले छेकेन। त्यसमाथि गाविस सचिवबाट करमा सोझै पुग्न सके। यसले पनि देखाउँछ उनी राजनीतिक शक्ति परिचालनमा पहिल्यैदेखि खप्पिस थिए। त्यसयता उनले अर्थ मन्त्रालयअन्तर्गत आन्तरिक राजस्व, भन्सार, राजस्व अनुसन्धान सबै निकायमा काम गरे। २०७५ फागुन १ गते सेवा अवधि करिब १० वर्ष बाँकी रहँदा राजीनामा दिए। त्यति बेला उनी भन्सार विभागमा राजपत्र अनंकित प्रथम श्रेणी नायबसुब्बा पदमा थिए। सामान्यत : कनिष्ठ पदका राजस्वका कर्मचारीले सेवा अवधि करिब १० वर्ष बाँकी छँदा राजीनामा गर्दैनन्। रघुजी सानै पदमा भए पनि ठूला शक्तिसँग उठबस थियो। तर, किन हो कुन्नि, उनी सुटुक्क सेवाबाट बाहिरिएका थिए, घिमिरेनिकट स्रोत भन्छ, सत्ता परिवर्तन भयो। राजनीति फरक बाटोबाट हिँड्न थाल्यो। अनि, यति बेला मन्त्रीको कक्षमा बजेट मिलाउने औकातसहित पो झुल्किए। अर्थतन्त्र बुुझेका जोकोहीले भन्छन्, यो बजेट सेटिङमा ल्याइएको छर्लंगै छ। निजी क्षेत्रका व्यापारिक घरानालाई फाइदा र बेफाइदा हुने गरी हदैसम्म मिलाइएको छ। लाभ पुर्याउनुपर्ने तिनै व्यापारिक घरानाका प्रतिनिधि थिए अर्थमन्त्रीका खेताला विज्ञ, स्रोत भन्छ, बजेटमा राजस्वका दर अघिल्लो राति अबेला मिलाइने गरिन्छ। त्यही भएर ती पात्र त्यहाँ खटाइएका हुन्। ती खेतालाबारे अहिले अर्थमा खैलाबैला मच्चिएको छ। तिनकै दबाबमा कहाँ के मिलाइयो, हेरौं केही उदाहरण देशमा विदेशी मुद्रा सञ्चिति घटिरहेको छ। यसलाई नियन्त्रण गरेन भने हामी श्रीलंका उन्मुख हुने विज्ञहरूले चेतावनी दिइसकेका छन्। त्यसैलाई ध्यानमा दिएर बढ्दो मूल्यको इन्धन कम खपत गराउन सरकारले सातामा दुई दिन बिदा घोषणा गर्यो। त्यसको अर्थ इन्धन नलाग्ने विद्युतीय गाडीलाई प्रोत्साहन दिनुपर्ने हो। तर, बजेटले ठीक उल्टो गर्यो। अर्थमन्त्रीले २०७९८० को बजेटमा सय किलोवाटभन्दा बढी क्षमताका सबैमा अन्त :शुल्क लाग्ने बनाए। अब १०० देखि २०० किलोवाटसम्म ३०, २०१ देखि ३०० सम्म ४५ र त्यसभन्दा माथिका गाडीलाई ६० प्रतिशत अन्त :शुल्क लाग्नेछ। चालू आवमा सबै विद्युतीय सवारीका लागि भन्सार शुल्क १५ प्रतिशत लाग्दै आएको छ। बजेटले १०० देखि २०० किलोवाटसम्म ३०, २०१ देखि ३०० सम्म ४५ र ३०० भन्दा बढीमा ६० प्रतिशत पुर्याएको छ। हेर्दा जनप्रियजस्तो देखिए पनि यसको नेपथ्यमा एउटा नियत देखिन्छ निश्चित व्यापारिक घरानालाई लाभ र निश्चितलाई हानि पुर्याउने। बजेटसँगै चौधरी ग्रुपले नेटा भी कार नेपाली बजारमा भित्र्याएको छ। यो ७० किलोवाटको छ। यसलाई अन्त :शुल्क र भन्सारको वृद्धि लागू हुँदैन। एमजीको विद्युतीय कार पछिल्लो वर्ष नेपाली बजारमा खुबै चल्यो। यसको आयातकर्ता विशाल ग्रुप हो। यो १३० किलोवाटको छ। यसले ५ सय कार बुक गरिसकेको थियो, जुन आउँदा ह्वात्तै मूल्य बढ्ने भएको छ।ठूला, महँगा, विलासीताका रूपमा प्रयोग गरिने विद्युतीय गाडी आयातले करोडौं विदेशी मुद्रा ह्वात्तै घट्छ। मुद्रा बाहिरिन्छ। यस्ता विद्युतीय गाडीहरू टन्नै आएका छन्। छुट दिँदा झन् थुप्रिन्छन्। यो विलासिताको क्षेत्र हो, आन्तरिक राजस्व विभागका महानिर्देशक रितेशकुमार शाक्य भन्छन्। यथार्थ भने ठीक फरक छ। हामीले १३० किलोवाटको कार ५२ लाख रुपैयाँमा बेच्दै आएका हौं। तर, अन्य ब्रान्डले ७० किलोवाटको गाडी ५७ लाखमा बेच्दै आएका छन्। कतिपय ब्रान्डका १ सय किलोवाटका गाडीलाई ६० लाख रुपैयाँ पर्छ, एमजी मोटर्सका महाप्रबन्धक सचिन अर्याल भन्छन्, विलासी बढी क्षमताको ५२ लाख पर्ने गाडी भयो कि कम क्षमताको ६० लाख पर्ने ? मोटर क्षमतालाई मात्र मापदण्ड मानेर सरकारले बढाएको शुल्क अवैज्ञानिक छ। व्यवसायी मात्रै होइन वातावरणविद्हरू पनि सरकारले चालेको यो कदम गलत भएको औंल्याउँछन्। वायु प्रदूषणविद् डा भुपेन्द्र दास सरकारले प्रदूषण नियन्त्रणका लागि विद्युतीय गाडीमा कर घटाउनुपर्नेमा उल्टै बढाउने गलत काम गरेको बताउँछन्। विद्युतीय सवारी नेपालका लागि एउटै मात्र विकल्प रहेको उनको ठहर छ। बीवाईडी अटो उद्योग कम्पनीका आधिकारिक वितरक साइमेक्स इन्कले पनि यसमा आपत्ति जनाएको छ। विद्युतीय सवारीमा कर अवैज्ञानिक र तर्करहित रहेको उसले पत्रकार सम्मेलन गरी जनाएको हो। चौधरी ग्रुपले वाईवाई चाउचाउ उत्पादन गर्छ। यसले प्रशोधित पाम र पामोलिन तेल त्यसमा प्रयोग गर्छ। बजेटले यी तेलमा ५ प्रतिशत मात्र भन्सार महसुल राखेको छ। यसअघि यो १५ प्रतिशत थियो। त्यसैगरी ती तेल प्रयोग गर्ने उद्योगलाई सिधै आयात गर्न दिने व्यवस्था गरिएको छ। यसले स्वदेशी घिउतेल उद्योगहरू गम्भीर संकटमा जाने उद्योगीको भनाइ छ। नेपालमा धेरै घिउ तेल उद्योग छन्। स्वदेशीलाई प्रोत्साहन गर्नुपर्नेमा एउटा व्यापारी घरानालाई पोस्ने गरिने यो नयाँ व्यवस्था गरिएको छ, घिउ तेल उत्पादक संघले विज्ञप्तिमा भनेको छ। स्यानिटरीमा स्वदेशी उद्योग खुत्रुक्कै स्यानिटरी प्याड आयातमा लाग्दै आएको भन्सार महसुलमा ९० प्रतिशत छुट प्रदान गर्ने व्यवस्था बजेटले गरेको छ। यसले गर्दा स्वदेशी उद्योग जोखिममा पर्ने भएका छन्। नेपालमा ४० भन्दा बढी स्यानिटरी उद्योग छन्। तिनको क्षमता वार्षिक ९० करोड उत्पादन गर्ने छ। हाल ३० करोड मात्रै उत्पादन गरिरहेका छन्। केही आयातकर्ताको सेटिङमा स्वदेशी उद्योगलाई हतोत्साही गर्ने अभिप्रायले ९० प्रतिशत छुट व्यवस्था भएको व्यवसायीहरू गुनासो गर्छन्। सरकारले स्वदेशी उद्योगलाई आवश्यक कच्चा पदार्थ आयातमा भने ३० प्रतिशतसम्म भन्सार तोकेको छ। सरकारले टायल्समा १० प्रतिशत भन्सार बढाएको छ। त्योभन्दा पहिला ३० प्रतिशत थियो। अब ४० पुुगेको छ। हरेक निर्माणमा टायल चाहिन्छ। नेपालमा वीरगन्जमा एउटा मात्रै टायल्स उद्योग छ। त्यही उद्योगको सेटिङमा टायल्समा भन्सार बढाइएको व्यवसायीहरू बताउँछन्। स्वदेशी उद्योगलाई प्रोत्साहन गर्ने भन्दै उपभोक्तालाई मारमा पार्ने काम सरकारले गरेको छ। नेपालमा रहेका अधिकांश जुत्ता उद्योगले तलुवासहितका आयात गरेर एसेम्बल मात्रै गर्छन्। बजेटले जुत्ताको भन्सार ३० बाट ४० प्रतिशत बनाएको छ। जुत्तामा आत्मनिर्भर भएको भए यो व्यवस्थालाई ठीकै मान्न सकिन्थ्यो। तर, आत्मनिर्भर भएको अवस्था भन्सार बढाउँदा जुत्ताको दाम बढ्छ। उपभोक्ता नै मारमा पर्छन्। सीमित उद्योगलाई केन्द्रमा राखेर उपभोक्ता मारमा पर्ने नीति बजेटमा ल्याइएको छ। स्वदेशी फलाम उद्योग प्रभावित हुने गरी बजेटमा व्यवस्था गरिएको छ। फलाम उद्योगले कच्चा पदार्थ भारतबाट नै आयात गर्नुपर्छ। फलामे तार उत्पादनका लागि आवश्यक पर्ने जीआई वायर आयातमा भन्सारदर ५ प्रतिशतबाट बढाएर १० प्रतिशत पुर्याइएको छ। प्रतिक्विन्टल अन्त :शुल्क २५ सयबाट बढाएर ४५ सय पुर्याइएको छ। व्यवसायीहरू भन्छन्, जगदम्बा ग्रुपको सेटिङमा यो निर्णय भएको हो। किनकि, जगदम्बा ग्रुपले नेपालमा तत्काल वायर रड बनाउने उद्योग खोल्ने तयारी गरेको छ। बजेटमा १० करोड वाटभन्दा बढी बिजुली खपत गर्ने उद्योगलाई २ देखि १५ प्रतिशतसम्म विद्युत् महसुल छुट गर्ने व्यवस्था गरिएको छ। नेपालमा यति विद्युत् खपत गर्ने उद्योग सीमित छन्। ठूला केही उद्योगको सेटिङमै यो व्यवस्था भएको साना उद्योगी व्यवसायीको आरोप छ। निकासीमा छानीछानी नगद नेपालबाट ८९ सय वस्तु निकासी हुन्छन्। हाल २७ वटा वस्तुलाई २ देखि ५ प्रतिशत निकासी अनुदान दिइएको छ। जुत्ता, पानी, फलाम, सिमेन्टमा ८ प्रतिशत निकासी अनुदान दिइएको छ। गोल्डस्टार जुत्तालगायत सीमित कम्पनीलाई लक्षित गरेर यो व्यवस्था गरिएको देखिन्छ। यसको अर्को लाभ अजय सुमार्गीको पानी उद्योगलाई हुनेछ। उद्योग व्यवसाय वा प्रतिष्ठानका नाममा रहेको हदबन्दीभन्दा बढी जग्गा धितो राखी कर्जा लिन, व्यवसाय टाट उल्टेमा बिक्री गरी सरकारी राजस्व तिर्न र बैंक तथा वित्तीय संस्थाको कर्जा भुक्तानी गर्न पाउने व्यवस्था गरिनेछ, बजेटमा भनिएको छ। दीपक मल्होत्राको पहलमा गिरिबन्धुु टीस्टेटको जग्गा रियल स्टेटमा ढाल्ने प्रपञ्चमा बजेटले साथ दिएको छ। स्वास्थ्य बिमा कमाउने भाँडो सरकारले आफैं गर्दै आएको स्वास्थ्य बिमाको जिम्मा कम्पनीलाई दिने बजेटले व्यवस्था गरेको छ। यसले निश्चित बिमा कम्पनीलाई लाभ पुग्नेछ। मेडिकल कलेजलाई बम्पर उपहार सबैभन्दा विकृति रहेको व्यवसायका रूपमा चिनिन्छ स्वास्थ्य शिक्षा। सरकारले भने यस्ता शिक्षण संस्थालाई वर्षको दुईपटक विद्यार्थी भर्ना गर्ने व्यवस्था मिलाइदिएको छ। यो चोरलाई लिस्नो भनेजस्तो भयो, एक चिकित्सक व्यंग्य गर्छन्। पूर्वमुख्यसचिव विमल कोइराला बजेटमा विभेद रहेको बताउँछन्। स्वार्थ समूूहबाट प्रभावित भयो नै त म भन्दिन। तर, बजेटमा विभेद भएको छ, उनले भने। स्यानिटरी प्याड, विद्युतीय गाडीलगायतको करलाई उनले यसको उदाहरणका रूपमा देखाए। अर्थमन्त्रीले सीए साप भनेका ती अज्ञात व्यक्ति खासमा को थिए ? मन्त्रालय उच्च अधिकारीहरूसमेतले चिन्न सकेनन्। खास ती सीए नै थिए ? वा अरू कोही, त्यो पनि खुलेको छैन। त्यसमै रहेका एक अधिकारी भन्छन्, चिनिएन। राजस्व दर मिलाउने काममा पनि उनी त्यति सक्रिय देखिएनन्, जति रघुनाथ घिमिरे सक्रिय रहे।"
"फोहोरबाट मोहर, वालिङबाट सिकौं","स्याङ्जा : अधिकांश स्थानीय सरकारको टाउको दुःखाइको मुख्य विषय हो, फोहोर व्यवस्थापन। किन त ? आइडिया को कमी। नपत्याए, स्याङजाको वालिङ नगरपालिका हेरौं। जहाँ फोहोर समस्या होइन, मोहर बनिरहेको छ। नगर पनि सफा, मोहर पनि कमाई। भएन त काइदा ? सिक्ने होइन त वालिङबाट ? वालिङले फोहोरमैलाको उपयोग गर्ने र त्यसबाट आयआर्जन पनि कसरी गर्ने भनेर फरक कोणबाट सोच्यो। उसले जुक्ति निकाल्यो, सबैभन्दा पहिले फोहोरमैला वर्गीकरण गर्ने। त्यसैकारण, उसले संकलित फोहोरमैला कुहिने र नकुहिने वर्गमा छुट्टयायो। नगरपालिकाले कुहिने र नकुहिने फोहोर छुट्टाछुट्टै दिनमा संकलन गर्छ। दैनिक ५ टन फोहोर उठ्ने गरेको नगरपालिकाका कर्मचारी बताउँछन्। कुहिने वस्तुलाई कम्पोष्ट मल बनाउन उपयोग गर्यो। कम्पोष्ट मल केन्द्रबाटै बिक्री हुन्छ। नकुहिने सामग्री शिशाजन्य, फलाम, प्लास्टिक, कपाल जस्ता वस्तुलाई पनि वर्गीकरण गर्दै बजारीकरण गर्यो। नकुहिने वस्तुहरू उद्योगका कच्चा पदार्थ बन्न थाले। यसबाट वालिङ नगरपालिकाले मोहर कमाउन थाल्यो। बर्सेनि लाखौं रुपैयाँ नगरपालिकालाई आम्दानी हुन्छ। त्यसकै कमाइबाट एक दर्जन कर्मचारीलाइ पारिश्रमिक र अरू सेवा दिन पुग्छ। नगरपालिकाका अनुसार गतवर्ष मात्रै फोहोरमैला बिक्रीबाट २५ लाख रुपैयाँ आम्दानी भएको थियो। देशभरका २ सय १७ नगरपालिकामध्ये वालिङ सर्वोत्कृष्ट नगरका रूपमा पुरस्कृत पनि भइसकेको छ। संघीय तथा स्थानीय विकास मन्त्रालयले २०७४ सालमा सर्वोत्कृष्ट सफा नगरका रूपमा वालिङलाई पुरस्कृत गरेको छ। नगरपालिकाको सरसफाइ केन्द्र अरूका लागि सिकाइ केन्द्र बनेको छ। वालिङ नगरपालिका १ अर्मादी पुछारपौवामा नगरपालिकाको सरसफाइ केन्द्र छ। जुन आँधीखोलाको किनारको बगरमा छ। नगरपालिकाले पूर्णामृत भवानी माध्यमिक विद्यालयको ३२ रोपनी जग्गा २० वर्षका लागि भाडामा लिएर केन्द्र निर्माण गरेको हो। केन्द्रमा दैनिक ४ जना कुचिकार र ५ जना कर्मचारीले फोहोर वर्गीकरण गर्छन्। नगरले मेसिनबाट फोहोरमैला वर्गीकरण गर्ने गरी तयारी थालेको छ। फोहोरमैला व्यवस्थापनमा नगरपालिका र विभिन्न दातृ निकायको सहयोग छ। सरसफाइका लागि आवश्यक भौतिक संरचना पनि बनाइएका छन्। केन्द्रमा एकातिर कुहिने वस्तु र कम्पोष्ट मल राखिन्छ। अर्कातर्फ फलाम, सिसा, प्लास्टिकलगायतका नकुहिने वस्तु छुट्ट्याएर राखिन्छ। केन्द्र वरिपरि फलफूल र अरू रूख बिरुवा लगाइएका छन्। जहाँको प्राकृतिक वातावरण पनि सुन्दर छ। एकद्धार प्रणालीबाट फोहोरमैला व्यवस्थापन हुँदै आएको छ। एकीकृत फोहोरमैला व्यवस्थापनका क्षेत्रमा नगरपालिका तहमा सञ्चालनमा आएको यो प्लान्ट नेपालकै पहिलो हो। यहाँबाट निस्कने पानीलाई सिँचाइमा पनि प्रयोग गर्न सकिन्छ। वालिङ नगरपालिकाले २०७१ सालदेखि स्थानीय एक गैरसरकारी संस्था (दिदीबहिनी एवं समाज उत्थान) लाई ४ वर्षसम्म फोहोरमैला व्यवस्थापनको जिम्मा लगाएको थियो। विगत ४ वर्षदेखि भने नगरपालिकाले आफैंले फोहोर व्यवस्थापनको काम गर्दैै आएको छ। नगरपालिका सरसफाई शाखा प्रमुख ज्योति पौडेल नगरपालिकाले फोहोर उठाएर मात्र नहुने भन्दै वर्गीकरण गर्ने काम महत्वपूर्ण हुने बताउँछन। नगरपालिकाले सेफ्टि टंकीलगायत फोहोरजन्य पानीको व्यवस्थापनसमेत गरिदिन्छ। घरघरमा रहेका सेफ्टी ट्यांकी भरिएपछि ट्यांकर खोज्नु निकै कठिन हुन्छ। त्यहाँबाट उत्पन्न हुने फोहोर जहाँ पायो त्यतै फाल्न पनि भएन। वातावरणीय दृष्टिकोणले पनि गाहे हुने भएपछि नगरपालिका आफैंले सेफ्टी ट्यांकी सरसफाइको काम गर्न थाल्यो। नगरपालिकालाई ६ हजार ५ सय रुपैयाँ बुझाउनुपर्छ। उसले आफंै सेफ्टी टंकी सफा गरिदिन्छ। त्यसका लागि नगरपालिकाले दिसाजन्य लेदो व्यवस्थापन प्लान्ट पनि सञ्चालनमा ल्याएको छ। दिसाजन्य लेदाबाट बायोग्यास र कम्पोष्ट मल बन्छ भने त्यहाँबाट निस्कने पानीलाई प्रशोधन गरी पुन ः प्रयोग गर्न मिल्ने बनाएको छ। नगरवासीहरू फोहोरमैला ब्यवस्थापनमा भएको यो चमत्कार को श्रेय निवर्तमान नगरप्रमुख दिलिप्रताप खाँणलाई दिन्छन। बिज्ञान बिषयका विद्यार्थी खाँण रचनात्मक, सिर्जनात्मक र अन्वेषणात्मक कार्य गर्न रुचाउने गर्छन। खाँणले पहिला फोहोरमैला चिनौं, त्यसपछि व्यवस्थापन गरौं, भन्ने नारा नै दिएका थिए। वालिङ पुरस्कृत भएपछि सिक्नका लागि विभिन्न पालिका र संघसंस्था गरी ५ सयवटा बढीले स्थलगत अध्ययन गरिसकेको नगरपालिकाले जनाएको छ। यहाँबाट फर्केर गएपछि धेरै पालिकाले फोहोरमैला ब्यवस्थापनमा धेरै राम्रा काम गरेका छन्, नगरपालिकाका पूर्वअधिकृत पदमप्रसाद पाण्डेले भने। पालिकाले फोहोरमैलाको परिमाण र प्रकृति अनुरूप प्रतिघर ५० देखि ५ सय रुपैयाँसम्म मासिक शुल्क उठाउँछ।"
ठडिँदै धरोहर,"काठमाडौं : धरहरा उद्घाटन भएको एक वर्ष भइसकेको छ। तर, अझै पूर्णता पाउन सकेको छैन। निवर्तमान प्रधानमन्त्री केपी शर्मा ओलीले लोकतन्त्र दिवसको अवसर पारेर गत वर्षको वैशाख ११ गते धरहराको उद्घाटन गरेका थिए। त्यतिबेला सर्वसाधारणका लागि दसैंतिहारमा धरहरा खुला गरिने घोषणा पनि गरियो। तर, आगामी दसैंसम्म पनि पुनर्निर्माण सम्पन्न नहुने देखिएको छ। भवन विभागले धरहराका केही बाहिरी र केही भित्री संरचना निर्माण गर्न अझै एक वर्ष लाग्ने जनाएको छ। सात वर्षअघि २०७२ वैशाख १२ गतेको महाभूकम्पले धरहरा ढलेको थियो। धरहराको लगानीतर्प भने स्तम्भ र स्तम्भमा राखिएको सुनको गजुरको गरी ३ अर्ब ४८ करोड २१ लाख बजेट छुट्ट्याइएको थियो। धरहरा टावरको काम पूरा भए पनि भित्री संरचनाको केही भाग र संरचनाको काम सम्पन्न हुन अझै एक वर्ष जति समय लाग्ने भवन विभागले जनाएको छ। राष्ट्रिय पुनर्निर्माण प्राधिकरणले धरहराको स्वामित्व भवन विभागलाई जिम्मा लगाइसकेको छ। भवन विभागका आयोजना निर्देशक कोषनाथ अधिकारीले भने, करिब ६५ प्रतिशत काम मात्र सकिएको थियो। यस हिसाबले पनि धरहराको पुनर्निर्माण सकिन अझैं एक वर्ष जति लाग्छ। बाहिरी संरचनाका काम बेसमेन्ट, म्युजियम, पार्किङको काम, प्रशासनिक भवन निर्माण बाँकी नै छ। निर्देशक अधिकारीले धरहराको भौतिक प्रगति ७४ प्रतिशत र वित्तीय प्रगति ६४०७ प्रतिशत रहेको जानकारी दिए। भवन विभागका इन्जिनियर गोपाल भट्टराईका अनुसार भित्री संरचनाअन्तर्गतको मेकानिकल, इलेक्ट्रिकल र एसीलगायतका काम सम्पन्न हुने चरणमा छन्। रंगरोगन पनि भइरहेको छ। लिफ्ट सुरुमै जडान गरिए पनि त्यसलाई फिनिसिङ भर्खरै सकिएको छ। सिसा, भर्याङको काम पनि प्रोसेसको चरणमा छ। झ्याल ढोका निर्माणको काम बाँकी नै छ। भूकम्प गएको सात वर्ष बितिसक्दा पनि एकतिहाइ सम्पदाको पुनर्निर्माण हुन अझै बाँकी छ। भूकम्प क्षति भएका ९ सय २० सम्पदामध्ये ६ सय ६ वटाको पुनर्निर्माण भएको छ। २ सय ८८ वटा सम्पदाको पुनर्निर्माण जारी छ। राष्ट्रिय सम्पदा पुनर्निर्माण प्राधिकरणको कार्यकाल सकिएपछि उसले सम्पादन गर्दै आएका बाँकी काम सम्बन्धित मन्त्रालय, विभाग र निकायमा हस्तान्तरण भइसकेका छन्। २०७२ सालको भूकम्पका कारण देशभरका विश्व सम्पदा सूचीमा सूचीकृत १ सय ७० सांस्कृतिक धरोहरहरूमा क्षति पुगेको पुरातत्त्व विभागसँग तथ्यांक छ। भूकम्पबाट प्रभावित संरचनाको पुनर्निर्माणसम्बन्धी ऐन, २०७२ को दफा ३ (२) अनुसार प्राधिकरणको कार्य क्षेत्र भूकम्पबाट अति प्रभावित १४ र कम प्रभावित १८ गरी ३२ जिल्लाहरूमा थियो। भूकम्पले क्षति पुगेको सात वर्षभन्दा बढी भइसक्दा पनि अझै धेरै सम्पदाको कुनै काम अघि बढेको छैन। सम्पदा पुनर्निर्माणका बाँकी काम सम्पन्न गर्न सम्बद्ध निकायहरूले इच्छाशक्ति नदेखाएका कारण भन्दा पनि स्थानीय गुठी, उपभोक्ता समिति र सम्पदा मैत्री ढंगले मिलाएर पुनर्निर्माण गर्नुपर्ने बाध्यताका कारण पनि कतिपय सम्पदाको पुनर्निर्माण अघि बढ्न नसकेको काठमाडौं ट्रस्ट प्रिर्जभेसनका नेपालका प्रतिनिधि रोहितकुमार रञ्जितकारले बताए। भूकम्प गएपश्चात् यो बीचमा आकर्षणको केन्द्र रहेको रानीपोखरीको पुनर्निर्माण भयो। विसं १९९० को भूकम्पले भत्काउनुभन्दा पनि अघिको स्वरूपमा बालगोपालेश्वर मन्दिर बन्यो। काठमाडौं सहरको परिचय जोडिएको काष्ठमण्डपको पनि पुनर्निर्माण सम्पन्न भयो। क्षतिग्रस्त कतिपय सम्पदाको पुनर्निर्माणको सुरसारसम्म गरिएको छैन। पशुपति क्षेत्रको मुख्य मन्दिरमध्येमा पर्ने विश्वरूपको पुनर्निर्माण भर्खरै मात्र पुनर्निर्माण थालिएको छ। भत्किएर भग्नावशेषमा परिणत भइसकेको मन्दिरको मूलढोकाबाहिरै नित्य पूजा भइरहेको छ। पशुपति क्षेत्रकै पञ्चदेवलदेवी वज्रघरसम्म पुनर्निर्माणकै पर्खाइमा छन्। सम्पदा पुनर्निर्माणमा प्राधिकरणबाहेक पुरातत्त्व विभाग, प्रदेश सरकार, स्थानीय सरकार, विभिन्न दातृ निकायहरू, स्थानीय उपभोक्ता समितिसमेत संलग्न छन्। पशुपति क्षेत्रभित्र मात्र साना ठूला गरेर ६२ वटा सम्पदाको पुनर्निर्माण गर्नु पर्नेछ। जसअन्तर्गत भारतीय अनुदानमा २८, एसियाली विकास बैंकको सहयोगमा २०, चीन सरकारको सहयोगमा २, जापान सरकारको सहयोगमा २, श्रीलंकाको सहयोगमा २, युनेस्कोको सहयोगमा दुई वटा सम्पदा निर्माणाधीन छन्। काठमाडौं भ्याली प्रिजरभेसन ट्रस्टले १५ वटा सम्पदा निर्माण गरिरहेको छ। विश्वसम्पदा क्षेत्रकै एकतिहाइभन्दा बढी अर्थात् ६० सम्पदा अझै पनि बन्न बाँकी छन्। मुलुकका निम्ति अन्तर्राष्ट्रिय शानका रूपमा रहेका महत्त्वपूर्ण धरोहरहरू बन्न बाँकी नै छन्। पुरातत्व विभागका प्रवक्ता रामबहादुर कुँवरले बताए। उनले भने, तत्कालीन सरकारले हामीलाई कुनै औपचारिक पत्रमार्पत यति समयमा पुनर्निर्माण हुनुपर्छ भनेर तोकेको हैन। मौखिक रूपमा ६, ७ वर्षमा पुनर्निर्माण सक्छौं भनेको हिसाबमा पनि हामीले निर्धारित समय अगावै काम गरेका छौं। अबको एक वर्षमा त अधिकांश सम्पदाको काम सकिन्छ। वसन्तपुर दरबार स्क्वायरलाई अझै एक वर्ष वसन्तपुर दरबार स्क्वायर क्षेत्रमा ९२ संरचना छन्। ३० वटा बनिसकेका छन्। २५ ओटा संरचना निर्माणाधीन छन्। १७ वटा सम्पदा अहिलेसम्म सुरु भएकै छैनन्। हनुमानढोका दरबार स्क्वायर विकास समितिका कार्यकारी निर्देशक सन्दीप खनालका अनुसार नौतले दरबार र राणाकालीन सेतो भवनको काम ९५ प्रतिशत पूरा भएको छ। निर्देशक खनालले भने, एउटा समूहले भवन पुनर्निर्माण गर्नुपर्छ भन्छ। अर्को समूहले बनाउनु पर्दैन यसैले काम चलेको छ भन्ने छ। यसैका कारण बन्न ढिलाइ भएको हो। कुमारी भवन यो वर्ष निर्माण गर्नका लागि बजेट विनियोजन भइसकेको छ। पाटन दरबारको पुनर्निर्माण अझै एक वर्ष लाग्ने २०७२ सालको भूकम्पबाट क्षतिग्रस्त पाटन दरबार क्षेत्रका सम्पदाको पुनर्निर्माण कार्य अन्तिम चरणमा पुगेको छ। विश्व सम्पदा सूचीमा सूचीकृत उक्त क्षेत्रका सम्पदाको पुनर्निर्माण ९५ प्रतिशत सकिएको छ। काठमाडौं उपत्यकाको तीनवटै जिल्लामध्ये ललितपुरको पाटन क्षेत्रमा भूकम्पबाट क्षतिग्रस्त भएका सम्पदाको पुनर्निर्माण सबैभन्दा अगाडि रहेको छ। पाटनको देवु तलेजुको मन्दिरमा भने पुनर्निर्माण उपभोक्ता समितिमार्फत हुँदैछ। चार महिनादेखि निर्माण थालिएको तलेजु मन्दिरको पुनर्निर्माण सकिँदा अझै चार वर्ष लाग्न सक्ने पाटन दरबार परिसरका उपभोक्ता समितिका अध्यक्ष किरणमान प्रधानले बताए। भूकम्पले क्षतिग्रस्त पाटन क्षेत्रका मुख्य रूपमा रहेको कृष्ण मन्दिर, विश्वनाथ मन्दिर र चारनारायण मन्दिरलगायतका सम्पदाको पुनर्निर्माण सम्पन्न भइसकेको छ। पुरातत्त्व विभागको प्राविधिक सहयोगमा उक्त क्षेत्रका सम्पदाको पुनर्निर्माण भइरहेका छन्। पुरातत्त्व विभागका प्रवक्ता कुँवरले अब फिनिसिङको काम मात्र बाँकी छन्। भूकम्पले पाटन दरबार क्षेत्रका सुन्दरी चोक, उत्तरी तलेजु, दक्षिणी तलेजु, बहादुर शाह बैठक भवन तथा मूल चोक, कृष्ण मन्दिर, चार नारायण मन्दिर, विश्वेश्वर, मणिमण्डप, हरिशंकर मन्दिर, योगनरेन्द्र मल्लको सालिकलगायत सम्पदामा क्षति पुर्याएको थियो। ५० रोपनी क्षेत्रफलमा फैलिएको पाटन दरबार क्षेत्रमा विभिन्न धार्मिक एवं ऐतिहासिक महत्त्वका सम्पदा र चोक छन्। काठमाडौं संरक्षण कोषका निर्देशक रोहित रञ्जितकारले पाटन दरबार क्षेत्रमा भूकम्पबाट क्षतिग्रस्त भएका २२ सम्पदामध्ये २० वटाको पुनर्निर्माण सम्पन्न भइसकेको जानकारी दिए। भक्तपुर दरबार स्क्वायर ८० प्रतिशत काम भक्तपुर नगरपालिकाअन्तर्गतको स्मारक संरक्षण तथा दरबार हेरचाह अड्डा भक्तपुरका रामगोविन्द श्रेष्ठका अनुसार २०७२ को भूकम्पले दरबार स्क्वायरमा आठवटा सम्पदाहरूमा क्षति पुर्याएको थियो। भूकम्पले क्षति पुगेका सम्पदाहरूमा सत्तल दरबार, शिलु महादेव, वत्सला, रामेश्वर, द्वारिका, केदारनाथ, बद्रीनारायण, नारायण मन्दिरलगायत छन्।"
बाढीले जेठमै बगायो ३५ सय रोपनी खेत,"गोरखा : पालुङटार९ का चक्रबहादुर लामाको साठीमुरे खेत तीन वर्षअघि साउन ५ गते चुक्ती खोलाको बाढीले बगर बनायो। हिउँदभरि मोहियाहरू (सँधियार) मिलेर अमिन झिकाई खोलाघर छुट्ट्याए। मोहियाको साँधसीमा छुट्याए। एस्काभेटर लगाई खोलालाई आफ्नै बाटोमा लगाए। तारजाली लगाएर छेकबार गरे। यति गर्दा १ लाख रुपैयाँ खर्च भयो। मेसिन लगाएर जग्गा सम्याए र रोपाइँ गरे। रोपाइँकै राति अर्थात् गत असार १६ गते घनघोर वर्षा भयो। खेत फेरि बगर पल्ट्यो। फेरि हिउँदभर बगरलाई खेत बनाए। रोपाइँको तयारी थियो। तर, यसपटक पनि जेठ २७ गतेको बाढीले खेत फेरि बगर बन्यो। खोलाले लगातार तीन वर्ष दुःख दिएपछि निराश छन्। भन्छन्, परिवार पालौँला भनेर दुःख गरी कमाएको पैसाले खेत किनेको थिएँ। तर, खोलाले झम्टेको झम्टै गर्यो। किसानले दुःख गरेर खान्छुभन्दा पनि पाइएन। अहिले न उनको खेतको साँधसीमा चिनिन्छ न बाँधकुलोको नाम निशाना छ। अहिलेसमेत तीन वर्ष भयो। मैले यो खेतबाट एक दानो भित्र्याउन सकेको छैन, तामाङ भन्छिन्, दसनंग्रा खियाएर खान्छुभन्दा पनि दुःखीको दुःख माटोमै मिल्यो। हरिराम परियारले अर्काको जग्गामा अधियाँ गरेर साठीमुरे फाँटमै २५ मुरी धान फलाउँथे। तर, दुई वर्ष भयो रोपेको खेत बगर पल्टिएको। अहिले त रोपाइँ गर्न नपाउँदै खेत लगिदियो। बीउ पैँचो खोजेर ब्याड राखेको थिएँ। तर, रोपाइँ गर्न नपाउँदै खेत लगिदियो। अब पैँचो तिर्ने उपाय पनि छैन, परियार भन्छन्, खोलाले हामी किसानीको टाउको उठाउनै दिएन। हामी निमुखा किसानको दुःख हेर्न न सरकार आउँछ न भोट हालेर जितेर गएकाहरू आउँछन्। कुनै सरकारबाट राहत नपाएको उनको गुनासो छ। खेतखेतै खोला हिँडेको छ, उनी भन्छन्, अब खोला घटेपछि खेत रोपूँ भने जेठमै यस्तो भयो। असार, साउन सिँगै बाँकी छ। फेरि बाढी नआउला भन्न सकिँदैन। खेत रोप्न राखेको ब्याड पनि बाढीले सिनित्तै बगाएपछि अब खेत रोप्न नसकिने पालुङटार९ का सयौं किसानको दुखेसो छ। अनेक दुःख गरेर बाँधकुलो बनाइयो। तर, अहिले नाम निसाना छैन, खड्गबहादुर राना भन्छन्, तीन वर्ष भयो। सरकारको २६ लाख रुपैयाँ खर्च गरेर यो बाँधकुलो बनाउन थालेको, तीनै बर्ष बगाएको बगायै छ। अब जोश, जाँगर पनि मर्यो। सो बाँधकुलोबाट सिँचाइ हुने करिब ३ हजार रोपनी जग्गा यो वर्ष बाँझै रहने चिन्ता उनको छ। गत बिहीबार रातिको बाढीले पालुङटार९ को खहरेखोलाबाट बिर्दीसम्म विभिन्न फाँटका हजारौं रोपनी खेत बगाएर सखाप छ। भित्र्याउने बेला भएको जुडी धान र मकै लगाइएको फाँट उराठलाग्दो बगर बनेको छ। रोपाइँ गर्ने तयारी गरिएको खेत फेरि रोपाइँ गर्न नमिल्ने गरी ढुंगामुढाले ढाकिएको छ। कतै खोलाको कटानले खण्डहर बनेको छ। हामीलाई दुईचार बोरा चामल राहत चाहिएको छैन, सेराफाँटका खुतराज अधिकारी भन्छन्, उब्जनी गरेर खाने खेत जोगाइदिए हुन्थ्यो। तीन वर्षदेखि बाढीले झम्टीझम्टी सखाप भएको खेत सरकारले तटबन्ध गरी जोगाइदिनुपर्ने उनको अनुरोध छ। खहरेखोलाबाट बिर्दीसम्म ३ हजार ५ सय रोपनीभन्दा धेरै खेत बगर बनेको वडाध्यक्ष भेजराज पाण्डे बताउँछन्। बिर्दी र शेरा बजार खोला कटानले जोखिममा छ। एक दर्जन घर उच्च जोखिममा छन्। हामीले तथ्यांक संकलन गर्दै छौं। किसानलाई ठूलो क्षति पुगेको छ। हरेक वर्ष एउटै समस्याले दुःख दियो, वडाध्यक्ष पाण्डे भन्छन्, नगरपालिका, प्रदेश र संघ सरकारले तटबन्ध गर्न पहल गर्नुपर्ने हो। वडा कार्यालयले सडक, खानेपानी र बिजुली खुलाएको उनको भनाइ छ। जिल्ला विपत् व्यवस्थापन समिति, कृषि ज्ञानकेन्द्र, नगरपालिका तथा संघ, प्रदेशका जनप्रतिनिधि किसानको दुःख समस्यामा सान्त्वना दिनसम्म नआएको गुनासो स्थानीयवासीले गरेका छन्। उक्त खोलामा तटबन्ध गर्न तीन वर्षअघि पालुङटार नगरपालिकाले प्रारम्भिक सर्वेक्षण गरेको थियो। त्यसका लागि करिब १६ करोड लागत लाग्ने अनुमान गरिएको वडाध्यक्ष पाण्डेको भनाइ छ। हामीले स्रोत जुटाउन एउटा समिति बनाएर संघ र प्रदेश सरकारसम्म अनुरोध गरेका थियौं। तर, आजसम्म कतैबाट पनि सम्बोधन भएको छैन, उनी भन्छन्। चुक्ती खोलामा गत बिहीबार राति आएको बाढीले अँबुवा सेरा सडकको बिर्दीनेर मोटरेबल पुल बगाएको छ। त्यस्तै तल्लोसेरा र माथिल्लो सेरा आवतजावत गर्ने मोटरेबल पुल, सेरा फेदी जोड्ने पुल र सेरा पौवाटार खण्डको खहरेखोला पुल पनि बगाएको वडा सदस्य अमृतबहादुर नगरकोटीको भनाइ छ। अहिले यी सबै ठाउँमा खोलाबाट जोखिम मोलेर स्थानीयवासी आउजाउ गरिरहेका छन्। ठाउँठाउँको पुल बगेपछि चार दिनदेखि सो क्षेत्रमा यातायात सेवा ठप्प छ। पैदल यात्रु पनि जोखिम मलेर खोला तर्न बाध्य छन्। पानी बढेका बेला आउजाउ बन्द हुने गरेको त्रिवेणी माविका प्रधानाध्यापक गणेशराज सेढाइँ बताउँछन्। चुक्ती खोला र खार खोलामा पुल नहुँदा विद्यार्थी विद्यालय जानबाट वञ्चित छन्। बिर्दिबाट त्रिवेणी मावि, मदनेडाँडा मावि र धर्मोदय मावि पढ्न जाने करिब ४ सय विद्यार्थी यी दुई खोला बढेपछि पठनपाठनबाट बञ्चित हुने गरेका शिक्षकहरू बताउँछन्। पानी पर्न थालेपछि विद्यार्थी मात्र होइन, शिक्षक पनि विद्यालय आउन सक्नुहुन्न, सेढाईँ भन्छन्, ठाउँठाउँमा पक्की पुल अनिवार्य आवश्यकता छ। बाढी र पहिरोले स्थानीय भवदत्त लामिछाने, राममाया कुँबर, बद्री सेढाईँको परिवार विस्थापित भएका छन्। भरत सेढाईँ, घननाथ सेढाईँ, मिठु सेढाईँ, टंकबहादुर अधिकारी, सम्झना लामा, लिप्चा लामा, सुनसिङ लामाको घर उच्च जोखिममा छन्।"
उदाहरणीय धनकुटा,"धनकुटा : पछिल्लो समय राजधानी काठमाडौंमा फोहोर व्यवस्थापनको विषयले चर्चा पाइरहेको छ। तर, धनकुटा नगरपालिकाले गरेको फोहोर व्यवस्थापनको पाटो उदाहरणीय बनेको छ। फोहोर व्यवस्थापन कार्यले धनकुटा नगर स्वच्छ र सुन्दर त बनेकै छ। अन्य स्थानीय तह तथा ठूला सहरका लागि सिकाइको थलोसमेत बनेको छ। नगरक्षेत्रको फोहोर व्यवस्थापन गर्न धनकुटा नगरपालिका ६ सल्लेरीमा फोहोरबाट मोहोर बनाउने योजनासहित धनकुटा नगरपालिका र स्थानीय विकास मन्त्रालय जगेडा कोषको साझेदारीमा करिब ४ करोड रुपैयाँको लागतमा ३० रोपनी क्षेत्रमा ल्यान्डफिल्ड साइड निर्माण गरिएको थियो। २०६३ सालमा निर्माण सुरु भएको उक्त संकलन केन्द्र २०६६ सालमा निर्माण सम्पन्न भएको हो। नगरक्षेत्रका मुख्य बजार तथा चोकहरूमा नगरपालिकाका कर्मचारीहरूले संकलन गरेको फोहोरलाई ट्याक्टरबाट केन्द्रमा ल्याइने गरिएको छ। फोहोर संकलनमा २५ जना कर्मचारी खटिएका छन्। निजी क्षेत्रका १४ जना छन्। नगरपालिकाको ३ ट्याक्टर र १ टिपर गरी दैनिक ४ वटा सवारीसाधनले दैनिक १३ टनसम्म फोहोर ल्याउने गर्छ। यसरी ल्याइएका फोहोरबाट गल्ने फोहोरलाई कम्पोस्टिङ गरिन्छ भने कागज, प्लास्टिक र धातुलगायत वस्तु छानेर बेग्लै राखिन्छ। संकलित फोहोरलाई प्रतिकिलो १२ रुपैयाँसम्ममा बिक्री गरिँदै आएको धनकुटा नगरपालिका वातावरण शाखाका प्रमुख उपेन्द्र खनालले बताए। उनका अनुसार अहिले नगरक्षेत्रबाट दैनिक ६ टन फोहोर संकलन हुन्छ। नगरपालिकाले फोहोर वस्तुको बिक्री गर्न अहिले निजी क्षेत्रलाई संलग्न गराएको छ। संकलित फोहोरलाई छानेर पुनर्बिक्री गर्न स्थानीय व्यापारी कौशल थापालाई जिम्मा दिइएको छ। उनले नगरपालिकालाई वार्षिक रूपमा शुल्क तिर्छन्। नगरपालिकाले फोहोर संकलन हुने नगरक्षेत्रका प्रत्येक घरबाट सरसफाइ शुल्क लिने गरेको छ ल्यान्डफिल्डबाट प्राप्त आम्दानी नगरक्षेत्रकै विकासका लागि खर्च गरिन्छ। मानव स्वास्थ्यमा प्रतिकूल असर पार्ने मिथेन ग्यास उत्सर्जन रहित यो ल्यान्डफिल्डले धनकुटा बजारलाई स्वच्छ, सफा बनाउन सहयोग पुग्ने धनकुटा नगरपालिका प्रमुख चिन्तन तामाङले बताए। फोहोर व्यवस्थापनमा नगरपालिकासँगै नगरबासीको सहयोग धेरै नै रहेको प्रमुख प्रशासकीय अधिकृत रामबहादुर थापा बताउँछन्। उनका अनुसार नगरपालिकाले फोहोर मात्रै संकलन गर्ने हो। यदि स्थानीयले फोहोर संकलन गरी नराखिरहने हो भने बजारमा फोहोरका डंगुर थुप्रिन सक्थे। केन्द्रमा ४० प्रतिशत गल्ने फोहोर संकलन हुन्छ। यस्तै २५ प्रतिशत रबर, १५ प्रतिशत कपडा र बाँकी २० प्रतिशत प्लास्टिक, कागज, पुराना निर्माण सामग्रीका साथै टिन, फलाम र विद्युतीय सामग्रीजन्य फोहोर जम्मा हुन्छन्। धनकुटा नगरक्षेत्रमा फोहोर व्यवस्थापन कार्य उदाहरणीय वन्नुको पछाडि नागरिक सचेत हुनु मुख्य कारण रहेको धनकुटा बजारवासी खेम घिमिरे बताउँछन्। उनका अनुसार नागरिक सचेत भएपछि समाजमा फोहोर भन्ने चिज हुँदो रैछन्। अहिले फाल्ने ठाउँ नभेटिँदासम्म नागरिकहरू गोजीमा फोहोर राख्छन्। टोकरी देखेपछि मात्र फ्याक्ने गर्छन्। यता अर्का नगरवासी खिन्द्र अधिकारी नगरपालिकाले घरबाटै फोहोर निस्कँदा कुहिने तथा नकुहिने छुट्ट्याउने गरी डसबिन दिँदा उपयुक्त हुने सुझाउँछन्। उनी भन्छन्, नगरपालिका एक्लैले मात्र सम्भव हुँदैन। लागत साझेदारीमा सम्भव हुन सक्छ। धनकुटा नगरपालिकाले फोहोर व्यवस्थापनमा गरेको कार्य उदाहरणीय छ। नगरपालिकाको यो कार्यले खेर जाने वस्तुलाई पुनःप्रयोग सँगै फोहोरबाट मोहर मात्रै होइन स्वच्छता र सुन्दरता पनि संभव छ भन्ने कुरा प्रमाणित गरेको छ। नगरले गरेको कार्य अन्य पालिका तथा ठूला सहरका लागि सिकाइको थलो बन्ने निश्चित छ। संकलन केन्द्रमा ल्याइएको फोहोरलाई खाडलमा राखेर फूलबारी बनाइएको छ। जसको कारण पछिल्लो समय ल्यान्डफिल्ड साइट फोहोर संकलन केन्द्रभन्दा पनि पार्कका रूपमा विकास हुन थालेको छ। फोहोरको थुप्रोमाथि रहेको फूलबारी अवलोकन गर्न जिल्ला बाहिर टाढाबाट मानिस आउने गरेका छन्। कोरोना कहर हुनु अघिसम्म वर्षमा १५ सयसम्म भ्रमणकर्ता त्यहाँ आएका थिए। तर, कोभिडपछि भ्रमण टोलीको संख्या न्यून छ। कोभिड अघिसम्म प्रतिभ्रमण टोलीसँग ५ हजार रुपैयाँ शुल्क लिने गरिएको थियो। वर्षमा ३ लाख रुपैयाँ त्यसैबाट आम्दानी भएको थियो। तर, अहिले कोभिडपछि आउने टोलीसँग शुल्क लिन छाडिएको छ। अहिले भने महिनामा ८१० टोली आउने गरेका छन्।"
"भिनाजुले बजेट दिने, सालोले डोजर चलाउने काम अब नहोस् : मुख्यमन्त्री पाण्डे","हेटौंडा : बागमती प्रदेशका मुख्यमन्त्री राजेन्द्र पाण्डेले स्थानीय तहहरुमा विकृति बढेको बताएका छन्। उनले आफ्नै मान्छेलाई बजेट दिनेदेखि डोजर चलाउनेसम्मका काम दिएर विकृति बढेको बताए। 'विकास भनेको सडक निर्माणमात्रै होइन, जनताको जनजीवनमा परिवर्तन पनि हो। तर स्थानीय तयमा वडाध्यक्ष भिनाजु भएपछि भिनाजुले बजेट स्वीकृत गरिदिने, पैसा तोकिदिने र सालोले डोजर चलाउने काम भयो। अब त्यस्तो सुन्न नपर्ने बनाइदिनुस्,' बागमती प्रदेशका निर्वाचित जनप्रतिनिधिहरुसँग उनले भने। उनले डोजर विकासभन्दा पनि जनताका लागि विशेष कार्यक्रमहरु ल्याउनुपर्ने सुझाव दिए। 'बागमती प्रदेशमा ११२१ वडा छन्। सबै ठाउँमा दलित, महिला र विपन्नका लागि कार्यक्रम ल्याउनुस्। शिक्षा स्वास्थ्यको पहुँच बाहिर रहेका जनतालाई समेट्नुस्। विभेद् हटाउनुस्,' उनले भने। उनले यस्ता विषयहरुमा जनप्रतिनिधिहरुको बढी भूमिका हुनुपर्ने बताए। उनले इगोका आधारमा कानुन नबनाउन सुझाव दिए। 'स्थानीय तहमा कानुनी परामर्शका लागि कम्तिमा ब्याचलर गरेको व्यक्ति खटाउनुपर्छ,' उनले भने।"
असार १ देखि लागू हुनेगरी सरकारी कार्यालयको समय परिवर्तन,काठमाडौं : गृह मन्त्रालयले परीक्षणको रुपमा रहेको सप्ताहिक दुई दिने विदा खरेज भएको जनाएको छ। सोमबार विज्ञप्ति जारी गर्दै जेठ १ गतेदेखि लागू भएको हप्तामा दुई दिन विदा निदे निर्णय खारेज भएको जनाएको छ। दुई दिने विदा खारेज भएसँगै असार १ गतेदेखि कार्यालय समय विहान १० बदेखि अपरान्ह ५ बजेसम्म कायम गरिएको छ। असार १ देखि कात्तिक १५ गतेसम्म र माघ १५ देखि चैत मसान्तसम्म १० बजेदेखि ५ बजेसम्म कार्यालय समय रहनेछ भने कात्तिक १६ गतेदेखि माघ १५ गतेसम्म विहान १० बजेदेखि अपरान्ह ४ बजेसम्म कार्यालय समय तोकिएको गृह मन्त्रालयका प्रवक्ता फणिन्द्र पोखरेलले जानकारी दिए। उनका अनुसार शुक्रबार भने कार्यालय समय १० देखि ३ बजेसम्म रहनेछ।
'मलको समस्या हल गर्न प्रधानमन्त्रीले पहल गर्नुपर्छ',"काठमाडौंः सांसद शक्तिबहादुर बस्नेतले मलको समस्या हल गर्न उच्च राजनीतिक स्तरमा वार्ता हुनुपर्ने बताएका छन् । सोमबार प्रतिनिधि सभामा बोल्दै सांसद बस्नेतले रासायनिक मलको समस्या समाधानका लागि प्रधानमन्त्रीले भारतसँग उच्च राजनीतिक स्तरमा वार्ता गर्नुपर्ने बताएका हुन् । उनले भने, 'मलको अभाव बर्षेनि भइरहेको छ । मलको विषय राष्ट्रिय समस्या हो । कृषि मन्त्रीले मात्र समस्या समाधान हुने देखिदैन । प्रधानमन्त्रीज्यूले नै इनिसिएसन लिन जरुरी देखिएको छ । टेण्डर गर्दा कार्टेलिङ नगरिए मात्रै पनि तत्कालिन समस्या समाधान हुने बताए ।"
खेर गईरहेका बाझो जग्गा लिजमा दिने व्यवस्था गर्न प्रदेश सांसद गौचनको माग,"जोमसोम : मुस्ताङमा खेर गईरहेका सरकारी स्वामित्वमा रहेका जग्गालाई लिजमा दिने व्यवस्था गर्नुपर्ने गण्डकी प्रदेशका सांसद चन्द्रमोहन गौचनले माग गरेका छन्। गण्डकी प्रदेश सरकारले प्रस्तुत नीति तथा कार्यक्रममाथि भएको छलफलमा सांसद गौचनले मुस्ताङमा खेर गएका बाझो जग्गालाई उपयोगमा ल्याउन सकेमा कृषि उत्पादन वृद्धि हुनुको साथै कृषकहरु जीवनस्तर उकासिने र यसले बेरोजगारी समस्या समाधान गर्ने बताए। कृषि र पर्यटनको प्रचूर संम्भावना रहेको हिमाली जिल्ला मुस्ताङमा ९९ प्रतिशत जग्गाको नापनक्सा नभएको र १ प्रतिशत भन्दाकम जग्गामा मात्र कृषि उत्पादन हुने गरेको गण्डकी प्रदेश सरकारलाई जानकारी गराए। युवा जनशक्तिलाई रोजगार सृजना गर्न र कृषिमा आत्मनिर्भर तुल्याउन यहाँको लालपूर्जा भएको जग्गा पर्याप्त नभएकाले यसतर्फ प्रदेश सरकारले उपयुक्त विकल्प दिनुपर्ने उल्लेख गरे। सांसद गौचनले सरकारी स्वामित्वमा रहेको सार्वजनिक प्रति जग्गा(वनक्षेत्र बाहेक)लाई संघीय सरकारको वन मन्त्रालयसंग नीतिगत कानुन व्यवधान खुल्ला गरी कृषि प्रयोजनको निमित्त कृषि उद्यम व्यवसाय गर्नेलाई खेर गएका जग्गा लिजमा दिलाउन सके कृषिक्षेत्रमा मुस्ताङ जिल्लाले नयाँ छलाङ मार्ने बताए। मुस्ताङमा स्याउ लगायतका उवा, फापर, गँहु, जौं मकै, आलु र सीमीबोडी उत्पादनदर वृद्धि गर्न सकिने सांसद गौचनको भनाई छ। नीति तथा कार्यक्रम माथिको छलफलमा सांसद गौचनले गण्डकी प्रदेश सरकारले मुस्ताङको जोमसोममा स्याउ प्रशोधन केन्द्र स्थापना गर्नुपर्ने माग राखे। मुस्ताङमा जिल्लास्तरको प्रविधियुक्त स्याउ भण्डारकेन्द्र, स्याउ ग्रेडिङ, वाक्सिङ, प्याकेजिङ र ग्रेड अनुसारको कार्टुन प्याकिङ व्यवस्था गरी गुणस्तरिय स्याउ पुर्याउन सकिने सांसद गौचनले सुनाए। यस्तै जिल्लाको कम गुणस्तरीय स्याउलाई आवश्यक प्रशोधन गरी विभिन्न परिकार निर्माण गरी आयआर्जन सकिने भएकाले यसतर्फ प्रदेश सरकारको ध्यान जान आवश्यक रहेको औंल्याए। सांसद गौचनले मुस्ताङ जिल्ला जलवायु परिवर्तनको उच्चजोखिम रहेकाले यसको अनुकुलन र व्यवस्थापन मिलाउन प्रदेशको ध्यानार्कषण पनि गराए।"
मनसुनजन्य विपद् रोक्न आवश्यक तयारीाम जुट्यो गृह मन्त्रालय,"काठमाडौं : गृहमन्त्री बालकृष्ण खाणले मनसुनजन्य विपद्का घटनाहरुबाट हुने क्षति न्यूनीकरण गर्न पूर्व तयारी तथा प्रतिकार्यमा गम्भीर हुन निर्देशन दिएका छन्। सिंहदरबारमा सोमबार बसेको विपद् जोखिम न्यूनीकरण तथा व्यवस्थापन समितिको बैठकमा मन्त्री खाडले मनसुन सुरु भएसँगै विपद्का घटनाहरुबाट हुने क्षति न्यूनीकरणका लागि तयारी अवस्थामा रहन निर्देशन दिएका हुन्। उनले विपदको सामना गर्न राज्यका सबै निकायले एकीकृत योजना बनाउनुपर्ने बताए । त्यस्तै उनले बिपद जोखिमको तयारी, जनशक्तिको अवस्था एवम् साधन स्रोतको विवरणसहितको विस्तृत कार्य योजना पेश गर्न पनि निर्देशन दिएका छन्। बैठकमा सरोकारवाला निकायका प्रतिनिधिहरुले विपद्का घटनाहरुबाट हुने क्षति न्यूनीकरण गर्न जनशक्ति र सामग्रीहरुलाई तयारी अवस्थामा राख्नुपर्नेमा जोड दिएका छन् ।"
संसदीय चुनावमा क्षतिपूर्तिसहितको जित हासिल गर्ने प्रचण्डको उद्घोष,"गुलरिया : नेपाल कम्युनिष्ट पार्टी (माओवादी) केन्द्रले स्थानीय तहको निर्वाचनका क्रममा बर्दियामा अनपेक्षित परिणाम ल्याएकोले संघ र प्रदेसको निर्वाचनमा क्षतिपूर्तिसहितको जित हासिल गर्नुपर्ने अध्यक्ष पुष्पकमल दाहाल 'प्रचण्ड'ले बताएका छन्। जिल्लामा ५ वटा पालिका जित्ने आँकलन हुँदाहुँदै पनि दोस्रो पार्टीका रुपमा समेटिनु पार्टीभित्रको त्रुटि भएकाले पराजयको समीक्षा प्रक्रिया सुरु भएको औंल्याए। नेकपा माओवादी केन्द्र जिल्ला समन्वय समिति बर्दियाले बारबर्दिया नगरपालिकाको वेलभारमा आयोजना गरेको वैचारिक तथा राजनितिक प्रशिक्षणमा सम्बोधन गर्न आएका अध्यक्ष दाहालले प्रेस सेन्टर नेपाल बर्दियाले आयोजना गरेको पत्रकार सम्मेलनमा बोल्दै उम्मेदवार चयनका सम्बन्धमा वा पार्टीलाई एकताबद्ध गर्ने सन्दर्भमा कहीँ न कहीँ त्रुटि भएको स्वीकारे। विगतको समीक्षा गर्दै आगामी दिनमा क्षतिपूर्तिसहित अगाडि बढ्नुपर्छ। संघ र प्रदेसमा माओवादीले क्षतिपूर्तिसहितको जित हासिल गर्नुपर्नेमा उनको जोड थियो। बर्दियामा पार्टीले ब्यहोरेको स्थानीय तहको परिणामको कमजोरी पत्ता लगाउँदै आगामी दिनमा निराकण गर्न कस्तो योजना बनाउनुपर्छ भनी सोच्न आफू बर्दिया आएको प्रष्ट्याए। निर्वाचनका सन्दर्भमा अरुलाई दोष दिनुभन्दा पार्टीभित्रको कमजोरी पत्ता लगाउन आवस्यक रहेको बताउँदै निर्वाचनका बेला एकीकृत, केन्द्रीकृत भएर जान नसक्नु अनपेक्षित नतिजाको कारण भएको ठोकुवा गरे। संघ, प्रदेसको निर्वाचन सम्वन्धमा गठवन्धन र प्रतिपक्षसँग छलफल भइसकेकाले मंसिरको पहिलो हप्तामा निर्वाचन हुने बताए। निर्वाचन मंसिरमै हुने भएकाले द्विविधामा नपर्न सुझाए। संघीय लोकतान्त्रिक गणतन्त्रको संविधानअन्तर्गत दोस्रो चरणको निर्वाचन प्रक्रिया सम्पन्न भई ५ वर्षका लागि सरकार बनेको छ। स्थानीय निर्वाचनको सफलताले संघीयता सुदृढ भएको प्रमाणित भएकाले अब संघीयतालाई कसैले चाहेर पनि हल्लाउन नसक्नेभन्दै खुसी ब्यक्त गरे। सरकार संघ र प्रदेसको निर्वाचनको तयारीमा जुटिसकेकाले आगामी निर्वाचन पनि सफलतापूर्वक सम्पन्न हुनेमा विश्वास दिलाए। अबको दुवै निर्वाचनपछि नयाँ बन्ने सरकारले देशलाई विकासको बाटोमा लैजान मद्दत पुग्ने बताए। जनयुद्धका बेपत्ता, शहिद परिवारसँग अध्यक्ष दाहालले भेट गरेका छन्। उनीहरुले परिपुरणसहितको न्यायको मागगर्दै ज्ञापन पत्र पनि बुझाएका छन्। ज्ञापन पत्र बुझ्दै उनले सम्पूर्ण शहिदहरुलाई आफू प्रधानमन्त्री हुने बखत शहिद घोषणा गरेको तर कर्मचारीको लापरबाहीले राजपत्रमा नछापिँदा समस्या परेको सुनाए। राजपत्रमा छाप्ने तयारी भइरहेकोले जनयुद्ध र जनआन्दोलनका सहिदहरुलाई लोकतन्त्रका सेनानी भनी प्रमाण पत्र र राहत दिने निर्णय भएको बताउँदै परिपुरणका सम्बन्धमा सत्यनिरुपण र बेपत्ता दुवै आयोगमा काम भइरहेकाले परिपुरणसहितको न्याय दिइनेमा विश्वास दिलाए।"
एमालेले उम्मेदवारी नदिँदा समाजवादीका उम्मेदवार निर्विरोध,"चितवन : जिल्ला समन्वय समिति(जिसस) चितवनको नेतृत्वको लागि सत्ता साझेदार पाँच दलिय गठबन्धन र नेकपा एमालेबीच प्रतिष्पर्धा चलेका बेला उपसभापतिमा नेकपा एकीकृत समाजवादीकी कल्पना काफ्ले सापकोटा निर्विरोध भएकी छिन्। चितवनका सात पालिकाका प्रमुख र उपप्रमुख गरेर १४ जनाले मतदान गर्नेछन्। दुवै तर्फका सातसात जना मतदाता छन्। बराबरी भए गोला प्रथाबाट छानिन्छ। तर सापकोटाकोविरुद्ध एमालले उम्मेदवारी नदिएपछि उनी निर्विरोध भएकी हुन्। जिल्ला समन्वय समितिको अध्यक्षसहित सदस्य पदमा मंगलबार निर्वाचन हुँदैछ। चितवनको जिससमा प्रमुख र उपप्रमुखसहित १६ जनाको उम्मेदवारी परेको छ। प्रमुखमा सत्तागठबन्धनबाट नेपाली कांग्रेसका पूर्णबहादुर रानाभाट र एमालेबाट नारायण प्रसाद अधिकारीको उम्मेदवारी परेको छ। यस्तै तीन जना खुला सदस्यहरुमा गठबन्धनबाट नेकपा (माओवादी केन्द्र) का अर्जुन भण्डारी, धर्मलाल देवकोटा, नेपाली कांग्रेसका संजीव पौडेल उम्मेदवार छन्। एमालेको तर्फबाट कृष्णभक्त भट्टराई, बाबुराम सुवेदी र लक्ष्मीनारायण चौलागाईको उम्मेदवारी परेको छ। तीन जना महिला सदस्यका लागि गठबन्धनबाट कांग्रेसकी अनिता चौधरी, नेकपा (एस) की पूजना गुरुङ, माओवादीकी सुमित्रा तामाङ श्रेष्ठको उम्मेद्वारी परेको छ। एमालेबाट अनिता नेपाल र सविता चौधरीको उम्मेद्वारी परेको छ। महिला सदस्यमा पनि एमालेले एक जना उम्मेदवार कम उठाएको छ। एक जना दलित वा अल्पसंख्यक सदस्यका लागि कांग्रेसबाट केशरी माया सुनार र गुनु विकले उम्मेदवारी दिएका छन्। निर्वाचनमा सबै उम्मेदवारको मत बराबर भएमा गोलाप्रथाबाट चयन गरिने मुख्य निर्वाचन अधिकृतको कार्यालयले जनाएको छ।"
वडाबासीलाई व्यक्तिगतरुपमा खानेपानीको पाइप,नुवाकोट : नुवाकोटको विदुर नगरपालिकामा निर्वाचित एक जना वडाध्यक्षले व्यक्तिगत खर्चमा वडावासीका लागि पानीको पाइप उपलब्ध गराएका छन्। विदुर नगरपालिका२ का वडाध्यक्ष दीपक कायस्थ चुनाव प्रतिबद्धता पूरा गर्दै अहिले समुदाय र गाउँटोलमा पुगिरहेका छन्। निर्वाचनका अगाडि मत माग्ने क्रममा मतदाताको घरदैलोमा पुग्दा उनले देखेको खानेपानीको समस्या हटाउने प्रतिबद्धता वडाध्यक्ष कायस्थले जितेको केही दिनमै खानेपानीको समस्या समाधान गरेका हुन्। पाइप दिएपछि स्थानीयवासीको पिउने पानीको समस्या समाधान भएको छ। वडाध्यक्ष कायस्थको सहयोगबाट सूर्यगढी गाँउपालिकाको सिप्लिघान मुहान गरी विदुरको नुवाकोट दरबार क्षेत्रसम्म पिउनेपानी ल्याएपछि दुई सयभन्दा बढी घरधुरी लाभान्वित भएका छन्। चुनाव जितेपछिको भोजभतेर जस्ता अनावश्यक खर्च नगरी गाउँवासीको दैनिक जीवनमा परेको समस्या समाधान तर्फ आफू लागेको वडाध्यक्ष कायस्थले बताए। सिप्लिघान मुहान गरी नुवाकोट क्षेत्रसम्म लाग्ने ६३ र ५० ईन्च साइजको पाइप र सम्पूर्ण फिटिङका सामग्रीहरू उपलब्ध गराएको उनले बताएका छन्। स्थानीय तह सदस्य निर्वाचन २०७९ मा ४७ वर्षिय कायस्थ नेकपा एमालेबाट विदुर नगरपालिका२ मा वडाध्यक्षमा निर्वाचित भएका हुन्।
प्रचण्डमाधवलाई प्रधानमन्त्री बनाउने प्रस्ताव कांग्रेससँग ५० प्रतिशत सिटमा बार्गेनिङ गर्ने सुनियोजित प्रचारबाजी हो : एमाले,"काठमाडौं : नेकपा एमालेले आफूहरुले कसैलाई पनि प्रधानमन्त्रीको प्रस्ताव नगरेको स्पष्ट पारेको छ। च्यासलस्थित पार्टी कार्यालयमा सोमबार बसेको सचिवालय बैठकको निर्णय सुनाउँदै उपमहासचिव प्रदीप ज्ञवालीले एमालेले कसैलाई प्रधानमन्त्रीको प्रस्ताव नगरेको जानकारी दिए। 'एमाले कसैलाई पनि प्रधानमन्त्री प्रस्ताव गर्ने मुडमा छैन। आएका समाचारहरु सतप्रतिशत भ्रामक हो,' उनले भने। नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र नेकपा एकीकृत समाजवादीका अध्यक्ष माधव कुमार नेपालले कांग्रेससँग ५० प्रतिशत सिटको बार्गेनिङ गर्न रचिएको सुनियोजित प्राचारबाजी भएको उनले बताए। 'प्रधानमन्त्री प्रस्ताव गरेको कुरा विशुद्व कांग्रेससँग बार्गेनिङ गर्ने प्रोपोगाण्डा हो। कांग्रेसलाई ५० प्रतिशत सिट दिने कि नदिने भन्ने बार्गेनिङ गर्नलाई रचिएको सुनियोजित प्रचारबाजी हो,' उपमहासचिव ज्ञवालीले भने। उनले बैठकमा समसमायिक राष्ट्रिय राजनीतिक विषयमा पनि छलफल भएको बताए। वर्तमान सरकारको बाह्य नीतिले चिन्ता बढाएको उनको भनाइ थियो। 'वर्तमान सरकारले बाह्य सम्बन्धमा जुन खालको विचलन ल्याउँदैछ। परराष्ट्र नीति जसरी खल्बलिँदैछ। नेपाललाई नजानिदो तरिकाले भूराजनीतिर धकेलिने प्रयास वर्तमान सरकारबाट भइरहेको छ,' उनले भने, 'तीविरुद्ध आवश्यकताअनुसार आलोचना, विरोध र भण्डाफोर गरिनेछ।' उनले नेपालको स्वतन्त्रता, भौगोलिक खखण्डता, स्वाधीनतामाथि आँच आउने खालका कुनै पनि काम र गतिविधिहरु हुन नदिन पार्टीले प्रभावकारी भूमिका निर्वाह गर्ने विषयमा छलफल भएको बताए।"
मल नहुँदा किसान मानसिक तनावमा छन् : प्रेम सुवाल,"काठमाडौंः सांसद प्रेम सुवालले मल नहुँदा किसानहरु मानसिक तनावमा रहेको बताएका छन् । सोमबार प्रतिनिधि सभामा बोल्दै सांसद सुवालले मल नहुँदा किसानहरु निकै अफ्ठेरोमा परेको बताएका हुन् । उनले भने, मल खरिदमा अरबौं कमिसन आउने भएकाले सरकार मल कारखाना बनाउन गम्भीर छैन । मल कारखानाबारे धेरै कुरा उठ्यो । तर, कुरामै सिमित छ । उनले भने, 'कृषिमन्त्रीज्यू, मल लिन भारत जानुभएको हो की चामल लिन जानुभएको हो ? '"
एमसीसीविरुद्ध एमसीएको कार्यालय अगाडि प्रदर्शन,"काठमाडौंः विप्लव नेतृत्वको नेपाल कम्युनिष्ट पार्टीले एमसीसीको विरोध गर्दै नेपालस्थित एमसीएको कार्यालय अगाडि प्रदर्शन गरेको छ । एमसीसी राष्ट्रघाती भएको भन्दै नेकपाले शान्तिबाटिकाबाट जुलुससहित कमलादी पुगेर एमसीसीको कार्यालय अघि प्रदर्शन गरेको हो । प्रदर्शनमा सहभागीहरुले एमसीसी चाहिदैन, गो व्याक एमसीसीलगायतका नारा लगाएका थिए । प्रदर्शनमा नेकपाका केन्द्रीय सदस्य माइला लामाले नेपालमा एमसीसी अघि बढेपछि अमेरिकाको हस्तक्षेप बढेको आरोप लगाए । उनले विभिन्न बहानामा अहिले पनि सरकारले अमेरिकासँग सैन्यसम्बन्धी सम्झौता गर्न लागेको आशंका व्यक्त गरे । नेकपाले अमेरिकी हस्तक्षेप स्वीकार्य नहुने भन्दै नेपाललाई युक्रेन बन्न नदिने जनाएको छ ।"
"एमाले जनप्रतिनिधिलाई असार २ र ३ गते अभिमुखीकरण, राष्ट्रिय राजनीतिबारे ओलीले प्रशिक्षण दिने","काठमाडौं : नेकपा एमालेले स्थानीय तह चुनावमा निर्वाचित जनप्रतिनिधिहरुलाई दुई दिने प्रशिक्षण दिने भएको छ। पार्टी कार्यालय च्यासलमा सोमबार बसेको सचिवालय बैठकले दुई दिने अभिमुखीकरण आयोजना गरिने उपमहासचिव प्रदीप ज्ञवालीले जानकारी दिए। उनका अनुसार आगामी असार २ र ३ गते राष्ट्रिय सभामा प्रशिक्षण आयोजना गरिनेछ। प्रशिक्षण कार्यक्रममा २४० पालिकाका प्रमुख र उपप्रमुखको सहभागिता रहने एमालेले जनाएको छ। वैशाख ३० गते सम्पन्न स्थानीय तह चुनावमा एमालेले २४० पालिकामा विजयी भएको थियो। पार्टी अध्यक्ष केपी शर्मा ओली, महासचिव शंकर पोखरेललगायत शीर्ष नेताले प्रशिक्षणमा दिने कार्यक्रम रहेको ज्ञवालीले जानकारी दिए। सहभागी जनप्रतिनिधिहरुलाई नीति र कार्यक्रम कसरी बनाउने, जनतासँग सम्बन्धन कसरी स्थापित गर्ने र राष्ट्रिय राजनीतिबारे प्रशिक्षण दिइने उनले बताए।"
अर्थमन्त्रीको विषयमा छानविन गरौं :महेश बस्नेत,"काठमाडौं : अर्थमन्त्री जनार्दन शर्माको भूमिकामाथि प्रश्न उठेको छ । आर्थिक वर्ष २०७९ ८० को बजेट निर्माणका क्रममा अर्थमन्त्री जनार्दन शर्माले अनाधिकृत रुपमा एक पूर्वकर्मचारीलाई सहभागी गराएको विषय बाहिर आएपछि संसदमा प्रश्न उठेको हो । सांसद महेश बस्नेतले अर्थमन्त्रीको विषयमा प्रश्न उठेको भन्दै छानविनको माग समेत गरे । उनले भने, आज मात्रै हामीले समाचार सुन्यौं । अर्थमन्त्रीज्यूले भन्सारका दररेटहरु र करका दररेटहरु परिवर्तन गर्न अघिल्लो दिन राति एकजना पूर्वसुब्बालाई ल्याएर गडबडी गर्नुभयो । वायर कारखानादेखि लिएर सेनेटरी प्याड सबै कुरामा तमाम दररेटहरु खारेज गरेर अर्थमन्त्रीज्यूले नियमित कमिसन खाने योजना बनाउनुभयो भन्ने कुरा सुन्यौं । सांसद बस्नेतले नीतिगत सुधारदेखि मन्त्रीहरुको व्यवहार परिवर्तन हुन जरुरी रहेको बताए । सिमेन्ट र रडमा महिनाको ३० करोड विद्युत तिर्ने कारखानालाई १५ प्रतिशत छुट दिनएर एक मुष्ट करोडौं रकम आम्दानी लिने कुरा बाहिर आएको भन्दै उनले अर्थमन्त्रीको भूमिकामाथि प्रश्न गरे। उनले भने, सिमेन्ट र रडमा महिनाको ३० करोड विद्युत तिर्ने कारखानाहरुलाई १५ प्रतिशत छुट दिने कुराले एक मुष्ट करोडौ रकम आम्दानी लिएको कुरा, महिनाको ३७ लाख रुपैंया नियमित लिएको कुरा पनि आएको छ । रोम जलिरहेछ निरोहरु बाँसुरी बजाइरहेछन् भन्ने कुरा देखिरहेका छौं । यो विषय छानविन हुनुपर्छ । सोमबार अन्नपूर्ण पोष्ट राष्ट्रिय दैनिकमा 'बिहानी प्रहर जब पूर्वनासुले बजेट चलाए शीर्षकमा समाचार प्रकाशित भएपछि अर्थमन्त्री शर्माको तीव्र आलोचना भइरहेको छ।"
जिसस दार्चुलामा गठबन्धनका उम्मेदवार विजयी,दार्चुला : जिल्ला समन्वय समिति दार्चुलामा गठबन्धनका उम्मेदवार विजयी भएका छन्। सत्ता गठबन्धन दलको तर्फबाट नेपाली कांग्रेसका महादेव बडू (कश्यप) प्रमुख र उपप्रमुखमा नेकपा माओवादी केन्द्रका अमरसिंह ठगुन्ना विजयी भएका हुन्। कांग्रेसका प्रमुखसहित ५ र माओवादीका उपप्रमुखसहित ४ सदस्य निर्वाचित भएको मुख्य निर्वाचन अधिकृतको कार्यालयले जनाएको छ। त्यस्तै महिला सदस्यमा नेकपा माओवादी केन्द्रका असमति टमटा र गौरी टमटा निर्वाचित भएका छन्।
जिसस स्याङ्जाको प्रमुखमा श्रीप्रसादको उम्मेदवारी,"स्याङ्जा : जिल्ला समन्वय समिति स्याङ्जाको निर्वाचनका लागि नेपाली कांग्रेस र नेकपा एमालेले पूर्व सहमति अनुरुप उम्मदेवारी दर्ता गराएका छन्। ११ पालिका रहेको स्याङ्जामा कांग्रेस र एमालेका बराबर(११११) जना पालिका सदस्य निर्वाचित भएपछि गोलाप्रथाद्धारा पदाधिकारी छान्ने सहमति बनेको थियो। गोलाप्रथामा नेपाली कांग्रेसलाई प्रमुखसहित ४ सदस्य र नेकपा एमालेलाई उपप्रमुखसहित ५ सदस्य चिट्टा परेको हो। नेपाली कांग्रेस ४ नगरपालिकाको प्रमुख र ५ उपप्रमुखसहित एक गाउँपालिकामा अध्यक्ष, उपाध्यक्षमा विजयी भएको थियो। यसैगरी ५ गाउँपालिकामा अध्यक्ष र उपाध्यक्षसहित एक नगरपालिकाको प्रमुखमा नेकपा एमाले विजयी भएको थियो। नेपाली कांग्रेसले जिल्ला समन्वय समिति स्याङ्जाको प्रमुखमा श्रीप्रसाद जिटी र ३ जना सदस्यको उम्मेदवारी दर्ता गरेको हो। अरु सदस्यमा नेमबहादुर राना, सरस्वती बगाले र गीता खाँण रहेका छन्। प्रमुखसहित उनीहरु क्रमश: पुतलीबजार, पुतलीबजार, वालिङ् र चापाकोट नगरपालिकाका हुन्। यसैगरी नेकपा एमालेले उपप्रमुखमा खड्कराज सुवेदी र अन्य सदस्यमा कृष्णप्रसाद सुबेदी, भोजबहादुर दर्लामी, निरमाया पराजुली र निर्मला सार्की छन्। गोलाप्रथाबाट कांग्रेसले प्रमुखसहित ४ सदस्य र एमालेले उपप्रमुखसहित ५ सदस्य लिनेगरी सहमति बनेको थियो। यहाँका ११ पालिकामा प्रमुख र उपप्रमुख तथा अध्यक्ष र उपाध्यक्षमा कांग्रेस र एमालेले ११११ वटा पदमा विजयी भएपछि जिल्ला समन्वय समितिको प्रमुखको लागि गोलाप्रथाबाट चयन गर्नुपर्ने भएको थियो। प्रमुखका उम्मेदवार रहेको जिटी कांग्रेस स्याङ्जाका पूर्व सभापति हुन्। प्रजातन्त्र स्थापनाका लागि पटकपटक जेल जीवन बिताएका उनी स्याङ्जा बम काण्ड मध्येका एक साक्षी र वीपी कोइरालासंगै उनीमाथि तत्कालिन राज्यसत्ताले विभिन्न मुद्धा लगाएको थियो।"
रासायनिक मल उपलब्ध गराउन सरकारलाई सभामुखको निर्देशन,काठमाडौंः सभामुख अग्निप्रसाद सापकोटाले अत्यावश्यक रासायनिक मल कृषकलाई सहजरुपमा उपलब्ध गराउन सरकारलाई निर्देशन दिएका छन् । सभामुख सापकोटाले सम्भाव्य सबै उपाय अबलम्वन गरी मल ल्याउने कार्य सम्पादन गर्न सरकारलाई निर्देशन दिएका हुन् । कुल ग्राहस्थ उत्पादनमा २५ प्रतिशत योगदान दिने कृषि क्षेत्रका समस्या समाधान गर्ने कार्यलाई प्राथमिकता दिँदै मल उपलब्ध गराउन सरकारलाई निर्देशन दिएका हुन्। सो क्रममा कृषिमन्त्री महेन्द्रराय यादवले असार अन्तिम सातासम्म आवश्यक मल आइपुग्ने संभावना रहेको बताएका थिए। कृषिमन्त्री यादवले अन्तर्राष्ट्रिय बजारमा मल उत्पादनमा ह्रास र मूल्यमा उतारचढावले समयमा मल ल्याउन नसकिएको बताएका थिए।
एमालेको सचिवालय बैठक सुरु,"काठमाडौं : नेकपा एमालेको सचिवालयको बैठक सुरु भएको छ। स्थानीय तहको निर्वाचनपछि पहिलो पटक पार्टी केन्द्रीय कार्यालय च्यासलमा सचिवालय बैठक बसेको हो। आइतबार पार्टी केन्द्रीय कार्यालयले सचिवालयका बैठकका एजेण्डा तय गरेको थियो। बैठक स्थानीय तहको निर्वाचनको समीक्षामा केन्द्रित हुने एमालेले जनाएको छ। बैठकमा निर्वाचन समीक्षासँगै, विभागहरुको पूर्णता र समसामयिक राजनीतिबारे पनि छलफल हुनेछ। एमालेले असार २ र ३ गते जनप्रतिनिधिहरुको प्रशिक्षण कार्यक्रम गर्न लागेकाले सचिवालयले त्यसको खाका समेत तयार गर्ने बताइएको छ।"
संसदमा कृषिमन्त्रीको जबाफ : अन्तर्राष्ट्रिय बजारमा उत्पादन र मूल्यमा उतारचढावले मल ल्याउन सकिएन,"काठमाडौं : कृषि तथा पशुपंक्षी विकासमन्त्री महेन्द्रराय यादवले रासायनिक मल समयमा आउन नसकेको बारे सांसदलाई प्रष्ट्याएका छन् । सोमबार प्रतिनिधि सभामा कृषिमन्त्री यादवले अन्तर्राष्ट्रिय बजारमा मल उत्पादनमा ह्रास र मूल्यमा उतारचढावले समयमा मल ल्याउन नसकिएको बताएका हुन् । उनले भने, विश्व बजारमा आएको मलको मूल्यको उतार चढाबका कारण मल आपूर्तिमा असहजता आएको हो । कोरोना, इन्धन आपूर्ति असहज, अन्तर्राष्ट्रिय बजारमा मल उत्पादनमा आएको ह्रासका कारण पनि मल अभाव भएको हो । मल साझा समस्या भएको भन्दै सरकारको तर्फबाट पहल भइरहेको बताए । भारत र नेपाल सरकारका प्रधानमन्त्रीबीच द्विपक्षीय छलफलमा मल उपलब्ध गराउनेबारे छलफल भएको बताए । उनले भने, 'यो आर्थिक वर्षको लागि १५ अर्ब रुपैयाँ विनियोजन भएको छ । थप मल आयातका लागि दुई पटक गरी थप १२ अर्ब ७१ करोड रुपैयाँ रकम स्रोत सुनिश्चितता प्राप्त भएको छ । ' उनले मलको सहज आपूर्तिका कृषि मन्त्रालय निरन्तर प्रयास गर्दै आएको बताए । मन्त्री यादवले भने, कृषि सामग्री कम्पनी लिमिटेडले १ लाख ५ हजार मेट्रिक टन, साल्ट ट्रेडिङ कर्पोरेशन लिमिटेडले १ लाख १७ हजार मेट्रिक टन गरी जम्मा दुई लाख २२ हजार मेट्रिक टन रासायनिक मल आपूर्तिकर्ताहरुले सम्झौताको समयभित्र समयमा उपलब्ध नगराएकाले मल अभाव भएको हो। त्यस्ता आपूर्तिकर्ताहरुको ठेक्का रद्ध गरी कारवाही प्रक्रिया अगाडि बढाइएको जानकारी गराउँछु । चालु आर्थिक वर्षको हालसम्म प्राप्त भएको १ लाख ९३ हजार मेट्रिक टन र गत आर्थिक वर्षको ४४ हजार मेट्रिक टन आयत भइ वितरण भइसकेको बताए । मल अभाव सहज बनाउन नेपाल सरकारले भारत सरकारसँग जी टु जी प्रक्रिया अवलम्बन गरिएको प्रष्ट पारे । भारत सरकारसँग १ लाख ५० हजार मेट्रिक टन मल खरिदको प्रयास भइरहेको भन्दै खरिद सम्झौता अन्तिम चरणमा पुगेको बताए ।"
मरिण र गोलन्जोरमा घरघरमै पुगेर सामाजिक सुरक्षा भत्ता वितरण,"सिन्धुली : सिन्धुलीको मरिण र गोलन्जोर गाउँपालिकाले अब घरघरमै पुगेर सामाजिक सुरक्षा भत्ता वितरण गर्ने भएको छ। यस अघि बैंकमार्फत सुरक्षा भत्ता वितरण गरिदैं आएकोमा आर्थिक वर्ष ०७८०७९ को चौथो चौमासीकबाटै घरघरमै पुगेर सामाजिक सुरक्षा भत्ता वितरण गर्ने निर्णय गरिएको हो। मरिण गाउँपालिका र राष्ट्रिय वाणिंज्य बैंक कपिलाकोट शाखाबीच हालै मात्र सम्झौता गरी वडास्तरमै पुगेर सामाजिक सुरक्षा भत्ता वितरण गर्ने निर्णय गरिएको मरिण गाउँपालिकाका अध्यक्ष विमर्श मोक्तान प्रख्यात ले जानकारी दिए। यसअघि बैंकिङ प्रणालीबाट सामाजिक सुरक्षा भत्ता वितरण गरिदैं आएकोमा चालु आब २०७८०७९ को चौथो त्रैमासिक देखिनै गाउँगाउँमै पुगेर सामाजिक सुरक्षा भत्ता वितरणलाई चुस्त, दुरूस्त र प्रभावकारी बनाउने सहमति भएको छ, उनले भने। नवनिर्वाचित अध्यक्ष मोक्तानले विषेश गरेर ९० वर्षभन्दा माथिका जेष्ठ नागरिक, पूर्ण अपाङ्गता भएका नागरिक र दुर्गम तथा विकट स्थानका लाभग्राहीहरू र अन्य लाभग्राहीहरूलाइ पनि सहज होस भन्ने उद्देश्यले घरदैलोमा सामाजिक सुरक्षा भत्ता विवरण गर्ने निर्णय गरिएको बताए। गाउँपालिकामै एउटा मात्रै बैंक रहेको र सबै वडालाई पायक नपर्ने भएको हुदाँ जनताको मर्मलाइ मध्यनजर गरी मरिण गाउँपालिकास्तरीय सामाजिक सुरक्षा तथा व्यक्तिगत घटना दर्ता प्रणाली सुदृढीकरण आयोजना समन्वय समितिको बैठकबाट उक्त निर्णय गरिएको हो। यस्तै जिल्लाको गोलन्जोर गाउँपालिकालेसमेत घुम्ती शिविरमार्फत सामाजिक सुरक्षा भत्ता गाउँगाउँबाटै वितरण गर्ने निर्णय गरेको छ। गाउँपालिकाका अध्यक्ष शंकरराज बरालको अध्यक्षतामा बसेको पहिलो कार्यपालिका बैठकले गाउँपालिकाका सबै वडामा एकल महिला, दलित, जेष्ठ नागरीक, बालबालिका, अपांग, सिमान्तकृतलगायतका सामाजिक सुरक्षा भत्ता गाउँमै पुगेर वितरण गर्ने निर्णय गरिएको गाउँपालिकाका उपाध्यक्ष ज्वाल प्रसाद न्यौपानेले जानकारी दिए।"
जिसस बाराको प्रमुख र उपप्रमुखमा एमाले विजयी,"वीरगन्ज : जिल्ला समन्वय समिति(जिसस) बाराको प्रमुख र उपप्रमुख दुवै पदमा नेकपा एमालेका उम्मेदवार विजयी भएका छन्। जिसस बाराको प्रमुखमा एमालेका नरेन्द्रकुमार साह निर्वाचित भएका हुन्। सोमबार भएको निर्वाचनमा २० मत प्राप्त गर्दै प्रमुखमा साह निर्वाचित भएको मुख्य निर्वाचन अधिकृत खिलनाथ रेग्मीले जानकारी दिए। उनका निकटतम प्रतिद्धन्द्धि सत्तागठबन्धनका तर्फबाट साझा उम्मेदवार नेपाली कांग्रेसका रामदेयाल महतोले ९ मत प्राप्त गरे। यस्तै जिसस बाराको उपप्रमुखमा पनि एमालेकै चण्डिका उप्रेती विजयी भएकी छन्। १७ मत प्राप्त गरी उनी उपप्रमुखमा निर्वाचित भएकी हुन्। उनकी प्रतिस्पर्धी सत्तागठबन्धनका तर्फबाट जनता समाजवादी (जसपा)का उम्मेदवार पवन कुमार ब्याहुतले भने १५ मत मात्रै प्राप्त गरे। जिसस बाराको सदस्यहरूमा पुरुषतर्फ जसपाका ३ जना, महिलातर्फ लोकतान्त्रिक समाजवादी (लोसपा)का १ जना, एमालेका २ जना र दलित वा अल्पसंख्यक सदस्यमा लोसपाका १ जना निर्वाचित भएको मुख्य निर्वाचन अधिकृतको कार्यालयले जनाएको छ। जिसस बाराको निर्वाचनमा ९ वटा पदका लागि प्रमुख, उपप्रमुख र सदस्यहरु गरी २२ जनाले उम्मेदवारी दिएका थिए। जिससको निर्वाचनमा ३२ मत खसेकोमा ३ मत भने बदर भएको थियो।"
जिसस कैलालीमा सत्तारुढ गठबन्धन विजयी,"टीकापुर : जिल्ला समन्वय समिति कैलालीमा सोमबार सम्पन्न भएको निर्वाचनमा स्वतन्त्र उम्मेदवार गोपाल हमालले सत्तारुढ गठबन्धनलाई साथ दिएका छन्। धनगढी उपमहागरपालिकामा स्वतन्त्रबाट मेयर जितेका हमालको मतले जिल्ला समन्वय समिति कैलालीमा सत्तारुढ गठबन्धन विजयी भएको हो। समन्वय समितिको प्रमुखमा नेपाली कांग्रेसका पदमबहादुर कलेल र उपप्रमुखमा नेकपा माओवादी केन्द्रका खगराज भुसाल विजयी भएका हुन्। १३ वटा स्थानीय तह रहेको कैलालीको जिससमा नागरिक उन्मुक्ति र एमालेले गठबन्धन गरेका थिए। दुई दलको १२ मत थियो। यस्तै सत्तारुढ गठबन्धनको पनि समान १२ मत थियो। तर निर्णायक मानिएका हमालले सत्तारुढ गठबन्धनलाई मत दिएकाले कलेल र भुसाल विजयी भएका हुन्। उता मोहन्याल गाउँपालिकाका अध्यक्ष देवीदत्त उपाध्यायले भने जिल्ला समन्वय समितिको निर्वाचनमा मतदान गर्न पाएनन्। निर्वाचन आयोगले आइतबार कैलालीका मुख्य निर्वाचन अधिकृतलाई एक पत्र लेखि उपाध्यायविरुद्ध भ्रष्टाचार मुद्दा विचाराधीन रहेकाले उनलाई गाउँपालिका अध्यक्षको हैसियतमा कुनै अधिकार प्रयोग गर्न नदिन भनेको थियो। निर्वाचन अधिकृतको कार्यालयले दिएको जानकारी अनुसार जिल्ला समन्वय समितिको सदस्यहरुमा कांग्रेसबाट बिर्खबहादुर बुढा र तेजबहादुर चन्द, माओवादीबाट दिलु कामी, नेकपा एकीकृत समाजवादीबाट जानकी चौधरी र लोकेन्द्रबहादुर ताडी, नागरिक उन्मुक्ति पार्टीकी सरिता भुल तथा विजयी भएका छन्। दुई सदस्य गोलाप्रथाबाट विजयी खुल्लातर्फ एमालेका मानबहादुर साउँद र तेजबहादुर चन्दको समान १२ मत आएको थियो। गोलाप्रथाबाट चन्द विजयी भएका हुन्। नागरिक उन्मुक्ति पार्टीकी सरिता भुल र माओवादीकी पार्वती बिककोसमेत समान १२ मत आएको थियो। उनीहरु मध्ये गोलाप्रथाबाट भुल विजयी भएकी हुन्।"
खगराजको कृषिमन्त्रीलाई प्रश्न:किसानले मल कहिले पाउँछन् ?,"काठमाडौं : सांसद खगराज अधिकारीले मल अभाव भएको भन्दै आपूर्तिको माग गरेका छन्। सोमबार प्रतिनिधि सभामा बोल्दै अधिकारीले किसानलाई धानवालीमा हाल्न आजै मल चाहिएको बताए। उनले भने, 'मुख्य बाली धानका लागि कहिले आउँछ मल ? किसानलाई अहिले आजै चाहियो मल । अर्जेन्ट छ, अहिले चाहियो,विनियोजन विधेयकमाथि छलफल त गरेकै छौं नि । अहिले आजै किसानलाई खेतमा हाल्न मल चाहियो । उनले ४ लाख मेट्रिक टन मल चाहिएको भन्दै कृषिमन्त्रीले लगभग एक लाख ५० हजार जी टु जी गर्न खोजेको भन्दै आपत्ती जनाए। उनले भने' भारतले ६०६५ हजार मेट्रिकटन दिन सक्दैनौं भनेको छ भन्ने सुनेको छु ।'"
"एमालेको सचिवालय बैठक बस्दै, केके छन् एजेण्डा ?","काठमाडौं : नेकपा एमालेको सचिवालयको बैठक सोमबार दिउँसो बस्दैछ। स्थानीय तहको निर्वाचनपछि पहिलो पटक पार्टी केन्द्रीय कार्यलय च्यासलमा सचिवालय बैठक बस्न लागेको हो। आइतबार पार्टी केन्द्रीय कार्यालयले सचिवालयका बैठकका एजेण्डा तय गरेको छ। बैठक स्थानीय तहको निर्वाचनको समीक्षामा केन्द्रित हुने एमालेले जनाएको छ। बैठकमा निर्वाचन समीक्षासँगै, विभागहरुको पूर्णता र समसामयिक राजनीतिबारे पनि छलफल हुनेछ। एमालेले असार २ र ३ गते जनप्रतिनिधिहरुको प्रशिक्षण कार्यक्रम आयोजना गर्न लागेकाले सचिवालयले त्यसको खाका समेत तयार गर्ने बताइएको छ।"
प्रधानमन्त्री देउवाको अमेरिका भ्रमणबारे संसदीय समितिमा छलफल,काठमाडौं : संसदको अन्तर्राष्ट्रिय सम्बन्ध समितिले अमेरिका भ्रमणबारे जानकारी दिन प्रधानमन्त्री शेरबहादुर देउवालाई छलफलमा बोलाउने निर्णय गरेको छ। सोमबार बसेको समिति बैठकले अमेरिका भ्रमणको उद्देश्य र एजेण्डाबारे छलफल गर्न प्रधानमन्त्री देउवालाई बोलाउने निर्णय गरेको हो। समिति सभापति पवित्रा निरौला खरेलले आगामी असार ५ गतेको बैठकमा अमेरिका भ्रमणबारे छलफल गर्न प्रधानमन्त्री देउवालाई बोलाइएको बताइन्।
"उपेन्द्रसँग झस्किएका प्रधानमन्त्रीले महन्थसँग गरे छलफल, बाबुरामलाई पनि भेट्दै","काठमाडौं : लोकतान्त्रिक समाजवादी पार्टी नेपालका शीर्ष नेताहरुले प्रधानमन्त्री शेरबहादुर देउवालाई भेटेका छन्। सोमबार बिहान प्रधानमन्त्री निवास बालुवाटारमा अध्यक्ष महन्थ ठाकुरसहित राजेन्द्र महत्तो, शरदसिंह भण्डारी लगायतका नेताहरु बालुवाटार पुगेका हुन्। स्रोतका अनुसार भेटमा यस अगाडि लोसपाले प्रधानमन्त्री देउवालाई बुझाएका ११ बुँदे ज्ञापन पत्र र सरकारका सहभागी हुने विषयमा छलफल भएको छ। लोसपा सरकारमा तयारी गरेपछि जसपा अध्यक्ष उपेन्द्र यादव भने झस्किएका छन्। केहि दिन अगाडि प्रमुख प्रतिपक्ष दल एमालेका अध्यक्ष केपी शर्मा ओलीलाई जसपा अध्यक्ष उपेन्द्र यादवले भेट समेत गरेका थिए। यता पाँचदलीय गठबन्धनबाट जसपाले लाभ पाउन नसकेको संघीय परिषद् अध्यक्ष डा बाबुराम भट्टराई स्वयम्ले समेत अभिव्यक्ति दिँदै आएका छन्। उनले स्थानीय तहको निर्वाचनमा गठबन्धनमा देशैभर जसपाको अवस्था चाहिँ माझीदाइको जस्तो रहेको हो अरूलाई नदी तार्ने तर आफू चाहिँ वरै बस्ने ! रहेको टिप्पणी गर्दै आएका छन्। भट्टराई र यादवबीच पार्टीभित्र खटपट भएसँगै देउवाले लोसपालाई सरकारमा सहभागी गराउने गरी छलफल अगाडि बढाएका हुन्। सरकारमा सहभागी हुनका लागि लोसपाले संविधानअनुसार जन्मसिद्ध नागरिकका सन्तानलाई अबिलम्व नागरिकता प्रमाणपत्र प्रदान गर्ने र वैवाहिक अंगीकृतसम्बन्धी हालसम्म कायम रहेको कानुनी व्यवस्थालाई निरन्तरता दिनुपर्नेविषयलाई देउवा समक्ष उठाएका छ। ज्ञापन पत्रमा मधेश आन्दोलन थरुहट आन्दोलन लगायत विभिन्न आन्दोलनमा लगाइएका झुठा मुद्दा फिर्ता गर्ने र महोत्तरी र कैलालीमा रहेका रेशम चौधरी लगायतका राजबन्दीहरुलाई अविलम्ब रिहाई गर्न माग गरेका थिए। त्यसैगरी संविधानमा संशोधन गर्ने, जनसंख्याको आधारमा स्थानीय निकाय, प्रदेशसभा र संघीय संसदमा प्रतिनिधित्वको व्यवस्था गर्ने, जनघनत्वको आधारमा समतामुलक बजेट वितरणको सिद्धान्त लागु गर्ने,पुर्व न्यायाधीश गिरीशचन्द्र लाल आयोगको प्रतिवेदन सार्वजनिक गर्ने। विगतमा संयुक्त लोकतान्त्रिक मधेशी मोर्चासँग गरिएका सम्झौता लागु गर्ने गराउने पर्ने माग राखिएको छ। लोसपाका नेताहरुको छलफल सकिएपछि जसपाका भट्टराई पक्षका नेताहरुले देउवालाई भेट्ने तयारी गरेका छन्। भट्टराई पक्षमा बहुमत सांसद र बहुमत केन्द्रीय सदस्य भएको दाबी गर्दै उनीहरु सोमबार दिउँसो प्रधानमन्त्री भेट्न बालुवाटार जान लागेको स्रोतले बताएको छ।"
"काठमाडौंको फोहोर, नुवाकोटलाई बोझ","सिसडोल (नुवाकोट) : काठमाडौं उपत्यकालाई सुग्घर बनाउन उठाइएको फोहोर बोकेको टिपर अघिअघि। सर्जिकल मास्क लगाएर गाडीमा बसेका हामी पछिपछि। यात्रा थियो त्यहीँ टिपरको अन्तिम गन्तव्य अर्थात् फोहोरको डम्पिङ साइट नुवाकोटको ल्यान्डफिल्ड सिसडोल र बञ्चरेडाँडा। केही दिन अघिबाट बञ्चरेडाँडामा फोहोर फालिँदै थियो। सिसडोलमा फोहोरको पहाडमाथि उक्लिएर बञ्चरेडाँडा पुग्ने रहेछन् फोहोर बोकेका टिपर। त्यहीँ फोहोरले जन्माएको देखिनेदेखाउने र लुकेकालुकाइएका कथा खोज्ने यात्रा थियो अन्नपूर्णको। टिपरमा चुल्याइएका फोहोरलाई पालले ढाकेर काठमाडौंको मुख्य सडकमा दौडाउँदै गन्धको महसुस नहुने। तर, बनेपा हुँदै नुवाकोटको गाउँ पस्दा डङ्डङ्ती गनाउन थाल्छ। केही समय मात्रै टिपर रोकिए दायाँबायाँ उभिन त परको कुरा, गाडीभित्रै पनि दुइटा मास्कले छेक्दैन। टिपरबाट चुहिएको फोहोरको पानीमा भन्किएका झिँगाले गाउँ ढाकेको छ। सडक दायाँ,बायाँका नागरिकलाई सबैभन्दा आनन्द भनेकै टिपर नकुदेको समय हो रे। नुवाकोट ककनी गाउँपालिका१ की सुशीला बलामी भन्छिन्, फोहोरको गन्ध नआएको मिनेट हुँदैन। अझै फोहोर बोकेका टिपर सडकमा नै रोके सास फेर्न नै समस्या हुन्छ। सञ्चले बस्ने दिन कहिले आउला ? फोहोर छेक्न दुइटा मास्क लगाएर हाम्रो टिम डम्पिङ साइट जाँदै गर्दा देखिने धेरै दृश्यले अचम्मित पाथ्र्यो। बिनामास्क टिपर दौडाउने चालकदेखि दैनिकी सामान्य बिताउन कोसिस गरिरहेका स्थानीयलाई देख्दा हामी आफूलाई दुर्गन्ध सहनै नसक्ने रहेछौं जस्तो लाग्थ्यो। उपत्यका नाघेर सिसडोलको फोहोर थुप्रिएको देखिने नुवाकोटको ककनी डाँडा पुग्दा टिपरको मात्रै नभई फालिएको स्थानको गन्ध पनि फैलिएको प्रष्ट महसुस हुन्थ्यो। यहाँ फोहोरले मानिसलाई मात्रै हैरानी दिएको छैन। बाली लाग्दैन। पशुचौपाया बिरामी पर्छन्मर्छन्, ककनी१ सिसडोलकी विष्णुमाया बलामी भन्छिन्, न स्वच्छ पानी पिउन पाइन्छ, न त निरोगी नै बस्न। सडक किनारको पसलमा भेटिएकी विष्णुमायाले १७ वर्षदेखि फोहोरकै कारण दुःख पाएको गुनासो गरिन्। पानी स्वच्छ पीउन नपाएको दुःखेसो पोखिन्। भन्छिन्, पहिले फोहोर फाल्न दिए गाउँमा सडक आउँछ। विकास आउँछ। गाउँका नागरिक धनी हुन्छन्। यो गाउँलाई फाइदै फाइदा हुन्छ भनिएको थियो, उनले फोहोर फाल्न सडक खनेको १८ वर्ष अघिको दिन सम्झँदै भनिन्, तर, अहिले यो सडकले फोहोरको गन्ध मात्रै ल्यायो। दुःख ल्यायो। अरू केही ल्याएन। मास्क भित्रबाट प्रश्न गरिरहने हामीलाई बिना मास्क दैनिकी काटिरहेका स्थानीय जवाफ दिन्थे, मास्क कति लगाउने ? तपाईंहरू पो आज आउनुभयो। हाम्रो त जीवन नै यहीँ बिताउनुपर्छ। बाटो खाली नगरी दौडिरहने टिपरबाट फुत्किएका फोहोरका पोका र चुहिएका फोहोरका पानीले गाउँनै दुर्गन्धित छ। टिपरले उडाएको धुलोले श्वासप्रश्वासका बिरामी प्रत्येक घरमा भेटिन्छन्। झाडापखला त सामान्य हो हजुर, निमोनिया र क्यान्सरले पनि यो गाउँमा धेरै मरे। काठमाडौं सुग्घरपार्न फोहोर यता ल्याइयो। तर, फोहोरको सजाय यहाँ हामी गाउँलेले भोग्नुपर्यो, आँसु छल्काउँदै विष्णुमाया भन्छिन्। २०६२ जेठ २२ गतेदेखि सिसडोलमा २३ वर्षका लागि भन्दै उपत्यकाको फोहोर बिसर्जन गर्न सुरु गरिएको थियो। दुई वर्षलाई त हो। यति फाल्न दिए गाउँमा सडक आउँछ। भारी बोकेर हिँड्नु पर्दैन। गाडीमा सहर जान पाइन्छ, भन्ने सपना बोकेका नुवाकोटे नागरिकले १७ वर्ष भयो फोहोरको दुर्गन्ध बोकेको। तर, सुन्दर सपना देख्दा नरकिय जीवन बिताउनुपरेको उनीहरूको अनुभव छ। दुई वर्षका लागि भनिएको सिसडोलमा १७ वर्ष फोहोर फाल्दा फोहोरमा राजनीति धेरै भएको स्थानीय स्वयम बताउँछन्। गत मंगलबारबाट सिसडोल ल्यान्डफिल साइटको पोस्ट क्लोजर का लागि प्रक्रिया सुरु भयो। तर, फोहोरको कथा अझै लम्बिने प्रष्ट छ। उपत्यकामा घर बढ्दै गए। जनसंख्या बढ्यो। फोहोर थुप्रदै गयो। बिसर्जन गर्ने ठाउँ भएन। अनि खोजी सुरु भयो फोहोर फाल्ने स्थानको। २०५२ सालसम्म काठमाडौंको मूलपानीस्थित डम्पिङ साइटले काठमाडौंको फोहोरलाई बोक्न सक्यो। त्यसपछि सुरु भयो फोहोर फाल्ने स्थानको खोजी। फोहोर विसर्जनका विभिन्न प्रस्ताव आए। फोहोरलाई मोहोर बनाउनेभन्दा फोहोरबाट भाग्ने खोल अनि सुरु भयो। तत्कालीन समयमा आएका विभिन्न प्रस्तावहरू मध्येको एउटा प्रस्ताव थियो नुवाकोटको बञ्चरेडाँडा। त्यस समय काठमाडौं महानगरपालिकाका मेयर थिए पीएल सिंह। तत्कालीन स्थानीय विकासमन्त्री रामचन्द्र पौडेल र मेयर सिंहले प्रस्तावित बञ्चरेडाँडाको अवलोकन गरे। स्थानीयलाई फोहोर मात्रै होइन विकास पनि आउने आश्वासन दिइयो। स्थानीय चल्तापुर्जासँग समन्वय भयो। बञ्चरेडाँडामा फोहोर फाल्ने संरचना बन्नु अघि सिसडोलमा फोहोर फाल्ने सहमति भयो। सिसडोल बञ्चरेडाँडा पुग्नुभन्दा २ किलोमिटर वरकै स्थान हो। उपत्यकाको फोहोर बोकेर बञ्चरेडाँडा जाँदै टिपर। तस्बिर : असोक दुलाल फोहोरमैला व्यवस्थापन केन्द्र, काठमाडौं महानगर, तत्कालीन ललितपुर उपमहानगर र ओखरपौवा ल्यान्डफिल साइट समन्वय समितिबीच बञ्चरेमा फोहोर व्यवस्थापन गर्ने विषयमा सम्झौता पनि भयो। त्यसै समय सिसडोलमा केही वर्ष फोहोर व्यवस्थापन गर्नेमा नागरिक पनि राजी भए। तर, तोकिएको समयमा बञ्चरेडाँडामा डम्पिङ साइट बनेन। तत्कालीन मेयर पीएल सिंहको कार्यकाल सकियो। काठमाडौंका मेयर बने केशव स्थापित। सिंहको कार्यकालमा नबनेको डम्पिङ साइटको पूर्वाधार स्थापितले पनि बनाउन सकेनन्। २३ वर्षलाई फाल्ने भनिएको फोहोर सिसडोलमा थुप्रिरह्यो। उपत्यकाका मेयर फेरिए। तर, फोहोर फाल्ने क्रम फेरिएन। पहिले देखाइएको आश्वासन कुनै पूरा भएन। हाम्रो सपना, सपनामा नै सीमित भयो, सिसडोलको फोहोर फालिएको स्थान नजिकै होटल व्यवसाय गरेर बसेकी रीता श्रेष्ठ भन्छिन्, फोहोरबाट नेताले के पाए कुन्नी हामीले भने दुःख मात्रै पायौं। स्वच्छ हावा खान पनि गाउँ नै छाडेर पारी जानुपर्ने दुखेसो पोख्छिन् रीता। १७ वर्षअघि काठमाडौंमा जाइकासँगको सहकार्यमा दीर्घकालीन रूपमा फोहोर व्यवस्थापन गर्न बञ्चरेडाँडामा साइट निर्माण गर्ने सहमति भइरहँदा नागरिकको समस्या समाधान गर्ने र उनीहरूलाई दिइने सुविधाको कुरै थिएन। न त हाम्रो माग पूरा भयो, नत देखाइएका सपना नै साकार, स्थानीय रीता भन्छिन्, मेयर फेरिए रे हाम्रो समस्या फेरिएन। सिसडोलमा तीन वर्षसम्म मात्र फोहोर फाल्ने र त्यो पनि दैनिक ३ सय टन मात्र फाल्ने सहमति भएको थियो। तर, न वर्षमा सीमित भयो नत टनमा नै। फोहोर फाल्नु अघि वारिपारि देखिने घर बस्तीबीचमा फोहोरको पहाड चुलियो। घर पुरिए। खोलमा पानी होइन फोहोरका लिच्चड बग्न थाल्यो। यो दुःख काठमाडौं उपत्यकाले कहिले नदेखेको गुनासो गर्छन् अर्का स्थानीय राजु तामाङ। पहिले कति सुन्दर थियो यो गाउँ। जताततै हरियाली थियो। खेती जे पनि हुने, अहिलेको फोहोरको पहाड देखाउँदै तामाङ भन्छन्, पहिले हामी त्यहाँ कोदो रोप्थ्यौ। जग्गा हाम्रो पनि थियो। तर, नत मुआब्जा पाइयो, नत अन्य सेवा सुविधा नै। काठमाडौं सफा पार्न फोहोर पखाल्दा त्यसकै भलले नुहाउनुपर्ने बाध्यता बन्यो हालको ककनी गाउँपालिका (नुवाकोट)को वडा न १, २, ३ र धुनीबेंसी नगरपालिका (धादिङ)को केही वडाका बासिन्दालाई। १७ वर्षको समयमा मेयर फेरिए। मन्त्री फेरिए। विभिन्न योजना बने। मुलुकलाई नै सिंगापुर बनाउँछु भन्ने प्रधानमन्त्री आए। तर, हामीलाई फोहोरको भलमा बगाए, ओखरपौवाका स्थानीय दिपेन श्रेष्ठ भन्छन्। सिसडोलमा थुप्रिएको फोहोरको पहाड नै ठडियो। तर, परिवर्तन हुँदै आएका नत मन्त्रीको पहलमा बञ्चरेडाँडा साइट निर्माण पूरा भयो त मेयरहरूले नै यसमा चासो दिए। फोहोर काठमाडौंबाट लोड गर्न बाहेक कसैले आफूहरूको पीडा नबुझेको श्रेष्ठ गुनासो गर्छन्। भन्छन्, सुरुको सहमति र सम्झौताको के कुरा गर्नु। त्यसपछि पनि भएका कुनै सहमति पालना भएन। दुःखका दिन गएन। फोहोर फाल्न सुरु गरेको समयलाई सम्झँदै श्रेष्ठ भन्छन्, सुरुका केही महिना व्यवस्थित ढंगले फोहोरमैला बिसर्जन हुने भयो। फोहोर फाल्ने ठाउँको सरसफाइमा पनि ध्यान दिइएको थियो। तर, केही महिनापछि जथाभावी फोहोरमैला फालिदिँदा डम्पिङ साइटनजिक मात्र होइन, वरपरका गाउँमा पनि सञ्चले बस्न सक्ने अवस्था छैन। हालको ककनी गाउँपालिका (नुवाकोट)को वडा न १, २, ३ र धुनीबेंसी नगरपालिका (धादिङ)को केही वडा सबैभन्दा बढी प्रभावित छन्। अहिले स्थानीय निर्वाचन सकियो। काठमाडौंले नयाँ मेयर पायो बालेन्द्र साह (बालेन)। इन्जिनियरसमेत रहेका बालेनले आफ्नो पहिलो काम भनेकै काठमाडौंको फोहोर व्यवस्थान भनेपछि प्रभावित क्षेत्रका नागरिकमा केही आशा पलाएको छ। बालेन मेयर भएपछि शपथ नखाई यहाँको समस्या बुभ्न आए। नयाँनयाँ कुरा ल्याइरहेका छन्। अब केही आशा छ। फोहोर नगनाई खाना खाने दिन पनि आउलाकी, स्थानीय दिपेनले भने। जति काठमाडौंमा पुगेका हाम्रा नेताले हाम्रो समस्या सुनाउँछन्, त्योभन्दा धेरै दुःख यहाँ लुकेको छ, दिपेनले भाबुक हुँदै गाउँको पीडा सुनाए। कुकुर र चिलहरूले फोहोरको डुंगुरबाट सिनो गाउँलेका आँगन र खेतबारीमा पुर्याउँदा गाउँले हैरान छन्। फोहोरबाट रसाउने दूषित पानी त्यहाँको खानेपानी स्रोतमा मिसिएको छ। सिसडोल र छिमेकी गाउँमा झाडापखाला फैलिरहन्छ। यसकै सिकार बनेका छन् धेरै नागरिक। फोहोर बोकेका टिपरले किचेर र रोग लागेर नै ५० जनाभन्दा बढीले ज्यान गुमाएको स्थानीय बताउँछन्। यो बीचमा १७ जनाको फोहोर बोकेका टिपरले किचेर भएको मृत्यु भयो। ३५ भन्दा बढीले त क्यान्सरलगायतका रोगबाट ज्यान नै गुमाउनु परेको छ, स्थानीय राजु तामाङ भन्छन्। सरकारले परीक्षणका रूपमा २३ वर्ष मात्र फोहोर फाल्ने भनिएको सिसडोलमा फोहोरको पहाड बढ्दै जाँदा यहाँका नागरिक धेरै आन्दोलमा सहभागी बने। १७ वर्षमा कति आन्दोलन भए कसैसँग तथ्यांक नभए पनि फोहोरको लडाइँ धेरै भएको नुवाकोट तीन पिप्लेका विनोदकुमार श्रेष्ठ बताउँछन्। तर, आन्दोलनको नेतृत्व गर्नेले कहाँ के सहमती गरे स्थानीय नागरिकलाई केही थाहा नहुने श्रेष्ठको भनाइ छ। भन्छन्, हामीलाई दिने सेवासुविधा र फोहोर व्यवस्थानमा ध्यान दिएनन्, आन्दोलन गरौं भनेर यहाँका फोहोर व्यवस्थापन गर्न बनेका समितिका नेताले गाउँले उठाउँछन्। गयो आन्दोलन गर्यो। टिपर रोक्यो। के सहमति गरेर खुलाउँछन्। नागरिकलाई थाहा हुँदैन। नागरिक त फोहोरले दिएको दुःख घट्ने आसामा ढालका रूपमा प्रयोग भइरहेको जस्तो लाग्छ। फोहोर फाल्न सुरु भएर हालसम्म १ सयभन्दा धेरै बुँदामा सहमति भए पनि ८० प्रतिशतभन्दा धेरै त कार्यान्वयन नै भएको छैन। तर, नागरिकलाई कुन आन्दोलनमा के सहमति भयो कुनै जानकारी नै छैन। सहमति धेरै भए होलान। आन्दोलन रोकिनु नै सहमति हुनु भन्ने हाम्रो बुझाइ हो। तर, के सहमति गरेर के उपलब्धि भयो केही थाहा छैन, स्थानीय सुन्दर बलामी भन्छन्, सहमति कार्यान्वयन भएको भए वा स्थानीयको पक्षमा भएको भए हाम्रा दिन फर्किने थिए नि ! फोहोरबाट दुर्गन्ध ननिस्कने र व्यवस्थित गरे नागरिकलाई अरू केही नचाहिने उनी बताउँछन्। पहिले त केही होला भन्ने आशा थियो। तर, अहिले त त्यो आशा पनि मर्यो। बरु फोहोर अन्तै लगे हुन्थ्यो हामीलाई केही चाहिँदैन। यो बाटोले के दियो र ?सुन्दरलाई धेरै वर्ष अघिको सहमति मात्रै याद छ। सिसडोलमा दैनिक थोरै मेट्रिक टनसम्म फोहोर खन्याउने भनियो। यो फोहोरको पहाड माटोले छोपछाप पार्ने र त्यसमाथि रुखबिरुवा रोपेर पार्क बनाउने भनिएको थियो। यो सडक कालोपत्रे हुने र ठूलो हुने भनियो। फोहोरको थुप्रोमा पार्क हुने कल्पना गर्दा आफैं भन्नुहोस् त, त्यहाँ दुर्गन्ध त पक्कै आउँदैन। त्यो सोचेर हामीले हवस् भन्यौं, उनले भने, तर, सम्झौताविपरीत नै सिसडोलको फोहोर व्यवस्थापन नगरी बञ्चरेमा फोहोर बिसर्जन गर्न अहिले थालियो र यहाँका जनताको मागलाई बेवास्ता गरिएको छ। २३ वर्ष मात्रै फाल्ने कुराको त बेवास्था भएर सिसडोलमा १७ वर्ष फोहोर फालियो। तर, अहिले सिसडोलबासीको मागलाई वेवास्था गरेर बञ्चरेडाँडामा फोहोर फाल्न थालेपछि स्थानीय झनै पीडित भएको महसुस गरिरहेका छन्। भन्छन्, हेप्नुको पनि सीमा हुन्छ नि ! यहाँ ४ सय १९ रोपनी जग्गामा फोहोर फालिएको छ। सिसडोललाई बेवास्था गरेपछि केही समय काठमाडौं महानगरपालिकामा फोहोर उठेन। फोहोर नउठ्नुको मूल कारण त्यहीँ विगतको सहमति कार्यान्वयन नहुनु थियो। १७ वर्षदेखिको अव्यवस्थित फोहोरको समस्याले पिरोलिएका नागरिक पुनः आन्दोलित बने। र, अहिले फोहोर व्यवस्थापनको चर्चा छ। अव्यवस्थित फोहोरकै कारण स्थानीय वातावरण, स्वास्थ्य, त्यहाँको दैनिक जीवनयापनमा सुरु भएको गम्भीर समस्या घटेको छैन। स्थानीय श्रीराम ढुंगाना भन्छन्, यो विषयमा मन्त्रिपरिषद्ले पनि निर्णय गरेको छ। धेरै सहमति पनि भएको छ। तर, कार्यान्वय भएन। प्रभावित क्षेत्रको पहिचान गरी अधिग्रहण, मुआब्जा वितरणलगायत काम गर्न महानगरपालिकाले केन्द्र सरकारमातहतका मन्त्रालय र निकायसँग समन्वय गर्ने भन्ने बुँदा प्रायः सबै सहमति र सम्झौता भएको ढुंगाना बताउँछन्। सबै सहमति भएको समयमा एउटै बुँदा हुन्छन्, उनले भने, तर, कार्यान्वयन पक्ष भने फितलो छ। पहिले सिसडोल क्षेत्रका बासीको समस्या समाधान गर्ने, अनि मात्रै बञ्चरेडाँडामा फोहोर फाल्ने बताए पनि अहिले त्यो कुरालाई वेवास्था गरेको ढुंगाना बताउँछन्। गत जेठ २३ मा भएको सहमतिबमोजिम अतिरिक्त फोहोरमैला व्यवस्थापनमा संलग्न चालक, सहचालक तथा अन्य कर्मचारीहरूको स्वास्थ्य बिमा महानगरपालिकाले गर्ने सहमति भएको थियो। सहमति भएको केही समयपछि सहरी विकास मन्त्रालयमा शुक्रबार बिहान बैठक राख्यो। बैठकमा सर्वसहमति जुटाउने प्रयास भए पनि निष्कर्ष भने निस्किएन। छलफलमा स्थानीयले सरकारले विगतमा गरेका निर्णयहरू अक्षरंश पालनामा शंका व्यक्त गरे। सिसडोललाई वेवास्था नगर्न आग्रह गरे। जुन उनीहरूले दोहोर्याइरहने माग हो। केही दिनअघि मात्र सहरी विकास मन्त्रालय, काठमाडौं महानगरपालिका र स्थानीय जनप्रतिनिधिबीच सम्झौता भयो। तर, नागरिक भन्छन्, फेरि राज्यले स्थानीयको आवाज दबाएर जबरजस्ती गर्न खोजेको छ। नागरिकको स्वस्थ वातावरणमा बाँच्न पाउने हक पनि खोसिँदै छ। सिसडोलबासी माग सम्बोधन नभए बञ्चरे जाने बाटो छेक्ने चेतावनी दिइरहन्छन्। गत जेठ १० गते पहिलो पटक प्रहरीको सुरक्षामा बञ्चरेडाँडाको सेल १ मा फोहोर विसर्जन भएको थियो। सिसडोलको माग सम्बोधन नभएको भन्दै गत मंगलबार फोहोर लिएर गएका ट्रकलाई स्थानीयले रोके। तर, प्रहरीले बल प्रयोग गरेर सडक खुलायो। वर्षाका कारण बिग्रिएको बाटो निर्माण गरेर फोहोर विसर्जन पनि भयो। तर, यो सिसडोलबासीका लागि खुसीको कुरा नभएको स्थानीय बताउँछन्। ल्यान्डफिल साइट प्रभावित क्षेत्र सरोकार समितिका सन्नोत उप्रेती यसरी गरिने फोहोर व्यवस्थापन दिगो समाधान नभएको बताउँछन्। भन्छन्, विगतका सहमति मात्रै होइन, तीनवटा मन्त्रिपरिषद् बैठकले गरेको निर्णय सम्बोधन हुनुपर्छ। गत फागुन २६ गतेको मन्त्रिपरिषद् निर्णयले फोहोर र मान्छे सँगै बस्न नसक्ने, सिसडोल र बञ्चरेको समस्या एउटै प्याकेजमा समाधान गनभनेको थियो। अति प्रभावित ४ वटा गाउँका मानिसलाई स्थानान्तरण गर्ने वा अधिग्रहण गर्ने निर्णय पनि त्यसै समय भएको उनी बताउँछन्। हामीले फोहोरलाई उद्योगमा लैजाऔं भनेका छौं। तर हाम्रो माग सुनुवाइ भएन। कुनै दिन पुनः समस्या आउन सक्छ, उनले भने। सिसडोलमा फोहोर फाल्न सुरु गर्दा उपत्यकाबाट दैनिक ३ सय ७५ मेट्रिक टन फोहोर उत्पादन हुन्थ्यो। यो हिसाबअनुसार सिसडोलमा तीन वर्षसम्म फोहोर फाल्न सकिनेगरी ल्याण्डफिल्ड साइट बनाइयो। तर, फोहोर बढ्यो। कुनै निर्णय कार्यान्वयन भएनन्। सिसडोलमा जन्मनु त श्राप परेजस्तो भयो। न खेतीपाती हुन्छ, न त गाईवस्तु नै राम्रो गरी हुर्कन्छ। यसपालि त फर्सीको मुन्टामा समेत डढुवा लागेको छ। के खाएर छोराछोरी पाल्नु। बाह्रै मास रुघाखोकी र झाडाबान्ता लाग्छ। गन्हाएर बस्नै सकिन्न, ककनी१ सिसडोलकी विष्णुमाया बलामीको दुखेसो हो यो। यहाँ बस्नु भगवानकै श्राप परेजस्तो भएको उनी बताउँछिन्।फोहोरसँगै फैलिएको दुर्गन्धका कारण भर्खर ब्याएको भैंसी, बाख्रा र सुंगुर मरेको उनी बताउँछिन्। पशुमा तुहिने, खिक्रक्क समस्या देखिएको छ। बारीमा केही रोपे पनि सप्रन्न। पातमा डढुवा लागेर कुनै खेती पनि सप्रन्न। उम्रदै पहेलो भएर विरुवा मर्छ, उनले भनिन्। ककनी१ कागती गाउँका दीपेन्द्र बलामी र सोही ठाउँका राम श्रेष्ठ फोहोर बोकेको टिपर चलाउछन्। यो गाउँमा मात्रै ४ सय बढी ड्राइभर छन्। त्यसमध्ये ५०६० जना फोहोरको टिपर चलाउँछन्। फोहोरको टिपर चलाउनेलाई मान्छे नै नगन्ने उनीहरूको अनुभव छ। दुःख गरे पनि यस स्थानका नागरिकलाई हेर्ने दृष्टिकोण फरक छ, रामले भने। अर्का चालक दीपेन्द्र भन्छन्, फोहोरको गाडी चलाउन थालेको ८ वर्ष हुन लाग्यो। तर, दिन फिरेन। दुःख मात्रै छ। अर्का चालक राम श्रेष्ठका अनुसार फोहोरको टिपर चलाउनेलाई सबैले छिछि र दुर्दर गर्ने गर्छन्। उनी भन्छन्, १२ वर्ष भयो यही गाडी चलाएको। फोहोर लोड गरेदेखि अनलोड हुँदासम्म गाली खानुपर्छ। कति लिच्चड चुहाएको हो, गन्हायो भनेर कराउँछन्। यसरी गाली खानपर्दा कामै गर्न मन लाग्दैन। टिपर चालकलाई ट्रिपको पाँच सय र महिनावरी तलव भनेर १५ देखि २० हजारसम्म दिइन्छ। अन्य कुनै सुविधा छैन। स्थानीय राजु तामाङ बन्चरेडाँडा ल्यान्डफिल्ड साइटमा भेटिए। सिसडोलमा उनको ८ रोपनी जग्गा अतिक्रमणमा परेको छ। अहिले लाखौं रुपैयाँ पर्ने जग्गा महानगरले जम्मा ८ लाख दिएको बताए। हाम्रो जग्गा फ्रिमा चलाएर यहा अन्याय गरेको छ, उनले भने। धुनिबेंसीका सुमन तामाङ सिसडोल र बञ्चरेडाँडा ल्यान्डफिड साइटमा फोहोर टिप्ने गर्छन्। काठमाडौंबाट गएको फोहोरमा मिसिएको बोतल, फलामका टुक्रा, बोतल, कार्टुन, भाँडाकँुडा टिपेर कबाडीमा बेच्छन्,। पुनःप्रयोग हुने साम्रगी टिप्न पाउनुपर्ने उनीहरूको माग छ। ओखरपौवाका दिपेन श्रेष्ठ पनि बञ्चरेडाँडामा नै भेटिए। ३ वर्षे छोरो बोकेर त्यहाँ पुगेका उनी, फोहोरको गन्धले असिन पसिन थिए। बेलाबेला थुकिरहन्थे। भन्दै थिए, एक छिन यहाँ बस्न त यस्तो गाह्रो छ। फोहोरमै रातदिन काम गर्नेहरू कसरी सक्दा हुन्। सिसडोलमै होटल चलाउने रीता बलामी बाहिरका नयाँ गाडी र मान्छे देख्नासाथ झर्केर बोल्छिन्। उनलाई नयाँ मानिससँग कुरा गर्न नै मन छैन। भन्छिन्, विभिन्न मिठामिठा कुरा गर्दै टाठाबाठाले केके सम्झौता गर्छन्। फोहरको दुर्गन्धले यहाँ बसिनसक्नु छ, उनी भन्छिन्, घर नै यहाँ भएपछि सारेर हिँड्न पनि मिलेन। फोहर वोकेको गाडी पसल अगाडि रोक्छन्, गन्हाउने लिच्चड चुहाउँदै। भोक लायो भन्दै आउँछन्, गन्हाएकै भए पनि खान दिनै परो। निकै समस्या छ नि ! मागको वेवास्था गरिएको सिसडोल हुँदै बञ्चरेडाँडा फोहोर लगिन्छ। यो चारैतर्फ पहाडले ढाकेको उपत्यका जस्तो स्थानमा छ। यहाँ काठमाडौं र ललितपुर महानगरपालिकासहित १६ नगरपालिकाको फोहोर व्यवस्थापन गर्न सुरु भएको छ। बञ्चरेडाँडामा फोहोर व्यवस्थापन गर्न सर्तसहित २०७८ भदौ २५ गते सहरी विकास तथा भवन निर्माण विभागले सेल १ प्रयोग गर्न सकिने आशयको पत्र काठमाडौं महानगरपालिकालाई पठाएको थियो। त्यसैअनुसार अहिले फोहोर व्यवस्थापन सुरु भएको छ। ल्यान्डफिल निर्माणका लागि सरकारले १ अर्ब ५६ करोड रुपैयाँ विनियोजन पनि गर्यो। २०७६ वैशाख २२ मा एक वर्षभित्र निर्माण सम्पन्न गर्ने गरी लुम्बिनी कोसी एन्ड न्यौपाने जेभीलाई ठेक्का दिइएको थियो। तर, निर्धारित समयभन्दा दुई वर्ष नाघिसक्दा पनि ल्यान्डफिल साइट पूर्णरूपमा निर्माण सम्पन्न भएको छैन। अहिले पनि भवन निर्माण र फोहोर फाल्ने स्थानमा धेरै काम गर्न बाँकी छ। सेल १ मा फोहोर झार्न टिपर जाने र फर्कन दुई लेनको सडक बनाइएको छ। फागुन १९ गते सहरी विकासमन्त्री रामकुमारी झाँक्रीले बञ्चरेडाँडाको भ्रमण गरिन्। त्यस क्रममा उनले दिएको अभिव्यक्तिबाट स्थानीय आन्दोलित बने। माग पूरा नभई महानगरले फोहोर फाल्न सक्ने अभिव्यक्ति स्थानीयलाई चित्त बुझेन। १० दिन आन्दोलन भयो। फागुन २६ मा महानगर र सरकारले माग सम्बोधन गर्ने भनेपछि पुनः फोहोर उठेको छ। यो समयमा नेपाल विज्ञान तथा प्रविधि प्राज्ञ प्रतिष्ठान (नास्ट) का विज्ञ टोलीले पनि सिसडोल क्षेत्रको रासायनिक र भौतिक वातावरण अध्ययन गरेको थियो। अध्ययनका क्रममा फोहोरको स्रोतबाट १ किलोमिटर परसम्मको पानीमा पनि प्रदूषणको मात्रा उच्च देखिएको नास्टका प्रविधि संकाय प्रमुख रवीन्द्र ढकालले बताए। नास्टका ढकालसहित वैज्ञानिक टिस्टा प्रसाईं जोशी, अनुसन्धानकर्ताहरू सुनीता श्रेष्ठ, सौरभ भट्टराई, अनिता पन्थीलगायतको टोलीले सिसडोल आसपासको फोहोर रसाएर निस्कने तरल पदार्थ र गन्ध हटाउनका प्रयोग गर्न सकिने सम्भावित रसायनको अवस्थाको अध्ययन गरेको थियो। काठमाडौं महानगरपालिकाका मेयर बोलेन्द्र साह (बालेन) ले लिचेट मिसिनुअघि, मिसिएको स्थान र मिसिने स्थानभन्दा ९२० मिटर पर गरी ३ फरक बिन्दुबाट पानीको नमुना संकलन गरिएको बताए। संकलित नमुनाको तुलनात्मक अध्ययन गर्दा पानीमा प्रशस्त मात्रामा लिचेट मिसिएको देखिएको छ। स्रोतबाट १ किलोमिटर परसम्मको पानीमा पनि प्रदूषणको मात्रा उच्च छ, प्रमुख शाहले सामाजिक सञ्जालमा लेखेका छन्। उनले सिसडोलबाट निस्कने गन्धलाई कसरी कम गराउन वा हटाउन सकिन्छ भन्ने सम्बन्धमा महानगरले अध्ययन गरिरहेको र क्रमशः माग पनि सम्बोधन गर्दै जाने बताएका छन्। उनले कुहिने र नकुहिने फोहोर छट्याएर राख्न महानगरवासीलाई अपिल गरेको र महानगरको आइतबार बसेको कार्यपालिका बैठकमा पनि यो विषयमा छलफल भएको बताए। कुहिने फोहोरलाई तत्काल टेकुस्थित ट्रान्सफर स्टेसनमा कम्पोस्टिङ गरेर मल बनाउने र अन्य दीर्घकालीन उपाय खोज्ने हाम्रो तयारी हो, उनले भने घरमा नै फोहोरलाई व्यवस्थापन गर्ने विषयमा पनि प्रविधिकहरूसँग छलफल, परामर्श लिने काम भइरहेको छ।"
प्रतिनिधिसभा बैठक : आजदेखि मन्त्रीहरुले छलफलमा उठेका प्रश्नहरुको जवाफ दिने,"काठमाडौं : संघीय संसदअन्तरगत प्रतिनिधि सभा बैठक बस्दैछ। संसदमा जारी विनियोजन विधेयकमाथिको छलफलमा आजदेखि मन्त्रीहरुले जवाफ दिने भएका छन्। बैठकमा विनियोजन विधेयक २०७९ अन्तरगत ८ वटा मन्त्रालयका सम्बन्धित मन्त्रीहरुले विभिन्न शीर्षकहरुमाथिको छलफलमा उठेका प्रश्नहरुको जवाफ दिने संसद सचिवालयले जनाएको छ। कानुन न्याय तथा संसदीय मामिला मन्त्रालय, युवा तथा खेलकुद मन्त्रालय, श्रम, रोजगार तथा सामाजिक सुरक्षा मन्त्रालय, वन तथा वातावरण मन्त्रालय, शहरी विकास मन्त्रालय, भूमि व्यवस्था सहकारी तथा गरिबी निवारण मन्त्रालय, महिला , बालबालिका तथा जेष्ठ नागरिक मन्त्रालय र कृषि तथा पशुपंक्षी विकास मन्त्रालयसँग सम्बन्धित विनियोजन शीर्षकमा छलफलका क्रममा उठेका प्रश्नहरुका विषयमा सम्बन्धित मन्त्रीले जवाफ दिने कार्यक्रम तय भएको छ। मन्त्रीहरुले जवाफ दिने कार्यक्रम सकिएपछि विधेयक पारितका लागि प्रक्रिया अगाडि बढ्नेछ ।"
संघ र प्रदेशको निर्वाचन मंसिरमा हुन्छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले मंसिरमा संघ र प्रदेशको निर्वाचन हुने बताएका छन्। सोमबार बर्दियामा पत्रकार सम्मेलनमा बोल्दै उनले सत्ता पक्ष र प्रतिपक्ष दुवैले मंसिरमा निर्वाचन गराउने विषय उठाएको धारणा राखेका हुन्। उनले भने,हामी कोहि पनि कन्फ्युजनमा नहोऔं । दुई चरणमा गर्नेकी एक चरणमा गर्ने भन्ने छलफल हुन बाँकी छ। तर मंसिरमा नै हुन्छ। प्रधानमन्त्रीलगायत गठबन्धनमा छलफल गर्दा मंसिरको पहिलो हप्तामा हुने नै बढी सम्भावना रहेको उनको भनाई छ। सुरक्षाका हिसाबले दुई चरणमा गर्ने कि भन्ने कुरा चलेको उनले बताए। प्रचण्डले संघ र प्रदेशको निर्वाचनको तयारीमा जुट्न कार्यकर्तालाई आह्वान गरे । उनले शान्तिपूर्ण र भयरहित वातावरणमा निर्वाचन गराउन नेतृत्व लागेकाले सबैलाई यसतर्फ राख्न आग्रह गरे।"
"फोहोर उठाऔं, राजधानी जोगाऔं","देशको राजधानी। जता हिँडयो, ठ्वास्स गन्हाउँछ। सडकगल्लीमा फोहोरका डंगुर छन्। बर्खे पानीले त्यही फोहोर बगाएर अधिकांश सडक हिँड्न नमिल्ने अवस्थामा छन्। उपत्यकाका अरू १८ स्थानीय तहले पनि फोहोर व्यवस्थापनमा सहयोग गर्नुपर्ने काठमाडौं महानगरपालिकाको भनाइ छ। फोहोर ल्यान्डफिल्ड साइटका जनताका पीडा सुनिसाध्य छैनन्। यसै सन्दर्भमा अन्नपूर्ण पोष्ट् दैनिकले काठमाडौंको फोहोर व्यवस्थापनका विषयमा विज्ञ, महानगरपालिका, सरोकारवाला र स्थानीयवासीसँग आइतबार गरेको अन्तरक्रिया। डाभोजराज पन्त काठमाडौं महानगरपालिकाले सन् २०१९ मा हामीलाई वातावरणीय प्रभाव अध्ययन गरी प्रभावित क्षेत्रको वर्गीकरण गर्ने जिम्मा लगाएको थियो। हामीले प्रभावित क्षेत्रको वर्गीकरण गर्न विभिन्न पारामिटरहरू प्रयोग गर्नुपर्ने हुन्थ्यो। त्यसका लागि कोल्फुखोलाको पानी ल्यान्डफिल्ड साइटभन्दा माथिदेखि झन्डै साढे चार किलोमिटर तलसम्म हेर्नुपर्ने हुन्थ्यो। हामीसँग वडा नं ३ कै अध्यक्ष हुनुहुन्थ्यो। उहाँले यहाँयहाँबाट प्रभाव पर्छ र यहाँयहाँ गर्नुपर्छ भनेपछि हामीले त्यहीँत्यहीँबाट गर्यौं। कोल्फुखोलाको तल्लो तटीय क्षेत्रमा त्यही खोलाको पानीले खेती गरिन्थ्यो। उक्त खोलाको पानीले त्यहाँ सिँचाइ गर्दा पर्ने प्रभाव के कस्तो रह्यो भनेर पनि हामीले हेर्र्याैं। त्यसैगरी त्यहाँ गाडीहरू गुड्दा धुलो उड्छ र त्यही धुलोका कणहरूले के कति प्रभाव पार्छ भन्ने पनि हामीले हेर्यौं। त्यहाँ फोहोरका कारणले देखिएको अर्को महत्त्वपूर्ण प्रभाव भनेको गन्ध हो। गन्धलाई हामीले एक ठाउँमा बाँधेर राख्न सक्दैनौं। त्यहाँकोे भौगोलिक अवस्था विशिष्ट किसिमको भएकाले जहाँ हावा चल्छ गन्ध त्यतै बग्छ। बिहान सामान्यतया पूर्वदेखि पश्चिमतर्फ र बेलुका पश्चिमबाट पूर्वतर्फ गन्ध बहन्छ। त्यसैले गन्धको मात्रा ठ्याक्कै यकिन गरेर भन्न गाह्रो हुने भए तापनि हामीले ठाउँठाउँबाट गन्धको पनि गर्यौं। यो बाहेक हामीले त्यहाँको दृश्य पनि हेर्यौं। ल्यान्डफिल्ड साइट ककनीको वडा नं २ मा छ। तर त्यसको ठीक विपरीतमा धुनिबेसी नगरपालिकाका वडाहरू छन्। त्यसकारण त्यहाँ सोझै देखिने झिंगा, चरालगायतका अन्य जनावरहरू के के पुग्छन् भन्ने पनि हामीले हेर्र्याैं। त्यसको आधारमा आएको नतिजालाई हामीले बर्गीकरण गर्यौं र रिपोर्ट बनाएर महानगरलाई दियौं। अध्ययनमा हामीले पानीको हकमा लिचेटले गर्दा अवस्था निकै खराब रहेको पायौं। यसले गर्दा पानी निकै प्रदूषित भएको थियो। सन् २०११ मा भ्याली १ र भ्याली २ मा हामीले अध्ययन गर्दा त्यहाँ पोखरी बनाइएको थियो र एरियसन गर्ने मेसिन पनि राखिएको थियो। तर उक्त मेसिनको काम गरेको थिएन। त्यहाँ मेसिन भए पनि लिचेट पोखरी हुँदै सोझै खोलामा जान्थ्यो। यसरी खोलामा लिचेट मिसिँदा खोलाको तल्लो भागमा धेरै प्रभाव पार्ने निश्चित छ। त्यस भागमा हामीले कुनै जनावरहरू भेटेनौं, हुने कुरा पनि भएन। ककनीको वडा नं १, २, ३, धुनिबेसी वडा नं १ र तारकेश्वरको वडा नं ३ को केही भागमा हामीले स्थानीयसँग अन्तरक्रिया पनि गरेका थियौं। उहाँहरूका अनुसार फोहोरकै कारण हैजा, क्यान्सरलगायतका रोग लाग्ने गरेको, खोलाको पानी लगाएर सिँचाइ गरेको खेतमा बिउ उम्रेर सप्रने भए पनि फल नलाग्ने गरेको पाइयो। जनावरहरूको सन्दर्भमा स्याल, भुसिया कुकुरलगायतका जनावर प्रत्येक वडामा आएर गाईभैंसीलाई टोक्ने गरेको स्थानीयको गुनासो थियो। उहाँहरूको भनाइलाई पनि हामीले रिपोर्टमा समेट्यौं। सिसडोलमा स्यानेटरी ल्यान्डफिल साइट बनाउने बेलामा त्यहाँ एउटा मनिटरिङ वेल (इनार) पनि बनाइएको थियो। तर अहिले त्यो इनार पुरिसकेको छ। त्यहाँ छिमेकमा रहेको इनारको पानीलाई परीक्षण गरेर हेर्दा त्यहाँको पानीमा खानेपानी मापदण्डमा पाइने तत्त्व त पाइएन। तर ब्याक्टेरियाको मात्रा भने धेरै थियो। त्यहाँको माटोमा लेड, क्याडमियमलगायतका धातु धेरै भेटियो। हामीले अध्ययन गर्दाको समय पानी पर्ने मौसम भएकाले धुलोका कणहरू त्यति भेटिएनन्। गन्ध चाहिँ हावाको गतिअनुसार बेलाबेलामा परिवर्तन भइरहन्थ्यो। त्यहाँ ल्यान्डफिल ग्यास कुनै पनि भेटिएन। डा नवराज खतिवडा, नेपाल विकास अनुसन्धान प्रतिष्ठान सन् २००५ तिर जापान सरकारको सहयोगमा क्लिन काठमाडौं भ्याली स्टडी भएकोे थियो। फोहोरमैला व्यवस्थापन क्षेत्रमा त्यो नै सबैभन्दा गहन अध्ययन थियो। अध्ययन प्रतिवेदन अनुसार सिसडोललाई फोहोरमैला बिसर्जन स्थल बनाइएको हो। फोहोरमैला व्यवस्थापनका लागि उत्पादन हुने बिन्दुदेखि विसर्जन स्थलसम्म पुग्ने विभिन्न चरणहरू पार गर्नुपर्छ। फोहोर संकलन गरेर मात्र हुंदैन। कुहिने र नकुहिने फोहोरको वर्गीकरण गरेर फोहोर ढुवानी स्थलसम्म लैजानुपर्छ। त्यहाँ फोहोर छान्नुपर्छ। त्यसपछि सवारी साधनमा राखेर गन्तव्य स्थलमा पुर्याउनुपर्छ। यो कामको पनि हामीले अध्ययन गरेका छौं। फोहोरमैला विसर्जन गरेपछि त्यसबाट तरल पदार्थ निस्कन्छ। त्यसलाई लिचड भन्छौं। जसरी चट्टानबाट लेदोको रुपमा शिलाजित निस्कन्छ। त्यो लेदोमा मिनरल कन्टेन्ट एकदमै धेरै हुन्छन। विभिन्न औषधिका रूपमा प्रयोग हुन्छ। त्यस्तै, फोहोरमैलाबाट निस्किने लिचेड पनि कालो लेदो हुन्छ। त्यसमा विभिन्न किसिमका धातुपदार्थहरू हुन्छन्। ब्याक्टेरियाले पनि त्यसलाई टुक्र्याउन सक्दैन। लिचेडको व्यवस्थापन फोहोरमैला व्यवस्थापन स्थलको सबैभन्दा ठूलो चुनौती हो। त्यो पदार्थ नदीमा मिसियो भने नदीलाई नै प्रदूषित गरिदिन्छ। यसले नदीका तल्लो तटीय क्षेत्रका बासिन्दाहरूको खानेपानी स्रोतदेखि अरू प्रदुषण बढाइदिन्छ। लिचेडको अध्ययन कसरी गर्ने ? समाधान कसरी गर्ने ? प्रशोधन कसरी गर्ने र वातावरण प्रदूषण नगर्ने गरी कसरी विसर्जन गर्ने ? भन्ने बिषयमा पनि हामीले अध्ययन गरेका थियौं। यसै विषयको कार्यपत्र काठमाडौं महानगरपालिकाका पूर्वमेयर विद्यासुन्दर शाक्यज्यूलाई बुझाएका थियांै। सुरुमै दुई वर्षका लागि मात्रै सिसडोलमा फोहोर व्यवस्थापन गर्ने भनेका थियौं। त्यहाँ फोहोर विसर्जन गर्दागर्दै बन्चरेडाँडाको फोहोर व्यवस्थापन प्रशोधन केन्द्र बनाइसक्ने र फोहोर बिसर्जन गर्ने भन्ने क्लिन काठमाडौं भ्याली स्टडी को उद्देश्य थियो। तर, सकेनौं। फोहोरमैला व्यवस्थापनदेखि अरू निर्माण क्षेत्रको इन्जिनिरिङ गर्दा पनि योजना बनाउने, निर्माण गर्ने र सञ्चालन गर्ने जिम्मेवारी एउटै टोलीलाई दिइँदैन। इन्जिनियरलाई अथवा प्रमुखलाई त्यो योजना हुने चरणदेखि लिएर सञ्चालन हुने चरणसम्म योजनामा राखेर काम लिनसक्ने हो भने मात्रै सजिलैसँग परियोजना सम्पन्न हुन्छ। अगाडि बढ्छ। बन्चरेडाँडामा फोहोर व्यवस्थापनको काम इन्जिनिरिङ परियोजना हो। त्यसबाट हामी वायोग्याँस निकाल्छौं। त्यो पनि इन्जिनिरिङ परियोजना हो। यस्तो इन्जिनिरिङ परियोजनामा हाम्रो अवधारणा के हुन्छ त भन्दा निर्माण कार्य गरेपछि योजना सम्पन्न भयो। त्यस्तो होइन। सबै योजनाहरूको सबैभन्दा कठिन अवस्था भनेकै संचालन हो। निर्माण त धेरै सजिलो हुन्छ। फोहोरमैला विसर्जन स्थलमा पनि ब्याक्टेरियालाई मनाउनुपर्ने हुन्छ। उसले काम गरेन भने हाम्रो काम हुँदैन। त्यसकारणले यो काम अलिकति कठिन छ। कठिन कुरालाई हामीले बुझेका छैनौ। सहज ढंगले लिएका छौं। यसकारण हाम्रो फोहोरमैला व्यवस्थापनमा समस्या देखिएको हो। सन् २००५ मा फोहोरमैला तथा स्रोत परिचालन केन्द्र थियो। केन्द्रीय स्तरको त्यो एउटा अड्डा थियो। त्यसले सबै काम हेथ्र्यो। तर विघटन भयो। त्यसपछि, फोहोरमैला बिसर्जन स्थलको काम कसले हेर्ने ? कति समयसम्म त अन्योल नै भयो। अहिले सहरी विकास मन्त्रालयलाई यो जिम्मा छ। रतन भण्डारी, जलस्रोत तथा वातावरणज्ञाता कुनै बेला काठमाडौंका लागि फोहोर समस्या नै थिएन। पञ्चायतकालको अन्तिम समयसम्म पनि राजधानीमा घरभित्रैबाट फोहोर व्यवस्थित भएर सडकमा पुग्थ्यो। त्यो बेला, असन इन्द्रचोक मुख्य सहर थियो। त्यतिबेला राजधानीवासीले घरकै छिडीमा शौच गर्ने र त्यसमा खरानी खन्याउथे। त्यो सुकेपछि किसानले काउलीसँग साटेर बारीमा हाल्ने गर्थे। काठमाडौंको फोहोर त्यसरी व्यवस्थित गरिन्थ्यो। पछिपछि मौलिक ज्ञानलाई बेवास्ता गर्न थालियो। त्यसको मुख्य कारक बने वीरेन्द्रकेशरी आयोग र काठमाडौंको ढल निकास तथा फोहोर व्यवस्थापनको विषयमा विश्व बैंकको अध्ययन प्रतिवेदन। विश्व बैंकको फन्डिङ मा अध्ययन भइसकेपछि राजधानीमा ढल बनाउने र सीधै खोलामा हाल्न थालियो। विश्व बैंकको प्रतिवेदन लागू भएपछि किसानको खेतमा पुग्ने फोहोर सीधैं बागमती पुग्यो। त्यसैकारण बागमतीको अवस्था कस्तो छ ? अहिले हेर्न सक्छौं। त्यसै बेलादेखि राजधानीका सफा खोलानाला दुर्गन्धित भए। काठमाडौंमा फोहोरको समस्या हुन थालेको धेरै भएकै छैन। अहिलेको नेतृत्वले काठमाडौंको ढल र फोहोर माथिको राजनीतिको दिगो समाधान खोज्न सकेको छैन। घरबाट निस्किएको फोहोर व्यवस्थापन र नीतिगत सुधारका नाममा भ्रष्टाचार मात्रै भइरहेको छ। नीतिगत सुधारका नाममा भएका यस्ता गतिविधिका छिद्र टाल्नुपर्ने जरुरी देखिन्छ। काठमाडौं महानगरले आफ्नो काम मनिटरिङ मात्रै हो भनेर पन्छिने गरेको छ। जनताले कराउने भन्ने महानगरलाई नै हो। महानगरले जनताका गुनासालाई नजरअन्दाज गर्न मिल्दैन। फोहोरलाई बुझ्ने हाम्रो दृष्टिकोण नै गलत छ। सानैदेखि फोहोर कसरी व्यवस्थित गर्ने भनेर सिकाउने, बुझाउने प्रयास पनि गरिँदैन। सबै फोहोर एकै ठाउँमा थुपार्ने गरिन्छ। फोहोरको दिगो व्यवस्थापन भनेको डम्पिङ साइड मा लगेर बिर्सजन गर्ने मात्रै हो भन्ने बुझाइ छ। त्यो सबैभन्दा खतरा छ। महानगर र सरकारले त्यसरी सोच्ने हैन। हाम्रो मुलुकमा सहर केन्द्रित विकास छ। सबै सेवासुविधा सहरले मात्रै पाउनुपर्छ भन्ने मान्यता छ। हामीले सामाजिक न्यायका दृष्टिकोणले हेर्दा पनि सिसडोल र बञ्चरेडाँडाका जनतामाथि चरम अन्याय भएको छ। त्यहाँ, क्यान्सर किड्नी फेलरका बिरामी बढेका छन्। हाम्रा विकारजन्य फोहोरको भार स्थानीय जनताको भार किन बोकाउने ? गिद्घहरूले गाई, भैंसीलाई ठुंग्ने, लुछ्ने काम गरेको सुनिन्छ। हाम्रो बहस कसरी त्यहाँ फोहोर पुर्याउने भन्ने विषयमा मात्रै केन्द्रित छ। बाटोको विषय, जग्गा मुआब्जाका विषय प्राथमिकतामा छैनन्। ती कार्य कसरी सहज ढुवानी गर्ने ? भन्ने विषय अगाडि आउँछ। अब सरकारले प्राथमिक शिक्षामै फोहोरलाई सही व्यवस्थापन कसरी गर्ने भन्ने कुरा समेट्न आवश्यक छ। ल्यान्डफिल साइडको मात्र कुरा हैन। त्यसका कारण र प्रभाव पार्ने क्षेत्रहरू जलचर, नदीजन्य र स्थानीय वातावरणमा असर पुर्याउने काममा पनि ध्यान जान जरुरी छ। रासायनिक प्रतिक्रियाले प्राणी जगत्मा असर पर्छ। असर नपर्ने भन्ने नै हुँदैन। रासायनिक असरले गर्दा मानवलगायत जीवजन्तुमा असर पर्छ। महानगरले त्यतातिर सोचेको छैन। नवराज ढुंगाना, अध्यक्ष, सिसडोल बन्चरेडाँडा फोहोरमैला व्यवस्थापन सरोकार समिति काठमाडौंले सिसडोल र बन्चरेडाँडालाई फोहोर थुपार्ने ठाउँका रूपमा मात्रै बुझ्यो। नबुझोस् पनि किन ? केही सीमित व्यक्तिको स्वार्थमा हामी फस्यांै। हाम्रो गाउँमा गजबका अस्पताल बन्ने सपना देख्यौं। पक्की बाटो बन्ने र गाउँमा विकास निर्माणका काम धमाधम होला भनेर कल्पना गर्यौ। राजधानीबाट नजिक भएर के गर्नु, बाटो नभएका कारण राजधानी आउन गाउँबाट २ बजे उठेर हिँड्ने गथ्र्यौं। गाडी चढ्नकै लागि ३ घण्टा हिँड्नपर्ने अवस्थाको अन्त्य हुन्छ भनेपछि हामीले गाउँमा फोहोर फाल्न दियौ। २ वर्षका लागि मात्रै थियो, त्यो सम्झौता। काठमाडौंबाट लगेर विर्सजन गरिएको फोहोरले समस्या निम्त्याउन थालेपछि ०६५६६ सालदेखि चासो राख्यौ। त्यसपछि नै त्यहाँ फोहोर फाल्ने काम बन्द गर्नुपर्छ भन्दै माग गरेका हौं। काठमाडौं महानगरमा मेयर फेरिए। वातावरण विभागका प्रमुख फेरिए। सरकारी कर्मचारी, अधिकृत फेरिए। कसैले पनि फोहोरमैला व्यवस्थापनमा दीर्घकालीन समाधान खोजेनन्। पटकपटक हाम्रा समस्या बोकेर महानगर धायौ। सहरी विकास मन्त्रालय धायौ। प्रधानमन्त्री कार्यालय धायौ। कसैले पनि यो मेरो जिम्मेवारी हो र समस्या समाधान गर्छु भनेन। सबैले सोझा सिसडोलबासीलाई धम्क्याउने काम गरे। बल प्रयोग गरेर हाम्रा जग्गामा फोहोर फाले।। उनीहरूलाई सफा राख्न, हाम्रा घर, आँगन र बारीमा फोहोर थुपारिदिन मिल्छ ? सरोकारवालाका समस्यालाई व्यवस्थापन गर्नेतिर भन्दा आफूलाई फाइदा हुने र निरन्तर पैसा आउने काम गर्नमा अग्रसर देखिनुभयो। फोहोर उठाउने जिम्मा पाएका प्राइभेट कम्पनीमा महानगरका कर्मचारीको सेयर छ। त्यसकारण आफूलाई फाइदा हुने काम नगरेर हाम्रा समस्या उनीहरूले कसरी देख्थे ? कर्मचारीले नै समस्या अल्झाइदिएका हुन। समस्या समाधानका लागि भन्दै सरकारी बजेट झार्न मात्रै उनीहरू चलखेल गरिरहन्छन्। फोहोर व्यवस्थापनभन्दा साथ पियनदेखि अफिसरसम्मका सोचमा पैसाको खेलो भन्ने मात्रै बुझिन्छ। सहरी विकासमन्त्री रामकुमारी झाँक्रीले उपत्यकामा ६ लाख ५० हजार घरबाट महिनाको ४ सयका दरले पैसा उठाउने गरिएको कुरा एक टेलिभिजनको अन्तर्वार्तामा भन्नुभएको थियो महानगरसँग कुन कुन कम्पनीले कति पैसा उठाउँछन् भन्ने समेत आधिकारिक तथ्यांक छैन। यत्रो पैसा कहाँ जान्छ ? चाहने हो भने यही पैसाले फोहोर व्यवस्थापन गर्न मज्जाले सकिन्छ। अहिले फोहोरको बर्गीकरण गर्ने कुरा चलेको छ। कसैले पनि चाहन्न सेनेटरी ल्यान्डफिलड बनाउन। कोही चाहन्न कुहिने फोहोर र नकुहिने फोहोर छुट्ट्याउन। किसानले मल नपाएर बिजोग छ। खेतबारीमा विषादिरहित बनाउन कुहिने फोहरबाट कम्पोष्ट मल बनाउन सकिन्छ नि ! खै यसवारे सोचेको ? फोहोरलाई व्यवस्थापन गर्ने हो भने हरेक वडामा एकएकवटा कम्पोष्ट मल कारखाना खोल्न सकिन्छ। त्यसो भयो भने किसानले सस्तोमा मल पनि पाउंछन, फोहोरको व्यवस्थापन पनि हुन्छ। स्थानीय सरकार सञ्चालन ऐनमा हरेक स्थानीय तह स्वतन्त्र हुन्छन् भनिएको छ। त्यसो हो भने, एक स्वायत्त स्थानीय तहले अर्को स्वायत्त स्थानीय तहको सिमानामा लगेर फोहोर फाल्न कुन कानुनले दिन्छ त ? घर बनाउँदा नागरिकले सडकमा गिटी थुपार्यो भनेर जेल हाल्ने ? तर, सरकारले नै अर्काको ठाउँमा फोहोर लगेर फाल्ने ? के सरकारलाई मापदण्ड लाग्दैन ? काठमाडांै महानगरले फोहोर फाल्नका लागि ककनी गाउँपालिका र धुनिबेंसी नगरपालिकासँग गरेको लिखित सम्झौता छ ? छैन भने कुन आधारमा फोहर थुपार्दै हुनुहुन्छ ? फोहोर कति वर्ष लाने हो ? सरिता राई वातावरण विभाग प्रमुख, काठमाडौं महानगरपालिका काठमाडौं महानगरपालिकासहित १८ स्थानीय तहको फोहोर सिसडोलमा जान्छ। तर, व्यवस्थापनको सम्पूर्ण जिम्मा भने काठमाडौं महानगरपालिकाले मात्रै गर्नु परिरहेको छ। बुझाइमै समस्या छ। समग्र फोहोरमा काठमाडौं महानगरको ५० प्रतिशत मात्रै हो। ५० प्रतिशत फोहोर अरू नगरपालिकाको हो। फोहोरको समस्या उत्पन्न हुँदा अरू स्थानीय तह मौन छन्। काठमाडौं महानगरले के गर्छ ? अनि हामी बोल्छौं भन्ने हिसाबले बसेका देखिन्छन्। आन्दोलन गर्ने स्थानीयवासीहरू पनि कि महानगर जानुहुन्छ। कि त, सहरी विकास मन्त्रालय जानुहुन्छ। अरू महानगरनगरपालिकाको ध्यानाकर्षण कसैले पनि गराउंँदैन। पहिलापहिला फोहोरमैलाको क्षेत्रमा प्राविधिक सहयोग गर्ने निकाय थियो। अहिले त्यसको अभाव खड्केको छ। त्यसैकारण, ल्यान्डफिल साइट सञ्चालनको काम अहिले सबैभन्दा चुनौतीपूर्ण छ। महानगरसँग विज्ञ र प्राविधिक जनशक्तिको अभाव छ। २०७८ फागुन २६ गते मन्त्रिपरिषद्ले केन्द्रीयस्तरमै प्राविधिक सहयोग गर्ने समिति बनाउने निर्णय गरेको थियो। तर, कार्यान्वयन भइसकेको छैन। सडकको समस्याले गर्दा फागुनयता लामो समयसम्म राजधानीको फोहोर उठन पाएन। सिसडोल जानबाट गाडीहरू रोकिए। सडक विभागले पासाङ ल्हामु राजमार्ग समयमा नबनाइदिँदा पनि समस्या उत्पन्न भयो। फोहोर लाने बाटो भनेर सडक विभागले हेलचेक्र्याई गर्यो। त्यही सडक भएर माटो, ढुंगा बालुवा बोकेका सयौं ट्रिपर दैनिक गुडछन्। कसैले रोक्दैन। तर फोहोरका गाडी मात्रै रोकिन्छन्। फोहोरका गाडी मात्र किन रोकियो ? सडक बनाउन दबाब दिनका लागि हो त ? होइन। त्यसो हो भने त अरू गाडी पनि रोक्नुपथ्र्यो नि। त्यस्तो भएन। कानुनले समेत फोहोरलाई अत्यावश्यक सेवाको रूपमा राखेको छ। तर, पालना गरिँदैन। महानगरपालिकाको पनि क्षमता बढाउनुपर्छ। बञ्चरेडाँडामा फोहोर फाल्न सुरु भए पनि व्यवस्थित गर्न सकिएको छैन। जे जस्तो अवस्थामा फोहोर छ, त्यस्तै फोहोर विर्सजन गर्न बाध्य छौं। सिसडोलमा जस्तै फोहोर विर्र्सजन गर्न थालियो भने बञ्चरेडाँडाको आयु पनि लामो छैन भनेर विज्ञहरूले भनिराख्नुभएको छ। व्यवस्थित गरेर विर्सजन गरियो भने बञ्चरेडाँडाको आयु ५० वर्षको छ भन्ने विज्ञहरूको भनाइ छ। महानगरले प्रयास गर्दैछ। साउन १ गतेदेखि बञ्चरेडाँडामा सड्ने र नसड्ने फोहोर छुट्ट्याएर फाल्ने भनेका छौं। त्यसका लागि महानगरले आह्वान पनि गरिसकेको छ। त्यस्तो भयो भने रिसाइकल हुने २० प्रतिशत फोहोर मात्रै त्यहाँ लैजानुपर्ने हुन सक्छ। अर्को समस्या भनेको निजी क्षेत्र हो। काठमाडौं महानगरपालिकाले कुनै पनि निजी क्षेत्रलाई औपचारिक रूपमा फोहोर व्यवस्थापनको जिम्मेवारी दिएको छैन। निजी क्षेत्रले पहिलेदेखि नै अनौपचारिक रूपमै काम गरिरहेको छ। अर्को कुरा ऐनले नै निजी क्षेत्रसँग सार्वजनिक निजी साझेदारीको अवधारणा राखेको छ। सन् २०११ देखि यो अवधारणा प्रक्रियामा छ। फोहोर मैला स्रोत प्राविधिक केन्द्रले त्यतिबेला यो अवधारणा सुरु गरेको थियो। त्यसलाई पूर्ण रूप दिनुपर्ने भएको छ। लगानीबोर्डमार्पत यो अवधारणा छानिएको हो। लगानीबोर्ड आइसकेपछि ६ अर्बभन्दा माथिको योजना मात्र हेर्ने भनेपछि सबै प्रोसेस फाइनल गर्न २०७६ सालमा सबै फाइल काठमाडौं महानगरमा आएको छ। निजी क्षेत्रको वेस्ट टु इनर्जी कन्सेप्ट छ। यो प्रोसेस लाई अब टुंगो लगाउने बेला भएको छ। कि निजी क्षेत्रलाई जिम्मा दिएर काम गर्नुपर्यो कि महानगरले विकल्प दिनुपर्यो। श्रीराम ढुंगाना, स्थानीय बासिन्दा, सिसडोल सिसडोलमा फोहोर विसर्जन गर्ने सम्झौता २०५८ साल भदौ १८ गते गरिएको थियो। उपत्यकाका तीनै सहर काठमाडौं, ललितपुर र भक्तपुरको फोहोरमैलालाई त्यहाँका जनताले अस्वीकार गर्दागर्दै पनि विकास र पूर्वधारको प्रलोभनमा परेर हामीले सिसडोलमा प्रवेशको अनुमति दिएका थियौं। पूर्वधारको निर्माण कार्य सम्पन्न गर्ने गरी गरिएको सरकारी आग्रहअनुसार बढीमा तीन वर्षका लागि भनेर हामीले खेती योग्य जमिन दिएका थियौं। तर, अहिले १८ वर्षकोअन्तरालमा पनि यो मुलुकले त्यहाँको जनताको समस्या बुझेको छैन। अहिले त झन् ठूला कुरा गरेर सम्पूर्ण देशको अर्थप्रणाली नै कब्जा गर्ने ग्रेट ग्रान्ड डिजाइन अगाडि ल्याइएको बुझिएको छ। ३५ देखि ४० करोडको लागतमा अब काठमाडौंका ३२ वटै वडामा मेसिन किन्ने योजना अगाडि सारिएको छ। यसले मुलुकको डलर प्रणालीदेखि सटही सुविधाले देश दोहनमा पर्ने देखिन्छ। अहिले फोहोर व्यवस्थापन गर्न सात दिन कुर्न नसक्ने काठमाडांैमा मेसिन प्रणाली कहिले जडान हुन्छ र कहिले यो समस्याको समाधान हुन्छ ? के हामीले बिस्कुट, धुप वा अत्तर कारखाना खोल्न लागेका हौं र ? अमेरिका, जापान, थाइल्यान्ड र बेलायतले गरेका छन् भनेर यो मुलुकमा अहिले पनि छल्नका लागि प्रष्ट खालको प्रपञ्च बुनिएको छ। महानगरले कस्तो असम्भव र सहज खालको कुरा गर्छ ? नेपालका मन्त्री, मेयर प्रधानमन्त्रीलाई यस्ता कुरा गरेर देश चलाउन छुट छ। किनभने यहाँ नेपाली जनता निरीह छन्। सिसडोलका जनताको वास्तविक समस्या के हो भन्ने कुरा किन अहिलेसम्म बुझिएन। १७ वर्ष पहिले ३ वर्षका लागि दिइएको स्यानिटरी ल्यान्डफिल साइटलाई अहिलेसम्म किन हेरिएन। त्यहाँका जनताको हृदय बिदारक कुरा किन बाहिर आएनन् ? तत्कालीन समयमा काठमाडौं महानगरपालिका, ललितपुर महानगरपालिका लगायतका पक्ष र हामीबीच भएको सम्झौता महानगरको दराजमा कुहिएर बसेको छ। वैज्ञाानिकले लेखेर हामीले सही गरेको कागज हो त्यो। यदि त्यस सम्झौतालाई परिपालना गरिएको भए त्यहाँका जनताले क्यान्सर जस्तो रोगको पीडा भोग्नु पर्दैनथ्यो कि ? यस्ता कुरालाई ढाटेर अझै पनि मेसिन किन्ने, गाडी किन्ने कुरा हुँदैछन् यहाँ। कसरी पत्यार लाग्छ हामीलाई यस्ता कुरा ? जेसुकै किन्नुस् हामीलाई आपत्ति छैन। हामीलाई त केवल कोलपुक खोला आधारभूत क्षेत्रको १ लाखभन्दा बढी जनताको जीवन रक्षासँगै उनीहरूको जीउधनको रक्षा चाहिएको हो। धन भनेको हाम्रो सम्पत्ति, खेतबाली र पशुपन्छी हो। यी सबैका लागि पानी निर्मलीकरण हुनु आवश्यक छ। लिचेटको समाधान अर्को महत्वपूर्ण विषय हो। त्यहाँको वायुमण्डलीय, भूमण्डलीय प्रभावबाट हाम्रो नयाँ पुस्ता पीडित हुनु परेको छ। यस्तो वातावरणको असरबाट जन्मने पछिल्लो पीडिको भविष्य के होला ? अहिले त्यहाँको खोलाको पानी लगाउँदा एक महिनामा उम्रने बिरुवा दुई महिनामा मर्ने गर्छ। हाम्रा बालीनालीमा त्यहाँको पानी र हावाले प्रार्ने प्रभावलेको विषय बाहिर आएको खै ? उपत्यकाबाट गएका फोहोरमैलाका अवशेषशहरूबाट बाष्पीकरण भएर आएको दूषित हावाले कति दूरीसम्म असर गर्छ भन्ने कुरा कतिपय वैज्ञानिकले लुकेर लेख्छन्। यस्ता विषय वैज्ञानिकले लुकेर लेख्ने हो ? यदि स्पष्ट रूपमा लेख्न र भन्न सकिन्न भने त्यस्तो कार्यादेश अस्वीकार गर्नुपर्छ। अहिले किन्ने भनेको मेसिन वडामा राखेर काम भएन भने पुनः सिसडोलमा लैजाने फोहोर कहाँ जान्छ ? हुनतः उडाएर अन्तरिक्षमा लैजाने कुरा पनि नभएका होइनन्। हामीलाई त्यो विषयको कुनै आपत्ति छैन। मात्र हामी एक लाख जनता बाँच्नु पर्यो। हामीलाई यी कुरामा विश्वास छैन।"
राजीनामा दिन अर्थमन्त्री शर्मालाई प्रचण्डको सुझाव,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले अर्थमन्त्री जनार्दन शर्मालाई राजीनामा दिन सुझाव दिएका छन्। अन्नपूर्ण पोष्ट राष्ट्रिय दैनिकमा सोमबार प्रकाशित भएको समाचारबारे शनिबारको छापा र आइतबारको अनलाइन संस्करणमा बजेट लेखनमा अनाधिकृत व्यक्तिको भूमिकाका बारेमा खोजमुलुक समाचार आउँदै गरेको जानकारी गराइएका थियो। माओवादी केन्द्रका अध्यक्ष प्रचण्डले आइतबार बेलुकी अर्थमन्त्री शर्मालाई निवासमा बोलाई बजेटमा अनाधिृकत व्यक्तिको भूमिकाका बारेमा अन्नपूर्ण पोष्ट् दैनिकमा प्रकाशित हुने समाचारको विषयमा सोधेका थिए। स्रोतका अनुसार दाहालले मिडियामा आए जस्तै बजेट निर्माण प्रक्रियामा अनाधिकृत व्यक्तिको प्रयोग गर्नु भएको हो भनेर अर्थमन्त्री शर्मालाई प्रश्न गरेका थिए। जवाफ शर्माले आफूबाट केही गल्ती भएको हुन सक्ने भनेका थिए। सोमबार बिहान पनि अध्यक्ष प्रचण्डले अर्थमन्त्री शर्मालाई हटाउने बारेमा माओवादी भित्र छलफल गरेको खुमलटार स्रोतले जनाएको छ। त्यसपछि प्रचण्डले प्रधानमन्त्री शेरबहादुर देउवा र पार्टीकै अधिकांश नेताहरु अर्थमन्त्रीको कार्यशैलीबाट असन्तुष्टि रहेको शर्मालाई सुनाएका थिए। 'प्रधानमन्त्री र हाम्रै पार्टीका अधिकांश नेताहरुले तपाईको भूमिकाप्रति प्रश्न उठाएका छन्। तपाई स्वयंले राजीनामा गर्दा राम्रो हुन्छ, पार्टीले फिर्ता बोलाउने निर्णय गर्दा नराम्रो सन्देश जान्छ।' अध्यक्ष दाहाल र शर्माबीच भएको संवाद उदृत गर्दै माओवादी केन्द्रका उच्च अधिकारीले अन्नपूर्णलाई बताए। सोमबार अन्नपूर्ण पोस्ट्मा बिहानी प्रहर जब पूर्वनासुले बजेट चलाएशीर्षकमा समाचार प्रकाशित भएपछि अर्थमन्त्री शर्माको तीब्र आलोचना भइरहेको छ। अर्थ विज्ञहरुले समेत यस आर्थिक वर्षको बजेट सेटिङमा आएको आरोप लगाएका छन्। सोमबार बिहान पनि अध्यक्ष प्रचण्डले अर्थमन्त्री शर्मालाई हटाउने बारेमा माओवादी भित्र छलफल गरेको खुमलटार स्रोतले जनाएको छ। शर्माले अर्थ मन्त्रालयकै भन्सार विभागबाट २०७५ फागुन १ गते नायबसुब्बा पदबाट राजीनामा दिएका रघुनाथ घिमिरेलाई जेठ १४ गते मध्यराति बजेटमा हेरफेरमा संलग्न गराएका थिए। अर्थमन्त्री शर्माले घिमिरे कार्यकक्षमा पस्ने बित्तिकै त्यो चुकुल लगाउन निर्देशन दिएर मन्त्रालयका कर्मचारीलाई भनेका थिए,उहाँहरू राजस्व विज्ञ हुनुहुन्छ। राजस्वका दरबारे मेरातर्फबाट उहाँहरूले केही फेरबदल गर्न सक्नुहुन्छ। उहाँहरूले जेजे मिलाउनुहुन्छ, त्यसमै सही गरेर मकहाँ ल्याउनुहोला। त्यसपछि कथित विज्ञहरूबाट बजेटका राजस्व दरमा निर्ममतापूर्वक तलमाथि भएको थियो। विश्लेषणआँकलन गरेर बजेट तयार पारेका विज्ञ अधिकारीहरू आयातित विज्ञका सामु निरीह र मौन रहनु परेको थियो। यस अगाडि पनि विवादास्पद व्यापारी पृथ्वी शाहको अमेरिकाबाट आएको शंकास्पद ४० करोड रुपैयाँ छुटाउन अर्थमन्त्री स्वयंले तोक आदेश दिएका थिए। शाहले गत चैत ११ गते अर्थमन्त्री जनार्दन शर्मालाई सोझै निवेदन दिएका थिए। उनका ११ कम्पनीका नाममा आएको रकम छुटाउन उनले सादा कागजमा निवेदन लेखेका थिए। त्यसमा अर्थमन्त्री शर्माले चैत १३ गते मन्त्रालयका सचिवलाई तोक लगाउँदै लेखेका थिए, के कति कारणले खाता रोक्का भएको हो, स्पष्ट जानकारी माग गर्न र साथै खाता खु्लाउन अनुरोध गरी पठाउने। अर्थ मन्त्रालय स्रोतका अनुसार त्यसबारे सोधनी भएर राष्ट्र बैंकका गभर्नर महाप्रसाद अधिकारीलाई मन्त्रालयले पत्राचार गरेको थियो। त्यसमा गभर्नर अधिकारीले रोक्का गर्नुको कारणसहित लेखी पठाउने भनी तोक लगाएका थिए। र, राष्ट्र बैंकले अर्थलाईभुक्तानी दिन नमिल्ने कानुनी र अन्य कारण प्रस्ट्याउँदै पत्राचार गरेको थियो। त्यही कारण अर्थमन्त्री शर्मा गभर्नर अधिकारीसँग रुष्ट भएका थिए। सोहि विषयलाई लिएर गर्भनर अधिकारीलाई सरकारले निलम्बन गरेको थियो। पछि सर्वोच्च अदालतले पुनः बहाली गरेको हो।"
योगेश भट्टराईले मागे अर्थमन्त्री शर्माको राजीनामा,"काठमाडौं : एमाले सांसद योगेश भट्टराईले बजेट निर्माण प्रकियामा अनाधिकृत व्यक्तिको भूमिकाबारे गम्भीर आपत्ती जनाएका छन्। सोमबार बसेको प्रतिनिधि सभा बैठकमा सांसद भट्टराईले आर्थिक वर्ष २०७९८० को बजेट निर्माणमा अर्थमन्त्री जनार्दन शर्माले अमुक व्यक्तिलाई सहभागी गराएको भन्दै आपत्ती जनाएका हुन्। सोमबारको अन्नपूर्ण पोस्ट दैनिकमा 'मध्यराति बजेटमा जब चुकुल लाग्यो' शीर्षकमा समाचार प्रकाशित भएको छ। सोही समाचारलाई लिएर पूर्वपर्यटनमन्त्रीसमेत रहेका भट्टराईले आपत्ती जनाएका हुन्। सांसद भट्टराईले विद्युतीय सवारी साधन, सेनिटरी प्याडलगायतका सामग्रीमा कर वृद्धि गरिएको र अनाधिकृत व्यक्तिलाई बजेट निर्माणको अन्तिम दिन प्रवेश गराइएको आरोप लगाए। उनले अर्थमन्त्री शर्माको राजीनामा माग गरे। भट्टराईले भने,' अर्थमन्त्रीज्यू विवादमा आइसक्नु भयो, तत्काल राजीनामा दिनुहोस्।' सांसद भट्टराईले बजेटमा भन्सार र राजश्वका दरहरु कसरी परिवर्तन गरिए भन्ने विषय समाचार पढेर थाहा पाएको बताए। जबरजस्ती अर्थमन्त्रीको निर्देशनमा मध्य रातमा राजश्व र भन्सारका दरहरु तलमाथि गर्न खोजिए भन्दै उनले आश्चर्य व्यक्त गरे। ' 'मध्यरातमा अर्कै व्यक्तिको माध्यमबाट कर,भन्सार र राजस्वका दरमाथि तलमाथि गर्न खोजेर के गर्न खोजिएको हो,पदमा रहँदा वा नरहँदा राज्यका कुनै पनि गोपनियता भंग गरिँदैन भन्ने शपथ खाएका हुन्छौं । बजेट निर्माणको एक प्रक्रिया छ,' उनले भने बजेट निर्माणको १ महिना अगाडिदेखि बजेट शाखामा र अर्थ मन्त्रालयमा कुनै पनि मानिसलाई प्रवेश दिइँदैन । सांसदलाई पनि प्रवेश गर्न दिइदैन। यो राष्ट्रका नाममा खाएको सपथको खिलाफ हो । यो राष्ट्रघात पनि हो ।' सांसद भट्टराईले आजका सञ्चार माध्यमहरूले उक्त विषयलाई गम्भीरताका साथ उठाएको भन्दै सभामुखमार्फत त्यस विषयमा गम्भीर ध्यानाकर्षण गराए। उनले विगतका बैठकहरूमा नीति तथा कार्यक्रम र बजेटमाथिको छलफलमा राजस्वका दर, भन्सार र करमा भएका कतिपय प्रावधानमा टिप्पणी गर्दै आएको बताए। शर्माले अर्थ मन्त्रालयकै भन्सार विभागबाट २०७५ फागुन १ गते नायबसुब्बा पदबाट राजीनामा दिएका रघुनाथ घिमिरेलाई जेठ १४ गते मध्यराति बजेटमा हेरफेरमा संलग्न गराएका थिए। अर्थमन्त्री शर्माले घिमिरे कार्यकक्षमा पस्ने वित्तिकै त्यो चुकुल लगाउन निर्देशन दिएर मन्त्रालयका कर्मचारीलाई भनेका थिए,उहाँहरू राजस्व विज्ञ हुनुहुन्छ। 'राजस्वका दरबारे मेरातर्फबाट उहाँहरूले केही फेरबदल गर्न सक्नुहुन्छ। उहाँहरूले जेजे मिलाउनुहुन्छ, त्यसमै सही गरेर मकहाँ ल्याउनुहोला। त्यसपछि कथित विज्ञहरूबाट बजेटका राजस्व दरमा निर्ममतापूर्वक तलमाथि भएको थियो। बजेट सेटिङमा ल्याइएको भन्दै चौतर्फी आलोचना भएपछि संसद्मा भट्टराईले संसदमा विषय उठाएका हुन्।"
मल अभावमा किसानले हलो बोकेर आन्दोलन गर्न नपरोस् : घनश्याम खतिवडा,"काठमाडौंः सांसद घनश्याम खतिवडाले किसानलाई सरकारले दुई किलो मलसम्म दिन नसकेको बताएका छन् । सोमबार प्रतिनिधि सभामा बोल्दै सांसद खतिवडाले यो सरकारको दुई किलो मल दिन सक्ने हैसियत समेत नभएको टिप्पणी गरे। उनले भने, जी टु जी गरेर होस् की जसरी भएपनि मल ल्याऔं । मल कहिलेबाट किसानले पाउँछन् ? किसानको अवस्था त खस्किदो अवस्थामा गयो । किसानले रत्नपार्कमा आएर हलो बोकेर आन्दोलन गर्ने दिन नआओस् । धान दिवस आउन लाग्यो । म किसानको आवाज बोलिरहेको छु । ' उनले मल ल्याउन सकिदैन भनेर सरकारले छुट्कारा पाउने अवस्था नरहेको बताए ।"
"विराटनगर विमानस्थल : न जग्गाको मुआब्जा, न फुकुवा","विराटनगर : विराटनगर विमानस्थललाई क्षेत्रीय अन्तराष्ट्रिय विमानस्थलकोरुपमा विकास गर्ने भनेर सरकारले आसपासका स्थानीयको जग्गा रोक्का गरेको १ वर्ष भयो। स्थानीयको १२६४६ बिगाहा जग्गा रोक्का गरेर मुआब्जाको दाबीसहित कागजात पेश गर्न आह्वान गरेको पनि त्यति नै भयो। तर आसपासका ३५० परिवारका नागरिकले न हालसम्म जग्गाको मुआब्जा पाएका छन्, न उनीहरुको जग्गा नै फुकुवा गरिएको छ। जग्गा रोक्का गरिएको कारण हाल स्थानीयको बिल्लीबाँठ भएको छ। न ठाउँ छाडेर हिँड्न पाईएको छ, न व्यवस्थितरुपमा बस्न पाईएको छ। सोमबार बिहान ११ बजे विरोध जुलुससहित जिल्ला प्रशासन कार्यालय पुगेका स्थानीय उद्धव कार्की भन्छन्, मेरो १० धुर जग्गा छ। अंशबण्डा गर्नुपर्ने छ। तर, सरकारले रोक्का गरिदिएपछि कुनै कारोबार गर्न पाईएको छैन्। २०७७ चैत्र २३ र २४ गते गोरखापत्र दैनिकमा एक सूचना प्रकाशित गर्दै विमानस्थल विस्तारका लागि भनेर मोरङ प्रशासनले स्थानीयको १४०० कित्ता जग्गा अधिग्रहण गर्यो। जग्गा अधिग्रहण पश्चात प्रशासनले मुआब्जाको दाबी गर्न आफ्नो तिनपुस्तेसहित कार्यालयमा उपस्थित हुन स्थानीयलाई आग्रह गर्यो। स्थानीयले मुआब्जाको दाबीसहित सम्पूर्ण कागजात विमानस्थलको कार्यालयमा बुझाए। तर हाल कागजात पेश गरेको १ वर्षभन्दा बढी भईसकेको छ। हालसम्म उनीहरुले मुआब्जा पाएका छैनन्। जग्गाको मुआब्जा नपाएका कारण घर बनाउन लिएको बैंकको ऋण तिर्न हाल आफूलाई हम्मेहम्मे परेको स्थानीय मोहम्मद कलाउद्दीन बताउँछन्। उनी भन्छन्, बैंकबाट ऋण लिएर ५ धुरमा जग्गा घर बनाईयो। अहिले ऋण तिर्न बैंकले ताकेता गरिरहेको छ। के गर्ने, कुनै विकल्प छैन्। २०७७ असोजमा तत्कालिन मन्त्रिपरिषद्ले विराटनगर विमानस्थललाई क्षेत्रीय अन्तराष्ट्रिय विमानस्थलकोरुपमा विकास गरेर सार्क राष्ट्रहरूमा विराटनगरबाटै हवाई उडान गराउने निर्णय गरेको थियो। कात्तिक २७ गते बसेको मन्त्रिपरिषद्को बैठकले विराटनगर विमानस्थल विस्तारका लागि १२६४६ बिघा जमिन अधिग्रहण गर्न नेपाल नागरिक उड्डयन प्राधिकरणलाई स्वीकृति प्रदान गर्ने निर्णय गरेको थियो। हालको १५ सय मिटरको धावनमार्गलाई ३ हजार मिटरमा विस्तार गर्दै विराटनगर विमानस्थलको स्तरोन्नति गर्ने सरकारको योजना थियो। सोही निर्णय र योजनाका आधारमा गोरखापत्रमा सूचना निकाल्दै सरकारले विमानस्थल आसपासका १४ सय कित्ता जग्गा अधिग्रहणका लागि रोक्का गरेको थियो। सरकारले त्यतिबेला मुआब्जा निर्धारण समिति समेत बनाएको थियो। तर, समितिलाई काम गर्न नदिईएका कारण हालसम्म स्थानीयले मुआब्जा पाएका छैनन्। सरकारले पनि मुआब्जाका निमित्त भनेर आवश्यक बजेट विनियोजन गरेको छैन्। वर्ष दिनभन्दा लामो समयदेखि जग्गा जमिन रोक्का हुँदा आर्थिक संकटमासमेत आफूहरूले बैंकमा धितो राखेर रकम निकाल्न नपाएको गुनासो स्थानीय गर्छन्। विराटनगर विमानस्थल संघर्ष समितिका सदस्यसमेत रहेका स्थानीय सन्तोष खड्का भन्छन, संविधान प्रदत्त नीजि सम्पत्ति सम्बन्धी अधिकारबाटसमेत बञ्चित हुनुपरेको छ। सम्पत्ति भएरपनि छोराछोरी पढाउन र बिहेवारी तथा व्यापार व्यावसाय गर्न पाईएको छैन्। हाल विराटनगर विमानस्थल संघर्ष समितिले विराटनगरस्थित मुख्यमन्त्री तथा मन्त्रिपरिषदको कार्यालयमा ७ दिने अल्टिमेटमसहितको मागपत्र बुझाएका छन्। ७ दिनभित्र पनि जग्गाको मुआब्जाका निम्त्ति बजेटको सुनिश्चितता वा रोक्का राखिएको जग्गा फुकुवा नगरिए असार ६ गतेदेखि सडक आन्दोलन हुने समितिले जनाएको छ। निजगढ विमानस्थलका लागि ६ अर्ब छुट्याएर विराटनगर विमानस्थललाई उपेक्षा गर्न खोजिएको राज्यको नीतिविरुद्ध चरणबद्ध आन्दोलन गर्ने संघर्ष समितिको चेतावनी छ। समितिका संयोजक वेदराज पौडेल भन्छन्, निजगढ बारामा बन्ने विमानस्थल पर्यावरणको दृष्टिले बनाउन नमिल्ने सर्वोच्चले भनिसकेको छ। यद्यपि, त्यसका लागि सरकारले ६ अर्ब बजेट छुट्याएको छ। अनि हामीलाई यस्तो बिजोग बनाईदिन पाईन्छ? विराटनगर मुलुकको दोश्रो ठूलो शहरबाट छैठौं स्थानमा झरेकाले यहाँको विकासको सेतुको रुपमा रहेको क्षेत्रीय अन्तराष्ट्रिय विमानस्थल बन्नुपर्छ भन्ने विषयमा स्थानीयको एकमत रहेको संघर्ष समितिले जनाएको छ। मुआब्जा निर्धारण नै नभएको अवस्थामा अधिग्रहण महंगो भयो अथवा रकम नै तोकेर केही व्यक्तिहरूले यतिको पैसाले अन्यत्र विमानस्थल बन्छ भन्ने दुष्प्रचार गरिरहेकाले त्यसकोपछि नलाग्न समितिले आग्रहसमेत गरेको छ। विराटनगर विमानस्थलको स्तरोन्नतिका लागि भने २०७६ असोज १९ गते नागरिक उड्डयन प्राधिकरण, प्रदेश नं १ सरकार र विराटनगर महानगरपालिकाबीच त्रिपक्षीय लागत साझेदारीमा पत्रमा हस्ताक्षर भईसकेको छ। सम्झौता अनुसार जग्गा अधिग्रहणका लागि आवश्यक खर्चको ५० प्रतिशत नागरिक उड्डयन प्राधिकरण, ४० प्रतिशत प्रदेश सरकार र बाँकी १० प्रतिशत हिस्सा विराटनगर महानगरपालिकाले व्यहोर्ने भनी उल्लेख छ।"
महोत्तरीमा अनाथ बालआश्रम भवनको शिलान्यास,"महोत्तरी : महोत्तरीको गौशालामा एक समारोहकाबीच अनाथ बालआश्रमको शिलान्यास गरिएको छ। सोमबार एक समारोहकाबीच गौशाला नगरपालिका२ मा रहेको निगौल ठाकुर पोखरीको डिलमा सो भवनको शिलान्यास गरिएको हो। गौशाला नगरपालिकाका प्रमुख डा दिपेन्द्र महतो र सन्त कबिर बालआश्रम जनकपुरका संचालक सत्यनारायण आलोकले संयुक्त रुपमा सो भवनको शिलान्यास गरिएको हो। ३ करोडको लागतमा निर्माण हुने सो भवन सुविधा सम्पन्न रहने जसपाका नेता एवम् समाजसेवी लक्ष्मी महतोले जानकारी दिएका छन्। संघिय सरकार, प्रदेश सरकार, स्थानिय सरकार लगायत विभिन्न दातृ निकाय एवम् समाजसेवीवाट प्राप्त आर्थिक सहयोगमा सो भवन निर्माण हुने सो भवनको निर्माण कार्य तीन बर्षको अवधिमा हुने नेता महतोले बताए। यस भवनमा समाजमा अनाथ रुपमा रहेका वालवालिकालाई हरतवरले पालनपोषण एवम् रेखदेख तथा संरक्षण गरिने नेता महतोले बताए। गौशालाको निगौल ठाकुर पोखरीलाई सौन्र्यीकरण गरिनुको साथै सो स्थानमा वृद्धाआश्रम, धर्मशालाको समेत निर्माण गरिने महतोले योजना सुनाएका छन्। सो निर्माणाधीन भवनको हर तवरले सहयोग एवम् संरक्षण गरिने कार्यक्रमकाबीच नेता समाजसेवी महतोले स्वघोषणा गरेका हुन्।"
युथ भिजन १० वर्षे रणनीतिक योजनाबारे छलफल,"काठमाडौंः युथ भिजन १० वर्षे रणनीतिक योजनाकाबारे छलफल भएको छ । काठमाडौंमा आइतबार आयोजित युथ भिजन कार्यक्रममा युवाका सवालका बारेमा चर्चा भएको छ । कार्यक्रममा युवा तथा खेलकुदमन्त्री देशको युवा शक्तिको क्षमता चिनेर काम गर्नुपर्ने बताए । हरेक दिन क्षमतावान र देशलाई चाहिने युवा विदेश पलायन भइरहेको भन्दै मन्त्री गहतराजले त्यसका लागि सरकारले योजना बनाइरहेको बताए । उनले भने, हामीले देशमै अवसर दिएर नेपाललाई समृद्ध बनाउने अभियानमा लाग्नुपर्छ । क्षमतावान् र लाभपूर्ण उमेर समूहका व्यक्ति विदेश गएर अर्कैको देश समृद्ध बनाइदिन बाध्य छन् । युवा स्वरोजगार कोष, गरिबी निवारण कोषलगायत विभिन्न १४ वटा कोषहरुले काम गर्न नसकेको बताए । उनले भने, सबै कोषहरुलाई मर्ज गरी राष्ट्रिय युवा परिषदमार्फत खर्च गर्ने व्यवस्था गर्नुपर्ने देखिन्छ । कोषहरुले उद्धेश्यअनुरुप काम गर्न नसकेको देखिन्छ । ' एकीकृत रुपबाट खर्च गर्दा धेरै युवाले रोजगारी पाउने बताए । वागमती प्रदेशका युवा तथा खेलकुदमन्त्री रत्न ढकालले विदेश पलायन भएका युवाहरुको तथ्याकं एकीकृत गर्नुपर्ने बताए । यस्तै, परिषद् उपाध्यक्ष सुरेन्द्र बस्नेतले युवा नीति र युथ भिजन समय सापेक्ष परिमार्जन गर्नुपर्ने बताए । उनले युवाको नेतृत्व र सिपमुलक विकासका लागि लागिपरेको बताए । राष्ट्रिय युवा नीति २०७२ मा समेटिएका नीति कार्यान्वयनमा पर्याप्त बजेट नहुँदा अफ्ठेरो भएको बताए ।"
वन उपभोक्ता समितिका कर्मचारी मृत फेला,विराटनगर : मोरङको बेलबारी नगरपालिका१० स्थित बेलबारीचिसाङ सामुदायिक वन उपभोक्ता समितिका एक जना वृद्ध कर्मचारी सोमबार दिउँसो मृत फेला परेका छन्। वन उपभोक्ता समितिको काठ थोपरेर राखिएको घाटगद्धीको कम्पाउण्डमा ६९ वर्षीय यादव खनाल मृत फेला परेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार वृद्ध कर्मचारीको शव दिउँसो २ बजेतिर घोप्टो परेको अवस्थामा फेला पारिएको हो। खनाल ५ वर्षदेखि बेलबारीचिसाङ सामुदायिक वन उपभोक्ता समितिअन्तर्गत् रहेर वन हेरालुको काम गर्दै आएका कर्मचारी हुन्। परिवारले प्रहरीलाई दिएको जानकारीअनुसार बिहान ७ बजेतिर उनी घरबाट निस्किएका थिए। खाना खानलाई घर नआएपछि खोजी गर्ने क्रममा समितिको कम्पाउण्डभित्र मृत फेला पारेर परिवारका सदस्य र आफन्तले घटनाका बारेमा प्रहरीलाई जानकारी गराएका हुन्। घटनास्थलमा पुगेर इलाका प्रहरी कार्यालय बेलबारीका प्रहरी निरीक्षक खगेन्द्र धमला नेतृत्वको टोलीले घटनाको अनुसन्धान थालेको छ। शवलाई पोस्टमार्टमका लागि धरानस्थित बीपी कोइराला स्वास्थ्य विज्ञान प्रतिष्ठान लगिएको प्रहरीले जनाएको छ।
उदयपुरका चार जनामा कालाजार,"उदयपुर : उदयपुरका ४ जनामा कालाजार देखिएको छ। त्रियुगा नगरपालिका, रौतामाई र ताप्ली गाउँपालिकाका ४ जना विरामीको लक्षणका आधारमा परीक्षण गर्दा पुष्टि भएको हो। स्वास्थ्य कार्यालय उदयपुरका सूचना अधिकारी चिरन्जिवी निरौलाका अनुसार त्रियुगा नगरपालिका१२ डिएमगेटका १८ वर्षिय मो सर्तार अलिमा, रौतामाई गाउँपालिका५ आँपटारका ५० वर्षिय अरीरत्ना राई, ताप्ली गाउँपालिका५ रुपाटारका ११ वर्षिय बालिका शेसुका राई र ६२ वर्षिय पुरुष कलबहादुर खिलिङ्गेमा कालाजार भेटिएको हो। अलिम र अरीरत्नाको उपचारकोक्रममा विपी कोइराला स्वास्थ्य विज्ञान प्रतिष्ठान धरानमा चैत्र महिनामा नै पुष्टि भएको हो। उनीहरुको अहिले उपचार भईरहेको निरौलाले जानकारी दिए। त्यस्तै ताप्लीका राईको कान्ति बाल अस्पताल काठमाण्डौ र खिलिङ्गेमाको शुक्रराज ट्रपिकल तथा सरुवा रोग अस्पताल काठमाडौंले कालाजारको पुष्टि गरेको उनले बताए। सदरमुकाम भित्रको डिएमगेटमा नै कालाजारका बिरामी देखिएपछि छरछिमेकी ८१ जनाको ट्रेसिङ गरिएको छ भने ३१ जनाको चेकजाँच गरिएको छ। उनीहरु सबैको नेगेटिभ रिपोर्ट आएको निरौलाले बताए। जनकपुर क्षेत्रिय कार्यालयका कालाजार परीक्षण गर्ने क्षेत्रिय कोअर्डिनेटर रामनारायण पण्डितको नेतृत्वमा आएको टोलीले डिएमगेट आसपासका ३१ जनामा परीक्षण गर्दा रिर्पोट नेगेटिभ आएको उनले बताए। क्षेत्रिय कार्यालयको टोली र स्वास्थ्य कार्यालय उदयपुरको ल्याब टोली रौतामाई गाउँपालिका५ आँपटार र ताप्ली गाउँपालिका ५ रुपाटारमा कन्ट्रयाक्ट ट्रेसिङ्गमा रहेका आफन्त वा वरिपरिका व्यक्तिहरुलाई परीक्षणको लागि परिचालन भएको छ। यसअघि ताप्ली गाउँपालिका५ मा एक बालकमा पनि कालाजार पुष्टी भएको थियो। उनको उपचारपछि निको भएको जनाइएको छ। भुसुनाको टोकाईको माध्यमबाट सर्ने भएकाले यो रोग सुरुवाती अवस्थामै पहिचान गरेर उपचार गर्न सके चाँडै नै नियन्त्रणमा आउन सक्ने स्वास्थ्य कार्यालयका प्रमुख बृजकुमार दासले जानकारी दिए। कालाजारका लक्षण विषेशगरी हल्का ज्वरो, कमजोरी र भोकको कमीले सुरु हुने र थुप्रै सातामा तीव्र ज्वरो, रक्तअल्पता, कलेजो कढ्नु, चिढिनु, छाला कालो हुनु, पेट फुल्नु, जस्तो हुने भएकाले बेलुकी पख उड्ने भुसनाबाट बच्नु पर्ने स्वास्थ्य कार्यालय प्रमुख दासले जानकारी दिए। कालाजार विशेषगरी तराईमा मात्र देखा पर्ने रोग हो। पछिल्लो समयमा पहाडतिर पनि देखा पर्ने थालेको छ। यो रोग भुसुनाको टोकाइबाट सर्ने रोग हो, स्वास्थ्य कार्यालय प्रमुख दासले भने, यो रोगको लक्षण ज्वरो आउने, तौल घटने आदि हो। यसले कलेजो र फियोमा असर पार्ने र अन्य संक्रमण फैलिएर मृत्यु पनि हुन सक्छ।"
"मिटरब्याजीविरुद्ध जाग्यो सप्तरी, रामदेवलाई कारवाही माग गर्दै प्रदर्शन","राजविराज : गैरकानुनी कारोबारका रुपमा एउटा प्रथा जस्तै देशभर फैलिएको मिटर व्याजीको भण्डाफोरसँगै विरोध सुरु भएको छ। मिटरब्याजी सप्तरीको खडक नगरपालिका७ कल्याणपुरका रामदेव साह तेलीबाट पीडित भएकाहरूले सोमबार सप्तरीको राजविराजमा विरोध प्रदर्शन गरेका छन्। विभिन्न गाउँबाट भेला भएका पीडितहरूले नाराबाजी गर्दै राजविराज बजार परिक्रमा गरेका छन्। ऋण तिरिसकेको जग्गा फिर्ता गर, बलात्कारी रामदेव साहलाई कारवाही गर, गैरकानुनी कार्यमा सलंग्न साह परिवारलाई कारवाही गर लगायतको प्लेकार्ड बोकेर नारा लगाउँदै प्रदर्शनकारीहरूले जुलुस निकालेका छन्। प्रधानमन्त्रीको निर्देशनपछि सकृय भएको नेपाल प्रहरीले रामदेव साह तेलीका छोरा नन्दकिशोरलाई बिहीबार सुनसरीको धरान१९ बाट र छोरी अनुराधालाई काठमाडौंको गौशालाबाट आइतबार पक्राउ गरेको छ। इलाका प्रहरी कार्यालय कल्याणपुर, सप्तरीमा उजुरी दर्ता भएपछि मुख्य आरोपित रामदेव, उनकी श्रीमती शिवकुमारी, अर्की छोरी रेणुकुमारी, नाती चन्दनकुमार र धनुषा खरिहानी टोलका कैलाश साह फरार छन्। छोटो समयका लागि चर्को व्याज लगाउने र समयमा तिर्न नसके सोही अनुसार व्याज बढाउँदै लाने कारोबार नै मिटर व्याज हो। यसरी कारोवार गर्नु जोखिमपूर्ण भएपछि पछिल्लो समय साहुहरूले ऋण चुक्ता गरेपछि फिर्ता गर्ने विश्वासमा पारी ऋणीहरूको जग्गा आफ्नो नाममा रजिष्ट्ररी पास गर्ने गरेका छन्। मिटरब्याजी समस्या मधेसमा बढी देखिए पनि सिंगो देशको समस्या रहेको भन्दै प्रदर्शनमा सहभागी विष्णुपुर गाउँपालिका१ का चिरञ्जन यादवले लाख रुपियाँ ऋण दिएर करोडौं रुपैयाँ बराबरको जग्गा हडप्ने प्रवृति निकै वर्षदेखि फस्टाइरहेको बताए। ग्रामीण क्षेत्रका दर्जनौ सोझा किसान, मजदुर रामदेवको ऋणको पासोमा परेर छटपटाएको प्रदर्शनकारीहरूले बताए। सुरुङ्गा नगरपालिका४ की सबुरदेवी चौधरीले श्रीमानलाई विदेश पठाउन २०७५ सालमा लिएको २ लाख ५० हजार रुपियाँवापत झण्डै ६ लाख रुपैयाँ २०७७ भित्र बुझाइसकेको तर धितो वापत दृष्टिबन्धक राखेको १४ कठ्ठा जग्गा फिर्ता नपाएको बताइन्। बोदे बर्साइन नगरपालिका९ स्वर्णपट्टीका शितल यादवले पनि छोरालाई विदेश पठाउन रामदेवसँगै २ लाख ७० हजार ऋण लिएको सुनाए। ऋण लिएको डेढ बर्षभित्रै आफ्नो एक कठ्ठा जग्गा बेचेर रामदेवलाई ८ लाख रुपैयाँ चुक्ता गरिसक्दा समेत दृष्टिबन्धक गरेको १२ कठ्ठा जग्गा फिर्ता नगरेको उनले बताए। रामदेवले जग्गा दृष्टिबन्धक राजिनामा गराएर मात्र ऋण दिने गरेको पीडितहरूको भनाई छ। संघर्ष समितिका संयोजक बोदे बर्साइन नगरपालिका ५ का तैयब अलीले पनि २०७१ भदौ २ गते १ कठ्ठा १८ धुर जग्गा धितो राखी ३८ लाख ऋण लिएका थिए। यो ऋण वापत पटकपटक गरी ४५ लाख २० हजार तिरिसक्दा पनि जग्गा फिर्ता नपाएको बताएका अलीले साहुले थप ५० लाख मागेपछि अन्यायमा परेको बताए। खडक नगरपालिका८ ढोलबज्जाका बच्चालाल साहले कल्याणपुरको १२ कठ्ठा १६ धुर जग्गा जग्गा खरीद गर्दा नपुगेको ४ लाख २९ हजार रुपैयाँ ऋण लिएको तर रामदेवले आफ्नो नाममा राख्न लगाएको जग्गा थप ३२ लाख रुपियाँ तिरे मात्र फिर्ता गर्ने भनेको गुनासो गरे। शम्भुनाथ नगरपालिका११ कि ललिता मण्डलले तीन वर्ष अगाडि लिएको ४ लाख रुपैयाँ ऋण बापत २५ लाख रुपैयाँ तिरिसक्दा पनि जग्गा फिर्ता नपाएको बताइन्। श्रीमानले पठाएको रकमबाट १६ कठ्ठा जग्गा खरिद गर्दा अपुग भएको रकम उनले जग्गाधितो राखी ऋण लिएकी थिइन्। खडक नगरपालिका६ का छेदीलाल पासवानले सुरुङ्गा नगरपालिकाको कदमाहामा इँटा उद्योग सञ्चालन गर्न १२ कठ्ठा १९ धुर जग्गा रामदेवको नाममा राखेर २०७३ सालमा १६ लाख रुपैयाँ ऋण लिएको तर गत भदौ १९ गते तिर्न खोज्दा ७६ लाख ६२ हजार ३ सय ९० रुपैयाँ तिर्नुपर्ने हिसाब देखाएर जग्गा फिर्ता गर्न नमानेको बताए। इलाका प्रहरी कार्यालयमा उजुरी दिने ९ जनाले आरोपित साहसँग जम्मा १ करोड १७ लाख ४२ हजार २५६ ऋण लिएको उल्लेख गरेका छन्। सो रकम तथा सोको व्याज समेत तिरी चुक्ता गरी सके पश्चात पनि लामो समयदेखि जग्गा फिर्ता नगरेको भन्दै ठगी तथा आपराधिक विश्वासघातमा उजुरी दर्ता गरेर कारवाही थालिएको सप्तरी प्रहरीले जानकारी दिएको छ। मिटर व्याजी साहले जग्गा फिर्ता नगरेका २२ जना आफ्नो सम्पर्कमा रहेको र अरु व्यक्ति पनि सम्पर्कमा आउने क्रम रहेको संयोजक अलीले बताए। मिटर व्याजी रामदेवले ऋण लिने महिलामाथि गलत दृष्टि राख्ने र यौन शोषण गर्ने गरेको आरोप समेत उनले लगाएका छन्। मिटर व्याज गैरकानुनी कारोबार भन्ने सबैलाई थाहा भए पनि कारोबार गर्नेको राजविराजमै कमी नरहेको राजविराज३ का बैद्यनाथ मुन्धडा बताउँछन्। मिटर व्याजीहरू बारे बेलाबेलामा चर्चा उठे पनि कारवाही भन्दा मिलाउने चलन रहेकाले कारोबारीहरू नडराई गैर कारोबार गरिरहेको मुन्धडाले बताए। जग्गा आफ्नो नाममा रजिष्ट्री गरेर ऋण दिने र चर्को व्याज असुलेर आय आर्जन बढाउने सजिलो गतिविधि फस्टाएको पत्रकार बैद्यनाथ झाको भनाई छ। औपचारिक उजुरी बाहेक कुनै पनि माध्यममा आएको सूचना वा पत्रिकामा छापिएको सूचनालाई जानकारीको रुपमा ग्रहण गरेर कालोधनको अनुसन्धान गर्नुपर्ने उनले बताए। कानुनी राज्यको अभाव र पर्याप्त चेतनाको अभावमा यस्ता सामाजिक अपराधमा संलग्नहरू सलबलाइरहेको प्रदर्शनकारीहरूको भनाई छ। जग्गाधनीलाई सडकमा रोइकराई गर्नुपर्ने अवस्थामा पुर्याएर आफू भने आलिसान जिन्दगीमा रमाउने मिटर व्याजीलाई कडा कारबाही गर्नुपर्ने उनीहरूले माँग गरेका छन्। संसदको विशेष समयमा समेत सांसदहरूले मधेसको प्रमुख समस्या भएको मिटर व्याजको उन्मुलनका लागि योजनाहरू कार्यान्वयन गर्नुपर्ने माग गरेका छन्। सांसदहरू गिरिराजमणि पोखरेल, तेजुलाल चौधरीलगायतले ठोस कार्यक्रम निर्माण गरेर मिटर व्याजीलाई कारबाही गर्न माँग गरेका हुन्। मिटर व्याजका विरुद्ध यसअघि सर्लाही, महोत्तरी, रौतहटमा सडक आन्दोलनहरू भएका थिए। सर्वसाधारण गरीब जनतालाई ऋण दिएर चर्को व्याज असुल्ने क्रम बढेसँगै अहिले सप्तरीमा मिटर व्याजी विरुद्ध चर्को विरोध हुन थालेको छ। मिटर व्याजीलाई सजाय मुलुकी अपराध (संहिता) ऐन २०७४ को दफा २५२ ले आपराधिक विश्वासघात गर्न नहुने र दफा २५३ ले आपराधिक लाभ लिन नहुने व्यवस्था गरेको छ। आफ्नो जिम्मा वा संरक्षणमा रहेको अर्काको सम्पत्ति बेइमानीपूर्वक आफ्नो निमित्त प्रयोग गरेमा वा रुपान्तरण गरेमा वा वेइमानीपूर्वक उपयोग गरेमा वा हक टुटाई अरुलाई दिलाएमा आपराधिक विश्वासघात गरेको ठहरिन्छ। यस्तोमा संस्थाको व्यवस्थापक, कर्मचारीलाई पाँच वर्ष कैद र ५० हजार जरिवाना तथा अन्यलाई तीन वर्षसम्म कैद र ३० हजार रुपैयाँसम्म जरिवानाको व्यवस्था छ। दफा २५३ ले कुनै व्यक्तिलाई क्षति पुर्याउने डरत्रासमा पारी बेइमानीपूर्वक आफ्नो वा अरु कसैको लागि लाभ उठाएमा वा लाभ उठाउने नियतले कुनै काम गराएमा वा कुनै काम गर्नबाट रोकेमा आपराधिक लाभ लिएको मानिन्छ। आपराधिक लाभ लिने नियतले कसैको ज्यान लिने, अङ्गभङ्ग गर्ने वा गम्भिर चोट पुर्याउने डर वा त्रास देखाएमा सात वर्षसम्म कैद र ७० हजारसम्म जरिवाना हुने कानुनी प्रावधान छ। दफा २५४ मा यस कसूरबाट कसैलाई हानी, नोक्सानी पुगेको रहेछ भने बिगो खुलेकोमा बिगो असुल गरी पीडितलाई भराउने र बिगो नखुलेकोमा पीडितलाई मनासिब क्षतिपूर्ति भराई दिनुपर्ने व्यवस्था छ।"
सिन्धुलीका एनजिओमा सुशासन र स्वनियमन माथि प्रश्न,"सिन्धुली : गैर सरकारी संस्थाका गतिविधिमाथि व्यापक गुनासो आइरहेका बेला सिन्धुलीमा भने आन्तरिक सुशासन र स्वनियमनका न्युनतम मापदण्डका विषयमा छलफल भएको छ। सोमबार सरोकारवालहरुसंगको एक अन्तरकृया कार्यक्रममा नागरीक तथा सामाजिक संस्थाहरुको आन्तरिक सुशासन र स्वनियमनका न्युनतम मापदण्ड २०७६ का विषयमा चासो राखिएको हो। सामाजिक संघसंस्थाहरुमा अपारदर्शीता बढ्दै गएको आरोप लाग्ने गरेका बेला न्युनतम मापदण्ड कार्यान्वयनमा जोड दिनुपर्ने आवश्यकता समेत औल्याइएको छ। कार्यक्रममा नेपालको प्रचलित कानुन, संस्थाका विधान बमोजिम काम भएनभएको स्वमूल्यांकन र स्वनियमन हुनुपर्ने बताइएको छ। अन्तरकृया कार्यक्रममा संचारकर्मी विनय दाहालले गैर सरकारी संस्थाहरु सामाजिक कार्यगर्न गठन भएर दशौं वर्ष चलेपनि पैसा र कार्यक्रम दिने दाता नहुने वित्तिकै बन्द हुनुले संस्थाको उद्देश्यमाथि नै प्रश्न उठन थालेको बताए। यस्ता संस्थाहरुमा बजेट र कार्यक्रम आउने तर कार्यान्वयनमा दुरदर्शीता नभएको अर्का संचारकर्मी राजकुमार कार्कीको भनाइ छ। क्षणीक समयका लागि गैरसरकारी संस्थाको कामहरु हुने गरेपनि समयानुकुल हुन नसक्नु गैरसरकारी संस्थाको नेतृत्वको कमजोरी हो, उनले भने। कार्यक्रममा गैरसरकारी संस्था महासंघ सिन्धुलीका अध्यक्ष खेटराज अधिकारीले गैरसरकारी संस्था संचालनका लागि मापदण्ड, ऐन, नियम तथा नीतिहरु बनेपनि कार्यान्वयको अवस्था कमजोर हुँदा प्रश्न उठ्ने गरेको बताए। उनले भने, अन्तराष्ट्रिय गैरसरकारी संस्थाहरु विचौलीयाकारुपमा देखापर्दा नेपालका सामाजिक संघसंस्थाहरु बन्दहुने अवस्थामा आईपुगेका हुन्। यसकारण दिर्घकालीन, रणनीतिक कार्ययोजना बनाएर काम गर्न नसकिएको हो। शक्ति पृथकीकरणको सिद्धान्त अनुरुप संस्थाको कार्यसमिति गठन, कर्मचारी नियुक्ती र सो बमोजिमको जिम्मेवारी दिने, सार्वजनिक लेखापरिक्षण, वार्षिक बजेट तथा कार्यक्रम निर्माणलगायतका कार्यक्रमा ध्यान दिनुपर्नेसमेत बताइएको छ। कार्यक्रममा संस्थाको नविकरण, साधरण सभा, आन्तरीक लेखापरिक्षण, लेखापरिक्षक नियुक्ती जस्ता विषयमासमेत मापदण्ड बनाइनुपर्ने र कार्यान्वयन हुनुपर्नेमा जोड दिइएको छ। हुराडेक दोलखाका कार्यकारी निर्देशक सुन्दर लामिछानेले संस्थामा प्रचलित कानुन अनुसार बस्तु तथा सेवा खरिद, सम्पतीको मुल्यांकन र अभिलेखिकरणमासमेत कतिपय संस्थाहरुमा पारदर्शीता हुन नसकेको बताए। संस्थामा भ्रष्ट्राचार, लैंगिक हिंसा, जातिय विभेद, बालश्रम विरुद्ध सुन्य सहनशिलताको नीति र संयन्त्र निर्माणमासमेत ध्यान दिन मापदण्ड बनाई कार्यन्वयन गर्नुपर्ने हुन्छ, उनले थपे। हुराडेक दोलखा अन्तर्गत पारस्परिक जवाफदेहीता परियोजना सिन्धुलीद्धारा आयोजित अन्तरक्रिया कार्यक्रममा आन्तरिक सुशासन, न्युनतम मार्गदर्शक सिद्धान्तका रुपमा अबलम्बन गरी प्रभावकारी रुपमा कार्यान्वयन गर्नुपर्ने मागसमेत उठेको परियोजनाका सिन्धुली प्रमुख लक्ष्मण घिमिरेले बताए।"
काठमाडौंको फोहोरलाई पछ्याउँदै सिसडोल र बञ्चरेडाँडा पुग्दा (फोटो फिचर),"काठमाडौं : फोहोर फालेर सफा हुने रहर बोकेको काठमाडौं उपत्यकाबाट दैनिक हजारौं टन फोहोर उत्पादन हुन्छ। त्यही फोहोरलाई विसर्जन गर्दै आएको स्थान हो, नुवाकोटको सिसडोल र बञ्चरेडाँडा। फोहोर फाल्ने सहर र फालिएका स्थानका नागरिकबीच एकखालको द्वन्द्व नै छ। माग राख्ने र पूरा नहुने समस्याकै कारण काठमाडौं उपत्यकाको फोहोर कहिल्यै उठ्दैन। कहिले बाटो छेकिन्छ त कहिले टिपर चालक नै फोहोर लैजान मान्दैनन्। फोहोर फालिने स्थानका नागरिकको समस्या बोकेर आउने प्रतिनिधिले कति समाधान गरे वा खोजे स्थानीय अनविज्ञ नै छन्। तर, फोहोर फाल्ने क्रम निरन्तर छ। फोहोरको गन्धले गाउँ नै दुर्गन्धित छ। पशुचौपाया र मानिसमा रोगको संक्रमण बढ्दो छ। यसकै कारण मृत्युको मुखमा पुग्ने पनि धेरै छन्। त्यही पीडा भोगिरहेको सिसडोल र बञ्चरे क्षेत्रको ड्रोन र क्यामराबाट लिइएको तस्बिरहरू। काठमाडौंको फोहोर, नुवाकोटलाई बोझ फोहोर उठाऔं, राजधानी जोगाऔं तस्बिरहरु : रविन भट्टराई"
भारतबाट ल्याइएको ११३ वटा कछुवासहित एक जना पक्राउ,वीरगन्ज : भारतबाट अवैधरुपमा ल्याइएको कछुवासहित एक जनालाई प्रहरीले पक्राउ गरेको छ। भारतबाट चोर बाटो हुँदै कछुवा लिएर आएका बाराको कलैया उपमहानगरपालिका७ का ४५ वर्षिय आनन्दलाल टेमानी पक्राउ परेका हुन्। उनको साथबाट ११३ वटा कछुवा बरामद भएको जिल्ला प्रहरी कार्यालय पर्साले जनाएको छ। सोमबार बिहान साढे ९ बजेको समयमा वीरगन्ज महानगरपालिका१६ ईनर्वागाउँको बाटो हुँदै आएका उनलाई ११३ वटा कछुवासहित पक्राउ गरिएको पर्साका प्रहरी प्रवक्ता प्रहरी नायव उपरिक्षक ओम प्रकाश खनालले जानकारी दिए। विशेष सुराकीको आधारमा खटिएको प्रहरीको टोलीले बीआर ०५ ए एफ ०५८३ नम्बरको भारतीय मोटरसाईकललाई रोकेर चेकजाँच गर्दा ११३ वटा कछुवा फेला परेको खनालले बताए। कछुवासहित पक्राउ परेका टेमानीलाई वन्यजन्तु सरंक्षण ऐन सम्बन्धी कसूरमा आवश्यक अनुसन्धानका लागि डिभिजन वन कार्यालय पर्सामा बुझाइएको प्रहरी नायव उपरीक्षक खनालले जानकारी दिए।
प्रश्नपत्रबारे छानविन गर्न त्रिविले गठन गर्यो समिति,काठमाडौंः त्रिभुवन विश्वविद्यालय (त्रिवि)को परीक्षामा सोधिने प्रश्नपत्रका सम्बन्धमा छानविन समिति गठन गरेको छ । रजिष्ट्रार तथा केन्द्रीय परीक्षा समितिका अध्यक्ष प्राडा पेशल दाहालले प्रश्नपत्र हुबहु सम्बन्धमा छानविन गर्न समिति गठन गरिएको जानकारी दिए । उनका अनुसार प्राध्यापक घनश्याम भट्टराईको संयोजकत्वमा तीन सदस्य छानविन समिति गठन गरिएको हो । रजिष्ट्रार प्राडा दाहालले छानविन समितिले एक हप्ताभित्र प्रतिवेदन बुझाउन भनिएको बताए । त्रिविको स्नातकोत्तर तह मानविकी तथा समाजशास्त्र संकायको परीक्षाका दुई विषयको प्रश्नपत्रमा हुबहु देखिएपछि त्रिविले छानविन समिति गठन गरेको हो । मानविकी संकायले जेठ १८ गते स्नातकोत्तर तह तेस्रो सेमेष्टरको अर्थशास्त्र विषयअन्तर्गत पब्लिक इकोनोमिक्स र जेठ २३ गते स्नातकोत्तर तहको राजनीतिशास्त्रको पहिलो सेमेस्टरको इन्टरनेशनल पोलिटिक्स विषयको प्रश्नपत्र अघिल्लो वर्षको प्रश्नपत्रसँग हुबहु मिलेको थियो । ६० पूर्णाङ्कको सो विषयको परीक्षामा १३ प्रश्न अघिल्ला दुई वर्षको हुबहु मिलेको छ ।
"काठमाडौंको फोहोर, नुवाकोटलाई बोझ","सिसडोल (नुवाकोट) : काठमाडौं उपत्यकालाई सुग्घर बनाउन उठाइएको फोहोर बोकेको टिपर अघिअघि। सर्जिकल मास्क लगाएर गाडीमा बसेका हामी पछिपछि। यात्रा थियो त्यहीँ टिपरको अन्तिम गन्तव्य अर्थात् फोहोरको डम्पिङ साइट नुवाकोटको ल्यान्डफिल्ड सिसडोल र बञ्चरेडाँडा। केही दिन अघिबाट बञ्चरेडाँडामा फोहोर फालिँदै थियो। सिसडोलमा फोहोरको पहाडमाथि उक्लिएर बञ्चरेडाँडा पुग्ने रहेछन् फोहोर बोकेका टिपर। त्यहीँ फोहोरले जन्माएको देखिनेदेखाउने र लुकेकालुकाइएका कथा खोज्ने यात्रा थियो अन्नपूर्णको। टिपरमा चुल्याइएका फोहोरलाई पालले ढाकेर काठमाडौंको मुख्य सडकमा दौडाउँदै गन्धको महसुस नहुने। तर, बनेपा हुँदै नुवाकोटको गाउँ पस्दा डङ्डङ्ती गनाउन थाल्छ। केही समय मात्रै टिपर रोकिए दायाँबायाँ उभिन त परको कुरा, गाडीभित्रै पनि दुइटा मास्कले छेक्दैन। टिपरबाट चुहिएको फोहोरको पानीमा भन्किएका झिँगाले गाउँ ढाकेको छ। सडक दायाँ,बायाँका नागरिकलाई सबैभन्दा आनन्द भनेकै टिपर नकुदेको समय हो रे। नुवाकोट ककनी गाउँपालिका१ की सुशीला बलामी भन्छिन्, फोहोरको गन्ध नआएको मिनेट हुँदैन। अझै फोहोर बोकेका टिपर सडकमा नै रोके सास फेर्न नै समस्या हुन्छ। सञ्चले बस्ने दिन कहिले आउला ? फोहोर छेक्न दुइटा मास्क लगाएर हाम्रो टिम डम्पिङ साइट जाँदै गर्दा देखिने धेरै दृश्यले अचम्मित पाथ्र्यो। बिनामास्क टिपर दौडाउने चालकदेखि दैनिकी सामान्य बिताउन कोसिस गरिरहेका स्थानीयलाई देख्दा हामी आफूलाई दुर्गन्ध सहनै नसक्ने रहेछौं जस्तो लाग्थ्यो। उपत्यका नाघेर सिसडोलको फोहोर थुप्रिएको देखिने नुवाकोटको ककनी डाँडा पुग्दा टिपरको मात्रै नभई फालिएको स्थानको गन्ध पनि फैलिएको प्रष्ट महसुस हुन्थ्यो। यहाँ फोहोरले मानिसलाई मात्रै हैरानी दिएको छैन। बाली लाग्दैन। पशुचौपाया बिरामी पर्छन्मर्छन्, ककनी१ सिसडोलकी विष्णुमाया बलामी भन्छिन्, न स्वच्छ पानी पिउन पाइन्छ, न त निरोगी नै बस्न। सडक किनारको पसलमा भेटिएकी विष्णुमायाले १७ वर्षदेखि फोहोरकै कारण दुःख पाएको गुनासो गरिन्। पानी स्वच्छ पीउन नपाएको दुःखेसो पोखिन्। भन्छिन्, पहिले फोहोर फाल्न दिए गाउँमा सडक आउँछ। विकास आउँछ। गाउँका नागरिक धनी हुन्छन्। यो गाउँलाई फाइदै फाइदा हुन्छ भनिएको थियो, उनले फोहोर फाल्न सडक खनेको १८ वर्ष अघिको दिन सम्झँदै भनिन्, तर, अहिले यो सडकले फोहोरको गन्ध मात्रै ल्यायो। दुःख ल्यायो। अरू केही ल्याएन। मास्क भित्रबाट प्रश्न गरिरहने हामीलाई बिना मास्क दैनिकी काटिरहेका स्थानीय जवाफ दिन्थे, मास्क कति लगाउने ? तपाईंहरू पो आज आउनुभयो। हाम्रो त जीवन नै यहीँ बिताउनुपर्छ। बाटो खाली नगरी दौडिरहने टिपरबाट फुत्किएका फोहोरका पोका र चुहिएका फोहोरका पानीले गाउँनै दुर्गन्धित छ। टिपरले उडाएको धुलोले श्वासप्रश्वासका बिरामी प्रत्येक घरमा भेटिन्छन्। झाडापखला त सामान्य हो हजुर, निमोनिया र क्यान्सरले पनि यो गाउँमा धेरै मरे। काठमाडौं सुग्घरपार्न फोहोर यता ल्याइयो। तर, फोहोरको सजाय यहाँ हामी गाउँलेले भोग्नुपर्यो, आँसु छल्काउँदै विष्णुमाया भन्छिन्। २०६२ जेठ २२ गतेदेखि सिसडोलमा २३ वर्षका लागि भन्दै उपत्यकाको फोहोर बिसर्जन गर्न सुरु गरिएको थियो। दुई वर्षलाई त हो। यति फाल्न दिए गाउँमा सडक आउँछ। भारी बोकेर हिँड्नु पर्दैन। गाडीमा सहर जान पाइन्छ, भन्ने सपना बोकेका नुवाकोटे नागरिकले १७ वर्ष भयो फोहोरको दुर्गन्ध बोकेको। तर, सुन्दर सपना देख्दा नरकिय जीवन बिताउनुपरेको उनीहरूको अनुभव छ। दुई वर्षका लागि भनिएको सिसडोलमा १७ वर्ष फोहोर फाल्दा फोहोरमा राजनीति धेरै भएको स्थानीय स्वयम बताउँछन्। गत मंगलबारबाट सिसडोल ल्यान्डफिल साइटको पोस्ट क्लोजर का लागि प्रक्रिया सुरु भयो। तर, फोहोरको कथा अझै लम्बिने प्रष्ट छ। अनि सुरु भयो फोहोरको कथा उपत्यकामा घर बढ्दै गए। जनसंख्या बढ्यो। फोहोर थुप्रदै गयो। बिसर्जन गर्ने ठाउँ भएन। अनि खोजी सुरु भयो फोहोर फाल्ने स्थानको। २०५२ सालसम्म काठमाडौंको मूलपानीस्थित डम्पिङ साइटले काठमाडौंको फोहोरलाई बोक्न सक्यो। त्यसपछि सुरु भयो फोहोर फाल्ने स्थानको खोजी। फोहोर विसर्जनका विभिन्न प्रस्ताव आए। फोहोरलाई मोहोर बनाउनेभन्दा फोहोरबाट भाग्ने खोल अनि सुरु भयो। तत्कालीन समयमा आएका विभिन्न प्रस्तावहरू मध्येको एउटा प्रस्ताव थियो नुवाकोटको बञ्चरेडाँडा। त्यस समय काठमाडौं महानगरपालिकाका मेयर थिए पीएल सिंह। तत्कालीन स्थानीय विकासमन्त्री रामचन्द्र पौडेल र मेयर सिंहले प्रस्तावित बञ्चरेडाँडाको अवलोकन गरे। स्थानीयलाई फोहोर मात्रै होइन विकास पनि आउने आश्वासन दिइयो। स्थानीय चल्तापुर्जासँग समन्वय भयो। बञ्चरेडाँडामा फोहोर फाल्ने संरचना बन्नु अघि सिसडोलमा फोहोर फाल्ने सहमति भयो। सिसडोल बञ्चरेडाँडा पुग्नुभन्दा २ किलोमिटर वरकै स्थान हो। उपत्यकाको फोहोर बोकेर बञ्चरेडाँडा जाँदै टिपर। तस्बिर : असोक दुलाल फोहोरमैला व्यवस्थापन केन्द्र, काठमाडौं महानगर, तत्कालीन ललितपुर उपमहानगर र ओखरपौवा ल्यान्डफिल साइट समन्वय समितिबीच बञ्चरेमा फोहोर व्यवस्थापन गर्ने विषयमा सम्झौता पनि भयो। त्यसै समय सिसडोलमा केही वर्ष फोहोर व्यवस्थापन गर्नेमा नागरिक पनि राजी भए। तर, तोकिएको समयमा बञ्चरेडाँडामा डम्पिङ साइट बनेन। तत्कालीन मेयर पीएल सिंहको कार्यकाल सकियो। काठमाडौंका मेयर बने केशव स्थापित। सिंहको कार्यकालमा नबनेको डम्पिङ साइटको पूर्वाधार स्थापितले पनि बनाउन सकेनन्। २३ वर्षलाई फाल्ने भनिएको फोहोर सिसडोलमा थुप्रिरह्यो। उपत्यकाका मेयर फेरिए। तर, फोहोर फाल्ने क्रम फेरिएन। पहिले देखाइएको आश्वासन कुनै पूरा भएन। हाम्रो सपना, सपनामा नै सीमित भयो, सिसडोलको फोहोर फालिएको स्थान नजिकै होटल व्यवसाय गरेर बसेकी रीता श्रेष्ठ भन्छिन्, फोहोरबाट नेताले के पाए कुन्नी हामीले भने दुःख मात्रै पायौं। स्वच्छ हावा खान पनि गाउँ नै छाडेर पारी जानुपर्ने दुखेसो पोख्छिन् रीता। १७ वर्षअघि काठमाडौंमा जाइकासँगको सहकार्यमा दीर्घकालीन रूपमा फोहोर व्यवस्थापन गर्न बञ्चरेडाँडामा साइट निर्माण गर्ने सहमति भइरहँदा नागरिकको समस्या समाधान गर्ने र उनीहरूलाई दिइने सुविधाको कुरै थिएन। न त हाम्रो माग पूरा भयो, नत देखाइएका सपना नै साकार, स्थानीय रीता भन्छिन्, मेयर फेरिए रे हाम्रो समस्या फेरिएन। सिसडोलमा तीन वर्षसम्म मात्र फोहोर फाल्ने र त्यो पनि दैनिक ३ सय टन मात्र फाल्ने सहमति भएको थियो। तर, न वर्षमा सीमित भयो नत टनमा नै। फोहोर फाल्नु अघि वारिपारि देखिने घर बस्तीबीचमा फोहोरको पहाड चुलियो। घर पुरिए। खोलमा पानी होइन फोहोरका लिच्चड बग्न थाल्यो। यो दुःख काठमाडौं उपत्यकाले कहिले नदेखेको गुनासो गर्छन् अर्का स्थानीय राजु तामाङ। पहिले कति सुन्दर थियो यो गाउँ। जताततै हरियाली थियो। खेती जे पनि हुने, अहिलेको फोहोरको पहाड देखाउँदै तामाङ भन्छन्, पहिले हामी त्यहाँ कोदो रोप्थ्यौ। जग्गा हाम्रो पनि थियो। तर, नत मुआब्जा पाइयो, नत अन्य सेवा सुविधा नै। काठमाडौं सफा पार्न फोहोर पखाल्दा त्यसकै भलले नुहाउनुपर्ने बाध्यता बन्यो हालको ककनी गाउँपालिका (नुवाकोट)को वडा न १, २, ३ र धुनीबेंसी नगरपालिका (धादिङ)को केही वडाका बासिन्दालाई। १७ वर्षको समयमा मेयर फेरिए। मन्त्री फेरिए। विभिन्न योजना बने। मुलुकलाई नै सिंगापुर बनाउँछु भन्ने प्रधानमन्त्री आए। तर, हामीलाई फोहोरको भलमा बगाए, ओखरपौवाका स्थानीय दिपेन श्रेष्ठ भन्छन्। सिसडोलमा थुप्रिएको फोहोरको पहाड नै ठडियो। तर, परिवर्तन हुँदै आएका नत मन्त्रीको पहलमा बञ्चरेडाँडा साइट निर्माण पूरा भयो त मेयरहरूले नै यसमा चासो दिए। फोहोर काठमाडौंबाट लोड गर्न बाहेक कसैले आफूहरूको पीडा नबुझेको श्रेष्ठ गुनासो गर्छन्। भन्छन्, सुरुको सहमति र सम्झौताको के कुरा गर्नु। त्यसपछि पनि भएका कुनै सहमति पालना भएन। दुःखका दिन गएन। फोहोर फाल्न सुरु गरेको समयलाई सम्झँदै श्रेष्ठ भन्छन्, सुरुका केही महिना व्यवस्थित ढंगले फोहोरमैला बिसर्जन हुने भयो। फोहोर फाल्ने ठाउँको सरसफाइमा पनि ध्यान दिइएको थियो। तर, केही महिनापछि जथाभावी फोहोरमैला फालिदिँदा डम्पिङ साइटनजिक मात्र होइन, वरपरका गाउँमा पनि सञ्चले बस्न सक्ने अवस्था छैन। हालको ककनी गाउँपालिका (नुवाकोट)को वडा न १, २, ३ र धुनीबेंसी नगरपालिका (धादिङ)को केही वडा सबैभन्दा बढी प्रभावित छन्। अहिले स्थानीय निर्वाचन सकियो। काठमाडौंले नयाँ मेयर पायो बालेन्द्र साह (बालेन)। इन्जिनियरसमेत रहेका बालेनले आफ्नो पहिलो काम भनेकै काठमाडौंको फोहोर व्यवस्थान भनेपछि प्रभावित क्षेत्रका नागरिकमा केही आशा पलाएको छ। बालेन मेयर भएपछि शपथ नखाई यहाँको समस्या बुभ्न आए। नयाँनयाँ कुरा ल्याइरहेका छन्। अब केही आशा छ। फोहोर नगनाई खाना खाने दिन पनि आउलाकी, स्थानीय दिपेनले भने। जति काठमाडौंमा पुगेका हाम्रा नेताले हाम्रो समस्या सुनाउँछन्, त्योभन्दा धेरै दुःख यहाँ लुकेको छ, दिपेनले भाबुक हुँदै गाउँको पीडा सुनाए। कुकुर र चिलहरूले फोहोरको डुंगुरबाट सिनो गाउँलेका आँगन र खेतबारीमा पुर्याउँदा गाउँले हैरान छन्। फोहोरबाट रसाउने दूषित पानी त्यहाँको खानेपानी स्रोतमा मिसिएको छ। सिसडोल र छिमेकी गाउँमा झाडापखाला फैलिरहन्छ। यसकै सिकार बनेका छन् धेरै नागरिक। फोहोर बोकेका टिपरले किचेर र रोग लागेर नै ५० जनाभन्दा बढीले ज्यान गुमाएको स्थानीय बताउँछन्। यो बीचमा १७ जनाको फोहोर बोकेका टिपरले किचेर भएको मृत्यु भयो। ३५ भन्दा बढीले त क्यान्सरलगायतका रोगबाट ज्यान नै गुमाउनु परेको छ, स्थानीय राजु तामाङ भन्छन्। किन फोहोरमा आन्दोलन हुन्छ थाहा नै छैन सरकारले परीक्षणका रूपमा २३ वर्ष मात्र फोहोर फाल्ने भनिएको सिसडोलमा फोहोरको पहाड बढ्दै जाँदा यहाँका नागरिक धेरै आन्दोलमा सहभागी बने। १७ वर्षमा कति आन्दोलन भए कसैसँग तथ्यांक नभए पनि फोहोरको लडाइँ धेरै भएको नुवाकोट तीन पिप्लेका विनोदकुमार श्रेष्ठ बताउँछन्। तर, आन्दोलनको नेतृत्व गर्नेले कहाँ के सहमती गरे स्थानीय नागरिकलाई केही थाहा नहुने श्रेष्ठको भनाइ छ। भन्छन्, हामीलाई दिने सेवासुविधा र फोहोर व्यवस्थानमा ध्यान दिएनन्, आन्दोलन गरौं भनेर यहाँका फोहोर व्यवस्थापन गर्न बनेका समितिका नेताले गाउँले उठाउँछन्। गयो आन्दोलन गर्यो। टिपर रोक्यो। के सहमति गरेर खुलाउँछन्। नागरिकलाई थाहा हुँदैन। नागरिक त फोहोरले दिएको दुःख घट्ने आसामा ढालका रूपमा प्रयोग भइरहेको जस्तो लाग्छ। फोहोर फाल्न सुरु भएर हालसम्म १ सयभन्दा धेरै बुँदामा सहमति भए पनि ८० प्रतिशतभन्दा धेरै त कार्यान्वयन नै भएको छैन। तर, नागरिकलाई कुन आन्दोलनमा के सहमति भयो कुनै जानकारी नै छैन। सहमति धेरै भए होलान। आन्दोलन रोकिनु नै सहमति हुनु भन्ने हाम्रो बुझाइ हो। तर, के सहमति गरेर के उपलब्धि भयो केही थाहा छैन, स्थानीय सुन्दर बलामी भन्छन्, सहमति कार्यान्वयन भएको भए वा स्थानीयको पक्षमा भएको भए हाम्रा दिन फर्किने थिए नि ! फोहोरबाट दुर्गन्ध ननिस्कने र व्यवस्थित गरे नागरिकलाई अरू केही नचाहिने उनी बताउँछन्। पहिले त केही होला भन्ने आशा थियो। तर, अहिले त त्यो आशा पनि मर्यो। बरु फोहोर अन्तै लगे हुन्थ्यो हामीलाई केही चाहिँदैन। यो बाटोले के दियो र ? सुन्दरलाई धेरै वर्ष अघिको सहमति मात्रै याद छ। सिसडोलमा दैनिक थोरै मेट्रिक टनसम्म फोहोर खन्याउने भनियो। यो फोहोरको पहाड माटोले छोपछाप पार्ने र त्यसमाथि रुखबिरुवा रोपेर पार्क बनाउने भनिएको थियो। यो सडक कालोपत्रे हुने र ठूलो हुने भनियो। फोहोरको थुप्रोमा पार्क हुने कल्पना गर्दा आफैं भन्नुहोस् त, त्यहाँ दुर्गन्ध त पक्कै आउँदैन। त्यो सोचेर हामीले हवस् भन्यौं, उनले भने, तर, सम्झौताविपरीत नै सिसडोलको फोहोर व्यवस्थापन नगरी बञ्चरेमा फोहोर बिसर्जन गर्न अहिले थालियो र यहाँका जनताको मागलाई बेवास्ता गरिएको छ। सिसडोललाई बेवास्था २३ वर्ष मात्रै फाल्ने कुराको त बेवास्था भएर सिसडोलमा १७ वर्ष फोहोर फालियो। तर, अहिले सिसडोलबासीको मागलाई वेवास्था गरेर बञ्चरेडाँडामा फोहोर फाल्न थालेपछि स्थानीय झनै पीडित भएको महसुस गरिरहेका छन्। भन्छन्, हेप्नुको पनि सीमा हुन्छ नि ! यहाँ ४ सय १९ रोपनी जग्गामा फोहोर फालिएको छ। सिसडोललाई बेवास्था गरेपछि केही समय काठमाडौं महानगरपालिकामा फोहोर उठेन। फोहोर नउठ्नुको मूल कारण त्यहीँ विगतको सहमति कार्यान्वयन नहुनु थियो। १७ वर्षदेखिको अव्यवस्थित फोहोरको समस्याले पिरोलिएका नागरिक पुनः आन्दोलित बने। र, अहिले फोहोर व्यवस्थापनको चर्चा छ। अव्यवस्थित फोहोरकै कारण स्थानीय वातावरण, स्वास्थ्य, त्यहाँको दैनिक जीवनयापनमा सुरु भएको गम्भीर समस्या घटेको छैन। स्थानीय श्रीराम ढुंगाना भन्छन्, यो विषयमा मन्त्रिपरिषद्ले पनि निर्णय गरेको छ। धेरै सहमति पनि भएको छ। तर, कार्यान्वय भएन। प्रभावित क्षेत्रको पहिचान गरी अधिग्रहण, मुआब्जा वितरणलगायत काम गर्न महानगरपालिकाले केन्द्र सरकारमातहतका मन्त्रालय र निकायसँग समन्वय गर्ने भन्ने बुँदा प्रायः सबै सहमति र सम्झौता भएको ढुंगाना बताउँछन्। सबै सहमति भएको समयमा एउटै बुँदा हुन्छन्, उनले भने, तर, कार्यान्वयन पक्ष भने फितलो छ। पहिले सिसडोल क्षेत्रका बासीको समस्या समाधान गर्ने, अनि मात्रै बञ्चरेडाँडामा फोहोर फाल्ने बताए पनि अहिले त्यो कुरालाई वेवास्था गरेको ढुंगाना बताउँछन्। गत जेठ २३ मा भएको सहमतिबमोजिम अतिरिक्त फोहोरमैला व्यवस्थापनमा संलग्न चालक, सहचालक तथा अन्य कर्मचारीहरूको स्वास्थ्य बिमा महानगरपालिकाले गर्ने सहमति भएको थियो। सहमति भएको केही समयपछि सहरी विकास मन्त्रालयमा शुक्रबार बिहान बैठक राख्यो। बैठकमा सर्वसहमति जुटाउने प्रयास भए पनि निष्कर्ष भने निस्किएन। छलफलमा स्थानीयले सरकारले विगतमा गरेका निर्णयहरू अक्षरंश पालनामा शंका व्यक्त गरे। सिसडोललाई वेवास्था नगर्न आग्रह गरे। जुन उनीहरूले दोहोर्याइरहने माग हो। केही दिनअघि मात्र सहरी विकास मन्त्रालय, काठमाडौं महानगरपालिका र स्थानीय जनप्रतिनिधिबीच सम्झौता भयो। तर, नागरिक भन्छन्, फेरि राज्यले स्थानीयको आवाज दबाएर जबरजस्ती गर्न खोजेको छ। नागरिकको स्वस्थ वातावरणमा बाँच्न पाउने हक पनि खोसिँदै छ। सिसडोलबासी माग सम्बोधन नभए बञ्चरे जाने बाटो छेक्ने चेतावनी दिइरहन्छन्। गत जेठ १० गते पहिलो पटक प्रहरीको सुरक्षामा बञ्चरेडाँडाको सेल १ मा फोहोर विसर्जन भएको थियो। सिसडोलको माग सम्बोधन नभएको भन्दै गत मंगलबार फोहोर लिएर गएका ट्रकलाई स्थानीयले रोके। तर, प्रहरीले बल प्रयोग गरेर सडक खुलायो। वर्षाका कारण बिग्रिएको बाटो निर्माण गरेर फोहोर विसर्जन पनि भयो। तर, यो सिसडोलबासीका लागि खुसीको कुरा नभएको स्थानीय बताउँछन्। ल्यान्डफिल साइट प्रभावित क्षेत्र सरोकार समितिका सन्नोत उप्रेती यसरी गरिने फोहोर व्यवस्थापन दिगो समाधान नभएको बताउँछन्। भन्छन्, विगतका सहमति मात्रै होइन, तीनवटा मन्त्रिपरिषद् बैठकले गरेको निर्णय सम्बोधन हुनुपर्छ। गत फागुन २६ गतेको मन्त्रिपरिषद् निर्णयले फोहोर र मान्छे सँगै बस्न नसक्ने, सिसडोल र बञ्चरेको समस्या एउटै प्याकेजमा समाधान गनभनेको थियो। अति प्रभावित ४ वटा गाउँका मानिसलाई स्थानान्तरण गर्ने वा अधिग्रहण गर्ने निर्णय पनि त्यसै समय भएको उनी बताउँछन्। हामीले फोहोरलाई उद्योगमा लैजाऔं भनेका छौं। तर हाम्रो माग सुनुवाइ भएन। कुनै दिन पुनः समस्या आउन सक्छ, उनले भने। सिसडोलमा फोहोर फाल्न सुरु गर्दा उपत्यकाबाट दैनिक ३ सय ७५ मेट्रिक टन फोहोर उत्पादन हुन्थ्यो। यो हिसाबअनुसार सिसडोलमा तीन वर्षसम्म फोहोर फाल्न सकिनेगरी ल्याण्डफिल्ड साइट बनाइयो। तर, फोहोर बढ्यो। कुनै निर्णय कार्यान्वयन भएनन्। सिसडोलमा जन्मनु त श्राप परेजस्तो : स्थानीय सिसडोलमा जन्मनु त श्राप परेजस्तो भयो। न खेतीपाती हुन्छ, न त गाईवस्तु नै राम्रो गरी हुर्कन्छ। यसपालि त फर्सीको मुन्टामा समेत डढुवा लागेको छ। के खाएर छोराछोरी पाल्नु। बाह्रै मास रुघाखोकी र झाडाबान्ता लाग्छ। गन्हाएर बस्नै सकिन्न, ककनी१ सिसडोलकी विष्णुमाया बलामीको दुखेसो हो यो। यहाँ बस्नु भगवानकै श्राप परेजस्तो भएको उनी बताउँछिन्। फोहोरसँगै फैलिएको दुर्गन्धका कारण भर्खर ब्याएको भैंसी, बाख्रा र सुंगुर मरेको उनी बताउँछिन्। पशुमा तुहिने, खिक्रक्क समस्या देखिएको छ। बारीमा केही रोपे पनि सप्रन्न। पातमा डढुवा लागेर कुनै खेती पनि सप्रन्न। उम्रदै पहेलो भएर विरुवा मर्छ, उनले भनिन्। ककनी१ कागती गाउँका दीपेन्द्र बलामी र सोही ठाउँका राम श्रेष्ठ फोहोर बोकेको टिपर चलाउछन्। यो गाउँमा मात्रै ४ सय बढी ड्राइभर छन्। त्यसमध्ये ५०६० जना फोहोरको टिपर चलाउँछन्। फोहोरको टिपर चलाउनेलाई मान्छे नै नगन्ने उनीहरूको अनुभव छ। दुःख गरे पनि यस स्थानका नागरिकलाई हेर्ने दृष्टिकोण फरक छ, रामले भने। अर्का चालक दीपेन्द्र भन्छन्, फोहोरको गाडी चलाउन थालेको ८ वर्ष हुन लाग्यो। तर, दिन फिरेन। दुःख मात्रै छ। अर्का चालक राम श्रेष्ठका अनुसार फोहोरको टिपर चलाउनेलाई सबैले छिछि र दुर्दर गर्ने गर्छन्। उनी भन्छन्, १२ वर्ष भयो यही गाडी चलाएको। फोहोर लोड गरेदेखि अनलोड हुँदासम्म गाली खानुपर्छ। कति लिच्चड चुहाएको हो, गन्हायो भनेर कराउँछन्। यसरी गाली खानपर्दा कामै गर्न मन लाग्दैन। टिपर चालकलाई ट्रिपको पाँच सय र महिनावरी तलव भनेर १५ देखि २० हजारसम्म दिइन्छ। अन्य कुनै सुविधा छैन। स्थानीय राजु तामाङ बन्चरेडाँडा ल्यान्डफिल्ड साइटमा भेटिए। सिसडोलमा उनको ८ रोपनी जग्गा अतिक्रमणमा परेको छ। अहिले लाखौं रुपैयाँ पर्ने जग्गा महानगरले जम्मा ८ लाख दिएको बताए। हाम्रो जग्गा फ्रिमा चलाएर यहा अन्याय गरेको छ, उनले भने। धुनिबेंसीका सुमन तामाङ सिसडोल र बञ्चरेडाँडा ल्यान्डफिड साइटमा फोहोर टिप्ने गर्छन्। काठमाडौंबाट गएको फोहोरमा मिसिएको बोतल, फलामका टुक्रा, बोतल, कार्टुन, भाँडाकँुडा टिपेर कबाडीमा बेच्छन्,। पुनःप्रयोग हुने साम्रगी टिप्न पाउनुपर्ने उनीहरूको माग छ। ओखरपौवाका दिपेन श्रेष्ठ पनि बञ्चरेडाँडामा नै भेटिए। ३ वर्षे छोरो बोकेर त्यहाँ पुगेका उनी, फोहोरको गन्धले असिन पसिन थिए। बेलाबेला थुकिरहन्थे। भन्दै थिए, एक छिन यहाँ बस्न त यस्तो गाह्रो छ। फोहोरमै रातदिन काम गर्नेहरू कसरी सक्दा हुन्। सिसडोलमै होटल चलाउने रीता बलामी बाहिरका नयाँ गाडी र मान्छे देख्नासाथ झर्केर बोल्छिन्। उनलाई नयाँ मानिससँग कुरा गर्न नै मन छैन। भन्छिन्, विभिन्न मिठामिठा कुरा गर्दै टाठाबाठाले केके सम्झौता गर्छन्। फोहरको दुर्गन्धले यहाँ बसिनसक्नु छ, उनी भन्छिन्, घर नै यहाँ भएपछि सारेर हिँड्न पनि मिलेन। फोहर वोकेको गाडी पसल अगाडि रोक्छन्, गन्हाउने लिच्चड चुहाउँदै। भोक लायो भन्दै आउँछन्, गन्हाएकै भए पनि खान दिनै परो। निकै समस्या छ नि ! बञ्चरेडाँडामा कसरी हुन्छ व्यवस्थापन ? मागको वेवास्था गरिएको सिसडोल हुँदै बञ्चरेडाँडा फोहोर लगिन्छ। यो चारैतर्फ पहाडले ढाकेको उपत्यका जस्तो स्थानमा छ। यहाँ काठमाडौं र ललितपुर महानगरपालिकासहित १६ नगरपालिकाको फोहोर व्यवस्थापन गर्न सुरु भएको छ। बञ्चरेडाँडामा फोहोर व्यवस्थापन गर्न सर्तसहित २०७८ भदौ २५ गते सहरी विकास तथा भवन निर्माण विभागले सेल १ प्रयोग गर्न सकिने आशयको पत्र काठमाडौं महानगरपालिकालाई पठाएको थियो। त्यसैअनुसार अहिले फोहोर व्यवस्थापन सुरु भएको छ। ल्यान्डफिल निर्माणका लागि सरकारले १ अर्ब ५६ करोड रुपैयाँ विनियोजन पनि गर्यो। २०७६ वैशाख २२ मा एक वर्षभित्र निर्माण सम्पन्न गर्ने गरी लुम्बिनी कोसी एन्ड न्यौपाने जेभीलाई ठेक्का दिइएको थियो। तर, निर्धारित समयभन्दा दुई वर्ष नाघिसक्दा पनि ल्यान्डफिल साइट पूर्णरूपमा निर्माण सम्पन्न भएको छैन। अहिले पनि भवन निर्माण र फोहोर फाल्ने स्थानमा धेरै काम गर्न बाँकी छ। सेल १ मा फोहोर झार्न टिपर जाने र फर्कन दुई लेनको सडक बनाइएको छ। समस्या समाधानको पहल के हुँदैछ ? फागुन १९ गते सहरी विकासमन्त्री रामकुमारी झाँक्रीले बञ्चरेडाँडाको भ्रमण गरिन्। त्यस क्रममा उनले दिएको अभिव्यक्तिबाट स्थानीय आन्दोलित बने। माग पूरा नभई महानगरले फोहोर फाल्न सक्ने अभिव्यक्ति स्थानीयलाई चित्त बुझेन। १० दिन आन्दोलन भयो। फागुन २६ मा महानगर र सरकारले माग सम्बोधन गर्ने भनेपछि पुनः फोहोर उठेको छ। यो समयमा नेपाल विज्ञान तथा प्रविधि प्राज्ञ प्रतिष्ठान (नास्ट) का विज्ञ टोलीले पनि सिसडोल क्षेत्रको रासायनिक र भौतिक वातावरण अध्ययन गरेको थियो। अध्ययनका क्रममा फोहोरको स्रोतबाट १ किलोमिटर परसम्मको पानीमा पनि प्रदूषणको मात्रा उच्च देखिएको नास्टका प्रविधि संकाय प्रमुख रवीन्द्र ढकालले बताए। नास्टका ढकालसहित वैज्ञानिक टिस्टा प्रसाईं जोशी, अनुसन्धानकर्ताहरू सुनीता श्रेष्ठ, सौरभ भट्टराई, अनिता पन्थीलगायतको टोलीले सिसडोल आसपासको फोहोर रसाएर निस्कने तरल पदार्थ र गन्ध हटाउनका प्रयोग गर्न सकिने सम्भावित रसायनको अवस्थाको अध्ययन गरेको थियो। काठमाडौं महानगरपालिकाका मेयर बोलेन्द्र साह (बालेन) ले लिचेट मिसिनुअघि, मिसिएको स्थान र मिसिने स्थानभन्दा ९२० मिटर पर गरी ३ फरक बिन्दुबाट पानीको नमुना संकलन गरिएको बताए। संकलित नमुनाको तुलनात्मक अध्ययन गर्दा पानीमा प्रशस्त मात्रामा लिचेट मिसिएको देखिएको छ। स्रोतबाट १ किलोमिटर परसम्मको पानीमा पनि प्रदूषणको मात्रा उच्च छ, प्रमुख शाहले सामाजिक सञ्जालमा लेखेका छन्। उनले सिसडोलबाट निस्कने गन्धलाई कसरी कम गराउन वा हटाउन सकिन्छ भन्ने सम्बन्धमा महानगरले अध्ययन गरिरहेको र क्रमशः माग पनि सम्बोधन गर्दै जाने बताएका छन्। उनले कुहिने र नकुहिने फोहोर छट्याएर राख्न महानगरवासीलाई अपिल गरेको र महानगरको आइतबार बसेको कार्यपालिका बैठकमा पनि यो विषयमा छलफल भएको बताए। कुहिने फोहोरलाई तत्काल टेकुस्थित ट्रान्सफर स्टेसनमा कम्पोस्टिङ गरेर मल बनाउने र अन्य दीर्घकालीन उपाय खोज्ने हाम्रो तयारी हो, उनले भने घरमा नै फोहोरलाई व्यवस्थापन गर्ने विषयमा पनि प्रविधिकहरूसँग छलफल, परामर्श लिने काम भइरहेको छ। सधैं दुर्गन्धित सिसडोल प्रधानमन्त्रीलाई काठमाडौंका मेयरको आग्रह : सिसडोल, बन्चरे डाँडा जाने सडक बनाइदिनुस् फोहोर अब कहाँ फाल्ने ? सिसडोल भरियो, बन्चरे डाँडा अपुरो सिसडोल पुगे बालेन काठमाडौंको फोहर व्यवस्थापनका लागि दिर्घकालीन समाधान खोज्दैछौं : सुनिता डंगोल बञ्चरेडाँडामा शनिबार २ हजार तीन सय मेट्रिक टन फोहोर व्यवस्थापन, सफा हुँदै महानगरका सडक फोहोरलाई मोहोर बनाउन जुटौं विराटनगरमा पनि फोहोर व्यवस्थापनमा सकस, खोला किनारमा थुपार्छन् जिम्मा लिएका निजी कम्पनी फोहोरबाट मोहर, वालिङबाट सिकौं फोहोर उठाऔं, राजधानी जोगाऔं"
"फोहोर उठाऔं, राजधानी जोगाऔं","देशको राजधानी। जता हिँडयो, ठ्वास्स गन्हाउँछ। सडकगल्लीमा फोहोरका डंगुर छन्। बर्खे पानीले त्यही फोहोर बगाएर अधिकांश सडक हिँड्न नमिल्ने अवस्थामा छन्। उपत्यकाका अरू १८ स्थानीय तहले पनि फोहोर व्यवस्थापनमा सहयोग गर्नुपर्ने काठमाडौं महानगरपालिकाको भनाइ छ। फोहोर ल्यान्डफिल्ड साइटका जनताका पीडा सुनिसाध्य छैनन्। यसै सन्दर्भमा अन्नपूर्ण पोष्ट् दैनिकले काठमाडौंको फोहोर व्यवस्थापनका विषयमा विज्ञ, महानगरपालिका, सरोकारवाला र स्थानीयवासीसँग आइतबार गरेको अन्तरक्रिया। मापदण्डअनुसार व्यवस्थापन डाभोजराज पन्त वरिष्ठ वैज्ञानिक, नास्ट काठमाडौं महानगरपालिकाले सन् २०१९ मा हामीलाई वातावरणीय प्रभाव अध्ययन गरी प्रभावित क्षेत्रको वर्गीकरण गर्ने जिम्मा लगाएको थियो। हामीले प्रभावित क्षेत्रको वर्गीकरण गर्न विभिन्न पारामिटरहरू प्रयोग गर्नुपर्ने हुन्थ्यो। त्यसका लागि कोल्फुखोलाको पानी ल्यान्डफिल्ड साइटभन्दा माथिदेखि झन्डै साढे चार किलोमिटर तलसम्म हेर्नुपर्ने हुन्थ्यो। हामीसँग वडा नं ३ कै अध्यक्ष हुनुहुन्थ्यो। उहाँले यहाँयहाँबाट प्रभाव पर्छ र यहाँयहाँ गर्नुपर्छ भनेपछि हामीले त्यहीँत्यहीँबाट गर्यौं। कोल्फुखोलाको तल्लो तटीय क्षेत्रमा त्यही खोलाको पानीले खेती गरिन्थ्यो। उक्त खोलाको पानीले त्यहाँ सिँचाइ गर्दा पर्ने प्रभाव के कस्तो रह्यो भनेर पनि हामीले हेर्र्याैं। त्यसैगरी त्यहाँ गाडीहरू गुड्दा धुलो उड्छ र त्यही धुलोका कणहरूले के कति प्रभाव पार्छ भन्ने पनि हामीले हेर्यौं। त्यहाँ फोहोरका कारणले देखिएको अर्को महत्त्वपूर्ण प्रभाव भनेको गन्ध हो। गन्धलाई हामीले एक ठाउँमा बाँधेर राख्न सक्दैनौं। त्यहाँकोे भौगोलिक अवस्था विशिष्ट किसिमको भएकाले जहाँ हावा चल्छ गन्ध त्यतै बग्छ। बिहान सामान्यतया पूर्वदेखि पश्चिमतर्फ र बेलुका पश्चिमबाट पूर्वतर्फ गन्ध बहन्छ। त्यसैले गन्धको मात्रा ठ्याक्कै यकिन गरेर भन्न गाह्रो हुने भए तापनि हामीले ठाउँठाउँबाट गन्धको पनि गर्यौं। यो बाहेक हामीले त्यहाँको दृश्य पनि हेर्यौं। ल्यान्डफिल्ड साइट ककनीको वडा नं २ मा छ। तर त्यसको ठीक विपरीतमा धुनिबेसी नगरपालिकाका वडाहरू छन्। त्यसकारण त्यहाँ सोझै देखिने झिंगा, चरालगायतका अन्य जनावरहरू के के पुग्छन् भन्ने पनि हामीले हेर्र्याैं। त्यसको आधारमा आएको नतिजालाई हामीले बर्गीकरण गर्यौं र रिपोर्ट बनाएर महानगरलाई दियौं। अध्ययनमा हामीले पानीको हकमा लिचेटले गर्दा अवस्था निकै खराब रहेको पायौं। यसले गर्दा पानी निकै प्रदूषित भएको थियो। सन् २०११ मा भ्याली १ र भ्याली २ मा हामीले अध्ययन गर्दा त्यहाँ पोखरी बनाइएको थियो र एरियसन गर्ने मेसिन पनि राखिएको थियो। तर उक्त मेसिनको काम गरेको थिएन। त्यहाँ मेसिन भए पनि लिचेट पोखरी हुँदै सोझै खोलामा जान्थ्यो। यसरी खोलामा लिचेट मिसिँदा खोलाको तल्लो भागमा धेरै प्रभाव पार्ने निश्चित छ। त्यस भागमा हामीले कुनै जनावरहरू भेटेनौं, हुने कुरा पनि भएन। ककनीको वडा नं १, २, ३, धुनिबेसी वडा नं १ र तारकेश्वरको वडा नं ३ को केही भागमा हामीले स्थानीयसँग अन्तरक्रिया पनि गरेका थियौं। उहाँहरूका अनुसार फोहोरकै कारण हैजा, क्यान्सरलगायतका रोग लाग्ने गरेको, खोलाको पानी लगाएर सिँचाइ गरेको खेतमा बिउ उम्रेर सप्रने भए पनि फल नलाग्ने गरेको पाइयो। जनावरहरूको सन्दर्भमा स्याल, भुसिया कुकुरलगायतका जनावर प्रत्येक वडामा आएर गाईभैंसीलाई टोक्ने गरेको स्थानीयको गुनासो थियो। उहाँहरूको भनाइलाई पनि हामीले रिपोर्टमा समेट्यौं। सिसडोलमा स्यानेटरी ल्यान्डफिल साइट बनाउने बेलामा त्यहाँ एउटा मनिटरिङ वेल (इनार) पनि बनाइएको थियो। तर अहिले त्यो इनार पुरिसकेको छ। त्यहाँ छिमेकमा रहेको इनारको पानीलाई परीक्षण गरेर हेर्दा त्यहाँको पानीमा खानेपानी मापदण्डमा पाइने तत्त्व त पाइएन। तर ब्याक्टेरियाको मात्रा भने धेरै थियो। त्यहाँको माटोमा लेड, क्याडमियमलगायतका धातु धेरै भेटियो। हामीले अध्ययन गर्दाको समय पानी पर्ने मौसम भएकाले धुलोका कणहरू त्यति भेटिएनन्। गन्ध चाहिँ हावाको गतिअनुसार बेलाबेलामा परिवर्तन भइरहन्थ्यो। त्यहाँ ल्यान्डफिल ग्यास कुनै पनि भेटिएन। अनुगमन गर्न संरचना डा नवराज खतिवडा, नेपाल विकास अनुसन्धान प्रतिष्ठान सन् २००५ तिर जापान सरकारको सहयोगमा क्लिन काठमाडौं भ्याली स्टडी भएकोे थियो। फोहोरमैला व्यवस्थापन क्षेत्रमा त्यो नै सबैभन्दा गहन अध्ययन थियो। अध्ययन प्रतिवेदन अनुसार सिसडोललाई फोहोरमैला बिसर्जन स्थल बनाइएको हो। फोहोरमैला व्यवस्थापनका लागि उत्पादन हुने बिन्दुदेखि विसर्जन स्थलसम्म पुग्ने विभिन्न चरणहरू पार गर्नुपर्छ। फोहोर संकलन गरेर मात्र हुंदैन। कुहिने र नकुहिने फोहोरको वर्गीकरण गरेर फोहोर ढुवानी स्थलसम्म लैजानुपर्छ। त्यहाँ फोहोर छान्नुपर्छ। त्यसपछि सवारी साधनमा राखेर गन्तव्य स्थलमा पुर्याउनुपर्छ। यो कामको पनि हामीले अध्ययन गरेका छौं। फोहोरमैला विसर्जन गरेपछि त्यसबाट तरल पदार्थ निस्कन्छ। त्यसलाई लिचड भन्छौं। जसरी चट्टानबाट लेदोको रुपमा शिलाजित निस्कन्छ। त्यो लेदोमा मिनरल कन्टेन्ट एकदमै धेरै हुन्छन। विभिन्न औषधिका रूपमा प्रयोग हुन्छ। त्यस्तै, फोहोरमैलाबाट निस्किने लिचेड पनि कालो लेदो हुन्छ। त्यसमा विभिन्न किसिमका धातुपदार्थहरू हुन्छन्। ब्याक्टेरियाले पनि त्यसलाई टुक्र्याउन सक्दैन। लिचेडको व्यवस्थापन फोहोरमैला व्यवस्थापन स्थलको सबैभन्दा ठूलो चुनौती हो। त्यो पदार्थ नदीमा मिसियो भने नदीलाई नै प्रदूषित गरिदिन्छ। यसले नदीका तल्लो तटीय क्षेत्रका बासिन्दाहरूको खानेपानी स्रोतदेखि अरू प्रदुषण बढाइदिन्छ। लिचेडको अध्ययन कसरी गर्ने ? समाधान कसरी गर्ने ? प्रशोधन कसरी गर्ने र वातावरण प्रदूषण नगर्ने गरी कसरी विसर्जन गर्ने ? भन्ने बिषयमा पनि हामीले अध्ययन गरेका थियौं। यसै विषयको कार्यपत्र काठमाडौं महानगरपालिकाका पूर्वमेयर विद्यासुन्दर शाक्यज्यूलाई बुझाएका थियांै। सुरुमै दुई वर्षका लागि मात्रै सिसडोलमा फोहोर व्यवस्थापन गर्ने भनेका थियौं। त्यहाँ फोहोर विसर्जन गर्दागर्दै बन्चरेडाँडाको फोहोर व्यवस्थापन प्रशोधन केन्द्र बनाइसक्ने र फोहोर बिसर्जन गर्ने भन्ने क्लिन काठमाडौं भ्याली स्टडी को उद्देश्य थियो। तर, सकेनौं। फोहोरमैला व्यवस्थापनदेखि अरू निर्माण क्षेत्रको इन्जिनिरिङ गर्दा पनि योजना बनाउने, निर्माण गर्ने र सञ्चालन गर्ने जिम्मेवारी एउटै टोलीलाई दिइँदैन। इन्जिनियरलाई अथवा प्रमुखलाई त्यो योजना हुने चरणदेखि लिएर सञ्चालन हुने चरणसम्म योजनामा राखेर काम लिनसक्ने हो भने मात्रै सजिलैसँग परियोजना सम्पन्न हुन्छ। अगाडि बढ्छ। बन्चरेडाँडामा फोहोर व्यवस्थापनको काम इन्जिनिरिङ परियोजना हो। त्यसबाट हामी वायोग्याँस निकाल्छौं। त्यो पनि इन्जिनिरिङ परियोजना हो। यस्तो इन्जिनिरिङ परियोजनामा हाम्रो अवधारणा के हुन्छ त भन्दा निर्माण कार्य गरेपछि योजना सम्पन्न भयो। त्यस्तो होइन। सबै योजनाहरूको सबैभन्दा कठिन अवस्था भनेकै संचालन हो। निर्माण त धेरै सजिलो हुन्छ। फोहोरमैला विसर्जन स्थलमा पनि ब्याक्टेरियालाई मनाउनुपर्ने हुन्छ। उसले काम गरेन भने हाम्रो काम हुँदैन। त्यसकारणले यो काम अलिकति कठिन छ। कठिन कुरालाई हामीले बुझेका छैनौ। सहज ढंगले लिएका छौं। यसकारण हाम्रो फोहोरमैला व्यवस्थापनमा समस्या देखिएको हो। सन् २००५ मा फोहोरमैला तथा स्रोत परिचालन केन्द्र थियो। केन्द्रीय स्तरको त्यो एउटा अड्डा थियो। त्यसले सबै काम हेथ्र्यो। तर विघटन भयो। त्यसपछि, फोहोरमैला बिसर्जन स्थलको काम कसले हेर्ने ? कति समयसम्म त अन्योल नै भयो। अहिले सहरी विकास मन्त्रालयलाई यो जिम्मा छ। महानगर पन्छिन मिल्दैन रतन भण्डारी, जलस्रोत तथा वातावरणज्ञाता कुनै बेला काठमाडौंका लागि फोहोर समस्या नै थिएन। पञ्चायतकालको अन्तिम समयसम्म पनि राजधानीमा घरभित्रैबाट फोहोर व्यवस्थित भएर सडकमा पुग्थ्यो। त्यो बेला, असन इन्द्रचोक मुख्य सहर थियो। त्यतिबेला राजधानीवासीले घरकै छिडीमा शौच गर्ने र त्यसमा खरानी खन्याउथे। त्यो सुकेपछि किसानले काउलीसँग साटेर बारीमा हाल्ने गर्थे। काठमाडौंको फोहोर त्यसरी व्यवस्थित गरिन्थ्यो। पछिपछि मौलिक ज्ञानलाई बेवास्ता गर्न थालियो। त्यसको मुख्य कारक बने वीरेन्द्रकेशरी आयोग र काठमाडौंको ढल निकास तथा फोहोर व्यवस्थापनको विषयमा विश्व बैंकको अध्ययन प्रतिवेदन। विश्व बैंकको फन्डिङ मा अध्ययन भइसकेपछि राजधानीमा ढल बनाउने र सीधै खोलामा हाल्न थालियो। विश्व बैंकको प्रतिवेदन लागू भएपछि किसानको खेतमा पुग्ने फोहोर सीधैं बागमती पुग्यो। त्यसैकारण बागमतीको अवस्था कस्तो छ ? अहिले हेर्न सक्छौं। त्यसै बेलादेखि राजधानीका सफा खोलानाला दुर्गन्धित भए। काठमाडौंमा फोहोरको समस्या हुन थालेको धेरै भएकै छैन। अहिलेको नेतृत्वले काठमाडौंको ढल र फोहोर माथिको राजनीतिको दिगो समाधान खोज्न सकेको छैन। घरबाट निस्किएको फोहोर व्यवस्थापन र नीतिगत सुधारका नाममा भ्रष्टाचार मात्रै भइरहेको छ। नीतिगत सुधारका नाममा भएका यस्ता गतिविधिका छिद्र टाल्नुपर्ने जरुरी देखिन्छ। काठमाडौं महानगरले आफ्नो काम मनिटरिङ मात्रै हो भनेर पन्छिने गरेको छ। जनताले कराउने भन्ने महानगरलाई नै हो। महानगरले जनताका गुनासालाई नजरअन्दाज गर्न मिल्दैन। फोहोरलाई बुझ्ने हाम्रो दृष्टिकोण नै गलत छ। सानैदेखि फोहोर कसरी व्यवस्थित गर्ने भनेर सिकाउने, बुझाउने प्रयास पनि गरिँदैन। सबै फोहोर एकै ठाउँमा थुपार्ने गरिन्छ। फोहोरको दिगो व्यवस्थापन भनेको डम्पिङ साइड मा लगेर बिर्सजन गर्ने मात्रै हो भन्ने बुझाइ छ। त्यो सबैभन्दा खतरा छ। महानगर र सरकारले त्यसरी सोच्ने हैन। हाम्रो मुलुकमा सहर केन्द्रित विकास छ। सबै सेवासुविधा सहरले मात्रै पाउनुपर्छ भन्ने मान्यता छ। हामीले सामाजिक न्यायका दृष्टिकोणले हेर्दा पनि सिसडोल र बञ्चरेडाँडाका जनतामाथि चरम अन्याय भएको छ। त्यहाँ, क्यान्सर किड्नी फेलरका बिरामी बढेका छन्। हाम्रा विकारजन्य फोहोरको भार स्थानीय जनताको भार किन बोकाउने ? गिद्घहरूले गाई, भैंसीलाई ठुंग्ने, लुछ्ने काम गरेको सुनिन्छ। हाम्रो बहस कसरी त्यहाँ फोहोर पुर्याउने भन्ने विषयमा मात्रै केन्द्रित छ। बाटोको विषय, जग्गा मुआब्जाका विषय प्राथमिकतामा छैनन्। ती कार्य कसरी सहज ढुवानी गर्ने ? भन्ने विषय अगाडि आउँछ। अब सरकारले प्राथमिक शिक्षामै फोहोरलाई सही व्यवस्थापन कसरी गर्ने भन्ने कुरा समेट्न आवश्यक छ। ल्यान्डफिल साइडको मात्र कुरा हैन। त्यसका कारण र प्रभाव पार्ने क्षेत्रहरू जलचर, नदीजन्य र स्थानीय वातावरणमा असर पुर्याउने काममा पनि ध्यान जान जरुरी छ। रासायनिक प्रतिक्रियाले प्राणी जगत्मा असर पर्छ। असर नपर्ने भन्ने नै हुँदैन। रासायनिक असरले गर्दा मानवलगायत जीवजन्तुमा असर पर्छ। महानगरले त्यतातिर सोचेको छैन। कर्मचारीको चलखेल नवराज ढुंगाना, अध्यक्ष, सिसडोल बन्चरेडाँडा फोहोरमैला व्यवस्थापन सरोकार समिति काठमाडौंले सिसडोल र बन्चरेडाँडालाई फोहोर थुपार्ने ठाउँका रूपमा मात्रै बुझ्यो। नबुझोस् पनि किन ? केही सीमित व्यक्तिको स्वार्थमा हामी फस्यांै। हाम्रो गाउँमा गजबका अस्पताल बन्ने सपना देख्यौं। पक्की बाटो बन्ने र गाउँमा विकास निर्माणका काम धमाधम होला भनेर कल्पना गर्यौ। राजधानीबाट नजिक भएर के गर्नु, बाटो नभएका कारण राजधानी आउन गाउँबाट २ बजे उठेर हिँड्ने गथ्र्यौं। गाडी चढ्नकै लागि ३ घण्टा हिँड्नपर्ने अवस्थाको अन्त्य हुन्छ भनेपछि हामीले गाउँमा फोहोर फाल्न दियौ। २ वर्षका लागि मात्रै थियो, त्यो सम्झौता। काठमाडौंबाट लगेर विर्सजन गरिएको फोहोरले समस्या निम्त्याउन थालेपछि ०६५६६ सालदेखि चासो राख्यौ। त्यसपछि नै त्यहाँ फोहोर फाल्ने काम बन्द गर्नुपर्छ भन्दै माग गरेका हौं। काठमाडौं महानगरमा मेयर फेरिए। वातावरण विभागका प्रमुख फेरिए। सरकारी कर्मचारी, अधिकृत फेरिए। कसैले पनि फोहोरमैला व्यवस्थापनमा दीर्घकालीन समाधान खोजेनन्। पटकपटक हाम्रा समस्या बोकेर महानगर धायौ। सहरी विकास मन्त्रालय धायौ। प्रधानमन्त्री कार्यालय धायौ। कसैले पनि यो मेरो जिम्मेवारी हो र समस्या समाधान गर्छु भनेन। सबैले सोझा सिसडोलबासीलाई धम्क्याउने काम गरे। बल प्रयोग गरेर हाम्रा जग्गामा फोहोर फाले।। उनीहरूलाई सफा राख्न, हाम्रा घर, आँगन र बारीमा फोहोर थुपारिदिन मिल्छ ? सरोकारवालाका समस्यालाई व्यवस्थापन गर्नेतिर भन्दा आफूलाई फाइदा हुने र निरन्तर पैसा आउने काम गर्नमा अग्रसर देखिनुभयो। फोहोर उठाउने जिम्मा पाएका प्राइभेट कम्पनीमा महानगरका कर्मचारीको सेयर छ। त्यसकारण आफूलाई फाइदा हुने काम नगरेर हाम्रा समस्या उनीहरूले कसरी देख्थे ? कर्मचारीले नै समस्या अल्झाइदिएका हुन। समस्या समाधानका लागि भन्दै सरकारी बजेट झार्न मात्रै उनीहरू चलखेल गरिरहन्छन्। फोहोर व्यवस्थापनभन्दा साथ पियनदेखि अफिसरसम्मका सोचमा पैसाको खेलो भन्ने मात्रै बुझिन्छ। सहरी विकासमन्त्री रामकुमारी झाँक्रीले उपत्यकामा ६ लाख ५० हजार घरबाट महिनाको ४ सयका दरले पैसा उठाउने गरिएको कुरा एक टेलिभिजनको अन्तर्वार्तामा भन्नुभएको थियो महानगरसँग कुन कुन कम्पनीले कति पैसा उठाउँछन् भन्ने समेत आधिकारिक तथ्यांक छैन। यत्रो पैसा कहाँ जान्छ ? चाहने हो भने यही पैसाले फोहोर व्यवस्थापन गर्न मज्जाले सकिन्छ। अहिले फोहोरको बर्गीकरण गर्ने कुरा चलेको छ। कसैले पनि चाहन्न सेनेटरी ल्यान्डफिलड बनाउन। कोही चाहन्न कुहिने फोहोर र नकुहिने फोहोर छुट्ट्याउन। किसानले मल नपाएर बिजोग छ। खेतबारीमा विषादिरहित बनाउन कुहिने फोहरबाट कम्पोष्ट मल बनाउन सकिन्छ नि ! खै यसवारे सोचेको ? फोहोरलाई व्यवस्थापन गर्ने हो भने हरेक वडामा एकएकवटा कम्पोष्ट मल कारखाना खोल्न सकिन्छ। त्यसो भयो भने किसानले सस्तोमा मल पनि पाउंछन, फोहोरको व्यवस्थापन पनि हुन्छ। स्थानीय सरकार सञ्चालन ऐनमा हरेक स्थानीय तह स्वतन्त्र हुन्छन् भनिएको छ। त्यसो हो भने, एक स्वायत्त स्थानीय तहले अर्को स्वायत्त स्थानीय तहको सिमानामा लगेर फोहोर फाल्न कुन कानुनले दिन्छ त ? घर बनाउँदा नागरिकले सडकमा गिटी थुपार्यो भनेर जेल हाल्ने ? तर, सरकारले नै अर्काको ठाउँमा फोहोर लगेर फाल्ने ? के सरकारलाई मापदण्ड लाग्दैन ? काठमाडांै महानगरले फोहोर फाल्नका लागि ककनी गाउँपालिका र धुनिबेंसी नगरपालिकासँग गरेको लिखित सम्झौता छ ? छैन भने कुन आधारमा फोहर थुपार्दै हुनुहुन्छ ? फोहोर कति वर्ष लाने हो ? सम्झौताबिनै निजी क्षेत्र सरिता राई वातावरण विभाग प्रमुख, काठमाडौं महानगरपालिका काठमाडौं महानगरपालिकासहित १८ स्थानीय तहको फोहोर सिसडोलमा जान्छ। तर, व्यवस्थापनको सम्पूर्ण जिम्मा भने काठमाडौं महानगरपालिकाले मात्रै गर्नु परिरहेको छ। बुझाइमै समस्या छ। समग्र फोहोरमा काठमाडौं महानगरको ५० प्रतिशत मात्रै हो। ५० प्रतिशत फोहोर अरू नगरपालिकाको हो। फोहोरको समस्या उत्पन्न हुँदा अरू स्थानीय तह मौन छन्। काठमाडौं महानगरले के गर्छ ? अनि हामी बोल्छौं भन्ने हिसाबले बसेका देखिन्छन्। आन्दोलन गर्ने स्थानीयवासीहरू पनि कि महानगर जानुहुन्छ। कि त, सहरी विकास मन्त्रालय जानुहुन्छ। अरू महानगरनगरपालिकाको ध्यानाकर्षण कसैले पनि गराउंँदैन। पहिलापहिला फोहोरमैलाको क्षेत्रमा प्राविधिक सहयोग गर्ने निकाय थियो। अहिले त्यसको अभाव खड्केको छ। त्यसैकारण, ल्यान्डफिल साइट सञ्चालनको काम अहिले सबैभन्दा चुनौतीपूर्ण छ। महानगरसँग विज्ञ र प्राविधिक जनशक्तिको अभाव छ। २०७८ फागुन २६ गते मन्त्रिपरिषद्ले केन्द्रीयस्तरमै प्राविधिक सहयोग गर्ने समिति बनाउने निर्णय गरेको थियो। तर, कार्यान्वयन भइसकेको छैन। सडकको समस्याले गर्दा फागुनयता लामो समयसम्म राजधानीको फोहोर उठन पाएन। सिसडोल जानबाट गाडीहरू रोकिए। सडक विभागले पासाङ ल्हामु राजमार्ग समयमा नबनाइदिँदा पनि समस्या उत्पन्न भयो। फोहोर लाने बाटो भनेर सडक विभागले हेलचेक्र्याई गर्यो। त्यही सडक भएर माटो, ढुंगा बालुवा बोकेका सयौं ट्रिपर दैनिक गुडछन्। कसैले रोक्दैन। तर फोहोरका गाडी मात्रै रोकिन्छन्। फोहोरका गाडी मात्र किन रोकियो ? सडक बनाउन दबाब दिनका लागि हो त ? होइन। त्यसो हो भने त अरू गाडी पनि रोक्नुपथ्र्यो नि। त्यस्तो भएन। कानुनले समेत फोहोरलाई अत्यावश्यक सेवाको रूपमा राखेको छ। तर, पालना गरिँदैन। महानगरपालिकाको पनि क्षमता बढाउनुपर्छ। बञ्चरेडाँडामा फोहोर फाल्न सुरु भए पनि व्यवस्थित गर्न सकिएको छैन। जे जस्तो अवस्थामा फोहोर छ, त्यस्तै फोहोर विर्सजन गर्न बाध्य छौं। सिसडोलमा जस्तै फोहोर विर्र्सजन गर्न थालियो भने बञ्चरेडाँडाको आयु पनि लामो छैन भनेर विज्ञहरूले भनिराख्नुभएको छ। व्यवस्थित गरेर विर्सजन गरियो भने बञ्चरेडाँडाको आयु ५० वर्षको छ भन्ने विज्ञहरूको भनाइ छ। महानगरले प्रयास गर्दैछ। साउन १ गतेदेखि बञ्चरेडाँडामा सड्ने र नसड्ने फोहोर छुट्ट्याएर फाल्ने भनेका छौं। त्यसका लागि महानगरले आह्वान पनि गरिसकेको छ। त्यस्तो भयो भने रिसाइकल हुने २० प्रतिशत फोहोर मात्रै त्यहाँ लैजानुपर्ने हुन सक्छ। अर्को समस्या भनेको निजी क्षेत्र हो। काठमाडौं महानगरपालिकाले कुनै पनि निजी क्षेत्रलाई औपचारिक रूपमा फोहोर व्यवस्थापनको जिम्मेवारी दिएको छैन। निजी क्षेत्रले पहिलेदेखि नै अनौपचारिक रूपमै काम गरिरहेको छ। अर्को कुरा ऐनले नै निजी क्षेत्रसँग सार्वजनिक निजी साझेदारीको अवधारणा राखेको छ। सन् २०११ देखि यो अवधारणा प्रक्रियामा छ। फोहोर मैला स्रोत प्राविधिक केन्द्रले त्यतिबेला यो अवधारणा सुरु गरेको थियो। त्यसलाई पूर्ण रूप दिनुपर्ने भएको छ। लगानीबोर्डमार्पत यो अवधारणा छानिएको हो। लगानीबोर्ड आइसकेपछि ६ अर्बभन्दा माथिको योजना मात्र हेर्ने भनेपछि सबै प्रोसेस फाइनल गर्न २०७६ सालमा सबै फाइल काठमाडौं महानगरमा आएको छ। निजी क्षेत्रको वेस्ट टु इनर्जी कन्सेप्ट छ। यो प्रोसेस लाई अब टुंगो लगाउने बेला भएको छ। कि निजी क्षेत्रलाई जिम्मा दिएर काम गर्नुपर्यो कि महानगरले विकल्प दिनुपर्यो। हामी बाँच्नु पर्दैन ? श्रीराम ढुंगाना, स्थानीय बासिन्दा, सिसडोल सिसडोलमा फोहोर विसर्जन गर्ने सम्झौता २०५८ साल भदौ १८ गते गरिएको थियो। उपत्यकाका तीनै सहर काठमाडौं, ललितपुर र भक्तपुरको फोहोरमैलालाई त्यहाँका जनताले अस्वीकार गर्दागर्दै पनि विकास र पूर्वधारको प्रलोभनमा परेर हामीले सिसडोलमा प्रवेशको अनुमति दिएका थियौं। पूर्वधारको निर्माण कार्य सम्पन्न गर्ने गरी गरिएको सरकारी आग्रहअनुसार बढीमा तीन वर्षका लागि भनेर हामीले खेती योग्य जमिन दिएका थियौं। तर, अहिले १८ वर्षकोअन्तरालमा पनि यो मुलुकले त्यहाँको जनताको समस्या बुझेको छैन। अहिले त झन् ठूला कुरा गरेर सम्पूर्ण देशको अर्थप्रणाली नै कब्जा गर्ने ग्रेट ग्रान्ड डिजाइन अगाडि ल्याइएको बुझिएको छ। ३५ देखि ४० करोडको लागतमा अब काठमाडौंका ३२ वटै वडामा मेसिन किन्ने योजना अगाडि सारिएको छ। यसले मुलुकको डलर प्रणालीदेखि सटही सुविधाले देश दोहनमा पर्ने देखिन्छ। अहिले फोहोर व्यवस्थापन गर्न सात दिन कुर्न नसक्ने काठमाडांैमा मेसिन प्रणाली कहिले जडान हुन्छ र कहिले यो समस्याको समाधान हुन्छ ? के हामीले बिस्कुट, धुप वा अत्तर कारखाना खोल्न लागेका हौं र ? अमेरिका, जापान, थाइल्यान्ड र बेलायतले गरेका छन् भनेर यो मुलुकमा अहिले पनि छल्नका लागि प्रष्ट खालको प्रपञ्च बुनिएको छ। महानगरले कस्तो असम्भव र सहज खालको कुरा गर्छ ? नेपालका मन्त्री, मेयर प्रधानमन्त्रीलाई यस्ता कुरा गरेर देश चलाउन छुट छ। किनभने यहाँ नेपाली जनता निरीह छन्। सिसडोलका जनताको वास्तविक समस्या के हो भन्ने कुरा किन अहिलेसम्म बुझिएन। १७ वर्ष पहिले ३ वर्षका लागि दिइएको स्यानिटरी ल्यान्डफिल साइटलाई अहिलेसम्म किन हेरिएन। त्यहाँका जनताको हृदय बिदारक कुरा किन बाहिर आएनन् ? तत्कालीन समयमा काठमाडौं महानगरपालिका, ललितपुर महानगरपालिका लगायतका पक्ष र हामीबीच भएको सम्झौता महानगरको दराजमा कुहिएर बसेको छ। वैज्ञाानिकले लेखेर हामीले सही गरेको कागज हो त्यो। यदि त्यस सम्झौतालाई परिपालना गरिएको भए त्यहाँका जनताले क्यान्सर जस्तो रोगको पीडा भोग्नु पर्दैनथ्यो कि ? यस्ता कुरालाई ढाटेर अझै पनि मेसिन किन्ने, गाडी किन्ने कुरा हुँदैछन् यहाँ। कसरी पत्यार लाग्छ हामीलाई यस्ता कुरा ? जेसुकै किन्नुस् हामीलाई आपत्ति छैन। हामीलाई त केवल कोलपुक खोला आधारभूत क्षेत्रको १ लाखभन्दा बढी जनताको जीवन रक्षासँगै उनीहरूको जीउधनको रक्षा चाहिएको हो। धन भनेको हाम्रो सम्पत्ति, खेतबाली र पशुपन्छी हो। यी सबैका लागि पानी निर्मलीकरण हुनु आवश्यक छ। लिचेटको समाधान अर्को महत्वपूर्ण विषय हो। त्यहाँको वायुमण्डलीय, भूमण्डलीय प्रभावबाट हाम्रो नयाँ पुस्ता पीडित हुनु परेको छ। यस्तो वातावरणको असरबाट जन्मने पछिल्लो पीडिको भविष्य के होला ? अहिले त्यहाँको खोलाको पानी लगाउँदा एक महिनामा उम्रने बिरुवा दुई महिनामा मर्ने गर्छ। हाम्रा बालीनालीमा त्यहाँको पानी र हावाले प्रार्ने प्रभावलेको विषय बाहिर आएको खै ? उपत्यकाबाट गएका फोहोरमैलाका अवशेषशहरूबाट बाष्पीकरण भएर आएको दूषित हावाले कति दूरीसम्म असर गर्छ भन्ने कुरा कतिपय वैज्ञानिकले लुकेर लेख्छन्। यस्ता विषय वैज्ञानिकले लुकेर लेख्ने हो ? यदि स्पष्ट रूपमा लेख्न र भन्न सकिन्न भने त्यस्तो कार्यादेश अस्वीकार गर्नुपर्छ। अहिले किन्ने भनेको मेसिन वडामा राखेर काम भएन भने पुनः सिसडोलमा लैजाने फोहोर कहाँ जान्छ ? हुनतः उडाएर अन्तरिक्षमा लैजाने कुरा पनि नभएका होइनन्। हामीलाई त्यो विषयको कुनै आपत्ति छैन। मात्र हामी एक लाख जनता बाँच्नु पर्यो। हामीलाई यी कुरामा विश्वास छैन।"
उदाहरणीय धनकुटा,"धनकुटा : पछिल्लो समय राजधानी काठमाडौंमा फोहोर व्यवस्थापनको विषयले चर्चा पाइरहेको छ। तर, धनकुटा नगरपालिकाले गरेको फोहोर व्यवस्थापनको पाटो उदाहरणीय बनेको छ। फोहोर व्यवस्थापन कार्यले धनकुटा नगर स्वच्छ र सुन्दर त बनेकै छ। अन्य स्थानीय तह तथा ठूला सहरका लागि सिकाइको थलोसमेत बनेको छ। नगरक्षेत्रको फोहोर व्यवस्थापन गर्न धनकुटा नगरपालिका ६ सल्लेरीमा फोहोरबाट मोहोर बनाउने योजनासहित धनकुटा नगरपालिका र स्थानीय विकास मन्त्रालय जगेडा कोषको साझेदारीमा करिब ४ करोड रुपैयाँको लागतमा ३० रोपनी क्षेत्रमा ल्यान्डफिल्ड साइड निर्माण गरिएको थियो। २०६३ सालमा निर्माण सुरु भएको उक्त संकलन केन्द्र २०६६ सालमा निर्माण सम्पन्न भएको हो। नगरक्षेत्रका मुख्य बजार तथा चोकहरूमा नगरपालिकाका कर्मचारीहरूले संकलन गरेको फोहोरलाई ट्याक्टरबाट केन्द्रमा ल्याइने गरिएको छ। फोहोर संकलनमा २५ जना कर्मचारी खटिएका छन्। निजी क्षेत्रका १४ जना छन्। नगरपालिकाको ३ ट्याक्टर र १ टिपर गरी दैनिक ४ वटा सवारीसाधनले दैनिक १३ टनसम्म फोहोर ल्याउने गर्छ। यसरी ल्याइएका फोहोरबाट गल्ने फोहोरलाई कम्पोस्टिङ गरिन्छ भने कागज, प्लास्टिक र धातुलगायत वस्तु छानेर बेग्लै राखिन्छ। संकलित फोहोरलाई प्रतिकिलो १२ रुपैयाँसम्ममा बिक्री गरिँदै आएको धनकुटा नगरपालिका वातावरण शाखाका प्रमुख उपेन्द्र खनालले बताए। उनका अनुसार अहिले नगरक्षेत्रबाट दैनिक ६ टन फोहोर संकलन हुन्छ। नगरपालिकाले फोहोर वस्तुको बिक्री गर्न अहिले निजी क्षेत्रलाई संलग्न गराएको छ। ४ करोड लागतमा ३० रोपनी क्षेत्रमा ल्यान्डफिल्ड साइड निर्माण दैनिक १३ टनसम्म फोहोर व्यवस्थापन ल्यान्डफिल्डबाट प्राप्त आम्दानी नगरक्षेत्रकै विकासमा खर्च संकलित फोहोरलाई छानेर पुनर्बिक्री गर्न स्थानीय व्यापारी कौशल थापालाई जिम्मा दिइएको छ। उनले नगरपालिकालाई वार्षिक रूपमा शुल्क तिर्छन्। नगरपालिकाले फोहोर संकलन हुने नगरक्षेत्रका प्रत्येक घरबाट सरसफाइ शुल्क लिने गरेको छ ल्यान्डफिल्डबाट प्राप्त आम्दानी नगरक्षेत्रकै विकासका लागि खर्च गरिन्छ। मानव स्वास्थ्यमा प्रतिकूल असर पार्ने मिथेन ग्यास उत्सर्जन रहित यो ल्यान्डफिल्डले धनकुटा बजारलाई स्वच्छ, सफा बनाउन सहयोग पुग्ने धनकुटा नगरपालिका प्रमुख चिन्तन तामाङले बताए। फोहोर व्यवस्थापनमा नगरपालिकासँगै नगरबासीको सहयोग धेरै नै रहेको प्रमुख प्रशासकीय अधिकृत रामबहादुर थापा बताउँछन्। उनका अनुसार नगरपालिकाले फोहोर मात्रै संकलन गर्ने हो। यदि स्थानीयले फोहोर संकलन गरी नराखिरहने हो भने बजारमा फोहोरका डंगुर थुप्रिन सक्थे। केन्द्रमा ४० प्रतिशत गल्ने फोहोर संकलन हुन्छ। यस्तै २५ प्रतिशत रबर, १५ प्रतिशत कपडा र बाँकी २० प्रतिशत प्लास्टिक, कागज, पुराना निर्माण सामग्रीका साथै टिन, फलाम र विद्युतीय सामग्रीजन्य फोहोर जम्मा हुन्छन्। धनकुटा नगरक्षेत्रमा फोहोर व्यवस्थापन कार्य उदाहरणीय वन्नुको पछाडि नागरिक सचेत हुनु मुख्य कारण रहेको धनकुटा बजारवासी खेम घिमिरे बताउँछन्। उनका अनुसार नागरिक सचेत भएपछि समाजमा फोहोर भन्ने चिज हुँदो रैछन्। अहिले फाल्ने ठाउँ नभेटिँदासम्म नागरिकहरू गोजीमा फोहोर राख्छन्। टोकरी देखेपछि मात्र फ्याक्ने गर्छन्। यता अर्का नगरवासी खिन्द्र अधिकारी नगरपालिकाले घरबाटै फोहोर निस्कँदा कुहिने तथा नकुहिने छुट्ट्याउने गरी डसबिन दिँदा उपयुक्त हुने सुझाउँछन्। उनी भन्छन्, नगरपालिका एक्लैले मात्र सम्भव हुँदैन। लागत साझेदारीमा सम्भव हुन सक्छ। धनकुटा नगरपालिकाले फोहोर व्यवस्थापनमा गरेको कार्य उदाहरणीय छ। नगरपालिकाको यो कार्यले खेर जाने वस्तुलाई पुनःप्रयोग सँगै फोहोरबाट मोहर मात्रै होइन स्वच्छता र सुन्दरता पनि संभव छ भन्ने कुरा प्रमाणित गरेको छ। नगरले गरेको कार्य अन्य पालिका तथा ठूला सहरका लागि सिकाइको थलो बन्ने निश्चित छ। फोहोरमाथि फूलबारी संकलन केन्द्रमा ल्याइएको फोहोरलाई खाडलमा राखेर फूलबारी बनाइएको छ। जसको कारण पछिल्लो समय ल्यान्डफिल्ड साइट फोहोर संकलन केन्द्रभन्दा पनि पार्कका रूपमा विकास हुन थालेको छ। फोहोरको थुप्रोमाथि रहेको फूलबारी अवलोकन गर्न जिल्ला बाहिर टाढाबाट मानिस आउने गरेका छन्। कोरोना कहर हुनु अघिसम्म वर्षमा १५ सयसम्म भ्रमणकर्ता त्यहाँ आएका थिए। तर, कोभिडपछि भ्रमण टोलीको संख्या न्यून छ। कोभिड अघिसम्म प्रतिभ्रमण टोलीसँग ५ हजार रुपैयाँ शुल्क लिने गरिएको थियो। वर्षमा ३ लाख रुपैयाँ त्यसैबाट आम्दानी भएको थियो। तर, अहिले कोभिडपछि आउने टोलीसँग शुल्क लिन छाडिएको छ। अहिले भने महिनामा ८१० टोली आउने गरेका छन्।"
ठडिँदै धरोहर,"काठमाडौं : धरहरा उद्घाटन भएको एक वर्ष भइसकेको छ। तर, अझै पूर्णता पाउन सकेको छैन। निवर्तमान प्रधानमन्त्री केपी शर्मा ओलीले लोकतन्त्र दिवसको अवसर पारेर गत वर्षको वैशाख ११ गते धरहराको उद्घाटन गरेका थिए। त्यतिबेला सर्वसाधारणका लागि दसैंतिहारमा धरहरा खुला गरिने घोषणा पनि गरियो। तर, आगामी दसैंसम्म पनि पुनर्निर्माण सम्पन्न नहुने देखिएको छ। भवन विभागले धरहराका केही बाहिरी र केही भित्री संरचना निर्माण गर्न अझै एक वर्ष लाग्ने जनाएको छ। सात वर्षअघि २०७२ वैशाख १२ गतेको महाभूकम्पले धरहरा ढलेको थियो। धरहराको लगानीतर्प भने स्तम्भ र स्तम्भमा राखिएको सुनको गजुरको गरी ३ अर्ब ४८ करोड २१ लाख बजेट छुट्ट्याइएको थियो। धरहरा टावरको काम पूरा भए पनि भित्री संरचनाको केही भाग र संरचनाको काम सम्पन्न हुन अझै एक वर्ष जति समय लाग्ने भवन विभागले जनाएको छ। राष्ट्रिय पुनर्निर्माण प्राधिकरणले धरहराको स्वामित्व भवन विभागलाई जिम्मा लगाइसकेको छ। भवन विभागका आयोजना निर्देशक कोषनाथ अधिकारीले भने, करिब ६५ प्रतिशत काम मात्र सकिएको थियो। यस हिसाबले पनि धरहराको पुनर्निर्माण सकिन अझैं एक वर्ष जति लाग्छ। बाहिरी संरचनाका काम बेसमेन्ट, म्युजियम, पार्किङको काम, प्रशासनिक भवन निर्माण बाँकी नै छ। निर्देशक अधिकारीले धरहराको भौतिक प्रगति ७४ प्रतिशत र वित्तीय प्रगति ६४०७ प्रतिशत रहेको जानकारी दिए। भवन विभागका इन्जिनियर गोपाल भट्टराईका अनुसार भित्री संरचनाअन्तर्गतको मेकानिकल, इलेक्ट्रिकल र एसीलगायतका काम सम्पन्न हुने चरणमा छन्। रंगरोगन पनि भइरहेको छ। लिफ्ट सुरुमै जडान गरिए पनि त्यसलाई फिनिसिङ भर्खरै सकिएको छ। सिसा, भर्याङको काम पनि प्रोसेसको चरणमा छ। झ्याल ढोका निर्माणको काम बाँकी नै छ। भूकम्प गएको सात वर्ष बितिसक्दा पनि एकतिहाइ सम्पदाको पुनर्निर्माण हुन अझै बाँकी छ। भूकम्प क्षति भएका ९ सय २० सम्पदामध्ये ६ सय ६ वटाको पुनर्निर्माण भएको छ। २ सय ८८ वटा सम्पदाको पुनर्निर्माण जारी छ। राष्ट्रिय सम्पदा पुनर्निर्माण प्राधिकरणको कार्यकाल सकिएपछि उसले सम्पादन गर्दै आएका बाँकी काम सम्बन्धित मन्त्रालय, विभाग र निकायमा हस्तान्तरण भइसकेका छन्। २०७२ सालको भूकम्पका कारण देशभरका विश्व सम्पदा सूचीमा सूचीकृत १ सय ७० सांस्कृतिक धरोहरहरूमा क्षति पुगेको पुरातत्त्व विभागसँग तथ्यांक छ। भूकम्पबाट प्रभावित संरचनाको पुनर्निर्माणसम्बन्धी ऐन, २०७२ को दफा ३ (२) अनुसार प्राधिकरणको कार्य क्षेत्र भूकम्पबाट अति प्रभावित १४ र कम प्रभावित १८ गरी ३२ जिल्लाहरूमा थियो। भूकम्पले क्षति पुगेको सात वर्षभन्दा बढी भइसक्दा पनि अझै धेरै सम्पदाको कुनै काम अघि बढेको छैन। सम्पदा पुनर्निर्माणका बाँकी काम सम्पन्न गर्न सम्बद्ध निकायहरूले इच्छाशक्ति नदेखाएका कारण भन्दा पनि स्थानीय गुठी, उपभोक्ता समिति र सम्पदा मैत्री ढंगले मिलाएर पुनर्निर्माण गर्नुपर्ने बाध्यताका कारण पनि कतिपय सम्पदाको पुनर्निर्माण अघि बढ्न नसकेको काठमाडौं ट्रस्ट प्रिर्जभेसनका नेपालका प्रतिनिधि रोहितकुमार रञ्जितकारले बताए। सम्पदा पुनर्निर्माण भूकम्प गएपश्चात् यो बीचमा आकर्षणको केन्द्र रहेको रानीपोखरीको पुनर्निर्माण भयो। विसं १९९० को भूकम्पले भत्काउनुभन्दा पनि अघिको स्वरूपमा बालगोपालेश्वर मन्दिर बन्यो। काठमाडौं सहरको परिचय जोडिएको काष्ठमण्डपको पनि पुनर्निर्माण सम्पन्न भयो। क्षतिग्रस्त कतिपय सम्पदाको पुनर्निर्माणको सुरसारसम्म गरिएको छैन। पशुपति क्षेत्रको मुख्य मन्दिरमध्येमा पर्ने विश्वरूपको पुनर्निर्माण भर्खरै मात्र पुनर्निर्माण थालिएको छ। भत्किएर भग्नावशेषमा परिणत भइसकेको मन्दिरको मूलढोकाबाहिरै नित्य पूजा भइरहेको छ। पशुपति क्षेत्रकै पञ्चदेवलदेवी वज्रघरसम्म पुनर्निर्माणकै पर्खाइमा छन्। सम्पदा पुनर्निर्माणमा प्राधिकरणबाहेक पुरातत्त्व विभाग, प्रदेश सरकार, स्थानीय सरकार, विभिन्न दातृ निकायहरू, स्थानीय उपभोक्ता समितिसमेत संलग्न छन्। पशुपति क्षेत्रभित्र मात्र साना ठूला गरेर ६२ वटा सम्पदाको पुनर्निर्माण गर्नु पर्नेछ। जसअन्तर्गत भारतीय अनुदानमा २८, एसियाली विकास बैंकको सहयोगमा २०, चीन सरकारको सहयोगमा २, जापान सरकारको सहयोगमा २, श्रीलंकाको सहयोगमा २, युनेस्कोको सहयोगमा दुई वटा सम्पदा निर्माणाधीन छन्। काठमाडौं भ्याली प्रिजरभेसन ट्रस्टले १५ वटा सम्पदा निर्माण गरिरहेको छ। विश्वसम्पदा क्षेत्रकै एकतिहाइभन्दा बढी अर्थात् ६० सम्पदा अझै पनि बन्न बाँकी छन्। मुलुकका निम्ति अन्तर्राष्ट्रिय शानका रूपमा रहेका महत्त्वपूर्ण धरोहरहरू बन्न बाँकी नै छन्। पुरातत्व विभागका प्रवक्ता रामबहादुर कुँवरले बताए। उनले भने, तत्कालीन सरकारले हामीलाई कुनै औपचारिक पत्रमार्पत यति समयमा पुनर्निर्माण हुनुपर्छ भनेर तोकेको हैन। मौखिक रूपमा ६, ७ वर्षमा पुनर्निर्माण सक्छौं भनेको हिसाबमा पनि हामीले निर्धारित समय अगावै काम गरेका छौं। अबको एक वर्षमा त अधिकांश सम्पदाको काम सकिन्छ। वसन्तपुर दरबार स्क्वायरलाई अझै एक वर्ष वसन्तपुर दरबार स्क्वायर क्षेत्रमा ९२ संरचना छन्। ३० वटा बनिसकेका छन्। २५ ओटा संरचना निर्माणाधीन छन्। १७ वटा सम्पदा अहिलेसम्म सुरु भएकै छैनन्। हनुमानढोका दरबार स्क्वायर विकास समितिका कार्यकारी निर्देशक सन्दीप खनालका अनुसार नौतले दरबार र राणाकालीन सेतो भवनको काम ९५ प्रतिशत पूरा भएको छ। निर्देशक खनालले भने, एउटा समूहले भवन पुनर्निर्माण गर्नुपर्छ भन्छ। अर्को समूहले बनाउनु पर्दैन यसैले काम चलेको छ भन्ने छ। यसैका कारण बन्न ढिलाइ भएको हो। कुमारी भवन यो वर्ष निर्माण गर्नका लागि बजेट विनियोजन भइसकेको छ। पाटन दरबारको पुनर्निर्माण अझै एक वर्ष लाग्ने २०७२ सालको भूकम्पबाट क्षतिग्रस्त पाटन दरबार क्षेत्रका सम्पदाको पुनर्निर्माण कार्य अन्तिम चरणमा पुगेको छ। विश्व सम्पदा सूचीमा सूचीकृत उक्त क्षेत्रका सम्पदाको पुनर्निर्माण ९५ प्रतिशत सकिएको छ। काठमाडौं उपत्यकाको तीनवटै जिल्लामध्ये ललितपुरको पाटन क्षेत्रमा भूकम्पबाट क्षतिग्रस्त भएका सम्पदाको पुनर्निर्माण सबैभन्दा अगाडि रहेको छ। पाटनको देवु तलेजुको मन्दिरमा भने पुनर्निर्माण उपभोक्ता समितिमार्फत हुँदैछ। चार महिनादेखि निर्माण थालिएको तलेजु मन्दिरको पुनर्निर्माण सकिँदा अझै चार वर्ष लाग्न सक्ने पाटन दरबार परिसरका उपभोक्ता समितिका अध्यक्ष किरणमान प्रधानले बताए। भूकम्पले क्षतिग्रस्त पाटन क्षेत्रका मुख्य रूपमा रहेको कृष्ण मन्दिर, विश्वनाथ मन्दिर र चारनारायण मन्दिरलगायतका सम्पदाको पुनर्निर्माण सम्पन्न भइसकेको छ। पुरातत्त्व विभागको प्राविधिक सहयोगमा उक्त क्षेत्रका सम्पदाको पुनर्निर्माण भइरहेका छन्। पुरातत्त्व विभागका प्रवक्ता कुँवरले अब फिनिसिङको काम मात्र बाँकी छन्। भूकम्पले पाटन दरबार क्षेत्रका सुन्दरी चोक, उत्तरी तलेजु, दक्षिणी तलेजु, बहादुर शाह बैठक भवन तथा मूल चोक, कृष्ण मन्दिर, चार नारायण मन्दिर, विश्वेश्वर, मणिमण्डप, हरिशंकर मन्दिर, योगनरेन्द्र मल्लको सालिकलगायत सम्पदामा क्षति पुर्याएको थियो। ५० रोपनी क्षेत्रफलमा फैलिएको पाटन दरबार क्षेत्रमा विभिन्न धार्मिक एवं ऐतिहासिक महत्त्वका सम्पदा र चोक छन्। काठमाडौं संरक्षण कोषका निर्देशक रोहित रञ्जितकारले पाटन दरबार क्षेत्रमा भूकम्पबाट क्षतिग्रस्त भएका २२ सम्पदामध्ये २० वटाको पुनर्निर्माण सम्पन्न भइसकेको जानकारी दिए। भक्तपुर दरबार स्क्वायर ८० प्रतिशत काम भक्तपुर नगरपालिकाअन्तर्गतको स्मारक संरक्षण तथा दरबार हेरचाह अड्डा भक्तपुरका रामगोविन्द श्रेष्ठका अनुसार २०७२ को भूकम्पले दरबार स्क्वायरमा आठवटा सम्पदाहरूमा क्षति पुर्याएको थियो। भूकम्पले क्षति पुगेका सम्पदाहरूमा सत्तल दरबार, शिलु महादेव, वत्सला, रामेश्वर, द्वारिका, केदारनाथ, बद्रीनारायण, नारायण मन्दिरलगायत छन्।"
पुलबाट मोटरसाइकल खस्दा दुई जनाको मृत्यु,वीरगन्ज : बाराको महागढीमाइ नगरपालिका८ मा मोटरसाइकल दुर्घटना हुँदा २ जनाको मृत्यु भएको छ । हुलाकी सडकअन्तर्गत पर्ने थलही पुलबाट आइतबार मध्यरातमा प्रदेश ०२०३००४ प ७९३४ नम्बरको मोटरसाइकल खसेर दुर्घटना हुँदा दुई जनाको मृत्यु भएको हो । दुर्घटनामा मोटरसाइकल चालक बाराको सुर्वण गाउँपालिका ७ सनफुल्वा टोल घर भएका ३५ वर्षीय वीरुलाल यादव र मोटरसाइकलमा पछाडि सवार भारत बिहारको पुर्वि चम्पारण समरपुर २ का ३० वर्षीय मेवाचन्द्र राय यादवको मृत्यु भएको बाराका प्रहरी प्रवक्ता प्रहरी नायव उपरीक्षक राजेश थापाले जानकारी दिए । दुर्घटनामा घाइते भएका दुवै जनाको कलैयास्थित प्रादेशिक अस्पतालमा उपचारका क्रममा मृत्यु भएको उनले बताए । तीब्र गतिमा रहेको मोटरसाइकल आफैँ अनियन्त्रित भइ पुलबाट तल खोलामा खसेको थापाले जानकारी दिए।
बाढीले जेठमै बगायो ३५ सय रोपनी खेत,"गोरखा : पालुङटार९ का चक्रबहादुर लामाको साठीमुरे खेत तीन वर्षअघि साउन ५ गते चुक्ती खोलाको बाढीले बगर बनायो। हिउँदभरि मोहियाहरू (सँधियार) मिलेर अमिन झिकाई खोलाघर छुट्ट्याए। मोहियाको साँधसीमा छुट्याए। एस्काभेटर लगाई खोलालाई आफ्नै बाटोमा लगाए। तारजाली लगाएर छेकबार गरे। यति गर्दा १ लाख रुपैयाँ खर्च भयो। मेसिन लगाएर जग्गा सम्याए र रोपाइँ गरे। रोपाइँकै राति अर्थात् गत असार १६ गते घनघोर वर्षा भयो। खेत फेरि बगर पल्ट्यो। फेरि हिउँदभर बगरलाई खेत बनाए। रोपाइँको तयारी थियो। तर, यसपटक पनि जेठ २७ गतेको बाढीले खेत फेरि बगर बन्यो। खोलाले लगातार तीन वर्ष दुःख दिएपछि निराश छन्। भन्छन्, परिवार पालौँला भनेर दुःख गरी कमाएको पैसाले खेत किनेको थिएँ। तर, खोलाले झम्टेको झम्टै गर्यो। किसानले दुःख गरेर खान्छुभन्दा पनि पाइएन। पालुङटार९ छबिसेफाँटकी शोभाकान्छी तामाङको यो सिजनमा १५ मुरी चैते (जुडी) धान भित्र्याउने सोच थियो। बाह्रैमास पानी लाग्ने तीन रोपनी खेतले उनको चार जनाको परिवारलाई ६ महिना खान पुग्ने उब्जनी दिन्थ्यो। तर, साहूबाट बन्धकीमा लिएको खेत बिहीबार रातिकै बाढीले बगर बनाइदिएको छ। धानका बाला झुलेका बेला खोला पसेकाले परिवार पाल्ने सपना पनि उजाड भएको छ। अहिले न उनको खेतको साँधसीमा चिनिन्छ न बाँधकुलोको नाम निशाना छ। अहिलेसमेत तीन वर्ष भयो। मैले यो खेतबाट एक दानो भित्र्याउन सकेको छैन, तामाङ भन्छिन्, दसनंग्रा खियाएर खान्छुभन्दा पनि दुःखीको दुःख माटोमै मिल्यो। हरिराम परियारले अर्काको जग्गामा अधियाँ गरेर साठीमुरे फाँटमै २५ मुरी धान फलाउँथे। तर, दुई वर्ष भयो रोपेको खेत बगर पल्टिएको। अहिले त रोपाइँ गर्न नपाउँदै खेत लगिदियो। बीउ पैँचो खोजेर ब्याड राखेको थिएँ। तर, रोपाइँ गर्न नपाउँदै खेत लगिदियो। अब पैँचो तिर्ने उपाय पनि छैन, परियार भन्छन्, खोलाले हामी किसानीको टाउको उठाउनै दिएन। हामी निमुखा किसानको दुःख हेर्न न सरकार आउँछ न भोट हालेर जितेर गएकाहरू आउँछन्। कुनै सरकारबाट राहत नपाएको उनको गुनासो छ। खेतखेतै खोला हिँडेको छ, उनी भन्छन्, अब खोला घटेपछि खेत रोपूँ भने जेठमै यस्तो भयो। असार, साउन सिँगै बाँकी छ। फेरि बाढी नआउला भन्न सकिँदैन। खेत रोप्न राखेको ब्याड पनि बाढीले सिनित्तै बगाएपछि अब खेत रोप्न नसकिने पालुङटार९ का सयौं किसानको दुखेसो छ। अनेक दुःख गरेर बाँधकुलो बनाइयो। तर, अहिले नाम निसाना छैन, खड्गबहादुर राना भन्छन्, तीन वर्ष भयो। सरकारको २६ लाख रुपैयाँ खर्च गरेर यो बाँधकुलो बनाउन थालेको, तीनै बर्ष बगाएको बगायै छ। अब जोश, जाँगर पनि मर्यो। सो बाँधकुलोबाट सिँचाइ हुने करिब ३ हजार रोपनी जग्गा यो वर्ष बाँझै रहने चिन्ता उनको छ। गत बिहीबार रातिको बाढीले पालुङटार९ को खहरेखोलाबाट बिर्दीसम्म विभिन्न फाँटका हजारौं रोपनी खेत बगाएर सखाप छ। भित्र्याउने बेला भएको जुडी धान र मकै लगाइएको फाँट उराठलाग्दो बगर बनेको छ। रोपाइँ गर्ने तयारी गरिएको खेत फेरि रोपाइँ गर्न नमिल्ने गरी ढुंगामुढाले ढाकिएको छ। कतै खोलाको कटानले खण्डहर बनेको छ। हामीलाई दुईचार बोरा चामल राहत चाहिएको छैन, सेराफाँटका खुतराज अधिकारी भन्छन्, उब्जनी गरेर खाने खेत जोगाइदिए हुन्थ्यो। तीन वर्षदेखि बाढीले झम्टीझम्टी सखाप भएको खेत सरकारले तटबन्ध गरी जोगाइदिनुपर्ने उनको अनुरोध छ। खहरेखोलाबाट बिर्दीसम्म ३ हजार ५ सय रोपनीभन्दा धेरै खेत बगर बनेको वडाध्यक्ष भेजराज पाण्डे बताउँछन्। बिर्दी र शेरा बजार खोला कटानले जोखिममा छ। एक दर्जन घर उच्च जोखिममा छन्। हामीले तथ्यांक संकलन गर्दै छौं। किसानलाई ठूलो क्षति पुगेको छ। हरेक वर्ष एउटै समस्याले दुःख दियो, वडाध्यक्ष पाण्डे भन्छन्, नगरपालिका, प्रदेश र संघ सरकारले तटबन्ध गर्न पहल गर्नुपर्ने हो। वडा कार्यालयले सडक, खानेपानी र बिजुली खुलाएको उनको भनाइ छ। जिल्ला विपत् व्यवस्थापन समिति, कृषि ज्ञानकेन्द्र, नगरपालिका तथा संघ, प्रदेशका जनप्रतिनिधि किसानको दुःख समस्यामा सान्त्वना दिनसम्म नआएको गुनासो स्थानीयवासीले गरेका छन्। उक्त खोलामा तटबन्ध गर्न तीन वर्षअघि पालुङटार नगरपालिकाले प्रारम्भिक सर्वेक्षण गरेको थियो। त्यसका लागि करिब १६ करोड लागत लाग्ने अनुमान गरिएको वडाध्यक्ष पाण्डेको भनाइ छ। हामीले स्रोत जुटाउन एउटा समिति बनाएर संघ र प्रदेश सरकारसम्म अनुरोध गरेका थियौं। तर, आजसम्म कतैबाट पनि सम्बोधन भएको छैन, उनी भन्छन्। पुल बगे, बजार जोखिममा चुक्ती खोलामा गत बिहीबार राति आएको बाढीले अँबुवा सेरा सडकको बिर्दीनेर मोटरेबल पुल बगाएको छ। त्यस्तै तल्लोसेरा र माथिल्लो सेरा आवतजावत गर्ने मोटरेबल पुल, सेरा फेदी जोड्ने पुल र सेरा पौवाटार खण्डको खहरेखोला पुल पनि बगाएको वडा सदस्य अमृतबहादुर नगरकोटीको भनाइ छ। अहिले यी सबै ठाउँमा खोलाबाट जोखिम मोलेर स्थानीयवासी आउजाउ गरिरहेका छन्। ठाउँठाउँको पुल बगेपछि चार दिनदेखि सो क्षेत्रमा यातायात सेवा ठप्प छ। पैदल यात्रु पनि जोखिम मलेर खोला तर्न बाध्य छन्। पानी बढेका बेला आउजाउ बन्द हुने गरेको त्रिवेणी माविका प्रधानाध्यापक गणेशराज सेढाइँ बताउँछन्। चुक्ती खोला र खार खोलामा पुल नहुँदा विद्यार्थी विद्यालय जानबाट वञ्चित छन्। बिर्दिबाट त्रिवेणी मावि, मदनेडाँडा मावि र धर्मोदय मावि पढ्न जाने करिब ४ सय विद्यार्थी यी दुई खोला बढेपछि पठनपाठनबाट बञ्चित हुने गरेका शिक्षकहरू बताउँछन्। पानी पर्न थालेपछि विद्यार्थी मात्र होइन, शिक्षक पनि विद्यालय आउन सक्नुहुन्न, सेढाईँ भन्छन्, ठाउँठाउँमा पक्की पुल अनिवार्य आवश्यकता छ। बाढी र पहिरोले स्थानीय भवदत्त लामिछाने, राममाया कुँबर, बद्री सेढाईँको परिवार विस्थापित भएका छन्। भरत सेढाईँ, घननाथ सेढाईँ, मिठु सेढाईँ, टंकबहादुर अधिकारी, सम्झना लामा, लिप्चा लामा, सुनसिङ लामाको घर उच्च जोखिममा छन्।"
"इटहरीमा चितुवा निस्कियो, सर्वसाधारण आतंकित",धरान : सुनसरीको इटहरी उपमहानगरपालिकाको जुट विकासमा चितुवा निस्किएको छ। सोमबार बिहानै बाक्लो मानव बस्ती रहेको जुट विकास टोलमा चितुवा देखिएको स्थानीय लक्ष्मी गेलालले जानकारी दिए। चितुवालाई समयमा नै नियन्त्रण नहुँदा सर्वसाधारण आतंकित बनेका हुन्। गेलालले चितुवालाई नियन्त्रण नगरेका कारण टोलबासी ढोका बन्द गरेर घरमै बसेको बताए। चितुवा नियन्त्रणमा नलिउन्जेलसम्म सर्वसाधारणलाई घर बहिर निस्कन प्रतिबन्ध लगाइएको सुनसरीका निमित्त प्रमुख जिल्ला अधिकारी जोरासिंह माझीले बताएका छन्। उनले इटहरी बासिको सुरक्षाको लागि प्रहरी परिचालन गरिएको बताए। कोशी टप्पु वन्यजन्तु आरक्षका कर्मचारी परीक्षामा रहेकाले चितुवा नियन्त्रण गर्न केही समय लाग्ने माझिले बताए। स्थानीय बासिले तत्काल चितुवा नियन्त्रण गर्न माग गरेका छन्।
सहकारीमा एकरुपतामा जोड,"काठमाडौं : सहकारी क्षेत्रमा एकरुपता आवश्यक भएको सरोकारवालाले बताएका छन् । नेपाल बचत तथा ऋण केन्द्रीय सहकारी संघ (नेफ्स्कून) ले आयोजना गरेको साकोस शिखर गोष्ठीमा बोल्ने वक्ताहरुले अधिकांश वक्ताले सहकारीमा एकरुपता हुँदा सहकारीमा विकृति, विसंगति अन्त्य हुने बताए । सहकारीमा प्रभावकारी नियमनको अभावमा भद्रगोल अवस्था छ । सफ्टवेयरदेखि हरेक क्षेत्रमा एकरुपता ल्याउन सके नियमन गर्न समेत सहज हुने बताइएको छ । नेफ्स्कूनका प्रमुख कार्यकारी अधिकृत प्रकाश प्रसाद पोखरेलले साकोस अभियानको मार्गचित्रः दीगो एवम् एकीकृत सञ्जाल विषयमा कार्यपत्र प्रस्तुत गर्दै प्रभावकारिता, कुशलता र उत्पादकत्व बढाउन एकीकृत सञ्जाल आवश्यक भएको बताए । परिवर्तनलाई दु्रत सम्बोधन र बजारमा व्यवसाय सुधारमा लचकताका लागि एकिकृत सञ्जाल आवश्यक रहेको उनका भनाइ छ । प्रविधिको उपयोग गर्न,पुँजी र वित्तीय स्रोतहमा पहुँच तथा अद्यावधिक विज्ञता र जोखिम न्यूनीकरणका लागि एकिकृत सञ्जालको आवश्यकता रहेको उनको भनाइ छ । एकरुपतामा सहकारी सञ्जालन हुन सके स्तरीयता, स्वनियमन र अनुशासनका लागि सहज हुने उनले बताए । सहकारी विभागका रजिष्ट्रार रुद्रप्रसाद पण्डितले नेफ्स्कूनले सञ्चालन गर्दै आएका एक्सेस र प्रोवेसन जस्ता ब्राण्डिङ कार्यक्रमलाई अहिलेकै अवस्थामा सरकारले स्वामित्व लिन नसक्ने धारणा बताए । नियम र शर्तको आधामा मात्र यस्ता कार्यक्रममा सरकारले साथ दिने उनको भनाइ छ । असार २० गतेभित्र सहकारी कर्जा सुचना केन्द्र अवधारणा पेश गर्ने र सुझाव अनुसार अगाडि बढ्ने उनको भनाइ छ । राष्ट्रिय सहकारी महासंघका अध्यक्ष मिनराज कँडेलले छुट्टै बचत तथा ऋण ऐन चाहिने बताए । अहिलेको बैंकिङ प्रणालीमा देखिएको तरलता समस्या समाधान तथा व्यवस्थापनमा सरकारको सहजिकरणको अभाव रहेको बताउँदै सरकारले सहकारीमा तरलता उपलब्ध गराउन कुनै कार्यक्रम नल्याएको गुनासो गरे । उनका अनुसार सहकारीलाई सरकारले औपचारिक क्षेत्रको रुपमा पनि नलिएको बताए । टीप्पणीकर्ता दिपक बस्नेतले पछिल्लो समय सहकारीमा प्रविधिको प्रयोग बढ्दै गएको बताए । टिप्पणीकर्ता ज्ञानु पौडेलले स्थिरीकरण कोष र स्तरिकरण कार्यक्रमलाई सँगसँगै लैजानुपर्ने बताइन् । सहकारीमा एकीकृत सञ्जालको खाँचो रहेको उनको भनाइ थियो ।"
"फोहोरबाट मोहर, वालिङबाट सिकौं","स्याङ्जा : अधिकांश स्थानीय सरकारको टाउको दुःखाइको मुख्य विषय हो, फोहोर व्यवस्थापन। किन त ? आइडिया को कमी। नपत्याए, स्याङजाको वालिङ नगरपालिका हेरौं। जहाँ फोहोर समस्या होइन, मोहर बनिरहेको छ। नगर पनि सफा, मोहर पनि कमाई। भएन त काइदा ? सिक्ने होइन त वालिङबाट ? वालिङले फोहोरमैलाको उपयोग गर्ने र त्यसबाट आयआर्जन पनि कसरी गर्ने भनेर फरक कोणबाट सोच्यो। उसले जुक्ति निकाल्यो, सबैभन्दा पहिले फोहोरमैला वर्गीकरण गर्ने। त्यसैकारण, उसले संकलित फोहोरमैला कुहिने र नकुहिने वर्गमा छुट्टयायो। नगरपालिकाले कुहिने र नकुहिने फोहोर छुट्टाछुट्टै दिनमा संकलन गर्छ। दैनिक ५ टन फोहोर उठ्ने गरेको नगरपालिकाका कर्मचारी बताउँछन्। कुहिने वस्तुलाई कम्पोष्ट मल बनाउन उपयोग गर्यो। कम्पोष्ट मल केन्द्रबाटै बिक्री हुन्छ। नकुहिने सामग्री शिशाजन्य, फलाम, प्लास्टिक, कपाल जस्ता वस्तुलाई पनि वर्गीकरण गर्दै बजारीकरण गर्यो। नकुहिने वस्तुहरू उद्योगका कच्चा पदार्थ बन्न थाले। यसबाट वालिङ नगरपालिकाले मोहर कमाउन थाल्यो। बर्सेनि लाखौं रुपैयाँ नगरपालिकालाई आम्दानी हुन्छ। त्यसकै कमाइबाट एक दर्जन कर्मचारीलाइ पारिश्रमिक र अरू सेवा दिन पुग्छ। नगरपालिकाका अनुसार गतवर्ष मात्रै फोहोरमैला बिक्रीबाट २५ लाख रुपैयाँ आम्दानी भएको थियो। देशभरका २ सय १७ नगरपालिकामध्ये वालिङ सर्वोत्कृष्ट नगरका रूपमा पुरस्कृत पनि भइसकेको छ। संघीय तथा स्थानीय विकास मन्त्रालयले २०७४ सालमा सर्वोत्कृष्ट सफा नगरका रूपमा वालिङलाई पुरस्कृत गरेको छ। नगरपालिकाको सरसफाइ केन्द्र अरूका लागि सिकाइ केन्द्र बनेको छ। वालिङ नगरपालिका १ अर्मादी पुछारपौवामा नगरपालिकाको सरसफाइ केन्द्र छ। जुन आँधीखोलाको किनारको बगरमा छ। नगरपालिकाले पूर्णामृत भवानी माध्यमिक विद्यालयको ३२ रोपनी जग्गा २० वर्षका लागि भाडामा लिएर केन्द्र निर्माण गरेको हो। केन्द्रमा दैनिक ४ जना कुचिकार र ५ जना कर्मचारीले फोहोर वर्गीकरण गर्छन्। नगरले मेसिनबाट फोहोरमैला वर्गीकरण गर्ने गरी तयारी थालेको छ। फोहोरमैला व्यवस्थापनमा नगरपालिका र विभिन्न दातृ निकायको सहयोग छ। सरसफाइका लागि आवश्यक भौतिक संरचना पनि बनाइएका छन्। केन्द्रमा एकातिर कुहिने वस्तु र कम्पोष्ट मल राखिन्छ। अर्कातर्फ फलाम, सिसा, प्लास्टिकलगायतका नकुहिने वस्तु छुट्ट्याएर राखिन्छ। केन्द्र वरिपरि फलफूल र अरू रूख बिरुवा लगाइएका छन्। जहाँको प्राकृतिक वातावरण पनि सुन्दर छ। एकद्धार प्रणालीबाट फोहोरमैला व्यवस्थापन हुँदै आएको छ। एकीकृत फोहोरमैला व्यवस्थापनका क्षेत्रमा नगरपालिका तहमा सञ्चालनमा आएको यो प्लान्ट नेपालकै पहिलो हो। उदाहरणीय धनकुटा यहाँबाट निस्कने पानीलाई सिँचाइमा पनि प्रयोग गर्न सकिन्छ। वालिङ नगरपालिकाले २०७१ सालदेखि स्थानीय एक गैरसरकारी संस्था (दिदीबहिनी एवं समाज उत्थान) लाई ४ वर्षसम्म फोहोरमैला व्यवस्थापनको जिम्मा लगाएको थियो। विगत ४ वर्षदेखि भने नगरपालिकाले आफैंले फोहोर व्यवस्थापनको काम गर्दैै आएको छ। नगरपालिका सरसफाई शाखा प्रमुख ज्योति पौडेल नगरपालिकाले फोहोर उठाएर मात्र नहुने भन्दै वर्गीकरण गर्ने काम महत्वपूर्ण हुने बताउँछन। नगरपालिकाले सेफ्टि टंकीलगायत फोहोरजन्य पानीको व्यवस्थापनसमेत गरिदिन्छ। घरघरमा रहेका सेफ्टी ट्यांकी भरिएपछि ट्यांकर खोज्नु निकै कठिन हुन्छ। त्यहाँबाट उत्पन्न हुने फोहोर जहाँ पायो त्यतै फाल्न पनि भएन। वातावरणीय दृष्टिकोणले पनि गाहे हुने भएपछि नगरपालिका आफैंले सेफ्टी ट्यांकी सरसफाइको काम गर्न थाल्यो। नगरपालिकालाई ६ हजार ५ सय रुपैयाँ बुझाउनुपर्छ। उसले आफंै सेफ्टी टंकी सफा गरिदिन्छ। त्यसका लागि नगरपालिकाले दिसाजन्य लेदो व्यवस्थापन प्लान्ट पनि सञ्चालनमा ल्याएको छ। दिसाजन्य लेदाबाट बायोग्यास र कम्पोष्ट मल बन्छ भने त्यहाँबाट निस्कने पानीलाई प्रशोधन गरी पुन ः प्रयोग गर्न मिल्ने बनाएको छ। नगरवासीहरू फोहोरमैला ब्यवस्थापनमा भएको यो चमत्कार को श्रेय निवर्तमान नगरप्रमुख दिलिप्रताप खाँणलाई दिन्छन। बिज्ञान बिषयका विद्यार्थी खाँण रचनात्मक, सिर्जनात्मक र अन्वेषणात्मक कार्य गर्न रुचाउने गर्छन। खाँणले पहिला फोहोरमैला चिनौं, त्यसपछि व्यवस्थापन गरौं, भन्ने नारा नै दिएका थिए। वालिङ पुरस्कृत भएपछि सिक्नका लागि विभिन्न पालिका र संघसंस्था गरी ५ सयवटा बढीले स्थलगत अध्ययन गरिसकेको नगरपालिकाले जनाएको छ। यहाँबाट फर्केर गएपछि धेरै पालिकाले फोहोरमैला ब्यवस्थापनमा धेरै राम्रा काम गरेका छन्, नगरपालिकाका पूर्वअधिकृत पदमप्रसाद पाण्डेले भने। पालिकाले फोहोरमैलाको परिमाण र प्रकृति अनुरूप प्रतिघर ५० देखि ५ सय रुपैयाँसम्म मासिक शुल्क उठाउँछ।"
