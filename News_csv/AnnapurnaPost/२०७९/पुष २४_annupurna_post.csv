शीर्षक,विवरण
राउटेको रक्षार्थ,"थरीथरी जातजाति र समुदायले नै नेपालको वैभव बढाएका हुन्। थरीथरी संस्कृति र परम्पराले मुलुकलाई सांस्कृतिक रूपमा समृद्ध बनाएका हुन्। तसर्थ कुनै जातजातिको महत्व कुनैको पनि दाँजोमा कम हुँदैन, बरु लोपोन्मुख संस्कृतिका धनी समुदायको महत्व झन् धेरै हुन्छ। राउटे नेपालमा मात्रै भएको दक्षिण एसियाकै फिरन्ते समुदाय हो, जुन लोपोन्मुख छ, तसर्थ यसको अस्तित्व रक्षा आवश्यक छ। वनमा आ िश्रत र एकै ठाउँ स्थिरतापूर्वक नबस्ने यो समुदाय कर्णाली प्रदेशका सल्यान, सुर्खेत, जाजरकोट र दैलेखमा केन्द्रित छ। अकालमा ज्यान जाने प्रवृत्तिले यो समुदाय अस्तित्वको खतरामा देखिन्छ। पछिल्लो अध्ययनअनुसार राउटे युवादेखि वृद्धवृद्धासम्मले अकालमा ज्यान गुमाइरहेका छन्। एक त एकै ठाउँ नबस्ने र खेतीपाती वा नियमित इलम या रोजगारी नगर्ने हुँदा राउटेहरूको खानेबस्ने नै ठेगान हुँदैन। तसर्थ नै उनीहरूको खानापान पोषणयुक्त छैन। त्यसमाथि नवजात शिशु, सुत्केरी, बिरामी वा वृद्धवृद्धाको गतिलो हेरचाह हुँदैन र अकालमा ज्यान जान्छ। युवाहरूचाहिँ अत्यधिक कमसल मदिराका लतमा छन्। त्यही उनीहरूको असामयिक मृत्युको कारण बनिरहेको छ। पछिल्लो पाँच वर्षमा राउटे समुदायका २९ जनाले ज्यान गुमाएका छन्। ज्यान गुमाउनेमा १९ जना बालबालिका र १० जना वयस्क उमेरका छन्। बालमृत्युदर ५० प्रतिशत छ। यो डरलाग्दो तथ्यांक हो। सरकारले हरेक राउटेलाई प्रतिव्यक्ति मासिक ४ हजार रुपैयाँ सामाजिक सुरक्षा भत्ता उपलब्ध गराउँछ। तर त्यही भत्ता उनीहरूले आत्मघाती रुपमा प्रयोग गरेको अध्ययनले देखाएको छ। त्यो पैसा उनीहरूले कमसल मदिरामा सक्ने गरेका छन्। लोपोन्मुख समुदायको रक्षार्थ पैसा बाँडेर हुँदैन र पैसा नै सबै समस्याको हल हो भन्ने शिक्षा यसले दिएको छ। वास्तवमा पैसा हुँदैमा, सबैले त्यसको सदुपयोगै गर्छन् वा गर्न सक्छन् भन्ने हुँदैन, यो त इतिहासले पटकपटक सिद्ध गरेको तथ्य हो। त्यसैलाई ख्याल गरी सरकारले राउटेलाई शिक्षा, स्वास्थ्य र इलमसँग जोड्नुपर्छ। तर, मूलप्रवाहीकरणका नाममा उनीहरूको मौलिकता भने मासिन दिनु हुँदैन। राउटेको रक्षार्थ त्यही उपायको खोजी आजको आवश्यकता हो।"
स्थानीय पाठ्यक्रम पढाउँदै स्थानीय तह,"दैलेख दाङ : दैलेखको नारायण नगरपालिकाले स्थानीय पाठ्यक्रम निर्माण गरेको छ। विद्यार्थीलाई नगरको समग्र अवस्थाका बारेमा जानकारी गराउने गरी पाठ्यक्रम निर्माण हो। नगरले आधारभूत तह १८ लागि हाम्रो नारायण नगरपालिका हाम्रो पहिचान नामको १२८ घण्टे पाठ्यक्रम निर्माण गरेको हो। नेपालको संविधानले स्थानीय पाठ्यक्रमको परिकल्पना गर्दै त्यसको निर्माण गर्ने जिम्मेवारी स्थानीय तहलाई दिएकाले त्यसको अभ्यास गरेको नगर प्रमुख लोमन शर्मा बताउँछन्। पाठ्यक्रममा नगरको भूगोल, कला, संस्कृति, इतिहास, भाषा, धर्म, स्वास्थ्य, सरसफाइ, पर्यावरण, पेसाव्यवसाय, विपद् व्यवस्थापन तथा जीवनउपयोगी सीप समेटेर पाठ्यक्रम निर्माण गरेको नगर प्र्रमुख शर्माले बताए। विद्यार्थीहरूलाई नगर के हो ? नारायण नगरमा के छ ? भन्नेबारे बुझाउँदै जनशक्तिलाई नगरप्रति उत्तरदायी बनाइने उनको भनाइ छ। पाठ्यक्रममा योग शिक्षालाई पनि समेटिएको छ। पाठ्यक्रमलाई समयानुकूल परिमार्जन गरिने नगरपालिकाले जनाएको छ। विद्यार्थीहरूलाई कक्षागत आधारमा स्थानीय पाठ्यक्रममा विभिन्न विषय समावेश गरिएको पाठ्यक्रम निर्माण समितिका संयोजक जीवराज तिमिल्सेनाले बताए। आधारभूत पाठ्यक्रममा नगरपालिकाको समग्र अवस्था विद्यार्थीहरूले सहजै पहिचान गर्न पाउने तिमिल्सेना बताउँछन्। उनका अनुसार हाल पाठ्यक्रमको ४२ वटा किताब छापेर सबै विद्यालयमा पठाइएको छ। चालू शैक्षिक सत्रमा नै पाठ्यक्रममा आधारित रहेर पाठ्यपुस्तक लेखन र छपाइको काम सकेर नयाँ शैक्षिक सत्रबाट विद्यालयमा कार्यान्वयनमा लगिने नगरको शिक्षा शाखा प्रमुख पूर्णप्रसाद उपाध्यायले बताए। पाठ्यक्रम तयार भइसकेको छ। अब पाठ्यक्रममा आधारित रहेर पाठ्यपुस्तक लेखन कार्य सुरु हुन्छ, उनले भने। पाठ्यक्रमले तहगत सक्षमतासमेत तय गरेको छ। कक्षा १३ ले गाउँ, वडा र नगरको परिचय, स्थानीय प्राकृतिक स्रोत तथा सम्पदा र पर्यटकीय स्थलको पहिचान लगायतका सक्षमताहरू हासिल गर्ने पाठ्यक्रममा उल्लेख छ। पाठ्यक्रममा कक्षा ४५ ले नगरको नक्सांकन, अवस्था पहिचानसँगै जीवनपयोगी सीपलगायतका सक्षमता हासिल गर्ने उल्लेख छ। कक्षा ६८ ले नगरको इतिहासको जानकारी, नगरपालिका गठन, सेवा प्रवाह, स्थानीय पर्यटन र व्यापारको सम्भावना अध्ययन गर्न सक्ने सक्षमता हासिल गर्न सक्ने पाठ्यक्रममा उल्लेख छ। त्यसैगरी दाङको राजपुर गाउँपालिकामा स्थानीय पाठ्यक्रम लागू भएको छ। पालिकाको भौगोलिक अवस्था, सामाजिक अवस्था, शिक्षा, कृषि, खेतीपातीलगायतका विषयवस्तु पाठ्यक्रममा समेटेको छ। वर्षौंदेखि अरूकै विषयमा लेखिएका विषयवस्तुका किताब पढ्दै आएका विद्यार्थीहरू किताबका पानामा आफ्नो ठाउँ, गाउँ र आफू रहेको वातावरणलाई पढ्न पाउँदा उत्साह थपिएको बताउँछन्। घर आँगनमा भए गरेका गतिविधिहरूलाई किताबमा पढ्न पाउँदा रमाइलो लाग्ने साधारण मावि कक्षा ८ मा अध्ययनरत सुनिता चौधरीले बताइन्। राजपुर गाउँपालिका५ गंगदीमा रहेको उक्त विद्यालयमा स्थानीय पाठ्यक्रम लागू भए पनि सुनिताजस्तै अन्य विद्यार्थीहरू पनि रमाइलो मान्दै पढ्न थालेका छन्। गाउँपालिकाको संक्षिप्त चिनारी सहितको पाठ्यक्रममा सो क्षेत्रको भौगोलिक अवस्थादेखि धार्मिकस्थल, कृषि, सामाजिक विषयवस्तुसँगै जीवनोपयोगी शिक्षाका कुराहरू पनि समेटिएका छन्। आफैंले देखेका, आफैंले प्रयोग गरेका, दैनिकीसँग जोडिएका कुराहरू किताबमा समेटिँदा पढाइमा नयाँपन थपिएको महसुस भएको सुनिताले बताइन्। हामी हिँडेको, खेलेको, घाँसबाटेको, धान रोपेको ठाउँहरूको बारेमा पनि किताबमा पढ्न पाइन्छ, उनले भनिन्, किताब पढ्दा आफू त्यही पुगेको छु। काम गरिरहेको छु। हिँडिरहेको छु जस्तो लाग्छ। पढ्दा पनि कक्षाकोठा नै रमाइलो लाग्छ। विद्यालयमा स्थानीय पाठ्यक्रम लागू भएपछि खुसी भएको अर्का विद्यार्थी संकल्प केसीले बताए। कहिल्यै नदेखेका, महसुस नै नगरेका कुराहरू पढ्दै आएको अवस्थामा आफैंले देखेका, बुझेका कुराहरू किताबमा पढ्न पाउँदा पढाइप्रतिको चाहना बढेर गएको उनले बताए। समुदायको सार्वजनिक सवालहरू केकस्ता हुन्छन् ? समस्याको समाधान कसरी गर्न सकिन्छ भन्ने विषयमा पनि जानकारी लिन पाउँदा सिकाइमा उत्सुकता थपिएको उनले बताए। स्थानीय पाठ्यक्रम सातामा एकदिन मात्रै पढाइ हुने गरेको भए पनि त्यसप्रतिको रुचि बढ्दै गएको उनले बताए। विद्यालयमा स्थानीय पाठ्यक्रम लागू भए पनि विद्यायहरूको पठन रुचि पनि बढेर गएको साधारण माविका स्थानीय पाठ्यक्रम विषय शिक्षक इन्द्रबहादुर भण्डारीले बताए। उनले स्थानीय पाठ्यक्रममा प्रयोगात्मक तथा अतिरिक्त क्रियाकलापसहितको विषयवस्तुलाई समेट्न आवश्यक रहेको बताए। प्रयोगात्मक विषयवस्तु नहुँदासम्म स्थानीय पाठ्यक्रम पूर्ण नहुने र सिकाइमा प्रभावकारिता नदेखिने उनको भनाइ छ। शिक्षक भण्डारीका अनुसार स्थानीय पाठ्यक्रमअन्तर्गत वडा, स्थानीय सामाजिक संस्था र गाउँपालिकाको सामान्य जानकारी, राजपुर गाउँपालिकाको भौगोलिक, सामाजिक र सांस्कृतिक अवस्थाका बारेमा जानकारी पढाइ हुने गरेको छ। त्यस्तै असल आनीबानी, व्यवहार र आचरणको पहिचान गरी अनुशरण गर्ने बानीको अभ्यास, आफ्नो वरपरका वातावरणमा भएका वस्तुहरूको पहिचान, महत्वबोध तथा बालबगैंचा निर्माणजस्ता कुरा पढाउने गरिएको छ। त्यस्तै सरसफाइमा सहयोग, स्थानीय प्रविधि, अन्य बाली, फलपूल, पशुपन्छी पालनको पहिचान, उपयोग, विपद्को परिचयका साथै प्राकृतिक र मानव सिर्जित विपदका जोखिमका लागि सावधानीसँगै राजपुर गाउँपालिकामा भएका स्थानीय पेसा, व्यवसाय, प्रविधिको पहिचान, उपयोग र संरक्षणका बारेमा पढाउने गरेको शिक्षक भण्डारीले बताउँछन्। विद्यालयमा स्थानीय पाठ्यक्रममा कक्षा १ देखि ८ कक्षासम्म करिब ७ सय बढी विद्यार्थीले अध्ययन गर्छन्। नयाँ शैक्षिकसत्रदेखि गाउँपालिकाका ३२ वटा विद्यालयमा लागू गरेको राजपुर गाउँपालिकाका अध्यक्ष शरद बुढाथोकीले जानकारी दिए। स्थानीय पाठ्यक्रमलाई थप प्रभावकारी बनाउनका लागि गाउँपालिकाले हिउँदे अधिवेशनबाट विद्यार्थीका लागि पढ्दै कमाउँदै कार्यक्रम लागू गर्न थालेको उनले बताए।"
पहिलोपटक काठमाडौं आउँदा दंग बालबालिका,"काठमाडौं : कालीकोटदेखि पहिलो पटक काठमाडौं आएका प्रकाश बिक सहरका घरहरू देखेर छक्क परे। गाउँको डाँडा जत्तिको ठूलो अरू केही हुन्न होला जस्तो लाग्यो उनलाई। हाम्रो घरको डाँडाभन्दा यहाँका घर र गाडी ठूला रहेछन्, गाडीमा आएर काठमाडौं झर्नेबित्तिकै देखेका ठूलठूला भवनहरू देखेर उनी यसरी अचम्मित भएका थिए। प्रकाश गाउँकै जनज्योति माध्यमिक विद्यालयमा कक्षा ९ मा पढ्छन्। सहरका भवन त ठूला तर यहाँका फोहोर देखेर उनलाई दिक्क लाग्यो। सधैं गाउँका सफा खोलाका कलकल बगेका पानी देखेर हुर्केका हुन् उनी। उनले भने, सहरमा त जताततै फोहोर नै फोहोर हुँदो रहेछ। त्यसमा पनि बागमतीको पानी त झनै फोहोर पो रहेछ। त्यसैले गाउँको हेरेर यहाँका हावापानी उनलाई चित्त बुझेन। तर यहाँका गाडी देखेर उनी दंग परे। उनका गाउँमा महिनाको एक दुईपटक मात्र गाडी आउँथे। तर यहाँ बाटोमा हिँड्दा मान्छे र गाडी देखेर उनलाई चक्कर नै लाग्यो। सहरको झिलिमिलीले उनलाई लोभ्याउन सकेन। उनलाई सहरभन्दा गाउँ नै सुन्दर शान्त लाग्यो। धेरै पढेर एउटा असल शिक्षक बन्ने उनको रहर छ। कालीकोटमा औषधि उपचारको व्यवस्था राम्रो नभएकाले यहाँका अस्पताल कालीकोटमा भइदिए त्यहाँका बिरामीले पनि राम्रोसँग उपचार गर्न पाउँथे भन्ने उनको धोको छ। कालीकोटका मान्छेले काठमाडौं आएर औषधि उपचार गर्न नपरोस्। बरु काठमाडौंका मान्छे चाहिँ कालीकोट गएर औषधि उपचार गर्न पाऊन् भन्ने लागेको छ, उनले भने। यसैगरी, दैलेखबाट पहिलोपटक काठमाडौं आएकी राधिकाकुमारी माझीलाई सहरमा झर्नेबित्तिकै रमाइलो लाग्यो। किताबमा पढेका कुरा प्रत्यक्ष देख्न पाउँदा निकै खुसी भएकी राधिकाले भनिन्, काठमाडौं धेरै कुराले विकसित रहेछ। यहाँ धेरै जानेबुझेका मानिस बस्दा रहेछन्। धेरै रंगीचंगी ठाउँ, धेरै धार्मिक सम्पदा रहेछन्। जुन हामीले किताबमा मात्रै अध्ययन गरेका थियौं। यहाँका अस्पताल कति ठूला रहेछन्। यी सबै देख्दा उनलाई आफ्नो गाउँ पनि यस्तै भइदिए हुन्थ्यो भन्ने लाग्यो। काठमाडौंका मानिस चप्पल लगाएरै मन्दिर गएको देख्दा उनलाई चित्त बुझेन। हाम्रा दैलेखमा त्यस्तो हुँदैन। चप्पल खोलेर मात्र मन्दिर जान्छन्, उनले भनिन्। उनलाई पनि प्रकाशलाई जस्तै काठमाडौं सहर प्रदूषित लाग्यो। जताततै धुलो धुँवा र गाडीका आवाजहरू कोठासम्म सुनिने हुँदा उनलाई पनि आफ्नै दैलेख सफा र सुन्दर लाग्यो। मधेस प्रदेशको जनकपुरधामबाट पहिलोपटक काठमाडौं आएका रिसिभ कुमारलाई बाटोमा आउने क्रममा धेरै वाकवाकी लाग्यो। जनकपुरका नदीहरू पनि फोहोर नै हुने भए तापनि यहाँको जत्तिको त नभएको उनले प्रतिक्रिया दिए। बसन्तपुरको कलाकौशलले उनलाई लोभ्यायो। त्यहाँ पुग्दा मात्र थाहा पाएँ कि नेपालमा यति राम्रा कलाकारहरू रहेछन् भनेर, काठमाडौंको मान्छे सबै आआफ्नो काममा व्यस्त हुने भएकाले कसैले कसैको वास्ता नगरेको उनले महसुस गरे। जनकपुरबाटै आएकी हिमानी यादवलाई जनकपुरभन्दा काठमाडौं निकै विकसित लाग्यो। काठमाडौंमा उनी हनुमानढोका, सिंहदरबारलगायत ठाउँ घुमिन्। उनलाई जनकपुरमा भन्दा काठमाडौंमा गाडीले निकै कम हर्न बजाएजस्तो लाग्यो। रानीपोखरी, बागमती, विष्णुमती हेर्दा उनलाई बागमती नदी निकै फोहोर लाग्यो। उनले घर गएर काठमाडौंको कुरा छिमेकी र साथीहरूलाई सुनाउन चाहेको बताइन्। पहिलो पटक हवाईजहाज चढेर छोरीसँगै काठमाडौं घुम्न आएकी चन्द्र रोकाया पनि यहाँको झिलिमिली देख्दा निकै खुसी भइन्। राजधानी भनेको राजधानी हुँदो रैछ। राजा बस्न्या ठाउँ नहुँदो हो त क्या हुँदो हो र ? उनले भनिन्। उनी छोरी धेरै पढेर काठमाडौंमा जागिर खाओस् भन्ने चाहन्छिन्। बालबालिकाको क्षेत्रमा काम गर्ने संस्था सेभ द चिल्ड्रेनले यी बालबालिकालाई भ्रमणबाट केही सिकाइ होस् भन्ने उद्देश्यका साथ काठमाडौं भ्रमणमा ल्याएको थियो। मधेस प्रदेशका ८ जना र कर्णाली प्रदेशका विभिन्न जिल्लाबाट ८ जना बालबालिका अभिभावकका साथमा काठमाडौं आएका थिए।"
पूर्वाधार विकासमा उपलब्धि,"विराटनगर : प्रदेश १ सरकारले आफ्नो पहिलो कार्यकाल पुरा गरेको छ। संघीयतालाई संस्थागत गर्ने प्रमुख आधारहरू तय गर्दै तीन पटकसम्म गठन भएको प्रदेश १ सरकारको पहिलो कार्यकाल सकिएको हो। नामकरण, राजनीतिक नियुक्ति, मन्त्रालय विभाजन र जम्बो मन्त्रिमण्डल गठनलगायतका विषयहरूमा पछिल्लो ५ वर्षमा सरकारले निकै अपजस व्यहोरेको छ। यद्यपि, प्रदेशलाई संस्थागत गर्ने आधारहरूमध्ये पूर्वाधार विकास निर्माणको पक्षमा भने सरकारको कार्यप्रगति सन्तोषजनक देखिएको छ। पूर्वी नेपालका १४ वटा जिल्ला समेटेर बनेको प्रदेश १ मा पछिल्लो ५ वर्षमा सरकारले कुल १ खर्ब ६१ अर्ब ३९ करोड ९७ लाख ६४ हजार रुपैयाँ बराबरको बजेट ल्याएको छ। जसमध्ये १ खर्ब ९ अर्ब ५६ करोड ९३ लाख ७८ हजार खर्च गरेको छ। यसमा बजेट खर्चको ठूलो हिस्सा पूर्वाधार विकास निर्माणको कार्यमा खर्च भएको छ। पुँजीगत खर्च मात्रै ६२ अर्ब २० करोड २३ लाख ९३ हजार भएको छ। चालु आर्थिक वर्षको लागि प्रदेश सरकारले २९ अर्ब ७३ करोड ८३ लाख रुपैयाँको बजेट ल्याएर कार्यान्वयनमा लगेको छ। जसमा विकासतर्फको पुँजीगत बजेट २१ अर्ब ५० करोड ८३ लाख ८९ हजार छ। सरकारले अघि बढाएका योजना कि त सम्पन्न भइसकेका छन्। कि त सम्पन्न हुने चरणमा छन्। अलपत्र भने छैनन्। प्रदेश १ सरकारको पहिलो कार्यकालमा सडक पूर्वाधारका क्षेत्रमा धेरै कामहरू भएको देखिएको छ। सरकारले अघि बढाएका बहुवर्षे सडक, मुख्यमन्त्री ग्रामिण सडक तथा अन्य रणनीतिक सडकका योजनाहरूमध्ये साना ठूला गरी २०० भन्दा धेरै सडकहरू निर्माणाधीन अवस्थामा छन्। केहीको भने काम सकिएर सञ्चालनमा समेत आइसकेका छन्। प्रदेश सरकार स्थापना भएको पहिलो पाँच वर्षमा प्रदेश १ का १४ वटा जिल्लामा ३० अर्ब ५० करोड लागतमा निर्माणाधीन ६६ वटा बहुवर्षे सडकहरूले ग्रामीण क्षेत्रको विकासको आयामलाई नै बदलिदिएको छ। गत असोज मसान्तसम्मको तथ्यांक अनुसार कूल ८८२ किलोमिटर सडकमध्ये करिब ५० किलोमिटरमा कालोपत्रे भइसकेको छ भने ७० प्रतिशत प्रगति हासिल भएका र बाँकी सडकहरू अन्तिम चरणमा पुगेका छन्। प्रदेश गौरवको योजनाको रुपमा सञ्चालित घिनाघाटविराटचोक २२ दशमलव ५ किलोमिटरको चार लेन सडक निर्माण सम्पन्न हुने चरणमा छ। कूल १ अर्ब ३० करोड रुपैयाँको लागतमा निर्माण सम्झौता भएको उक्त सडक तीन वर्षको अवधिभित्रै सम्पन्न हुने चरणमा छ। जसले विराटनगर र प्रदेशको पूर्वी क्षेत्रको दुरी घटाउनुका साथै त्यस क्षेत्रको शिक्षा, स्वास्थ्य र रोजगार अभिवृद्धिमा पनि ठूलो योगदान पुर्याएको प्रदेश सरकारका निवर्तमान आन्तरिक मामिला तथा कानुन मन्त्री हिक्मत कार्की बताउँछन्। यस अवधिमा प्रदेश सरकारले अगाडि बढाएका सडक द्रुतगतिका साथ निर्माण भइरहेका छन्। झापाको दुर्गापुरसुखानी, मोरङको टाँडीधोबिनी, बेलबारीलेटाङ र भोजपुर डाँडागाउँएयरपोर्ट जोड्ने सडकको कालोपत्रे सम्पन्न भइसकेको छ। सडक पूर्वाधारतर्फ प्रदेश सरकारद्वारा निर्माणाधीन १२८ वटा पुलहरूमध्ये ७० वटाको निर्माण सम्पन्न भइसकेको छ। ११५ वटा झोलुंगे पुलको निर्माण कार्य अघि बढाइएकोमा ५० वटाको निर्माण सम्पन्न भइसकेकोे छ। यसलाई प्रदेश सरकारले आफ्नो मुख्य उपलब्धिको रुपमा लिएको छ। सरकारका धेरै योजनाहरू अलपत्र छाडिएको जनगुनासो बढिरहँदा निर्माण सम्पन्न यी योजनाहरूले सरकारमाथि लगाइएका झुठा आक्षेपलाई चिर्ने प्रयास गरेको निवर्तमान मन्त्री कार्कीको भनाइ छ। उनी भन्छन्, सरकारले अघि बढाएका योजना कि त सम्पन्न भइसकेका छन्। कि त सम्पन्न हुने चरणमा छन्। अलपत्र भने छैनन्। प्रदेश सरकारले योजनाबद्ध कार्यक्रममार्फत् पानीको मुहान संरक्षण गर्ने, लिफ्टिङ र बोरिङ प्रविधिबाट पहाडको टाकुरामा पानी पुर्याएर बस्तीमा वितरण गर्ने काम पनि गरिरहेको जनाएको छ। अहिले १ हजार २ सय ३२ खानेपानी आयोजना निर्माण भइ सञ्चालनको क्रममा रहेका छन् भने ८० वटा आयोजना सञ्चालन भइसकेका छन्। जसले त्यस्ता क्षेत्रबाट हुने बसाइँसराइ दरलाई रोक्न समेत महत्वपूर्ण योगदान गरेको छ। आर्थिक वर्ष २०७८७९ सम्म प्रदेश १ का ९० प्रतिशत जनताले आधारभूत खानेपानी प्राप्त गर्न सफल भएका छन्। यस अवधिमा प्रदेशका १८ प्रतिशत नागरिकले सुरक्षित खानेपानी प्राप्त गरेको प्रदेश सरकारका निर्वतमान सामाजिक विकास मन्त्री जीवन घिमिरे बताउँछन्। उनी भन्छन्, हाम्रै पालामा प्रदेश सरकारले पाँचथरको कुम्मायक गाउँपालिका, खोटाङ हलेसीको अर्खौले, ओखलढुंगाको मानेभञ्ज्याङसहित दर्जनौं स्थानमा लिफ्टिङ प्रणालीबाट खानेपानी सेवा उपलब्ध गराएको थियो।"
वाम एकता कति सम्भव ?,"काठमाडौं : माओवादी अध्यक्ष पुष्पकमल दाहाल कांग्रेससहितको गठबन्धन छाडी नयाँ समीकरण बनाएर प्रधानमन्त्री बनेपछि फेरि वाम एकताको चर्चा चलेको छ। एमाले र माओवादीमा मात्रै होइन, अन्य वामपन्थी दलमा पनि यो विषयले प्रवेश पाएको छ। माओवादी र एकीकृत समाजवादीले त एकताका लागि कार्यदल नै बनाएका छन्। त्यसो भए कति सम्भव छ वामपन्थी एकता ? वाम एकताको विकल्प नरहेको बताउँछन् माओवादी महासचिव देव गुरुङ। दीर्घकालीन रूपमा वामपन्थी एक नभए प्राप्त उपलब्धि गुम्दै जाने तर्क उनी गर्छन्। सबै कम्युनिस्ट घटकहरूबीच सहमति र सहकार्य हुनुपर्छ, महासचिव गुरुङ भन्छन्, नेपालमा एउटै कम्युनिस्ट पार्टी बनाउने अभियानमा लागेका छौं। एमाले उपाध्यक्ष युवराज ज्ञवाली यो सरकार नै मूल रूपमा वाम गठबन्धन भएको बताउँछन्। यहाँ ठूलो शक्ति वामपन्थी नै छ। मूल चरित्र वामपन्थी नै हो, उपाध्यक्ष ज्ञवाली भन्छन्, यो सरकारमा गैरवामपन्थी निर्णायक छैनन्। यो सरकारले राजनीतिक अस्थिरता, अन्योल एक हदसम्म समाधान गर्ने उनी बताउँछन्। एकीकृत समाजवादीका महासचिव वेदुराम भुसाल यो वामदक्षिणपन्थी गठबन्धन भएको टिप्पणी गर्छन्। यो कहाँ वाम गठबन्धन हुनु ? यहाँ त गणतन्त्र नमान्ने, संघीयता नमान्नेहरू छन्। यो त वामदक्षिणपन्थी गठबन्धन हो, उनी भन्छन्। दुई ठूला वाम दलमध्ये एमालेसँग प्रतिनिधिसभामा ७९ सिट छ भने माओवादीसँग ३२। १ सय ६९ सांसदको समर्थन पाएको यो सरकारमा वामपन्थीको १ सय ११ सिट छ। राष्ट्रिय स्वतन्त्र पार्टी, राप्रपाजस्ता गैरवामको पनि समर्थन छ। वाम जनमत उल्लेख्य रहे पनि बहुमत भने देखिँदैन। वामपन्थी दलको १ सय २३ सिट छ। जसमा एमालेका ७९, माओवादीका ३२, एकीकृत समाजवादीका १०, राष्ट्रिय जनमोर्चा र नेमकिपाका ११ सांसद छन्। स्वतन्त्र सांसद प्रभु साह र योगेन्द्र मण्डल पनि वाम पृष्ठभूमिका हुन्। २ सय ७५ सदस्यीय प्रतिनिधिसभामा बहुमतका लागि १ सय ३८ सिट आवश्यक पर्छ। वामपन्थी सबै मिल्दा पनि बहुमत पुग्ने अवस्था भने छैन। कांग्रेससहितको गठबन्धन भत्काएर नयाँ समीकरण बनाउन चीन फ्याक्टरको चर्चा चलेको छ। लामो समय चीनमा उपचार गरेर फर्किएका माओवादी नेता वर्षमान पुनले कांग्रेससहितको गठबन्धन भत्काउन भूमिका निर्वाह गरेको पनि चर्चा छ। त्यसो त दाहाल प्रधानमन्त्री बनेपछि चीनले नेपालसँगका नाका खोलेको छ। चिनियाँ प्राविधिकले केरुङकाठमाडौं रेल परियोजनाको अध्ययन थालेका छन्। अन्य परियोजनाको सुरुवात गर्ने देखिएको छ। पोखरा अन्तर्राष्ट्रिय विमानस्थलमा उसले आफ्नो अनावश्यक स्वामित्व दाबीसमेत गर्यो। यसअघि एमालेमाओवादी गठबन्धनले २०७४ को निर्वाचनमा झन्डै दुईतिहाइ बहुमत ल्याएको थियो। त्यसपछि एमाले अध्यक्ष केपी शर्मा ओलीको नेतृत्वमा वामपन्थी सरकार बन्यो। दुई पार्टीबीच २०७५ जेठ ३ मा एकता नै भई नेकपा गठन गरियो। तर, त्यो एकता लामो समय टिकेन। नेकपा २०७७ फागुन २३ गते भंग भयो। ओली पनि २०७८ असार २८ गते परमादेशबाट बाहिरिनुपर्यो। एमाले २०७८ भदौ २ मा फुट्यो। चीनको नेपालमा एक कम्युनिस्ट बनाउने मिसन अगाडि बढ्न सकेन। नेकपा विभाजन हुन नदिन चिनियाँ अधिकारीहरूले ठूलै प्रयास गरेका थिए। तर, त्यसमा उनीहरू सफल हुन सकेनन्। वाम एकताको विषय ओझेलमा पर्यो। माधवकुमार नेपालले २०७८ भदौ २ मा एमाले फुटाएर नयाँ पार्टी एकीकृत समाजवादी बनाए। त्यस बेला प्रतिनिधिसभामा सबैभन्दा ठूलो दल एमालेका १ सय २१ सांसदमध्ये २३ जना नेपालतिर लागे। ओलीले २०७८ वैशाख २३ मा विश्वासको मत लिने क्रममा एमालेकै २८ जना अनुपस्थित भए। नेपालसमर्थित सांसद नै आफ्नो पार्टीका अध्यक्ष ओली नेतृत्वको सरकार ढाल्न सक्रिय भए। कांग्रेस सभापति शेरबहादुर देउवालाई प्रधानमन्त्री बनाउन सर्वोच्च अदालत पुगे। एमालेकै विद्रोही सांसदको बलमा २०७८ असार २८ मा परमादेशमार्फत ओली बाहिरिए। त्यसको भोलि देउवा प्रधानमन्त्री बने। त्यसपछि एमाले अध्यक्ष ओली र नेपालबीच पानी बाराबारकै अवस्था आयो। दाहालको शपथग्रहण समारोहमा पुस ११ गते ओली र नेपालबीच बोलचाल भयो। एकीकृत समाजवादीले निर्वाचनमा थ्रेस होल्ड कटाएन। जोसँग मिलेर ओलीलाई सत्ताबाट बाहिर पारे उनै दाहालले पनि साथ छाडे। दाहाल एमालेकै समर्थनमा प्रधानमन्त्री बनेपछि एकीकृत समाजवादी विलखबन्दमा परेको छ। नेताहरू मुकुन्द न्यौपाने, रामकुमारी झाँक्रीलगायत एमालेसँग एकीकरण गर्नुपर्ने पक्षमा देखिएका छन्। एमालेबाट महेश बस्नेतलगायत नेता एमाले र एकीकृत समाजवादीलाई मिलाउन लागिपरेका छन्। बस्नेतले नेपाल निवास कोटेश्वरम पुगेर यो प्रस्ताव राखेका थिए। एमाले उपाध्यक्ष एवं उपप्रधान तथा अर्थमन्त्री विष्णुप्रसाद पौडेल, उपमहासचिव पृथ्वीसुब्बा गुरुङ, बस्नेतलगायत नेताले निरन्तर संवाद गरिरहेका छन्। एमालेसँग एकीकरण गरी नेपाललाई राष्ट्रपति बनाउने चर्चा चलेको छ। तर, एमाले नेता यो कुरा अस्वीकार गर्छन्। एमाले उपमहासचिव प्रदीप ज्ञवाली, विष्णु रिमाल, सूर्य थापालगायत नेता एकीकृत समाजवादीसँग तत्काल मिल्न सम्भव नभएको बताउँछन्। संकटका बेला पार्टीलाई साथ दिएका नेताकार्यकर्ताको भावनाविपरीत कुनै निर्णय नगरिने नेता ज्ञवालीको भनाइ छ। अहिले चलिरहेको छलफल सरकारको समर्थनको दायरा विस्तार गर्नमा सीमित छ। त्यसभन्दा बाहिर चलेका चर्चा अनुमान, अतिरञ्जना र हल्ला मात्र हुन्, उनी भन्छन्, पार्टीभित्र र बाहिरबाट सिर्जित भयानक घेराबन्दी तोडेर आन्दोलन यहाँसम्म आइपुगेको हो। संकटका बेला सतिसाल झैं उभिएका कमरेडहरूको भावनाविपरीत कुनै निर्णय हुनेछैन। अर्का उपमहासचिव रिमाल नेपालसँग भेट्ने कुनै कार्यक्रम नभएको बताउँछन्। नेपालसँग भेट पनि भएको छैन। भेट गर्ने तत्काल कुनै कार्यक्रम पनि छैन, उनी भन्छन्। एकीकृत समाजवादीका महासचिव वेदुराम भुसाल पनि एमालेसँग एकीकरण गर्ने भन्ने विषय कुनै छलफल नभएको बताउँछन्। प्रधानमन्त्री दाहालले अध्यक्ष नेपाललाई भेटेर सरकारलाई समर्थन गर्न आग्रह गरेको बाहेक बाहिर आएका कुनै विषय सत्य नभएको उनको भनाइ छ। प्रधानमन्त्रीले हाम्रो अध्यक्षलाई भेटेर समर्थन गर्नुपर्यो भन्नुभयो। अरू सबै कुरा हल्ला मात्रै हुन्, उनी भन्छन्। ७८ सिट जितेको एमालेमा रौतहट २ का सांसद किरणकुमार साह प्रवेश गरिसकेका छन्। यससँगै एमालेको सिट ७९ भएको छ। एकीकृत समाजवादीसँग एकता भए ८९ सिट हुन्छ। बागी बनेर चुनाव जितेका योगेन्द्र मण्डल पनि एमालेमा फर्किए ९० सिट हुन्छ। सबैभन्दा ठूलो दल कांग्रेसको ८९ सिट छ। एकीकृत समाजवादीलाई मिलाउन सक्दा प्रतिनिधिसभामा सबै ठूलो दल एमाले बन्छ। एमाले उपाध्यक्ष ज्ञवाली एकता तत्काल सम्भव नभए पनि प्रयास जारी राख्नुपर्ने बताउँछन्। पहिला उहाँहरू गठबन्धनमा सामेल हुनुपर्यो। गठबन्धन भएपछि सहकार्यको सुरुवात हुन्छ, उनी भन्छन्, एकता हुन नसक्ने भन्ने होइन, तत्काल सम्भव नभए पनि एकताको प्रयास जारी राख्नुपर्छ। एमाले र एकीकृत समाजवादीमा दुई पार्टी एक हुने विषयमा दुई धार छ। उपाध्यक्ष युवराज ज्ञवाली, विष्णु पौडेल, उपमहासचिव पृथ्वीसुब्बा गुरुङ, युवा नेता महेश बस्नेतलगायत नेता मिलाउनुपर्ने पक्षमा छन्। वरिष्ठ उपाध्यक्ष ईश्वर पोखरेल, महासचिव शंकर पोखरेल, उपमहासचिव विष्णु रिमाल, युवा नेता सूर्य थापालगायत भने गल्ती नस्वीकारेसम्म क्षम्य नहुने बताउँछन्। युवा नेता थापा नेपाललाई पार्टीमा ल्याउने कुरामा १० चोटी सोच्नुपर्ने बताउँछन्। भन्छन्, उहाँले जति ठूलो अपराध गर्नुभएको छ। उहाँले इतिहासको कालो टीका लगाउनु भएको छ। अन्य नेता हकमा भने गल्ती स्वीकार गरेर आउनेलाई स्वागत गर्ने थापाको भनाइ छ। पार्टी एकता चाहिँ हुन्न। उहाँहरू समाहित हुने हो, उनी भन्छन्।"
होला त नेपाल आयल निगमलाई कारबाही ?,"काठमाडौं : नेपाल आयल निगमका सञ्चालकविरुद्ध कालोबजारी कसुर गरेको आरोपमा जाहेरी परेको छ। उपभोक्ता हित संरक्षण मन्च नेपालको तर्फबाट मञ्चका सचिव एवं अधिवक्ता जयप्रसाद पौडेलले सञ्चालक समितिका सञ्चालकविरुद्ध महानगरीय प्रहरी परिसर टेकुमा जाहेरी दिएका हुन्। कालोबजार तथा केही अन्य सामाजिक अपराध तथा सजाय ऐनको कसुरमा अपराध गरेको भन्दै निगमविरुद्ध जाहेरी दिइएको हो। मञ्चका अध्यक्ष ज्योति बानियाँले केन्द्रीय अनुसन्धान ब्युरोमा थप अनुसन्धानका लागि तोक लागि उपभोक्ता ठगी हेर्ने पिलर ३ मा पठाएको जानकारी गराए। कारबाही हुनेमा विश्वस्त रहेको बानियाँ बताउँछन्। केही समय मञ्च पर्खेर त्यसपछि कानुनी बाटो लिने बानियाँ बताउँछन्। निगमले कालोबजार तथा केही अन्य सामाजिक अपराध तथा सजाय ऐन २०३२ को दफा २(क), घ र ढ को कसुर अपराध गरी पुस १ देखि १५ दिनभित्र मात्रै पेट्रोलियम पदार्थमा उपभोक्तासँग कालोबजारी मार्फत १ अर्ब ३३ करोड रुपैयाँ नाफा उठाएको मञ्चले जनाएको छ। भारतीय आयल निगमसँग किनेर ल्याएको काठमाडांैको मूल्यको सम्पूर्णलागत हेर्दा पेट्रोलमा १६३ रुपैयाँ ३४ पैसामा खरिद गरी ९९ रुपैयाँ २२ पैसा नाफा लिएको जाहेरीमा उल्लेख छ। डिजेल १ सय ६७ रुपैयाँ ८२ पैसामाा खरिद गरी ४३ रुपैयाँ ३० पैसा नाफा लिएको छ। हवाई इन्धन आन्तरिकमा १ सय १७ रुपैयाँ ७१ पैसामा ११ रुपैयाँ २७ पैसा र अन्तर्राष्ट्रियमा ४९ रुपैयाँ ५ पैसा नाफा लिई ऐनको दफा २(क),घ र ढ को कसुर अपराध गरेकाले जाहेरी दिएको मञ्चका अध्यक्ष ज्योति बानियाँले बताए। अन्तर्राष्ट्रिय बजारमा निरन्तर मूल्य घट्दा पनि उपभोक्तालाई चर्को मूल्यमै पेट्रोलियम पदार्थ बेचेको १ पुसदेखि १५ पुससम्म मात्रै १ अर्ब ३२ करोड ८९ लाख नाफाखोरी तथा कालोबजारी गरी नाफा कमाएको मञ्चको दाबी छ। पुस १६ देखि ३० पुससम्म थप ९९ करोड १२ लाख उपभोक्ताबाट कालोबजारी हुने मञ्चले जनाएको छ। निगमले पेट्रोल प्रतिलिटर १४६६ र मट्टीतेल प्रतिलिटर ४३७९ रुपैयाँ महँगो बेच्दै छ। निगम आफैंले पारित गरेको मूल्य स्वचालित मूल्य प्रणाली निर्देशिकाविपरीत निरन्तर कालोबजारी हँुदै आएको मञ्चको दाबी छ। निगमका पदाधिकारीले भारतबाट ८५३५ रुपैयाँ प्रतिलिटरमा खरिद गरिएको पेट्रोल करसहित सम्पूर्ण प्रशासनिक खर्च जोड्दा १ सय ६३ रुपैयाँ ३४ पैसा पर्छ। तर, निगमले १ सय ७८ रुपैयाँमा बिक्री गर्छ। त्यस्तै, प्रतिलिटर १ सय ६७ रुपैयाँ ८२ रुपैयाँ लागत पर्ने डिजेल एक सय ७५ रुपैयाँमा बिक्री गरिएको छ। निगमले भारतबाट डिजल प्रतिलिटर १ सय १० रुपैयाँमा खरिद गर्छ। भारतबाट १ सय ३ रुपैयाँ ९४ पैसा प्रतिलिटरमा खरिद गरिएको मट्टीतेलमा सम्पूर्ण लागत १ सय ३१ रुपैयाँ २१ पैसा पर्छ तर, उपभोक्ताले १ सय ७५ रुपैयाँ लिटरमा किन्नुपर्ने वाध्यता छ। पेट्रोलको कालोबजारीले वस्तु र सेवामा पनि कालोबजारी बढीरहेको मञ्चको दाबी छ। आन्तरिक हवाई इन्धनमा निगमले प्रतिलिटर ४८ रुपैयाँ ८१ रुपैयाँ नाफा राखेर १ सय ९० रुपैयाँमा र बाह्य हवाई इन्धनमा ९९ रुपैयाँ ३५ पैसा नाफा राखेर बिक्री गरिरहेको छ। यहीँ कालो बजारको कारणले हबाइ सेवामा फिउल सर चार्ज रकम बढी हवाई भाडा अत्यधिक महगो भएको छ। कालोबजार तथा अन्य केही सामाजिक अपराध तथा सजाय ऐन २०३२ को दफा २ (क) सरकारले मोल निर्धारित गरिदिएकोमा सो मोलमा र सरकारले मोल निर्धारित नगरेकोमा सरकारले नेपाल राजपत्रमा सूचना प्रकाशित गरी तोकिदिएको माल वस्तुको उत्पादक, आयातक वा मुख्य वितरकले निर्धारित गरेको मोलभन्दा बढी मोल लिई कसैले कुनै माल वस्तु बिक्री गरेमा सो माल वस्तुको लिएको मोल फिर्ता गराई सो माल वस्तु जफत गरी निजलाई एक वर्षसम्म कैद हुने व्यवस्था छ। १० लाख रुपैयाँसम्म जरिवाना हुनसक्छ। दफा २ अन्तर्गत मोल निर्धारित भएकोमा बाहेक सरकारले तोकेको कुनै माल वस्तुको व्यापार गर्ने व्यक्तिले माल वस्तु र व्यापारको प्रचलन अनुसार सामान्यतया सयकडा २० भन्दा बढी मुनाफा लिएको अवस्थामा वा अभावको लाभ उठाइ सो माल वस्तुको अनुचित नाफा लिई बिक्री गरेमा एकवर्षसम्म कैद वा २ लाख ५० हजार रुपैयाँसम्म जरिवाना वा दुवै हुन सक्ने व्यवस्था छ। त्यस्तो कसुरका लागि सम्बन्धित संगठित संस्था वा कम्पनीको काम कारबाही उपर नियन्त्रण राख्ने सञ्चालक, महाप्रबन्धक, अन्य कुनै अधिकारी वा व्यक्तिलाई सजाय हुनेछ। कुनै संगठित संस्था वा कम्पनीले गरेको कसुर त्यस्तो संगठित संस्था वा कम्पनीको सञ्चालक, महाप्रबन्धक वा अरू कुनै अधिकारीको जानाजान वा लापरवाहीको कारण भएको हो भन्ने प्रमाणित भएमा त्यस्तो निर्देशक, महाप्रबन्धक वा अधिकारी पनि यस ऐनबमोजिम सजायको भागी हुनेछ। निगमका प्रबन्ध निर्देशक तथा सञ्चालक समितिका सदस्य सचिव उमेशप्रसाद थामी, सञ्चालक सदस्यहरू नरबहादुर ऐर, मधुमास पुन, राधिका अर्याल, दिनानाथ मिश्र, आनन्द काफ्ले, महेश भट्टराईविरुद्ध जाहेरी परेको हो।"
किन कराउँछ कान ?,"त्यस्ता ध्वनिहरू सुन्नु, जुन शब्द वस्तुत उत्पन्न नै भइरहेको छैन। यही हो कान कराउनु वा बज्नु भनेको। यसलाई अंग्रेजीमा टाइनिटस भनिन्छ। एउटा उदाहरण लिउँ तपाईंं कुनै बस स्टपमा उभिरहनु भएको छ। तपाईंंलाई यस्तो लाग्छ कि अलिक पर उभिरहेको कुनै अपरिचित व्यक्तिले तपाईंलाई गाली गर्यो। रिसले चुर भएर तपाईंं उसको छेउमा पुग्नु हुन्छ। आक्रमणको मुद्रामा सोध्नु हुन्छ, ए ! मलाई किन गाली गरेको ? अमुक व्यक्ति आश्चर्यचकित हुन्छ। उसले जवाफ दिइरहेको हुन्छ कि मैले गाली गरेको छैन भनेर। तर, तपाईं उसको कुरा पत्याउनु हुन्न। आफ्नै कुरामा अडिग रहनुहुन्छ, उसले मलाई गाली गरेको थियो भनेर। आखिरमा उसको पनि धैर्यको बाँध टुट्छ। ऊ स्पष्टीकरण दिन छोडेर व्यंग्य गर्न थाल्छ। भन्छ तपाईं कान राम्ररी सुन्नु हुन्न भने म के गर्न सक्छु ? केही यस्ता घटना पनि हुन्छन् कान कराउने टाइनिटसको समस्याबाट पीडित व्यक्तिहरूसँग। त्यस व्यक्तिले तपाईंलाई गाली गरेको थिएन। तर, तपाईंलाई यस्तो भान भयो कि उसले मलाई गाली गरेको थियो। जुन शब्द वस्तुतः बोलेकै छैन। त्यस शब्दलाई तपाईंले सुन्नुभयो। टाइनिटस अर्थात् कान कराउने समस्या भएमा तपाईं यस्तायस्ता शब्दध्वनिहरू सुन्नुहुन्छ। जुन शब्द आवाजहरू वस्तुत उत्पन्न भएकै छैन। जस्तै घन्टी बज्नु, खोलामा छाल उर्लेको, स्याँस्याँको, सिटी बजेको, गीत गुनगुनाएको वा अरू नै प्रकारका आवाजहरू कानमा निरन्तर वा बन्द हुँदै आउँदै गर्छन्। यस किसिमको आवाज एक वा दुवै कानमा हुनसक्छ। जब आसपास सुनसान वातावरण हुन्छ भने त्यसबेला कानमा हुने आवाज असैह्य रूपले बढ्छ। यहाँसम्म कि तपाईं कुनै शान्त कोठामा गहिरो निन्द्रामा सुतिरहनु भएको हुन्छ। त्यसबेला पनि तपाईं यस आवाजलाई महसुस गर्नुहुन्छ। श्रवण शक्ति : कान एउटा इन्द्रीय हो। यस कारण यदि कसैको कान बज्छ भने स्वाभाविक रूपले यो मानिन्छ कि उसको सुन्ने शक्ति कमजोर हुँदैछ या भइसकेको छ। तर वास्तविकता यसको ठिक विपरीत छ। कान कराउने र श्रवणशक्ति यी दुवैको परस्पर कुनै सम्बन्ध हुँदैन। कान कराउने रोगबाट पीडित व्यक्तिहरूलाई सुन्नमा कुनै अप्ठ्यारो हुँदैन। जुन व्यक्ति यस्तो आवाज पनि सुन्न सक्छ जो वस्तुतः उत्पन्न भइरहेको हुँदैन। उसलाई कसैले भनेको कुरा सुन्नमा किन अप्ठ्यारो हुन्छ। बरु केही कुरामा त कान बज्ने समस्याबाट ग्रस्त व्यक्तिहरू अन्य आवाज अरूको तुलनामा एकदमै चाँडै सुन्छन्। आवाज कम सुन्नाले कान बज्ने समस्या सुरु भयो, यस्तो पनि होइन। तर, कान कराउनु श्रवण शक्ति कम हुनेको पूर्वसंकेत अवश्य हुन सक्छ। कान किन कराउँछ : टाइनिटस अर्थात् कान कराउनुको कारण हो कानमा (इन्फेक्सन) संक्रमण हुनु। कानभित्र रुकावट (ब्लकेज) हुनु। कान बज्ने यही नै कारण हो भनेर ठोकुवा गर्न मिल्दैन। किनभने यसका अनेकौं कारणहरू हुनसक्छन्। जस्तै (१) टाउकोमा चोटपटक लाग्नु (२) कानमा इन्फेक्सन (संक्रमण) हुनु (३) कानमा जाम (ब्लकेज) हुनु (४) कानैनिर ठूलो आवाज धमाका या बिस्फोट हुनु (५) सर्दीजुकाम, पिनासदेखि मधुमेहसम्मको कुनै पनि रोग लाग्नु। (६) रक्तअल्पता (एनिमिया) हुनु (७) मुटुको रोग (८) ऊच्च रक्तचाप ( ९) रगतमा थाइराइड (हार्मोन्स) को स्तर कम हुनु (१०) कानमा कानेगुजी भरी हुनु आदि। कामको अत्यधिक चापका साथै मानसिक तनावले पनि कान बज्ने समस्या सुरु हुनसक्छ। यसबाहेक एन्टिबायोटिक औषधिहरूको प्रयोग, स्प्रिन ट्याबलेट, कुनैनको गोली, मूत्रबर्धक (पिसाब लगाउने) औषधि, एन्टी डिप्रेसनको औषधि तथा अत्यधिक रक्सीको सेवनले पनि व्यक्तिमा कान कराउने (टाइटिनस) समस्या सुरु हुन्छ। यो सूची यहीँ समाप्त हुँदैन। वृद्धावस्थामा कानको अनेक भागमा क्षय हुनुका साथै विकृति आउनाले पनि कान कराउने हुनसक्छ। भित्री कानको रोगका कारण तथा मध्यकानको हड्डीमा क्षयजनित रोग पनि कान कराउने कारण बन्नसक्छ। अन्तमा एउटा कुरा के भने यदि तपाईं कान कराउने समस्याबाट हैरान हुनुहुन्छ भने टेन्सन नलिनुस्। मनमस्तिष्कलाई दबाबबाट मुक्त राख्ने प्रयास गर्नुस्। अन्यथा स्थिति अरू जटिल हुनसक्छ। जोखिम : कलकारखानामा काम गर्ने श्रमिकहरू, संगीतकार तथा होहल्ला हुने वातावरणमा काम गर्ने मानिसहरू विषेशगरी जोखिममा हुन्छन्। धुम्रपान गर्ने व्यक्तिहरूमा पनि कान कराउने समस्या विकसित हुने खतरा बढिरहन्छ। रोगको निदान : ईएनटी (नाक, कान र घाँटी) रोगविशेषज्ञद्वारा यस रोगको परीक्षण हेतु एक किसिमको जाँच गराइन्छ। जसलाई अडियोमेटरी भनिन्छ। यो बहिरोपन नाप्ने तरिका हो। यसको रिपोर्ट हेरर चिकित्सकले के गर्ने भनी सल्लाह दिन्छ। भाविफल (प्रोग्नोसिस) : यसको कुनै औषधि छैन। यसको उपचार भनेको कानमा (हेयरिङएड) लगाउने नै हो। जसबाट प्रष्ट आवाज सुनिन्छ। उपचार : एलोप्याथिक चिकित्सामा यस रोगलाई निको पार्न गाह्रो छ। हेयरिङ एड (कान सुन्ने यन्त्र) कानमा लगाउन सल्लाह दिइन्छ। यस यन्त्रले आवाजलाई ठूलो पारेर कानभित्र पठाइदिन्छ र व्यक्ति राम्ररी सुन्न सक्छ। होमियोप्याथिक उपचार यस उपचारबाट सबै समस्यालाई हटाउन सकिन्छ। होमियोप्याथिक औषधिको साइडइफेक्ट हुंदैन । होमियोप्याथिक औषधिले सोझै हाम्रो शरीरको मुख्य नियन्त्रक अर्थात् मस्तिष्क स्नायुहरूमा प्रभाव पारेर मस्तिष्कद्वारा पीडित अंग या ग्रन्थीलाई दुरुस्त हुने प्रेरणा पठाउँछ। जुन एक स्वउपचारको सही तरिका पनि हो। औषधिहरूलाई नियमानुसार प्रयोग गर्ने हो भने कान बज्ने रोगबाट सजिलैसित छुट्कारा पाउन सकिन्छ ।"
बागलुङमा थपिए १० झोलुंगे पुल,"बागलुङ : झोलुंगे पुलको परिचय बनाएको बागलुङमा गत आर्थिक वर्षमा थप १० वटा झोलुंगे पुल थपिएका छन्। बागलुङमा जिल्लाभर आर्थिक वर्ष २०७८०७९ मा एक नगरपालिका र दुई गाउँपालिकामा १० वटा झोलुंगे पुल निर्माण भएका हुन्। जिल्लाको ढोरपाटन नगरपालिकामा तीन वटा, बरेङ गाउँपालिकामा दुई वटा र ताराखोला गाउँपालिकामा पाँच वटा पुल निर्माण भएको वीवाइसी बागलुङका झोलुंगे पुल कार्यक्रमका संयोजक प्रेम केसीले जानकारी दिए। केसीले गत वर्ष निर्माण सम्पन्न गर्नेगरी जिल्लाभरि ३३ झोलुंगे पुलको सर्वे भए पनि १० वटा पुलको मात्रै निर्माण सम्पन्न भएको बताए। ढोरपाटन नगरपालिका२ सिमलचौरघाट, ढोरपाटन नगरपालिका७ का पँधेरीघाट र ढोरपाटन नगरपालिका९ को रासीबाङ्ग घाट, बरेङ गाउँपालिका२ को काउलाघाट, बरेङ गाउँपालिका१ को दोभानखोलाघाट, ताराखोला गाँउपालिका२ को दोभानघाट, ताराखोला३ को निस्दीखोलाघाट, ताराखोला३ को सादीघाट, ताराखोला४ को दोगाडीघाट र ताराखोला५ को मैन पकाउने घाट खोलामा पुल निर्माण गरिएको छ। संघीय मामिला तथा सामान्य प्रशासन मन्त्रालय, झोलुंगे पुल क्षेत्रगत कार्यक्रम अन्तर्गत स्थानीय तहले पुलको योजना छनोट र कार्यान्वयन गर्छन्। संघीय सरकारले पुल निर्माणका लागि सशर्त बजेट उपलब्ध गराउँदै आएको छ। कूल बजेटमध्ये पुल क्षेत्रगत कार्यक्रमको ८५ प्रतिशत, स्थानीय तहको १३ प्रतिशत लगानी र दुई प्रतिशत जन श्रमदान गरी झोलुंगे पुल निर्माण भइरहेको केसीले जानकारी दिए। नेपाल सरकार र स्वीस सरकारबीचको सम्झौता अनुसार पुल निर्माण गर्न बागलुङमा झोलुंगे पुल सहयोग एकाई (टिविएसयु) र पिटिएपि पोखराले प्राविधिक सहयोग गर्दै आएको छ। टीवीएसयुले पुलको लठ्ठा, फलामे सामग्रीको व्यवस्थापन र वितरणमा स्थानीय तहसँग समन्वय गरेर काम गर्ने गरेको छ। कार्यक्रम संयोजक केसीका अनुसार एक सय २० मिटरसम्मका पुल उपभोक्ता समिति र त्यसभन्दा लामो पुल निर्माण व्यवसायीमार्फत बनाउने गरिएको छ।"
"बूढीगण्डकी बनाउन उठ्यो १५ खर्ब, न बन्यो आयोजना, न हिसाबकिताब","काठमाडौं : बूढीगण्डकी बहुउद्देश्यीय जलविद्युत् परियोजना बनाउने भनेर सरकारले पेट्रोलमा कर उठाउन थालेको ७९ महिना भयो। साढे ६ वर्षमा सरकारले १ खर्ब ५ अर्ब रुपैयाँ कर उठाइसकेको छ। तर, ४ खर्ब रुपैयाँभन्दा कम लागतमा ८ वर्षमा पूरा हुने भनिएको परियोजना सम्पन्न हुनु त परको कुरा निर्माणको जिम्मासमेत दिइएको छैन। यतिका समय कर उठाउँदासमेत परियोजना निर्माण गर्न ऊर्जा, जलस्रोत तथा सिँचाइ मन्त्रालयले स्थापना गरेको बूढीगण्डकी जलविद्युत् लिमिटेडसँग एक रुपैयाँ पनि छैन। जुन प्रयोजनका लागि कर उठाइएको हो, त्यो ठाउँमा पुगेकै छैन। नेपाल आयल निगमका अनुसार पेट्रोल र डिजल खरिद गर्ने ग्राहकले अहिले पनि प्रतिलिटर १० रुपैयाँ पूर्वाधार कर तिर्छन्। सरकारले सो कर भन्सार बिन्दुमै उठाउँछ। निगमले त्यसलाई लागत मान्दै १० रुपैयाँ थपेर खुद्रा मूल्य तय गर्छ। निगमका अनुसार हालसम्म सरकारले १ खर्ब ४ अर्ब ८९ करोड ३२ लाख रुपैयाँ पूर्वाधार कर उठाएको छ। एमाले अध्यक्ष केपी ओली प्रधानमन्त्री रहँदा आव २०७३७४ को बजेट वक्तव्यमार्फत तत्कालीन अर्थमन्त्री विष्णुप्रसाद पौडेलले डिजल र पेट्रोल आयात गर्दा भन्सार बिन्दुमा नै प्रतिलिटर ५ रुपैयाँका दरले थप कर लगाउने घोषणा गरेका थिए। स्वच्छ ऊर्जा विकासका लागि भनेर संकलन भएको सो कर बूढीगण्डकी जलविद्युत् परियोजना निर्माण कार्यमा खर्च गर्ने घोषणा गरिएको थियो। परियोजनाका लागि लगानी जुटाउन सो कर घोषणा भएकोमा आयोजना निर्माण अन्योलमा परेपछि पूर्वाधार करमात्र भनियो। ४५ महिनासम्म इन्धनमा ५ रुपैयाँ अतिरिक्त कर उठाएर करिब ४२ अर्ब रुपैयाँ संकलन भइसकको थियो। ओली दोेस्रोपल्ट प्रधानमन्त्री बनेका बेला तत्कालीन अर्थमन्त्री युवराज खतिवडाले पूर्वाधार विकास कर दोब्बर बनाउने प्रस्ताव मन्त्रिपरिषद्मा पुर्याए। र, २०७६ साल फागुन १२ गतको मन्त्रिपरिषद्को निर्णयअनुसार पेट्रोल तथा डिजेलमा प्रतिलिटर १० रुपैयाँ दरले पूर्वाधार विकास कर भन्सार बिन्दुमा संकलन गर्ने निर्णय गरियो। त्यसयता थप ५३ अर्ब रुपैयाँ कर संकलन भएको छ। पेट्रोल र डिजेलमा निगमलाई अत्यधिक नाफा भएपछि तत्कालीन अर्थमन्त्री डा युवराज खतिवडाले यी दुई वस्तुमार्फत राजस्व बढाउन सक्ने उपाय निकालेका थिए। त्यतिबेला पेट्रोलको मूल्य १ सय १० रुपैयाँ प्रतिलिटरभन्दा कम थियो। गत आर्थिक वर्षमा निवर्तमान अर्थमन्त्री जनार्दन शर्माले पूर्वाधार करमाथि राजनीति गरे। अर्थमन्त्री शर्माले राजस्व दोब्बर बनाउने नीति अंगिकार गरेका थिए। तर, गत जेठ १५ मा चालू आवको बजेट ल्याउने क्रममा मौखिक रूपमा उपभोक्तालाई राहत दिन पेट्रोलियम पदार्थको मूल्य कर घटाउँदै समयानुसार समायोजन गरिने उल्लेख गरे। भोलिपल्ट अर्थ मन्त्रालयमा सञ्चारकर्मीसँगको भेटमा पूर्वाधार कर बराबरको मूल्य १० रुपैयाँ समायोजन गर्न लागिएको जानकारी गराए। उनका अनुसार मन्त्रिपरिषद्को बैठकले पेट्रोलियम पदार्थको मूल्य पूर्वाधार कर बराबरले घटाउने निर्णय भएको थियो। सोहीअनुसार मन्त्रालयले निगमलाई अहिले मूल्य घटाउन र घटाएको मूल्यबराबर शोधभर्ना लिन पत्र काटेको थियो। त्यतिबेला निगमले निर्देशन व्यावहारिक नभएको भन्दै कार्यान्वयन गरेन। १२ सय मेगावाट क्षमताको यो एक बहुउद्देश्यीय परियोजना हो। परियोजना निर्माणको चर्चा चलेको चार दशक बितिसकेको छ। सन् १९८४ मा परियोजनाको पूर्वसम्भाव्यता अध्ययन सकिएको थियो। २०६८ सालमा तत्कालीन प्रधानमन्त्री बाबुराम भट्टराई सरकारले राष्ट्रिय गौरवको दर्जा दिएको यसको विस्तृत परियोजना प्रतिवेदन २०७२ सालमा तयार भएको थियो। प्रतिवेदनअनुसार आयोजनाको लागत २६ अर्ब अमेरिकी डलर छ। त्यसमध्ये झन्डै ६२ अर्ब रुपैयाँ क्षतिपूर्ति तथा वातावरणीय लागत, १२७ अर्ब रुपैयाँ सिभिल तथा निर्माण कार्य, ५७ अर्ब रुपैयाँ हाइड्रो मेकानिकल कार्य, साढे ३ अर्ब प्रसारणलाइन निर्माण, सडक तथा पूर्वाधारमा साढे ५ अर्ब, इन्जिनियरिङ लागतमा झन्डै ६ अर्ब रुपैयाँ खर्च हुन्छ। आयोजना बहुउद्देश्यीय भएकाले रनअफदरिभर आयोजनाभन्दा महँगो छ। बाँध बनाएपछि आयोजनाले बिजुलीमात्र उत्पादन गर्ने होइन, पर्यटन, सिँचाइ, मत्स्यपालन, बाढी नियन्त्रणलगायतमा फाइदा पुग्ने भएकाले यसलाई बहुउद्देश्यीय भनिएको हो। अध्ययनले आयोजनाको आर्थिक प्रतिफलको दर (ईआईआरआर) साढे १५ प्रतिशत तथा वित्तीय प्रतिफलको दर (एफआईआरआर) ८ देखि १० प्रतिशतको हाराहारीमा हुने देखाएको छ। जलपूर्वाधार क्षेत्रमा यो नेपालको सबैभन्दा ठूलो परियोजना हो। ट्रयाक्टेवेल इन्जिनियरिङले २०७२ मा तयार पारेको यस आयोजनाको सम्भाव्यता अध्ययन र विस्तृत डिजाइन प्रतिवेदनअनुसार कुल लागतअनुसार २ अर्ब ५९ करोड अमेरिकी डलर छ। त्यसयता बूढीगण्डकी आयोजना स्वदेशी पुँजीमा नै बनाउन सकिने भन्दै राष्ट्रिय योजना आयोगका तत्कालीन उपाध्यक्ष स्वर्णिम वाग्ले नेतृत्वको सुझाव समितिले एक प्रतिवेदन तयार पारेको थियो। टेबलटेनिस बल जस्तो बनेको परियोजना सरकार फेरिँदैपिच्छे बूढीगण्डकी चिनियाँ कम्पनीलाई दिँदै खोस्दै गर्ने काम भएको छ। २०७४ जेठमा तत्कालीन पुष्पकमल दाहाल प्रचण्ड नेतृत्वको सरकारले आयोजना निर्माणको जिम्मा गेजुवालाई दिने निर्णय गरेको थियो। संसदीय समितिको निर्देशनअनुसार सोही वर्षको कात्तिक २७ गते तत्कालीन शेरबहादुर देउवा नेतृत्वको सरकारले स्वदेशी लगानीमै बनाउने भन्दै सम्झौता खारेज गरेको थियो। तर, एक वर्षपछि २०७५ असोजमा तत्कालीन केपी ओली नेतृत्वको सरकारले लगानीसमेत आफैं जुटाउने गरी पुनः गेजुवालाई दिन छलफल अघि बढाउने निर्णय गरेको थियो। त्यसयता बूढीगण्डकी निर्माण गर्ने ठेकेदार सम्पर्कविहीन भएको थियो। यता यसबीचमा ईपीसीएफ (इन्जिनियरिङ, प्रोक्युरमेन्ट, कन्स्ट्रक्सन एन्ड फाइनान्स) सम्बन्धी कानुन बन्न सकेन। यसरी सरकार फेरिँदा टेबलटेनिसको बल जस्तो बनेको बूढीगण्डकीबारे २०७८ चैत २४ मा देउवा सरकारले ठोस निर्णय गर्यो। सरकारले गेजुवालाई आयोजना नदिने र स्वदेशी लगानीमै निर्माण गर्ने निर्णय गरेको थियो। त्यसपछि कम्पनी रजिस्टार कार्यालयमा बूढीगण्डकी जलविद्युत् कम्पनी दर्ता भएको छ र भौतिक रूपमा सञ्चालनमा आउन सकेको छैन। ऊर्जा मन्त्रालयका अनुसार कम्पनीको अधिकृत पुँजी ६० अर्ब रुपैयाँ हुनेछ। कम्पनीको तत्काल जारी पुँजी २० अर्ब रुपैयाँ बराबर हुनेछ। कम्पनीमा संस्थापक सेयरधनीमध्ये सबैभन्दा धेरै सेयर ४० प्रतिशत अर्थात् २४ करोड कित्ता सेयर ऊर्जा, जलस्रोत तथा सिँचाइ मन्त्रालयको हुनेछ भने २५ प्रतिशत अर्थात् १५ करोड कित्ता अर्थ मन्त्रालयलाई छुट्याइनेछ। नेपाल विद्युत् प्राधिकरणको नाममा १४ प्रतिशत अर्थात् ८ करोड ४० लाख कित्ता हुने र विद्युत् उत्पादन कम्पनीलाई १ प्रतिशत अर्थात् ६० लाख कित्ता सेयर दिइने गरी कम्पनीको मोडालिटी तय गरिएको छ। आयोजना प्रभावित स्थानीय र सर्वसाधारणका लागि १०१० प्रतिशत अर्थात् ६६ करोड कित्ता सेयर जारी गरिनेछ। कम्पनीको सञ्चालक समिति ७ जनाको रहने व्यवस्था गरिएको छ। त्यसमा सरकारको तर्फबाट तीन जना, ऊर्जा मन्त्रालयका सचिव, ऊर्जा र अर्थ मन्त्रालयका एकएक जना राजपत्रांकित प्रथम श्रेणीको अधिकृत, नेपाल विद्युत् प्राधिकरणका कार्यकारी निर्देशक र स्वतन्त्र सञ्चालक रहने व्यवस्था गरिएको छ। स्वतन्त्र सञ्चालकमा एक जना महिला अनिवार्य गरिएको छ। संस्थापक सञ्चालकबाहेक अन्य सञ्चालकको कार्यकाल पाँच वर्षको हुनेछ। १ करोड रुपैयाँ नहुँदा कम्पनी चलेन बूढीगण्डकी जलविद्युत् परियोजना निर्माण गर्न भनेर सरकारले १ खर्ब रुपैयाँभन्दा बढी कर उठाए पनि बूढीगण्डकी जलविद्युत् कम्पनी सञ्चालन गर्न १ करोड रुपैयाँ जोहो गरिदिन अर्थ मन्त्रालयले आनाकानी गरिरहेको छ। चार महिनाअघि नै स्थापना भएको बूढीगण्डकी जलविद्युत् कम्पनीको हालसम्म एउटामात्र सञ्चालक समितिको बैठक बसेको छ। पैसाको अभावले कम्पनी भौतिक रूपमा चल्न सकेको छैन। कम्पनीको कारोबारका लागि आवश्यक पर्ने न्यूनतम १ करोड रुपैयाँ बजेट सरकारले व्यवस्था गर्न नसकेको हो। ६० अर्ब रुपैयाँ अधिकृत पुँजी र ३ खर्बभन्दा बढी लगानी हुने परियोजना निर्माण गर्न बनेको कम्पनी अहिले बजेटविहीन छ। चिनियाँ कम्पनीलाई दिने र फिर्ता गर्ने क्रमले ६ वर्ष खेर गएकामा अब भने सरकारी कम्पनीका कारण अड्किने सम्भावना देखिएको छ। सरकारले बूढीगण्डकी जलविद्युत् कम्पनी नामको पब्लिक लिमिटेड कम्पनी दर्ता गरेको हो। ऊर्जा, जलस्रोत तथा सिँचाइ मन्त्रालयका प्रवक्ता मधुप्रसाद भेटवालले कम्पनीको पुँजी संरचनाका अनुसार कम्तीमा १ करोड बैंक खातामा भएपछि मात्रै कम्पनी कारोबारमा जाने बताए। हालसम्म बूढीगण्डकी विकास समितिमार्फत डुबानमा पर्ने ६० हजारमध्ये ५० हजार रोपनी जमिनको मुआब्जा र क्षतिपूर्ति बाँड्ने काम भएको छ, सहसचिव भेटुवालले अन्नपूर्ण पोस्ट्सँग भने, बूढीगण्डकी जलविद्युत् कम्पनी स्थापना भएको छ तर परियोजना निर्माण सुरु नभएकाले सञ्चालन खर्च छैन। जग्गा प्राप्तिको मुआब्जा बाँड्ने, घर र बिरुवाको क्षतिपूर्ति दिने काममात्र भइरहेको छ। भेटुवालका अनुसार मुआब्जामा हालसम्म ३९ अर्ब रुपैयाँ खर्च भएको छ। उनले भने, न्यूनतम खर्चका लागि १ करोड रुपैयाँ दिन अनुरोध गरिरहेका छौं। त्यो रकम पाएपछि कम्पनी सञ्चालनमा जान्छ, भेटुवालले भने। परियोजनासँग हाल भएको सम्पत्ति कम्पनीमा ट्रान्स्फर गर्न केही रकम चाहिने भेटुवालको भनाइ छ। कम्पनी बनिसकेको छ। आयोजना निर्माणको मोडालिटी, वित्तीय व्यवस्थापनको निर्णय कम्पनीको सञ्चालक समितिले गर्नेछ, भेटुवालले थपे। मुआब्जा र विस्तृत अध्ययन प्रतिवेदनसमेत हालसम्म बूढीगण्डकीको नाममा सरकाले ४० अर्ब रुपैयाँभन्दा बढी खर्च गरेको छ। तर, तत्कालीन अर्थमन्त्री पौडेलले भनेअनुसार पेट्रोल र डिजेलमा लगाइएको करको लेखाजोखा सरकारसँग छैन। ऊर्जा मन्त्रालयका प्रवक्ता मधुप्रसाद भेटुवालले पेट्रोल र डिजेलमा लगाइने पूर्वाधार कर बूढीगण्डकी निर्माणमा मात्रै नभएर देशभरका विकास पूर्वाधारमा खर्च हुने बताए। उनका अनुसार हालसम्म बूढीगण्डकीमा ४० अर्ब रुपैयाँ खर्च भएको छ। बजेट वक्तव्यमा आएअनुसार सुरुमा प्रतिलिटर ५ रुपैयाँ कर उठाइन्थ्यो, उनले भने, अहिले पूर्वाधार कर भनेर प्रतिलिटर १० रुपैयाँ बनाइएको छ। सो रकम बूढीगण्डकीमा मात्र नभएर देशभरिकै विकास परियोजनामा खर्च हुने बनाइएको हो। पूर्वाधार कर भनेर उठाइएको रकम सडक, विद्युत् आदिमा खर्च भएको हुनुपर्छ। पूर्वसचिव तथा पूर्वाधारविद् किशोर थापा जनताबाट कर उठाएपछि केमा खर्च हुन्छ भन्ने सरकारले सुसूचित गर्नुपर्ने बताउँछन्। पूर्वाधारका नाममा उठाइएको कर कहाँ र कति खर्च भयो ? भन्ने विवरण सरकारसँग पनि हुँदैन, थापाले भने, बूढीगण्डकी जलविद्युत् परियोजनामा खर्च गर्ने भनेर लिइएको कर कुन शीर्षकमा कति खर्च भयो स्पष्ट जानकारी गराइनुपर्छ। कुन ठाउँमा र कहिले खर्च हुन्छ ? भन्ने जानकारी नदिइकन यसरी अनावश्यक भार थप्नु पनि हुँदैन। थापाका अनुसार अत्यधिक ठूलो परियोजना बूढीगण्डकीमा सरकार एक्लैले लगानी जुटाउन मुस्किल पर्ने र नेपाल नागरिकले पनि अपनत्व महसुस गरून् भन्ने हेतुले पूर्वाधार कर उठाइएको थियो। पूर्वाधारविद् डा सूर्यराज आचार्य जुन आयोजना वा शीर्षकका लागि भनेर उठाइएको छ, त्यो जस्ताको तस्तै त्यही आयोजना वा शीर्षकमा खर्च गर्नुपर्ने बताउँछन्। आचार्यका अनुसार नेपालबाहेक अन्य देशमा पनि इन्धनबाट यस्तै अतिरिक्त शुल्क उठाइन्छ। तर, ती देशमा यसरी उठाएको कर अर्थ मन्त्रालयले चलाउन पाउँदैन थियो। उनीहरूको सडक विभाग वा भौतिक पूर्वाधार मन्त्रालयले जहाँ भन्यो त्यही खर्च गर्दथ्यो। जुन रकम एयरमार्किङ गरिएको छ, कानुनतः अन्यत्र खर्च गर्न पाइँदैन, डा आचार्यको दाबी छ, प्रदूषण कर कहाँ सदुपयोग भएको छ ? थाहा छैन। बूढीगण्डकी कर पनि मुआब्जा बाँड्न खर्च भएको भनिन्छ तर अहिले परियोजना निर्माण गर्न भनेर स्थापना गरेको कम्पनी १ करोड रुपैयाँ नभएर फ्याटफ्याटी भइरहेको जिकिर उनले गरे। परियोजनाका नाममा उठाइएको १ सय अर्ब रुपैयाँ पूर्वाधार करमा कानुन अभावले एयरमार्किङ गरिएको छ भन्ने आफूलाई नलाग्ने आचार्य दाबी गर्छन्। आचार्यले भने, यस्तो अवस्थामा सरकारले भौतिक पूर्वाधार मन्त्रालयले वार्षिक बजेटमा हिसाब मिलाउने गरेको छ। सो करलाई सरकारले अरू प्रकारका कर झैं आम्दानी मानेर सोलोडोलो खर्च हुने अभ्यास भएको छ। निगमले सरकारका लागि केके शीर्षकमा उठाउँछ कर ? तपाईं हामीले गाडीमा हाल्ने तेलमा बूढीगण्डकी बनाउने भनेर उठाउने करमात्र समावेश छैन। पेट्रोलियम पदार्थमा भन्सार शुल्क, सडक सम्भार शुल्क, वातावरण कर, मूल्य अभिवृद्धि कर पनि लाग्छ। यो कर निगमले आफ्नो खल्तीबाट झिकेर तिर्दैन, उपभोक्ताले पनि निगमलाई तिरेका होइनन्। निगम एउटा पुल हो जसले उपभोक्ताबाट पैसा उठाउँछ, अनि सुटुक्क सरकारको ढुकुटीमा जम्मा गरिदिन्छ। गत आर्थिक वर्षमा मात्र सरकारले पेट्रोलियम पदार्थबाट करिब १ खर्ब रुपैयाँ कर उठाएको छ। त्यसबाहेक निगमले आफ्नो नाफाबाट सरकारलाई आयकर पनि तिर्छ। देशमा गणतन्त्र आएपछि सरकारले पेट्रोलियम पदार्थबाट मात्रै ६ खर्बभन्दा बढी कर उठाएको छ। आव २०७७७८ अन्यसम्म ४ खर्ब ९८ अर्ब रुपैयाँ कर उठाएको सरकारले गत आवमा थप १ खर्बभन्दा बढी कर संकलन गरेको छ। जुन आयोजना वा शीर्षकका लागि भनेर उठाइएको छ, त्यो जस्ताको त्यस्तै त्यही आयोजना वा शीर्षकमा खर्च गर्नुपर्छ। अन्तर्राष्ट्रिय अभ्यासअनुसार परियोजना तोकेर लिइने करलाई एयरमार्क गरिन्छ। जुन रकम एयरमार्किङ गरिएको छ, कानुनतः अन्यत्र खर्च गर्न पाइँदैन। डा सूर्यराज आचार्य, पूर्वाधारविज्ञ बूढीगण्डकीको पुँजी संरचनाका अनुसार कम्तीमा १ करोड बैंक खातामा भएपछि मात्रै कम्पनी कारोबारमा जानेछ। कम्पनी बनिसकेको छ। निर्माणको मोडालिटी, वित्तीय व्यवस्थापनको निर्णय कम्पनीको सञ्चालक समितिले गर्नेछ।मधुप्रसाद भेटुवाल  प्रवक्ता, ऊर्जा, जलस्रोत तथा सिँचाइ मन्त्रालय वास्तवमा जनताबाट कर उठाएपछि केमा खर्च हुन्छ भन्ने सुसूचित गर्नुपर्ने हुन्छ। तर, महालेखा परीक्षकको प्रतिवेदनले बेरुजु औंल्यायो भनेमात्र विसंगति थाहा हुन्छ। बूढीगण्डकी जलविद्युत् परियोजनामा खर्च गर्ने भनेर लिइएको कर कुन शीर्षकमा कति खर्च भयो स्पष्ट जानकारी गराइनुपर्छ। किशोर थापा, पूर्वसचिव तथा पूर्वाधारविद् बूढीगण्डकी जलविद्युत् परियोजना प्राथमिकतामा राख्नु हुँदैन। यो परियोजना भारतलाई सीधा फाइदा हुने गरी बनाउन लागिएको छ। वर्षामा रोक्ने र हिउँद उत्तर भारतलाई सिँचाइ गर्न मिल्ने गरी पानी छाड्ने सोचसहित ल्याइएको यो परियोजना नेपालको पक्षमा छैन।रत्नसंसार श्रेष्ठ, जलविद्युत् विज्ञ विनितमणि उपाध्याय प्रवक्ता, नेपाल आयल निगम निगममार्फत नेपाल सरकारले १ खर्ब रुपैयाँ पूर्वाधार कर उठाएको रहेछ। त्यो कहाँ खर्च भयो भन्ने जानकारी छ ? नेपाल सरकारले इन्धन आयात हुँदै बखत भन्सार बिन्दुमा कर उठाउँछ। त्यो रकम कहाँ खर्च हुन्छ भन्ने हामीलाई जानकारी हुँदैन। निगमले कति कर उठाउँछ ?सुरुमा पूर्वाधार कर भने पेट्रोल र डिजेलमा प्रतिलिटर ५ रुपैयाँ कर लगाइयो। पछि त्यसलाई १० बनाइयो। इन्धनमा त्यसबाहेक भन्सार महसुल, सडर सुधार शुल्क, प्रदूषण नियन्त्रण शुल्क, मूल्य स्थिरीकरण कोषमा जम्मा हुने शुल्क, मूल्य अभिवृद्धि कर सरकारका लागि उठाइदिने गरेका छौं। सो कर लागतका रूपमा जोडेर इन्धनको मूल्य तय हुन्छ। यसबाहेक निगमले गरेको वार्षिक नाफाबाट आयकर पनि तिर्ने गर्दछौं। पूर्वाधार कर कति उठेछ ?२०७६ फागुनमा पूर्वाधार कर दोब्बर बनाइएपछि संकलन हुने कर पनि दोब्बर भएको छ। हालसम्म १ खर्ब रुपैयाँभन्दा बढी पूर्वाधार कर संकलन गरिसकेका छौं। पूर्वाधार कर कुन कोषमा जम्मा गरिन्छ ?हामीले एकमुष्ट रूपमा सरकारलाई बुझाउने गरेका छौं। सरकारले कुन कोषमा राख्छ, त्यो थाहा हुँदैन। पूर्वाधार कर के प्रयोजनका लागि उठाइएको हो ? सरकारले सुरुमा बूढीगण्डकी जलविद्युत् परियोजना निर्माण गर्न स्रोत जुटाउने हेतुले यो कर उठाएको थियो। बूढीगण्डकी अघि बढ्न नसकेपछि पूर्वाधार करमात्र भनिएको हो। यसरी कर उठाउँदा उपभोक्तालाई के लाभ भयो ?सरकारले कर तोकपछि हामीले उपभोक्ताबाट थप १० रुपैयाँ उठाउन थाल्यौं। यो कर नभएको भए अहिले मूल्य १० रुपैयाँ सस्तो हुने थियो।"
राउटेको रक्षार्थ,"थरीथरी जातजाति र समुदायले नै नेपालको वैभव बढाएका हुन्। थरीथरी संस्कृति र परम्पराले मुलुकलाई सांस्कृतिक रूपमा समृद्ध बनाएका हुन्। तसर्थ कुनै जातजातिको महत्व कुनैको पनि दाँजोमा कम हुँदैन, बरु लोपोन्मुख संस्कृतिका धनी समुदायको महत्व झन् धेरै हुन्छ। राउटे नेपालमा मात्रै भएको दक्षिण एसियाकै फिरन्ते समुदाय हो, जुन लोपोन्मुख छ, तसर्थ यसको अस्तित्व रक्षा आवश्यक छ। वनमा आ िश्रत र एकै ठाउँ स्थिरतापूर्वक नबस्ने यो समुदाय कर्णाली प्रदेशका सल्यान, सुर्खेत, जाजरकोट र दैलेखमा केन्द्रित छ। अकालमा ज्यान जाने प्रवृत्तिले यो समुदाय अस्तित्वको खतरामा देखिन्छ। पछिल्लो अध्ययनअनुसार राउटे युवादेखि वृद्धवृद्धासम्मले अकालमा ज्यान गुमाइरहेका छन्। एक त एकै ठाउँ नबस्ने र खेतीपाती वा नियमित इलम या रोजगारी नगर्ने हुँदा राउटेहरूको खानेबस्ने नै ठेगान हुँदैन। तसर्थ नै उनीहरूको खानापान पोषणयुक्त छैन। त्यसमाथि नवजात शिशु, सुत्केरी, बिरामी वा वृद्धवृद्धाको गतिलो हेरचाह हुँदैन र अकालमा ज्यान जान्छ। युवाहरूचाहिँ अत्यधिक कमसल मदिराका लतमा छन्। त्यही उनीहरूको असामयिक मृत्युको कारण बनिरहेको छ। पछिल्लो पाँच वर्षमा राउटे समुदायका २९ जनाले ज्यान गुमाएका छन्। ज्यान गुमाउनेमा १९ जना बालबालिका र १० जना वयस्क उमेरका छन्। बालमृत्युदर ५० प्रतिशत छ। यो डरलाग्दो तथ्यांक हो। सरकारले हरेक राउटेलाई प्रतिव्यक्ति मासिक ४ हजार रुपैयाँ सामाजिक सुरक्षा भत्ता उपलब्ध गराउँछ। तर त्यही भत्ता उनीहरूले आत्मघाती रुपमा प्रयोग गरेको अध्ययनले देखाएको छ। त्यो पैसा उनीहरूले कमसल मदिरामा सक्ने गरेका छन्। लोपोन्मुख समुदायको रक्षार्थ पैसा बाँडेर हुँदैन र पैसा नै सबै समस्याको हल हो भन्ने शिक्षा यसले दिएको छ। वास्तवमा पैसा हुँदैमा, सबैले त्यसको सदुपयोगै गर्छन् वा गर्न सक्छन् भन्ने हुँदैन, यो त इतिहासले पटकपटक सिद्ध गरेको तथ्य हो। त्यसैलाई ख्याल गरी सरकारले राउटेलाई शिक्षा, स्वास्थ्य र इलमसँग जोड्नुपर्छ। तर, मूलप्रवाहीकरणका नाममा उनीहरूको मौलिकता भने मासिन दिनु हुँदैन। राउटेको रक्षार्थ त्यही उपायको खोजी आजको आवश्यकता हो।"
गर्भवतीलाई गाउँमा निःशुल्क भिडियो एक्सरे,"सन्धिखर्क : अर्घाखाँचीको शीतगंगा नगरपालिकाले गाउँमै पुगेर गर्भवती महिलाहरूको भिडियो एक्सरेसहित निःशुल्क स्वास्थ्य परीक्षण सुरु गरेको छ। गर्भमा रहेको शिशु तथा आमाको स्वास्थ्य कस्तो छ भनेर भिडियो एक्सरे गर्नका लागि सन्धिखर्क तथा बुटवल जानु पर्ने बाध्यतामा रहेका शितगंगाका गर्भवती महिलाको सुविधाको लागि ग्रामीण अल्ट्रासाउन्ड कार्यक्रम सुरु गरी गर्भवतीको निःशुल्क स्वास्थय परीक्षण सुरु गरिएको नगरपालिकाका प्रमुख प्रशासकीय अधिकृत झवीन्द्र खनालले बताए। नगरपालिकाको वडा नम्बर १ को सुवर्णखाल मन्दे्रको सहरी स्वास्थ्य केन्द्रमा गर्भवतीहरूको स्वास्थ्य परीक्षण गरी सुरु गरिएको ग्रामीण अल्ट्रासाउन्ड कार्यक्रम १,२, ३ र ४ नम्बर वडामा सम्पन्न भएको छ। यो कार्यक्रम नगरपालिकाभित्र रहेका सबै १४ वटै वडामा रहेका स्वास्थ्य केन्द्रमा सञ्चालन हुनेछ। गर्भवती जाँच र अल्ट्रासाउन्ड गर्नकै लागि सन्धिखर्क तथा बुटबलमा महँगो खर्च गरेर जान नपरोस् स्वास्थ्य सेवा गाउँमै प्रदान होस् भन्ने उद्देश्यले गाउँमै सेवा दिन थालिएको नगरपालिकाका नगर प्रमुख छविलाल पौडेलले बताए। उनले प्राथमिक उपचारमा समेत पछाडि रहेका गाउँहरूमा चिकित्सकसहितका अन्य विभिन्न शिविरसमेत सञ्चालन गर्ने तयारी रहेको बताए। महिलाहरूको प्राथमिक उपचारमा समेत यसले सेवाले सहजहुने उपप्रमुख गीता भाटको भनाइ छ। उनले ग्रामीण क्षेत्रका सम्पूर्ण गर्भवती आमाको अवस्था र बच्चाको अवस्था कस्तो छ भनि ग्रामीण अल्ट्रासाउन्ड मार्फत जाँच्ने र अवस्थाअनुसार नियमित चेकजाँच गरी नियमित गर्भजाँचका लागि यो कार्यक्रम प्रभावकारी हुने बताइन्। शीतगंगा नगरपालिका१, २, ३ र ४ नम्वर वडाका ५६ जना गर्भवती महिलाको स्वास्थ्य चेकजाँच र अल्ट्रासाउन्ड गरिएको नगरपालिकाका स्वास्थ्य शाखा प्रमुख नमनारायण वेल्वासेले बताए। उनीहरूको अवस्था सामान्य रहेको डाक्टर शुभेक्षा शर्माले बताइन्।"
ब्लड बैंक बनेको दाह्री ग्याङ,"अछाम : कोरोनाको महामारीको बेला असार महिना थियो। बाजुराका गणेश रावल साँफेबगरको सडकमा अलपत्र अवस्थामा लडेको देखेपछि दाह्री ग्याङले उनलाई उद्दार गरेर बयालपाटा अस्पताल पुर्याए। उनको बायाँ हात भाँचिएको थियो। स्वास्थ्य अवस्था नाजुक थियो। शरीरमा रगतको कमी थियो। मनाङमा एक जना ठेकेदारसँग काम गर्दैै आएका उनी ठेकेदार सम्पर्कविहीन भएपछि अलपत्र परेका रहेछन्। सात दिनसम्म भोकै रहेका रावल जसोतसो साँफेबगरसम्म पुगेका रहेछन्। कोरोनाको समय भएकाले नजिकका कसैले पनि रगत दिन मानेनन्। राति ९ बजे साँफेबगर नगरपालिकाको दुर्गम वडा पातलकोटबाट दाह्री ग्याङका युवाहरू बोलाएर ओ पोजेटिभ रगत दिएर ज्यान बचाइयो, दाह्री ग्याङका अध्यक्ष उमेश कुँवरले ती दिनसम्झे, उपचारपछि घर फर्किन उनीसँग पैसा थिएन। पाँच हजार जुटाएर घर पठाऔं। त्यो घटना यता दाह्री ग्याङका युवाहरू अस्पतालको शैयामा प्रसव पीडामा छटपटिएका महिला उनका आफन्तहरूको पीडामा मलम लगाउने काम मात्र होइन, रगत अभावमा कसैको पनि ज्यान नजाओस् भन्ने अभियानमा लागिपरेका छन्। अछामको बयालपाटाअस्पतालमा रगत आवश्यकता पर्योकी दाह्री ग्याङलाई फोन आउँछ। बिरामीलाई रगत चाहिएमा अस्पताल र बिरामीका आफन्तले ग्याङका सदस्यलाई सिधै फोन गर्छन्। दाह्री ग्याङले रगत अभाव भएका थुप्रै गर्भवती र बिरामीहरूको ज्यान बचाइसकेको छ। सामान्यतया दाह्री पाल्ने र मुन्द्रा लाउने युवाहरूलाई नकारात्मक दृष्टिले हेर्ने चलन छ तर अछामका केही युवाहरू भने गालामा दाह्री, काँधमा जिम्मेवारी नाराका साथ समाज सेवामा जुटेका छन्। युवा अवस्थामै गालाभरी दाह्री पालेर हिड्ने युवाहरूले पछिल्लो समय रक्तदानदेखि विभिन्न समस्यामा स्थानीयलाई सघाउँदै सामाजिक काममा जुटेका छन्। समाजमा हुने नकारात्मक प्रवृत्तिलाई समेत परिवर्तन गरी सकारात्मक पाटोमा अगाडि बढाउन पहल कदम गर्ने उनीहरूको अठोट छ। अध्यक्ष कुँवरले मात्रै १७पटक पटक रक्तदान गरिसकेका छन्। अछाममा ब्लड बंैक छैन। नजिक अस्पतालहरू पनि नभएकाले बढीजसो गर्भवतीहरू रक्तअल्पता भएपछि मात्रै अस्पताल पुग्ने गर्छन् तर अस्पतालमा ब्लड बैंक नहुँदा, सिधै दाह्री ग्याङका युवाहरूलाई फोन जान्छ र उनीहरू अस्पतालमा बिरामी बचाउन हाजिर हुन्छन्। कुँवर भन्छन्, दुर्गमका महिला झनै मारमा छन्। अस्पतालमा सबैभन्दा बढी गर्भवती महिलाहरूलाई रक्तदान गरेका छौं। करिब ३ सय जति गर्भवतीलाई हाम्रो ग्याङले रक्तदान गरेको छ भने २ सयको हाराहारीमा अन्य बिरामीलाई पनि रगत दिएका छौं। दाह्री ग्याङको समन्वयमा बिरामीलाई रक्तदान गरेका अन्य व्यक्तिलाई सम्मान स्वरूप प्रमाणपत्रसमेत दिने गरेको उनले बताए। युवाहरूले अहिले बिरामीहरूलाई भनेको बेला रगत उपलब्ध गराएर ब्लड बैकको काम गरिरहेको बयालपाटा अस्पतालका प्रमुख डामन्दिप पाठकले बताए। उनले भने, जिल्लामा ब्लड बैंक छैन। जतिबेला बिरामीलाई आवश्यकता पर्यो। त्यत्तिबेला नै रगत खोज्नुपर्ने अवस्था छ। यस्तो बेला दाह्री ग्याङका युवाहरूलाई सम्पर्क गरेपछि उहाँहरूले रगतको व्यवस्था गर्र्दिहाल्नु हुन्छ। अस्पतालमा ३० देखि ३५ दिनसम्म मात्र रगत स्टोर गर्ने व्यवस्था रहेको डापाठकले बताए। बिरामीलाई आवश्यकता परेको बेला मात्र होइन, उनी बेलाबेलामा अस्पतालमा रक्तदान कार्यक्रमको समेत आयोजना गर्दै आइरहेको दाह्री ग्याङका सदस्य हिमाल बुढाले बताए। हामीले रक्तदान, बजार सरसफाई, विपन्न असहायहरूलाई आर्थिक सहयोग गर्दै आइरहेको छौं। पछिल्लो समय युवाहरू लागूपदार्थ दुब्र्यसनतिर फस्दै गएका छन्। यस बारेमा पनि प्रत्येक विद्यालयहरूका जनचेतनामूलक कार्यक्रमहरू गर्ने योजना बनाएका छौं।"
प्रचण्ड नेतृत्वको सरकार चार महिना पनि चल्दैन: चौधरी (भिडियो वार्ता),"काठमाडौं: नेपाली कांग्रेसका नेता तथा सप्तरी क्षेत्र नम्बर ४ का सांसद तेजुलाल चौधरीले कांग्रेसले प्रधानमन्त्री पुष्पकमल दाहाल प्रचण्डलाई विश्वासको मतमा असफल पार्ने बताएका छन्। प्रचण्डलाई विश्वासको मत दिनू अनैतिक हुने भन्दै चौधरीले अब कांग्रेसले त्यसलाई असफल पार्ने चेतावनी दिए। अब कांग्रेसले प्रचण्डलाई नरिझाउने दाबी गर्दै सभापति शेरबहादुर देउवाले विश्वासको मत दिने बताए संस्थागत रुपमा आफूहरूको असहमति हुने बताए। अन्नपूर्ण पोस्टको कार्यक्रम 'द न्यूज मेकर'मा भूपाल लुइटेलसँग कुरा गर्दै चौधरीले प्रचण्ड नेतृत्वको सरकार चार महिनासम्म पनि नचल्ने बताए। उनले भने, 'प्रचण्ड नेतृत्वको सरकार बढीमा ४ महिना चल्छ। लगत्तै ठूलो दलको हैसियतमा कांग्रेसले सरकारको नेतृत्व गर्छ। सो सरकारलाई माधव नेपाल, उपेन्द्र यादव, राजेन्द्र लिङ्देन र रवि लामिछानेको पनि समर्थन हुनेछ।' अब पार्टीलाई बलियो बनाउने बेला आएको भन्दै उनले कम्युनिष्टको साथमा हिँडेर पार्टी बलियो नहुने बताए। अब जनताको एजेण्डा सदन र सडकमा घन्काएर पार्टी र देशलाई समृद्ध बनाउन आफूहरू लाग्ने उनले बताए।"
सरकारलाई विश्वासको मत प्राप्त हुन्छ : अध्यक्ष ओली,"काभ्रे : नेकपा (एमाले) का अध्यक्ष केपी शर्मा ओलीले नेकपा (माओवादी केन्द्र) का अध्यक्ष पुष्पकमल दाहाल प्रचण्ड नेतृत्वको वर्तमान सरकारले प्रतिनिधिसभामा विश्वासको मत प्राप्त गर्ने बताएका छन्। पार्टी जनसङ्गठन समन्वय संयन्त्रले काभ्रेपलाञ्चोकको धुलिखेलमा आयोजना गरेको दुई दिने जनसंगठन सुदृढीकरण कार्यशाला उद्घाटन समारोह उनले आउँदो मंगलबार सरकारले विश्वासको मत प्राप्त गर्ने बताउँदै नेताकार्यकर्तालाई ढुक्क रहन आग्रह गरे। 'वर्तमान सरकारले सहज तरिकाले विश्वासको मत प्राप्त गर्नेछ, तपाईंहरू ढुक्क भएर बस्नुस्, यो एमालेले बनाएको सरकार हो', पूर्वप्रधानमन्त्रीसमेत रहनुभएका ओलीले भने। अध्यक्ष ओलीले सांकेतिक रूपमा सरकारलाई विश्वासको मत नदिलाउन षड्यन्त्र भइरहेको बताए। उनले एमाले सरकारमा वा प्रतिपक्षमा जहाँ रहे पनि देश र नागरिकको हितमा दृढतापूर्वक सक्रिय भइरहने बताए। अध्यक्ष ओलीले जनादेशको सही व्याख्या, सही विश्लेषण र सही सदुपयोग गरेको दाबी गर्दै देशको राजनीति अत्यन्तै अनौठो गतिमा परिवर्तन भएकोमा नेपाली राजनीतिमा चासो राख्ने अचम्मित भएको बताए।"
संसदका सबै दलसँग विश्वासको मत माग्ने सत्ता गठबन्धनको निर्णय,"काठमाडौं: सत्ता गठबन्धनका दलको बैठकले संसदका सबै दलसँग प्रधानमन्त्री पुष्पकमल दाहाल प्रचण्डलाई विश्वासको मत माग्ने निर्णय गरेको छ। प्रधानमन्त्रीको सरकारी निवास बालुवाटाको बैठकले संसदका सबै दलसँग विश्वासको मत माग्ने निणर्य गरेको हो। त्यस्तै सरकार सञ्चालनका लागि साझेदार दलहरूको न्यूनतम साझा कार्यक्रमलाई अन्तिम रूप दिने निणर्य भएको छ। न्यूनतम साझा कार्यक्रमलाई छिटै औपचारिक रूपमा सार्वजनिक गरिने भएको छ। बैठकमा सत्ता साझेदार दलबीच संघीय र प्रादेशिक तहमा सत्ता साझेदारीको प्याकेजका बारेमा समेत छलफल भएको छ। सत्ता साझेदारीका बारेमा मूलभूत रूपमा सहमति जुटेको र शीर्ष तहमा समझदारी कायम गरी छिटै सार्वजनिक गर्ने निर्णय गरेको प्रधानमन्त्रीको सचिवालयले जनाएको छ। प्रादेशिक तहमा प्याकेजमा समझदारी गर्ने क्रममा मुख्यमन्त्री चयनमा मोटामोटी सहमति जुटेको छ। प्रदेश १ को मुख्यमन्त्रीमा नेकपा एमालेका नेता हिक्मतबहादुर कार्की मुख्यमन्त्री नियुक्त भइसकेका छन्। अब बाँकी प्रदेशका मुख्यमन्त्रीका विषयमा पनि एकल र आलोपालो चलाउने समझदारी भएको छ। जसमा मधेस प्रदेशको मुख्यमन्त्री जसपा र जनमत पार्टीले आलोपालो रुपमा चलाउने, बागमती र सुदूरपश्चिमको मुख्यमन्त्री नेकपा एमाले र नेकपा माओवादी केन्द्रले आलोपालो चलाउने, गण्डकी र लुम्बिनी प्रदेशको मुख्यमन्त्री नेकपा एमालेले पाउने र कर्णाली प्रदेशको मुख्यमन्त्री नेकपा माओवादी केन्द्रले पाउने गरी समझदारी भएको छ। यो समझदारीलाई पूर्णता दिन बाँकी रहेको बताइएको छ। बैठकमा प्रधानमन्त्री पुष्पकमल दाहाल प्रचण्ड, नेकपा एमालेका अध्यक्ष केपी शर्मा ओली, गृहमन्त्री एवं राष्ट्रिय स्वतन्त्र पार्टीका सभापति रवि लामिछाने, राष्ट्रिय प्रजातन्त्र पार्टीका अध्यक्ष राजेन्द्र लिङ्देन, जनता समाजवादी पार्टीका अध्यक्ष उपेन्द्र यादव र जनमत पार्टीका अध्यक्ष सिके राउत सहभागी थिए।"
"प्रतिनिधिसभाको बैठक सोमबार बस्दै, १२ दलका नेताले सम्बोधन गर्ने","काठमाडौं : प्रतिनिधिसभाको निर्वाचन सम्पन्न भएपछि संघीय संसद्को अधिवेशन सोमबारदेखि प्रारम्भ हुँदैछ। नयाँ बानेश्वरस्थित संघीय संसद् भवनमा अपराह्न १ बजेदेखि प्रतिनिधिसभा र राष्ट्रियसभाका बैठक अलग अलग सञ्चालन हुनेछन्। गत मङ्सिर ४ गते सम्पन्न प्रतिनिधिसभा र प्रदेशसभा सदस्य निर्वाचनपछि प्रतिनिधिसभाको पहिलो अधिवेशन र राष्ट्रियसभाको नियमित १३औँ अधिवेशन सुरु हुनेछ। दुवै सदनका बेग्लाबेग्लै बैठकमा साझा कार्यसूचीका रूपमा संघीय संसद्को अधिवेशन आह्वानसम्बन्धी राष्ट्रपतिको कार्यालयबाट प्राप्त पत्र पढेर सुनाइनेछ। यस्तै प्रधानमन्त्रीको नियुक्ति र मन्त्रिपरिषद् गठनसम्बन्धी राष्ट्रपति कार्यालयको पत्रसमेत वाचन गरेर सुनाइनेछ। प्रतिनिधिसभा र राष्ट्रियसभामा प्रतिनिधित्व गर्ने राजनीतिक दलका नेताहरुले सम्बोधन गर्ने कार्यसूची रहेको संघीय संसद् सचिवालयका सहप्रवक्ता दशरथ धमलाले जानकारी दिए। प्रतिनिधिसभामा १२ दलका नेताको सम्बोधन प्रतिनिधिसभाको भोलिको बैठकमा सभामा प्रतिनिधित्व गर्ने १२ राजनीतिक दलका नेताले शुभकामना मन्तव्य दिनेछन्। बैठकको प्रारम्भमा प्रतिनिधिसभाका ज्येष्ठ सदस्य पशुपतिशमशेर जबराले सदस्यहरुलाई स्वागत गर्ने छन्। गत मङ्सिर ४ गते सम्पन्न प्रतिनिधिसभा र प्रदेशसभा सदस्य निर्वाचनपछि प्रतिनिधिसभामा १२ राजनीतिक दल र पाँच स्वतन्त्र सांसदका प्रतिनिधित्व रहेको छ। प्रतिनिधिसभामा नेपाली कांग्रेस ८९, नेकपा (एमाले)का ७८, नेकपा (माओवादी केन्द्र) ३२, राष्ट्रिय स्वतन्त्र पार्टीका २०, राष्ट्रिय प्रजातन्त्र पार्टीका १४, जनता समाजवादी पार्टी नेपालका १२, नेकपा (एकीकृत समाजवादी)का १०, जनमत पार्टीका छ, लोकतान्त्रिक समाजवादी पार्टीका चार, नागरिक उन्मुक्ति पार्टीका तीन, राष्ट्रिय जनमोर्चा र नेपाल मजदुर किसान पार्टीका एकएक तथा स्वतन्त्र पाँच सांसद् छन्। प्रतिनिधिसभा बैठक हाल कायम प्रतिनिधिसभा नियमावली, २०७५ अनुसार सञ्चालन हुनेछ। बैठकले नियमावली, २०७५ लाई अनुमोदनसमेत गर्नेछ। भोलिको बैठकबाट ज्येष्ठ सदस्यको अनुपस्थितिमा बैठकको अध्यक्षता गर्नका लागि नियमावलीअनुसार सात जनालाई चयन गरिनेछ। सांसद सदस्य सङ्ख्याका आधारमा कांग्रेस र एमालेबाट दुईदुई र बाँकी अन्य दलबाट प्रतिनिधित्व हुनेछ। सोमबारको बैठकमा ज्येष्ठ सदस्य जबराले यही पुस २६ गते प्रधानमन्त्री पुष्पकमल दाहाल प्रचण्डले विश्वासको मत लिने प्रस्तावबारे जानकारी गराउने छन्। माओवादी केन्द्रका अध्यक्ष दाहाल यही पुस १० गते एक सय ६९ सांसदको समर्थनमा प्रधानमन्त्रीमा नियुक्त भएका थिए। नेपालको संविधानको धारा ७६ को उपधारा (२) अनुसार नियुक्त प्रधानमन्त्रीले सोही धाराको उपधारा (४) बमोजिम ३० दिनभित्र प्रतिनिधिसभाबाट विश्वासको मत लिनुपर्ने प्रावधान छ। नेपालको संविधानअनुसार निर्वाचनको अन्तिम मतपरिणाम सार्वजनिक भएको ३० प्रतिनिधिसभाको बैठक बस्ने प्रावधान छ। यसैगरी पहिलो प्रारम्भ भएको दिनदेखि १५ दिनभित्र सभामुख र उपसभामुखको निर्वाचन गरिसक्नुपर्नेछ। सभामुखको निर्वाचन सम्पन्न नभइसकेका कारणले हाल प्रतिनिधिसभाका ज्येष्ठ सदस्य जबराले बैठक सञ्चालन गर्नेछन्। उनले यसअघि यही पुस ७ गते नवनिर्वाचित प्रतिनिधिसभाका सदस्यलाई पद तथा गोपनीयताको शपथ गराएका थिए।"
विश्वासको मतबारे हामीलाई खबर आएको छैन: महन्थ ठाकुर,"काठमाडौं: लोकतान्त्रिक समाजवादी पार्टी (लोसपा)का अध्यक्ष महन्थ ठाकुरले प्रधानमन्त्री पुष्पकमल दाहाल प्रचण्डलाई विश्वासको मतबारे पार्टीले कुनै निर्णय नगरेको बताएका छन्। पार्टीको बैठकपछि सञ्चारकर्मीसँग कुरा गर्दै अध्यक्ष ठाकुरले प्रधानमन्त्रीलाई विश्वासको मत दिने बारे पार्टीमा कुनै जानकारी नआएकाले अहिले केही निर्णय नगरिएको बताए। सरकारले विश्वासको मतबारे पार्टीलाई औपचारिक जानकारी गराए छलफलबाट निर्णय लिने उनको भनाइ छ। लोसपा सरकारमा जाने कि नजाने भन्ने प्रश्नमा ठाकुरले भने, 'विगतदेखि नै हामीसँग भएका सम्झौता कार्यान्वयनमा आएका छैनन्। अहिले पनि सरकारको न्यूनतम साझा कार्यक्रममा हाम्रो मागलाई समावेश गरिएको छैन। हाम्रो माग सरकारले पूरा गर्नुपर्छ। माग पूरा गर्ने ठोस प्रतिवद्धता आए हामी निर्णय गर्छौ।' आफूहरू सत्तारुढ सात दलमा नरहेको भन्दै उनले सरकारलाई समर्थन वा प्रधानमन्त्रीलाई विश्वासको मतबारे पुस २६ गते नै थाहा हुने बताए। उनले भने, 'अहिलेसम्म हामीलाई सरकारको तर्फबाट कुनै औपचारिक प्रस्ताव आएको छैन। आएपछि पार्टीमा छलफल गरेर निर्णय लिन्छौँ। के हुन्छ भन्ने बारे चाहिँ पुस २६ गते नै थाहा होला।'"
प्रदेश १ को मुख्यमन्त्री बन्न लागेका हिक्मत कार्की को हुन् ?,"विराटनगर : नेकपा (एमाले) प्रदेश १ संसदीय दलका नेता हिक्मतकुमार कार्की प्रदेशको नयाँ मुख्यमन्त्री बन्ने निश्चित भएको छ। सत्तारूढ गठबन्धनमा प्रदेश १ सरकारको नेतृत्व एमालेले गर्ने सहमति जुटेसँगै मुख्यमन्त्री बन्न कार्कीलाई बाटो खुलेको हो। झापाको निर्वाचन क्षेत्र नम्बर ५ कबाट दोस्रोपटक प्रदेशसभा सदस्यमा निर्वाचित कार्की प्रदेशका पूर्वआन्तरिक मामिला तथा कानुनमन्त्री हुन्। एमाले स्थायी कमिटी सदस्यसमेत उनी शेरधन राई नेतृत्वको सरकारमा मन्त्री थिए। ९३ सदस्यीय प्रदेशसभामा ६० जना सांसदसहित सत्ता गठबन्धन दुई तिहाइ नजिक छ। प्रदेशसभामा एमालेका ४०, माओवादीका १३, राप्रपाका ६ र जसपाका १ सांसद छन्। प्रदेशसभाको दोस्रो कार्यकालका लागि भने उनकै नेतृत्वमा सरकार बन्ने भएको हो। कार्कीले सत्तारूढ गठबन्धनमा आबद्ध ४ दलका ६० जना सांसद (प्रदेशसभा सदस्य)को समर्थनमा दिउँसो ४ बजे मुख्यमन्त्रीका लागि प्रदेश प्रमुख पर्शुराम खापुङसमक्ष दाबी पेस गर्ने भएका छन्। प्रदेशमा एमाले, नेकपा (माओवादी केन्द्र), राष्ट्रिय प्रजातन्त्र पार्टी (राप्रपा) र जनता समाजवादी पार्टी (जसपा)सहितको सत्तारूढ गठबन्धन छ। ९३ सदस्यीय प्रदेशसभामा ६० जना सांसदसहित सत्ता गठबन्धन दुई तिहाइनिजक छ। प्रदेशसभामा एमालेका ४०, माओवादीका १३, राप्रपाका ६ र जसपाका १ सांसद छन्। कार्की एमाले, माओवादी, राप्रपा र जसपाका सांसदको समर्थनमा मुख्यमन्त्रीका लागि दाबी पेस गर्ने तयारीमा छन्। प्रदेशमा नयाँ सरकार गठनका लागि बहुमत पुर्याउन ४७ सांसद आवश्यक पर्छ। एमाले प्रदेश १ का प्रमुख सचेतक रेवतीरमण भण्डारीका अनुसार प्रदेश प्रमुखले दिएको समय अघि नै कार्कीलाई मुख्यमन्त्री नियुक्तिका लागि दिउँसो ४ बजे दाबी पेस गरिने छ। प्रदेश प्रमुख खापुङले मुख्यमन्त्री नियुक्तिका लागि दिएको समय साँझ ५ बजेबाट सकिँदैछ। उनले एक साताको समय दिँदै संविधानको धारा १६८ को उपधारा २ बमोजिम प्रदेशसभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत पुर्याएर मुख्यमन्त्रीमा दाबी पेस गर्न गत पुस १७ गते आह्वान गरेका थिए। दलहरूले छलफल गरेपनि केन्द्रमा भागबण्डा टुंगो नलाग्दा दाबी पेस गर्न अन्तिम समयसम्म कुर्नु परेको थियो। एमाले प्रदेश १ का प्रमुख सचेतक रेवतीरमण भण्डारीका अनुसार प्रदेश प्रमुखले दिएको समय सकिनुअघि नै कार्कीलाई मुख्यमन्त्री नियुक्तिका लागि दिउँसो ४ बजे दाबी पेस गरिने छ। सत्ता गठबन्धनमा आवद्ध पार्टीका संसदीय दलका नेताको हस्ताक्षर र बहुमत प्रदेशसभा सदस्यको समर्थनसहित प्रदेश प्रमुखसमक्ष दाबी पेस गरिने उनले बताए। त्यसपछि प्रदेश प्रमुखले कार्कीलाई प्रदेशसभाको दोस्रो कार्यकालका लागि मुख्यमन्त्री नियुक्त गर्ने भण्डारीको भनाइ छ। एमाले प्रमुख सचेतक भण्डारीका अनुसार दाबी पेस गरेपछि शपथ ग्रहणका लागि प्रदेश प्रमुखले मुख्यमन्त्रीलाई बोलाउँदा पहिलो चरणमा सानो मन्त्रिपरिषद् बनाउने तयारी छ। शीर्ष नेताहरूबीचमा शनिबार भएको छलफलमा प्रदेश १ को मुख्यमन्त्री एमाले र सभामुख माओवादीले लिने सहमति जुटेको थियो। तर, सभामुख कसलाई बनाउने भन्ने निर्णय माओवादीले लिइसकेको छैन। माओवादी प्रदेश १ संसदीय दलका नेता इन्द्रबहादुर आङ्बोले मुख्यमन्त्री एमालेले लिने सहमति शीर्ष तहमा भएको बताए। उनले शीर्ष सहमति अनुसार नै मुख्यमन्त्रीमा गठबन्धनले दाबी पेस गर्ने जानकारी दिए। मुख्यमन्त्री एमालेले लिएपछि सभामुख भने माओवादीले लिने आङ्बो बताउँछन्। यसअघि मुख्यमन्त्रीमा माओवादीले पनि दाबी गर्दै आएको थियो। प्रदेशको मुख्यमन्त्री टुंगो लागेपनि सरकार विस्तारका लागि सत्तारूढबाट मन्त्रीहरूको टुंगो लागिसकेको छैन। कुन मन्त्रालय कसले लिने भनेर दलहरूबीचमा सहमति पनि भइसकेको छैन। एमाले प्रमुख सचेतक भण्डारीका अनुसार दाबी पेस गरेपछि शपथग्रहणका लागि प्रदेश प्रमुखले मुख्यमन्त्रीलाई बोलाउँदा पहिलो चरणमा सानो मन्त्रीपरिषद् बनाउने तयारी छ। प्रदेशमा नेपाली कांग्रेस र नेकपा (एकीकृत समाजवादी) तत्कालका लागि सरकारमा नजाने भएका छन्। प्रदेशसभामा कांग्रेसका २९ र समाजवादीका ४ जना सांसद छन्। को हुन् हिक्मत ? एमाले नेता हिक्मतकुमार कार्कीको जन्म झापाको गौरादह नगरपालिका३ मा विक्रम संवत २०२१ साल असोज ११ गते भएको हो। उनी पिता स्वः बमहादुर कार्की र माता जानुकादेवी कार्कीका तेस्रो सन्तान हुन्। हिक्मतको परिवारमा अहिले आमा, दाजुभाउजू, श्रीमती, २ छोरी र १ छोरा छन्। दाजु दीपक कार्की पनि एमालेकै राजनीति गर्छन्। संविधानसभा सदस्य दीपक एमाले झापाका अध्यक्ष हुन्। हिक्मतको बाल्यकाल गौरादहमै बितेको थियो। स्थानीय जनता माध्यमिक विद्यालयबाट उनले एसएलसी दिएका हुन्। स्कुले जीवनदेखि नै अनेरास्ववियुमा संगठित भएर उनी विद्यार्थी राजनीतिमा प्रवेश गरे। २०३६ सालदेखि पार्टीको सम्पर्कमा पुगेर राजनैतिक आन्दोलनलाई साथ दिए। हिक्मत विद्यार्थी विशेष जिल्ला कमिटीको सचिव, उपत्यका समन्वय कमिटीको सदस्य, मेची अञ्चल समन्वय कमिटीको सदस्य हुँदै २०७१ सालमा सम्पन्न एमालेको नवौं राष्ट्रिय महाधिवेशनबाट पार्टीको केन्द्रीय कमिटीमा प्रवेश गरेका हुन्। महेन्द्र बहुमुखी क्याम्पसमा आईएल अध्ययन गर्ने उदेश्य राखेर २०४२ सालमा धरान गए। धरानबाट आईएलको पहिलो ब्याजको अध्ययन सकेर उच्च शिक्षाका निम्ति उनी प्रदर्शनी मार्गस्थित नेपाल ल कलेजमा भर्ना भए। हिक्मतले कानुनमा स्नातकोत्तर तह (एलएलएम)सम्मको अध्ययन पूरा गरेका छन्। अनेरास्ववियुको विभिन्न कमिटीमा रहेर उनले नेतृत्वदायी भूमिका निर्वाह गरे। उनले विद्यालय र क्याम्पसको प्रारम्भिक कमिटीदेखि ल क्याम्पस, जिल्ला कमिटी काठमाडौं र बाग्मती अञ्चल कमिटीको नेतृत्वमा रहेर विद्यार्थी राजनीति गरे। २०५५ सालमा अनेरास्ववियुको केन्द्रीय अध्यक्ष बने। नेपाल ल क्याम्पसमा स्वतन्त्र विद्यार्थी युनियन (स्ववियु)को सभापतिसमेत भए। हिक्मत विद्यार्थी विशेष जिल्ला कमिटीको सचिव, उपत्यका समन्वय कमिटीको सदस्य, मेची अञ्चल समन्वय कमिटीको सदस्य हुँदै २०७१ सालमा सम्पन्न एमालेको नवौं राष्ट्रिय महाधिवेशनबाट पार्टीको केन्द्रीय कमिटीमा प्रवेश गरेका हुन्। पार्टीको स्वयंसेवकको केन्द्रीय कमान्डमा प्रदीप नेपाल, विष्णु रिमाल, विनोद श्रेष्ठ, रुपनारायण श्रेष्ठ, विन्दा पाण्डेसँगै महत्वपूर्ण भूमिकामा रही पर्यवेक्षक, प्रतिनिधि हुँदै पार्टीको केन्द्री राजनीतिमा उनी प्रवेश गरेका हुन्। एमालेको नवौं महाधिवेशनमा भूगोलको प्रतिनिधित्व गर्दै मेचीबाट केन्द्रीय सदस्यमा निर्वाचित भए। पार्टीभित्र २०७१२०७३ सालसम्म मेची अञ्चल समन्वय कमिटीको इन्चार्जको जिम्मेवारीमा रहे। संविधान अनुकूल संघीयता कार्यान्वयन गर्ने गरी पार्टीको प्रादेशिक संरचनामा संगठन रुपान्तरण गर्ने चरणमा प्रदेश संगठन कमिटी, प्रदेश १ को प्रचार विभाग प्रमुखको भूमिका उनले कुशलतापूर्वक निर्वाह गरे। २०७४ सालको प्रदेशसभा सदस्य निर्वाचनमा झापा ५ को कबाट प्रत्यक्ष निर्वाचित हिक्मत प्रदेश १ को स्थापनाकालीन मन्त्रिपरिषद्मा आन्तरिक मामिला तथा कानुन मन्त्री बने। उनले २०७४ फागुन ३ गते उक्त मन्त्रालयको जिम्मेवारी पाएका थिए। आन्तरिक मामिला तथा कानुनमन्त्रीका रूपमा करिव ३ वर्ष ७ महिना उनको कार्यकाल सफल मानिन्छ। तत्कालीन नेकपा विभाजन भएपछि उनी मन्त्रीबाट बाहिरिए। २०७८ साल भदौ १० गते सरकारबाट बाहिरिएका कार्कीले ५७ वटा प्रदेश कानुन, २ दर्जनभन्दा बढी नियमावली, कार्यविधि तर्जुमा गरी कानुन निर्माणका क्षेत्रमा महत्वपूर्ण योगदान पुर्याए। प्रदेशको शान्ति सुरक्षाका सम्बन्धमा प्रदेश प्रहरीहरूको क्षमता अभिवृद्धि, संस्थागत सबलिकरण, अधुनिकिकरण र पूर्वाधारको विकासमा उनको योगदान महत्वपूर्ण मानिन्छ। सीमा सुरक्षा मजबुत नबनेसम्म आन्तरिक सुरक्षा व्यवस्थापन फितलो हुने कुरालाई महसुश गर्दै केन्द्रीय सरकार मातहतको सशस्त्र प्रहरी बललाई समेत सबल र सक्षम बनाउँदै लैजानु पर्छ भन्नेमा उनको जोडबल थियो। सीमा सुरक्षामा सशस्त्रको बीओपी (बोर्डर आउट पोस्ट) थप गर्ने कार्यको समेत अगुवाई उनले गरेका थिए। सञ्चार क्षेत्रसमेतको जिम्मेवारीलाई वोध गर्दै प्रादेशिक सञ्चार प्रतिस्ठान स्थापना गरी समग्र सञ्चार क्षेत्रको विकासमा उनले महत्वपूर्ण योगदान दिएका थिए। हिक्मत देशका २ ठुला कम्युनिष्ट पार्टीको एकताद्वारा निर्माण भएको नेकपाको केन्द्रीय कमिटी सदस्य बने। एमालेको दशौं राष्ट्रिय महाधिवेशनबाट पनि केन्द्रीय कमिटी सदस्य निर्वाचित भए। उनी अहिले एमालेको स्थायी कमिटी सदस्य तथा प्रदेश १ को सहइन्चार्जको भूमिकामा छन्।"
निर्वाचनले लोकतन्त्रलाई संस्थागत गराएको छ : प्रमुख आयुक्त,"दोलखा : निर्वाचन आयुक्त दिनेशकुमार थपलियाले प्रतिनिधिसभा र प्रदेशसभा सदस्यको निर्वाचनले जनप्रतिनिधि छनोटका साथै लोकतान्त्रिक सङ्घीय गणतन्त्रलाई संस्थागत गराउन योगदान दिएको बताएका छन्। गत मङ्सिर ४ मा सम्पन्न निर्वाचनको प्रदेशगत समीक्षा कार्यक्रमको आइतबार बागमती प्रदेशको दोलखामा आयोजित कार्यक्रमको शुभारम्भ गर्दै उनले समीक्षाका आधारमा आगामी दिनमा निर्वाचनलाई कसरी थप व्यवस्थित गराउन सकिन्छ भन्ने मार्गदर्शन गर्ने बताए। निर्वाचन निष्ठा, सिद्धान्त र विचारका आधारमा जितिने भएकाले कुनै पनि पक्षबाट हुने कानुनविपरीतका हर्कतलाई कसैले पनि समर्थन गर्न नसक्ने उनले स्पष्ट पारे। 'मतदाता नामावलीलाई शुद्ध बनाउन गाउँपालिकासम्म परामर्श गरी सुझाव लिइएको थियो । मृत्यु भएका र बसाइँ सरेकाहरूको नामावली अद्यावधिक गराइदिन आग्रह गरिएको थियो । हाम्रो विश्वास मतदाता नामावली शुद्ध छ भन्ने हो प्रमुख आयुक्त थपलियाले भने,गलत नामावलीछ भने त्यसप्रति यहाँहरू नै जिम्मेवार हुनुहुन्छ । मरेका मान्छेलाई मतदान गराएर दोलखाले बदनामी कमाएको म विश्वास गर्दिनँ । छ भने सरी हुन गयो यहाँ राखिदिनुहोला ।' सोही क्रममा आयोगका उपसचिव कमल ज्ञवालीले यसपटकको निर्वाचनमा भएका आँकडा,असल अभ्यास, समस्या र चुनौतीसहितको प्रस्तुतिकरण गरेका थिएर। ममुख्य निर्वाचन अधिकृत, प्रमुख जिल्ला अधिकारी, सुसुरक्षा निकायका जिल्ला प्रमुख र सरोकारवालाहरूको सहभागिता रहेको समीक्षा कार्यक्रममा मतदाता नामावली, मतदान प्रक्रिया, जनशक्ति,सामग्री व्यवस्थापन, अनुगमन,निर्वाचन कानुन, सामाजिक सञ्जालको अनुगमन, मतदाता शिक्षा, पर्यवेक्षण, सूचना प्रविधि, लैङ्गिक समावेशीकरण आदि विषयमा समूहगत छलफल हुनेछ ।रासस"
प्रधानमन्त्री प्रचण्डले नेपाल र यादवसँग मागे विश्वासको मत,"काठमाडौं :प्रधानमन्त्री पुष्पकमल दाहाल प्रचण्ड,नेकपा एकीकृत समाजवादी का अध्यक्ष माधवकुमार नेपाल र जनता समाजवादी पार्टीका अध्यक्ष उपेन्द्र यादवबीच भेटवार्ता भएको छ । सिंहदरबारस्थित माओवादी संसदीय दलको कार्यालयमा आइतबार बिहान भेटवार्ता भएको हो। सो क्रममा प्रधानमन्त्री प्रचण्डले नेपाल र यादवलाई आफूलाई विश्वासको मत दिन आग्रह गरेका थिए। प्रचण्डले दुवै नेताबीच भएको छलफल सकारात्मक रहेको बताए। बैठकपछि संक्षिप्त प्रतिक्रिया दिँदै प्रचण्डले भने,'अध्यक्षद्वय नेपाल र यादवसँग छलफल भयो। दुवै नेता विश्वासको मतदिनेबारे सकारात्मक हुनुहुन्छ।' १६९ सांसदको समर्थनसहित प्रधानमन्त्रीमा नियुक्त भएका प्रचण्डले मंगलबार विश्वासको मत लिँदैछन्।"
नेपालका लागि नवनियुक्त चिनियाँ राजदूत छन् सोङ काठमाडौं आइपुगे,काठमाडौं : नेपालका लागि नवनियुक्त चिनियाँ राजदूत छन् सोङ नेपाल आइपुगेका छन्। उनी केहीबेर अघि काठमाडौं आइपुगेका हुन्। सोङलाई त्रिभुवन अन्तर्राष्ट्रिय विमानस्थलमा नेपालका लागि चिनियाँ कार्यवाहक राजदूत वाङ सिनलगायतका चिनियाँ दूतावासका अधिकारीले स्वागत गरेका छन्। चिनियाँ राजदूत होउ यान्छी कार्यकाल सकेर फर्किएपछि बेइजिङस्थित विदेश मन्त्रालयले नेपालका लागि चिनियाँ राजदूतमा सोङलाई नियुक्त गरेको हो। उनी एसिया मामिलाका विज्ञका रूपमा चिनिन्छन्। नयाँ राजदूत छन् सोङ चिनियाँ विदेश मन्त्रालयको एसिया मामिला हेर्ने डेपुटी डाइरेक्टर जनरल हुन्। उनी नेपाल मामिलाका जानकारसमेत मानिन्छन्। त्यसैले बेइजिङले एसिया मामिला हेर्ने पाँचजना डेपुटी डाइरेक्टर जनरलमध्ये छन्लाई नेपालको राजदूतमा नियुक्ति गरेको थियो। स्वास्थ्यमा समस्या आएपछि राजदूत सोङ निर्धारित मितिभन्दा करिब दुई हप्ता ढिला नेपाल आएका हुन्। यसअघि उनी १२ पुसमा काठमाडौं आउने तालिका थियो। परराष्ट्र मन्त्रालयका एक उच्च अधिकारीका अनुसार नेपाल आएपछि नयाँ चिनियाँ राजदूत केही दिन क्वारेन्टीनमा बस्नेछन्।
लोसपा निर्णय : विश्वासको मत दिनेनदिने निर्णय गर्ने अधिकार पार्टी अध्यक्षलाई,काठमाडौंः लोकतान्त्रिक समाजवादी पार्टीले प्रधानमन्त्री पुष्पकमल दाहाल 'प्रचण्ड'लाई विश्वासको मत दिने नदिनेबारे निर्णय गर्ने अधिकार पार्टी अध्यक्ष महन्थ ठाकुरलाई दिएको छ । लोसपाको आइतबार बसेको कार्यकारिणी समिति बैठकले विश्वासको मत दिने नदिने निर्णयको अधिकार पार्टी अध्यक्ष ठाकुरलाई दिएको हो । लोसपामा चार सांसद् छन् । लोसपाले मंसिर ४ मा सम्पन्न निर्वाचनमा थ्रेसहोल्ड कटाउन सकेको थिए। लोसपाले सरकारलाई समर्थन समेत गरेको छैन । मधेशका अधिकार सम्बोधन गर्न संविधान संशोधन गर्नुपर्ने आवाज लोसपाले उठाउँदै आएको छ। यस्तै बैठकले मधेश प्रदेशको संसदीय दलको संशोधित विधान अनुमोदन गरेको छ। संगठन विस्तारको कामलाई यथाशीघ्र अघि बढाउने निर्णय गरेको छ।
प्रदेश १ को मुख्यमन्त्रीमा हिक्मत कार्कीको दावी पेश,"विराटनगर : नेकपा (एमाले) प्रदेश १ संसदीय दलका नेता हिक्मतकुमार कार्कीले प्रदेशको नयाँ मुख्यमन्त्रीका लागि दाबी पेश गरेका छन् । झापाको निर्वाचन क्षेत्र नम्बर ५ कबाट प्रदेशसभा सदस्यमा निर्वाचित कार्की नेकपा (एमाले)का स्थायी कमिटी सदस्य र प्रदेशका पूर्वआन्तरिक मामिला तथा कानुनमन्त्री हुन् । उनले प्रदेशसभाको दोस्रो कार्यकालका लागि बहुमतसहित प्रदेश प्रमुख पर्शुराम खापुङसमक्ष मुख्यमन्त्रीमा दाबी पेश गरेका हुन् । दाबी पेश गर्न ४ बजे प्रदेश प्रमुखको कार्यालयमा पुगेका कार्कीलाई मुख्यमन्त्री बन्न सत्तारुढ गठबन्धनमा आवद्ध ४ दलका ६० जना सांसद (प्रदेशसभा सदस्य)को समर्थन छ । प्रदेशमा एमाले,नेकपा (माओवादी केन्द्र),राष्ट्रिय प्रजातन्त्र पार्टी (राप्रपा)र जनता समाजवादी पार्टी (जसपा)सहितको सत्तारुढ गठबन्धन छ । एमालेसहित सत्ता साझेदार दलहरु माओवादी,राप्रपा र जसपाको संसदीय दलका नेताको हस्तक्षरसहितको दावी पत्र कार्कीले प्रदेश प्रमुखलाई बुझाएका छन् । हामी हस्ताक्षरकर्ता दलहरुको प्रतिनिधित्व प्रदेशसभा सदस्य संख्या कूल प्रदेशसभा सदस्य संख्याको बहुमत रहेको हुँदा उहाँ (हिक्मत)लाई नेपालको संविधान २०७२ को धारा १६८ को उपधारा २ बमोजिम मुख्यमन्त्री पदमा नियुक्ति गरिदिनु हुन अनुरोध छ,' गठबन्धनका तर्फबाट प्रदेश प्रमुखलाई बुझाएको दावीपत्रमा उल्लेख गरिएको छ । दावीपत्र पेश भएसँगै कार्कीलाई मुख्यमन्त्री नियुक्त गर्नका लागि प्रक्रिया अघि बढाइएको प्रदेश प्रमुखको कार्यालयले जनाएको छ । प्रदेश प्रमुख खापुङले गत पुस १७ गते एक साताको समय दिएर मुख्यमन्त्री नियुक्तिका लागि दावी गर्न आह्वान गरेका थिए । प्रदेश प्रमुखबाट संविधानको धारा १६८ को उपधारा २ बमोजिम प्रदेशसभामा प्रतिनिधित्व गर्ने दुई वा दुईभन्दा बढी दलहरुको समर्थनमा बहुमत पुर्याएर मुख्यमन्त्रीमा दावी पेस गर्न आह्वान भएको थियो । एमाले प्रदेश १ का प्रमुख सचेतक रेवतीरमण भण्डारीले सत्ता गठबन्धनमा आवद्ध पार्टीका संसदीय दलका नेताको हस्ताक्षर र बहुमत प्रदेशसभा सदस्यको समर्थनसहित मुख्यमन्त्री नियुक्तिका लागि तोकिएको समयभित्रै प्रदेश प्रमुखसमक्ष दावी पेश गरिएको जानकारी दिए ।"
प्रदेश १ मा मुख्यमन्त्रीका लागि दाबी पेस गरिँदै,"विराटनगर : प्रदेश १ मा नयाँ मुख्यमन्त्री नियुक्तिका लागि सत्ता गठबन्धनले आज (आइतबार) प्रदेश प्रमुख पर्शुराम खापुङसमक्ष दाबी पेस गर्दै छ । प्रदेश प्रमुख खापुङले मुख्यमन्त्री नियुक्तिका लागि दिएको समय साँझ ५ बजेबाट सकिँदैछ । उनले एक साताको समय दिँदै संविधानको धारा १६८ को उपधारा २ बमोजिम प्रदेशसभामा प्रतिनिधित्व गर्ने दुई वा दुईभन्दा बढी दलहरुको समर्थनमा बहुमत पुर्याएर मुख्यमन्त्रीमा दाबी पेस गर्न गत पुस १७ गते आह्वान गरेका थिए । दलहरुले छलफल गरेपनि केन्द्रमा भागबण्डा टुंगो नलाग्दा दाबी पेस गर्न अन्तिम समयसम्म कुर्नु परेको हो। नेकपा (एमाले) संसदीय दलका नेता हिक्मतकुमार कार्कीलाई मुख्यमन्त्री बनाउन ४ दलको समर्थनमा प्रदेश प्रमुखसमक्ष दाबी पेस गर्ने तयारी भइरहेको एमाले प्रदेश १ का प्रमुख सचेतक रेवतीरमण भण्डारीले जानकारी दिए । एमाले,माओवादी,राप्रपा र जसपा सत्ता गठबन्धनमा छन् । प्रदेश प्रमुखले दिएको समय सकिनुअघि नै दाबी पेस गर्ने तयारी रहेको भण्डारीले बताए । बहुमत पुर्याएर दाबी पेस गर्न हामी तयारी अवस्थामा छौँ । काठमाडौं गएका माओवादीका साथीहरु फर्किएपछि सत्ता गठबन्धनमा आवद्ध दलका नेताको हस्ताक्षर लिएर ५ बजेअघि नै प्रदेश प्रमुखकोमा जाने हो,'उनले भने,केन्द्रमा शीर्ष नेताबीच प्रदेश १ मा एमालेकै नेतृत्वमा सरकार बन्ने मोटामोटी सहमति भइसकेको छ । त्यही अनुसार सत्ता गठबन्धनमा रहेका अरु दलको पनि साथ लिएर कार्कीलाई मुख्यमन्त्री नियुक्तिका लागि दाबी पेस गर्दैछौँ । प्रदेशमा मुख्यमन्त्री एमालेले पाएमा सभामुख आफूहरुले पाउनुपर्ने दाबी नेकपा (माओवादी केन्द्र)को छ । भण्डारीले संविधानको धारा १६८ को उपधारा ३ मा जान नपरोस् भनेर आफूहरु सचेत रहेको जानकारी पनि दिए । उपधारा २ बमोजिम दलहरुको समर्थनमा मुख्यमन्त्रीका लागि कसैको दाबी आएन भने उपधारा ३ अन्तर्गत सबैभन्दा ठूलो दलको नेतालाई प्रदेश प्रमुखले मुख्यमन्त्री नियुक्ति गर्ने व्यवस्था छ । उपधारा ३ मा जानु उपयुक्त नहुने भण्डारीले बताए । प्रदेशमा मुख्यमन्त्री एमालेले पाएमा सभामुख आफूहरुले पाउनुपर्ने दाबी नेकपा (माओवादी केन्द्र)को छ । तर,सभामुख कुन दलले पाउने भन्ने टुंगो लाग्न बाँकी रहेको भण्डारी बताउँछन् । उनका अनुसार दाबी पेस गरेपछि शपथग्रहणका लागि प्रदेश प्रमुखले मुख्यमन्त्रीलाई बोलाउँदा पहिलो चरणमा सानो मन्त्रिपरिषद् बनाउने तयारी छ । मुख्यमन्त्रीमा एमाले र माओवादी दुवै दलले दाबी गर्दै आएका थिए । सत्तारुढ दलबाट बन्ने मन्त्रीहरुको पनि टुंगो लागेको छैन । कुन दलले कति र कुन मन्त्रालय पाउने भन्ने यकिनसमेत हुन बाँकी छ । ९३ सदस्यीय प्रदेशसभामा सबैभन्दा ठूलो दल एमालेका ४० सांसद (प्रदेशसभा सदस्य)छन् । माओवादीका १३, राप्रपाका ६ र जसपाका १ सांसद रहेका छन् । नयाँ सरकार गठनका लागि बहुमत पुर्याउन ४७ सांसद आवश्यक पर्छ । सत्तारुढ गठबन्धनबीच भागबण्डा हुँदा प्रदेश १ को मुख्यमन्त्री एमालेको भागमा परेको स्रोतले बतायो । स्रोतका अनुसार एमाले र माओवादीबीच प्रदेशको मुख्यमन्त्रीको कार्यकाल आधाआधा बाँड्ने सहमति शीर्ष तहमा भएको छ । सहमति अनुसार सुरुमा एमालेले सरकारको नेतृत्व गर्नेछ । मुख्यमन्त्री एमालेले पाएपछि सभामुख माओवादीको भागमा परेको नेताहरु बताउँछन् । शनिबार बसेको शीर्ष नेताको बैठकले भागबण्डाको सहमति गरेपनि त्यसलाई सार्वजनिक गरिएको छैन । सहमतिलाई अन्तिम टुंगो दिनलाई गठबन्धनका शीर्ष नेताहरुको बैठक बस्दै छ । शीर्ष नेताको बैठकपछि कुन प्रदेशमा कुन दलले सरकारको नेतृत्व गर्ने भन्ने कुरा सार्वजनिक हुने माओवादी प्रदेश १ का प्रदेशसभा सदस्य गणेश उप्रेती सुशीलले बताए । बैठक सकिएपछि प्रदेश १ को सरकार गठनका लागि मुख्यमन्त्रीमा दाबी पेस गर्ने तयारी रहेको उनको भनाइ छ । यद्यपि प्रदेशको मुख्यमन्त्रीमा माओवादीको पनि दाबी कायमै रहेको उप्रेती बताउँछन् । ९३ सदस्यीय प्रदेशसभामा सबैभन्दा ठूलो दल एमालेका ४० सांसद (प्रदेशसभा सदस्य)छन् । माओवादीका १३, राप्रपाका ६ र जसपाका १ सांसद रहेका छन् । नयाँ सरकार गठनका लागि बहुमत पुर्याउन ४७ सांसद आवश्यक पर्छ । प्रदेश १ मा ६० जना सांसदसहित सत्तारुढ गठबन्धन दुई तिहाइनजिक छ । हालसम्मको राजनीतिक परिदृष्यले नेपाली कांग्रेस र नेकपा (एकीकृत समाजवादी) भने प्रतिपक्षमै बस्ने देखिएको छ । प्रदेशसभामा कांग्रेसका २९ र समाजवादीका ४ जना सांसद छन् ।"
प्रदेश १ : सभामुखको निर्वाचन पौष २८ मा गर्ने निर्णय,विराटनगर : प्रदेश १ प्रदेश सभा सचिवालयको सभामुख र उपसभामुख चयन गर्न पौष अन्तिम साता निर्वाचन हुने भएको छ। प्रदेश १ को सभामुखका निम्त्ति पौष २८ र उपसभामुखका निम्ति २९ गते निर्वाचन हुने भएको हो। संसद सचिवालयमा आइतबार बसेको सर्वदलीय बैठकले निर्वाचनबारे निर्णय गरेको जनाइएको छ। प्राप्त जानकारी अनुसार सभामुखको निर्वाचन कार्यतालिका पौष २६ गते सार्वजनिक हुनेछ। प्रदेश १ मा सभामुख माओवादी केन्द्रले पाउने सहमति सत्तारूढ दलबीच भएको एमालेका प्रमुख सचेतक रेवतीरमण भण्डारीले अन्नपूर्णलाई बताए। सभामुखमा माओवादी केन्द्रबाट ओखलढुङ्गाका बाबुराम गौतम र संखुवासभाका राजेन्द्र कार्कीले दाबी गरेको उनले जानकारी दिए। उपसभामुखमा भने अहिलेसम्म कसैको दाबी नआएको जनाइएको छ।
राष्ट्रियसभा उपनिर्वाचनका लागि दल दर्ता आह्वान,काठमाडौं : राष्ट्रिय सभा उपनिर्वाचनका लागि निर्वाचन आयोगले दल दर्ताका लागि आह्वान गरेको छ। आयोगले सोमबार सूचना जारी गर्दै लुम्बिनी प्रदेशबाट रिक्त राष्ट्रियसभा सदस्य एक पदका लागि आगामी माघ २५ गते हुन लागेको निर्वाचनका लागि दल दर्ता आह्वान गरेको हो। हरेक निर्वाचनअघि आयोगले दल दर्ताका लागि आह्वान र दर्ता गर्नुपर्ने व्यवस्था छ। तत्काली राष्ट्रिय सभा सदस्य खिमलाल भट्टराईले राजीनामा दिएपछि उक्त स्थान रिक्त छ। सोही रिक्त स्थानको निर्वाचनका लागि यही पुस २८ गतेभित्र दल दर्ता गर्न निर्वाचन आयोगले सूचना जारी गरेको हो।
"सत्ता साझेदार दलको बैठक आज बस्दै, प्रदेशको भागबण्डा टुंग्याइने","काठमाडौं : एमाले नेतृत्वको नयाँ सत्ता साझेदार दलको बैठक आज बालुवाटारमा बस्दैछ। प्रदेशका मुख्यमन्त्रीहरुको भागबन्डा मिलाउन साँझ सत्ता साझेदार दलको बैठक बस्न लागेको बालुवाटार स्रोतले जनाएको छ। प्रदेश सरकार गठनको मिति नजिकिएकाले दलहरू आन्तरिक छलफलमा समेत जुटेका छन्। प्रदेश नम्बर १ मा सरकार गठनको आज अन्तिम दिन रहेको छ। प्रदेश प्रमुख खापुङले मुख्यमन्त्री नियुक्तिका लागि दिएको समय साँझ ५ बजेबाट सकिँदैछ। प्रदेश नं १का नेकपा (एमाले) संसदीय दलका नेता हिक्मतकुमार कार्कीलाई मुख्यमन्त्री बनाउन ४ दलको समर्थनमा प्रदेश प्रमुखसमक्ष दाबी पेस गर्ने तयारी भइरहेको एमाले प्रदेश १ का प्रमुख सचेतक रेवतीरमण भण्डारीले जानकारी दिए । अन्य प्रदेशको भागबण्डा पनि आजको बैठकमा छलफल हुनेछ। प्रदेश प्रमुखको कार्यालयका अनुसार बागमती र गण्डकीमा सोमबार भित्र मुख्यमन्त्रीका लागि दाबी पेश गर्नुपर्नेछ। त्यसैगरी लुम्बिनी, कर्णाली र सुदूरपश्चिम प्रदेशमा मुख्यमन्त्रीको दाबीका लागि पुस २७ गतेसम्मको समयावधि रहेको छ। मधेश प्रदेशमा बिहीबारभित्र दाबी पेश गर्नुपर्नेछ। केन्द्रमा गठबन्धन टुटेर एमाले नेतृत्वमा नयाँ सत्ता समीकरण बनेसँगै अब सातै प्रदेशमा एमाले, माओवादी, राप्रपा, जसपा, नागरिक उन्मुक्ति, जनमत मिल्दा सहज बहुमत देखिएको छ। एमाले अध्यक्ष केपी शर्मा ओलीसहितको समर्थनमा पुष्पकमल दाहाल प्रचण्डतेस्रो पटक प्रधानमन्त्री बनेका छन्। प्रचण्डलाई राष्ट्रपति विद्यादेवी भण्डारीले संविधानको धारा ७६ (२) बमोजिम प्रधानमन्त्रीमा नियुक्त गरेकी हुन्। उनले मंगलबार विश्वासको मत लिँदैछन्। २ सय ७५ रहेको प्रतिनिधिसभामा बहुमतका लागि १ सय ३८ चाहिन्छ। प्रचण्डलाई १६९ सांसदको समर्थन रहेको छ। नयाँ सत्ता गठबन्धनमा नेकपा एमाले, नेकपा माओवादी केन्द्र, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी र नागरिक उन्मुक्ति पार्टी रहेका छन्। प्रचण्ड प्रधानमन्त्री बने पनि नयाँ समीकरणमा आबद्ध दलभित्र धेरै महत्वपूर्ण पदको भागबण्डा बाँकी छ। बालकोटको बैठकमा गठबन्धनबीच राष्ट्रपति र सभामुख एमालेले पाउने सहमति भएको छ। प्रधानमन्त्री पाएको माओवादीले उपराष्ट्रपति र रास्वपाले उपसभामुख पाउने भएका छन्। यीसहित राष्ट्रियसभा उपाध्यक्ष र एक सदस्य, सातै प्रदेशका मुख्यमन्त्री र प्रदेश प्रमुख, सातै प्रदेशका सभामुख तथा उपसभामुखसहित सयभन्दा बढी पद छन्। प्रधानमन्त्री प्रचण्डले पहिलो चरणमा तीन उपप्रधानमन्त्रीसहित ८ सदस्यीय मन्त्रिपरिषद् गठन गरेका छन्।"
सत्ता साझेदार दलको बैठक सुरु,"काठमाडौं: सत्ता साझेदार दलको बैठक सुरु भएको छ। बैठक प्रधानमन्त्री निवास बालुवाटारमा जारी छ। प्रधानमन्त्री पुष्पकमल दाहाल प्रचण्डले मंगलबार विश्वासको मत लिने मिति तय भएसँगै आज सत्ता साझेदार दल छलफलमा जुटेका हुन्। बैठकले सत्ता साझेदार दलबीच समन्वय गरी प्रधानमन्त्री प्रचण्डलाई विश्वासको मत दिने वातावरण तय गर्नेछ। बैठकमा प्रधानमन्त्री प्रचण्डसहित नेकपा एमालेका अध्यक्ष केपी शर्मा ओली, राष्ट्रिय स्वतन्त्र पार्टीका अध्यक्ष रवि लामिछाने, राप्रपाका अध्यक्ष राजेन्द्र लिङ्देन, जनता समाजवादी पार्टीका अध्यक्ष उपेन्द्र यादव, जनमत पार्टीका अध्यक्ष सीके राउत छन्। नागरिक उन्मुक्ति पार्टी भने आजको बैठकमा सहभागी छैन। पार्टीका अध्यक्ष रञ्जिता श्रेष्ठले आफूहरू प्रतिपक्षमा बस्ने बताएकी छन्। विश्वासको मत दिनेनदिनेबारे पार्टीले भोलि निर्णय गर्ने श्रेष्ठले बताइन्।"
पूर्वाधार विकासमा उपलब्धि,"विराटनगर : प्रदेश १ सरकारले आफ्नो पहिलो कार्यकाल पुरा गरेको छ। संघीयतालाई संस्थागत गर्ने प्रमुख आधारहरू तय गर्दै तीन पटकसम्म गठन भएको प्रदेश १ सरकारको पहिलो कार्यकाल सकिएको हो। नामकरण, राजनीतिक नियुक्ति, मन्त्रालय विभाजन र जम्बो मन्त्रिमण्डल गठनलगायतका विषयहरूमा पछिल्लो ५ वर्षमा सरकारले निकै अपजस व्यहोरेको छ। यद्यपि, प्रदेशलाई संस्थागत गर्ने आधारहरूमध्ये पूर्वाधार विकास निर्माणको पक्षमा भने सरकारको कार्यप्रगति सन्तोषजनक देखिएको छ। पूर्वी नेपालका १४ वटा जिल्ला समेटेर बनेको प्रदेश १ मा पछिल्लो ५ वर्षमा सरकारले कुल १ खर्ब ६१ अर्ब ३९ करोड ९७ लाख ६४ हजार रुपैयाँ बराबरको बजेट ल्याएको छ। जसमध्ये १ खर्ब ९ अर्ब ५६ करोड ९३ लाख ७८ हजार खर्च गरेको छ। यसमा बजेट खर्चको ठूलो हिस्सा पूर्वाधार विकास निर्माणको कार्यमा खर्च भएको छ। पुँजीगत खर्च मात्रै ६२ अर्ब २० करोड २३ लाख ९३ हजार भएको छ। चालु आर्थिक वर्षको लागि प्रदेश सरकारले २९ अर्ब ७३ करोड ८३ लाख रुपैयाँको बजेट ल्याएर कार्यान्वयनमा लगेको छ। जसमा विकासतर्फको पुँजीगत बजेट २१ अर्ब ५० करोड ८३ लाख ८९ हजार छ। सरकारले अघि बढाएका योजना कि त सम्पन्न भइसकेका छन्। कि त सम्पन्न हुने चरणमा छन्। अलपत्र भने छैनन्। प्रदेश १ सरकारको पहिलो कार्यकालमा सडक पूर्वाधारका क्षेत्रमा धेरै कामहरू भएको देखिएको छ। सरकारले अघि बढाएका बहुवर्षे सडक, मुख्यमन्त्री ग्रामिण सडक तथा अन्य रणनीतिक सडकका योजनाहरूमध्ये साना ठूला गरी २०० भन्दा धेरै सडकहरू निर्माणाधीन अवस्थामा छन्। केहीको भने काम सकिएर सञ्चालनमा समेत आइसकेका छन्। प्रदेश सरकार स्थापना भएको पहिलो पाँच वर्षमा प्रदेश १ का १४ वटा जिल्लामा ३० अर्ब ५० करोड लागतमा निर्माणाधीन ६६ वटा बहुवर्षे सडकहरूले ग्रामीण क्षेत्रको विकासको आयामलाई नै बदलिदिएको छ। गत असोज मसान्तसम्मको तथ्यांक अनुसार कूल ८८२ किलोमिटर सडकमध्ये करिब ५० किलोमिटरमा कालोपत्रे भइसकेको छ भने ७० प्रतिशत प्रगति हासिल भएका र बाँकी सडकहरू अन्तिम चरणमा पुगेका छन्। प्रदेश गौरवको योजनाको रुपमा सञ्चालित घिनाघाटविराटचोक २२ दशमलव ५ किलोमिटरको चार लेन सडक निर्माण सम्पन्न हुने चरणमा छ। कूल १ अर्ब ३० करोड रुपैयाँको लागतमा निर्माण सम्झौता भएको उक्त सडक तीन वर्षको अवधिभित्रै सम्पन्न हुने चरणमा छ। जसले विराटनगर र प्रदेशको पूर्वी क्षेत्रको दुरी घटाउनुका साथै त्यस क्षेत्रको शिक्षा, स्वास्थ्य र रोजगार अभिवृद्धिमा पनि ठूलो योगदान पुर्याएको प्रदेश सरकारका निवर्तमान आन्तरिक मामिला तथा कानुन मन्त्री हिक्मत कार्की बताउँछन्। यस अवधिमा प्रदेश सरकारले अगाडि बढाएका सडक द्रुतगतिका साथ निर्माण भइरहेका छन्। झापाको दुर्गापुरसुखानी, मोरङको टाँडीधोबिनी, बेलबारीलेटाङ र भोजपुर डाँडागाउँएयरपोर्ट जोड्ने सडकको कालोपत्रे सम्पन्न भइसकेको छ। सडक पूर्वाधारतर्फ प्रदेश सरकारद्वारा निर्माणाधीन १२८ वटा पुलहरूमध्ये ७० वटाको निर्माण सम्पन्न भइसकेको छ। ११५ वटा झोलुंगे पुलको निर्माण कार्य अघि बढाइएकोमा ५० वटाको निर्माण सम्पन्न भइसकेकोे छ। यसलाई प्रदेश सरकारले आफ्नो मुख्य उपलब्धिको रुपमा लिएको छ। सरकारका धेरै योजनाहरू अलपत्र छाडिएको जनगुनासो बढिरहँदा निर्माण सम्पन्न यी योजनाहरूले सरकारमाथि लगाइएका झुठा आक्षेपलाई चिर्ने प्रयास गरेको निवर्तमान मन्त्री कार्कीको भनाइ छ। उनी भन्छन्, सरकारले अघि बढाएका योजना कि त सम्पन्न भइसकेका छन्। कि त सम्पन्न हुने चरणमा छन्। अलपत्र भने छैनन्। प्रदेश सरकारले योजनाबद्ध कार्यक्रममार्फत् पानीको मुहान संरक्षण गर्ने, लिफ्टिङ र बोरिङ प्रविधिबाट पहाडको टाकुरामा पानी पुर्याएर बस्तीमा वितरण गर्ने काम पनि गरिरहेको जनाएको छ। अहिले १ हजार २ सय ३२ खानेपानी आयोजना निर्माण भइ सञ्चालनको क्रममा रहेका छन् भने ८० वटा आयोजना सञ्चालन भइसकेका छन्। जसले त्यस्ता क्षेत्रबाट हुने बसाइँसराइ दरलाई रोक्न समेत महत्वपूर्ण योगदान गरेको छ। आर्थिक वर्ष २०७८७९ सम्म प्रदेश १ का ९० प्रतिशत जनताले आधारभूत खानेपानी प्राप्त गर्न सफल भएका छन्। यस अवधिमा प्रदेशका १८ प्रतिशत नागरिकले सुरक्षित खानेपानी प्राप्त गरेको प्रदेश सरकारका निर्वतमान सामाजिक विकास मन्त्री जीवन घिमिरे बताउँछन्। उनी भन्छन्, हाम्रै पालामा प्रदेश सरकारले पाँचथरको कुम्मायक गाउँपालिका, खोटाङ हलेसीको अर्खौले, ओखलढुंगाको मानेभञ्ज्याङसहित दर्जनौं स्थानमा लिफ्टिङ प्रणालीबाट खानेपानी सेवा उपलब्ध गराएको थियो।"
भ्रष्टाचार नियन्त्रण मेरो पहिलो प्राथमिकता होः प्रधानमन्त्री प्रचण्ड,"काठमाडौंः प्रधानमन्त्री पुष्पकमल दाहाल प्रचण्डले भ्रष्टाचार नियन्त्रण आफ्नो पहिलो प्राथमिकता रहेको बताएका छन्। प्रधानमन्त्रीले भ्रष्टाचार नियन्त्रण र सुशासनको प्रत्याभूति गराउन सरकारको भूमिका प्रभावकारी रहने बताए। यसका लागि रााष्ट्रिय जागरणको आवश्यकता रहेको उनको भनाइ छ। आइतबार बिहान सिंहदरबारमा अख्तियार दुरुपयोग अनुसन्धान आयोगका प्रमुख आयुक्त र आयुक्तसँगको छलफलमा प्रधानमन्त्री प्रचण्डले आफ्नो तेस्रो कार्यकाल सामाजिक न्याय, सुशासन र समृद्धिमा केन्द्रित हुने बताए। प्रधानमन्त्री प्रचण्डले भने, सामाजिक न्याय, सुशासन र समृद्धि नै सरकारको प्रमुख प्राथमिकतामा छ। नेपाल सरकारका सचिवसँगको छलफलमा पनि मैले त्यही कुरा प्राथमिकताका साथ राखेको छु। जनताले हामीप्रति आशाको नजरले हेरिरहेका छन्। अब केही हुन्छ, नयाँ हुन्छ, सुशासन र समृद्धि हासिल हुन्छ भन्ने आत्मविश्वास र प्रतिवद्धतासहित हामीले काम गर्नुछ। त्यसका लागि यहाँको सहयोग चाहिन्छ। सत्ता साझेदार दलको न्यूनतम साझा कार्यक्रममा पनि सुशासनलाई उच्च प्राथमिकता दिएका छौँ, प्रधानमन्त्रीले भने, सुशासनको कुरा राज्यको आम जिम्मेवारी हो। यसमा सरकार गम्भीर छ। भ्रष्टाचार निवारण एउटा मात्र निकायले गर्न सक्दैन। यो समग्र सामाजिक चेतना र संस्कृतिको प्रश्न पनि हो। आम जनताको चेतना र पहलसँग पनि यसको सम्बन्ध रहन्छ। भ्रष्टाचार निवारणमा राज्यको जिम्मेवारी प्रमुख रूपमा रहन्छ। त्यसप्रति म जिम्मेवार छु। प्रधानमन्त्रीले भने, क्याबिनेटको पहिलो बैठकमा पनि सुशासनको विषय गम्भीर रूपमा गरिएको छ। सुशासन र समृद्धिका निम्ति सरकार गम्भीर भएर लाग्छ। यसमा यहाँहरूको थप सहयोग चाहिन्छ। आयोगका लागि चाहिने सबै सहयोग सरकारका तर्फबाट हुन्छ। ऐन संशोधन, क्षमता अभिवृद्धि, संरचनागत सुधार लगायतका काममा सरकारले प्रभावकारी भूमिका खेल्छ। हाम्रो कर्मचारी संसारको कुनै पनि कर्मचारीतन्त्रभन्दा कमजोर छैन। सुरक्षा अंगको कार्यक्षमता पनि राम्रो छ । तर, राजनीतिक नेतृत्वमा इच्छाशक्तिको कमि र सरकारको भूमिकाका कारण सही व्यवस्थापन गर्न सकिएको छैन। यसपटक सही नेतृत्व र सही व्यवस्थापन गरिन्छ। छलफलका क्रममा आयोगका प्रमुख आयुक्त प्रेमकुमार राईले वर्तमान सरकार गठनपछि सुशासनका पक्षमा गरिएको प्रारम्भिक प्रयासले आफूहरू उत्साहित भएको बताए। प्रधानमन्त्रीले नेपाल सरकारका सचिवहरू समक्ष गरेको निर्देशनात्मक सम्बोधनले आयोग उत्साहित भएको र राज्यका सबै अंगहरू जिम्मेवार भएर लाग्दा भ्रष्टाचार नियन्त्रणमा अपेक्षित परिणाम हासिल गर्न सकिने उनले बताए।"
"धन, डन र गनको प्रभावले लोकतन्त्र कमजोर भयो: बाबुराम भट्टराई","काठमाडौं: नेपाल समाजवादी पार्टीका अध्यक्ष डा बाबुराम भट्टराईले धन, डन र गनको प्रभावले नेपालमा लोकतन्त्र कमजोर भएको बताएका छन्। पार्टीको राजनीतिक समितिको पहिलो पूर्ण बैठकमा लिखित मन्तव्य राख्दै दलहरू नै मिलेर लोकतन्त्रको रक्षा गर्नुपर्ने बताए। डा भट्टराईले भने, 'स्थानीय निर्वाचनदेखि प्रदेश र संघको निर्वाचनसम्म आइपुग्दा दलहरूप्रतिको अविश्वास, आम निराशा र वितृष्णा बढ्दै गएको देखिन्छ। त्यसको परिणामस्वरुप स्वतन्त्र उम्मेदवारप्रतिको आकर्षण मतदातामा बढेको देखियो। दलहरूभित्र टिकटको झमेला, टिकट वितरणमा अपारदर्शीता र पक्षपात, निर्वाचनमा धन, डन र गनको बढ्दो प्रभावले लोकतन्त्रप्रति जनविश्वास कमजोर हुँदै गएको छ।' देश विकासको एजेण्डासहित क्रान्तिकारी रुपान्तरणका अग्रगामी मुद्दा बोकेर लडेका दल लामो समयदेखि सत्तामा रहे पनि जनअपेक्षा अनुसारको काम नभएको उनले बताए। देशले गणतन्त्र, संघीयता, धर्म निरपेक्षताको चर्को बिरोधी गर्ने शक्ति राष्ट्रिय प्रजातन्त्र पार्टीको पुनरुत्थान हुनु लोकतन्त्रका लागि शुभ संकेत नभएको उनको भनाइ छ। प्रदेश खारेजीको मुद्दा बोकेर जन्मिएको राष्ट्रिय स्वतन्त्र पार्टीले पहिचानको आधारमा प्रदेश निर्माण गर्न लडेको माओवादी बराबर मत ल्याउनु अर्को विडम्बनापूर्ण रहेको भट्टराईको ठहर छ। जे भए पनि लोकतन्त्रको रक्षा गर्न दलहरू नै चाहिने उनको तर्क छ। 'दलभित्र हजार समस्या मौलाएका छन्। फेरि पनि लोकतन्त्र र दल एकअर्काका परिपूरक हुन्छन्। यो कुरा हामीले बुझ्नु पर्छ। दलहरू लोकतन्त्रका मेरुदण्ड हुन्। दलविना लोकतन्त्र चल्न सक्दैन,' डा भट्टराईले भने, 'स्वतन्त्र व्यक्तिहरूबाट देश बनाउने संगठित शक्ति निर्माण हुन सक्दैन। नराम्रा दलहरूको विकल्प राम्रा दलहरू हुन्। अहिलेका दल पर्याप्त जनमुखी, पारदर्शी, निष्पक्ष र प्रभावकारी नभएको कुरा सही हो तर त्यसको विकल्प स्वतन्त्र उम्मेदवार हुन सक्दैनन्। स्पष्ट अग्रगामी विचार, नीति, कार्यक्रम, संगठन, नेतृत्व सहितको दल निर्माण गर्नु अहिलेको आवश्यकता हो।' आपसी असमझदारीले निर्वाचन अघिको गठबन्धन भत्कनु देशका लागि फाइदाजनक नभएको भट्टराईको ठहर छ। उनले भने, 'निर्वाचनको परिणामपछि दलहरूबीच बढ्दै गएको असमझदारीले अन्ततः गठबन्धन भत्कियो। गठबन्धन भत्किनुमा को कति जिम्मेवार छ त्यसको निरुपण हुँदैजाला। तर गठबन्धन भत्काएर देशलाई भने फाइदा भएको छैन। एकातिर यसले मतदाताको मनोभावनामा चोट पुर्याएको छ भने अर्कातिर राजनीतिमा नैतिकता र इमानदारिता नहुने रहेछ भन्ने नकारात्मक सन्देश पनि गएको छ। सबैभन्दा गम्भीर कुरा यसले राजनीतिक अस्थिरतालाई निरन्तरता दिई देशलाई सुशासन, विकास र समृद्धिको मार्गमा अघि बढ्न फेरि रोक्छ कि भन्ने आम चिन्ता छ।' राजनीतिक दल र नेताहरू देश र नागरिकप्रति जवाफदेही र जिम्मेवार बन्नैपर्ने उनको भनाइ छ। देश संकटमा परेको बेला नेताहरूले बदलाभाव नराखी मिलेर सहकार्य गर्ने संस्कार देखाउन सक्नुपर्ने उनले बताए। उनले भने, 'यतिबेला देशको प्रमुख आवश्यकता भनेको आधारभूत कुराहरूमा राष्ट्रिय सहमतिको हो। जनयुद्ध, जनआन्दोन, मधेस विद्रोहलगायत सबै अग्रगामी आन्दोलनहरूबाट प्राप्त उपलब्धिहरूको रक्षा गर्दै बाँकी उपलब्धि प्राप्तिका लागि मिलेर काम गर्नु आजको आवश्यकता हो। सबै संघीय लोकतान्त्रिक गणतन्त्र पक्षधर शक्तिहरू एकतावद्ध भएर राष्ट्रको हितलाई सर्वोपरि राखी राष्ट्रिय सहमतिको सरकार बनाउन सक्दा देश र जनताका लागि सबैभन्दा उत्तम हुनेछ।' माओवादीले समझदारी बिर्सियोनेसपा अध्यक्ष डा भट्टराईले नेकपा माओवादी केन्द्रले समानुपातिकतर्फको सूची अन्तिम पटक सच्याउँदा समझदारीलाई ख्याल नगरेको आरोप लगाएका छन्। माओवादीले समझदारी पालना नगर्दा प्रदेशतर्फ १ जना पनि नेसपाको तर्फबाट निर्वाचित नभएको उनले बताए। भट्टराईले भने, एकल चुनाव चिह्नमा चुनाव लडेको हुनाले हाम्रो समानुपातिकको अलग्गै सूची हुँदैनथ्यो। त्यसैले माओवादी केन्द्रकै सूचीमा हाम्रा उम्मेदवारहरू पनि संघ र प्रदेश दुबैतिर पर्ने गरी समझदारीसहित सूची बनाइएको थियो। अन्तिम पटक सूची सच्याउँदा समझदारीको ख्याल नगरेकाले प्रदेशतर्फ १ जना पनि नेसपाको तर्फबाट निर्वाचित भएनन्। समानुपातिकतर्फ प्रदेशमा शून्य हुन जाँदा नेतृत्वको असावधानी स्वीकार गर्दै आत्मालोचना गरेको पनि उनले बताए। कमीकमजोरीका बाबजुद एकल चुनाव चिन्ह गोलाकार भित्रको हँसिया हतौडा लिएर निर्वाचनमा जानु सही भएको उनको तर्क छ। भट्टराईले भने, वृहत् ध्रुवीकरणमार्फत समाजवादी केन्द्र निर्माण गर्नु आजको ऐतिहासिक आवश्यकता हो। त्यो आवश्यकता एक्लै हिँडेर पूरा गर्न सम्भव छैन। यसका लागि विचार, नीति, कार्यक्रम मिल्ने निकटतम शक्तिहरूसँग सहकार्य, ध्रुवीकरण, एकीकरण गर्दै जानुको विकल्प छैन। यही रणनीतिक उद्देश्य प्राप्तिका लागि कार्यनीतिक स्टेपहरू मिलाउन सिपालु हुनुपर्ने अवस्था आएको छ।'"
जनमत पार्टी र नागरिक उन्मुक्ति पार्टीबीच कार्यगत एकता,"काठमाडौं :जनमत पार्टी र नागरिक उन्मुक्ति पार्टीबीच कार्यगत एकता गर्ने सहमति भएको छ । आइतबार जनमत पार्टीको कार्यालय बानेश्वरमा जनमत पार्टीका अध्यक्ष डासीके राउत र नागरिक उन्मुक्तिकी अध्यक्ष रञ्जिता श्रेष्ठ चौधरीले कार्यगत एकता गर्ने सहमतिपत्रमा हस्ताक्षर गरेका हुन्। प्रधानमन्त्री पुष्पकमल दाहाल प्रचण्डले विश्वासको मत लिने दिने नजिकिएसँगै यी दुई पार्टीबीच कार्यगत एकता भएको हो। प्रचण्डले पुस २६ गते प्रतिनिधिसभामा विश्वासको मत लिँदै छन्। १२ बुँदामा भएको सहमतिपत्रमा विभिन्न मुद्दाहरुमा सहकार्य गर्ने राष्ट्रिय राजनीतिमा समन्वयकारी तथा हस्तक्षेपकारी भूमिका निर्वाह गर्नका लागि तत्काल दुई पार्टीबीच मोर्चाबन्दी गर्ने उल्लेख छ । त्यस्तै टीकापुर घटनाका राजबन्दीहरुलगायत रेशम चौधरीको रिहाइको लागि पहल गर्ने,मुलुकी फौजदारी संहिता पहिलो संशोधन अध्यादेश, २०७९ लाई संसद्बाट पारित गराउन दवाव दिने,उच्चस्तरीय लाल आयोगको प्रतिवेदन सार्वजनिक गर्न पहल गर्ने लगायत रहेको जनमत पार्टीका अध्यक्ष डासीके राउतले जानकारी दिए। त्यस्तै नागरिक उन्मुक्तिकी अध्यक्ष रञ्जिता श्रेष्ठ चौधरीले सरकारमा जानका लागि आफूहरुको माग र मुद्दा सम्बोधन नभएकाले अहिले समर्थन मात्रै गरिएको बताइन्। दुई दलको सहमतिपत्रमा किसान आन्दोलनका मुद्धाहरुलाई सम्बोधन गर्ने वातावरण सिर्जना गर्ने,भ्रष्टाचार विरुद्ध सरकार,सदन र सडकबाट दवाव दिँदै सुशासनको पक्षमा वकालत गर्ने,संघ र प्रदेश सरकारमा सहभागी हुँदा आफूहरुको मागलाई कार्यान्वयन गर्ने गरि एक भएर मात्रै जाने समेत उल्लेख छ ।"
"विश्वासको मत लिन प्रचण्डलाई ओलीको भर, राउत र लिङ्देनसँग छलफल","काठमाडौं : प्रधानमन्त्री पुष्पकमल दाहाल 'प्रचण्ड'लाई विश्वासको मत लिने समय नजिकिएसँगै सत्ता साझेदार दलहरु आन्तरिक छलफलमा जुटेका छन्। एमाले अध्यक्ष केपी शर्मा ओलीसहितको समर्थनमा तेस्रो पटक प्रधानमन्त्री बनेका प्रचण्डलाई राष्ट्रपति विद्यादेवी भण्डारीले संविधानको धारा ७६ (२) बमोजिम प्रधानमन्त्रीमा नियुक्त गरेकी हुन्। नेपालको संविधानको धारा ७६ को उपधारा (४) बमोजिम मंगलबार प्रचण्डले विश्वासको मत लिँदैछन्। यसैबीच आइतबार बिहान एमाले अध्यक्ष ओलीलाई भेट्न राप्रपा अध्यक्ष राजेन्द्र लिङ्देन र जनमत पार्टीका अध्यक्ष सिके राउत बालकोट पुगेका छन्। उनीहरुबीच शक्ति बाँडफाँड, समसामयिक राजनीति र प्रधानमन्त्री प्रचण्डको विश्वासको मतबारे छलफल भएको छ। लिङ्देन र राउतसँग ओलीले प्रचण्डलाई प्रधानमन्त्रीको विश्वासको मत दिनुपर्ने बताएका छन्। सत्ता गठबन्धन भत्काएर प्रचण्डलाई आफूहरुले नै प्रधानमन्त्री बनाएको भन्दै ओलीले अन्य विकल्प नसोचि विश्वासको मत दिन आग्रह गरेको बालकोट स्रोतले जनाएको छ। ओलीले प्रचण्डले विश्वासको मत पाउनेमा ढुक्क रहेको बताए। उनीहरुबीच न्युनतम साझा कार्यक्रमको विषयमा पनि छलफल भएको छ। २ सय ७५ रहेको प्रतिनिधिसभामा बहुमतका लागि १ सय ३८ चाहिन्छ। प्रचण्डलाई १६९ भन्दा बढी सांसदको समर्थन रहेको छ। नयाँ सत्ता गठबन्धनमा नेकपा एमाले, नेकपा माओवादी केन्द्र, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी र नागरिक उन्मुक्ति पार्टी रहेका छन्। ओलीले बाँकी विषयमा दलहरुबीच आपसी समझदारीमा अगाडि बढ्ने बताए। शनिबार ओलीले बालुवाटारमा न्युनतम साझा कार्यक्रमको प्रतिवेदन समेत बुझेका छन्। संसदबाट विश्वासको मत लिएपछि मन्त्रिपरिषद् विस्तार गर्ने तयारी छ। प्रदेश सरकार गठनको मिति नजिकिएकाले दलहरू आन्तरिक छलफलमा समेत जुटेका छन्। प्रदेश नम्बर १ मा सरकार गठनको आज अन्तिम दिन रहेको छ। प्रदेश प्रमुखले मुख्यमन्त्री नियुक्तिका लागि दिएको समय साँझ ५ बजेबाट सकिँदैछ। प्रदेश नं १ का नेकपा (एमाले) संसदीय दलका नेता हिक्मतकुमार कार्कीलाई मुख्यमन्त्री बनाउन ४ दलको समर्थनमा प्रदेश प्रमुखसमक्ष दाबी पेस गर्ने तयारी भइरहेको एमाले प्रदेश १ का प्रमुख सचेतक रेवतीरमण भण्डारीले जानकारी दिए । अन्य प्रदेशको भागबण्डा पनि सत्ता साझेदार दलको आजको बैठकमा छलफल हुनेछ। प्रदेश प्रमुखको कार्यालयका अनुसार बागमती र गण्डकीमा सोमबार भित्र मुख्यमन्त्रीका लागि दाबी पेश गर्नुपर्नेछ। त्यसैगरी लुम्बिनी, कर्णाली र सुदूरपश्चिम प्रदेशमा मुख्यमन्त्रीको दाबीका लागि पुस २७ गतेसम्मको समयावधि रहेको छ। मधेश प्रदेशमा बिहीबारभित्र दाबी पेश गर्नुपर्नेछ। बागमतीमा राप्रपा र मधेशमा जनमत पार्टीले समेत मुख्यमन्त्रीको दाबी गरेको छ।"
विश्वासको मत पाउनेमा प्रचण्ड ढुक्क,"काठमाडौंः प्रधानमन्त्री पुष्पकमल दाहाल प्रचण्ड विश्वासको मत पाउनेमा ढुक्क देखिएका छन्। गत पुस १० गते नेकपा एमालेका अध्यक्ष केपी शर्मा ओलीको सहयोगमा प्रधानमन्त्री बनेका प्रचण्ड ओलीकै सहयोगमा विश्वासको मत पाउनेमा ढुक्क छन्। प्रधानमन्त्रीमा नियुक्त भएको ३० दिन भित्र विश्वासको मत लिनुपर्ने संवैधानिक व्यवस्था छ। सोहि अनुरुप पर्सि मंगलबार प्रचण्डले संसद्मा विश्वासको मत लिदैंछन्। सत्ता साझेदार सात दलको समर्थनमा प्रचण्ड प्रधानमन्त्री बने। तर, साझेदार दलले विश्वासको मत दिनेनदिने भन्ने निर्क्यौल गरेका छैनन्। गत साताको सत्ता साझेदार दलको बैठकमा प्रचण्डले विश्वासको मत पाउनेमा आशंका व्यक्त गरेका थिए। बैठकको सुरुमै एमाले अध्यक्ष ओलीले विश्वासको मत पाउने विषयमा चिन्ता नगर्न आग्रह गरेका थिए। बैठकमा ओलीको भनाइ उदृत गर्दै एक नेताले भने, विश्वासको मत दिलाउन म सक्दो प्रयास गर्छु। चिन्ता नगर्नुस्, जसरी भएपनि विश्वासको मत दिलाउँछु। यसका लागि मैले हरदम प्रयास गरिरहेको छु। हिजो शनिबार नेकपा एमालेका तर्फबाट निर्वाचित सांसदहरूलाई प्रशिक्षण दिने क्रममा पनि एमाले अध्यक्ष ओलीले प्रचण्डलाई विश्वासको मत(भोट) दिन निर्देशन दिएका थिए। उनले एमाले सांसदलाई प्रचण्डलाई विश्वासको मत दिन मात्र भनेनन् यो सरकारलाई सफल बनाउन सबैले दृढताका साथ लाग्नुपर्ने पनि बताएका थिए। योसँगै ओलीले प्रधानमन्त्रीलाई विश्वासको मत दिनुअघि संसदीय दलको बैठक बोलाएका छन्। संसदीय दलको बैठकमा पुस २६ को संसद बैठकमा सांसदलाई अनिवार्य उपस्थित हुन र प्रधानमन्त्रीलाई विश्वासको मत दिन ह्वीप नै जारी गर्ने सम्भावना छ। राप्रपाले सरकारमा सहभागिता बारे पृथ्वी जयन्तीमा सार्वजनिक बिदाको सर्त राखेको थियो। सरकारले सर्त स्वीकारेपछि विश्वासको मत दिने करिब निश्चित छ। नेकपा एकीकृत समाजवादीले प्रचण्डलाई विश्वासको मत दिनेनदिने खुलाएको छैन। पार्टी अध्यक्ष माधवकुमार नेपालले २६ गते विश्वासको मत लिने दिन निर्णय गर्ने बताउँदै आएका छन्। प्रचण्ड र माधव नेपालबीच भएको भेटवार्तामा विश्वासको मत दिन नेपाल सकारात्मक रहेको प्रचण्डले प्रतिक्रिया दिएका थिए। केही अघि सार्वजनिक रुपमै अध्यक्ष नेपालले आफूले वर्तमान सरकारलाई समर्थन गर्नु र नगर्नु विश्वासको मत दिनु र नदिनुले कुनै फरक नपर्ने बताएका थिए। जसपाले पनि विश्वासको मत दिने संकेत गरेको छ। सरकारको न्यूनतम साझा कार्यक्रममा नागरिकता लगायतका एजेण्डा समेटिएकाले जसपाले विश्वासको मत दिन सक्ने संकेत देखिएको छ। तर, अहिलेसम्म जसपाले औपचारिक निर्णय गरेको छैन। राप्रपाले सरकारमा सहभागिता बारे पुस २७ मा पृथ्वी जयन्तीको दिन सार्वजनिक बिदाको सर्त राखेको थियो। सो एजेण्डा सरकारको न्यूनतम कार्यक्रममा समावेश भएपछि सरकारमा जाने र विश्वासको मत दिने लगभग निश्चित जस्तै छ। आइतवार एमाले अध्यक्ष ओली, राप्रपा अध्यक्ष राजेन्द्र लिङ्देन, जनमत अध्यक्ष सीके राउतसँग बेग्लाबेग्लै भेटेका थिए। यो भेटमा समसामयिक राजनीतिक विषयमा कुराकानीसँगै सरकारलाई सफल बनाउन कसले के सहयोग गर्न सक्छ भन्ने विषयमा पनि कुराकानी भएको ओलीको सचिवालयले जनाएको छ। भेटमा प्रधानमन्त्री प्रचण्डलाई विश्वासको मत दिन ओलीले दुवै नेतालाई आग्रह गरेका थिए। नागरिक उन्मुक्ति पार्टीले सरकारमा नजाने निर्णय गरिसकेको छ। नागरिक उन्मुक्तिले सरकारको न्यूनतम साझा कार्यक्रममा रेशम चौधरीको विषय नछोएको भन्दै सरकारमा नजाने निर्णय गरेको हो। यद्यपी विश्वासको मत दिने नदिने बारे औपचारिक धारणा सार्वजनिक गरेको छैन। विश्वासको मत दिने दिन नजिकिँदै गर्दा नागरिक उन्मुक्ति र जनमतले मोर्चाबन्दी गरेका छन्। यी दुइ पार्टीले आइतवार मोर्चा बन्दी गरेसँगै सरकारलाई दवाव दिन सजिलो हुने ती पार्टीका नेताहरूले बताएका छन्। उनीहरूको अल्टीमेटम रेशम चौधरीसँगै टीकापुर घटनाका राजबन्दीको रिहाइका लागि पहल गर्ने, देउवा सरकारले ल्याएको मुलुकी फौजदारी कार्यविधि संहिता संशोधन अध्यादेशलाई संसदबाट कानूनका रुपमा पास गर्न सरकारलाई दबाव दिने तथा लाल आयोगको प्रतिवेदन सार्वजनिक गर्न पहल गर्नेलगायतका छन्। प्रधानमन्त्री बनाउन संकलन भएको हस्ताक्षर सबै विश्वासको मतमा परिणत नहुने हो कि भन्ने चिन्तामा रहेका प्रचण्ड एमाले अध्यक्ष ओलीको ढाडसपूर्ण अभिव्यक्तिले ढुक्छ छन्। नेपाली कांग्रेसका नेताहरू हालको सत्ता साझेदार भत्काउन आन्तरिक कसरतमा जुटेपनि सफल हुन सकेनन्। कांग्रेसका नेताहरूले राप्रपा अध्यक्ष राजेन्द्र लिङ्देनलाई प्रधानमन्त्रीको अफरसहित नयाँ समीकरणको प्रयास गरे पनि सफल हुन सकेन। विज्ञहरूका अनुसार यो प्रयास अनुचित नै थियो। जबकी संविधानको धारा ७६ (२) को सरकार बन्न नसके ठुलो दलको हैसियतमा शेरबहादुर देउवा नै प्रधानमन्त्री हुन्छन्। कांग्रेस महामन्त्री गगन थापाले भने आफूहरूले लिङ्देनलाई प्रधानमन्त्रीको अफर गरेको भन्ने हल्ला निराधार रहेको बताए। गगन थापा, विश्वप्रकाश शर्मालगायत संस्थापनइतर समूहका नेताहरू प्रमुख प्रतिपक्षी भएर बस्नुपर्ने बताउँदै आएका छन्। संस्थापन पक्षका नेताहरू यो गठबन्धनलाई भत्काएर नयाँ सिरा बनाएर जानुपर्ने भन्दै लविङ गरिरहेका छन्। त्यसो भए कांग्रेसले राप्रपा, लोसपा, रास्वपासहितको सरकार बनाउने र त्यसको नेतृत्व जसलाई दिएपनि स्वीकार गर्ने रणनीति लिएको बुझिन्छ। प्रतिनिध सभा निर्वाचनमा कुनै पनि एक दलको बहुमत नआएकाले राष्ट्रपति विद्यादेवी भण्डारीले संविधानको धारा ७६ (२) अनुसार मिलिजुली सरकार बनाउन आग्रह गरेकी थिइन्। प्रचण्ड १६९ सांसदको समर्थनमा प्रधानमन्त्रीमा नियुक्त भएका थिए। प्रचण्ड एमालेका ७८, माओवादी केन्द्रका ३२, रास्वपाका २०, राप्रपाका १४, जसपाका १२, जनमत पार्टीका ६, नागरिक उन्मुक्ति पार्टीका ४ र स्वतन्त्र ३ सांसदको हस्ताक्षरसहित प्रधानमन्त्री बनेका थिए। प्रधानमन्त्री बनाउन संकलन भएको हस्ताक्षर सबै विश्वासको मतमा परिणत नहुने हो कि भन्ने चिन्तामा रहेका प्रचण्ड एमाले अध्यक्ष ओलीको ढाडसपूर्ण अभिव्यक्तिले ढुक्क छन्। ओली पनि अहिले प्रचण्डलाई सफल बनाउन र उनलाई विश्वासको मत दिलाउन आन्तरिक कसरत गरिरहेका छन्।"
एमालेको जनसंगठन सुढृढीकरण कार्यशाला धुलिखेलमा जारी,"काठमाडौं : नेकपा एमालेको जनसंगठनको कार्यशाला सुरु भएको छ। आइतबार धुलिखेलमा जनसंगठन सुढृढीकरण कार्यशाला सुरु भएको हो। कार्यशालामा अर्थमन्त्री एवम् पार्टीका उपाध्यक्ष विष्णु पौडेल, उपमहासचिव विष्णु रिमाल, सचिव योगेश भट्टराई, जनसंगठन समन्वय संयन्त्रका संयोजक भानुभक्त ढकाल लगायतका नेता तथा कार्यकर्ता सहभागी छन्। एमालेले २२ वटा संगठनलाई मान्यता दिएको छ। एमालेले जनसङ्गठनहरूलाई व्यवस्थित तथा समन्वयात्मक रुपले परिचालन गर्न विधानको धारा९१ तथा नियमावलीको परिच्छेद ८ को दफा ६१ बमोजिम जनसङ्गठन समन्वय सम्बन्धी निर्देशिका २०७८गत माघ १९ बाट लागू गरेको छ।"
एमालेका हिक्मत कार्की प्रदेश १ को मुख्यमन्त्री नियुक्त,"विराटनगर : नेकपा (एमाले) प्रदेश १ संसदीय दलका नेता हिक्मतकुमार कार्की आइतबार प्रदेशको नयाँ मुख्यमन्त्री नियुक्त भएका छन्। सत्तारूढ गठबन्धनमा प्रदेश १ सरकारको नेतृत्व एमालेले गर्ने सहमति जुटेसँगै कार्की प्रदेशसभाको दोस्रो कार्यकालका लागि मुख्यमन्त्री नियुक्त भएका हुन्। उनलाई प्रदेश प्रमुख पर्शुराम खापुङले नेपालको संविधान २०७२ को धारा १६८ को उपधारा २ बमोजिम मुख्यमन्त्री नियुक्त गरेका छन्। उपधारा २ मा कुनै पनि दलको एकल बहुमत नभएको अवस्थामा प्रदेशसभामा प्रतिनिधित्व गर्ने दुई वा दुईभन्दा बढी दलको समर्थनमा बहुमत पुयाएर मुख्यमन्त्री नियुक्त गर्नुपर्ने व्यवस्था छ। सोही व्यवस्था अनुसार प्रदेश प्रमुख खापुङले १ साताको समय दिएर मुख्यमन्त्रीमा दाबी पेस गर्न गत पुस १७ गते आह्वान गरेका थिए। दाबी पेस गर्ने समय आइतबार साँझ ५ बजेसम्मको थियो। मुख्यमन्त्री नियुक्त भएका कार्की झापाको निर्वाचन क्षेत्र नम्बर ५ कबाट दोस्रोपटक प्रदेशसभा सदस्यमा निर्वाचित भएका हुन्। उनी एमाले स्थायी कमिटी सदस्य र प्रदेशका पूर्वआन्तरिक मामिला तथा कानुनमन्त्री हुन्। उनले प्रदेशसभाको दोस्रो कार्यकालका लागि बहुमतसहित प्रदेश प्रमुख पर्शुराम खापुङसमक्ष मुख्यमन्त्रीको दाबी पेस गरेका थिए। एमाले प्रदेश १ का प्रमुख सचेतक रेवतीरमण भण्डारीले सत्ता गठबन्धनमा आवद्ध पार्टीका संसदीय दलका नेताको हस्ताक्षर र बहुमत प्रदेशसभा सदस्यको समर्थनसहित तोकिएको समयभित्रै दाबी पेस गरेपछि प्रदेश प्रमुखले कार्कीलाई मुख्यमन्त्री नियुक्त गरेको बताए। कार्कीलाई मुख्यमन्त्री बनाउन सत्तारूढ गठबन्धनमा आबद्ध ४ दलका ६० जना सांसद (प्रदेशसभा सदस्य)ले समर्थन गरेका थिए। प्रदेशमा एमाले, नेकपा (माओवादी केन्द्र), राष्ट्रिय प्रजातन्त्र पार्टी (राप्रपा) र जनता समाजवादी पार्टी (जसपा)सहितको सत्तारूढ गठबन्धन छ। एमालेसहित सत्ता साझेदार दलहरू माओवादी, राप्रपा र जसपाको संसदीय दलका नेताको हस्तक्षरसहितको दाबीपत्र कार्कीले बुझाएपछि प्रदेश प्रमुखले उनलाई मुख्यमन्त्री नियुक्त गरेका हुन्। हामी हस्ताक्षरकर्ता दलहरूको प्रतिनिधित्व प्रदेशसभा सदस्य संख्या कूल प्रदेशसभा सदस्य संख्याको बहुमत रहेको हुँदा उहाँ (कार्की)लाई नेपालको संविधान २०७२ को धारा १६८ को उपधारा २ बमोजिम मुख्यमन्त्री पदमा नियुक्ति गरिदिनु हुन अनुरोध छ, गठबन्धनका तर्फबाट प्रदेश प्रमुखलाई बुझाएको दाबीपत्रमा उल्लेख गरिएको छ। उनलाई मुख्यमन्त्री बनाउन दाबीसहित माओवादी केन्द्र संसदीय दलका नेता इन्द्रबहादुर आङ्बो, राष्ट्रिय प्रजातन्त्र पार्टी (राप्रपा) संसदीय दलका नेता भक्तिप्रसाद सिटौला, जनता समाजवादी पार्टी (जसपा)की सांसद निर्मला लिम्बूसहितका प्रदेशसभा सदस्यहरू प्रदेश प्रमुखको कार्यालय पुगेका थिए। मुख्यमन्त्रीको शपथ भने सोमबार दिउँसो २ बजेलाई राखिएको छ। ९३ सदस्यीय प्रदेशसभामा सरकार गठनका लागि बहुमत पुर्याउन ४७ सांसद आवश्यक पर्छ। तर, कार्की झण्डै दुईतिहाइ सांसदको समर्थनमा मुख्यमन्त्री बनेका हुन्। प्रदेशसभामा ठूलो दल एमालेका ४० सांसद छन्। माओवादीका १३, राप्रपाका ६ र जसपाका १ जना सांसद रहेका छन्। प्रतिपक्षमा रहेको नेपाली कांग्रेसका २९ र नेकपा (एकीकृत समाजवादी)का ४ जना सांसद छन्। यसअघि माओवादीले पनि मुख्यमन्त्रीमा दाबी गर्दै आएको थियो। तर, शीर्ष नेताहरूबीचमा भएको छलफलमा प्रदेश १ को मुख्यमन्त्री एमालेले लिने सहमति भयो। त्यसपछि माओवादी आफ्नो दाबीबाट पछि हटेको हो। प्रदेशको सभामुख माओवादीले लिने सहमति शीर्ष तहमा भएको छ। प्रदेशमा मुख्यमन्त्री नियुक्त भएपनि सरकार विस्तारका लागि सत्तारूढबाट मन्त्रीहरूको टुंगो लागिसकेको छैन। कुन मन्त्रालय कसले लिने भनेर दलहरूबीचमा सहमति पनि भइनसकेको बताइएको छ। एमाले प्रमुख सचेतक भण्डारी शपथग्रहणका लागि मुख्यमन्त्री जाँदा पहिलो चरणमा सानो मन्त्रिपरिषद् बनाउने तयारी रहेको बताउँछन्।"
वाम एकता कति सम्भव ?,"काठमाडौं : माओवादी अध्यक्ष पुष्पकमल दाहाल कांग्रेससहितको गठबन्धन छाडी नयाँ समीकरण बनाएर प्रधानमन्त्री बनेपछि फेरि वाम एकताको चर्चा चलेको छ। एमाले र माओवादीमा मात्रै होइन, अन्य वामपन्थी दलमा पनि यो विषयले प्रवेश पाएको छ। माओवादी र एकीकृत समाजवादीले त एकताका लागि कार्यदल नै बनाएका छन्। त्यसो भए कति सम्भव छ वामपन्थी एकता ? वाम एकताको विकल्प नरहेको बताउँछन् माओवादी महासचिव देव गुरुङ। दीर्घकालीन रूपमा वामपन्थी एक नभए प्राप्त उपलब्धि गुम्दै जाने तर्क उनी गर्छन्। सबै कम्युनिस्ट घटकहरूबीच सहमति र सहकार्य हुनुपर्छ, महासचिव गुरुङ भन्छन्, नेपालमा एउटै कम्युनिस्ट पार्टी बनाउने अभियानमा लागेका छौं। एमाले उपाध्यक्ष युवराज ज्ञवाली यो सरकार नै मूल रूपमा वाम गठबन्धन भएको बताउँछन्। यहाँ ठूलो शक्ति वामपन्थी नै छ। मूल चरित्र वामपन्थी नै हो, उपाध्यक्ष ज्ञवाली भन्छन्, यो सरकारमा गैरवामपन्थी निर्णायक छैनन्। यो सरकारले राजनीतिक अस्थिरता, अन्योल एक हदसम्म समाधान गर्ने उनी बताउँछन्। एकीकृत समाजवादीका महासचिव वेदुराम भुसाल यो वामदक्षिणपन्थी गठबन्धन भएको टिप्पणी गर्छन्। यो कहाँ वाम गठबन्धन हुनु ? यहाँ त गणतन्त्र नमान्ने, संघीयता नमान्नेहरू छन्। यो त वामदक्षिणपन्थी गठबन्धन हो, उनी भन्छन्। दुई ठूला वाम दलमध्ये एमालेसँग प्रतिनिधिसभामा ७९ सिट छ भने माओवादीसँग ३२। १ सय ६९ सांसदको समर्थन पाएको यो सरकारमा वामपन्थीको १ सय ११ सिट छ। राष्ट्रिय स्वतन्त्र पार्टी, राप्रपाजस्ता गैरवामको पनि समर्थन छ। वाम जनमत उल्लेख्य रहे पनि बहुमत भने देखिँदैन। वामपन्थी दलको १ सय २३ सिट छ। जसमा एमालेका ७९, माओवादीका ३२, एकीकृत समाजवादीका १०, राष्ट्रिय जनमोर्चा र नेमकिपाका ११ सांसद छन्। स्वतन्त्र सांसद प्रभु साह र योगेन्द्र मण्डल पनि वाम पृष्ठभूमिका हुन्। २ सय ७५ सदस्यीय प्रतिनिधिसभामा बहुमतका लागि १ सय ३८ सिट आवश्यक पर्छ। वामपन्थी सबै मिल्दा पनि बहुमत पुग्ने अवस्था भने छैन। कांग्रेससहितको गठबन्धन भत्काएर नयाँ समीकरण बनाउन चीन फ्याक्टरको चर्चा चलेको छ। लामो समय चीनमा उपचार गरेर फर्किएका माओवादी नेता वर्षमान पुनले कांग्रेससहितको गठबन्धन भत्काउन भूमिका निर्वाह गरेको पनि चर्चा छ। त्यसो त दाहाल प्रधानमन्त्री बनेपछि चीनले नेपालसँगका नाका खोलेको छ। चिनियाँ प्राविधिकले केरुङकाठमाडौं रेल परियोजनाको अध्ययन थालेका छन्। अन्य परियोजनाको सुरुवात गर्ने देखिएको छ। पोखरा अन्तर्राष्ट्रिय विमानस्थलमा उसले आफ्नो अनावश्यक स्वामित्व दाबीसमेत गर्यो। यसअघि एमालेमाओवादी गठबन्धनले २०७४ को निर्वाचनमा झन्डै दुईतिहाइ बहुमत ल्याएको थियो। त्यसपछि एमाले अध्यक्ष केपी शर्मा ओलीको नेतृत्वमा वामपन्थी सरकार बन्यो। दुई पार्टीबीच २०७५ जेठ ३ मा एकता नै भई नेकपा गठन गरियो। तर, त्यो एकता लामो समय टिकेन। नेकपा २०७७ फागुन २३ गते भंग भयो। ओली पनि २०७८ असार २८ गते परमादेशबाट बाहिरिनुपर्यो। एमाले २०७८ भदौ २ मा फुट्यो। चीनको नेपालमा एक कम्युनिस्ट बनाउने मिसन अगाडि बढ्न सकेन। नेकपा विभाजन हुन नदिन चिनियाँ अधिकारीहरूले ठूलै प्रयास गरेका थिए। तर, त्यसमा उनीहरू सफल हुन सकेनन्। वाम एकताको विषय ओझेलमा पर्यो। माधवकुमार नेपालले २०७८ भदौ २ मा एमाले फुटाएर नयाँ पार्टी एकीकृत समाजवादी बनाए। त्यस बेला प्रतिनिधिसभामा सबैभन्दा ठूलो दल एमालेका १ सय २१ सांसदमध्ये २३ जना नेपालतिर लागे। ओलीले २०७८ वैशाख २३ मा विश्वासको मत लिने क्रममा एमालेकै २८ जना अनुपस्थित भए। नेपालसमर्थित सांसद नै आफ्नो पार्टीका अध्यक्ष ओली नेतृत्वको सरकार ढाल्न सक्रिय भए। कांग्रेस सभापति शेरबहादुर देउवालाई प्रधानमन्त्री बनाउन सर्वोच्च अदालत पुगे। एमालेकै विद्रोही सांसदको बलमा २०७८ असार २८ मा परमादेशमार्फत ओली बाहिरिए। त्यसको भोलि देउवा प्रधानमन्त्री बने। त्यसपछि एमाले अध्यक्ष ओली र नेपालबीच पानी बाराबारकै अवस्था आयो। दाहालको शपथग्रहण समारोहमा पुस ११ गते ओली र नेपालबीच बोलचाल भयो। एकीकृत समाजवादीले निर्वाचनमा थ्रेस होल्ड कटाएन। जोसँग मिलेर ओलीलाई सत्ताबाट बाहिर पारे उनै दाहालले पनि साथ छाडे। दाहाल एमालेकै समर्थनमा प्रधानमन्त्री बनेपछि एकीकृत समाजवादी विलखबन्दमा परेको छ। नेताहरू मुकुन्द न्यौपाने, रामकुमारी झाँक्रीलगायत एमालेसँग एकीकरण गर्नुपर्ने पक्षमा देखिएका छन्। एमालेबाट महेश बस्नेतलगायत नेता एमाले र एकीकृत समाजवादीलाई मिलाउन लागिपरेका छन्। बस्नेतले नेपाल निवास कोटेश्वरम पुगेर यो प्रस्ताव राखेका थिए। एमाले उपाध्यक्ष एवं उपप्रधान तथा अर्थमन्त्री विष्णुप्रसाद पौडेल, उपमहासचिव पृथ्वीसुब्बा गुरुङ, बस्नेतलगायत नेताले निरन्तर संवाद गरिरहेका छन्। एमालेसँग एकीकरण गरी नेपाललाई राष्ट्रपति बनाउने चर्चा चलेको छ। तर, एमाले नेता यो कुरा अस्वीकार गर्छन्। एमाले उपमहासचिव प्रदीप ज्ञवाली, विष्णु रिमाल, सूर्य थापालगायत नेता एकीकृत समाजवादीसँग तत्काल मिल्न सम्भव नभएको बताउँछन्। संकटका बेला पार्टीलाई साथ दिएका नेताकार्यकर्ताको भावनाविपरीत कुनै निर्णय नगरिने नेता ज्ञवालीको भनाइ छ। अहिले चलिरहेको छलफल सरकारको समर्थनको दायरा विस्तार गर्नमा सीमित छ। त्यसभन्दा बाहिर चलेका चर्चा अनुमान, अतिरञ्जना र हल्ला मात्र हुन्, उनी भन्छन्, पार्टीभित्र र बाहिरबाट सिर्जित भयानक घेराबन्दी तोडेर आन्दोलन यहाँसम्म आइपुगेको हो। संकटका बेला सतिसाल झैं उभिएका कमरेडहरूको भावनाविपरीत कुनै निर्णय हुनेछैन। अर्का उपमहासचिव रिमाल नेपालसँग भेट्ने कुनै कार्यक्रम नभएको बताउँछन्। नेपालसँग भेट पनि भएको छैन। भेट गर्ने तत्काल कुनै कार्यक्रम पनि छैन, उनी भन्छन्। एकीकृत समाजवादीका महासचिव वेदुराम भुसाल पनि एमालेसँग एकीकरण गर्ने भन्ने विषय कुनै छलफल नभएको बताउँछन्। प्रधानमन्त्री दाहालले अध्यक्ष नेपाललाई भेटेर सरकारलाई समर्थन गर्न आग्रह गरेको बाहेक बाहिर आएका कुनै विषय सत्य नभएको उनको भनाइ छ। प्रधानमन्त्रीले हाम्रो अध्यक्षलाई भेटेर समर्थन गर्नुपर्यो भन्नुभयो। अरू सबै कुरा हल्ला मात्रै हुन्, उनी भन्छन्। ७८ सिट जितेको एमालेमा रौतहट २ का सांसद किरणकुमार साह प्रवेश गरिसकेका छन्। यससँगै एमालेको सिट ७९ भएको छ। एकीकृत समाजवादीसँग एकता भए ८९ सिट हुन्छ। बागी बनेर चुनाव जितेका योगेन्द्र मण्डल पनि एमालेमा फर्किए ९० सिट हुन्छ। सबैभन्दा ठूलो दल कांग्रेसको ८९ सिट छ। एकीकृत समाजवादीलाई मिलाउन सक्दा प्रतिनिधिसभामा सबै ठूलो दल एमाले बन्छ। एमाले उपाध्यक्ष ज्ञवाली एकता तत्काल सम्भव नभए पनि प्रयास जारी राख्नुपर्ने बताउँछन्। पहिला उहाँहरू गठबन्धनमा सामेल हुनुपर्यो। गठबन्धन भएपछि सहकार्यको सुरुवात हुन्छ, उनी भन्छन्, एकता हुन नसक्ने भन्ने होइन, तत्काल सम्भव नभए पनि एकताको प्रयास जारी राख्नुपर्छ। एमाले र एकीकृत समाजवादीमा दुई पार्टी एक हुने विषयमा दुई धार छ। उपाध्यक्ष युवराज ज्ञवाली, विष्णु पौडेल, उपमहासचिव पृथ्वीसुब्बा गुरुङ, युवा नेता महेश बस्नेतलगायत नेता मिलाउनुपर्ने पक्षमा छन्। वरिष्ठ उपाध्यक्ष ईश्वर पोखरेल, महासचिव शंकर पोखरेल, उपमहासचिव विष्णु रिमाल, युवा नेता सूर्य थापालगायत भने गल्ती नस्वीकारेसम्म क्षम्य नहुने बताउँछन्। युवा नेता थापा नेपाललाई पार्टीमा ल्याउने कुरामा १० चोटी सोच्नुपर्ने बताउँछन्। भन्छन्, उहाँले जति ठूलो अपराध गर्नुभएको छ। उहाँले इतिहासको कालो टीका लगाउनु भएको छ। अन्य नेता हकमा भने गल्ती स्वीकार गरेर आउनेलाई स्वागत गर्ने थापाको भनाइ छ। पार्टी एकता चाहिँ हुन्न। उहाँहरू समाहित हुने हो, उनी भन्छन्।"
"सर्वोच्च बारमा लोकतान्त्रिक समूहको बर्चश्व, अध्यक्षमा निरौला विजयी","काठमाडौं : सर्वोच्च बार एशोसिएशनको अध्यक्षमा वरिष्ठ अधिवक्ता हरिशङ्कर निरौला विजयी भएका छन्। ३४ औँ नयाँ कार्यसमिति चयन लागि शनिबार भएको निर्वाचनमा बृहत् लोकतान्त्रिक समूहबाट अध्यक्षमा वरिष्ठ अधिवक्ता निरौला २८९ मत ल्याएर विजयी भएका हुन्। उनका प्रतिस्पिर्धी प्रगतिशील समूहबाट वरिष्ठ अधिवक्ता तुलसी भट्टले २७५ मत प्राप्त गरे। उपाध्यक्षमा लोकतान्त्रिकका जगदीशप्रसाद पाण्डे, सचिवमा प्रगतिशीलका श्यामकुमार खत्री, सहसचिवमा लोकतान्त्रिकबाट सुजन लोप्चन र कोषाध्यक्षमा प्रगतिशीलबाट कपिलचन्द्र पोखरेल विजयी भए। एक महिला सदस्यमा प्रगतिशीलबाट सिर्जना कँडेल विजयी भइन्। छन्। सदस्यहरूमा लोकतान्त्रिक उत्तमराज पाठक, भीमप्रसाद ढकाल, रुपनारायण श्रेष्ठ, रेशमराज रेग्मी, रामबहादुर राउत, सुमनकुमार केसी र प्रगतिशीलबाट प्रभुजी पन्त, अनुपराज उप्रेती र देवी रेग्मी पोखरेल विजयी भए । पाँच पदाधिकारी र १० सदस्य गरी १५ जनाको नयाँ पदाधिकारीका लागि भएको निर्वाचनबाट विजयीको कार्यकाल दुई वर्ष हुनेछ । रासस"
"नेपाल समाजवादी पार्टीको बैठक आज बस्दै, पार्टी एकता गर्न वार्ता समिति बनाउने","काठमाडौं : नेपाल समाजवादी पार्टीको राजनीतिक समितिको बैठक आज बस्दैछ। पार्टी एकता लगायत विषयमा छलफल गर्न केन्द्रीय कार्यालय तीनकुनेमा आज बिहान ११ बजे बैठक बस्ने प्रचार विभाग प्रमुख तथा राजनीतिक समिति सदस्य विश्वदीप पाण्डेले जानकारी दिए। पाण्डेका अनुसार समाजवादी धारको नेतृत्व गर्ने गरि विचार र सिद्धान्त मिल्ने दलहरूसँगको एकता प्रक्रियालाई तीव्रता दिने विषयमा बैठकमा छलफल हुनेछ। पार्टी एकता तथा संवाद गर्न नेसपाले वार्ता समिति पनि गठन गर्ने तयारी गरेको छ। बैठकमा पार्टीको संगठन सुदृढीकरण, माओवादीसँग पार्टी एकता, चुनावको समीक्षा र समसामयिक राजनीतिक विषयमा पनि छलफल हुनेछ। शनिबार नेकपा माओवादी केन्द्रका अध्यक्ष पुष्पकमल दाहाल प्रचण्ड र नेपाल समाजवादी पार्टीका अध्यक्ष डाबाबुराम भट्टराईबीच पनि पार्टी एकता प्रक्रियाका विषयमा छलफल भएको थियो। नेसपाले गत मंसिर ४ गतेको निर्वाचनमा माओवादी केन्द्रको चुनाव चिन्ह लिएर चुनाव लडेको थियो। माओवादी केन्द्रले पनि शनिबार नै वामपन्थी दल र समूहबीच एकताका लागि कार्यदल गठन गरेको छ । २०७२ सालमा नेकपा माओवादी त्यागेर डा भट्टराईले नयाँ शक्ति पार्टी गठन गरेका थिए। उनले २०७६ साल वैशाख २१ गते उपेन्द्र यादव नेतृत्वको संघीय समाजवादी फोरमसँग एकता गरेका थिए। एकतापछि जनता समाजवादी पार्टी, नेपाल बनेको थियो । २०७९ असारमा जसपा छाडेर भट्टराइले नेपाल समाजवादी पार्टी गठन गरेका थिए।"
"बूढीगण्डकी बनाउन उठ्यो १५ खर्ब, न बन्यो आयोजना, न हिसाबकिताब","काठमाडौं : बूढीगण्डकी बहुउद्देश्यीय जलविद्युत् परियोजना बनाउने भनेर सरकारले पेट्रोलमा कर उठाउन थालेको ७९ महिना भयो। साढे ६ वर्षमा सरकारले १ खर्ब ५ अर्ब रुपैयाँ कर उठाइसकेको छ। तर, ४ खर्ब रुपैयाँभन्दा कम लागतमा ८ वर्षमा पूरा हुने भनिएको परियोजना सम्पन्न हुनु त परको कुरा निर्माणको जिम्मासमेत दिइएको छैन। यतिका समय कर उठाउँदासमेत परियोजना निर्माण गर्न ऊर्जा, जलस्रोत तथा सिँचाइ मन्त्रालयले स्थापना गरेको बूढीगण्डकी जलविद्युत् लिमिटेडसँग एक रुपैयाँ पनि छैन। जुन प्रयोजनका लागि कर उठाइएको हो, त्यो ठाउँमा पुगेकै छैन। नेपाल आयल निगमका अनुसार पेट्रोल र डिजल खरिद गर्ने ग्राहकले अहिले पनि प्रतिलिटर १० रुपैयाँ पूर्वाधार कर तिर्छन्। सरकारले सो कर भन्सार बिन्दुमै उठाउँछ। निगमले त्यसलाई लागत मान्दै १० रुपैयाँ थपेर खुद्रा मूल्य तय गर्छ। निगमका अनुसार हालसम्म सरकारले १ खर्ब ४ अर्ब ८९ करोड ३२ लाख रुपैयाँ पूर्वाधार कर उठाएको छ। एमाले अध्यक्ष केपी ओली प्रधानमन्त्री रहँदा आव २०७३७४ को बजेट वक्तव्यमार्फत तत्कालीन अर्थमन्त्री विष्णुप्रसाद पौडेलले डिजल र पेट्रोल आयात गर्दा भन्सार बिन्दुमा नै प्रतिलिटर ५ रुपैयाँका दरले थप कर लगाउने घोषणा गरेका थिए। स्वच्छ ऊर्जा विकासका लागि भनेर संकलन भएको सो कर बूढीगण्डकी जलविद्युत् परियोजना निर्माण कार्यमा खर्च गर्ने घोषणा गरिएको थियो। परियोजनाका लागि लगानी जुटाउन सो कर घोषणा भएकोमा आयोजना निर्माण अन्योलमा परेपछि पूर्वाधार करमात्र भनियो। ४५ महिनासम्म इन्धनमा ५ रुपैयाँ अतिरिक्त कर उठाएर करिब ४२ अर्ब रुपैयाँ संकलन भइसकको थियो। ओली दोेस्रोपल्ट प्रधानमन्त्री बनेका बेला तत्कालीन अर्थमन्त्री युवराज खतिवडाले पूर्वाधार विकास कर दोब्बर बनाउने प्रस्ताव मन्त्रिपरिषद्मा पुर्याए। र, २०७६ साल फागुन १२ गतको मन्त्रिपरिषद्को निर्णयअनुसार पेट्रोल तथा डिजेलमा प्रतिलिटर १० रुपैयाँ दरले पूर्वाधार विकास कर भन्सार बिन्दुमा संकलन गर्ने निर्णय गरियो। त्यसयता थप ५३ अर्ब रुपैयाँ कर संकलन भएको छ। पेट्रोल र डिजेलमा निगमलाई अत्यधिक नाफा भएपछि तत्कालीन अर्थमन्त्री डा युवराज खतिवडाले यी दुई वस्तुमार्फत राजस्व बढाउन सक्ने उपाय निकालेका थिए। त्यतिबेला पेट्रोलको मूल्य १ सय १० रुपैयाँ प्रतिलिटरभन्दा कम थियो। गत आर्थिक वर्षमा निवर्तमान अर्थमन्त्री जनार्दन शर्माले पूर्वाधार करमाथि राजनीति गरे। अर्थमन्त्री शर्माले राजस्व दोब्बर बनाउने नीति अंगिकार गरेका थिए। तर, गत जेठ १५ मा चालू आवको बजेट ल्याउने क्रममा मौखिक रूपमा उपभोक्तालाई राहत दिन पेट्रोलियम पदार्थको मूल्य कर घटाउँदै समयानुसार समायोजन गरिने उल्लेख गरे। भोलिपल्ट अर्थ मन्त्रालयमा सञ्चारकर्मीसँगको भेटमा पूर्वाधार कर बराबरको मूल्य १० रुपैयाँ समायोजन गर्न लागिएको जानकारी गराए। उनका अनुसार मन्त्रिपरिषद्को बैठकले पेट्रोलियम पदार्थको मूल्य पूर्वाधार कर बराबरले घटाउने निर्णय भएको थियो। सोहीअनुसार मन्त्रालयले निगमलाई अहिले मूल्य घटाउन र घटाएको मूल्यबराबर शोधभर्ना लिन पत्र काटेको थियो। त्यतिबेला निगमले निर्देशन व्यावहारिक नभएको भन्दै कार्यान्वयन गरेन। १२ सय मेगावाट क्षमताको यो एक बहुउद्देश्यीय परियोजना हो। परियोजना निर्माणको चर्चा चलेको चार दशक बितिसकेको छ। सन् १९८४ मा परियोजनाको पूर्वसम्भाव्यता अध्ययन सकिएको थियो। २०६८ सालमा तत्कालीन प्रधानमन्त्री बाबुराम भट्टराई सरकारले राष्ट्रिय गौरवको दर्जा दिएको यसको विस्तृत परियोजना प्रतिवेदन २०७२ सालमा तयार भएको थियो। प्रतिवेदनअनुसार आयोजनाको लागत २६ अर्ब अमेरिकी डलर छ। त्यसमध्ये झन्डै ६२ अर्ब रुपैयाँ क्षतिपूर्ति तथा वातावरणीय लागत, १२७ अर्ब रुपैयाँ सिभिल तथा निर्माण कार्य, ५७ अर्ब रुपैयाँ हाइड्रो मेकानिकल कार्य, साढे ३ अर्ब प्रसारणलाइन निर्माण, सडक तथा पूर्वाधारमा साढे ५ अर्ब, इन्जिनियरिङ लागतमा झन्डै ६ अर्ब रुपैयाँ खर्च हुन्छ। आयोजना बहुउद्देश्यीय भएकाले रनअफदरिभर आयोजनाभन्दा महँगो छ। बाँध बनाएपछि आयोजनाले बिजुलीमात्र उत्पादन गर्ने होइन, पर्यटन, सिँचाइ, मत्स्यपालन, बाढी नियन्त्रणलगायतमा फाइदा पुग्ने भएकाले यसलाई बहुउद्देश्यीय भनिएको हो। अध्ययनले आयोजनाको आर्थिक प्रतिफलको दर (ईआईआरआर) साढे १५ प्रतिशत तथा वित्तीय प्रतिफलको दर (एफआईआरआर) ८ देखि १० प्रतिशतको हाराहारीमा हुने देखाएको छ। जलपूर्वाधार क्षेत्रमा यो नेपालको सबैभन्दा ठूलो परियोजना हो। ट्रयाक्टेवेल इन्जिनियरिङले २०७२ मा तयार पारेको यस आयोजनाको सम्भाव्यता अध्ययन र विस्तृत डिजाइन प्रतिवेदनअनुसार कुल लागतअनुसार २ अर्ब ५९ करोड अमेरिकी डलर छ। त्यसयता बूढीगण्डकी आयोजना स्वदेशी पुँजीमा नै बनाउन सकिने भन्दै राष्ट्रिय योजना आयोगका तत्कालीन उपाध्यक्ष स्वर्णिम वाग्ले नेतृत्वको सुझाव समितिले एक प्रतिवेदन तयार पारेको थियो। टेबलटेनिस बल जस्तो बनेको परियोजना सरकार फेरिँदैपिच्छे बूढीगण्डकी चिनियाँ कम्पनीलाई दिँदै खोस्दै गर्ने काम भएको छ। २०७४ जेठमा तत्कालीन पुष्पकमल दाहाल प्रचण्ड नेतृत्वको सरकारले आयोजना निर्माणको जिम्मा गेजुवालाई दिने निर्णय गरेको थियो। संसदीय समितिको निर्देशनअनुसार सोही वर्षको कात्तिक २७ गते तत्कालीन शेरबहादुर देउवा नेतृत्वको सरकारले स्वदेशी लगानीमै बनाउने भन्दै सम्झौता खारेज गरेको थियो। तर, एक वर्षपछि २०७५ असोजमा तत्कालीन केपी ओली नेतृत्वको सरकारले लगानीसमेत आफैं जुटाउने गरी पुनः गेजुवालाई दिन छलफल अघि बढाउने निर्णय गरेको थियो। त्यसयता बूढीगण्डकी निर्माण गर्ने ठेकेदार सम्पर्कविहीन भएको थियो। यता यसबीचमा ईपीसीएफ (इन्जिनियरिङ, प्रोक्युरमेन्ट, कन्स्ट्रक्सन एन्ड फाइनान्स) सम्बन्धी कानुन बन्न सकेन। यसरी सरकार फेरिँदा टेबलटेनिसको बल जस्तो बनेको बूढीगण्डकीबारे २०७८ चैत २४ मा देउवा सरकारले ठोस निर्णय गर्यो। सरकारले गेजुवालाई आयोजना नदिने र स्वदेशी लगानीमै निर्माण गर्ने निर्णय गरेको थियो। त्यसपछि कम्पनी रजिस्टार कार्यालयमा बूढीगण्डकी जलविद्युत् कम्पनी दर्ता भएको छ र भौतिक रूपमा सञ्चालनमा आउन सकेको छैन। ऊर्जा मन्त्रालयका अनुसार कम्पनीको अधिकृत पुँजी ६० अर्ब रुपैयाँ हुनेछ। कम्पनीको तत्काल जारी पुँजी २० अर्ब रुपैयाँ बराबर हुनेछ। कम्पनीमा संस्थापक सेयरधनीमध्ये सबैभन्दा धेरै सेयर ४० प्रतिशत अर्थात् २४ करोड कित्ता सेयर ऊर्जा, जलस्रोत तथा सिँचाइ मन्त्रालयको हुनेछ भने २५ प्रतिशत अर्थात् १५ करोड कित्ता अर्थ मन्त्रालयलाई छुट्याइनेछ। नेपाल विद्युत् प्राधिकरणको नाममा १४ प्रतिशत अर्थात् ८ करोड ४० लाख कित्ता हुने र विद्युत् उत्पादन कम्पनीलाई १ प्रतिशत अर्थात् ६० लाख कित्ता सेयर दिइने गरी कम्पनीको मोडालिटी तय गरिएको छ। आयोजना प्रभावित स्थानीय र सर्वसाधारणका लागि १०१० प्रतिशत अर्थात् ६६ करोड कित्ता सेयर जारी गरिनेछ। कम्पनीको सञ्चालक समिति ७ जनाको रहने व्यवस्था गरिएको छ। त्यसमा सरकारको तर्फबाट तीन जना, ऊर्जा मन्त्रालयका सचिव, ऊर्जा र अर्थ मन्त्रालयका एकएक जना राजपत्रांकित प्रथम श्रेणीको अधिकृत, नेपाल विद्युत् प्राधिकरणका कार्यकारी निर्देशक र स्वतन्त्र सञ्चालक रहने व्यवस्था गरिएको छ। स्वतन्त्र सञ्चालकमा एक जना महिला अनिवार्य गरिएको छ। संस्थापक सञ्चालकबाहेक अन्य सञ्चालकको कार्यकाल पाँच वर्षको हुनेछ। १ करोड रुपैयाँ नहुँदा कम्पनी चलेन बूढीगण्डकी जलविद्युत् परियोजना निर्माण गर्न भनेर सरकारले १ खर्ब रुपैयाँभन्दा बढी कर उठाए पनि बूढीगण्डकी जलविद्युत् कम्पनी सञ्चालन गर्न १ करोड रुपैयाँ जोहो गरिदिन अर्थ मन्त्रालयले आनाकानी गरिरहेको छ। चार महिनाअघि नै स्थापना भएको बूढीगण्डकी जलविद्युत् कम्पनीको हालसम्म एउटामात्र सञ्चालक समितिको बैठक बसेको छ। पैसाको अभावले कम्पनी भौतिक रूपमा चल्न सकेको छैन। कम्पनीको कारोबारका लागि आवश्यक पर्ने न्यूनतम १ करोड रुपैयाँ बजेट सरकारले व्यवस्था गर्न नसकेको हो। ६० अर्ब रुपैयाँ अधिकृत पुँजी र ३ खर्बभन्दा बढी लगानी हुने परियोजना निर्माण गर्न बनेको कम्पनी अहिले बजेटविहीन छ। चिनियाँ कम्पनीलाई दिने र फिर्ता गर्ने क्रमले ६ वर्ष खेर गएकामा अब भने सरकारी कम्पनीका कारण अड्किने सम्भावना देखिएको छ। सरकारले बूढीगण्डकी जलविद्युत् कम्पनी नामको पब्लिक लिमिटेड कम्पनी दर्ता गरेको हो। ऊर्जा, जलस्रोत तथा सिँचाइ मन्त्रालयका प्रवक्ता मधुप्रसाद भेटवालले कम्पनीको पुँजी संरचनाका अनुसार कम्तीमा १ करोड बैंक खातामा भएपछि मात्रै कम्पनी कारोबारमा जाने बताए। हालसम्म बूढीगण्डकी विकास समितिमार्फत डुबानमा पर्ने ६० हजारमध्ये ५० हजार रोपनी जमिनको मुआब्जा र क्षतिपूर्ति बाँड्ने काम भएको छ, सहसचिव भेटुवालले अन्नपूर्ण पोस्ट्सँग भने, बूढीगण्डकी जलविद्युत् कम्पनी स्थापना भएको छ तर परियोजना निर्माण सुरु नभएकाले सञ्चालन खर्च छैन। जग्गा प्राप्तिको मुआब्जा बाँड्ने, घर र बिरुवाको क्षतिपूर्ति दिने काममात्र भइरहेको छ। भेटुवालका अनुसार मुआब्जामा हालसम्म ३९ अर्ब रुपैयाँ खर्च भएको छ। उनले भने, न्यूनतम खर्चका लागि १ करोड रुपैयाँ दिन अनुरोध गरिरहेका छौं। त्यो रकम पाएपछि कम्पनी सञ्चालनमा जान्छ, भेटुवालले भने। परियोजनासँग हाल भएको सम्पत्ति कम्पनीमा ट्रान्स्फर गर्न केही रकम चाहिने भेटुवालको भनाइ छ। कम्पनी बनिसकेको छ। आयोजना निर्माणको मोडालिटी, वित्तीय व्यवस्थापनको निर्णय कम्पनीको सञ्चालक समितिले गर्नेछ, भेटुवालले थपे। मुआब्जा र विस्तृत अध्ययन प्रतिवेदनसमेत हालसम्म बूढीगण्डकीको नाममा सरकाले ४० अर्ब रुपैयाँभन्दा बढी खर्च गरेको छ। तर, तत्कालीन अर्थमन्त्री पौडेलले भनेअनुसार पेट्रोल र डिजेलमा लगाइएको करको लेखाजोखा सरकारसँग छैन। ऊर्जा मन्त्रालयका प्रवक्ता मधुप्रसाद भेटुवालले पेट्रोल र डिजेलमा लगाइने पूर्वाधार कर बूढीगण्डकी निर्माणमा मात्रै नभएर देशभरका विकास पूर्वाधारमा खर्च हुने बताए। उनका अनुसार हालसम्म बूढीगण्डकीमा ४० अर्ब रुपैयाँ खर्च भएको छ। बजेट वक्तव्यमा आएअनुसार सुरुमा प्रतिलिटर ५ रुपैयाँ कर उठाइन्थ्यो, उनले भने, अहिले पूर्वाधार कर भनेर प्रतिलिटर १० रुपैयाँ बनाइएको छ। सो रकम बूढीगण्डकीमा मात्र नभएर देशभरिकै विकास परियोजनामा खर्च हुने बनाइएको हो। पूर्वाधार कर भनेर उठाइएको रकम सडक, विद्युत् आदिमा खर्च भएको हुनुपर्छ। पूर्वसचिव तथा पूर्वाधारविद् किशोर थापा जनताबाट कर उठाएपछि केमा खर्च हुन्छ भन्ने सरकारले सुसूचित गर्नुपर्ने बताउँछन्। पूर्वाधारका नाममा उठाइएको कर कहाँ र कति खर्च भयो ? भन्ने विवरण सरकारसँग पनि हुँदैन, थापाले भने, बूढीगण्डकी जलविद्युत् परियोजनामा खर्च गर्ने भनेर लिइएको कर कुन शीर्षकमा कति खर्च भयो स्पष्ट जानकारी गराइनुपर्छ। कुन ठाउँमा र कहिले खर्च हुन्छ ? भन्ने जानकारी नदिइकन यसरी अनावश्यक भार थप्नु पनि हुँदैन। थापाका अनुसार अत्यधिक ठूलो परियोजना बूढीगण्डकीमा सरकार एक्लैले लगानी जुटाउन मुस्किल पर्ने र नेपाल नागरिकले पनि अपनत्व महसुस गरून् भन्ने हेतुले पूर्वाधार कर उठाइएको थियो। पूर्वाधारविद् डा सूर्यराज आचार्य जुन आयोजना वा शीर्षकका लागि भनेर उठाइएको छ, त्यो जस्ताको तस्तै त्यही आयोजना वा शीर्षकमा खर्च गर्नुपर्ने बताउँछन्। आचार्यका अनुसार नेपालबाहेक अन्य देशमा पनि इन्धनबाट यस्तै अतिरिक्त शुल्क उठाइन्छ। तर, ती देशमा यसरी उठाएको कर अर्थ मन्त्रालयले चलाउन पाउँदैन थियो। उनीहरूको सडक विभाग वा भौतिक पूर्वाधार मन्त्रालयले जहाँ भन्यो त्यही खर्च गर्दथ्यो। जुन रकम एयरमार्किङ गरिएको छ, कानुनतः अन्यत्र खर्च गर्न पाइँदैन, डा आचार्यको दाबी छ, प्रदूषण कर कहाँ सदुपयोग भएको छ ? थाहा छैन। बूढीगण्डकी कर पनि मुआब्जा बाँड्न खर्च भएको भनिन्छ तर अहिले परियोजना निर्माण गर्न भनेर स्थापना गरेको कम्पनी १ करोड रुपैयाँ नभएर फ्याटफ्याटी भइरहेको जिकिर उनले गरे। परियोजनाका नाममा उठाइएको १ सय अर्ब रुपैयाँ पूर्वाधार करमा कानुन अभावले एयरमार्किङ गरिएको छ भन्ने आफूलाई नलाग्ने आचार्य दाबी गर्छन्। आचार्यले भने, यस्तो अवस्थामा सरकारले भौतिक पूर्वाधार मन्त्रालयले वार्षिक बजेटमा हिसाब मिलाउने गरेको छ। सो करलाई सरकारले अरू प्रकारका कर झैं आम्दानी मानेर सोलोडोलो खर्च हुने अभ्यास भएको छ। निगमले सरकारका लागि केके शीर्षकमा उठाउँछ कर ? तपाईं हामीले गाडीमा हाल्ने तेलमा बूढीगण्डकी बनाउने भनेर उठाउने करमात्र समावेश छैन। पेट्रोलियम पदार्थमा भन्सार शुल्क, सडक सम्भार शुल्क, वातावरण कर, मूल्य अभिवृद्धि कर पनि लाग्छ। यो कर निगमले आफ्नो खल्तीबाट झिकेर तिर्दैन, उपभोक्ताले पनि निगमलाई तिरेका होइनन्। निगम एउटा पुल हो जसले उपभोक्ताबाट पैसा उठाउँछ, अनि सुटुक्क सरकारको ढुकुटीमा जम्मा गरिदिन्छ। गत आर्थिक वर्षमा मात्र सरकारले पेट्रोलियम पदार्थबाट करिब १ खर्ब रुपैयाँ कर उठाएको छ। त्यसबाहेक निगमले आफ्नो नाफाबाट सरकारलाई आयकर पनि तिर्छ। देशमा गणतन्त्र आएपछि सरकारले पेट्रोलियम पदार्थबाट मात्रै ६ खर्बभन्दा बढी कर उठाएको छ। आव २०७७७८ अन्यसम्म ४ खर्ब ९८ अर्ब रुपैयाँ कर उठाएको सरकारले गत आवमा थप १ खर्बभन्दा बढी कर संकलन गरेको छ। जुन आयोजना वा शीर्षकका लागि भनेर उठाइएको छ, त्यो जस्ताको त्यस्तै त्यही आयोजना वा शीर्षकमा खर्च गर्नुपर्छ। अन्तर्राष्ट्रिय अभ्यासअनुसार परियोजना तोकेर लिइने करलाई एयरमार्क गरिन्छ। जुन रकम एयरमार्किङ गरिएको छ, कानुनतः अन्यत्र खर्च गर्न पाइँदैन। डा सूर्यराज आचार्य, पूर्वाधारविज्ञ बूढीगण्डकीको पुँजी संरचनाका अनुसार कम्तीमा १ करोड बैंक खातामा भएपछि मात्रै कम्पनी कारोबारमा जानेछ। कम्पनी बनिसकेको छ। निर्माणको मोडालिटी, वित्तीय व्यवस्थापनको निर्णय कम्पनीको सञ्चालक समितिले गर्नेछ।मधुप्रसाद भेटुवाल  प्रवक्ता, ऊर्जा, जलस्रोत तथा सिँचाइ मन्त्रालय वास्तवमा जनताबाट कर उठाएपछि केमा खर्च हुन्छ भन्ने सुसूचित गर्नुपर्ने हुन्छ। तर, महालेखा परीक्षकको प्रतिवेदनले बेरुजु औंल्यायो भनेमात्र विसंगति थाहा हुन्छ। बूढीगण्डकी जलविद्युत् परियोजनामा खर्च गर्ने भनेर लिइएको कर कुन शीर्षकमा कति खर्च भयो स्पष्ट जानकारी गराइनुपर्छ। किशोर थापा, पूर्वसचिव तथा पूर्वाधारविद् बूढीगण्डकी जलविद्युत् परियोजना प्राथमिकतामा राख्नु हुँदैन। यो परियोजना भारतलाई सीधा फाइदा हुने गरी बनाउन लागिएको छ। वर्षामा रोक्ने र हिउँद उत्तर भारतलाई सिँचाइ गर्न मिल्ने गरी पानी छाड्ने सोचसहित ल्याइएको यो परियोजना नेपालको पक्षमा छैन।रत्नसंसार श्रेष्ठ, जलविद्युत् विज्ञ विनितमणि उपाध्याय प्रवक्ता, नेपाल आयल निगम निगममार्फत नेपाल सरकारले १ खर्ब रुपैयाँ पूर्वाधार कर उठाएको रहेछ। त्यो कहाँ खर्च भयो भन्ने जानकारी छ ? नेपाल सरकारले इन्धन आयात हुँदै बखत भन्सार बिन्दुमा कर उठाउँछ। त्यो रकम कहाँ खर्च हुन्छ भन्ने हामीलाई जानकारी हुँदैन। निगमले कति कर उठाउँछ ?सुरुमा पूर्वाधार कर भने पेट्रोल र डिजेलमा प्रतिलिटर ५ रुपैयाँ कर लगाइयो। पछि त्यसलाई १० बनाइयो। इन्धनमा त्यसबाहेक भन्सार महसुल, सडर सुधार शुल्क, प्रदूषण नियन्त्रण शुल्क, मूल्य स्थिरीकरण कोषमा जम्मा हुने शुल्क, मूल्य अभिवृद्धि कर सरकारका लागि उठाइदिने गरेका छौं। सो कर लागतका रूपमा जोडेर इन्धनको मूल्य तय हुन्छ। यसबाहेक निगमले गरेको वार्षिक नाफाबाट आयकर पनि तिर्ने गर्दछौं। पूर्वाधार कर कति उठेछ ?२०७६ फागुनमा पूर्वाधार कर दोब्बर बनाइएपछि संकलन हुने कर पनि दोब्बर भएको छ। हालसम्म १ खर्ब रुपैयाँभन्दा बढी पूर्वाधार कर संकलन गरिसकेका छौं। पूर्वाधार कर कुन कोषमा जम्मा गरिन्छ ?हामीले एकमुष्ट रूपमा सरकारलाई बुझाउने गरेका छौं। सरकारले कुन कोषमा राख्छ, त्यो थाहा हुँदैन। पूर्वाधार कर के प्रयोजनका लागि उठाइएको हो ? सरकारले सुरुमा बूढीगण्डकी जलविद्युत् परियोजना निर्माण गर्न स्रोत जुटाउने हेतुले यो कर उठाएको थियो। बूढीगण्डकी अघि बढ्न नसकेपछि पूर्वाधार करमात्र भनिएको हो। यसरी कर उठाउँदा उपभोक्तालाई के लाभ भयो ?सरकारले कर तोकपछि हामीले उपभोक्ताबाट थप १० रुपैयाँ उठाउन थाल्यौं। यो कर नभएको भए अहिले मूल्य १० रुपैयाँ सस्तो हुने थियो।"
समयमै फैसला नहुँदा न्यायमा ढिलाइ,"राजविराजः सप्तरीको डाक्नेश्वरी नगरपालिका९ का ५२ वर्षीय बिजली साह पुस २० गते एक वर्ष २२ दिन कारागारमा बसेर रिहा भए। गाउँकै महिलालासँगको झगडाको विषयले उनी पक्राउ परे। ०७८ मंसिर २८ गतेदेखि पुर्पक्षका लागि राजविराज कारागारमा थुनामा रहेका उनलाई सप्तरी जिल्ला अदालतका न्यायाधीश लालकाजी श्रैष्ठको इजलाशले दोषी ठहर गर्दै ६ महिना कैद र पाँच हजार रुपियाँ जरिवाना तोक्यो। अदालतले यो फैसला गर्दा उनी ६ महिना २२ दिन बढी जेल बसिसकेका थिए। कीर्ते जालसाज मुद्दामा पुर्पक्षका लागि राजविराज कारागारमा थुनामा रहेका सुनसरीको दुहबी नगरपालिका४ का ५८ वर्षीय उद्धब खतिवडाको उपचारका क्रममा मृत्यु भयो। साढे ३ वर्षदेखि पुर्पक्षमा बसेका मालपोत कार्यालयका कर्मचारी खतिवडाबारे फैसला हुनुअघि नै उनी बिते। समयमै फैसला हुन नसक्दा र कतिपय अवस्थामा कानुनी प्रक्रियाको ढिलाइले बढी समय कैद बस्नु परेको गुनासो कैदीबन्दीको छ। कारागारमा १० वर्षदेखि कैद सजाय भोगिरहेका चौकीदार सफिद भनिने रफिद राइनका अनुसार सर्वोच्च अदालतमा दिएको पुनरावेदनको फैसला नहुँदा कैदीले पाउने उमेर र छुटको सुविधा समेत पाउन नसकिएको बताए। मुद्दाको छिनोफानो समयमै नहुँदा कारागारमा बस्न बाध्य कतिपय बन्दीको ४ वर्षदेखि मुद्दाको फैसला हुन नसकेको कारागार प्रशासनले जनाएको छ। राजविराज कारागारमा रहेकामध्ये १३३ जना बन्दीको १ वर्षभन्दा बढी समयदेखि मुद्दाको फछ्र्यौट हुन नसकेको जिल्ला कारागार कार्यालय सप्तरीको तथ्यांकले देखाएको छ। कारागार प्रमुख किशोर कुमार रामले भने, एक वर्ष नाघेका १३३ जना छन्। दुई वर्षभन्दा बढी समयदेखि पुर्पक्षका लागि थुनामा रहेका २५ जना छन्। स्रोत, साधन र जनशक्ति अभाव रहेको अदालतहरूमा फछ्र्यौट हुने भन्दा दर्ता हुने मुद्दाको सङ्ख्या बढदै गएकोले पनि समयमा न्याय पाउने अवस्था नरहेको अदालतका कर्मचारीहरू बताउँछन् । उच्च अदालत जनकपुर राजविराज इजलाशमा तीन हजार मुद्दा फछ्र्यौट गर्न बाँकी छ । जसमध्ये २१५ मुद्दा २ वर्षभन्दा माथिको रहेको सूचना अधिकारी हरिशंकर महतोले बताए। अदालतले वर्ष दिनमा १ हजार मुद्दा फछ्र्यौट गरेको देखियो। एक वर्षको अवधिमा दुनियावादी देवानीका १ हजार ४३ थान, दुनियावादी फौजदारीका २३७ थान, सरकारवादी फौजदारीका ६२९ थान र सुरु क्षेत्राधिकारबाट १ सय थान मुद्दा जिम्मेवारीमा सरेको देखिन्छ। ०७८ पुसदेखि एक वर्षको अवधिमा दर्ता भएका फौजदारी मुद्दाको सरकारवादीतर्फ ७०३ थान उजुरी परेका छन्। पेशीमा चढेका मुद्दा हटाउने प्रवृति, आदेश बमोजिमका कार्य समयमा सम्पन्न नहुने कारणले पनि मुद्दा फछ्र्यौटमा ढिलाई हुने गरेको रजिष्ट्रार रामप्रसाद भट्टराईको भनाइ छ। सप्तरी जिल्ला अदालतको फछ्र्यौट अवस्था झनै कमजोर छ। फ्छर्यौट अवस्था कमजोर हुँदा मुद्दा थुप्रिने र जिम्मेवारी सार्ने काम भइरहेको छ। जिल्ला अदालतमा एक वर्षको अवधिमा सरकारवादी फौजदारी मुद्दातर्फ ४३२ मध्ये ७६ मुद्दा मात्र फछ्र्यौट भएका छन्। बाँकी ३५६ मुद्दा छन्। ०७८ पुसदेखि हालसम्म दुनियाँवादी फौजदारीतर्फ ५३२ मध्ये ४० फछ्र्यौट भयो भने ४९२ बाँकी छ । देवानी मुद्दातर्फ ३ हजार ९ मध्ये ७०४ थान मुद्दा फछ्र्यौट भएका छन्। २ हजार ३०५ बाँकी छ । यस अदालतमा २ वर्ष नाघेका १ हजार ९ मुद्दामा २४९ थान मात्र फछ्र्यौट हुन सकेको सुचना अधिकारी भरतमणि पोखरेलले जानकारी दिए। ०७७ साउन १ गतेदेखि डीसीएम (डिफरेन्सिएट केस म्यानेजमेण्ट) लागु हुनु पूर्व ९७९ वटा मुद्दाको लगत रहेकोमा १९९ फछ्र्यौट भई ७८० मुद्दाको लगत बाँकी नै छ। अदालतका सूचना अधिकारी पोखरेलका अनुसार महिलाको अंशसम्बन्धी ९४२, मानव बेचबिखनसम्बन्धी ४ र बालबालिकासम्बन्धी ८२ थान मुद्दा फछ्र्यौट हुन बाँकी छ। जिल्ला अदालतमा दर्ता रहेका ७१ घरेलु हिंसाका मुद्दा पनि फछ्र्यौट हुन बाँकी रहेको अदालतले जनाएको छ। फास्ट ट्र्याकबाट न्याय दिनुपर्ने माग उठिरहेको बेला ढिलो फैसला र गरिएका फैसलाको लेखनमा ढिलाईले अन्याय भइरहेको बन्दीका परिवार सदस्य बताएका छन्। सप्तरीको तिलाठी कोइलाडी३ सकरपुराका रतिदेव मुखियाका अनुसार न्यायको आशामा लामो प्रतिक्षामा बस्नु पर्दा अन्याय भएको अनुभूति भएको छ। अधिवक्ता गजराज पाण्डेले जग्गाजमिनसम्बन्धी हजुरबुबाले चलाएको मुद्दाको तारेख पेशी नातीले लिइरहेको भेटिने गरेको बताए। फैसलामा ढिलाइ हुनुका साथै जिल्ला, उच्च र सर्वोच्च अदालतमा पुगी टुंगिएका मुद्दा लेखन पनि टुंगोमा पुग्न ढिला हुने गरेको छ। फैसला लेखेर सम्वन्धित ठाउमा नपुग्दा पनि त्यसको कार्यान्वयन हुन सक्दैन्। मुद्दाको फैसला ढिला हुने र भएकाको पनि समयमा लेखन तयार नहुँदा न्यायमै ढिलाइ भइरहेको अधिवक्ता फुलनारायण यादव बताए।"
राहदानी वितरणमा देखिएको प्राविधिक समस्या हल भएको दावी,"काठमाडौं: राहदानी विभागले राहदानी वितरणमा देखिएको प्राविधिक समस्या हल भएको जनाएको छ। आइतबार एक सूचना जारी गर्दै विभागले विद्युतीय राहदानी जारी गर्ने कार्य अन्तर्गत प्रमाणीकरण प्रक्रियामा देखिएको प्राविधिक समस्या हल भएको जनाएको हो। विद्युतीय राहदानीसम्बन्धी सेवाग्राहीको तथ्यांक प्रविष्टीपछि प्रमाणीकरण गर्ने क्रममा प्राविधिक समस्या देखिएपछि सेवा प्रभावित बनेको थियो। सेवा चुस्त दुरुस्त राख्न प्रधानमन्त्री पुष्पकमल दाहाल प्रचण्डको निर्देशनमा प्रधानमन्त्री तथा मन्त्रिपरिषदको कार्यालयको प्राविधिक टोलीले विभागको निरीक्षण तथा प्राविधिक समस्याको विश्लेषणका लागि सूचना प्रविधि शाखाका प्राविधिकलाई परिचालन गरेको थियो। समस्याको पहिचान गर्न प्राविधिक व्यवस्थापनको जिम्मा लिएको आइडीमीया कम्पनीले समेत तीन जना प्राविधिक नेपाल पठाएको थियो। प्राविधिकले प्रमाणीकरण प्रक्रियामा देखिएको समस्या हलगरेपछि सेवा सुचारु भएको हो। राहदानीको फाराम भर्नेदेखि अन्य प्रक्रियामा लामो लाइन लाग्ने र सेवाग्राहीले सास्ती झेल्नुपर्ने अवस्था अन्त्य गर्न प्रधानमन्त्री प्रचण्डले सचिवहरुसँगको बैठकमा निर्देशन दिएका थिए। सोही निर्देशनानुसार, राहदानी प्राप्त गर्ने प्रक्रियालाई समस्यारहित र अझै चुस्तदुरुस्त तथा प्रभावकारी बनाउन आवश्यक प्रक्रिया अघि बढाउने विभागले जनाएको छ। विभागले राहदानीको आवेदन दिएका आवेदकलाई मोबाइलमा म्यासेज पठाएपछि अथवा नेपाल इ पासपोर्ट एपमा राहदानी तयार भएको जानकारी प्राप्त भएपनि राहदानी लिन विभाग आउन पनि आग्रह गरिएको छ।"
विभिन्न घटनाको सफल अनुसन्धानमा सीसीटीभी फुटेज सहयोगी,"काठमाडौं : सडक तथा विभिन्न क्षेत्रमा राखिएका सीसीटीभी घटना, दुर्घटना तथा आपराधिक क्रियाकलाप नियन्त्रणमा सहयोगी बन्दै आएको छ। यति महत्त्वपूर्ण भएर पनि अझै नेपालका सडक तथा संवेदनशील क्षेत्रहरूमा पर्याप्त मात्रामा सीसीटीभी जडान गर्न सकिएको छैन। नेपाल प्रहरीको अभिलेखले पनि धेरै घटना सीसीटीभी को श्रव्य दृश्यकै आधारमा अनुसन्धान गरी निष्कर्षमा पुगिएको र कारबाही भएका छन्। समाजमा शान्तिसुरक्षा कायम गर्न, सवारी दुर्घटना न्यूनीकरण तथा दुर्घटना भएमा उक्त घटनामा संलग्नलाई पहिचान तथा कारबाही गर्न, चोरी, डकैतीलगायतका आपराधिक क्रियाकलापलाई न्यूनीकरण तथा नियन्त्रण गर्दै प्रहरी परिचालनलाई सहज र प्रभावकारी बनाउन सीसीटीभी प्रभावकारी रहेको नेपाल प्रहरीका प्रवक्ता प्रहरी नायब महानिरीक्षक टेकप्रसाद राई बताउँछन्। उनले प्रमाण बेसमा काम हुने भएकाले सिसी क्यामेरा महत्त्वपूर्ण रहने र अझै धेरै ठाउँमा आवश्यक भएको बताए। गत साउन २४ गते दिउँसो काठमाडौं लाजिम्पाटमा होम ट्युसन पढ्न गएकी १८ वर्षीया किशोरी साँझसम्म कोठामा फर्किनन्। साँझ प्रहरीकहाँ जानकारी पुगेपछि काठमाडौं उपत्यका प्रहरी कार्यालयको सीसीटीभी फुटेजका आधारमा उनी चढेको ट्याक्सी र किशोरी झरेको स्थान पत्ता लाग्यो। चालक फेला पारी सोधपुछ गरेपछि प्रहरीले किशोरीलाई फेला पार्न सफल भयो। काठमाडौंको पुतलीसडकस्थित सेन्चुरी बैंकबाट पैसा निकाली फर्किने क्रममा एक महिलाको ५० हजार हरायो। त्यहाँको सीसीटीभी परीक्षण गर्दा एकजना मोटरसाइकल चालकले टिपेको फेला पारेपछि उक्त रकम पनि फिर्ता गराउन प्रहरी सफल भयो। यी दुईवटा प्रतिनिधि घटना हो। यस्तै र अन्य आपराधिक घटना तथा दुर्घटनाको सफल अनुसन्धानमा सीसीटीभी क्यामेराको फुटेज महत्त्वपूर्ण सहयोग बन्दै आएको छ। त्यति मात्रै होइन दैनिक ट्राफिक चापको व्यवस्थापनका साथै विभिन्न समयमा राजनीतिक दल वा अन्य समूहले गर्ने जुलुस, सभा र सम्मेलनमा अवाञ्छित गतिविधि गर्नेहरूलाई पक्राउ गर्न समेत सीसीटीभी प्रभावकारी बनेको प्रहरी प्रवक्ता राई बताउँछन्। नेपाल प्रहरीले आफ्नै अप्टिकल फाइबर प्रयोग गरी २०६३ सालमा ११ वटा क्यामेरामार्फत गतिविधि नियन्त्रण सुरु गरेको थियो। हाल काठमाडौं उपत्यकामा मात्रै तीन हजार दुई सय ३१ क्यामेराहरू सञ्चालित छ। प्रहरीले यो सङ्ख्या बर्सेनि बढाउँदै लगिरहेको छ। तर अझै पर्याप्त छैन। हाल नेपालभर १० हजार एक सय ३२ सिसी क्यामरा जडान भएकामा सात हजार चार सय २८ चालू अवस्थामा रहेका छन्। गत आर्थिक वर्ष ०७८०७९ मा सीसीटीभी फुटेजका आधारमा सात सय ८२ र चालु आवमा दुई सय ६८ वटा घटनाको सफल अनुसन्धान भएको प्रहरीको अभिलेखमा उल्लेख छ। आव ०७८०७९ मा उपलब्ध गराइएका फुटेजकै आधारमा ट्राफिक नियम उल्लंघन गरी फरार सात हजार चार सय सात, ट्राफिक लेनफिल्ड अनुशासनअन्तर्गत तीन हजार आठ सय ४० जना कारबाहीमा परेका थिए। चालु आवको मङ्सिर मसान्तसम्म ट्राफिक नियम उल्लंघन गरी फरार रहेका तीन हजार नौ सय ८७, ट्राफिक लेनफिल्ड अनुशासन कारबाही एक हजार आठ सय ५७ जनालाई सीसीटीभी कै आधारमा पहिचान गरी कारबाही गरिएको प्रहरीले जनाएको छ। कुनै पनि सवारी दुर्घटना वा घटनापश्चात् पीडितले सीसीटीभी फुटेजका लागि सम्बन्धित प्रहरी कार्यालयहरूमा निवेदन दिने व्यवस्था गरिएको छ। निवेदन प्राप्तपश्चात् सम्बन्धित प्रहरी कार्यालयहरूले सीसीटीभी फुटेज प्राप्तिका लागि कारणसहित काठमाडौं उपत्यका प्रहरी कार्यालयमा अनुरोध गरेपश्चात् मात्र उक्त कार्यालयले घटना अनुसन्धान प्रयोजनार्थ फुटेज उपलब्ध गराउँछ। रासस"
रोकिराखेको टिप्परमा मोटरसाइकल ठोकिँदा दुई जनाको मृत्यु,राजविराज : सप्तरीको खडक नगरपालिकास्थित हुलाकी सडक खण्डमा रोकिराखेको टिप्परमा दुईवटा मोटरसाइकल ठोकिँदा दुई जनाको मृत्यु भएको छ। खडक नगरपालिका११ स्थित वडा कार्यालयदेखि दुई सय मिटर पूर्व हुलाकी सडक खण्डमा बिग्रेर रोकिराखेको स१ख ९२८ नम्बरको टिप्परमा दुई मोटरसाइकल ठोकिँएका थिए। बोदे बर्साइन नगरपालिकाबाट राजविराजतर्फ आउँदै गरेको बा८प ३२१५ नम्बरको मोटरसाइकल र प्रदेश १०२०४४प ८६१९ नम्बरको मोटरसाइकल टिपरको पछाडि ठोकिएका हुन्। ३२१५ नम्बरको मोटरसाइकलका चालक खडक नगरपालिका११ बनौलीका २० वर्षीय बैजु भनिने बैजनाथ चौधरीको मृत्यु भएको इलाका प्रहरी कार्यालय कल्याणपुरले जनाएको छ। मोटरसाइकल पछाडि सवार खडक११ बनौलीका २२ वर्षीय बुधन चौधरीको गाला र हात खुट्टामा चोट लागेको छ। उनको स्थानीय युनिभर्सल अस्पतालमा उपचार भइरहेको छ। अर्को ८६१९ नम्बरको मोटरसाइकलमा सवार डाक्नेश्वरी नगरापलिका१० का २२ वर्षीय रामाकान्त चौधरीको पनि घटनास्थलमै मृत्यु भएको हो। मोटरसाइकल चालकका छोरा २२ वर्षीय सुमनको टाउको र शरीरको विभिन्न भागमा चोट लागेको छ। उनलाई थप उपचारका लागि न्युरो अस्पताल विराटनगर लगिएको छ। बिग्रेर सडक किनारमा रोकिराखेको टिप्परको मर्मतपश्चात प्रहरी कार्यालयमा ल्याइएको प्रहरी निरीक्षक राजु अधिकारीले बताए। मोटरसाइकल र टिपर चालक प्रहरी नियन्त्रणमा छन्।
सिरहा अपडेट : डीएसपी वलीसहित आठ प्रहरी घाइते,सिरहा : सिरहाको मिर्चैया३ स्थित सागरमाथा माविमा कक्षा ८ मा अध्ययनरत एक छात्राको मृत्युपछि आक्रोशित भीडको ढुंगामुढाबाट प्रहरी नायब उपरीक्षक (डीएसपी) हरिबहादुर वलीसहित आठ प्रहरी घाइते भएका छन्। बिहानैदेखि पूर्वपश्चिम राजमार्गअन्तर्गत मिर्चैया बजार क्षेत्रमा सडक जाम खुलाउने क्रममा पटकपटक झडप भएको थियो। भीड नियन्त्रण गर्ने क्रममा प्रहरीले अश्रु ग्यास र गोलीसमेत चलाउनुपरेको थियो। झडपमा आन्दोलनकारीले पेट्रोल बमसहित ढुङ्गामुढा प्रहार गरेको मिर्चैया प्रहरी कार्यालयले जनाएको छ। आन्दोलकारीको प्रहारबाट प्रहरी वरिष्ठ नायब निरीक्षक रामकुमार चौधरी गम्भीर घाइते हुनुभएको डिएसपी वलीले जानकारी दिए। चौधरीको उपचारका लागि काठमाडौं रेफर गरिएको र अन्यको स्थानीय मंगलम अस्पतालमा उपचार भइरहेको उनले जानकारी दिए। आन्दोलनकारीका तर्फबाट पेट्रोल बम प्रहार गर्ने दुई व्यक्ति प्रहरी नियन्त्रणमा रहेको र आन्दोलनकारीतर्फ कुनै क्षति नभएको प्रहरी प्रवक्ता एवं सिरहाका प्रहरी नायब उपरीक्षक सुवास बुढाथोकीले जानकारी दिए। विद्यालयको लापरबाहीका कारण छात्रा सिर्जनाकुमारी महराको उपचारका क्रममा गएराति निधन भएको थियो। अहिले राजमार्गमा सवारीसाधन आवतजावत सुचारु रहेको प्रमुख जिल्ला अधिकारी लालबाबु कवारीले जानकारी दिए।
चीनसँगको लप्ची नाका चार वर्षदेखि बन्द,"दोलखा : दोलखाको विगु गाउँपालिका१ लप्चीमा रहेको चीनसँगको सीमा नाका चार वर्षदेखि बन्द छ। जसका कारण स्थानीयलाई किनमेल तथा उत्पादित सामान बिक्री वितरणमा समस्या हुने गरेको छ। नयाँ सरकार गठन भए लगतै चीनले नेपालसँगको धेरै नाका खोलेपनि दोलखाको लप्ची भने सरकारी उपस्थिति नभएको कारण देखाउँदै खोल्न नमानेको स्थानीय बताउछन्। सीमा सुरक्षाको जिम्मा पाएको सशस्त्र प्रहरीको पोष्ट सीमा क्षेत्र लप्चीमा नभै लामाबगरमा राखिएकै कारण नाका खुल्न नसकेको स्थानीय कर्मावाईसर शेर्पा बताउँछन्। लप्चीबाट लामाबगर आउन दुई दिन लाग्ने भएकाले सीमा क्षेत्रमा सरकारको उपस्थिति शून्य देखिएको छ। लप्चीमा सुरक्षा पोष्ट राख्ने विषयमा आवश्यक सुझाव सहितको पत्र गृहमा पठाएको भएपनि जवाफ नआएकाले लामाबगरमै सुरक्षा पोष्ट रहेको सशस्त्र प्रहरी नायव उपरीक्षक सुरज कार्कीले बताए। लप्चीका स्थानीयलाई आफ्नो लामाबगर आउनै दुई दिन लाग्ने भएकाले उनीहरूको मुख्य बजार चीनका फलाक र कुती हो। तर नाका नखुल्दा दैनिक उपभोग्य सामान किनमेल र आफूले उत्पादन गरेका कुरा बिक्री गर्न समस्या भइरहेको स्थानीय कर्मा शेर्पाको भनाइ छ। नाका नखुलेकै कारण लप्चीवासीले चौरी, याक, चौरीको घ्यू, छुर्पीजस्ता कुरा फलाक र कुती पुर्याउन नसकेका कर्माले बताए। आफ्ना उत्पादन बिक्री गर्न नपाउँदा आर्थिक समस्या भएको स्थानीयले बताएका छन्।"
डडेल्धुरामा सम्बन्ध विच्छेदका घटना बढे,"डडेल्धुरा: डडेल्धुरामा सम्बन्ध विच्छेदका घटना बढेका छन्। जिल्ला अदालत डडेल्धुराले पछिल्लो समय सबैभन्दा बढी मुद्दा सम्बन्ध विच्छेदका छन्। गत आर्थिक वर्षबाट जिम्मेवारी सरेर आएका र चालू आर्थिक वर्षमा दर्ता भएका मुद्दाको संख्या ९२ रहेको जिल्ला अदालतका न्यायाधीश बालकृष्ण वाग्लेले जानकारी दिए। जिल्ला अदालत मा दर्ता भएका ९२ मुद्दामध्ये अहिलेसम्म २७ मुद्दाको फैसला भइसकेको र बाँकी विचाराधिन रहेको न्यायाधीश वाग्लेले बताए। सबैभन्दा बढी २७ वटा मुद्दा सम्बन्ध विच्छेदका दर्ता भएका छन्। त्यसमध्ये १० मुद्दाको फैसला भइसकेको उनले बताए। डडेल्धुरा जिल्लामा दिन प्रतिदिन सम्बन्ध विच्छेदका मुद्दा बढ्नुमा कानूनी सहजता पनि प्रमुख कारण रहेको वाग्लेले बताए। उनले भने, केही वर्ष अगाडिसम्म सम्बन्ध विच्छेद गराउँदा निकै झन्झटिलो प्रक्रिया थियो। अहिले कानूनी प्रक्रिया निकै सहज भएकाले पनि सम्बन्ध विच्छेदका मुद्दा डडेल्धुरा मात्र नभएर देशभरी नै बढ्दो क्रममा छ। अनैतिक सम्बन्धले पनि सम्बन्ध विच्छेदका घटना बढेका उनले बताए। मुलुकी देवानी संहिताको परिच्छेद ३, दफा ९३ मा पतिपत्नीले चाहेमा जहिलेसुकै सम्बन्ध विच्छेदका लागि मुद्दा दर्ता गर्न सक्ने उल्लेख छ। तेस्रो व्यक्तिसँग यौनसम्बन्ध राखेको ठहरिएमा, अंगभंग हुने गरी कुटेमा, कुनै ठूलो शारीरिक वा मानसिक कष्ट हुने किसिमको काम वा जाल प्रपञ्च गरेमा वा पतिले समेत जबर्जस्ती करणी गरेमा सम्बन्ध विच्छेदको बाटो रोज्न सकिने कानूनी प्रावधान छ। यस्तै डडेल्धुरा जिल्ला अदालतमा सम्बन्ध विच्छेदपछि सबैभन्दा बढी १२ वटा चेक अनादरका मुद्दा छन्। त्यस्तै लेनदेन र जवरजस्तीकरणीका ७७, सवारीका ज्यानका ५, जवरजस्तीकरणी उद्योगका ४, घरेलु हिंसा, बालयौन दुरुपयोग, हातहतियार खरखजाना र कर्तव्य ज्यानका ३३ वटा मुद्दा छन्। यस्तै ठगी, मोटरसाइकल चोरी, नाबालक जिम्मा लगाई पाउँ, लिखित सम्झौता, इज्जत आमदअनुसार खानलाउन, हाडनाता करणी, वकसपत्र बदर गरिपाउँ, नकवजनी चोरी, आत्महत्या दुरुत्साहन र लागूऔषधका सममेत मुद्दा रहेको जिल्ला अदालतले जनाएको छ। अझै दुर दुराजका लक्षित समुदायमा कानुनी सचेतनाको अभाव रहेको मानवअधिकारवादीको भनाइ छ । समाजिक परम्परा र मान्यताका कारा जातिय भेदभाव , महिलाहिसांका तथा अन्य परम्परागत शैलीका मुद्दा तथा घट्ना सार्वजनिक भईरहेका छ्न्। यसका लगि मानव अधिकार र मौलिक हकका साथै सविधानले अंगिकार गरेका विषय सम्वन्धिका सचेतना कार्यक्रमहरु दुरदराजका गाउ सम्म लगि सचेत गराउनु पर्ने अधिवक्ता युवराज जोशीले जानकारी दिए। मानव अधिकारका क्षेत्र र जातिय भेदभाव तथा हिसांत्मक गतिविधि रोक्न बहुउद्देश्यीय विकास समाज डडेल्ल्धुराले पनि विभिन्न समुदायमा काम गरिरहेको छ।"
मोटरसाइकलको ठक्करबाट बालिकाको मृत्यु,महोत्तरी : महोत्तरीको सम्सीमा मोटरसाइकलको ठक्करबाट एक बालिकाको मृत्यु भएको छ। आज दिउँसो सम्सी गाउँपालिका४ भेटपुरमा वी आर ३० जेड २२१ नम्बरको भारतीय नम्बर प्लेटको मोटरसाइकले ठक्कर दिँदा सोही स्थानको रामजीवन महराकी ९ वर्षीया छोरी आकृति कुमारी महराको मृत्यु भएको हो। ठक्करबाट गम्भीर घाइते भएकी आकृतिको जानकी एकेडेमिक पर्सामा उपचारका क्रममा मृत्यु भएको प्रहरीले जनाएको छ। मोटरसाइकल चालक १८ वर्षीय राज यादवलाई प्रहरीले नियन्त्रणमा लिएको र घटनाका सम्बन्धमा थप अनुसन्धान भइरहेको जिल्ला प्रहरी कार्यालय महोत्तरीले जनाएको छ।
सोमबार दिउँसो तीनवटा प्रदेशको हिमाली भूभागमा हिमपात,"काठमाडौं : सोमबार दिउँसो तीनवटा प्रदेशको हिमाली भूभागमा हिमपात हुने भएको छ। मौसम पूर्वानुमान महाशाखाका अनुसार सुदूरपश्चिम प्रदेश, कर्णाली प्रदेश र गण्डकी प्रदेशका हिमाली भूभागका एक वा दूई स्थानमा हल्का हिमपातको सम्भावना छ। सोमबार रातको समयमा भने सुदूरपश्चिम प्रदेश, कर्णाली प्रदेश र गण्डकी प्रदेशका हिमाली भूभागका थोरै स्थानहरूमा हल्का हिमपातको सम्भावना रहेको छ।"
पीडितहरूको न्यायमा पहुँच सुनिश्चित गर्न सरकारलाई पत्राचार,"काठमाडौं : राष्ट्रिय मानव अधिकार आयोगले बलात्कार तथा यौनजन्य हिंसाका घटनाको अनुसन्धानलाई प्रभावकारी बनाउन प्रधानमन्त्री तथा मन्त्रिपरिषद्को कार्यालयलाई पत्राचार गरेको छ। बलात्कारपश्चात् हत्या गरिएकी कञ्चनपुरकी १३ वर्षीया बालिका निर्मला पन्तको घटनालाई पुनः अनुसन्धान प्रक्रिया अगाडि बढाउनका लागि गृह मन्त्रालयबाट हालै भएको पहललाई आयोगले सकारात्मक रुपमा लिएको उल्लेख गर्दै उक्त पत्राचार गरेको हो। पत्रमा बलात्कार तथा यौनजन्य हिंसाका घटनामा वृद्धि हुँदै गइरहेको सन्दर्भमा पीडितहरूको न्यायमा पहुँच सुनिश्चित गर्न आयोग सरकारलाई पत्राचार गरिएको उल्लेख छ। पत्रमा भनिएको छ, 'निर्मला पन्तको घटना सम्बन्धमा राष्ट्रिय मानव अधिकार आयोगबाट खटिएको विज्ञसहितको टोलीबाट प्राप्त सुझावबमोजिम आयोगले मिति २०७५ माघ १३ मा नेपाल सरकार, प्रधानमन्त्री तथा मन्त्रिपरिषद्को कार्यालय समेतलाई गरेको सिफारिस एवं निर्देशनलाई समेत ध्यानमा राखी सो घटनालाई निष्कर्षमा पुर्याउन जरुरी छ।' विगत केही वर्षदेखि नेपालमा बलात्कार तथा यौनजन्य हिंसाका घटनामा वृद्धि हुँदै गइरहेको र गत वर्ष मात्र दुई हजार तीन सय ८० जना महिला तथा किशोरीहरू जबर्जस्ती करणीको घटनाबाट पीडित भएको यी घटनाका अधिकांश दोषीहरू पहिचान हुन नसकेको एवं तत्काल कारबाहीको प्रक्रियामा लैजान नसकिएको पत्रमा उल्लेख छ। डा टीकाराम पोखरेलका अनुसार लैङ्गिक तथा यौनिक अल्पसङ्ख्यकमाथि हुने गरेका हिंसाका घटनाहरूको उजुरी उपर तत्कालै सम्बोधन गर्न पत्रमा माग गरिएको छ।"
कोरला सडकको आठ निर्माण कन्ट्रक्सनलाई सात दिने अल्टिमेटम,"जोमसोम : राष्ट्रिय गौरवको (बेनीजोमसोमकोरला) सडक आयोजनाका आठवटा निर्माण कन्ट्रक्सनलाई सात दिने अल्टिमेटम दिइएको छ। कोरला सडक आयोजनाले सम्झौताअनुसार तोकिएको समयमा काम सम्पन्न नगरेका निर्माण कन्ट्रक्सनलाई अन्तिम चेतावनी स्वरूप अल्टिमेटम दिएको हो। सडक आयोजनासँग सम्झौता गरी काम गर्ने जनाइए पनि तोकिएको समयमा निर्माणको काम नगरेको, पटक पटक म्याद थप गर्नु परेको र कम्पनीहरूलाई काममा फर्किन यसघि लिखित पत्र र मौखिक निर्देशन गरी आग्रह गरिएको भएपनि अटेरी गर्दा सडक तथा पुल निर्माणको काम अलपत्र परेको छ। निर्माण कम्पनीले पछिल्लो पटक म्याद थप गरिएको प्रतिवद्धताअनुसार काम नगरेकाले सार्वजनिक सूचना प्रकाशित गरी ७ दिने अल्टिमेटम दिएको आयोजना प्रमुख जगत प्रजापतीले जानकारी दिए। चित्त बुझ्दो जवाफ नआए वा काममा नफर्किए ठेक्का सम्झौता अन्त्य गरी कालोसूचीमा राख्ने आयोजनाले चेतावनी समेत दिएको छ।"
किर्ते नागरिकता बनाउने वडाध्यक्ष जेलमा,"राजविराज : सप्तरीको डाक्नेश्वरी नगरपालिका२ का वडाध्यक्ष रहमान मियाँ आइतबार जेल चलान भएका छन्। सरकारी लिखतसम्बन्धी कसुर र किर्ते नागरिकता बनाएको आरोप लागेका ६३ वर्षीय वडाध्यक्ष मियाँ पुर्पक्षका लागि राजविराज कारागार चलान गरिएको डिएसपी नरेशकुमार सिंहले बताए। मृत्यु भइसकेका, उमेर नपुगेकाको नागरिकतामा केरमेट तथा भारतीय नागरिकको नक्कली नेपाली नागरिकता बनाई वर्षौंदेखि सामाजिक सुरक्षा भत्ता अपचलन गरेको उनीमाथि आरोप लागेको छ। मुद्दा विचाराधीन रहेकै अवस्थामा मियाँ दोस्रो पटक गत स्थानीय तह निर्वाचनमा वडाध्यक्ष पदमा निर्वाचित भएका थिए। वैशाख ३० गतेको निर्वाचनमा उनको वडामा विवाद भई कुटपिट हुँदा स्थगित भएको निर्वाचन जेठ १ गते कडा सुरक्षाका बीच सम्पन्न भएको थियो। निर्वाध रूपमा चुनावी प्रचारप्रसारमा सहभागी उनले प्रहरीकै उपस्थितिमा निर्वाचित भएको प्रमाणपत्र लिएर दोस्रो कार्यकाल सुरु गरे। प्रहरी प्रतिवेदनमा भने मियाँ लिखत सम्बन्धी कसुर र नागरिकता किर्तेमा फरार सूचीमा थिए। आर्थिक वर्ष ०७४७५ देखि ०७७७८ सम्म ७८ जनाको नाममा किर्ते कागजात पेस गरी सामाजिक सुरक्षा भत्ता बुझ्दै आएको आरोपमा वडाध्यक्ष मियाँसहित २१ जनामाथि मुद्दा चलिरहेको छ। यो प्रकरणमा ८३ लाख रुपैयाँभन्दा बढी सामाजिक सुरक्षा भत्ता रकम हिनामिना भएको छ। उक्त घटनामा वडाध्यक्ष मियाँसहित २१ जनालाई प्रतिवादी बनाएर २०७७ असोज २२ गते मुद्दा दर्ता भएको छ। २१ जनाले एक आपसमा मिलेमतो गरी एक अर्कालाई फाइदा पुर्याउने उद्देश्यले सो काम गरेका जिल्ला सरकारी वकिल कार्यालयले जनाएको छ।"
सर्वसाधारणका लागि आइपिओ निष्कासन गर्दै कालिञ्चोक दर्शन,काठमाडौं : कालिञ्चोक दर्शन लिमिटेडले सर्वसाधारणका लागि साधारण शेयरको बिक्री खुला गर्ने भएको छ। कम्पनीले आगामी माघ ३ गतेदेखि प्रतिकित्ता एक सय अङ्कित दरमा आठ लाख ९६ हजार चार सय कित्ता शेयर प्राथमिक सार्वजनिक निष्कासन(आइपिओ)को बिक्री खुला गर्ने भएको हो। कम्पनीले आफ्नो जारी पुँजी ६० करोड को १८ प्रतिशतले हुने १० करोड ८० लाख बराबरका १० लाख ८० हजार कित्ता शेयर सर्वसाधारणका लागि छुट्याएको थियो। यसमध्ये १० प्रतिशत अर्थात् एक लाख आठ हजार कित्ता शेयर वैदेशिक रोजगारीमा रहेका नेपालीका लागि निष्कासन गरिसकेको छ भने पाँच प्रतिशत अर्थात् ५४ हजार कित्ता सामूहिक लगानी कोषमा बाँडफाँट गरिसकेको छ। त्यसैगरी दुई प्रतिशतले हुने २१ हजार छ सय कित्ता कर्मचारीका लागि छुट्याइएको छ। सर्वसाधारणले बाँकी आठ लाख ९६ हजार चार सय कित्ताका लागि आवेदन दिनसक्ने कम्पनीले जनाएको छ। निष्कासन गरिने शेयरमा सर्वसाधारणले छिटोमा आगामी माग ६ गतेसम्म र सो अवधिमा मागबमोजिम आवेदन नपरे माग १७ गतेसम्म न्यूनतम १० कित्तादेखि अधिकतम चार हजार नौसय ९० कित्ता खरिदका लागि आवेदन दिन सक्ने कम्पनीले सार्वजनिक गरेको आह्वान पत्रमा उल्लेख छ। लगानीकर्ताले नेपाल धितोपत्र बोर्डबाट स्वीकृति प्राप्त आस्वा सदस्य बैंक तथा वित्तीय संस्था र तिनका तोकिएका शाखा कार्यालयबाट सि आस्वा प्रणालीमार्फत तथा अनलाइनमार्फत मेरो शेयर प्रयोग गरी खदिरको आवेदन दिन सकिने छ। कम्पनीको शेयर निष्कासन तथा बिक्री प्रबन्धकमा नवील इन्भेष्टमेन्ट बैंकिङ लिमिटेड रहेको छ। कम्पनीले दोलखाको चरीकोटबाट कालिञ्चोक भगवती मन्दिरसम्मको केवलकार सञ्चालन गरिरहेको छ। कम्पनीलाई केयर नेपालले केयरएन्पी बिबी प्लस आइआर प्रमाणपत्र प्रदान गरेको छ। रासस
डेढ सय विद्यार्थी एउटै कक्षामा,"गोलबजार : सप्तरीको बलान बिहुल गाउँपालिका४ बेल्हीस्थित जनता आधारभूत विद्यालयको पठनपाठन दुई शिक्षकका भरमा हुँदै आएको छ। उनीहरूले आठ कक्षासम्मका विद्यार्थीलाई पढाउँदै आएका छन्। नेपालभारत सीमा नजिक रहेको उक्त विद्यालय २०११ सालमा स्थापना गरिएको हो। विद्यालयमा दुई बालविकास सहयोगी तथा एक कार्यालय सहयोगी कार्यरत छन्। शिक्षक अभावले बालविकास कक्षाका साथै कक्षा १ र २ लाई एउटै ठाउँमा राखेर पढाउने गरिएको छ। यस्तै कक्षा ३, ४ र ५ तथा कक्षा ६, ७ र ८ का विद्यार्थीलाई एउटै ठाउँमा राखेर कक्षा सञ्चालन गर्नुपरिरहेको प्रधानाध्यापक नेतीलाल यादवले बताए। सो विद्यालयमा बालविकास कक्षामा ४० तथा कक्षा १ देखि ८ सम्म दुई सय ६९ विद्यार्थी अध्ययनरत छन्। कक्षा छ मा ४०, कक्षा सातमा ५७ तथा कक्षा आठमा ५४ विद्यार्थी अध्ययनरत रहेका प्रअ यादवले बताए। 'डेढ सय विद्यार्थी एउटै ठाउँमा राखेर पठाउनु परिरहेको छ', उनले भने, 'यसरी कक्षा सञ्चालन गर्दा शिक्षक र विद्यार्थीलाई असहज हुने गरेको छ, यो बाहेक हामीसित अरू उपाय छैन।' विद्यालयमा निमावि राहततर्फ एउटा तथा प्राथमिक तहमा दुई स्थायी दरबन्दी खाली छ। विद्यालयको समस्याप्रति गाउँपालिका शिक्षा शाखा अनविज्ञ छ। शाखा प्रमुख दिनेशकुमार मण्डलले यसबारे विद्यालय, गाउँपालिका अध्यक्ष र वडाध्यक्षलाई जानकारी हुनसक्ने बताए। विद्यालयमा चार बजेसम्म पठनपाठन कमै हुने यहाँ अध्ययनरत विद्यार्थी बताउँछन्। 'दुई बजेपछि विद्यालयमा खासै पढाइ हुँदैन, त्यत्तिक्कै बसेर के गर्नु ?', कक्षा सातमा अध्ययनरत रञ्जना मण्डलले भने, 'सबै विषयको पढाइ कहिल्यै हुँदैन।' बालविकास कक्षा सहयोगी निलमकुमारी राम एउटै ठाउँमा धेरै विद्यार्थी राखेर पढाउँदा पठनपाठन प्रभावकारी नहुने बताउँछन्। 'शिक्षक अभावले तीन कक्षाका विद्यार्थी एउटै ठाउँमा राख्नुपर्ने बाध्यता छ, विद्यार्थीलाई सम्हाल्नै मुश्किल हुन्छ', उनले भने। प्रअ यादवको पनि आफ्नै समस्या छन्। 'विद्यालयकै कामले विभिन्न ठाउँमा जानुपर्ने हुन्छ, सधैँ विद्यालयमा भइन्न', उनले भने। विद्यालय व्यवस्थापन समितिका सदस्य ओमप्रकाश यादवले दरबन्दी अनुसारको शिक्षक नआउँदासम्म समस्या भइरहने बताउँछन्। बलान बिहुल गाउँपालिकाका अध्यक्ष खेमचन्द्र यादवले चाँडै दुई शिक्षक नीजि श्रोतमा राखेर समस्या समाधान गरिने बताए। विद्यालयमा शिक्षक मात्र होइन फर्निचरको समेत अभाव छ। 'सबै विद्यार्थीलाई बस्न बेञ्चको अभाव छ', प्रअ यादवले भने। विद्यालयसित रहेको सात कट्टठा जग्गा पनि अतिक्रमणको चपेटामा परेको छ। विद्यालयको घेरपर्खाल समेत छैन। प्रदेश सामाजिक विकास मन्त्रलयअन्तर्गतको सामाजिक विकास एकाइको सहयोगमा २५ लाखको लागतमा हालै दुईकोठे पकी भवन निर्माण गरिएको छ। ५० लाखको लागतमा यहाँ चारकोठे भवन निर्माण गरिँदैछ।"
सोलुमा अपराधिक घटना २८ प्रतिशतले घट्यो,"सोलुखुम्बु : हिमाली जिल्ला सोलुखुम्बुमा अपराधिक घटनाको संख्यामा २८ प्रतिशतले कमी आएको छ। गत आर्थिक वर्ष २०७८०७९ को पहिलो ५ महिनाको तुलनामा चालु आर्थिक वर्षको सोही अवधिमा अपराधिक घटनाको संख्या २८५७ प्रतिशतले घटेको हो। जिल्ला प्रहरी कार्यालय सोलुखुम्बुको तथ्यांक अनुसार गत आर्थिक वर्षको पहिलो साउनदेखि मंसिरसम्ममा ९० वटा अपराधिक घटना प्रहरीमा दर्ता भएको थियो भने चालु आर्थिक वर्षको सोही अवधिमा ७० वटा घटना दर्ता भएका छन्। चालु आर्थिक वर्षमा सबैभन्दा बढी भवितब्य ज्यान ३३ वटा, आत्महत्या १७ वटा, यौनजन्य ७ वटा, सार्वजनिक हित विपरितका ७ वटा, ठगी र डाका चोरी २२ वटा, आत्महत्या दुरुत्साहन र ज्यान मार्ने उद्योग ११ वटा घटना दर्ता भएको प्रहरी प्रमुख एवं प्रहरी नायब उपरीक्षक (डिएसपी) सुनिलजंग शाहले जानकारी दिए। घटना संख्या घट्नुमा मानिसको चेतनास्तरमा भएको सुधार, प्रहरीको सकृयता लगायतलाई प्रमुख कारक तत्वको रुपमा लिइएको छ। पछिल्लो समय अपराधिक घटनालाई लक्षित गरेर जिल्लामा प्रहरी युनिटहरुले चलाएको जनचेतनामुलक अभियान र मानिसहरु समेत विस्तारै चेतनशिल बन्दै गएकाले घटनामा कमि आएको डिएसपी शाहले बताए।"
दैनिक नदीजन्य वस्तु चोरी निकासी,रामेछाप : जिल्लाको खाँडादेवी गाउँपालिकामा दैनिक जस्तो बालुवा चोरी निकासी भइरहेको पाइएको छ। पालिकाले पटक पटक बोलपत्र आह्वान गरेको भए पनि कसैले पनि सिलबन्दी बोलपत्र हालेका छैनन् तर बालुवा चोरी भने दैनिक भइरहेको छ। पालिकाभित्र सञ्चालित अधिकांश क्रसर उद्योग अवैध रूपमा सञ्चालन भएका छन्। कुनैपनि क्रसर उद्योगले मापदण्ड पूरा नगरेको पाइएको छ। नदीजन्य वस्तुको अवैध चोरी निकासी रोक्न खाँडादेवी गाउँपालिकाले सक्रियता देखाएको छ। सुनकोसी र तामाकोसी नदी किनारमा गिटी बालुवा अवैध रूपमा चोरी पैठारी भइरहेकाले नियन्त्रणमा लागिपरेको गाउँपालिका अध्यक्ष ज्ञानकुमार श्रेष्ठले बताए। अवैध निकासी पैठारी रोक्न गाउँपालिकाले नदी किनारमा अनुगमन र निगरानी समेत बढाएको छ। खाँडादेवी गाउँपालिका२ रजगाउँबाट बालुवा चोरिरहेको अवस्थामा प्रहरीले ट्याक्टर नियन्त्रणमा लिएर इलाका प्रहरी कार्यालय खाँडादेवीमा राखेको पनि गाउँपालिकाले जानकारी दिएको छ। गाउँपालिकाका अनुसार रातको समयमा बालुवा गिटी चोरी निकासी भइरहेको छ। निर्माणाधीन मध्यपहाडी राजमार्गका निर्माण व्यवसायीले समेत सुनकोशी नदी किनारबाट अवैध रूपमा गिटी बालुवा चोरी गरेको गाउँपालिका अध्यक्ष श्रेष्ठले बताए। गाउँपालिकाअन्तर्गत नदी दोहन तथा नदीजन्य वस्तु अवैध चोरी निकासी गर्ने कसैलाई पनि नछाड्ने अध्यक्ष श्रेष्ठले बताए। राजमार्गअन्तर्गत खैरेनीमा निर्माण व्यवसायीले सुनकोशी नदीभित्र स्काभेटर प्रयोग गरेर नदीजन्य वस्तु उत्खनन् गरेको पाइएपछि नियमानुसार राजस्व भराएको अध्यक्ष श्रेष्ठले जानकारी दिए। निर्माण व्यवसायीले भने आफूले नदीजन्य वस्तुको दोहन नगरेको दावी गरेका छन्। गाउँपालिकाले अनावश्यक आरोप लगाएको निर्माण व्यवसायीको भनाइ छ। वर्षको असारदेखि असोजसम्म नदीजन्य वस्तु उत्खनन गर्न नपाइने कानूनी व्यवस्था छ। अन्य समयमा स्थानीय सरकारले ठेक्कामार्फत वा आवश्यक राजस्व लिएर उत्खनन् र निकासी गर्न सक्ने छ। गाउँपालिकाले नदीजन्य वस्तु उत्खननका लागि टेन्डर आह्वान गरेको तर टेण्डर लागिनसकेको बताएको छ। रातको समयमा टेन्डर नभएको ठाउँमा नदीजन्य वस्तु तस्करी भइरहेको गाउँपालिकाले जनाएको छ। अवैध रूपमा राति नदीजन्य वस्तु उत्खनन् र चोरी गरिरहेको अवस्थामा दुईवटा इस्काभेटर तथा तीनवटा ट्रिप्पर नियन्त्रणमा लिई प्रहरीलाई बुझाएको गाउँपालिका अध्यक्ष श्रेष्ठले जानकारी दिए। रातको समयमा नदीजन्य वस्तु चोरी गरिरहेको अवस्थामा इस्काभेटर र ट्रिप्परहरू नियन्त्रणमा लिएर छानविन भइरहेको रामेछापका प्रमुख जिल्ला अधिकारी शोभाखर रेग्मीले बताए। खैरेनीस्ति सुनकोशी नदीबाट रातको समयमा नदीजन्य वस्तु तस्करी भइरहेको जानकारी आएकाले सरोकारवाला निकायसँग समन्वय तथा आवश्यक छलफल र अनुगमन गरि कानूनी प्रक्रिया अघि बढाउने रेग्मीले बताए।
गुल्मीको रेसुंगा विमानस्थलमा पहिलो डेमो उडान सफल,"गुल्मी : गुल्मीको रेसुंगा विमानस्थलमा पहिलो पटक डेमो उडान सफल भएको छ । आइतबार बिहान १२ बजे काठमाडौंदेखि उडेको तारा एअरको ९ एनए एल ओ जहाज रेसुंगा विमानस्थलमा अवतरण भएको हो। जहाजमा पूर्व पराराष्ट्रमन्त्री प्रदिप ज्ञवाली, गुल्मी क्षेत्र नम्बर १ का सांसद चन्द्र भण्डारी, रामकुमारी झांक्री लगायतका यात्रु थिए। जहाज हेर्न विमानस्थलमा ठूलो भीड लागेको छ । लामो समयको प्रतिक्षापछि रेसुंगा विमानस्थलमा डेमो उडान सफल भएपछि गुल्मीबासी खुसी भएका छन् ।"
मोरङका शीतलहर प्रभावितलाई न्यानो कपडा,"विराटनगर : मोरङमा शीतलहरबाट अति प्रभावित बनेका परिवारलाई न्यानो कपडा वितरण गर्न थालिएको छ। जिल्ला विपद् व्यवस्थापन समितिले फाइबर सिरक र कम्बल वितरण गर्न थालेको हो। रतुवामाई नगरपालिका३ बाट न्यानो कपडा वितरण सुरु गरिएको प्रमुख जिल्ला अधिकारी काशीराज दाहालले जानकारी दिए। उनका अनुसार पहिलोपटक शनिबार एक कार्यक्रमको आयोजना गरेर रतुवामाई३ का २ सय परिवारलाई न्यानो कपडा वितरण गरियो। प्रजिअ दाहालकै उपस्थितिमा चिसो प्रभावितलाई आवश्यक कपडा उपलब्ध गराउन थालिएको हो। आर्थिक हिसाबले अति विपन्न, दलित र सामाजिक हिसाबले पिछाडिएको समुदाय चिसोबाट बढी प्रभावित बनेको दाहालले बताए। उनका अनुसार स्थानीय तहमार्फत विवरण संकलन गरेर चिसो पीडितहरुलाई सहयोग गर्न थालिएको हो। पारिवारिक आर्थिक अवस्था कमजोर भएर न्यानो कपडाको अभावमा अति नै कष्टकर जीवन बिताइरहेका पीडितलाई विपद् व्यवस्थापनका तर्फबाट सहयोग गर्न थालिएको छ, प्रजिअ दाहालले भने, कतिपय स्थानमा सम्बन्धित पालिकाले समेत सहयोग गरिरहेका छन्। उनका अनुसार चिसोका कारण मानवीय क्षति हुन नदिन र सर्वसाधारणको जीवन रक्षा गर्नका लागि मोरङका विभिन्न स्थानमा शीतलहरबाट पीडित बनेकालाई क्रमस सहयोग गर्दै जाने योजना छ। सर्वसाधारणलाई चिसोबाट बचाउनका लागि आगो ताप्ने व्यवस्था मिलाउन स्थानीय तहसँगको समन्वयमा वन कार्यालयबाट दाउरा वितरणको काम भइरहेको प्रजिअ दाहालले बताए। पूर्वी तराईमा केही दिनदेखि बढेको चिसोका कारण जनजीवन कष्टकर बनिरहेको छ। विराटनगरमा आइतबार बिहानको न्यूनतम तापक्रम ९५ डिग्री सेल्सियस मापन गरिएको छ । जल तथा मौसम विज्ञान कार्यालय विराटनगरका प्रमुख विकास देउजाका अनुसार केही दिनयता बाक्लो हुस्सुसँगै शीतलहर चल्ने क्रम जारी रहँदा चिसोले जनजीवनलाई असर गरिरहेको छ। यो क्रम केही दिनसम्म कायमै रहने अनुमान गरिएको उनको भनाइ छ। देउजाले दैनिकजसो तापक्रम ओरालो लाग्ने क्रम जारी रहेको जानकारी दिए। चिसोका कारण आर्थिक अवस्था कमजोर भइ वासस्थानको उचित व्यवस्था नभएका गरिब तथा सुकुम्बासीहरु समस्यामा परेका छन्। चिसोले विपन्न समुदायसहित गर्भवती, वृद्धवृद्धा तथा बालबालिका बढी प्रभावित बनेका छन्। चिसोका कारण बजार, सार्वजनिक स्थल र सरकारी कार्यालयहरुमा समेत सर्वसाधारणको चहलपहल घटेको छ। हुस्सु लागेर मौसम धुम्म हुँदा घाम देख्न पाइएको छैन। त्यहाँमाथि चिसो सिरेटो र शीतलहर चलिरहेको छ। चिसोका कारण सर्वसाधारणको मृत्यु नहोस् भनेर आवश्यक गृहकार्य थालिएको मोरङका प्रजिअ दाहालले बताए।"
प्रदेश १ : एमालेका हिक्मत कार्कीले ४ बजे मुख्यमन्त्रीमा दाबी पेश गर्दै,विराटनगर : प्रदेश १ सरकारको मुख्यमन्त्रीका लागि एमाले संसदीय दलका नेता हिक्मत कार्कीले दाबी पेश गर्ने भएका छन्। गठबन्धनका दलहरूबीच भएको सहमतिअनुसार नेता कार्कीले आज ४ बजे मुख्यमन्त्रीको दाबी पेश गर्ने भएका हुन्। प्रदेश प्रमुख पर्शुराम खापुङले दलहरूलाई मुख्यमन्त्रीका लागि दाबी पेश गर्न दिएको समयसीमा आज साँझ ५ बजे सकिँदैछ। त्यसअघि ४ बजे प्रदेश प्रमुखसमक्ष दाबी गर्ने तयारी रहेको नेकपा एमाले संसदीय दलका प्रमुख सचेतक रेवतीरमण भण्डारीले बताए। उनले गठबन्धनका सबै दलसहित गएर प्रदेश प्रमुख समक्ष मुख्यमन्त्रीको दाबी पेश गर्ने विषय तय भएको जानकारी दिए। झापाको निर्वाचन क्षेत्र नम्बर ५ (१) बाट प्रदेश सभा सदस्यमा निर्वाचित कार्की एमालेका स्थायी कमिटी सदस्य हुन्। उनी प्रदेश सरकारको पहिलो कार्यकालको आन्तरिक मामिला तथा कानुन मन्त्री समेत हुन्। पौष १७ गते प्रदेश प्रमुखले एक हप्ताको समयसीमा निर्धारण गरी संविधानको धारा १६८ को उपधारा २ बमोजिम मुख्यमन्त्रीका लागि दाबी पेश गर्न आह्वान गरेका थिए। ९३ सदस्यीय प्रदेश सभामा बहुमतका लागि ४७ जना सांसदको समर्थन आवश्यक पर्छ। जसमा एमालेसँग ४० र माओवादीसँग १३ सिट छ। केन्द्रीय गठबन्धनमा सामेल रहेको राप्रपाको ६ र जसपाको १ सिट थपिँदा सरकारलाई ६० सांसदको समर्थन पुग्ने देखिन्छ।
राहदानीको सर्भर समस्या हल गर्न फ्रान्सेली टोली भोलि नेपाल आउँदै,"काठमाडौं : केही दिनअघिदेखि विद्युतीय राहदानीको सर्भरमा देखिएको समस्या (स्टोरेजसम्बन्धी) समाधान गर्न फ्रान्सबाट प्राविधिक टोली नेपाल आउने भएको छ। नेपालले जारी गर्ने विद्युतीय राहदानीको सम्पूर्ण जिम्मा पाएको सो टोली सोमबारसम्म नेपाल आइपुग्ने राहदानी विभागका निर्देशक एवं प्रवक्ता दुरपदा सापकोटाले जानकारी दिए। उनका अनुसार राहदानी सर्भरमा स्टोरेज समस्या देखिएको र कुनै पनि व्यक्तिको फोटो, हस्ताक्षर र हातको बायोमेट्रिक लिन समय लागेपछि त्यसको सामाधानका लागि प्राविधिक टोली झिकाइएको हो र सो टोली सोमबारसम्म नेपाल आइपुग्ने भएको छ। सापकोटाले केही दिनअघि समस्या देखिएपछि यसको समाधान खोज्ने काम जारी रहेको र सुरुको तुलनामा केही सुधार भएको पनि जानकारी दिए। नेपालमा विसं २०७८ मङ्सिर १५ गतेदेखि सुरु भएको विद्युतीय राहदानीको सम्पूर्ण प्राविधिक जिम्मेवारी सो टोलीले पाएको थियो। त्यसैले यस प्रणालीमा सुधारका लागि पनि सोही टोलीलाई झिकाइएको हो। विभागको सिस्टममा समस्या आई राहदानी छपाइ तथा वितरण कार्यमा समस्या देखिएपछि प्रवक्ता तथा निर्देशक सापकोटाले सूचना जारी गर्दै समाधानको पहल भइरहेको जानकारी दिएका थिए। उक्त सिस्टम पूर्णरुपमा सञ्चालन हुन केही समय लाग्ने भएकाले राहदानीका लागि आवेदन दिएका आवेदकले मोबाइलमा म्यासेज आएपछि मात्र विभागमा आउन भनिएको छ। त्यस्तै विभागले अर्को एक सूचना जारी गर्दै राहदानी विभाग, जिल्ला प्रशासन कार्यालय, इलाका प्रशासन कार्यालय र विदेशस्थित नेपाली नियोगमा अप्वाइन्टमेन्टका लागि मिति र समय प्राप्त गर्ने सेवाग्राहीको सोही दिन विवरण रुजु, राजस्व दाखिला र लाइफ इनरोलमेन्ट सेवा नियमित सञ्चालन भएको उल्लेख गरेको थियो। रासस"
पोखराको मान्द्रेढुंगाबाट माघ १ देखि प्याराग्लाइडिङको व्यावसायिक उडान,"पोखरा : पोखराको मान्द्रेढुंगाबाट आगामी माघ १ देखि प्याराग्लाइडिङको व्यावसायिक उडान हुनेभएको छ। यही पुस १७ देखि पोखरा अन्तर्राष्ट्रिय विमानस्थल सञ्चालन भएसँगै प्याराग्लाइडिङको उडान मान्द्रेढुंगाबाट हुनेभएको हो। पोखरा महानगर२४ मा पर्ने मान्द्रेढुंगाबाट अहिले प्याराग्लाइडिङको परीक्षण उडान भइरहेको छ। विमानस्थल सञ्चालन आएपछि नेपाल नागरिक उडड्यन प्राधिकरणले सराङकोट, तोरिपानी र तामागी क्षेत्रमा प्याराग्लाइडिङ उडानमा रोक लगाएको थियो। मान्द्रेढुंगा सराङकोटबाट करिब पाँच किलोमिटर पश्चिममा पर्छ। प्याराग्लाइडिङ साहसिक गतिविधिमा रुचि राख्ने आन्तरिक तथा बाह्य पर्यटकको रोजाइमा पर्दै आएको छ। प्राधिकरणले सराङकोटलगायतका स्थानबाट प्याराग्लाइडिङमा रोक लगाएपछि विकल्पमा मान्द्रेढुंगाबाट उडानको तयारी गरिएको नेपाल हवाई खेलकुद संस्थाका अध्यक्ष सुनिल भट्टराईले जानकारी दिए। यसअघि सराङकोटको एक हजार चार सय ५० मिटर उचाइबाट करिब सात हजार फिटको क्यापमा प्याराग्लाइडिङ उडान भइरहेकोमा मान्द्रेढुङ्ङगाबाट भने एक हजार सात सय ४० मिटर उचाइबाट छ हजार फिट क्यापमा उडान हुनेछ। यसअघि पनि मान्द्रेढुंगाबाट उडान भए पनि व्यावसायिक उडान नभएको भट्टराईले बताए। मान्द्रेढुंगाबाट हुने उडान पामेमा अवतरण हुनेछ। अहिले परीक्षणका क्रममा पनि पामे फाँटमा अवतरण भइरहेको उनले जानकारी दिए। मान्द्रेढुंगाबाट व्यावसायिक उडानअघि प्यारापाइलट र प्याराग्लाइडिङ व्यवसायीलाई सुरक्षा र अन्य आधारभूत विषयमा एकदिने प्रशिक्षण गोष्ठी सञ्चालन गरिसकेको छ। करिब एक दशकदेखि व्यावसायिक उडान गर्दै आएका प्यारापाइलट माधव तिवारीले नयाँ ठाउँमा सिधैँ उडान गर्दा हावाको वहावको दिशा, उडान सहजता र सुरक्षा अवस्था परीक्षण उडानबाट जानकारी लिइरहेको बताए। उनले उक्त स्थानबाट पनि पोखरा र आसपासका सुन्दर हिमशृङ्खला, तालतलैया र प्राकृतिक सुन्दरतालाई अवलोकन गर्न सकिने भएकाले साहसिक खेलप्रेमीका लागि निकट भविष्यमै मान्द्रढुंगा उत्कृष्ट गन्तव्य हुनेमा आशावादी रहेको बताए। नेपाल हवाई खेलकुद संस्थाका निर्वतमान अध्यक्ष कृष्ण भण्डारीले साविकको स्थानबाट नयाँ स्थानमा आवातजावातमा केही समय बढी लागे पनि मान्द्रेढुंगा प्याराग्लाइडिङका उत्कृष्ट सुरक्षित र भरपर्दो हुने विश्वास व्यक्त गरे। हाल पोखरामा करिब ६० वटा प्याराग्लाइडिङ कम्पनी छन् भने ५० वटा अहिले सञ्चालनमा छन्। त्यसैगरी तीन सय ७६ जनाले प्यारापाइलटले उडान अनुमति लिएका छन् भने व्यावसायिक रुपमा दुई सय ५० जनाले उडान गरिरहेका छन्। पोखराको प्याराग्लाइडिङमा एक अर्ब बराबरको लगानी रहेको बताइएको छ।"
वन जोगाउन सिलिण्डर र चुलो वितरण,"जाजरकोट : वन जोगाउन जाजरकोटको एउटा समुदायिक वन उपभोक्ता समूहले स्थानीयलाई एलपी ग्यास वितरण गरेको छ। दाउराको खपतले वन विनाश बढेको भन्दै शिवालय गाउँपालिका१ को चुली सामुदायिक वन उपभोक्ता समूहले उपभोक्तालाई एलपी ग्यासको सिलिण्डर र चुलो लगायतका सामग्री वितरण गरेको हो। समूहमा आबद्ध ११५ घरधुरीलाई एकेक सेट एलपी ग्यासका सिलिण्डर, चुलो, लाइटर, रेगुलेटर र पाइप लगायतका सामग्री वितरण गरिएको समूहका अध्यक्ष धनिराम रानाले जानकारी दिए। समूहमा सल्लाको खोटो संकलन र अन्य लगायतका शीर्षकबाट २१ लाखभन्दा बढी रकम संकलन भएको थियो। सोही रकममध्येबाट ८ लाख २६ हजार रुपैयाँमा उक्त सिलिण्डर, ग्यास चुलो लगायतका सामग्री खरिद गरिएको अध्यक्ष रानाले जनाए। समूहले वार्षिक कार्यक्रममा नै उपभोक्तालाई ग्यास सिलिण्डर वितरण गर्ने कार्यक्रम तय गरेको थियो। समूहको खातामा २१ लाखभन्दा बढी रकम थियो, सोही रकममध्ये ८ लाख २६ हजार बराबरको रकमले सिलिण्डर लगायतका सामग्रीहरू खरिद गरौँ अध्यक्ष रानाले भने, वन जोगाउने सकिन्छ कि भनेर हामीले उपभोक्तालाई ग्यास वितरण गरेका हौँ। चुलीका अधिकांश नागरिकले खाना पकाउने र न्यानो लिन दाउराको प्रयोग गर्दै आएका छन्। जसले गर्दा दाउराका लागि रुख काट्नुपर्ने र त्यसले वन फँडानी हुने गरेको छ। यही कारण समूहले उपभोक्तालाई ग्यास प्रयोग गरेर वन जोगाउन यस्तो रणनीति अपनाएको हो। ग्यास चुलो वितरण गरेसँगै वन विनास जोगिने र उपभोक्ताको स्वास्थ्यसमेत फाइदा पुग्ने समूहको अपेक्षा छ। दाउरा प्रयोगबाट निस्कने धुँवाले श्वासप्रश्वास लगायतका समस्या निम्त्याउने जोखिम हुन्छ। ग्यास प्रयोग गर्दा धुँवा नआउने र दम रोगबाट पीडित नागरिकलाई राहत हुने उपभोक्ता समूहका अध्यक्ष रानाले बताए। चुलीका नागरिकले प्रतिघर वार्षिक २० देखि २५ भारीसम्म दाउरा खपत गर्दै आएका छन्। जसले गर्दा ठूलो संख्यामा वन विनास बढेको छ। ग्यास वितरणसँगै वन विनास रोकिने समूहको अपेक्षा छ।"
दृष्टिविहीनको रक क्लाइम्बिङ (तस्बिरसहित),काठमाडौं : गुफी मंकी नेपालका सदस्यहरूले दृष्टिविहीनलक्षित रक क्लाइम्बिङ क्याम्पेन गरेका छन् । रक क्लाईम्बिङ क्याम्पेन दृष्टिविहीनको सामाजिक संस्था ब्लाइन्ड रक्ससँगको समन्वयमा भएको हो। अभियानमा ३० जना पूर्ण दृष्टिविहीन सहभागी थिए भने पाँच जना आंशिक दृष्टिविहीन सहभागी थिए। काठमाडौंबाट २० किलोमिटर टाढा फर्पिङ नजिकै दक्षिणकाली सामुदायिक वनमा रक क्लाइम्बिङ सञ्चालन गरिएको थियो। दुई जनाले ३० मिटर उचाई चढ्न सफल भए। रक क्लाइम्बिङको नयाँ अनुभव रमाइलो रहेको भन्दै सहभागीले खुसी व्यक्त गरे। सहभागी हुन पाउँदा रमाइलो लागे पनि क्लाइम्बिङ दृष्टिविहीनलाई कष्टकर भएको बताए।
"पानी भनेर शिक्षिकाले दिएको स्प्रिट पिउँदा छात्राको मृत्यु,मिर्चैया तनावग्रस्त,५ राउण्ड गोली चल्यो","सिरहा : सिरहाको मिर्चैयास्थित सगरमाथा उमाविका एकजना विद्यार्थीले औषधि खान पानी माग्दा शिक्षिकाले स्प्रिटलाई पानी सम्झेर दिएपछि विद्यार्थीको मृत्यु भएको छ । पानी सम्झेर डिउको बोतलमा रहेको स्प्रिट खाएपछि कक्षा ८ मा अध्ययनरत छात्रा १५ वर्षीया सिर्जना कुमारी महराको मृत्यु भएको हो । उनी सिरहा नगरपालिका ११ भलुवाहीको रहेको प्रहरीले जनाएको छ । शिक्षिकाले पानीको सट्टा दिएको स्प्रिट खाएपछि छात्राको मृत्यु भएपछि सिरहाको सगरमाथा उच्च माविका विद्यार्थीहरु आन्दोलित बनेका छन् । महिनावारी भएर पेट दुखिरहेको बेलामा पुस २२ गते विद्यालयमा औषधि खानका लागि सिर्जनाले शिक्षिका अम्बिका लम्सालसँग पानी मागेकी थिइन् । शिक्षिका लम्सालले माउन्टेन डिउको बोतलमा रहेको स्प्रिट पानी ठानेर दिइन् । छात्रा सिर्जनाले उक्त बोतलमा रहेको स्प्रिट पानी सम्झेर खाएलगत्तै बेहोस् भएकी थिइन् । उनलाई उपचारका लागि तत्कालै कर्जन्हास्थित फुलकुमारी महतो मेमोरियल अस्पताल पुर्याइयो । उपचारको क्रममा शनिबार साँझ उनको मृत्यु भयो । सो घटनामा विद्यालय र शिक्षिकाले लापरबाही गरेको भन्दै आज विद्यार्थी र मृतकका आफन्तहरुले आन्दोलन सुरु गरेका छन् । उनीहरुले बिहानदेखि मिर्चैयास्थित पूर्वपश्चिम राजमार्ग अवरुद्ध पारेका छन् । टायर बालेर प्रदर्शन गरिरहेका छन् । आन्दोलनका कारण राजमार्गमा चल्ने सवारी साधनहरु अलपत्र परेको छ । मृतकको शव अहिले अस्पतालमै राखिएको छ । लापरबाही गर्ने विद्यालय प्रशासन र शिक्षिकालाई कारबाही गर्नुपर्ने र मृतक छात्राको परिवारलाई क्षतिपूर्ति उपलब्ध गराउनुपर्ने आन्दोलित विद्यार्थीको माग छ । आन्दोलनकारीहरुलाई तितरवितर पार्न प्रहरीले ५ राउण्ड हवाई फायर र ३ सेल आश्रु ग्यास फायर गरेको जिल्ला प्रहरी कार्यालय सिरहाका प्रवक्ता तथा डीएसपी सुवास बुढाथोकीले जानकारी गराए । आन्दोलनकारीको ढुगांमुढा लागेर ५६ जना प्रहरी पनि घाइते भएको उनले बताए । इलाका प्रहरी कार्यालय मिर्चैया,एक एम्बुलेन्स र स्कुलमा तोडफोड भएको छ । घटना घटेको २४ घण्टा पछि २३ प्रहरीलाई खबर भयो । हामीले तत्काल उपचारमा रहेको छात्रालाई भेटेर अनुसन्धान अगाडि बढाएका थियौँ,प्रहरी प्रवक्ता बुढाथोकीले भने,सिर्जनाले सेवन गरेको तरल पदार्थ जाँचको ल्याब पढाउँदैछौँ । शवलाई पोस्टमार्टका लागि प्रादेशिक अस्पताल सिरहा पठाउने तयारी हुँदैछ ।"
बोली,"एउटा सुन्दर जंगल थियो। जहाँ विभिन्न चराचुरुङी र जनवार बस्थे। जंगलमा एउटा काग निकै बाठो थियो। ऊ निकै छुच्चो पनि थियो। जोसँग पनि झगडा गथ्र्यो। जसको पनि डाह गथ्र्यो। कसैको पनि सुख देखेर सहदैनथ्यो। कागका कारण धेरैको परिवारमा झैझगडा हुन्थ्यो। एकपटक कागलाई बाँदरसँग निकै रिस उठेछ। ऊ बाँदर नभएको बेला एकाबिहानै बाँदरको घरमा पुगेछ। जहाँ बादरकी श्रीमती र बच्चाबच्ची खेलिरहेका थिए। उसले बाँदरका विषयमा हुने नहुने सबै कुरा लगाइदिएछ। त्यो सुनेर बाँदर भाउजू निकै रिसाइन्। बाँदर आउनेबित्तिकै उनले झगडा सुरु गरिन्। उनीहरूबीच ठूलै झगडा पर्यो। पछि कारण खोज्दै जाँदा त त्यो कागले कुरा लगाइदिएको सबैले थाहा पाएछन्। अनि, जंगलका सबै प्राणीहरू मिलेर कागलाई एक्लो बनाउने निर्णय गरेछन। यो सुनेर काग निकै दुःखी भयो। उसले त्यो जंगल छोड्ने निर्णय गर्यो। त्यसपछि ऊ जंगलबाट अर्को जंगल जाँदै थियो, बीचमा खरायोसँग भेट भयो। खरायोले किन जंगल छोड्न थालेको भनेर कागलाई सोध्यो। कागले आफ्नो गल्ती भएको स्वीकार गर्यो। त्यसपछि खरायोले भन्यो, तिमीले जंगल छोड्नु पर्दैन। मिठो बोल र अरूको डाह नगर, सबै राम्रो हुन्छ भन्यो। त्यसपछि कागले आफ्नो गल्ती स्वीकार गर्यो। सबैसंग माफी माग्यो। मिठो बोल्न थाल्यो। फेरि सबैको प्यारो भयो। नैतिक शिक्षा : अरूको विगार नगर्ने र मिठो बोल्नेलाई सबैले मन पराउँछन्।"
विशेष अदालतले फैसला गरेका ८ मुद्दाविरुद्ध अख्तियारले दियो सर्वोच्चमा पुनरावेदन,"काठमाडौं :अख्तियार दुरुपयोग अनुसन्धान आयोगले विशेष अदालतबाट भएका फैसलामाथि चित्त नबुझेको भन्दै ८ वटा मुद्दामा सर्वोच्च अदालतमा पुनरावेदन दिएको छ। विशेष अदालतबाट विभिन्न मितिमा फैसला भएका घुस रिसवत र शैक्षिक प्रमाणपत्र नक्कलीसम्बन्धी ८ वटा मुद्दामा सर्वोच्चमा पुनरावेदन गरिएको आयोगका प्रवक्ता श्यामप्रसाद भण्डारीले जानकारी दिए। रामविश्वास राय यादव,कुमार यादव,धनबहादुर तामाङ,रामान्द चौधरी,कुमारी साउद,लालु गिरी,देवजंग शाही,सिकन्दर प्रसान कानु र प्राडाराजकुमार रौनियार र रामहरि रौनियारको मुद्दामा पुनरावेदन गरेको अख्तियारले जनाएको छ।"
"सहकारीको ३४ लाख चोरी, कर्मचारी प्रहरी नियन्त्रणमा","विराटनगर : मोरङको मिक्लाजुङ गाउँपालिका३ टाँडीस्थित धोबेनीमा रहेको चुरेफेदी महिला बचत तथा ऋण सहकारी संस्थाको ३४ लाख रूपैयाँ चोरी भएको छ। मूल ढोकाको ताला फुटाएर सहकारीको रकम चोरी गरेको पाइएको प्रहरीले जनाएको छ। घटना शुक्रबार रातिको हो। तर, प्रहरीले भने शनिबार दिउँसो साढे १ बजेतिर मात्रै जानकारी पाएको थियो। घटना शंकास्पद देखिएपछि प्रहरीले १ जना कर्मचारीलाई नियन्त्रणमा लिएर अनुसन्धान सुरु गरेको छ। प्रहरीले सहकारीको आर्थिक कारोबार हेर्ने कर्मचारी मेनुका नेपाली (शिवा)लाई नियन्त्रणमा लिएको हो। घटनामा उनको संलग्नता यकिन भइनसकेको प्रहरीले जनाएको छ। प्रहरीले सहकारीकी अध्यक्ष मीना कार्की, प्रबन्धक प्रकाश खनालसहित अन्य पदाधिकारी र कर्मचारीमाथि पनि सोधपुछ गर्ने काम भइरहेको जानकारी दिएको छ। प्रारम्भिक अनुसन्धानबाट घटना हुनुअघि सहकारीकी कर्मचारी नेपालीले बुझाउनुपर्ने हिसाबकिताब प्रबन्धक खनाललाई नबुझाएको खुलेको छ। सहकारीको ताला फुटाएर कार्यालयभित्र पैसा राखिएको सेभ तोडेर चोरी गरेको पाइएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार तोडफोड गर्दै पैसा निकालेको अवस्थामा कार्यालयबाट करिब ५० मिटर पश्चिममा सेभ फेला परेको थियो। रातको समयमा मूल ढोकाको ताला फोडेर सहकारीभित्र छिरेको देखिन्छ। कार्यालयका कुर्सीहरू टेबुलमाथि राखिएको अवस्थामा भेटिए, उनले भने, कार्यालयबाट बाहिर निकालेर तोडफोड गर्दै पैसा निकालेको अवस्थामा ५० मिटरजति पश्चिममा सेभ फेला परेको छ। थप अनुसन्धान गर्ने काम भइरहेको छ। सहकारीमा चोरी भएको कुरा सुरुमा प्रबन्धक खनालले प्रहरीलाई जानकारी गराएका हुन्। खनालले सहकारीको ३४ लाख चोरी भएको जानकारी गराएको प्रहरीले जनाएको छ। तर, चोरी भएको रकम यकिन हुन बाँकी रहेको डीएसपी श्रेष्ठ बताउँछन्। पैसा कसरी राखिएको थियो, सहकारी कसको जिम्मामा थियो र घटना कसरी भयोभन्ने बारेमा विस्तृतमा अनुसन्धान भइरहेको उनले बताए। अनुसन्धान सकिएपछि मात्रै यस विषयमा थप प्रष्ट हुने डीएसपी श्रेष्ठको भनाइ छ। उक्त सहकारी स्थानीय महिलाहरू मिलेर २०६८ सालदेखि सञ्चालनमा ल्याएका हुन्।"
तीन महिलाको हत्या गरेको आरोपमा भारतीय दम्पत्ति पक्राउ,"सन्धिखर्क : अर्घाखाँची, गुल्मी र कपिलवस्तुमा गरी तीन महिलाको हत्या गर्ने भारतीय सिरियल किलर परेका छन्। श्रंखलावद्ध रूपमा वृद्ध तथा एकल महिलाहरूको हत्या गरी गरगहना तथा नगद लुट्ने कार्य गर्दै आएका भारतको गुडगाउँ हरियाणाका २३ वर्षीय सुसान्त सिंह र उनकी श्रीमतीलाई अर्घाखाँची प्रहरीले पक्राउ गरेको हो। उनले श्रींखलाबद्ध रूपमा यही पुष १७ गते अर्घाखाँचीको शितगंगा नगरपालिका१० बहखोरकी ६० वर्षीया राधा थापा, गएको कात्तिकमा गुल्मीको इस्मा गाउँपालिका५ की ७५ वर्षीया जीवकला थापा र गएको असोजमा कपिलवस्तुको विजयनगर गाउँपालिका४ की ७० वर्षीया योगमाया गैरेको हत्या गरेको जिल्ला प्रहरी कार्यालयका प्रमुख मुकुन्दप्रसाद रिजालले बताए। श्रीमतीसँग मिलेर हत्या गरेको सुसान्तले बताएपछि श्रीमती शितगंगा नगरपालिका१० सिद्धाराकी २२ वर्षीय शिवा परियारलाइ प्रहरीले पक्राउ गरेको हो। सिंह दम्पत्तीलाई प्रहरीले पत्रकार सम्मेलन गरी सार्वजनिक गरेको छ। उनीहरू दुवैलाई कर्तव्य ज्यान मुद्दा चलिरहेको प्रहरी प्रमुख प्रहरी नायव उपरीक्षक रिजालले बताए।"
स्थानीय र जनप्रतिनिधिले रोके बालविवाह,"सुर्खेत : कालिकोटमा उमेर नपुगी हुन लागेको विवाह रोकिएको छ। जिल्लाको रास्कोट नगरपालिकामा उमेर नपुगी विवाह गर्न खोज्दा एक जोडीलाई स्थानीय र जनप्रतिनिधिले रोकेका छन्। बाजुरा घर भएकी १५ वर्षीया एक किशोरी र रास्कोट नगरपालिका४ निवासी २० वर्षीय किशोरबीच विवाह हुन लाग्दा रास्कोट नगरपालिका४ का वडाध्यक्ष दिनेश सन्ज्याल र स्थानीयले रोकेका हुन्। यही पुस १९ गते रास्कोट नगरपालिका४ का स्थानीय २० वर्षीया किशोरले बाजुरा जगन्नाथ गाउँपालिका निवासी १५ वर्षीय किशोरीलाई भगाएर रास्कोट ल्याएका थिए। उमेर नपुगी विवाह गर्नु कानुनीविपरीत हुने भन्दै स्थानीय र जनप्रतिनिधिले विवाह गर्न नदिएर आइतबार किशोरीलाई उनकै बुवा बिरमान सार्कीको जिम्मा लगाएका हुन्। जिल्ला प्रहरी कार्यालय कालिकोटका प्रमुख जयस्वर रिमालले जिल्लाका ग्रामीण समुदायमा उमेर नपुगी विवाह गर्ने समस्या रहेको बताए। उनले भने, 'जिल्लाका ग्रामीण समुदायमा अझै लुकी छिपी बालविवाह गरिरहेको पाइन्छ। चालु आर्थिक वर्षमा मात्र प्रहरीले बालविवाह गर्ने तीन जोडीलाई मुद्दा चलाएको छ। समुदाय प्रहरी साझेदारी कार्यक्रम पनि गाँउ गाँउमा गरिरहेका छौँ।'"
पालिकास्तरीय कृषि प्रदर्शनीमा ६० किसान पुरस्कृत,"स्याङ्जा :फेदिखोला गाउँपालिकाले पालिकास्तरीय दोस्रो कृषि प्रदर्शनी एव मेला आयोजना गरेको छ। कृषिमा व्यवसायिकरण गर्दै कृषकलाई उत्प्रेरणा सहित पुरस्कृत गर्ने उदेश्यले कृषि प्रर्दशनी एवं मेला आयोजना गरिएको हो। मेलामा १ सय ४८ कृषक,कृषक समूह र एकीकृत कृषि तथा पशुपन्छी फर्मले सहभागिता जनाएका थिए। तीमध्ये ६० जनालाई पुरस्कृत गरिएको पालिकाका अध्यक्ष घनश्याम सुवेदीले जानकारी दिए। किसान किसानबीच कृषिसम्बन्धी ज्ञान र अनुभव साटासाट गर्दै कृषिमा उत्पादकत्व बढाउन सकिने भएकाले मेला आयोजना गरिएको अध्यक्ष सुवेदीको भनाइ छ। मेलामा फलफूल, तरकारी र सागसब्जी, जरा तथा कन्दमूल समूह,मसलावाली,लहरेबाली,नगदेबाली, एकीकृत कृषि फर्म, भेडा बाख्रा बंगुर, गाइभैँसी,पंक्षी समूह,गड्यौला मल उत्पादन गरी १२ विभिन्न विधामा प्रतिष्पर्धा भएको थियो। प्रतिस्पर्धीमध्ये सबैभन्दा उत्कृष्ठ प्रथम,द्वितीय,तृतीय र सान्वना हुनेलाई नगद र प्रमाणपत्रले पुरस्कृत एवं सम्मान गरिएको थियो। कृषि ज्ञान केन्द्रका प्रमुख विनोद हमाल,प्रधानमन्त्री कृषि आधुनिकिकरण परियोजनाका रमेश विक,भेटेनरी अस्पताल तथा पशु सेवा विज्ञ केन्द्रका पुरुषोत्तम कोइराला लगायतको कृषि तथा पशु विज्ञ टोलीले स्थलगत फर्म तथा प्रर्दशनी स्टलको अनुगमन एवम् मुल्यांकन गरेर नतिजा प्रकाशन गरेको पालिकाका उपाध्यक्ष चीजाकुमारी गुरुङ्ले जानकारी दिइन्।"
कालोपत्रे सडकले फेरिएको मिक्लाजुङको मुहार,"विराटनगर : केही वर्ष अघिसम्मको कुरा हो, चिल्लो कालोपत्रे सडक हेर्न सहर बजार नै पुग्नुपर्थ्यो। गाउँका जनताले विकासको अनुभूति गर्न पाएका थिएनन्। विकासको प्रमुख पूर्वाधारका रूपमा रहेको सडकको सहज पहुँच दुरदराजका गाउँमा सम्भव थिएन। तर, पछिल्लो समय अवस्था फेरिएको छ। गाउँका जनताले पनि संघीयताको अनुभूति गर्न थालेका छन्। विकासका वाछिटाहरू गाउँसम्मै पुग्न थालेपछि जनतापनि मख्ख परेका छन्। विकासका पूर्वाधारको तुलनामा निकै विकट मानिने उत्तरी मोरङको मिक्लाजुङ गाउँपालिकाको कथा पनि करिब यस्तै यस्तै छ। सडक पूर्वाधारको अभाव रहँदै आएको यस गाउँपालिकाको टाँडी र रमिते क्षेत्रमा पछिल्लो समय आकर्षक कालोपत्रे सडक विस्तार भएपछि हाल यहाँको अवस्था फेरिएको छ। आम सर्वसाधारणका लागि आवागमन सहज हुनुका साथै यसले गाउँमा रोजगारीका नयाँ अवसरहरू पनि सिर्जना गर्न थालेको छ। कृषकका उत्पादन बजारसम्म पुग्न पाएका छन, उत्पादनले राम्रो मूल्य पाउन थालेका छन्, उपचार नपाएर कसैले अकालमै ज्यान गुमाउनुपरेको छैन। एउटा सडकले मात्रै यहाँका आम सर्वसाधारणको जनजीविकासँग जोडिएको अधिकांश समस्या हल गरिदिएको छ। लामो अनि फराकिलो कालोपत्रे सडक। कतै उकालो त कतै ओरालो। अनि कतै अलि घुमाउरो पनि। गाउँबस्ती र खेतबारी र खेतबारीमा प्रष्ट देखिने लहलह फलेका कृषि उत्पादनहरू। यो किसान चोकबाट टाँडी, रमिते र आइतबारे हुँदै पाँचथरको रविसम्म जोड्ने सडकबाट दिनहुँ देखिने दृश्य हो। जसले जो कसैलाई लोभ्याउँछ। सडक पूर्वाधारले यहाँका आम सर्वसाधारणको दैनिकी फेरिएपछि हाल उनीहरू दङ्ग परेका छन्। स्थानीय कविराज भण्डारी भन्छन, सडक बनेपछि अवस्था फेरिएको छ। घरघरमा शुद्ध खानेपानी पुगेको छ। अँध्यारो देखिने गाउँमा बत्ती बल्न थालेका छन्। सडक पूर्वाधारको विकासका कारण बसाँइ सरेर सहर गएकाहरू पनि गाउँ फर्किन थालेको स्थानीय बताउँछन्। गाउँमै केही गर्न सकिने वातावरण सिर्जना भएपछि यूवा जनशक्तिमा पनि विदेशिने भावनाको अन्त्य हुँदै गएको स्थानीय तुलशा बस्नेत बताउँछिन्। उनी भन्छिन्, सहर पसेका युवाहरू भटाभट गाउँ फर्किदैछन्। कृषि उत्पादनले राम्रो मूल्य पाउन थालेपछि कृषिप्रति यूवाहरूको आकर्षण पनि बढिरहेको छ। सडक पूर्वाधारको विकास कारण यस क्षेत्रमा अहिले जग्गा जमिनको मूल्यांकन पनि बढेको छ। जग्गाको किनबेच लाखौंमा हुन थालेको छ। समग्रमा गाउँमा नै आर्थिक कारोबार बढ्दै गएको स्थानीयको भनाइ छ। पूर्वपश्चिम राजमार्गअन्तर्गत किसान चौकबाट टाँडीरमितेआइतबारे हुँदै पाँचथरको रविसम्म जोड्ने यो सडक कुल १८ किलोमिटरको हो। शर्मा एण्ड भिमेश्वर जेभी कन्स्ट्रक्सनले कुल ५८ करोड ५६ लाख ६८ हजार १७७ रुपैयाँको लागतमा सडक निर्माणको जिम्मा लिएको हो। जसमा सडक निर्माणको भौतिक प्रगति ९० प्रतिशत छ। अर्थात् निर्माण कार्य अन्तिम चरणमा छ। २०७६ असोजमा सम्झौता भई अघि बढाइएको सो निर्माण ०७८ असारमा सम्पन्न गर्नुपर्ने थियो। तर, कोभिड महामारी लगायतका विविध कारणले निर्माण कार्यमा केही ढिलाई भएपछि २०८० असार मसान्तसम्म सडक निर्माणको म्याद थप गरिएको छ। यद्यपि, अबको ३ महिनाभित्रै निर्माण सम्पन्न गर्नेगरी द्रुत गतिमा काम भइरहेको पूर्वाधार कार्यालय विराटनगरले जनाएको छ। कार्यालयका अनुसार सडक विस्तारको १० प्रतिशत काम मात्र बाँकी रहेकाले ३ महिनाभित्र सम्पन्न गर्न कुनै कठिनाई छैन।"
अझै भेटिएनन् तुइनबाट खसेर महाकालीमा बेपत्ता बालक,दार्चुला : तुइनबाट खसेर महाकालीमा बेपत्ता भएका दार्चुलाका १० वर्षीय दिपेन्द्र बिष्टको खोजी कार्य जारी छ । गएको बिहीबार व्याँस गाउँपालिका ४ डोकटस्थित अस्थायी तुइनबाट खसेर बिष्ट बेपत्ता भएका थिए । बिष्टकी आमा घाँस काट्नका लागि तुइन तरेर भारततिर गएका बेला उनकै पछि लागेर गएका १० वर्षीय बिष्ट तुइनबाट खसेर महाकालीमा बेपत्ता भएका थिए । जिल्ला प्रहरी दार्चुलाका अनुसार बेपत्ता बालको खोजि जारी छ। महाकालीमा बेपत्ता भएका बिष्टको खोजीका लागि सुनसेरा प्रहरीचौकीबाट प्रहरीको टोली खटाइएको छ । तर अहिलेसम्म बिष्ट फेला परेका छैनन् । स्थानीयहरुले वारिपारि जानका लागि व्याँस गाउँपालिका ४ डोकटमा अस्थायी तुइन निर्माण गरेका छन् । तुइनबाट बर्षेनी नागरिकले अकालमै ज्यान गुमाउनुपरेपनि राज्यको ध्यान भने जान सकेको छैन् । तुइन विस्थापित गरेको दाबी गर्ने सरकारले यस्ता घटनालाई कहिले ध्यान नदिएको स्थानीयहरुको गुनासो रही आएको छ । केपी ओली प्रधानमन्त्री हुँदा दार्चुला तुइन मुक्त गर्ने भनिए पनि जिल्लाका विभिन्न १ ० १२ ठाउँमा तुइन सञ्चालनमा छन्।
स्थानीय पाठ्यक्रम पढाउँदै स्थानीय तह,"दैलेख दाङ : दैलेखको नारायण नगरपालिकाले स्थानीय पाठ्यक्रम निर्माण गरेको छ। विद्यार्थीलाई नगरको समग्र अवस्थाका बारेमा जानकारी गराउने गरी पाठ्यक्रम निर्माण हो। नगरले आधारभूत तह १८ लागि हाम्रो नारायण नगरपालिका हाम्रो पहिचान नामको १२८ घण्टे पाठ्यक्रम निर्माण गरेको हो। नेपालको संविधानले स्थानीय पाठ्यक्रमको परिकल्पना गर्दै त्यसको निर्माण गर्ने जिम्मेवारी स्थानीय तहलाई दिएकाले त्यसको अभ्यास गरेको नगर प्रमुख लोमन शर्मा बताउँछन्। पाठ्यक्रममा नगरको भूगोल, कला, संस्कृति, इतिहास, भाषा, धर्म, स्वास्थ्य, सरसफाइ, पर्यावरण, पेसाव्यवसाय, विपद् व्यवस्थापन तथा जीवनउपयोगी सीप समेटेर पाठ्यक्रम निर्माण गरेको नगर प्र्रमुख शर्माले बताए। विद्यार्थीहरूलाई नगर के हो ? नारायण नगरमा के छ ? भन्नेबारे बुझाउँदै जनशक्तिलाई नगरप्रति उत्तरदायी बनाइने उनको भनाइ छ। पाठ्यक्रममा योग शिक्षालाई पनि समेटिएको छ। पाठ्यक्रमलाई समयानुकूल परिमार्जन गरिने नगरपालिकाले जनाएको छ। विद्यार्थीहरूलाई कक्षागत आधारमा स्थानीय पाठ्यक्रममा विभिन्न विषय समावेश गरिएको पाठ्यक्रम निर्माण समितिका संयोजक जीवराज तिमिल्सेनाले बताए। आधारभूत पाठ्यक्रममा नगरपालिकाको समग्र अवस्था विद्यार्थीहरूले सहजै पहिचान गर्न पाउने तिमिल्सेना बताउँछन्। उनका अनुसार हाल पाठ्यक्रमको ४२ वटा किताब छापेर सबै विद्यालयमा पठाइएको छ। चालू शैक्षिक सत्रमा नै पाठ्यक्रममा आधारित रहेर पाठ्यपुस्तक लेखन र छपाइको काम सकेर नयाँ शैक्षिक सत्रबाट विद्यालयमा कार्यान्वयनमा लगिने नगरको शिक्षा शाखा प्रमुख पूर्णप्रसाद उपाध्यायले बताए। पाठ्यक्रम तयार भइसकेको छ। अब पाठ्यक्रममा आधारित रहेर पाठ्यपुस्तक लेखन कार्य सुरु हुन्छ, उनले भने। पाठ्यक्रमले तहगत सक्षमतासमेत तय गरेको छ। कक्षा १३ ले गाउँ, वडा र नगरको परिचय, स्थानीय प्राकृतिक स्रोत तथा सम्पदा र पर्यटकीय स्थलको पहिचान लगायतका सक्षमताहरू हासिल गर्ने पाठ्यक्रममा उल्लेख छ। पाठ्यक्रममा कक्षा ४५ ले नगरको नक्सांकन, अवस्था पहिचानसँगै जीवनपयोगी सीपलगायतका सक्षमता हासिल गर्ने उल्लेख छ। कक्षा ६८ ले नगरको इतिहासको जानकारी, नगरपालिका गठन, सेवा प्रवाह, स्थानीय पर्यटन र व्यापारको सम्भावना अध्ययन गर्न सक्ने सक्षमता हासिल गर्न सक्ने पाठ्यक्रममा उल्लेख छ। त्यसैगरी दाङको राजपुर गाउँपालिकामा स्थानीय पाठ्यक्रम लागू भएको छ। पालिकाको भौगोलिक अवस्था, सामाजिक अवस्था, शिक्षा, कृषि, खेतीपातीलगायतका विषयवस्तु पाठ्यक्रममा समेटेको छ। वर्षौंदेखि अरूकै विषयमा लेखिएका विषयवस्तुका किताब पढ्दै आएका विद्यार्थीहरू किताबका पानामा आफ्नो ठाउँ, गाउँ र आफू रहेको वातावरणलाई पढ्न पाउँदा उत्साह थपिएको बताउँछन्। घर आँगनमा भए गरेका गतिविधिहरूलाई किताबमा पढ्न पाउँदा रमाइलो लाग्ने साधारण मावि कक्षा ८ मा अध्ययनरत सुनिता चौधरीले बताइन्। राजपुर गाउँपालिका५ गंगदीमा रहेको उक्त विद्यालयमा स्थानीय पाठ्यक्रम लागू भए पनि सुनिताजस्तै अन्य विद्यार्थीहरू पनि रमाइलो मान्दै पढ्न थालेका छन्। गाउँपालिकाको संक्षिप्त चिनारी सहितको पाठ्यक्रममा सो क्षेत्रको भौगोलिक अवस्थादेखि धार्मिकस्थल, कृषि, सामाजिक विषयवस्तुसँगै जीवनोपयोगी शिक्षाका कुराहरू पनि समेटिएका छन्। आफैंले देखेका, आफैंले प्रयोग गरेका, दैनिकीसँग जोडिएका कुराहरू किताबमा समेटिँदा पढाइमा नयाँपन थपिएको महसुस भएको सुनिताले बताइन्। हामी हिँडेको, खेलेको, घाँसबाटेको, धान रोपेको ठाउँहरूको बारेमा पनि किताबमा पढ्न पाइन्छ, उनले भनिन्, किताब पढ्दा आफू त्यही पुगेको छु। काम गरिरहेको छु। हिँडिरहेको छु जस्तो लाग्छ। पढ्दा पनि कक्षाकोठा नै रमाइलो लाग्छ। विद्यालयमा स्थानीय पाठ्यक्रम लागू भएपछि खुसी भएको अर्का विद्यार्थी संकल्प केसीले बताए। कहिल्यै नदेखेका, महसुस नै नगरेका कुराहरू पढ्दै आएको अवस्थामा आफैंले देखेका, बुझेका कुराहरू किताबमा पढ्न पाउँदा पढाइप्रतिको चाहना बढेर गएको उनले बताए। समुदायको सार्वजनिक सवालहरू केकस्ता हुन्छन् ? समस्याको समाधान कसरी गर्न सकिन्छ भन्ने विषयमा पनि जानकारी लिन पाउँदा सिकाइमा उत्सुकता थपिएको उनले बताए। स्थानीय पाठ्यक्रम सातामा एकदिन मात्रै पढाइ हुने गरेको भए पनि त्यसप्रतिको रुचि बढ्दै गएको उनले बताए। विद्यालयमा स्थानीय पाठ्यक्रम लागू भए पनि विद्यायहरूको पठन रुचि पनि बढेर गएको साधारण माविका स्थानीय पाठ्यक्रम विषय शिक्षक इन्द्रबहादुर भण्डारीले बताए। उनले स्थानीय पाठ्यक्रममा प्रयोगात्मक तथा अतिरिक्त क्रियाकलापसहितको विषयवस्तुलाई समेट्न आवश्यक रहेको बताए। प्रयोगात्मक विषयवस्तु नहुँदासम्म स्थानीय पाठ्यक्रम पूर्ण नहुने र सिकाइमा प्रभावकारिता नदेखिने उनको भनाइ छ। शिक्षक भण्डारीका अनुसार स्थानीय पाठ्यक्रमअन्तर्गत वडा, स्थानीय सामाजिक संस्था र गाउँपालिकाको सामान्य जानकारी, राजपुर गाउँपालिकाको भौगोलिक, सामाजिक र सांस्कृतिक अवस्थाका बारेमा जानकारी पढाइ हुने गरेको छ। त्यस्तै असल आनीबानी, व्यवहार र आचरणको पहिचान गरी अनुशरण गर्ने बानीको अभ्यास, आफ्नो वरपरका वातावरणमा भएका वस्तुहरूको पहिचान, महत्वबोध तथा बालबगैंचा निर्माणजस्ता कुरा पढाउने गरिएको छ। त्यस्तै सरसफाइमा सहयोग, स्थानीय प्रविधि, अन्य बाली, फलपूल, पशुपन्छी पालनको पहिचान, उपयोग, विपद्को परिचयका साथै प्राकृतिक र मानव सिर्जित विपदका जोखिमका लागि सावधानीसँगै राजपुर गाउँपालिकामा भएका स्थानीय पेसा, व्यवसाय, प्रविधिको पहिचान, उपयोग र संरक्षणका बारेमा पढाउने गरेको शिक्षक भण्डारीले बताउँछन्। विद्यालयमा स्थानीय पाठ्यक्रममा कक्षा १ देखि ८ कक्षासम्म करिब ७ सय बढी विद्यार्थीले अध्ययन गर्छन्। नयाँ शैक्षिकसत्रदेखि गाउँपालिकाका ३२ वटा विद्यालयमा लागू गरेको राजपुर गाउँपालिकाका अध्यक्ष शरद बुढाथोकीले जानकारी दिए। स्थानीय पाठ्यक्रमलाई थप प्रभावकारी बनाउनका लागि गाउँपालिकाले हिउँदे अधिवेशनबाट विद्यार्थीका लागि पढ्दै कमाउँदै कार्यक्रम लागू गर्न थालेको उनले बताए।"
नारायणगढमुग्लिन सडक : पुस ३० र माघ १ दिउँसो खुल्ला गरिने,"चितवन : हिन्दूहरुको पवित्र तीर्थस्थल देवघाटधाममा लाग्ने माघे सङ्क्रान्ति मेलालाई लक्षित गरी नारायणगढमुग्लिन सडकखण्ड दुई दिन खुला रहने भएको छ। यही पुस ३० र आगामी माघ १ गते दुई दिन दिउँसोको समयमा पनि खुला गर्न लागिएको हो। प्रमुख जिल्ला अधिकारी अस्मान तामाङका अनुसार ती दुई दिन दिउँसोको चार घण्टा सडक रोकेर गरिँदै आएको काम स्थगन गरिने छ। तीर्थालुको चाप बढी हुने भएकाले सडक खुला राख्न लागिएको उनले जानकारी दिए। अहिले सो सडकखण्डमा बिहान ११ देखि दिउँसो ३ बजेसम्म सवारी रोकेर पुल निर्माणका लागि भित्तो काट्ने काम भइरहेको छ। देवघाटमा स्नान गर्न विदेशीसहित देशैभरबाट भक्तजन आउने गर्दछन्। देवघाट क्षेत्र विकास समितिका अध्यक्ष बद्री अधिकारीका अनुसार पाँच लाखभन्दा बढी भक्तजन आउने अपेक्षा गरिएको छ। गएका वर्षहरूमा कोभिडका कारण आउन नपाएकाहरू यस वर्ष आउने अनुमानका साथ तयारी गरिएको उनले बताए। देवघाटबाट त्रिशूली वारपार गर्ने झोलुङ्गे पुलको मर्मत गरिसकिएको छ। वेणीमा वारपार गर्न २२ वटा र्याफ्टिङको व्यवस्था गरिएको छ। दासढुङ्गामा पक्की पुल भएकाले देवघाटको वेणीमा स्नान र दर्शन गर्न चाहनेलाई सोही पुल प्रयोग गर्न आह्वान गरिएको छ। यसका कारण झोलुङ्गे पुल र डुङ्गाको चाप घट्ने अनुमान छ। समितिले एक सय ५१ सदस्यीय मूल समिति र उपसमिति निर्माण गरेर काम गरिरहेको छ। मुख्यरूपमा स्नान गर्न आउनेहरू पानीमा डुब्न सक्ने भएकाले नेपाली सेना, नेपाल प्रहरी र क्षेत्र विकास समितिले तयार गरेका उद्धार टोली तयारी अवस्थामा राखिँदै छ। विद्युत्, खानेपानी, यातायात, पार्किङ, शौचालयलगायतलाई व्यवस्थित गर्न विभिन्न उपसमिति बनेका छन्। सवारीको अत्यधिक चाप हुने भएकाले पुस ३० गते बेलुकादेखि माघ १ गते बेलुकासम्म देवघाट आवतजावतका लागि एकतर्फी बाटो तय गरिएको छ। देवघाट जानेहरूलाई रामनगर हुँदै जानुपर्ने छ भने फर्किँदा आँपटारीको बाटो प्रयोग गर्नुपर्ने छ। दासढुङ्गाको पुलतर्फबाट भने जाने आउने दुवै सुविधा रहने छ। पुस मसान्तको बिहान त्रिवेणीमा बाँसको लिङ्गो गाडी पूजा गरेर मकर सङ्क्रान्ति मेलाको शुभारम्भ गरिने छ। मकर मेलामा देवघाटमा स्नान गरेरमा पुण्य प्राप्ति हुने जनविश्वास रहिआएको छ। रासस"
रेसुङ्गा विमानस्थलमा डेमोस्ट्रेसन उडान आज,"गुल्मी : गुल्मीको रेसुङ्गा विमानस्थलमा आइतबार डेमोस्ट्रेसन उडान हुने भएको छ । रेसुङ्गा नगरपालिका १० स्थित सिमिचौरमा त्रिभुवन अन्तर्राष्ट्रिय विमानस्थलबाट तारा एयरको ९एनएएलओ ट्वीनअटर जहाजले बिहान ११ बजे डेमोस्ट्रेसने उडान गर्न लागेको हो । डेमोस्ट्रेसन उडानका लागि नेपाल नागरिक उडड्यन प्राधिकरण, तारा एयरलाइन्स र रेसुङ्गा नगरपालिकाबीच सम्झौता भएपछि व्यावसायिक उडानका लागि तारा एयरले परीक्षण उडान गर्न लागेको नगरपालिका प्रमुख खिलध्वज पन्थीले जानकारी दिए। डेमोस्ट्रेसन उडान हुने भएपछि नगरपालिकाले आज कार्यालयमा बिदा दिएको छ । 'डेमोस्ट्रेसन उडान हुने भएपछि आइतबार नगरपालिका र वडा कार्यालयमा बिदा दिइएको छ', उपप्रमुख अमृतादेवी कुँवरले भने, 'विद्यालयलगायतका अन्य स्थानमा भने बिदा हुने छैन ।' विसं २०६३ सालदेखि निर्माण शुरु गरिएको विमानस्थल १६ वर्षपछि सम्पन्न भएको हो । कुल ३३ करोड लगातमा निर्माण गरिएको विमानस्थलको लम्बाई पाँच सय २० मिटर र चौडाइ २० मिटर छ । एक सय ५६ रोपनी क्षेत्रफलमा फैलिएको रेसुङ्गा विमानस्थल समुन्द्र सतहदेखि १५ सय २६ मिटरको उचाइमा पर्छ । आज हुने डेमोस्ट्रेसन उडानका लागि सुरक्षा व्यवस्थाको सम्पूर्ण तयारी पूरा भएको प्रमुख जिल्ला अधिकारी पुण्य विक्रम पौडेलले बताए। जहाज काठमाडौंबाट बिहान ११ बजे उड्ने छ भने विमानस्थल आइपुग्दा करिब ५० मिनेट लाग्ने प्राधिकरणले जनाएको छ । डेमोस्ट्रेसन उडानपछि नियमित उडानका लागि थप प्रक्रिया थालिने यति एयरलाइन्सका प्रवक्ता सुदर्शन बर्तौलाले बताएका छन्। लामो समयपछि गुल्मीवासीहरुको सपना साकार भएको भन्दै गुल्मी क्षेत्र नं १ का सांसद चन्द्र भण्डारीले यो आजको अवस्थासम्म ल्याई पुर्याउन सहयोग गर्ने सबै राजनीति दल, विभिन्न निकाय र जिल्लावासीलाई धन्यवाद व्यक्त गरेका छन्। उनले आगामी दिनमा नियमित उडानका लागि पनि सबैको सल्लाह एवं सहयोग अपरिहार्य रहेको बताए। त्यसैगरी पूर्व सांसद एवं नेकपा एमालेका उपमहासिचव प्रदीप ज्ञवालीले सुरक्षीत हवाई यात्रा समयमै गन्तव्यमा पुग्न, बिरामीलाई लैजान र आकस्मिक सेवाका लागि निकै महत्वपूर्ण हुने बताए। उनले यसलाई नियमित गराउनेतर्फ सबैले ध्यान दिनुपर्ने भन्दै आफू परराष्ट्रमन्त्री हुँदा शिलन्यास गरेको बिमानस्थलमा ढिलै भएपनि उडान शुरु हुन लागेकोमा खुसि व्यक्त गरे। डेमोस्ट्रेसन उडानमार्फत् सांसद चन्द्र भण्डारी, एमाले उपमहासचिव प्रदीप ज्ञवाली, नेकपा एकीकृत समाजवादीकी सचिव रामकुमारी झाँक्री, प्रदेशसभा सदस्य धनेन्द्र बहादुर कार्की लगायत तारा एयर र नेपाल नागरिक उड्डयन प्राधिकरणका कर्मचारी आउनेछन्। रेसुङ्गा विमानस्थलमा यसअघि २०७५ साल जेठ २५ मा धुले परीक्षण उडान गरिएको थियो । रासस"
नुवाकोटको तारुकामा २८ हल गोरु जुधाइने,"त्रिशूली : नुवाकोटको तारुकामा यस वर्ष २८ हल गोरु जुधाइने भएको छ। तारकेश्वर गाउँपालिका३ तारुका, चन्दनीस्थित कटहरबोट पाटोमा हरेक वर्ष जस्तै यो वर्ष माघेसङ्क्रान्ति मेलाको अवसरमा जुधाउन २८ हल गोरु दर्ता भएको माघे सङ्क्रान्ति गोरु जुधाइ महोत्सव व्यवस्थापन समितिका अध्यक्ष मदन श्रेष्ठले जानकारी दिए। उनका अनुसार समितिले किसानलाई यही पुस २३ गतेसम्म दर्ता गर्न जारी गरेको सूचनाअनुसार २८ हल गोरु जुधाउन दर्ता भएका छन्। अघिल्ला वर्षजस्तै यस वर्ष आगामी माघ १ गतेसहित माघ २ गतेसमेत गोरु जुधाउन लागिएको छ। यस वर्ष गोरु जुधाइ मेलालाई महोत्सवका रूपमा सञ्चालन गर्न लागिएको समितिका सचिव अमित अधिकारीले जानकारी दिए। गोरु जुधाइ प्रतिस्पर्धालाई व्यवस्थित, आकर्षक, रोचक र थप मनोरञ्जनात्मक गतिविधिसमेत संलग्न गराइने भएकाले यस वर्ष दुई दिन गोरु जुधाउन लागिएको हो। 'अघिल्ला वर्ष मेलाका रूपमा मनाइने गरिएको भए पनि यो वर्ष महोत्सवका रूपमा दुई दिन मनाउन लागिएको छ', उनले भने, 'गोरुलाई समय निर्धारण नगरी जुधेसम्म जुधाइने छ भने राष्ट्रिय तथा स्थानीय कलाकारमार्फत लोकदोहोरीलगायतका अन्य मनोरञ्जनका गतिविधिसमेत समावेश गराउन लागिएको छ।' माघे सङ्क्रान्तिको अवसरमा जुधाउन दर्ता भएका गोरुलाई एकले अर्कोसँग (वान भर्सेज वान) प्रतिस्पर्धा गराउन लागिएको छ। प्रतिस्पर्धामा विजेता हुने गोरु, धेरै समयसम्म जुध्ने गोरु, उत्कृष्ट प्रस्तुतिका साथ जुध्ने गोरुलगायतका शीर्षकमा गोरुधनी किसानलाई नगदसहित सम्मान गरिने आयोजकले जनाएको छ। तत्कालीन बझाङ्गी राजा विक्रमबहादुर सिंहको छोरा जयपृथ्वीबहादुर सिंह नुवाकोटको तारुकास्थित मामाघरमा आएको समयमा वि सं १८८७ मा पहिलोपटक गोरु जुधाएर रमाइलो देखाइएको थियो भन्ने यहाँका बूढापाका बताउँछन्। त्यसलाई हरेक वर्ष माघेसङ्क्रान्तिको दिन निरन्तरता दिँदै आएकाले तारुकाको गोरु जुधाइको इतिहास झण्डै दुई सय वर्ष अगाडिदेखिलाई संरक्षण गरिएको हो। किसानले स्वतःस्फूर्त रूपमा जुधाउँदै आएको गोरुलाई एकीकृत गरेर व्यवस्थित भने विसं २०६२ देखि समितिमार्फत नेतृत्व लिइएको हो। गोरु जुधाउन आधुनिकता भित्रन नदिइ मौलिकपन कायम राखेर परम्पराको निरन्तरता, माघेसङ्क्रान्तिको अवसर जुधाइने भएकाले संस्कृतिको संरक्षणमा समेत निरन्तरता दिइएको छ। किसानले गोरु जोत्न छाडेर ट्र्याक्टरको प्रयोगले गाउँमा गोरु देख्न छाडिसके। तर जुधाउनलाई भनेर तारुका (तारकेश्वर)का किसानले जुरो पलाउने स्थानीय जातका गोरु पाल्ने, त्यसलाई खुराक खुवाएर प्रतिस्पर्धा गराउने, बारीको खुला पाटोमा हजारौँ दर्शकको बीचमा गोरु जुधाइको चलनलाई जोगाउँदै आइरहेको स्थानीय ९० वर्षीय झमबहादुर प्रधानले बताए। 'ट्र्याक्टर प्रयोग गर्नेलाई अनुदान दिइन्छ। गोरु पाल्ने किसानलाई केही छैन ?', प्रधानले गुनासो गरे, 'तारुको गोरु जुधाइ बचाउन हामी किसानले आधापेट खाएर भए पनि खुराक खुवाएर पालिएका गोरुलाई जुधाएर परम्परा जोगाएका छौँ।' रासस"
घरभित्रै जलेको अवस्थामा पुरुषको शव फेला,"दैलेख : जिल्लाको भैरबी गाउँपालिका४ रिङगाटेमा घरभित्रै जलेको अवस्थामा एक पुरुषको शव फेला परेको छ । जिल्ला प्रहरी कार्यालय दैलेखका प्रहरी निरीक्षक पुरुषोत्तम कार्कीका अनुसार अन्दाजी ४० वर्षीय नरेश बिक जलेको अवस्थामा फेला परेका हुन् । प्रहरी निरीक्षक कार्कीका अनुसार जलेको अवस्थामा फेला परेका बिकले नै आफ्नै घरमा आगो लगाएका भनेर हामीलाई स्थानीयले खबर गरेका थिए। शनिवार साँझ साढे सात बजे आफ्नै २ तले ३ कोठा भएको कच्ची घरमा नरेश बिकले आगो लगाएको भन्नेबारे स्थानीयले टेलिफोनमार्फत हामीलाई जानकारी गराएका थिए, राती साढे ११ बजे स्थानीय बासिन्दाको सहयोगमा आगलागी नियन्त्रणमा ल्याईएको थियो, प्रहरी निरीक्षक कार्कीले भने । आफ्नै घरमा आगो लगाएर फरार रहेका भनिएका नरेशको जलेको अवस्थामा आइतबार बिहान शव फेला परेको हो । आइतबार बिहान जलेको घरमा अन्य केही क्षति भएको छ कि भनेर खोजतलास गर्दा आधा शरीर घरको छानोले पुरिएको र जलेर मृत अवस्थामा उनको शव फेला परेको प्रहरी निरीक्षक कार्कीले बताए । घटनाबारे इलाका प्रहरी कार्यालय दुल्लुका प्रहरी निरीक्षक कृष्ण डाँगीको नेतृत्वमा खटिएको प्रहरी टोलीले थप अनुसन्धान गरिरहेको छ । आगलागीबाट अन्नपात, लत्ताकपडा, भाँडाकुडासहित ३ लाखबराबर क्षती भएको उनले बताए ।"
मह बेचेर वर्षिक ३५ लाख आम्दानी,"पर्वत : घर वरिपरि मौरीका घारैघार। घरअघि ठूलो सुन्तलाको बगैँचा छ। बिहानै उठेदेखि साँझ नपरुन्जेल तीनै मौरीका घारको हेरचाह गर्ने मोदी२ देउपुरस्थित कोरुङ्गाका टीकाराम तिमिल्सिनाको दिनचर्या हो। परिश्रम र मेहेनत गर्ने हो भने गाउँमै बसेर पनि लाखौँ रुपैयाँ आम्दानी गर्न सकिन्छ भन्ने गतिलो उदाहरण उनले देखाएका छन्। विगत दुई दशकदेखि व्यावसायिकरूपमा मौरीपालन व्यावसाय गर्दै आएका कृषक तिमिल्सिनाले मह उत्पादन गरेर वार्षिक रु ३५ लाखसम्म आम्दानी गर्दै आएका छन्। उनको घरमा अहिले एक सयभन्दा बढी मौरीका घार छन् भने सिजनमा यसको सङ्ख्या अझै थपिने गर्दछ। उनले एपि सेरेनाजातको मौरी पालनबाट मनग्य कमाइ गर्न सफल भएको बताए। सुरुका केही वर्ष चिसोका कारण ५० प्रतिशत घाटा व्यहोरेका किसान तिमिल्सिनाले पछिल्ला वर्ष सोचेजति नै आम्दानी हुने गरेको जानकारी दिए। उनले वर्षमा दुईपटक मह निकाल्ने गरेका छन्। विसं २०५७ बाट व्यावसायिक माहुरीपालन गर्न थालेका कृषक तिमिल्सिनाको मुख्य आम्दानी यही नै हो। उनले उत्पादन गरेको मह धेरै मात्रामा घरबाटै बिक्री हुने गरेको छ भने काठमाडौँ, चितवन, बुटवललगायत बजारमा ब्रान्ड बनिसकेको छ। तिमिल्सिना जिल्लाकै नमूना मौरीपालक किसान छन्। उनको गुणस्तरीय मह भएकाले अधिकांश मह घरबाटै बिक्री हुन्छ। उनले भने, 'कुश्माबजार, बागलुङ, काठमाडौँ, पोखरा र बुटवललगायतका क्षेत्रबाट पनि व्यवसायी घरमै आएर लैजाने गरेका छन्।' विभिन्न संस्थाको सहयोगमा तालिम लिएपछि तिमिल्सिना मौरीपालनमा हौसिएका थिए। उनले मह, मौरीको घार र गोलासमेत बिक्री गर्ने गर्छन्। 'मौरीसहितको घार बिक्रीबाट बर्सेनि रु २० लाखभन्दा बढी आम्दानी हुन्छ 'उनले भने। उनले वर्षमा तीन सय घारसम्म बिक्री गर्ने गरेको बताए। मौरीसहितका घार प्रतिगोटा रु नौ हजार र मह प्रतिकिलो रु एक हजारमा बिक्री गर्दै आएको उनको भनाई छ। विभिन्न पालिकाले अनुदानमा वितरण गर्ने घार र मौरीको स्रोतसमेत तिमिल्सिनाको फार्म बनेको छ। उनले एक सिजनामा सात क्विन्टलभन्दा बढी मह काढ्दै आएको अनुभव सुनाए। सो जातको माहुरीको महभिर माहुरीकै जस्तै गुणस्तरीय हुने भएकाले राम्रो फाइदा हुने भनाइ कृषक तिमिल्सिनाको छ। अन्य जातको माहुरीको मह गुणस्तरीय नहुने भएकाले मूल्य कम पर्छ। त्यसमा पनि वनजङ्गलको जडीबुटी खाएका माहुरीको मह भएकाले गुणस्तर बढेको हो। मह राम्रो भएकाले बिक्रीका लागि समस्या नभएको तिमिल्सिना बताउँछन्। मौरीपालनमा अन्य पेसा व्यवसायजस्तो एकैपटकमा लाखौँ लगानी गर्न नपर्ने तर आम्दानी उल्लेख्य हुने यस व्यवसायमा लागेकाहरू बताउँछन्। तरकारी खेती, पशुपक्षी तथा कुखुरापालनमा जस्तो निरन्तर खट्नुपनि नपर्ने भएकाले मौरीपालनमा किसानको आकर्षण बढेको अर्का अगुवा कृषक उमाकान्त शर्माले बताए। उनका अनुसार अहिले जिल्लाका देउपुर, मल्लाज, भङ्गरा, कुर्घा, ठानामौला, पाङराङ, बाच्छा, लुङ्खुलगायत व्यावसायिक मौरीपालक किसानले बर्सेनि सय बढी मौरीसहितका घार उत्पादन गरेर बिक्री गर्दै आएका छन्। सोही अनुपातमा महसमेत उत्पादन भइरहेको छ। रासस"
पहिलोपटक काठमाडौं आउँदा दंग बालबालिका,"काठमाडौं : कालीकोटदेखि पहिलो पटक काठमाडौं आएका प्रकाश बिक सहरका घरहरू देखेर छक्क परे। गाउँको डाँडा जत्तिको ठूलो अरू केही हुन्न होला जस्तो लाग्यो उनलाई। हाम्रो घरको डाँडाभन्दा यहाँका घर र गाडी ठूला रहेछन्, गाडीमा आएर काठमाडौं झर्नेबित्तिकै देखेका ठूलठूला भवनहरू देखेर उनी यसरी अचम्मित भएका थिए। प्रकाश गाउँकै जनज्योति माध्यमिक विद्यालयमा कक्षा ९ मा पढ्छन्। सहरका भवन त ठूला तर यहाँका फोहोर देखेर उनलाई दिक्क लाग्यो। सधैं गाउँका सफा खोलाका कलकल बगेका पानी देखेर हुर्केका हुन् उनी। उनले भने, सहरमा त जताततै फोहोर नै फोहोर हुँदो रहेछ। त्यसमा पनि बागमतीको पानी त झनै फोहोर पो रहेछ। त्यसैले गाउँको हेरेर यहाँका हावापानी उनलाई चित्त बुझेन। तर यहाँका गाडी देखेर उनी दंग परे। उनका गाउँमा महिनाको एक दुईपटक मात्र गाडी आउँथे। तर यहाँ बाटोमा हिँड्दा मान्छे र गाडी देखेर उनलाई चक्कर नै लाग्यो। सहरको झिलिमिलीले उनलाई लोभ्याउन सकेन। उनलाई सहरभन्दा गाउँ नै सुन्दर शान्त लाग्यो। धेरै पढेर एउटा असल शिक्षक बन्ने उनको रहर छ। कालीकोटमा औषधि उपचारको व्यवस्था राम्रो नभएकाले यहाँका अस्पताल कालीकोटमा भइदिए त्यहाँका बिरामीले पनि राम्रोसँग उपचार गर्न पाउँथे भन्ने उनको धोको छ। कालीकोटका मान्छेले काठमाडौं आएर औषधि उपचार गर्न नपरोस्। बरु काठमाडौंका मान्छे चाहिँ कालीकोट गएर औषधि उपचार गर्न पाऊन् भन्ने लागेको छ, उनले भने। यसैगरी, दैलेखबाट पहिलोपटक काठमाडौं आएकी राधिकाकुमारी माझीलाई सहरमा झर्नेबित्तिकै रमाइलो लाग्यो। किताबमा पढेका कुरा प्रत्यक्ष देख्न पाउँदा निकै खुसी भएकी राधिकाले भनिन्, काठमाडौं धेरै कुराले विकसित रहेछ। यहाँ धेरै जानेबुझेका मानिस बस्दा रहेछन्। धेरै रंगीचंगी ठाउँ, धेरै धार्मिक सम्पदा रहेछन्। जुन हामीले किताबमा मात्रै अध्ययन गरेका थियौं। यहाँका अस्पताल कति ठूला रहेछन्। यी सबै देख्दा उनलाई आफ्नो गाउँ पनि यस्तै भइदिए हुन्थ्यो भन्ने लाग्यो। काठमाडौंका मानिस चप्पल लगाएरै मन्दिर गएको देख्दा उनलाई चित्त बुझेन। हाम्रा दैलेखमा त्यस्तो हुँदैन। चप्पल खोलेर मात्र मन्दिर जान्छन्, उनले भनिन्। उनलाई पनि प्रकाशलाई जस्तै काठमाडौं सहर प्रदूषित लाग्यो। जताततै धुलो धुँवा र गाडीका आवाजहरू कोठासम्म सुनिने हुँदा उनलाई पनि आफ्नै दैलेख सफा र सुन्दर लाग्यो। मधेस प्रदेशको जनकपुरधामबाट पहिलोपटक काठमाडौं आएका रिसिभ कुमारलाई बाटोमा आउने क्रममा धेरै वाकवाकी लाग्यो। जनकपुरका नदीहरू पनि फोहोर नै हुने भए तापनि यहाँको जत्तिको त नभएको उनले प्रतिक्रिया दिए। बसन्तपुरको कलाकौशलले उनलाई लोभ्यायो। त्यहाँ पुग्दा मात्र थाहा पाएँ कि नेपालमा यति राम्रा कलाकारहरू रहेछन् भनेर, काठमाडौंको मान्छे सबै आआफ्नो काममा व्यस्त हुने भएकाले कसैले कसैको वास्ता नगरेको उनले महसुस गरे। जनकपुरबाटै आएकी हिमानी यादवलाई जनकपुरभन्दा काठमाडौं निकै विकसित लाग्यो। काठमाडौंमा उनी हनुमानढोका, सिंहदरबारलगायत ठाउँ घुमिन्। उनलाई जनकपुरमा भन्दा काठमाडौंमा गाडीले निकै कम हर्न बजाएजस्तो लाग्यो। रानीपोखरी, बागमती, विष्णुमती हेर्दा उनलाई बागमती नदी निकै फोहोर लाग्यो। उनले घर गएर काठमाडौंको कुरा छिमेकी र साथीहरूलाई सुनाउन चाहेको बताइन्। पहिलो पटक हवाईजहाज चढेर छोरीसँगै काठमाडौं घुम्न आएकी चन्द्र रोकाया पनि यहाँको झिलिमिली देख्दा निकै खुसी भइन्। राजधानी भनेको राजधानी हुँदो रैछ। राजा बस्न्या ठाउँ नहुँदो हो त क्या हुँदो हो र ? उनले भनिन्। उनी छोरी धेरै पढेर काठमाडौंमा जागिर खाओस् भन्ने चाहन्छिन्। बालबालिकाको क्षेत्रमा काम गर्ने संस्था सेभ द चिल्ड्रेनले यी बालबालिकालाई भ्रमणबाट केही सिकाइ होस् भन्ने उद्देश्यका साथ काठमाडौं भ्रमणमा ल्याएको थियो। मधेस प्रदेशका ८ जना र कर्णाली प्रदेशका विभिन्न जिल्लाबाट ८ जना बालबालिका अभिभावकका साथमा काठमाडौं आएका थिए।"
ब्लड बैंक बनेको दाह्री ग्याङ,"अछाम : कोरोनाको महामारीको बेला असार महिना थियो। बाजुराका गणेश रावल साँफेबगरको सडकमा अलपत्र अवस्थामा लडेको देखेपछि दाह्री ग्याङले उनलाई उद्दार गरेर बयालपाटा अस्पताल पुर्याए। उनको बायाँ हात भाँचिएको थियो। स्वास्थ्य अवस्था नाजुक थियो। शरीरमा रगतको कमी थियो। मनाङमा एक जना ठेकेदारसँग काम गर्दैै आएका उनी ठेकेदार सम्पर्कविहीन भएपछि अलपत्र परेका रहेछन्। सात दिनसम्म भोकै रहेका रावल जसोतसो साँफेबगरसम्म पुगेका रहेछन्। कोरोनाको समय भएकाले नजिकका कसैले पनि रगत दिन मानेनन्। राति ९ बजे साँफेबगर नगरपालिकाको दुर्गम वडा पातलकोटबाट दाह्री ग्याङका युवाहरू बोलाएर ओ पोजेटिभ रगत दिएर ज्यान बचाइयो, दाह्री ग्याङका अध्यक्ष उमेश कुँवरले ती दिनसम्झे, उपचारपछि घर फर्किन उनीसँग पैसा थिएन। पाँच हजार जुटाएर घर पठाऔं। त्यो घटना यता दाह्री ग्याङका युवाहरू अस्पतालको शैयामा प्रसव पीडामा छटपटिएका महिला उनका आफन्तहरूको पीडामा मलम लगाउने काम मात्र होइन, रगत अभावमा कसैको पनि ज्यान नजाओस् भन्ने अभियानमा लागिपरेका छन्। अछामको बयालपाटाअस्पतालमा रगत आवश्यकता पर्योकी दाह्री ग्याङलाई फोन आउँछ। बिरामीलाई रगत चाहिएमा अस्पताल र बिरामीका आफन्तले ग्याङका सदस्यलाई सिधै फोन गर्छन्। दाह्री ग्याङले रगत अभाव भएका थुप्रै गर्भवती र बिरामीहरूको ज्यान बचाइसकेको छ। सामान्यतया दाह्री पाल्ने र मुन्द्रा लाउने युवाहरूलाई नकारात्मक दृष्टिले हेर्ने चलन छ तर अछामका केही युवाहरू भने गालामा दाह्री, काँधमा जिम्मेवारी नाराका साथ समाज सेवामा जुटेका छन्। युवा अवस्थामै गालाभरी दाह्री पालेर हिड्ने युवाहरूले पछिल्लो समय रक्तदानदेखि विभिन्न समस्यामा स्थानीयलाई सघाउँदै सामाजिक काममा जुटेका छन्। समाजमा हुने नकारात्मक प्रवृत्तिलाई समेत परिवर्तन गरी सकारात्मक पाटोमा अगाडि बढाउन पहल कदम गर्ने उनीहरूको अठोट छ। अध्यक्ष कुँवरले मात्रै १७पटक पटक रक्तदान गरिसकेका छन्। अछाममा ब्लड बंैक छैन। नजिक अस्पतालहरू पनि नभएकाले बढीजसो गर्भवतीहरू रक्तअल्पता भएपछि मात्रै अस्पताल पुग्ने गर्छन् तर अस्पतालमा ब्लड बैंक नहुँदा, सिधै दाह्री ग्याङका युवाहरूलाई फोन जान्छ र उनीहरू अस्पतालमा बिरामी बचाउन हाजिर हुन्छन्। कुँवर भन्छन्, दुर्गमका महिला झनै मारमा छन्। अस्पतालमा सबैभन्दा बढी गर्भवती महिलाहरूलाई रक्तदान गरेका छौं। करिब ३ सय जति गर्भवतीलाई हाम्रो ग्याङले रक्तदान गरेको छ भने २ सयको हाराहारीमा अन्य बिरामीलाई पनि रगत दिएका छौं। दाह्री ग्याङको समन्वयमा बिरामीलाई रक्तदान गरेका अन्य व्यक्तिलाई सम्मान स्वरूप प्रमाणपत्रसमेत दिने गरेको उनले बताए। युवाहरूले अहिले बिरामीहरूलाई भनेको बेला रगत उपलब्ध गराएर ब्लड बैकको काम गरिरहेको बयालपाटा अस्पतालका प्रमुख डामन्दिप पाठकले बताए। उनले भने, जिल्लामा ब्लड बैंक छैन। जतिबेला बिरामीलाई आवश्यकता पर्यो। त्यत्तिबेला नै रगत खोज्नुपर्ने अवस्था छ। यस्तो बेला दाह्री ग्याङका युवाहरूलाई सम्पर्क गरेपछि उहाँहरूले रगतको व्यवस्था गर्र्दिहाल्नु हुन्छ। अस्पतालमा ३० देखि ३५ दिनसम्म मात्र रगत स्टोर गर्ने व्यवस्था रहेको डापाठकले बताए। बिरामीलाई आवश्यकता परेको बेला मात्र होइन, उनी बेलाबेलामा अस्पतालमा रक्तदान कार्यक्रमको समेत आयोजना गर्दै आइरहेको दाह्री ग्याङका सदस्य हिमाल बुढाले बताए। हामीले रक्तदान, बजार सरसफाई, विपन्न असहायहरूलाई आर्थिक सहयोग गर्दै आइरहेको छौं। पछिल्लो समय युवाहरू लागूपदार्थ दुब्र्यसनतिर फस्दै गएका छन्। यस बारेमा पनि प्रत्येक विद्यालयहरूका जनचेतनामूलक कार्यक्रमहरू गर्ने योजना बनाएका छौं।"
बागलुङमा थपिए १० झोलुंगे पुल,"बागलुङ : झोलुंगे पुलको परिचय बनाएको बागलुङमा गत आर्थिक वर्षमा थप १० वटा झोलुंगे पुल थपिएका छन्। बागलुङमा जिल्लाभर आर्थिक वर्ष २०७८०७९ मा एक नगरपालिका र दुई गाउँपालिकामा १० वटा झोलुंगे पुल निर्माण भएका हुन्। जिल्लाको ढोरपाटन नगरपालिकामा तीन वटा, बरेङ गाउँपालिकामा दुई वटा र ताराखोला गाउँपालिकामा पाँच वटा पुल निर्माण भएको वीवाइसी बागलुङका झोलुंगे पुल कार्यक्रमका संयोजक प्रेम केसीले जानकारी दिए। केसीले गत वर्ष निर्माण सम्पन्न गर्नेगरी जिल्लाभरि ३३ झोलुंगे पुलको सर्वे भए पनि १० वटा पुलको मात्रै निर्माण सम्पन्न भएको बताए। ढोरपाटन नगरपालिका२ सिमलचौरघाट, ढोरपाटन नगरपालिका७ का पँधेरीघाट र ढोरपाटन नगरपालिका९ को रासीबाङ्ग घाट, बरेङ गाउँपालिका२ को काउलाघाट, बरेङ गाउँपालिका१ को दोभानखोलाघाट, ताराखोला गाँउपालिका२ को दोभानघाट, ताराखोला३ को निस्दीखोलाघाट, ताराखोला३ को सादीघाट, ताराखोला४ को दोगाडीघाट र ताराखोला५ को मैन पकाउने घाट खोलामा पुल निर्माण गरिएको छ। संघीय मामिला तथा सामान्य प्रशासन मन्त्रालय, झोलुंगे पुल क्षेत्रगत कार्यक्रम अन्तर्गत स्थानीय तहले पुलको योजना छनोट र कार्यान्वयन गर्छन्। संघीय सरकारले पुल निर्माणका लागि सशर्त बजेट उपलब्ध गराउँदै आएको छ। कूल बजेटमध्ये पुल क्षेत्रगत कार्यक्रमको ८५ प्रतिशत, स्थानीय तहको १३ प्रतिशत लगानी र दुई प्रतिशत जन श्रमदान गरी झोलुंगे पुल निर्माण भइरहेको केसीले जानकारी दिए। नेपाल सरकार र स्वीस सरकारबीचको सम्झौता अनुसार पुल निर्माण गर्न बागलुङमा झोलुंगे पुल सहयोग एकाई (टिविएसयु) र पिटिएपि पोखराले प्राविधिक सहयोग गर्दै आएको छ। टीवीएसयुले पुलको लठ्ठा, फलामे सामग्रीको व्यवस्थापन र वितरणमा स्थानीय तहसँग समन्वय गरेर काम गर्ने गरेको छ। कार्यक्रम संयोजक केसीका अनुसार एक सय २० मिटरसम्मका पुल उपभोक्ता समिति र त्यसभन्दा लामो पुल निर्माण व्यवसायीमार्फत बनाउने गरिएको छ।"
